<doc id="117480" url="https://ml.wikipedia.org/wiki?curid=117480" title="ഹിമാലയൻ കസ്തൂരിമാൻ">
ഹിമാലയൻ കസ്തൂരിമാൻ

നായയുടെ വലിപ്പം മാത്രമുള്ള കസ്തൂരിമാനാണ് ഹിമാലയൻ കസ്തൂരിമാൻ. (ആംഗലേയം:Himalayan Musk Deer ശാസ്ത്രീയനാമം:"Moschus leucogaster") പിത്താശയം (Gall bladder) ഉള്ള ഏക മാൻ വർഗ്ഗമാണ്. പുറത്തേക്ക് തള്ളി നിൽക്കുന്ന കോമ്പല്ലുകൾ ഇവയിൽ ആണിന്റെ പ്രത്യേകതയാണ്. പൃഷ്ഠഭാഗത്തും കാൽവിരലുകൾക്കുടയിലും ഗന്ധം പുറപ്പെടുവിക്കുന്ന ഗ്രന്ധികളുണ്ട്. എന്നാൽ പ്രായപൂർത്തിയായ ആണിന്റെ വയറിന്റെ ഭാഗത്തുള്ള ഗ്രന്ഥിയിൽ നിന്നാണ് കസ്തൂരി(Musk) ലഭിക്കുന്നത്. പരിണാമപരമായി ഇവ മാനുകളുടെ മുൻതലമുറക്കാരാണെന്നാണ് ജീവശാസ്ത്രജ്ഞർ വിശ്വസിക്കുന്ന്ത്. ഉത്തരാഖണ്ഡിലുള്ള കേദാർനാഥ് വന്യജീവി സങ്കേതത്തിലാണ് കസ്തൂരിമാനുകളെ ഏറ്റവും സുലഭമായി കാണുന്നത്. ഉത്തരാഖണ്ഡിന്റെ സസ്ഥാന മൃഗവും ഇവയാണ്.


</doc>
<doc id="117481" url="https://ml.wikipedia.org/wiki?curid=117481" title="അഗ്നിപർവതവക്ത്രം">
അഗ്നിപർവതവക്ത്രം

അഗ്നിപർവതോദ്ഗാരത്തിന്റെ മുഖം. ഇവ ചോർപ്പിന്റെ ആകൃതിയിലോ കിണറുപോലെയോ കാണപ്പെടുന്നു. ഈ വിലമുഖങ്ങളുടെ അടിയിൽ ഭൂമിയുടെ അഗാധതലങ്ങളിലേക്കിറങ്ങിച്ചെല്ലുന്ന നാളികൾ ഉണ്ടായിരിക്കും. ഇവയ്ക്ക് (ക്രേറ്ററുകൾ) അനേകശതം മീ. ആഴവും കുറഞ്ഞത് 300 മീ. ഓളം വ്യാസവും ഉണ്ടായിരിക്കും. ക്രേറ്ററുകളുടെ വശങ്ങൾ ഏറിയകൂറും കുത്തനെയിരിക്കും. ഇവ അഗ്നിപർവതത്തിന്റെ ശീർഷത്തിൽതന്നെയായിരിക്കണമെന്നില്ല; ചിലപ്പോൾ പാർശ്വസ്ഥിതവുമാകാം.

വൃത്താകൃതിയിൽ ഒരു കി.മീ.-ലേറെ വ്യാസമുള്ള അഗ്നി പർവതവക്ത്രങ്ങളും വിരളമല്ല. ഇവയെ കാൽഡെറാ(Caldera) എന്നു പറയുന്നു. അത്യുഗ്രമായ പൊട്ടിത്തെറിയുടെ ഫലമായി വിലമുഖത്തിന്റെ വശങ്ങൾ അടർത്തിമാറ്റപ്പെടുകയോ പർവതത്തിന്റെ മുകൾഭാഗം ഇടിഞ്ഞമരുകയോ ചെയ്യുന്നതു മൂലമാണ് കാൽഡെറാ രൂപംകൊള്ളുന്നത്.

സജീവമല്ലാത്ത അഗ്നിപർവതങ്ങളുടെ വിലമുഖം വെള്ളംനിറഞ്ഞു ജലാശയങ്ങളായി മാറുന്നു. ഇവയാണ് ക്രേറ്റർതടാകങ്ങൾ.



</doc>
<doc id="117494" url="https://ml.wikipedia.org/wiki?curid=117494" title="ഷക്കീര">
ഷക്കീര

ഷക്കീര എന്ന പേരിൽ കൂടുതലായറിയപ്പെടുന്ന (, or ), ഷക്കീര ഇസബെൽ മെബറക്ക് റിപ്പോൾ (ജനനം ഫെബ്രുവരി 2, 1977), ഒരു കൊളംബിയൻ ഗായികയും, ഗാനരചയിതാവും, സംഗീതജ്ഞയും, നർത്തകിയുമാണ്. 1990 കളിലെ ലാറ്റിനമേരിക്കൻ സംഗീതരംഗത്ത് ശ്രദ്ധേയമായ ഒരു രീതി ഷക്കീര സ്വീകരിക്കുകയും നിരവധി ആരാധകരെ സൃഷ്ടിക്കുകയും ചെയ്തിരുന്നു. കൊളംബിയയിലെ ബാറൻക്വിലയിലാണ്‌ ഷക്കീര ജനിച്ചതും വളർന്നതും.

രണ്ടു ഗ്രാമി പുരസ്കാരങ്ങളും, ഏഴു ലാറ്റിൻ ഗ്രാമി പുരസ്കാരങ്ങളും, പന്ത്രണ്ട് ബിൽബോർഡ് ലാറ്റിൻ ലാറ്റിൻ സംഗീത അവാർഡുകളും, നേടിയിട്ടുണ്ട്. അതു പോലെ ഗോൾഡൻ ഗ്ലോബ് പുരസ്കാരത്തിനും നിർദ്ദേശിക്കപ്പെട്ടിരുന്നു. അതു പോലെ ഏറ്റവും കൂടുതൽ ആൽബങ്ങൾ ചെലവഴിക്കപ്പെടുന്ന കൊളംബിയൻ ഗായികയും, ലോകത്താകമാനം 50 ലക്ഷത്തിലധികം ആൽബങ്ങൾ വിറ്റഴിക്കപ്പെടുന്ന രണ്ടാമത്തെ ലാറ്റിനമേരിക്കൻ ഗായികയുമാണ് ഷക്കീര. ബോളിബോഡ് ഹോട്ട് 100, ആസ്ട്രേലിയൻ എ.ആർ.ഐ.എ. ചാർട്ട്, യു,കെ. സിംഗിൾസ് ചാർട്ട് എന്നിവയിൽ ഉൾപ്പെടുത്തിയ ഏക ലാറ്റിനമേരിക്കൻ ഗായികയും ഷക്കീരയാണ്

‎സംഗീതമേളകളിലും, ആൽബങ്ങളിലും ഉള്ള ഷക്കീരയുടെ നൃത്തം ലോകപ്രശസ്തമാണ്. ഷക്കീരയുടെ നൃത്തചുവടുകൾ പ്രധാനമായും അറേബ്യൻ ബെല്ലി നൃത്തത്തെ അടിസ്ഥാനമാക്കിയുള്ളതാണ്. തന്റെ പിതാവിൽ നിന്നും ലഭിച്ച ലബനീസ് പാരമ്പര്യം ഇതിന് ഷക്കീരയെ സഹായിച്ചു. മിക്കപ്പോഴും നഗ്നപാദയായാണ് ഷക്കീര നൃത്തം ചെയ്യുന്നത്. തന്റെ കൗമാരപ്രായത്തിൽ സങ്കോചത്തെ മറികടക്കാനാണത്രെ ഷക്കീര നൃത്തം പഠിച്ചു തുടങ്ങിയത്. ഉദരം കൊണ്ട് നാണയം തെറിപ്പിക്കാൻ ശ്രമിച്ചുകൊണ്ടാണ് താൻ ബെല്ലി നൃത്തച്ചുവടുകൾ പഠിച്ചത് എന്ന് ഷക്കീര ഒരിക്കൽ ഒരു എം.ടീ.വി. അഭിമുഖസംഭാഷണത്തിൽ പറയുകയുണ്ടായി. ഇത്തരം കഠിന പരിശ്രമങ്ങൾ കൊണ്ട് ബെല്ലി നൃത്തത്തിൽ സ്വായത്തമാക്കിയ അസാമാന്യ മെയ്‌വഴക്കം ഷക്കീരയുടെ ആൽബങ്ങളിൽ കാണാം. “ഹിപ്സ് ഡോണ്ട് ലൈ”, “വെൻഎവർ, വേർഎവർ”, “ബ്യൂട്ടിഫുൽ ലയർ”, “ഷീ വൂൾഫ്” എന്നിവ ഷക്കീരയുടെ ലോകപ്രശസ്ത ആൽബങ്ങളിൽ ചിലതാണ്. ഇതിനു പുറമെ, “ബെല്ലിഡാൻസ് സൂപ്പർസ്റ്റാർസ്” പോലെയുള്ള പരിപാടികൾക്കു വേണ്ടി നൃത്തസംവിധാനവും ഷക്കീര നിർവ്വഹിച്ചിട്ടുണ്ട്. 
നൃത്തത്തിനു പുറമേ അഭിനയത്തിലും മികവു തെളിയിച്ച ഷക്കീര, 1995 ൽ “എൽ ഒയാസിസ്” എന്ന കൊളംബിയൻ ടെലിനോവെല്ലയിൽ “ലൂയിസ മരിയ” എന്ന കഥാപാത്രത്തെ അവതരിപ്പിച്ചു. ഷക്കീര ഡിസംബർ 2009 ന് “അഗ്ലി ബെറ്റി” എന്ന പരമ്പരയിലും, 2010 ൽ “വിസാർഡ്സ് ഓഫ് വെവർലി പ്ലേസ്” എന്ന പരമ്പരയിലും ഷക്കീരയായിത്തന്നെ അഭിനയിച്ചു.


</doc>
<doc id="117499" url="https://ml.wikipedia.org/wiki?curid=117499" title="മെത്രാപ്പോലീത്ത">
മെത്രാപ്പോലീത്ത

പൗരസ്ത്യ ക്രിസ്തീയ സഭകളിൽ ഒരു ഭദ്രാസനത്തിന്റെ അധിപനായുള്ള മേല്പ്പട്ടക്കാരൻ അഥവാ ഉന്നത പുരോഹിതൻ.

ക്രൈസ്തവ സഭകളുടെ ആദിമ കാലത്ത് തന്നെ എപ്പിസ്ക്കോപ്പാ,കശ്ശീശ്ശാ,ശെമ്മാശ്ശൻ എന്നീ പുരോഹിത സ്ഥാനങ്ങൾ രൂപപ്പെട്ടിരുന്നു.എന്നാൽ കുസ്തന്തീനോസ് രാജാവിന്റെ കാലമായപ്പോഴേക്കും റോമാ സാമ്രാജ്യത്തിലെ പ്രധാന പട്ടണങ്ങളിലെ (മെട്രോപ്പോലീത്തൻ നഗരങ്ങളിലെ) എപ്പിസ്ക്കോപ്പാമാരുടെ സ്ഥാനമാനങ്ങളും അധികാരങ്ങളും വർദ്ധിക്കുകയും അവർ മെത്രാപ്പോലീത്ത എന്ന പേരിൽ അറിയപ്പെടാൻ തുടങ്ങുകയും ചെയ്തു.



</doc>
<doc id="117503" url="https://ml.wikipedia.org/wiki?curid=117503" title="ഒറോബൻകേസീ">
ഒറോബൻകേസീ

പരജീവികളായ സപുഷ്പികൾ ഉൾക്കൊള്ളുന്ന ഒരു സസ്യകുടുംബമാണ് ഒറോബൻകേസീ (Orobanchaceae). 14 ജനുസുകളിലായി 160 സ്പീഷീസുകൾ ഇതിൽ അടങ്ങിയിരിക്കുന്നു. 100 സ്പീഷീസുകളുള്ള "ഓറോബങ്കി" എന്ന ജീനസാണ് ഏറ്റവും വലുത്. ഉഷ്ണമേഖലയിലും മിതോഷ്ണമേഖലയിലും കാണപ്പെടുന്നു. യൂറോപ്പിലാണ് ഈ കുടുംബത്തിൽ പെട്ട ഏറ്റവും കൂടുതൽ ചെടികൾ വളരുന്നത്.

ചെടികൾക്ക് പച്ചനിറമില്ല; സാധാരണയായി മഞ്ഞ, തവിട്ട്, വെള്ള എന്നി നിറങ്ങളിൽ ഏതെങ്കിലും ഒന്നാണ് ഉണ്ടായിരിക്കുക. മറ്റു ചെടികളുടെ വേരുകളിൽ പറ്റിപ്പിടിച്ചു വളരുന്ന ഇവയുടെ ചൂഷണമൂലങ്ങൾ (haustoria) ആതിഥേയ സസ്യത്തിന്റെ വേരിൽ അഴ്ന്നിറങ്ങി ആഹാരം വലിച്ചെടുക്കുന്നു. ചില സസ്യങ്ങൾ ഒരു പ്രത്യേക ചെടിയുടെ വേരിൽ മാത്രമേ വളരുകയുള്ളു. ഉദാഹരണമായി "എപ്പിഫാഗസ് വെർജിനിയാന" എന്ന ചെടി ബീച്ച്മരത്തെ മാത്രമേ ആതിഥേയസസ്യമായി തിരഞ്ഞെടുക്കുന്നുള്ളു. ഈ കുടുബത്തിലെ ചെടികൾക്ക് ഇലകളില്ല; പകരം ശൽക്കപത്രങ്ങളാണുള്ളത്. സാധാരണയായി തടിച്ചു മാംസളമായ കാണ്ഡത്തിന്റെ അഗ്രത്തിലായി പൂങ്കുല കാണപ്പെടുന്നു. ചിലപ്പോൾ പൂക്കൾ ഒറ്റയായും നിൽക്കാറുണ്ട്. പൂവിന് ഒന്നിച്ചുചേർന്ന അഞ്ചു ബാഹ്യദളങ്ങളും, നാലു കേസരങ്ങളും ഉണ്ട്. രണ്ട് ബീജാണ്ഡപർണ (carpels)ങ്ങളോടു കൂടിയ ഊർധ്വവർത്തി (superior) അണ്ഡാശയമാണ് ഇവയുടേത്. വിതുകൾ വളരെ ചെറുതാണ്; ഉള്ളിൽ ചെറുതും എണ്ണമയമുള്ളതുമായ ബീജാന്നം കാണാം. ഈ കുലത്തിൽപ്പെടുന്ന് ചില സസ്യങ്ങൾ സാമ്പത്തിക പ്രാധന്യമുള്ള ചണം, പുകയിലചെടി, തക്കാളി പരുത്തി എന്നിവയുടെ വേരുകളിൽ പറ്റിപ്പിടിച്ചു വളർന്ന് അവയെ നശിപ്പിക്കുന്നു. "ഏജിനീഷ്യാ ഇൻഡിക്ക" എന്ന സസ്യം ഫിലിപ്പീൻസിലെ കരിമ്പുചെടികളെ ബാധിക്കുന്ന ഒന്നാണ്



</doc>
<doc id="117504" url="https://ml.wikipedia.org/wiki?curid=117504" title="കൊട്ടിയൂർ ഗ്രാമപഞ്ചായത്ത്">
കൊട്ടിയൂർ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ പേരാവൂർ ബ്ലോക്ക് പരിധിയിൽ വരുന്ന പഞ്ചായത്താണ് കൊട്ടിയൂർ ഗ്രാമപഞ്ചായത്ത്. ഈ പഞ്ചായത്തിന് 155.87 ച.കി.മീ വീസ്തീർണ്ണമുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് കേളകം പഞ്ചായത്തും കർണ്ണാടക റിസർവ്വ് വനവും കിഴക്ക് ഭാഗത്ത് വയനാട് ജില്ലയിലെ തവിഞ്ഞാൽ പഞ്ചായത്തും പടിഞ്ഞാറ് ഭാഗത്ത് കേളകം പഞ്ചായത്തും തെക്ക് ഭാഗത്ത് വയനാട് താലൂക്ക് അതിർത്തിയുമാണ്

17809 ആണ്‌ ഈ പഞ്ചായത്തിലെ ആകെ ജനസംഖ്യ. ഇതിൽ 8956 സ്ത്രീകളും 8853 പുരുഷൻമാരും ഉൾപ്പെടുന്നു. പഞ്ചായത്തിലെ മൊത്തം ജനതയുടെ സാക്ഷരതാ നിരക്ക് 94.6% ആണ്.

മലബാറിലെ പ്രസിദ്ധമായ ഒരു തീർത്ഥാടന കേന്ദ്രമായ കൊട്ടിയൂർ ക്ഷേത്രം ഈ പഞ്ചായത്തിലാണ്‌ സ്ഥിതി ചെയ്യുന്നത്.


</doc>
<doc id="117506" url="https://ml.wikipedia.org/wiki?curid=117506" title="കോളയാട്‌ ഗ്രാമപഞ്ചായത്ത്">
കോളയാട്‌ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ പേരാവൂർ ബ്ളോക്ക് പരിധിയിൽ കോളയാട്, വേക്കളം എന്നീ വില്ലേജുകൾ ഉൾപ്പെട്ടതാണ് കോളയാട് പഞ്ചായത്ത്. 33.15 ച.കി.മീ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് മാലൂർ, പേരാവൂർ പഞ്ചായത്തുകളും തെക്ക് പാട്യം പഞ്ചായത്തും, കിഴക്ക് കണിച്ചാർ പഞ്ചായത്തും, പടിഞ്ഞാറ് ചിറ്റാരിപറമ്പ് പഞ്ചായത്തുമാണ്.



</doc>
<doc id="117509" url="https://ml.wikipedia.org/wiki?curid=117509" title="കേളകം ഗ്രാമപഞ്ചായത്ത്">
കേളകം ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഉൾപ്പെടുന്ന ഒരു പഞ്ചായത്താണ് കേളകം ഗ്രാമപഞ്ചായത്ത്. കേളകം, കണിച്ചാർ എന്നീ വില്ലേജുകളിലായി വ്യാപിച്ചുകിടക്കുന്ന കേളകം ഗ്രാമപഞ്ചായത്ത് 1972 ഫെബ്രുവരി 11-നാണ്‌ രൂപീകരിച്ചത്. ഒരു മലയോര കുടിയേറ്റ പ്രദേശമായ കേളകം, പേരാവൂർ ബ്ലോക്ക് പഞ്ചായത്ത് പരിധിയിലാണ് സ്ഥിതി ചെയ്യുന്നത്.

എന്നിവയാണ് കേളകം ഗ്രാമപഞ്ചായത്തിന്റെ അതിരുകൾ


കേളകം ഗ്രാമപഞ്ചായത്തിന് 77.92 ചതുരശ്രകിലോമീറ്റർ വിസ്തീർണ്ണമുണ്ട്. 

പശ്ചിമഘട്ടമലനിരകളുടെ ഭാഗമായ വെള്ളൂന്നി മല പഞ്ചായത്തിന്റെ തെക്കുഭാഗത്തായും പാലുകാച്ചി മല കിഴക്കുഭാഗത്തായും സ്ഥിതിചെയ്യുന്നു . ഭൂപ്രകൃതിയനുസരിച്ച് കേരളത്തിലെ മലനാട്ടിൽ ഉൾപ്പെടുന്നു .ഉയർന്ന പ്രദേശങ്ങളിൽ ചരൽ കലർന്ന ചുവന്ന മണ്ണ് , പുഴയോരങ്ങളോടനുബന്ധിച്ച് മണൽകലർന്ന പശിമരാശിയുള്ള മണ്ണ് ,
സമതലങ്ങളിൽ ചെങ്കൽ കലർന്ന മണ്ണ് എന്നിങ്ങനെയാണ് ഈ പ്രദേശത്തു കാണപ്പെടുന്ന മണ്ണിനങ്ങൾ . 
കൊട്ടിയൂർ വനത്തിൽ നിന്നും വയനാട്ടിൽ നിന്നും ഒഴുകിവരുന്ന ചെറുപുഴകൾ ചേർന്നു രൂപംകൊള്ളുന്ന ബാവലിപ്പുഴ സമതലങ്ങളെ ഫലഭൂയിഷ്ഠമാക്കിക്കൊണ്ട് ഏകദേശം ആറു കിലോമീറ്ററോളം കേളകം പഞ്ചായത്തിലൂടെ ഒഴുകുന്നു. ബാവലി പുഴയും വടക്കേ അതിർത്തിയിലൂടെ ഒഴുകുന്ന ചീങ്കണ്ണിപുഴയും 22 തോടുകളും 316 പൊതു കുളങ്ങളും നിരവധി നീർച്ചാലുകളുമാണ് പഞ്ചായത്തിലെ പ്രധാന ജലസ്രോതസ്സുകൾ. ചീങ്കണ്ണിപ്പുഴയും, കൊട്ടിയൂർ റിസർവ് വനവും ഈ പഞ്ചായത്തിന്റെ അതിർത്തിയിലാണ്.

കോട്ടയം രാജാവിൽനിന്നും കരമൊഴിവായി ഭൂമിയുടെ ജന്മാവകാശം ലഭിച്ച മണത്തണയിലെ ചില നായർ കുടുംബങ്ങളുടേയും കൊട്ടിയൂർ ദേവസ്വത്തിന്റെയും ഉടമസ്ഥതയിലായിരുന്നു ഈ പ്രദേശങ്ങൾ . ആദ്യകാലത്ത്‌ പണിയ , കുറിച്ച്യ വിഭാഗങ്ങളിൽപ്പെട്ട ആദിവാസികളായിരുന്നു ഇവിടങ്ങളിലുണ്ടായിരുന്നത്‌ .പാനൂർ പ്രദേശത്തുനിന്നുള്ളവർ പുനം കൃഷിക്കായും കേളകത്തെത്തിയിരുന്നു . 
നൂറ്റാണ്ടുകൾക്കു മുമ്പുതന്നെ ഇവിടെ ജനവാസമുണ്ടായിരുന്നുവെന്നുള്ളതിനു തെളിവുകളുണ്ട്. ഇവിടെയുണ്ടായിരുന്ന ഗുഹകളും പുരാവസ്തുക്കളും മറ്റും ഇതു സംബന്ധിച്ച സൂചന നൽകുന്നുവെങ്കിലും പുരാവസ്തു ഗവേഷകരുടെ ശ്രദ്ധ ഇവിടേക്ക് ഇതുവരെയുമുണ്ടായിട്ടില്ല . ബ്രീട്ടീഷ് പട്ടാളവുമായി ഏറ്റുമുട്ടിയ പഴശ്ശിരാജാ കുറിച്യ പടയാളികളുമൊന്നിച്ച് ഇവിടങ്ങളിൽ തമ്പടിച്ചിരുന്നു . പിന്നീടദ്ദേഹം വയനാട്ടിലേക്ക് രക്ഷപ്പെട്ടെങ്കിലും 1805-ൽ ബ്രിട്ടീഷുകാരുമായുള്ള പോരാട്ടത്തിനിടയിൽ വീരചരമം പ്രാപിച്ചു . 
രണ്ടാം ലോകമഹായുദ്ധത്തോടനുബന്ധിച്ച്‌ മധ്യതിരുവിതാംകൂറിൽ നിന്നും മലബാർ പ്രദേശത്തേക്കാരംഭിച്ച കുടിയേറ്റത്തിന്റെ ഭാഗമായി ധാരാളംപേർ ഇവിടെയുമെത്തി . 'കാണം' അഥവാ 'മാനുഷം' എറിയപ്പെടുന്ന പ്രതിഫലം ജന്മിമാർക്കു നൽകിയാണ്‌ ആദ്യകാലകുടിയേറ്റക്കാർ കൃഷിഭൂമി പാട്ടത്തിനായി കരസ്ഥമാക്കിയത്‌ . ഇതിനു പുറമേ വർഷംതോറും 'പാട്ടം' അഥവാ 'പുറപ്പാട്‌ ' എന്ന പേരിൽ വേറെയും തുക നൽകണമായിരുന്നു . ജന്മംതീറു വാങ്ങിയും മറുപാട്ടം വാങ്ങിയും വാക്കാൽചാർത്തു വാങ്ങിയും കൈയേറിയും മറ്റും സ്വന്തമാക്കി കൃഷിയിറക്കിയ കർഷകർക്ക് പക്ഷേ , പിന്നീട് കടിയിറക്ക് ഭീഷണിയും നേരിടേണ്ടിയും വന്നു .

കൊട്ടിയൂർ ദേവസ്വത്തിന്റെ 27000 ഏക്കർ ഭൂമി , ഏക്കർ ഒന്നിന് ഒരു രൂപ പ്രതിഫലം നിശ്ചയിച്ചുകൊണ്ട് നായർ സർവീസ് സൊസൈറ്റിക്ക് ചാർത്തിക്കൊടുത്തുകൊണ്ടുള്ള ഒരു പത്രപ്പരസ്യം 1961 ൽ പ്രത്യക്ഷപ്പെട്ടു .കൈമാറുന്ന സ്ഥലം സംബന്ധിച്ച് വ്യക്തതയില്ലാത്തത് കർഷകരിൽ ആശങ്കയുളവാക്കി . വർഷങ്ങളോളമുള്ള കർഷകരുടെ കഠിനാദ്ധ്വാനം പാഴാകുന്നത് അവർക്ക് താങ്ങാനാകുമായിരുന്നില്ല . വിദ്യാലയങ്ങൾ, ആരാധനാലയങ്ങൾ, പോസ്റ്റോഫീസ് തുടങ്ങിയ ഒട്ടനവിധി സ്ഥാപനങ്ങളും ഇവിടെ ഇക്കാലയളവിനു മുൻപേ ആരംഭിച്ചുകഴിഞ്ഞിരുന്നു.
നിയമവിധേയമായി ഭൂമി സ്വന്തമാക്കുകയും കൃഷിയിറക്കുകയും ചെയ്ത കർഷകർ കുടിയിറക്കിനെതിരായി പ്രക്ഷോഭമാരംഭിക്കാൻ തീരുമാനിച്ചു . കുടിയിറക്കിനെ ചെറുക്കുന്നതിനായി കർഷകരുടെ നേതൃത്വത്തിൽ നടന്ന സമരമാണ് കേരളമാകെ ശ്രദ്ധയാകർഷിച്ച കൊട്ടിയൂർ സമരം. പ്രശസ്ത കമ്യൂണിസ്ററ് നേതാവായിരുന്ന എൻ.ഇ.ബാലറാം ആണ് പ്രക്ഷോഭ രംഗത്തെത്തിയ ആദ്യ നേതാവ് . 
അദ്ദേഹം കൊട്ടിയൂർ സമരത്തിന് കമ്യൂണിസ്ററ് പ്രസ്ഥാനത്തിന്റെ പിന്തുണ പ്രഖ്യാപിച്ചതിനൊപ്പം പ്രതിഷേധയോഗങ്ങളിൽ പ്രസംഗിക്കുകയും പ്രക്ഷോഭത്തിന് വേണ്ട മാർഗനിർദ്ദേശങ്ങൾ നൽകുകയും ചെയ്തു . പിന്നാലെ എ.കെ.ജി യും രംഗത്തെത്തിയതോടെ കർഷകർക്ക് ആത്മവിശ്വാസം വർധിച്ചു .
കൊട്ടിയൂർ സ്വതന്ത്ര കർഷക സംഘം ആണ് സമരവുമായി ബന്ധപ്പെട്ട് ആദ്യം രൂപീകരിച്ച സംഘടന . പിന്നീട് കൊട്ടിയൂർ കുടിയാൻ സംഘവും രൂപീകരിക്കപ്പെട്ടു. ഭൂമികൈമാറ്റത്തിനെതിരെ എ.കെ.ജി യുടെ നേതൃത്വത്തിലുള്ള ഒരു ജീപ്പ് ജാഥയും തിരുവനന്തപുരത്തേക്കു നടത്തി . ഈ രണ്ടു സംഘടനകളുടേയും നേതൃത്വത്തിൽ ശക്തമായ പ്രക്ഷോഭങ്ങൾ നടന്നുവരവേയാണ് ഫാദർ ജോസഫ് വടക്കനും ബി.വെല്ലിംങ്ങ്ടണും സമര നേതൃത്വത്തിലെത്തുന്നത് . ഫാദർ വടക്കന്റെ ആവേശോജ്ജ്വലമായ പ്രസംഗത്തിൽ ആകൃഷ്ടരായ ധാരാളം പേർ അദ്ദേഹം രൂപീകരിച്ച മലനാട് കർഷക യൂണിയനിൽ ചേർന്നു .
കേരളത്തിന്റെ മുഴുവൻ ശ്രദ്ധയും ആകർഷിച്ചുകൊണ്ടുള്ള ഒരു കാൽനടജാഥ ബി.വെല്ലിങ്ങ്ടന്റെ നേതൃത്വത്തിൽ കൊട്ടിയൂർ നിന്നും തിരുവനന്തപുരത്തേയ്ക്ക് ആരംഭിച്ചു . ജാഥയുമായി സഹകരിക്കരുതെന്ന് കോൺഗ്രസ്സ് പ്രസ്താവനയിറക്കിയപ്പോൾ ജാഥയ്ക്ക് വഴിനീളെ സഹായമെത്തിക്കാനും സ്വീകരണം നൽകാനും എ.കെ.ജി., എൻ.ഇ ബാലറാം, എന്നിവരുൾപ്പെട്ട കമ്യൂണിസ്റ്റ് പാർട്ടി തയ്യാറായി. 1962 ഫെബ്രുവരിയിൽ ബി.വെല്ലിങ്ങ്ടൺ കേളകത്ത് നിരാഹാര സത്യാഗ്രഹവും ആരംഭിച്ചു . സമരത്തെ നേരിടാനായി എം എസ് പി കാരും എത്തിയിരുന്നു . ജനങ്ങളുടെ പ്രക്ഷോഭം ശക്തമായതോടെ എൻ.എസ്.എസ് ഭൂമി കൈമാറ്റത്തിൽ നിന്നും പിന്മാറുകയും സമരം അവസാനിക്കുകയും ചെയിതു .

1950 ൽ ആണ്‌ മണത്തണ പഞ്ചായത്തിന്റെ രൂപീകരണം . കൂത്തുപറമ്പ്‌ വികസനേബ്ളോക്കിന്റെ പരിധിക്കുള്ളിൽപ്പെട്ട മണത്തണ പഞ്ചായത്തിലെ കാപ്പാട്‌ വാർഡ്‌ ഇന്നത്തെ കേളകം , കണിച്ചാർ , കൊട്ടിയൂർ എന്നീ പഞ്ചായത്തുകൾ ചേർന്നതായിരുന്നു . 

1961 ഡിസംബറിൽ കാപ്പാട്‌ വാർഡിലുൾപ്പെട്ട പ്രദേശങ്ങൾ ചേർത്ത്‌ കാപ്പാട്‌ പഞ്ചായത്ത്‌ രൂപീകരിച്ചു . 1962 മാർച്ചിൽ കാപ്പാട്‌ പഞ്ചായത്തിന്റെ ഓഫീസ്‌ കണിച്ചാറിൽ ആരംഭിച്ചു . താമസിയാതെ , പഞ്ചായത്ത്‌ ആസ്ഥാനം കേളകത്തേക്കു മാറ്റി .
1963 ലാണ്‌ കാപ്പാട്‌ പഞ്ചായത്ത്‌ ഭരണസമിതിയിലേക്കുള്ള ആദ്യ തിരഞ്ഞെടുപ്പ്‌ നടന്നത്‌ . കേരള സംസ്ഥാനത്തൊട്ടാകെ നടന്ന പഞ്ചായത്ത്‌ തിരഞ്ഞെടുപ്പിന്റെ ഭാഗമായിരുന്നു ഇത്‌ . ആകെയുള്ള എട്ടു വാർഡുകളിലേക്ക്‌ 1963 നവംബർ 23 ന്‌ നടന്ന തിരഞ്ഞെടുപ്പിൽ കാപ്പാട്‌ പഞ്ചായത്ത്‌ വികസന സമിതി , കാപ്പാട്‌ പഞ്ചായത്ത്‌ സേവാ സമിതി എന്നിവ
യുടെ സ്ഥാനാർത്ഥികളാണ്‌ മത്സരിച്ചത്‌ . 

ഫാദർ വടക്കന്റെ നേതൃത്വത്തിൽ രൂപീകരിച്ച മലനാട് കർഷക യൂണിയന്റെ പിന്തുണയുള്ള കാപ്പാട്‌ പഞ്ചായത്ത്‌ വികസന സമിതിക്കായിരുന്നു തിരഞ്ഞെടുപ്പിൽ ഏഴു വാർഡുകളിലും വിജയം . 1963 ഡിസംബറിൽ ജോർജുകുട്ടി മുക്കാടൻ പ്രസിഡന്റായും വടക്കേ മുളഞ്ഞനാൽ ജോർജ്‌ വൈസ്‌ പ്രസിഡന്റായുമുള്ള എട്ടംഗ ഭരണസമിതി അധികാരമേറ്റു.

1968 ൽ കാപ്പാട്‌ പഞ്ചായത്ത്‌ വിഭജിച്ച്‌ കൊട്ടിയൂർ പഞ്ചായത്ത്‌ രൂപീകരിച്ചു . കൊട്ടിയൂർ പഞ്ചായത്ത്‌ പരിധിക്കുള്ളിൽ നിന്നും തിരഞ്ഞെടുക്കപ്പെട്ടിരുന്നതിനാൽ കാപ്പാട്‌ പഞ്ചായത്ത്‌ പ്രസിഡന്റായിരുന്ന ജോർജുകുട്ടി മുക്കാടൻ കൊട്ടിയൂർ പഞ്ചായത്ത്‌ പ്രസിഡന്റായി ചുമതലയേറ്റു . ഇതെത്തുടർന്ന് കെ.പ്രഭാകരൻ നായർ 1968 ൽ കാപ്പാട്‌ പഞ്ചായത്ത്‌ പ്രസിഡന്റായി .

1972 ൽ കാപ്പാട്‌ പഞ്ചായത്ത്‌ വീണ്ടും വിഭജിച്ച്‌ കണിച്ചാർ പഞ്ചായത്തിന്‌ രൂപം നൽകുകയും കാപ്പാട്‌ പഞ്ചായത്തിന്റെ പേര്‌ കേളകം എന്നാക്കിമാറ്റുകയും ചെയ്തു .1963 ൽ തിരഞ്ഞെടുക്കപ്പെട്ട കാപ്പാട്‌ പഞ്ചായത്ത്‌ ഭരണസമിതിയിലെ അംഗങ്ങൾ അവർ പ്രതിനിധീകരിക്കുന്ന വാർഡുകളുൾപ്പെട്ട പഞ്ചായത്ത്‌ ഭരണസമിതികളിലുമായി . ഇപ്രകാരം കെ.പ്രഭാകരൻ നായർ കണിച്ചാർ പഞ്ചാത്ത്‌ പ്രസിഡന്റായപ്പോൾ വലിയമറ്റം ചാക്കോ കേളകം പഞ്ചായത്തിന്റെ പ്രസിഡന്റായി ചുമതലയേറ്റു .

1972 ൽ സ്ഥാനമേറ്റ പ്രസിഡന്റും വൈസ്‌ പ്രസിഡന്റും 1977 ൽ രാജിവച്ചതിനെത്തുടർന്ന്‌ മൂന്നംഗ ഭരണസമിതിയിൽ ഒരാൾ മാത്രമായി . തുടർന്ന് പ്ലാക്കാട്ട്‌ ആന്റണി ഈപ്പൻ പ്രസിഡന്റായുള്ള നോമിനേറ്റഡ്‌ ഭരണസമിതി രണ്ടു വർഷക്കാലം ഭരണം നടത്തി .
17187 വരുന്ന മൊത്തം ജനസംഖ്യയിൽ 8782 സ്ത്രീകളും 8405 പുരുഷൻമാരും ഉൾപ്പെടുന്നു. പഞ്ചായത്തിലെ മൊത്തം ജനതയുടെ സാക്ഷരതാ നിരക്ക് 93 ശതമാനമാണ്.
വിവിധ തിരഞ്ഞെടുപ്പുകളിൽ കേളകം ഗ്രാമ പഞ്ചായത്ത് ഉൾപ്പെടുന്ന മണ്ഡലങ്ങളിൽ ഈ പ്രദേശത്തു നിന്നും വിവിധ സ്ഥാനാർത്ഥികൾക്ക് ലഭിച്ച വോട്ടുകൾ സംബന്ധിച്ച വിശദവിവരങ്ങൾ ഇവിടെ നൽകുന്നു.
കേളകം പഞ്ചായത്ത് ഉൾപ്പെടുന്ന കണ്ണൂർ ലോക് സഭാമണ്ഡലത്തിൽ നിന്നും 2009 ലെ ലോക് സഭാ തിരഞ്ഞെടുപ്പിൽ ഇന്ത്യൻ നാഷണൽ കോൺഗ്രസ്സിലെ കെ.സുധാകരനാണ് തിരഞ്ഞെടുക്കപ്പെട്ടത്. പഞ്ചായത്തിലുൾപ്പെട്ട ബൂത്തുകളിൽ നിന്നും പ്രധാന കക്ഷികളിലെ സ്ഥാനാർത്ഥികൾക്ക് ലഭിച്ച വോട്ടുകൾ ചുവടെ കൊടുക്കുന്നു. 107,108,109 ബൂത്തുകൾ ചെട്ടിയാംപറമ്പ് ഗവ.യു.പി.സ്കൂളിലും 110,111 ബൂത്തുകൾ മഞ്ഞളാംപുറം യു.പി.സ്കൂളിലും 112,113 ബൂത്തുകൾ കേളകം ലിറ്റിൽ ഫ്ലവർ ഇംഗ്ലീഷ് മീഡിയംഹൈസ്കൂളിലും 114,115 ബൂത്തുകൾ അടക്കാത്തോട് ഗവ.യു.പി.സ്കൂളിലും 116 - ആം ബൂത്ത് കോളിത്തട്ട് ഗവ.യു.പി.സ്കൂളിലും ആണുണ്ടായിരുന്നത്.
2011ലെ നിയമസഭാതിരഞ്ഞെടുപ്പിൽ പേരാവൂർ നിയോജകമണ്ഡലത്തിന്റെ ഭാഗമായിരുന്നു ഈ പഞ്ചായത്ത് . 2006 ലെ നിയമസഭാ തിരഞ്ഞെടുപ്പിൽ മാനന്തവാടി അസംബ്ലി നിയോജക മണ്ഡലത്തിലായിരുന്ന കേളകം പഞ്ചായത്ത് മണ്ഡല പുന:സംഘടനയെത്തുടർന്നാണ് പേരാവൂർ മണ്ഡലത്തിന്റെ ഭാഗമായിത്തീർന്നത്. ഇന്ത്യൻ നാഷണൽ കോൺഗ്രസ്സിലെ അഡ്വ. സണ്ണി ജോസഫാണ് പേരാവൂർ എം.എൽ.എ. ആയി 2011 ൽ തിരഞ്ഞെടുക്കപ്പെട്ടത്. 2006 ൽ സി.പി.ഐ.(എം.)ലെ കെ.കെ.ശൈലജ ടീച്ചറായിരുന്നു വിജയിച്ചത്. 2011ലെ നിയമസഭാതിരഞ്ഞെടുപ്പിൽ പഞ്ചായത്തിലുൾപ്പെട്ട ബൂത്തുകളിൽ നിന്നും വിവിധ സ്ഥാനാർത്ഥികൾക്ക് ലഭിച്ച വോട്ടുകൾ ചുവടെ കൊടുക്കുന്നു.പോളിങ് ബൂത്തുകൾ ലോക് സഭാ തിരഞ്ഞെടുപ്പിലുണ്ടായിരുന്നത് തന്നെയാണ്.
കേരളത്തിലെ ഗ്രാമപഞ്ചായത്തുകളുടെ പട്ടിക



</doc>
<doc id="117512" url="https://ml.wikipedia.org/wiki?curid=117512" title="കണിച്ചാർ ഗ്രാമപഞ്ചായത്ത്">
കണിച്ചാർ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ പേരാവൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കണിച്ചാർ ഗ്രാമപഞ്ചായത്ത്. കണിച്ചാർ വില്ലേജുപരിധിയിൽ ഉൾപ്പെടുന്ന കണിച്ചാർ ഗ്രാമപഞ്ചായത്തിനു 51.96 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്ക് കേളകം പഞ്ചായത്തും, കിഴക്ക് കേളകം പഞ്ചായത്തും, തെക്ക് പാട്യം പഞ്ചായത്തും, പടിഞ്ഞാറ് കോളയാട്, പേരാവൂർ, മുഴക്കുന്ന് പഞ്ചായത്തുകളുമാണ്. ആറളം കേന്ദ്ര കൃഷിഫാം പഞ്ചായത്തിന്റെ വടക്കേ അതിരിലും, കണ്ണവം റിസർവ്വ് ഫോറസ്റ്റും, വയനാട് ജില്ലയും പഞ്ചായത്തിന്റെ തെക്കേ അതിരിലുമാണ്.

ഏലപ്പീടിക: വിനോദസഞ്ചാരികളെ ആകർഷിക്കുന്ന ഒട്ടനവധി കാഴ്ചകൾ ഇവിടെയുണ്ട്. വയനാട്ടിലേക്കുള്ള പ്രവേശനകവാടമായ പേരിയ ചുരം, വെള്ളച്ചാട്ടം, കറപ്പത്തോട്ടം, കണ്ണൂർ ജില്ല മുഴുവനും അറബിക്കടലും കാണാൻ സാധിക്കുന്ന ഏലപ്പീടിക കുരിശുമല, മൊട്ടക്കുന്ന് എന്നിവയെല്ലാം ഈ പ്രദേശത്തിന്റെ സൗന്ദര്യം വർദ്ധിപ്പിക്കുന്നു. സമുദ്രനിരപ്പിൽനിന്നും 600 മീറ്റർ ഉയരത്തിലാണു ഏലപ്പീടികയുടെ സ്ഥാനം. മൊട്ടക്കുന്നിന്റെ ഉയരം 1000-1100 മീറ്ററും. കടും വേനലിലും ഇവിടം തണുപ്പുനിറഞ്ഞതായിരിക്കും.

കേരളത്തിലെ ഗ്രാമപഞ്ചായത്തുകളുടെ പട്ടിക



</doc>
<doc id="117515" url="https://ml.wikipedia.org/wiki?curid=117515" title="പേരാവൂർ ഗ്രാമപഞ്ചായത്ത്">
പേരാവൂർ ഗ്രാമപഞ്ചായത്ത്

കണ്ണൂർ ജില്ലയിലെ ഇരിട്ടി താലൂക്കിൽ, പേരാവൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പേരാവൂർ പഞ്ചായത്ത്. മണത്തണ, വെള്ളർവള്ളി എന്നീ വില്ലേജുകളിലായി വ്യാപിച്ചുകിടക്കുന്ന പേരാവൂർ ഗ്രാമപഞ്ചായത്തിനു 34.10 ചതുരശ്രകിലോമീറ്റർ വിസ്തീർണ്ണമുണ്ട്. 15 വാർഡുകളുള്ള ഈ പഞ്ചായത്തിന്റെ അതിരുകൾ വടക്കുഭാഗത്ത് മുഴക്കുന്ന്, കണിച്ചാർ പഞ്ചായത്തുകളും, കിഴക്കുഭാഗത്ത് കണിച്ചാർ പഞ്ചായത്തും, തെക്കുഭാഗത്ത് കോളയാട് പഞ്ചായത്തും, പടിഞ്ഞാറുഭാഗത്ത് മാലൂർ, മുഴക്കുന്ന് പഞ്ചായത്തുകളുമാണ്. കണ്ണൂർ ജില്ലയുടെ കിഴക്കൻ മലയോരമേഖലയിൽ സ്ഥിതി ചെയ്യുന്ന ഒരു കാർഷിക ഗ്രാമപ്രദേശമാണ് പേരാവൂർ.

1962-ലാണ് പേരാവൂർ പഞ്ചായത്ത് നിലവിൽ വന്നത്. ഇപ്പോഴത്തെ മണത്തണ വില്ലേജും, മുമ്പത്തെ വേക്കളം പഞ്ചായത്തിന്റെ ഭാഗമായിരുന്ന തൊണ്ടിയിൽ തിരുവോണപ്പുറം, കുനിത്തല ദേശങ്ങളും, തോലമ്പ്ര പഞ്ചായത്തിന്റെ ഭാഗമായിരുന്ന വെള്ളർവള്ളി, കോട്ടുമാങ്ങ ദേശങ്ങളും ചേർന്നാണ് പേരാവൂർ പഞ്ചായത്ത് രൂപീകരിക്കപ്പെട്ടത്.

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117518" url="https://ml.wikipedia.org/wiki?curid=117518" title="പാത്രിയർക്കീസ്">
പാത്രിയർക്കീസ്

ചില ക്രിസ്തീയ സഭകളിൽ, പ്രത്യേകിച്ചു റോമാ സാമ്രാജ്യത്തിൽ ഉദയം ചെയ്ത ഓർത്തഡോക്സ്‌ സഭകളുടെ തലവന്മാരുടെ സ്ഥാനനാമം. മുൻപ് റോമൻ കത്തോലിക്കാ സഭയുടെ തലവനായ മാർപ്പാപ്പയുടെ വിശേഷണങ്ങളുടെ പട്ടികയിൽ "പടിഞ്ഞാറിന്റെ പാത്രിയാർക്കീസ്" എന്നു ചേർത്തിരുന്നുവെങ്കിലും ഇപ്പൊൾ ഔദ്യോഗികമായി ഈ വിശേഷണം ഉപയോഗിച്ചു കാണുന്നില്ല .

പ്രധാന പിതാവ് എന്നർത്ഥം വരുന്ന പാത്രിയർക്കീസ് പാറ്റ്റീ(പിതാവ്) , ആർക്കീസ്(ഭരണാധികാരി) എന്ന രണ്ട് ഗ്രീക്ക് പദങ്ങളിൽ നിന്നാണ് ഉണ്ടായത്. ഒരു കുടുംബത്തിന്റെയോ,വംശത്തിന്റെയോ,ദേശീയ സഭയുടെയോ നേതൃത്വം വഹിക്കുന്ന ആൾ എന്നു വിവക്ഷ.അഞ്ചാം നൂറ്റാണ്ട് മുതലാണ് ക്രിസ്തീയ സഭാ തലവന്മാരെ ഇപ്പേരിൽ വിളിക്കാൻ തുടങ്ങിയത്.
പഴയ റോമാ സാമ്രാജ്യത്തിലെ പ്രവിശ്യാ തലസ്ഥാനത്തെ മെത്രാപ്പോലിത്ത(ബിഷപ്പ്)മാർക്ക് മറ്റ് മെത്രാപ്പോലിത്തമാർക്കില്ലാതിരുന്ന ചില അധികാരങ്ങൾ ലഭിച്ചു.പട്ടണങ്ങളുടെ പൗരാണികത,രാഷ്ട്രീയ പ്രാധാന്യം,സഭയുടെ അതി പുരാതന കേന്ദ്രങ്ങൾ തുടങ്ങിയ പരിഗണനകൾ വെച്ചു കൊണ്ടാണ് അവർക്കീ മുൻഗണന ലഭിച്ചത്.ആദി കാലങ്ങളിൽ ഇവരെ "പ്രധാന മെത്രാപ്പോലിത്ത" എന്നു വിളിച്ചിരുന്നു. ക്രി പി 325-ലെ നിഖ്യാ സുന്നഹദോസ് റോം,അലക്സാന്ത്രിയ,അന്ത്യോക്യ എന്നീ സ്ഥലങ്ങളിലെ മെത്രാപ്പോലിത്തമാർക്ക് പാത്രിയർക്കാ സ്ഥാനം നൽകി.പിന്നീട് 381-ലെ കുസ്തന്തീനോപ്പോലീസ്‌ സുന്നഹദോസ് കുസ്തന്തീനോപ്പോലീസിലെ മെത്രാപ്പോലിത്തയ്ക്കും 451-ലെ കൽക്കദോൻ സുന്നഹദോസ് യെരുശലേമിലെ മെത്രാപ്പോലിത്തയ്ക്കും പാത്രിയർക്കാ സ്ഥാനം നൽകി.കാലക്രമേണെ റോമിലെ പാത്രിയർക്കാ സ്ഥാനം "പാപ്പാ" എന്ന പേരിൽ അറിയപ്പെടാൻ തുടങ്ങി.


</doc>
<doc id="117519" url="https://ml.wikipedia.org/wiki?curid=117519" title="തില്ലങ്കേരി ഗ്രാമപഞ്ചായത്ത്">
തില്ലങ്കേരി ഗ്രാമപഞ്ചായത്ത്

കണ്ണൂർ ജില്ലയിൽ,തലശ്ശേരി താലൂക്കിൽ,ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തില്ലങ്കേരി ഗ്രാമപഞ്ചായത്ത്. തില്ലങ്കേരി വില്ലേജുപരിധിയിലുൾപ്പെടുന്ന തില്ലങ്കേരി ഗ്രാമപഞ്ചായത്തിനു 25.06 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കീഴൂർ-ചാവശ്ശേരി പഞ്ചായത്തും, കിഴക്കുഭാഗത്ത് മുഴക്കുന്ന് പഞ്ചായത്തും, തെക്കുഭാഗത്ത് മാലൂർ പഞ്ചായത്തും, പടിഞ്ഞാറുഭാഗത്ത് മട്ടന്നൂർ മുനിസിപ്പാലിറ്റിയുമാണ്. 
കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117521" url="https://ml.wikipedia.org/wiki?curid=117521" title="പായം ഗ്രാമപഞ്ചായത്ത്">
പായം ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പായം ഗ്രാമപഞ്ചായത്ത് .പായം, വിളമന എന്നീ വില്ലേജുകളിലായി വ്യാപിച്ചുകിടക്കുന്ന പായം ഗ്രാമപഞ്ചായത്തിനു 31.21 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കർണ്ണാടക സംസ്ഥാനവും, കിഴക്കുഭാഗത്ത് അയ്യൻകുന്ന് പഞ്ചായത്തും, തെക്കുഭാഗത്ത് കീഴൂർ-ചാവശ്ശേരി പഞ്ചായത്തും, പടിഞ്ഞാറുഭാഗത്ത് പടിയൂർ-കല്ല്യാട്, ഉളിക്കൽ പഞ്ചായത്തുകളുമാണ്.



</doc>
<doc id="117524" url="https://ml.wikipedia.org/wiki?curid=117524" title="കുഞ്ഞിപ്പുരമുക്ക്">
കുഞ്ഞിപ്പുരമുക്ക്

കോഴിക്കോട് ജില്ലയുടെ പടിഞ്ഞാറേ അറ്റത്ത് കണ്ണൂർ ജില്ലയോട് ചേർന്നുകിടക്കുന്ന ഒരു സ്ഥലമാണ് കുഞ്ഞിപ്പുരമുക്ക്. മയ്യഴിപ്പുഴയോട് ചേർന്നുനിൽക്കുന്നു.

കുറ്റ്യാടി-തലശ്ശേരി സംസ്ഥാനപാതയിലാണ് ഈ സ്ഥലം സ്ഥിതിചെയ്യുന്നത്. ഹിന്ദുക്കളും മുസ്ലിംകളുമാണ് പ്രദേശത്ത് ഭൂരിപക്ഷം. ഒരു ശിവക്ഷേത്രവും 3-4 മുസ്ലിം പള്ളികളും ഇവിടെയുണ്ട്. ഇവിടെ നിന്നുള്ള ധാരാളം ജനങ്ങൾ ഗൾഫ് രാജ്യങ്ങളിൽ ജോലിചെയ്യുന്നവരാണ്. മുസ്‌ലിം ലീഗ് - സിപിഐ(എം) സംഘട്ടനങ്ങൾ ഇവിടെ സാധാരണമാണ്.

</doc>
<doc id="117528" url="https://ml.wikipedia.org/wiki?curid=117528" title="കണ്ണടക്കുരങ്ങ്">
കണ്ണടക്കുരങ്ങ്

ഇലകൾ തിന്നു ജീവിക്കുന്ന ഒരിനം കുരങ്ങനാണ് കണ്ണടക്കുരങ്ങ് (Spectacled Monkey) അഥവാ ഇലതീനികുരങ്ങ് ( ആംഗലേയം: Phayre's Leaf Monkey ശാസ്ത്രീയനാമം: "Trachypithecus phayei" ). കണ്ണിനു ചുറ്റുമായി വെളുത്തപാടുള്ളതിനാലാണ് ഇവ ഈ പേരിൽ അറിയപ്പെടുന്നത്. ബംഗ്ലാദേശിനോടു ചേർന്ന് കിടക്കുന്ന വടക്കു കിഴക്കൻ സസ്ഥാനങ്ങളിൽ ഇവയെ കാണാം. കൈകാലുകൾക്ക് കറുപ്പ് നിടവും അടിവശത്തിന് ഇളംനിറവുമാണ്. ഇവയുടെ പിത്താശയത്തിലെ കല്ലിന് ഔഷധഗുണമെന്ന വിശ്വാസത്താൽ വൻതോതിൽ കണ്ണാടികുരങ്ങന്മാർ വേട്ടയാടപ്പെടുന്നു. മിസോ, ലുഷാ എന്നീ ഗോത്ര വർഗ്ഗക്കാർ പരമ്പരാഗതമായി ഇതിൽ ഏർപ്പെട്ടിരിക്കുന്നു. ഇക്കാരണത്താൽ ഇവയ്ക്ക് വംശനാശഭീഷണി കടുത്തതാണ്. ത്രിപുരയിലെ സംസ്ഥാനമൃഗമായ ഇവയെ സെപാഹിജാല (Sepahijala) വന്യജീവി സങ്കേതത്തിൽ സം‌രക്ഷിക്കപ്പെട്ടിരിക്കുന്നു. അധികം ശബ്ദമുണ്ടാക്കാത്ത ഇനം കുരങ്ങൻ എന്ന പ്രത്യേകതയും ഇവയ്ക്കുണ്ട്.

http://www.ecologyasia.com/verts/mammals/spectacled_leaf-monkey.htm


</doc>
<doc id="117530" url="https://ml.wikipedia.org/wiki?curid=117530" title="അശോകവനം">
അശോകവനം

രാമായണത്തിൽ പരാമർശിക്കപ്പെടുന്ന, രാവണന്റെ ലങ്കയിലെ ഒരു ഉദ്യാനമായിരുന്നു അശോകവനം. സീതയെ അപഹരിച്ച ശേഷം രാവണൻ പാർപ്പിച്ചത്. ഇവിടെയായിരുന്നു. പ്രീണനതന്ത്രങ്ങളിലൂടെ സീതയുടെ മനസ്സ് മാറ്റാനായാണ് രാവണൻ സീതയെ അശോകവനത്തിൽ പാർപ്പിച്ചിരിക്കുന്നത്. രാവണൻ നിർമ്മിച്ച ഉദ്യാനം എന്നാണ് അശോകവനികയെപ്പറ്റി രാമായണത്തിൽ പറഞ്ഞിരിക്കുന്നത്.

ഒരുപക്ഷേ ലോകത്തിലെ ആദ്യത്തെ സസ്യോദ്യാനങ്ങളിൽ (Botanic Gardens) ഒന്നാണ് ഇത്. നട്ടുവളർത്തപ്പെട്ട മരങ്ങളും സസ്യങ്ങളുമായി അശോകവനത്തിലുണ്ടായിരുന്ന സസ്യവൈവിധ്യത്തെ ഏറ്റവും വ്യക്തമായി വിവരിക്കുന്നത് ചമ്പുരാമായണത്തിലാണ്. ഭോജരാജാവിനാൽ വിരചിതമായ ഇതിൽ 38 തരം സസ്യജാതികൾ അശോകവനികയിലുണ്ടായിരുന്നതായി പറയുന്നു. 

വാല്മീകി ഇക്കാര്യത്തിൽ അല്പം മിതത്വം പാലിക്കുന്നുണ്ടെങ്കിലും സുന്ദരകാണ്ഡത്തിന്റെ വിവിധ ഭാഗങ്ങളിലായി അശോകവനത്തിലെ സസ്യവൈവിധ്യം അദ്ദേഹവും വർണ്ണിക്കുന്നുണ്ട്. വള്ളികൾ, കൃത്രിമകുളത്തിലെ ജലസസ്യങ്ങൾ, കൃത്രിമ ജലചാട്ടങ്ങൾ മുതലായവയും അശോകവനത്തിന്റെ പ്രത്യേകതയായിരുന്നു. പർവ്വതങ്ങൾ നിറഞ്ഞ പ്രദേശമായാണ്‌ ലങ്കയെ വിവരിച്ചിരിക്കുന്നത്.


</doc>
<doc id="117539" url="https://ml.wikipedia.org/wiki?curid=117539" title="അബ്ദുൾ റഷീദ് ദോസ്തം">
അബ്ദുൾ റഷീദ് ദോസ്തം

കമ്മ്യൂണിസ്റ്റ് ഭരണ അഫ്ഗാനിസ്താനിലെ ഒരു മുതിർന്ന സൈന്യാധിപനും, രാജ്യത്തെ ഉസ്ബെക് വംശജരുടെ നേതാവും ജുൻബിഷി അഫ്ഗാനിസ്താൻ എന്ന കക്ഷിയുടെ നേതാവുമാണ് ജനറൽ അബ്ദുൾ റഷീദ് ദോസ്തം (ജനനം 1954). സോവിയറ്റ് യുദ്ധകാലത്ത്, കമ്മ്യൂണിസ്റ്റ് സർക്കാരിനു വേണ്ടി സോവിയറ്റ് സേനയോടൊപ്പം മുജാഹിദീനുകൾക്കെതിരെ പൊരുതുന്നതിൽ പ്രധാന പങ്കുവഹിച്ച സൈന്യാധിപനാണ് ദോസ്തം. 1992-ൽ ഇദ്ദേഹം വിമതപക്ഷത്തേക്ക് കൂറുമാറിയതൊടെയാണ് അഫ്ഗാനിസ്താനിലെ കമ്മ്യൂണിസ്റ്റ് ഭരണത്തിന് അന്ത്യമായത്.

ഒരു ഉസ്ബെക് വംശജനായ ദോസതം, 1978-ലാണ് അഫ്ഗാൻ സൈന്യത്തിൽ ചേർന്നത്. 1980-കളിൽ സോവിയറ്റ് സൈന്യത്തോടൊപ്പം മുജാഹിദീനുകൾക്കെതിരെ പൊരുതുന്നതിൽ മുൻനിരയിൽ നിന്നെങ്കിലും 1992-ൽ മുജാഹിദീനുകളുടെ പക്ഷത്തേക്ക് കൂറുമാറി. പിന്നീട് മുജാഹിദീനുകളിലെത്തെന്ന് വിവിധ വിഭാഗങ്ങളിലേക്ക് വീണ്ടും കൂറുമാറി കുപ്രസിദ്ധി നേടി.

അഫ്ഗാനിസ്താനിൽ താലിബാന്റെ ആധിപത്യകാലത്ത് അവർക്കെതിരെ പോരാടിയ വടക്കൻ സഖ്യത്തിൽ പ്രമുഖമായ സ്ഥാനം ദോസ്തം വഹിച്ചിരുന്നു. താലിബാന്റെ പതനശേഷം അഫ്ഗാൻ ദേശീയസേനയിൽ ജനറൽ പദവിയിലായിരുന്ന ഇദ്ദേഹം ചീഫ് ഓഫ് സ്റ്റാഫ് റ്റു ദ് കമാൻഡർ ഇൻ ചീഫ് എന്ന ആലങ്കാരികപദവി വഹിച്ചിരുന്നു. 2008-ന്റെ തുടക്കത്തിൽ അക്ബർ ഭായ് എന്ന തന്റെ എതിരാളിയെ തട്ടിക്കൊണ്ടുപോയതിന്റെ പിന്നിൽ പ്രവർത്തിച്ചതിന്റെ പേരിൽ സൈനികപദവിയിൽ നിന്നും ഒഴിവാക്കി. കുറച്ചുകാലം തുർക്കിയിൽ അഭയം തേടിയിരുന്നു. അഫ്ഗാൻ പ്രസിഡണ്ട് തിരഞ്ഞെടുപ്പിന്‌ മുൻപായി, പ്രസിഡണ്ട് ഹമീദ് കർസായ് 2009 ജൂണിൽ ദോസ്തമിനെ ഔദോഗിഗസ്ഥാനത്ത് പുനഃപ്രതിഷ്ഠിച്ചു.
2001 കാലഘട്ടത്തിൽ താലിബാൻ പടയാളികൾക്കെതിരെ കടുത്ത മനുഷ്യാവകാശധ്വംസനം നടത്തി എന്ന് വിവിധ മനുഷ്യാവകാശസംഘടനകൾ ഇദ്ദേഹത്തിനെതിരെ ആരോപണമുന്നയിക്കുന്നുണ്ട്.
1988-ൽ കാബൂളിലെ കമ്മ്യൂണിസ്റ്റ് സർക്കാർ രൂപം കൊടുത്ത ജവ്സ്ജാൻ മിലിഷ്യയുടെ സൈന്യാധിപനായിരുന്നു ജനറൽ ദോസ്തം. രാജ്യത്തിന്റെ വടക്കും വടക്കുപടിഞ്ഞാറുമുള്ള ഉസ്ബെക് വിഭാഗങ്ങളായിരുന്നു ഈ സേനയിൽ ഉൾപ്പെട്ടിരുന്നത്. മാർക്സിസ്റ്റ് സർക്കാരിനെ പിന്തുണച്ച്, ദോസ്തമിന്റെ സേന, രാജ്യത്തിന്റെ വിവിധഭാഗങ്ങളിൽ പോരാട്ടം നടത്തിയിരുന്നു. ഹീറോ ഓഫ് ദ് റിപ്പബ്ലിക് ഓഫ് അഫ്ഗാനിസ്താൻ എന്ന ബഹുമതിയും, കമ്മ്യൂണിസ്റ്റ് സർക്കാർ ദോസ്തമിന് നൽകിയിരുന്നു.

1992-ൽ ദോസ്തം, വിമതനായി പ്രതിരോധകക്ഷികളോടൊപ്പം ചേർന്നത്, അവസാന കമ്മ്യൂണിസ്റ്റ് പ്രസിഡണ്ടായ നജീബുള്ളക്ക് നേരിട്ട ഏറ്റവും വലിയ തിരിച്ചടിയായിരുന്നു. ഇതോടെ കമ്മ്യൂണിസ്റ്റ് സർക്കാർ നിലം‌പതിക്കുകയും മുജാഹിദീനുകൾ രാജ്യത്തിന്റെ ഭരണം ഏറ്റെടുക്കുകയും ചെയ്തു.

കാബൂളിലെ കമ്മ്യൂണിസ്റ്റ് സർക്കാറിന്റെ പതനത്തിനു ശേഷം കുറേ വർഷങ്ങൾ, മസാർ-ഇ ശരീഫ് കേന്ദ്രമാക്കി വടക്കൻ അഫ്ഗാനിസ്താനിലെ ചോദ്യം ചെയ്യാനാവാത്ത നേതാവായി ദോസ്തം വളർന്നു. ഇടക്കാലത്ത് ബുർഹാനുദ്ദീൻ റബ്ബാനിയുടെ മുജാഹിദീൻ സർക്കാരിനെതിരെ താലിബാനോടൊപ്പം ചേർന്ന് പോരാടിയെങ്കിലും അവസാനം, താലിബാനെതിരെ രാജ്യത്ത് അവശേഷിച്ച ചുരുക്കം ഏതിരാളികളിലൊരാളായി ദോസ്തം മാറി. ഇക്കാലത്ത് ഏതാണ്ട് 50,000-ത്തോളം അംഗസംഖ്യയുണ്ടായിരുന്ന ദോസ്തമിന്റെ സൈന്യത്തിന് യുദ്ധവിമാനങ്ങളുടേയും ടാങ്കുകളുടേയും പിന്തുണയുണ്ടായിരുന്നു. ഇറാൻ, റഷ്യ, ഇന്ത്യ, തുടങ്ങിയ താലിബാന്റെ എല്ലാ അന്താരാഷ്ട്രവിരോധികളും ദോസ്തമിനെ പിന്തുണച്ചിരുന്നു. വടക്കൻ അഫ്ഗാനിസ്താനിൽ സ്വന്തമായി ഒരു കറൻസി പുറത്തിറക്കുകയും, ബൽഖ് എയർ എന്ന പേരിൽ സ്വന്തമായി വ്യോമഗതാഗതസംവിധാനവും ദോസ്തം നടത്തിയിരുന്നു.

അഫ്ഗാനിസ്താനിലെ മറ്റു മേഖലകളെ അപേക്ഷിച്ച് ഉദാരമായ ഭരണമാണ് ദോസ്തം വടക്കൻ അഫ്ഗാനിസ്താനിൽ നടപ്പിലാക്കിയിരുന്നത്. ഇവിടെ പർദ്ദ ധരിക്കാതെ സ്ത്രീകൾക്ക് പുറത്തിറങ്ങാനുള്ള സ്വാതന്ത്ര്യമുണ്ടായിരുന്നു. ഇന്ത്യൻ സിനിമകൾ ഈ മേഖലയിൽ പ്രദർശിപ്പിക്കപ്പെടുകയും സ്വന്തന്ത്രമായി മദ്യം വിൽക്കാനുള്ള സൗകര്യവുമുണ്ടായിരുന്നു. മസാരി ശരീഫിൽ പാഷ എന്ന വിളിപ്പേരിലായിരുന്നു ദോസ്തം അറിയപ്പെട്ടിരുന്നത്.

1997 മേയ് 14-ന് ദോസ്തമിന്റെ വിദേശകാര്യവക്താവും അല്പം വിമതനുമായിരുന്ന ജനറൽ അബ്ദ് അൽ മാലിക് പഹ്ലാവാന്റെ പക്ഷത്തെ അബ്ദ് അൽ റഹ്മാൻ ഹഖാനി, എന്നയാൾ മസാർ-ഇ ശരീഫിൽ വച്ച് വെടിയേറ്റ് മരിച്ചു. ഈ കൊലപാതകത്തിന്റെ ഉത്തരവാദിത്തം, ദോസ്തമിനു മേൽ ചാർത്തപ്പെടുകയും അബ്ദ് അൽ മാലിക് പഹ്ലാവാൻ, താലിബാനുമായി ഒരു ധാരണയിലെത്തുകയും ചെയ്തു. പാകിസ്താൻ സർക്കാരിന്റെ പ്രത്യക്ഷപിന്തുണയോടെ മേയ് 19-നാണ് ഈ ധാരണ നടപ്പിൽ വന്നത്. ഇതിനെത്തുടർന്ന് അബ്ദ് അൽ മാലിക് പഹ്ലവാന്റേയും താലിബാന്റേയും സം‌യുക്തസൈന്യം, മേയ് 24-ന് മസാർ-ഇ ശരീഫ് പിടിച്ചെടുക്കുകയും, ദോസ്തം, രാജ്യം വിട്ട് തുർക്കിയിലേക്ക് പലായനം ചെയ്യുകയും ചെയ്തു. ദോസ്തമിന്റെ പതനത്തോടെ വടക്കുകിഴക്ക അഫ്ഗാനിസ്താൻ ഒഴികെയുള്ള രാജ്യത്തിന്റെ മറ്റു പ്രദേശങ്ങൾ താലിബാന്റെ നിയന്ത്രണത്തിലായി.

മസാർ-ഇ ശരീഫ് പിടിച്ചടക്കിയതിനു ശേഷം ഇവിടേയും തെക്കൻ അഫ്ഗാനിസ്താനിലെന്ന പോലെ തീവ്ര-ഇസ്ലാമികനിയമങ്ങൾ അടിച്ചേൽപ്പിക്കാൻ താലിബാൻ ശ്രമിച്ചു. മേഖലയിലെ ഉസ്ബെക്കുകളും ഹസാരകളും ഇതിനെ എതിർക്കുകയും മേയ് 28-ന് ഇവിടെ വൻകലാപം പൊട്ടിപ്പുറപ്പെടുകയും ആയിരക്കണക്കിന് താലിബാൻ അംഗങ്ങൾ കൊല്ലപ്പെടുകയും ചെയ്തു. 1997-ന്റെ മഞ്ഞുകാലമായപ്പോഴേക്കും താലിബാന് മേഖലയുടെ നിയന്ത്രണം നഷ്ടപ്പെട്ടു. ഈ സമയത്ത് ജനറൽ ദോസ്തം, മസാർ-ഇ ശരീഫിൽ തിരിച്ചെത്തി. പിന്നീട് 1998 ഓഗസ്റ്റിൽ നടന്ന ഒരു പോരാട്ടത്തിൽ താലിബാൻ മസാർ-ഇ ശരീഫ് പിടിച്ചപ്പോൾ ദോസ്തം വീണ്ടും പലായനം ചെയ്തു.


</doc>
<doc id="117541" url="https://ml.wikipedia.org/wiki?curid=117541" title="കീഴൂർ-ചാവശ്ശേരി ഗ്രാമപഞ്ചായത്ത്">
കീഴൂർ-ചാവശ്ശേരി ഗ്രാമപഞ്ചായത്ത്

കണ്ണൂർ ജില്ലയിലെ, തലശ്ശേരി താലൂക്കിൽ, ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കീഴൂർ-ചാവശ്ശേരി ഗ്രാമപഞ്ചായത്ത്. കീഴൂർ, ചാവശ്ശേരി എന്നീ വില്ലേജുകളിലായി വ്യാപിച്ചുകിടക്കുന്ന കീഴൂർ-ചാവശ്ശേരി ഗ്രാമപഞ്ചായത്തിനു 46.65 ചതുരശ്രകിലോമീറ്റർ വിസ്തീർണ്ണമുണ്ട്. വടക്ക്: പടിയൂർ, പായം, അയ്യൻകുന്ന് ഗ്രാമപഞ്ചായത്തുകൾ, കിഴക്ക് : മുഴക്കുന്ന്, അയ്യൻകുന്ന് ഗ്രാമപഞ്ചായത്തുകൾ, തെക്ക് : തില്ലങ്കേരി, മാലൂർ ഗ്രാമപഞ്ചായത്തുകൾ, മട്ടന്നൂർ മുനിസിപ്പാലിറ്റി, പടിഞ്ഞാറ് : മട്ടന്നൂർ മുനിസിപ്പാലിറ്റി എന്നിവ ചേർന്ന് പഞ്ചായത്തിന്റെ അതിർത്തികൾ പങ്കിടുന്നു. ഇന്നത്തെ കീഴൂർ-ചാവശ്ശേരി പഞ്ചായത്ത് ആദ്യകാലത്ത് കീഴൂർ, ചാവശ്ശേരി എന്നിങ്ങനെ രണ്ടു പഞ്ചായത്തുകളായിരുന്നു.

2015 സെപ്റ്റംബറിൽ കീഴൂർ-ചാവശ്ശേരി ഗ്രാമപഞ്ചായത്തിനെ പുതിയതായി രൂപികരിക്കപ്പെട്ട ഇരിട്ടി മുനിസിപ്പാലിറ്റിയിൽ ലയിപ്പിച്ചു.



</doc>
<doc id="117544" url="https://ml.wikipedia.org/wiki?curid=117544" title="കീഴല്ലൂർ ഗ്രാമപഞ്ചായത്ത്">
കീഴല്ലൂർ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കീഴല്ലൂർ ഗ്രാമപഞ്ചായത്ത് . കീഴല്ലൂർ വില്ലേജുപരിധിയിലുൾപ്പെടുന്ന കീഴല്ലൂർ ഗ്രാമപഞ്ചായത്തിനു 29.02 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കൂടാളി പഞ്ചായത്തും, മട്ടന്നൂർ മുനിസിപ്പാലിറ്റിയും, കിഴക്കുഭാഗത്ത് മട്ടന്നൂർ മുനിസിപ്പാലിറ്റിയും, തെക്കുഭാഗത്ത് അഞ്ചരക്കണ്ടി, വേങ്ങാട് പഞ്ചായത്തുകളും, പടിഞ്ഞാറുഭാഗത്ത് കൂടാളി പഞ്ചായത്തുമാണ്. 1954-ൽ ആണ്‌ കീഴല്ലൂർ ഗ്രാമപഞ്ചായത്ത് രൂപീകൃതമായത്.

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117546" url="https://ml.wikipedia.org/wiki?curid=117546" title="അയ്യൻകുന്ന് ഗ്രാമപഞ്ചായത്ത്">
അയ്യൻകുന്ന് ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഇരിട്ടി ബ്ളോക്കിൽ അയ്യൻകുന്ന് വില്ലേജ് പരിധിയിൽ ഉൾപ്പെടുന്ന ഒരു ഗ്രാമപഞ്ചായത്താണ് അയ്യൻകുന്ന് ഗ്രാമപഞ്ചായത്ത്. കർണ്ണാടക സംസ്ഥാനത്തിന്റെ ഭാഗമായ കുടക് മലയുടെ താഴ്വരയിലാണ് ഈ പഞ്ചായത്ത് സ്ഥിതി ചെയ്യുന്നത്..12280.43 ഹെക്ടർ വിസ്തീർണ്ണമുള്ള പശ്ചിമഘട്ട മലനിരകളോടു ചേർന്നു കിടക്കുന്ന അയ്യൻകുന്ന് പഞ്ചായത്തിന്റെ കിഴക്ക് കർണാടക വനമാണ്. വടക്ക് ബാരാപ്പുഴയും തെക്ക് വെമ്പുഴയും പഞ്ചായത്തിന്റെ അതിർത്തികളായി ഒഴുകുന്നു. ആറളം പഞ്ചായത്ത് വിഭജിച്ച് 1977-ലാണ് അയ്യൻകുന്ന് പഞ്ചായത്ത് നിലവിൽ വന്നത്.
കേരളത്തിലെ ഗ്രാമപഞ്ചായത്തുകളുടെ പട്ടിക

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117548" url="https://ml.wikipedia.org/wiki?curid=117548" title="സമയമാത്രകൾ ഭാരതീയദർശനത്തിൽ">
സമയമാത്രകൾ ഭാരതീയദർശനത്തിൽ

ഒരു താമരയിതളിൽ സൂചി കൊണ്ട് കുത്തി മറുവശത്തെത്തുന്നതിന് എത്ര സമയമെടുക്കുന്നോ അതിന് അല്പകാലം എന്നു പറയുന്നു. മുപ്പത് അല്പകാലങ്ങൾ ചേർന്നാൽ ഒരുത്രുടി എന്നും മുപ്പത് ത്രുടി ചേർന്നാൽ ഒരു കല എന്നും മുപ്പത് കല ചേർന്നാൽ ഒരു നിമിഷം എന്നും പറയുന്നു. നാല്പത് നിമിഷങ്ങൾ ചേർന്നാൽ മനുഷ്യന്റെ ഒരു വീർപ്പ് ആകും. ആറു വീർപ്പുകൾ ചേരുന്നതിനെ ഒരു വിനാഴിക എന്നും അറുപത് വിനാഴികകൾ ചേരുന്നതിനെ ഒരു നാഴിക എന്നും അറുപത് നാഴികകൾ ചേരുന്നതിനെ ഒരു അഹോരാത്രം അഥവാ ദിവസം എന്നും പറയുന്നു. ഇപ്രകാരം പതിനഞ്ച് ദിവസങ്ങൾ ചേർന്നതിനെ ഒരു പക്ഷം എന്നും രണ്ടു പക്ഷങ്ങൾ ചേർന്നതിനെ ഒരു മാസം എന്നും പറയുന്നു. ഒരു മാസം പിതൃക്കളുടെ ഒരു ദിവസമായി കണക്കാക്കുന്നു. കറുത്തപക്ഷം അവരുടെ രാത്രിയും വെളുത്തപക്ഷം പകലും.

ഇപ്രകാരത്തിലുള്ള പന്ത്രണ്ട് മാസങ്ങൾ അഥവാ മുന്നൂറ്റി അറുപത്തി അഞ്ച് ദിവസങ്ങൾ (ചില മാസങ്ങൾക്ക് വ്യത്യാസമുണ്ട്) ചേരുന്നതിനെ ഒരു വർഷം എന്നു വിളിക്കുന്നു. ഇത് ദേവന്മാരുടെ ഒരു ദിവസമാണ്. ഉത്തരായനം പകലും ദക്ഷിണായനം രാത്രിയും. 360 മനുഷ്യവർഷങ്ങൾ ചേരുന്നതിവനെ ദേവന്മാരുടെ ഒരു വർഷം (ദിവ്യവർഷം) എന്നു പറയുന്നു. ഇപ്രകാരത്തിലുള്ള 4800 ദിവ്യവർഷങ്ങൾ കൂടിച്ചേരുന്നതാണ് സത്യയുഗത്തിന്റെ കാലദൈർഘ്യം. 3600 ദിവ്യവർഷങ്ങൾ കൂടിച്ചേർന്നത് ത്രേതായുഗത്തിന്റേയും, 2400 ദിവ്യ വർഷങ്ങൾ ചേരുന്നത് ദ്വാപരയുഗത്തിന്റേയും, 1200 ദിവ്യവർഷങ്ങൾ ചേർന്നത് കലിയുഗത്തിന്റേയും ദൈർഘ്യമാണ്. ഇപ്രകാരം നാലുയുഗങ്ങൾക്കും കൂടി 12000 ദിവ്യ വർഷങ്ങൾ കണക്കാക്കപ്പെട്ടിരിക്കുന്നു. ഇവയെ ചതുർയുഗങ്ങൾ എന്നു പറയുന്നു. ഇപ്രകാരത്തിലുള്ള 1000 ചതുർയുഗങ്ങൾ ചേർന്നാൽ ബ്രഹ്മാവിന്റെ ഒരു പകലാണ്. അത്രയും കാലം തന്നെ രാത്രിയുമാണ്. (ആകെ ഒരു ബ്രഹ്മദിനം) ബ്രഹ്മദേവൻ സുഷുപ്തിയിൽ ലയിച്ചിരിക്കുന്ന ആ കാലത്തെ ഒരു കൽപം എന്ന് പറയുന്നു. ബ്രഹ്മാവിന്റെ ഒരു പകൽ കഴിഞ്ഞ് രാത്രി ആരംഭിക്കുമ്പോൾ പ്രളയമുണ്ടാകുന്നു. ഇപ്രകാരത്തിലുള്ള 360 ബ്രഹ്മദിനങ്ങൾ കൂടിച്ചേരുന്നതിനെ ഒരു ബ്രഹ്മവർഷം എന്നു പറയുന്നു. ഇപ്രകാരമുള്ള 100 ബ്രഹ്മവർഷങ്ങൾ ചേർന്നതാണ് ഒരു ബ്രഹ്മാവിന്റെ ആയുസ്സ് (ബ്രഹ്മായുസ്സ്) ബ്രഹ്മാവിന്റെ ഒരു പകലിൽ 14 മനുക്കൾ കടന്നു പോകുന്നു. ഇതിനെയാണ് മന്വന്തരം എന്ന് പറയുന്നത്.

ശ്രീ മഹാഭാഗവതം തൃതീയ സ്കന്ധം - വിദുര മൈത്രേയ സം‌വാദം


</doc>
<doc id="117553" url="https://ml.wikipedia.org/wiki?curid=117553" title="ട്രയോഡ്">
ട്രയോഡ്

സജീവമായ മൂന്ന് ഇലക്ട്രോഡുകളുള്ള ഒരു ആംപ്ലിഫിക്കേഷൻ ഉപകരണമാണ്‌ ട്രയോഡ്. കാഥോഡ്, ആനോഡ് (പ്ലേറ്റ്), കൺട്രോൾ ഗ്രിഡ് എന്നിങ്ങനെ മൂന്നു ഇലക്ട്രോഡുകൾ ഉൾക്കൊള്ളുന്ന ഇലക്ട്രോണിക നിർവാത (വായു നീക്കം ചെയ്ത) ലോഹ അഥവാ ഗ്ലാസ് ചെപ്പിനകത്താണ് ഇലക്ട്രോഡുകൾ ക്രമീകരിക്കപ്പെട്ടിരിക്കുന്നത്. ആദ്യ ഇലക്ട്രോണിക് ആംപ്ലിഫിക്കേഷൻ ഉപകരണമാണ്‌ ട്രയോഡ്. പ്രവർധകം, ദോലകം എന്നീ നിലകളിലാണ് ഇവയെ പൊതുവേ ഉപയോഗപ്പെടുത്തുന്നത്.
ട്രയോഡ്, ടെട്രോഡ്, പെന്റോഡ് തുടങ്ങിയ നിർവാത ട്യൂബ് ശ്രേണിയിലെ, അടിസ്ഥാന അംഗമാണ് ട്രയോഡ്; ട്രയോഡിനെ അപേക്ഷിച്ച് ട്രെട്രോഡിലും പെന്റോഡിലും ഒന്നിലധികം ഗ്രിഡുകൾ കാണുമെന്ന വ്യത്യാസമേയുള്ളു. ജെ. എ. ഫ്ളെമിങ് വികസിപ്പിച്ചെടുത്ത ഡയോഡിനെ ഗ്രിഡ് നൽകി ട്രയോഡായി പരിഷ്കരിച്ചത് യു.എസ്. ശാസ്ത്രജ്ഞനായ ലീ ഡെ ഫോറെസ്റ്റാണ്. ട്രയോഡിന് ഓഡിയോൺ എന്ന പേരാണ് ഇദ്ദേഹം ആദ്യം നൽകിയിരുന്നത്.
ചെറിയ ഒരു വോൾട്ടത (ഗ്രിഡ് വോൾട്ടത) പ്രയോജനപ്പെടുത്തി താരതമ്യേന വലിയ അളവിലുള്ള ധാരാ പ്രവാഹത്തെ നിയന്ത്രിക്കാൻ ഗ്രിഡ്ഡിനു കഴിയും. നിക്കൽ/മോളിബ്ഡ്നം/ഇരുമ്പ് മുതലായ ലോഹങ്ങളെ കമ്പിവല രൂപത്തിലാണ് കാഥോഡിനും ആനോഡിനുമിടയ്ക്ക് ഗ്രിഡ്ഡായി ഉറപ്പിക്കുന്നത്. ട്രയോഡ് ധാരയുടെ വളരെ ചെറിയ ഒരംശം മാത്രമേ ഗ്രിഡ് പരിപഥത്തിലൂടെ നഷ്ടപ്പെടുന്നുള്ളു. ഇലക്ട്രോണുകളെ ആകർഷിക്കാതിരിക്കാനായി ഗ്രിഡ് വോൾട്ടത ഋണാവസ്ഥയിലാണ് നിലനിറുത്താറുള്ളതെങ്കിലും അപൂർവം അവസരങ്ങളിൽ കാഥോഡിനെ അപേക്ഷിച്ച് ധനാവസ്ഥയിലും ഗ്രിഡ്ഡിനെ ക്രമീകരിക്കാറുണ്ട്.

ഗ്രിഡ്ഡിനെ ട്രയോഡിന്റെ ബേസ് പിന്നുമായിട്ടാണ് ബന്ധപ്പെടുത്തിയിരിക്കുന്നത്. തന്മൂലം ഗ്രിഡ്ഡിലെ വോൾട്ടതയിൽ വ്യത്യാസം സൃഷ്ടിച്ചാൽ കാഥോഡിൽ നിന്ന് ആനോഡിലേക്ക് പ്രവഹിക്കുന്ന ഇലക്ട്രോണുകളുടെ എണ്ണത്തിൽ വ്യതിയാനം വരും. ഇത് പ്ലേറ്റ് അഥവാ ആനോഡ് ധാരയിലും ആനുപാതികമായ ഏറ്റക്കുറച്ചിലുകൾ സൃഷ്ടിക്കുന്നു. ഗ്രിഡ്ഡിലെ ഋണാത്മക വോൾട്ടതയുടെ മൂല്യം വർധിക്കുന്നതിനനുസൃതമായി പ്ലോറ്റ് ധാര കുറയുന്നു; മറിച്ച് ഋണാത്മക വോൾട്ടത കുറയുമ്പോൾ പ്ളേറ്റ് ധാര വർധിക്കുകയും ചെയ്യും. ഏതു പ്ളേറ്റ് വോൾട്ടതയിലും, ഗ്രിഡ് വോൾട്ടത, ഗ്രിഡ് കട്ട്ഓഫ് വോൾട്ടതയ്ക്കു സമമാകുമ്പോൾ, കാഥോഡിലെ ഇലക്ട്രോണുകൾക്ക് ഗ്രിഡ്ഡിനെ കടന്നുപോകാനാവില്ല; തന്മൂലം പ്ളേറ്റ് ധാരയുടെ മൂല്യം പൂജ്യമായിത്തീരുന്നു. ട്രയോഡ് നിർമ്മാണ രീതിയും, പ്ളേറ്റ് വോൾട്ടതയും, ഗ്രിഡ് കട്ട്ഓഫ് വോൾട്ടതയെ സ്വാധീനിക്കുന്ന ഘടകങ്ങളാണ്.

പ്രവർധകമായി പ്രവർത്തിക്കേണ്ട അവസരത്തിൽ ഗ്രിഡ്ഡിലാണ് നിവേശ (ഇൻപുട്ട്) വോൾട്ടത കൊടുക്കുന്നത്. ഇതിനാനുപാതികമായി പ്ലേറ്റ് വോൾട്ടതയിൽ വർധനയും അനുഭവപ്പെടുന്നു. 
ട്രാൻസിസ്റ്ററുകളുടെ കണ്ടെത്തലനു ശേഷം ട്രയോഡുകളുടെ ഉപയോഗം വലിയ ഒരു അളവു വരെ ഇപ്പോൾ കുറഞ്ഞിട്ടുണ്ട്. എന്നിരുന്നാലും കൂടുതൽ കറണ്ട് ആവശ്യമായി വരുന്ന പല ഹൈ എൻഡ്(High End) ഉപകരണങ്ങളായ ഓഡിയോ ആംപ്ലിഫയറുകൾ, ഉച്ചഭാഷിണി പ്രീ ആംപ്ലിഫയറുകൾ, ഇലക്ട്രിക് ഗിത്താറുകൾ ഇവയിൽ ഇന്നും ഒരു ആംപ്ലിഫയറായി ട്രയോഡുകൾ ഉപയോഗിക്കുന്നു.

ട്രയോഡുകളുടെ ഡാറ്റാ ഷീറ്റിൽ ആനോഡ് കറണ്ടിനെ (I) എന്നും, ആനോഡ് വോൾട്ടത (V) എന്നും, ഗ്രിഡ് വോൾട്ടത (V) എന്നുമാണ്‌ രേഖപ്പെടുത്തിയിരിക്കുന്നത്. ഈ വിലകളിൽ നിന്നാണ്‌ ട്രയോഡിന്റെ ഓപ്പറേറ്റിംഗ് പോയന്റ് കണ്ടുപിടിക്കുന്നത്.
ചിത്രത്തിൽ ആനോഡ് വോൾട്ടത V എന്നത് 200V, ഗ്രിഡിന്റെ ബയാസ് വോൾട്ടേജ് -1V. ഗ്രാഫിലെ മഞ്ഞ വരയിൽ നിന്ന് ഈ ഓപ്പറേറ്റിംഗ് പോയന്റിലെ പ്ലേറ്റ് കറണ്ട് 2.25mA എന്ന് മനസ്സിലാക്കാം. അതായത് ഗ്രിഡ് വോൾട്ടേജിനു ഒരു വ്യത്യാസം വന്നാൽ അതിനാനുപാതികമായി പ്ലേറ്റ് കറണ്ടിലും വ്യത്യാസം വരുത്താം എന്നു മനസ്സിലാക്കാം, ഈ വ്യതിയാനം വരുത്താൻ പ്ലേറ്റിന്റെ പ്രതിരോധം കൂട്ടിയാൽ മതി.

ഒരു ക്ലാസ്സ് A ട്രയോഡ് ആംപ്ലിഫയറിൽ ആനോഡ് പ്രതിരോധം ആനോഡിന്റേയും വോൾട്ടേജ് സോഴ്സിന്റേയും ഇടയിലായാണ്‌ ബന്ധിപ്പിച്ചിരിക്കുന്നത്. ഉദാഹരണത്തിന്‌ R=10000Ω ആകുമ്പോഴുള്ള വോൾട്ടേജ് ട്രോപ്പ്
V=I×R=22.5 V,
ചിത്രംവിശദമായി നോക്കിയാൽ ഗ്രിഡ് വോൾട്ടേജ് -1.5V നിന്നും -0.5V ആകുമ്പോൾ ആനോഡ് കറണ്ട് 1.2 വിൽ നിന്നും 3.3mA ആയി കൂടുന്നു എന്ന് മനസ്സിലാക്കം. ഇത് മൂലം ആനോഡിന്റെ പ്രതിരോധത്തിലെ വോൾട്ടത കുറവ് 12ൽ നിന്നും 33 ആകുന്നു(വത്യാസം 21).
അതായത് ഇൻപുട്ടിൽ കൊടുത്ത -1.5V ന്റെ സ്ഥാനത്ത് ഔട് പുട്ടിൽ കിട്ടിയ വോൾട്ടത് 33 ആണ്‌. 
ആംപ്ലിഫിക്കേഷൻ ഘടകം= ഔട്ട് പുട്ട് വോൾട്ട്/ഇൻ പുട്ട് വോൾട്ട് =33/1.5 =21.



</doc>
<doc id="117560" url="https://ml.wikipedia.org/wiki?curid=117560" title="അൽക യാഗ്നിക്">
അൽക യാഗ്നിക്

ഉർദു-ഹിന്ദി ചലച്ചിത്രരംഗത്തെ പ്രശസ്ത പിന്നണിഗായികയാണ്‌ അൽക യാഗ്നിക് (ഉർദു:ഹിന്ദി: अलका याज्ञिक or अलका याज्ञनिक). 1966 മാർച്ച് 20 നു്‌ പശ്ചിമബംഗാളിലെ കൊൽക്കത്തയിൽ ജനനം. ഏഴ് തവണ മികച്ച പിന്നണിഗായികക്കുള്ള ഫിലിംഫെയർ അവാർഡ് നേടി. 550 ൽ പരം ഇന്ത്യൻ ചലച്ചിത്രങ്ങൾക്ക് പിന്നണിപാടിയിട്ടുണ്ട് അൽക യാഗ്നിക്.


</doc>
<doc id="117562" url="https://ml.wikipedia.org/wiki?curid=117562" title="ഡോക്ടർ പശുപതി">
ഡോക്ടർ പശുപതി

ഷാജി കൈലാസിന്റെ സംവിധാനത്തിൽ ഇന്നസെന്റ്, റിസബാവ, ജഗതി ശ്രീകുമാർ, ജഗദീഷ്, കുതിരവട്ടം പപ്പു, പാർവ്വതി എന്നിവർ പ്രധാനവേഷങ്ങളിൽ അഭിനയിച്ച് 1990-ൽ പുറത്തിറങ്ങിയ ഒരു മലയാളചലച്ചിത്രമാണ് ഡോക്ടർ പശുപതി. റിസബാവ അഭിനയിച്ച ആദ്യത്തെ ചിത്രമായിരുന്നു ഇത്. സാഗാ ഫിലിംസ് നിർമ്മാണം ചെയ്ത് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രൺജിപണിക്കർ ആണ്.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് ജോൺസൺ ആണ്. ഗാനങ്ങൾ രഞ്ജിനി വിപണനം ചെയ്തിരിക്കുന്നു. 




</doc>
<doc id="117578" url="https://ml.wikipedia.org/wiki?curid=117578" title="ഗൂഗിൾ ഉല്പന്നങ്ങളുടെ പട്ടിക">
ഗൂഗിൾ ഉല്പന്നങ്ങളുടെ പട്ടിക

മലയാളം പേരുകൾ ഗൂഗിൾ ഇന്ത്യയോ പ്രമുഖ ഉപഭോക്താക്കളോ നൽകിയത്.


http://spreadsheets.google.com/pub?key=ty_BGDs9hnuBMRvj3AFeB2g&output=html

http://www.google.co.in/intl/en/options/

http://geekiest.net/post/List-of-Google-services-and-Google-products.aspx


</doc>
<doc id="117580" url="https://ml.wikipedia.org/wiki?curid=117580" title="പാലരുവി വെള്ളച്ചാട്ടം">
പാലരുവി വെള്ളച്ചാട്ടം

കേരളത്തിലെ കൊല്ലം ജില്ലയിൽ ആര്യങ്കാവിനടുത്ത് സ്ഥിതി ചെയ്യുന്ന ഒരു വെള്ളച്ചാട്ടമാണ്‌ പാലരുവി വെള്ളച്ചാട്ടം (Palaruvi Waterfall). കൊല്ലം ജില്ലയിലെ പ്രധാന വിനോദസഞ്ചാര കേന്ദ്രങ്ങളിലൊന്നായ പാലരുവിക്ക് ഏതാണ്ട് 91 മീറ്റർ ഉയരമുണ്ട്.
. ഇത് ഇന്ത്യയിലെ നാല്പതാമത്തെ വലിയ വെള്ളച്ചാട്ടമാണു്. 
സഹ്യപർവ്വതനിരകളിൽപ്പെട്ട രാജക്കൂപ്പ് മലനിരകളിൽ നിന്നും ഉത്ഭവിച്ച് മുന്നൂറടി പൊക്കത്തിൽ നിന്നും പാൽ ഒഴുകുന്നത് പോലെ വെള്ളം പതഞ്ഞ് താഴേക്ക് പതിക്കുന്നതിനാലാണ് പാലരുവിയ്ക്ക് ഈ പേര് ലഭിച്ചത്. മഞ്ഞുതേരി, കരിനാല്ലത്തിയേഴ്, രാജക്കൂപ്പ് അരുവികൾ സംഗമിച്ചാണ് പാലരുവി വെള്ളച്ചാട്ടം രൂപ്പപ്പെടുന്നത്. (കല്ലടയാറിന്റെ തുടക്കം) രാജവാഴ്ചക്കാലം മുതൽ തന്നെ ഒരു സുഖവാസകേന്ദ്രമായി പാലരുവി അറിയപ്പെട്ടിരുന്നു. രാജവാഴ്ചയുടെ അവശേഷിപ്പുകളായ കുതിരലായവും ഒരു കൽമണ്ഡപവും ഇവിടെ ഇപ്പോഴും നിലനിർത്തിയിരിക്കുന്നു. ഇവയും സഞ്ചാരികൾക്ക് ഇഷ്ടപ്പെട്ട കാഴ്ചയാണ്. പാലരുവി വെള്ളച്ചാട്ടത്തിൽ കുളിച്ചാൽ അസുഖങ്ങൾ ഭേദമാകുമെന്ന് സമീപവാസികൾക്കിടയിൽ ഒരു വിശ്വാസമുണ്ട്. ഈ വിശ്വാസത്തിനു ശാസ്ത്രീയ അടിത്തറയുണ്ടെന്ന് ചില വിദഗ്ദ്ധർ കരുതുന്നു. ഉൾവനങ്ങളിലെ ഔഷധസസ്യങ്ങളെ തഴുകി ഒഴുകി വരുന്ന വെള്ളച്ചാട്ടത്തിനു ഔഷധഗുണമുണ്ടാകും എന്നാണ് അവരുടെ വാദം. അന്യസംസ്ഥാനങ്ങളിൽ നിന്നുൾപ്പടെ ആയിരക്കണക്കിനു സഞ്ചാരികൾ വരുന്ന സ്ഥലമാണിവിടം. വെള്ളച്ചാട്ടവും പരിസരപ്രദേശങ്ങളിലെ അപൂർവ്വ വനങ്ങളും ചേർന്ന് മനോഹരമായ ഈ പ്രദേശം കൊല്ലത്ത് നിന്നും 75 കിലോമീറ്റർ അകലെയാണ്. പല അപൂർവ്വ വൃക്ഷങ്ങളും സസ്യങ്ങളും വെള്ളച്ചാട്ടത്തിനു സമീപപ്രദേശത്ത് കാണാം

രാജഭരണ കാലത്ത് നായാട്ടിനും വിശ്രമത്തിനുമായി രാജാക്കന്മാർ ഇവിടെ എത്തിയിരുന്നു. കരിങ്കല്ലിൽ തീർത്ത വിശ്രമ മണ്ഡപങ്ങളും കുതിരലായങ്ങളുടെ അവിശിഷ്ടങ്ങളും ഇപ്പോഴും ഇവിടെ ഉണ്ട്. കൊല്ലവർഷം 1099 ൽ ഉണ്ടായ വെള്ളപ്പൊക്കത്തിൽ പാലരുവിയിലെ സ്നാനഘട്ടം തകർന്നു തരിപ്പണമാകുകയും രാജാക്കന്മാർ തെങ്കാശി-കുറ്റാലത്തേക്ക് ശ്രദ്ധ തിരിക്കുകയും ചെയ്തതായി പറയപ്പെടുന്നു. 


Category:കേരളത്തിലെ വെള്ളച്ചാട്ടങ്ങൾ
Category:കല്ലടയാർ
Category:കൊല്ലം ജില്ലയിലെ വിനോദസഞ്ചാരകേന്ദ്രങ്ങൾ


</doc>
<doc id="117582" url="https://ml.wikipedia.org/wiki?curid=117582" title="ഒലിഗോക്ലേസ്">
ഒലിഗോക്ലേസ്

പ്ലാജിയോക്ലേസ് ഫെൽസ്പാർ വിഭാഗത്തിൽപ്പെടുന്ന ഒരു ധാതു. ഏറ്റവും കൂടുതൽ പൊട്ടാഷ് (KO) ഉൾക്കൊള്ളുന്ന പ്ലാജിയോക്ലേസ് ധാതുവാണിത്. സ്പിലൈറ്റ്, പ്ലജിയോക്ലേസ് പെഗമടൈറ്റ്, കാൽക് ആൽക്കലി ശിലകൾ എന്നിവയിൽ ഇത് സാധാരണ കാണപ്പെടുന്നു. അൽബെയ്റ്റ് (N Al Si O) അനോർതൈറ്റ് (C Al Si O) എന്നീ അന്ത്യാംഗങ്ങളുള്ള ഖരലായനിശ്രേണിയിൽ പെടുന്ന ഒരു ധാതുവായ ഒലിഗോക്ലേസ് ഈ രണ്ടുധാതുക്കളുടെയും ഒരു രാസമിശ്രണമാണ്; 70 മുതൽ 80 വരെ ശതമാനം ആൽബെയ്റ്റും (Ab), 30 മുതൽ 10 വരെ ശതമാനം അനോർതൈറ്റും (An) ഉൾക്കൊള്ളുന്നു. Ab: An മുതൽ Ab: An വരെയുള്ള ഏതനുപാതവുമാകാം. ഉന്നത താപനിലകളിൽ രൂപം കൊള്ളുമ്പോൾ പ്രസക്തമായ തോതിൽ പൊട്ടാസിയം ഫെൽസ്പാറും ഉൾക്കൊണ്ടുകാണുന്നു.

ആൽബൈറ്റിനെ അപേക്ഷിച്ച് വിദളനം കുറവാണ്; ഒലിഗോസ് എന്ന ഗ്രീക്കു പദത്തിന് "അല്പം" എന്നാണർഥം; ഇതിൽ നിന്നാണ് ധാതുവിന് ഒലിഗോക്ലേസ് എന്ന പേരുണ്ടായത്. ഒലിഗോക്ലേസിന് വെളുപ്പ്, മഞ്ഞ, പച്ച, ചുവപ്പ് എന്നീ നിറങ്ങളുണ്ടാകാം. പച്ച, ചുവപ്പ് നിറങ്ങളിലുള്ള ഒലിഗോക്ലേസ് ഫെറസ്, ഫെറ്ക് ഇരുമ്പുൾക്കൊള്ളുന്നു. അവെഞ്ചുറീൻ ഒലിഗോക്ലേസ് കായാന്തരിത ഹേമട്ടൈറ്റ് ഉൾക്കൊള്ളുന്നു. ഒലിഗോക്ലേസ്, ആൻഡിസിൻ എന്നീ പ്ലാജിയോക്ലേസ് ധാതുക്കളിലാണ് ആന്റിപെർതൈറ്റ് ഘടന കൂടുതലായി കാണപ്പെടുന്നത്. പൊട്ടാസിയം അംശത്തെ ആശ്രയിച്ച് ഇത് സുവ്യക്തമാവുന്നു; എളുപ്പത്തിൽ അപക്ഷയത്തിനു വിധേയമായി കളിമണ്ണായി രൂപാന്തരപ്പെടുന്നു; രാസസം‌‌രചനയ്ക്കനുസൃതമായി ഭൗതിക ഗുണധർമങ്ങൾ വ്യതിചലിക്കുന്നു. പ്രകാശിക ഗുണധർമങ്ങളെ അടിസ്ഥാനമാക്കി സൂക്ഷ്മദർശിനിയിലൂടെ മാത്രമേ ഇതിനെ മറ്റു പ്ലാജിയോക്ലേസ് ധതുക്കളിൽ നിന്നു തിരിച്ചറിയാൻ കഴിയൂ. റയോലൈറ്റ്, ബസാർട്ട്, ട്രക്കൈറ്റ്, ഷിസ്റ്റ്, ഡോളമൈറ്റ്, ചുണ്ണാമ്പുകല്ല് എന്നീ ശിലകളിലും ഒലിഗോക്ലേസ് അവസ്ഥിതമായിക്കാണുന്നു.



</doc>
<doc id="117583" url="https://ml.wikipedia.org/wiki?curid=117583" title="ധൃതരാഷ്ട്രപ്പച്ച">
ധൃതരാഷ്ട്രപ്പച്ച

ആസ്റ്റ്രേസീ എന്ന കുടുംബത്തിൽപ്പെട്ട ഒരു ചെടിയാണു് ധൃതരാഷ്ട്രർ പച്ച അമേരിക്കൻ വള്ളി, കൈപ്പുവള്ളി എന്നീ പേരുകളിലും ഇത് അറിയപ്പെടുന്നുണ്ട് . ഇതിന്റെ ശാസ്ത്രീയ നാമം "Mikania micrantha" എന്നാണ്. ജൊഹാൻ ക്രിസ്റ്റ്യൻ മൈക്കൻ എന്ന ചെക്ക് സസ്യശാസ്ത്രജ്ഞന്റെ ബഹുമാനാർത്ഥമാണ് മൈക്കേനിയ എന്ന പേര് ഈ സസ്യത്തിന് നൽകിയത്. ഉഷ്ണമേഖലാ പ്രദേശങ്ങളിൽ വളരെ വേഗം പടർന്നുപിടിക്കുന്ന ഈ സസ്യത്തിന്റെ സ്വദേശം മധ്യ അമേരിക്കയും തെക്കേ അമേരിക്കയും ആണ്.

24 മണിക്കൂർ കൊണ്ട് 8 മുതൽ 10 സെന്റീമീറ്റർ വരെ വളരാൻ കഴിവുള്ള ഈ സസ്യം മറ്റ് സസ്യജാലങ്ങൾക്ക് മീതേ വളരെ വേഗമാണ് പടർന്ന് പന്തലിക്കുന്നത്. കേരളത്തിൽ ജൈവാധിനിവേശം നടത്തുന്ന ചെടികളിലൊന്നാണിത്. നേപ്പാളിലെ ചിറ്റ്വാൻ നാഷണൽ പാർക്കിന്റെ 20% ത്തോളം പടർന്നു പിടിക്കാൻ ഈ സസ്യത്തിന് കഴിഞ്ഞു. പടർന്നു കയറുന്ന വള്ളിച്ചെടിയായ ഇതിന്റെ മണ്ണിൽ തൊടുന്ന തണ്ടിൽ നിന്നും വേരുകൾ മുളയ്ക്കുന്നു. കേരളത്തിലെ പട്ടണങ്ങളിലുൾപ്പടെ ശ്രദ്ധിക്കപ്പെടാതെ കിടക്കുന്ന മിക്ക സ്ഥലങ്ങളിലും ഈ ചെടി ഒരു കളയായി പടർന്ന് കഴിഞ്ഞിരിക്കുന്നു. തേയില, ഇഞ്ചി, മഞ്ഞൾ തുടങ്ങി അധികം ഉയരം വയ്ക്കാത്ത ചെടികൾ മുതൽ വാഴ കൃഷി വരെ ഇതിന്റെ ഭീഷണിയിലാണ്. നിയന്ത്രിക്കാതിരുന്നാൽ തെങ്ങിൽ വരെ പടർന്നുകയറാൻ ഈ സസ്യത്തിന് കഴിയുന്നു.

വിത്തുകളിൽ നിന്നാണ് ലൈഗികപ്രജനനം നടക്കുന്നത്. തണ്ടിൽ നിന്നും മുളയ്ക്കുന്ന വേരുകൾ വഴിയും കൂടുതൽ സസ്യങ്ങൾക്ക് ജന്മമേകാൻ ഇതിന് കഴിയുന്നു. ഒരു ചെടിക്ക് തന്നെ കുറച്ച് മാസങ്ങൾകൊണ്ട് 25 ചതുരശ്രമീറ്റർ വരെ പടർന്നു കയറാൻ കഴിയുന്നുണ്ട്. 40000 ത്തിലധികം വിത്തുകളെ ഒരു വർഷം കൊണ്ട് ഉത്പാദിപ്പിക്കാനുള്ള ശേഷിയും ഈ ചെടിക്കുണ്ട്. കാറ്റിലൂടെയും മനുഷ്യരുടെ വസ്ത്രങ്ങളിലൂടെയും വിത്ത് വിതരണം നടക്കുന്നു. നവംബർ-ഡിസംബർ മാസങ്ങളിലാണ് ഈ സസ്യം പുഷ്പിക്കുന്നത്.

ഗ്ലൈഫോസേറ്റ് glyphosate (@2.5 l/ha), diuron (@ 1 kg/ha) തുടങ്ങിയ രാസവസ്തുക്കൾ ഉപയോഗിച്ച് ഇതിന്റെ വ്യാപനം ഒരു പരിധി വരെ തടയാവുന്നതാണ്. അധികം വ്യാപനം നടന്നിട്ടില്ലെങ്കിൽ പറിച്ചുകളഞ്ഞ ശേഷം കത്തിച്ച് കളയാവുന്നതും ആണ്.


</doc>
<doc id="117591" url="https://ml.wikipedia.org/wiki?curid=117591" title="ആര്യങ്കോട് ഗ്രാമപഞ്ചായത്ത്">
ആര്യങ്കോട് ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് ആര്യങ്കോട് . പെരുങ്കടവിള ബ്ലോക്ക് പഞ്ചായത്തിന്റെ ഭാഗമാണിത്.
ആര്യങ്കോട് എന്ന പേര് ഈ ഗ്രാമത്തിനു ലഭിച്ചത് പ്രാചീന സംഘകാലത്തെ കുലശേഖര ഭരണത്തിൽ ക്ഷേത്രഭരണ മുഖ്യനായ ആര്യന്റെ തറവാട്ടുപേരായ ആര്യങ്കോടിൽ നിന്നാണ്. ജാതിമതങ്ങൾ ഉണ്ടാകുന്നതിന് മന്നൻമാർ അധിവസിച്ചിരുന്ന ഈ പ്രദേശം ദ്രാവിഡ, ചേര, ചോള, പാണ്ഡ്യ സംസ്ക്കാരങ്ങളുള്ള ഒരു ജനതയായിരുന്നു. ഇതിന്റെ അവശേഷിപ്പുകൾ ഈ ഗ്രാമത്തിൽ ഇപ്പോഴും ഉണ്ട്. 

സഹ്യപർവ്വതനിരകളുടെ അടുത്താണ് ഈ ഗ്രാമം. വലിയ കുന്നുകളും പാറക്കെട്ടുകളും അടങ്ങുന്നതാണ് ഈ ഗ്രാമം.


</doc>
<doc id="117593" url="https://ml.wikipedia.org/wiki?curid=117593" title="അതിയന്നൂർ ഗ്രാമപഞ്ചായത്ത്">
അതിയന്നൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് അതിയന്നൂർ ഗ്രാമപഞ്ചായത്ത്. അതിയന്നൂർ ബ്ലോക്ക് പഞ്ചായത്തിന്റെ ഭാഗമാണിത്.
അതിയന്നൂർ പഞ്ചായത്ത് രൂപീകൃതമാവുന്നത് 1953- ലാണ് . ഇവിടുത്തെ പരമ്പരാഗത വ്യവസായം കൈത്തറി നിർമ്മാണമാണ്.1937-ൽ മഹാത്മാഗാന്ധി ഈ ഗ്രാമപ്രദേശം സന്ദർശിച്ചിട്ടുണ്ട്. ഈ പഞ്ചായത്തിൽ നിരവധി ഗ്രന്ഥശാലകളും ആർട്സ് & സ്പോർട്സ് ക്ളബുകളും പ്രവർത്തിക്കുന്നുണ്ട്.

കുന്നുകളും, സമതലങ്ങളും കുളങ്ങളുമെല്ലാമുള്ള ഭൂപ്രകൃതിയാണ് അതിയന്നൂർ പഞ്ചായത്തിനുള്ളത്.

2001 ലെ കണക്കെടുപ്പ് പ്രകാരം അതിയന്നൂർ ഗ്രാമത്തിലെ ജനസംഖ്യ 39556 ആണ്. ഇതിൽ 19305 പുരുഷന്മാരും 20251 സ്ത്രീകളുമുണ്ട്.



</doc>
<doc id="117595" url="https://ml.wikipedia.org/wiki?curid=117595" title="ബാലരാമപുരം ഗ്രാമപഞ്ചായത്ത്">
ബാലരാമപുരം ഗ്രാമപഞ്ചായത്ത്

തിരുവനന്തപുരം ജില്ലയിലെ തിരുവനന്തപുരം താലൂക്കിലെ ഒരു ഗ്രാമപഞ്ചായത്താണ് ബാലരാമപുരം. നേമം ബ്ലോക്ക് പഞ്ചായത്തിന്റെ ഭാഗമാണിത്. കൈത്തറി വസ്ത്രനിർമ്മാണത്തിന് പ്രസിദ്ധിയാർജ്ജിച്ച ഗ്രാമപഞ്ഞയതാണ് ബാലരാമപുരം ഗ്രാമപഞ്ചായത്ത്.

തിരുവനന്തപുരം ജില്ലയിൽ ചാല കമ്പോളം കഴിഞ്ഞാൽ ഏറ്റവും പ്രധാനപ്പെട്ട കമ്പോളമായി പരിഗണിക്കപ്പെടുന്നത് ബാലരാമപുരമാണ്. ബാലരാമവർമ്മ മഹാരാജാവിന്റെ ഭരണകാലത്ത് ആണ് ബാലരാമപുരത്ത് ആദ്യമായി കൈത്തറിനെയ്ത്ത് ആരംഭിക്കുന്നത്.
തിരുവിതാംകൂർ രാജാവ്‌ തക്കല, ഏര്വാുടി തുടങ്ങിയ പ്രദേശങ്ങളിൽ നിന്ന് കൊണ്ട് വന്ന നെയ്ത്ത് തൊഴിലുമായി ബന്ധപ്പെട്ടവരും കുളച്ചൽ, തിരിവിതംകോട്, പ്രദേശങ്ങളിൽ നിന്നുല്ലവരുമടങ്ങുന്ന തമിഴ്‌ വംശജരാണ് ബാലരാമപുരത്തെ ആദ്യ മുസ്ലിംകൾ..

നെയ്ത്ത് കാരും, കച്ചവടക്കാരും ചേർന്ന ഗിൽഡ് കളാണ് അഞ്ചുവന്ന തെരുവു ആയത്. തിരുവിതാംകോഡ്, കന്യാകുമാരി, കുളച്ചൽ, തിരുനൽവേലി ഉൾപ്പെടെ നിരവധി പ്രദേശങ്ങളിൽ അഞ്ചുവന്നതെരുവുകൾ ഉണ്ട്. ബാലരാമപുരത്ത് അഞ്ചുവ്യത്യസ്ത മതവിഭാഗങ്ങളെ രാജകുടുംബം കുടിയിരുത്തിയതിന്റെ പേരിലാണ് അഞ്ചുവന്നതെരുവ് ഉണ്ടായത് എന്ന വാദം തെറ്റാണ്. അത് സമർഥിക്കാൻ അഞ്ചു വർണ്ണ തെരുവ് എന്ന് പറയാറുള്ളത് ചരിത്രത്തെ പരിഹസിക്കൽ കൂടിയാണ്.

തിരുവിതാംകൂർ രാജവംശത്തിനു വേണ്ടിനെയ്തിന് വേണ്ടി തക്കല ,ഏർവാടി തുടങ്ങിയപ്രദേശങ്ങളിൽ നിന്നും കൊണ്ട് വന്നവരാണ് ഇവിടുത്തെ മുസ്‌ലിംകൾ . രാജകുടുംബം എല്ലാവര്ക്കും അഞ്ചുസെന്റ്‌ ഭൂമിയടക്കം എല്ലാ സൗകര്യങ്ങളും ചെയ്തു കൊടു ത്തു. ബാലരാമപുരത്ത് കുടിയേറിയ നെയ്ത്തുകാരും ,കച്ചവടക്കാരുമടങ്ങുന്ന വ്യാപാര സഖ്യമാണ് അഞ്ചുവന്നതെരുവ് സ്ഥാപിച്ചത് . 'അഞ്ചുവന്നം'മുസ്ലിംകൾക്ക് സവിശേഷമായ മറ്റൊരുചരിത്രം കൂടിയുണ്ട് . ബ്രാഹ്മണ ഭീകരതയുടെ ഇരകളായിത്തീർന്ന തെക്കൻ തമിഴ് നാട്ടിലെ ജൈനന്മാരാണ് ഇവരുടെ പൂർവികർ. അഞ്ചുവന്നം മുസ്ലിംകളുടെ ശരീരഘടന,ആഹാരക്രമം,ആചാരങ്ങൾ എല്ലാത്തിലും ജൈനച്ചുവ കാണാവുന്നതാണ്. അഞ്ചുവന്നതെരുവിലെ പുരാതന മുസ്‌ലിം പള്ളി കരിങ്കല്ല് കൊണ്ട് നിർമിച ജൈന വാസ്തുശില്പമാതൃക യിലുള്ളതായിരുന്നു. മൗലിദ് ചടങ്ങ് നടത്തുന്ന വീടുകളിൽ ജൈന ആചാരങ്ങളെ ഓര്മിപ്പിക്കുന്ന തരത്തിൽ 
മേല്ക്കൂരയുടെ അടിഭാഗത്ത് വെള്ളത്തുണി കെട്ടുക,നിലവിളക്ക് കത്തിചുവെയ്ക്കുക തുടങ്ങിയവ ബാലരാമപുരം അഞ്ചുവന്നത്തിലും നിലനിന്നിരുന്നു. 'ഒടുക്കലത്തെ ബുധൻ'എന്ന ആചാരം ജൈന സംസ്കാരത്തിന്റെ തുടർച്ചയാണ് .
ആർ സി സ്ട്രീറ്റ് അഥവാ റോമൻ കാത്തോലിക് സ്ട്രീറ്റ് എന്നറിയപ്പെടുന്ന പ്രദേശം , ശാലീ ഗോത്ര തെരുവിനോളം പഴക്കമുള്ള മുക്കുവ തെരുവാണ്. മത്സ്യ കച്ചവാടത്തിനയി കുടി ഇരുത്തിയ മുക്കുവരും പിൽക്കാലത്ത് വന്നു ചേർന്നവരുമായ മുക്കുവരാണ്‌ ഈ പ്രദേശത്ത് അധികവും. ബാലരാമാപുരത്തിന്റെ ചരിത്രം ഈ തെരുവിന്റെ ചരിത്രത്തോടെയേ പൂർണ്ണമാകൂ. തമിഴ്നാടിൽ നിന്നും വന്നു ചേർന്ന ലത്തീൻ കത്തോലിക്ക വിശ്വാസികളാണ് ഇവർ. ചമ്പ തെരുവ് എന്നതായിരുന്നു ആദ്യ നാമം. തീർഥാടന പ്രാധാന്യമുള്ള വിശുദ്ധ സെബസ്ത്യാനോസിന്റെ പള്ളി നൂറിൽ അധികം വർഷം പഴക്കമുള്ള ഈ പ്രദേശത്തെ പള്ളിയാണ്.

</doc>
<doc id="117598" url="https://ml.wikipedia.org/wiki?curid=117598" title="പ്രോജക്ട് ഐ.ജി.ഐ.">
പ്രോജക്ട് ഐ.ജി.ഐ.

നോർവീജിയൻ വിഡിയോ ഗെയിം ഡവലപ്പർമാരായ ഇന്നർലൂപ്പ് സ്റ്റുഡിയോസ് പുറത്തിറക്കിയ ഒരു വീഡിയോ ഗെയിം ആണ്‌ പ്രോജക്ട് ഐ.ജി.ഐ. ( Project I.G.I.: I'm Going In (യൂറോപ്പിൽ ഇത് Project I.G.I. എന്ന പേരിൽ മാത്രമാണ്‌). ഈ വീഡിയോ ഗെയിമിൽ യഥാർഥ ഷൂട്ടിംഗ് തോക്കുകൾ പോലെ ഉപകരണങ്ങൾ ഉപയോഗിച്ചുള്ള ഒരു തന്ത്രപരമായ ഗെയിം ആണ്‌ . ഇത് പുറത്തിറങ്ങിയത് ഡിസംബർ15, 2000 നാണ്‌. ഇതിനു ശേഷം ഇതിന്റെ മറ്റൊരു വേർഷനായ "". 2003 ൽ ഇറങ്ങിയിരുന്നു.


</doc>
<doc id="117599" url="https://ml.wikipedia.org/wiki?curid=117599" title="ദേവികുളം ഗ്രാമപഞ്ചായത്ത്">
ദേവികുളം ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിലെ ഒരു ഗ്രാമപഞ്ചായത്താണ് ദേവികുളം . ദേവികുളം ബ്ലോക്ക് പഞ്ചായത്തിന്റെ ഭാഗമാണിത്. 215 ച.കി.മീ. വിസ്തൃതിയുള്ള പഞ്ചായത്തിന്റെ 6% വനമേഖലയാണ്.
ദേവികുളം ഗ്രാമപഞ്ചായത്ത് ഔദ്യോഗികമായി നിലവിൽ വന്നത് 2005 ഗാന്ധിജയന്തി ദിനത്തിലാണ്. ഭൂമിശാസ്ത്രപരമായും കാലാവസ്ഥ, സംസ്കാരം, കാർഷികവിളകൾ എന്നിവയുടെ കാര്യത്തിലും കേരളത്തിലെ മറ്റുപ്രദേശങ്ങളിൽ നിന്ന് ഈ ഗ്രാമം വ്യത്യസ്തമാണ്.ചരിത്രപുരാവസ്തു ഗവേഷകർ 3000 കൊല്ലങ്ങൾക്ക്മേൽ പ്രായം കണക്കാക്കിയിട്ടുള്ള പിതാമഹന്മാർ വരച്ച എഴുത്തറകളും നൂറ്റാണ്ടുകളായി നിലനിൽക്കുന്ന മുനിയറകളും ഈ പ്രദേശത്തുണ്ട്.



</doc>
<doc id="117613" url="https://ml.wikipedia.org/wiki?curid=117613" title="ജെയിംസ് ആൽബർട്ട്">
ജെയിംസ് ആൽബർട്ട്

മലയാളചലച്ചിത്രത്തിലെ ഒരു സിനിമാ തിരക്കഥാകൃത്താണ് ജെയിംസ് ആൽബർട്ട് .

കൊല്ലത്ത് ജനിച്ചു. സെന്റ് അലോഷ്യസ് കോളേജ്,ഫാത്തിമാ കോളേജ് എന്നിവടങ്ങളിൽ പഠിച്ചു. കുങ്കുമം വാരികയിൽ പത്രപ്രവർത്തകനായിരുന്നു. ക്ലാസ്മേറ്റ്സ് എന്ന സിനിമയുടെ കഥയ്ക്ക് സംസ്ഥാന ചലച്ചിത്ര അവാർഡ്‌ ലഭിച്ചു. സൈക്കിൾ, ഇവിടം സ്വർഗ്ഗമാണ് തുടങ്ങിയവയാണ് മറ്റു ചിത്രങ്ങൾ.



</doc>
<doc id="117616" url="https://ml.wikipedia.org/wiki?curid=117616" title="ഗുൽമോഹർ (ചലച്ചിത്രം)">
ഗുൽമോഹർ (ചലച്ചിത്രം)

ജയരാജ് സം‌വിധാനം ചെയ്ത് 2008-ൽ പുറത്തിറങ്ങിയ ഒരു മലയാളചലച്ചിത്രമാണ്‌ ഗുൽമോഹർ. മലയാളചലച്ചിത്രസം‌വിധായകനും തിരക്കഥാകൃത്തുമായ രഞ്ജിത്ത് ആണ്‌ ഈ ചിത്രത്തിലെ നായകനായി അഭിനയിച്ചിരിക്കുന്നത്. തിരക്കഥാകൃത്തായ ടി. ദാമോദരന്റെ മകൾ ദീദി ദാമോദരൻ ആണ്‌ ഈ ചിത്രത്തിന്റെ തിരക്കഥ രചിച്ചിരിക്കുന്നത്. സിദ്ദിഖ്, ഐ.എം. വിജയൻ എന്നിവരാണ്‌ ഈ ചിത്രത്തിലെ മറ്റു പ്രധാന അഭിനേതാക്കൾ.



</doc>
<doc id="117624" url="https://ml.wikipedia.org/wiki?curid=117624" title="ചെങ്കൽ ഗ്രാമപഞ്ചായത്ത്">
ചെങ്കൽ ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് ചെങ്കൽ. പാറശ്ശാല ബ്ലോക്ക് പഞ്ചായത്തിന്റെ ഭാഗമാണിത്.
തിരുവിതാംകൂറിന്റെ ചരിത്രാരംഭം മുതൽ തന്ന സാംസ്കാരികമായി അറിയപ്പെടുന്ന ഒരു പ്രദേശമായിരുന്നു ചെങ്കൽ ഗ്രാമം. ഈ പഞ്ചായത്തിലെ ഭൂരിഭാഗം ജനങ്ങളും ദാരിദ്ര്യ രേഖയ്ക്ക് താഴെയായതിനാൽ ഭൂരിപക്ഷം വനിതകളും എന്തെങ്കിലും തൊഴിലിൽ ഏർപ്പെട്ടിരിക്കുന്നവരാണ്. വിദ്യാഭ്യാസ-സാംസ്കാരിക മേഖലകളിലും ഇവിടുത്തെ വനിതകൾ മുൻപന്തിയിൽ നിൽക്കുന്നു. മദ്യവിൽപന പഞ്ചായത്തിൽ നിന്നും എന്നെന്നേക്കുമായി നീക്കം ചെയ്യുന്നതിനുവേണ്ടി വനിതകൾ വലിയ പങ്ക് വഹിച്ചിട്ടുണ്ട്


</doc>
<doc id="117630" url="https://ml.wikipedia.org/wiki?curid=117630" title="സൺക്ലോക്ക്">
സൺക്ലോക്ക്

ലോകഭൂപടത്തിൽ രാത്രിയും പകലും അനുഭവപ്പെടുന്ന രാജ്യങ്ങളെ നിഴലും വെളിച്ചവും നൽകി വേർതിരിച്ച് കാണിക്കുന്ന ഒരു സ്വതന്ത്ര സോഫ്റ്റ് വെയർ ആണ് സൺക്ലോക്ക്.വിവിധ രാജ്യങ്ങളിലെ സമയമാറ്റം,പ്രദേശങ്ങൾ തമ്മിലുള്ള അകലം,ഓരോ പ്രദേശത്തിന്റെയും അക്ഷാംശം,രേഖാംശം തുടങ്ങി ധാരാളം വസ്തുതകൾ സൺക്ലോക്കിൽ ലഭ്യമാണ്.ഒരു നിശ്ചിത ദിവസം,നിശ്ചിത സമയത്ത് സൂര്യചന്ദ്രൻമാരുടെ സ്ഥാനം,അക്ഷാംശ രേഖകൾ,രേഖാംശരേഖകൾ തുടങ്ങി ഭൂമി ശാസ്ത്രപഠന സംബന്ധമായ ധാരാളം വിവരങ്ങൾ സൺക്ലോക്കിൽ നിന്നും ശേഖരിക്കാനാകും.
W -സമയ മേഖലാ ഭൂപടം ദൃശ്യമാകാൻ

എട്ടാം ക്ലാസ് ഐ.സി,ടി. പാഠപുസ്തകം


</doc>
<doc id="117639" url="https://ml.wikipedia.org/wiki?curid=117639" title="ദേവദൂതൻ">
ദേവദൂതൻ

സിബി മലയിലിന്റെ സംവിധാനത്തിൽ മോഹൻലാൽ, മുരളി, ജനാർദ്ദനൻ, ജയപ്രദ എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് ദേവദൂതൻ. കോക്കേഴ്സ് ഫിലിംസിന്റെ ബാനറിൽ സിയാദ് കോക്കർ നിർമ്മിച്ച ഈ ചിത്രം കോക്കേഴ്സ് ഫിലിംസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രഘുനാഥ് പലേരി ആണ്.

കൈതപ്രം ദാമോദരൻ നമ്പൂതിരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. 



</doc>
<doc id="117641" url="https://ml.wikipedia.org/wiki?curid=117641" title="ദ്രവീകരണം">
ദ്രവീകരണം

ഖരാവസ്ഥയിലുള്ള ഒരു വസ്തു ദ്രാവകാവസ്ഥയിലേക്ക് മാറുന്നതിനെ ദ്രവീകരണം എന്ന് പറയുന്നു. ചൂടോ മർദ്ദമോ മൂലം ഖരത്തിലെ തന്മാത്രകൾക്ക് ദ്രവണാങ്കത്തേക്കാൾ കൂടുതൽ താപോർജ്ജം കിട്ടുകയും ആ ഊർജ്ജം ഉപയോഗിച്ച് തന്മാത്രകൾ തമ്മിലുള്ള ബന്ധം മുറിയുകയും ഖരം ദ്രാവകമായി മാറുകയും ചെയ്യുന്നു.


</doc>
<doc id="117648" url="https://ml.wikipedia.org/wiki?curid=117648" title="പ്രകാശ് ബാരെ">
പ്രകാശ് ബാരെ

മലയാള സിനിമാ/നാടക പ്രവർത്തകനാണ്‌ പ്രകാശ് ബാരെ. സൂഫി പറഞ്ഞ കഥ എന്ന സിനിമയുടെ നിർമ്മാതാവും പ്രധാനനടനും. ബാംഗളൂർ കേന്ദ്രമായി പ്രവർത്തിക്കുന്നു. സിലിക്കൺ മീഡിയ എന്ന ബാനറിന്റെ ശില്പി. സിലിക്കൺ മീഡിയയുടെ 'ഗോദോയെ കാത്ത്' എന്ന നാടകവും ശ്രദ്ധേയമാണ്‌. ഇന്റർനെറ്റിൽ നിന്നും പാട്ടുകളും സിനിമകളും ഡൗൺലോഡ് ചെയ്യുന്നവരെക്കുറിച്ച് ഐ.പി. വിലാസം തിരിച്ചറിഞ്ഞ് വിവരശേഖരണം നടത്തുന്ന ഏജന്റ് ജാദു എന്ന സോഫ്റ്റ്‌വെയർ ഉണ്ടാക്കിയ ജാദു ടെക് സൊല്യൂഷൻസിന്റെ തലവന്മാരിൽ ഒരാളാണ് പ്രകാശ് ബാരെ.




</doc>
<doc id="117659" url="https://ml.wikipedia.org/wiki?curid=117659" title="ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ">
ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ

1992 വരെ അഫ്ഗാനിസ്താനിൽ ഭരണത്തിലിരുന്ന കമ്മ്യൂണിസ്റ്റ് സർക്കാരിന്റെ പതനത്തിനു ശേഷം രാജ്യത്ത് അധികാരത്തിൽ വന്ന മുജാഹിദീൻ കക്ഷികളുടെ സർക്കാർ സംവിധാനത്തെയാണ് ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ എന്നറിയപ്പെടുന്നത്. സോവിയറ്റ് യൂനിയന്റെ പിന്തുണയോടെ നിലനിന്നിരുന്ന കമ്മ്യൂണിസ്റ്റ് സർക്കാറിനെ യുദ്ധത്തിലൂടെ പുറത്താക്കിയാണ് ഈ സർക്കാർ നിലവിൽ വന്നത്. 1992 മുതൽ 1996 വരെയുള്ള നാലുവർഷക്കാലം മാത്രം ഭരണത്തിലിരുന്ന ഈ സർക്കാരിന്, വിവിധ മുജാഹിദീൻ കക്ഷികളുടെ അധികാരവടംവലി മൂലം ഭേദപ്പെട്ട ഭരണം കാഴ്ച വക്കാനായില്ല. സിബ്ഗത്തുള്ള മുജദ്ദിദി, ബുർഹാനുദ്ദീൻ റബ്ബാനി എന്നിവരാണ് ഇസ്ലാമിക് സ്റ്റേറ്റ് ഓഫ് അഫ്ഗാനിസ്താന്റെ പ്രസിഡണ്ടുമാരായിരുന്നത്. 

1996-ൽ തലസ്ഥാനമായ കാബൂൾ അടക്കം രാജ്യത്തിന്റെ മിക്ക ഭാഗങ്ങളുടേയും നിയന്ത്രണം ഈ സർക്കാരിൽ നിന്ന് താലിബാൻ കൈയടക്കുകയും രാജ്യത്തിന്റെ പേര്‌ ഇസ്ലാമിക് എമിറേറ്റ് ഓഫ് അഫ്ഗാനിസ്താൻ എന്ന് മാറ്റുകയും ചെയ്തു. എങ്കിലും 2001 വരെ ഇസ്ലാമിക് സ്റ്റേറ്റ് ഓഫ് അഫ്ഗാനിസ്താനെയാണ്‌ രാജ്യത്തിന്റെ യഥാർത്ഥ പ്രതിനിധിയായി ഐക്യരാഷ്ട്രസഭ കണക്കാക്കിയിരുന്നത്.

1978 മുതൽ 1992 വരെ അഫ്ഗാനിസ്താനിൽ അധികാരത്തിലിരുന്ന കമ്മ്യൂണിസ്റ്റ് സർക്കാരിനെതിരെയും, കമ്മ്യൂണിസ്റ്റ് സർക്കാരിന് പിന്തുണയേകി രാജ്യത്തെത്തിയ സോവിയറ്റ് സൈന്യത്തേയും യുദ്ധത്തിൽ പരാജയപ്പെടുത്തിയാണ് പ്രതിരോധകക്ഷികൾ (മുജാഹിദീനുകൾ) സർക്കാർ രൂപീകരിച്ചത്. 1992 ഏപ്രിലിൽ, കമ്മ്യൂണിസ്റ്റ് സർക്കാരിന്റെ പതനം ആസന്നമായിരിക്കുന്ന ഘട്ടത്തിൽ ഇസ്ലാമികപ്രതിരോധകക്ഷികൾ പാകിസ്താനിലെ പെഷവാറിൽ വച്ച് അംഗീകരിച്ച ഒരു ധാരണയുടെ അടിസ്ഥാനത്തിലാണ് ഇസ്ലാമിക് സ്റ്റേറ്റ് ഓഫ് അഫ്ഗാനിസ്താന്റെ സർക്കാർ നിലവിൽ വന്നത്.

ഈ ധാരണയനുസരിച്ച് മുജാഹിദീന്റെ നിലവിലുള്ള ഇടക്കാലസർക്കാരിന്റെ പ്രസിഡണ്ടായിരുന്ന സിബ്ഗത്തുള്ള മുജദ്ദിദി ആദ്യത്തെ രണ്ടുമാസക്കാലം രാജ്യത്തിന്റെ പ്രസിഡണ്ടായിരിക്കാനും അതിനു ശേഷം 4 മാസത്തേക്ക്ക് അധികാരം ബുർഹാനുദ്ദീൻ റബ്ബാനിക്ക് നൽകാനും വ്യവസ്ഥയുണ്ടായിരുന്നു. അതിനു ശേഷമുള്ള 18 മാസത്തേക്കുള്ള ഇടക്കാലസർക്കാരിനെ ധാരണാസമിതി (Council of Solution and Pact) എന്ന ഒരു സമിതി തിരഞ്ഞെടുക്കുതിനും ഈ കാലയളവിൽത്തന്നെ പൊതുതിരഞ്ഞെടുപ്പ് നടത്തുന്നതിനുമായിരുന്നു പെഷവാർ ധാരണയിലെ മറ്റു വ്യവസ്ഥകൾ.

1992 ഏപ്രിൽ 25-ന് കമ്മ്യൂണിസ്റ്റ് പ്രസിഡണ്ടായിരുന്ന നജീബുള്ള, മുജാഹിദീനുകളോട് പരാജയം സമ്മതിച്ച് കാബൂൾ ഐക്യരാഷ്ട്രസഭാ കാര്യാലയത്തിൽ അഭയം പ്രാപിച്ചതോടെ മുജാഹിദീനുകൾ കാബൂളിൽ അധികാരം ഏറ്റെടുക്കുകയും 1992 ഏപ്രിൽ 28-ന് സിബ്ഗത്തുള്ള മുജദ്ദിദി കാബൂളിലെത്തി ആദ്യ പ്രസിഡണ്ടായി അധികാരം ഏറ്റെടുക്കുകയും ചെയ്തു.

മുജാഹിദീനുകൾ അധികാരമേറ്റതിനു പിന്നാലെ കാബൂൾ, വിവിധ ഇസ്ലാമികപ്രതിരോധകക്ഷികളുടെ പരസസ്പരപോരാട്ടത്തിന് വേദിയായിരുന്നു. 1992 ജൂൺ 28ന് വ്യവസ്ഥപ്രകാരം, സിബ്ഗത്തുള്ള മുജദ്ദിദി, പ്രസിഡണ്ട് സ്ഥാനം, പ്രൊഫസർ ബുർഹാനുദ്ദീൻ റബ്ബാനിക്ക് കൈമാറി. റബ്ബാനിയുടെ സൈനികനേതാവായിരുന്ന അഹ്മദ് ഷാ മസൂദ് ഉടൻ തന്നെ കാബൂളിലെ മിക്ക ഭാഗങ്ങളും നിയന്ത്രണത്തിലാക്കി. 
തുടക്കത്തിൽത്തന്നെ അഹ്മദ് ഷാ മസൂദിന്റേയും, മറ്റൊരു പ്രതിരോധകക്ഷിനേതാവായിരുന്ന ഹെക്മത്യാറിന്റേയും സേനകൾ പരസ്പരം പോരാട്ടം തുടങ്ങിയിരുന്നു. ഇതിനു പുറമേ ഹെക്മത്യാറിന്റേയും ജനറൽ ദോസ്തമിന്റേയും സേനകൾ തമ്മിലും പോരാട്ടങ്ങൾ നടന്നു. റബ്ബനിക്കും മസൂദിനും തങ്ങളുടെ അധികാരം വ്യാപിപ്പിക്കാൻ അനുകൂലമായ സാഹചര്യമായിരുന്നെങ്കിലും അവർക്ക് അതിൽ വിജയിക്കാനായില്ല.

റബ്ബാനിയുടെ സർക്കാർ തുടക്കം മുതലേ അന്തശ്ചിദ്രങ്ങൾ മൂലം അസ്ഥിരമായിരുന്നു. ഒരു വശത്ത് അഹ്മദ് ഷാ മസൂദും അയാളുടെ പ്രഗൽഭരായ പോരാളികളുമായിരുന്നെങ്കിൽ, മറുവശത്ത് റബ്ബാനിയുടെ നേതൃത്വത്തിലുള്ള പെഷവാറീൽ നിന്നുള്ള രാഷ്ട്രീയനേതാക്കളൂമായിരുന്നു. ഇതിനു പുറമേ പഞ്ച്ശീർ താഴ്വരയിൽ നിന്നുള്ള മസൂദിന്റെ അണികളും ബദാഖ്ശാനിൽ നിന്നുള്ള റബ്ബാനിയുടെ അണികളും തമ്മിലുള്ള വംശീയപ്രശ്നം കൂടിയായപ്പോൾ സ്ഥിതിഗതികൾ കൂടുതൽ വഷളായി. റബ്ബാനിയുടെ ജാമിയത്ത് കക്ഷിയിലെ അംഗമായിരുന്ന ഇസ്മാ ഈൽ ഖാന്റെ സ്വാധീനമായിരുന്നു സർക്കാരിനുണ്ടായിരുന്നു മൂന്നാമത്തെ ഭീഷണി. ഹെറാത്തിലും പടിഞ്ഞാറൻ അഫ്ഗാനിസ്താനിലും ഫലപ്രദമായ ഒരു സംഘടനാസംവിധാനം കെട്ടിപ്പടുത്ത ഇസ്മാ ഈൽ ഖാൻ, സ്വയം അമീർ എന്ന് പ്രഖ്യാപിച്ചിരുന്നു. ഇക്കാലത്ത് കാബൂളിലും മറ്റും കലാപങ്ങൾ നടന്നുകൊണ്ടിരുന്നതിനാൽ, പടിഞ്ഞാറൻ അഫ്ഗാനിസ്താൻ രാജ്യത്തെ ഏറ്റവും വാസയോഗ്യമായ പ്രദേശമായും മാറിയിരുന്നു.

ഇതിനെല്ലാം പുറമേ, പുറത്തുനിന്നുള്ള എതിർപ്പുകളായിരുന്നു റബ്ബനിയുടെ പ്രധാന പ്രശ്നം, 1992 അവസാനം മുതലേ, പഴയ പ്രതിരോധകക്ഷികളുടെ മാറിക്കൊണ്ടെയിരുന്ന വിവിധ സഖ്യങ്ങളുടേയും നിരവധി ആക്രമണങ്ങൾ, റബ്ബാനിക്കും മസൂദിനും നേരിടേണ്ടീവന്നു. തുടർച്ചയായ ഈ യുദ്ധങ്ങൾ മൂലം, നിരവധി അഫ്ഗാനികൾക്ക് ജീവഹാനി സംഭവിക്കുകയും അഫ്ഗാനികൾക്കിടയിൽ മുജാഹിദീന്റെ വിലനഷ്ടപ്പെടുകയും ചെയ്തു. റബ്ബാനിയുടെ ജാമിയത്തിനു പുറമേ, ഹെക്മത്യാറീന്റെ ഹിസ്ബ് ഇ ഇസ്ലാമി, ജനറൽ ദോസ്തമിന്റെ ഉസ്ബെക് സൈന്യം, അബ്ദ് അൽ അലി മസാരിയുടെ നേതൃത്വത്തിൽ ഷിയകളുടെ ഹിസ്ബ് ഇ വാഹ്ദത് തുടങ്ങിയവയായിരുന്നു പ്രധാന സൈനികകക്ഷികൾ, 

പെഷവാർ ധാരണയനുസരിച്ച്, റബ്ബാനി 1992 ഒക്ടോബർ അവസാനം പ്രസിഡണ്ട് പദവി ഒഴിയേണ്ടതായിരുന്നെങ്കിലും സ്ഥാനമൊഴിയാൻ അദ്ദേഹം വിസമ്മതിച്ചത് പോരാട്ടങ്ങളുടെ ശക്തി കൂട്ടാൻ ഇടയാക്കി. തുടർച്ചയായ പോരാട്ടം കാബൂൾ നഗരത്തെ താറുമാറാക്കുകയും ആയിരക്കണക്കിന് നഗരവാസികൾ നഗരം വിട്ടുപോകുകയും ചെയ്തു. കാബൂളിനു പുറത്തും വിവിധനേതാക്കൾ സ്വതന്ത്രരായി അവരവരുടെ മേഖലയിൽ ആധിപത്യം സ്ഥാപിച്ചു. പ്രധാനപാതയോരങ്ങളിൽ ആധിപത്യം സ്ഥാപിച്ച് ഈ നേതാക്കൾ, വഴിയാത്രക്കാരെ കൊള്ളയടിക്കുകയും ചുങ്കം ചുമത്തുകയും ചെയ്തു. കന്ദഹാറിലെ സ്ഥിതി വളരെ മോശമായിരുന്നു. 1994-ൽ താലിബാന്റെ ഉയർച്ച വരെ രാജ്യത്തെ ഈ അരക്ഷിതാവസ്ഥ തുടർന്നു.

എന്നാൽ ഇതിനിടയിലും ഹെറാത്തിലെ ഇസ്മാഈൽ ഖാനും, മസാർ-ഇ ശരീഫിലെ ജനറൽ ദോസ്തവും, തങ്ങളുടെ അധീനപ്രദേശങ്ങളിൽ ഏറെക്കുറേ മെച്ചപ്പെട്ട ഭരണം കാഴ്ചവച്ചു.

1994-ഓടെ പാകിസ്താൻ അതിർത്തിയോട് ചേർന്ന് തെക്കൻ അഫ്ഗാനിസ്താനിൽ നിന്നും മൗലിക ഇസ്ലാമികതയിലടിസ്ഥിതമായ ഒരു സംഘടനയായ താലിബാൻ മുല്ല മുഹമ്മദ് ഒമറിന്റെ നേതൃത്വത്തിൽ ഉയർന്നുവന്നു. 1994 നവംബർ 5-ന്, താലിബാൻ, കന്ദഹാറിന്റെ നിയന്ത്രണം പിടിച്ചെടുത്തു. അക്കാലത്ത് കാബൂളിൽ ഭരണത്തിലിരുന്ന പ്രൊഫസർ റബ്ബാനിയുടെ നേരിയ നിയന്ത്രണം മാത്രമുണ്ടായിരുന്ന കന്ദഹാറിലെ മുല്ല നഖ്വിബ് അഖുന്ദ്സാദേയുടെ നേതൃത്വത്തിലുള്ള സർക്കാർ സൈന്യം, യുദ്ധം ചെയ്യാതെ തന്നെ താലിബാനു മുൻപിൽ ആയുധം വച്ച് കീഴടങ്ങി. കന്ദഹാറിന് ചുറ്റുപാടുമുള്ള മറ്റു നേതാക്കളും ഇതേ രീതിയിൽ താലിബാനു മുൻപാകെ കീഴടങ്ങി. അങ്ങനെ കന്ദഹാർ മേഖല മുഴുവൻ കാബൂൾ നിയന്ത്രണത്തിൽ നിന്നും അറ്റുപോയി.

പടിഞ്ഞാറൻ അഫ്ഗാനിസ്താനിലെ ചില പ്രദേശങ്ങളും താലിബാൻ പിടിച്ചടക്കിയതിനു ശേഷം, ഗസ്നിയിൽ വച്ച് താലിബാൻ ഹെക്മത്യാറിനെതിരെ പോരാടി. ഹെക്മത്യാറിനെതിരെയുള്ള പോരാട്ടത്തിൽ റബ്ബാനിയുടേയും നബി മുഹമ്മദിയുടേയും സൈന്യങ്ങളും താലിബാനോടൊപ്പം ചേർന്നിരുന്നു. ഹെക്മത്യാറിന്റെ പരാജയത്തിനു ശേഷം 1995-ഓടെ ഷിയ വിഭാഗങ്ങളുമായി ഒത്തുചേർന്ന് താലിബാൻ, റബ്ബാനിയുടെ സേനക്കെതിരെ ആക്രമിക്കാൻ തുടങ്ങി. എങ്കിലും 1995 മാർച്ച് 19-ന് അഹ്മദ് ഷാ മസൂദ്, താലിബാനെ പരാജയപ്പെടുത്തി കാബൂളിന്റേയും പരിസരപ്രദേശങ്ങളുടേയും നിയന്ത്രണം കൈക്കലാക്കി. പരാജയപ്പെട്ടതോടെ താലിബാന്റെ സഖ്യം പിളർന്നു.

ഈ പരാജയത്തിനു ശേഷവും മുന്നേറിയ താലിബാൻ, പടിഞ്ഞാറൻ അഫ്ഗാനിസ്താനും മദ്ധ്യ അഫ്ഗാനിസ്താനും മുഴുവൻ നിയന്ത്രണത്തിലാക്കി. ഇതിനു ശേഷം 1996 സെപ്റ്റംബർ 11-ന് ജലാലാബാദും സെപ്റ്റംബർ 26-ന് കാബൂളും കൈയടക്കി. താലിബാന്റെ കാബൂളിലെ പ്രവേശനം, റബ്ബാനി ഭരണകൂടത്തിന്റേയും ഇസ്ലാമിക് സ്റ്റേറ്റ് ഓഫ് അഫ്ഗാനിസ്താന്റേയും ഭരണത്തിന്‌ അന്ത്യം കുറിച്ചു.


</doc>
<doc id="117666" url="https://ml.wikipedia.org/wiki?curid=117666" title="തൻ സോൻ ന്യത് അന്താരാഷ്ട്രവിമാനത്താവളം">
തൻ സോൻ ന്യത് അന്താരാഷ്ട്രവിമാനത്താവളം

വിയറ്റ്നാമിലെ പ്രധാന വിമാനത്താവളമാണ് ഹോ ചി മിൻ നഗരത്തിലെ തൻ സോൻ ന്യത് അന്താരാഷ്ട്രവിമാനത്താവളം


</doc>
<doc id="117671" url="https://ml.wikipedia.org/wiki?curid=117671" title="ഒലിയിക് അമ്ലം">
ഒലിയിക് അമ്ലം

ഗ്ലിസറൈഡ് രൂപത്തിൽ പ്രായേണ എല്ലാ എണ്ണകളിലും കൊഴുപ്പുകളിലും കണ്ടുവരുന്ന പ്രധാനപ്പെട്ട ഒരു അപൂരിത (unsaturated) ഫാറ്റി ആസിഡ് (കൊഴുപ്പംളം) ആണ് ഒലിയിക് അമ്ലം. സമം‌‌രചനാ ഫോർമുല: CH-(CH) CH-CH-(CH)-COOH. ഒലിവ്‌‌എണ്ണ (80%), ആൽമണ്ഡ് എണ്ണ (77%), കടല എണ്ണ (55%), എള്ളെണ്ണ (50%) എന്നിവ നല്ല ശതമാനം ഒലിയിക് ആസിഡുള്ള എണ്ണകൾക്ക് ഉദാഹരണങ്ങളാണ്. പ്രകൃതിജന്യമായ ഒരു എണ്ണയുപയോഗിച്ച് ഒലിയിക് ആസിഡിനെ മറ്റുള്ള ആസിഡുകളിൽ നിന്ന് വേർതിരിച്ച് ശുദ്ധമാക്കി എടുക്കുക എന്നതു പ്രയാസമേറിയതെങ്കിലും സാധ്യമാണ്. ലവണങ്ങളുടെ ക്രിസ്റ്റലീകരണം, വളരെ താഴ്ന്ന താപത്തിൽ (-50C പോലുള്ളത്) ആസിഡുകളുടെ ക്രിസ്റ്റലീകരണം, ക്രോമറ്റോഗ്രാഫി എന്നീ മാർഗങ്ങൾ ഇതിനുപയോഗിക്കാറുണ്ട്.

ശുദ്ധമായ ഒലിയിക് ആസിഡ്, സാധാരണ താപനിലകളിൽ, നിറം, മണം, സ്വാദ് എന്നിവയില്ലാത്ത ദ്രവപദാർഥമാണ്. വ്യാപാരികമായ ഒലിയിക് ആസിഡിൽ മറ്റു പല ഫാറ്റി അംളങ്ങളും കലർന്നിരിക്കും. വായുവിന്റെയും വെളിച്ചത്തിന്റെയും സാന്നിധ്യത്തിൽ ക്രമേണ ഇതിനു മഞ്ഞനിറവും (ചിലപ്പോൾ ചെന്തവിട്ടുനിറവും) കാറിയ മണവും ഉണ്ടാകുന്നു. ഓക്സിഡേഷൻ മൂലമാണ് ഇതു സംഭവിക്കുന്നത്. ഒലിയിക് ആസിഡ് വെള്ളത്തിൽ അലേയവും ആൽക്കഹോളിൽ ലേയവുമാണ്.

കാർബോക്സിൽ ഗ്രൂപ്പ് ഉള്ളതുകൊണ്ട് ലവണരൂപീകരണം, എസ്റ്റർ രൂപീകരണം മുതലായ പ്രതിപ്രവർത്തനങ്ങളിൽ ഒലിയിക് ആസിഡ് പങ്കെടുക്കുന്നു. സോഡിയം ഹൈഡ്രോക്സൈഡും ഒലിയിക് ആസിഡും ചേർന്നുള്ള പ്രതിപ്രവർത്തനം കൊണ്ട് സോഡിയം ഒലിയേറ്റ് എന്ന ലവണമുണ്ടാകുന്നു. എണ്ണകളിൽ നിന്ന് അലക്കുസോപ്പും കുളിസോപ്പും നിർമ്മിക്കുമ്പോൾ ഈ ലവണമാണ് ലഭ്യമാകുന്നത്.

കാർബൺ-കാർബൺ ദ്വി ബന്ധ (double bond) മുള്ളതുകൊണ്ട് ഒലിയിക് ആസിഡിൽ യോഗാത്മക (addition) പ്രതിപ്രവർത്തനങ്ങളും സാധ്യമാണ്. നിക്കൽ ഉത്പ്രേരകത്തിന്റെ സാന്നിധ്യത്തിൽ ഹൈഡ്രജനുമായി സം‌‌യോജിക്കുമ്പോൾ സ്റ്റിയറിക് ആസിഡ് കിട്ടുന്നു.

CH-(CH)-CH = CH-(CH)-COOH+H --> CH-(CH)-COOH

ബ്രോമിനുമായിട്ടുള്ള യോഗാത്മക - പ്രതിപ്രവനത്തിൽ നിന്ന് 9, 10 - ഡൈബ്രോമൊ സ്റ്റിയറിക് ആസിഡ് ഉണ്ടാകുന്നു.

CH-(CH)-CH = CH-(CH)-COOH+Br --> CH-(CH)-CHBr-CHBr-(CH)-COOH.



</doc>
<doc id="117674" url="https://ml.wikipedia.org/wiki?curid=117674" title="ഡോംഗ് ഹോയി വിമാനത്താവളം">
ഡോംഗ് ഹോയി വിമാനത്താവളം

വിയറ്റ്നാമിലെ ഡൊംഗ് ഹോയി നഗരത്തിൽ നിന്നും 6 കി.മി വടക്കായി സ്ഥിതി ചെയ്യുന്ന വിമാനത്താവളമാണ്‌ ഡോംഗ് ഹോയി വിമാനത്താവളം (Dong Hoi Airport ) () . ഈ വിമാനത്താവളം എയർബസ് A321, ( Airbus A321) കൈകാര്യം ചെയ്യാൻ കഴിവുള്ളവയാണ്‌. ഒരു വർഷം ശരാശരി 500,000 യാത്രക്കാരെ കൈകാര്യം ചെയ്യാനും സാധിക്കും. 
ഈ വിമാനത്താവളത്തിന്റെ റൺവേ ആദ്യം പണിതത് 1930 ൽ ഇൻഡൊചിന യുദ്ധകാലത്തായിരുന്നു. ഇതിന്റെ പുനർനവീകരണം 30 ആഗസ്ത് 2004 ൽ തുടങ്ങി 2006 ൽ കഴിയേണ്ടതായിരുന്നു. പക്ഷേ, ഇതിന്റെ ഔദ്യോഗിക ഉദ്ഘാടനം മേയ് 2008 നായിരുന്നു. മേയ് 18, 2008 ൽ ഈ വിമാനത്താവളം ഔദ്യോഗികമായി പ്രവർത്തനത്തിൽ വന്നു. 



</doc>
<doc id="117684" url="https://ml.wikipedia.org/wiki?curid=117684" title="2010 ഏഷ്യാകപ്പ്">
2010 ഏഷ്യാകപ്പ്

ഇന്ത്യയും ശ്രീലങ്കയും ബംഗ്ലാദേശും പാകിസസ്ഥാനും പങ്കെടുക്കുത്ത പത്താമത്തെ ഏഷ്യാ കപ്പ് ക്രിക്കറ്റ് 2010 ജൂൺ 15 മുതൽ 24 വരെ ശ്രീലങ്കയിൽ വച്ചു നടന്നു. കലാശക്കളിയിൽ ശ്രീലങ്കയെ 81 റൺസിനു പരാജയപ്പെടുത്തി ഇന്ത്യ അഞ്ചാം തവണ ചാമ്പ്യന്മാരായി.. ഈ ടൂർണ്ണമെന്റിലെ മികച്ച കളിക്കാരനുള്ള പുരസ്കാരം പാകിസ്താൻ നായകൻ ശാഹിദ് അഫ്രീദിക്കാണ് ലഭിച്ചത്. അഫ്രീദി ഈ ടൂർണ്ണമെന്റിൽ മൊത്തം 265 റൺസ് നേടി അദ്ദേഹത്തിന്റെ ശരാശരി 88.33 ആണ്‌.

ഏഷ്യാ കപ്പിന്റെ ട്രോഫി നിർമ്മിച്ചിരിക്കുന്നതിന്‌ സ്വർണ്ണം, വെള്ളി, ചെമ്പ്, ഓട് തുടങ്ങിയ ലോഹങ്ങൾ ഉപയോഗിച്ചാണ്‌. ഈ ട്രോഫിയുടെ ആശയം ഉറപ്പ്, വിശുദ്ധി, വിനയം, വാശി ഇവയാണ്‌. ഈ നാലു ഗുണങ്ങളും, കപ്പ് നിമ്മിക്കാൻ ഉപയോഗിച്ച നാല്‌ ലോഹങ്ങളും ഇതിൽ പങ്കെടുത്ത നാല്‌ രാജ്യങ്ങളെ പ്രതിനിധാനം ചെയ്യുന്നു. 

2010ലെ ഏഷ്യാകപ്പിലെ എല്ലാ മത്സരങ്ങളും ക്രമീകരിച്ചിരിക്കുന്നത് ദംബുള്ളയിലെ രൺഗിരി അന്താരാഷ്ട്ര ക്രിക്കറ്റ് സ്റ്റേഡിയത്തിലാണ്‌. ആദ്യം മത്സരങ്ങൾ ക്രമീകരിച്ചിരുന്നത് ആർ. പ്രേമദാസ സ്റ്റേഡിയത്തിലായിരുന്നു. എന്നാൽ 2011 ലെ ലോകകപ്പിന്റെ ഒരുക്കങ്ങളെ തുടർന്ന് വേദി ദംബുള്ളയിലേക്ക് മാറ്റുകയായയിരുന്നു. എല്ലാ മത്സരങ്ങളും പകലും രാത്രിയുമായാണ്‌ നടന്നത്. 
രൺഗിരി അന്താരാഷ്ട്ര ക്രിക്കറ്റ് സ്റ്റേഡിയത്തിന്‌ 16,800 പേരേ ഉൾക്കൊള്ളാനുള്ള കഴിവുണ്ട്. ഈ സ്റ്റേഡിയം 60 ഏക്കറിലായണ്‌ (240000 മി) വ്യാപിച്ചു കിടക്കുന്നത്. വെറും 167 ദിവസങ്ങൾ കൊണ്ടാണ്‌ ഈ സ്റ്റേഡിയത്തിന്റെ നിർമ്മാണം പൂർത്തിയാക്കിയത്.

പങ്കെടുക്കുന്ന നാല്‌ ടീമുകളെയും ഒറ്റ ഒരു ഗ്രൂപ്പിലാണ്‌ ഉൾപ്പെടുത്തിയിരിക്കുന്നത്. ഗ്രൂപ്പ് ഘട്ടത്തിൽ എല്ലാ ടീമുകളും തമ്മിൽ ഒരോ കളികൾ വീതം കളിയ്ക്കും. വിജയിക്കുന്ന ടീമിന്‌ 4 പോയിന്റും, സമനില/ടൈ ആവുകയാണെങ്കിൽ ഓരോ പോയിന്റും ലഭിക്കും. ഗ്രൂപ്പിലെ ആദ്യ രണ്ട് സ്ഥാനക്കാർ ഫൈനലിൽ ഏറ്റു മുട്ടും.

"സമയങ്ങൾ എല്ലാംപ്രാദേശിക സമയമാണ്‌ ()"




</doc>
<doc id="117692" url="https://ml.wikipedia.org/wiki?curid=117692" title="കവിത്രയം">
കവിത്രയം

കുമാരനാശാൻ, വള്ളത്തോൾ നാരായണമേനോൻ , ഉള്ളൂർ എന്നിവരാണ്‌ ആധുനിക കവിത്രയം 
എന്നറിയപ്പെടുന്നത്. ചെറുശ്ശേരി, കുഞ്ചൻ നമ്പ്യാർ, തുഞ്ചത്തെഴുത്തച്ഛൻ എന്നിവരെ പ്രാചീന കവിത്രയം എന്നും വിളിക്കുന്നു.
തെലുങ്ക് സാഹിത്യത്തിൽ മഹാഭാരതം തെലുങ്കിലേക്ക് വിവർത്തനം ചെയ്ത മൂന്ന് കവികളായ നന്നയ്യ, തിക്കണ്ണ, യെരപ്രഗഡ എന്നിവരെയാണ്‌ കവിത്രയങ്ങളായി വിശേഷിപ്പിക്കുന്നത്. 


</doc>
<doc id="117700" url="https://ml.wikipedia.org/wiki?curid=117700" title="രാമന്തളി ഗ്രാമപഞ്ചായത്ത്">
രാമന്തളി ഗ്രാമപഞ്ചായത്ത്

കണ്ണൂർ ജില്ലയിലെ തളിപ്പറമ്പ് താലൂക്കിലെ, പയ്യന്നൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ രാമന്തളി ഗ്രാമപഞ്ചായത്ത്. രാമന്തളി വില്ലേജുപരിധിയിലുൾപ്പെടുന്ന രാമന്തളി ഗ്രാമപഞ്ചായത്തിനു 29.99 ചതുരശ്ര കിലോമീറ്റർ വിസ്തീർണ്ണമുണ്ട്. 15 വാർഡുകളുള്ള ഈ പഞ്ചായത്തിന്റെ അതിരുകൾ വടക്കുഭാഗത്ത് കവ്വായി പുഴയും, പയ്യന്നൂർ മുനിസിപ്പാലിറ്റിയും, കിഴക്കുഭാഗത്ത് പുതിയ പുഴയും, പയ്യന്നൂർ മുനിസിപ്പാലിറ്റിയും, കുഞ്ഞിമംഗലം, ചെറുതാഴം, മാടായി പഞ്ചായത്തുകളും, തെക്കും, പടിഞ്ഞാറും ഭാഗങ്ങളിൽ അറബിക്കടലുമാണ്.

1935-1936 കാലത്താണ് രാമന്തളി പഞ്ചായത്ത് രൂപംകൊണ്ടത്. ഉത്തര മലബാറിലെ ദേശീയ പ്രസ്ഥാന നേതാക്കളിലൊരാളായിരുന്ന സി.എച്ച്.ഗോവിന്ദനായിരുന്നു രാമന്തളി പഞ്ചായത്തിന്റെ ആദ്യപ്രസിഡന്റ്. ഏഴിമല രാമന്തളി പഞ്ചായത്തിലാണ്‌ സ്ഥിതി ചെയ്യുന്നത്. 




</doc>
<doc id="117703" url="https://ml.wikipedia.org/wiki?curid=117703" title="പെരിങ്ങനാട്‌">
പെരിങ്ങനാട്

കേരളത്തിലെ പത്തനംതിട്ട ജില്ലയിലെ ഒരു ഗ്രാമമാണ്‌ പെരിങ്ങനാട് ഇവിടുത്തെ പെരിങ്ങനാട് തൃച്ചേന്ദ മംഗലം മഹാദേവ ക്ഷേത്രം പ്രസിദ്ധമാണ്‌.

അടൂരിനടുത്ത് സ്ഥിതിചെയ്യുന്ന ഒരു ക്ഷേത്രഗ്രാമമാണ്‌ പെരിങ്ങനാട് . ഇവിടുത്തെ ശിവക്ഷേത്രമായ തൃച്ചേന്ദ മംഗലം മഹാദേവ ക്ഷേത്രം പേരുകേട്ടതാണ്‌. ഈ ക്ഷേത്രത്തിലെ ഉത്സവത്തിനോടനുബന്ധിച്ച് നടക്കുന്ന കെട്ടുകാഴ്ച അന്നാട്ടിൽ വളരെ പ്രസിദ്ധമാണ്‌. വിവിധ കരക്കാരുടെ കെട്ടുകാളകളുടെയും തേരുകളുടെയും ഒരു സംഗമമാണ്‌ ഈ കെട്ടുകാഴ്ച.

പെരിങ്ങനാട് മർത്തശ്മുനി ഓർത്തഡോക്സ് വലിയ പള്ളി മർത്തശ്മുനിയമ്മയുടെ നാമത്തിൽ ഇന്ത്യയിൽ ആദ്യമായി സ്ഥാപിതമായ ദേവാലയമാണ്.

2001 ലെ കാനേഷുമാരി പ്രകാരം പെരിങ്ങനാടിലെ ജനസംഖ്യ 20785 ആണ്‌. ഇതിൽ 9894 പുരുഷന്മാരും 10891 സ്ത്രീകളുമുണ്ട്. 




</doc>
<doc id="117705" url="https://ml.wikipedia.org/wiki?curid=117705" title="മർത്തശ്മൂനി">
മർത്തശ്മൂനി

മക്കബായരുടെ രണ്ടാം പുസ്തകം ഏഴാം അദ്ധ്യായത്തിൽ പരാമർശിക്കപ്പെടുന്ന ഒരു യഹൂദ രക്തസാക്ഷിയാണ് മർത്തശ്മൂനി (Morth Shmooni) അഥവാ വിശുദ്ധ ശ്മൂനി (Saint Shmooni) . ഈ പുസ്തകത്തിൽ അവർക്ക് പ്രത്യേകമായി എന്തെങ്കിലും പേരു നൽകിയിട്ടില്ലെങ്കിലും വിവിധ പാരമ്പര്യങ്ങൾ പ്രകാരം ഹന്ന, മിറിയം, സലോമോനിയ, ശ്മൂനി എന്നെല്ലാം അറിയപ്പെടുന്നുണ്ട്. പല ക്രിസ്തീയ സഭകളും ഇവരെ വിശുദ്ധയായി വണങ്ങുന്നു.

മക്കബായ വിപ്ലവത്തിനു തൊട്ടു മുൻപായി, ചക്രവർത്തിയായിരുന്ന അന്ത്യോക്കസ് IV എപ്പിഫനസ് ഒരു അമ്മയെയും അവരുടെ ഏഴു മക്കളെയും ബന്ധനസ്ഥരാക്കിയ ശേഷം യഹൂദർക്ക് നിഷിദ്ധമായിരുന്ന പന്നിമാസം ഭക്ഷിക്കുവാൻ നിർബന്ധിച്ചു. അതിനു തയ്യാറാവാതിരുന്ന അവരെ പീഡനങ്ങൾ ഏൽപ്പിക്കുകയും മക്കളെ ഒരോരുത്തരെയും മുതിർന്നവനെ മുതൽ ഏറ്റവും ഇളയവനെ വരെ മൃഗീയമായ രീതികളിൽ കൊല ചെയ്യുകയും ചെയ്തു. മരണത്തിന് മുൻപായി തങ്ങളുടെ വിശ്വാസം ആവർത്തിച്ച് പ്രഖ്യാപിക്കുന്ന സഹോദരങ്ങളുടെ ചെറുപ്രസംഗങ്ങളും ഈ അദ്ധ്യായത്തിലുണ്ട്. 'പുത്രന്മാർക്കു ശേഷം അവസാനം മാതാവും മരിച്ചു' എന്ന് ഗ്രന്ഥകാരൻ പ്രസ്താവിക്കുന്നുണ്ടെങ്കിലും എപ്രകാരമായിരുന്നു മാതാവിന്റെ അന്ത്യം എന്ന് വ്യക്തമാക്കിയിട്ടില്ല.

ചില പാരമ്പര്യങ്ങൾ പ്രകാരം ഇറാക്കിലെ മൂസലിനടുത്തുള്ള കരക്കേശ് ഗ്രാമത്തിൽ ഇവർ ജീവിച്ചിരുന്നതായി വിശ്വസിക്കപ്പെടുന്നു. പൗരസ്ത്യ ഓർത്തഡോക്സ് പാരമ്പര്യ പ്രകാരം മർത്തശ്മൂനിയുടെ മക്കളുടെ പേരുകൾ അബിം, അന്റോണിയസ്, ഗറിയാസ്, എലെയാസർ, യൂസേബോനസ്, അലിമസ്, മാർസിലസ് എന്നിങ്ങനെയാണ്.
മർത്തശ്മൂനിയും മക്കളുടെയും ജന്മദേശമായി കരുതപ്പെടുന്ന ഇറാക്കിലെ കരക്കേശിൽ സ്ഥാപിക്കപ്പെട്ടിരിക്കുന്ന ക്രൈസ്തവദേവാലയം വളരെ പ്രശസ്തമാണ്. മർത്തശ്മൂനിയുടെ നാമത്തിലുള്ള പള്ളികൾ പൊതുവേ മർത്തശ്മൂനിയമ്മയുടെയും ഏഴു മക്കളുടെയും അവരുടെ ആത്മീയഗുരുവായിരുന്ന മാർ എലെയാസറിന്റെയും മദ്ധ്യസ്ഥതയിലുള്ളവയാണ്. കേരളത്തിലും ഈ വിശുദ്ധയുടെ നാമധേയത്തിലുള്ള പള്ളികളുണ്ട്. പേരൂർ മർത്തശ്മൂനി യാക്കോബായ പള്ളി, പെരിങ്ങനാട് മർത്തശ്മൂനി ഓർത്തഡോക്സ് വലിയ പള്ളി തുടങ്ങിയവ ഇവരുടെ നാമത്തിലുള്ള പ്രമുഖ ദേവാലയങ്ങളാണ്.


</doc>
<doc id="117706" url="https://ml.wikipedia.org/wiki?curid=117706" title="പെരിങ്ങോം-വയക്കര ഗ്രാമപഞ്ചായത്ത്">
പെരിങ്ങോം-വയക്കര ഗ്രാമപഞ്ചായത്ത്

കണ്ണൂർ ജില്ലയിലെ തളിപ്പറമ്പ് താലൂക്കിലെ പയ്യന്നൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പെരിങ്ങോം-വയക്കര ഗ്രാമപഞ്ചായത്ത്. പെരിന്തിട്ട, പെരിങ്ങോം, വയക്കര, പുളിങ്ങോം, തിരുമേനി എന്നീ വില്ലേജുകൾ ഈ ഗ്രാമപഞ്ചായത്തിൽ ഉൾപ്പെടുന്നു. 76.98 ചതുരശ്ര കിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ കിഴക്ക് ചെറുപുഴ, ആലക്കോട് പഞ്ചായത്തുകൾ, പടിഞ്ഞാറ് കാങ്കോൽ-ആലപ്പടമ്പ്, എരമം-കുറ്റൂർ പഞ്ചായത്തുകൾ, തെക്ക് എരമം-കുറ്റൂർ പഞ്ചായത്ത്, വടക്ക് ചെറുപുഴ പഞ്ചായത്ത്, കാസർഗോഡ് ജില്ല എന്നിവയാണ്.

പുളിങ്ങോം മഖാം സ്ഥിതി ചെയ്യുന്നത് ഈ പഞ്ചായത്തിലാണ്‌.



</doc>
<doc id="117716" url="https://ml.wikipedia.org/wiki?curid=117716" title="കാരാളർ">
കാരാളർ

കേരളത്തിൽ ദേശവാഴിയുടെയും, ബ്രാഹ്മണരുടെയും, ക്ഷേത്രങ്ങളുടെയും ഭൂമിയിലെ പാട്ടക്കാരെയാണ്‌ കാരാളർ എന്ന്‌ വിളിക്കുന്നത്‌.

ഉൗരാള സമിതിയിൽ നിന്ന് ക്ഷേത്രം വക വസ്തുക്കൾ പാട്ടത്തിനെടുത്ത് കൃഷി ചെയ്യുന്നവരാണ് കാരാള‌ർ അവരുടെ അവകാശങ്ങൾക്ക് കാരാൺമാവകാശം എന്നു പറയും. കൃഷി ചെയ്തു കിട്ടുന്ന ആദായത്തിന്റെ നിശ്ചിതവിഹിതം ക്ഷേത്രത്തിലേക്കു മേലൊടി യായി അടയ്ക്കണം ഇതിൽ വീഴ്ച വരുത്തുന്നവർ ശിക്ഷാർഹരാണ്. അങ്ങനെയുള്ളവരിൽ നിന്നും കാരാണ്മവസ്തു തിരിച്ചെടുക്കാൻ ഊരാളസമിതിക്കവകാശമുണ്ട്.

അവലംബം


</doc>
<doc id="117732" url="https://ml.wikipedia.org/wiki?curid=117732" title="കൊട്ടാരക്കര നഗരസഭ">
കൊട്ടാരക്കര നഗരസഭ

കൊല്ലം ജില്ലയിൽ കൊട്ടാരക്കര താലൂക്കിൽ ബ്ലോക്കിൽ ഉൾപ്പെടുന്ന നഗരസഭയാണ് കൊട്ടാരക്കര(ഇംഗ്ലീഷ്:Kottarakara Municipality). കൊട്ടാരക്കര താലൂക്കിന്റെ സിരാകേന്ദ്രം ഉൾപ്പെടുന്ന ഈ നഗരസഭ ഗ്രാമീണതയും നാഗരികതയും ഒരേപോലെ നിറഞ്ഞതാണ്. 1950-ൽ തിരു-കൊച്ചി സംസ്ഥാനത്ത് നടപ്പിലാക്കിയ തിരുവിതാംകൂർ-കൊച്ചി പഞ്ചായത്ത് ആക്ട് പ്രകാരം നിലവിൽ വന്ന 548 പഞ്ചായത്തുകളിൽ ഒന്നായി കൊട്ടാരക്കര കേന്ദ്രമാക്കി കൊട്ടാരക്കര പഞ്ചായത്ത് നിലവിൽ വന്നു.. 2015 ജനുവരി 14ന് കൊട്ടാരക്കര പഞ്ചായത്തിനെ നഗരസഭയാക്കി ഉയർത്തി.
വടക്ക് - മൈലം പഞ്ചായത്ത്.
പടിഞ്ഞാറ് - നെടുവത്തൂർ പഞ്ചായത്ത്. 
തെക്ക് - ഉമ്മന്നൂർ, വെളിയം എന്നീ പഞ്ചായത്തുകൾ.
കിഴക്ക് - മേലില, വെട്ടിക്കവല എന്നീ പഞ്ചായത്തുകൾ.

ചരിത്രത്തിന്റെ ഏടുകളിൽക്കൂടി കടന്നു പോകുമ്പോൾ വേണാട് രാജകുടുംബം എ.ഡി. 1345ൽ ഇളയിടത്തു സ്വരൂപം, പേരകത്താവഴി, കുന്നുമ്മേൽ ശാഖ എന്നിങ്ങനെ മൂന്ന് ശാഖകളായിരുന്നു എന്നും അവയിൽ ഇളയിടത്തു സ്വരൂപം കൊട്ടാരക്കര ആസ്ഥാനമാക്കി ഭരണം നടത്തിവന്നു എന്നും കാണുന്നു.

ഈ പ്രദേശത്തെ കൊട്ടാരക്കര എന്നു വിളിക്കുന്നതിന്റെ പിന്നിൽ ധാരാളം അഭിപ്രായങ്ങൽ ഉണ്ട്.

കൊട്ടാരക്കര എന്ന സ്ഥലനാമം തന്നെ മഹാഗണപതി ക്ഷേത്രത്തിലെ ഉത്സവവുമായി ബന്ധപ്പെട്ടു കിടക്കുന്നു. ക്ഷേത്ര സമീപമുളള 12 കാൽ കൊട്ടാര മണ്ഡപത്തിൽ വച്ചായിരുന്നു കരക്കാർ തമ്മിൽ ഉത്സവ കാര്യവിചാരങ്ങൾ നടത്തിയിരുന്നത്. കിഴക്കേകരയും പടിഞ്ഞാറേകരയും ആയിരുന്നു ഈ കരകൾ. ‘കൊട്ടാര’ത്തിൽ വച്ച് ‘കര’ക്കാർ നടത്തിയ കാര്യവിചാര സഭയുടെ പ്രാധാന്യം മൂലമാണ് ഇളയിടത്തു സ്വരൂപം എന്ന പേരുമാറി ഈ സ്ഥലത്തിന് കൊട്ടാരക്കര എന്ന പേര് ലഭിച്ചതെന്ന് ഒരഭിപ്രായമുണ്ട്.
രാജാവും കരപ്രമാണികളും കൂടി ആറു കാലുകളുളള ഒരു കൊട്ടാരത്തിനുളളിലിരുന്നാണ് കാര്യവിചാരം നടത്തിയത് എന്നുളളതുകൊണ്ടായിരിക്കാം കൊട്ടാരങ്ങളുടെ സമുച്ചയമായ ഈ പ്രദേശത്തിന് (കരയ്ക്ക്) ‘കൊട്ടാരക്കര’ എന്ന സംജ്ഞാനാമം ലഭിച്ചത്.

ഉയർച്ചയിലും ഗാംഭീര്യത്തിലും വ്യത്യസ്തതയിലും വിസ്തൃതിയിലും നല്ല നിലവാരം പുലർത്തിയിരുന്ന കൊട്ടാരങ്ങളുടെ കര എന്ന അർത്ഥത്തിൽ കൊട്ടാരക്കര എന്ന നാമം ലഭിച്ചു എന്നും അഭിപ്രായമുണ്ട്.

കൊട്ടാരം അക്കരെ എന്ന് നദീ മാർഗ്ഗം വന്നിരുന്നവർ പറഞ്ഞിരുന്നു എന്നും അത് ലോപിച്ചാണ് കൊട്ടാരക്കര ഉണ്ടായതെന്നും പറയുന്നുണ്ട്. 

1736 -ൽ ഇളയടത്തു സ്വരൂപത്തിലെ തമ്പുരാൻ നാടുനീങ്ങി. മാർത്താണ്ഡവർമ്മ അനന്തരാവകാശിയെ സംബന്ധിച്ച്‌ തന്റെ തർക്കങ്ങൾ അറിയിച്ചു. മർത്താണ്ഡവർമ്മയെ ഭയന്ന റാണി തെക്കംകൂറിലേയ്ക്ക്‌ പോവുകയും അവിടെ അഭയം തേടുകയും ചെയ്തു. ഡച്ചുകാർ മാർത്താണ്ഡവർമ്മക്കെതിരായി പ്രവർത്തിക്കാനായി റാണിയുമായി സഖ്യത്തിലായി. ഡച്ചുകാരനായ വാൻ ഇംഹോഫ്‌ റാണിക്കുവേണ്ടി മാർത്താണ്ഡവർമ്മയുമായി കൂടിക്കാഴ്ച നടത്തി അയൽരാജ്യങ്ങളുടേ അഭ്യന്തരകാര്യങ്ങളിൽ മാർത്താണ്ഡവർമ്മ ഇടപെടുന്നതിലുള്ള റാണിയുടെ എതിർപ്പ്‌ അറിയിച്ചു. എങ്കിലും ഉദ്ദേശിച്ച ഫലം കിട്ടിയില്ലെന്നു മാത്രമല്ല ഡച്ചുകാരുമായുള്ള മാർത്താണ്ഡവർമ്മയുടെ ബന്ധം കൂടുതൽ വഷളായി. 1741-ൽ വാൻ ഇംഹോഫ്‌, റാണിയെ ഇളയടത്തുസ്വരൂപത്തിന്റെ അടുത്ത ഭരണാധികാരിയായി വാഴിച്ചു. ഇത്‌ മാർത്താണ്ഡവർമ്മയെ ചൊടിപ്പിച്ചു. അദ്ദേഹം സൈന്യത്തെ സംഘടിപ്പിച്ചുകൊണ്ട്‌ ഡച്ചുകാരുടേയും റാണിയുടേയും സയുക്തസേനയെ ആക്രമിച്ചു. ആ യുദ്ധത്തിൽ ഡച്ചുകാർ പരാജയം സമ്മതിച്ചു. ഇളയടത്തു സ്വരൂപം വേണാടിന്റെ ഭാഗമായിത്തീർന്നു. സഖ്യകക്ഷികൾക്ക് വമ്പിച്ച നാശനഷ്ടങ്ങൾ നേരിട്ടു. റാണി കൊച്ചിയിലേയ്ക്ക് പാലായനം ചെയ്ത് ഡച്ചുകാരുടെ സംരക്ഷണത്തിൻ കീഴിലായി. ഡച്ചുകാർക്ക് തിരുവിതാംകൂറിലെ എല്ലാ നിയന്ത്രണങ്ങളും നഷ്ടമായി.

കൊട്ടാരക്കര നഗരസഭ മലമ്പപ്രദേശത്തോടു ചേർന്ന ഒരു ഇടനാടൻ നഗരമാണ്. ഭൂരിഭാഗം പ്രദേശങ്ങളുടേയും ഉയരം 20 മീറ്ററിനും 80 മീറ്ററിനും ഇടയിലായി കാണപ്പെടുന്നു. 
ഭൂപ്രകൃതി അനുസരിച്ച് നഗരസഭയെ പ്രധാനമായി 6 മേഖലകളായി തരം തിരിക്കാം.

ഇവിടിത്തെ പൊക്കംകൂടിയ സ്ഥലം 100 മീറ്ററിനു മുകളിൽ സ്ഥിതി ചെയ്യുന്ന അമ്പലപ്പുറം ജംഗ്ഷനാണ്. പൊതുവെ മൂന്നുതരം മണ്ണുകളാണ് ഇവിടെ കാണപ്പെടുന്നത്. പാറ പൊടിഞ്ഞുണ്ടാകുന്ന ചരൽ കലർന്നമണ്ണ്, ലാറ്ററൈറ്റ് മണ്ണ്, എക്കൽ മണ്ണ് മുതലായവ. പാറ പൊടിഞ്ഞുണ്ടാകുന്ന മണ്ണ് റബ്ബർ കൃഷിയ്ക്ക് യോജിച്ചതായതിനാൽ ഇവ വളരെയേറെ വിസ്തൃതി ഉൾക്കൊള്ളുന്നു. നീർവാഴ്ച കൂടിയ ലാറ്ററൈറ്റ് മണ്ണ് നഗരസഭയിൽ പൊതുവായി കാണപ്പെട്ടുവരുന്നു. ഇവ കൂടുതലായും പാർപ്പിട സൗകര്യത്തിനും മിശ്രിത കൃഷിക്കുമായി ഇവിടുത്തെ ജനങ്ങൾ പ്രയോജനപ്പെടുത്തുന്നു. താഴ്വരകളിൽ കാണപ്പെടുന്ന എക്കൽമണ്ണ് കാർഷിക വിളകൾക്ക് വളക്കൂറുള്ളതും നഗരസഭയുടെ മൊത്തം വിസ്തൃതിയിൽ ഗണ്യമായ അളവിൽ കാണപ്പെടുന്നതുമാണ്.
കൊട്ടാരക്കര നഗരസഭയിലെ ഉപരിതല ജലസ്രോതസ്സുകളിലെ പ്രധാനപ്പെട്ടതായ തോടുകൾ നഗരസഭയുടെ അതിർത്തി പ്രദേശങ്ങളിൽ കൂടിയാണ് ഒഴുകുന്നത്. വടക്കുകിഴക്കു ഭാഗത്തുള്ള പുലമൺ തോടും തെക്കുഭാഗത്തുള്ള കാലായിക്കുന്ന് തോടും ആയല്ലൂർ , ചെന്തറ, പുളിവിള, കറ്റുവട്ടി തോടുകൾ ഉൾക്കൊള്ളുന്ന പടിഞ്ഞാറതിർത്തി പ്രദേശങ്ങളിൽക്കൂടി ഒഴുകുന്ന മാങ്ങാട് തോടും പ്രധാനപ്പെട്ടവയാണ്

തെക്കൻ ഇടനാട് കാർഷികകാലാവസ്ഥാ മേഖലയിലാണ് കൊട്ടാരക്കര നഗരസഭ സ്ഥിതി ചെയ്യുന്നത്.പ്രാദേശികമായി വലിയ വ്യത്യാസങ്ങൾ കാലാവസ്ഥയിൽ ഇവിടെ അനുഭവപ്പെടുന്നില്ല.
നഗരസഭയിൽ ജൂലൈ മാസത്തിലാണ് സാധാരാണയായി കൂടുതൽ മഴ ലഭിക്കുന്നത്. കുറവ് ജനുവരി മാസത്തിലാണ്.

ആദ്യത്തെ വിദ്യാഭ്യാസ സ്ഥാപനം ‘സത്രം സ്ക്കൂൾ’ എന്നറിയപ്പെടുന്ന വിദ്യാലയം ആയിരുന്നു. പിന്നീട് പാലക്കൂഴി സ്ക്കൂൾ എന്ന പേരിലറിയപ്പെടുന്ന ഇന്നത്തെ ടൗൺ യു.പി.എസും ആയി. 1894-ൽ സ്ഥാപിതമായ ഇന്നത്തെ ബി എച്ച് എസ് ആയിരുന്നു രണ്ടാമത്തെ വിദ്യാഭ്യാസ സ്ഥാപനം. പ്രൊഫ.. എം. കൃഷ്ണൻ നായർ, എം.കെ. കുമാരൻ , പി എസ്. ഹബീബ് മുഹമ്മദ് ഐ.എ.എസ്, സി.പി. കൊച്ചുകുഞ്ഞ് പിളള എം എൽ സി, ഡി. ദാമോധരൻ പോറ്റി, ഇ. ചന്ദ്രശേഖരൻ നായർ , നിത്യചൈതന്യയതി, എം. പി. മന്മഥൻ , ആർ. ശങ്കർ , ബാലചന്ദ്ര മേനോൻ എന്നിങ്ങനെ ജീവിച്ചിരിക്കുന്നവരും അല്ലാത്തവരും ആയ പ്രമുഖ വ്യക്തികൾ ഇവിടെ വിദ്യാഭ്യാസം ചെയ്തവരാണ്.

മുഖ്യകൃഷി നെല്ല്, തെങ്ങ്, റബ്ബർ എന്നിവയും ഇടവിളകളായി മരച്ചീനി, മറ്റു കിഴങ്ങു വർഗങ്ങൾ , വാഴ, ധാന്യങ്ങൾ എന്നിവയും കൃഷി ചെയ്തുവരുന്നു. നെൽകൃഷിക്കു പുറമേ പാടങ്ങളിൽ ഇടവിളയായി മരച്ചീനി, വാഴ, ധാന്യങ്ങൾ , പച്ചക്കറികൾ എന്നിവയും കൃഷി ചെയ്യുന്നു.

എൻജിനീയറിംഗ്, ഭക്ഷ്യധാന്യം പൊടിക്കൽ , ഫർണിച്ചർ , തീപ്പെട്ടി നിർമ്മാണം, കറിപൗഡർ , അച്ചാർ , പ്ളാസ്റ്റിക് ഉല്പന്നം, ബേക്കറി, ചുടുകട്ട, പർപ്പടകം, കുട നിർമ്മാണം, റെഡിമെയ്ഡ് വസ്ത്രങ്ങൾ, ഫ്രീസർ നിർമ്മാണം എന്നിവയാണ് ഇവിടെ നിലവിലുള്ള വ്യവസായ സംരംഭങ്ങൾ. പൊതുമേഖലയിൽ കേരള ആഗ്രോ ഇൻഡസ്ട്രീസ് എന്ന ഒരു വ്യവസായ കേന്ദ്രവും പ്രവർത്തിക്കുന്നു.
ഒട്ടേറെ ചരിത്രങ്ങൾക്ക് സാക്ഷ്യം വഹിച്ച കൊട്ടാരക്കരയിൽ ടൂറിസത്തിന് വൻസാധ്യതകളുണ്ട് പന്തീരുകുലത്തിൽ പിറന്ന പെരുന്തച്ചൻ നിർമ്മിച്ച മഹാഗണപതി ക്ഷേത്രം, കഥകളിയുടെ ഉപജ്ഞാതാവ് കൊട്ടാരക്കര തമ്പുരാൻ നാടുവാണ കൊട്ടാരക്കര പ്രദേശം, മഹാരാജാക്കന്മാരുടെ കൊട്ടാരങ്ങൾ , പ്രകൃതി രമണീയമായ മീൻപിടിപാറ എന്നീ സ്ഥലങ്ങൾ വിനോദ സഞ്ചാരികളെ ആകർഷിക്കത്തക്ക രീതിയിലുള്ളാതാണ്‌.

വ്യവസായ വാണിജ്യ പ്രാധാന്യമുള്ള കൊല്ലം ചെങ്കോട്ട റോഡ് നഗരസഭയുടെ മധ്യഭാഗത്തു കൂടിയും അതിനെ ബന്ധിച്ചു കൊണ്ട് സ്റേറ്റ് ഹൈവേ നഗരസഭയുടെ കിഴക്കുഭാഗത്തു കൂടിയും കടന്നു പോകുന്നു. കൊല്ലത്തു നിന്നും ചെന്നയിലേക്കുള്ള എളുപ്പം റെയിൽ മാർഗ്ഗമാണ് ഈ പഞ്ചായത്തിൽ കൂടി പോകുന്ന തീവണ്ടിപ്പാത. തമിഴ് നാടുമായി കൊട്ടാരക്കരയ്ക്കുള്ള വ്യാപാര ബന്ധം വർഷങ്ങളുടെ പഴക്കം ഉള്ളതാണ്. കൊല്ലം കഴിഞ്ഞാൽ പ്രധാന മീറ്റർ ഗേജ് റെയിൽവേയിൽപ്പെട്ട മൂന്നാമത്തെ റെയിൽവേ സ്റേഷനായിരുന്നു കൊട്ടാരക്കര.

വിശ്വപ്രസിദ്ധമായ കഥകളിയുടെ ജന്മഗൃഹമാണ് ഇവിടം. ചരിത്രത്താളുകളിലൂടെ കടന്നു പോകുമ്പോൾ കോഴിക്കോട് സാമൂതിരിയുടെ കൃഷ്ണനാട്ടത്തിന് പകരമായി ചമയിച്ചെടുത്ത രാമനാട്ടമെന്ന കഥാരൂപം വളർന്ന് വികസിച്ച് കേരളത്തിന്റെ തനതും അഭിമാനവുമായ വിധത്തിൽ വളർച്ച പ്രാപിച്ച കലാരൂപമാണ് നാം ഇന്നുകാണുന്ന കഥകളി.
കൊട്ടാരക്കര ശ്രീമഹാഗണപതി ക്ഷേത്രത്തിനു മുന്നിൽ ക്ഷേത്രക്കുളത്തിന്റെ കിഴക്കുവശത്തെ കുളിക്കടവിന്റ ഓരം ചേർന്ന് മണികണ്ഠനാൽത്തറ സ്ഥിതി ചെയ്യുന്നു. കൊട്ടാരക്കരയിലെ ചരിത്ര സ്മാരകങ്ങൾ വിലയിരുത്തുമ്പോൾ മറക്കാനാവാത്ത ഒന്നാണ് മൂന്നുവിളക്ക്. ചരിത്ര മുഹൂർത്തമുറങ്ങുന്ന ‘മണി’ മണികണ്ഠനാൽത്തറയുടെ സമീപത്തായി സ്ഥിതി ചെയ്യുന്നു. ഇതിന് നൂറ്റാണ്ടിന്റെ പഴക്കമുണ്ട്. ശ്രീമൂലംതിരുനാൾ മഹാരാജാവിന്റെ കാലത്ത് സ്ഥാപിച്ച മൂന്നുവിളക്ക് ഇന്നും അഭിമാനത്തോടെ തലയുയർത്തി നിൽക്കുന്നു.
സംസ്കൃത പണ്ഡിതനായ പ്രൊഫ. ബാലരാമപ്പണിക്കർ , വേദബന്ധു സ്വാമി, അനശ്വര കലാകാരൻ കൊട്ടാരക്കര ശ്രീധരൻ നായർ , ആർ ശങ്കർ , കോട്ടാത്തല സുരേന്ദ്രൻ , സി.പി. കൊച്ചുകുഞ്ഞു പിള്ള വക്കീൽ എം എൽ സി., എ. ഈശ്വര പിളള വക്കീൽ എം എൽ സി., വെളിയം ദാമോദരൻ , അഡ്വ. അബ്ദുൾ മജീദ്, എൻ സി. കൊട്ടാരക്കര എന്നിവർ കൊട്ടാരക്കരയുടെ സന്തതികളായിരുന്നു. മുൻ ഭക്ഷ്യ സിവിൽ സപ്ളൈസ് മന്ത്രി ഇ. ചന്ദ്രശേഖരൻ നായർ , ഡി. ദാമോദരൻ പോറ്റി, വെളിയം ഭാർഗ്ഗവൻ , ആർ. ബാലകൃഷ്ണപിള്ള, ബി. രാഘവൻ തുടങ്ങിയവർ രാഷ്ട്രീയ നഭോമണ്ഡലങ്ങളിൽ ഇന്നും വിലസുന്ന വ്യക്തികളാണ്.



</doc>
<doc id="117733" url="https://ml.wikipedia.org/wiki?curid=117733" title="പോളിമർ">
പോളിമർ

പോളി(നിരവധി), മെർ,(ഘടകം, യൂണിറ്റ്,) എന്ന രണ്ടു പദങ്ങൾ ഉൾക്കൊളളുന്ന പോളിമർ എന്ന ഗ്രീക്ക് പദത്തിന്റെ സരളമായ അർത്ഥം അനേകം എന്നാണ്. നിരവധി ഘടകങ്ങൾ ചേർന്ന ശൃംഖലയാണ് പോളിമർ... . ഘടകങ്ങൾ സരളമോ സങ്കീർണ്ണമോ ആയ തന്മാത്രകളാണ്. അതുകൊണ്ടുതന്നെ അനേകം തന്മാത്രകളടങ്ങുന്ന ബൃഹത് തന്മാത്ര (മാക്രോമോളിക്യൂൾ, Macromolecule) എന്ന പദവും സമാനാർത്ഥത്തിൽ ഉപയോഗിക്കപ്പെടുന്നു.

പോളിമറുകളെ രണ്ടു പ്രധാന വർഗ്ഗങ്ങളായി വിഭജിക്കാം, പ്രകൃതി വികസിപ്പിച്ചെടുത്തവയും മനുഷ്യനിർമ്മിതവും. എല്ലാ സസ്യജീവജാലങ്ങളുടേയും ജനിതക രഹസ്യങ്ങൾ ക്രോഡീകരിച്ചിരിക്കുന്ന ഡി.എൻ.എ., നിലനില്പിനാവശ്യമായ പ്രോട്ടീനുകൾ, ഇതെല്ലാം പ്രകൃതി രൂപപ്പെടുത്തി എടുത്തവയാണ്. സെല്ലുലോസ്, സ്റ്റാർച്ച്, റബ്ബർ, എന്നിവയും പ്രകൃതിജന്യമാണ്. 
ഈ പദാർത്ഥങ്ങളുടെയെല്ലാം രാസഘടന മനസ്സിലാക്കിയെടുത്ത വൈജ്ഞാനികർ അതേ വിധത്തിലോ അതിലും മെച്ചപ്പെട്ടതോ ആയ പോളിമറുകൾ രാസപ്രക്രിയയിലൂടെ നിർമ്മിച്ചെടുക്കാൻ തുടങ്ങി. പോളിമർ എന്ന പദം കൊണ്ട് പൊതുവായി ഇത്തരം കൃത്രിമ (Synthetic) പോളിമറുകളേയാണ് ഉദ്ദേശിക്കുന്നത്.സെല്ലുലോസ്, സ്റ്റാർച്ച്, റബ്ബർ, എന്നിവ പ്രകൃതിജന്യ (Natural polymers) വിഭാഗത്തിലും 
ഡി.എൻ.എ., പ്രോട്ടീനുകൾ, എന്നിവ ജൈവ (biopolymers) വിഭാഗത്തിലും പെടുന്നു. 

ശൃംഖലയിലെ അടിസ്ഥാന ഘടകങ്ങളെ ഏകകങ്ങൾ.. എന്നു പറയുന്നു. ഇവ സരളമോ സങ്കീർണ്ണമോ ആവാം. ഏകകങ്ങൾ ചെറിയ തന്മാത്രകളാവാം, ഒന്നിലധികം ചെറിയ തന്മാത്രകൾ കൂട്ടി യോജിപ്പിച്ചതുമാവാം. 

ഏകകങ്ങൾ.. ശൃംഖലയിലെ കണ്ണികളായി കോർത്തെടുക്കുമ്പോൾ അല്പം ചില മാറ്റങ്ങളുണ്ടാവുന്നു. 
ഉദാഹരണത്തിന് പോളി എഥിലീനിലെ (PE) ഏകകമായ എഥിലീനിന്റെയും ശൃംഖലയി പുനരാവർ(ത്തിക്കപ്പെടുന്ന കണ്ണിയുടേയും രാസഘടന ഇപ്രകാരമാണ്.
CH=CH→ –[CH–CH–]

പോളി എഥിലീൻ ടെറാഥാലേറ്റിലെ (PET )ഏകകം അല്പം സങ്കീർണ്ണമാണ്. എഥിലീൻ ഗ്ലൈക്കോളും ടെറാഥാലിക്ക് അമ്ലവും ഒന്നിനു പുറകെ ഒന്നായി കോർത്തെടുത്തുണ്ടാക്കുന്ന ഈ ശൃംഖലയിലെ കണ്ണിയുടെ രാസഘടന ഇപ്രകാരമാണ്.

[-OC-CH-COO-CH-CH-O-]

രാസ സമവാക്യങ്ങളിൽ ഏകകത്തിനുളള സംജ്ഞയാണ് M , Monomer എന്ന വാക്കിന്റെ ആദ്യാക്ഷരം. അതേ പോലെ P എന്നത് പോളിമറിനും

ഒന്നിലധികം തരത്തിലുളള ഏകകങ്ങൾ ഒരു ശൃംഖലയിൽ ഉപയോഗിക്കമ്പോൾ അവയെ സഹഏകകങ്ങൾ (Co monomers) എന്നും ശൃംഖലാ നിർമ്മാണത്തെ COPOLYMERZATION എന്നും പറയുന്നു. സഹഏകകങ്ങൾ പല വിധത്തിൽ കൂട്ടിച്ചേർക്കാം. അതനുസരിച്ച് ശൃംഖലയുടെ സ്വഭാവ വിശേഷതകൾ വ്യത്യസ്തമായിരിക്കും.
ഏകകങ്ങളുടെ രാസസ്വഭാവമനുസരിച്ചുളള രാസപ്രക്രിയകളിലൂടെയാണ് ഏകകങ്ങൾ കൂട്ടിച്ചേർക്കുന്നത്. ഈ പ്രക്രിയകൾ തന്നെ, അന്തിമ ഉത്പന്നം ഏതു വിധത്തിലാവണം എന്നതനുസരിച്ച് വിവിധ സാങ്കേതിക രീതികളിലാവാം.
അടിസ്ഥാനപരമായി രണ്ടു രീതികളുണ്ട്.

അപൂരിത ബോണ്ടുകളുളള ഏകകങ്ങളെല്ലാം ഈ വിധത്തിൽ കോർത്തിണക്കപ്പെടുന്നു. ഇതിൽ തന്നെ രണ്ടു വിധമുണ്ട്. റാഡിക്കൽ അഡീഷൻ പോളിമറൈസേഷൻ, മറ്റൊന്ന് നോൺ റാഡിക്കൽ അഡീഷൻ പോളിമറൈസേഷൻ.., ( ഉദാ- ആനയോണിക് പോളിമറൈസേഷൻ.. കാറ്റയോണിക് പോളിമറൈസേഷൻ.. റിംഗ് ഓപണിംഗ് പോളിമറൈസേഷൻ.., കോഓഡിനേഷൻ പോളിമറൈസേഷൻ.. എന്നിങ്ങനെ)
ഇതിന് പടിപ്പടിയായുളള പോളിമറീകരണം(Stepwise Polymerization) എന്നും പറയും. -OH, -NH, COOH, OR എന്നീ ഗ്രൂപ്പുകളുടെ രാസപക്രിയയിലൂടെ തന്മാത്രകൾ കൂട്ടിച്ചേർക്കുമ്പോൾ ഒരു ലഘു തന്മാത്ര ( ജലം,ആൽക്കഹോൾ, അമോണിയ, അമീൻ., എന്നിങ്ങനെ..) വിസർജ്ജിക്കപ്പെടുന്നു. 
പോളി അമൈഡ്, പോളിയെസ്റ്റർ എന്നിവ ഇപ്രകാരമാണുണ്ടാക്കുന്നത് 
അന്തിമ ഉത്പന്നത്തിന്റെ ഉപയോഗമേഖലയും, ഏകകങ്ങളുടെ രാസസ്വഭാവങ്ങളും കണക്കിലെടുത്തുകൊണ്ടാണ് സാങ്കേതിക രീതി നിശ്ചയിക്കുന്നത്. 


ഒന്നോ അതിലധികമോ ഏകകങ്ങൾ കൂട്ടിയിണക്കി പല വിധത്തിലുളള ശൃംഖലകൾ ഉണ്ടാക്കാം. വൈജ്ഞാനികന്റെ ഭാവനയും, രാസപരിണാമ സാദ്ധ്യതകളുമാണ് ഇതിനൊരു പരിധി നിശ്ചയിക്കുന്നത്. ചില പൊതുവായ ഘടനകളാണ് 
കണ്ണികളുടെ ഭൗതിക,രാസ ഗുണങ്ങളനുസരിച്ചിരിക്കും ശൃംഖലകളുടെ ഗുണഗണങ്ങൾ. ഇതു കൂടാതെ ഇണക്കിച്ചേർത്ത രീതി, ഏകകങ്ങളുടെ അനുപാതം എന്നിവയും നിർണ്ണായക പങ്കു വഹിക്കുന്നു.

ഏകകങ്ങൾ കൂട്ടിയിണക്കി ശൃംഖലകളുണ്ടാക്കുമ്പോൾ ഒരു കൂട്ടം ശൃംഖലകളാണ് ഉത്പാദിപ്പിക്കപ്പെടുന്നത്. ഈ ശൃംഖലകൾക്കെല്ലാം ഒരേ ദൈർഘ്യം ഉണ്ടാവാറില്ല. പക്ഷേ മൊത്തമായി ഒരു ശരാശരി മൂല്യം (Average chain length)പറയാവുന്നതാണ്. 
ശരാശരി ദൈർഘ്യത്തോളം തന്നെ പ്രധാനമാണ് ചെറിയതും വലിയതുമായ ശൃംഖലകളുടെ തോതും.(Distribution). ദൈർഘ്യമേറിയ ശൃംഖലകൾ കൂട്ടു പിണഞ്ഞ് പദാർത്ഥത്തെ കൂടുതൽ ദൃഢവത്താക്കുന്നു. 

ശരാശരി ദൈർഘ്യത്തെ അടിസ്ഥാന ഘടകത്തിന്റെ തന്മാത്രാ ഭാരം കൊണ്ട് ഗുണിച്ചാൽ ശരാശരി തന്മാത്രാ ഭാരം ലഭിക്കുന്നു ശൃംഖലകളുടെ ശരാശരി ദൈർഘ്യവും ശരാശരി തന്മാത്രാ ഭാരവും രാസ ഭൗതിക മാർഗ്ഗങ്ങളിലൂടെ നിർണ്ണയിക്കാം. 
ചില പദ്ധതികൾ, ശൃംഖലകളുടെ എണ്ണമാണ് കണക്കിലെടുക്കുന്നത്. . ചെറുതും വലുതുമായ എല്ലാ ശൃംഖലകളും ഇതിൽ പെടും ഇത്തരത്തിൽ നമ്പർ ആവരേജ് മോളിക്യുലാർ വെയിറ്റ് ( Number Average Molecular Weight, M) തിട്ടപ്പെടുത്തുന്നു. ഉദാഹരണത്തിന് End Group Analysis, Colligative Property Measurements എന്നിവ.

പോളിമർ ലായനികളുടെ ശാനത നിർണ്ണയ (solution viscosity Measurement )ത്തിലൂടെയും പോളിമറുകളുടെ ശരാശരി തന്മാത്രാ ഭാരം കണക്കാക്കാം. ഇതാണ് Viscosity Average Molecular weight, M 

മറ്റു ചില പദ്ധതികൾ ശൃംഖലാ ഭാരത്തെ, വലിപ്പത്തെ, അടിസ്ഥാനമാക്കിയുളളതാവും. ഇവ Weight Average Molecular Weight അഥവാ M തരുന്നു. ഉദാഹരണത്തിന് Light Scattering Methods. ഒരു കണികക്ക് പ്രകാശത്തെ എത്രമാത്രം പ്രകീർണ്ണിക്കാൻ (scatter)കഴിയുമെന്നത് അതിന്റെ വലിപ്പമനുസരിച്ചിരിക്കും. തീരെ ചെറിയ കണികകൾ, ( പ്രകാശതരംഗത്തിന്റെ തരംഗദൈർഘ്യത്തേക്കാൾ ചെറിയവ) ഇത്തരത്തിൽ ഒഴിവാക്കപ്പെടുന്നു. 

M, ലഭിക്കുന്നത് sedimentation method ഉപയോഗിച്ചാണ്. 
ശരാശരി തന്മാത്രാ ഭാരത്തിന്റെ മൂല്യം, അതു നിർണ്ണയിക്കാൻ ഉപയോഗിക്കുന്ന പദ്ധതിയനുസരിച്ചിരിക്കും. എങ്കിലും ചില പൊതുവായ വസ്തുതകളുണ്ട്. 

M > M, > M, > M 

Polydispersity Index എന്നറിയപ്പെടുന്ന M/M വളരെ ഉപയോഗപ്രദമായ സൂചികയാണ്. ചെറിയതും വലിയതുമായ ശൃംഖലകളുടെ തോതാണ്.(Distribution)ഇത്. ഇതിന്റെ ഏറ്റവും കൂടിയ മൂല്യം ഒന്നാണ്. മൂല്യം ഒന്നാണെങ്കിൽ അതിനർത്ഥം എല്ലാ ശൃംഖലകൾക്കും ഒരേ ദൈർഘ്യമാണ് എന്നാണ്. 

ശൃംഖലകൾക്ക് ശാഖകളുണ്ടാവാം(Branching). ഇത് യാദൃച്ഛികമോ മനഃപൂർവ്വമോ ആവാം. ഉദാഹരണത്തിന് കുറഞ്ഞ സാന്ദ്രതയുളള പോളി എഥിലീൻ ( Low Density Polyethylene, LDPE)ശൃംഖലക്ക് ശാഖകളുണ്ട് 
എന്തുമാത്രം ശാഖകളുണ്ടെന്ന കാര്യവും വിവിധ പരീക്ഷണങ്ങളിലൂടെ കണ്ടെത്താവുന്നതാണ്.

ശൃംഖലകൾ. കണ്ടമാനം ചിതറിക്കിടക്കുന്നുവോ (Amorphous) അതോ ചിട്ടയോടെ അടുക്കി വെക്കപ്പെട്ടിരിക്കുന്നുവോ (crystalline) എന്നത് കണ്ണികളുടെ ഭൗതിക,രാസ ഗുണങ്ങളും ശൃംഖലയുടെ പ്രത്യേകതകളും അനുസരിച്ചിരിക്കും. ചിലപ്പോൾ. പ്രത്യേക സാങ്കേതിക വിദ്യകളുപയോഗിച്ച് ചിട്ടയോടെ അടുക്കി വെക്കപ്പെട്ടിരിക്കുന്ന ശൃംഖലകളെ ചിതറിക്കുകയുമാവാം. ഈ രണ്ടു തരം സഞ്ചയങ്ങൾക്കും അതതിന്റെ പ്രാധാന്യമുണ്ട്. ഉദാഹരണത്തിന് ക്രിസ്റ്റലൈൻ പോളി എത്തിലീൻ ടെറാഥാലേറ്റ് ഫൈബറിന്(നാരുകൾ. , ഇഴകൾ.),) ഉപയോഗപ്പെടുമ്പോൾ. അമോർഫസ് ഇനം സുതാര്യമായ പെറ്റ്( PET ) കുപ്പികൾ നിർമ്മിക്കാനുപയോഗപ്പെടുന്നു. പൊതുവായി ശൃംഖലകളെല്ലാം തന്നെ ഭംഗിയായും കൃത്യമായും അടുക്കി വക്കപ്പെടാറില്ല. അതായത് നൂറു ശതമാനം ക്രിസ്റ്റലൈനിറ്റി ഉണ്ടാവാറില്ല. അമോർഫസ്-ക്രിസ്റ്റലൈൻ തോതനുസരിച്ച് ക്രിസ്റ്റലൈനിറ്റിയുടെ ശതമാനമാണ് സൂചിപ്പിക്കാറ്.

ശൃംഖലകൾക്കിടയിൽ കുരുക്കുകൾ വീഴാനുളള സാദ്ധ്യതകളും കുറവല്ല. ഇത് എളുപ്പം അഴിച്ചെടുക്കാവുന്ന ഇനമോ (chain entanglements) അഴിക്കാൻ പറ്റാത്ത ഇനമോ (chemical crosslinks) ആവാം. കുരുക്കുകൾ, ശൃംഖലകൾക്കിടുന്ന കടിഞ്ഞാൺ പോലെയാണ്. വഴുതി മാറുന്ന ശൃംഖലകളെ കുരുക്കുകൾ വീണ്ടും സ്വസ്ഥാനത്തേക്ക് പിടിച്ചു വലിക്കുന്നു. ഇതാണ് ഇലാസ്തികതയുടെ (Elasticity) അടിസ്ഥാനം. കുരുക്കുകളുടെ പ്രായോഗിക പ്രയോജനം വ്യക്തമാക്കാൻ പറ്റിയ ഉദാഹരണമാണ് സ്വാഭാവിക റബ്ബർ, (Natural rubber). റബ്ബറിന്റെ ഇലാസ്തികതക്ക് അല്പം കുരുക്കുകൾ അത്യന്താപേക്ഷിതമാണ്. എന്നാൽ കുരുക്കുകൾ അമിതമായാൽ, ഇലാസ്തികത മുഴുവനായും നഷ്ടപ്പെട്ട റബ്ബർ, കടുപ്പമേറിയ എബൊണൈറ്റ് ആയി മാറും. 

രാസപ്രക്രിയ വഴി കുരുക്കുകളിടുന്നതിനെ വൾക്കനൈസേഷൻ ( Vulcanization) എന്നു പറയുന്നു. രാസക്കുരുക്കുകൾ ഉരുപ്പടി നിർമ്മാണത്തിന്റെ അവസാനഘട്ടങ്ങളിലാണ് നിവേശിപ്പിക്കാറ്.

കണ്ണികളുടെ രാസ,ഭൗതിക ഗുണങ്ങൾക്കു പുറമെ ശൃംഖലകളുടെ ദൈർഘ്യം, ശാഖകൾ, ശൃംഖലാ സഞ്ചയന രീതി, കുരുക്കുകൾ എന്നിവയെല്ലാം പോളിമറുകളുടെ സ്വഭാവ വിശേഷങ്ങളെ സ്വാധീനിക്കുന്നു. 
നീളമേറിയ ശൃംഖലകൾ, അവക്കിടയിലുളള താത്കാലിക കുരുക്കുകൾ എന്നിവ ബലം, ഉറപ്പ്, ആഘാത പ്രതിരോധനം എന്നീ ഗുണങ്ങൾ (Mechanical Properties) പ്രദാനം ചെയ്യുമെങ്കിലും, ഇതേ ഘടനാ വിശേഷങ്ങൾ തന്നെ പ്രവാഹസംബന്ധിയായ ഗുണങ്ങൾക്ക് (Rheological properties)അഹിതകരമായി ഭവിക്കുന്നു. കാരണം കെട്ടുപിണഞ്ഞ നീണ്ട ശൃംഖലകൾക്ക് എളുപ്പത്തിലൊഴുകാനാകുന്നില്ല. 
താപം ഉൾക്കൊണ്ട് അമോർ]]ഫസ്-ക്രിസ്റ്റലൈൻ പോളിമറുകളിലുണ്ടാവുന്ന പരിണാമങ്ങൾ അല്പം വ്യത്യസ്തമാണ്. 

അമോർഫസ് പോളിമറുകളിലെ വ്യവസ്ഥയില്ലാതെ കെട്ടു പിണഞ്ഞു കിടക്കുന്ന ശൃംഖലകളുടെ സ്വതന്ത്രമായ ഖണ്ഡങ്ങൾ ചൂടു തട്ടുമ്പോൾ സാവധാനം ഇളകുന്നു. ഈ ഭാഗിക ചലനം(Segmental motion)പദാർത്ഥത്തെ മൃദുവാക്കുന്നു.ഉറച്ച അവസ്ഥയിൽ (Glassy state) നിന്ന് മൃദുവായ, കടുപ്പമില്ലാത്ത, അവസ്ഥയിലേക്കുളള മാറ്റമാണ് ഗ്ലാസ്സ് ട്രാൻസീഷൻ (Glass Transition) എന്ന പ്രതിഭാസം. ഭാഗിക ചലനത്തെ കുറിക്കുന്ന താപനിലയെ T (Glass Transition Temperature) എന്നു പറയുന്നു. ഈ അവസ്ഥയിൽ പദാർത്ഥത്തെ എങ്ങനെ വേണമെങ്കിലും രൂപപ്പെടുത്തിയെടുക്കാം. മൃദുവായ ശേഷം മുഴുവനായും ഉരുകുവാൻ കുറെക്കൂടി സമയമെടുക്കും. അമോർഫസ് പോളിമറുകളെ സംബന്ധിച്ചിടത്തോളം T വളരെ പ്രാധാന്യമുളള സ്വഭാവവിശേഷമാണ്. 

ക്രിസ്റ്റലൈൻ പോളിമറുകളും അടുക്കും ചിട്ടയുമില്ലാത്ത ഖണ്ഡങ്ങളുടെ തോതിനനുസരിച്ച് ഇതേ വിധം പ്രതികരിക്കും. അമോർഫസ് ഖണ്ഡങ്ങളുടെ തോത് വളരെ കുറവാണെങ്കിൽ, ഉരുകുന്ന താപനില (T, melting temperature) മാത്രമെ ശ്രദ്ധയിൽ പെടുകയുളളു. 

വിശ്ലേഷണ പഠനങ്ങൾക്കും ചില സാങ്കേതിക വ്യാവസായിക ഉപയോഗങ്ങൾക്കും പോളിമർ ലായനികൾ ആവശ്യമാണ്. പഞ്ചസാര, ഉപ്പ് എന്നീ ലഘുതന്മാത്രകളെപ്പോലെ ലായകത്തിൽ എളുപ്പത്തിൽ വിലയിക്കുന്നവയല്ല ബൃഹത്തന്മാത്രകൾ. വിലയനത്തിനു സമയമെടുക്കും.കൂടാതെ ശൃംഖലാദൈർഘ്യം കൂടുന്നതോടൊപ്പം, ലയനസാധ്യതയും കുറയും. മാത്രവുമല്ല, ഓരോ പോളിമറിന്റെയും രാസഘടനക്കും രാസഗുണങ്ങൾക്കും സമാനമായ ലായകങ്ങളിലേ അതു ലയിക്കുകയുളളു. 
പല ഉപയോഗങ്ങൾക്കുമായി വിവിധ ഗുണങ്ങളുളള ഒന്നിലധികം പോളിമറുകൾ കൂട്ടിക്കലർത്തിയ മിശ്രിതങ്ങൾ ആവശ്യമായി വരാറുണ്ട്. ചില പോളിമറുകൾ നല്ലപോലെ ഇടകലരുമെങ്കിൽ മറ്റു ചിലവ തീരെ യോജിപ്പില്ലാത്തവയും. തീരെ യോജിപ്പില്ലാത്തവ ഇടകലർത്തിയാലും അവ പെട്ടെന്നു തന്നെ വേർപിരിയും ( phase separation) അത്തരം മിശ്രിതങ്ങളിൽ യോജിപ്പ് വർദ്ധിപ്പിക്കാൻ അനുരഞ്ജകരെ ( compatibilizers) ചേർക്കാറുണ്ട്.
ശൃംഖലാ ദൈർഘ്യം, അമോർഫസ്-ക്രിസ്റ്റലൈൻ തോത്, ശാഖകൾ, കുരുക്കുകൾ,T, T ഇവയെല്ലാം സങ്കലിതരൂപത്തിൽ പോളിമറുടെ പ്രായോഗിക ഉപയോഗത്തെ നിർണ്ണയിക്കുന്നു. ഇലാസ്റ്റോമർ, ഫൈബർ, പ്ലാസ്റ്റിക് എന്നീ മൂന്നു രൂപങ്ങളിലാണ് പോളിമറുകൾ മാനവസമുദായത്തിനു ഉപകരിക്കുന്നത്.

ചില അമോർഫസ് പോളിമറുകൾ Tക്ക് മുകളിലുളള താപനിലകളിൽ പ്രദർശിപ്പിക്കുന്ന വിശേഷ ഗുണമാണ് ഇലാസ്തികത(Elasticity). ദൈർഘ്യമേറിയ, സരളമെങ്കിലും, വ്യവസ്ഥയില്ലാതെ കെട്ടുപിണഞ്ഞു കിടക്കുന്ന ശൃംഖലകൾ, മിതമായ തോതിൽ കുരുക്കുകൾ, (താതിക്കാലികമായെങ്കിലും) എന്നിവ അത്യന്താപേക്ഷിതമാണ്. റബ്ബർ, ഉത്തമോദാഹരണമാണ്.

അടുക്കും ചിട്ടയുമുളള, ക്രിസ്റ്റലൈൻ തോത് വളരെകൂടുതലുളള, ദൈർഘ്യമേറിയ ശൃംഖലകളാണ് നാരുകളുണ്ടാക്കാൻ ഉപയോഗപ്പെടുന്നത്. ഇവയുടെ T, (melting temperature) വളരെ ഉയർന്നതാവണം 200C നു മുകളിൽ.. അല്ലെങ്കിൽ വസ്ത്രങ്ങൾ ഇസ്തിരിയിടുമ്പോൾ ഉരുകിപ്പോകാനിടയുണ്ട്.നൈലോൺ, പോളിയെസ്റ്റർ തുടങ്ങിയവ ഈ വിഭാഗത്തിൽ പെടുന്നു.

അമോർഫസും, ക്രിസ്റ്റലൈനുമായ പോളിമറുകൾ പ്ലാസ്റ്റിക് ഉരുപ്പടികൾ നിർമ്മാണത്തിനുപയോഗപ്പെടുന്നു. ദൃഢതയാണ്( toughness) ഇവിടെ മുഖ്യ അളവുകോൽ. അതുകൊണ്ട് സ്വാഭാവികമായും റബ്ബറിനും, ഫൈബറിനും ഇടക്കുളള ഗുണഗണങ്ങളാണാവശ്യം.



</doc>
<doc id="117748" url="https://ml.wikipedia.org/wiki?curid=117748" title="വലയം (ഗണിതം)">
വലയം (ഗണിതം)

ഗണിതത്തിലെ ഒരു ബീജീയഘടനയാണ്‌ വലയം അഥവാ റിങ്ങ്. ചില നിർണ്ണീതസവിശേഷതകളുള്ള രണ്ട് ദ്വയാങ്കസംക്രിയകൾ നിർവചിക്കപ്പെട്ടിട്ടുള്ള ഗണമാണിത്. ഈ ദ്വയാങ്കസംക്രിയകളെ സാധാരണഗതിയിൽ സങ്കലനം എന്നും ഗുണനം എന്നും വിളിക്കുന്നു. ഗണം സങ്കലനം സംക്രിയയായി പരിഗണിക്കുമ്പോൾ ഒരു ആബേലിയൻ ഗ്രൂപ്പും ഗുണനം സംക്രിയയായി കണക്കാക്കുമ്പോൾ ഒരു മോണോയ്ഡുമായിരിക്കണം. ഗുണനം സങ്കലനത്തിനുമേൽ വിതരണനിയമം പാലിക്കുകയും ചെയ്യണം.

ഉദാഹരണമായി, പൂർണ്ണസംഖ്യകളുടെ ഗണം സങ്കലനവും ഗുണനവും ദ്വയാങ്കസംക്രിയകളായുള്ള വലയമാണ്‌. ഗണിതത്തിലെ മറ്റ് പല ഗണങ്ങളുടെയും സവിശേഷതകളെ വിശദീകരിക്കാൻ വലയങ്ങളെ ഉപയോഗിക്കാം. ഇന്നത്തെ ഗണിതത്തിന്റെ ഒഴിവാക്കാനാകാത്ത ഭാഗമാണ്‌ വലയങ്ങൾ. വലയങ്ങളെക്കുറിച്ച് പഠിക്കുന്ന ഗണിതശാഖ വലയസിദ്ധാന്തം അഥവാ റിങ്ങ് തിയറി എന്നറിയപ്പെടുന്നു.


</doc>
<doc id="117783" url="https://ml.wikipedia.org/wiki?curid=117783" title="പവിത്രേശ്വരം മഹാദേവർ ക്ഷേത്രം">
പവിത്രേശ്വരം മഹാദേവർ ക്ഷേത്രം

കേരളത്തിൽ കൊല്ലം ജില്ലയിൽ കൊട്ടാരക്കരയ്ക്ക് അടുത്ത് പവിത്രേശ്വരം ഗ്രാമത്തിൽ സ്ഥിതിചെയ്യുന്ന ശിവക്ഷേത്രമാണ് പവിത്രേശ്വരം മഹാദേവർ ക്ഷേത്രം. പടിഞ്ഞാറോട്ട് ദർശനമുള്ള അപൂർവ്വം ക്ഷേത്രങ്ങളിലൊന്നായ ഈ ക്ഷേത്രം പവിത്രേശ്വരം ഗ്രാമത്തിലെ പ്രധാന ആരാധനായലങ്ങളിലൊന്നാണ്. കുംഭമാസത്തിലെ തിരുവാതിര നക്ഷത്ര കൊടിയേറി ഏഴാം ദിവസം ആറാട്ടോട് കൂടി ഉത്സവം നടത്തുന്നു. പ്രകൃതി രമണീയമായ വയലേലകളാൽ ചുറ്റപ്പെട്ട ഈ ക്ഷേത്രത്തിൽ ശിവനെ കൂടാതെ പാർവ്വതി, ഗണപതി, ശാസ്താവ് തുടങ്ങിയ ദേവന്മാരും ദേശവാസികൾക്ക് അനുഗ്രഹം നൽകി ഇവിടെ പവിത്രേശ്വരത്ത് കുടികൊള്ളുന്നു. 

ട്രെയിൻ മാർഗ്ഗം കൊല്ലത്ത് നിന്നും പുനലൂർ ചെങ്കോട്ട ട്രെയിനിൽ കുണ്ടറ സ്റ്റേഷനിൽ ഇറങ്ങി അവിടെ നിന്നും ചീരങ്കാവ് -പുത്തൂർ ബസ്സിൽ പവിത്രേശ്വരം വഞ്ചിമുക്കിൽ ഇറങ്ങിയാൽ ക്ഷേത്ര നടപ്പാത കാണാം 

ബസ്സ് മാർഗ്ഗം കൊല്ലത്ത് നിന്നും പുനലൂർ ബസ്സിൽ കയറി ചീരങ്കാവിൽ ഇറങ്ങുക അവിടെ നിന്നും പുത്തൂർ ബസ്സിൽ പവിത്രേശ്വരം വഞ്ചിമുക്കിൽ ഇറങ്ങിയാൽ ക്ഷേത്ര നടപ്പാത കാണാം
ബസ്സ് മാർഗ്ഗം കൊട്ടാരക്കരയിൽ നിന്നും പുത്തൂർ-കരുനാഗപ്പള്ളി ബസ്സിൽ കയറി പുത്തൂരിൽ ഇറങ്ങുക അവിടെ നിന്നും പവിത്രേശ്വരം - ചീരങ്കാവ് ബസ്സിൽ വഞ്ചിമുക്കിൽ ഇറങ്ങിയാൽ ക്ഷേത്രത്തിലേക്കുള്ള നടപ്പാത കാണാം


</doc>
<doc id="117797" url="https://ml.wikipedia.org/wiki?curid=117797" title="കീചകൻ">
കീചകൻ

മഹാഭാരതത്തിലെ ഒരു കഥാപാത്രമാണ്‌ കീചകൻ. വിരാട രാജ്യത്തിലെ രാജ്ഞിയായ സുദേഷണയുടെ ഇളയ സഹോദരനായിരുന്നു കീചകൻ. അജ്ഞാതവാസക്കാലത്ത് വിരാടരാജ്യത്ത് സൈരന്ധ്രിയായി വേഷംമാറിക്കഴിഞ്ഞിരുന്ന പാണ്ഡവപത്നിയായ ദ്രൗപദിയോട് കീചകന് താല്പര്യം തോന്നി. ഇതറിഞ്ഞ ഭീമസേനൻ കീചകനെ വധിച്ചു.

അജ്ഞാതവാസം നടത്തിയിരുന്ന പാണ്ഡവരെ കണ്ടുപിടിക്കാൻ കീചകന്റെ വധം കൗരവർക്ക് സഹായകമാകുകയും ചെയ്തു. "ചത്തതു കീചകനെങ്കിൽ കൊന്നതു ഭീമൻ തന്നെ" എന്ന പഴമൊഴി പ്രസിദ്ധമാണ്‌.


</doc>
<doc id="117802" url="https://ml.wikipedia.org/wiki?curid=117802" title="ശന്തനു">
ശന്തനു

മഹാഭാരതത്തിലെ ഒരു കഥാപാത്രമായ ശന്തനു മഹാരാജാവ് () ഹസ്തിനപുരത്തിലെ കുരുവംശ രാജാവായിരുന്നു. പാണ്ഡവരുടെയും കൗരവരുടെയും പിതാമഹനായിരുന്നു ഇദ്ദേഹം. ഋഗ്വേദത്തിൽ (X.98.11) ഇദ്ദേഹത്തെക്കുറിച്ച് പരാമർശമുണ്ട്. ഹസ്തിനപുരരാജാവായിരുന്ന പ്രതീപരാജാവിന്റെ ഏറ്റവും ഇളയ പുത്രനായിരുന്നു ശന്തനു. മൂത്ത സഹോദരനായ ദേവാപി കുഷ്ഠരോഗബാധിതനായതിനെത്തുടർന്ന് രാജപദവി ഉപേക്ഷിച്ച് സന്യാസം സ്വീകരിച്ചു. രണ്ടാമത്തെ ജ്യേഷ്ഠനായ ബാഹ്ലികൻ പഴയ ആര്യസാമ്രാജ്യം കീഴടക്കാൻ ജീവിതം ഉഴിഞ്ഞുവെക്കുകയും ചെയ്തു. ഇതിനെത്തുടർന്നാണ് ശന്തനുവിന് രാജപദവി ലഭിച്ചത്.
ശന്തനുവിന്റെ ആദ്യഭാര്യ ഗംഗാദേവിയായിരുന്നു. ഒരിക്കൽ സവാരിക്കിറങ്ങിയ ശന്തനു ഗംഗാനദിയുടെ തീരത്ത് നിൽക്കുന്ന സുന്ദരിയായ യുവതിയെക്കണ്ട് പ്രണയതരളിതനാകുകയും അവരോട് വിവാഹാഭ്യർത്ഥന നടത്തുകയും ചെയ്തു. ഒരവസരത്തിലും തന്റെ ചെയ്തികളെക്കുറിച്ച് യാതൊരു ചോദ്യങ്ങളുമുന്നയിക്കില്ലെന്ന് ഉറപ്പു നല്കുകയാണെങ്കിൽ ശന്തനുവിനെ വിവാഹം കഴിക്കാമെന്ന് ഗംഗാദേവി അറിയിച്ചു. അപ്രകാരം സമ്മതിച്ച ശന്തനു ഗംഗാദേവിയെ വിവാഹം ചെയ്യുകയും ഏറെ താമസിയാതെ അവർക്ക് ഒരു കുട്ടി പിറക്കുകയും ചെയ്തു. എന്നാൽ പിറന്നയുടൻതന്നെ ഗംഗാദേവി കുട്ടിയെ നദിയിൽ മുക്കി കൊന്നുകളഞ്ഞു. ഗംഗാദേവിയുടെ ചെയ്തികളെക്കുറിച്ച് ചോദിക്കില്ലെന്ന് ഉറപ്പുനല്കിയതിനാൽ എന്തുകൊണ്ടാണ് അവർ അങ്ങനെ ചെയ്തതെന്ന ചോദിക്കാനും ശന്തനുവിന് സാധിച്ചില്ല. ഓരോ കുട്ടി പിറക്കുമ്പോഴും ഗംഗ അവരെയെല്ലം നദിയിൽ മുക്കുക പതിവായി. അങ്ങനെ എട്ടാമത്തെ പുത്രന് ജന്മം നല്കിയപ്പോൾ അവനെയും ഗംഗാദേവി നദിയിൽ മുക്കാൻ തുനിഞ്ഞു. അക്ഷമനായ ശന്തനു ഗംഗാദേവിയെ തടഞ്ഞ് എന്തുകൊണ്ടാണ് കുട്ടികളെ നദിയിൽ മുക്കിക്കൊല്ലുന്നതെന്ന് ആരാഞ്ഞു. ശപഥം തെറ്റിച്ച മഹാരാജാവിന് എട്ടാമത്തെ പുത്രനെ നല്കി ഗംഗ പോകുകയും ചെയ്തതു. ഈ പുത്രൻ പിന്നീട് "ദേവവ്രതൻ" എന്ന പേരിൽ വളരുകയും ഭീഷ്മർ എന്ന പേരിൽ പ്രസിദ്ധനാകുകയും ചെയ്തു.

ഗംഗാദേവി ഉപേക്ഷിച്ചുപോയ ശേഷം ശന്തനു മകൻ ദേവവ്രതനെ വളർത്തി യുവരാജാവാക്കി. ഇക്കാലഘട്ടത്തിലാണ് മുക്കുവയായ സുന്ദരിപ്പൺകുട്ടി സത്യവതിയെ കണ്ടുമുട്ടുന്നത്. പ്രഥമദൃഷ്ടിയിൽത്തന്നെ അവളുമായി പ്രണയത്തിലായ ശന്തനു സത്യവതിയുടെ പിതാവായ ദാസരാജനോട് മകളെ തനിക്ക് വിവാഹം കഴിച്ചുതരാൻ അഭ്യർത്ഥിച്ചു. എന്നാൽ സത്യവതിയിൽ ശന്തനുവിന് പിറക്കുന്ന മകനെ അടുത്ത രാജാവാക്കുകയാണെങ്കിൽ മാത്രമേ മകളെ അദ്ദേഹത്തിന് വിവാഹം കഴിച്ചുകൊടുക്കുകയുള്ളൂവെന്ന് ദാസരാജൻ വ്യക്തമാക്കി.

തന്റെ അനന്തരാവകാശിയായി മകൻ ദേവവ്രതനെ തീരുമാനിച്ചുകഴിഞ്ഞ ശന്തനുവിന് ഇത് അനുവദിക്കാൻ സാധിക്കുമായിരുന്നില്ല. നിരാശയോടെ കൊട്ടാരത്തിലേക്ക് തിരിച്ചുപോയ ശന്തനു അതീവഖിന്നനായി കുറേക്കാലം കഴിച്ചുകൂട്ടി. ശന്തനുവിന്റെ മ്ലാനത ശ്രദ്ധയിൽപ്പെട്ടപ്പോൾ ദേവവ്രതൻ അതിന്റെ കാരണമന്വേഷിച്ചു. പിതാവിന്റെ ആഗ്രഹസാക്ഷാത്കാരത്തിനായി ദേവവ്രതൻ സത്യവതിയുടെ പിതാവായ ദാസരാജനെ കാണുകയും താൻ തന്റെ പിന്തുടർച്ചാവകാശം ത്യജിക്കുകയാണെന്നും അറിയിച്ചു. തന്റെ പിതാവിന് സത്യവതിയിൽ പിറക്കുന്ന പുത്രന്മാരായിരിക്കും തന്റെ രാജ്യത്തിന്റെ അടുത്ത അവകാശികാളെന്ന് അദ്ദേഹം പ്രഖ്യാപിച്ചു. എന്നാൽ ദേവവ്രതന്റെ പുത്രന്മാർ ഈ ശപഥം തെറ്റിക്കാൻ സാധ്യതയില്ലേയെന്ന് ദാസരാജൻ ശങ്ക ഉന്നയിച്ചപ്പോൾ താൻ നിത്യബ്രഹ്മചാരിയായി തുടരുമെന്ന ഭീഷ്മപപ്രതിജ്ഞ ദേവവ്രതൻ എടുത്തു. ഇതിനെത്തുടർന്നാണ് ഇദ്ദേഹം "ഭീഷ്മർ" എന്നറിയപ്പെടാൻ തുടങ്ങിയത്.

തുടർന്ന് ശന്തനുവും സത്യവതിയും വിവാഹിതരായി. ഇവർക്ക് ജനിച്ച പുത്രന്മാരാണ് ചിത്രാംഗദനും വിചിത്രവീര്യനും. ഈ പുത്രന്മാരുടെ ചെറുപ്രായത്തിൽത്തന്നെ ശന്തനു അന്തരിച്ചു. അതിനുശേഷം ഭീഷ്മരുടെ സഹായത്തോടെ സത്യവതി രാജ്യം ഭരിക്കുകയും മക്കൾക്ക് പ്രായപൂർത്തിയായപ്പോൾ രാജഭാരം അവർക്ക് കൈമാറുകയും ചെയ്തു.


</doc>
<doc id="117805" url="https://ml.wikipedia.org/wiki?curid=117805" title="ട്രോംബോൺ">
ട്രോംബോൺ

ബ്രാസ് വിഭാഗത്തിൽപ്പെട്ട ഒരു വാദ്യോപകരണം. ഇതിന് ട്രംപറ്റുമായി അടുത്ത ബന്ധം കാണാം. വലിയ ട്രംപറ്റ് എന്നതിനുള്ള ഇറ്റാലിയൻ പേരാണ് ട്രോംബോൺ. പുൾ-പുഷ് എന്നർഥം വരുന്ന 'സാക്ബട്ട്' എന്ന പേരാണ് പുരാതനകാലത്ത് ഇംഗ്ലീഷുകാർ ഇതിനു നൽകിയിരുന്നത്. ട്രോംബോൺ വായിക്കുന്ന രീതിയാണ് ഈ പേരിലൂടെ പ്രതിഫലിക്കുന്നത്.

മൂന്നുഭാഗങ്ങളായുളള ട്രോംബോണിന്റെ കുഴലിന് മൂന്നുമീറ്ററോളം ദൈർഘ്യമുണ്ട്. ഒരറ്റത്ത് കപ്പിന്റെ രൂപത്തിലുള്ള മൗത്ത്പീസ് ഘടിപ്പിച്ചിരിക്കുന്നു. വളഞ്ഞ രൂപത്തിലുള്ള 'ബെൻ' എന്ന ഭാഗം ഇടതു തോളിൽ അമർത്തിയാണ് ട്രോംബോൺ വായിക്കുന്നത്. അധരങ്ങൾ കപ്പിലമർത്തി വായു ഊതിവിട്ട് ശബ്ദം പുറപ്പെടുവിക്കുന്നു. ഏഴ് അടിസ്ഥാന സ്വരങ്ങൾ ഇതിലുണ്ട്. ട്രോംബോൺ വായിക്കുന്ന വലതു കൈ വായ്ഭാഗത്തോടടുത്തിരിക്കുമ്പോൾ ഉയർന്ന സ്വരം ലഭിക്കുന്നു. കൈ മുന്നോട്ട് ചലിപ്പിക്കുമ്പോൾ കുഴലിന് ദൈർഘ്യം വർധിക്കുകയും സ്വരം താഴുകയും ചെയ്യുന്നു. കൈകളും കർണപുടങ്ങളും അതിവിദഗ്ദ്ധമായി ഉപയോഗിക്കേ ഒരു വാദ്യോപകരണമാണിത്.

ട്രോംബോൺ വലിപ്പമേറിയ ഒരു ഉപകരണമായതിനാൽ അതിനെ പരിഷ്കരിച്ച് 'ടെനർ- ബാസ് ട്രോംബോണി'ന് രൂപം നൽകിയിട്ടുണ്ട്. ഇതിലുള്ള വാൽവ് സ്വരങ്ങൾ വായിക്കാൻ സഹായിക്കുന്നു. 1400 -കളിലാണ് ട്രോംബോണിന് രൂപം നൽകപ്പെട്ടത്. പള്ളികളിലെ സംഗീതമേളകളിൽ ആദ്യ കാലത്ത് ഇതുപയോഗിച്ചിരുന്നു. 1600 -കളിൽ ഗിയോവന്നി ഗബ്രിയെ പോലെയുള്ള സംഗീത വിദഗ്ദ്ധർ ട്രോംബോൺ ഉപയോഗിച്ചു തുടങ്ങി. 1700 -കളിൽ വയലിനും ക്ലാറിനെറ്റും മറ്റും വന്നതോടെ ട്രോംബോൺ ഉപേക്ഷിക്കപ്പെട്ട നിലയിലായി. എങ്കിലും 1800 -കളിൽ ഗ്ലച്ചും മൊസാർട്ടും ട്രോംബോണിനു പുതുജീവൻ നൽകുകയുണ്ടായി. മൊസാർട്ടിന്റെ 'ഡോൺഗിയോവന്നി'യിൽ ഇതിന്റെ ഉപയോഗം ഏറെ ശ്രദ്ധേയമായി തീർന്നു. 1808-ൽ ബീഥോവന്റെ സിംഫണിയിലും ട്രോംബോൺ ഉപയോഗിക്കപ്പെട്ടു. തുടർന്ന് വാഗ്നറും സ്ട്രോസ്സും ഇതിന് അധിക പ്രാധാന്യം കല്പിക്കുകയും ചെയ്തു. പില്ക്കാലത്ത് ജാസ് ട്രോംബോണിസ്റ്റുകളാണ് ട്രോംബോണിനു കൂടുതൽ പ്രചാരം നേടിക്കൊടുത്തത്


</doc>
<doc id="117809" url="https://ml.wikipedia.org/wiki?curid=117809" title="പി.ജി. വിശ്വംഭരൻ">
പി.ജി. വിശ്വംഭരൻ

മലയാളചലച്ചിത്രവേദിയിലെ ഒരു സംവിധായകനായിരുന്നു പി.ജി. വിശ്വംഭരൻ. എഴുപതുകളുടെ മദ്ധ്യത്തോടുകൂടി ചലച്ചിത്രരംഗത്തെത്തിയ ഇദ്ദേഹം 60-ഓളം ചലച്ചിത്രങ്ങൾ സംവിധാനം ചെയ്തിട്ടുണ്ട്.

എൺപതുകളിലെ കുടുംബചിത്രങ്ങളുടെ സൂപ്പർഹിറ്റ്‌ സംവിധായകനായി പേരെടുത്തിരുന്ന വിശ്വംഭരന്റെ ആദ്യചിത്രം "ഒഴുക്കിനെതിരെ"യാണ്‌. മമ്മൂട്ടിയുടെ അഭിനയജീവിതത്തിലെ വഴിത്തിരിവായ "സ്‌ഫോടനം" സംവിധാനം ചെയ്തതും ഇദ്ദേഹമാണ്.

1947-ൽ തിരുവനന്തപുരത്ത് പ്ലാന്തോട്ടം വീട്ടിൽ ഗംഗാധരന്റെയും പൊന്നിയമ്മയുടെയും മകനായി ജനിച്ച വിശ്വംഭരൻ, 63-ആം വയസ്സിൽ 2010 ജൂൺ 16-ന് കൊച്ചിയിലെ പി.വി.എസ്. ആശുപത്രിയിൽ വച്ച് അന്തരിച്ചു. മീനയാണ് ഭാര്യ. വിമി, വിനോദ്‌ എന്നിവർ മക്കൾ.



</doc>
<doc id="117815" url="https://ml.wikipedia.org/wiki?curid=117815" title="മാട്ടൂൽ ഗ്രാമപഞ്ചായത്ത്">
മാട്ടൂൽ ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ, കല്ല്യാശ്ശേരി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മാട്ടൂൽ ഗ്രാമപഞ്ചായത്ത്. മാട്ടൂൽ വില്ലേജുപരിധിയിലുൾപ്പെടുന്ന മാട്ടൂൽ ഗ്രാമപഞ്ചായത്തിനു 12.82 ചതുരശ്രകിലോമീറ്റർ വിസ്തീർണ്ണമുണ്ട്. പഞ്ചായത്തിന്റെ അതിരുകൾ കിഴക്ക് ചെറുകുന്ന്, കണ്ണപുരം, കല്ല്യാശ്ശേരി പഞ്ചായത്തുകൾ, വടക്ക് ചെറുകുന്ന്, മാടായി പഞ്ചായത്തുകൾ, പടിഞ്ഞാറ് അറബിക്കടൽ, തെക്ക് അറബിക്കടൽ, കല്ല്യാശ്ശേരി പഞ്ചായത്ത് എന്നിവയാണ്. ചരിത്രകാരനും ലോകസഞ്ചാരിയുമായിരുന്ന ഇബ്നു ബത്തൂത്തയുടെ നാവിൽനിന്നും ഉതിർന്നുവീണ മാത്വൂൽ (എന്തൊരു നീളം) എന്ന അറബിപദത്തിൽ നിന്നാണ് മാട്ടൂൽ എന്ന സ്ഥലനാമത്തിന്റെ ഉത്ഭവം. 

1964-ലെ വില്ലേജ് പുന:സംഘടനയെ തുടർന്ന് ഒരു ദ്വീപായ തെക്കുമ്പാട്, മടക്കര പ്രദേശങ്ങളും കൂടി ഉൾക്കൊള്ളിച്ചാണ് ഇന്നത്തെ മാട്ടൂൽ ഗ്രാമപഞ്ചായത്ത് രൂപീകരിച്ചത്.

2001ലെ സെൻസസ്‌ പ്രകാരം മാട്ടൂലിലെ മൊത്തം ജനസംഖ്യ 26086 ആണ്(സ്ത്രീകൾ - 13992, പുരുഷന്മാർ - 12094). ഒരു ഗവണ്മെന്റു ഹൈസ്കൂളും ഒരു അൺ-എയ്ഡഡ് ഗേൾസ് ഹൈസ്കൂളും ഉള്ള മാട്ടൂൽ പഞ്ചായത്തു നിവാസികൾ ഉന്നത വിദ്യാഭ്യാസത്തിനും ചികിത്സയ്ക്കും തളിപ്പറമ്പ്, പയ്യന്നൂർ, കണ്ണൂർ, പഴയങ്ങാടി എന്നീ നഗരങ്ങളെ ആശ്രയിക്കുന്നു.

ഭൂമിശാസ്ത്രപരമായ കാരണങ്ങളാൽ വലിയ വികസനം കടന്നുവന്നില്ല എങ്കിലും അടുത്തായി പണിത തെക്കുമ്പാടു-ചെറുകുന്നു പാലവും, മടക്കര-മാട്ടൂൽ പാലവും യാത്രാ സൗകര്യവും വികസനവും ത്വരിതഗതിയിലാക്കും എന്നു കരുതുന്നു. സ്വാതന്ത്ര്യത്തിനു മുന്നേ ഇവിടത്തെ നിവാസികൾ ബർമ്മ, ഇൻഡോനേഷ്യ, സിംഗപ്പൂർ, മലേഷ്യ എന്നീ നാടുകളിൽ ജോലി അന്വേഷിച്ചു പോയ്ക്കൊണ്ടിരുന്നു. ഗൾഫു പ്രവാസം തുടങ്ങിയതിൽ പിന്നെ ഈ ഗ്രാമത്തിന്റെ മുഖഛായ മാറുകയായിരുന്നു.

ഉൾനാടൻ ജലഗതഗതത്തിനും മത്സ്യ ബന്ധനത്തിനും ഏറെ അനുയോജ്യമായ മാട്ടൂലും, പരിസര പ്രദേശങ്ങളും ഇന്നും ഈ മേഖലയിൽ ഏറെയൊന്നും ശ്രദ്ധിക്കപ്പെട്ടിട്ടില്ല.

ഭൂമിശാസ്ത്രപരമായി മാട്ടൂൽ ഒരു ഉപദ്വീപാണ്. അറബിക്കടലിൽ ലയിക്കുന്നതിനു മുൻപായി വളപട്ടണം പുഴയും കുപ്പം പുഴയും ചേർന്ന് ഒരു അഴിമുഖം രൂപപ്പെടുന്നുണ്ട് .
ഇതിന്റെ വടക്ക് ഭാഗത്തായാണ് മാട്ടൂലിന്റെ സ്ഥാനം. ഈ സവിശേഷ ഭൂപ്രകൃതി മാട്ടൂലിനെ മറ്റു പ്രദേശങ്ങളിൽ നിന്നും ഒറ്റപ്പെടുത്തി നിർത്തുന്നു. ഏഴുകിലോമീറ്ററോളം നീളവും ഒന്നര കിലോമീറ്റരോളം വീതിയിൽ കിഴക്കു കുപ്പം-പഴയങ്ങാടി-വളർപട്ടണം പുഴയും പടിഞ്ഞാറ് അറബിക്കടലും വടക്കു മാടായി പഞ്ചായത്തും തെക്കു അഴീക്കൽ പുലിമുട്ടും ആണ് മാട്ടുലിന്റെ ഭൂമിശാസ്ത്ര അതിരുകൾ. മാട്ടുലിന്റെ തെക്കു കിഴക്കു ഭാഗം കുപ്പം-വളർപട്ടണം പുഴയിൽ ദ്വീപായി കാണുന്ന തെക്കുമ്പാട്, മടക്കര പ്രദേശങ്ങളും മാട്ടുൽ ഗ്രാമപഞ്ചായത്തിന്റെ ഭാഗമാണ്.

ചരിത്രകാരനും ലോകസഞ്ചാരിയുമായിരുന്ന ഇബ്നു ബത്തൂത്തയുടെ നാവിൽനിന്നും ഉതിർന്നുവീണ മാത്വൂൽ (എന്തൊരു നീളം) എന്ന അറബിപദത്തിൽ നിന്നാണ് മാട്ടൂൽ എന്ന സ്ഥലനാമത്തിന്റെ ഉത്ഭവം. 





</doc>
<doc id="117817" url="https://ml.wikipedia.org/wiki?curid=117817" title="അരശുഞണ്ട്">
അരശുഞണ്ട്

ആർത്രോപോഡ (Arthropoda) ഫൈലത്തിലെ മീറോസ്റ്റൊമേറ്റ (Merostomata) വർഗത്തിൽ ഉൾപ്പെടുന്ന സമുദ്രജീവി. അരശുഞണ്ട് വർഗങ്ങളെയെല്ലാം അരാക്നിഡ (Arachnida) വർഗത്തിലാണ് ആദ്യം ഉൾപ്പെടുത്തിയിരുന്നതെങ്കിലും പിൽക്കാലത്ത് ഇവയ്ക്കു പ്രത്യേകപദവി നൽകി. ഇവയിൽ അഞ്ചു സ്പീഷീസേ നിലവിലുള്ളു. മെക്സിക്കൻ ഉൾക്കടലിന്റെ തീരങ്ങളിലും യുണൈറ്റഡ് സ്റ്റേറ്റ്സിന്റെ കിഴക്കൻ തീരങ്ങളിലും ഇവ കാണപ്പെടുന്നു. സൈലൂറിയൻ കാലഘട്ടത്തിനുശേഷം ഇവയുടെ ശരീരഘടനയിൽ പ്രത്യേക വ്യതിയാനങ്ങളൊന്നും സംഭവിച്ചതായി രേഖപ്പെടുത്തിയിട്ടില്ല.
ഒരു സമുദ്രോത്പന്നം എന്ന നിലയ്ക്ക് അരശു ഞണ്ടിന് വലിയ സാമ്പത്തിക പ്രാധാന്യം ഇല്ല. 

ശരീരത്തിന്റെ ഉപരിതലത്തിന് പരന്ന ലാടത്തിന്റെ രൂപമാണുള്ളത്. ശരീരാഗ്രത്തിൽ നീണ്ടു ബലിഷ്ഠമായ ഒരു മുള്ളുണ്ട്. ഇതു ഗതിനിയന്ത്രണത്തിന് സഹായകമാണ്. ശരീരത്തിന് പ്രോസോമ എന്നും ഓപ്പിസ്തോസോമ എന്നും രണ്ടു ഘടകങ്ങളുണ്ട്. ശരീരത്തിന്റെ മധ്യത്തായി കുറുകെ കാണുന്ന ചേർപ്പ് ഈ രണ്ടു ഭാഗങ്ങളെ തമ്മിൽ വേർതിരിക്കുന്നു. പ്രോസോമയുടെ മുകൾഭാഗത്ത് ബലമുള്ള ഒരു പുറംതോട് കാണാം. അതിന്റെ പുറത്ത് ഒരുജോഡി സംയുക്തനേത്രങ്ങളുണ്ട്. പ്രോസോമയുടെ അടിവശത്ത് ആറുജോഡി കീലേറ്റ് കാലുകൾ കാണാം. വളരെ ചെറുതായ ആദ്യജോഡിക്ക് കീലിസെറ എന്നു പറയുന്നു. രണ്ടാംജോഡിയായ പെഡിപ്പാൽപ്പുകൾ മറ്റു മൂന്നുജോഡികളിൽ നിന്നും ഘടനയിൽ വ്യത്യസ്തമല്ല. എന്നാൽ ആൺഞണ്ടിൽ ഇവ വ്യത്യസ്തമായിരിക്കും. അവസാനജോഡിക്ക് പങ്കായത്തിന്റെ ആകൃതിയാണ്. ചെളിയിൽ ചവിട്ടിത്തള്ളി മുന്നോട്ടുപോകാൻ ഇവ സഹായിക്കുന്നു.

ഷഡ്ഭുജീയ-ഓപ്പിസ്തോസോമയുടെ ഇരുവശങ്ങളിലും ചലിപ്പിക്കാവുന്ന ആറു മുള്ളുകൾ വീതമുണ്ട്. ആറ് ജോഡി ഉപാംഗങ്ങളുള്ളതിൽ ആദ്യജോഡി ജനനാംഗപ്രഛദമായും, ശേഷിച്ച അഞ്ച്ജോഡി ചെകിളകളായും വർത്തിക്കുന്നു. കാലിന്റെ ആദ്യഖണ്ഡമായ നാതോബേസിസിൽ മൂർച്ചയുള്ള ധാരാളം മുള്ളുകളുണ്ടാകും

പൂർണവളർച്ചയെത്തിയ അരശുഞണ്ടുകൾ കടലിന്റെ അടിത്തട്ടിൽ ജീവിക്കുന്നു. ജന്തുക്കളുടെയും സസ്യങ്ങളുടെയും അവശിഷ്ടങ്ങളാണ് ഇവയുടെ ഭക്ഷണം. ആഹാരസാധനങ്ങൾ കീലേറ്റ് ഉപാംഗങ്ങൾ ശേഖരിച്ച് നാതോബേസിസിലാക്കുന്നു. അവിടെ ഒന്നു മയപ്പെടുത്തിയശേഷമേ വായിലെത്തിക്കുന്നുള്ളു.
അരശുഞണ്ടുകളിൽ ആൺ-പെൺ ജീവികളുണ്ട്. പെൺ ഞണ്ട് മണ്ണിലുണ്ടാക്കുന്ന ചെറിയ കുഴികളിൽ മുട്ടയിടുന്നു. 'ബാഹ്യബീജസങ്കലന'ത്തിനുശേഷം മുട്ടകൾ മണ്ണിട്ട് മൂടിവയ്ക്കും. മാതാവ് മുട്ടകൾ സൂക്ഷിച്ചിരിക്കാറില്ല. മുട്ട വിരിഞ്ഞ് ഏകദേശം ഒരു സെ.മീ. നീളമുള്ള 'ട്രൈലോബൈറ്റ്' ലാർവ പുറത്തുവരുന്നു. ഈ ലാർവയ്ക്ക് അസ്തമിതജന്തുവർഗമായ ട്രൈലോബൈറ്റയോട് ബാഹ്യസാദൃശ്യമുണ്ട്. ഇവയുടെ വളർച്ച വളരെ മന്ദഗതിയിലാണ്. മൂന്നു വർഷത്തിനുള്ളിൽ പന്ത്രണ്ടിലേറെ പ്രാവശ്യം പടംപൊഴിക്കും. അതിനുശേഷമാണ് പൂർണവളർച്ചയെത്തുന്നത്.


</doc>
<doc id="117827" url="https://ml.wikipedia.org/wiki?curid=117827" title="മഹാസാമ്പത്തികമാന്ദ്യം">
മഹാസാമ്പത്തികമാന്ദ്യം

രണ്ടാം ലോകമഹായുദ്ധത്തിന് തൊട്ട്മുൻപുള്ള ദശാബ്ദങ്ങളിൽ ലോകമെമ്പാടും പടർന്നുപിടിച്ച രൂക്ഷമായ സാമ്പത്തിക മാന്ദ്യമാണ് മഹാ സാമ്പത്തിക മാന്ദ്യം അഥവാ ഗ്രേറ്റ് ഡിപ്രഷൻ എന്ന പേരിൽ അറിയപ്പെടുന്നത്. പല രാജ്യങ്ങളിൽ പല വർഷങ്ങളിലായി രൂക്ഷമായി കാണപ്പെട്ടുവെങ്കിലും, മിക്ക രാജ്യങ്ങളിലും മഹാ സാമ്പത്തികമാന്ദ്യം 1929 -ഓടെ തുടങ്ങി 1930കളുടെ അവസാനമോ, 1940 കളുടെ തുടക്കത്തിലോ അവസാനിച്ചു. ഇരുപതാം നൂറ്റാണ്ട് കണ്ട ഏറ്റവും ദൈർഘ്യമേറിയതും ആഴത്തിൽ പടർന്നുപിടിച്ചതുമായ ഈ സാമ്പത്തിക ഇടിവിനെ, ആഗോളസാമ്പത്തികരംഗത്തിന് സംഭവിക്കാവുന്ന അധഃപതനത്തിന്റെ ഉദാഹരണമായി ഈ ഇരുപത്തിഒന്നാം നൂറ്റാണ്ടിലും ചിത്രീകരിക്കാറുണ്ട്. കറുത്ത ചൊവ്വ എന്ന് പിന്നീട് കുപ്രസിദ്ധമായ 1929 ഒക്ടോബർ 29 ന്, അമേരിക്കയിലെ ഓഹരി വിപണിയായ "വാൾ സ്ട്രീറ്റ്" ൽ തുടങ്ങിയ തകർച്ചയാണ് പിന്നീട് ലോകമെമ്പാടും പടർന്നത്.

മഹാ സാമ്പത്തികമാന്ദ്യം, ഫലത്തിൽ സമ്പന്നരെന്നോ, ദരിദ്രരെന്നോ വ്യത്യാസമില്ലാതെ, എല്ലാ ലോകരാഷ്ട്രങ്ങളിലും നാശം വിതച്ചു. വ്യക്തിഗത വരുമാനങ്ങൾ, നികുതി വരവുകൾ, ലാഭങ്ങൾ തുടങ്ങിയവയ്ക്കെല്ലാം കനത്ത തോതിൽ ഇടിവ് സംഭവിക്കുകയും, അന്താരാഷ്ട്ര വ്യാപാരം, പകുതി മുതൽ മൂന്നിൽ രണ്ടു വരെയായി കുറയുകയും ചെയ്തു. അമേരിക്കയിലെ തൊഴിലില്ലായ്മ നിരക്ക് 25 ശതമാനവും, മറ്റ് ചില രാജ്യങ്ങളിൽ ഇത് 33 ശതമാനം വരെയും ആയി വർദ്ധിച്ചു. വ്യവസായത്തെ അമിതമായി ആശ്രയിച്ചിരുന്ന വൻ നഗരങ്ങൾക്കാണ് സാമ്പത്തിക മാന്ദ്യത്തിന്റെ ആദ്യപ്രഹരം ലഭിച്ചത്. നിർമ്മാണപ്രവർത്തനങ്ങൾ പല രാജ്യങ്ങളിലും പൂർണ്ണമായും സ്തംഭിച്ചു. ധാന്യവിളകൾക്ക് 60 ശതമാനം വരെ വിലയിടിവ് സംഭവിച്ചത് കൃഷിയേയും, ഗ്രാമപ്രദേശങ്ങളേയും ബാധിച്ചു. കുത്തനെ ഇടിഞ്ഞ തൊഴിൽ അവശ്യകതയും, ഇതര തൊഴിൽ അവസരങ്ങളുടെ അഭാവവും നാണ്യവിളകൾ, ഖനികൾ തുടങ്ങിയ മേഖലകളെ ശക്തമായി ബാധിച്ചു. 

1930 കളുടെ മധ്യത്തോടെ രാജ്യങ്ങൾ സാമ്പത്തിക ആരോഗ്യം വീണ്ടെടുത്തുതുടങ്ങി. എന്നാൽ മിക്ക രാജ്യങ്ങളിലും സാമ്പത്തിക മാന്ദ്യത്തിന്റെ ദൂഷ്യവശങ്ങൾ രണ്ടാം ലോകമഹായുദ്ധത്തിന്റെ തുടക്കം വരെ നീണ്ടുനിന്നു. 


</doc>
<doc id="117830" url="https://ml.wikipedia.org/wiki?curid=117830" title="നേരറിയാൻ സി.ബി.ഐ.">
നേരറിയാൻ സി.ബി.ഐ.

കെ. മധുവിന്റെ സംവിധാനത്തിൽ മമ്മൂട്ടി, മുകേഷ്, ജഗതി ശ്രീകുമാർ, ഗോപിക, സംവൃത സുനിൽ എന്നിവർ പ്രധാനവേഷങ്ങളിൽ അഭിനയിച്ച് 2005-ൽ പുറത്തിറങ്ങിയ ഒരു മലയാളചലച്ചിത്രമാണ് നേരറിയാൻ സി.ബി.ഐ. ഒരു സി.ബി.ഐ. ഡയറിക്കുറിപ്പ് എന്ന ചിത്രത്തിന്റെ നാലാമത്തെ ഭാഗമാണ്‌ ഈ ചിത്രം. കൃഷ്ണകൃപയുടെ ബാനറിൽ കെ. മധു നിർമ്മിച്ച ഈ ചിത്രം സ്വർഗ്ഗചിത്ര ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് എസ്.എൻ. സ്വാമി ആണ്.ഈ ചിത്രം വാണിജ്യപരമായി വിജയമായിരുന്നു.


ഗാനങ്ങളില്ലാത്ത ഈ ചിത്രത്തിന്റെ പശ്ചാത്തലസംഗീതം ശ്യാം ഒരുക്കിയിരിക്കുന്നു.




</doc>
<doc id="117862" url="https://ml.wikipedia.org/wiki?curid=117862" title="ഒലിവിൻ">
ഒലിവിൻ

ഇരുമ്പ് മഗ്നീഷ്യം എന്നീ മൂലകങ്ങൾ പ്രമുഖ ഘടകങ്ങളായുള്ള ഒരു ശിലാകാരക സിലിക്കേറ്റ് ധാതുസമൂഹമാണ്‌ ഒലിവിൻ. ഒലിവിനിന് പെരിഡോട്ട് എന്നും പ്രശസ്തമായ ഒരു പേരുണ്ട്. രാസവാക്യം: (MgFe) SiO ആപേക്ഷിക സാന്ദ്രത 3.08-4.39, കാഠിന്യം 5.5-7.0 കാചാഭദ്യുതിയും സമചതുർഭുജാകൃതിയുമുള്ള പരലുകൾക്ക് ഒലീവ് ഹരിതനിറമായതിനാലാണ് ഈ പേർ സിദ്ധിച്ചത്.

മൗലികമായി മഗ്നീഷ്യം ഓർത്തോസിലിക്കേറ്റ് ധാതു ആണെങ്കിലും ഒലിവിനിൽ മഗ്നീഷ്യത്തിന്റെയും ഇരുമ്പിന്റെയും പ്രസക്തമായി വ്യതിചലിക്കുന്നതിനു പുറമേ കാൽസിയം, മാൻ‌ഗനീസ്, കറുത്തീയം, നാകം എന്നീ സ്ദൃശ ധൻ-അയോണുകൾ കാണപ്പെടുന്നു. തന്മൂലം R SiO എന്ന പൊതു ഫോർമുലയോടുകൂടിയ നിയോസിലിക്കേറ്റുകളായ ഒരു ശിലാകാരക സിലിക്കേറ്റ് ഖനിജ സമൂഹമെന്നാണ് പേരിനു വിവക്ഷ; R മഗ്നീഷ്യം, ഫെറസ് ഇരുമ്പ് തുടങ്ങി മേൽപ്പറഞ്ഞ മൂലകങ്ങളെ പ്രതിനിധീകരിക്കുന്നു.

ഫോർസ്റ്റെറ്റൈറ്റ് (Mg SiO), ഫായലൈറ്റ് (Fe SiO) എന്നീ അന്ത്യാംഗങ്ങളാൽ പൂർണമാക്കപ്പെട്ടിരിക്കുന്ന ഘനലായനിശ്രേണി (solid solution series) ഉൾക്കൊള്ളുന്ന ക്രൈസൊലൈറ്റ്, ഹയ്‌‌ലോസിഡെറൈറ്റ്, ഹോർട്ടൊണലൈറ്റ്; ഫെറോഹോർട്ടൊണലൈറ്റ് എന്നിവയാണ് പ്രമുഖ ഒലിവിൻ ധാതുക്കൾ. മാധ്യമിക ഖനിജങ്ങളിലുള്ള ഫായലൈറ്റ് ഘടകത്തിന്റെ വ്യത്യാസമുസരിച്ചാണ് ഇവ വേർതിരിക്കപ്പെട്ടിരിക്കുന്നത്. ഒലിവിൻ എന്നുമാത്രം പറഞ്ഞാൽ 10-30 ശതമാനം ഫായലൈറ്റ് ഉൾക്കൊള്ളുന്ന ക്രൈസോലൈറ്റ് എന്നാണ് അർഥം. സവർണസുതാര്യ ക്രൈസോലൈറ്റ് ഒലിവിൻ, പെരിഡോട്ട് എന്നുകൂടി അറിയപ്പെടുന്ന രത്നക്കല്ലാണ്.

ഇതിനുപുറമേ രാസപരമായി വ്യത്യസ്തമായ ടെഫ്രോയിറ്റ് (Mn SiO); മോണ്ടിസെലൈറ്റ് (Ca Mg SiO); ഗ്ലാകോക്രോയിറ്റ് (Ca Mn SiO); കിർസ്റ്റെനൈറ്റ് (Ca Fe SiO); ലാർസെനൈറ്റ് (Pb Zn SiO); എന്നീ ധതുക്കളും ഘടനാപരമായി മുമ്പു പറഞ്ഞവയോട് സാദൃശ്യമായത്തിനാൽ ഒലിവിൻ സമൂഹത്തിൽ പെടുന്നു. ഫായലൈറ്റ്, ടെഫ്രോയിറ്റ് എന്നിവ ചേർന്നുള്ള മറ്റൊരു സമ്പൂർണ ഘനലായനി ശ്രേണിയിൽ നെബിലൈറ്റ് (Fe Mn SiO) ഒരു മാധ്യമിക ധാതുവാണ്.

ഒലിവിന് 1,500C - ൽ കൂടിയ ഊഷ്മാവുപോലും താങ്ങുവനുള്ള കഴിവുള്ളതിനാൽ ഉച്ചതാപസഹമായി ഉപയോഗിക്കുന്നു. ഉന്നതമർദത്തിൽ ഭാരംകൂടിയ സ്പൈനൽധാതുവായി രൂപാന്തരം പ്രാപിക്കുന്നതിനാൽ ഭൗമപ്രാവാര(mantle)ത്തിനുള്ളിൽ, 350 കിലോമീറ്ററിൽ കൂടിയ ആഴത്തിൽ, ഒലിവിന്റെ അസ്തിത്വം നശിക്കുന്നു. താഴ്ന്ന താപനിലകളിൽ ജലവുമായി പ്രതിപ്രവർത്തിച്ച് സെർപെന്റൈൻ എന്ന ജലയോജിത മഗ്നീഷ്യം സിലിക്കേറ്റായി എളുപ്പത്തിൽ പരിവർത്തിതം ആകുന്നതിനാൽ ബൃഹത്തായ സെർപെന്റൈൻ ശിലാപിണ്ഡങ്ങൾ നൈസർഗിക രൂപത്തിൽ തന്നെ കാണപ്പെടുന്നു.

സിലിക്കണിന്റെ അംശം കുറഞ്ഞ് ഒപ്പം മഗ്നീഷ്യത്തിന്റെ ആധിക്യമുള്ള മാഗ്മയിൽ നിന്ന് ഉരുത്തിരിയുന്ന ഗാബ്രോ, നോറൈറ്റ്, ബസാൾട്ട് പെരിഡൊട്ടൈ തുടങ്ങിയ അല്പസിലിക-അത്യല്പസിലിക ശിലകളിലെ പ്രമുഖ ധാതുഎന്നതിനു പുറമേ, പ്രവാരവും, ഭൂവൽക്കത്തിലെ സിമ (sima) പടലവും മുഖ്യമായി ഒലിവിൻ ഉൾക്കൊള്ളുന്നു. ഊഷ്മാവു കുറയുന്നതിനനുസരിച്ച് ദ്രവമാഗ്മയിൽ നിന്നു പരൽ‌രൂപം പ്രാപിക്കുന്ന ധതുശ്രേണിയിലെ ആദ്യാംഗമാണ് ഒലിവിൻ; പ്രത്യേകിച്ചും ഫോർസ്റ്റെറൈറ്റ്. പ്രത്യേക പരിതഃസ്ഥികളിൽ ഇരുമ്പിന്റെ അംശം കൂടുതലായുള്ളവ സ്വതന്ത്രരൂപത്തിലുള്ള സിലിക്കയോടനുബന്ധിച്ച് അവസ്ഥിതമാകാമെങ്കിലും, ഒലിവിൻ സിലിക്കാപരമായി ഒരു അപൂരിത ധാതുവായതിനാൽ ഇത് സാധാരണമല്ല.

ഉൽക്കാശിലയിലും സ്ലാഗിലും ചാന്ദ്രശിലയിലും ഒലിവിൻ ധാതുക്കൾ കാണപ്പെടുന്നു. മാലിന്യം കലർന്ന ഡോളമൈറ്റ് SiO കുറഞ്ഞ് MgO ന്റെ ആധിക്യമുള്ള അവസാദശിലകൾ എന്നിവയുടെ കായാന്തരണം മൂലം രൂപം കൊള്ളുന്നതിനാൽ ഡോളമിറ്റിക് മാർബിൾ, ഷിസ്റ്റ് തുടങ്ങിയവയിലും ഒലിവിൻ കാണപ്പെടുന്നു.

രാസാപക്ഷയത്തിനു എളുപ്പം വിധേയമാവുന്നതിനാൽ അവസാദങ്ങളിൽ കാണപ്പെടാറില്ല. എങ്കിലും ബലകൃത അപക്ഷയം മൂലം ഒലിവിൻ പരലുകൾ ശിലകളിൽ സ്വതന്ത്രമാക്കപ്പെട്ട്, മണൽ രൂപത്തിൽ സഞ്ചയിക്കപ്പെടാം; ഹവായ് തീരങ്ങളിൽ ഇത്തരം ഒലിവിൻ നിക്ഷേപങ്ങൾ കാണാം.
കപിരമഡൃട്ടി എന്ന് സംസ്കൃത പണ്ഡിതർ പിൽക്കാലത്തു പേരിട്ട ഒരു രത്നക്കല്ലാണ്‌ പെരിഡോട്ട് . ഈ രത്നത്തെ സായാഹ്‌ന മരതകം(Evening Emarald) എന്നും അറിയപ്പെടുന്നു . മരതകം എന്ന വിലകൂടിയ രത്നത്തിന് പകരമായാണ് പെരിഡോട്ട് രത്നജ്യോതിഷികൾ ശുപാർശ ചെയ്യുന്നത് .യൂറോപ്യൻ വനിതകളുടെ ഇഷ്ടരത്നമാണ് പെരിഡോട്ട് . ഈ രത്നം ധരിച്ചാൽ സ്ത്രീകളുടെ സ്തനസൗന്ദര്യം വർദ്ധിക്കുമെന്നും മുഖം ഒലീവ് പോലെ തിളങ്ങുമെന്നും പണ്ടുകാലത്ത് ഒരു വിശ്വാസമുണ്ടായിരുന്നു . അതുകൊണ്ടു സ്ത്രീകൾ ഇത് കൂടുതലായി സ്വന്തമാക്കുവാൻ ആഗ്രഹിച്ചിരുന്നു . ചില രാജകുമാരിമാർ അവരുടെ പ്രണയം സഫലമാക്കാനായി പെരിഡോട്ട് ധരിച്ചിരുന്നുവത്രേ . പ്രണയത്തിന്റെ ചിഹ്നമായി പെരിഡോട്ട് മാറിയതും അങ്ങനെയാണ് . ജ്യോതിഷപ്രകാരം വിദ്യാകാരകനായ ബുധന്റെ രത്നമാണ് പെരിഡോട്ട് . മരതകം ധരിച്ചാൽ കിട്ടുന്ന അതേ ഫലം പെരിഡോട്ട്‌ ധരിച്ചാലും ലഭിക്കുമെന്ന് ജ്യോതിഷികൾ വിശ്വസിക്കുന്നു . ജാതകത്തിലെ ബുധന്റെ ബലഹീനതയ്ക്കു പരിഹാരമായി പെരിഡോട്ട് ധരിച്ചാൽ മതിയെന്ന് രത്നജ്യോതിഷികൾ പറയുന്നു . വിദ്യയ്ക്ക് പുരോഗതിയും സാമ്പത്തിക ഉന്നതിയും പെരിഡോട്ട് നൽകുമെന്നാണ് അവരുടെ വാദം . ഇത് ശെരിയാണോയെന്നു ശാസ്ത്രീയമായി തെളിയിക്കപ്പെട്ടിട്ടില്ല . എല്ലാം ഒരു വിശ്വാസം മാത്രം . 

ഭൂമിക്കു പുറത്തുള്ള വസ്തുക്കളായ ചില തരം ഉല്ക്കകളിൽ[pallisite mateorites] കൂടി കാണപ്പെടുന്ന രത്നമാണ് പെരിഡോട്ട് . ആകാശത്തു നിന്നും കത്തി വീഴുന്ന പാലിസൈറ് ഉല്ക്കകളിൽ ഈ രത്നം വലിയ അളവിൽ കണ്ടിട്ടുണ്ട് . 



</doc>
<doc id="117866" url="https://ml.wikipedia.org/wiki?curid=117866" title="വുവുസേല">
വുവുസേല

ദക്ഷിണാഫ്രിക്കയിലും മറ്റും ഫുട്ബോൾ മത്സരങ്ങൾക്കിടെ കാണികൾ ഹർഷോന്മാദം മുഴക്കാനായി ഉപയോഗിക്കുന്ന പീപ്പിയാണ് വുവുസേല. ഏകദേശം ഒരു മീറ്റർ നീളം വരുന്ന ഈ വാദ്യോപകരണം നിരോധിക്കണമെന്ന് 2010 ലോകകപ്പ് ഫുട്ബോൾ സമയത്ത് ആവശ്യമുയർന്നിരുന്നു.

വുവുസലയെന്നാൽ ശബ്‌ദമുണ്ടാക്കുകയെന്നാണ് അർഥം. സുലു പ്രാദേശിക ഭാഷയിൽ നിന്നാണ് വുവുസല എന്ന വാക്കിന്റെ പിറവി.
വലിയ വാഹനങ്ങളിലെ ഹോണിനോട് സാദൃശ്യമുളള ശബ്‌ദമുണ്ടാവുന്ന വുവുസലയ്‌ക്ക് സാധാരണ ഒരുമീറ്റർ നീളമാണുണ്ടാവുക. ലോകകപ്പ് ആയതോടെ പല വലിപ്പത്തിൽ വുവസേലകൾ ലഭ്യമാണിപ്പോൾ.

പണ്ടുകാലത്ത് ആഫ്രിക്കയിൽ ഉണ്ടായിരുന്ന കുഡു ഹോണിന്റെ പുതിയ രൂപമാണ് വുവുസേല. ജനങ്ങളെ ഒരുമിച്ച്കൂട്ടാൻ മുഴക്കുന്നതായിരുന്നു കുഡു ഹോൺ. ഊതി പരിചയമുളളവരുടെ വുവുസലയിൽ നിന്ന് 127 ഡെസിബൽ വരെ ശബ്‌ദമാണുണ്ടാവുക. വുവുസേല ഊതുന്നതിന് ചുണ്ടിനും ശ്വാസകോശത്തിനും നല്ല കരുത്ത് വേണം. അതേസമയം വുവുസേല ശബ്‌ദം കാതുകൾക്ക് ഹാനികരമാണെന്ന് ഗവേഷകർ പറയുന്നു.


</doc>
<doc id="117874" url="https://ml.wikipedia.org/wiki?curid=117874" title="ചേരാനല്ലൂർ ഗ്രാമപഞ്ചായത്ത്">
ചേരാനല്ലൂർ ഗ്രാമപഞ്ചായത്ത്






</doc>
<doc id="117884" url="https://ml.wikipedia.org/wiki?curid=117884" title="പ്രത്യയശാസ്ത്രം">
പ്രത്യയശാസ്ത്രം

ഒരു വ്യക്തിയുടെയോ സമൂഹത്തിന്റെയോ ലക്ഷ്യങ്ങളേയും, പ്രതീക്ഷകളേയും, പ്രവർത്തനങ്ങളേയും കുറിച്ച് പ്രതിപാദിക്കുന്ന ഒരു കൂട്ടം ആശയങ്ങളെയാണ് പ്രത്യയശാസ്ത്രം എന്ന് പറയുന്നത്. സാമാന്യജ്ഞാനപരമായി തത്ത്വശാസ്ത്ര ചായ്‌വോടെ ചിന്തിച്ചാൽ, പ്രത്യയശാസ്ത്രത്തെ അനേക വിഷയങ്ങളടങ്ങിയ ഒരു വീക്ഷണമായോ, അല്ലെങ്കിൽ, സമൂഹത്തിലെ ആധിപത്യവർഗ്ഗം, അംഗങ്ങൾക്കായി മുന്നോട്ടുവച്ച ആശയങ്ങളുടെ കൂട്ടമായോ കാണാം. 

നേരത്തേ തന്നെ നിലവിലുണ്ടായിരുന്ന ആശയങ്ങളോട് ആഖ്യാനപരമായ ചിന്താപ്രക്രിയയിലൂടെ കെട്ടുപാട് ഉറപ്പിക്കുന്നതിലൂടെ സമൂഹത്തിൽ മാറ്റങ്ങൾ വാഗ്ദാനം ചെയ്യുക എന്നത് പ്രത്യയശാസ്ത്രത്തിന്റെ പ്രഥമ ലക്ഷ്യമാണ്.
പൊതുവിഷയങ്ങളെ ബാധിക്കുന്ന വേർതിരിച്ചെടുത്ത ചിന്താവ്യവസ്തയായതിനാൽ, പ്രത്യയശാസ്ത്രങ്ങൾ രാഷ്ട്രതന്ത്രത്തിന്റെ കേന്ദ്രബിന്ദുവായി പ്രവർത്തിക്കുന്നു. ഉള്ളിന്റെ ഉള്ളിൽ, ഓരോ രാഷ്ട്രതന്ത്രവും, ഒരു പ്രത്യയശാസ്ത്രത്തെ പിന്തുടരുകയും, ഇതിലൂടെ സമൂഹം കാര്യങ്ങൾ കാണുകയും ചെയ്യുന്നു.


</doc>
<doc id="117888" url="https://ml.wikipedia.org/wiki?curid=117888" title="വസുക്കൾ">
വസുക്കൾ

ഹൈന്ദവ മത വിശ്വാസപ്രകാരം വസുക്കൾ ഇന്ദ്രന്റേയും വിഷ്ണുവിന്റേയും പാർശ്വവർത്തികളാണ്‌. ഇവരെ എട്ട് പ്രകൃതി ശക്തികളുടെ ഭാവങ്ങളായി കല്പിക്കുന്നു. വസുക്കൾ എന്നാൽ വസിക്കുന്നവർ എന്നാണർത്ഥം. മുപ്പത്തുമൂന്ന് ദേവന്മാരിൽ എട്ടു പേർ വസുക്കളാണ്‌.
ബ്രഹ്മപുത്രനായ ദക്ഷപ്രജാപതിയുടെ വസു എന്ന പുത്രിയിൽ ധർമദേവനു ജനിച്ച ഉപരിചരന്മാരായ എട്ടു ദേവതകൾ. ദേവന്മാരിൽ ഒരു വിഭാഗമായ ഇവരെ വസുക്കളെന്നും ഗണദേവതകളെന്നും പറയാറുണ്ട്. ഇവരുടെ പേരുകൾ പല പുരാണങ്ങളിലും പാഠഭേദങ്ങളോടുകൂടിയാണ് കാണുന്നത്. മഹാഭാരതം, വിഷ്ണുപുരാണം, ഹരിവംശം, ഭാഗവതം എന്നീ ഗ്രന്ഥങ്ങളിൽ നൽകിയിട്ടുള്ള പേരുകൾക്ക് ഐകരൂപ്യമില്ല. മഹാഭാരതത്തിൽ ധരൻ, ധ്രുവൻ, സോമൻ, അഹസ്സ്, അനിലൻ, അനലൻ, പ്രത്യൂഷൻ, പ്രഭാസൻ എന്നും; ഭാഗവതത്തിൽ ദ്രോണൻ, പ്രാണൻ, ധ്രുവൻ, അർക്കൻ, അഗ്നിദോഷൻ, വസു, വിഭാവസു എന്നും പറഞ്ഞിരിക്കുന്നു. ആപൻ, ധ്രുവൻ, സോമൻ, ധർമൻ, അനിലൻ, അനലൻ, പ്രത്യൂഷൻ, പ്രഭാസൻ എന്നിങ്ങനെയാണ് വിഷ്ണുപുരാണത്തിൽ (1-ാം അംശം 15-ാം അധ്യായം) കാണുന്നത്.
പല ഗ്രന്ഥങ്ങളിലും വസുക്കളുടെ പേരുകൾ വ്യത്യസ്തമായാണ്‌ കാണിച്ചിരിയ്ക്കുന്നത്. എന്നിരുന്നാലും മഹാഭാരതത്തിലും ബൃഹദാരണ്യകോപനിഷത്തിലും കൊടുത്തിട്ടുള്ള പേരുകൾക്ക് ഏറെക്കുറെ സാമ്യമുണ്ട്.

രാമായണത്തിൽ വസുക്കൾ കശ്യപ മഹർഷിക്ക് അദിതിയിലുണ്ടായ പുത്രന്മാരാണ്‌. വേറൊരു രീതിയിൽ പറഞ്ഞാൽ സൂര്യ ദേവന്റെ സഹോദരങ്ങളും. പക്ഷേ മഹാഭാരതത്തിൽ പറയുന്നത് ബ്രഹ്മ പൗത്രനായ പ്രജാപതിയ്ക്ക്(മനുവിന്റെ പുത്രൻ) തന്റെ പല ഭാര്യമാരിൽ ജനിച്ച പുത്രന്മാരാണ്‌ വസുക്കൾ.

അഷ്ടവസുക്കൾക്കു വസിഷ്ഠ മഹർഷിയുടെ ശാപത്താൽ ഭൂമിയിൽ മനുഷ്യരായി പിറക്കേണ്ടിവന്നുവെന്നും അവരിൽ ഒരാളാണ് ഭീഷ്മർ എന്നും പുരാണങ്ങൾ പറയുന്നു. പത്നീസമേതരായി അഷ്ടവസുക്കൾ സഞ്ചരിക്കവേ, വസിഷ്ഠാശ്രമോപാന്തത്തിൽ മേഞ്ഞുനിന്നിരുന്ന നന്ദിനി എന്ന ഗോവിനെയും കുട്ടിയേയും കണ്ടു; പത്നിയുടെ ആഗ്രഹനിവൃത്തിക്ക് ആപൻ എന്ന വസു അവയെ മോഷ്ടിച്ചുകൊണ്ടുപോയി. ഈ വിവരം ജ്ഞാനദൃഷ്ടികൊണ്ടു മനസ്സിലാക്കിയ വസിഷ്ഠമഹർഷി 'ഇവർ മനുഷ്യയോനിയിൽ ജനിക്കട്ടെ' എന്നു വസുക്കളെ ശപിച്ചു. അവർ ദുഃഖാകുലരായി മഹർഷിയെ സമീപിച്ചു ശാപമോക്ഷം പ്രാർഥിച്ചുവെങ്കിലും മഹർഷി മോഷ്ടാവിനുള്ള ശിക്ഷ ഉറപ്പിക്കുകയും മറ്റ് ഏഴുപേർക്കുള്ള ശിക്ഷയുടെ കാലയളവ് കുറച്ചു കൊടുക്കുകയുമാണ് ചെയ്തത്. അഷ്ടവസുക്കൾ ശന്തനുവിന്റെ പത്നിയായ ഗംഗയിൽ ഓരോരുത്തരായി ജനിച്ചു. ഏഴുപേരെ ഗംഗ വെള്ളത്തിൽ എറിഞ്ഞുകളഞ്ഞു. എട്ടാമനെ വെള്ളത്തിൽ എറിയാൻ തുടങ്ങവേ ശന്തനു തടയുകയാൽ, ഗംഗ അദ്ദേഹത്തെ വിട്ടുപോയി. ആപൻ (ദ്യോവ്) എന്ന വസുവിന്റെ അംശാവതാരമാണ് ഭീഷ്മർ. വെള്ളത്തിൽ എറിയപ്പെട്ട ഏഴു വസുക്കൾക്കും ശാപമോക്ഷം കിട്ടുകയാൽ അവർ സ്വർഗ്ഗം പൂകി.

ദേവശില്പിയായ വിശ്വകർമ്മാവ് അഷ്ടവസുക്കളിൽ ഒരാളായ പ്രഭാസന്റെ പുത്രനാണ്. 


</doc>
<doc id="117890" url="https://ml.wikipedia.org/wiki?curid=117890" title="വില്യാപ്പള്ളി ഗ്രാമപഞ്ചായത്ത്">
വില്യാപ്പള്ളി ഗ്രാമപഞ്ചായത്ത്

കോഴിക്കോട് ജില്ലയിൽ വടകര താലൂക്കിലെ തോടന്നൂർ ബ്ളോക്കിൽ പെടുന്ന ഗ്രാമപഞ്ചായത്താണ് വില്യാപ്പള്ളി ഗ്രാമപഞ്ചായത്ത്. വിസ്തീർണ്ണം 17.35 ച.കി.മീറ്റർ.അതിർത്തികൾ വടക്ക് ആയഞ്ചേരി, ഏറാമല പഞ്ചായത്തുകളും, തെക്ക് തിരുവള്ളൂർ, മണിയൂർ പഞ്ചായത്തുകളും, വടകര മുനിസിപ്പാലിറ്റിയും, പടിഞ്ഞാറ് വടകര മുനിസിപ്പാലിറ്റിയും ചോറോട് പഞ്ചായത്തും, കിഴക്ക് ആയഞ്ചേരി പഞ്ചായത്തുമാണ്.

2001 ലെ സെൻസസ് പ്രകാരം ജനസംഖ്യ 29996 ഉം സാക്ഷരത 89.15 ശതമാനവുമാണ്‌.


</doc>
<doc id="117897" url="https://ml.wikipedia.org/wiki?curid=117897" title="ഗർഭഛിദ്രം">
ഗർഭഛിദ്രം

ഗർഭപാത്രത്തിൽ നിന്നും ഭ്രൂണം നീക്കംചെയ്യുകയോ, നശിപ്പിക്കുകയോ ചെയ്യുന്നതു വഴി ഗർഭം അവസാനിപ്പിക്കുന്നതിനെയാണ് ഗർഭഛിദ്രം എന്ന് പറയുന്നത്. ഇംഗ്ലീഷിൽ അബോർഷൻ(Abortion) എന്നറിയപ്പെടുന്നു. ഇത് രണ്ട്‌ തരത്തിൽ കാണാം. ഗർഭകാലത്തുണ്ടാകുന്ന ആരോഗ്യസംബന്ധമായ സങ്കീർണ്ണതകൾ മൂലം പരപ്രേരണകൂടാതെയോ, അതല്ലെങ്കിൽ പുറമേ നിന്നുള്ള പ്രേരണ മൂലമോ ഗർഭഛിദ്രം സംഭവിക്കുന്നു. ഗർഭിണിയുടെ ജീവനോ, ആരോഗ്യസ്ഥിതിയോ സംരക്ഷിക്കുന്നതിനു വേണ്ടി ചെയ്യുന്ന ഗർഭഛിദ്രത്തെ ചികിത്സാപരമായ ഗർഭഛിദ്രം എന്നും, മറ്റ് കാരണങ്ങൾക്കായി നടത്തുന്നതിനെ പ്രേരിപ്പിക്കപ്പെട്ട ഗർഭഛിദ്രം എന്നും പറയുന്നു. ബലാത്സംഗത്തിലൂടെ നടക്കുന്നതും ഗർഭനിരോധന മാർഗങ്ങളുടെ പരാജയം മൂലം സംഭവിക്കുന്ന ഗർഭധാരണവും പലപ്പോഴും ഗർഭഛിദ്രത്തിന് വിധേയമാകാറുണ്ട്. സാധാരണയായി ഗർഭഛിദ്രം എന്ന വാക്ക് പുറമേ നിന്നുമുള്ള പ്രേരണ മൂലമുള്ള പ്രക്രീയയെ സൂചിപ്പിക്കുമ്പോൾ, സ്വയം സംഭവിക്കുന്ന ഗർഭഛിദ്രങ്ങൾ പൊതുവേ ഗർഭമലസൽ എന്ന പേരിൽ അറിയപ്പെടുന്നു. ശൈശവവിവാഹം കാരണമോ അല്ലെങ്കിൽ ചെറുപ്രായത്തിലെ ലൈംഗികചൂഷണം മൂലമോ ഉണ്ടാകുന്ന കൗമാരക്കാരിലെ ഗർഭധാരണം പലപ്പോഴും അമ്മയ്ക്കും കുഞ്ഞിനും അപകടകരമാകാറുണ്ട്. ഗർഭപാത്രം, ഇടുപ്പെല്ല് തുടങ്ങിയവയുടെ വളർച്ച പൂർത്തിയാകാത്ത കൗമാര പ്രായത്തിലെ ഗർഭധാരണം പെൺകുട്ടിയുടെ ജീവനെ വരെ ബാധിക്കാറുണ്ട്. ഇത്തരം സാഹചര്യങ്ങളിലും ഗർഭഛിദ്രം ആരോഗ്യ വിദഗ്ദ്ധർ ഉപയോഗപ്പെടുത്താറുണ്ട്. 

ലോകമെമ്പാടും ഓരോ വർഷവും 42 ദശലക്ഷം ഗർഭഛിദ്രങ്ങൾ നടക്കുന്നതായി കണക്കാക്കപ്പെടുന്നു. ഇതിൽ 22 ദശലക്ഷം കൃത്യങ്ങൾ സുരക്ഷിതമായ സാഹചര്യങ്ങളിൽ നടക്കുമ്പോൾ മറ്റൊരു 20 ദശലക്ഷം സുരക്ഷിതമല്ലാത്ത സാഹചര്യങ്ങളിൽ വച്ച് സംഭവിക്കുന്നു. സുരക്ഷിതമായ ഗർഭഛിദ്രങ്ങളിൽ വളരെ അപൂർവ്വമായി മാത്രം ഗർഭിണിക്ക് മരണം സംഭവിക്കുമ്പോൾ, സുരക്ഷിതമല്ലാത്ത സാഹചര്യങ്ങളിൽ വച്ച് നടത്തപ്പെടുന്ന ഗർഭഛിദ്രങ്ങൾ ഓരോ വർഷവും 70,000 ഗർഭിണികളുടെ മരണത്തിനും, 5 ദശലക്ഷം ഗർഭിണികൾക്ക് ശാരീരിക വൈകല്യം സംഭവിക്കുന്നതിനും വേദനയ്ക്കും കാരണമാകുന്നു. ലോകജനതയുടെ വെറും 40 ശതമാനത്തിനു മാത്രമേ ഗർഭധാരണ പരിമിതികൾക്കുള്ളിൽ ചികിത്സാപരമായോ, സ്വയം തീരുമാനിക്കപ്പെടുന്നതോ അല്ലെങ്കിൽ പ്രേരിപ്പിക്കപ്പെട്ടതോ ആയ സുരക്ഷിത ഗർഭഛിദ്രത്തിന് സൗകര്യം ലഭിക്കുന്നുള്ളൂ. എന്നാൽ സുരക്ഷിത ഗർഭഛിദ്രത്തിനുള്ള സൗകര്യങ്ങളുടെ അപര്യാപ്തതമൂലം ഇതേവരെ ഗർഭഛിദ്ര നിരക്കിന് കുറവൊന്നും വന്നിട്ടില്ല. ഇത് സ്ത്രീകളുടെ ആരോഗ്യത്തെ ഗുരുതരമായി ബാധിക്കുന്നു.

സുദീർഘമായ ചരിത്രമുള്ള ഗർഭഛിദ്രം, പല മാർഗ്ഗങ്ങളുപയോഗിച്ച് നടത്തിവരുന്നു. ഗർഭച്ഛുദ്രൗഷധങ്ങൾ, ശാരീരികമായി പരുക്കേൽപ്പിക്കൽ, പാരമ്പര്യ രീതികളും മരുന്നുകളും എന്നിവ ചില മാർഗ്ഗങ്ങളാണ്. ആധുനിക വൈദ്യശാസ്ത്രം ശസ്ത്രക്രിയ പോലെയുള്ള പ്രതിവിധികൾ ഗർഭഛിദ്രത്തിന് ഉപയോഗപ്പെടുത്തുന്നു. അബോർഷൻ സംബന്ധിച്ച നിയമവശങ്ങളുടെയും, സാംസ്കാരിക കാഴ്ച്ചപ്പാടുകളുടെയും വ്യാപ്തി ലോകമെമ്പാടും വ്യത്യസ്തമാണ്. പല ലോകരാജ്യങ്ങളിലും ഗർഭഛിദ്രത്തെ സംബന്ധിച്ച വ്യക്തമായ ഭിന്നതകളും പൊതുതർക്കങ്ങളും ധാർമ്മികവും നിയമപരവുമായ പ്രശ്നനങ്ങളും നിലനിൽക്കുന്നു. ചില മതങ്ങൾ ഇതൊരു പാപമായി കണക്കാക്കുന്നു. ഇവിടെ എല്ലാം തന്നെ സ്ത്രീകളുടെ പ്രശ്നങ്ങൾ കണക്കിലെടുക്കപ്പെടുന്നുണ്ടോ എന്ന്‌ ചിന്തിക്കേണ്ടിയിരിക്കുന്നു. 

കുടുംബാസൂത്രണത്തെക്കുറിച്ചുള്ള ബോധവൽകരണങ്ങളും ഉറ, ഗുളിക, കോപ്പർ ടി തുടങ്ങിയ ഗർഭനിരോധക മാർഗ്ഗങ്ങളും ശാസ്ത്രീയ ലൈംഗികാരോഗ്യ വിദ്യാഭ്യാസവും ഗർഭഛിദ്രത്തിന്റെ നിരക്ക് താഴോട്ട് കൊണ്ടുവരാൻ സഹായിച്ച ഘടകങ്ങളാണ്.

അപ്രതീക്ഷിതമായുണ്ടാവുന്ന ഗർഭധാരണം പല വിധത്തിലുള്ള പ്രതിസന്ധികളും സൃഷ്ടിക്കുന്നു. ഗർഭാവസ്ഥയിൽ അമ്മക്കും കുഞ്ഞിനും എന്തെങ്കിലും തരത്തിലുള്ള അപകടങ്ങൾ സംഭവിക്കുകയോ കുഞ്ഞ് ജനിച്ചാൽ എന്തെങ്കിലും തരത്തിലുള്ള വൈകല്യം ഉണ്ടെങ്കിൽ അത് ഒഴിവാക്കുന്നതിനായാണ് പലരും അബോർഷന് തയ്യാറാവുന്നത്. ഇത്തരം സാഹചര്യങ്ങളിൽ ഇരുപത് ആഴ്ച വരെ പ്രായമുള്ള ഗർഭം മാത്രമേ ഇന്ത്യയിൽ നിയമവിധേയമായി അലസിപ്പിക്കാൻ കഴിയുകയുള്ളൂ. മൂന്ന് മാസത്തിൽ കൂടുതൽ ഉള്ള ഗർഭം ഗർഭഛിദ്രത്തിന് വിധേയമാക്കുമ്പോൾ ചില ബുദ്ധിമുട്ടുകൾ ഉണ്ടാകാൻ സാധ്യതയുണ്ട്. ശാരീരിക വളർച്ച പൂർത്തിയാകാത്ത കൗമാര പ്രായക്കാരിലെ ഗർഭധാരണം പെൺകുട്ടിക്കും കുഞ്ഞിനും ദോഷകരമാകാറുണ്ട്. മാതൃശിശു മരണനിരക്ക് കൂടുതലുള്ള ഇത്തരം പ്രതിസന്ധി ഘട്ടങ്ങളിലും ഗർഭഛിദ്രം ഒരു സുരക്ഷാ മാർഗ്ഗമായി ഉപയോഗിക്കാറുണ്ട്. 

എന്നാൽ ഗർഭം അലസിപ്പിക്കുന്നതിനു മുൻപ് ചില കാര്യങ്ങൾ അറിഞ്ഞിരിക്കേണ്ടത് അത്യാവശ്യമാണ്. ഏത് അവസ്ഥയിലാണ് അബോർഷൻ വേണ്ടത് എന്നതുൾപ്പടെയുള്ള കാര്യങ്ങളെക്കുറിച്ച് കൃത്യമായ ധാരണയുണ്ടാവണം. ഇത്തരം കാര്യങ്ങളിൽ ശ്രദ്ധിച്ചില്ലെങ്കിൽ അത് അബോർഷന് ശേഷം പല വിധത്തിലുള്ള പ്രശ്‌നങ്ങൾ ഉണ്ടാക്കുന്നു. എന്തൊക്കെ കാര്യങ്ങളാണ് അബോർഷന് മുൻപ് ശ്രദ്ധിക്കേണ്ടത് എന്ന് നോക്കാം.

ഗർഭധാരണ ടെസ്റ്റ് നടത്തുക. ഗർഭിണിയാണോ എന്ന കാര്യത്തിൽ ഉറപ്പ് വരുത്തുക. ചിലപ്പോൾ ഗർഭകാല ലക്ഷണങ്ങൾ ഒന്നും ഇല്ലാതെ തന്നെ ഗർഭിണിയാവാനുള്ള സാധ്യത വളരെ കൂടുതലാണ്. ഇതിനുള്ള സാഹചര്യങ്ങൾ ഉള്ളത് കൊണ്ട് വീട്ടിൽ നിന്ന് തന്നെ ഗർഭധാരണ ടെസ്റ്റ് നടത്താം.

ഗർഭധാരണം ഉറപ്പായാൽ ഉടൻ തന്നെ ഡോക്ടറെ കാണേണ്ടത് അത്യാവശ്യമാണ്. വൈദ്യ നിർദ്ദേശ പ്രകാരം മാത്രമേ അബോർഷനെക്കുറിച്ച് ചിന്തിക്കേണ്ട ആവശ്യമുള്ളൂ എന്നതാണ് യാഥാർഥ്യം.

അൾട്രാ സൗണ്ട് സ്‌കാനിംഗ് എടുക്കാൻ ശ്രദ്ധിക്കണം. കാരണം എന്നാൽ മാത്രമേ ഗർഭപാത്രത്തിൽ തന്നെയാണോ ഗർഭധാരണം നടന്നിട്ടുള്ളത് എന്ന് അറിയാൻ കഴിയുകയുള്ളൂ. ട്യൂബിലാണ് ഗർഭമെങ്കിൽ അത് പല വിധത്തിലുള്ള പ്രശ്നങ്ങൾ അമ്മക്കും കുഞ്ഞിനും ഉണ്ടാകാൻ സാധ്യതയുണ്ട്.

പ്രകൃതിദത്ത മാർഗ്ഗങ്ങളിലൂടെ പലപ്പോഴും ഗർഭഛിദ്രം നടക്കാറുണ്ട്. അവയിൽ ചിലത് താഴെ കൊടുക്കുന്നു.

പപ്പായ

പപ്പായ പണ്ടുമുതലേ ഉപയോഗിച്ച് വരുന്ന ഒരു ഗർഭനിരോധന മാർഗ്ഗമാണ്. ഇത് പ്രൊജസ്‌ട്രോൺ ഹോർമോണിന്റെ പ്രവർത്തനത്തെ ഇല്ലാതാക്കുന്നു. ഇതിൽ അടങ്ങിയിട്ടുള്ള പ്രോസ്റ്റാഗ്ലാന്റിൻസ്, ഓക്‌സിടോസിൻ എന്നിവ ഗർഭപാത്രത്തെ വികസിക്കാൻ അനുവദിക്കില്ല. ഇതുകൊണ്ട് തന്നെയാണ് അതിനാൽ ഗർഭാവസ്ഥയിൽ പപ്പായ കഴിക്കരുതെന്ന് ഡോക്ടർമാർ നിർദ്ദേശിക്കുന്നത്.

കൈതച്ചക്ക

പൈനാപ്പിളും ഇത്തരത്തിൽ അബോർഷന് കാരണമാകുന്ന ഒന്നാണ്. ഇതിലുള്ള പ്രോട്ട്യോലിറ്റിക് എൻസൈം അഥവാ ബ്രോമെലാനിൻ സെർവിക്‌സിനെ സോഫ്റ്റ് ആക്കുന്നു. ഇത് പ്രകൃതിദത്തമായ ഗർഭമലസലിലേക്ക് നയിക്കാം. 

കറുവപ്പട്ട

കറുവപ്പട്ട പെട്ടെന്ന് തന്നെ ഗർഭപാത്രത്തെ ഉത്തേജിപ്പിക്കുകയും ഇത് വഴി പ്രസവം പെട്ടെന്ന് നടക്കാൻ കാരണമാകുകയും ചെയ്യുന്നു. കൂടുതൽ കഴിക്കുന്നത് ഗര്ഭമലസലിന് കാരണമായേക്കാം. 

എള്ള്

കൂടുതൽ അളവിൽ എള്ള് കഴിച്ചാൽ അത് ഗര്ഭച്ഛിദ്രത്തിലേക്ക് നയിക്കുന്നു . രാത്രി ഇത് വെള്ളത്തിലിട്ട് വെച്ച് രാവിലെ എഴുന്നേറ്റ് തേനും ചേർത്ത് കഴിക്കുന്നത് ഗര്ഭച്ഛിദ്രത്തിലേക്ക് നയിക്കാനിടയുണ്ട്. 

ഗ്രീൻടീ 

ഗർഭകാലത്ത് ധാരാളം ഗ്രീൻടീ കുടിക്കുന്നത് ഗർഭമലസലിലേക്ക് നയിച്ചേക്കാം.

ഗർഭം പോലെ തന്നെ സാധാരണയാണ് ഗർഭച്ഛിദ്രവും. തനിയെ ഗർഭമലസൽ പല സ്ത്രീകളിലും നടക്കാം. 

ശരീരം സ്വയം അവലംബിയ്ക്കുന്ന രീതിയെന്നു വേണമെങ്കിൽ പറയാം. ഗർഭത്തിന്റെ ആദ്യ മൂന്നു മാസങ്ങൾക്കുള്ളിലാണ് ഗർഭം അലസാൻ  സാധ്യത കൂടുതൽ. ഇതു കൊണ്ടാണ് ഗർഭകാലത്തിന്റെ ആദ്യ മൂന്നു മാസം ഏറെ ശ്രദ്ധ വേണമെന്നു പറയുന്നതും.

പലപ്പോഴും സ്വഭാവിക അബോർഷൻ നടക്കുന്നതിന് സ്വാഭാവികമായ കാരണങ്ങളുണ്ട്. ഇതിനു പുറമേ നമ്മുടെ ഭാഗത്തു നിന്നു വരുന്ന ശ്രദ്ധക്കുറവുകൾ, അതായത് ഭാരം കൂടുതൽ എടുക്കുക, വീഴുക തുടങ്ങിയ ചില കാരണങ്ങളുമുണ്ടാകാം. എന്നാൽ ഇവ സ്വഭാവിക ഗർഭഛിദ്രരീതി എന്നു പൂർണമായും പറയാനാകില്ല.

മിക്ക സന്ദർഭങ്ങളിലും നമ്മിൽ നിന്നും വരുന്ന തെറ്റുകുറ്റങ്ങൾ കൊണ്ടല്ലാതെ തന്നെ ശരീരം തന്നെ സ്വാഭാവികമായി അബോർഷൻ എന്ന രീതിയിലേയ്ക്കു തിരിയും. ഇതിന്‌ ആരോഗ്യ ശാസ്ത്രപരമായ പല കാരണങ്ങളുമുണ്ട്. 

ക്രോമസോം സംബന്ധമായ പല പ്രശ്‌നങ്ങളും അബോർഷനു വഴിയൊരുക്കാറുണ്ട്. അണ്ഡവും ബീജവും സംയോജിച്ചാണ് ഭ്രൂണരൂപീകരണം നടക്കുന്നത്. അണ്ഡത്തിലോ ബീജത്തിലോ ക്രോമസോം തകരാറുകൾ ഉണ്ടെങ്കിൽ ഗർഭമലസൽ ഉണ്ടാകാം. 35 വയസിനു മേൽ പ്രായമുള്ള സ്ത്രീകളിൽ ഗർഭാവസ്ഥയിൽ ഇത്തരം സാധ്യതകൾ കൂടുതലായി കാണപ്പെടുന്നു. അണ്ഡത്തിന്റെ ഗുണം കുറയുന്നതാണ് ഒരു കാരണമായി പറയുന്നത്. നാല്പത് വയസിന് മുകളിൽ പ്രായമുള്ള പുരുഷന്റെ ബീജത്തിനും ഗുണമേന്മ കുറവാണ്. 

തൈറോയ്ഡ് പ്രശ്‌നങ്ങൾ ഇത്തരം സ്വഭാവിക ഗർഭഛിദ്രം നടക്കാനുള്ള പ്രധാനപ്പെട്ട ഒരു കാരണമാണ്. ഹൈപ്പർ, ഹൈപ്പോ തൈറോയ്ഡുകൾ കാരണമാകാം. കൂടുതൽ തൈറോയ്ഡ് ഉൽപാദനം നടന്നാൽ അത് ഈസ്ട്രജൻ ഹോർമോൺ പ്രവർത്തനത്തെ ബാധിയ്ക്കുന്നു. ഇത് ഗർഭപാത്രത്തിൽ ഭ്രൂണം വളരുന്നതിന് തടസമാകുന്നു.

അബോർഷൻ നടക്കുന്നതിനുള്ള പ്രധാനപ്പെട്ട മറ്റൊരു പ്രധാന കാരണമാണ് പ്രമേഹം. ഇതുപോലെ കുഞ്ഞിന് ശാരീരിക വൈകല്യങ്ങൾക്കും സാധ്യതയുണ്ട്. ഇതു കൊണ്ടു തന്നെ പ്രമേഹമുള്ള സ്ത്രീകൾ ഗർഭധാരണത്തിനു മുൻപ് ആവശ്യമായ മുൻകരുതലുകൾ എടുക്കേണ്ടത് അത്യാവശ്യമാണ്. 

തെറ്റായ ജീവിത ശൈലികളുടെ ഫലമായും സ്വാഭാവികമായി അബോർഷൻ സാധ്യതയുണ്ട്. പ്രത്യേകിച്ചും മദ്യപാനം, പുകവലി, ഡ്രഗ്‌സ് ഉപയോഗം, മാനസിക സമ്മർദ്ദം, പോഷകാഹാരക്കുറവ് തുടങ്ങിയവ അമ്മയ്ക്കുണ്ടെങ്കിൽ. തെറ്റായ ശീലങ്ങൾ ഗർഭധാരണത്തിനു മുമ്പു തന്നെ നിയന്ത്രിയ്ക്കണ്ടതാണ്. അല്ലാത്തപക്ഷം കാര്യമായ പ്രശ്‌നങ്ങൾക്കു സാധ്യതയുണ്ട്. 

ചില ശാരീരികമായ അവസ്ഥകൾ, പ്രത്യേകിച്ചും ഗർഭപാത്രത്തിന്റെ ആരോഗ്യം. പോളിപ്‌സ്, ഗർഭാശയഗള അഥവാ സെർവിക്കൽ സംബന്ധമായ പ്രശ്‌നങ്ങൾ എന്നിവയെല്ലാം ഇതിനുള്ള കാരണങ്ങളാണ്. ഇതു കൊണ്ടാണ് ഗർഭധാരണത്തിനു മുൻപു തന്നെ വിശദമായ പരിശോധന ആവശ്യമെന്നു പറയുന്നത്. ഗർഭം താങ്ങാൻ ഗർഭാശയത്തിനോ അമ്മയുടെ ശരീരത്തിനോ ശേഷിയില്ലെങ്കിൽ സ്വാഭാവികമായി അബോർഷൻ നടക്കും. ഗർഭപാത്രം ഭ്രൂണത്തെ രക്തസ്രാവത്തിലൂടെ പുറന്തള്ളും.

രക്തവുമായി ബന്ധപ്പെട്ട പ്രശ്‌നങ്ങൾ സ്വാഭാവികമായുള്ള അബോർഷനിലേയ്ക്കു വഴി വയ്ക്കുന്നവയാണ്. ഫാക്ടർ വി ലെയ്‌ഡെൻ പോലുള്ള ബ്ലഡ് ക്ലോട്ടിംഗ് പ്രശ്‌നങ്ങൾ ഇതിനുള്ള പ്രധാനപ്പെട്ട കാരണമാകാറുണ്ട്.

പ്രതിരോധ വ്യവസ്ഥയിലെ പ്രശ്‌നങ്ങൾ കാരണം ശരീരം ഗർഭത്തെ പുറന്തള്ളുന്ന അവസ്ഥയാണ് ഇത്. ആന്റിബോഡികളുടെ പ്രവർത്തനം ഇതിനു കാരണമാകാറുണ്ടെന്നു പഠനങ്ങൾ പറയുന്നു. ല്യൂപസ് പോലുള്ള രോഗാവസ്ഥകളും ഇതിനു കാരണമാകാറുണ്ട്. 5 ശതമാനം സ്ത്രീകളിൽ ആന്റിബോഡി പ്രവർത്തനം കാരണം ശരീരം ഗർഭത്തെ പുറന്തള്ളുന്ന പ്രവണത കണ്ടുവരുന്നു. 

കുഞ്ഞിനുണ്ടാകാൻ ഇടയുള്ള പ്രശ്‌നങ്ങൾ ഒഴിവാക്കാനായി ശരീരം തന്നെ സ്വാഭാവികമായി ചെയ്യുന്ന ഒന്നാണ് പ്രകൃത്യാലുള്ള ഗർഭഛിദ്രം. കുട്ടിക്ക് 

ശാരീരിക വൈകല്യങ്ങളോ ജനിതിക പ്രശ്‌നങ്ങളോ ഉണ്ടെങ്കിൽ ശരീരം തന്നെ ഇത്തരം രീതി അവലംബിക്കാറുണ്ട്. അല്ലാത്തപക്ഷം ഇത്തരം ലക്ഷണങ്ങൾ കണ്ടെത്തിയാൽ ആരോഗ്യവിദഗ്ദ്ധർ തന്നെ ഗർഭഛിദ്രത്തിന് നിർദ്ദേശം നൽകാറുണ്ട്. 

ഗർഭം അലസിപ്പോയി എന്ന് അറിഞ്ഞാൽ ചിലർ സ്‌ത്രീകളെ കുറ്റപ്പെടുത്തുന്നതു കാണാറുണ്ട്. മറ്റുചിലർ സ്വയം പഴിചാരുകയും വിഷാദത്തിലേക്ക് വീഴുകയും ചെയ്യും. ഇത് രണ്ടും ശരിയായ പ്രവണതയല്ല. പുറത്തു നിന്നുള്ള കാരണങ്ങളേക്കാൾ കൂടുതൽ ശരീരം നടത്തുന്ന മുൻകരുതലിന്റെ ഭാഗമായിട്ടാണ് ഗർഭം അലസി പോകുന്നത്.

ഭ്രൂണത്തിന്റെ ജനിതക പ്രശ്നങ്ങളും ശാരീരിക വൈകല്യങ്ങളുമാണ് ഗർഭം അലസിപ്പോകുന്നതിനുള്ള പ്രധാന കാരണങ്ങൾ. ഭ്രൂണം ഗർഭപാത്രത്തിൽ ശരിയായി ഉറയ്ക്കാതിരിക്കുക, ഹോർമോൺ അപാകത, ശക്തമായ മാനസിക സമ്മർദം, വയറിടിച്ചുള്ള വീഴ്ച എന്നിവ കൊണ്ടും ഗർഭം അലസാം. ഒരു ദീർഘദൂര യാത്ര അല്ലെങ്കിൽ ലൈംഗികബന്ധം എന്നിവ കൊണ്ടൊന്നും സാദാരണ ഗതിയിൽ ഗർഭം അലസാറില്ല. അത്ര ബലമില്ലാത്ത രീതിയല്ല ഗർഭധാരണം എന്ന് മനസ്സിലാക്കുക. ഗർഭപാത്രത്തിനുള്ളിൽ സുരക്ഷിതമായി തന്നെയാണ് ഭ്രൂണം വളരുന്നത്.

കടുത്ത രക്തസ്രാവവും വയറുവേദനയുമാണ് സാധാരണയായി അബോർഷന്റെ ലക്ഷണങ്ങൾ. മൂന്നു മാസത്തിനു ശേഷമുള്ള ഗർഭമലസലാണെങ്കിൽ രക്തസ്രാവത്തിനൊപ്പം ദ്രാവകം(ഫ്ലൂയിഡ്) പോകലും ഉണ്ടാകും. 

'ഹബിച്വൽ അബോർഷൻ' (മൂന്നിലേറെ തവണ തുടർച്ചയായി ഗർഭം അലസിപ്പോകുക) ഉള്ളവരോടു കുറഞ്ഞത് മൂന്നു മാസത്തേക്ക് നന്നായി വിശ്രമിക്കാനും ശ്രദ്ധിക്കാനും ആവശ്യമെങ്കിൽ ചികിത്സയും നൽകാറുണ്ട്.

ഗർഭകാലത്തുള്ള പ്രമേഹം, തൈറോയിഡ് എന്നിവയും അവയ്ക്കായി കഴിക്കുന്ന മരുന്നുകളും ചില സമയം ഗർഭധാരണത്തെ ദോഷമായി ബാധിക്കാറുണ്ട്. ഇത്തരം കാര്യങ്ങൾ ഡോക്ടറോടു മുൻകൂട്ടി പറയണം. റേഡിയേഷനുമായി ബന്ധപ്പെട്ട ജോലി ചെയ്യുന്നവരോടും ആദ്യ മൂന്നു മാസത്തേക്കെങ്കിലും അത്തരം ജോലിയിൽ നിന്ന് വിട്ടു നിൽക്കാൻ നിർദ്ദേശിക്കാറുണ്ട്.

ഗർഭാവസ്ഥയിലെപ്പോഴെങ്കിലും ചെറുതായിട്ടാണെങ്കിലും രക്തം പോക്ക്, ശക്തമായ വയറു വേദന, രക്തക്കട്ട പോലെ മാംസളമായ വസ്തു പുറംതള്ളൽ, കഠിനമായ പുറംവേദന എന്നിവയുണ്ടായാൽ ഉടൻ വൈദ്യ സഹായം തേടുക. ഹോർമോൺ അപാകത കൊണ്ടുള്ള ഗർഭാവസ്ഥയിലെ പ്രശ്നങ്ങൾ ചികിത്സ കൊണ്ട് ഒരു പരിധിവരെ പരിഹരിക്കാൻ കഴിയും. എല്ലാവിധ മുൻകരുതലുകൾ എടുത്തിട്ടും ഗർഭമലസൽ നടക്കുകയാണെങ്കിൽ ആ ഗർഭത്തിനു അതിജീവനത്തിനുള്ള ആരോഗ്യമില്ലെന്ന് മനസ്സിലാക്കണം. 



</doc>
<doc id="117902" url="https://ml.wikipedia.org/wiki?curid=117902" title="പതാക (ചലച്ചിത്രം)">
പതാക (ചലച്ചിത്രം)

"കെ. മധുവിന്റെ" സംവിധാനത്തിൽ സുരേഷ് ഗോപി, മനോജ്‌ കെ. ജയൻ, ഷീല, നവ്യ നായർ, സിന്ധു മേനോൻ, രേണുക മേനോൻ എന്നിവർ പ്രധാനവേഷത്തിൽ അഭിനയിച്ച് ആഗസ്റ്റ് 2006 -ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് പതാക. മയൂര എന്റർപ്രൈസസിന്റെ ബാനറിൽ ഡി. ശശി നിർമ്മിച്ച ഈ ചിത്രം വിതരണം ചെയ്തത് തരംഗിണി റിലീസ് ആണ്.

കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് റോബിൻ തിരുമല ആണ്.


പൂവച്ചൽ ഖാദർ എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് തേജ് മെർവിൻ ആണ്. പശ്ചാത്തലസംഗീതം എസ്.പി. വെങ്കിടേഷ് കൊടുത്തിരിക്കുന്നു.




</doc>
<doc id="117910" url="https://ml.wikipedia.org/wiki?curid=117910" title="അഴിയൂർ ഗ്രാമപഞ്ചായത്ത്">
അഴിയൂർ ഗ്രാമപഞ്ചായത്ത്

കോഴിക്കോട് ജില്ലയിലെ വടകര താലൂക്കിൽ വടകര ബ്ളോക്കിൽ ഉൾപ്പെട്ട ഒരു കടലോര ഗ്രാമപഞ്ചായത്ത്.
വിസ്തീർണം 9.77 ചതുരശ്ര കിലോമീറ്റർ .
അതിരുകൾ: വടക്ക് കേന്ദ്രഭരണപ്രദേശമായ മാഹിയും കണ്ണൂർ ജില്ലയിലെ ന്യൂമാഹി, ചൊക്ലി പഞ്ചായത്തുകളും, തെക്ക് ഒഞ്ചിയം, ഏറാമല പഞ്ചായത്തുകളും, പടിഞ്ഞാറ് അറബിക്കടലും, കിഴക്ക് ഏറാമല പഞ്ചായത്തും കണ്ണൂർ ജില്ലയിലെ ചൊക്ലി, കരിയാട് പഞ്ചായത്തുകളും

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 25700 ഉം സാക്ഷരത 92.94 ശതമാനവും ആണ്‌.


</doc>
<doc id="117917" url="https://ml.wikipedia.org/wiki?curid=117917" title="കാലം">
കാലം

സംഭവങ്ങളുടെ ക്രമത്തെയും, അവ തമ്മിലുള്ള ഇടവേളകളെയും സൂചിപ്പിക്കാൻ ഉപയോഗിക്കുന്ന അളവ് സമ്പ്രദായമാണ് കാലം അഥവാ സമയം. കാലം എന്നത് മതം, ദർശനം, ശാസ്ത്രം എന്നിവയിൽ പ്രധാന വിഷയമാണ്. ഭൗതികശാസ്ത്രത്തിൽ കാലത്തെ ഒരു അടിസ്ഥാന അളവ് ആയി ഗണിക്കുന്നു. വേഗം, പ്രവേഗം മുതലായ മറ്റ് അളവുകളെ വിശദീകരിക്കാൻ കാലം എന്ന അളവ് ഉപയോഗിക്കുന്നു.

അന്താരാഷട്രമാപനവ്യവസ്ഥയിലെ അടിസ്ഥാന അളവുകളിൽ ഒന്നാണ് സമയം. സംഭവങ്ങളെ ക്രമീകരിക്കാൻ സമയം സഹായിക്കുന്നു. സംഭവത്തിന്റെ ദൈർഘ്യവും ഇടവേളയും എല്ലാം സമയം എന്ന മാത്രയിൽ അളക്കാവുന്നതാണ്. കലണ്ടർ, ഘടികാരം തുടങ്ങിയ ഉപകരണങ്ങൾ ഉപയോഗിച്ചാണ് സമയത്തെ നിർണ്ണയിക്കുന്നതും അളക്കുന്നതും. ദിനരാത്രങ്ങളുടെ ക്രമമായ ആവർത്തനമാണ് സമയം എന്ന ആശയത്തിലേക്ക് മനുഷ്യനെ നയിച്ചത്. ശാസ്ത്രത്തിലും സാഹിത്യത്തിലും തത്വചിന്തയിലും എല്ലാം സമയം എന്ന മാത്ര വളരെയധികം ചർച്ച ചെയ്യപ്പെട്ടിട്ടുണ്ട്.

കാലഗണന (Chronometry) അഥവാ സമയമാപനം (Temporal measurement) രണ്ട് പ്രധാന രീതികളിലാണ് ഉള്ളത്. 

1. കലണ്ടർ - താരതമ്യേന വലിയ കാലയളവുകളെ കാണിക്കാനുള്ള ഗണിതാത്മകസമ്പ്രദായം - സാധാരണയായി ഒരു ദിവസത്തിൽ കൂടുതലുള്ള കാലം അളക്കാൻ ഉപയോഗിക്കുന്നു. 

2. നാഴികമണി (clock) അഥവാ ഘടികാരം, പൊയ്ക്കൊണ്ടിരിക്കുന്ന സമയത്തെ എണ്ണാൻ ഉപയോഗിക്കുന്ന ഒരു ഉപകരണം - സാധാരണയായി ഒരു ദിവസത്തിൽ താഴെയുള്ള കാലം അളക്കാൻ ഉപയോഗിക്കുന്നു. 

ദിനദർശിക അഥവാ കലണ്ടർ ഉപയോഗിക്കുന്നത് ഒരു ദിവസത്തിൽ അധികമുള്ള കാലയളവുകളെ കാണിക്കാനാണ്.റോമൻ ചക്രവർത്തിയായിരുന്ന ജൂലിയസ് സീസർ ആണ് സൗരപഞ്ചാംഗത്തെ ആധാരമാക്കി ആദ്യജൂലിയൻകലണ്ടർ പ്രചാരത്തിൽ കൊണ്ടുവന്നത്.പതിനാറാം നൂറ്റാണ്ടിൽ പോപ് ഗ്രിഗറി പതിമൂന്നാമൻ ജൂലിയൻ കലണ്ടർ പരിഷ്കരിച്ചു.ഇന്ന് ലോകവ്യാപകമായി ഉപയോഗിച്ചുവരുന്നത് ഈ ഗ്രിഗറികലണ്ടറാണ്.

കാലഗണനയ്ക്കുള്ള ഏറ്റവും ചെറിയ അളവുസമ്പ്രദായം ചന്ദ്രവർഷത്തെ ആധാരമാക്കിയാണ്.ഇത് ശകവർഷം എന്നറിയപ്പെടുന്നു.

1335ൽ മിലെൻ എന്ന സ്ഥലത്താണ് ആദ്യമായി ഒരു പൊതുക്ലോക്ക് സ്ഥാപിച്ചത്.1386-ൽ ഇംഗ്ലണ്ടിലെ കത്തീഡ്രൽ ഗോപുരത്തിൽ സ്ഥാപിച്ച ക്ലോക്കാണ് ഇന്നുള്ളതിൽ വെച്ചേറ്റവും പഴക്കം ചെന്നത്. ആദ്യസ്പ്രിങ് ക്ലോക്ക് നിർമ്മിച്ചത് ജർമ്മനിയിലാണ്.1840ൽ ആദ്യ ബാറ്ററി ക്ലോക്കുകൾ നിർമ്മിച്ചു.1917ൽ ആദ്യ വൈദ്യുതി ക്ലോക്കുകൾ നിർമ്മിച്ചു.1929 ലാണ് ക്രിസ്റ്റൽ ഉപയോഗിച്ചത്.സ്ഥാപിച്ച ലോകത്തിലെ ഏറ്റവും വലിയ ഘടികാരം അമേരിക്കയിലാണുള്ളത്.

പുരാതന ഗ്രീക്കുകാർ ഉപയോഗിച്ചിരുന്നതാണിത്. ജലം നിറച്ച അടിയിൽ ദ്വാരമുള്ള ഒരു പാത്രമാണിത്.ദ്വാരത്തിലൂടെ ജലം പുറത്തുപോകുമ്പോൾ പാത്രത്തിലെ ജലനില കാണിയ്ക്കുന്ന അടയാളങ്ങൾ നോക്കിയാണ് സമയം നിർണ്ണയിക്കുന്നത്.

ഭാരതത്തിലും ചൈനയിലും ഉപയോഗിച്ചിരുന്ന ഒരു സമ്പ്രദായമാണിത്. ജലം നിറച്ച ഉരുളിയിൽ ചെറിയ ദ്വാരമുള്ള ചെറിയ പാത്രം വെയ്ക്കുന്നു.കൃത്യം ഒരു നാഴിക കഴിയുമ്പോൾ ഈ ദ്വാരത്തിലൂടെ വള്ളം കയറി ചെറിയ പാത്രം നീങ്ങുന്ന തരത്തിലാണ് ഇത് തയ്യാറാക്കിവെച്ചിരിയ്ക്കുന്നത്.ഇപ്രകാരം സമയം കണക്കാക്കുന്നു.

"നോമൺ" എന്ന ഒരിനം തൂൺ ഭൂമിയിൽ കുത്തിനിർത്തി സൂര്യപ്രകാശത്തിൽ അതിന്റെ നിഴൽ നോക്കി സമയം കണക്കാക്കുന്നു.നിഴലില്ലാത്തനേരം ഇത് ഉപയോഗപ്രദമല്ല എന്ന കാരണത്താൽ ഗുണമില്ലാത്തതായി കണക്കാക്കപ്പെട്ടു.

1275ൽ ആണ് ആദ്യ യന്ത്ര ഘടികാരം നിർമ്മിച്ചത്. നല്ലഭാരമുള്ള ആദ്യകാല യന്ത്രഘടികാരങ്ങളിൽ "ഫോളിയറ്റ്"എന്ന ഒരു തരം ദണ്ഡായിരുന്നു ഭാരം താങ്ങിയിരുന്നത്. ഈ ദണ്ഡ് ആടുന്നതിനനുസരിച്ച് അതുമായി ബന്ധിപ്പിച്ചിരിക്കുന്ന പൽചക്രം ഒരേ ദിശയിലേയ്ക്ക് നിർത്തിനിർത്തി കറങ്ങുകയും നിശ്ചിതസമയങ്ങളിൽ മണിയടിയ്ക്കുകയും ചെയ്യുന്നു.

16ആം നൂറ്റാണ്ടുകളിൽ ഇത്തരം ക്ലോക്കുകൾ നിലവിൽ വന്നത്.

വൈദ്യുതിയുടെ സഹായത്തോടെ പെൻഡുലത്തേയോ പൽചക്രത്തേയോ ചലിപ്പിച്ച് പ്രവൃത്തിയ്ക്കുന്നു.
ഏറ്റവും കൃത്യമായ സമയം നൽകുന്ന ക്ലോക്കുകളാണിവ.1962വരെ ഗ്രീന്വിച്ചിൽ ഉപയോഗിച്ചിരുന്ന ഈ ക്ലോക്കിൽ ഒരു സെക്കണ്ട് വ്യത്യാസം വരുന്നത് 300വർഷം കൂടുമ്പോഴാണ്. ആൽബർട്ട് ഐൻസ്റ്റീന്റെ ആപേക്ഷികതാ സിദ്ധാന്തം ശരിയാണോ എന്ന് പരിശോധിയ്ക്കാൻ നിർമ്മിച്ച ക്ലോക്കിൽ ഒരു സെക്കന്റിന്റെ സമയവ്യത്യാസംവരുന്നത് 100കോടി വർഷം കൂടുമ്പോൾ മാത്രമാണ്.
ജർമ്മനിയിലെ സ്വിസ് ജേഗർലേ കമ്പനി നിർമ്മിച്ച ഈ ക്ലോക്കിൽ എ.ഡി.2000മുതൽ 3000വരേയുള്ള വർഷവും മാസവും ദിവസവുമെല്ലാം കണക്കാക്കുന്നു.


വിവിധ ഏകകങ്ങൾ സമയം അളക്കുവാനായി ഉപയോഗിക്കുന്നു. വർഷം, മാസം, ദിവസം, മണിക്കൂർ,മിനിട്ട്, സെക്കന്റ് തുടങ്ങിയ ഏകകങ്ങളാണ് ഇന്ന് ഏറ്റവും കൂടുതൽ ഇന്ന് ഉപയോഗിക്കുന്നത്. കാതം,നാഴിക,വിനാഴിക തുടങ്ങിയ അളവുകൾ പണ്ട് കാലത്ത് കേരളത്തിലും മറ്റും ഉപയോഗിച്ചിരുന്നു. അന്താരാഷ്ട്രമാപനവ്യവസ്ഥയിൽ സെക്കന്റാണ് സമയത്തിന്റെ അടിസ്ഥാന ഏകകമായി അംഗീകരിച്ചിട്ടുള്ളത്.

ആറ്റോമിക് സെക്കന്റാണ് ഇന്ന് ഉപയോഗിയ്ക്കുന്ന സമയത്തിന്റെ ഏറ്റവും ചെറിയ അടിസ്ഥാനയൂണിറ്റ്. 1967-ൽ നടന്ന ജനറൽ കോൺഫറൻസ് ഓൺ വെയ്റ്റ്സ് ആന്റ് മെഷേർസ് ആണ് ഈ യൂണിറ്റിനെ തിരഞ്ഞെടുത്തത്. സീസിയം ആറ്റോമിക് ക്ലോക്കിലെ ആറ്റോമിക് സെക്കന്റാണ് എസ്.ഐ സിസ്റ്റത്തിൽ അളന്നത്. ക്രമേണ ഇതിൽ വ്യത്യാസം കണ്ടുതുടങ്ങിയപ്പോൾ 1972ൽ 18 ആറ്റോമിക് ക്ളോക്കുകളുടെ ശരാശരി സമയത്തെ ആധാരമാക്കി കൊണ്ടുവന്നു.

അല്പകാലം

30 അല്പകാലം = 1 ത്രുടി 

30 ത്രുടി = 1 കല 

30 കല = 1 കാഷ്ഠ 

30 കാഷ്ഠ = 1 നിമിഷം

4 നിമിഷം = 1 ഗണിതം

10 ഗണിതം = 1 നെടുവീർപ് 

6 നെടുവീർപ് = 1 വിനാഴിക 

60 വിഘടിക (വിനാഴിക) = 1 ഘടിക 

15 ദിവസം = 1 പക്ഷം

2 പക്ഷം = 1 ചന്ദ്രമാസം

2 മാസം = 1 ഋതു

6 ഋതു = 1 മനുഷ്യവർഷം

360 മനുഷ്യവർഷം = 1 ദേവവർഷം

12000 ദേവവർഷം = 1 ചതുര്യുഗം

71 ചതുര്യുഗം = 1 മന്വന്തരം

14 മന്വന്തരം = 1 കല്പം

1 കല്പം = ബ്രഹ്മാവിന്റെ ഒരു പകൽ

2 കല്പം = ബ്രഹ്മാവുന്റെ ഒരു ദിനം

360 ബ്രഹ്മദിനം = ഒരു ബ്രഹ്മവർഷം

120 ബ്രഹ്മവർഷം = 1 ബ്രഹ്മായുസ്സ് (= 30 കോടിക്കോടി മനുഷ്യവർഷം)
ആൽബർട്ട് ഐൻസ്റ്റൈന്റെ ആപേക്ഷികതാ സിദ്ധാന്തപ്രകാരം സമയം ആപേക്ഷികമാണ്. ഓരോ വസ്തുവിനും തന്റെ ചുറ്റുപാടുകളെ അപേക്ഷിച്ച് ഓരോ സമയക്രമമുണ്ട്. ഇതിനെ "തനത് സമയം" (Proper Time) എന്ന് പറയുന്നു. സിദ്ധാന്തപ്രകാരം രണ്ട് സംഭവങ്ങൾക്ക് തമ്മിൽ ദൂരം എന്നതുപോലെ സമയത്തിലും അകലം ഉണ്ട്. വിശിഷ്ട ആപേക്ഷികതാസിദ്ധാന്തപ്രകാരം സ്ഥലവും കാലവും ആപേക്ഷികമാണ്.പ്രകാശവേഗത്തിന് ആനുപാതികമായി സഞ്ചരിയ്ക്കുന്ന വസ്തുവിന്റെ സമയത്തെ സമയ വികാസം എന്നതുകൊണ്ട് സൂചിപ്പിയ്ക്കാം.

ഭൂമി ശാസ്ത്രപരമായി സമയത്തെ രേഖാംശങ്ങളോട് ബന്ധപ്പെടുത്തിയിരിയ്ക്കുന്നു.ഭൂഭ്രമണം നിമിത്തം രാപ്പകലുകൾ ഉണ്ടാകുന്നു. ഒരു ഭ്രമണത്തിൽ 360ഡിഗ്രീ രേഖാംശം പൂർത്തിയാക്കുന്നു.24 മണിക്കൂർ കൊണ്ട് ഒരു ഭ്രമണം പൂർത്തിയാക്കുന്നു എങ്കിൽ ഒരു മണിക്കൂറുകൊണ്ട് 15 ഡിഗ്രി രേഖാംശമാണ് അഥവാ ഒരു ഡിഗ്രി രേഖാംശം എന്നാൽ 4മിനുട്ടിന് തുല്യമായി കണക്കാക്കുന്നു.

ഒരു പ്രദേശത്തെ പ്രാദേശിക മെറിഡിയനെ ആധാരമാക്കി സൂര്യന്റെ സ്ഥാനത്തിൽ നിന്നും നിർണ്ണയിയ്ക്കുന്ന ശരാശരി സൗരസമയമാണ് പ്രാദേശിക സമയം. പ്രാദേശികസമയം കണക്കിലെടുക്കുമ്പോൾ ഓരോ ഡിഗ്രി രേഖാംശം മാറുമ്പോഴും നാലുമിനുട്ടിന്റെ വ്യത്യാസം അനുഭവപ്പെടുന്നു.ഇപ്രകാരം പ്രാദേശികസമയം വ്യത്യാസത്താൽ അനുഭവപ്പെടുന്ന ബുദ്ധിമുട്ടുകൾ ഒഴിവാക്കാനായാണ് ഓരോ രാജ്യത്തിനും ഓരോ പ്രാമാണികസമയം നിർണ്ണയിച്ചിരിയ്ക്കുന്നത്.

ഒരു രാജ്യത്തിന്റെ ഏകദേശം മദ്ധ്യത്തിലൂടെ കടന്നുപോകുന്ന ധ്രുവരേഖയിലെ സമയത്തെ ആ രാജ്യത്തിന്റെ പ്രാമാണികസമയമഅക്കി കണക്കാക്കുന്നു.പ്രാമാണികസമയം കണക്കാക്കാനായി സ്റ്റാൻഡേർഡ് മെറിഡിയനായി തിരഞ്ഞെടുക്കുന്നത് 7.5ഡിഗ്രി ഗുണിതങ്ങളിലുള്ള രേഖാംശങ്ങളായിരിയ്ക്കും.ഓരോ 7.5ഡിഗ്രി മാറുമ്പോഴും അര മണിക്കൂർ വ്യത്യാസമാണ് കാണിയ്ക്കുന്നത്.

കനേഡിയൻ ശാസ്ത്രജ്ഞനായ സ്റ്റാൻഡേർഡ് ഫ്ലെമിങ് ഭൂമിയെ 24സമയമേഖലകളാക്കി തിരിച്ചു.ഒരു പ്രദേശത്തിന്റെ സ്റ്റാൻഡേർഡ് സമയത്തേയും ഗ്രീൻവിച്ച് സമയത്തേയും ആധാരപ്പെടുത്തിയാണ് ഈ വിഭജനം നടത്തിയിരിയ്ക്കുന്നത്.ഓരോ സമയമേഖലയിലും സ്ഥലങ്ങളിൽ അനുഭവപ്പെടുന്ന സമയം ഒന്നായിരിയ്ക്കും.ഗ്രീൻവിച്ചിനു കിഴക്കുള്ള സ്ഥലങ്ങളിലെ സമയം "ഫാസ്റ്റ്" ആയും ഗ്രീൻവിച്ചിനു പടിഞ്ഞാറുള്ള സ്തലങ്ങളിലെ സമയം "സ്ലോ" ആയും വെയ്ക്കുന്നു. പൂജ്യം [ഡിഗ്രി രേഖാംശമുള്ള മെറിഡിയൻ ആണ് ഗ്രീൻവിച്ച്.

ഭൂമി ചുറ്റി ചരിയ്ക്കുന്നവർക്ക് ഉണ്ടാകുന്ന സമയവിഭ്രമം ഒഴിവാക്കാനായി 1884ൽ നടന്ന ഇന്റർനാഷണൽ മെറിഡിയൻ കോൺഫറൻസിൽ 180ഡിഗ്രി മെറിഡിയനെ അന്താരാഷ്ട്രസമയരേഖയായി അം‌ഗീകരിച്ചു.ഗ്രീൻവിച്ച് മെറിഡിയനിൽ നിന്ന് നോക്കുമ്പോൾ ഈ സമയരേഖയുടെ കിഴക്കുദിശയിലേയ്ക്ക് പ്രവേശിയ്ക്കുന്നവർ പടിഞ്ഞാറിനെ അപേക്ഷിച്ച് ഒരു ദിവസം മുന്നിലേയ്ക്കാക്കുകയോ ക്ലോക്ക് 12മണിക്കൂർ ഫാസ്റ്റ് ആക്കുകയോ ചെയ്യണം.

ചന്ദ്രന്റെ ഉദയാസ്തമനങ്ങളെ അടിസ്ഥാനമാക്കി പ്രാകൃതമായ കാലഗണന വളരേ പണ്ടുമുതലേ നിലനിന്നിരുന്നു.ചന്ദ്രന്റെ വൃദ്ധിക്ഷയങ്ങൾ പൂർണ്ണമാകുന്ന കാലയളവിനെ ഒരു "തിങ്കൾ"എന്ന് വിളിച്ചു. തിങ്കളിന്റെ അയനകാലമാണ് ഒരു ചാന്ദ്രമാസം. 291/2 ദിവസമാണ് ഒരു ചാന്ദ്രമാസം. പൗരസ്ത്യ ജ്യോതിശ്ശാസ്ത്ര പ്രകാരം 27നാളുകൾ അഥവാ നക്ഷത്രങ്ങളും 12രാശികളും ഉണ്ട്. ഓരോ രാശിയിലും രണ്ടേകാൽ നക്ഷത്രങ്ങൾ വീതമുണ്ട്.

സൂര്യൻ ഓരോ നക്ഷത്രഗണത്തേയും തരണം ചെയ്ത് അടുത്തതിലേയ്ക്ക് എത്തുവാനെടുക്കുന്ന സമയമാണ് ഞാറ്റുവേല.ഇപ്രകാരമുള്ള 27ഞാറ്റുവേലകൾ ചേർന്ന് ഒരു നക്ഷത്രവർഷം പൂർത്തിയാകുന്നു.ഒരു ഞാറ്റുവേലയിൽ 13.6 നക്ഷത്രദിവസങ്ങളാണുള്ളത്.ഒരു നക്ഷത്രദിനത്തിന് ഒരു സൗരദിനത്തേക്കാൾ 4 മിനുട്ട് കുറവാണ്. ആയതിനാൽ ഒരു സൗരവർഷത്തിൽ 3641/4 സൗരദിനങ്ങളും 3661/2 നക്ഷത്രദിനങ്ങളുമാണുള്ളത്.

460 കോടിയോളം വർഷമാണ് ഭൂമിയുടെ പ്രായമായി കണക്കാക്കുന്നത്. പ്രീ-കാം‌ബിയൻ യുഗം,പാലിയോസോയിക്ക് യുഗം,സൈനോസോയിക്ക് യുഗം എന്നിങ്ങനെ ഭൂമി രൂപം കൊണ്ടതിനുശേഷമുള്ള കാലത്തെ തിരിച്ചിരിയ്ക്കുന്നു.

സമയത്തിന്റെ ചരിത്രം ആരംഭിക്കുന്നത് ബിഗ് ബാങ് എന്ന മഹാവിസ്ഫോടനത്തോടെയാണ് എന്നാണ് ശാസ്ത്രത്തിന്റെ അറിവ്. ദ്രവ്യം ഇല്ലാതെ സമയവും ഉണ്ടാവില്ല എന്ന ആശയമാണ് ഇതിന്റെ അടിസ്ഥാനം. ഇതനുസരിച്ച് പ്രപഞ്ചത്തിന് 1400 കോടി വർഷം മാത്രമാണ് പ്രായം എന്നാണ് കണക്കാക്കിയിരിക്കുന്നത്.









</doc>
<doc id="117919" url="https://ml.wikipedia.org/wiki?curid=117919" title="എലിക്കുളം ഗ്രാമപഞ്ചായത്ത്">
എലിക്കുളം ഗ്രാമപഞ്ചായത്ത്

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ പാമ്പാടി ബ്ളോക്കിൽ ഉൾപ്പെടുന്ന പഞ്ചായത്താണ് എലിക്കുളം ഗ്രാമപഞ്ചായത്ത്. ഇതിൽ ഇളങ്ങുളം, എലിക്കുളം എന്നീ വില്ലേജുകൾ ഉൾപ്പെടുന്നു. പഞ്ചായത്തിന്റെ വിസ്തീർണം 40.14 ചതുരശ്ര കിലോമീറ്റർ ആണ്. 2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 22178 ഉം സാക്ഷരത 97 ശതമാനവും ആണ്‌. 

എലിക്കുളം ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 


റബ്ബറാണ്‌ പ്രദേശത്തെ പ്രധാന കൃഷി.



</doc>
<doc id="117924" url="https://ml.wikipedia.org/wiki?curid=117924" title="ദ">
ദ

മലയാള അക്ഷരമാലയിലെ പതിനെട്ടാമത്തെ വ്യഞ്ജനമാണ് ദ. തവർഗത്തിലെ മൂന്നാക്ഷരമായ "ദ" ഒരു മൃദുവാണ്.

മലയാളം അക്ഷരമാലയിലെ പതിനെട്ടാമത്തെ വ്യഞ്ജനമാണു് ദ എന്ന അക്ഷരം. ത വർഗ്ഗത്തിലെ മൃദു. നാദിയും അല്പപ്രാണവുമായ വിരാമം. സ്വന വിജ്ഞാനപ്രകാരം ദന്ത്യവും ഘോഷിയുമായ സ്പർശവ്യഞ്ജനം. മിക്ക ഭാരതീയ ഭാഷകളിലും തമിഴ് ഒഴികെയുള്ള ദ്രാവിഡ ഭാഷകളിലും 'ദ'യാണ് പതിനെട്ടാമത്തെ വ്യഞ്ജനം. തമിഴിൽ ഈ വ്യഞ്ജനം ഇല്ല.

ഉച്ചാരണ സൗകര്യത്തിന് വ്യഞ്ജനങ്ങളോട് 'അ'കാരം ചേർത്ത് ഉച്ചരിക്കുന്ന രീതിയിൽ 'ദ്' എന്നതിനോട് 'അ'കാരം ചേർത്ത് 'ദ' എന്നെഴുതുന്നു (ദ് + അ = ദ). മറ്റു സ്വരങ്ങൾ ചേരുമ്പോൾ ദാ, ദി, ദീ, ദു, ദൂ, ദൃ, ദെ, ദേ, ദൈ, ദൊ, ദോ, ദൗ എന്നീ രൂപങ്ങൾ കൈവരുന്നു. സംസ്കൃതപദങ്ങളിലെ 'ദ' കാരം തത്സമങ്ങളിൽ മാറ്റമില്ലാതെയും തദ്ഭവങ്ങളിൽ 'ത'കാരമായി മാറിയും കാണുന്നു. (ദണ്ഡം-തണ്ഡം).

ദകാരത്തിന് ഇരട്ടിപ്പ്, മറ്റു വ്യഞ്ജനങ്ങളുമായുളള ചേർച്ച എന്നിവ അനുസരിച്ച് രൂപങ്ങളും ലിപികളും കൊടുക്കുന്നു. ദ്ഗ-ഉദ്ഗാരം, ദ്ഗ്ര-ഉദ്ഗ്രഥനം, ദ്ഘ-ഉദ്ഘാടനം, ദ്ദ-മദ്ദളം, ദ്ധ-പദ്ധതി, ദ്ധ്ന-ബുദ്ധ്നം, ദ്ധ്മ-സിദ്ധ്മം, ദ്ധ്യ-ദദ്ധ്യന്നം, ദ്ധ്രം-ഗൃദ്ധ്രം, ദ്ധ്വ-അദ്ധ്വാനം, ദ്ബ-ഉദ്ബണം, ദ്ഭ-ഉദ്ഭവം, ദ്ഭ്ര-ഉദ്ഭ്രമണം, ദ്മ-പദ്മം, ദ്യ-പദ്യം, ദ്ര-ഭദ്രം, ദ്യ്ര-ദാരിദ്ര്യം, ദ്വ-ഉദ്വാസം, ദ്വ്യ-ഹൃദ്വ്യഥ, ഗ്ദ-വാഗ്ദേവത, ഗ്ദ്ധ-വിദഗ്ദ്ധൻ, ഗ്ദ്ധ്യ-വൈദഗ്ദ്ധ്യം, ന്ദ-ചന്ദനം, ന്ദ്യ-വന്ദ്യൻ, ന്ദ്ര-ചന്ദ്രൻ, ന്ദ്വ-ദ്വന്ദ്വം, ബ്ദ-അബ്ദം, മ്ദ-സംദത്തം, ർദ-കർദമം, ർദ്ദ-മാർദ്ദവം, ർദ്ദ്വ-മാർദ്ദ്വീകം, ർദ്ധ-അർദ്ധം, ർദ്ധ്ര-ഗാർദ്ധ്രം, ർദ്ധ്വ-ഊർദ്ധ്വം, ർദ്ര-ആർദ്ര, ർദ്വ-ബഹിർദ്വാരം.

ഈ വ്യഞ്ജനസംയുക്തങ്ങളിൽ ദ്യ, ദ്ര, ദ്വ, ദ്വ്യ എന്നിവ പദാദിയിലും പ്രയോഗിച്ചുകാണുന്നു. ഉദാ. ദ്യോവ്, ദ്രാവകം, ദ്വാദശി, ദ്വ്യണുകം. ഈ കൂട്ടക്ഷരത്തിൽ ആദ്യഘടകമായി വരുന്ന 'ദ'കാരം 'ല'കാരച്ഛായയിൽ മലയാളികൾ ഉച്ചരിക്കാറുണ്ട്. സ്വരമോ മധ്യമമോ പരമാകുമ്പോൾ 'ദ'കാരത്തിനു വ്യക്തമായ ഉച്ചാരണം. മറ്റു സാഹചര്യങ്ങളിൽ പലപ്പോഴും 'ല'കാരച്ഛായയിൽ ഉച്ചരിച്ചു കാണുന്നു (ഉദാ. പദ്മം-പൽമം). പദാദിയിലെ 'ദ'കാരത്തോടു ചേരുന്ന 'അ' 'എ' കാരമായി ഉച്ചരിക്കപ്പെടുന്നു (ദയ-ദെയ). സംസ്കൃതത്തിൽനിന്ന് മലയാളം സ്വീകരിച്ചതാണ് ഈ വർണം. പ്രാചീന മലയാളത്തിൽ സംസ്കൃതപദങ്ങളിലെ 'ദ'കാരം 'ത'കാരമായി മാറിയിരുന്നു (ദന്തം-തന്തം).

'ദ' എന്ന അക്ഷരത്തിന് ഛേദം (അഗ്നിപുരാണം 348-ാം അധ്യായം) എന്നർഥമുണ്ട്. പദാന്ത്യത്തിൽ വരുന്ന 'ദ' ശബ്ദത്തിന് 'ദാനം ചെയ്യുന്ന' എന്ന് (ദ-ദൻ-ദം, ഇഷ്ടദൻ, വരദ, നീരദം) അർഥം ലഭിക്കുന്നു.

ദകാരത്തിന് (ദാ) ചൂട്, വഹ്നി, വേദന, പശ്ചാത്താപം, രക്ഷ, ശുദ്ധിയാക്കൽ എന്നിങ്ങനെയും ദം എന്നതിന് ഭാര്യ, സമ്മാനം, പല്ല്, പർവതം, പത്തി, ശ്വാസം തുടങ്ങിയും അർഥങ്ങൾ നിഘണ്ടുക്കളിൽ നല്കിയിട്ടുണ്ട്.


</doc>
<doc id="117928" url="https://ml.wikipedia.org/wiki?curid=117928" title="കെസ്റ്റാർസ്">
കെസ്റ്റാർസ്

ആകാശനിരീക്ഷണം നടത്താനും നക്ഷത്രഗണങ്ങളെ നിരീക്ഷിക്കാനും സഹായിക്കുന്ന പ്ലാനറ്റോറിയം സ്വതന്ത്രസോഫ്റ്റ് വെയറാണ് കെ സ്റ്റാർസ്. ഭൂമിയിലെ വിവിധ ഭാഗങ്ങളിൽ നിന്നും ആകാശനിരീക്ഷണത്തിന്റെ അനുഭവം ഒരുക്കിത്തരുന്ന ഗ്രാഫിക്ക് പ്രോഗ്രാമാണിത്. 10 കോടിയിൽപ്പരം നക്ഷത്രങ്ങളുടേയും 13,000 ആകാശവസ്തുക്കളുടേയും കാറ്റലോഗ് കൂടിയാണ് ഈ സോഫ്റ്റ്‌വെയർ. 88 നക്ഷത്രഗണങ്ങളേയും 8 ഗ്രഹങ്ങളേയും വിശദമായി പരിയചപ്പെടുത്താനും ഈ സോഫ്റ്റ് വെയർ ഉപയോഗിക്കാം
http://edu.kde.org/kstars/


</doc>
<doc id="117929" url="https://ml.wikipedia.org/wiki?curid=117929" title="നീല">
നീല

400 മുതൽ 490 നാനോമീറ്റർ വരെയുള്ള വൈദ്യുതകാന്തിക വികിരണരാജിയിലെ പ്രകാശം സൃഷ്ടിക്കുന്ന നിറമാണ് നീല. പ്രാഥമികവർണ്ണങ്ങളിൽ ഒന്നുമാണിത്. പ്രകൃതിയിൽ പലയിടങ്ങളിലും നീല നിറം കാണപ്പെടുന്നു. ഭൂമിയെ ബഹിരാകാശത്ത് നിന്ന് വീക്ഷിക്കുമ്പോഴും നീല നിറമാണ് പ്രമുഖമായി കാണുന്നത്. ആകാശത്തിന്റെ നിറവും കടലിന്റെ നിറവും നീലയുടെ വകഭേദങ്ങളാണ്. ചിത്രശലഭങ്ങളിലും പക്ഷികളിലും നീല നിറം കാണപ്പെടുന്നുണ്ട്. വിവിധ തരത്തിലുള്ള പൂക്കളും നീല നിറത്തിൽ കാണപ്പെടുന്നു. ഇന്ത്യയിൽ കായികരംഗത്തിന്റെ പ്രതീകമായി നീലനിറം ഉപയോഗിക്കുന്നു. വിവിധ രാജ്യങ്ങളുടെ പതാകകളിലും നീല നിറം ഉപയോഗിക്കുന്നുണ്ട്.


</doc>
<doc id="117930" url="https://ml.wikipedia.org/wiki?curid=117930" title="അതിരാത്രം">
അതിരാത്രം

ഹിന്ദു വേദിക ശ്രൗത പാരമ്പര്യത്തിലെ ഏറ്റവും ഉയർന്ന യാഗമാണ് അതിരാത്രം അല്ലെങ്കിൽ അതിരാത്രം അഗ്നിചയനം അല്ലെങ്കിൽ അഗ്നി. ലോകത്തിലെ നിലനിൽക്കുന്നതിൽ ഏറ്റവും പുരാതനവും ദൈർഘ്യമേറിയതും ആയ ആനുഷ്ഠാനമാണ് അതിരാത്രം. സോമയാഗത്തിന്റെ കൂടെയും അതിരാത്രം നടത്തും. കേരളത്തിലെ ചില ബ്രാഹ്മണ നമ്പൂതിരി കുടുംബങ്ങളിൽ മാത്രമെ ഈ പാരമ്പര്യം ഇന്ന് നിലവിലുള്ളു. 

സോമയാഗം എന്നറിയപ്പെടുന്ന അഗ്നിസ്‌ഷ്‌ടോമവും, അഗ്നിചയനം എന്ന അതിരാത്രവുമാണ് നമ്പൂതിരിമാർ അനുഷ്ഠിക്കുന്നത്. ഇങ്ങനെ അനുഷ്ഠിക്കുന്ന സോമയാഗമാണ് നമ്പൂതിരിയെ സമ്പൂർണ്ണ ബ്രാഹ്മണനാക്കുന്നത്. ഇതിലും കഠിനമായ ചിട്ടകളുള്ള അനുഷ്ഠാനമാണ് അതിരാത്രം.

അമേരിക്കയിലെ ഹാർവാർഡ്, ബർക്ക്‌ലി സർവകലാശാലകളും ഫിൻലാൻഡിലെ ഹെൽസിങ്കി സർവകലാശാലയും മുൻകൈയ്യെടുത്ത് 1975-ൽ തൃശൂർ ജില്ലയിലെ പാഞ്ഞാളിൽ അതിരാത്രം നടത്തിയിരുന്നു. 35 വർഷങ്ങൾക്ക് ശേഷം 2011ഏപ്രിൽ 4 മുതൽ 15 വരെ അതിരാത്രം നടന്നു.. ഒറ്റപ്പാലം ആസ്ഥാനമായി പ്രവർത്തിക്കുന്ന വർത്തതേ എന്ന ട്രസ്റ്റാണ് ചേലക്കര പാഞ്ഞാളിലുള്ള ലക്ഷ്മി നാരായണ ക്ഷേത്രത്തിനു സമീപം അതിരാത്രം നടത്തിയത്.

ഭൂമിശാസ്ത്രവിധി പ്രകാരമുള്ള വാസ്തു, സൂര്യനഭിമുഖമായ യാഗശാല, പണ്ഡിതരായ വൈദികശ്രേഷ്ഠന്മാരുടെ സാന്നിധ്യം എന്നിവ ഈ അതിരാത്രത്തിന്റെ പ്രത്യേകതയാണ്. ആത്മീയ ശാരീരിക മാനസിക ഐക്യം, ശാന്തി, സമൃദ്ധി, ആത്യന്തികജ്‌ഞാനം എന്നിവ അതിരാത്രത്തിലൂടെ ലക്ഷ്യമിടുന്നു.

പതിനേഴ് വൈദികശ്രേഷ്ഠരാണ് അതിരാത്രത്തിന് ആവശ്യമുള്ളത്. 12 ദിവസം കൊണ്ടാണ് അതിരാത്രം പൂർത്തിയാവുക. 
മൂന്ന് വിശുദ്ധ അഗ്നികളും വഹിച്ച് യജമാനരും അദ്ദേഹത്തിന്റെ പുരോഹിതരും യാഗശാലയിൽ പ്രവേശിക്കുന്നു. പ്രധാനയാഗപാത്രം കളിമണ്ണ്് കൊണ്ട് നിർമ്മിച്ചതായിരിക്കും. വായുദേവനുവ്വേണ്ടി പ്രതീകാത്മകമായ ഒരു മൃഗബലിയും അന്ന് നടക്കും. അഞ്ച് മപുരോഹിതരെ തിരഞെടുത്താൽ അരണി കടഞ്ഞ് തീയുണ്ടാക്കും. യജമാനന് തലേക്കെട്ട് ധരിപ്പിക്കുന്നതാണ് അടുത്ത ചടങ്ങ്. സ്വർണത്തിന്റെ മാർച്ചട്ടയും ദണ്ഡും നൽകി യജമാനന്റെ മുഷ്ടി അടയ്ക്കും. മന്ത്രങ്ങൾ ഉച്ചരിക്കാനല്ലാതെ അഗ്നി തീരും വരെ യജമാനൻ സംസാരിക്കാൻ പാടില്ല. കുളിക്കാനും പാടില്ല. അഗ്നി ഉൾക്കൊള്ളുന്ന പ്രധാനപാത്രവും എടുത്ത് യജമാനൻ മൂന്ന് ചുവടുകൾ വെക്കും.

കളിമണ്ണിൽ നിന്ന് മറ്റൊരു പാത്രം ഉണ്ടാക്കും. പ്രധാന യാഗവേദിയുടേയും രൂപകൽപ്പന തയ്യാറാക്കും. ഇദ്രദേവനെ അഗ്നിയിൽ പങ്കെടുക്കാൻ ക്ഷണിക്കും. ഉഴുതനിലത്ത് വിത്തുകൾ വിതയ്ക്കുന്നതും ഒന്നാം ദിവസത്തെ പ്രധാനപാത്രം കുഴിച്ച് മൂടുന്നതും ആണ് മറ്റ് പ്രധാന ചടങ്ങുകൾ. പക്ഷിയുടെ ആകൃതിയുള്ള പ്രധാനവേദിയുടെ നിർമ്മാണവുമന്നു തന്നെ ആരംഭിക്കും. 

അഞ്ചു മുതൽ ഏഴു ദിവസം വരെ പ്രഭാതത്തിലെ ആചാരങ്ങൾക്ക് ശേഷം യാഗവേദിയുടെ അടരുകൾ ഓരോന്ന് വീതം കെട്ടിയുയർത്തി തുടങ്ങും. സന്ധ്യക്കും വൈദിക ചടങ്ങുകൾ ഉണ്ട്. 
ദൈനംദിന ചടങ്ങുകൾക്ക് ശേഷം അഞ്ചാമത്തെ അടർ കെട്ടിയുയർത്തും. ഇഷ്ടികകളെ പശുക്കളായിമാറ്റണമെന്ന്് യജമാനൻ ആഗ്രഹിക്കുന്നതാണ് പിന്നീട് നടക്കുന്നത്. രുദ്രദേവനുള്ള സമർപ്പണവുമുണ്ടാകും.
മുൻ പ്രക്രിയകളിൽ ഉപയോഗിച്ച വസ്തുവകകൾ ഒരു മനുഷ്യരൂപത്തിൽ യാഗശാലയിൽ നിരത്തും. പുതിയഗാർഹിക വേഡിയിൽ നിന്നുള്ള തീ പുതിയ യാഗശാലയിലേക്ക് പകരും. തുടർച്ചയായി ദീർഘനേരം നെയ്യും മറ്റു് ദ്രവ്യങ്ങളും അഗ്നിദേവന് സമർപ്പിക്കും. പ്രതീകാത്മക മൃഗബലി ഉണ്ടാകും.

പത്താം ദിവസം മുതൽ പന്ത്രണ്ടാം ദിവസം വരെയുള്ള ചടങ്ങുകൾ രണ്ട് ദിവസത്തേയും രാപ്പകലുകൾ മുഴുവൻ നീളും. 

അന്ന് യജമാനനും ഏതാനും പുരോഹിതന്മാരും അഗ്നി സമർപ്പണങ്ങൾക്കായി യാഗവേദിയിലേക്ക് സർപ്പങ്ങളെപ്പോലെ ഇഴഞ്ഞ് ചെല്ലും. പല ആചാരാനുഷ്ഠാനങ്ങൾ ഒരേ സമയം നടക്കും. മന്ത്രോച്ചാരണം നടക്കുന്ന ഭാഗത്തെ സോമകുണ്ഡലങ്ങളിലും അഗ്നി ജ്വലിച്ച് തുടങ്ങും. പ്രതീകാത്മകമായി മൃഗങ്ങളെ ബലി നൽകും.


യജമാനനും പത്നിയും അവഭൃതസ്നാനം നടത്തും. ഒരു ആടിനേയും പ്രതീകാത്മകമായി ബലി നൽകും. തന്റെ ഗൃഹത്തിൽ തിരിച്ചെത്തുന്ന യജമാനൻ മൂന്ന് അഗ്നി കൊളുത്തും. തുടർന്ന് രാവിലേയും വൈകീട്ടും ജീവിതകാലം മുഴുവൻ അഗ്നിഹോത്രം നടത്താൻ യജമാനൻ ബാധ്യസ്ഥനാണെന്നാണ് വിശ്വാസം.

ഓരോ ദിവസത്തേയും ആചാരങ്ങൾക്ക് വ്യത്യാസമുണ്ട്. സോമലത, സോമലത പിഴിഞ്ഞ നീര്, പന്ത്രണ്ടിലേറേ തരം സസ്യങ്ങൾ എന്നിവയാണ് മിക്കവാറും ദിവസങ്ങളിൽ അഗ്നിക്ക് സമർപ്പിക്കുന്നത്. രണ്ട് മരക്കഷ്ണങ്ങൾ (അരണി) കടഞ്ഞാണ് അഗ്നി ഉണ്ടാക്കുന്നത്. ആധുനികഉപകരണങ്ങളോ ലോഹങ്ങളോ ഉപയോഗിക്കുന്നില്ല.

പുത്തില്ലത്ത് രാമാനുജൻ സോമയാജിപ്പാടാണ് അതിരാത്രത്തിന്റെ യജമാനൻ. ധൻയപത്തിനാടിയാണ് യജമാന പത്നി. അദ്ധ്വര്യു എന്ന യജുർവേദചര്യയുടെ ഉത്തരവാദിത്തം വഹിക്കുന്നത് കാപ്ര കുടുംബമാണ്. ഋഗ്വേദ ഹോത്രം നരസ് കുടുംബവും സാമവേദത്തിന്റെ ഔദ്ഗാത്രം തോട്ടം നമ്പൂതിരിമാരും ഇപ്രാവശ്യം ഏറ്റെടുത്തു. 

അതിരാത്രം എന്തിന്?
ഐക്യം, സമാധാനം, സമൃദ്ധി, വിജ്ഞ്ജാനം എന്നിവയെല്ലാം ഭൂമിയിലുണ്ടാകാനാണ് അതിരാത്രം നടത്തുന്നത്.
അഗ്നിഹോമത്തിന്റെ പതിനൊന്നാം ദിവസം കുട്ടികളില്ലാത്ത ദമ്പതിമാർക്കും ഗർഭിണികൾക്കും സൗമ്യം എന്ന പ്രസാദം ലഭ്യമാക്കും. അനേകം ക്രിയകൾക്കുശേഷം അനവധി സവിശേഷ മന്ത്രങ്ങൾ ചൊല്ലി മന്ത്രമുഖരിതമാക്കിയശേഷം സാമവേദികളുടെ യജ്ഞായജ്ഞീയം എന്ന പ്രസിദ്ധ സാമസ്തുതിക്കുശേഷമാണ് സംയം തയ്യാറാക്കുന്നത്.

കേരളകൗമുദിയുടെ വാരാന്ത്യകൗമുദി 2011 മാർച്ച് 20 ഞായർ. തയ്യാറാക്കിയത്: ഭാസി പാങ്ങിൽ.
http://athirathram2011.com/home.html



</doc>
<doc id="117935" url="https://ml.wikipedia.org/wiki?curid=117935" title="പ്രാഥമികവർണ്ണങ്ങൾ">
പ്രാഥമികവർണ്ണങ്ങൾ

നീല, പച്ച, ചുവപ്പ് എന്നീ നിറങ്ങളെ പ്രാഥമിക വർണ്ണങ്ങൾ എന്നു വിളിക്കുന്നു. ഈ നിറങ്ങൾ ഉപയോഗിച്ച് മറ്റ് നിറങ്ങൾ നിർമ്മിക്കാവുന്നതാണ്. മനുഷ്യനേത്രത്തിന് തിരിച്ചറിയാനാകുന്ന നിറങ്ങൾ ഓരോന്നും ഈ നിറങ്ങളുടെ വ്യത്യസ്ത അളവിലുള്ള സം‌യോജനങ്ങളുടെ ഫലമായിട്ടാണ്‌ ഉണ്ടാകുന്നത്. കണ്ണിലെ കോശങ്ങൾ ഉദ്ദീപിക്കപ്പെടുന്നതിന്റെ അളവിന്റെ വ്യത്യാസമനുസരിച്ചാണ്‌ ഇങ്ങനെ വിവിധ സം‌യോജനങ്ങളുണ്ടാകുന്നത്. പ്രാഥമിക വർണ്ണങ്ങൾ ചേർന്ന് ദ്വിതീയ വർണ്ണങ്ങളായ സിയൻ (നീല-പച്ച), മഞ്ഞ (ചുവപ്പ്-പച്ച), മജന്ത (ചുവപ്പ്-നീല) എന്നീ നിറങ്ങൾ ഉണ്ടാകുന്നു. ദ്വിതീയ വർണ്ണങ്ങൾ തമ്മിലുള്ളതോ, ദ്വിതീയ വർണ്ണങ്ങളും പ്രാഥമിക വർണ്ണങ്ങളും തമ്മിലുള്ളതോ ആയ സംയോജനഫലമായി നിരവധി വർണ്ണങ്ങൾ കാണാൻ കഴിയുന്നു. വ്യത്യസ്ത തീവ്രതയിലുള്ള പ്രാഥമിക വർണ്ണങ്ങൾ ചേരുമ്പോഴും വ്യത്യസ്തങ്ങളായ നിരവധി വർണ്ണങ്ങൾ കാണാൻ കഴിയുന്നതാണ്. 

ടെലിവിഷൻ തുടങ്ങിയ ഉപകരണങ്ങൾ കണ്ണിന്റെ ഈ പ്രത്യേകതയെ അടിസ്ഥാനമാക്കിയാണ് വർണ്ണദൃശ്യങ്ങൾ കാട്ടിത്തരുന്നത്. ടെലിവിഷനിലുള്ള പച്ച,ചുവപ്പ്,നീല ബിന്ദുക്കളുടെ ആവശ്യാനുസരണ ഉത്തേജനമാണ് വിവിധ നിറങ്ങളെ കാണിച്ചു തരുന്നത്. കണ്ണിലെ ഏതെങ്കിലും വിധത്തിലുള്ള കോൺകോശങ്ങൾക്ക് എന്തെങ്കിലും തകരാറുണ്ടെങ്കിൽ അതും അതിന്റെ സംയോജനത്താലുണ്ടാകുന്ന നിറങ്ങളും കാണുന്നതിൽ ബുദ്ധിമുട്ട് നേരിടുന്നതാണ്, ഈ അവസ്ഥയ്ക്ക് വർണ്ണാന്ധത എന്നു പറയുന്നു.

വർണ്ണവസ്തുക്കളുടെ (pigments) കാര്യത്തിൽ പ്രാഥമികവർണ്ണങ്ങൾ പച്ച,ചുവപ്പ് ,നീല എന്നിവയാണ്. ഈ വർണ്ണവസ്തുക്കൾ ചേർത്ത് ദ്വീതീയ വർണ്ണങ്ങളായ മഞ്ഞ,സിയാൻ,മജന്ത എന്നീ ദ്വിതീയവർണ്ണങ്ങൾ നിർമ്മിക്കാം. 


</doc>
<doc id="117945" url="https://ml.wikipedia.org/wiki?curid=117945" title="അമ്മച്ചിപ്ലാവ്">
അമ്മച്ചിപ്ലാവ്

തിരുവനന്തപുരം ജില്ലയിൽ നെയ്യാറ്റിൻകര ശ്രീകൃഷ്ണസ്വാമിക്ഷേത്രമതിൽ കെട്ടിനകത്ത് നില്ക്കുന്ന ചരിത്രപ്രസിദ്ധമായ പ്ലാവ് ആണ് അമ്മച്ചി പ്ലാവ് എന്ന പേരിൽ അറിയപ്പെടുന്നത്. 
തിരുവിതാംകൂർ ഭരണാധികാരിയായിരുന്ന രാമവർമ മഹാരാജാവ് ദുർബലനായിരുന്നതിനാൽ യുവരാജാവായിരുന്ന അനിഴം തിരുനാൾ മാർത്താണ്ഡവർമയായിരുന്നു രാജ്യകാര്യങ്ങൾ നോക്കിയിരുന്നത്. ഇക്കാലത്ത് രാജശക്തിയെ പ്രബലമാക്കാനും അതിനെ നിയന്ത്രിച്ചുകൊണ്ടിരുന്ന പ്രഭുശക്തിയെ അമർച്ച ചെയ്യാനും അദ്ദേഹം ശ്രമം തുടങ്ങി. തന്നിമിത്തം പ്രഭുക്കന്മാരിൽ ഒരു വലിയ വിഭാഗം അദ്ദേഹത്തിന്റെ ശത്രുക്കളായി മാറി. യുവരാജാവിനു സ്വൈരസഞ്ചാരം സാധ്യമായിരുന്നില്ല. പലപ്പോഴും അദ്ദേഹത്തിനു പ്രച്ഛന്നവേഷനായി യാത്രചെയ്യേണ്ടിവന്നു. ഒരിക്കൽ നെയ്യാറ്റിൻകരയിൽ വച്ചു ശത്രുക്കളുടെ കൈയിലകപ്പെടുമെന്ന നിലയിലെത്തിയ യുവരാജാവ് അടുത്തു കണ്ട ഇഞ്ചപ്പടർപ്പിനിടയിൽ അഭയംതേടി. അവിടെ ഒരു വലിയ പ്ലാവ് നിന്നിരുന്നു. ശത്രുഹസ്തങ്ങളിലകപ്പെടാതിരിക്കാനുള്ള മാർഗങ്ങൾ ആലോചിച്ചുകൊണ്ടു നില്ക്കുമ്പോൾ അദ്ദേഹത്തിന്റെ മുൻപിൽ ഒരു ബാലൻ പ്രത്യക്ഷനായി എന്നും 'ഈ പ്ലാവിന്റെ പൊത്തിൽ കടന്നുകൊള്ളുക' എന്നു പറഞ്ഞിട്ട് ബാലൻ ഓടിമറഞ്ഞുവെന്നും ഐതിഹ്യമുണ്ട്. അദ്ദേഹം ആ പ്ലാവിന്റെ വലിയ പൊത്തിൽ കയറി ഒളിച്ചിരുന്നു. അദ്ദേഹത്തെ പിൻതുടർന്നുവന്നവർ അവിടെയെല്ലാം തിരഞ്ഞിട്ടും കാണാതെ നിരാശപ്പെട്ടു മടങ്ങി. ശത്രുക്കൾ വളരെ ദൂരെയായി എന്നു ബോധ്യമായപ്പോൾ യുവരാജാവ് അവിടെനിന്നിറങ്ങി രക്ഷപ്പെട്ടു. ഇതിന്റെ സ്മാരകമായി മാർത്താണ്ഡവർമ മഹാരാജാവ് 1757-ൽ ആ സ്ഥാനത്ത് ഒരു ക്ഷേത്രം പണിയിച്ച് ശ്രീകൃഷ്ണവിഗ്രഹം പ്രതിഷ്ഠിച്ചു. ക്ഷേത്രവളപ്പിനകത്തു വടക്കു പടിഞ്ഞാറെ കോണിലായി നില്ക്കുന്ന പ്ലാവിനെ അമ്മച്ചിപ്ലാവ് എന്നു പറഞ്ഞുപോരുന്നു. അമ്മച്ചിപ്ലാവിന് 1500-ൽപ്പരം വർഷങ്ങളുടെ പഴക്കമുണ്ടെന്നാണ് വിദഗ്ദ്ധാഭിപ്രായം.

രണ്ടു ശിഖരങ്ങൾ മാത്രമേ ഇപ്പോൾ പ്ലാവിലുള്ളു. പ്ലാവിന് ഭംഗിയായി കല്തറകെട്ടി അതിന്മേൽ ഗണപതിയെയും പ്രതിഷ്ഠിച്ചിട്ടുണ്ട്. ചുറ്റമ്പലങ്ങളിലെ വിഗ്രഹങ്ങളെയെന്ന പോലെ ഭക്തജനങ്ങൾ ഇതിനെയും വന്ദിച്ചുവരുന്നു.


</doc>
<doc id="117960" url="https://ml.wikipedia.org/wiki?curid=117960" title="ഒസൈറിസ്">
ഒസൈറിസ്

ഈജിപ്ഷ്യൻ പുരാണങ്ങളിലെ ഒരു പ്രധാന ദേവൻ. പാതാളലോകത്തിലെ ദേവൻ എന്ന നിലയിലും ഈ ദേവനെ വർണിച്ചു കാണുന്നു. ഭൂമിയുടെയും ആകാശത്തിന്റെയും പുത്രനാണെന്ന ഒരു സങ്കല്പവും പ്രചാരത്തിലുണ്ട്. ഒസൈറിസ് ഐസിസ് ദേവതയുടെ ഭർത്താവായി ചിത്രീകരിക്കപ്പെട്ടിട്ടുണ്ട്. വിവേകത്തിന്റെയും നീതിയുടെയും വിളനിലമായ ഇദ്ദേഹം ഈജിപ്റ്റ് മുഴുവൻ ഭരിച്ചിരുന്നതായി വിശ്വസിക്കപ്പെടുന്നു. അജ്ഞാനികളും പ്രാകൃതരുമായ ജനങ്ങളെ സംസ്കാരസമ്പന്നരാക്കി അവർക്കിടയിൽ നല്ല നിയമങ്ങളും വ്യവസ്ഥകളും ഇദ്ദേഹം ഏർപ്പെടുത്തി. ഇദ്ദേഹത്തിന്റെ സദ്ഗുണങ്ങളും കൃത്യങ്ങളും സഹോദരനായ സെത്ത് (Seth) അസൂയാലുവായി; തന്ത്രപൂർ‌വം ജ്യേഷ്ഠനെ ഒരു പെട്ടിലാക്കി നൈൽ നദിയിൽ ഒഴുക്കിക്കൊന്നു. ദീർഘകാലാന്വേഷണഫലമായി ഒസൈറിസ്സിനെ ഐസിസ് കണ്ടെടുത്തു. പക്ഷേ അവളിൽനിന്ന് ഒസൈറിസ്സിന്റെ ശരീരം സെത്ത് പിടിച്ചുവാങ്ങി, പല കഷണങ്ങളാക്കി ഈജിപ്റ്റ് മുഴുവൻ വിതറി. ഒന്നൊഴിച്ചു ബാക്കിയെല്ലാ കഷണങ്ങളും ഐസിസ് ശേഖരിച്ച് വേണ്ട ബഹിമതികളോടുകൂടി പല സ്ഥലങ്ങളിലായി സംസ്കരിച്ചു. ആസ്ഥാനങ്ങളെല്ലാം പവിത്രമായി തീർന്നുവെന്നാണ് ഐതിഹ്യം.

ഒസൈറിസ്സിന്റെ ശരീരഭാഗങ്ങളെല്ലാം തന്റെ മന്ത്രശക്തിയാൽ ഒരുമിച്ചുചേർത്ത് ഐസിസ് ഒസൈറിസ്സിനെ ജീവിപ്പിച്ചുവെന്നും, പാതാളത്തിലെ ഭരണാധിപനായി ഒസൈറിസ് പിന്നീട് ജീവിച്ചുവെന്നുമുള്ള വേറൊരു ഐതിഹ്യവും പ്രചാരത്തിലുണ്ട്. ഒസൈറിസ്സിന്റെ പുത്രൻ ഹോറസ് തന്റെ പിതാവിന്റെ ഘാതകനായ സെത്തിനെ വധിച്ചു പകവീട്ടിയതായി പറയപ്പെടുന്നു.

അപിസ് എന്ന കാളയായി ഒസൈറിസ് ഭൂലോകത്തിൽ അവതരിച്ചതായി വിശ്വാസികൾ കരുതിവരുന്നു. ഇതിന്റെ ഫലമായി ഈ കാളയുടെ പേര് ഒസൈറിസ്--അപിസ് എന്നായിത്തീർന്നു.

ഒസൈറിസ്സിനെകുറിച്ച് മറ്റൊരു ഐതിഹ്യവുമുണ്ട്. അദിയിൽ ഇദ്ദേഹം ബ്യൂസീറിസ്സിലെ മാത്രം ദേവനായിരുന്നു. ക്രമേണ ഒസൈറിസ്സിനെ ആരാധിക്കുന്ന സമ്പ്രദായം അബിഡോസിലും വ്യാപിച്ചു. നന്മ നൽകുന്നവനായും പ്രഭുക്കളുടെ പ്രഭുവായും ദേവതകളുടെ രാജാവായും ഇദ്ദേഹം പ്രകീർത്തിക്കപ്പെട്ടുവന്നു. ഒസൈറിസ്സിന്റെ ഒരു ദേവാലയം അബിഡോസ്സിലുണ്ട്. ഇതിൽ ഒസൈറിസ്സിന്റെ തല അടക്കം ചെയ്തിട്ടുള്ളതായി വിശ്വസിച്ചുവരുന്നു. ഇത് നല്ലൊരു തീർഥാടന കേന്ദ്രമായിത്തീർന്നു. ഈ പുണ്യഭൂമിയിൽ മൃതശരീരം അടക്കം ചെയ്യുന്നത് ശ്രേയസ്കരമാണെന്ന വിശ്വാസത്താൽ മരിച്ചവരെ ദൂരസ്ഥലങ്ങളിൽ നിന്നുപോലും ഇവിടെ കൊണ്ടുവരാറുണ്ട്. ഒസൈറിസ്സിനെ നന്മയുടെയും സഹോദരനായ സെത്തിനെ തിന്മയുടെയും പ്രതീകങ്ങളായി ഈജിപ്റ്റുകാർ കരുതുന്നു. സാധാരണയായി മനുഷ്യരൂപത്തിലാണ് ഒസൈറിസ്സിനെ പ്രതിനിധീകരിക്കാറുള്ളത്. കാളയുടെയോ മറ്റു മൃഗങ്ങളുടെയോ മുഖത്തോടുകൂടിയ മനുഷ്യന്റെ ആകൃതിയിലും ഒസൈറിസ് ചിത്രീകരിക്കപ്പെട്ടിട്ടുണ്ട്.



</doc>
<doc id="117972" url="https://ml.wikipedia.org/wiki?curid=117972" title="പ്രജ (ചലച്ചിത്രം)">
പ്രജ (ചലച്ചിത്രം)

ജോഷിയുടെ സംവിധാനത്തിൽ മോഹൻലാൽ, ബിജു മേനോൻ, മനോജ്‌ കെ. ജയൻ, ഐശ്വര്യ എന്നിവർ പ്രധാനവേഷങ്ങളിൽ അഭിനയിച്ച് 2001-ൽ പുറത്തിറങ്ങിയ ഒരു മലയാളചലച്ചിത്രമാണ് പ്രജ. മുഖ്യധാരയുടെ ബാനറിൽ കെ. മോഹനൻ നിർമ്മിച്ച ഈ ചിത്രം സ്വർഗ്ഗചിത്ര ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് രഞ്ജി പണിക്കർ ആണ്.


ഗിരീഷ് പുത്തഞ്ചേരി, എം.ഡി. രാജേന്ദ്രൻ, എം.പി. മുരളീധരൻ എന്നിവർ എഴുതിയ ഗാനങ്ങൾക്ക് സംഗീതം പകർന്നത് എം.ജി. രാധാകൃഷ്ണൻ ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. ഗാനങ്ങൾ സത്യം ഓഡിയോസ് വിപണനം ചെയ്തിരിക്കുന്നു. 




</doc>
<doc id="117976" url="https://ml.wikipedia.org/wiki?curid=117976" title="അചിൻ വാണിക്">
അചിൻ വാണിക്

ആണവനിരായുധീകരണം, ആഗോളീകരണം, തെക്കേ ഏഷ്യൻ സാമൂഹ്യ-രാഷ്ട്രീയസാഹചര്യങ്ങൾ, ഇന്ത്യയിലെ സാമുദായികപ്രശങ്ങൾ എന്നീ വിഷയങ്ങളിൽ ശക്തവും ആധികാരികവുമായി എഴുതുകയും പ്രതികരിക്കുകയും ചെയ്യുന്ന പത്രപ്രവർത്തകനും രാഷ്ട്രീയനിരീക്ഷകനും എഴുത്തുകാരനും ഡൽഹി യൂണിവേഴ്സിറ്റിയിലെ അദ്ധ്യാപകനുമാണ്‌ അചിൻ വാണിക്(Achin Vanaik).. 2004 മുതൽ ഡെൽഹി സർവ്വകലാശാലയിലെ മുഴുവൻ സമയ പ്രൊഫസറായി സേവനമനുഷ്ടിക്കുന്നു. 

അചിൻ വാണിക് ബ്രിസ്റ്റോൾ സർവ്വകലാശാലയിൽനിന്നും 1970-ൽ സാമ്പത്തികശാസ്ത്രത്തിലും സ്റ്റാറ്റിസ്റ്റിക്സിലും ബിരുദമെടുത്തു. തുടർന്നു് പത്രമാദ്ധ്യമങ്ങളിൽ ഉദ്യോഗമാരംഭിച്ചു. 1978 മുതൽ 90 വരെ ദ ടൈംസ് ഓഫ് ഇന്ത്യയുടെ ബോംബെ ശാഖയിൽ സഹപത്രാധിപരായി ജോലിചെയ്ത് അചിൻ വാണിക്, ന്യൂഡൽഹിയിലെ നെഹ്‌റു സ്മാരക മ്യൂസിയത്തിന്റെയും ലൈബ്രറിയുടേയും കീഴിലെ കണ്ടം‌പററി സ്റ്റഡീസ് കേന്ദ്രത്തിൽ 1991 മുതൽ 1996 വരെ റിസർച്ച് ഫെലൊ ആയിരുന്നു.ജാമിഅ മില്ലിയ ഇസ്ലാമിയ സർവകലാശാലയിൽ രണ്ടു പ്രാവശ്യം വിസിറ്റിംഗ് പ്രൊഫസറായും ജോലി ചെയ്തു. നിരവധി ദേശീയ അന്തർദേശീയ അക്കാഡമിക് ജേർണലുകളിൽ അദ്ദേഹത്തിന്റെ പ്രബന്ധങ്ങൾ പ്രസിദ്ധീകൃതമായിട്ടുണ്ട്. 

1960 കളിലും 1970 കളിലും ബ്രിട്ടണിൽ സാമ്രാജ്യത്ത-വംശീയ വിരുദ്ധ പ്രസ്ഥാനങ്ങളിൽ സജീവമായിരുന്നു അദ്ദേഹം. പിന്നീട് ബോംബെയിലേക്ക് തിരിച്ച അദ്ദേഹം അവിടെ ബോംബെ ജേർണലിസ്റ്റ് യൂണിയനിലും ജനാധിപത്യാവകാശ കമ്മിറ്റിയിലും സജീവമായി. 1991 ഡൽഹിയിലേക്ക് കൂടുമാറിയ അചിൻ, അവിടെ വർഗീയതെക്കെതിരിലും പൗരാവകാശ വിഷയങ്ങളിലും ശ്രദ്ധപതിപ്പിച്ചു. അണുവായുധ നിരായുധീകരണത്തിനുള്ള പ്രസ്ഥാനത്തിന്റെയും (MIND) കോയിലീഷൻ ഫോർ ന്യൂക്ലിയർ ഡിസാർമെമെന്റ് ആൻഡ് പീസിന്റേയും സ്ഥാപകാംഗമായിരുന്നു. 1993-94 ൽ ഇന്ത്യാഗവർമെന്റ് നിയമിച്ച ദേശീയ സാക്ഷരതാ മിഷന്റെ എക്സ്പെർട്ട് കമ്മിയിലും പ്രവർത്തിച്ചു.


വിദഗ്ദ്ധാവലോകനം നടക്കുന്ന ജേണലുകളിൽ പ്രസിദ്ധീകരിച്ചവ



</doc>
<doc id="118001" url="https://ml.wikipedia.org/wiki?curid=118001" title="പതിമൂന്ന് കണ്ണറപ്പാലം">
പതിമൂന്ന് കണ്ണറപ്പാലം

കൊല്ലം ജില്ലയിലെ തെന്മലയ്ക്ക് സമീപമുള്ള കഴുതുരുട്ടിയിൽ സ്ഥിതി ചെയ്യുന്ന മനോഹരമായ ഒരു പാലമാണ് പതിമൂന്ന് കണ്ണറപ്പാലം (13 ആർച്ച് ബ്രിഡ്ജ് / 13 Arch Bridge). കൊല്ലം-ചെങ്കോട്ട മീറ്റർഗേജ് പാത ഇതിനു മുകളിലൂടെയാണ് കടന്നുപോകുന്നത്, താഴെയായി കൊല്ലം-തിരുമം‌ഗലം ദേശീയപാതയും (N.H 208) കടന്നു പോകുന്നു. വ്യാവസായിക നഗരങ്ങളായ കൊല്ലത്തിനേയും മദ്രാസിനേയും ബന്ധിപ്പിച്ചിട്ടുള്ള ഈ പാത നിറയെ തുരങ്കങ്ങളും പാലങ്ങളും മറ്റും നിറഞ്ഞതാണ്. ബ്രിട്ടീഷ് എഞ്ചിനീയറിങ്ങ് സാങ്കേതികവിദ്യയുടെ ഉത്തമ ഉദാഹരണങ്ങളാണ് പതിമൂന്ന് കണ്ണറപ്പാലവും പുനലൂർ തൂക്കുപാലവും.

കണ്ണറ പാലത്തിന് പതിമൂന്ന് കമാനങ്ങളുണ്ട്. ഇവ കൊളോണിയൻ കാലഘട്ടത്തിലെ നിർമ്മിതികളുടെ പ്രത്യേകതകളാണ്. 102 മീറ്റർ നീളവും 5 മീറ്റർ പൊക്കവുമുള്ള പതിമൂന്ന് കണ്ണറപ്പാലത്തിനു 100 വർഷം കഴിഞ്ഞിട്ടും പറയത്തക്ക ജീർണ്ണതകളൊന്നുമില്ല. ബ്രിട്ടീഷ് ഭരണകാലത്ത് സുർകി രീതിയിൽ പണികഴിപ്പിച്ചിട്ടുള്ള പാലത്തിന്റെ നിർമ്മാണത്തിന് സിമന്റ് ഉപയോഗിച്ചിട്ടില്ല എന്നതും ശ്രദ്ധേയമാണ്.

http://www.zonkerala.com/travel/pathimoonnu-kannara-bridge.htm


</doc>
<doc id="118002" url="https://ml.wikipedia.org/wiki?curid=118002" title="ദേശീയപാത 744 (ഇന്ത്യ)">
ദേശീയപാത 744 (ഇന്ത്യ)

ദേശീയപാത 744 (പഴയ ദേശീയപാത 208), ദക്ഷിണേന്ത്യയിലെ ഒരു ദേശീയ പാതയാണ്‌. തമിഴ്നാട്ടിലെ തിരുമംഗലത്തെ കേരളത്തിലെ കൊല്ലവുമായി ബന്ധിപ്പിക്കുന്നു. ദേശീയ പാത 66-ൽ കൊല്ലത്തു നിന്നാരംഭിച്ച് തിരുമംഗലത്ത് വച്ച് ദേശീയ പാത 44-ൽ ചേരുന്നു. 206 കിലോമീറ്റർ നീളമുള്ള ഈ പാതയ്ക്ക് തമിഴ്നാട്ടിൽ 125 കി.മി.യും കേരളത്തിൽ 81 കി.മി.യും ഉണ്ട്. 
ദേശീയപാത 208 കടന്നു പോകുന്ന പ്രധാന നഗരങ്ങൾ മാർഗ്ഗം അനുസരിച്ച്.

കൊല്ലം, കുണ്ടറ, കൊട്ടാരക്കര, പുനലൂർ, ഇടമൺ, തെന്മല, ആര്യങ്കാവ്, പുളിയറ, ചെങ്കോട്ട, തെങ്കാശി, കടയനല്ലൂർ, പുളിയൻഗുഡി, വാസുദേവനല്ലൂർ, സിവഗിരി, രാജപാളയം, ശ്രീവില്ലിപുതൂർ, റ്റി. കല്ലുപ്പത്തി, തിരുമംഗലം.


</doc>
<doc id="118013" url="https://ml.wikipedia.org/wiki?curid=118013" title="ബ്ലെൻഡർ">
ബ്ലെൻഡർ

ത്രിമാന ഗ്രാഫിക്സ് കൈകാര്യം ചെയ്യാൻ ഉപയോഗിക്കുന്ന ഒരു സോഫ്റ്റ്‌വെയർ ആണ് ബ്ലെൻഡർ(Blender). മോഡലിംഗ്, യു.വി മാപ്പിംഗ്, സിമുലേഷനുകൾ, റെൻഡറിംഗ്, എഡിറ്റിംഗ് തുടങ്ങിയ ആവശ്യങ്ങൾക്കായി ഈ സോഫ്റ്റ്‌വെയർ ഉപയോഗിക്കുന്നു.
ജി.പി.എൽ അനുമതി പത്രത്തോടെ സ്വതന്ത്രസോഫ്റ്റ്‌വെയറായി പുറത്തിറങ്ങിയിരിക്കുന്ന ഇത് ഗ്നു/ലിനക്സ് , വിൻഡോസ്, മാക് ഒ.എസ് തുടങ്ങിയ ഓപ്പറേറ്റിംഗ് സിസ്റ്റങ്ങളിൽ പ്രവർത്തിക്കാൻ ശേഷിയുള്ളതാണ്.

ഡച്ച് ആനിമേഷൻ സ്റ്റൂഡിയോ ആയ നിയോജിയോ, നാൻ എന്നിവരുടെ ആവശ്യങ്ങൾക്കായാണ് ബ്ലെൻഡർ ആദ്യമായി നിർമ്മിച്ചത്(1989ൽ). യെല്ലോ പുറത്തിറക്കിയ ബേബി എന്ന ആൽബത്തിൽ നിന്നുമാണ് ബ്ലെൻഡർ എന്ന പേര് സ്വീകരിച്ചത് എന്നാണ് പറയപ്പെടുന്നത്.ആദ്യ കാലത്ത് ഷെയർവെയർ ആയി പുറത്തിറങ്ങിയിരുന്ന ഈ സോഫ്റ്റ് വെയർ 2002ൽ 100,670$ യു എസ് ഡോളറിന് റൂസെൻണ്ടാളിന്റെ (Roosendaal) നേതൃത്ത്വത്തിലുള്ള ബ്ലെൻഡർ ഫൗണ്ടേഷൻ വാങ്ങുകയായിരുന്നു.പിന്നീട് പൊതുജനങ്ങളിൽ നിന്ന് സംഭാവനകൾ സ്വീകരിച്ച് തുടങ്ങിയ സംരംഭം സെപ്റ്റബർ 7, 2002 ന് സോഴ്സ് കോഡ് പൊതുജനത്തിന് പ്രാപ്യമാകുന്ന രീതിയിൽ GPL ആയി പുറത്തിറക്കി. ഇന്ന് ബ്ലെൻഡർ ഫൗണ്ടേഷനാണ് ഇതിന്റെ വികസനം ചെയ്തുകൊണ്ടിരിക്കുന്നത്. 

എലിഫന്റ്സ് ഡ്രീം, ബിഗ് ബക്ക് ബണ്ണി, സിന്റൽ, ടിയേഴ്സ് ഓഫ് സ്റ്റീൽ എന്നീ സ്വതന്ത്രസിനിമകൾ ബ്ലെൻഡറിൽ നിർമ്മിച്ചതാണ്. യോ ഫ്രാങ്കി (Yo Frankie!) എന്ന പേരിൽ ഒരു ഗയിമും ബ്ലെൻഡറിന്റെ സഹായത്തോടെ നിർമ്മിക്കുന്നു. പ്ലുമിഫെറോസ് എന്ന പേരിൽ ഒരു കച്ചവട സിനിമ പൂർണ്ണമായും ബ്ലെൻഡർ ഉപയോഗിച്ച് നിർമ്മിക്കുന്നുണ്ട്.



</doc>
<doc id="118019" url="https://ml.wikipedia.org/wiki?curid=118019" title="സ്റ്റെല്ലേറിയം">
സ്റ്റെല്ലേറിയം

ജി.പി.എൽ അനുമതിപത്രമുള്ള ഒരു ഡെസ്ക്ടോപ്പ് പ്ലാനറ്റോറിയം സോഫ്റ്റ്വെയറാണ് സ്റ്റെല്ലേറിയം. ആകാശത്തിലെ വിവിധ കാഴ്ചകളുടെ ആനിമേഷനാണ് സോഫ്റ്റ്‌വേർ ഒരുക്കുന്നത്. ഏതൊരു ദിവസത്തേയും ഏതു സമയത്തേയും ആകാശം നമുക്കിതിൽ കാണാം. അന്തരീക്ഷം നമുക്കിഷ്ടമുള്ള പോലെ മാറ്റി മറിക്കാനും സാധിക്കും.നക്ഷത്ര നിരീക്ഷകരെ സംബന്ധിച്ചിടത്തോളം വളരെയധികം സഹായകരമായ സോഫ്റ്റ്വെയറാണ് ഇത്. നക്ഷത്രഗണങ്ങളും അവയുടെ ആകൃതിയും അതിലെ ഓരോ നക്ഷത്രങ്ങളുടെ പേരും അവയുടെ തിളക്കവും അവയിലേക്കുള്ള ദൂരവും എല്ലാം നമുക്ക് പരിശോധിക്കാം. 600,000 ത്തിലധികം നക്ഷത്രങ്ങളുടെ വിശദ വിവരങ്ങൾ അടങ്ങിയ കാറ്റലോഗാണ് സ്റ്റെല്ലേറിയത്തിന്റെ സവിശേഷത.
21 കോടി നക്ഷത്രങ്ങളടെ പ്രധാന വിവരങ്ങളും ഇതിൽ അടങ്ങിയിരിക്കുന്നു.ഓരോ ഗ്രഹങ്ങളെക്കുറിച്ചും ചിത്രങ്ങളടക്കമുള്ള വിശദവിവരങ്ങൾ സ്റ്റെല്ലേറിയം പങ്കുവയ്ക്കുന്നുണ്ട്.സോഫ്റ്റ്‌വേർ സഹായത്തോടെ പ്രവർത്തിക്കുന്ന ടെലസ്ക്കോപ്പുകൾ നിയന്ത്രിക്കാനുള്ള സംവിധാനവും ഇതിലുണ്ട്. നാം ചൂണ്ടിക്കാണിക്കുന്ന ഭാഗത്തേക്ക് ടെലിസ്കോപ്പ് തിരിക്കാനുള്ള നിർദ്ദേശങ്ങൾ സ്റ്റെല്ലേറിയം സ്വയം നൽകിക്കോളും.

http://www.stellarium.org/ എന്ന സൈറ്റിൽ നിന്നും സൗജന്യമായി ഈ സ്വതന്ത്ര സോഫ്റ്റ്‌വേർ ഡൗൺലോഡ് ചെയ്യാവുന്നതാണ്.ഗ്നു/ലിനക്സ്, മൈക്രോസോഫ്റ്റ് വിൻഡോസ്, മാക്ക് ഒ.എസ് എക്സ് എന്നീ ഓപ്പറേറ്റിംഗ് സിസ്റ്റമുകളിൽ ഇത് പ്രവർത്തിക്കും
http://www.stellarium.org/


</doc>
<doc id="118035" url="https://ml.wikipedia.org/wiki?curid=118035" title="അരിക്കുളം ഗ്രാമപഞ്ചായത്ത്">
അരിക്കുളം ഗ്രാമപഞ്ചായത്ത്

കോഴിക്കോട് ജില്ലയിൽ കൊയിലാണ്ടി താലൂക്കിൽ പന്തലായനി ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത്. 
വിസ്തീർണം 16.25 ചതുരശ്ര കിലോമീറ്റർ
അതിരുകൾ: വടക്ക് നൊച്ചാട്, മേപ്പയൂർ പഞ്ചായത്തുകൾ, തെക്ക് ഉള്ളിയേരി പഞ്ചായത്ത്, കൊയിലാണ്ടി മുനിസിപ്പാലിറ്റി, പടിഞ്ഞാറ് കീഴരിയൂർ, മേപ്പയൂർ പഞ്ചായത്തുകൾ, കൊയിലാണ്ടി മുനിസിപ്പാലിറ്റി, കിഴക്ക് നടുവണ്ണൂർ, നൊച്ചാട് പഞ്ചായത്തുകൾ എന്നിവയാണ്‌.
പത്മശ്രീ മാണിമാധവചാക്യാരുടെ ജന്മസ്ഥലം എന്ന രീതിയിലും ഈ ഗ്രാമം പ്രശസ്തമാണ്‌.

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 24587 ഉം സാക്ഷരത 88.99 ശതമാനവും ആണ്‌.


</doc>
<doc id="118036" url="https://ml.wikipedia.org/wiki?curid=118036" title="ചേലക്കര">
ചേലക്കര

തൃശ്ശൂർ ജില്ലയിലെ ഒരു പട്ടണമാണ് ചേലക്കര. ചേലക്കര ഗ്രാമപഞ്ചായത്തിന്റെ ഭാഗമാണിത്. ജില്ലാ ആസ്ഥാനമായ തൃശ്ശൂരിൽ നിന്ന് 32 കിലോമീറ്റർ വടക്കുകിഴക്കുമാറിയും, വടക്കാഞ്ചേരിയിൽ നിന്ന് 16 കിലോമീറ്റർ വടക്കുകിഴക്കുമാറിയും, ഒറ്റപ്പാലത്തുനിന്ന് 18 കിലോമീറ്റർ തെക്കുപടിഞ്ഞാറുമാറിയും, പാലക്കാട്ടുനിന്ന് 50 കിലോമീറ്റർ തെക്കുപടിഞ്ഞാറുമാറിയുമാണ് ഈ പട്ടണം സ്ഥിതിചെയ്യുന്നത്.

ടിപ്പു സുൽത്താന്റെ കാലത്ത് അന്ന് മാറ് മറക്കാൻ അവകാശമില്ലാതിരുന്ന സ്ത്രീകൾക്ക് മേൽമുണ്ട് ഉടുക്കണമെന്ന ഉത്തരവോടെ ചേല വിതരണം ചെയ്ത സ്ഥലം പിന്നീട് ചേലക്കരഎന്ന സ്ഥലപ്പേരായി എന്നാണ് ഐതിഹ്യം.

പാതയോരങ്ങളിൽ വളരെയധികം ചേലമരങ്ങൾ (ആലും അതുപോലെയുള്ള തണൽ മരങ്ങളും) കാണപ്പെടുന്ന കര/നാട് എന്ന അർത്ഥത്തിലാണ് ചേലക്കര എന്ന പേരുവന്നതെന്ന് ഒരു അഭിപ്രായം നിലവിലുണ്ട്.


</doc>
<doc id="118042" url="https://ml.wikipedia.org/wiki?curid=118042" title="തീക്കടൽ കടഞ്ഞ് തിരുമധുരം">
തീക്കടൽ കടഞ്ഞ് തിരുമധുരം

മലയാളഭാഷയുടെ പിതാവെന്ന് വിശേഷിപ്പിക്കപ്പെടാറുള്ള തുഞ്ചത്തെഴുത്തച്ഛനെ വിഷയമാക്കി സി. രാധാകൃഷ്ണൻ എഴുതിയ ജീവചരിത്രാഖ്യായികയാണ്‌ തീക്കടൽ കടഞ്ഞ് തിരുമധുരം. എഴുത്തച്ഛന്റെ കുടുംബപശ്ചാത്തലത്തേയും വ്യക്തിത്വത്തേയും കുറിച്ച് പ്രചരിച്ചിട്ടുള്ള ധാരണകൾ പലതുമായും ചേർന്നു പോകാത്ത ചിത്രമാണ്‌ ഈ രചനയിൽ രാധാകൃഷ്ണൻ അവതരിപ്പിക്കുന്നത്. ഈ കൃതി കെട്ടുകഥയല്ലെന്നും "ഭാഷാപിതാവിന്റെ" ജീവിതത്തെക്കുറിച്ച് കുട്ടിക്കാലത്തും യുവപ്രായത്തിലും മുത്തച്ഛനിലും മുത്തച്ഛിയിലും നിന്നു കിട്ടിയ ചിത്രവും ദീർഘകാലത്തെ അന്വേഷണത്തിൽ കണ്ടെത്തിയ വിവരങ്ങളുമാണ്‌ ഇതിലുള്ളതെന്നും ഗ്രന്ഥകാരൻ പറയുന്നു. എഴുത്തച്ഛൻ തന്റെ കുടുംബത്തിന്റെ പൂർവികന്മാരിൽ ഒരാളായിരുന്നു എന്നും അദ്ദേഹം അവകാശപ്പെടുന്നു. 

മാതൃഭൂമി ദിനപത്രത്തിന്റെ വാരാന്തപ്പതിപ്പിൽ ഖണ്ഡശ്ശ: വെളിച്ചം കണ്ട "തീക്കടൽ കടന്ന് തിരുമധുരം", ആദ്യമായി പുസ്തകരൂപത്തിൽ പ്രസിദ്ധീകരിക്കപ്പെട്ടത്, 2005 ജനുവരി മാസത്തിലാണ്‌.

എഴുത്തച്ഛന്റെ ജീവിതത്തിലെ പ്രധാന ഘട്ടങ്ങളുടെ അടിസ്ഥാനത്തിൽ ഗ്രന്ഥത്തെ നാലു ഭാഗങ്ങളായി വിഭജിച്ചിരിക്കുന്നു. ആദ്യത്തെ മൂന്നു ഭാഗങ്ങൾക്ക് അവയിലെ സംഭവങ്ങൾ നടക്കുമ്പോൾ എഴുത്തച്ഛൻ ജീവിച്ചിരുന്ന സ്ഥലങ്ങളെ പിന്തുടർന്ന് താന്നിയൂർ(താനൂർ), തിരുവൂർ(തിരൂർ), ശബരകൊട്ടം(ചമ്രവട്ടം) എന്നീ പേരുകളാണ്‌‌. സാമൂതിരിയുടെ അധികാരകോയ്മയിൽ നിന്നുള്ള എഴുത്തച്ഛന്റെ നാടുകടത്തലിനു ശേഷമുള്ള ജീവിതം വിവരിക്കുന്ന അവസാന ഭാഗത്തിന്‌ മഹാപ്രസ്ഥാനം എന്നാണ്‌ പേര്‌. ഭാഗങ്ങൾ ഓരോന്നും അദ്ധ്യായങ്ങളായും തിരിച്ചിട്ടുണ്ട്. അദ്ധ്യായങ്ങൾക്ക് 'ഓല' എന്നാണ്‌ പേരിട്ടിരിക്കുന്നത്. നാലു ഭാഗങ്ങളിലും കൂടിയുള്ള 'ഓല'-കളുടെ എണ്ണം, എഴുത്തച്ഛൻ രൂപം കൊടുത്തതായി കരുതപ്പെടുന്ന മലയാളം അക്ഷരമാലയിലെ അക്ഷരങ്ങളുടെ സംഖ്യയായ 51 ആണ്‌.

ജീവിതസായാഹ്നത്തിൽ ചിറ്റൂർ പ്രദേശത്ത് പാപനാശിനി നദിയുടെ കരയിലിരുന്ന് എഴുത്തച്ഛൻ നടത്തുന്ന അനുസ്മരണത്തിന്റെ രൂപത്തിലാണ്‌ "തീക്കടൽ കടഞ്ഞ് തിരുമധുരം" എഴുതിയിരിക്കുന്നത് .
വെട്ടത്തുനാട്ടിലെ താന്നിയൂരിലാണു് (താനൂർ) എഴുത്തച്ഛൻ ജനിച്ചത്. അവിടെ എഴുത്തുകളരി സ്ഥാപിക്കാനായി പുരാതനകാലത്ത് വള്ളുവക്കോനാതിരി വെട്ടത്തരചന്‌ അയച്ചുകൊടുത്ത എഴുത്താശാന്മാരുടെ ഒരു കുടുംബമായിരുന്നു അദ്ദേഹത്തിന്റെ താവഴി. കുടുംബപ്പേര്‌ "പഴഞ്ഞാനം" (പഴയ ജ്ഞാനം) എന്നും അമ്മയുടെ പേര്‌ ലക്ഷ്മി എന്നും ആയിരുന്നു. മെയ്ക്കളരി ആശാനായിരുന്ന അദ്ദേഹത്തിന്റെ അച്ഛൻ നാരായണൻ, പിലാക്കാട്ടീരി കുടുംബക്കാരനായിരുന്നു. സാമൂതിരിക്കെതിരെ വെട്ടത്തരചനെ പിന്തുണച്ചതിനാൽ സാമൂതിരിയുടേയും, അറിവിന്റെ മേലുള്ള ബ്രാഹ്മണരുടെ കുത്തകയ്ക്കു ഭീഷണിയായ കളരികൾ നടത്തുന്നതിന്റെ പേരിൽ ബ്രാഹ്മണമേധാവികളുടേയും ശത്രുതയുടെ നിഴലിലായിരുന്നു ഈ കുടുംബങ്ങൾ. അച്ഛനമ്മമാരുടെ നാലു മക്കളിൽ ഏറ്റവും ഇളയവനായിരുന്നു എഴുത്തച്ഛൻ. അദ്ദേഹത്തിന്റെ പേര്‌ കൃഷ്ണൻ എന്നും വിളിപ്പേര്‌ അപ്പു എന്നും ആയിരുന്നു. ഏറ്റവും മൂത്തതായി രാമൻ എന്ന പേരിൽ ഒരു സഹോദരനും അയാൾക്കു താഴെ, സീത(സീതോപ്പ), ചീരു (ചീരുവോപ്പ) എന്നീ പേരുകളിൽ രണ്ടു സഹോദരിമാരും എഴുത്തച്ഛനുണ്ടായിരുന്നു. സഹോദരൻ രാമന്റെ വിളിപ്പേര്‌ കുട്ടൻ എന്നായിരുന്നു.

സാമൂതിരിയുടെ കിങ്കരന്മാർ എഴുത്തച്ഛന്റെ ജനനത്തിനു പതിനേഴുനാൾ മുൻപ് അദ്ദേഹത്തിന്റെ അച്ഛനെ ചതിയിൽ വിഷം കൊടുത്തു കൊന്നു. അച്ഛൻ കൊല്ലപ്പെടുമ്പോൾ തഞ്ചാവൂരെ ആധീനത്തിൽ പഠനം നടത്തിയിരുന്ന കുട്ടൻ, തുടർന്ന് അവിടുത്തെ വിദ്യാഭ്യാസം പൂർത്തിയാക്കാതെ നാട്ടിലേയ്ക്കു മടങ്ങി. ഭർത്താവിന്റെ മരണത്തിനു ഏതാനും വർഷങ്ങൾക്കുശേഷം വിഷാദരോഗം മൂത്ത് സമനില നഷ്ടപ്പെട്ടിരുന്ന എഴുത്തച്ഛന്റെ അമ്മ മരിച്ചു. എഴുത്തച്ഛൻ ജനിക്കുമ്പോൾ കാരണവരായിരുന്നത് അദ്ദേഹത്തിന്റെ അമ്മാവൻ രാമൻ ആയിരുന്നു. പരദേശത്ത് (തമിഴ്‌നാട്ടിൽ) വിദ്യാഭ്യാസം നേടിയ ഒരു പണ്ഡിതനായിരുന്നു ആ അമ്മാവൻ. എഴുത്തച്ഛന്‌ പ്രാഥമിക വിദ്യാഭ്യാസം നൽകിയതും അദ്ദേഹത്തിന്റെ ജീവിതവീക്ഷണത്തിന്‌ അടിത്തറയിട്ടതും അദ്ദേഹത്തിന്റെ സർഗ്ഗവാസനയെ ആദ്യം തിരിച്ചറിഞ്ഞതും എഴുത്തുകളരിയാശാനായ ആ അമ്മാവനായിരുന്നു. അമ്മാവൻ തിമിരബാധിതനായിരുന്നതുകൊണ്ട്, ക്രമേണ എഴുത്തുകളരിയുടെ ചുമതല എഴുത്തച്ഛന്റെ സഹോദരൻ കുട്ടൻ ഏറ്റെടുത്തു. എഴുത്തച്ഛന്റെ തുടർപഠനത്തിൽ ഗുരു സഹോദരനായിരുന്നു.

എഴുത്തച്ഛന്റെ അച്ഛന്റെ മരണത്തെ തുടർന്ന് മരുമകൻ, ഉണ്ണി എന്നു വിളിപ്പേരുള്ള കുമാരൻ, കാരണവന്മാരുടെ സമ്മതമില്ലാതെ, ഭഗവതിയുടെ മുമ്പിൽ ചാവേർ വ്രതമെടുത്തിരുന്നു. പന്ത്രണ്ടു വർഷത്തിലൊരിക്കൽ തിരുനാവായയിൽ നടക്കാറുള്ള മാമാങ്കത്തിൽ, അതിന്റെ സം‌രക്ഷകനായ സാമൂതിരിയെ നിലപാടുതറയിലെത്തി കൊല്ലുകയോ, അതിനുള്ള ശ്രമത്തിൽ കൊല്ലപ്പെടുകയോ ചെയ്യുമെന്ന പ്രതിജ്ഞയായിരുന്നു അത്. എഴുത്തച്ഛന്റെ മൂത്ത സഹോദരി സീത(സീതോപ്പ)യുടെ പ്രതിശ്രുത വരനായിരുന്നു ഉണ്ണി. ഉണ്ണിയുടേയും സീതയുടേയും വിവാഹം കഴിഞ്ഞ് ഏറെത്താമസിയാതെ ഉണ്ണിയുടെ നേതൃത്വത്തിലുള്ള ഒരു സംഘം എഴുത്തച്ഛന്റെ പിതാവിനെ കൊലയിൽ പങ്കാളികളായിരുന്നവരെ കൊന്നു. സാമൂതിരിയുടെ സൈന്യം താന്നിയൂരെ വെട്ടത്തുകോവിലകം ആക്രമിച്ചപ്പോൾ അതിന്റെ പ്രതിരോധത്തിനു നേതൃത്വം കൊടുത്തത് ഉണ്ണി ആയിരുന്നു. സമർത്ഥമായ ആ പ്രതിരോധത്തിൽ ആക്രമണം പരാജയപ്പെട്ടെങ്കിലും വെട്ടത്തുനാടിന്റെ "അമ്മത്തമ്പുരാട്ടി"-യെ അക്രമികൾ പിന്നിൽ നിന്ന് വിഷം പുരട്ടിയ അമ്പെയ്തു കൊന്നു. തന്റെ ചാവേർ നിശ്ചയത്തിൽ ഉറച്ചു നിൽക്കാൻ അത് ഉണ്ണിക്കു പ്രേരണ നൽകി. മകൾ എച്ചുവിന്റെ ജനനം കഴിഞ്ഞ് ഏറെ വൈകാതെ വന്ന അടുത്ത മാമാങ്കത്തിൽ ചാവേറുകൾക്കൊപ്പം പോയ ഉണ്ണി നിലപാടു തറവരെ പൊരുതിയെത്തി അവിടെ വെട്ടേറ്റു മരിച്ചു.

മാമാങ്കം കഴിഞ്ഞ് സാമൂതിരിയുടെ പടയ്ക്ക് തിരുനാവായയിൽ നിന്ന് സ്വദേശത്തേയ്ക്ക് മടങ്ങേണ്ടിയിരുന്നത് വെട്ടത്തുനാട്ടിലൂടെ ആയിരുന്നു. മാമാങ്കത്തിലേയ്ക്ക് ഉണ്ണിയെ അനുഗമിച്ചിരുന്ന എഴുത്തച്ഛനും സഹോദരനും മടങ്ങി വന്നപ്പോൾ, താന്നിയൂരെ വീടും എഴുത്തുകളരിയും സാമൂതിരിയുടെ സൈന്യം പ്രതികാരബുദ്ധിയോടെ തീവച്ചു നശിപ്പിച്ചിരിക്കുന്നതായി കണ്ടു. അപകടസാധ്യത കണ്ട് കുടുംബത്തിലെ സ്ത്രീകളും കുട്ടികളും താന്നിയൂർ കോവിലകത്തേയ്ക്ക് പോയെങ്കിലും, കളരി വിട്ടുപോകാൻ അമ്മാവൻ വിസമ്മതിച്ചിരുന്നു. അപകടം കണ്ട അദ്ദേഹം, കളരിയിൽ സൂക്ഷിച്ചിരുന്ന അമൂല്യ ഗ്രന്ഥങ്ങളെ തുണിയിൽ പൊതിഞ്ഞ് കിണറ്റിൽ ഇട്ട് രക്ഷപെടുത്തിയെങ്കിലും ഒടുവിൽ എങ്ങനെയോ അദ്ദേഹവും കിണറ്റിൽ വീണു മരിച്ചിരിക്കുന്നതായി കാണപ്പെട്ടു.

താന്നിയൂർ കളരിയെ നാശത്തിൽ നിന്നു രക്ഷിക്കാൻ കഴിയാതെ പോയതിൽ ദുഃഖിച്ച വെട്ടത്തരചൻ, പഴഞ്ഞാനത്തു കുടുംബത്തിനു കൂടുതൽ സുരക്ഷിതമായ മറ്റൊരിടത്ത് താമസസ്ഥലവും പുതിയ കളരിയും നിർമ്മിക്കാൻ സഹായവുമായി മുന്നോട്ടു വന്നു. തിരൂരെ "തുഞ്ചന്റെ പറമ്പ്" എന്ന പുരയിടമാണ്‌ കളരിക്കും വീടിനുമുള്ള സ്ഥലമായി കൊടുത്തത്. ഒരിക്കൽ മുനയൂരില്ലത്തിന്റെ ഉടമസ്ഥതയിലെ പൊറ്റനിലമായിരുന്ന അത്, കുറേക്കാലം മുൻപ് തുഞ്ചൻ എന്ന ചെത്തുകാരൻ ചെറിയ തുക കാഴ്ചപ്പണമായി നൽകി ചാർത്തി വാങ്ങിയതായിരുന്നു. തുഞ്ചന്റേയും ഭാര്യയുടേയും കഠിനാദ്ധ്വാനഫലമായി അവിടം അത്യാകർഷകമായി തീർന്നപ്പോൾ, മുനയൂരില്ലക്കാർ സ്ഥലം "പൊളിച്ചു ചാർത്തി" കിട്ടണം എന്നാവശ്യപ്പെട്ടു. വിസമ്മതിച്ച തുഞ്ചനേയും ഭാര്യയേയും രണ്ടു കൊച്ചു പെണ്മക്കളേയും, ഇല്ലത്തിന്റെ കിങ്കരന്മാർ കൊന്ന് പറമ്പിൽ കുഴിച്ചുമൂടി. ഈ അതിക്രമം അറിഞ്ഞ വെട്ടത്തരചൻ, അതിനു കാരണക്കാരനായ മുനയൂരില്ലത്തിന്റെ കാര്യസ്ഥനെ വിചാരണ ചെയ്തു വധിച്ചതിനു പുറമേ പ്രായശ്ചിത്തമായി പറമ്പ് കണ്ടുകെട്ടുകയും ചെയ്തു. ദേശക്കോയ്മയുടെ ഈ തീരുമാനം മേൽക്കോയ്മയായ സാമൂതിരിയുടെ സഹായത്തോടെ മാറ്റിക്കിട്ടാനുള്ള മുനയൂരില്ലത്തിന്റെ ശ്രമം ഫലിച്ചില്ല. എഴുത്തച്ഛന്റെ കുടുംബം അന്ധവിശ്വാസങ്ങളൊന്നും പിന്തുടർന്നിരുന്നില്ല. അതിനാൽ, പ്രേതബാധിതവും ശാപഗ്രസ്തവും ആയി കണക്കാക്കപ്പെട്ടിരുന്ന ആ പുരയിടത്തിൽ പുതിയ വീടും കളരിയും നിർമ്മിക്കുന്നതിൽ അവർ കുഴപ്പമൊന്നും കണ്ടില്ല. എന്നാൽ ബ്രാഹ്മണമേധാവികൾക്ക്, പ്രത്യേകിച്ച് മുനയൂരില്ലത്തിന്‌ കളരിയോടുള്ള വൈരം വർദ്ധിക്കാൻ ഇതു കാരണമായി. 

പുതിയ കളരി പ്രവർത്തനക്ഷമമാകാൻ തുടങ്ങി ഏറെ വൈകാതെ എഴുത്തച്ഛന്റെ സഹോദരൻ കുട്ടന്റേയും സഹോദരി ചീരുവിന്റേയും വിവാഹങ്ങൾ നടന്നു. ചാവേറായി മരിച്ച ഉണ്ണിയുടെ സഹോദരി പിലാക്കാട്ടീരി കുടുംബത്തിലെ അമ്മിണി ആയിരുന്നു കുട്ടന്റെ വധു. ഉല്ലാസപ്രകൃതിയും നിഷ്കളങ്കയും ആയ ചീരുവിന്റെ ഭർത്താവായത്, അമ്മിണിയുടെ സഹോദരൻ ഗോപി ആയിരുന്നു. ഗോപി ദുഃസ്വഭാവിയും കച്ചവടമനസ്ഥിതിക്കാരനും ആയിരുന്നു.

ബ്രാഹ്മണരിലെ ഒരു വിഭാഗം ഒഴിച്ചുള്ളവരെയൊക്കെ വിദ്യയിൽ നിന്ന് അകറ്റി നിർത്തണമെന്ന ബ്രാഹ്മണമേധാവിത്വത്തിന്റെ നിലപാടു മൂലം മലയാളനാട്ടിൽ തമിഴകത്തുണ്ടായിരുന്നതു പോലുള്ള ഉന്നതവിദ്യാപീഠങ്ങൾ ഇല്ലായിരുന്നു. അതിനാൽ, അമ്മാവന്റേയും സഹോദരന്റേയും കീഴിൽ കളരിയിലെ പഠനം പൂർത്തിയാക്കിയിരുന്ന എഴുത്തച്ഛൻ തഞ്ചാവൂരെ തിരുവാവാടുതുറ ആധീനത്തിലേയ്ക്ക് ഉപരിപഠനത്തിനായി പോയി. അവിടത്തെ പ്രധാനാദ്ധ്യാപകൻ ഗുരു നീലകണ്ഠർ ആയിരുന്നു. അധീനത്തിലെ ആറുവർഷം നീണ്ട പഠനത്തിനൊടുവിൽ എഴുത്തച്ഛനും സഹപാഠികളും ഗുരുജനങ്ങളും ഭാരതപര്യടനത്തിനിറങ്ങി. കടലോരത്തുകൂടെ യാത്രചെയ്തു പൂരിയും വംഗദേശവും പിന്നിട്ട്, വാരണാസിയും നേപ്പാളും താണ്ടി, ബദരീനാഥം വഴി എട്ടു മാസം കൊണ്ട് മാനസസരസിലെത്തിയ യാത്ര മടക്കത്തിൽ, ഹരിദ്വാരം, ഉദയപുരം, ദ്വാരക, കൊങ്കണദേശം, ഗോകർണ്ണം എന്നിവിടങ്ങൾ കടന്ന് തിരൂരെത്താൻ പിന്നെയും ഒൻപതു മാസമെടുത്തു(പുറങ്ങൾ 209-210). കൂടെയുണ്ടായിരുന്നവരെ യാത്രയാക്കിയ ശേഷം എഴുത്തച്ഛൻ വീട്ടിൽ തങ്ങി. വിശ്രമത്തിനു ശേഷം അദ്ദേഹം കളരിയിലെ സേവനത്തിൽ മുഴുകി. പറങ്കികൾ പശ്ചിമതീരത്തേയ്ക്കുള്ള അവരുടെ ആദ്യയാത്ര കഴിഞ്ഞു മടങ്ങിയതിനു തൊട്ടുപിന്നാലെയായിരുന്നു എഴുത്തച്ഛൻ മടങ്ങിയെത്തിയത്(പുറം 214).

ഉപരിപഠനകാലത്തെ അനുഭവങ്ങൾ മുന്നിൽ വച്ച് തിരുവൂരിലെ കളരിയുടെ പ്രവർത്തനശൈലി പരിഷ്കരിക്കാൻ ശ്രമിച്ച എഴുത്തച്ഛൻ, നാട്ടുഭാഷയിൽ അദ്വൈതവിജ്ഞാനം പ്രചരിക്കുന്നതിനു ഏറ്റവും വലിയ തടസ്സമായിരിക്കുന്നത് സംസ്കൃതപദങ്ങളും ദ്രാവിഡപദങ്ങളും ഒരുപോലെ എഴുതാൻ പറ്റിയ ഒരു അക്ഷരമാലയുടെ അഭാവമാണെന്നു മനസ്സിലാക്കി. അക്കാലത്ത് മലയാളഭാഷ എഴുതാൻ ഉപയോഗിച്ചിരുന്ന 30 അക്ഷരങ്ങൾ ചേർന്ന വട്ടെഴുത്ത് അതിനു മതിയാവില്ല എന്നു തിരിച്ചറിഞ്ഞ അദ്ദേഹം പുതിയ അക്ഷരമാലയിൽ പ്രധാനമായും ഉപയോഗിച്ചത്, ദക്ഷിണഭാരതത്തിലെ പ്രാചീന ലിപിയായ ഗ്രന്ഥലിപിയിലെ അക്ഷരങ്ങൾ ആയിരുന്നു. ഒപ്പം മലയാളത്തിന്റെ തനതായ ശബ്ദങ്ങളുൾ രേഖപ്പെടുത്താൻ ആവശ്യമായ റ, ഴ തുടങ്ങിയവയുടെ ഛിഹ്നങ്ങൾ വട്ടെഴുത്തിൽ നിന്ന് ചില്ലറ ഭേദഗതികളോടെ സ്വീകരിച്ചു. ഗ്രന്ഥലിപിയും വട്ടെഴുത്തും ചേർന്ന ഈ പുതിയ അക്ഷരമാല 51 അക്ഷരങ്ങൾ ചേർന്നതായിരുന്നു.

പുതിയ അക്ഷരമാലയുടെ പ്രചരണത്തിനുപകരിക്കുന്ന ഒരു കീർത്തനം കൂടി എഴുതാൻ തീരുമാനിച്ച എഴുത്തച്ഛൻ, ഹരിനാമകീർത്തനം എഴുതി. 4 പ്രാരംഭപദ്യങ്ങളും, ഹരി, ശ്രീ, ഗ, ണ, പ, ത, യേ, ന, മ എന്നീ തുടക്കങ്ങളുള്ള 9 പദ്യങ്ങളും പുതിയ അക്ഷരമാലയിലെ അക്ഷരക്രമത്തിൽ ഓരോ അക്ഷരത്തിലായി തുടങ്ങുന്ന 51 പദ്യങ്ങളും, 3 സമാപനപദ്യങ്ങളും ചേർന്ന് 67 പദ്യങ്ങൾ ഉള്ള ആ കീർത്തനവും അക്ഷരമാലയും വളരെ വേഗം പ്രചരിച്ചു. ദേവീമാഹാത്മ്യത്തിന്‌ ഒരു മലയാളഭാഷ്യവും എഴുത്തച്ഛൻ ഇക്കാലത്ത് എഴുതി.

ആമക്കാവിനടുത്ത്, അച്ഛന്റെ കുടുംബവുമായി ബന്ധമുള്ള ഏടപ്പാൾ വീട്ടിലെ മാളുവിനെ എഴുത്തച്ഛന്റെ സഹോദരങ്ങൾ അദ്ദേഹത്തിനു ഭാര്യയായി തെരഞ്ഞെടുത്തു. വിദുഷിയും വിഞ്ജാനപ്രേമിയും ഭക്തയും ആയിരുന്ന അവർ കളരിയിൽ കൊച്ചുകുട്ടികളെ പഠിപ്പിച്ചിക്കാനും തുടങ്ങി. എഴുത്തച്ഛന്റെ ഇളയ സഹോദരി ചീരു, ഭർത്താവ് ഗോപിയുടെ ദുർന്നടത്തയും മർദ്ദനവും സഹിക്കാനാവാതെ മക്കൾ, അച്ചു, അനിയൻ എന്നിവരേയും കൂട്ടി വീട്ടിലേയ്ക്കു മടങ്ങി വന്നു. ഭാഗ്യാന്വേഷിയായ ഗോപി പറങ്കികളുമായി സഹകരിക്കുന്നുണ്ടായിരുന്നു.

വിദ്യയെ ജനകീയമാക്കാൻ ഉദ്ദേശിച്ചുള്ള പുതിയ അക്ഷരമാലയും "ഋതുവായ പെണ്ണിനും ഇരപ്പനും ദാഹകനും പതിതനും അഗ്നിയജനം ചെയ്ത ഭൂസുരനും" എല്ലാം ഒരേ പദവി കല്പിക്കുന്ന ഹരിനാമകീർത്തനത്തിലെ സമത്വദർശനവും ബ്രാഹ്മണമേധാവിത്വത്തിന്റെ കഠിനമായ എതിർപ്പിനു കാരണമായിരുന്നു. നമ്പൂതിരിമാരിൽ ചിലരുടെ പരാതിയുടെ അടിസ്ഥാനത്തിൽ ബ്രാഹ്മണമുഖ്യനും മഹാപണ്ഡിതനുമായ ആഴ്‌വാഞ്ചേരി തമ്പ്രാക്കൾ ഒരു വിചാരണപോലും നടത്തിയെങ്കിലും എഴുത്തച്ഛനെ ശിക്ഷിച്ചില്ല. പറങ്കികളുടെ വരവിൽ കൂടുതൽ കലുഷമായി തീർന്ന രാഷ്ട്രീയ സാഹചര്യങ്ങളും പ്രശ്നമായി. ഇക്കാലത്ത് പ്രസവത്തിനായി ഇടപ്പാൾ വീട്ടിലേയ്ക്കു പോയിരുന്ന എഴുത്തച്ഛന്റെ ഭാര്യ മാളു, പെൺകുഞ്ഞിനെ പ്രസവിച്ച ഉടനെ മരിച്ചു. ഭാര്യയുടെ സംസ്കാരത്തിനു ശേഷം മകൾ ശ്രീദേവിയെ മാളുവിന്റെ ചെറിയമ്മയുടേയും അമ്മാമന്റേയും ചുമതലയിലാക്കി എഴുത്തച്ഛൻ തിരുവൂർ മടങ്ങിയെത്തിയപ്പോൾ അവിടെ ആപത്ഘട്ടമായിരുന്നു. പോർത്തുഗീസുകാരുടേയും കൊച്ചിയുടേയും സഖ്യത്തോടുള്ള യുദ്ധത്തിൽ സാമൂതിരി ആവശ്യപ്പെട്ട സഹകരണം വെട്ടത്തു നാട് നൽകിയില്ല. യുദ്ധത്തിൽ തോറ്റുമടങ്ങുന്ന സാമൂതിരിപ്പട, വഴിയ്ക്ക് വെട്ടത്തുകോവിലകവും തിരുവൂർ കളരിയും മറ്റും ആക്രമിക്കാൻ സാധ്യതയുണ്ടെന്നറിഞ്ഞ വെട്ടത്തുനാട്, പ്രതിരോധത്തിനുള്ള പദ്ധതികൾ ആസൂത്രണം ചെയ്തു. മുൻകരുതലെന്ന നിലയിൽ എഴുത്തച്ഛന്റെ കുടുംബം കൊട്ടാരത്തിലേയ്ക്ക് താമസം മാറ്റി. വെട്ടത്തുരാജാവിന്റെ ഉപദേഷ്ടാക്കളിൽ ഒരാളായിരുന്നു എഴുത്തച്ഛന്റെ ജ്യേഷ്ഠൻ. ശത്രു സൈന്യം കൊട്ടാരം വളഞ്ഞ് ഉപരോധം ഏർപ്പെടുത്തി. അത് പരാജയപ്പെടുമെന്നായപ്പോൾ കൊട്ടാരത്തിനു ചതിയിൽ തീവച്ച്, കാര്യാലോചനയ്ക്കായി സമ്മേളിച്ചിരുന്ന യുവരാജാവിനേയും എഴുത്തച്ഛന്റെ സഹോദരനടക്കമുള്ള ഉപദേഷ്ടാക്കളേയും കൊന്നു. അതോടെ വെട്ടത്തുനാടിനു പരാജയം സമ്മതിക്കേണ്ടി വന്നു. 

എഴുത്തച്ഛനും കുടുംബാംഗങ്ങളും ശത്രുസൈന്യത്തിന്റെ പിടിയിലായി. ബ്രാഹ്മണമേധാവിത്വത്തിന്റെ ആഗ്രഹമനുസരിച്ച് എഴുത്തച്ഛനെ തലവെട്ടിക്കൊല്ലാനാണ്‌ ആദ്യം തീരുമാനിച്ചത്. എങ്കിലും മുനയൂരില്ലത്തെ കാര്യസ്ഥനും താന്നിയൂർ കളരിയിലെ പഴയ വിദ്യാർത്ഥിയുമായ അടിയാഴത്തു മൂപ്പിൽ നായർക്ക് പഴഞ്ഞാനത്തു കുടുംബത്തോടുണ്ടായിരുന്ന രഹസ്യമമത മൂലം തലവെട്ടൽ ഒഴിവായിക്കിട്ടി. വധശിക്ഷയേക്കാൾ കഠിനമായ ശിക്ഷയാണ്‌ എഴുത്തച്ഛൻ ചെയ്ത "ദ്രോഹങ്ങൾ" അർഹിക്കുന്നതെന്ന് പറഞ്ഞ് അദ്ദേഹം ഇടപെട്ടു. വെട്ടം പള്ളിപ്പുറത്തെ പതിനെട്ടരക്കാവുകളിലേയ്ക്കു വേണ്ട എണ്ണ ശബരകൊട്ടത്തെ ചക്കുപുരയിൽ കാളയില്ലാതെ ആട്ടിക്കൊടുത്ത്, അതുകൊണ്ടു മാത്രം ഉപജീവനം നടത്താനുള്ള ശിക്ഷ ഉചിതമാവും എന്ന അദ്ദേഹത്തിന്റെ നിർദ്ദേശം ഒടുവിൽ അംഗീകരിക്കപ്പെട്ടു.

ശബരകൊട്ടത്തെ ചക്കുപുരയിൽ ക്ഷേത്രഭരണത്തിന്റെ ചുമതലക്കാരായ ആലത്തിയൂർ സങ്കേതത്തിന്റെ അടിമകൾ എന്ന നിലയാണ്‌ എഴുത്തച്ഛനും കുടുംബാംഗങ്ങൾക്കും ഉണ്ടായിരുന്നത്. സങ്കേതത്തലവനായ പെയ്യാപ്പന്തൽ ഇല്ലക്കാരും അവിടത്തെ കലവറക്കാരനായ രാവുണ്ണി എന്ന യുവാവും ചക്കുപുരയിലെ കഷ്ടതയിൽ തുണയായി. എള്ളും തേങ്ങയുമാണ്‌ ചക്കിൽ ആട്ടേണ്ടിയിരുന്നത്. ഒരു പറ എള്ള് ആട്ടുന്നതിനു ഒരുനാഴി നെല്ല് എന്ന നിരക്കിലുള്ള കൂലികൊണ്ടു മാത്രം വേണ്ടിയിരുന്നു ഉപജീവനം. സങ്കേതത്തിൽ പോയി കണക്കു പറഞ്ഞ് കൂലി വാങ്ങണമായിരുന്നു. എഴുത്തച്ഛനോടൊപ്പം അദ്ദേഹത്തിന്റെ സഹോദരിമാരായ സീത, ചീരു, സഹോദരഭാര്യ അമ്മിണി എന്നിവരും അവർ മൂന്നുപേരുടേയും കുട്ടികളും ഗോപിയുടേയും അമ്മിണിയുടേയും അമ്മയായ അച്ഛമ്പെങ്ങളും ആണ്‌ ഉണ്ടായിരുന്നത്. ജോലി കുറവുള്ള മഴക്കാലത്ത് കൊടിയ ദാരിദ്ര്യമായിരുന്നു. വിശപ്പു സഹിക്കവയ്യാഞ്ഞ് ചീരുവിന്റെ മകൻ അച്ചു ഒരിക്കൽ വെള്ളപ്പോക്കത്തിൽ കയറി വന്ന മീൻ കൂട്ടുകാരോടു ചേർന്ന് ചുട്ടു തിന്നു. ഇതുകേട്ട എഴുത്തച്ഛൻ, വിശപ്പു സഹിക്കാതാമ്പോൾ എന്തും തിന്നാമെന്ന് അവനെ സമാധാനിപ്പിച്ചു. അതിനുശേഷം, അടുത്തുള്ള അമ്പലത്തിലെ പടച്ചോറും മത്സ്യവും ചെത്തുകാരൻ കുട്ടായി കൊടുത്തിരുന്ന മിച്ചം വന്ന മധുരക്കള്ളുമാണ്‌ കർക്കിടകദുരിതത്തിൽ കുട്ടികളുടെ ജീവൻ നിലനിർത്തിയത്.

ദുഖങ്ങളിൽ എഴുത്തച്ഛൻ ആശ്വാസം കണ്ടെത്തിയത് നാമജപത്തിലാണ്‌. ചക്കിൽ ചതഞ്ഞ് എണ്ണ വേറാകെ ഓരോ എള്ളുമണിയും ജപിക്കുന്നത് രാമനാമമാണെന്ന് തോന്നിയപ്പോൾ, എള്ളുമണികളുടെ വഴി പിന്തുടരാൻ നിശ്ചയിച്ച അദ്ദേഹം അദ്ധ്യാത്മരാമായണത്തിന്‌ മലയാളഭാഷ്യം കിളിപ്പാട്ടായി എഴുതാൻ തുടങ്ങി. പഞ്ഞമാസങ്ങളിലാണ്‌ രചന ഏറെയും നടന്നത്. ആറു കാണ്ഡങ്ങൾ തീരാൻ ഏഴുവർഷം എടുത്തു. താമസിയാതെ തുടങ്ങിയ ശ്രീമഹാഭാരതഭാഷ്യവും കിളിപ്പാട്ടു രൂപത്തിലാണ്‌ എഴുതിയത്. ഏറെ സംഗ്രഹിച്ച് എഴുതിയിട്ടും അതിന്‌ രാമായണത്തേക്കാൾ വലിപ്പം ഉണ്ടായിരുന്നു. മൂന്നു കൊല്ലം കൊണ്ടാണ്‌ അതു പൂർത്തിയാക്കിയത്. ബ്രാഹ്മണനിന്ദയോ രാജനിഷേധമോ കണ്ടെത്തി ആരെങ്കിലും എതിർത്തെങ്കിലോ എന്നു കരുതി തൽക്കാലം ഈ കൃതികൾ പരസ്യമാക്കിയില്ല.

എഴുത്തച്ഛനിൽ നിന്നു അദ്ധ്യാത്മരാമായണം കിളിപ്പാട്ട് വായിക്കാൻ വാങ്ങിയ സുഹൃത്ത് കുറ്റിശ്ശേരി നമ്പൂതിരിയിൽ നിന്ന് അതു വാങ്ങി വായിച്ചവരിൽ ഒരാൾ ബ്രാഹ്മണപ്രമാണിമാരുടെ പാർശ്വവർത്തിയായിരുന്നു. അങ്ങനെ ആ കൃതി പരസ്യമായതോടെ, അതിനെക്കുറിച്ച് നിശതമായ വിമർശനം നടക്കുന്നുണ്ടായിരുന്നു. വേദത്തിനു വന്ന "ശൂദ്രബാധ" നീങ്ങാനായി ബ്രാഹ്മണരുടെ വേദപാഠശാലകളിലെ വാദ്ധ്യാന്മാർ പട്ടിണിവ്രതം എടുക്കുകയും പഠിതാക്കളെ അതിനു നിർബ്ബന്ധിക്കുകയും ചെയ്യുന്നുണ്ടായിരുന്നു. യജ്ഞാദികൾ കൂടാതെ നാമജപം കൊണ്ടുമാത്രം മോക്ഷം പ്രാപിക്കാമെന്നു സിദ്ധാന്തിക്കാൻ ശൂദ്രനെന്തു കാര്യം എന്നായിരുന്നു വിമർശനം. "ബ്രാഹ്മണോഹം, നരേന്ദ്രോഹം, ആഢ്യോഹം" എന്ന് വീമ്പു പറയുന്നവരെയും ഒടുവിൽ ജന്തുക്കൾ ഭക്ഷിച്ചു കാഷ്ടിച്ചേക്കാം എന്ന അദ്ധ്യാത്മരാമായണം, ലക്ഷ്മണസാന്ത്വനത്തിലെ പരിഹാസവും വിമർശനവിഷയമായി. മേൽക്കോയ്മയായ സാമൂതിരിക്ക് കൃതി കാഴ്ചവയ്ക്കാതിരുന്നതും വിമർശിക്കപ്പെട്ടു. ഇതറിഞ്ഞപ്പോൾ, കിളിപ്പാട്ടുകൾ പ്രചരിക്കുന്നതിനു മുൻപ് നശിപ്പിക്കപ്പെട്ടേക്കാം എന്നു ഭയന്ന എഴുത്തച്ഛൻ സഹോദരി സീതയുടേയും മറ്റും സഹായത്തോടെ തിടുക്കത്തിൽ അവയുടെ പകർപ്പുകളെടുത്ത്, വെള്ളാട്ടിരി, പെരുമ്പടപ്പ്, വെട്ടം തുടങ്ങിയ ദേശക്കോയ്മകളിൽ എത്തിച്ചു. അതോടെ കിളിപ്പാട്ടുകൾ രണ്ടും ആ ദേശങ്ങളിലൊക്കെ പ്രചരിക്കാനും തുടങ്ങി. അതോടെ, സാമൂതിരിയ്ക്ക് സമർപ്പിക്കാത്ത കൃതി അദ്ദേഹത്തിന്റെ ശത്രുക്കളുടെ കയ്യിൽ എത്തിച്ചു എന്നും ആരോപിക്കപ്പെട്ടു.

പണ്ഡിതബ്രാഹ്മണനായ ആഴ്വാഞ്ചേരി താമ്പ്രാക്കൾ ബ്രാഹ്മണർക്കിടയിലെ സങ്കുചിതമനസ്കരായ സ്ഥാപിതതാത്പര്യക്കാരെ പിന്തുണച്ചിരുന്നില്ല. കിളിപ്പാട്ടുകൾ കണ്ടതോടെ, ബ്രഹ്മാണ്ഡപുരാണത്തിനു കൂടി മലയാളഭാഷ്യം നിർമ്മിക്കാൻ കവിയെ നിയോഗിക്കുക കൂടി ചെയ്തു അദ്ദേഹം. എഴുത്തച്ഛനെ വധിക്കാൻ വീണ്ടും ശ്രമം നടക്കുന്നെന്നറിഞ്ഞ തമ്പ്രാക്കൾ അദ്ദേഹത്തെ തന്റെ ആസ്ഥാനത്തിൽ വരുത്തി താമസിപ്പിച്ചു. സാമൂതിരിയുടെ പിന്തുണയുള്ള ബ്രാഹ്മണമേധാവിത്വത്തെ ചെറുക്കാൻ തമ്പ്രാക്കൾക്ക് കഴിഞ്ഞില്ല. എങ്കിലും എഴുത്തച്ഛൻ സാമൂതിരിയുടെ അധികാരസീമ വിട്ടുപോയാൻ വധശിക്ഷ ഒഴിവാക്കണം എന്ന തമ്പ്രാക്കളുടെ നിർദ്ദേശം സ്വീകൃതമായി. താൻ നാടുവിട്ടു കഴിയുമ്പോൾ കുടുംബാംഗങ്ങളെ ക്ഷേത്രഭരണത്തിന്റെ അടിമത്തത്തിൽ നിന്ന് മുക്തരാക്കണമെന്ന എഴുത്തച്ഛന്റെ ആവശ്യവും അംഗീകരിക്കപ്പെട്ടു.

ശിക്ഷാവിധി കേട്ട് ശബരിവട്ടത്തെ ചക്കുപുരയിലേയ്ക്ക മടങ്ങുംവഴി എഴുത്തച്ഛൻ, ആമക്കാവിലെ എടപ്പാൾ വീട്ടിൽ, മാളുവിന്റെ ചെറിയമ്മയുടെ സം‌രക്ഷണയിൽ കഴിഞ്ഞിരുന്ന മകളേയും, ദുർവൃത്തമായ ലോകസഞ്ചാരത്തിനു ശേഷം അവശനായി മടങ്ങിയെത്തിയിരിക്കുന്ന ഭർത്താവിനെ ശുശ്രൂഷിക്കാനായി പിലാക്കീട്ടീരി തറവാട്ടിലേയ്ക്കു മടങ്ങിപ്പോയിരുന്ന ഇളയ സഹോദരി ചീരുവിനേയും സന്ദർശിച്ചു. ചീരുവിന്റെ മൂത്ത മകൻ അച്ചു വെട്ടത്തുകോവിലകത്ത് ഉദ്യോഗത്തിലും ഇളയ മകൻ അനിയൻ വൈദ്യം പഠനത്തിലും ആയിരുന്നു. സീതയുടെ മകൾ എച്ചു രാവുണ്ണിയെ വിവാഹം ചെയ്ത് ചക്കുപുരയ്ക്കടുത്തു തന്നെ താമസിക്കുന്നുണ്ടായിരുന്നു. ചക്കുപുരയിൽ സഹോദരി സീതയോടും കുട്ടികളോടും വിടപറഞ്ഞശേഷം തമിഴകത്തെ ഗ്രാമങ്ങൾ താണ്ടി എഴുത്തച്ഛൻ, തഞ്ചാവൂരിൽ തന്റെ പഴയ വിദ്യാലയമായ തിരുവാവാടുതുറ ആദീനത്തിലെത്തി അദ്ധ്യാപകനായി ചുമതലയേറ്റു. മാസം പതിനാറു പണമായിരുന്നു യാവനം.

ആദീനത്തിൽ പഠിക്കാനെത്തിയ സൂര്യനാരായണൻ എന്ന വിദ്യാർത്ഥി എഴുത്തച്ഛന്റെ ശിഷ്യനായി. മലയാളദേശത്ത് ബ്രാഹ്മണമേധാവികൾ നശിപ്പിച്ച മംഗലാംകുന്നത്ത് എഴുത്തുകളരിയിലെ ആശാന്റെ ഏകമകനായിരുന്നു സൂര്യനാരായണൻ. ഗുരുവിന്റെ സ്വാധീനത്തിൽ ക്രമേണ ശിഷ്യന്റെ പ്രതികാരവാഞ്ഛ, വേദാന്തചിന്തയായി വഴിതിരിഞ്ഞു. പഠനത്തിന്റെ സമാപ്തിയിൽ ദേശാടനത്തിനു സമയമായപ്പോൾ ശിഷ്യന്‌ ഗുരുവിനെ വിട്ടുപോകാൻ മനസ്സില്ലായിരുന്നു. ഒടുവിൽ ദേശാടനത്തിൽ എഴുത്തച്ഛൻ ശിഷ്യനെ അനുഗമിച്ചു. ഒന്നരവർഷം നീണ്ട ആ യാത്രയ്ക്കിടയിൽ സൂര്യനാരായണൻ, തമിഴ്‌ദേശത്തുള്ള തരം ഒരു ഗുരുകുലം നാട്ടിൽ തുടങ്ങിയാൽ കൊള്ളാമെന്ന തന്റെ ആഗ്രഹം അവതരിപ്പിച്ചു. സാമൂതിരിയുടെ അതിർത്തിക്കു പുറത്ത് പെരുമ്പടപ്പുസ്വരൂപത്തിന്റെ പരിധിയിൽ പാലക്കാട്ടെ ശോകനാശിനി നദിയുടെ തീരത്തെ കാട് അതിനു പറ്റിയ സ്ഥാനമായി അയാൾ നിർദ്ദേശിക്കുകയും ചെയ്തു. ദേശാടനം കഴിഞ്ഞ് തിരുവാവാടുതുറയിൽ മടങ്ങിയെത്തിയ അവർ, ആദീനത്തോടു വിടപറഞ്ഞ് ശോകനാശിനിയിലെത്തി.

ശോകനാശിനിയ്ക്കു സമീപമുണ്ടായിരുന്ന എഴുവത്തു കുടുംബം എഴുത്തച്ഛനെ സഹായിച്ചു. രാമായണത്തിനും ഭാരതത്തിനും എന്ന പോലെ ഭാഗവതത്തിനും മലയാളഭാഷ്യം നിർമ്മിക്കണമെന്ന തന്റെ ആഗ്രഹം അദ്ദേഹം നടപ്പാക്കാൻ തുടങ്ങി. അതേസമയം സൂര്യനാരായണനും സുഹൃത്ത് കരുണാകരനും, കാട്ടിൽ ഗുരുകുലത്തിനു വേണ്ട ശാലകൾ നിർമ്മിക്കുന്നതിൽ വ്യാപൃതരായി. പലയിടങ്ങളിൽ നിന്നു ശേഖരിച്ചവയും, നാട്ടിൽ നശിപ്പിക്കപ്പെട്ട രണ്ടു കളരികളിൽ നിന്നും രക്ഷപെടുത്തിയവയും ആയ അമൂല്യഗ്രന്ഥങ്ങൾ ശാലകളിൽ ശേഖരിക്കപ്പെട്ടു. എന്നാൽ ഔപചാരികമായി വിളക്കുവയ്ക്കാൻ നിശ്ചയിച്ചിരുന്ന നല്ലദിവസത്തിനു രണ്ടു രാത്രി മുൻപ് ഗുരുകുലശാലകളും അവയിലെ ഗ്രന്ഥങ്ങളും മുച്ചൂടും കത്തിയമർന്നു. ഇതരഗ്രന്ഥങ്ങൾക്കൊപ്പം, ഭാഗവതഭാഷ്യത്തിന്റെ ഏറിയഭാഗവും കത്തിനശിച്ചു. ശോകനാശിനി കടന്ന് സാമൂതിരിയുടെ ദേശപരിധിക്കുള്ളിൽ നിന്നെത്തിയ അക്രമികൾ, വൈദികബ്രാഹ്മണരുടെ പ്രേരണയിൽ ചെയ്ത പണിയായിരുന്നു ഇത്.

ഗുരുകുലശാലകളുടെ നാശം എഴുത്തച്ഛൻ തികഞ്ഞ സം‌യമത്തോടെ കൈക്കൊണ്ടു. കത്തിയെരിഞ്ഞ ശാലകൾക്കു പകരം പുതിയവ നിർമ്മിക്കാൻ അദ്ദേഹത്തെ ശോകനാശിനിയിലെ ദേശവാസികൾ നിർബ്ബന്ധിച്ചു. വീണ്ടും നിർമ്മിക്കുന്ന ശാലകൾക്ക് പഴയവയുടെ ഗതി വരാതിരിക്കാൻ എഴുത്തച്ഛൻ കണ്ടെത്തിയ വഴി, ഗുരുകുലത്തെ ഒരു ബ്രാഹ്മണഗ്രാമം ആക്കുക എന്നതായിരുന്നു. വിദ്യയുടെമേൽ എല്ലാവർക്കും ഒരേ അവകാശമാണെങ്കിലും വിദ്യാശാലകളുടെ ഉടമസ്ഥർ ബ്രാഹ്മണരാണെന്നു വന്നാൽ, ബ്രഹ്മശാപം ഭയപ്പെടുന്ന സാമൂതിരി അതിനെതിരെ അക്രമം കാട്ടുകയില്ല എന്നതായിരുന്നു അദ്ദേഹത്തിന്റെ യുക്തി. എല്ലാവർക്കും വിദ്യ പകർന്നു കൊടുക്കുന്ന ഗുരുകുലത്തിൽ പഠിപ്പിക്കാൻ സന്നദ്ധതയുള്ള വിശാലമനസ്കരായ ബ്രാഹ്മണരെ എഴുത്തച്ഛൻ പലയിടങ്ങളിൽ നിന്നുമായി കണ്ടെത്തി അവിടെ കുടിയിരുത്തി. അങ്ങനെ ശോകനാശിനിയിലെ വിദ്യാപീഠം നിലവിൽ വന്നു.

നേരത്തേ, എഴുത്തച്ഛൻ പാലക്കാട്ട് എത്തിയതറിഞ്ഞ മകൾ ശ്രീദേവി ശോകനാശിനിയിൽ അച്ഛനെ സന്ദർശിക്കാനെത്തുകയും കുറേക്കാലം അവിടെ കഴിഞ്ഞ അവളെ അദ്ദേഹം, സഹോദരി ചീരുവിന്റെ മകൻ അനിയനെ ഭർത്താവായി നിശ്ചയിച്ച് നാട്ടിലേയ്ക്കു യാത്രയാക്കുകയും ചെയ്തിരുന്നു. സഹോദരിമാരെക്കുറിച്ചുള്ള വിവരങ്ങളും അദ്ദേഹത്തിനു ലഭിക്കുന്നുണ്ടായിരുന്നു. മൂത്ത സഹോദരി സീത വാതരോഗത്തോട് ഇച്ഛശക്തികൊണ്ട് പൊരുതി ജീവിക്കുകയായിരുന്നു. ഭർത്താവ് ഗോപിയുടെ മരണത്തോടെ, ഇളയ സഹോദരി ചീരുവിന്റെ മനോനില മോശമായി. ഭർത്താവ് മരിച്ചിട്ടില്ലെന്ന ഉന്മാദത്തിലായ അവർ ഒടുവിൽ എവിടേയ്ക്കോ ഇറങ്ങിപ്പോയി. അവരെ കണ്ടെത്താൻ മക്കൾ നടത്തിയ ശ്രമമെല്ലാം വിഫലമാവുകയും ചെയ്തു. അവർ നാമാവശേഷയായിക്കഴിഞ്ഞുവോ എന്നു ധ്യാനാന്വേഷണത്തിലൂടെ അറിയാൻ എഴുത്തച്ഛൻ ശ്രമിച്ചെങ്കിലും വിജയിച്ചില്ല. ശാന്തിമുട്ടിയ ഏതോ അമ്പലത്തിന്റെ മുറ്റത്ത്, പ്രാകൃതവേഷത്തോടെ കരിയാവൃണങ്ങളുമായെങ്കിലും എപ്പോഴുമെന്ന പോലെ സന്തോഷത്തിൽ കഴിയുന്ന ആ സഹോദരിയുടെ ചിത്രം ഇടയ്ക്ക് അദ്ദേഹത്തിന്റെ മനസ്സിൽ തെളിഞ്ഞുവന്നിരുന്നു. 

ദേശത്താകെ പടയും അക്രമവും വ്യാപിക്കുകയായിരുന്നു. എങ്കിലും ശോകനാശിനിയിലെ ഗുരുകുലഗ്രാമം വേരുപിടിച്ചു പടർന്നു. അവിടന്നു കിട്ടിയ വെളിച്ചവുമായി അൻപതോളം പേർ അതിനകം ഗോകർണ്ണം മുതൽ കന്യാകുമാരിവരെയുള്ള ദേശങ്ങളിൽ അദ്ധ്യാപകരായി ജോലി ചെയ്യുന്നുണ്ടായിരുന്നു. ഗ്രന്ഥത്തിന്റെ അവസാനത്തേതായ 51-ആം അദ്ധ്യായത്തിൽ, ശോകനാശിനിയിലെ വിദ്യാപീഠത്തിന്റെ സ്ഥാപനം കഴിഞ്ഞ് പത്തു വർഷത്തിനു ശേഷം, എല്ലാത്തിനേയും വേദാന്തിയുടെ സം‌യമബുദ്ധിയോടെ വീക്ഷിക്കുന്ന എഴുത്തച്ഛനെ കാണാം. ഉറ്റവരെക്കുറിച്ചുള്ള ദുഖങ്ങൾക്കു പുറമേ ശാരീരികമായ അവശതയും അദ്ദേഹത്തെ അലട്ടിയിരുന്നു. "ജീവന്റെ ശരീരവസ്ത്രം ഇഴയിടാനാവത്തവണ്ണം പിഞ്ഞിത്തുടങ്ങിയെന്ന്" അദ്ദേഹം അറിഞ്ഞു. "പുത്തനുടുപ്പ് അത്യന്താപേക്ഷിതമായ" ആ ദശാസന്ധിയിൽ അദ്ദേഹം ഹരിനാമത്തിൽ അഭയം കണ്ടെത്തി.

ഈ നോവൽ മാതൃഭൂമി വാരാന്ത്യപതിപ്പിൽ ഖണ്ഠശ്ശപ്രസിദ്ധീകരിക്കുന്നതിന്റെ ആരംഭം മുതൽ തന്നെ ഈ നോവലിന്റെ ചരിത്രപരതയെ ചോദ്യം ചെയ്തു കൊണ്ടും തെളിവുകളുടെ അഭാവത്തെ ചൂണ്ടിക്കാണിച്ചുകൊണ്ടും പ്രതികരണങ്ങൾ വായനക്കാരിൽ നിന്നും ഉയരുകയുണ്ടായി. തുഞ്ചത്തെഴുത്തച്ഛൻ സ്വന്തം പൂർവികരിൽ ഒരാളാണെന്ന സി. രാധാകൃഷ്ണന്റെ പ്രഖ്യാപനത്തെ തുടർന്ന്, തുഞ്ചത്തെഴുത്തച്ഛനെ എഴുത്തച്ഛൻ സാമുദായ പശ്ചാത്തലത്തിൽ നിന്നും മാറ്റി നായർ സമുദായാംഗമാക്കി മാറ്റുന്നതിനുള്ള ശ്രമമാണ് ഈ നോവൽ രചനയെന്ന് എഴുത്തച്ഛൻ സമാജം വൈസ് പ്രസിഡന്റ് ആയ പ്രൊഫ. ടി. ബി. വിജയകുമാർ അഭിപ്രായപ്പെട്ടു. കെ. ബാലകൃഷ്ണ കുറുപ്പിന്റെ "വിശ്വാസത്തിന്റെ കാണാപ്പുറങ്ങൾ എന്ന ഉപന്യാസ സമാഹാരത്തിലെ നിഗമനങ്ങളുമായി ഈ നോവലിലെ കഥാപാത്രങ്ങളുടെ പേരുകളിലെ സാദൃശ്യം(തുഞ്ചത്തെഴുത്തച്ഛന്റെ മാതാപിതാക്കളുടെ) പോലുള്ള കാര്യങ്ങളും മറ്റും ഇതിന് തെളിവുകളായി പ്രൊഫ. ടി. ബി. വിജയകുമാർ ചൂണ്ടിക്കാണിച്ചു. അതേസമയം ഇതൊരു നോവൽ മാത്രമാണെന്നും ഇതിനെ ചരിത്രമായി കാണേണ്ടതില്ലെന്നും ഉള്ള അഭിപ്രായവും ചില വായനക്കാർ പ്രകടിപ്പിച്ചു. 

മലയാളഭാഷയുടെ ചരിത്രത്തിലെ നിർണ്ണായകവ്യക്തിത്വമായ എഴുത്തച്ഛന്റെ പ്രതിബദ്ധതകളേയും പശ്ചാത്തലത്തേയും പറ്റിയുള്ള ചർച്ചകൾക്ക് ഈ കൃതിയുടെ പ്രസിദ്ധീകരണം അവസരമൊരുക്കി. വൈദേശികാക്രമണങ്ങൾ ഉണ്ടാകുമ്പോൾ ധാർമ്മികരോഷമെങ്കിലും തോന്നുന്ന ഒരാളായി എഴുത്തച്ഛൻ നമ്മുടെ സാഹിത്യഭാവനയിൽ പോലും കടന്നുവരുന്നില്ല എന്നതിനു തെളിവായി ഈ ജീവിതാഖ്യായിക എടുത്തുകാട്ടുന്ന വി.സി. ശ്രീജൻ, കേരളത്തിൽ പോർത്തുഗീസുകാരുടെ അതിക്രമങ്ങൾ നടന്ന കാലഘട്ടത്തിൽ ജീവിച്ച കവി എന്തുകൊണ്ട് വിദേശാക്രമണങ്ങളെ അവഗണിച്ചു എന്ന ചോദ്യത്തിനുള്ള ഉത്തരം അനുമാനിച്ചെടുക്കാൻ സഹായിക്കുന്ന വിവരങ്ങൾ ഈ കൃതിയിലുണ്ടെന്ന് കരുതുന്നു. തന്റെ ജന്മദേശമായ വെട്ടത്തുനാടിനെ നിരന്തരം ശല്യം ചെയ്തുകൊണ്ടിരുന്ന സാമൂതിരിയോടും കോഴിക്കോടിനോടും എഴുത്തച്ഛന്‌ സ്വാഭാവികമായും വിദ്വേഷം തോന്നിയിരിക്കാം. സാമൂതിരിയും കോഴിക്കോടും തുലഞ്ഞുപോകട്ടെ എന്നു കരുതുന്ന ഒരാൾക്ക്, കോഴിക്കോടിനെതിരെയുള്ള പോർത്തുഗീസുകാരുടെ അതിക്രമം വലിയ കാര്യമായി തോന്നണമെന്നില്ല. നായർ സമുദായത്തിൽ ജനിച്ച എഴുത്തച്ഛൻ തന്റെ കൃതികൾ വഴി സ്വാധീനിക്കാൻ ശ്രമിച്ചത് സ്വന്തം സമുദായത്തെ തന്നെ ആയിരുന്നു. അക്കാലത്തെ രണശൂരരായ നായന്മാരെ ഭക്തിയിലേയ്ക്ക് തിരിച്ചു വിടുന്നത് അവരെക്കൊണ്ട് വാളുകൾ താഴെ വെപ്പിക്കുന്നതിനു തുല്യമാവും. മുസ്ലിങ്ങളുടേയും സാമൂതിരിയുടേയും എതിർപ്പുകൾ അവസാനിപ്പിച്ച് പോർത്തുഗീസുകാർക്ക് കീഴടങ്ങുന്നതാണ്‌ നല്ലതെന്ന് കരുതിയ ഒരു വിഭാഗം കേരളത്തിൽ ഉണ്ടായിരുന്നെന്നും അവരുടെ താത്പര്യങ്ങൾക്കിണങ്ങിയ ഭക്തിവാദമായിരുന്നു എഴുത്തച്ഛന്റേതെന്നും ഈ വിമർശകൻ വിലയിരുന്നു.

തുഞ്ചത്ത് എഴുത്തച്ഛന്റെ ചരിത്രത്തെ പറ്റി ഗൗരവമായ പഠനങ്ങൾ ഒന്നും ഇതുവരെ നടന്നിട്ടില്ല എന്നിരിക്കെ, ബ്രാഹ്മണ മേധാവിത്വം ശൂദ്രർക്ക് വിദ്യ നിഷേധിച്ചിരുന്ന കാലത്ത് ജീവിച്ചിരുന്ന തുഞ്ചത്ത് എഴുത്തച്ഛൻ നായർ സമുദായത്തിൽ പെട്ട ആളായിരിക്കാൻ സാധ്യത ഇല്ലെന്നും, മഹാഭാരതം, ശാന്തിപർവത്തിൽ ശൂദ്രധർമങ്ങളായി 
എന്ന് പറയുന്ന എഴുത്തച്ഛൻ തന്റെ കാലത്തെ നായർ സമുദായത്തിന്റെ സാംസ്കാരിക രംഗത്തെ പരിമിതിക്ക് സാക്ഷിയാണ്. ഡച്ച്‌-ബ്രിട്ടീഷ് കാലഘട്ടത്തിലാണ് നായർ സമുദായം വിദ്യാഭ്യാസത്തിലേക്ക് തിരിഞ്ഞത്(അതിനു മുൻപ് അവർ ആയോധന കലകൾക്കാണ് പ്രാധാന്യം നൽകിയിരുന്നത്). ചോള, പല്ലവ പശ്ചാത്തത്തിൽ നിന്ന് പതിനഞ്ചാം നൂറ്റാണ്ടിന്റെ ആരംഭത്തിൽ മലബാറിലേയ്ക്കു കുടിയേറിയ ഇന്നത്തെ എഴുത്തച്ഛൻ സമുദായത്തിന്റെ പൂർവികരായ കടുപട്ടർ എന്ന ഉന്നത ജാതിയിൽ പെട്ടയാളായിരുന്നു തുഞ്ചത്തെഴുത്തച്ഛനെന്നും, സ്വന്തം പൂർവികർക്ക് ചോള, പല്ലവ ദേശങ്ങളുമായി ഉണ്ടായിരുന്ന ബന്ധങ്ങളാണ് തുഞ്ചത്ത് എഴുത്തച്ഛന് അദ്ദേഹത്തിന്റെ കാലഘട്ടത്തിലെ ഉന്നതവിദ്യാഭ്യാസത്തിന് സഹായകമായത്, അദ്ദേഹത്തെ ജാതി മാറ്റി കേരളത്തിൽ ഇന്ന് ഭരണവർഗ്ഗമായിരിക്കുന്ന നായർ സമുദായത്തിൽ പെട്ടയാളായി ചിത്രീകരിക്കാനുള്ള ശ്രമം ഫാസിസമാണെന്നും പ്രൊഫ.ടി.ബി.വിജയകുമാർ പരാതിപ്പെടുന്നു. ജാതിവ്യവസ്ഥയുടെ ദോഷങ്ങൾ അതിന്റെ മൂർദ്ധന്യാവസ്ഥയിലുണ്ടായിരുന്ന കാലത്ത് 
എന്ന് അദ്ധ്യാത്മരാമായണം കിളിപ്പാട്ടിൽ പറഞ്ഞ തുഞ്ചത്ത് എഴുത്തച്ഛൻ ഭക്തി പ്രസ്ഥാനത്തിന്റെ മുഖമുദ്രയായിരുന്ന 'ജാതി വിരുദ്ധത' സ്വന്തം കൃതികളിലൂടെ പ്രചരിപ്പിക്കുകയായിരുന്നു, അതിനാൽ തന്നെ ജീവിച്ചിരുന്ന കാലഘട്ടത്തോട് തുഞ്ചത്ത് എഴുത്തച്ഛൻ പ്രതികരിച്ചില്ല എന്ന് പറയാൻ കഴിയില്ല എന്ന വാദവും പ്രൊഫ.ടി.ബി.വിജയകുമാർ മുന്നോട്ടു വയ്ക്കുന്നു.

ഈ കൃതിയുടെ പ്രസിദ്ധീകരണത്തെ തുടർന്ന് എഴുത്തച്ഛന്റെ ജാതിയെ സംബന്ധിച്ചുണ്ടായ തർക്കത്തിൽ ഇടപെട്ട്, കേരള സർക്കാരിന്റെ മുൻ അഡീഷനൽ സെക്രട്ടറി എൻ എസ്. മന്നാടിയാർ "ജാതിത്തർക്കം അനാവശ്യം" എന്ന പേരിൽ എഴുതിയ പ്രബന്ധം, പുസ്തകത്തിൽ മൂന്നാം അനുബന്ധമായി ചേർത്തിട്ടുണ്ട്. എഴുത്തച്ഛൻ എന്നത് ജാതിപ്പേരല്ലാതെ, കളരിയാശാന്മാരുടെ സ്ഥാനപ്പേരു മാത്രമായിരുന്നെന്നും എഴുത്തച്ഛൻ എന്ന പേരിൽ ഒരു ജാതി കേരളത്തിൽ ഉണ്ടായത് കടുപട്ടർ സമുദായം ഇരുപതാം നൂറ്റാണ്ടിൽ ആ പേര്‌ അവരുടെ സമുദായനാമമായി ഏറ്റെടുത്തതോടെ മാത്രമാണെന്നും ആ പ്രബന്ധത്തിൽ മന്നാടിയാർ വാദിക്കുന്നു.

എൻ എസ്. മന്നാടിയാരുടെ വാദങ്ങളോടുള്ള പ്രതികരണമായി ഭാഷാപോഷിണിയിൽ "എഴുത്തച്ഛന്റെ ജാതി" എന്ന പേരിൽ പ്രൊഫ. ടി. ബി. വിജയകുമാർ ഒരു പ്രബന്ധം എഴുതുകയുണ്ടായി. സ്ഥാനപ്പേരുകളും, തൊഴിൽപ്പേരുകളും തന്നെയാണ് ഇരുപതാം നൂറ്റാണ്ടോടെ ജാതിനാമങ്ങളായിമാറിയത് 1914 ൽ ആണ് മന്നത്ത് പദ്മനാഭൻ തിരുവിതാംകൂറിൽ "മലയാള ശൂദ്രർ" എന്നത് "നായർ" എന്നാക്കിമാറ്റാൻ ശ്രമിക്കുന്നത് തരകൻ, കൈമൾ, പണിക്കർ തുടങ്ങി നൂറുകണക്കിന് ജാതിനാമങ്ങൾ തൊഴിൽ നാമത്തിൽ നിന്നും ഇരുപതാം നൂറ്റാണ്ടോടെ രൂപപ്പെട്ടതാണ്. 1926 ൽ മാത്രമാണ് "നായർ" എന്ന ജാതിനാമം ഔദ്യോഗികമായി അംഗീകരിക്കപ്പെടുന്നത്. അതിനാൽ 1926 നു മുൻപ് "നായർ" സമുദായം ഇല്ലായിരുന്നു എന്ന് വരുന്നില്ല. ഇരുപതാം നൂറ്റാണ്ടോടെ ആണ് തമിഴ് ബ്രാഹ്മണർ "പട്ടർ" എന്ന പേരുപേക്ഷിച്ച് "അയ്യർ" എന്ന നാമം സ്വീകരിച്ചത് അതുകൊണ്ട് തമിഴ് ബ്രാഹ്മണർ ഇരുപതാം നൂറ്റാണ്ടിൽ രൂപപ്പെട്ട ഒരു വിഭാഗമാണ് എന്നും വരുന്നില്ല. എന്നാൽ ഇതൊന്നും എഴുത്തച്ഛൻ സമുദായത്തിനുമാത്രം ബാധകമല്ല എന്ന വാദം അടിസ്ഥാനരഹിതമാണ് എന്ന് പ്രൊഫ. ടി. ബി. വിജയകുമാർ പ്രതികരിക്കുന്നു. 

നോവൽ പുസ്തകരൂപത്തിൽ പ്രസിദ്ധീകരിച്ചതിനുശേഷവും എഴുത്തച്ഛൻ സമാജത്തിന്റെ നേതൃത്വത്തിൽ നോവലിനെതിരെ പ്രതിഷേധങ്ങളുണ്ടായി. എം. ജി. എസ് നാരായണനെപ്പോലെയുള്ള ചരിത്രഗവേഷകരും മറ്റും പലപ്പോഴായി ഈ നോവലിന്റെ ചരിത്രപരത തള്ളിക്കളയുകയും ചരിത്രമെഴുത്തിന്റെ രീതിശാസ്ത്രത്തെ ഈ കൃതി പിന്തുടരുന്നില്ല എന്ന അഭിപ്രായപ്പെടുകയും ചെയ്തു. ഈ നോവൽ തുഞ്ചത്തെഴുത്തച്ഛനെ ഇന്നു കേരളത്തിൽ ഭരണവർഗമായിരിക്കുന്ന നായർ സമുദായാംഗമായി അവതരിപ്പിക്കുന്നു എന്നാരോപിച്ച് എഴുത്തച്ഛൻ സമാജത്തിന്റെ നേതൃത്വത്തിൽ നടന്ന പ്രതിഷേധങ്ങൾ സി. രാധാകൃഷ്ണന് എഴുത്തച്ഛൻ പുരസ്കാരം നിരസിക്കുന്നതിനു കാരണമാവുകയുണ്ടായി.

ക. എഴുത്തച്ഛനെക്കുറിച്ചുള്ള ഐതിഹ്യങ്ങളുടെ ഒരു പട്ടിക തന്നെ ഗ്രന്ഥത്തിന്റെ രണ്ടാം അനുബന്ധത്തിന്റെ തുടക്കത്തിൽ ചേർത്തിട്ടുണ്ട്. അവയിൽ ചിലത് താഴെ പറയുന്നവയാണ്‌‌:-

ഖ. 1957-ൽ ആകാശവാണി കോഴിക്കോടു നിലയം കോളെജുവിദ്യാർത്ഥികൾക്കായി നടത്തിയ കവിതാമത്സരത്തിൽ ഒന്നാം സമ്മാനം നൽകി വായിച്ചു പ്രക്ഷേപണം ചെയ്ത ഗ്രന്ഥകാരന്റെ തന്നെ കവിത, "വന്ദനം" എന്ന ശീർഷകത്തിൽ ഗ്രന്ഥത്തിന്റെ തുടക്കത്തിൽ ചേർത്തിട്ടുണ്ട്. മലയാളഭാഷയ്ക്ക് പുതിയ ലിപിവ്യവസ്ഥ കണ്ടെത്തിയ എഴുത്തച്ഛനെ ആ കവിത ഇങ്ങനെ വാഴ്ത്തുന്നു:-

"കാണാമറയത്തൊതുങ്ങി നിരാശ്രയം
കേണുവീണല്ലലിൽ മാഴ്കിയുഴറീടു-
മമ്മയ്ക്കു നാണം മറയ്ക്കുവാൻ വർണ്ണങ്ങ-
ളമ്പത്തിയൊന്നും തികച്ച കൃഷ്ണാ ജയ!"

ഗ. ഹരിനാമകീർത്തനത്തിൽ ആദ്യാക്ഷരമായ 'അ'-യിൽ തുടങ്ങുന്ന ശ്ലോകത്തിൽ ഈ ഗുരുവിനെ എഴുത്തച്ഛൻ, "അൻപേണമെൻ മനസ്സി, ശ്രീനീലകണ്ഠഗുരു" എന്നു സ്മരിക്കുന്നുണ്ട്.

ഘ. അന്നം വിളമ്പി അതിനു മുന്നിൽ നിരന്നിരുന്ന ശേഷം പരാതി വിളിച്ചുപറഞ്ഞ് പട്ടിണി പ്രഖ്യാപിച്ച് കൈകുടഞ്ഞ് ശപിച്ച് എഴുന്നേൽക്കുകയാണ്‌ പട്ടിണിവ്രതത്തിൽ പതിവ്.(പുറം 385)


</doc>
<doc id="118048" url="https://ml.wikipedia.org/wiki?curid=118048" title="അത്തോളി ഗ്രാമപഞ്ചായത്ത്">
അത്തോളി ഗ്രാമപഞ്ചായത്ത്

കോഴിക്കോട് ജില്ലയിലെ, കൊയിലാണ്ടി താലൂക്കിൽ, ബാലുശ്ശേരി ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത്. വിസ്തീർണം 21.06 ചതുരശ്ര കിലോമീറ്റർ
അതിരുകൾ:വടക്കുഭാഗത്ത് ഉള്ളിയേരി, ബാലുശ്ശേരി പഞ്ചായത്തുകളും, കിഴക്കുഭാഗത്ത് നന്മണ്ട, ബാലുശ്ശേരി, തലക്കുളത്തൂർ പഞ്ചായത്തുകളും, തെക്കുഭാഗത്ത് തലക്കുളത്തൂർ, ചേമഞ്ചരി പഞ്ചായത്തുകളും, പടിഞ്ഞാറുഭാഗത്ത് കോരപ്പുഴയും, ഉള്ളിയേരി, ചേമഞ്ചരി, ചെങ്ങോട്ടുകാവ് പഞ്ചായത്തുകളും.

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 24055 ഉം സാക്ഷരത 91.43 ശതമാനവും ആണ്‌.


</doc>
<doc id="118050" url="https://ml.wikipedia.org/wiki?curid=118050" title="മടവൂർ ഗ്രാമപഞ്ചായത്ത് (കോഴിക്കോട്)">
മടവൂർ ഗ്രാമപഞ്ചായത്ത് (കോഴിക്കോട്)

കേരളത്തിൽ കോഴിക്കോട് ജില്ലയിലെ കൊടുവള്ളി നിയോജക മണ്ഡലത്തിലെ ഒരു ഗ്രാമപഞ്ചായത്താണു് മടവൂർ. കോഴിക്കോട് ജില്ലയിലെ കോഴിക്കോട് താലൂക്കിൽ കൊടുവള്ളി ബ്ളോക്കിലാണു് ഈ ഗ്രാമപഞ്ചായത്ത് ഉൾപ്പെടുന്നതു്. വിസ്തീർണം 19.24 ചതുരശ്ര കിലോമീറ്റർ. 2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 22565 ഉം സാക്ഷരത 91.57 ശതമാനവും ആണ്‌. 1962 ജനുവരി ഒന്നിനാണ് മടവൂർ പഞ്ചായത്ത് നിലവിൽ വന്നത്.


ഭരണത്തിൽ അസൗകര്യം നേരിടാതിരിക്കാൻ മടവൂർ ഗ്രാമപഞ്ചായത്തിനെ 17 വാർഡുകളായി തിരിച്ചിട്ടുണ്ട്. അവയുടെ പട്ടിക താഴെ നൽകിയിരിക്കുന്നു.






</doc>
<doc id="118051" url="https://ml.wikipedia.org/wiki?curid=118051" title="മാടായി ഗ്രാമപഞ്ചായത്ത്">
മാടായി ഗ്രാമപഞ്ചായത്ത്

കണ്ണൂർ ജില്ലയിലെ കണ്ണൂർ താലൂക്കിൽ കല്ല്യാശ്ശേരി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മാടായി ഗ്രാമപഞ്ചായത്ത് . മാടായി വില്ലേജുപരിധിയിൽ ഉൾപ്പെടുന്ന മാടായി ഗ്രാമപഞ്ചായത്തിനു 16.71 ചതുരശ്രകിലോമീറ്റർ വിസ്തീർണ്ണമുണ്ട്. പഞ്ചായത്തിന്റെ അതിർത്തികൾ വടക്ക് ചെമ്പല്ലിക്കുണ്ട്, രാമപുരം പുഴകൾ, കിഴക്ക് പഴയങ്ങാടിപ്പുഴ, ഏഴോം പഞ്ചായത്ത്, തെക്ക് അറബിക്കടൽ മാട്ടൂൽ, പടിഞ്ഞാറ് പാലക്കോട്, കുന്നരു മൂലകൈപുഴകൾ എന്നിവയാണ്. 

മാടായി പഴയകാലത്ത് മാരാഹി, മടയേലി, ഹിലിമാറാവി എന്നിങ്ങനെ പല പേരുകളിലും അറിയപ്പെട്ടിരുന്നു. എന്നാൽ ഭൂമിശാസ്ത്രപരമായ പരിണാമവുമായി ബന്ധമുള്ള പദപ്രയോഗമായ മാടായി എന്ന സ്ഥലനാമമായിരുന്നു സർവ്വസാധാരണമായി ഉപയോഗിച്ചുവന്നത്. വെള്ളം നീങ്ങി ഉയർന്നുവന്ന കരഭാഗത്തിന് മാട് എന്ന പേരുണ്ട്. മാടായി പ്രദേശം ഒരു കാലത്ത് കടലായിരുന്നുവത്രെ. കടൽവെള്ളം നീങ്ങി മാട് ആയിമാറിയ പ്രദേശമായതുകൊണ്ടാണ് മാടായി എന്ന് ഈ ഗ്രാമത്തെ വിളിക്കുന്നതെന്നാണ് പറയപ്പെടുന്നത്. 





</doc>
<doc id="118055" url="https://ml.wikipedia.org/wiki?curid=118055" title="കൽപറ്റ ബ്ലോക്ക് പഞ്ചായത്ത്">
കൽപറ്റ ബ്ലോക്ക് പഞ്ചായത്ത്

വയനാട് ജില്ലയിലെ വൈത്തിരി താലൂക്കിന്റെ ഭാഗമായ ബ്ലോക്ക് പഞ്ചായത്ത് .
വിസ്തീർണം 582.21 ചതുരശ്ര കിലോമീറ്റർ.
അതിരുകൾ:വടക്ക് മാനന്തവാടി ബ്ലോക്ക്, കിഴക്ക് സുൽത്താൻ ബത്തേരി ബ്ലോക്ക്, കർണാടക സ്റ്റേറ്റ്, തെക്ക് നിലമ്പൂർ, കൊടുവള്ളി ബ്ലോക്കുകൾ, പടിഞ്ഞാറ് കുന്നുമ്മൽ, പേരാമ്പ്ര ബ്ലോക്കുകൾ എന്നിവ.

കോട്ടത്തറ, വേങ്ങപ്പള്ളി, വൈത്തിരി, മുട്ടിൽ, പൊഴുതന, തരിയോട്, പടിഞ്ഞാറത്തറ, മേപ്പാടി, കണിയാമ്പറ്റ, മുപ്പൈനാട് എന്നീ ഗ്രാമപഞ്ചായത്തുകൾ കൽപ്പറ്റ ബ്ളോക്കിലുൾപ്പെടുന്നു.

2001 ലെ സെൻസസ് പ്രകാരം ബ്ലോക്ക് പഞ്ചായത്തിലെ ജനസംഖ്യ 193646 ഉം സാക്ഷരത 82.8 ശതമാനവും ആണ്‌.


</doc>
<doc id="118060" url="https://ml.wikipedia.org/wiki?curid=118060" title="മാനന്തവാടി ബ്ലോക്ക് പഞ്ചായത്ത്">
മാനന്തവാടി ബ്ലോക്ക് പഞ്ചായത്ത്

വയനാട് ജില്ലയിലെ മാനന്തവാടി താലൂക്കിന്റെ ഭാഗമായ ബ്ലോക്ക് പഞ്ചായത്ത് .
വിസ്തീർണം 747.41 ചതുരശ്ര കിലോമീറ്റർ
അതിരുകൾ:വടക്ക്: കണ്ണൂർ ജില്ല; തെക്ക്: കൽപ്പറ്റ, ബത്തേരി ബ്ലോക്കുകൾ; കിഴക്ക്: കർണ്ണാടക സ്റ്റേറ്റ്; പടിഞ്ഞാറ്: കോഴിക്കോട് ജില്ല എന്നിവ

വെള്ളമുണ്ട ഗ്രാമ പഞ്ചായത്ത്,തിരുനെല്ലി ഗ്രാമ പഞ്ചായത്ത്,തൊണ്ടർനാട് ഗ്രാമ പഞ്ചായത്ത്,എടവക ഗ്രാമ പഞ്ചായത്ത്,തവിഞ്ഞാൽ ഗ്രാമ പഞ്ചായത്ത്,പനമരം ഗ്രാമ പഞ്ചായത്ത് എന്നീ ഗ്രാമപഞ്ചായത്തുകൾ മാനന്തവാടി ബ്ളോക്കിലുൾപ്പെടുന്നു.

2001 ലെ സെൻസസ് പ്രകാരം ബ്ലോക്ക് പഞ്ചായത്തിലെ ജനസംഖ്യ 205838 ഉം സാക്ഷരത 81.22 ശതമാനവും ആണ്‌.


</doc>
<doc id="118062" url="https://ml.wikipedia.org/wiki?curid=118062" title="സുൽത്താൻ ബത്തേരി ബ്ലോക്ക് പഞ്ചായത്ത്">
സുൽത്താൻ ബത്തേരി ബ്ലോക്ക് പഞ്ചായത്ത്

വയനാട് ജില്ലയിലെ സുൽത്താൻബത്തേരി താലൂക്കിന്റെ ഭാഗമായ ബ്ലോക്ക് പഞ്ചായത്ത് ആണ് സുൽത്താൻ ബത്തേരി ബ്ലോക്ക് പഞ്ചായത്ത് . 761.9 ചതുരശ്ര കിലോമീറ്ററാണ് ഈ താലൂക്കിന്റെ വിസ്തീർണ്ണം.


മീനങ്ങാടി ഗ്രാമ പഞ്ചായത്ത്,നെന്മേനി ഗ്രാമ പഞ്ചായത്ത് ,അമ്പലവയൽ ഗ്രാമ പഞ്ചായത്ത് ,പൂതാടി ഗ്രാമ പഞ്ചായത്ത്,സുൽത്താൻ ബത്തേരി ഗ്രാമ പഞ്ചായത്ത്,നൂൽപ്പുഴ ഗ്രാമ പഞ്ചായത്ത്,എന്നീ ഗ്രാമപഞ്ചായത്തുകൾ ബത്തേരി ബ്ളോക്കിലുൾപ്പെടുന്നു.

2001 ലെ സെൻസസ് പ്രകാരം ബ്ലോക്ക് പഞ്ചായത്തിലെ ജനസംഖ്യ 249695 ഉം സാക്ഷരത 83.76 ശതമാനവും ആണ്‌.


</doc>
<doc id="118063" url="https://ml.wikipedia.org/wiki?curid=118063" title="കരിവെള്ളൂർ-പെരളം ഗ്രാമപഞ്ചായത്ത്">
കരിവെള്ളൂർ-പെരളം ഗ്രാമപഞ്ചായത്ത്

കണ്ണൂർ ജില്ലയിലെ പയ്യന്നൂർ താലൂക്കിൽ പയ്യന്നൂർ ബ്ളോക്ക് പരിധിയിൽ കരിവെള്ളൂർ, പെരളം എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് കരിവെള്ളൂർ-പെരളം ഗ്രാമപഞ്ചായത്ത്. 22.24 ച.കി.മീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് കാങ്കോൽ ആലപ്പടമ്പ്, കയ്യൂർ ചീമേനി (കാസർകോഡ്), പിലിക്കോട്(കാസർകോഡ്) ഗ്രാമപഞ്ചായത്തുകൾ, കിഴക്ക് കങ്കോൽ ആലപ്പടമ്പ, കയ്യൂർ ചീമേനി (കാസർകോഡ്) ഗ്രാമപഞ്ചായത്തുകൾ, പടിഞ്ഞാറ് കാസർകോഡ് ജില്ലയിലെ പിലിക്കോട്, തൃക്കരിപ്പൂർ ഗ്രാമപഞ്ചായത്തുകൾ, തെക്ക് പയ്യന്നൂർ മുനിസിപ്പാലിറ്റി, കങ്കോൽ ആലപ്പടമ്പ, തൃക്കരിപ്പൂർ (കാസർകോഡ്) ഗ്രാമപഞ്ചായത്തുകൾ എന്നിവയാണ്. പഞ്ചായത്തിന്റെ വടക്കുഭാഗത്ത് പിലിക്കോട്, കൊടക്കാട്, ചീമേനി എന്നീ ഗ്രാമങ്ങളും, പടിഞ്ഞാറുഭാഗത്ത് മാണിയാട്ട്, വടക്കേ തൃക്കരിപ്പൂർ എന്നീ ഗ്രാമങ്ങളും തെക്കുഭാഗത്ത് വെള്ളൂർ, കാങ്കോൽ, ആലപ്പടമ്പ് എന്നീ ഗ്രാമങ്ങളും സ്ഥിതിചെയ്യുന്നു. കരിവെള്ളൂർ-പെരളം ഗ്രാമപഞ്ചായത്ത് കണ്ണൂർജില്ലയുടെ വടക്കേ അറ്റത്താണ് സ്ഥിതിചെയ്യുന്നത്.





</doc>
<doc id="118066" url="https://ml.wikipedia.org/wiki?curid=118066" title="കൽപ്പറ്റ നഗരസഭ">
കൽപ്പറ്റ നഗരസഭ

വയനാട് ജില്ലയിലെ വൈത്തിരി താലൂക്കിൽ കൽപറ്റ ബ്ളോക്കിൽ ഉൾപ്പെടുന്ന മുൻസിപ്പാലിറ്റി. കൽപറ്റയാണ് ഈ മുനിസിപ്പാലിറ്റിയുടെ ആസ്ഥാനം. വിസ്തീർണം 40.74 ചതുരശ്ര കിലോമീറ്റർ
അതിരുകൾ:വടക്ക് കോട്ടത്തറ മുട്ടിൽ പഞ്ചായത്തുകൾ, തെക്ക് വൈത്തിരി പഞ്ചായത്ത് പടിഞ്ഞാറ് വൈത്തിരി പഞ്ചായത്ത് , കിഴക്ക് മേപ്പാടി മുട്ടിൽ പഞ്ചായത്തുകൾ എന്നിവ

2001 ലെ സെൻസസ് പ്രകാരം മുൻസിപ്പാലിറ്റിയിലെ ജനസംഖ്യ 29602 ഉം സാക്ഷരത 84.15 ശതമാനവും ആണ്‌.


</doc>
<doc id="118086" url="https://ml.wikipedia.org/wiki?curid=118086" title="എന്റെ മാമാട്ടുക്കുട്ടിയമ്മയ്ക്ക്">
എന്റെ മാമാട്ടുക്കുട്ടിയമ്മയ്ക്ക്

ഫാസിലിന്റെ സംവിധാനത്തിൽ ഭരത് ഗോപി, മോഹൻലാൽ, ശാലിനി, സംഗീത നായിക്, പൂർണ്ണിമ ജയറാം എന്നിവർ പ്രധാനവേഷങ്ങളിൽ അഭിനയിച്ച് 1983-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് എന്റെ മാമാട്ടുക്കുട്ടിയമ്മയ്ക്ക്. നവോദയയുടെ ബാനറിൽ അപ്പച്ചൻ നിർമ്മിച്ച ഈ ചിത്രം വിതരണം ചെയ്തത് സ്വർഗ്ഗചിത്ര ആണ്. ഫാസിൽ തന്നെയാണ് ചിത്രത്തിന്റെ രചനയും നിർവ്വഹിച്ചിരിക്കുന്നത്. സിനിമയുടെ പേര് "എന്റെ മാമാട്ടുക്കുട്ടിയമ്മയ്ക്ക്" എന്നായിരുന്നുവെങ്കിലും സിനിമയുടെ പോസ്റ്റർ അച്ചടിപ്പിക്കാൻ പോയവർ പേര് എഴുതിക്കൊടുത്തപ്പോൾ ഒരു കുനിപ്പ് മാറിപ്പോയി. പോസ്റ്ററുകളിൽ ചിത്രത്തിന്റെ പേര് എന്റെ മാമാട്ടിക്കുട്ടിയമ്മയ്ക്ക്' 'എന്ന് അച്ചടിച്ചുവന്നു. പോസ്റ്ററിൽ വന്ന 'മാമാട്ടിക്കുട്ടിയമ്മ' എന്ന പേര് ചലച്ചിത്രത്തിലുള്ള 'മാമാട്ടുക്കുട്ടിയമ്മ' എന്ന പേരിനെക്കാൾ പ്രശസ്തമാവുകയും ചെയ്തു.

ഒരു ദമ്പതിമാരായ സേതുലക്ഷ്മി (സംഗീതാ നായിക്), വിനോദ് (ഭരത് ഗോപി) എന്നിവർക്ക് ഒരു അപകടത്തിൽ തങ്ങളുടെ ഏക മകളെ (ദിവ്യ ഉണ്ണി) നഷ്ടപ്പെട്ടു. ഒരു ജന്മദിനാഘോഷത്തിൽ പങ്കെടുക്കുന്ന കുടുംബം ഒരു ബോട്ടിൽ സഞ്ചരിക്കുകയായിരുന്നു. ഈ ദമ്പതികളുടെ മകൾ ബോട്ടിന്റെ മുകളിൽ തന്റെ പ്രയപ്പെട്ട കളിപ്പാട്ടമായ പാവയുമായി പോകുകയും മറ്റു കുട്ടികളോടൊപ്പം കളിക്കുകുയും ചെയ്യുന്നു. മറ്റുകുട്ടികൾ അവളുടെ കളിപ്പാട്ടം ബോട്ടിനു മുകളിൽനിന്നു വെള്ളത്തിലേയ്ക്കു വലിച്ചെറിഞ്ഞു, പാവയ്ക്കു പുറകേ വെള്ളത്തിൽ ചാടിയ കുട്ടിയെ ദമ്പതികൾ അന്വേഷിച്ചുവെങ്കലും അതു വൃഥാവിലായി. അവർ വെള്ളത്തിൽ ഒഴുകിനടക്കുന്ന പാവയെ കണ്ടെത്തി. ഏകമകളെ നഷ്ടപ്പെട്ട സേതുവിന് ഇതു വലിയ ഷോക്കാകുന്നു. 

വർഷങ്ങൾക്കു ശേഷം ടിന്റു (ബേബി ശാലിനി) എന്ന ഒരു ബാലികയെ ദത്തെടുക്കാൻ വിനോദ് തീരുമാനിക്കുന്നു. എന്നാൽ ഒരു കുഞ്ഞിനെ ദത്തെടുക്കാൻ സേതു ആഗ്രഹിച്ചില്ല. എന്നിരുന്നാലും അനാഥാലയത്തിൽ ടിന്റുവിനെ കാണാനായി പോകുവാൻ വിനോദ് സേതുവിനെ നിർബന്ധിക്കുന്നു. തന്റെ കുഞ്ഞിനെ നഷ്ടപ്പെട്ട സേതു ഒരു കുട്ടിയെ വളർത്തുവാനുള്ള മാനസികാവസ്ഥയിലല്ലാത്തതിനാൽ നിഷേധം പ്രകടിപ്പിക്കുന്നു.  വിനോദ് അവളെ പറഞ്ഞു മനസ്സിലാക്കിയതോടെ സേതു ദത്തെടുക്കുവാൻ സമ്മതിക്കുന്നു. അവർ ടിന്റുവിനെ സ്വീകരിക്കുകയും കഥ വികസിക്കുകയും ചെയ്യുന്നു.

ടിന്റുവിനെ വീട്ടിലേക്കു കൊണ്ടുവന്നതോടെ, ആ ദമ്പതികൾ മുൻകാലത്തേതുപോല സന്തോഷമായ ജീവിക്കുന്നു. നേരത്തയുള്ളതുപോല സന്തോഷത്തോടെയാണ് മാറുന്നത്. എന്നാൽ കുട്ടിയുടെ യഥാർത്ഥ മാതാപിതാക്കൾ (പൂർണ്ണിമാ ജയറാം, മോഹൻലാൽ) കുട്ടിയെ തേടിയെത്തുമ്പോൾ അവരുടെ ജീവിതത്തിൽ പുതിയ പ്രശ്നങ്ങൾ ഉണ്ടാകുന്നു. തുടക്കത്തിൽ സേതു നിരസിച്ചെങ്കിലും പിന്നീട് കുട്ടിയെ അവളുടെ യഥാർത്ഥ മാതാപിതാക്കൾക്ക് കുട്ടിയെ കൈമാറാൻ അവർ തയ്യാറാകുന്നതോടെ കഥ ശുഭപര്യവസായിയാകുന്നു.


ബിച്ചു തിരുമല എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ജെറി അമൽദേവ് ആണ്. ഗാനങ്ങൾ വിപണനം ചെയ്തത് തരംഗിണി.


1983-ലെ മികച്ച മലയാളചലച്ചിത്രത്തിനുള്ള കേരളസർക്കാറിന്റെ ചലച്ചിത്രപുരസ്കാരം നേടിയത് ഈ ചിത്രമായിരുന്നു. ഈ ചിത്രം സംവിധാനം ചെയ്ത ഫാസിൽ മികച്ച സംവിധായകനുള്ള പുരസ്കാരവും നേടി. ഗോപി, ശാലിനി എന്നിവർ മികച്ച നടനും മികച്ച ബാലതാരത്തിനുമുള്ള പുരസ്കാരങ്ങൾ നേടി.



</doc>
<doc id="118101" url="https://ml.wikipedia.org/wiki?curid=118101" title="തൊപ്പിക്കാരൻ കുരങ്ങ്">
തൊപ്പിക്കാരൻ കുരങ്ങ്

ഹനുമാൻ കുരങ്ങിനെക്കാൾ വലിപ്പം കുറഞ്ഞ ഒരിനം കുരങ്ങാണു് തൊപ്പിക്കാരൻ കുരങ്ങ്. പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ കൊളോബിനെ (Colobinae)യിൽ ഉൾപ്പെടുന്നു. ശാസ്ത്രനാമം: പ്രസ്ബൈറ്റിസ് പൈലിയേറ്റസ് (Pressbytis pileatus), സെർക്കോപിത്തക്കസ് പൈലിയേറ്റസ് (Cercopithecus pileatus). ഇന്ത്യയിൽ അസം മലനിരകളിൽ മാത്രമേ ഇവ കാണപ്പെടുന്നുള്ളൂ.
പൂർണവളർച്ചയെത്തിയ ആൺകുരങ്ങിന്റെ തലയ്ക്കും ഉടലിനും കൂടി ഏകദേശം 60 സെന്റിമീറ്ററും വാലിന് 30-40 സെന്റിമീറ്ററും നീളം വരും; ഭാരം 12 കിലോഗ്രാമും. പെൺകുരങ്ങിന് ആൺകുരങ്ങിനേക്കാൾ വലിപ്പം കുറവാണ്. തലയിൽ പിന്നിലേക്കു നീണ്ടുവളരുന്ന രോമങ്ങൾ ഒരു തൊപ്പി പോലെ വർത്തിക്കുന്നതിനാലാണ് ഇവയ്ക്ക് തൊപ്പിക്കാരൻ കുരങ്ങ് എന്ന പേരുലഭിച്ചത്. ഇതിന്റെ കവിളിലെ നീളംകൂടിയ രോമങ്ങൾ ചെവിയെ പൂർണമായും മറയ്ക്കുന്നില്ല.

തൊപ്പിക്കാരൻ കുരങ്ങിന്റെ ശരീരത്തിനും കൈകാലുകൾക്കും ഇരുണ്ടചാരനിറവും കവിൾത്തടത്തിനും കീഴ്ഭാഗത്തിനും മഞ്ഞകലർന്ന തവിട്ടുനിറവും വിരലുകൾക്ക് മഞ്ഞനിറവുമാണ്.

വൃക്ഷങ്ങളുടെ ഇലകളും പുഷ്പങ്ങളും ഫലങ്ങളും ഭക്ഷിച്ച് വൃക്ഷങ്ങളിൽത്തന്നെ കഴിഞ്ഞുകൂടാൻ തൊപ്പിക്കാരൻ കുരങ്ങുകൾ ഇഷ്ടപ്പെടുന്നു. ശൈത്യകാലത്താണ് ഇവ ഇണചേരുക. ഈ സമയത്ത് ഒരു ആൺ കുരങ്ങിനോടൊപ്പം മൂന്നോ നാലോ പെൺ കുരങ്ങുകളുണ്ടായിരിക്കും. കുഞ്ഞുങ്ങൾക്ക് ഇളം മഞ്ഞനിറമാണ്. ആൺ-പെൺ കുരങ്ങുകൾ ഒന്നിച്ച് കുഞ്ഞുങ്ങളെ സംരക്ഷിക്കുന്നു. പ്രായപൂർത്തിയെത്തുന്ന കുഞ്ഞുങ്ങളെ കൂട്ടത്തിൽനിന്നു പുറന്തള്ളും. ഇത്തരത്തിൽ പുറന്തള്ളപ്പെട്ട കുരങ്ങുകളെല്ലാംകൂടി ഒന്നിച്ചു ജീവിക്കുക പതിവാണ്. ആൺ കുരങ്ങുകൾ മാത്രം ഉൾപ്പെട്ട കൂട്ടങ്ങൾ തൊപ്പിക്കാരൻ കുരങ്ങുകൾക്കിടയിൽ സാധാരണമാണ്.


</doc>
<doc id="118110" url="https://ml.wikipedia.org/wiki?curid=118110" title="എം. ഗംഗാധരൻ">
എം. ഗംഗാധരൻ

കേരളത്തിലെ ഒരു ചരിത്രപണ്ഡിതനും സാംസ്കാരിക വിമർശകനും ഗ്രന്ഥകാരനുമാണ് ഡോ. എം. ഗംഗാധരൻ. ഏറ്റവും നല്ല വിവർത്തക കൃതിക്കുള്ള 1999 ലെ കേരള സാഹിത്യ അക്കാഡമി പുരസ്കാരത്തിന്‌ അർഹനായിട്ടുണ്ട്. മലബാർ കലാപത്തെ കുറിച്ചു കാലികറ്റ് യൂനിവേഴ്സിറ്റിയിൽ നിന്ന് പി.എച്.ഡി നേടിയുട്ടുള്ള അദ്ദേഹം മലബാറിലെ മാപ്പിളമാരെ കുറിച്ചു സവിശേഷമായി പഠനം നടത്തി.

പി.കെ. നാരായണൻ നായരുടേയും മുറ്റയിൽ പാറുകുട്ടിയമ്മയുടേയും മകനായി മലപ്പുറം ജില്ലയിലെ പരപ്പനങ്ങാടിയിൽ 1933 ൽ ജനനം. 1954 ൽ മദ്രാസ് യൂനിവേഴ്സിറ്റിയിൽ നിന്ന് ചരിത്രത്തിൽ ബി.എ (ഓണേഴ്സ്) കരസ്ഥമാക്കി. മദിരാശിയിൽ കേന്ദ്രസർക്കാർ സ്ഥാപനത്തിൽ ഓഡിറ്ററായിരുന്നു. പിന്നീട് ചരിത്രാദ്ധ്യാപകനായി. 1986 ൽ മലബാർ കലാപത്തെ കുറിച്ച പ്രബന്ധത്തിനു കാലികറ്റ് സർവകലാശാലയിൽ നിന്ന് പി.എച്ച്.ഡി. ആറുവർഷക്കാലം കോട്ടയം, കൊല്ലം സർവകലാശാലകളിൽ വിസിറ്റിംഗ് പ്രൊഫസറായി സേവനമനുഷ്ടിച്ചു. 1970 മുതൽ 75 വരെ തവനൂർ റൂറൽ ഇൻസ്റ്റിറ്റ്യൂട്ടിൽ ജോലിചെയ്തു. 1975 മുതൽ 88 വരെ കോഴിക്കോട് ആർട്ട്സ് ആൻഡ് സയൻസ് കോളേജിൽ അദ്ധ്യാപകനായിരുന്നു.
ആനുകാലികങ്ങളിൽ ചരിത്രം,സംസ്കാരം തുടങ്ങിയ വിഷയങ്ങളുമായി ബന്ധപ്പെട്ട് എഴുതാറുണ്ട്.. ഇപ്പോൾ പരപ്പനങ്ങാടിയിലെ 'കൈലാസ'ത്തിൽ താമസം. ചരിത്രപണ്ഡിതനായ എം.ജി.എസ്. നാരായണൻ ഗംഗാധരന്റെ സഹോദരിയുടെ മകനാണ്‌.

ഭാര്യ:യമുനാദേവി. മകൻ:നാരായണൻ. മകൾ:നളിനി




</doc>
<doc id="118112" url="https://ml.wikipedia.org/wiki?curid=118112" title="നാടൻ കുരങ്ങ്">
നാടൻ കുരങ്ങ്

സസ്തനികളിലെ സെർക്കോപൈതീസിഡെ (Cercopithecinae) കുടുംബത്തിന്റെ ഉപകുടുംബമായ സെർക്കോപൈതീസിനെ(Cercopithecinae)യിൽ ഉൾപ്പെടുന്ന ഒരിനം കുരങ്ങാണ്‌ നാടൻ കുരങ്ങ് അഥവാ തൊപ്പിക്കുരങ്ങ്. ശാസ്ത്രനാമം: മക്കാക്ക റേഡിയേറ്റ ("Macaca radiata"). വെള്ളമന്തി എന്ന പേരിലും ഇത് അറിയപ്പെടുന്നു. പടിഞ്ഞാറ് മുംബൈ മുതൽ കിഴക്ക് ഗോദാവരി വരെയുള്ള വനപ്രദേശങ്ങളിലാണ് ഇവ കാണപ്പെടുന്നത്.

മക്കാക്ക ഇനത്തിൽപ്പെട്ട കുരങ്ങുകളിൽ ഏറ്റവും നീളം കൂടിയ വാലുള്ളത് തൊപ്പിക്കുരങ്ങിനാണ്. വാലിന് 45-70 സെ.മീ. നീളമുണ്ട്. പൂർണവളർച്ചയെത്തിയ ആൺകുരങ്ങിന് 6-10 കി.ഗ്രാമും പെൺകുരങ്ങിന് 3-4 കി.ഗ്രാമും തൂക്കമുണ്ടായിരിക്കും. ഇതിന്റെ തലയിൽ ഒരു ചെറിയ തൊപ്പിപോലെ രോമങ്ങൾ വളർന്നു നില്ക്കുന്നതിനാലാണ് "തൊപ്പിക്കുരങ്ങ്" എന്ന പേര് ലഭിച്ചത്. നെറ്റിഭാഗം മറയ്ക്കാതെ വളർന്നുനില്ക്കുന്ന ഈ രോമത്തൊപ്പിയുടെ മധ്യഭാഗം നെടുകെ പകുത്തതുപോലെ തോന്നും. ഇവയുടെ ശരീരത്തിന്റെ നിറം ഋതുഭേദങ്ങൾക്കനുസൃതമായി മാറുന്നു; ശൈത്യകാലത്ത് തിളങ്ങുന്ന തവിട്ടുനിറവും ഉഷ്ണകാലത്ത് മങ്ങിയ ചാരനിറവുമായിരിക്കും.

20 മുതൽ 25 വരെയുള്ള കൂട്ടമായി ഇവ ശബ്ദമുണ്ടാക്കിക്കൊണ്ട് തറയിലും വൃക്ഷങ്ങളിലും ചാടിച്ചാടി സഞ്ചരിക്കുന്നു. ഇത്തരം കുരങ്ങുകൾ തെക്കെ ഇന്ത്യയിലെ നാട്ടിൻപുറത്തെയും കാട്ടുപ്രദേശങ്ങളിലെയും സാധാരണ കാഴ്ചയാണ്. കുരങ്ങുകളുടെ ഓരോ കൂട്ടവും അവയുടെ സഞ്ചാരപരിധി ഒരു കിലോമീറ്ററിനുള്ളിലായി പരിമിതപ്പെടുത്തുന്നു. തളിരിലകളും ഫലങ്ങളും ചെറുപ്രാണികളുമാണ് ഇവയുടെ ഭക്ഷണം. പട്ടണങ്ങളിലെ വീടുകളിലും മറ്റും കയറിക്കൂടുന്ന ഇത്തരം കുരങ്ങുകൾ മനുഷ്യരുടെ ആഹാരാവശിഷ്ടങ്ങളാണ് സാധാരണയായി ഭക്ഷിക്കാറുള്ളത്. ക്ഷേത്രങ്ങളുടെയും മറ്റും പരിസരവും വഴിയരികുകളും താവളമാക്കുന്നവ മനുഷ്യരെ ഭയപ്പെടാറില്ല. ചിലപ്പോൾ ഇവ കൃഷിയിടങ്ങളിലെ ധാന്യങ്ങളും ഫലങ്ങളും മറ്റും തിന്നുനശിപ്പിക്കാറുണ്ട്. 

കുരങ്ങിനങ്ങളിൽ ഏറ്റവുമധികം കുസൃതിത്തരങ്ങളും അനുകരണഭ്രമവും പ്രകടമാക്കുന്നത് തൊപ്പിക്കുരങ്ങുകളാണ്. കുരങ്ങുകളിക്കാർ സാധാരണ കൊണ്ടുനടക്കുന്നത് ഇത്തരം കുരങ്ങുകളെയാണ്. ഇവയുടെ ഇണങ്ങുന്ന സ്വഭാവ സവിശേഷതയാണ് ഇതിനു പ്രധാന കാരണം.



</doc>
<doc id="118117" url="https://ml.wikipedia.org/wiki?curid=118117" title="കീഴാന്തൂർ">
കീഴാന്തൂർ

ഇടുക്കി ജില്ലയിൽ ,മൂന്നാറിൽ നിന്നും 56 കിമി അകലെയാണ് കീഴാന്തൂർ എന്ന ചെറു ഗ്രാമം. മറയൂരിൽ നിന്നും കാന്തല്ലൂർ പോകുന്ന വഴിയിൽ സ്ഥിതി ചെയ്യുന്നു ഈ ഗ്രാമം.സമുദ്ര നിരപ്പിൽ നിന്നും ഏകദേശം 3500 അടി ഉയരത്തിലാണ് സ്ഥിതി ചെയ്യുന്നത്. ചുറ്റും മല നിരകളാൽ ഒരുക്കപ്പെട്ടിരിക്കുന്നു.



</doc>
<doc id="118120" url="https://ml.wikipedia.org/wiki?curid=118120" title="മുല്ല മുഹമ്മദ് ഒമർ">
മുല്ല മുഹമ്മദ് ഒമർ

താലിബാന്റെ പരമോന്നതനേതാവും, 1996 മുതൽ 2001 വരെ അഫ്ഗാനിസ്താനിൽ ഭരണത്തിലിരുന്ന താലിബാൻ ഭരണകൂടത്തിന്റെ ഉന്നതാദ്ധ്യക്ഷനുമായിരുന്നു മുല്ല മുഹമ്മദ് ഒമർ (; ജനനം ഏകദേശം. 1959) (മുല്ല ഒമർ എന്ന പേരിൽ മാത്രമായും അറിയപ്പെടുന്നു). മൂന്നു രാജ്യങ്ങൾ മാത്രം അംഗീകരിച്ചിരുന്ന ഇസ്ലാമിക് എമിറേറ്റ് ഓഫ് അഫ്ഗാനിസ്താൻ എന്ന താലിബാൻ ഭരണകൂടത്തിൽ ഉന്നതസമിതിയുടെ തലവൻ എന്ന പരമോന്നതപദവിയായിരുന്നു മുല്ല ഒമർ വഹിച്ചിരുന്നത്. വിശ്വാസികളുടെ പടത്തലവൻ എന്ന അർത്ഥത്തിൽ അമീറുൾ മുമീനിൻ എന്ന സ്ഥാനനാമവും ഇദ്ദേഹം സ്വീകരിച്ചിരുന്നു.

സെപ്റ്റംബർ 11-ലെ ആക്രമണത്തിനു ശേഷം, ഒസാമ ബിൻ ലാദനും അൽ-ഖ്വയ്ദ ശൃഖലക്കും സംരക്ഷണം നൽകുന്നു എന്ന് ആരോപിച്ച്, അമേരിക്ക, ഒമറിനെ പിടികിട്ടാപ്പുള്ളിയായി പ്രഖ്യാപിച്ചിരിക്കുകയാണ്. പാകിസ്താനിലിരുന്നുകൊണ്ട്, അഫ്ഗാനിസ്താനിലെ ഹമീദ് കർസായ് സർക്കാരിനെതിരെയും, നാറ്റോ സേനക്കെതിരെയുമുള്ള താലിബാൻ ആക്രമണങ്ങൾ നിയന്ത്രിക്കുന്നത് മുല്ല ഒമർ ആണെന്ന് കരുതപ്പെടുന്നു.

ഉന്നത രാഷ്ട്രീയസ്ഥാനങ്ങൾ വഹിച്ചിരുന്നിട്ടും, എഫ്.ബി.ഐയുടെ പിടികിട്ടാപ്പുള്ളികളുടെ പട്ടികയിൽ മുൻനിരയിലായിരുന്നിട്ടും, മുല്ല ഒമറിനെ പുറം‌ലോകം കാര്യമായി അറിഞ്ഞിട്ടില്ല. മാത്രമല്ല ഇദ്ദേഹത്തിന്റെ വിശ്വസനീയമായ ചിത്രങ്ങളൊന്നും തന്നെ ലഭ്യവുമല്ല എന്നതും കൗതുകകരമാണ്. ഒരു കണ്ണില്ലാത്തയാൾ എന്ന വിവരത്തിനു പുറമേ ഒമറിന്റെ ശരീരപ്രകൃതിയെക്കുറിച്ചും വലിയ അറിവുകളൊന്നുമില്ല. ഒമറിനെ കണ്ടുവെന്നു പറയുന്ന ചിലർ, അദ്ദേഹം ഒരു ഉയരമുള്ള വ്യക്തിയാണെന്നും, മറ്റുചിലർ, അദ്ദേഹം കുറിയ മനുഷ്യനാണെന്നും, നാണംകുണുങ്ങിയാണെന്നും വിദേശീയരോട് സംസാരിക്കാനിഷ്ടപ്പെടാത്തയാളാണെന്നും വിവരിക്കുന്നു.

അഫ്ഗാനിസ്താനിലെ അമീർ ആയുള്ള തന്റെ ഭരണകാലത്ത്, കന്ദഹാർ വിട്ട് ഒമർ പുറത്ത് പോയിരുന്നേയില്ല. പകരം വിദേശമന്ത്രിയായിരുന്ന വകീൽ അഹ്മദ് മുത്താവകീൽ ആയിരുന്നു നയതന്ത്രകാര്യങ്ങൾ പ്രധാനമായും നടത്തിയിരുന്നത്.

1961-ൽ കന്ദഹാറിന് പടിഞ്ഞാറുള്ള പഞ്ച്‌വായ് ജില്ലയിലണ് ഒമർ ജനിച്ചത്. പിൽക്കാലത്ത് ഇദ്ദേഹത്തിന്റെ കുടുംബം, കന്ദഹാറിന് വടക്കുള്ള ഉറുസ്ഖാൻ പ്രവിശ്യയിലേക്ക് താമസം മാറ്റിയിരുന്നു. ഘൽജി പഷ്തൂണുകളുടെ ഹോതക് വംശത്തിൽപ്പെട്ടയാളാണ് ഇദ്ദേഹം, എന്ന് കരുതപ്പെടുന്നു. സോവിയറ്റ് യൂനിയനുമായുള്ള യുദ്ധകാലത്ത്, മൗലവി മുഹമ്മദ് നബി മുഹമ്മദിയുടെ ഹർക്കത്-ഇ ഇങ്ക്വിലാബ്-ഇ ഇസ്ലാമി-യി അഫ്ഗാനിസ്താൻ എന്ന പ്രതിരോധകക്ഷിയുടെ തദ്ദേശീയസേനാനായകനു കീഴിൽ, മുഹമ്മദ് ഒമർ യുദ്ധത്തിൽ പങ്കെടുത്തിരുന്നു. പിൽക്കാലത്ത്, ബുർഹാനുദ്ദീൻ റബ്ബാനിയുടെ ജാമിയത്ത്-ഇ ഇസ്ലാമിയിലും ഇദ്ദേഹം പ്രവർത്തിച്ചിരുന്നു. യൂനിസ് ഖാലിസിന്റെ ഹിസ്ബ്-ഇ ഇസ്ലാമി സേനയിലും ഇദ്ദേഹം പങ്കെടുത്തിരുന്നെന്നും പറയപ്പെടുന്നുണ്ട്. സോവിയറ്റ് യൂനിയനുമായുള്ള ഒരു യുദ്ധത്തിൽ ഒരു കണ്ണ നഷ്ടപ്പെട്ടതിനാൽ, റുണ്ട് അഥവാ ഒറ്റക്കണ്ണൻ എന്ന വിളിപ്പേരിലും ഒമർ അറിയപ്പെട്ടു.

1994 വേനൽക്കാലത്തോടെ, മുല്ല മുഹമ്മദ് ഒമറിന്റെ കീഴിലുള്ള ഇസ്ലാമികമൗലികവാദത്തിലടിസ്ഥിതമായ പഷ്തൂണുകളുടെ ഒരു ചെറിയ സംഘമായാണ് താലിബാന്റെ ആരംഭം. 1996 തുടക്കത്തിൽ താലിബാൻ, തെക്കൻ അഫ്ഗാനിസ്താൻ മുഴുവൻ താലിബാൻ കീഴിലാക്കിയതോടെ 1996 ഏപ്രിൽ മുതൽ വിശ്വാസികളുടെ പടനായകൻ എന്ന അർത്ഥത്തിൽ അമീറുൾ മുമീനിൻ എന്ന സ്ഥാനപ്പേര് ഒമർ സ്വീകരിച്ചു. പിന്നീട് അഫ്ഗാനിസ്താനിൽ നിലവിൽ വന്ന താലിബാൻ സർക്കാരിന്റെ പരമോന്നതസമിതിയുടെ തലവനായും മുഹമ്മദ് ഉമർ അവരോധിക്കപ്പെട്ടു.
2001 സെപ്റ്റംബർ 11-ലെ അമേരിക്കയിലെ ആക്രമണത്തിനു ശേഷം ഒസാമ ബിൻ ലാദനെ വിട്ടുകൊടൂക്കാൻ അമേരിക്കൻ ഭരണകൂടം താലിബാനോടാവശ്യപ്പെട്ടെങ്കിലും മുല്ല ഒമർ ഈ ആവശ്യം നിരാകരിച്ചു. തുടർന്ന് അമേരിക്കൻ സൈന്യം അഫ്ഗാനിസ്താൻ ആക്രമിക്കുകയും, താലിബാന്റെ എതിരാളികളായ വടക്കൻ സഖ്യത്തിന് സഹായങ്ങൾ നൽകുകയും ചെയ്തു. ഇതോടെ വടക്കൻ സഖ്യം താലിബാൻ നിയന്ത്രണത്തിലായിരുന്ന പ്രദേശങ്ങൾ ഓരോന്നായി പിടിച്ചടക്കി. 2001 ഡിസംബറോടെ താലിബാന്റെ നിയന്ത്രണത്തിലായിരുന്ന അവസാനത്തെ പട്ടണമായ കന്ദഹാറൂം വടക്കൻ സഖ്യത്തിന്റെ കൈയിലായതോടെ, മുല്ല ഒമർ പാകിസ്താനിലേക്ക് കടന്നു.

 ക്ഷയരോഗത്തെ തുടർന്ന് അദ്ദേഹം 2013 ൽ മരണപെട്ടു

ക. "പഷ്തൂണുകളുടെ ആദ്യത്തെ സാമ്രാജ്യമായ ഹോതകി സാമ്രാജ്യം സ്ഥാപിച്ചത് ഹോതക് വംശജരാണ്"


</doc>
<doc id="118123" url="https://ml.wikipedia.org/wiki?curid=118123" title="പള്ളിക്കുന്ന് ഗ്രാമപഞ്ചായത്ത്">
പള്ളിക്കുന്ന് ഗ്രാമപഞ്ചായത്ത്

കണ്ണൂർ ജില്ലയിൽ കണ്ണൂർ ബ്ലോക്കിൽ സ്ഥിതി ചെയ്തിരുന്ന ഒരു ഗ്രാമപഞ്ചായത്താണ് പള്ളിക്കുന്ന് ഗ്രാമപഞ്ചായത്ത്.
1962 ജനുവരി ഒന്നിനാണ് പള്ളിക്കുന്ന് ഗ്രാമ പഞ്ചായത്ത് സ്ഥാപിതമായത്. 2015 ജനുവരി 14ന് കണ്ണൂർ കോർപ്പറേഷൻ രൂപവത്കരിച്ചപ്പോൾ പള്ളിക്കുന്ന് പഞ്ചായത്ത് ഓർമ്മയായി.
6.9 ചതുരശ്ര കിലോമീറായിരുന്നു പഞ്ചായത്തിന്റെ വിസ്തീർണ്ണം. കിഴക്ക് ദേശീയപാത 17, തെക്ക് കണ്ണൂർ നഗരസഭ, വടക്ക് ചിറക്കൽ ഗ്രാമപഞ്ചായത്ത്, പടിഞ്ഞാറ് അറബിക്കടൽ എന്നിവയാണ്‌ അതിർത്തികൾ. കിഴക്ക് ഉയർന്നും പടിഞ്ഞാറ് താഴ്ന്നുമായിരുന്നു പഞ്ചായത്തിന്റെ ഭൂമിശാസ്ത്രപരമായ കിടപ്പ്.


</doc>
<doc id="118128" url="https://ml.wikipedia.org/wiki?curid=118128" title="കാതോലിക്കോസ്">
കാതോലിക്കോസ്

ചില ക്രിസ്തീയ സഭകളിൽ, പ്രത്യേകിച്ചു റോമാ സാമ്രാജ്യത്തിനു പുറത്ത് വളർന്നു വന്ന ഓർത്തഡോക്സ്‌ സഭകളുടെ തലവന്മാരുടെ സ്ഥാനനാമമാണു് കാതോലിക്കോസ് അഥവാ കാതോലിക്ക. ലോകത്തിൽ ഇന്ന് അർമീനിയൻ അപ്പസ്തോലിക സഭയുടെയും ജോർജിയൻ ഓർത്തഡോക്സ് സഭയുടെയും ഇന്ത്യൻ ഓർത്തഡോക്സ് സഭയുടെയും കൽദായ സുറിയാനി സഭയുടെയും തലവന്മാരെ കാതോലിക്ക എന്ന് വിളിക്കുന്നു. ഇവർക്കു പുറമെ യാക്കോബായ സുറിയാനി സഭയുടെയും മലങ്കര കത്തോലിക്ക സഭയുടെയും പ്രാദേശിക അദ്ധ്യക്ഷന്മാരുടെ സ്ഥാനനാമവും കാതോലിക്ക എന്നാണ്.

കാതോലിക്കോസ് എന്ന പദം ഉണ്ടായിട്ടുള്ളത് കാത്,ഹോലിക്കോസ് എന്നീ ഗ്രീക്ക് പദങ്ങളിൽ നിന്നാണ്. പൊതു മേലദ്ധ്യക്ഷൻ, പൊതുവായ ആൾ എന്നൊക്കെയാണ് ഈ വാക്കിന്റെ അർത്ഥം.

റോമാ സാമ്രാജ്യത്തിനുള്ളിൽ വിസ്തൃതമായ ഒരു ഭൂഭാഗത്തിന്റെ സ്വതന്ത്രമായ ഭരണം നിർവ്വഹിച്ചു പോന്ന സർക്കാർ ഉദ്യോഗസ്ഥനെയും സാമ്പത്തിക ചുമതല വഹിച്ചിരുന്ന ഉദ്യോഗസ്ഥനെയും ഈ പേരിൽ അറിയപ്പെട്ടിരുന്നു. ഒരു പക്ഷേ സർക്കാർ തസ്തികയുടെ അതേ പേരിൽ അറിയപ്പെടാനുള്ള വിമുഖത കൊണ്ടാവാം സാമ്രാജ്യത്തിലെ സഭാ തലവന്മാർ പൊതുവെ പാത്രിയർക്കീസ് എന്ന സ്ഥാനനാമം സ്വീകരിച്ചത്. എന്നാൽ റോമാ സാമ്രാജ്യത്തിനു പുറത്തുള്ള സഭകൾ ഈ വിമുഖത കാട്ടിയില്ല. അതു കൊണ്ട് അർമ്മീനിയയിലെയും പേർഷ്യയിലെയും ജോർജ്ജിയയിലേയും സഭകളിലെ പൗരോഹിത്യ ശ്രേണിയുടെ തലപ്പത്തുള്ളവർ കാതോലിക്കോസ് എന്ന് അറിയപ്പെടാൻ തുടങ്ങി. 
പേർഷ്യൻ സഭയുടെ തലവൻ പാപ്പാ ബാർ ആഹായ് ക്രി വ 291-ൽ ഈ നാമം സ്വീകരിച്ചതായി കരുതപ്പെടുന്നു. പിന്നീട് നടന്ന നിഖ്യ സുന്നഹദോസ് ഈ സ്ഥാനത്തിന് സ്ഥിരത നൽകി. ആദ്യകാലത്ത് പേർഷ്യയിലെ പ്രാദേശിക സഭയുടെ അധ്യക്ഷന്മാർ മാത്രമാണ് ഈ സ്ഥാനപ്പേരിൽ അറിയപ്പെട്ടിരുന്നതെങ്കിലും ക്രമേണ പാത്രിയർക്കീസുമാരുമായി വിധേയപ്പെട്ട് നിൽക്കുന്ന പ്രാദേശിക സഭകളിലെ പ്രധാന മെത്രാപ്പോലീത്തമാർക്കും ഈ സ്ഥാനം നൽകപ്പെട്ടു തുടങ്ങി. ഇപ്പോൾ ഓർത്തഡോക്സ് സഭകളുടെ തലവന്മാർക്ക് പുറമേ കത്തോലിക്കാസഭയിലെ സ്വയം ഭരണാധികാരമുള്ള ചില പൗരസ്ത്യ വ്യക്തിസഭകളുടെ തലവന്മാരും ഈ സ്ഥാനനാമത്തിൽ അറിയപ്പെടാറുണ്ട്.

1912-ൽ മലങ്കര ഓർത്തഡോക്സ് സഭയുടെ മേലധ്യക്ഷൻ പൗരസ്ത്യ കാതോലിക്കോസ് എന്ന സ്ഥാനനാമം സ്വീകരിച്ചതോടെ ആദ്യമായി കാതോലിക്കോസ് പദവി മലങ്കര സഭ സമൂഹത്തിൽ നിലവിൽ വന്നു. മലങ്കര സഭ മുഴുവനായും ഇത് അംഗീകരിക്കാതിരുന്നതിനെ തുടർന്ന് സഭ രണ്ടായി പിളരുകയും പിന്നീട് 1958-വരെ ഈ പിളർപ്പ് നിലനിൽക്കുകയും ചെയ്തു. 1964-ൽ ഇരു വിഭാഗങ്ങളും ചേർന്ന് ഒരു കാതോലിക്കയെ വാഴിച്ചിരുന്നു. എന്നാൽ 1975-ൽ വീണ്ടും സഭ പിളർന്നപ്പോൾ ഇരുവിഭാഗങ്ങളും ഈ സ്ഥാനത്തേക്ക് രണ്ട് വ്യക്തികളെ ആക്കുകയും ചെയ്തു. ആ പിളർപ്പിനെത്തുടർന്ന് കേരളത്തിൽ സമാന്തരമായി രണ്ട് കാതോലിക്കമാരുടെ നിരകൾ ഉണ്ടായി.

1912-ൽ മലങ്കര ഓർത്തഡോക്സ് സഭയുടെ മേലധ്യക്ഷൻ പൗരസ്ത്യ കാതോലിക്കോസ് എന്ന സ്ഥാനം അന്ത്യോഖ്യയുടെപാത്രിയർക്കീസ് ആയിരുന്ന ഇഗ്നാത്തിയോസ് അബ്ദുൾമിശിഹ സ്ഥാപിച്ചതോടു കൂടി ഈ സ്ഥാനം സഭയിൽ നിലവിൽ വന്നു. ഇന്ന് മോറാൻ മോർ ബസേലിയോസ്‌ മാർത്തോമാ പൗലോസ് ദ്വിതീയൻ ഈ സ്ഥാനം വഹിക്കുന്നു.

1964-ൽ മലങ്കര സഭയിലെ സമാധാന കാലയളവിൽ ഇഗ്നാത്തിയോസ് യാക്കൂബ് തൃതിയൻ പാത്രിയർക്കീസ് യോജിച്ച സഭയ്ക്കായി ഒരു കാതോലിക്കയെ വാഴിക്കുകയും പിന്നീട് സഭ വീണ്ടും പിളർന്നപ്പോൾ യാക്കോബായ സഭ ഈ സ്ഥാനം നിലനിർത്തി മറ്റൊരു കാതോലിക്കയെ വാഴിക്കുകയും ചെയ്തു.
2002-ലെ പുതുക്കിയ ഭരണക്രമമനുസരിച്ച് യാക്കോബായ സഭയിലെ കാതോലിക്കാമാരുടെ ഔദ്യോഗികമായ സ്ഥാനപ്പേര് ‘ഇന്ത്യയുടെ കാതോലിക്കയും മെത്രാപ്പൊലീത്തൻ ട്രസ്റ്റിയും‘ എന്നതാണ്. ഇന്ത്യയിലെ സഭയുടെ തലവൻ എന്നതിനു പുറമെ അന്ത്യോഖ്യാ പാത്രിയർക്കീസിനെ തെരഞ്ഞെടുക്കുന്ന സുന്നഹദോസിന്റെ അധ്യക്ഷസ്ഥാനവും വാഴിക്കുവാനുള്ള അവകാശവും കാതോലിക്കയുടേതാണ്. ആഗോള സുറിയാനി സഭയിൽ രണ്ടാമൻ എന്ന ബഹുമാനസ്ഥാനം കൂടി കാതോലിക്കാ വഹിക്കുന്നു.
ഇന്ന് ആബൂൻ മോർ ബസേലിയോസ്‌ തോമസ്‌ പ്രഥമൻ ഈ സ്ഥാനം വഹിക്കുന്നു

മുകളിൽ പറഞ്ഞ സഭാവിഭാഗങ്ങളിലെ ഒരു സംഘം വിശ്വാസികൾ കത്തോലിക്ക സഭയുടെഭാഗമായപ്പോൾ നിലവിൽ വന്ന മലങ്കര കത്തോലിക്ക സഭ, 1995-ൽ സ്വയം ഭരണാവകാശം സിദ്ധിച്ചത് മുതൽ സഭയുടെ മേജർ ആർച്ച്ബിഷപ്പിനെ കാതോലിക്ക എന്ന് കൂടി വിളിച്ചു വരുന്നു.
ഇന്ന് മോറാൻ മോർ ബസേലിയോസ്‌ ക്ലീമിസ് ഈ സ്ഥാനം വഹിക്കുന്നു


</doc>
<doc id="118138" url="https://ml.wikipedia.org/wiki?curid=118138" title="വടുതല (വിവക്ഷകൾ)">
വടുതല (വിവക്ഷകൾ)

കേരളത്തിൽ വടുതല എന്ന പേരിൽ ഒന്നിലധികം സ്ഥലങ്ങളുണ്ട്.


</doc>
<doc id="118158" url="https://ml.wikipedia.org/wiki?curid=118158" title="കരിങ്കുരങ്ങ്">
കരിങ്കുരങ്ങ്

വലിപ്പം കുറഞ്ഞ ഒരിനം കുരങ്ങാണു് കരിങ്കുരങ്ങ് അഥവാ നീലഗിരി കുരങ്ങ്. പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ കൊളോബിനെ (Colobinae)യിൽ ഉൾപ്പെടുന്നു. ശാസ്ത്രനാമം: സെർക്കോപിത്തക്കസ് ജോണീ ("Trachypithecus johnii"). സാധാരണയായി നീലഗിരി മലനിരകളിൽ ഇവ കാണപ്പെടുന്നു.

ഇവയുടെ ശരീരം നല്ല മിനുസമുള്ള കറുത്ത രോമത്തോട് കൂടിയതാണ്‌. തലയിലെ രോമങ്ങൾക്ക് സ്വർണ്ണ നിറമാണുള്ളത്‌. പെൺ കുരങ്ങുകളുടെ തുടയുടെ അടിഭാഗത്ത് വെള്ള നിറത്തിലുള്ള രോമങ്ങൾ ഉണ്ടാകും. ഹനുമാൻ കുരങ്ങുകളുടേതു പോലെയുള്ള നീളം കൂടിയ വാലുകളും പ്രത്യേകതയാണ്‌.

അഞ്ച് മുതൽ പതിനാറ് വരെയുള്ള കൂട്ടമായി ഇവ സഞ്ചരിക്കുന്നു. തളിരിലകളും ഫലങ്ങളുമാണ്‌ ഇവയുടെ പ്രധാന ഭക്ഷണം. ചിലപ്പോൾ ഇവ കൃഷിയിടങ്ങളിലെ ധാന്യങ്ങളും ഫലങ്ങളും മറ്റും തിന്നുനശിപ്പിക്കാറുണ്ട്. വനനശീകരണവും തുകലിനായുള്ള വേട്ടയാടലും മൂലം ഇവയുടെ നിലനില്പ്പ് തന്നെ അപകടത്തിലാണ്‌.




</doc>
<doc id="118168" url="https://ml.wikipedia.org/wiki?curid=118168" title="ഡാർലിങ് ഡാർലിങ്">
ഡാർലിങ് ഡാർലിങ്

രാജസേനന്റെ സംവിധാനത്തിൽ ദിലീപ്, വിനീത്, ജഗതി ശ്രീകുമാർ, കാവ്യ മാധവൻ എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ഡാർലിങ് ഡാർലിങ്. വി.ജി.എം. ക്രിയേഷൻസിന്റെ ബാനറിൽ വിജയ, ഗോപാലകൃഷ്ണൻ, മോഹനൻ എന്നിവർ നിർമ്മാണം ചെയ്ത ഈ ചിത്രം വി.ജി.എം. റിലീസ് ആണ് വിതരണം ചെയ്തത്. ഉദയകൃഷ്ണ-സിബി കെ. തോമസ് കൂട്ടുകെട്ടാണ് ചിത്രത്തിന്റെ രചന നിർവ്വഹിച്ചിരിക്കുന്നത്.


എസ്. രമേശൻ നായർ എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് ഔസേപ്പച്ചൻ ആണ്. ഗാനങ്ങൾ എസ്.എൽ.ഡി.ജി. ഓഡിയോസ് വിപണനം ചെയ്തിരിക്കുന്നു. 




</doc>
<doc id="118170" url="https://ml.wikipedia.org/wiki?curid=118170" title="വെള്ളിക്കുരങ്ങ്">
വെള്ളിക്കുരങ്ങ്

വലിപ്പം കുറഞ്ഞ ഒരിനം കുരങ്ങാണു് വെള്ളിക്കുരങ്ങ്. ഇംഗ്ലീഷിൽ Silvered Leaf Monkey എന്നും Silvery Langur എന്നും വിളിക്കാറുണ്ട്. പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ കൊളോബിനെ (Colobinae)യിൽ ഉൾപ്പെടുന്നു. ശാസ്ത്രനാമം: സെർക്കോപിത്തക്കസ് ക്രൈസ്റ്റേറ്റസ്(Cercopithecus cristatus). ബർമ്മ, ഇന്ത്യയുടെ പൂർവ്വഭാഗം, ദക്ഷിണ ചൈന, ബോർണിയോ ദ്വീപുകൾ മുതലായവയുടെ തീരപ്രദേശങ്ങളിലും, പുഴയ്ക്ക് സമീപമുള്ള കാടുകളിലും കണ്ടൽക്കാടുകളിലുമാണ്‌ ഇവ സാധാരണ കാണപ്പെടുന്നത്.
ബ്രൗൺ നിറത്തിലോ കറുപ്പ് നിറത്തിലോ ആയ മിനുസമുള്ള രോമങ്ങളുടെ അഗ്ര ഭാഗം ചാരനിറത്തോടുകൂടിയതാണ്‌. എന്നിരുന്നാലും നാഭീഭാഗത്തിലേയും ഗുദഭാഗങ്ങളിലേയും രോമങ്ങൾക്ക് മഞ്ഞ നിറമാണുള്ളത്. വാലിന് 67-75 സെ.മീ. നീളമുണ്ടാകറുണ്ട്. പൂർണവളർച്ചയെത്തിയ ആൺകുരങ്ങിന് 50-58 സെ.മി. നീളവും ശരാശരി 6.6 കി.ഗ്രാം തുക്കവും പെൺകുരങ്ങിന് 46-51 സെ.മി നീളവും ശരാശരി 5.7 കി.ഗ്രാമും തൂക്കവുമുണ്ടായിരിക്കും. ജനിയ്കുമ്പോൾ ഇവയ്ക്ക് ഓറഞ്ച് നിറമായിരിക്കുമുള്ളത് കാലക്രമേണയാണ്‌ നിറവ്യത്യാസം കാണപ്പെടുന്നത്. മൂന്ന് മാസം കൊണ്ട് ഇവയ്ക്ക് വളർച്ചയെത്തും. സങ്കീർണ്ണവും വലുതുമായ ആമാശയം ഭക്ഷണത്തിലെ സെല്ലുലോസുകളെ ദഹിപ്പിക്കാൻ സഹായിക്കുന്നു.

ഒൻപതു മുതൽ മുപ്പതു വരെയുള്ള കൂട്ടമായി വൃക്ഷങ്ങളിലൂടെ ചാടിച്ചാടി സഞ്ചരിക്കുന്നു. തളിരിലകളും ഫലങ്ങളുമാണ്‌ ഇവയുടെ പ്രധാന ഭക്ഷണം.

സാധാരണ ഒരു കുരങ്ങിൻ കൂട്ടത്തിൽ ഒരു ആൺ കുരങ്ങേ കാണാറുള്ളു, കുട്ടിക്കുരങ്ങുകളെ വളരെ ശ്രദ്ധാപൂർവ്വമാണ്‌ നോക്കുന്നത്. കൂട്ടത്തിലെ തലവനായ ആൺ കുരങ്ങാണ്‌ മറ്റ് കുരങ്ങുകളിൽ നിന്ന് കുട്ടികളേയും പെൺകുരങ്ങുകളേയും സംരക്ഷിക്കുന്നത്. മേൽക്കോയ്മയ്ക്ക് വേണ്ടി ആൺ കുരങ്ങുകൾ ഉച്ചത്തിൽ ശബ്ദം വയ്ക്കുകയും യുദ്ധം ചെയ്യുകയും പതിവാണ്‌.



</doc>
<doc id="118278" url="https://ml.wikipedia.org/wiki?curid=118278" title="ദേവീമാഹാത്മ്യം">
ദേവീമാഹാത്മ്യം

ആദിപരാശക്തിയുടെ വിജയകഥകൾ വർണ്ണിക്കുന്ന സംസ്കൃത രചനയാണ്‌ ദേവീ മാഹാത്മ്യം. മഹിഷാസുരവധം, സുംഭനിശുംഭവധം, ചണ്ഡമുണ്ഡവധം തുടങ്ങി മഹാമായയുടെ മൂന്ന് ഭാവങ്ങൾ ആയ മഹാകാളി, മഹാലക്ഷ്മി, മഹാസരസ്വതി എന്നിവരുടെ മാഹാത്മ്യകഥകളും ഭഗവതിയുടെ മറ്റു അനേകം ഭാവങ്ങളുടെ സ്തുതികളും ഇതിൽ ഉൾപ്പെടുത്തിയിട്ടുണ്ട്. മാർക്കണ്ഡേയ പുരാണത്തിന്റെ ഭാഗമായ ഇതിന്റെ രചനാ കാലമായി കണക്കാക്കപ്പെടുന്നത് അഞ്ചാം നൂറ്റാണ്ടാണ്‌. ഈ രചനയുടെ കർത്താവായി പാരമ്പര്യം ഘോഷിക്കുന്നത് മാർക്കണ്ഡേയ മുനിയെയാണ്‌. 

ദുർഗ്ഗാഭഗവതിയെ സ്തുതിക്കുന്ന 700 പദ്യങ്ങൾ അടങ്ങുന്ന ഈ കൃതിയ്ക്ക് "ദുർഗ്ഗ സപ്തശതി" എന്നും പേരുണ്ട്. "ചണ്ഡിപാഠം" എന്നും ഇത് അറിയപ്പെടുന്നു. പാഠം എന്നത് അനുഷ്ഠാനപരമായ വായനയെ സൂചിപ്പിക്കുന്നു. ഇതിലെ 700 പദ്യങ്ങൾ 13 അദ്ധ്യായങ്ങളായി ക്രമീകരിക്കപ്പെട്ടിരിക്കുന്നു. ഇതിലെ പതിനൊന്നാം അധ്യായം ഏറ്റവും പ്രധാനമായി കണക്കാക്കുന്നു. ഈ അധ്യായം പരാശക്തിയുടെ എല്ലാഭാവങ്ങളെയും ഉൾക്കൊള്ളുന്നുണ്ട്. വെള്ളിയാഴ്ച ആണ് പതിനൊന്നാം അധ്യായം ജപിക്കേണ്ടത് എന്ന് വിശ്വസിക്കപ്പെടുന്നു. പ്രസിദ്ധമായ "സർവ്വമംഗള മംഗല്യേ" എന്ന് തുടങ്ങുന്ന നാരായണീ സ്തുതി ഈ അധ്യായത്തിലേത് ആണ്. 
ശാക്തേയരുടെ ഏറ്റവും പ്രധാന ഗ്രന്ഥമായി കണക്കാക്കപ്പെടുന്ന ഈ കൃതിയ്ക്ക്, അവരുടെ അനുഷ്ഠാന വിധികളിൽ ഏറെ പ്രധാന്യമുണ്ട്.

വേദങ്ങളിലെ പുരുഷ ഭാവമുള്ള ദൈവ സങ്കല്പത്തെ, മുന്നേയുണ്ടായിരുന്ന മാതൃദൈവ ആരാധനയുമായി സമന്വയിപ്പിക്കാനും, ദൈവികതയെ സ്ത്രൈണ തത്ത്വമായി അവതരിപ്പിക്കാനുമുള്ള ശ്രമമായിരുന്നിരിക്കാം ഈ രചന. ആര്യവും അല്ലാത്തതുമായ പശ്ചാത്തലമുള്ള പല അമ്മ ദൈവ കഥകളേയും ഈ കൃതി ഒരേ കഥയിൽ സമർത്ഥമായി കൂട്ടിയിണക്കുന്നു. ആൺദൈവത്തിന്റെ പ്രഭാവം കുറഞ്ഞ ഇണയെന്ന നിലയ്ക്കുള്ള പുരുഷ മേധാവിത്വപരമായ സ്ഥിതിയിൽ നിന്ന്, മഹാശക്തിയുടെ പ്രതീകം എന്ന അവസ്ഥയിലേയ്ക്കുള്ള സ്ത്രീ ദൈവത്തിന്റെ ശാക്തേയ പരിവർത്തനം,ഹിന്ദു പുരാവൃത്തത്തിന്റെ ചരിത്രത്തിലെ ഒരു നാഴിക കല്ലാണ്‌. സ്ത്രീയാണ് സൃഷ്ടിയുടെ അടിസ്ഥാനം എന്നൊരു സങ്കൽപ്പത്തിൽ നിന്നാണ് ശാക്തേയരുടെ ഭഗവതി എന്ന ദൈവസങ്കല്പം ഉണ്ടായതെന്ന് കണക്കാക്കപ്പെടുന്നു അഥവാ സ്ത്രീകൾ സമൂഹത്തിൽ മേൽക്കൈ നേടിയ ഒരു കാലഘട്ടത്തിന്റെ അടയാളപ്പെടുത്തലായും ഇതിനെ വിലയിരുത്തപ്പെടുന്നു. ഇതിനു പുറമേ, ഇതിലെ കഥ സാംഖ്യ ദർശനത്തിലെ പല അംശങ്ങളുമായും ബന്ധപ്പെട്ടു നിൽക്കുന്നു.



</doc>
<doc id="118283" url="https://ml.wikipedia.org/wiki?curid=118283" title="ഓട">
ഓട

ഉപയോഗശൂന്യമോ, മലിനമോ ആയ ജലവും ദ്രവവസ്തുക്കളും ഒഴുക്കിക്കളയുന്നതിനുള്ള ചാൽ അഥവാ കാനയാണ്‌ ഓട എന്നറിയപ്പെടുന്നത്. സാധാരണയായി ഇതിന് മൂടിയുണ്ടായിരിക്കുകയില്ല. റോഡരികിലെ ഓടകൾ ദൃഷ്ടാന്തമാണ്.

ജനപ്പെരുപ്പവും വ്യാവസായികാവശിഷ്ടങ്ങൾ പോലുള്ള മാലിന്യങ്ങളും കുറഞ്ഞിരുന്ന കാലങ്ങളിൽ ഓരോ ദേശത്തും പ്രകൃത്യാ ഉള്ള കാനകളും തോടുകളും നദികളും മറ്റും മലിനജ്ജലവും മഴക്കാലത്തുണ്ടാകുന്ന അധിക ജലവും ഒഴുകിപ്പോകുന്നതിനു മതിയായ മാർഗങ്ങളുണ്ടായിരുന്നു. ജനങ്ങൾ പട്ടണങ്ങളിൽ തിങ്ങിപ്പാർത്തു തുടങ്ങിയതോടെ ഓടകൾ ആസൂത്രണം ചെയ്തു നിർമ്മിക്കേണ്ട ആവശ്യം ഉണ്ടായി. പ്രാചീന നഗരങ്ങളിൽ എല്ലാം തന്നെ കാലാവസ്ഥയും ജീവിതനിലവാരവും അനുസരിച്ച് ഓടകൾ നിർമിച്ചിരുന്നു. ആദ്യകാലങ്ങളിലെ ഓടകൾ ആവശ്യത്തിനു മതിയാകുമായിരുന്നെങ്കിലും, കാലക്രമേണ ജനപ്പെരുപ്പവും വ്യാവസായിക പുരോഗതിയും കൊണ്ട് മലിനജലത്തിന്റെ അളവു വർധിച്ചപ്പോൾ അത് ശുദ്ധീകരിക്കാതെ തോടുകളിലും നദികളിലും നിർഗമിപ്പിക്കുന്നത് അനാരോഗ്യകരമാണെന്ന് ബോധ്യമായി. കടലോരത്തുള്ള പട്ടണങ്ങൾക്കു പോലും മലിനജലം കൊണ്ടുള്ള പ്രദൂഷണം ഒരു പ്രശ്നമായിത്തീർന്നു.

മലിനജലം ഉചിതമായ രാസപ്രക്രിയകളിലൂടെ നിശ്ചിത നിലവാരത്തിൽ ശുദ്ധീകരിച്ചതിനു ശേഷമേ ഓടകളിലും ജലാശയങ്ങളിലും ഒഴുക്കാവൂ എന്ന നിയമം സാർ‌വർത്രികമായി നടപ്പിൽ വന്നു. 19-ം നൂറ്റണ്ടോടുകൂടി മലിനജലം പ്രത്യേകം ആവാഹിച്ച് ശുദ്ധീകരിച്ച് നിർഗമിക്കുന്നതിനുള്ള വൻ‌കിട പദ്ധതികൾ നടപ്പിൽ വന്നു. ശുദ്ധീകരണം അസാധ്യവും അനാവശ്യവുമായ പ്രകൃത്യാ ഉള്ള അധികജലവും ചെറിയ തോതിലുള്ള മലിനജലവും കൈകാര്യം ചൈയ്യുതിനുമാത്രം ഓടകൾ നിർമിച്ചുപയോഗിക്കാൻ തുടങ്ങുകയും ചെയ്തു. ആരോഗ്യപരമായ മുൻ‌കരുതലുകൾ എടുത്തുകൊണ്ടു നിർമ്മിക്കപ്പെടുന്ന ആധുനിക ഓടകൾക്ക് ശാസ്ത്രീയമായ സം‌‌വിധാനം ഉണ്ടായിരിക്കും.



</doc>
<doc id="118292" url="https://ml.wikipedia.org/wiki?curid=118292" title="തേവാങ്ക്">
തേവാങ്ക്

മനുഷ്യക്കുരങ്ങുകളും കുരങ്ങുകളും ഉൾ പ്പെടുന്ന പ്രൈമേറ്റ് (Primate) ഗോത്രത്തിലെ ലോറിസിനെ (Lorisinae) കുടുംബത്തിൽപ്പെടുന്ന സസ്തനി. ശാസ്ത്രനാമം: നിക്ടിസെബസ് കൗകാംങ് (Nycticebus coucang). ലോറിസിനെ ജന്തുകുടുംബത്തിലെ നാല് സ്പീഷീസിൽ ഏഷ്യയിൽ കാണപ്പെടുന്ന രണ്ട് സ്പീഷീസാണ് തേവാങ്കും കുട്ടിത്തേവാങ്കും. മലേഷ്യ, ജാവ, സുമാത്ര, ബോർണിയൊ എന്നിവിടങ്ങളിലും ഇന്ത്യയിൽ ആസാം തുടങ്ങിയ സംസ്ഥാനങ്ങളിലുമാണ് തേവാങ്കുകൾ കാണപ്പെടുന്നത്. ഇവയ്ക്ക് ഉരുണ്ട തലയും വലിപ്പം കൂടിയ വൃത്താകൃതിയിലുള്ള കണ്ണുകളുമാണുള്ളത്. 
പൊതുവേ 'ലോറിസ്' എന്നറിയപ്പെടുന്ന തേവാങ്കുകളുടെ കൈകാലുകൾക്കും ആന്തരികാവയവങ്ങൾക്കും തലച്ചോറിനും ഘടനയിൽ മനുഷ്യരുടേതിനോടും കുരങ്ങുകളുടേതിനോടും സാദൃശ്യമുണ്ട്. ശരീരത്തിന് 30 സെന്റിമീറ്ററും വാലിന് അഞ്ച് സെന്റിമീറ്ററും നീളമുണ്ട്; 1.2 കി.ഗ്രാം വരെ തൂക്കവും. തലയിലും തോൾഭാഗത്തും വെളുത്തതോ ചാരനിറത്തിലുള്ളതോ ആയ രോമപാളികൾ കാണാം. തലയിൽ നിന്നു പിന്നിലേക്കു പോകുന്ന തവിട്ടുനിറത്തിലുള്ള രേഖയും കണ്ണിനു ചുറ്റിലുമുള്ള തവിട്ടുവലയങ്ങളും ഇവയുടെ സവിശേഷതകളാണ്. തേവാങ്കുകളുടെ വയറിനും പൃഷ്ഠഭാഗത്തിനും വയ്ക്കോലിന്റെ നിറമായിരിക്കും. ഇവയുടെ മുൻ-പിൻ കാലുകൾക്ക് നീളവ്യത്യാസമുണ്ട്. 
വളരെ സാവധാനത്തിൽ സഞ്ചരിക്കുന്നതിനാൽ തേവാങ്കുകളെ 'സ്ളോ ലോറിസ്' എന്നു വിളിക്കുന്നു. ഓന്തുകൾ സഞ്ചരിക്കുന്നതുപോലെയാണ് ഇവ സഞ്ചരിക്കുക. അപൂർവമായി മാത്രമേ ഇവ നിലത്തിറങ്ങി സഞ്ചരിക്കാറുള്ളൂ. പകൽസമയം മുഴുവൻ കാട്ടിലും വൃക്ഷങ്ങളുടെ വിടവുകളിലും മാളങ്ങളിലും മറ്റും ഉറങ്ങുന്ന ഇവ കാലുകളുപയോഗിച്ച് മരക്കൊമ്പിൽ തലകീഴായി തൂങ്ങിക്കിടന്ന് വിശ്രമിക്കുന്നു. 
രാത്രികാലങ്ങളിൽ ഇരതേടാനിറങ്ങുന്ന തേവാങ്കുകൾ മണത്തറിഞ്ഞാണ് ഇരപിടിക്കുന്നത്. ചെറുജീവികളും പ്രാണികളുമാണ് മുഖ്യ ആഹാരം. പഴവർഗങ്ങളും മരക്കറയും ഇവ ആഹാരമാക്കാറുണ്ട്



</doc>
<doc id="118308" url="https://ml.wikipedia.org/wiki?curid=118308" title="തച്ചോളി വർഗ്ഗീസ് ചേകവർ">
തച്ചോളി വർഗ്ഗീസ് ചേകവർ

ടി.കെ. രാജീവ് കുമാറിന്റെ സംവിധാനത്തിൽ മോഹൻലാൽ, വിനീത്, ഊർമ്മിള മാതോന്ദ്കർ, നിരോഷ എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പുറത്തിറങ്ങിയ ഒരു മലയാളചലച്ചിത്രമാണ് തച്ചോളി വർഗ്ഗീസ് ചേകവർ. ഗായകൻ ശ്രീനിവാസിന്റെ ആദ്യ ചിത്രമായിരുന്നു ഇത്. സെവൻ ആർട്സ് ഫിലിംസിന്റെ ബാനറിൽ ജി.പി. വിജയകുമാർ നിർമ്മിച്ച ഈ ചിത്രം സെവൻ ആർട്സ്, ഭാവചിത്ര എന്നിവരാണ് വിതരണം ചെയ്തത്. ഈ ചിത്രത്തിന്റെ കഥ പി. ബാലചന്ദ്രൻ, ടി.കെ. രാജീവ് കുമാർ എന്നിവരുടേതാണ്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് പി. ബാലചന്ദ്രൻ ആണ്.


ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ശരത് ആണ്. ഗാനങ്ങൾ വിപണനം ചെയ്തത് മാഗ്ന സൗണ്ട്.




</doc>
<doc id="118328" url="https://ml.wikipedia.org/wiki?curid=118328" title="നേത്രവിജ്ഞാനം">
നേത്രവിജ്ഞാനം

നേത്രത്തിന്റെ സം‌രചനയെപ്പറ്റിയും രോഗങ്ങളെപ്പറ്റിയും അവയ്ക്കുള്ള പ്രതിവിധികളെപ്പറ്റിയും വിശദമായി പ്രതിപാദിക്കുന്ന ഒരു വൈദ്യ ശാസ്ത്രശാഖയാണ് നേത്രവിജ്ഞാനം അഥവാ ഒഫ്താൽമോളജി. എല്ലാ ജീവജാലങ്ങളുടെയും അവയവങ്ങളിൽവച്ച് ഉതമാംഗം എന്നറിയപ്പെടുന്ന ശിരസ്സിനും, ശിരസ്സിലെ അവയവങ്ങളിൽ‌വച്ച് നേത്രത്തിനും പ്രധന്യമുണ്ട്. ആയുർ‌വേദത്തിലും അലോപ്പതിയിലും നേത്രവിജ്ഞാനം പ്രത്യേക പഠനവിഷയമാണ്. നേത്രരോഗങ്ങളുടെ പഠനവും ചികിത്സയും ഓരോ മാർഗ്ഗത്തിലും പ്രത്യേകരീതിയെ പിന്തുടരുന്നു. ഭാരതത്തിൽ ആയുർ‌വേദ നേത്രചികിത്സയിൽ ശസ്ത്രക്രിയയും ഒരു ഭാഗമായിരുന്നു. ഇന്നു മിക്കവാറും നേത്രശത്രക്രിയ അലോപ്പതിയുടെ ഒരു ഭാഗമായി മാറിയിരിക്കുന്നു.



</doc>
<doc id="118360" url="https://ml.wikipedia.org/wiki?curid=118360" title="ആചാരി">
ആചാരി

ഭാരതത്തിലെ യും പാകിസ്താൻ,ശ്രീലങ്ക, ബംഗ്ലാദേശ്, നേപ്പാൾ തുടങ്ങിയ രാജ്യങ്ങളിലെ വിശ്വകർമ സമുദായ വിഭാഗം ജാതി പേരായി ചേർക്കുന്ന നാമം ആണ് ആചാരി.പ്രത്യേക സ്ഥാനമുള്ളവർ[തമിഴ് പാരമ്പര്യം]ശില്പാചാരി,ജ്ഞാനാചാരി എന്നിങ്ങനെയും ചേർത്തിരുന്നു.

ഗുരു, വേദവും ശാസ്ത്രവും പഠിച്ച ആള് എന്നെല്ലാം അര്ഥം വരുന്ന "ആചാര്യ" സംസ്കൃത പദത്തില് നിന്നാണ് ആചാരി എന്ന പദം ഉണ്ടായത്. ശില്പ ശാസ്ത്രത്തില് ആചാരിയുടെ നിർവചനം ഇങ്ങനെയാണ് "പ്രാണവായുവില് പോലും വേദത്തെ കാണുകയും ശാസ്ത്രം പഠിച്ചവനും ദേവ ശില്പങ്ങൾ നിര്മ്മിക്കാന് കഴിവുള്ളവനും ആണ് ആചാരി. അപ്പോൽ ആചാര്യൻ ഗുരുനാഥനും വേദവും ശാസ്ത്രവും പഠിച്ച ആള് ആണെങ്കിൽ, ആചാരി ഗുരുനാഥനും വേദശാസ്ത്ര പണ്ഡിതനും ഒരു കരകൗശല വിദഗ്ദ്ധനും കൂടിയായിരുന്നു.

തമിഴ്നാടിലും കേരളത്തിലും ആചാരി എന്നത് ആശാരി ആയിമാറാൻ രണ്ടു കാരണങ്ങൾ ഉണ്ട്.<br>
ഒന്ന്, അവിടുത്തെ നാട്ടു ഭാഷകള് ആണ്. പൂജാരിക്ക് പൂശാരി, രാജാവിനു രാശാവ്, യജമാനന് എന്നതിന് യശമാനന് എന്നു പറയുന്നത് പോലെ ആചാരിക്ക് ആശാരി എന്നായി. അങ്ങനെ ഇവടെ വിശ്വകര്മ്മ സമുദായം മുഴുവന് ആശാരി എന്ന പേരില് ആയി. മരയാശാരി, കല്ലാശാരി, പൊന്നാശാരി തുടങ്ങിയ വിളിപേരുകള് ഉണ്ടായി. പക്ഷേ മരപണി ചെയ്തിരുന്ന വിഭാഗം മറ്റുള്ളവരെ അപേക്ഷിച് പേരിന്റെ കൂടെ കുലനാമം വച്ചിരുന്നതിനാൽ ആശാരി എന്നത് മരപണി ചെയ്യുനവര് മാത്രമാണെന്ന് തെറ്റിധരിക്കപെട്ടു. അങ്ങനെ തച്ചന് (തക്ഷൻ) മാരുടെ വിളിപേര് ആശാരി എന്നായി.കേരളത്തില് തന്നെ വടക്കന് കേരളത്തിലാണ് കുടുതലായും ആശാരി എന്നു മരപ്പണിക്കാരെ വിളിക്കുനത്.<br>രണ്ടാമത് ത്മിഴ്നാട്ടില് ഉണ്ടായിരുന്ന ഒരു വിഭാഗം ബ്രാഹ്മണര് "ആചാരി" എന്ന സ്ഥാന പേര് ഉപയോഗിച്ചിരുന്നു. ഇവരില് ചിലര് വിശ്വകര്മ്മ സമുദായത്തിന്റെ ആചാരി എന്ന കുലനാമം ആശാരി എന്നാക്കാൻ ശ്രമിച്ചിരുന്നു എന്ന അഭിപ്രായം ഉണ്ട്. കേരളത്തിൽ താമസിയ്ക്കുന്നതും സർക്കാറ് വിജ്ഞാപനത്തില് പറയുന്നതുമായ വിശ്വകര്മ വിഭാഗക്കാരില് തമിഴ് വിശ്വകർമ്മജർ മാത്രമേ ആചാരി എന്ന പദം ഉപയോഗിച്ചിരുന്നുള്ളൂ. മറ്റ് വിഭാഗക്കാർക്ക് ഈ അടുത്ത കാലം വരെ അങ്ങനെയായിരുന്നില്ല.


വിശ്വകർമ്മജർ<br>
ആശാരി<br>
മൂശാരി



</doc>
<doc id="118363" url="https://ml.wikipedia.org/wiki?curid=118363" title="എ.കെ. ലോഹിതദാസ്">
എ.കെ. ലോഹിതദാസ്

മലയാളചലച്ചിത്രമേഖലയിലെ പ്രശസ്തനായ തിരക്കഥാകൃത്തും സംവിധായകനുമായിരുന്നു അമ്പഴത്തിൽ കരുണാകരൻ ലോഹിതദാസ്‌ എന്ന എ.കെ. ലോഹിതദാസ് (മേയ് 10, 1955 - ജൂൺ 28, 2009). ജീവിതഗന്ധിയും തന്മയത്വമുള്ളതുമായ തിരക്കഥകളിലൂടെ ഇദ്ദേഹം രണ്ട് ദശകത്തിലേറെക്കാലം മലയാളചലച്ചിത്രവേദിയെ ധന്യമാക്കി. പത്മരാജനും ഭരതനും എം.ടിയ്ക്കും ശേഷം മലയാളചലച്ചിത്രത്തിൽ ശക്തമായ തിരക്കഥകൾ സംഭാവന ചെയ്ത എഴുത്തുകാരനായാണ് ഇദ്ദേഹത്തെ വിലയിരുത്തുന്നത്. തിരക്കഥാകൃത്ത്, സംവിധായകൻ എന്നിവയ്ക്കുപുറമെ ഗാനരചയിതാവ്, നിർമ്മാതാവ്, നാടകകൃത്ത്, ചെറുകഥാകൃത്ത് എന്നിങ്ങനെ വിവിധ മേഖലകളിൽ ഇദ്ദേഹം പ്രതിഭ തെളിയിച്ചു.

1955 മേയ് 10-ന് തൃശൂർ ജില്ലയിലെ ചാലക്കുടിയ്‌ക്കടുത്ത്‌ മുരിങ്ങൂരിൽ അമ്പഴത്തുപറമ്പിൽ വീട്ടിൽ കരുണാകരന്റെയും മായിയമ്മയുടെയും മകനായി ജനിച്ചു. എറണാകുളം മഹാരാജാസിൽ നിന്ന് ബിരുദപഠനവും തിരുവനന്തപുരം മെഡിക്കൽ കോളേജിൽ നിന്നു ലാബറട്ടറി ടെക്‌നീഷ്യൻ കോഴ്‌സും പൂർത്തിയാക്കി. 

ലോഹി എന്ന് അറിയപ്പെട്ടിരുന്ന ലോഹിതദാസ് ചെറുകഥകൾ എഴുതിക്കൊണ്ടാണ് എഴുത്തിന്റെ ലോകത്തേക്ക് പ്രവേശിക്കുന്നത്. എന്നാൽ സാഹിത്യത്തിൽ ശ്രദ്ധേയനാകുവാൻ അദ്ദേഹത്തിനു കഴിഞ്ഞില്ല. തോപ്പിൽ ഭാസിയുടെ നേതൃത്വത്തിലുള്ള കെ.പി.എ.സിക്കു വേണ്ടി 1986-ൽ നാടകരചന നിർവഹിച്ചുകൊണ്ട് അദ്ദേഹം മലയാള നാടകവേദിയിൽ പ്രവേശിച്ചു. തോപ്പിൽ ഭാസിയുടെ ഇടതുപക്ഷ (സി.പി.ഐ) ചായ്‌വുള്ള ‘കേരള പീപ്പിൾസ് ആർട്സ് ക്ലബ്’ എന്ന നാടകവേദിക്കായി ആയിരുന്നു ആദ്യ നാടകരചന. "സിന്ധു ശാന്തമായൊഴുകുന്നു" ആയിരുന്നു ആദ്യനാടകം. ഈ നാടകത്തിന് അദ്ദേഹത്തിന് സംസ്ഥാന അവാർഡ് ലഭിച്ചു. പിന്നീട് "അവസാനം വന്ന അതിഥി, സ്വപ്നം വിതച്ചവർ" തുടങ്ങിയ നാടകങ്ങളും എഴുതി.

നാടകത്തിന്റെ സാമ്പത്തികവിജയവും നിരൂപകശ്രദ്ധയും കൊണ്ട് ശ്രദ്ധേയനായ ലോഹിതദാസിനെ ചലച്ചിത്രലോകത്തേക്ക് നയിച്ചത് തിലകനാണ്. 1987 - ൽ സിബി മലയിൽ സംവിധാനം ചെയ്ത ആദ്യ സിനിമയായ തനിയാവർത്തനം എന്ന ചിത്രത്തിന് തിരക്കഥ എഴുതിക്കൊണ്ട് ലോഹിതദാസ് മലയാളസിനിമാരംഗത്ത് പ്രവേശിച്ചു. പാരമ്പര്യമായി ലഭിച്ച ഭ്രാന്തിന്റെ വിഹ്വലതകളിൽ ഉഴലുന്ന ബാലൻമാഷ് എന്ന കഥാപാത്രത്തിന് ജന്മം നല്കിയ ലോഹിയുടെ തിരക്കഥ മലയാളചലച്ചിത്രലോകത്ത് പുതിയൊരനുഭവമായിരുന്നു. ഈ ചിത്രം സാമ്പത്തികവിജയം കൂടി നേടിയതോടെ സിബി മലയിൽ-ലോഹിതദാസ് കൂട്ടുകെട്ടിൽനിന്ന് പിന്നീടും ഒട്ടേറെ പ്രശസ്തമായ മലയാളചലച്ചിത്രങ്ങൾ പിറവികൊണ്ടു.

സിന്ധുവാണ് ഭാര്യ. ഹരികൃഷ്ണൻ, വിജയശങ്കർ എന്നിവർ മക്കളും.

വളരെ യഥാർത്ഥവും പലപ്പോഴും വിഷാദാത്മകവുമായി സമകാലിക കേരളീയ ജീവിതത്തെ ചിത്രീകരിക്കുന്നതിൽ ലോഹിതദാസിന്റെ ചിത്രങ്ങൾ പ്രശസ്തമാണ്. പൊതുവേ ഗൗരവമുള്ള വിഷയങ്ങളാണ് കൈകാര്യം ചെയ്യുന്നതെങ്കിലും ലോഹിതദാസിന്റെ ചിത്രങ്ങളിലേറെയും വാണിജ്യപരമായി വിജയം നേടുകയും ചെയ്തു. പശ്ചാത്തലം, ഗാനങ്ങൾ, ഹാസ്യം തുടങ്ങിയവയ്ക്ക് ലോഹിതദാസ് ചിത്രങ്ങളിൽ പ്രാധാന്യം കുറവാണ്. കൂടുതലും കഥാപാത്രത്തെ ആസ്പദമാക്കിയുള്ള വീക്ഷണമാണ് ലോഹിതദാസ് ചിത്രങ്ങൾക്ക്. തുടക്കത്തിൽ ഒരു വർഷം നാല് തിരക്കഥകളോളം ലോഹിതദാസ് രചിക്കാറുണ്ടായിരുന്നു. പിന്നീട് സംവിധാനത്തിലേക്ക് തിരിഞ്ഞതോടെ ഇദ്ദേഹത്തിന്റെ തിരക്കഥകളുടെ എണ്ണം കുറഞ്ഞുവന്നു.
1997-ൽ ഭൂതക്കണ്ണാടി എന്ന ചലച്ചിത്രത്തിലൂടെയാണ് ലോഹിതദാസ് സംവിധാന രംഗത്തേക്ക് കടന്നുവന്നത്.. സംവിധാന രംഗത്ത് ലോഹിതദാസ് ചിത്രങ്ങൾ ശാരാശരി വിജയം ആയിരുന്നു എന്ന് പറയാം. ആധാരം, വീണ്ടും ചില വീട്ടുകാര്യങ്ങൾ, ഉദയനാണ് താരം, സ്‌റ്റോപ്‌ വയലൻസ്‌ വളയം തുടങ്ങിയ ചില ചിത്രങ്ങളിൽ അദ്ദേഹം അഭിനയിച്ചിട്ടുമുണ്ട്.

2009 ജൂൺ 28-ന്‌ രാവിലെ 10.50-ന്‌ തികച്ചും അപ്രതീക്ഷിതമായി ഹൃദയാഘാതത്തെത്തുടർന്ന് എറണാകുളത്തെ ലിസി ആശുപത്രിയിൽ വെച്ച് ലോഹിതദാസ് അന്തരിച്ചു. ആലുവയിൽ താമസിയ്ക്കുകയായിരുന്ന അദ്ദേഹം അന്ന് രാവിലെ ഭക്ഷണം കഴിയ്ക്കുന്നതിനിടയിൽ പെട്ടെന്ന് കുഴഞ്ഞുവീഴുകയായിരുന്നു. ഉടനെ ആശുപത്രിയിലെത്തിച്ചെങ്കിലും ജീവൻ രക്ഷിയ്ക്കാനായില്ല. 54 വയസ്സായിരുന്നു അദ്ദേഹത്തിന്. ഏറെക്കാലമായി തിരിച്ചറിയാതിരുന്ന ഹൃദ്രോഗമാണ് ഒടുവിൽ അദ്ദേഹത്തിന്റെ ജീവനെടുത്തത്. മൃതദേഹം അദ്ദേഹത്തിന്റെ അന്ത്യാഭിലാഷമനുസരിച്ച് ലക്കിടിയിലെ 'അമരാവതി' വീട്ടുവളപ്പിൽ സംസ്കരിച്ചു.

ലോഹിതദാസിന്റെ അകാലനിര്യാണം കാരണം അദ്ദേഹത്തിന്റെ രണ്ട് ചലച്ചിത്രങ്ങൾ പൂർത്തിയാകാതെ പോയി. ലോഹിതദാസ് തന്നെ സംവിധാനം ചെയ്യാനുദ്ദേശിച്ചിരുന്ന "ചെമ്പട്ട്", വർഷങ്ങൾക്കുശേഷം സിബി മലയിൽ-ലോഹിതദാസ്-മോഹൻലാൽ കൂട്ടുകെട്ടിന് വഴിവെക്കുമായിരുന്ന "ഭീഷ്മർ" എന്നീ ചലച്ചിത്രങ്ങളാണ് പാതിവഴിയിൽ അവസാനിച്ചത്.


ചലച്ചിത്രരംഗത്ത് വിഭിന്ന ഭാവങ്ങൾ പുലർത്തിയ ലോഹിതദാസ് തിരക്കഥാകൃത്ത്, സംവിധായകൻ എന്നീ നിലകളിലാണ് സ്ഥിരപ്രതിഷ്ഠ നേടിയത്. കൂടാതെ ഗാനരചന, അഭിനയം എന്നീ മേഖലകളിലും അദ്ദേഹം തന്റെ സംഭാവനകൾ നല്കിയിട്ടുണ്ട്.



</doc>
<doc id="118366" url="https://ml.wikipedia.org/wiki?curid=118366" title="ഇഖ്‌ബാൽ കുറ്റിപ്പുറം">
ഇഖ്‌ബാൽ കുറ്റിപ്പുറം

മലയാളചലച്ചിത്രത്തരംഗത്തെ ഒരു കഥാകാരനും തിരക്കഥാകൃത്തുമാണ്‌ ഇഖ്ബാൽ കുറ്റിപ്പുറം എന്നറിയപ്പെടുന്ന ഡോ. മുഹമ്മദ് ഇഖ്ബാൽ കൊമ്പത്തേൽ. ജനപ്രിയ ചിത്രങ്ങളായ നിറം, അറബിക്കഥ തുടങ്ങി അര ഡസനോളം ചിത്രങ്ങളുടെ കഥാകാരൻ.

കൊമ്പത്തേൽ മുഹമ്മദലിയുടേയും രാരംകണ്ടത്ത് നഫീസയുടേയും മകനായി 1970 മെയ് 15 ന്‌ മലപ്പുറം ജില്ലയില കുറ്റിപ്പുറത്ത് ജനനം. പൊന്നാനി എം.ഇ.എസ്. കോളേജിൽ നിന്ന് പ്രീഡിഗ്രിയും ബി.എസ്.സി (ജിയോളജി) രണ്ടുവർഷവും പഠിച്ച ഇഖ്ബാൽ ബി.എസി.സി പഠനം പാതിവഴിയിൽ നിർത്തി ടി.എച്ച്. എം.എസിനു എറണാംകുളത്തെ പടിയൂർ മെമ്മോറിയൽ ഹോമിയോ മെഡിക്കൽ കോളേജിൽ ചേർന്നു. ബി.എച്ച്.എം.എസ് കോഴിക്കോട് ഗവ. മെഡിക്കൽ കോളേജിൽ നിന്ന് പൂർത്തിയാക്കി. ഇപ്പോൾ ദുബായിൽ ഹോമിയോ ചികിത്സകനായി സേവനമനുഷ്ഠിക്കുന്നു.

രോഷ്നിയാണ്‌ ഭാര്യ. മകൻ:ഗസൽ. മകൾ:നൈൽ.

നിറത്തിന്റെ കഥയിലൂടെയാണ്‌ ഇഖ്ബാൽ ചലച്ചിത്രരംഗത്തേക്ക് പ്രവേശിക്കുന്നത്. പിന്നീട് മേഘമൽഹാർ(കഥ),ഗ്രാമഫോൺ (തിരക്കഥ, സംഭാഷണം), സ്വപനക്കൂട് (കഥ, തിരക്കഥ, സംഭാഷണം), ഫോർ ദ പീപ്പിൾ (തിരക്കഥ), അറബിക്കഥ (കഥ, തിരക്കഥ, സംഭാഷണം), സെവൻസ്, ഡയമണ്ട് നെക്ലേസ്, ഒരു ഇന്ത്യൻ പ്രണയകഥ തുടങ്ങിയ ചിത്രങ്ങളും അദ്ദേഹം ചെയ്തു.


</doc>
<doc id="118378" url="https://ml.wikipedia.org/wiki?curid=118378" title="കാങ്കോൽ-ആലപ്പടമ്പ് ഗ്രാമപഞ്ചായത്ത്">
കാങ്കോൽ-ആലപ്പടമ്പ് ഗ്രാമപഞ്ചായത്ത്

കണ്ണൂർ ജില്ലയിലെ തളിപ്പറമ്പ് താലൂക്കിൽ പയ്യന്നൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കാങ്കോൽ-ആലപ്പടമ്പ് ഗ്രാമപഞ്ചായത്ത്. കാങ്കോൽ, ആലപ്പടമ്പ് എന്നീ വില്ലേജുകളിലായി വ്യാപിച്ചുകിടക്കുന്ന കാങ്കോൽ-ആലപ്പടമ്പ ഗ്രാമപഞ്ചായത്തിന് 42.07 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ കിഴക്കുഭാഗത്ത് എരമം കുറ്റൂർ, പെരിങ്ങോം വയക്കര ഗ്രാമപഞ്ചായത്തുകളും, പടിഞ്ഞാറുഭാഗത്ത് കരിവെള്ളൂർ പെരളം ഗ്രാമപഞ്ചായത്തും, തെക്കുഭാഗത്ത് പയ്യന്നൂർ മുനിസിപ്പാലിറ്റിയും, വടക്കുഭാഗത്ത് കയ്യൂർ ചീമേനി ഗ്രാമപഞ്ചായത്തുമാണ്. 1936-ലാണ് കാങ്കോൽ പഞ്ചായത്ത് രൂപീകൃതമായത്.





</doc>
<doc id="118380" url="https://ml.wikipedia.org/wiki?curid=118380" title="പാലക്കോട്">
പാലക്കോട്

മലപ്പുറം ജില്ലയിലെ നിലമ്പൂർ താലൂക്കിലെ വണ്ടൂർ നിയോജകമണ്ഡലത്തിലെ ഒരു ഗ്രാമമാണ് പാലക്കോട്. എ.പി. അനിൽ കുമാറാണു വണ്ടൂർ നിയോജകമണ്ഡലത്തിലെ എം.എൽ.എ. ദക്ഷിണ മലബാറിലെ ഈ ഗ്രാമം മലബാർ കലാപവുമായി വളരെയധികം ബന്ധപ്പെട്ടിരിക്കുന്നു. ചെറുകിട കച്ചവടക്കാരും വ്യാപാരികളുമാണു താമസം. പഞ്ചായത്ത് പോരൂരാണ്‌.


</doc>
<doc id="118389" url="https://ml.wikipedia.org/wiki?curid=118389" title="ഉല്ലാസപ്പൂങ്കാറ്റ്">
ഉല്ലാസപ്പൂങ്കാറ്റ്

വിനയന്റെ സംവിധാനത്തിൽ ദിലീപ്, തിലകൻ, ജഗതി ശ്രീകുമാർ, മോഹിനി എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പുറത്തിറങ്ങിയ ഒരു മലയാളചലച്ചിത്രമാണ് ഉല്ലാസപ്പൂങ്കാറ്റ്. ഭാഗ്യാ പ്രൊഡക്ഷൻസിന്റെ ബാനറിൽ ജോളി സേവ്യർ നിർമ്മാണം ചെയ്ത ഈ ചിത്രം എ വിക്ടറി മൂവീസ് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ജെ. പള്ളാശ്ശേരി ആണ്.


കൈതപ്രം ദാമോദരൻ നമ്പൂതിരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് ബേണി ഇഗ്നേഷ്യസ് ആണ്. പശ്ചാത്തലസംഗീതം എസ്.പി. വെങ്കിടേഷ് ഒരുക്കിയിരിക്കുന്നു. ഗാനങ്ങൾ ബ്ലൂമൂൺ വിപണനം ചെയ്തിരിക്കുന്നു. 




</doc>
<doc id="118391" url="https://ml.wikipedia.org/wiki?curid=118391" title="പതിമൂക്കൻ കുരങ്ങ്">
പതിമൂക്കൻ കുരങ്ങ്

പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ കൊളോബിനെ (Colobinae)യിൽ ഉൾപ്പെടുന്ന വലിപ്പം കുറഞ്ഞ ഒരിനം കുരങ്ങാണു് പതിമൂക്കൻ കുരങ്ങ്. ചൈനയുടെ തെക്കൻ പ്രദേശങ്ങൾ, വിയറ്റ്നാമിന്റെ വടക്കൻ പ്രദേശങ്ങൾ എന്നിവിടങ്ങളിലാണ്‌ പതിമൂക്കൻ കുരങ്ങ് സാധാരണയായി കാണപ്പെടുന്നത്. വളരെ അപൂർവ്വമായി കാണപ്പെടുന്ന പതിമൂക്കൻ കുരങ്ങുകളെക്കുറിച്ച് കാര്യമായ ഗവേഷണങ്ങൾ ഇതുവരെ നടന്നിട്ടില്ല.

പേരു സൂചിപ്പിക്കുന്നതു പോലെയുള്ള മൂക്കാണ്‌ ഇത്തരം കുരങ്ങുകൾക്കുള്ളത്, വട്ടമുഖത്തിൽ കുറുകിയതും പതിഞ്ഞതുമായ മൂക്കിൽ നാസാരന്ധ്രങ്ങൾ പുറത്തേക്ക് തള്ളിനിൽക്കുന്നു. പ്രത്യേകിച്ച് പുറത്തുംതോളിലും പല വർണ്ണത്തിലുള്ള മിനുസമുള്ളതും നീളംകൂടിയതുമായ രോമങ്ങളാൽ ആവൃതമായിരിയ്ക്കും. പൂർണവളർച്ചയെത്തുമ്പോൾ 51-83 സെ.മി. നീളവും വാലിന് 55-97 സെ.മി നീളവും ഉണ്ടാകും.

പൊതുവെ അറുനൂറ് അംഗങ്ങൾ വരെയുള്ള വലിയ കൂട്ടമായിട്ടാണ്‌ കാണപ്പെടുന്നത്, എന്നിരുന്നാലും ശൈത്യകാലം പോലുള്ള ഭക്ഷണത്തിനു ദൗർലഭ്യമുള്ള സമയങ്ങളിൽ ഇവ ചെറിയ കൂട്ടങ്ങളായി പിരിയാറുണ്ട്. കായ്കനികളും മുളനാമ്പുകളും ഇലകളുമാണ്‌ പ്രധാന ഭക്ഷണം. വിവിധ അറകളുള്ള ആമാശയം ഭക്ഷണം വേഗത്തിൽ ദഹിപ്പിക്കാൻ സഹായിക്കുന്നു.

കൂടുതൽ സമയവും മരങ്ങളിൽ തന്നെയാണ്‌ പതിമൂക്കൻ കുരങ്ങുകൾ ചെലവഴിക്കുന്നത്. 4000 മീറ്റർ വരെ പൊക്കം ഉള്ള വനപ്രദേശങ്ങളിലാണ്‌ പ്രധാനമായും പതിമൂക്കൻ കുരങ്ങുകൾ അധിവസിക്കുന്നത്. എങ്കിലും ശിശിരകാലമാകുമ്പോൾ ഒഴിഞ്ഞ സ്ഥലങ്ങളിലേക്ക് ചേക്കേറാറുണ്ട്. മറ്റു കുരങ്ങിൻ കൂട്ടത്തിൽ നിന്നു വ്യത്യസ്തമായി ഈകൂട്ടങ്ങളിൽ പെൺകുരങ്ങുകളേ അപേക്ഷിച്ച് ആൺ കുരങ്ങുകളാണ്‌ കൂടുതലുള്ളത്. മേൽക്കോയ്മയ്ക്ക് വേണ്ടി സാധാരണയായി ഉച്ചത്തിൽ ശബ്ദം വയ്ക്കാറുണ്ട്‌.

ഇണചേരാനുള്ള ആവേശം അദ്യം പ്രകടിപ്പിക്കുന്നത് പെൺകുരങ്ങുകളാണ്‌‌. ഇവ ആൺകുരങ്ങുകളുടെ കണ്ണിൽ നോക്കിയിട്ട് കുറച്ചകലേക്ക് ഓടിമാറി പ്രത്യുല്പാദന അവയവം ഉദ്ദീപിപിക്കും. ആൺ കുരങ്ങുകൾക്ക് താത്പര്യം(സാധാരണയായി എപ്പോഴും താത്പര്യം ഉണ്ടാകാറില്ല) ഉണ്ടായാൽ വന്ന് ഇണ ചേരും. ഗർഭധാരണ കാലയളവ് 200 ദിവസം വരെയാണ്‌. വസന്തകാലത്തിനൊടുവിലൊ ശിശിരകാലത്തിന്റെ ആരംഭത്തിലൊ ആണ്‌ പെൺകുരങ്ങുകൾ കുട്ടികൾക്ക് ജന്മം നൽകുന്നത്. പ്രായപൂർത്തിയാകാൻ 6 മുതൽ 7 വർഷം വരെ എടുക്കും. ഇവയുടെ ജീവിതകാലത്തെ പറ്റി ജന്തുശാസ്ത്രജ്ഞന്മാർക്ക് കൂടുതൽ വിവരങ്ങൾ ലഭിച്ചിട്ടില്ല.




</doc>
<doc id="118398" url="https://ml.wikipedia.org/wiki?curid=118398" title="മരതകപ്രാവ്">
മരതകപ്രാവ്

മൈനയെക്കാൾ അല്പം വലിയ ഒരു പക്ഷിയാണ്‌ ഓമനപ്രാവ് എന്നറിയപ്പെടുന്നത്. ഇതിന്റെ ശാസ്ത്രനാമം: "കാൽക്കൊഫാപ്സ് ഇൻഡിക്ക (Chalcophaps indica)" എന്നാണ്‌. തമിഴ്‌നാടീന്റെ സംസ്ഥാന പക്ഷിയായ ഓമനപ്രാവ് കേരളത്തിലും കൂടാതെ മൈസൂർ, ബംഗാൾ, ബീഹാർ, ഒറീസ, ആന്ധ്ര എന്നിവിടങ്ങളിലും സുലഭമായി കാണപ്പെടുന്നു. മൊത്തത്തിൽ തവിട്ടു കലർന്ന പാടല നിറമാണ് ഈ പ്രാവിനുള്ളത്. ശരീരത്തിന്റെ മുകൾ ഭാഗത്തിന് തിളങ്ങുന്ന പച്ച നിറവും, തലയുടെ മുകൾ ഭാഗത്തിന് വെള്ള നിറവും കാണാം. വാൽ ചെറുതും കറുപ്പുനിറമുള്ളതുമാണ്. നിരവധി വർണങ്ങൾ ചേർന്ന അഴകൊത്ത ഇതിന്റെ രൂപമാണ് ഓമനപ്രാവ് എന്ന പേര് ഇതിനു നേടികൊടുത്തത്. ആൺ-പെൺ പ്രാവുകളെ ബാഹ്യപ്രകൃതി മൂലം തിരിച്ചറിയാനാവില്ല. കാടുകളിലും വൃക്ഷങ്ങൾ ഇടതിങ്ങിയ പ്രദേശങ്ങളിലും ഇവ അധികമായി കാണപ്പെടുന്നു.

നിലത്തു നടന്നാണ് ഇവ ആഹാരസമ്പാദനം നടത്തുന്നത്. വിത്തുവകളാണ് മുഖ്യ ആഹാരം. ആഹാരസമ്പാദന വേളയിൽ മരുഷ്യരുടെ സാന്നിധ്യം മനസ്സിലാക്കിയാലുടൻ ഇവ പ്രറന്നകന്ന് മരക്കൊമ്പുകളിൽ അഭയം തേടുന്നു.

ഏപിൽ--മേയ്, നവംബർ--ഡിസംബർ ,മാസങ്ങളിലാണിവ കൂടു കെട്ടുന്നത്. നാരുകളും ചെറിയ ചുള്ളികളും ഉപയോഗിച്ച് കൂടു നിർമ്മിക്കുന്നു. നിലത്തു നിന്ന് 1.5 മീറ്റർ മുതൽ 3 മീറ്റർ വരെ ഉയരത്തിലാണിവ കൂടു വയ്ക്കുക. വർഷത്തിൽ രണ്ടു പ്രാവശ്യം മുട്ട ഇടുന്നു. ഒരു പ്രാവശ്യം സാധാരണ രണ്ടു മുട്ട കാണാറുണ്ട്. മുട്ടയ്ക്കു മങ്ങിയ മഞ്ഞ നിറമാണ്.



</doc>
<doc id="118428" url="https://ml.wikipedia.org/wiki?curid=118428" title="പന്തകപ്പാറ">
പന്തകപ്പാറ

കണ്ണൂർ ജില്ലയിലെ എരുവട്ടിക്കടുത്ത് സ്ഥിതി ചെയ്യുന്ന ഒരു ഗ്രാമമാണ്‌ പന്തകപ്പാറ. പിണറായി ഗ്രാമപഞ്ചായത്തിലാണ്‌ ഈ പ്രദേശം ഉൾപ്പെടുന്നത്. 


</doc>
<doc id="118445" url="https://ml.wikipedia.org/wiki?curid=118445" title="തിരുവമ്പാടി ഗ്രാമപഞ്ചായത്ത്">
തിരുവമ്പാടി ഗ്രാമപഞ്ചായത്ത്

കോഴിക്കോട് ജില്ലയുടെ വടക്കു കിഴക്ക് ഭാഗത്ത് വയനാടൻ മലകളുടെ തെക്കു പടിഞ്ഞാറ് ഭാഗത്തായി കോഴിക്കോട് താലൂക്കിൽ കൊടുവള്ളി ബ്ളോക്ക്, തിരുവമ്പാടി വില്ലേജ്പരിധിയിൽ വരുന്ന ഗ്രാമപഞ്ചായത്താണ് തിരുവമ്പാടി ഗ്രാമപഞ്ചായത്ത്. കോഴിക്കോട് ജില്ലയിലെ പ്രധാന പട്ടണങ്ങളിലൊന്നാണ്‌ തിരുവമ്പാടി. 83.96 ചതുരശ്രകിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് കോടഞ്ചേരി, മേപ്പാടി (വയനാട്), മുപ്പൈനാട് (വയനാട്) പഞ്ചായത്തുകളും, കിഴക്ക് കൂടരഞ്ഞി, ചുങ്കത്തറ (മലപ്പുറം), മുപ്പൈനാട് (വയനാട്) പഞ്ചായത്തുകളും, പടിഞ്ഞാറ്-കോടഞ്ചേരി, മുക്കം പഞ്ചായത്തുകളും, തെക്ക്-കാരശ്ശേരി, മുക്കം, കൂടരഞ്ഞി പഞ്ചായത്തുകളുമാണ്. തിരുവമ്പാടി ഗ്രാമപഞ്ചായത്ത് 1962 ജനുവരി 1-നാണ്‌ രൂപീകൃതമായത്. ഇന്നത്തെ കൂടരഞ്ഞി പഞ്ചായത്തുകൂടി ഉൾപ്പെട്ടതായിരുന്നു ആദ്യകാല തിരുവമ്പാടി പഞ്ചായത്ത്. കുന്നുകളും ചെരിവുകളും സമതലങ്ങളും പാറക്കെട്ടുകളും ഇടകലർന്നതാണ് തിരുവമ്പാടിയുടെ ഭൂപ്രകൃതി.





</doc>
<doc id="118448" url="https://ml.wikipedia.org/wiki?curid=118448" title="ബ്ലൈന്റ് മോൾ റാറ്റ്">
ബ്ലൈന്റ് മോൾ റാറ്റ്

മണ്ണു തുരപ്പൻ എലികളുടെ വർഗത്തിൽ പെട്ടൊരു ജീവിയാണു ബ്ലൈന്റ്‌ മോൾ റാറ്റ്‌. കണ്ണുണ്ടെങ്കിലും‌ കാഴ്‌ചശക്തി തീരെയില്ലാത്ത ഈ എലിയുടെ താമസം‌ കൂടുതൽ സമയവും‌ മണ്ണിനടിയിൽ ആണ്. കണ്ണുകൾക്കുമേലെ ഒരു ചർമ്മം വന്നു മൂടിയനിലയിൽ കാണപ്പെടുന്നു. നല്ല ഘ്രാണശക്തിയുള്ള ഈ എലി പരിണാമ പ്രക്രിയയിലെ പ്രധാനപ്പെട്ടൊരു കണ്ണിയാണ്. മോളിക്യുലാർ തെളിവുകൾ പ്രകാരം‌ 2.5 കോടി വർഷങ്ങൾക്കു മുമ്പ് കാഴ്ച്ചശക്തിയുള്ള Rodents - ൽ നിന്നുമാണ് ബ്ലൈന്റ്‌ മോൾ റാറ്റുകൾ ഉണ്ടായതെന്നു വിലയിരുത്തപെടുന്നു. കിഴക്കൻ മെഡിറ്ററേനിയൻ പ്രദേശങ്ങളിലും കരിങ്കടൽ (black sea) ഭാഗങ്ങളിലുമായാണ് ഇവയെ കണ്ടു വരുന്നത്‌. ഉന്തി നിൽക്കുന്ന പല്ലുകളും‌ നീളം‌ കുറഞ്ഞ കൈകാലുകളുമുള്ള ഈ എലിയുടെ ചെവിയും‌ പുറമേക്കു കാണാവുന്നതല്ല.
പരിണാമ പ്രക്രിയയ്‌ക്കിടയിൽ വിവിധ ജീവജാലങ്ങൾക്കിടയിൽ പലതരം‌ വ്യതിയാനങ്ങൾ ഉണ്ടാവാറുണ്ട്‌. സ്ഥലകാല ഭേദവും‌ പ്രകൃതിയുടെ അനുകൂലനവും‌ ഒക്കെ ഒരു ജീവിയുടെ അതിജീവനത്തെ കാര്യമായി ബാധിക്കുന്നുണ്ട്‌. ഇങ്ങനെ ജീവികളിലുണ്ടാവുന്ന മാറ്റം‌ മ്യൂട്ടേഷൻ എന്നാണറിയപ്പെടുന്നത്‌. മ്യൂട്ടേഷൻ ഒരു ജീവിയുടെ ജനിതകഘടനയിൽ തന്നെയാണു സം‌ഭവിക്കുക. കണ്ണുണ്ടായിട്ടും‌ കാഴ്‌ചയില്ലാത്ത ബ്ലൈന്റ്‌ മോൾ റാറ്റ്‌ എന്ന ജീവി മ്യൂട്ടഷന്റെ പ്രകടമായ ഉദാഹരണമായി കരുതപ്പെടുന്നു. ജീവിതത്തിന്റെ സിം‌ഹഭാഗവും‌ മണ്ണിനടിയിലാണ് ഈ എലികൾ കഴിയുന്നത്‌. മണ്ണിനടിയിലുള്ള വാസത്തിൽ കാഴ്‌ചയേക്കാൾ മണത്തിനും‌ കുറുകിയ കൈകാലുകൾക്കുമാണ് പ്രാധാന്യം‌. നൂറ്റാണ്ടുകളിലൂടെ ഈ ഒരു പരിതഃസ്ഥിതിക്ക്‌ അനുകൂലമായ ജനിതകമാറ്റം‌ ബ്ലൈന്റ്‌ മോൾ റാറ്റിൽ സം‌ഭവിക്കുകയായിരുന്നു. മ്യൂട്ടേഷൻ വഴി കണ്ണുകൾ ഈ ജീവിയിൽ അപ്രസക്തമായി തീർന്നു. ക്രമേണ കണ്ണുകൾക്കു മേലെ ഒരു നേരിയ ചർമം‌ വന്നു മൂടുകയും‌ ചെയ്തു.



</doc>
<doc id="118457" url="https://ml.wikipedia.org/wiki?curid=118457" title="ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്‌മെന്റ്, ബാംഗ്ലൂർ">
ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്‌മെന്റ്, ബാംഗ്ലൂർ

ഇന്ത്യയിലെ പ്രധാനപ്പെട്ട മാനേജ്മെന്റ് സ്കൂളുകളിൽ ഒന്നാണ്‌ ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്മെന്റ് ബാംഗ്ലൂർ അഥവാ ഐ.ഐ.എം. ബാംഗ്ലൂർ (IIM Bangalore) . 1973-ലാണ്‌ ഈ സ്ഥാപനം സ്ഥാപിതമായത്. 



</doc>
<doc id="118482" url="https://ml.wikipedia.org/wiki?curid=118482" title="കടന്നപ്പള്ളി-പാണപ്പുഴ ഗ്രാമപഞ്ചായത്ത്">
കടന്നപ്പള്ളി-പാണപ്പുഴ ഗ്രാമപഞ്ചായത്ത്

കണ്ണൂർ ജില്ലയിലെ കണ്ണൂർ താലൂക്കിലെ പയ്യന്നൂർ ബ്ളോക്കിലെ ഒരു ഗ്രാമപഞ്ചായത്താണ്‌ കടന്നപ്പള്ളി-പാണപ്പുഴ ഗ്രാമപഞ്ചായത്ത് .കടന്നപ്പള്ളി, പാണപ്പുഴ എന്നീ വില്ലേജുകളിലായി വ്യാപിച്ചുകിടക്കുന്ന ഈ ഗ്രാമപഞ്ചായത്തിനു 53.75 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് എരമം കുറ്റൂർ പഞ്ചായത്തും, കിഴക്കുഭാഗത്ത് ചപ്പാരപ്പടവ്, പരിയാരം പഞ്ചായത്തുകളും, പടിഞ്ഞാറുഭാഗത്ത് ചെറുതാഴം പഞ്ചായത്തും, പയ്യന്നൂർ മുനിസിപ്പാലിറ്റിയും, തെക്കുഭാഗത്ത് ചെറുതാഴം പഞ്ചായത്തുമാണ്.

ചന്തപ്പുരയാണ് കടന്നപ്പള്ളി പാണപ്പുഴ പഞ്ചായത്തിന്റെ തലസ്ഥാനം. ഇവിടെയാണ് പഞ്ചായത്ത് കാര്യാലയം, കടന്നപ്പള്ളി വില്ലേജ് കാര്യാലയം, കടന്നപ്പള്ളി-പാണപ്പുഴ സർവ്വീസ് സഹകരണബാങ്കിന്റെ പ്രധാന കാര്യാലയം മുതലായവ പ്രവർത്തിക്കുന്നത്. പഞ്ചായത്തിലെ ഒരേയൊരു ഗവഃ ഹയർ സെക്കണ്ടറി സ്കൂൾ ചന്തപ്പുരയിൽ നിന്ന് 900 മീറ്റർ അകലെ പരിയാരം റോഡിൽ സ്ഥിതി ചെയ്യുന്നു. സ്കൂളിന് ഹയർ സെക്കണ്ടറി പുതിയ ബ്ലോക്കിന്റെ ഉദ്ഘാടനം നടന്നു. കെട്ടിടം പൂർണ്ണമായും പ്രവർത്തനയോഗ്യമായിട്ടില്ല. എന്നാൽ ഏതാനും ക്ലാസ്സ് മുറികളിൽ ക്ലാസ്സ് തുടങ്ങിയിട്ടുണ്ട്. ചന്തപ്പുരയിൽ നിന്ന് ഹൈസ്കൂൾ വഴി കടന്നുപോകുന്ന പരിയാരം റോഡീന്റെ വീതി കൂട്ടി താറിടലിന്റെ പ്രവർത്തനങ്ങൾ കാര്യക്ഷമമായി നടന്നുവരുന്നുണ്ട്. എന്നാൽ ചന്തപ്പുര-കടന്നപ്പള്ളി-പരിയാരം റൂട്ടിൽ ബസ്സ് സർവ്വീസ് തീരെ കുറവാണ്.




</doc>
<doc id="118490" url="https://ml.wikipedia.org/wiki?curid=118490" title="പാറ്റ (വിവക്ഷകൾ)">
പാറ്റ (വിവക്ഷകൾ)



</doc>
<doc id="118491" url="https://ml.wikipedia.org/wiki?curid=118491" title="കൂറ (വിവക്ഷകൾ)">
കൂറ (വിവക്ഷകൾ)



</doc>
<doc id="118520" url="https://ml.wikipedia.org/wiki?curid=118520" title="ഇന്ദ്രവംശ (വൃത്തം)">
ഇന്ദ്രവംശ (വൃത്തം)

മലയാളവ്യാകരണത്തിലെ ഒരു വൃത്തമാണ്‌ ഇന്ദ്രവംശ. 

തഗണം, തഗണം, ജഗണം, രഗണം എന്നിങ്ങനെ വരുന്ന വൃത്തം ഇന്ദ്രവംശ.

ഉദാ:-1

ഉദാ:-2



</doc>
<doc id="118526" url="https://ml.wikipedia.org/wiki?curid=118526" title="ഛന്ദഃശാസ്ത്രം">
ഛന്ദഃശാസ്ത്രം

അക്ഷരങ്ങളെ സംഗീതാത്മകമായി നിയന്ത്രിക്കേണ്ട നിയമങ്ങൾ, അവയുടെ ലക്ഷണങ്ങൾ തുടങ്ങിയവയെപ്പറ്റിയുള്ള പഠനമാണ് ഛന്ദഃശാസ്ത്രം അഥവാ വൃത്തശാസ്ത്രം. "ഛന്ദസ്സ്" എന്നുമാത്രമായും ഛന്ദഃശാസ്ത്രത്തെ വിവക്ഷിക്കാറുണ്ട്. അക്ഷരം, വർണം, മാത്ര തുടങ്ങിയവയെ പദ്യരൂപത്തിൽ സന്നിവേശിപ്പിക്കുന്നതിനുള്ള നിബന്ധനകൾ ഉൾക്കൊള്ളുന്നതാണ് ഛന്ദഃശാസ്ത്രം. പദ്യങ്ങളുടെ ഓരോ വരിയിലും എത്ര അക്ഷരം വരണം എന്ന് സൂചിപ്പിക്കുന്ന 'ഛന്ദസ്സു'കളാണ്ണ് ഛന്ദഃശാസ്ത്രത്തിലെ മുഖ്യപ്രതിപാദ്യം. ഓരോ ഛന്ദസ്സുകളിലും പദ്യമെഴുതാൻ സഹായിക്കുന്ന വൃത്തങ്ങളെപ്പറ്റിയും വളരെ നീണ്ട വരികളുള്ള ദണ്ഡകങ്ങളെപ്പറ്റിയും ഛന്ദഃശാസ്ത്രം പ്രതിപാദിക്കുന്നു. 

വേദാംഗങ്ങൾ എന്നറിയപ്പെടുന്ന ആറുശാസ്ത്രങ്ങളിൽ ഒന്നാണ് ഛന്ദഃശാസ്ത്രം. പ്രാചീന ഭാരതീയസാഹിത്യത്തിൽ ഛന്ദഃശാസ്ത്രത്തിന് വളരെയേറെ പ്രാധാനം കല്പിക്കപ്പെട്ടിരുന്നു. 
ഛന്ദഃശാസ്ത്രപ്രകാരം ലിഖിതഭാഷയുടെ അടിസ്ഥാനം അക്ഷരമാണ്. സ്വരങ്ങളെയും 'സ്വരം‌ചേർന്നവ്യഞ്ജങ്ങളെ'യുമാണ് അക്ഷരങ്ങളായി കണക്കാക്കുന്നത്. 'കേവലവ്യഞ്ജന'ങ്ങളും 'ചില്ലു'കളും അക്ഷരങ്ങളല്ല.

അതായത്, ഛന്ദഃശാസ്ത്രപ്രകാരം -


അക്ഷരങ്ങൾ ഉച്ചരിക്കാനെടുക്കുന്ന സമയത്തിന്റെ ഏകകത്തിനെ ഛന്ദഃശാസ്ത്രത്തിൽ "മാത്ര" എന്ന് പറയുന്നു. ഒരു ഹ്രസ്വാക്ഷരം ഉച്ചരിക്കുന്നതിനെടുക്കുന്ന സാധാരണ സമയമാണ് ഒരു മാത്ര.

മാത്രയെ അടിസ്ഥാനമാക്കി അക്ഷരങ്ങളെ ലഘ്വക്ഷരങ്ങൾ എന്നും ഗുർവക്ഷരങ്ങൾ എന്നും രണ്ടായി തിരിക്കുന്നു. ഒരു മാത്രയുള്ള അക്ഷരം ലഘു. രണ്ടുമാത്രയുള്ള അക്ഷരം ഗുരു. 

എല്ലാ ദീർഘാക്ഷരങ്ങളും ഗുരുവാണ്. ഹ്രസ്വാക്ഷരങ്ങൾ സാധാരണയായി ലഘുവായിരിക്കും. എന്നാൽ ഹ്രസ്വാക്ഷരത്തിനു പുറകേ കൂട്ടക്ഷരമോ, അനുസ്വാരമോ, ശക്തിയായി ഉച്ചരിക്കുന്ന ചില്ലോ (ൺ, ൻ, ഇത്യാദി) വന്നാൽ ആ ലഘു ഗുരുവാകും.

ഒരു അക്ഷരം ലഘുവാണെന്ന് കാണിക്കാൻ ആ അക്ഷരത്തിനുമുകളിലായി വക്രരേഖ (υ) ഉപയോഗിക്കുന്നു. അക്ഷരം ഗുരുവാണെന്ന് കാണിക്കണമെങ്കിൽ അക്ഷരത്തിനു മുകളിലായി തിരശ്ചീനമായ ഋജുരേഖ (–) ഉപയോഗിക്കുന്നു.

ഛന്ദഃശാസ്ത്രത്തിലെ നിയമങ്ങൾ അനുസരിച്ച് പദ്യങ്ങളിലെ അക്ഷരങ്ങളെയോ മാത്രകളെയാ കൂട്ടങ്ങളായി തിരിക്കുന്നതിൽ ഒരു കൂട്ടത്തിന്നു പറയുന്ന പേരാണ് ഗണം. അക്ഷരങ്ങളെ അടിസ്ഥാനമാക്കിയും മാത്രകളെ അടിസ്ഥാനമാക്കിയും ഗണങ്ങൾ തിരിക്കാറുണ്ട്. 

അക്ഷരങ്ങളെ അടിസ്ഥാനമാക്കി ഗണം തിരിക്കേണ്ട സന്ദർഭങ്ങളിൽ മൂന്നക്ഷരം കൂടുന്നത് ഒരു ഗണം എന്നാണ് നിയമം. ഗുരുലഘുക്കളുടെ സ്ഥാനമനുസരിച്ച് എട്ടുതരം ഗണങ്ങളുണ്ട്. 'യ'ഗണം, 'ര'ഗണം, 'ത'ഗണം, 'ഭ'ഗണം, 'ജ'ഗണം, 'സ'ഗണം, 'മ'ഗണം, 'ന'ഗണം എന്നിവയാണവ.

മാത്രകളുടെ അടിസ്ഥാനത്തിൽ ഗണകല്പന ചെയ്യേണ്ടയിടങ്ങളിൽ നാലുമാത്രകൾ ചേരുന്നതാണ് ഒരു ഗണം. മാത്രാഗണങ്ങൾക്ക് പ്രത്യേകം പേരുകൾ ഇല്ല.

പദ്യത്തിന്റെ പാദത്തിൽ (വരിയിൽ) ഇത്ര അക്ഷരം ഉണ്ടായിരിക്കണമെന്ന നിയമമാണ് ഛന്ദസ്സ്. ഒരു വരിയിൽ ഒരക്ഷരം മാത്രമുള്ള 'ഉക്ത' മുതൽ 26 അക്ഷരമുള്ള 'ഉത്കൃതി'വരെ പലതരം ഛന്ദസ്സുകളുണ്ട്. എട്ട് അക്ഷരങ്ങളിൽ താഴെയുള്ള ഛന്ദസ്സുകളും ഇരുപത്തിയൊന്നക്ഷരത്തിനു മുകളിൽ വരുന്ന ഛന്ദസ്സുകളും കവികൾ സാധാരണയായി ഉപയോഗിക്കാറില്ല. എങ്കിലും ഒരു വരിയിൽ ആറക്ഷരങ്ങൾ മാത്രമുള്ള ഗായത്രീഛന്ദസ്സിന്റെയും മറ്റും ഉപയോഗം വേദങ്ങളിൽ സാധാരണയാണ്.
ഛന്ദസ്സുകളിൽ പദ്യം ചമയ്ക്കുന്നതിനുള്ള നിയമങ്ങളാണ് വൃത്തങ്ങൾ. ഓരോ ഛന്ദസ്സിലും പദ്യം ചമയ്ക്കുന്നതിന് അനേകം വൃത്തങ്ങളുണ്ട്.

അക്ഷരങ്ങളെയോ മാത്രകളെയോ അടിസ്ഥാനമാക്കി പദ്യം നിർമ്മിക്കുന്ന തോതാണ് വൃത്തം.
ഒരു പാദത്തിൽ ഒരക്ഷരം മുതൽ 26 അക്ഷരങ്ങൾ വരെയുള്ള ഛന്ദസ്സുകൾ സംസ്കൃതത്തിലുണ്ടെങ്കിലും, ഒരു വരിയിൽ 8 അക്ഷരം മുതൽ 21 അക്ഷരം വരെ വരുന്നവിധത്തിലുള്ള ഛന്ദസ്സുകളിലെ പ്രധാനവൃത്തങ്ങൾ മാത്രമേ കവികൾ സാധാരണയായി ഉപയോഗിക്കുന്നുള്ളൂ. ഗണം തിരിക്കേണ്ട രീതി അനുസരിച്ച് "വർണവൃത്തങ്ങൾ" എന്നും "മാത്രാവൃത്തങ്ങൾ" രണ്ടുതരത്തിലുള്ള വൃത്തങ്ങളുണ്ട്. വർണവൃത്തങ്ങളിൽ 'മൂന്നക്ഷരം ഒരു ഗണം' എന്ന രീതിയിലും മാത്രാവൃത്തങ്ങളിൽ 'നാലുമാത്ര ഒരു ഗണം' എന്ന രീതിയിലുമാണ് ഗണങ്ങൾ.

ഇരുപത്തിയാറിൽ കൂടുതൽ അക്ഷരങ്ങൾ ഒരു വരിയിൽ വരുന്നതരം പദ്യങ്ങൾ നിർമ്മിക്കാനുള്ള നിയമങ്ങളാണ് ദണ്ഡകങ്ങൾ. 27 അക്ഷരം മുതൽ 999 വരെ അക്ഷരപാദമുള്ള ദണ്ഡകങ്ങളുണ്ട്. 'ചണ്ഡവൃഷ്ടിപ്രയാതം', 'പ്രതിചക്രം' തുടങ്ങിയ ദണ്ഡകങ്ങൾ പ്രതിപാദം 27 അക്ഷരം വരുന്നവയാണ്. 


1. ഇവിടെ ക്, ഖ്, തുടങ്ങിയവയിലെ ചന്ദ്രക്കല വിരാമചിഹ്നത്തെയാണ് കാണിക്കുന്നത്. സം‌വൃതോകാരത്തെയല്ല.


</doc>
<doc id="118529" url="https://ml.wikipedia.org/wiki?curid=118529" title="ഗണം (ഛന്ദഃശാസ്ത്രം)">
ഗണം (ഛന്ദഃശാസ്ത്രം)

ഛന്ദഃശാസ്ത്രത്തിലെ നിയമങ്ങൾ അനുസരിച്ച് പദ്യങ്ങളിലെ അക്ഷരങ്ങളെയോ മാത്രകളെയാ കൂട്ടങ്ങളായി തിരിക്കുന്നതിൽ ഒരു കൂട്ടത്തിന്നു പറയുന്ന പേരാണ് ഗണം. അക്ഷരങ്ങളെ അടിസ്ഥാനമാക്കിയും മാത്രകളെ അടിസ്ഥാനമാക്കിയും ഗണങ്ങൾ തിരിക്കാറുണ്ട്. 

അക്ഷരങ്ങളെ അടിസ്ഥാനമാക്കി ഗണം തിരിക്കേണ്ട സന്ദർഭങ്ങളിൽ മൂന്നക്ഷരം കൂടുന്നത് ഒരു ഗണം എന്നാണ് നിയമം. ഓരോ ഗണത്തിനും അവയിലെ ഗുർവക്ഷരങ്ങളുടെയും ലഘ്വക്ഷരങ്ങളുടെയും സ്ഥാനം അനുസരിച്ച് വ്യത്യസ്ത നാമങ്ങളുണ്ട്. ഗുരുലഘുക്കളുടെ സ്ഥാനഭേദംകൊണ്ട് ഗണങ്ങൾ എട്ടെണ്ണമാണുള്ളത്.

ഗണങ്ങളുടെ പേരുകൾ ഓർത്തുവയ്ക്കാനുള്ള പഠനസൂത്രം:

യരത-ഭജസ-മന
ഗണങ്ങളുടെ പേരുകളും അവയിലെ ലഘു-ഗുരുക്കളുടെ സ്ഥാനങ്ങളും ഓർത്തുവയ്ക്കാനുള്ള പഠനസൂത്രം:

സംസ്കൃതത്തിൽ:

ആദിമധ്യാവസാനേഷു<br>
യ,ര,താ യാന്തി ലാഘവം<br>
ഭ,ജ,സാ ഗൗരവം യാന്തി<br>
മനൗ തു ഗുരുലാഘവം<br>
മലയാളത്തിൽ:

ആദിമധ്യാന്തവർണങ്ങൾ -<br>
ലഘുക്കൾ യ,ര,ത,ങ്ങളിൽ<br>
ഗുരുക്കൾ ഭ,ജ,സ,ങ്ങൾക്ക്<br>
മ,ന,ങ്ങൾ ഗ,ല,മാത്രവും.<br>
ഗണങ്ങളെ ഓർത്തുവയ്ക്കാൻ മറ്റൊരു സൂത്രം:
നൃപതി ജയിയ്ക്ക യശസ്വീ ഭാസുര 
താരുണ്യ രാഗവാൻ സതതം
മാലെന്യേ എന്നു മുറയ്ക്കെട്ടു ദൃഷ്ടാന്തം

മാത്രകളുടെ അടിസ്ഥാനത്തിൽ ഗണകല്പന ചെയ്യേണ്ടയിടങ്ങളിൽ നാലുമാത്രകൾ ചേരുന്നതാണ് ഒരു ഗണം. ലഘുവിന് ഒരു മാത്ര, ഗുരുവിന് രണ്ടു മാത്ര. അങ്ങനെ നാലുമാത്രയായി അഞ്ചുവിധം ഗണം വരും. 

ഈ ഗണങ്ങൾക്ക് പ്രത്യേകിച്ച് പേരുകൾ ഇല്ല. ആദ്യത്തേതിനെ നഗണവും ലഘുവും ചേർന്നത് എന്നും രണ്ടാമത്തേതിനെ ഗുരുദ്വയം എന്നും പറഞ്ഞുവരുന്നു. ശേഷിച്ചവ യഥാക്രമം ഭ, ജ, സ എന്ന ഗണങ്ങൾ തന്നെ. എന്നാൽ ചില ഛന്ദഃശാസ്ത്രജ്ഞർ ഇവയ്ക്ക് പേരുനൽകി ഉപയോഗിക്കാറുണ്ട്. "സർവലഘു" അഥവാ "പനിമതി" (‌‌υ ‌‌υ ‌‌υ ‌‌υ), "സർവഗുരു" അഥവാ "മാനം" (‌‌– –), "ആദിഗുരു" അഥവാ "കാമിനി" (‌‌– υ υ), "മധ്യഗുരു" അഥവാ "വധൂടി" (‌‌υ – υ), "അന്ത്യഗുരു" അഥവാ "വിജയം" (‌‌υ υ –) എന്നിങ്ങനെയാണ് മാത്രാഗണങ്ങൾക്ക് നൽകുന്ന പേരുകൾ.

ദ̅ ന̅ മ̅ ദ̆ ച̆ ഭ̌ ഭ̄ ന̌ ച̌ സ ̌ച̄ ഫ̄ ഡ̌ വ̌ സ̆<br></br>
അക്ഷരങ്ങളുടെ മുകളിലായി ഗുരു, ലഘു ചിഹ്നങ്ങൾ അടയാളപ്പെടുത്തിയിരിക്കുന്നു.



</doc>
<doc id="118532" url="https://ml.wikipedia.org/wiki?curid=118532" title="ബച്ചേഹ യേ ആസ്മാൻ">
ബച്ചേഹ യേ ആസ്മാൻ

ഇറാനിയൻ ചലച്ചിത്ര സംവിധായകനായ മജീദ് മജീദി സംവിധാനം ചെയ്ത, കുട്ടികളുടെ കഥ പറയുന്ന ചിത്രമാണ് ബച്ചേഹ യേ ആസ്മാൻ (പേർഷ്യൻ:" بچه‌های آسمان"). പലപ്പോഴും ഈ ചിത്രത്തിന്റെ ഇംഗ്ലീഷ് പേരായ "ചിൽഡ്രൻ ഓഫ് ഹെവൻ (Children of Heaven)" എന്ന പേരിലാണ് ഈ ചിത്രം പരാമർശിക്കപ്പെടുന്നത്. 1997-ൽ പുറത്തിറങ്ങിയ ഈ ചിത്രം പ്രധാനമായും ഒരു സഹോദരനേയും സഹോദരിയേയും അവർക്ക് രണ്ടുപേർക്കും കൂടിയുള്ള ഒരു ജോഡി ഷൂസിനേയും അടിസ്ഥാനമാക്കി കഥ പറയുന്നു. സത്യസന്ധരും നിഷ്കളങ്കരുമായ കുട്ടികളുടെ കഥ പറയുന്ന ചിത്രമാണിത്. ഈ ചിത്രം മലയാളത്തിലും ഡബ്ബ് ചെയ്ത് പുറത്തിറങ്ങിയിട്ടുണ്ട്.

"അലി" എന്ന കുട്ടി തന്റെ പെങ്ങളുടെ ഷൂസ് ഒരു ചെരുപ്പുകുത്തിയുടെ അടുത്ത് നന്നാക്കുന്ന ദൃശ്യത്തിൽ നിന്നാണ് ചലച്ചിത്രമാരംഭിക്കുന്നത്. ഷൂസ് നന്നാക്കി തിരിച്ചുവരുന്ന വഴി "അലി" ഉരുളക്കിഴങ്ങ് വാങ്ങാൻ കടയിൽ കയറുകയും ആ സമയത്ത് വെളിയിൽ വെച്ച നന്നാക്കിയ ഷൂസ്, പാഴ് വസ്തുക്കൾ പെറുക്കിക്കൊണ്ടു പോകുന്നയൊരാൾ അബദ്ധത്തിൽ കൊണ്ടുപോവുകയും ചെയ്യുന്നു. "അലി" സങ്കടപ്പെട്ട് വീട്ടിൽ പോവുകയും സഹോദരി "സാഹ്റയോട്" ഷൂസ് നഷ്ടപ്പെട്ട കാര്യം അറിയിക്കുകയും ചെയ്യുന്നു. "അലി" തിരിച്ചെത്തി ഷൂസ് തിരയുന്നുമുണ്ട്. വീട്ടിൽ പിതാവും മാതാവും വീട്ടുകാര്യങ്ങൾ പറയുകയും വീട്ടുജോലികൾ ചെയ്യുകയും ചെയ്യുമ്പോൾ നോട്ടെഴുതുകയാണെന്ന വ്യാജേന കുട്ടികൾ തമ്മിൽ ഷൂസ് നഷ്ടപ്പെട്ടതുമായി ബന്ധപെട്ട് ചർച്ച ചെയ്യുന്നുണ്ട്. ഷൂസ് നഷ്ടപ്പെട്ട വിവരം അച്ഛനറിഞ്ഞാൽ തങ്ങൾ രണ്ടുപേരും തല്ലുകൊള്ളുമെന്ന് "അലി" സഹോദരിയെ അറിയിക്കുന്നു. തല്ലുകൊള്ളുന്നതിലും കൂടുതലായി പുതിയ ഷൂസ് മേടിക്കാൻ പിതാവിന്റെ കൈയ്യിൽ പണമില്ലന്നും കുട്ടികൾക്കറിയാം. "സാഹ്റയ്ക്ക്" രാവിലെയാണ് വിദ്യാലയ സമയം, "അലിയ്ക്ക്" ഉച്ചകഴിഞ്ഞും. ഇരുവർക്കും ഒരു ജോഡി ഷൂസ് വീതമേയുള്ളു എന്നതിനാൽ "അലിയുടെ" ഷൂസ് വിദ്യാലയത്തിൽ പോകാൻ ഇരുവർക്കുമുപയോഗിക്കാം എന്ന് ഇരുവരും തീരുമാനിക്കുന്നു. ഇത് കൃത്യസമയത്ത് വിദ്യാലയത്തിൽ ചെല്ലാൻ "അലിക്ക്" തടസ്സമാകുന്നു. "അലി" താമസിച്ച് ചെല്ലുന്നത് പ്രധാനാദ്ധ്യാപകൻ കണ്ടെത്തുകയും, താക്കീത് ചെയ്യുകയും, ഒടുവിൽ ഇറക്കി വിടുകയും ചെയ്യുന്നുണ്ട്. "അലി" പഠിപ്പിൽ മിടുക്കനായതിനാൽ മറ്റൊരദ്ധ്യാപകന്റെ സഹായത്താൽ "അലി" തിരിച്ച് വിദ്യാലയത്തിൽ പ്രവേശിക്കുന്നു. അതേസമയം "സാഹ്റയ്ക്ക്" ഷൂസ് സ്വന്തം കാലിനേക്കാളും വലുതാണ്. ഒപ്പം മറ്റ് കുട്ടികളെല്ലാം പെൺകുട്ടികൾ ഉപയോഗിക്കുന്ന ഷൂസുകൾ ഉപയോഗിക്കുമ്പോൾ താൻ മാത്രം കാൻവാസ് ഷൂസ് ഉപയോഗിക്കുന്നതിൽ അപകർഷതാബോധവുമുണ്ട്. ഇതിനിടയിൽ "സാഹ്റ" തന്റെ ഷൂസ് മറ്റൊരു പെൺകുട്ടിയുടെ കാലിൽ കിടക്കുന്നതായി കണ്ടെത്തുന്നു. സഹോദരിയും സഹോദരനും ചേർന്നു നടത്തുന്ന അന്വേഷണത്തിൽ ആ കുട്ടി പാഴ്‌വസ്തുക്കൾ പെറുക്കുന്ന അന്ധനായ ഒരാളുടെ മകളാണെന്നു കണ്ടെത്തുന്നു. ഒരു ദിവസം വിദ്യാലയത്തിൽ പതിച്ച നോട്ടീസിൽ നിന്നും "അലി" തങ്ങൾ താമസിക്കുന്ന പ്രൊവിൻസിലെ കുട്ടികൾക്കായി ഒരു ദീർഘദൂര ഓട്ടമത്സരം നടത്തുന്നുണ്ടെന്നും അവിടെ മൂന്നാം സ്ഥാനം ലഭിക്കുന്ന കുട്ടിക്ക് ഒരു ജോഡി ഷൂസ് സമ്മാനം ലഭിക്കുമെന്നും മനസ്സിലാകുന്നു. കായികാദ്ധ്യാപകനോട് കെഞ്ചി "അലി" ഈ മത്സരത്തിൽ പങ്കെടുക്കാൻ അനുവാദം നേടി. സഹോദരിയോട് മൂന്നാംസ്ഥാനം എങ്ങനേയും വാങ്ങാമെന്നും അങ്ങനെ കിട്ടുന്ന ഷൂസിനു പകരമായി പെൺകുട്ടികൾക്കുള്ള ഷൂസ് വാങ്ങാമെന്നുമുള്ള തന്റെ പ്രതീക്ഷ "അലി" പെങ്ങളോട് പങ്ക് വെയ്ക്കുന്നുണ്ട്. ഇത് പെങ്ങളെ ഏറെ സന്തോഷിപ്പിക്കുന്നു. ഓട്ടമത്സരത്തിൽ പങ്കെടുക്കുന്ന "അലിയ്ക്ക്" ഒന്നാം സമ്മാനമാണ് ലഭിക്കുന്നത്, ഒന്നാംസമ്മാനത്തിന് സമ്മാനമായി "ഷൂസ്" ആയിരുന്നില്ല. നിരാശനായി വീട്ടിലെത്തിയ "അലി"യെ കണ്ട് കാര്യം മനസ്സിലായ "സാഹ്റയും" നിരാശയായി ഒന്നും മിണ്ടാതെ വീട്ടിലോട്ട് കയറിപ്പോകുന്നു. ഓട്ടമത്സരത്തിൽ പങ്കെടുത്ത് തിരിച്ചെത്തിയ "അലി" അവശേഷിക്കുന്ന ഷൂസും പൂർണ്ണമായി നശിച്ചിരിക്കുന്നെന്ന് തിരിച്ചറിയുന്നു. ഒപ്പം കാലും പൊട്ടിയിരിക്കുന്നു. എന്നാൽ പിതാവ് ഇരുവർക്കും ഓരോ ജോഡി ഷൂസ് വാങ്ങിയിട്ടുണ്ടെന്ന് ചലച്ചിത്രത്തിൽ അവസാനഭാഗത്ത് കാണിക്കുന്നുണ്ട്. "അലി" വീടിനു മുമ്പിലെ കുളത്തിൽ മുക്കിവെച്ചിരിക്കുന്ന തന്റെ പൊട്ടിയ കാലുകൾക്കു ചുറ്റും സ്വർണ്ണമത്സ്യങ്ങൾ നീന്തുമ്പോൾ ചിത്രം അവസാനിക്കുന്നു.

ചിൽഡ്രൻസ് ഓഫ് ഹെവൻ എന്ന പേരിൽ ഈ ചിത്രത്തിന്റെ മലയാളം പതിപ്പും പുറത്തിറങ്ങിയിട്ടുണ്ട്. എ.ബി.എൽ മൂവീസ് പുറത്തിറക്കിയ ചിത്രത്തിന്റെ മലയാളം ഡബ്ബിങ് സംവിധാനം നിർവ്വഹിച്ചത് ബന്ന ചേന്ദമംഗല്ലൂർ ആണ്.
ടെഹ്റാനിലാണ് ഈ ചലച്ചിത്രം ചിത്രീകരിച്ചിരിക്കുന്നത്. കഴിയുന്നത്ര തനിമ ലഭിക്കാൻ കാമറ പലപ്പോഴും ഒളിച്ചുവെച്ചാണ് ചിത്രം ചിത്രീകരിച്ചത്. ഇത് സാധാരണ ഇറാനിയൻ ചലച്ചിത്രങ്ങളേക്കാളും നിർമ്മാണചെലവ് കൂടാൻ കാരണമായിട്ടുണ്ട്. ഇറാനിൽ സാമ്പത്തിക വിജയം നേടിയ ഈ ചിത്രം, അമേരിക്കയിൽ മിറാമാക്സ് പ്രദർശനത്തിനു വിതരണം ചെയ്യുകയും വൻ ലാഭം നേടുകയും ചെയ്തു. എല്ലാത്തരം പ്രേക്ഷകരാലും മിക്കവാറും അംഗീകരിക്കപ്പെട്ട ചിത്രമാണ് "ബച്ചേഹ യേ ആസ്മാൻ". 1998-ൽ മികച്ച വിദേശ ചിത്രത്തിനുള്ള അക്കാദമി പുരസ്കാരത്തിനു ചിത്രം നിർദ്ദേശിക്കപ്പെട്ടെങ്കിലും ഇറ്റാലിയൻ ചിത്രമായ "ലൈഫ് ഈസ് ബ്യൂട്ടിഫുളുമായി" പരാജയപ്പെട്ടു. നിരവധി ചലച്ചിത്ര മേളകളിലും ചിത്രം പുരസ്കാരങ്ങൾ നേടിയിട്ടുണ്ട്.

പ്രിയദർശന്റെ സംവിധാനത്തിൽ 2010 മെയ് മാസം പുറത്തിറങ്ങിയ "ബം ബം ബോലേ" എന്ന ഹിന്ദി ചിത്രം, "ബച്ചേഹ യേ ആസ്മാന്റെ" പുനഃസൃഷ്ടിയാണ്. ഈ സിനിമയും അതിന്റെ ഹിന്ദി പതിപ്പും ഇന്റർനെറ്റിൽ ലഭ്യമാണ്.


</doc>
<doc id="118538" url="https://ml.wikipedia.org/wiki?curid=118538" title="ശ്ലോകം">
ശ്ലോകം

ഛന്ദഃശാസ്ത്രത്തിലെ നിയമങ്ങളനുസരിച്ച് ചമച്ചിട്ടുള്ള നാലുവരിപദ്യങ്ങളാണ് ശ്ലോകങ്ങൾ. ശ്ലോകത്തിലെ ഓരോ വരിക്കും പാദം എന്നു പേർ. ശ്ലോകത്തിലെ ഒന്നും മൂന്നും പാദങ്ങളെ "വിഷമപാദങ്ങൾ" എന്നും രണ്ടും നാലും പാദങ്ങളെ "സമപാദങ്ങൾ" (യുഗ്മപാദങ്ങൾ) എന്നും പറയുന്നു. ശ്ലോകത്തിന്റെ ആദ്യ രണ്ട് പാദങ്ങൾ ചേർന്നത് പൂർവാർധം; അവസാന രണ്ട് പാദങ്ങൾ ചേർന്നത് ഉത്തരാർഥം. ശ്ലോകപാദത്തിലുള്ള സന്ധിയെ യതി എന്ന് പറയുന്നു. 

"ഊർന്നു കൈ അറിയാതെയ-
റിയാതെയാണുളി നേർന്നു ഞാൻ
മകന്റെ മേലത് പോയിവീഴല്ലേ..."


</doc>
<doc id="118541" url="https://ml.wikipedia.org/wiki?curid=118541" title="യുണൈറ്റഡ് കിങ്ഡം (വിവക്ഷകൾ)">
യുണൈറ്റഡ് കിങ്ഡം (വിവക്ഷകൾ)



</doc>
<doc id="118548" url="https://ml.wikipedia.org/wiki?curid=118548" title="ഇന്ത്യയിലെ ജില്ലകളുടെ പട്ടിക">
ഇന്ത്യയിലെ ജില്ലകളുടെ പട്ടിക

ഇന്ത്യയിലെ ഭരണസംവിധാനത്തിൽ, സംസ്ഥാനങ്ങൾക്കും കേന്ദ്രഭരണപ്രദേശങ്ങൾക്കും കീഴിൽ വരുന്ന രണ്ടാംതല ഭരണഘടകമാണു് ജില്ല. ചില സംസ്ഥാനങ്ങളിൽ ജില്ലകളെ സബ്ഡിവിഷനുകളായി വിഭജിച്ചിട്ടുണ്ടു്. എന്നാൽ മിക്കസംസ്ഥാനങ്ങളിലും ജില്ലയുടെ തൊട്ടുകീഴെവരുന്ന ഉപഘടകം താലൂക്ക് ആണു്. 

2016 ലെ കണക്കനുസരിച്ചു് ഇന്ത്യയിൽ ആകെ 688 ജില്ലകളുണ്ട്. 2011-ലെ സെൻസസിൽ ഇതു് 640 ആയിരുന്നു. 2001-ൽ 593 ജില്ലകളായിരുന്നു ഉണ്ടായിരുന്നതു്.

ജില്ലാ ഭരണാധികളിൽ മുഖ്യർ ജില്ലാ കളക്ടർ അഥവാ ഡെപ്യൂട്ടി കമ്മീഷണർ അഥവാ ഡിസ്ട്രിക്ട് മജിസ്ട്രേട്ട്, സൂപ്രണ്ട് ഓഫ് പോലീസ് അഥവാ ഡെപ്യൂട്ടി കമ്മീഷണർ ഓഫ് പോലീസ്, ഡെപ്യൂട്ടി കൺസർവേറ്റർ ഓഫ് പോലീസ് എന്നിവരാണു്. ഇവരെ സഹായിക്കാൻ ജില്ലാതലത്തിലും താഴ്ന്ന തലങ്ങളിലും ഉദ്യോഗസ്ഥന്മാരുണ്ടു്.

<mapframe width="500" height="500" text="Map">
SELECT ?id ?idLabel (concat('', ?idLabel, '') as ?title) WHERE {
</mapframe>

മിക്കവാറും ജില്ലകൾ അവയുടെ ആസ്ഥാനനഗരത്തിന്റെ പേരിലാണറിയപ്പെടുന്നതു്. എന്നാൽ ചിലതിനു് ഇരട്ടപ്പേരുകളുണ്ടു്. ഇതിൽ ഒന്നു് അവയുടെ പരമ്പരാഗതനാമവും മറ്റേതു് ആസ്ഥാനനഗരത്തിന്റെ പേരും ആകാം. 

The names of the 688 districts are mostly unique. There are some exceptions:

താഴെ വിവിധസംസ്ഥാനങ്ങളിലെ ജില്ലകൾ, അവയുടെ ഭരണകോഡുകൾ, ആസ്ഥാനം, 2011-ലെ സെൻസസ് അനുസരിച്ചുള്ള ജനസംഖ്യ , വിസ്തീർണ്ണം (ച.കി.മീ.), ജനസാന്ദ്രത എന്നിവ വിവരിച്ചിരിക്കുന്നു:




</doc>
<doc id="118553" url="https://ml.wikipedia.org/wiki?curid=118553" title="തേഞ്ഞിപ്പാലം ഗ്രാമപഞ്ചായത്ത്">
തേഞ്ഞിപ്പാലം ഗ്രാമപഞ്ചായത്ത്

മലപ്പുറം ജില്ലയുടെ വടക്കു പടിഞ്ഞാറേ ഭാഗത്തു തിരൂരങ്ങാടി താലൂക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് തേഞ്ഞിപ്പാലം ഗ്രാമപഞ്ചായത്ത്. കോഴിക്കോട് സർവ്വകലാശാല ആസ്ഥാനം ഇവിടെയാണ്‌.


തെഞ്ഞിപ്പാലം പഞ്ചായത്ത് മലപ്പുറം ജില്ലയിൽ നിന്നും 35 കി. മി. മാറി വടക്ക് ഭാഗത്തായിട്ടാണ് സ്ഥിതി ചെയ്യുന്നത്. തെഞ്ഞിപ്പാലത്ത് നിന്നും 11 കി. മി. അകലെയാണ് തിരൂരങ്ങാടി. ചേലേമ്പ്ര, പള്ളിക്കൽ, പെരുവള്ളൂർ പഞ്ചായത്തുകളുടെ ബോർഡറിലാണ് ചേളാരി എന്ന തേഞ്ഞിപ്പാലം പഞ്ചായത്ത് സ്ഥിതി ചെയ്യുന്നത്. വള്ളിക്കുന്ന് പഞ്ചായത്തിനെ കടലുണ്ടിപ്പുഴ പടിഞ്ഞാറ് ഭാഗത്ത് വിഭജിക്കുന്നു. തെക്ക് ഭാഗത്ത് മൂണിയൂർ പഞ്ചായത്ത് സ്ഥിതി ചെയ്യുന്നു. കോഴിക്കോട് ടൗണിൽ നിന്നും 24 കി. മി. അകലെ മംഗലാപുരം ഇടപ്പള്ളി നാഷണൽ ഹൈവേ 17ലാണ് ചേളാരി സ്ഥിതി ചെയ്യുന്നത്.
കോഴിക്കോട് നിന്നും തൃശൂർ ജില്ലയിലേക്ക് തേഞ്ഞിപ്പാലം (ചേളാരി) നാഷണൽ ഹൈവേ 17 വഴിയാണ് ഗതാഗതം സൗകര്യം. കോഴിക്കോട് സർവ്വകലാശാല വഴിയാണ് ഈ റൂട്ടുകൾ പ്രവർത്തിക്കുന്നത്. കെ. എസ്. ആർ. ടി. സി. ബസ്സുകൾ കോഴിക്കോട് സിറ്റിയിൽ നിന്നും ചേളാരി വഴി മറ്റു ജില്ലകളിലേക്കും പോകുന്നുണ്ട്.
ഏറ്റവും അടുത്തുള്ള റെയിൽവേ സ്റ്റേഷൻ 12 കി. മി. അകലെയുള്ള പരപ്പനങ്ങാടി സ്റ്റേഷനും 14 കി. മി. അകലെയുള്ള ഫറോക്ക് സ്റ്റേഷനുമാണ്. കോഴിക്കോട് റെയിൽവേ സ്റ്റേഷൻ 24 കി. മി. അകലെയാണ് സ്ഥിതി ചെയ്യുന്നത്.
കോഴിക്കോട് അന്താരാഷ്ട്ര വിമാനത്താവളം തേഞ്ഞിപ്പാലത്ത് നിന്നും 12 കി. മി. കിഴക്കുള്ള കരിപ്പൂരാണ് സ്ഥിതി ചെയ്യുന്നത്.


</doc>
<doc id="118560" url="https://ml.wikipedia.org/wiki?curid=118560" title="മാത്ര (ഛന്ദഃശാസ്ത്രം)">
മാത്ര (ഛന്ദഃശാസ്ത്രം)

അക്ഷരങ്ങൾ ഉച്ചരിക്കാനെടുക്കുന്ന സമയത്തിന്റെ ഏകകത്തിനെ ഛന്ദഃശാസ്ത്രത്തിൽ "മാത്ര" എന്ന് പറയുന്നു. ഒരു ഹ്രസ്വാക്ഷരം ഉച്ചരിക്കുന്നതിനെടുക്കുന്ന സാധാരണ സമയമാണ് ഒരു മാത്ര.


</doc>
<doc id="118565" url="https://ml.wikipedia.org/wiki?curid=118565" title="കങ്കാരു (ചലച്ചിത്രം)">
കങ്കാരു (ചലച്ചിത്രം)

രാജ് ബാബുവിന്റെ സംവിധാനത്തിൽ പൃഥ്വിരാജ്, ജയസൂര്യ, ലാലു അലക്സ്, കാവ്യ മാധവൻ, കാവേരി എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് കങ്കാരു. ഇസബെല്ല മൂവിടോണിന്റെ ബാനറിൽ സിസിലി ബിജു കൈപ്പാറേടൻ നിർമ്മിച്ച ഈ ചിത്രം വിതരണം ചെയ്തത് ലാൽ റിലീസ് ആണ്. ഈരാറ്റുപേട്ട, ഭരണങ്ങാനം, കപ്പാട് തുടങ്ങിയ പ്രദേശങ്ങളിലാണ് ചിത്രീകരണം നടത്തിയത്. അനിൽ റാം ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവ നിർവ്വഹിച്ചത് ജെ. പള്ളാശ്ശേരി ആണ്.


വയലാർ ശരത്ചന്ദ്രവർമ്മ, ബിജു കൈപ്പാറേടൻ എന്നിവർ എഴുതിയ ഗാനങ്ങൾക്ക് സംഗീതം പകർന്നത് അലക്സ് പോൾ, സജി റാം എന്നിവരാണ്. ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത് അലക്സ് പോൾ ആണ്. 




</doc>
<doc id="118571" url="https://ml.wikipedia.org/wiki?curid=118571" title="ദണ്ഡകം (ഛന്ദഃശാസ്ത്രം)">
ദണ്ഡകം (ഛന്ദഃശാസ്ത്രം)

ഛന്ദഃശാസ്ത്രം അനുസരിച്ച്, ഇരുപത്തിയാറിൽ കൂടുതൽ അക്ഷരങ്ങൾ ഒരു വരിയിൽ വരുന്നതരം പദ്യങ്ങൾ നിർമ്മിക്കാനുള്ള തോതുകളാണ് ദണ്ഡകങ്ങൾ. "ദണ്ഡ് പോലെ നീണ്ടുപോകുന്നത് " എന്ന അർഥത്തിലാണ് ദണ്ഡകം എന്ന പേര്. പതിപാദം 26ൽ കുറവ് അക്ഷരങ്ങൾ വരുന്നവയെ ഛന്ദസ്സ് എന്നാണ് പറയുന്നത്. ഛന്ദോബദ്ധമായി പദ്യം ചമക്കുന്നതിനുള്ള തോതുകളെ വൃത്തങ്ങൾ എന്ന് പറയുന്നു. 27 അക്ഷരം മുതൽ 999 വരെ അക്ഷരപാദമുള്ള ദണ്ഡകങ്ങളുണ്ട്. 'ചണ്ഡവൃഷ്ടിപ്രയാതം', 'പ്രതിചക്രം' തുടങ്ങിയ ദണ്ഡകങ്ങൾ പ്രതിപാദം 27 അക്ഷരം വരുന്നവയാണ്.
ഉദാ:-

"ക്ഷോണീന്ദ്രപുത്രിയുടെ വാണീം നിശമ്യ പുനരേണീ വിലോചന നടുങ്ങീ, മിഴിയിണ കലങ്ങീ, വിവശതയിൽ മുങ്ങീ, പലതടവുമതിനു പുനരവളൊടു പറഞ്ഞളവു പരുഷമൊഴി കേട്ടുടനടങ്ങീ; - "(കീചകവധം)"


</doc>
<doc id="118585" url="https://ml.wikipedia.org/wiki?curid=118585" title="ക്രിസ്റ്റഫർ മാർലോ">
ക്രിസ്റ്റഫർ മാർലോ

എലിസബത്തിയൻ കാലഘട്ടത്തിലെ പ്രശസ്തനായ ആംഗലേയ നാടകകൃത്തും കവിയും പരിഭാഷകനുമായിരുന്നു ക്രിസ്റ്റഫർ മാർലോ.(ജനനം: 26 ഫെബ്രുവരി 1564; മരണം: 30 മേയ് 1593) ഷേക്സ്പിയർ കഴിഞ്ഞാൽ എലിസബത്തൻ കാലത്തെ ഏറ്റവും പ്രശസ്തനായ നാടകകൃത്തായി കണക്കാക്കപ്പെടുന്ന മാർലോയെ, അദ്ദേഹം പിന്തുടർന്ന ബ്ലാങ്ക് വെഴ്സ് (blank verse) രചനാശൈലിയും, ദുരൂഹസാഹചര്യങ്ങളിലുള്ള മരണവും കൂടുതൽ ശ്രദ്ധേയനാക്കി.

1593 മേയ് പതിനെട്ടാം തിയതി അദ്ദേഹത്തിനെതിരെ ഒരു കാരണമില്ല വാറണ്ട് പുറപ്പെടുവിക്കുകയും, മേയ് ഇരുപതാം തിയതി പ്രിവി കൗൺസിലിന് മുൻപാകെ അദ്ദേഹത്തെ കൊണ്ടുവരികയും ചെയ്തു. അതിനുശേഷം എല്ലാ ദിവസവും കൗൺസിലിന് മുൻപാകെ ഹാജരാകണമെന്ന ഉത്തരവ് കൗൺസിൽ പുറപ്പെടുവിക്കുകയും ചെയ്തു. മതവിരുദ്ധമായ ഒരു രചന അദ്ദേഹം നടത്തി എന്നാരോപിച്ചാണ് ഈ അറസ്റ്റ് എന്നാണ് കരുതപ്പെടുന്നത്. എന്നാൽ ഈ സംഭവത്തിന് പത്ത് ദിവസത്തിന് ശേഷം മാർലോവിനെ, ഇൻഗ്രാം ഫ്രിസർ എന്നയാൾ കുത്തിക്കൊല്ലുകയാണുണ്ടായത്. അദ്ദേഹത്തിന്റെ കൊലപാതകവും അറസ്റ്റും തമ്മിൽ ബന്ധമുണ്ടെന്നും ഇല്ലെന്നും വാദമുണ്ട്.

കാന്റർബറിയിലെ ചെരുപ്പു നിർമ്മാതാവായിരുന്ന ജോൺ മാർലോവിന്റെയും ഭാര്യ കാതറിന്റെയും മകനായാണ് മാർലോ ജനിച്ചത്. അദ്ദേഹത്തിന്റെ കൃത്യമായ ജനനത്തിയതി ലഭ്യമല്ല എങ്കിലും അദ്ദേഹത്തെ മാമ്മോദീസ മുക്കിയത് 1564 ഫെബ്രുവരി ഇരുപത്തിയാറിനായതിനാൽ, അതിന് ഏതാനും ദിവസം മുൻപായിരിക്കണം അദ്ദേഹം ജനിച്ചത്. ആയതിനാൽ 1564 ഏപ്രിൽ ഇരുപത്തിയാറിന് മാമ്മോദ്ദീസ മുക്കപ്പെട്ട ഷേയ്ക്സ്പിയറിനേക്കാൾ രണ്ട് മാസം മാത്രം പ്രായക്കൂടുതലുള്ള ആളാണ് മാർലോ.
കാന്റർബറിയിലെ, കിങ്സ് സ്കൂളിലാണ് മാർലോ പഠിച്ചത്. അതിന് ശേഷം സ്കോളർഷിപ്പോടെ കേംബ്രിഡ്ജിലെ കോർപസ് ക്രിസ്റ്റി കോളേജിൽ നിന്ന് ആയിരത്തിഅഞ്ഞൂടി എൺപത്തിനാലിൽ ബിരുദം നേടി. എന്നാൽ മാർലോ കത്തോലിക്ക വിശ്വാസിത്തിൽ ചേർന്നുവെന്നും റെയിംസിലെ ഇംഗ്ലിഷ് കോളെജിൽ ചേർന്ന് വൈദികനാവാൻ പഠിക്കാൻ പോവുകയാണ് എന്നുമുള്ള ശ്രുതി പരന്നതിനാൽ1587-ൽ മാർലൊവിന് ബിരുദാന്തര ബിരുദം 
നൽകാൻ യൂണിവേഴ്സിറ്റി മടിച്ചു. എന്നാൽ രാജ്ഞിക്ക് മാർലോ ചെയ്ത നല്ല സേവനങ്ങൾക്കും വിശ്വാസ്യതക്കും പ്രതിഫലമായി പ്രിവി കൗൺസിൽ ഇടപെട്ട്, പറഞ്ഞ സമയത്തു തന്നെ അദ്ദേഹത്തിന് ബിരുദാനന്തര ബിരുദം ലഭിച്ചു. എന്ത് സേവനമാണ് മാർലോ ചെയ്തത് എന്ന് വ്യക്തമല്ലായിരുന്നതിനാൽ പല അഭ്യൂഹങ്ങളും അദ്ദേഹത്തെക്കുറിച്ച് പരന്നു. പ്രത്യേകിച്ചും സർ ഫ്രാൻസിസ് വാത്സിങ്ഹാമിന്റെ രഹസ്യാന്വേഷണ സംഘാംഗമായിരുന്നു അദ്ദേഹമെന്ന വാദം. ഈ വാദത്തിന് കൃത്യമായ തെളിവുകളില്ലെങ്കിലും കൗൺസിലിന്റെ കത്തിൽ പറയുന്നത്‌ അദ്ദേഹം സർക്കാരിനേ ഏതോ രീതിയിൽ സേവിച്ചിരുന്നു എന്നു തന്നെയാണ്.

"ഡിഡൊ, ക്വീൻ ഒഫ് കാർത്തെജ്" ആയിരുന്നു മാർലോവിന്റെ ആദ്യ നാടകം. എന്നാൽ ആദ്യം അവതരിപ്പിക്കപ്പെട്ട അദ്ദേഹത്തിന്റെ നാടകം "ടാമ്പർറ്റേയ്ൻ" (1587) ആണ്. ആട്ടിടയനിൽ നിന്നും യോദ്ധാവിലെക്കുള്ള ടിമുറിനെക്കുറിച്ചായിരുന്നു ആ നാടകം. ബ്ലാങ്ക് വേഴ്സ് ഉപയോഗിച്ചിട്ടുൾല ആദ്യ നാടകങ്ങളിൽ ഒന്നാണ് ഇത്. ടാമ്പർലെയ്ൻ തോമസ് കിഡിന്റെ ദ സ്പാനിഷ് ട്രാജഡി എന്ന നാടകവുമാണ് എലിസബത്തിയൻ നാടകവേദിയുടെ പക്വകാലഘട്ടത്തിന്റെ തുടക്കമായി കരുതുന്നത്. "ടാമ്പർറ്റേയ്ൻ" ഒരു വിജയമായിരുന്നതിനാൽ, അതിന് ഒരു രണ്ടാം ഭാഗവുമുണ്ടായിരുന്നു(" ടാമ്പർലെയ്ൻ II"). ഇദ്ദേഹത്തിന്റെ നാടകങ്ങളുടെ അനുക്രമം അജ്ഞാതമാണ്‌ എങ്കിലും ഇവയെല്ലാം വിവാദപരമായ വിഷയങ്ങളെ സംബന്ധിച്ചായിരുന്നു. 

പട്ടണാധികാരികൾക്കെതിരെ ഒരു യഹൂദന്റെ പ്രതികാരത്തിന്റെ കഥ പറയുന്ന "ദ ജ്യൂ ഒഫ് മാൾറ്റ" എന്ന നാടകത്തിന്റെ പുരോവചനം പറയുന്നത് മാക്യവെല്ലിയെ പ്രതിനിധാനം ചെയ്യുന്ന ഒരു കഥാപാത്രമാണ്‌.
ഇംഗ്ലണ്ടിലെ രാജാവായിരുന്ന ഏഡ്വർഡ് രണ്ടാമന്റെ സ്ഥാനനഷ്ടത്തെക്കുറിച്ചും രാജാവിന് പ്രിയരായ ആളുകൾക്ക് രാജസദസ്സിൽ അമിത പ്രാധാന്യം നൽകുന്നു എന്ന കാരണത്താൽ അദ്ദേഹത്തെ പുറത്താക്കിയ അദ്ദേഹത്തിന്റെ രാജ്ഞിയെയും. മാടമ്പിമാരെയും(ബാരൺ) കുറിച്ച് മാർലോ എഴുതിയ നാടകമാണ്‌ "ഏഡ്വർഡ് ദ സെക്കന്റ്."

സെയ്ന്റ് ബർത്തലോമിയോ ദിനത്തിലെ കൂട്ടക്കൊലയെ ആസ്പദമാക്കിയുള്ള, "ദ മാസക്കർ അറ്റ് പാരിസ്" എന്ന ചെറുതും കരാളത്വം നിറഞ്ഞതുമായ കൃതി, മൂലകൃതിയെ ഓർമ്മയിൽ നിന്ന് പുനസൃഷ്ടിച്ചതാണ്‌ എന്ന് കരുതപ്പെടുന്നു. ആ കൃതിയിലെ നിശ്ശബ്ദനായ 'ഇംഗ്ലിഷ് ഏജന്റ്' എന്ന കഥാപാത്രം, മാർലോ തന്നെയാണെന്നും അദ്ദേഹത്തിന്റെ രഹസ്യാന്വേഷണപ്രവർത്തനങ്ങളുമായി ബന്ധപ്പെട്ടിരിക്കുന്നു എന്നും അനന്തര പാരമ്പര്യങ്ങൾ പറയുന്നു. "ദ ട്രാജിക്കൽ ഹിസ്റ്ററി ഒഫ് ഡോക്ടർ ഫോസ്റ്റസ്" എന്ന കൃതിയും ഈ കൃതിയുമാണ്‌ മാർലോവിന്റെ ഏറ്റവും അപകടകരമായ നാടകമായി കരുതുന്നത്. കാരണം ലണ്ടനിലെ സമരക്കാൾ ഈ നാടകത്തിന്റെ ആശയമുയർത്തിപ്പിടിച്ച് അഭയാർത്ഥികളെ കൊല്ലുവാൻ ആഹ്വാനം ചെയ്യുമെന്ന് നാടകത്ത്തിന്റെ അവസാനം എലിസബത്ത് രാജ്ഞിക്ക് താക്കീത് നൽകുകയും, അങ്ങനെ തന്നെ സംഭവിക്കുകയും ചെയ്തു.

"ദ ട്രാജിക്കൽ ഹിസ്റ്ററി ഒഫ് ഡോക്ടർ ഫോസ്റ്റസ്" എന്ന കൃതി, ഫോസ്റ്റ്ബക് എന്ന ജെർമൻ പുസ്തകത്തിലെ ഫോസ്റ്റ് എന്ന ചെകുത്താനുമായി ബന്ധപ്പെടുന്ന പണ്ഡിതനെക്കുറിച്ചാണ്‌. ചെകുത്താനുമായി ഉടമ്പടി ഉണ്ടാക്കുന്ന ആളുകളെക്കുറിച്ചുള്ള കഥകൾ നാലാം നൂറ്റാണ്ടു മുതൽ പ്രചാരത്തിലുണ്ടെങ്കിലും, മാർലോവിന്റെ ഫോസ് എന്ന കഥാപാത്രം തന്റെ പുസ്തകങ്ങൾ കത്തിക്കുവാൻ ആവാത്തവനും, ചെകുത്താനുമായുള്ള ഉടമ്പടി റദ്ദാക്കാനും അതുവഴി തന്റെ രക്ഷക്കായി ദൈവത്തോട് പശ്ചാത്തപിക്കുവാൻ തയ്യാറാവാത്തവനും ആണ്‌. നാടകത്തിന്റെ അന്ത്യത്തിൽ ഫോസ്‌റ്റിനെ ചെകുത്താന്മാർ വലിച്ചു കീറുകയും നരകത്തിലേക്ക് വലിച്ചിഴച്ചുകൊണ്ടുപോവുകയുമാണ്‌ ചെയ്യുന്നത്. ഈ നാടകത്തിന്റെ രണ്ട് ഭാഷ്യങ്ങളുണ്ട്. 1604 ക്വാർട്ടോ എന്ന ഏ കൃതിയും, 1616 ക്വാർട്ടോ എന്ന ബ് കൃതിയും ആണ്‌ അവ. പണ്ഡിതന്മാരുടെ അഭിപ്രായത്തിൽ 1604 ക്വാർട്ടോ മാർലോയുടെ മൂലകൃതി. കാരണം ആ ക്വാർട്ടോയിൽ കഥാപാത്രങ്ങൾക്ക് പല പേരുകളും വ്യക്തിപരമായ ചില അക്ഷരപ്പിശകുകളും ഉണ്ട്. ഇവയൊക്കെ ഈ കൃതി എഴുത്തുകാരന്റെ കൈയ്യെഴുത്തു പ്രതിയിൽ നിന്ന് നേരിട്ട് പകർത്തിയതാണ്‌ എന്നതിന്റെ തെളിവുകളാണ്‌.

മാർലോവിന്റെ നാടകങ്ങൾ വളരെ വിജയകരമായിരുന്നു. ഇതിന്‌ ഒരു കാരണം എഡ്വർഡ് അല്ലെൻ എന്ന ഇംഗ്ലിഷ് നടന്റെ സാന്നിധ്യം കൂടിക്കൊണ്ടായിരുന്നു. അസാധാരണ ഉയരമുണ്ടായിരുന്ന അല്ലെനുവേണ്ടിയാവണം ധിക്കാരഭാവമുണ്ടായിരുന്ന ടമ്പർറ്റെയ്ൻ, ഫോസ്റ്റസ്, ബറാബസ് മുതലായ കഥാപാത്രങ്ങൾ എഴുതപ്പെട്ടത്. "അഡ്മിറെൽസ് മെൻ" എന്ന അല്ലെന്റെ നാടകക്കമ്പനിയുടെ ആയിരത്തിഅഞ്ഞൂറ്റിത്തൊണ്ണൂറുകളിൽ കളിച്ച നാടകങ്ങൾക്ക് അടിസ്ഥാനമായത് മാർലോയുടെ നാടകങ്ങളാണ്‌.

പ്രശസ്തമായ "ദ പാഷനെറ്റ് ഷെപ്പെർഡ് റ്റു ഹിസ് ലവ്", ഓവിഡിന്റെ "ആമോറെസി"ന്റെ പരിഭാഷ, ലുകന്റെ "ഫർസാലിയ"യുടെ ആദ്യ ഭാഗം, ഹീറൊ ആന്റ് ലിയാണ്ടർ, എന്നീ രചനകളും മാർലോവിന്റേതാണ്‌.
ടാമ്പർലെയ്ന്റെ രണ്ടു ഭാഗങ്ങളും 1590-ലാണ്‌ പ്രസിദ്ധീകരിക്കപ്പെട്ടത്. അദ്ദേഹത്തിന്റെ മറ്റ് രചനകൾ അദ്ദേഹത്തിന്റെ മരണശേഷമാണ്‌ ഇറങ്ങിയത്. നിന്ദ്യമായ ഉള്ളടക്കമുണ്ട് എന്ന കാരണത്താൽ ആർച്ച്ബിഷപ്പ് വിറ്റ്ഗിഫ്റ്റ് അത്തരത്തിലുള്ള മറ്റ് രചനകളോടൊപ്പം 1599-ൽ മാർലോവിന്റെ ഒവിദ് എന്ന രചനയുടെ പരിഭാഷ നിരോധിക്കുകയും പരസ്യമായി കത്തിക്കുകയും ചെയ്തു.

എലിസബത്തിയൻ കാലഘട്ടത്തിലെ മറ്റ് എഴുത്തുകാരെപ്പോലെ തന്നെ മാർലോവിനെപ്പറ്റിയും അധികം വിവരങ്ങൾ ലഭ്യമായിട്ടില്ല. പഴയകാലത്തെ നിയമ രേഖകളിൽ നിന്നും മറ്റ് ഔദ്യോഗിക രേഖകളിൽ നിന്നുമുള്ള കുറച്ച് വിവരങ്ങൾ മാത്രമേ മാർലോവിനേക്കുറിച്ച് അറിയുകയുള്ള. എന്നാൽ ഇതൊന്നും മാർലോവിന്റെ ജീവിതത്തെയും സ്വഭാവത്തെയും കുറിച്ചുള്ള ഊഹാപോഹങ്ങൾ കുറച്ചിട്ടില്ല. മാർലോവിനെ ഒരു ചാരനായും, ബഹളക്കാരനായും വേദവിപരീതിയായും സ്വവർഗാനുരാഗിയായും അതേപോലെ തന്നെ ഒരു മാന്ത്രികനായും ദ്വന്ദ്വയുദ്ധയോദ്ധാവായും പുകയില ഉപയോഗിക്കുന്ന ആളായും കള്ളനായും അധാർമ്മികനായും ചിത്രീകരിക്കപ്പെട്ടിട്ടുണ്ട്. എന്നാൽ ഈ വാദങ്ങൾക്കൊന്നും വേണ്ടത്ര തെളിവുകളില്ല. പല എഴുത്തുകാരുടെയും എലിസബത്തിയൻ അധോലോകത്തെക്കുറിച്ചുള്ള കപോലകല്പനമായ കഥകളുടെ ഭാഗമായിരുന്നു മാർലോവിന്റെ ജീവിതം. എന്നാൽ ജെ.ബി. സ്റ്റീൻ ഒരിക്കൽ പറയുകയുണ്ടായി, "മാർലോവിനെക്കുറിച്ചുള്ള എലിസബത്തിയൻ കിം‌വദന്തികളും ആരോപണങ്ങളും എല്ലാം പൂർണ്ണമായി തള്ളിക്കളയുന്നത് യുക്തിഹീനമായിരിക്കും."

ഒരു ഗവണ്മെന്റ് ചാരൻ ആയിരുന്നു മാർലോ എന്നൊരു വാദമുണ്ട്. എഴുത്തുകാരനായ നിക്കോളിന്റെ വാദപ്രകാരം, മാർലോവിനെ ഒരു ചാരനായി തിരഞ്ഞെടുക്കപ്പെട്ടത് കാംബ്രിഡ്ജിൽ വച്ചാണ്‌. 1584-85 അക്കാദമിക വർഷം മുതൽ കോളേജധികൃതർ സാധാരണ അനുവദിക്കുന്നതിലും കൂടുതൽ കാലം കോലെജിൽ ഇല്ലാതിരുന്നു മാർലോ എന്ന് കോളജ് രേഖകൾ സാക്ഷ്യപ്പെടുത്തുന്നുമുണ്ട്. കോളജിലെ ഭക്ഷണശാലയിലെ രേഖകൾ പ്രകാരം അദ്ദേഹം ഭക്ഷണത്തിനും പാനിയങ്ങൾക്കുമായി തന്റെ സ്കോളർഷിപ്പ് തുകയിലൊതുങ്ങത്ത വിധം ചെലവ് ചെയ്തിരുന്നു എന്നതും ഈ വാദത്തിന്‌ ശക്തിയേകുന്നു.

മുൻപ് പറഞ്ഞത് പോലെ, റെയിംസിലെ ഇംഗ്ലിഷ് കാത്തലിക് കോളജിൽ ചേരുവാൻ പോകുന്നു എന്ന കാരണത്താൽ, മാർലോവിന്‌ കേംബ്രിഡ്ജ് നൽകാതിരുന്ന ബിരുദാനന്തര ബിരുദം 1587-ൽ പ്രിവി കൗൺസിലിന്റെ ശിപാർശയോടെയാണ്‌ അദ്ദേഹത്തിന്‌ കിട്ടിയത്. അതിന്‌ കാരണമായി 29 ജൂൺ 1587-ലെ ആക്റ്റ്സ് ഒഫ് പ്രിവി കൗൺസിൽ എന്ന രേഖ രാജ്യനന്മക്കുതകുന്നതായ കാര്യങ്ങളിൽ മാർലോ ഏർപ്പെട്ടിരുന്നു എന്നാണ്‌. 


</doc>
<doc id="118586" url="https://ml.wikipedia.org/wiki?curid=118586" title="ഇഗ്നേഷ്യസ് ലൊയോള">
ഇഗ്നേഷ്യസ് ലൊയോള

സ്പെയിനിലെ ബാസ്ക് പ്രവിശ്യയിലെ ഒരു പ്രഭു കുടുംബത്തിൽ നിന്നുള്ള മാടമ്പിയും പുരോഹിതനും, ദൈവശാസ്ത്രജ്ഞനും, കത്തോലിക്കാ സന്യാസസമൂഹമായ ഈശോസഭയുടെ സ്ഥാപകനും ആണ്‌ ഇഗ്നേഷ്യസ് ലൊയോള, അല്ലെങ്കിൽ ലൊയോളയിലെ വിശുദ്ധ ഇഗ്നേഷ്യസ് (1491–ജൂലൈ 31, 1556). ഈശോസഭയുടെ ആദ്യത്തെ പരമാധികാരിയും (Superior General) അദ്ദേഹമായിരുന്നു. പ്രൊട്ടസ്റ്റന്റ് നവീകരണത്തിന്റെ ദൈവശാസ്ത്രത്തിനെതിരെയുള്ള കത്തോലിക്കാ പ്രതിനവീകരണത്തിന്റെ(Counter Reformation) ഭാഗമായാണ്‌ ഈശോസഭ വളർന്നത്. മതപരമായ കാര്യങ്ങളിൽ വ്യക്തിപരമായ അഭിപ്രായങ്ങളായി പറയപ്പെടുന്നവ, അഹങ്കരിക്കുന്ന മനസ്സുകളുടെ നിഷ്ഫലയത്നം മാത്രമാണെന്നും അവയിൽ നിന്ന് അവ്യവസ്ഥ മാത്രമേ പിറവിയെടുക്കൂ എന്നും ഇഗ്നേഷ്യസ് കരുതി. "വെളുപ്പായി നാം കാണുന്നത് കറുപ്പാണെന്ന് പരിശുദ്ധ സഭ പറഞ്ഞാൻ അതു കറുപ്പാണെന്ന് നാം വിശ്വസിക്കണം" എന്ന ഇഗ്നേഷ്യസിന്റെ പ്രസ്താവന, കത്തോലിക്കാ സഭയോടുള്ള അദ്ദേഹത്തിന്റെ വിധേയത്വത്തിന്റെ സംഗ്രഹമായെടുക്കാം. ആത്മീയാഭ്യാസങ്ങൾ എന്ന പേരിൽ ഇഗ്നേഷ്യസ് രചിച്ച ധ്യാനഗ്രന്ഥം പ്രസിദ്ധമാണ്‌.

സ്പെയിനിലെ ഉന്നത പ്രഭവർഗ്ഗത്തിലെ അംഗമായിരുന്ന ഡോൺ ബെൽട്രാൻ ലൊയോളയുടെ പതിമൂന്നു മക്കളിൽ ഒരാളായിരുന്നു ഇഗ്നേഷ്യഷ്. ഇനിഗൊ എന്നായിരുന്നു മാതാപിതാക്കന്മാർ നൽകിയ പേര്‌. ചെറുപ്പത്തിൽ തന്നെ സൈനികപരിശീലനത്തിൽ വളർന്നു വന്ന അദ്ദെഹത്തിന്‌ കാര്യമായ വിദ്യാഭ്യാസമൊന്നും ലഭിച്ചില്ല. പഠനത്തിലോ മതപരമായ കാര്യങ്ങളിലോ അദ്ദേഹം കാര്യമായ താത്പര്യമൊന്നും പ്രകടിപ്പിച്ചില്ല. വീരസാഹസിക കഥകളായിരുന്നു അക്കാലത്തെ വായന.

സ്പെയിനിലെ നവാർ നഗരം ആക്രമിക്കാൻ തുനിഞ്ഞ ഫ്രെഞ്ചുകാരുമായുള്ള യുദ്ധത്തിൽ പങ്കെടുക്കാൻ നിയോഗിക്കപ്പെട്ടതോടെ ഇഗ്നേഷ്യസിന്റെ അലസജീവിതത്തിനു അന്ത്യമായി. 1521 മേയ് 20-ന്‌ യുദ്ധത്തിൽ വലത്തുകാൽ വെടിയുണ്ടയേറ്റു തകർന്ന അദ്ദേഹം, ശത്രുസൈന്യത്തിന്റെ പിടിയിലായി. അവർ അദ്ദേഹത്തോട് ദയാപൂർവം പെരുമാറിയെങ്കിലും, ഒടിഞ്ഞ കാൽ നേരേയാക്കുവാനുള്ള ശസ്ത്രക്രിയ വിജയിച്ചില്ല. അസ്ഥികൾ നേരേയായിരുന്നില്ല ചേർത്തുവച്ചത്. ആ അവസ്ഥയിൽ ഫ്രഞ്ചുകാർ അദ്ദേഹത്തെ മോചിപ്പിച്ചു. വീട്ടിലെത്തിയ ശേഷം നടത്തിയ രണ്ടാമത്തെ ശസ്ത്രക്രിയയും പരാജയമായിരുന്നു. കാലിൽ ഒരസ്ഥി പുറത്തേയ്ക്ക് നീണ്ടു നിന്നിരുന്നു. മൂന്നാമത്തെ ശസ്ത്രക്രിയ കാൽ നേരേയാക്കുന്നതിൽ വിജയിച്ചെങ്കിലും അതോടെ ഒരു കാലിനു നീളം കുറഞ്ഞുപോയതിനാൽ അദ്ദേഹത്തിനു ചെറിയ മുടന്തു കിട്ടി.

സുഖപ്രാപ്തിയുടെ ദീർഘമായ കാലം മഞ്ചലിൽ വേദന സഹിച്ചു കഴിഞ്ഞ ഇഗ്നേഷ്യസ് വായിക്കാൻ പുസ്തകങ്ങൾ ആവശ്യപ്പെട്ടു. താൻ വായിച്ചു ശീലിച്ചിരുന്ന തരം, പ്രേമത്തിന്റേയും യുദ്ധത്തിന്റേയും കാല്പനികരചനകളാണ്‌ അദ്ദേഹം ഉദ്ദേശിച്ചിരുന്നതെങ്കിലും വീട്ടിൽ ആകെയുണ്ടായിരുന്നത് ജർമ്മൻ ദൈവശാസ്ത്രജ്ഞനും കാർത്തൂസിയൻ സന്യാസിയുമായ സാക്സണിയിലെ ലുഡോൾഫ് രചിച്ച "ക്രിസ്തുവിന്റെ ജീവിതം"(De vita Christi) "വിശുദ്ധന്മാരുടെ ജീവിതം"(Flos sanctorum) എന്നീ പുസ്തകങ്ങളായിരുന്നു. ഇവയുടെ വായന ആദ്യം അദ്ദേഹത്തിനു മുഷിച്ചിൽ സമ്മാനിച്ചെങ്കിലും ക്രമേണ അവ അദ്ദേഹത്തെ ഒരാത്മീയപരിവർത്തനത്തിലേയ്ക്കു നയിച്ചു. യേശുവിന്റേയും വിശുദ്ധമറിയത്തിന്റേയും, വിശുദ്ധന്മാരുടേയും ജീവിതം താൻ വായിച്ചിരുന്ന കാല്പനികരചനകളിലെ പ്രേമത്തേയും യുദ്ധത്തേയും കാൾ സാഹസികവും ആകർഷകവുമായി അദ്ദേഹത്തിനു തോന്നി. അതോടെ, സൈനികജീവിതം ഉപേക്ഷിക്കാനും, അസ്സീസിയിലെ ഫ്രാൻസിസിനെപ്പോലുള്ളവരുടെ മാതൃക പിന്തുടർന്ന്, ദൈവസേവനത്തിനായി സ്വയം സമർപ്പിക്കാനും ഇഗ്നേഷ്യസ് ഉറച്ചു. എല്ലാ യുദ്ധങ്ങളിലും മഹത്തായത് ഇസ്ലാമിനെതിരായുള്ള ക്രിസ്തീയതയുടെ യുദ്ധമാണെന്ന് കരുതിയ അദ്ദേഹം വിശുദ്ധസ്ഥലങ്ങളെ "അവിശ്വാസികളുടെ" പിടിയിൽ നിന്നു മോചിപ്പിക്കാൻ യെരുശലേമിലേയ്ക്ക് പോകാൻ ആഗ്രഹിച്ചു.

ഇക്കാലത്ത് അദ്ദേഹം, സ്പെയിനിൽ തന്നെ, കറ്റലോനിയ പ്രവിശ്യയിലെ മൊൺസെറാറ്റിലുള്ള വിശുദ്ധമാതാവിന്റെ പള്ളിയെക്കുറിച്ചു കേട്ടു. യേശു ഒടുവിലത്തെ അത്താഴവേളയിൽ ഉപയോഗിച്ച വിശുദ്ധപാത്രം(Holy Grain) ഏറെക്കാലം സൂക്ഷിക്കപ്പെട്ട സ്ഥലമായി അതു കരുതപ്പെട്ടിരുന്നു. യാത്രചെയ്യാൻ മതിയായ ആരോഗ്യം വീണ്ടുകിട്ടിയ ഉടനെ അദ്ദേഹം കഴുതപ്പുറത്ത് അങ്ങോട്ടു യാത്രതിരിച്ചു. അവിടെയെത്തിയ ഇഗ്നേഷ്യസ്, മൂന്നു ദിവസത്തെ പശ്ചാത്താപവും പ്രായശ്ചിത്തവും വഴി ആത്മവിശുദ്ധീകരണം നടത്തി. തന്റെ വിലയേറിയ വസ്ത്രങ്ങൾ ഒരു യാചകനു കൊടുത്ത അദ്ദേഹം, തീർത്ഥാടകന്റെ പരുക്കൻ വസ്ത്രം സ്വീകരിച്ചു. 1522 മാർച്ച് 24-ആം തിയതി അവിടത്തെ ബെനഡിക്ടൻ സന്യാസഭവനത്തിലെ ദേവാലയത്തിലെത്തിയ അദ്ദേഹം തന്റെ ആയുധങ്ങൾ ദൈവമാതാവിന്റെ അൾത്താരയിൽ സമർപ്പിച്ചു. രാത്രി മുഴുവൻ അൾത്താരയ്ക്കു മുൻപിൽ പ്രാർത്ഥിച്ച ശേഷം, ആജീവനാന്തമുള്ള ബ്രഹ്മചര്യത്തിനും ദാരിദ്ര്യത്തിനുമായി അദ്ദേഹം സ്വയം സമർപ്പിച്ചു. പ്രഭാതത്തിൽ വിശുദ്ധകുർബ്ബാന സ്വീകരിച്ച ശേഷം, തന്റെ കഴുതയെ ബെനഡിക്ടൻ സന്യാസിമാർക്കു കൊടുത്ത് മുടന്തൻ കാലിൽ അദ്ദേഹം യെരുശലേമിലേയ്ക്ക് യാത്രതിരിച്ചു.

വഴിമദ്ധ്യേ തുടർന്ന് കറ്റലോണിയയിൽ തന്നെയുള്ള മൻറീസ എന്ന ഗ്രാമത്തിൽ തങ്ങിയ ഇഗ്നേഷ്യസ്, ഒരു വൃദ്ധ കാണിച്ചുകൊടുത്ത ഗുഹ കുറേ ദിവസത്തേയ്ക്ക് തന്റെ പാർപ്പിടമാക്കി. അതിൽ, ദിവസവും ഏഴു മണിക്കൂറോളം നീണ്ട പ്രാർത്ഥനയിൽ കടുത്ത താപസചര്യയുമായി ജീവിച്ച ഇഗ്നേഷ്യസ് മരണത്തിന്റെ വക്കോളമെത്തി. അദ്ദേഹത്തിന്റെ അവസ്ഥയിൽ അലിവുതോന്നിയ ഒരു ഭക്തസ്ത്രീ ഇഗ്നേഷ്യസിനെ സ്വന്തം വീട്ടിൽ കൊണ്ടുപോയി പരിചരിച്ച് ആരോഗ്യം വീണ്ടെടുക്കാൻ സഹായിച്ചു. എന്നാൽ പിന്നീട് ഒരു ഡൊമിനിക്കൻ സന്യാസഭവനത്തിലേയ്ക്ക് താമസം മാറ്റിയപ്പോൾ, കഠിനതപസ്സിന്റെ പഴയ ജീവിതം അദ്ദേഹം പുനരാരംഭിച്ചു. തന്റെ പഴയ ജീവിതത്തിലെ പാപങ്ങൾക്കു പരിഹാരമായി നിരന്തരമായി ഉപവസിച്ചതു കുടാതെ, സ്വയം ചാട്ടവാറുകൊണ്ട് അടിക്കുകയും അദ്ദേഹം പതിവാക്കിയിരുന്നു. തന്നെക്കുറിച്ചുതന്നെ നിരാശതോന്നിയ അവസരങ്ങൾ ഉണ്ടായെങ്കിലും, ആത്മീയദർശങ്ങൾ അദ്ദേഹത്തെ ധൈര്യപ്പെടുത്തി. ഒരിക്കൽ കുർബ്ബാനയിലെ അപ്പത്തിൽ ജീവിക്കുന്ന ക്രിസ്തുവിനെ കണ്ടെന്നും മറ്റൊരിക്കൽ ത്രിത്വത്തിന്റെ രഹസ്യം തനിക്ക് ദൈവം വെളിവാക്കിത്തന്നെന്നും ഇനിയുമൊരിക്കൽ ലോകസൃഷ്ടിയുടെ രഹസ്യം തനിക്ക് വെളിപ്പെടുത്തപ്പെട്ടെന്നും അദ്ദേഹത്തിനു തോന്നി. ഇക്കാലത്തെ അനുഭവങ്ങളാണ്‌, ആത്മീയാഭ്യാസങ്ങൾ(spiritual exercises) എന്ന തന്റെ പ്രസിദ്ധരചനയ്ക്ക് ഇഗ്നേഷ്യസ് അടിസ്ഥാനമാക്കിയത്.

1523 സെപ്തംബർ മാസം, തുർക്കികളുടെ നിയന്ത്രണത്തിലിരുന്ന "വിശുദ്ധനാട്ടിൽ" മുസ്ലിങ്ങളെ മാനസാന്തരപ്പെടുത്താനായി ഇഗ്നേഷ്യസ് പുറപ്പെട്ടു. അവിടെ എത്തിച്ചേർന്ന അദ്ദേഹത്തെ, വിശുദ്ധനാട്ടിൽ സമാധാനം നിലനിർത്താൻ മാർപ്പാപ്പ ചുമതലപ്പെടുത്തിയിരുന്ന ഫ്രാൻസിസ്കൻ അധികാരികൾ യൂറോപ്പിലേയ്ക്ക് തിരികെ അയച്ചു.

സ്പെയിനിൽ തിരിച്ചെത്തിയ ഇഗ്നേഷ്യസ്, വിദ്യാഭ്യാസം വഴി മന:പരിപാകം നേടാൻ തീരുമാനിച്ചു. സ്കൂൾ വിദ്യാർത്ഥികൾക്കൊപ്പം ലത്തീൻ പഠിക്കാൻ തുടങ്ങിയ അദ്ദേഹം ഇടയ്ക്ക് ഒരുകൂട്ടം ഭക്തയുവതികളോട് പ്രഭാഷണം നടത്താനും തുടങ്ങി. തങ്ങളുടെ പ്രേമത്തിനു വഴിമുടക്കുന്നവനായി ഇഗ്നേഷ്യസിനെ കണ്ട അവരുടെ കാമുകന്മാർ അദ്ദേഹത്തെ മർദ്ദിച്ചവശനാക്കി. 1526-ൽ അദ്ദേഹം അൽകാളാ നഗരത്തിൽ തത്ത്വശാസ്ത്രവും ദൈവശാസ്ത്രവും പഠിക്കാൻ തുടങ്ങി. ഒപ്പം അവിടേയും അദ്ദേഹം, വേശ്യകൾ അടക്കമുള്ള ഒരുകൂട്ടം സാധുയുവതികൾക്ക് പ്രഭാഷകനായി. ഇഗ്നേഷ്യസ് നിർദ്ദേശിച്ച ആത്മീയാഭ്യാസങ്ങളിലൂടെ കടന്നുപോയ അവരിൽ ചിലരുടെ പെരുമാറ്റ വൈചിത്ര്യം കണ്ട് പരിഭ്രമിച്ച ഇൻക്വിസിഷൻ(മതദ്രോഹവിചാരണക്കോടതി) അദ്ദേഹത്തെ തടവിലാക്കിയെങ്കിലും പിന്നീട് വിട്ടയച്ചു. തുടർന്ന് സലമാങ്കാ നഗരത്തിലെത്തിയ ഇഗ്നേഷ്യസ് അവിടെയും ഇൻക്വിസിഷന്റെ തടവിലാവുകയും പിന്നീട് വിട്ടയക്കപ്പെടുകയും ചെയ്തു.

സ്പെയിനിലെ അനുഭവങ്ങളിൽ മടുപ്പുതോന്നിയ ഇഗ്നേഷ്യസ് തന്റെ പുസ്തകക്കെട്ടു ചുമക്കുന്ന കഴുതയോടൊപ്പം പാരീസിൽ എത്തിച്ചേർന്നു. പ്രൊട്ടസ്റ്റന്റ് നവീകരണ നേതാവായ ജോൺ കാൽവിനെ ഫ്രാൻസിൽ നിന്ന് പലായനം ചെയ്യാൻ നിർബന്ധിതനാക്കിയ കലാപത്തിന്റെ മദ്ധ്യത്തിലാണ്‌ ലൊയോള പാരിസിലെത്തിയത്. മൊണ്ടേഗ് കലാലയത്തിൽ വിദ്യാർത്ഥിയായിരിക്കെ ഇഗ്നേഷ്യസിന്റെ വിചിത്രരീതികളെ ആദ്യം പരിഹസിച്ച സുഹൃത്തുക്കളിൽ പലരും ഒടുവിൽ അദ്ദേഹത്തിന്റെ വിശുദ്ധി അംഗീകരിച്ച് അനുയായികളായി മാറി. ആൽപ്സ് പർവതനിരകളിൽ നിന്നു വന്ന ഒരാട്ടിടയനായ പീറ്റർ ഫാബറും പ്രഭുകുമാരനായ ഫ്രാൻസിസ് സേവ്യറും അവരിൽ ഉൾപ്പെട്ടിരുന്നു. 1534 ആഗസ്റ്റ് 15-ന്‌ പാരിസ് നഗരപ്രാന്തത്തിലുള്ള മൊമാർട്രയിലെ(Montmartre) ദേവാലയത്തിൽ ലൊയോളയും, പീറ്റർ ഫാബറും, ഫ്രാൻസിസ് സേവ്യറും ഉൾപ്പെടെ പത്തുപേർ ചേർന്ന് ദാരിദ്ര്യവും, ബ്രഹ്മചര്യവും, വൃതങ്ങളായെടുത്ത് ഒരു കൂട്ടായ്മ സൃഷ്ടിച്ചു. രണ്ടു വർഷത്തെ പഠനത്തിനു ശേഷം വിശുദ്ധനാടായ പലസ്തീനയിലേയ്ക്കു പോകാനായിരുന്നു അവരുടെ തീരുമാനം. പ്രൊട്ടസ്റ്റന്റ് മുന്നേറ്റത്തിനെതിരെ പടവെട്ടുന്നതിനെക്കുറിച്ച് അക്കാലത്തെ അവർ ചിന്തിച്ചിരുന്നേയില്ല. പ്രൊട്ടസ്റ്റന്റ് നവീകരണത്തിനെതിരായുള്ള കത്തോലിക്കാ പ്രതിനവീകരണത്തിന്റെ മുഖ്യശക്തിയും ആയുധവുമായിത്തീർന്ന ഈ പ്രസ്ഥാനം തുടക്കത്തിൽ മുഖ്യശത്രുവായി കണ്ടത് ഇസ്ലാമിനെ ആയിരുന്നു. ഇസ്ലാമിനെതിരായുള്ള ക്രിസ്തീയതയുടെ സമരത്തിലെ പോരാളികളായാണ്‌ അന്ന് അവർ സ്വയം സങ്കല്പിച്ചത്. ദൈവശാസ്ത്രപരമായ തർക്കങ്ങളിലും അവർക്ക് താത്പര്യമുണ്ടായിരുന്നില്ല. സ്പാനിഷ് യോഗാത്മകതയിലൂന്നിയ വിശുദ്ധജീവിതമാണ്‌ അവർ ലക്ഷ്യം വച്ചത്.

ഏഴുവർഷം പാരീസിൽ ചെലവഴിച്ച ഇഗ്നേഷ്യസ് ദൈവശാസ്ത്രം പഠിച്ച മാസ്റ്റർ ബിരുദം നേടി.1536-37-ലെ ശീതകാലത്ത്, പലസ്തീനയിലേയ്ക്ക് പോകാനായി ഫ്രാൻസിൽ നിന്നു തിരിച്ച അവർ ആൽപ്സ് പർവതം കടന്ന് ഇറ്റലിയിലെ വെനീസിലെത്തി. എന്നാൽ വെനീസും തുർക്കികളും തമ്മിൽ യുദ്ധം നടക്കുകയായിരുന്നതിനാൽ അവർക്ക് യാത്ര തുടരാനായില്ല. ഒരുവർഷത്തെ കാത്തിരിപ്പിനുശേഷം യാത്ര തുടരാനായില്ലെങ്കിൽ റോമിലെത്തി, മാർപ്പാപ്പയുടെ നിർദ്ദേശാനുസരണം ഭാവി പരിപാടികൾ ആവിഷ്കരിക്കാൻ അവർ തീരുമാനിച്ചു. അതനുസരിച്ച് 1937-ലെ ശരൽക്കാലത്ത് അവർ റോമിലേയ്ക്ക് യാത്രതിരിച്ചു. കാൽനടയായി പോയ അവർ, വഴിക്ക് ഭിക്ഷാടനം വഴിയാണ്‌ ആഹാരം കണ്ടെത്തിയിരുന്നത്. മിക്കവാറം അപ്പവും വെള്ളവുമായിരുന്നു കഴിച്ചിരുന്നത്.

റോമിലെത്തിയ അവരെ 1538-ൽ പോൾ മൂന്നാമൻ മാർപ്പാപ്പ സ്വീകരിച്ചു. പലസ്തീനയിലേയ്ക്ക് പോകുവാനുള്ള തീരുമാനം അവർക്ക് താമസിയാതെ ഉപേക്ഷിക്കേണ്ടി വന്നു. അതിനാൽ, ഇഗ്നേഷ്യസും അനുയായികളും റോമിൽ തന്നെ വിവിധതരം സേവനങ്ങളിൽ മുഴുകി. വേശ്യകളെ പരിവർത്തനം ചെയ്യുവാനുള്ള ഒരു പ്രത്യേകദൗത്യം ഇക്കാലത്ത് ഇഗ്നേഷ്യസ് ഏറ്റെടുത്തു. അവർക്കായി മാർത്തയുടെ ഭവനം എന്നൊരു സ്ഥാപനം തന്നെ അദ്ദേഹം തുടങ്ങി.

ഇഗ്നേഷ്യസിന്റെ കൂട്ടായ്മയിൽ പുതിയ അംഗങ്ങൾ ചേർന്നതോടെ അതിന്‌ ഒരു നിയമാവലി ആവശ്യമായി. 1539-ൽ ലയോള എഴുതിയുണ്ടാക്കിയ നിയമാവലിയനുസരിച്ച്, ദാരിദ്ര്യത്തിനും ബ്രഹ്മചര്യത്തിനും പുറമേ അനുസരണവും സംഘാങ്ങൾക്ക് സ്വീകരിക്കേണ്ടിയിരുന്ന വൃതങ്ങളിൽ പെട്ടു. ഇവയ്ക്കു പുറമേ, റോമിലെ മാർപ്പാപ്പയിലെ, ദൈവത്തിന്റെ ഭൂമിയിലെ പ്രതിനിധിയായി സേവിച്ചുകൊള്ളാം എന്ന് പ്രതിജ്ഞയും നിയമാവലിയുടെ ഭാഗമായി. ഈ നിയമാവലിയുടെ അടിസ്ഥാനത്തിൽ രൂപപ്പെട്ട കൂട്ടായമയെ, 1540-ൽ ഈശോസഭയെന്ന പേരിൽ പൗലോസ് മൂന്നാമൻ മാർപ്പാപ്പ അംഗീകരിച്ചു. സഭയുടെ തലവൻ ഉന്നതാധികാരി(superior general) എന്നറിയപ്പെട്ടു. 1541 ഏപ്രിൽ 17-നു, അപ്പോൾ 50 വയസ്സുണ്ടായിരുന്ന ഇഗ്നേഷ്യസ്, ഈശോസഭയുടെ ആദ്യത്തെ ഉന്നതാധികാരിയായി തെരഞ്ഞെടുക്കപ്പെട്ടു. മരണം വരെ അദ്ദേഹം ആ പദവിയിൽ തുടർന്നു. അവശേഷിച്ച ജീവിതകാലം അദ്ദേഹം റോമിലാണ്‌ കഴിഞ്ഞത്. അവിടെയിരുന്ന് അദ്ദേഹം താൻ സ്ഥാപിച്ച പ്രസ്ഥാനത്തിന്റെ ലോകമെങ്ങുമുള്ള പ്രവർത്തനങ്ങൾക്ക് നേതൃത്വം കൊടുത്തു. ലോകമെങ്ങും മിഷനറി പ്രവർത്തനങ്ങളിലും വിദ്യാഭ്യാസരംഗത്തും ആണ്‌ ഈശോസഭ ശ്രദ്ധ കേന്ദ്രീകരിച്ചത്. ഇന്ത്യയും ചൈനയും ജപ്പാനും അമേരിക്കയും എല്ലാം ഈശോസഭയുടെ പ്രവർത്തനരംഗങ്ങളായി. ഇന്ത്യയിലും ജപ്പാനിലും മിഷനറി പ്രവർത്തനം നടത്തിയതിനുശേഷം ചൈനയിലേയ്ക്ക് കപ്പൽ കാത്തുകിടക്കെ രോഗബാധിതനായി മരിച്ച ഫ്രാൻസിസ് സേവ്യർ ഈശോസഭയുടെ പ്രേഷിതരിൽ പ്രമുഖനാണ്‌. വടക്കേ അമേരിക്കയിൽ പര്യവേഷകന്മാരെന്ന നിലയിൽ ഈശോസഭാംഗങ്ങൾ ശ്രദ്ധിക്കപ്പെട്ടു. തെക്കേ അമേരിക്കയിൽ വിദ്യാഭ്യാസത്തിന്റേയും ശാസ്ത്രീയമായ കൃഷിയുടേയും പ്രചരണത്തിന്‌ അവർ ഗണ്യമായ സംഭാവനകൾ നൽകി. 

ഈശോസഭയിൽ അംഗമാകാൻ ആഗ്രഹിക്കുന്നവർ രണ്ടുവർഷം നവസന്യാസികളായി കഴിയേണ്ടിയിരുന്നു. സംഘടനയുടെ ലക്ഷ്യങ്ങൾക്കും "വിശുദ്ധമായ അനുസരണത്തിനും" (holy obedience) ചേരും‌വിധമുള്ള പരിശീലനവും ആത്മീയാഭ്യാസങ്ങളും അവരെ രൂപപ്പെടുത്തി. മേലധികാരികളെ അനുസരിക്കുമ്പോൾ ദൈവത്തെയാണ്‌ അനുസരിക്കുന്നതെന്ന് അവർ വിശ്വസിച്ചു. നാലുതലങ്ങളായുള്ള ഒരു സംഘടനാശ്രേണിയാണ്‌ ഈശോസഭയ്ക്കുണ്ടായിരുന്നത്. നാലുതലങ്ങളിലും പെട്ടവർ സന്യാസികളെപ്പോലെ കൂട്ടയ്മയിൽ ഒരുമിച്ചു ജീവിച്ചു. പ്രത്യേകമായ തപശ്ചര്യകളൊന്നും സംഘാംഗങ്ങൾക്ക് നിശ്ചയിക്കപ്പെട്ടിരുന്നില്ല. പാനഭോജനങ്ങളിൽ മിതത്ത്വം പാലിക്കേണ്ടിയിരുന്നു. എന്നാൽ കഠിനമായ ഉപവാസം പ്രോത്സാഹിക്കപ്പെട്ടിരുന്നില്ല. സഭാംഗങ്ങൾക്ക് അതിൽ പ്രവേശിക്കുമ്പോൾ ഉണ്ടായിരുന്ന സ്വത്തിന്റെ ഉടമകളായി തുടരാമായിരുന്നു. എന്നാൽ അതിൽ നിന്നുള്ള വരുമാനത്തിന്റെ അവകാശിയും സ്വത്തിന്റെ തന്നെ അനന്തരാവകാശിയും സഭ തന്നെയായിരുന്നു.

ലൊയോളയുടെ വ്യക്തിത്വത്തിന്റെ മുദ്ര ആഴത്തിൽ പതിഞ്ഞ പ്രസ്ഥാനമായിരുന്നു ഈശോസഭ. ആദ്യം എഴുതിയ നിയമാവലി, അദ്ദേഹം പുതിയ അനുഭവങ്ങളുടെ പശ്ചാത്തലത്തിൽ പരിഷ്കരിച്ച് കൂടുതൽ പ്രായോഗികമാക്കി. റോമിലെ തന്റെ ലളിതമായ മുറിയിലിരുന്ന്, യൂറോപ്പിലും, ലോകത്തിന്റെ ഇതരഭാഗങ്ങളിലുമുള്ള സഭയുടെ പ്രവർത്തനങ്ങളെ അദ്ദേഹം പ്രാഗല്ഭ്യത്തോടെയും അധികാരത്തോടെയും നിയന്ത്രിച്ചു. പ്രായമേറിയപ്പോൾ, സംഘടനയുടെ ഉത്തരവാദിത്തങ്ങൾ ഇഗ്നേഷ്യസിന്‌ ക്ലേശകരമായതോടെ അടുത്ത സഹപ്രവർത്തകരോടുള്ള അദ്ദേഹത്തിന്റെ പെരുമാറ്റം മയമില്ലാത്തതായി. എന്നാൽ അദ്ദേഹം ഏറ്റവുമേറെ കണിശക്കാരനായത് തന്നോടുതന്നെയായിരുന്നു. ഒരുകഷണം അപ്പവും, ഇത്തിരി വെള്ളവും മാത്രമായി അദ്ദേഹത്തിന്റെ ആഹാരം. പലപ്പോഴും, നാലുമണിക്കൂർ മാത്രമായിരുന്നു ഉറക്കം. 

ഇഗ്നേഷ്യസ് മരിക്കുമ്പോൾ ഈശോസഭയിൽ ആയിരത്തോളം അംഗങ്ങൾ ഉണ്ടായിരുന്നു. അവരിൽ 35 പേരായിരുന്നു ഏറ്റവും മുകളിലെ ശ്രേണിയിൽ പെട്ടവരായിരുന്നത്. 1556-ൽ അന്തരിച്ച ലൊയോളയെ 1609-ൽ, പൗലോസ് അഞ്ചാമൻ മാർപ്പാപ്പ വാഴ്ത്തപ്പെട്ടവനായും 1622-ൽ ഗ്രിഗോരിയോസ് പതിനഞ്ചാമൻ മാർപ്പാപ്പ വിശുദ്ധനായും പ്രഖ്യാപിച്ചു. ജൂലൈ 31-ആം തിയതി ഇഗ്നേഷ്യസിന്റെ തിരുനാളായി കൊണ്ടാടപ്പെടുന്നു. 1922-ൽ പീയൂസ് പതിനൊന്നാമൻ മാർപ്പാപ്പ ഇഗ്നേഷ്യസിനെ എല്ലാ അദ്ധ്യാത്മധ്യാനങ്ങളുടേയും മദ്ധ്യസ്ഥനായി പ്രഖ്യാപിച്ചു. സൈനികരുടേയും, ഈശോസഭയുടേയും, സ്പെയിനിലെ ബാസ്ക് പ്രവിശ്യയുടേയും ബിസ്കേയിലെ ഗൂയിപ്പുസ്കോ പ്രവിശ്യയുടേയും മദ്ധ്യസ്ഥനും അദ്ദേഹമാണ്‌.

ഇഗ്നേഷ്യസിന്റെ പ്രസിദ്ധരചനയായ "ആത്മീയാഭ്യാസങ്ങൾ" (spiritual exercises) ക്രിസ്തീയസാഹിത്യത്തിലെ ക്ലാസിക്കുകളിൽ ഒന്നാണ്‌. മൻറീസയിലെ താപസജീവിതത്തിൽ തുടങ്ങിവച്ച ഈ ഗ്രന്ഥത്തിന്‌ ഇഗ്നേഷ്യസ് അന്തിമരൂപം കൊടുത്തത് പാരിസിലെ താമസക്കാലത്താണ്‌‌. നാലാഴ്ച നീണ്ടുനിൽക്കുന്ന ഒരാത്മീയനവീകരണ പദ്ധതിയാണ്‌ ആ രചന.

നമ്മുടെ പാപങ്ങൾ ഓരോന്നായി അനുസ്മരിച്ച് അവ അർഹിക്കുന്ന ശിക്ഷയെ സങ്കല്പത്തിലേയ്ക്കു കൊണ്ടുവരുകയാണ്‌ അഭ്യാസങ്ങളുടെ ആദ്യപടി. ഏകപാപത്തിനു സാത്താന്‌ നിത്യനരകം ലഭിച്ചെന്നിരിക്കെ, പാപം വഴി അനേകവട്ടം ദൈവത്തെ ധിക്കരിച്ചതിന്‌ താൻ എത്രവലിയ ശിക്ഷ അർഹിക്കുന്നു എന്ന് ആത്മീയാഭ്യാസി സ്വയം ചോദിക്കണം. പിന്നെ അയാൾ ചെയ്യേണ്ടത്, ഒരു മുറിയിലെ ഇരുട്ടിന്റെ ഏകാന്തതയിൽ നരകത്തിന്റെ പാരുഷ്യത്തെ കഴിയുന്നത്ര തീവ്രതയിൽ സങ്കല്പിക്കുകയാണ്‌‌. നരകാഗ്നിയുടെ ഭീകരതയും, അഭിശപ്തരായ നരകവാസികളുടെ ദുരിതങ്ങളും, വേദനയുടെ അലർച്ചയും നിരാശയുടെ നെടുവീർപ്പും അയാൾ ഭാവനയിൽ കാണണം. ഗന്ധകവും മാംസവും കത്തുന്ന ദുർഗന്ധം സങ്കല്പിക്കുകയും അഗ്നിനാവുകൾ സ്വന്തം ശരീരത്തെ പുണരുന്നത് അറിയുകയും വേണം. തുടർന്ന് അനന്തകാലത്തേയ്ക്കുള്ള ഈ ദുരിതത്തിൽ നിന്ന് രക്ഷപെടാൻ എന്താണു വഴിയെന്ന് അഭ്യാസി സ്വയം ചോദിക്കണം: കുരിശിൽ യേശു അർപ്പിച്ച രക്ഷാകരമായ ബലിയിലൂടെ എന്നാണ്‌ മറുപടി. അതിനാൽ യേശുവിന്റെ ജീവിതത്തെ അതിന്റെ എല്ലാ വിശദാംശങ്ങളിലും ഭാവനചെയ്യാൻ അയാൾ ശ്രമിക്കണം. ആ ചരിത്രനാടകത്തിലെ ഓരോ രംഗത്തിലും സന്നിഹിതരായി അതിൽ പങ്കെടുക്കാൻ ഭാഗ്യം ലഭിച്ച മഹാവ്യക്തികളെ പിന്തുടർന്ന് അവരുടെ വസ്ത്രവിളുമ്പുകൾ ചുമ്പിക്കണം.

രണ്ടാഴ്ച ദീർഘിക്കുന്ന ഈ ധ്യാനത്തിനു ശേഷം ആത്മീയാഭ്യാസി, പീഡാനുഭവത്തിന്റെ ഓരോ ഘട്ടത്തിലും, കുരിശിന്റെ വഴിയിലെ ഓരോ രംഗത്തിലും, യേശുവിനെ അനുഗമിക്കണം. ഗദ്സമേൻ തോട്ടത്തിൽ അയാൾ യേശുവിനൊപ്പം പ്രാർത്ഥിക്കണം; യേശുവിനൊപ്പം ചാട്ടവാറടിയേൽക്കുന്നതായും, മുഖത്ത് തുപ്പപ്പെടുന്നതായും, കുരിശിൽ തറയ്ക്കപ്പെടുന്നതായും സങ്കല്പിക്കണം. സഹനത്തിന്റെ ഓരോ നിമിഷത്തിലും യേശുവിനൊപ്പമുണ്ടായിരുന്ന ശേഷം അദ്ദേഹത്തോടൊപ്പം മരിച്ച് കല്ലറയിൽ സംസ്കരിക്കപ്പെടണം. അവസാനം, നാലാമത്തെ ആഴ്ചയുടെ സമാപ്തിയിൽ, യേശുവിനോടുകൂടി വിജയത്തോടെ ഉയിർത്തെഴുന്നേൽക്കുന്നതായും സ്വർഗ്ഗത്തിലേയ്ക്ക് ആരോഹണം ചെയ്യുന്നതായുമുള്ള സങ്കല്പത്തിലാണ്‌ ഈ അഭ്യാസം സമാപിക്കേണ്ടത്.

ഈ ധ്യാനാനുഭവം നൽകുന്ന അനുഗൃഹീതമായ മനോഭാവം ഏതു പ്രതികൂല സാഹചര്യത്തിലും, "സാത്താനെതിരായുള്ള സമരത്തിൽ യേശുവിന്റെ യോദ്ധാവായിരിക്കാൻ" അഭ്യാസിയെ പ്രാപ്തനാക്കുമെന്ന് ഇഗ്നേഷ്യസ് കരുതി.


</doc>
<doc id="118597" url="https://ml.wikipedia.org/wiki?curid=118597" title="ദംബുള്ള">
ദംബുള്ള

ശ്രീലങ്കയുടെ മദ്ധ്യഭാഗത്തായി സ്ഥിതി ചെയ്യുന്ന ഒരു പട്ടണമാണ്‌ ദംബുള്ള. കൊളംബോയിൽ നിന്നു 148 കി.മി. വടക്കു കിഴക്കു ഭാഗത്തായും, കാൻഡിക്ക് 72 കി.മി വടക്കായും ദംബുള്ള സ്ഥിതിചെയ്യുന്നു. സംരക്ഷിക്കപെട്ടിരിക്കുന്ന ഗുഹാക്ഷേത്രങ്ങളും വെറും 167 ദിവസം കൊണ്ട് നിർമ്മിച്ച രൺഗിരി അന്താരാഷ്ട്ര ക്രിക്കറ്റ് സ്റ്റേഡിയവുമാണ്‌ ഇവിടുത്തെ പ്രധാന ആകർഷണങ്ങൾ. കൂടാതെ ദക്ഷിണേഷ്യയിൽ ഏറ്റവും കൂടുതൽ റോസ് ക്വാർട്സിന്റെ നിക്ഷേപം, ഇടതൂർന്ന കാടുകൾ എന്നീ പ്രത്യേകതകളമുണ്ട്.

ഗുഹാക്ഷേത്രങ്ങൾക്ക് സമീപമുള്ള ചുടലപറമ്പുകൾ ചരിത്രാതീതകാലത്തുതന്നെ ഇവിടെ ജനങ്ങൾ അധിവസിച്ചിരുന്നു എന്നതിന്‌ തെളിവാണ്‌.

ഇവിടെ ആദ്യമായി ജനവാസം തുടങ്ങിയത് ക്രി.മു. ഏഴാം നൂറ്റാണ്ടിനും മൂന്നാം നൂറ്റണ്ടിനുമിടയ്ക്കാണ്‌. ഗുഹാക്ഷേത്രങ്ങളിലെ ചിത്രങ്ങളും, ശില്പങ്ങളും ക്രി.മു. ഒന്നാം നൂറ്റാണ്ടിൽ നിർമ്മിച്ചവയാണ്‌. ഈ ചിത്രങ്ങളും ശിലപങ്ങളും പിന്നീട് ക്രി.ശേഷം 11, 12, 18 നൂറ്റാണ്ടിൽ പല തവണയായി പുതിക്കിയിട്ടുണ്ട്. അനുരാധപുര രാജ്യത്തിൽ നിന്നും പതിന്നലു വർഷത്തേക്ക് വലംഗഭ രാജവ് നാടുകടത്തപ്പെട്ടപ്പോൾ അഭയം പ്രാപിച്ചത് ഈ ഗുഹാക്ഷേത്രങ്ങളിലായിരുന്നു. നാടുകടത്തപ്പെട്ട രജാവിന്‌ ശത്രുക്കളിൽ നിന്നുള്ള രക്ഷയ്ക്കായി ബുദ്ധ സന്യാസിമാർ ആക്കാലത്ത് ഇവിടെ ധ്യാനിക്കറുണ്ടായിരുന്നു. പിന്നീടദ്ദേഹം രാജ്യം തിരിച്ചുപിടിച്ചപ്പോൾ(ക്രി.മു. ഒന്നാം നൂറ്റാണ്ടിൽ) തന്റെ ജീവനു വേണ്ടി പ്രാർത്ഥിച്ച ബുദ്ധ സന്യാസിമാർക്ക് നന്ദി സൂചകമായി പ്രൗഢമായ ഒരു ക്ഷേത്രം ഇവിടെ കല്ലിൽ നിർമ്മിച്ചു കൊടുത്തു.

ദംബുള്ളയിലെ ചുടല പറമ്പുകൾ ചരിത്രാതീത കാലത്തേക്ക് വെളിച്ചം വീശുന്നവയാണ്‌. ഇവിടെനിന്നും കണ്ടെടുത്തിട്ടുള്ള മനുഷ്യാവിശിഷ്ടങ്ങൾക്ക് 2700 വർഷത്തോളം പഴക്കമുണ്ടെന്നാണ്‌ ശാത്രം ലോകം തെളിയിച്ചിട്ടുണ്ട്. ബുദ്ധമതം ശ്രീലങ്കയിൽ വരുന്നതിനു മുൻപേ തന്നെ ഇവിടെ ഒരു പഴയ സംസ്കാരം നിലനിന്നിരുന്നു എന്നതിലേക്കാണ്‌ ഈ തെളിവുകൾ വിരൽ ചൂണ്ടുന്നത്. 2700 വർഷം മുൻപേ തന്നെ ഇവിടെ കൃഷി ചെയ്തിരുന്നു എന്ന് പുരാവസ്തു വിദഗ്ദ്ധർ കണ്ടെത്തിയിട്ടുണ്ട്.

ശ്രീലങ്കയിൽ വച്ചേറ്റവും വലുതും പരിപാലിക്കപെടുന്നതുമായ ഗുഹാക്ഷേത്ര സമുച്ചയങ്ങളാണ്‌ ദംബുള്ളയിലേത്.ഈ പാറകൂട്ടങ്ങൾ ചുറ്റുപാടുകളേ അപേക്ഷിച്ച് 160 മീറ്റർ ഉയരത്തിൽ സ്ഥിതി ചെയ്യുന്നു. ഈ ചുറ്റുപാടിൽ ഏകദേശം 80ൽ കൂടുതൽ ഗുഹകളുണ്ട്. എന്നാലും പ്രധാന അകർഷണം ബുദ്ധന്റെ ജീവിതരേഖ ദൃശ്യമാക്കുന്ന ശില്പങ്ങളും ചിത്രങ്ങളും ഉള്ള അഞ്ചു ഗുഹകൾക്കാണ്‌. സ്തൂപങ്ങളിൽ 153 എണ്ണം ബുദ്ധന്റേയും 3 എണ്ണം ശ്രീലങ്കയിലെ രാജക്കന്മാരുടെയുമാണ്‌. ഇതു കൂടാതെ ഹിന്ദു ദേവീ ദേവന്മാരുടെ(വിഷ്ണുവിന്റേയും ഗണപതിയുടേയും) 4 സ്തൂപങ്ങളുമുണ്ട്. ചുവർ ചിത്രങ്ങളുടെ വിസ്തൃതി 2100മീ.സ്ക്വ. ആണ്‌. 




</doc>
<doc id="118602" url="https://ml.wikipedia.org/wiki?curid=118602" title="ആനക്കര ഗ്രാമപഞ്ചായത്ത്">
ആനക്കര ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ ആനക്കര ഗ്രാമപഞ്ചായത്ത് . ആനക്കര പഞ്ചായത്തിന് 20.95 ചതുരശ്രകിലോമീറ്റർ വിസ്തൃതിയുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് ഭാരതപ്പുഴയും, തെക്കുഭാഗത്ത് കപ്പൂർ, പട്ടിത്തറ പഞ്ചായത്തുകളും, പടിഞ്ഞാറുഭാഗത്ത് ഭാരതപ്പുഴ, മലപ്പുറം ജില്ലയും കിഴക്കുഭാഗത്ത് പട്ടിത്തറ പഞ്ചായത്തുമാണ്. ആനക്കര ഗ്രാമപഞ്ചായത്തിന്റെ മൂന്നു ഭാഗവും ഭാരതപ്പുഴയുടെ തീരപ്രദേശമാണ്. ഭൂപ്രകൃതിയനുസരിച്ച് ഇടനാട്മേഖലയിൽ വരുന്ന ആനക്കര പഞ്ചായത്തിലെ പ്രധാന ജലസ്രോതസ്സ് പേരശ്ശന്നൂർ, കൂട്ടക്കടവ്, കാറ്റാടിക്കടവ്, അയ്യപ്പൻകാവ് എന്നിവിടങ്ങളിലൂടെ ഒഴുകുന്ന ഭാരതപ്പുഴയാണ്. കേരളോൽപ്പത്തിയുമായി ബന്ധപ്പെട്ട ഐതിഹ്യത്തിൽ സ്ഥാനംപിടിച്ച കേരളത്തിലെ 64 ബ്രാഹ്മണഗ്രാമങ്ങളിലൊന്നായ പന്നിയൂർ ഗ്രാമത്തിന്റെ തലസ്ഥാനമായിരുന്ന പന്നിയൂർ ക്ഷേത്രം സ്ഥിതി ചെയ്യുന്ന പ്രദേശമാണിത്. പൗരാണികകാലം മുതൽ ഈ ഗ്രാമം കേരളത്തിന്റെ സാമൂഹിക - സാംസ്ക്കാരിക രംഗങ്ങളിൽ ശ്രദ്ധേയമായ സ്ഥാനം അലങ്കരിച്ചുപോന്നു. ഉള്ളൂരിന്റെ കേരളസാഹിത്യചരിത്രത്തിൽ പന്നിയൂർ ഗ്രാമത്തെ സംബന്ധിച്ചും അതിന്റെ സാമൂഹിക-സാംസ്ക്കാരിക സംഭാവനകളെ സംബന്ധിച്ചും വളരെ വ്യക്തമായി പരാമർശിക്കുന്നുണ്ട്. 3 വേദങ്ങളും പഠിപ്പിച്ചുപോന്ന മഠങ്ങൾ അക്കാലത്ത് പന്നിയൂർ ക്ഷേത്രത്തിനോടനുബന്ധിച്ച് നിലനിന്നിരുന്നു. കേരളഭരണത്തിനു വേണ്ടി പെരുമാക്കൻമാരെ തെരഞ്ഞെടുക്കുന്നതിലും, വാഴിയ്ക്കുന്നതിലും ഈ ഗ്രാമം പ്രധാനമായ പങ്കു വഹിച്ചുപോന്നു. കൂടല്ലൂരിൽ നിന്നും പേരാറിന്റെ ഒരു കൈവഴി പന്നിയൂർ ക്ഷേത്രത്തിന്റെ വടക്കു വശത്തുകൂടെ ഒഴുകി തുറയാറ്റിൻകുന്നിനു സമീപത്തുവെച്ച് വീണ്ടും പേരാറുമായി സന്ധിച്ചിരുന്നതായും പിന്നീട് അന്തർവാഹിനിയായി പോയതായും വിശ്വസിക്കപ്പെടുന്നു. ഇവിടെയുള്ള പ്രസിദ്ധമായ പന്നിയൂർ ക്ഷേത്രത്തിലെ പ്രതിഷ്ഠ, യാഗദേവതയായ ശ്രീഭൂവരാഹമാണ്. കേരളത്തിൽ ഈ പ്രതിഷ്ഠയുള്ള ഏക ക്ഷേത്രവും ഇതുതന്നെയാണ്. പെരുന്തച്ചന്റേതെന്ന് വിശ്വസിക്കപ്പെടുന്ന തുരുമ്പുകയറാത്ത ഉളിയും, കരിങ്കല്ലിൽ കൊത്തിവെച്ച മുഴക്കോലും ഇന്നും ഇവിടെയുണ്ടെന്നുള്ളത് ഒരു പ്രത്യേകതയാണ്. അഷ്ടവൈദ്യൻമാരിൽ പ്രധാനികളായ തൈക്കാട്ടു മൂസിന്റെ മൂലസ്ഥാനവും പന്നിയൂരിനോട് തൊട്ടുസ്ഥിതിചെയ്യുന്ന മുൺട്രക്കോട് ദേശത്താണ്. അനേകം അശ്വമേധങ്ങളുടെയും പടയോട്ടങ്ങളുടെയും കുതിരക്കുളമ്പടികൾ കേട്ട പേരാറിന്റെ ഈ തീരത്തിലൂടെയാണ് ടിപ്പുസുൽത്താൻ നിർമ്മിച്ച പാലക്കാട്ട്-ബേപ്പൂർ പാത കടന്നുപോകുന്നത്. ജ്ഞാനപീഠപുരസ്ക്കാരം ലഭിച്ച ബഹുമുഖപ്രതിഭ എം.ടി.വാസുദേവൻനായർ ഈ പഞ്ചായത്തിലെ കൂടല്ലൂരിലാണ് ജനിച്ചുവളർന്നത്. വിശ്വപ്രസിദ്ധനർത്തകിയും നാട്യവിദുഷിയുമായ മൃണാളിനി സാരാഭായിയും ദേശീയോൽഗ്രഥനത്തിന് പ്രാമുഖ്യം കൊടുത്തുകൊണ്ടുള്ള നൃത്തശിൽപങ്ങളുടെ അവതരണത്തിലൂടെ ലോകശ്രദ്ധ പിടിച്ചുപറ്റിയ മല്ലികാ സാരാഭായിയും ആനക്കര വടക്കത്ത് കുടുംബാംഗങ്ങളാണ്.നിളയുടെ ഈ തീരത്ത് ജനിച്ചുവളർന്ന മറ്റൊരു പ്രതിഭയാണ് സുപ്രസിദ്ധ ചിത്രകാരനായ അച്യുതൻ കൂടല്ലൂർ.

പ്രസിദെന്റ്: എൻ കാർത്യായനി




</doc>
<doc id="118603" url="https://ml.wikipedia.org/wiki?curid=118603" title="ചാലിശ്ശേരി ഗ്രാമപഞ്ചായത്ത്">
ചാലിശ്ശേരി ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ ചാലിശ്ശേരി ഗ്രാമപഞ്ചായത്ത് . 19.2 ചതുരശ്രകിലോമീറ്റർവിസ്തീർണ്ണമുള്ള പഞ്ചായത്തിന്റെ അതിരുകൾ കിഴക്ക് നാഗലശ്ശേരി പഞ്ചായത്ത്, തെക്ക് നാഗലശ്ശേരി, കടവല്ലൂർ (തൃശ്ശൂർ ജില്ല) പഞ്ചായത്തുകൾ, പടിഞ്ഞാറ് കപ്പൂർ, ആലംകോട് (മലപ്പുറം ജില്ല) പഞ്ചായത്തുകൾ, വടക്ക് പട്ടിത്തറ പഞ്ചായത്ത് എന്നിവയാണ്. 1956-ൽ ചാലിശ്ശേരി പഞ്ചായത്ത് രൂപീകരിക്കപ്പെട്ടു. 1963-ൽ കാവുക്കോട് പഞ്ചായത്ത് ചാലിശ്ശേരി പഞ്ചായത്തിൽ ലയിച്ചു. പെരിന്തൽമണ്ണ- പെരുമണ്ണൂർ, പാലക്കാട്-ഗുരുവായൂർ, പൊന്നാനി-പാലക്കാട് എന്നിവയാണ് പഞ്ചായത്തിലൂടെ കടന്നുപോകുന്ന പ്രധാന റോഡുകൾ.



</doc>
<doc id="118604" url="https://ml.wikipedia.org/wiki?curid=118604" title="കപ്പൂർ ഗ്രാമപഞ്ചായത്ത്">
കപ്പൂർ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കപ്പൂർ ഗ്രാമപഞ്ചായത്ത് . കപ്പൂർ വില്ലേജിലായി വ്യാപിച്ചുകിടക്കുന്ന ഈ പഞ്ചായത്തിന് 23.52 ച. കിലോമീറ്റർ വിസ്തൃതിയുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് ആനക്കര പഞ്ചായത്തും, കിഴക്കുഭാഗത്ത് പട്ടിത്തറ, ചാലിശ്ശേരി പഞ്ചായത്തുകളും, തെക്കുഭാഗത്ത് ചാലിശ്ശേരി, ആലംകോട് പഞ്ചായത്തുകളും, പടിഞ്ഞാറുഭാഗത്ത് ആനക്കര, ആലംകോട്, വട്ടകുളം പഞ്ചായത്തുകളുമാണ്. പാലക്കാട് ജില്ലയുടെ പടിഞ്ഞാറേ അറ്റത്താണ് കപ്പൂർ ഗ്രാമപഞ്ചായത്ത് സ്ഥിതിചെയ്യുന്നത്. കപ്പൂർ പഞ്ചായത്ത് രൂപം കൊണ്ടത് 1962ലാണെങ്കിലും ആദ്യത്തെ പഞ്ചായത്ത് ബോർഡ് നിലവിൽ വന്നത് 1964 ജനുവരി മാസത്തിലാണ്.


</doc>
<doc id="118605" url="https://ml.wikipedia.org/wiki?curid=118605" title="നാഗലശ്ശേരി ഗ്രാമപഞ്ചായത്ത്">
നാഗലശ്ശേരി ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ നാഗലശ്ശേരി ഗ്രാമപഞ്ചായത്ത് . നാഗലശ്ശേരി വില്ലേജിലായി വ്യാപിച്ചു കിടക്കുന്ന ഈ പഞ്ചായത്തിന് 26.20 ചതുരശ്ര കിലോമീറ്റർ വിസ്തീർണ്ണമുണ്ട്. നാഗലശ്ശേരി പഞ്ചായത്തിന്റെ അതിരുകൾ വടക്കുഭാഗത്ത് തൃത്താല പഞ്ചായത്തും, തെക്കുഭാഗത്ത് തൃശ്ശൂർ ജില്ല- കടങ്ങോട്, കടവല്ലൂർ എന്നീ പഞ്ചായത്തുകളും, കിഴക്കുഭാഗത്ത് തിരുമിറ്റക്കോട് പഞ്ചായത്തും പടിഞ്ഞാറുഭാഗത്ത് ചാലിശ്ശേരി, പട്ടിത്തറ, തൃശ്ശൂർ ജില്ല - കടവല്ലൂർ പഞ്ചായത്തുകളുമാണ്.പഴയ മദിരാശി സംസ്ഥാനത്തിന്റെ ഭാഗമായിരുന്ന മലബാർ ജില്ലയിൽ പൊന്നാനി താലൂക്കിൽ ഉൾപ്പെട്ട അംശങ്ങളായിരുന്നു നാഗലശ്ശേരിയും കോതച്ചിറയും. നാഗലശ്ശേരിയിൽ 7 ദേശങ്ങളും കോതച്ചിറയിൽ 3 ദേശങ്ങളും ഉൾപ്പെട്ടിരുന്നു. ഈ രണ്ട് അംശങ്ങളും ചേർന്ന് 1961-ൽ വില്ലേജ് പുന:സംഘടനാ വേളയിൽ നാഗലശ്ശേരി വില്ലേജ് രൂപം കൊണ്ടു. 1961 ജനുവരി 1-ന് നാഗലശ്ശേരി വില്ലേജ് ഉൾപ്പെട്ട പ്രദേശം നാഗലശ്ശേരി പഞ്ചായത്തായി തീർന്നു.കൂറ്റനാട്, പെരിങ്ങോട്, എന്നിവയാണു പ്രധാന സെന്റരുകൽ. നാഗലശ്ശേരി പഞ്ചായത്തിന്റെ ഭരണസിരാകേന്ദ്രം കൂറ്റനാടാണ്. ആമക്കാവിൽ ഭഗവതി ക്ഷേത്രം, ശ്രീ പഴയന്നീരി ശ്രീരാമ ക്ഷേത്രം, എളവാതിക്കൽ ക്ഷേത്രം തുടങ്ങിയവ ഈ പഞ്ചായത്തിലാണു. ആറാം തംബ്ബുരാൻ എന്ന മഹാ പ്രദിഭ വാണിരുന്ന പൂമുള്ളി മന പെരിങ്ങോടാണ്. പഞ്ചവാദ്യത്തിന്റെ മാസ്മരിക സൗന്ദര്യത്തിലൂടെ പ്രശസ്തമായ പെരിങ്ങോട് സ്കൂൾ ഈ പഞ്ചായത്തിലാണു. പത്മശ്രീ കലാമണ്ഡലം ഗോപി ജനിച്ചുവളർന്നത് പഞ്ചായത്തിലെ കോതച്ചിറയിൽ ആണ്. രൂപീക്രിതമായ കാലം മുതൽ കമ്മ്യുണിസ്റ്റ് പാർട്ടിയുടെ കീഴിലാണു ഈ പഞ്ചായത്തിന്റെ ഭരണചക്രം തിരിഞ്ഞിട്ടുള്ളത്.അകെ 17 വാർഡുകളാണു ഇവിടെ. കേരളത്തിന്റെ നവോത്ഥാന ചരിത്രത്തിന്റെ ഭാഗമായ മിച്ചഭൂമിസമരത്തിലൂടെ പിടിച്ചെടുത്ത് (എ.കെ.ജി) (ഇഎംഎസ്സ്) എന്നു നാമകരണം ചെയ്യപ്പെട്ട പ്രദേശവും ഇവിടെ ഉണ്ട്..പാലക്കാട് ജില്ലയിലാണെങ്കിലും ക്രയവിക്രയങ്ങൾക്ക് ഇന്നാട്ടുകാർ കൂടുതലായും ബന്ധപ്പെടുന്നത് ത്രിശൂർ, മലപ്പുറം ജില്ലകളെയാണ്.



</doc>
<doc id="118606" url="https://ml.wikipedia.org/wiki?curid=118606" title="പട്ടിത്തറ ഗ്രാമപഞ്ചായത്ത്">
പട്ടിത്തറ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പട്ടിത്തറ ഗ്രാമപഞ്ചായത്ത് . പട്ടിത്തറ വില്ലേജിലായി വ്യാപിച്ചു കിടക്കുന്ന ഈ പഞ്ചായത്തിന് 27.2 ചതുരശ്ര കിലോമീറ്റർ വിസ്തീർണ്ണമുണ്ട്. 11 വാർഡുകളുള്ള പട്ടിത്തറപഞ്ചായത്തിന്റെ അതിരുകൾ വടക്കുഭാഗത്ത് ആനക്കര, ആനക്കര പഞ്ചായത്തുകളും തെക്കുഭാഗത്ത് ചാലിശ്ശേരി, നാഗലശ്ശേരി പഞ്ചായത്തുകളും കിഴക്കുഭാഗത്ത് തൃത്താല, പരതൂർ, നാഗലശ്ശേരി പഞ്ചായത്തുകളും പടിഞ്ഞാറുഭാഗത്ത് കപ്പൂർ, ആനക്കര പഞ്ചായത്തുകളുമാണ്. 1962 ജനുവരി ഒന്നിനാണ് പട്ടിത്തറ പഞ്ചായത്ത് രൂപീകരിച്ചത്. പഴയ മദ്രാസ് സംസ്ഥാനത്തിന്റെ ഭാഗമായിരുന്ന മലബാറിലെ പൊന്നാനി താലൂക്കിലാണ് മുമ്പ് ഈ പ്രദേശം ഉൾപ്പെട്ടിരുന്നത്. 1956-ലെ സംസ്ഥാനപുന:സംഘടനയെ തുടർന്ന് രൂപം കൊണ്ട കേരളത്തിൽ, പാലക്കാട് ജില്ലയിലെ അങ്ങാടി, മല, പട്ടിത്തറ തുടങ്ങിയ അംശങ്ങൾ കൂടിചേർന്നതാണ് ഇന്നത്ത പട്ടിത്തറ പഞ്ചായത്ത്. ഭാരതപ്പുഴ ഈ പഞ്ചായത്തിന്റെ അതിരിലൂടെ ഒഴുകുന്നു.


</doc>
<doc id="118607" url="https://ml.wikipedia.org/wiki?curid=118607" title="തിരുമിറ്റക്കോട് ഗ്രാമപഞ്ചായത്ത്">
തിരുമിറ്റക്കോട് ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തിരുമിറ്റക്കോട് ഗ്രാമപഞ്ചായത്ത് . തിരുമിറ്റക്കോട് ഒന്ന്, തിരുമിറ്റക്കോട് രണ്ട് എന്നീ വില്ലേജുകളിലായി വ്യാപിച്ചുകിടക്കുന്ന ഈ പഞ്ചായത്തിന് 32.31 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് തൃത്താല പഞ്ചായത്തും ഭാരതപ്പുഴയും, കിഴക്കുഭാഗത്ത് വരവൂർ, ദേശമംഗലം പഞ്ചായത്തുകളും, തെക്കുഭാഗത്ത് കടങ്ങോട്,വരവൂർ പഞ്ചായത്തുകളും, പടിഞ്ഞാറുഭാഗത്ത് നാഗലശ്ശേരി പഞ്ചായത്തുമാണ്. 



</doc>
<doc id="118608" url="https://ml.wikipedia.org/wiki?curid=118608" title="തൃത്താല ഗ്രാമപഞ്ചായത്ത്">
തൃത്താല ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തൃത്താല ഗ്രാമപഞ്ചായത്ത് . ജില്ലയുടെ പടിഞ്ഞാറേ അതിർത്തിയിലുള്ള പഞ്ചായത്തുകളിലൊന്നാണ് തൃത്താല. 22.78 ചതുരശ്ര കിലോമീറ്റർ വിസ്തൃതിയിൽ തൃത്താല-പട്ടിത്തറ എന്നീ വില്ലേജുകളിലായി വ്യാപിച്ചുകിടക്കുന്നതാണ് തൃത്താല ഗ്രാമപഞ്ചായത്ത്. തൃത്താല ഗ്രാമ പഞ്ചായത്തിന്റെ വടക്കേ അതിരിലൽ കൂടി ഭാരതപ്പുഴ ഒഴുകുന്നു. തൃത്താലയ്ക്ക് ഏതാണ്ട് 6 കിലോമീറ്റർ ദൂരം പുഴയോരമുണ്ട്. കിഴക്കുഭാഗത്ത് പട്ടാമ്പി നഗരസഭയും ഭാരതപ്പുഴയും, പടിഞ്ഞാറുഭാഗത്ത് പട്ടിത്തറ പഞ്ചായത്തും, തെക്കുഭാഗത്ത് നാഗലശ്ശേരി, തിരുമിറ്റക്കോട് പഞ്ചായത്തുകളുമാണ് മറ്റതിരുകൾ. സമുദ്രനിരപ്പിൽ നിന്ന് 8 മീറ്ററിനും 75 മീറ്ററിനും ഇടയിലുള്ള ഇടനാടു മേഖലയിൽ ഉൾപ്പെടുന്നതാണ് തൃത്താല.പട്ടാമ്പി നഗരത്തോട് വളരെ ചേർന്ന് നിൽക്കുന്ന പ്രദേശമാണ് തൃത്താല. അതിനാൽ തന്നെ അതിവേഗം വളരുന്ന പട്ടാമ്പി നഗരത്തിന്റെ ഭാഗങ്ങൾ തൃത്താല പഞ്ചായത്തിലും ഉണ്ട്. പട്ടാമ്പിയെയും തൃത്താലയെയും ബന്ധിപ്പിക്കുന്ന ഭാരതപ്പുഴക്ക് കുറുകെയുള്ള പ്രശസ്തമായ പാലമാണ് പട്ടാമ്പി പാലം. ഇന്ന് പട്ടാമ്പി നഗരത്തിന്റെ ഭാഗമായി കണക്കാക്കുന്ന ഞാങ്ങാട്ടിരി പ്രദേശം തൃത്താലയിൽ ആണ് സ്ഥിതി ചെയ്യുന്നത്.



</doc>
<doc id="118609" url="https://ml.wikipedia.org/wiki?curid=118609" title="കൊപ്പം ഗ്രാമപഞ്ചായത്ത്">
കൊപ്പം ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കൊപ്പം ഗ്രാമപഞ്ചായത്ത് . വള്ളുവനാട് താലൂക്കിന്റെ ഭാഗമായി 1961-ലാണ് കൊപ്പം പഞ്ചായത്ത് രൂപീകരിക്കപ്പെട്ടത്.. 25.85 ചതുരശ്രകിലോമീറ്റർ വിസ്തൃതിയുളള കൊപ്പം ഗ്രാമപഞ്ചായത്ത് കുലുക്കല്ലൂർ, വല്ലപ്പുഴ, ഓങ്ങല്ലൂർ, മുതുതല, തിരുവേഗപ്പുറ, വിളയൂർ എന്നീ പഞ്ചായത്തുകളുമായും പട്ടാമ്പി നഗരസഭയുമായും അതിർത്തി പങ്കിടുന്നു. ജി.വി.എച്ച്.എസ്.എസ് സ്കൂൾ പ്രധാന സ്ഥാപനമാണ്ചരിത്രപരമായി കരിങ്ങനാട് ഗ്രാമം.



</doc>
<doc id="118610" url="https://ml.wikipedia.org/wiki?curid=118610" title="കുലുക്കല്ലൂർ ഗ്രാമപഞ്ചായത്ത്">
കുലുക്കല്ലൂർ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കുലുക്കല്ലൂർ ഗ്രാമപഞ്ചായത്ത് . കുലുക്കല്ലൂർ വില്ലേജ് പരിധിയിൽ വരുന്ന കുലുക്കല്ലൂർ ഗ്രാമപഞ്ചായത്തിന് 22.74 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് തൂതപ്പുഴയും, തെക്കുഭാഗത്ത് വല്ലപ്പുഴ പഞ്ചായത്തും, പടിഞ്ഞാറുഭാഗത്ത് കൊപ്പം, വിളയൂർ പഞ്ചായത്തുകളും, കിഴക്കുഭാഗത്ത് നെല്ലായ പഞ്ചായത്തുമാണ്. കുലുക്കല്ലൂർ പഞ്ചായത്തിന്റെ ആദ്യഭരണസമിതി രൂപീകരണം നടന്നത് 1964-ലായിരുന്നു. റെയിൽവേസ്റ്റേഷൻ ഉണ്ട്. മുളയങ്കാവ് പ്രധാന ജംക്ഷനാണ്. തൂതപ്പുഴയുടെ തീരം മപ്പാട്ടുകര എന്നറിയപ്പെടുന്നു. മുളയങ്കാവ് കാളവേല പ്രശസ്തമാണ്. ചെർപ്പുളശേരി- കൊപ്പം- വളഞ്ചേരി റൂട്ട് കടന്നു പോകുന്നു .ചെർപ്പുളശേരിയാണ് അടുത്ത ടൗണെങ്കിലും റെയിൽ മാർഗ്ഗം ഷൊർണൂരുമായും പെരിന്തൽമണ്ണയുമായും അടുത്ത ബന്ധം.



</doc>
<doc id="118611" url="https://ml.wikipedia.org/wiki?curid=118611" title="മുതുതല ഗ്രാമപഞ്ചായത്ത്">
മുതുതല ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മുതുതല ഗ്രാമപഞ്ചായത്ത് . മുതുതല ഗ്രാമപഞ്ചായത്തിന് 19.95 ചതുരശ്ര കിലോമീറ്റർ വിസ്തൃതിയുണ്ട്.പഞ്ചായത്തിന്റെ അതിരുകൾ വടക്കുഭാഗത്ത് കൊപ്പം , തിരുവേഗപ്പുറപഞ്ചായത്തുകളും പടിഞ്ഞാറുഭാഗത്ത് പരതൂർ പഞ്ചായത്തും തെക്കുഭാഗത്ത് ഭാരതപ്പുഴയും കിഴക്കുഭാഗത്ത് പട്ടാമ്പി നഗരസഭയുമാണ്.




</doc>
<doc id="118612" url="https://ml.wikipedia.org/wiki?curid=118612" title="ഓങ്ങല്ലൂർ ഗ്രാമപഞ്ചായത്ത്">
ഓങ്ങല്ലൂർ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ ഓങ്ങല്ലൂർ ഗ്രാമപഞ്ചായത്ത് . ഓങ്ങല്ലൂർ ഒന്ന്, ഓങ്ങല്ലൂർ രണ്ട് എന്നീ വില്ലേജുകളിലായി വ്യാപിച്ചുകിടക്കുന്ന ഓങ്ങല്ലൂർ പഞ്ചായത്തിന് 31.68 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ, പടിഞ്ഞാറുഭാഗത്ത് പട്ടാമ്പി മുനിസിപ്പാലിറ്റിയും വടക്കുഭാഗത്ത് കൊപ്പം, വല്ലപ്പുഴ ഗ്രാമപഞ്ചായത്തുകളും, തെക്കുഭാഗത്ത് ഭാരതപ്പുഴയും, കിഴക്കുഭാഗത്ത് ഷൊർണ്ണൂർ മുനിസിപ്പാലിറ്റിയുമാണ്.

സാമൂഹ്യസാംസ്കാരികചരിത്രം
1800-ലേറെ വര്ഷങ്ങള്ക്കു മുമ്പ് ഓങ്ങല്ലൂരിനോട്
ചേര്ന്ന കൂടനടുഭാഗങ്ങള്
സംസ്കാരസമ്പന്നമായിരുന്ന
ജനവാസകേന്ദ്രമായിരുന്നുവെന്ന്
പറയപ്പെടുന്നു. പില്ക്കാലത്ത്
നെടുങ്ങനാട്ടുടയവരുടെ കീഴിലായ ഈ
പ്രദേശത്തെ അധികാരികളും പടനായകന്മാരുമായി
പെരുമ്പ്രയൂര് പെരുമ്പറനായന്മാരെ
ചുമതലപ്പെടുത്തുകയുണ്ടായി. ഇവരുടെ പ്രധാന
കേന്ദ്രങ്ങളായിരുന്നു ഓങ്ങല്ലൂരും പരുതൂര്
പള്ളിപ്പുറവും. സമൂതിരിയുടെ പതിനെട്ടര
തളികളിലൊന്നായിരുന്നു ഓങ്ങല്ലൂര് തളി.
ടിപ്പുവിന്റെ പടയോട്ടക്കാലത്ത് ഇവിടം
തകര്ക്കപ്പെട്ടതായി പറയപ്പെടുന്നു.
ടിപ്പുവിന്റെ സാമ്രാജ്യത്തിലുള്പ്പെട്ടിരുന്ന
കോയമ്പത്തൂരില് നിന്ന് ഭടന്മാരും
സഹായികളുമായി വന്നവരത്രേ ഓങ്ങല്ലൂരിലെ
ഇന്നത്തെ റാവുത്തര്മാര്. മലബാര്
മുസ്ളീങ്ങളില്നിന്നും ഏറെ വ്യത്യസ്തമാണ്
ഇന്നും അവരുടെ ഭാഷയും വേഷവും. ഓങ്ങല്
എന്ന പദത്തിന്റെ അര്ത്ഥം ഉയര്ന്നത്, മല
എന്നെല്ലാമാണ്. ഭൂപ്രകൃതിപരമായി
നിമ്നോന്നതമായി കിടക്കുന്ന നല്ല ഊര് (നാട്)
എന്നര്ത്ഥത്തില് ഓങ്ങല്ലൂര് എന്ന
പേരുണ്ടായതായി അനുമാനിക്കാം.
അനുഷ്ഠാനാകലാരൂപങ്ങളായ തിറ, പൂതന്,
അയ്യപ്പന്പാട്ട്, പാവക്കൂത്ത്,
വേട്ടയ്ക്കൊരുമകന് എന്നിവയും നാടന്
കലാരൂപങ്ങളായ നായാടിപാട്ട്, ആണ്ടി,
ഓണപാട്ട്, ചവിട്ടുകളി, കോല്ക്കളി, വെള്ളാട്ട്
ദഫ്മുട്ട്, ഖസപാട്ട്, കാളകളി എന്നിവയും,
വാദ്യരൂപങ്ങളായ ചെണ്ട,
വില്ലിന്മേല്തായമ്പക, തകില്, നാദസ്വരം,
കൊമ്പ്, കുഴല് എന്നിവയും പഞ്ചായത്തിന്റെ
വിവിധ ഭാഗങ്ങളില് ഇന്നും പ്രചാരത്തിലുണ്ട്.
പ്രസിദ്ധമായ കടപ്പറമ്പത്തുകാവില് വേല,
വൈലീരിക്കാവില് വേല, വാടാനാംകുറുശ്ശി
തൈപൂയാഘോഷം, പട്ടാമ്പിനേര്ച്ചയുമായി
ബന്ധപ്പെട്ട മരുതൂരില് നിന്നുള്ള ആഘോഷം,
കരിമ്പുള്ളി നേര്ച്ച, അങ്ങാടിക്കാവില് വേല
എന്നിവ ഈ പ്രദേശത്തെ പ്രധാന
ഉല്സവങ്ങളാണ്. പഞ്ചായത്തിന്റെ വടക്കേ
അതിര്ത്തിയില് നീണ്ടുകിടക്കുന്ന
രാമഗിരിക്കോട്ട ടിപ്പുസുല്ത്താന്റെ
പടയോട്ടത്തിന്റെ ചരിത്രസ്മരണകളുണര്ത്തി
ഇന്നും നിലകൊള്ളുന്നു.
തുലാമുറ്റംകുന്നിനെക്കുറിച്ച് ഐതിഹ്യകഥകള്
ധാരാളമുണ്ട്. ചരിത്രപ്രാധാന്യമുള്ള
ശില്പകലാവൈഭവത്തിന്റെ ഉജ്ജ്വലമാതൃകയായി
ഓങ്ങല്ലര് ശ്രീതളിമഹാദേവക്ഷേത്രം
വിലയിരുത്തപ്പെടുന്നു. അപൂര്വ്വമായ
കൊടക്കല്ല് ഓങ്ങല്ലൂര് നമ്പാടത്ത്
കാണപ്പെടുന്നു. ഇതേ പ്രദേശത്തുനിന്നും
ഏതാനും നന്നങ്ങാടികളും ഉല്ഖനനം ചെയ്ത്
കണ്ടെടുക്കപ്പെട്ടിട്ടുണ്ട്. ഇവിടെത്തന്നെയുള്ള
പാറകളില് ചരിത്രപ്രാധാന്യമുള്ള ഗുഹകള്
കണ്ടെത്തിയിട്ടുണ്ട്. സാമൂതിരിയുടെ
പടനായകന്മാരായിരുന്ന പെരുമ്പ്രയൂര് പെരുമ്പ്ര
നായന്മാരുടെ പടയാളികളെ
പരിശീലിപ്പിക്കുന്നതിന് പൂവ്വക്കോട് ഒരു
പടകെട്ടിലും പണിക്കന്മാരുടെ കളരിയും ഇവരുടെ
കുലദൈവമായി കള്ളാടി പറ്റയില് അന്തിമഹാളന്
കാവും നിലവിലുണ്ട്. സമ്പന്നമായ ഒരു
സാംസ്കാരികപൈതൃകം ഓങ്ങല്ലൂര്
ഗ്രാമത്തിനുണ്ട്. നിളാനദീതീരത്തു
സ്ഥിതിചെയ്യുന്ന ഈ വള്ളുനാടന് ഗ്രാമം
പ്രാചീനകലകളുടെ വിളനിലം കൂടിയാണ്.
അതിപ്രാചീനമായ ചവിട്ടുകളി ഈ പ്രദേശത്ത്
ഇന്നും പ്രചാരത്തിലുണ്ട്. കഥകളിരംഗത്ത്
വേഷകലാകാരന്മാരായിരുന്ന കാട്ടാളത്ത്
ഗോപാലന്നായര്, കോട്ടക്കല്
കൃഷ്ണന്കുട്ടിനായര് (പൊട്ടോഴിതാഴത്തേതില്)
എന്നിവര് ഈ പഞ്ചായത്തുകാരായിരുന്നു.
വാദ്യകലാരംഗത്തും പ്രസിദ്ധരായ സംഘങ്ങള്
ഇവിടെ നിലവിലുണ്ട്. സാഹിത്യരംഗത്ത്
കെ.ടി.രാവുണ്ണിമേനോനെ പോലെയുള്ള
പ്രഗല്ഭമതികള് ഇവിടെ ജീവിച്ചിരുന്നു.
ചവിട്ടുകളിയെ പോലെതന്നെ
അനുഷ്ഠാനകലകളായ കൂത്ത്, കളംപാട്ട്,
അയ്യപ്പന്പാട്ട്, സര്പ്പംതുള്ളല്,
ഖിസ്സപ്പാട്ട് എന്നിവയെല്ലാം ഇവിടെ
സജീവമായി നിലനിന്നിരുന്നു. മരുതൂര് ഗ്രാമീണ
വായനശാല, സെഞ്ച്വറി ആര്ട്സ് & സ്പോട്സ്
ക്ളബ്ബ് & ലൈബ്രറി, കെ.ടി.രാവുണ്ണിമേനോന്
സ്മാരകവായനശാല, വാടാനാംകുറുശ്ശി
ഗ്രമീണവായനശാല എന്നിവയാണ് പ്രധാന
ഗ്രന്ഥശാലകള്. സ്വാതന്ത്ര്യസമര
സേനാനികളായ കെ.ടി.രാവുണ്ണിമേനോന്,
എ.കെ.ശേഖരപിഷാരടി, പി.രാഘവപിഷാരടി,
പി.വി.കൃഷ്ണവാരിയര് തുടങ്ങിയവര് ഈ
പ്രദേശത്തു ജനിച്ചവരാണ്. 1932-ല് കേളപ്പജി
നയിച്ച ഗുരുവായൂര് സത്യാഗ്രഹത്തില്
വാളണ്ടിയര് ആയിരുന്ന കെ.ടി.രാവുണ്ണി
മേനോന് കേരളത്തിലെ പ്രസിദ്ധനായ കവി
കൂടിയായിരുന്നു.




</doc>
<doc id="118613" url="https://ml.wikipedia.org/wiki?curid=118613" title="അലാമിക്കളി">
അലാമിക്കളി

കാസർഗോഡ്‌ ജില്ലയിലെ ചില പ്രദേശങ്ങളിലും‌ കർണാടകയിലെ മം‌ഗലാപുരം‌ പ്രദേശങ്ങളിലും‌ കണ്ടുവന്നിരുന്ന ഒരു നാടോടികലാരൂപമാണ് അലാമികളി. ഹിന്ദുമുസ്ലീം‌ മതസൗഹാർദത്തിന്റെ പാഠങ്ങൾ ഉൾക്കൊള്ളുന്ന ഒരു കലാരൂപമായിരുന്നു ഇത്‌. മുസ്‌ലിം ചരിത്രത്തിലെ ഒരു പ്രധാന അദ്ധ്യായമായ കർബല യുദ്ധത്തിന്റെ അനുസ്‌മരണാർത്ഥമാണ് മുസ്ലീം‌ മതസ്‌ഥർ മുഹറമാഘോഷിക്കുന്നത്‌. ഈ സ്മരണ തന്നെയാണ് അലാമികളിയിലൂടെയും‌ പ്രതിധ്വനിക്കുന്നത്. അലാമിവേഷം ധരിച്ച് ചടങ്ങിനെ വർണാഭമാക്കുന്നത് ഹിന്ദുമത വിഭാഗത്തിൽപെട്ടവരാണ്‌. ഈ ചടങ്ങുകളുടേയെല്ലാം കാർമ്മികത്വം വഹിക്കുന്നത് മുസ്ലീം‌മതത്തിലെ പ്രമാണിമാരും ആയിരിക്കും.

ഹസ്രത്ത്‌ ഇമാം ഹുസൈന്റെ നേതൃത്വത്തിൽ ഏകാധിപതിയായ യസീദിന്റെ ദുർഭരണത്തിനെതിരേ ധർമ്മയുദ്ധം‌ നടക്കുകയുണ്ടായി. യുദ്ധത്തിൽ ശത്രുസൈന്യങ്ങൾ കരിവേഷമണിഞ്ഞ്‌ ഹുസൈന്റെ കുട്ടികളേയും മറ്റും‌ ഭയപ്പെടുത്തുന്നു. ഇതിന്റെ ഓർമ്മ നിലനിർത്തുന്നതാണ് അലാമിവേഷങ്ങൾ. അതികഠിനമായ യുദ്ധത്തിനിടയിൽ തളർന്നുപോയ ഹുസൈന്റെ ആൾക്കാർ ദാഹജലത്തിനായി ഉഴറി നടന്നപ്പോൾ യസീദിന്റെ സൈന്യം‌ കിണറിനു ചുറ്റും‌ അഗ്നികുണ്ഡങ്ങൾ നിരത്തി അവർക്കു ദാഹജലം‌ നിഷേധിക്കുന്നു. യുദ്ധരം‌ഗത്തെ ഈ സം‌ഭവവികാസങ്ങൾ അലാമികളിയിൽ അനുസ്‌മരിക്കുന്നുണ്ട്‌. അലാമികളിയുടെ സമാപന ചടങ്ങുകളിൽ പ്രധാനപ്പെട്ട ഒന്നാണ് അഗ്നികുണ്ഡമൊരുക്കലും തീക്കനലിൽ കിടന്നുരുളലുമൊക്കെ. അന്നു യുദ്ധരം‌ഗത്തു മൃതിയടഞ്ഞ സേനാനികളെ ബഹുമാനിക്കാൻ കൂടിയാണിതു ചെയ്യുന്നത്‌. യുദ്ധത്തിനൊടുവിൽ ഹുസൈൻ ക്രൂരമായി വധിക്കപ്പെട്ടു, ശരീരഭാഗങ്ങൾ ഛേദിക്കപ്പെട്ടു. അദ്ദേഹത്തിന്റെ ഭൗതികശരീരം‌ അടക്കാൻ ശ്രമിച്ച യസീദിന്റെ ആൾക്കാൾ ഹുസൈന്റെ കൈകൾ മണ്ണിൽ മൂടാനാവതെ വലയുന്നു. എത്ര ശ്രമിച്ചിട്ടും ആ കരങ്ങൾ മണ്ണിൽ താഴാതെ തന്നെ നിന്നപ്പോൾ ശത്രുക്കൾ പകുതിമാത്രം‌ അടക്കം‌ ചെയ്തു രക്ഷപ്പെടുകയായിരുന്നു. അലാമികളിയുടെ പ്രധാന ഇനങ്ങളിൽ ഒന്നായ വെള്ളിക്കരം‌ എഴുന്നെള്ളിപ്പ്‌ ഇതിന്റെ അനുസ്മരണമാണ്.

കാസർഗോഡു ജില്ലയിൽ കാഞ്ഞങ്ങാടിനടുത്ത്‌ അലാമിപ്പള്ളി എന്നൊരു സ്ഥലമുണ്ട്‌. പ്രധാനമായും‌ അലാമിക്കളി അരങ്ങേറിയിരുന്നത്‌ അവിടെ ആയിരുന്നു. കാസർഗോഡു ജില്ലയിൽ തന്നെ അലാമിപ്പള്ളി കൂടാതെ ചിത്താരി, കോട്ടികുളം‌, കാസർഗോഡ്‌ എന്നിങ്ങനെ മുസ്ലീങ്ങൾ അധിമായി താമസിച്ചു വരുന്ന വിവിധ സ്ഥലങ്ങളിൽ അലാമിക്കളി അരങ്ങേറിയിട്ടുണ്ട്‌. അലാമിപ്പള്ളിയാണ് അലാമിക്കളിയുടെ പ്രധാന കേന്ദ്രം‌. അലാമികൾക്കിവിടെ ആരാധനയ്‌ക്കായി പള്ളിയൊന്നുമില്ല; പകരം‌ അഗ്നികുണ്ഡത്തിന്റെ ആകൃതിയിൽ ഒരു കൽത്തറ മാത്രമാണുള്ളത്‌. ഹിന്ദുസ്ഥാനിഭാഷ സം‌സാരിക്കുന്ന ഹനഫി വിഭാഗത്തിൽപെട്ട മുസ്ലീങ്ങളാണ് അലാമി ചടങ്ങുകൾക്ക്‌ നേതൃത്വം‌ വഹിച്ചതും അതു സം‌ഘടിപ്പിച്ചു വന്നതും‌.തുർക്കൻമാരെന്നും‌ സാഹിബൻമാരെന്നും‌ ഇവർ അറിയപ്പെടുന്നു. അലാമിപ്പള്ളിയിലും‌ പരിസരപ്രദേശങ്ങളിലുമായി ഇന്നും‌ ഇവർ ജീവിച്ചുപോരുന്നു. ടിപ്പുവിന്റെ പടയോട്ടകാലത്തായിരുന്നു തുർക്കൻമാരുടെ വരവ്‌. ഇവർ പുതിയോട്ട (പുതിയ+കോട്ട = കാഞ്ഞങ്ങാടിന്റെ ഭാഗമായ മറ്റൊരു സ്ഥലനാമം‌)യുടെ പരിസര പ്രദേശങ്ങളിലും‌ കോട്ടയ്‌ക്കകത്തും‌ അന്ന്‌ താമസമുറപ്പിച്ചു. തുർക്കൻമാരുടെ ആയോധനകല വളരെ പ്രസിദ്ധമായതിനാൽ ആദരസൂചകമായിട്ടാണിവരെ സാഹിബൻമാർ എന്നു വിളിച്ചു പോന്നത്‌. ടിപ്പുവിൽ നിന്നും‌ കോട്ട കമ്പനിപ്പട്ടാളം‌ കൈവശപ്പെടുത്തിയപ്പോൾ പരിസരപ്രദേശത്ത്‌ താമസമുറപ്പിച്ച തുർക്കൻമാർക്ക്‌ ആ സ്ഥലങ്ങളൊക്കെ ദർക്കാസായി പതിച്ചു കിട്ടി. പിന്നീട്‌ ഉപജീവനത്തിനു വഴിയില്ലാതെ വളരെയേറെ കഷ്ടപ്പെടേണ്ടി വന്ന തുർക്കൻമാരിൽ പലരും‌ തിരിച്ചു പോവുകയോ മറ്റു പണികളിൽ ഏർപ്പെടുകയോ ചെയ്തു. അതിലൊരു കുടും‌ബം‌ അന്നു നാടുവാഴി ഭൂപ്രഭുക്കളായിരുന്നു ഏച്ചിക്കാനക്കാരുടെ കാട്ടുകാവൽക്കാരായി. ഫക്കീർ സാഹിബിന്റെ ആ കുടുംബപരമ്പരയിലെ പ്രതാപശാലിയായിരുന്ന റസൂൽ സാഹിബാണ് അലാമിക്കളി അവസാനമായി സംഘടിപ്പിച്ചത്‌.

മുഹറം‌ ഒന്നിന്‌ ഫക്കീർ സാഹിബിന്റെ വീട്ടിൽ നിന്നും‌ കൈരൂപം‌ പ്രത്യേക പ്രാർത്ഥനയോടെ പുതിയോട്ടയിലുള്ള സങ്കല്പസ്ഥാനത്ത്‌ എത്തിക്കുന്നതോടെയാണ് ചടങ്ങുകൾ തുടങ്ങുന്നത്‌. രോഗശമനത്തിനും‌ ആത്മസാക്ഷാത്‌കാരത്തിനുമായി നേർച്ച നേർന്നവർ സ്ത്രീപുരുഷഭേദമന്യേ അലാമിത്തറയിൽ എത്തുന്നു. അലാമിപ്പള്ളിയിലെ കൈരൂപം‌ ദർശിച്ച്‌ അവർ ഒന്നരപ്പണം വീതം‌ കാണിക്ക വെച്ചിരുന്നു. തീർത്ഥമായി ഫക്കീറിൽ നിന്നും‌ നാടയാണു വാങ്ങിച്ചിരുന്നത്‌. അലാമികൾ കഴുത്തിലോ കൈകളിലോ അണിയുന്ന ചരടാണു നാട. നാട വാങ്ങുന്നതോടു കൂടിയാണ് അലാമികൾ രൂപം‌ കൊള്ളുന്നത്‌. 

മുഹറം‌ പത്തിനാണ് ചടങ്ങുകൾ അവസാനിക്കുന്നത്‌. പത്താം‌ നിലാവെന്നാണ് ഈ ദിവസം‌ അറിയപ്പെടുന്നത്‌. അലാമികളും‌ വ്രതമനുഷ്‌ഠിച്ചിരിക്കുന്ന സ്ത്രീകളും‌ അന്നേ ദിവസം‌ അലാമിത്തറയിൽ എത്തുന്നു. മുൻകൂട്ടി തയ്യാറാക്കിയ അഗ്നികുണ്ഡം‌ അവിടെ എരിങ്ങുകൊണ്ടിരിക്കും‌. മുമ്പെത്തെ വർഷത്തെ അഗ്നികുണ്ഡത്തിന്റെ ചാരം‌ ഒരിക്കലും‌ അവിടേനിന്നും‌ നീക്കം‌ ചെയ്യാറില്ല. അഗ്നികുണ്ഡത്തിൽ നിന്നും‌ തീക്കനൽ വാരിയെടുത്ത്‌ ഒരു ചെപ്പിനകത്താക്കി ആ ചാരത്തിൽ നിക്ഷേപിക്കും‌. അടുത്ത വർഷം‌ അഗ്നികുണ്ഡമൊരുക്കാനുള്ള തീ ഈ ചെപ്പിനുള്ളിൽ നിന്നുമാണത്രേ എടുക്കാറുള്ളത്‌. ഫക്കീർ കുടും‌ബത്തിലെ അവകാശി അഗ്നികുണ്ഡത്തിൽ നിന്നും‌ കൈനിറയെ കനലുകൾ വാരി ഉയർത്തി പിടിച്ച്‌ ഏറെ നേരം‌ 'ദുആ' ഉരയ്‌ക്കും‌ (പ്രാർത്ഥന നടത്തും). ശേഷം‌ കനൽകട്ടകൾ അവിടെ തന്നെ നിക്ഷേപിക്കുന്നു. അലാമികളും‌ സഹായികളും‌ കൂടി ഈ പ്രാർത്ഥനയ്‌ക്കു ശേഷം‌ നിക്ഷേപിച്ച കനൽകട്ടകളെ അഗ്നികുണ്ഡത്തിലെ കനൽകട്ടകളുമായ്‌ ചേർത്ത്‌ ഏറെ നേരം‌ ഇളക്കുന്നു. തുടർന്ന്‌ അതിൽ നിന്നും‌ കനലുകളെടുത്ത്‌ വാരിവിതറി അതിൽ കിടന്നുരുണ്ട്‌ പ്രദക്ഷനം‌ വെക്കുന്നു.

വ്രതമെടുത്ത സ്ത്രീകൾ തലയിൽ നിറകുടവും‌ ധരിച്ച്‌ അഗ്നികുണ്ഡത്തിനരികെ ഇരിക്കുന്നുണ്ടാവും‌. ഫക്കീർ ഇവരുടെ തലയിൽ തീ കോരിയിടും‌. പിന്നീട്‌ മയിൽപ്പീലി കൊണ്ട്‌ തീക്കട്ടകൾ ഉഴിഞ്ഞുമാറ്റും‌. ചടങ്ങുമായി ബന്ധപ്പെട്ട്‌ ആർക്കും‌ തന്നെ പൊള്ളലേറ്റ ചരിത്രം‌ ഉണ്ടായിട്ടില്ല. നേരം‌ പുലരും‌ വരെ ചടങ്ങുകൾ നീണ്ടു നിൽക്കും‌. പുലർച്ചയ്‌ക്കു ശേഷം‌ ചടങ്ങുകൾക്ക്‌ സമാപനം‌ കുറിക്കുകയായി. ഇതിന്റെ ഭാഗമായി വെള്ളിക്കരങ്ങൾ എഴുന്നെള്ളിച്ചുകൊണ്ട്‌ അടുത്തുള്ള അരയിപ്പുഴയിൽ പോയി കുളിച്ച്‌ ദേഹശുദ്ധി വരുത്തുന്നു. അവിടെ നിന്നും‌ വെള്ളിക്കരം‌ ഫക്കീർപുരയിൽ കൊണ്ടുവന്നശേഷം‌ എല്ലാവരും‌ പിരിയുന്നു.

അലാമി വേഷം‌ കെട്ടുന്നത്‌ ഹിന്ദുമതത്തിൽ പെട്ടവർ മാത്രമാണ്‌. ദേഹം‌ മുഴുവൻ കരിയും‌ അതിൽ വെളുത്ത പുള്ളികളുമാണ് അലാമികളുടെ വേഷം‌. കഴുത്തിൽ പഴങ്ങളും‌ ഇലകളും‌ കൊണ്ടുള്ള മാലയും‌ ഉണ്ടാവും‌. മുണ്ടനാരുകൊണ്ട്‌ താടിമീശയും‌ വെച്ചിട്ടുണ്ടാവും‌. കൂടാതെ മുട്ടുമറയാത്ത വഴക്ക്‌മുണ്ടും‌ തലയിൽ കൂർമ്പൻ പാളത്തൊപ്പിയും‌ അതിൽ ചുവന്ന ചെത്തിപ്പൂവും‌ വെച്ചിട്ടുണ്ടാവും‌. നാട്ടിൻപുറങ്ങളിലേക്ക്‌ അലാമികൾ കൂട്ടം‌ ചേർന്നാണു പോവുക. കോലടിച്ച്‌, മണികിലുക്കി ആഘോഷമായാണു യാത്ര. തോളിലൊരു മാറാപ്പും‌ കൈയിലൊരു മുരുഡയും‌(അകം‌ കുഴിഞ്ഞ ചെറിയൊരു പാത്രം‌) ഉണ്ടായിരിക്കും‌. അലാമികൾ ചെരിപ്പു ധരിക്കാറില്ല. അഞ്ചോ അഞ്ചിലധികമോ ഉള്ള സം‌ഘങ്ങളായാണ് അലാമികൾ സഞ്ചരിക്കുന്നത്‌. ഓരോ വീട്ടിലും‌ അലാമികൾ ഭിക്ഷയ്‌ക്കെത്തുന്നു. തോളിലെ മാറപ്പിറക്കിവെച്ച്‌ മുറ്റത്ത്‌ താളനിബദ്ധമല്ലാതെ ഇവർ നൃത്തം‌ ചവിട്ടുന്നു. ഇവർ പാടുന്ന നാടൻ പാട്ടുകൾക്ക്‌ പ്രത്യേകം‌ ശീലുകളും‌ രീതികളും‌ ഉണ്ട്‌. "ലസ്സോലായ്‌മ... ലസ്സോ ലായ്‌മ ലായ്‌മ ലായ്‌മലോ... എന്നായിരിക്കും‌ എല്ലാപാട്ടിന്റേയും‌ തുടക്കവും‌ ഒടുക്കവും‌. പാട്ടിനു പുറമേ വായിൽ തോന്നുന്നതൊക്കെയും‌ പാട്ടുരൂപത്തിൽ അവതരിപ്പിക്കുന്നു. പരസ്പരമുള്ള സം‌ഭാഷണങ്ങൾ പോലും‌ ഇങ്ങനെ പാട്ടുരൂപത്തിലാവും‌.

വീട്ടുമുറ്റത്ത്‌ ഭിക്ഷയ്‌ക്കു വരുന്ന അലാമി ദേവറുകളെ ആരും‌ തന്നെ വെറും‌കൈയോടെ അയക്കറില്ല. നിറഞ്ഞമനസ്സോടെ തന്നെ അലാമികൾക്കവർ ഭിക്ഷ നൽകുന്നു. കൊടുക്കുന്നതെന്തുതന്നെയായാലും‌ അലാമികൾ അതു വാങ്ങിക്കുന്നു. ഊരുചുറ്റുന്ന അലാമികൾക്ക്‌ നാളികേരമിടാം‌, ചക്കപറിക്കാം‌... അലാമികൾ തൊട്ട കായ്‌ഫലങ്ങൾ വരും‌വർഷങ്ങളിൽ ഇരട്ടി വിളവുതരുമെന്നു വിശ്വസിച്ചുപോന്നിരുന്നു. പോകുന്ന പോക്കിൽ ചെമ്പകമരങ്ങളും‌ പാലമരക്കൊമ്പുകളും‌ അലാമികൾ കൊത്തിമുറിച്ചിടും‌. വരുന്ന വഴി ഈ മരക്കൊമ്പുകൾ തലയിലേറ്റിയാണ് അലാമികൾ അലാമിപ്പള്ളിയിൽ എത്തുക. ഈ പച്ചവിറകുകളുപയോഗിച്ചാണ് പത്താം‌ ദിവസത്തേക്കുള്ള അഗ്നികുണ്ഡമൊരുക്കുന്നത്‌. കത്തുവാൻ പ്രയാസമുള്ള പച്ച വിറകുകൾ ആളിപ്പടർന്നു കത്തുന്നത്‌ അലാമികളുടെ ശക്തിവിശേഷമായി കാണികൾ വിശ്വസിച്ചു പോന്നിരുന്നു.

ഹുസൈന്റെ കരത്തെ അനുസ്മരിപ്പിക്കുന്ന വെള്ളിക്കരത്തിന് ഹിന്ദുക്കളുടെ ഇടയിൽ മറ്റൊരു വിശ്വാസവും‌ നിലവിലുണ്ട്‌. ഒരിക്കൽ കടൽ വളരെ പ്രക്ഷുബ്‌ധമായി കാണപ്പെട്ടു. കാറ്റും‌ കോളും‌ വെള്ളിടിയുമുള്ള ആ മൂവന്തിനേരത്ത്‌ നാട്ടുകാരെല്ലാം‌ കടപ്പുറത്ത്‌ സന്നിഹിതരായി. അപ്പോൾ ഏവരേയും‌ അത്ഭുതപ്പെടുത്തിക്കൊണ്ട്‌ സമുദ്രാഗാധതയിൽ നിന്നും‌ മഹാവിഷ്‌ണുവിന്റെ രൂപം‌ പൊങ്ങിവന്നുവത്രേ. അവസാനമായി അവിടേക്കെത്തിയ സാഹിബുമാർക്ക്‌ സമുദ്രത്തിലേക്കു താഴ്‌ന്നു പോകുന്ന മഹാവിഷ്‌ണുവിന്റെ കരം‌ മാത്രമേ കാണാൻ സാധിച്ചിരുന്നുള്ളൂ. ഉടനേ അവർ നീന്തിച്ചെന്ന്‌ ആ കരപ്പത്തിയിൽ പിടിച്ചു. വെള്ളിയിൽ തീർത്ത അതി വിശിഷ്ടമായ കരം‌ അങ്ങനെ അവർക്കു കിട്ടി. ഈ സങ്കല്പത്തിന്റെ അടിസ്ഥാനത്തിലാണ് മുസ്ലീങ്ങൾ വെള്ളിക്കരത്തിന് അവകാശികളായി തീർന്നതും‌ പൂജ നടത്തുന്ന കർമ്മികളായി തീർന്നതും‌. മുസ്ലീങ്ങൾ അലാമിവേഷം‌ കെട്ടാറില്ല, മറിച്ച്‌ അതിന്റെ കാർമ്മികത്വത്തിലാണ് അവരുടെ പങ്കാളിത്തം‌.
കേവലം‌ ഉത്സവമെന്ന നില വിട്ട്‌ മതമൈത്രിയുടെ സമ്മേളനമായിരുന്നു അലാമികളി. ഹൈന്ദവ മതപരമായ ഒട്ടനവധി ആചാരങ്ങൾ കാലാന്തരത്തിൽ ഈ ആചാരവുമായി കൂട്ടിചേർക്കപ്പെട്ടു. വിഗ്രഹാരാധന, അഗ്നിപ്രദക്ഷിണം‌, എഴുന്നെള്ളിപ്പ്‌ തുടങ്ങിയവ അതിന്റെ ഭാഗമായി മാറി. തുടർന്ന്‌ മുസ്ലീം‌ സമൂഹത്തിൽ നിന്നും‌ അതിന്‌ കടുത്ത എതിർപ്പ്‌ നേരിടേണ്ടി വന്നു. ഇത്തരം‌ അനുഷ്‌ഠാനങ്ങൾ തീർത്തും‌ അനിസ്ലാമികമാണെന്നും‌ അന്നദാനം‌, മൗലീദ്‌ എന്നിവ മാത്രമേ അനുവദിനീയമായിട്ടുള്ളൂ എന്നും‌ മുസ്ലീം‌ പണ്ഡിതൻമാർ ഫത്‌വ നൽകി. തുടർന്ന്‌ ആഘോഷ നടത്തിപ്പിൽ നിന്നും‌ ഫക്കീർകുടും‌ബം‌ പിൻവാങ്ങി. പത്രപരസ്യത്തിലൂടെ അവരത്‌ ജനങ്ങളെ അറിയിക്കുകയും‌ ചെയ്തു. അങ്ങനെ 1963 - ൽ ഈ ആചാരത്തിന് എന്നെന്നേക്കുമായി തിരശ്ശീല വീണു. ഇന്നു ചില ക്ലബുകളും‌ മറ്റും അലാമിക്കളിയെന്ന പേരിൽ അലാമിവേഷധാരികളെ ഉപയോഗിച്ച്‌ നാടോടിഗാനങ്ങളും‌ മറ്റും‌ നടത്തി വരുന്നുണ്ട്‌.

കാസർഗോഡ്‌ ചരിത്രവും‌ സമൂഹവും‌ - കാസർഗോഡ്‌ ജില്ലാ പഞ്ചായത്ത്


</doc>
<doc id="118614" url="https://ml.wikipedia.org/wiki?curid=118614" title="പട്ടാമ്പി നഗരസഭ">
പട്ടാമ്പി നഗരസഭ

പാലക്കാട് ജില്ലയിലെ പട്ടാമ്പി താലൂക്കിൽ സ്ഥിതി ചെയ്യുന്ന ഒരു നഗരസഭയാണ്പട്ടാമ്പി നഗരസഭ . 15.84 ച.കി.മീറ്റർ വിസ്തൃതിയുള്ള ഈ നഗരസഭയുടെ അതിരുകൾ വടക്ക് കൊപ്പം, മുതുതല പഞ്ചായത്തുകളും, തെക്ക് ഭാരതപ്പുഴയും ഓങ്ങല്ലൂർ പഞ്ചായത്തും, കിഴക്ക് ഓങ്ങല്ലൂർ പഞ്ചായത്തും, പടിഞ്ഞാറ് മുതുതല പഞ്ചായത്തുമാണ് ആണ്. 2015 ജനുവരി 14-ാം തീയതിയാണ് പട്ടാമ്പി നഗരസഭ രൂപീകൃതമായത്. നേരിയമംഗലം അംശവും, വള്ളൂർ, ശങ്കരമംഗലം ദേശങ്ങളും, പട്ടാമ്പി പള്ളിപ്പുറം അംശത്തിലായിരുന്ന കീഴായൂർ ദേശവും, മരുതൂരംശത്തിൽ നിന്നു ചേർത്ത കൊടലൂർ ദേശവും ഉൾപ്പെടുന്ന സ്ഥലമാണ് പട്ടാമ്പി എന്ന പേരിൽ അറിയപ്പെടാൻ തുടങ്ങിയത്. ഭാരതപ്പുഴ നാലുകിലോമീറ്റർ ദൂരം ഈ നഗരസഭയുടെ അതിരിലൂടെ ഒഴുകുന്നു.



</doc>
<doc id="118615" url="https://ml.wikipedia.org/wiki?curid=118615" title="പരുതൂർ ഗ്രാമപഞ്ചായത്ത്">
പരുതൂർ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ളോക്കിൽ ആണ്‌ പരുതൂർ ഗ്രാമപഞ്ചായത്ത് സ്ഥിതി ചെയ്യുന്നത്‌ . 1964 ലാണ് 16 വാർഡുകളായി വിഭജിക്കപ്പെട്ടിരിക്കുന്ന പരുതൂർ പഞ്ചായത്ത് നിലവിൽ വന്നത്. 20.14 ചതുരശ്ര കിലോമീറ്റർ വിസ്തൃതിയുള്ള ഗ്രാമപഞ്ചായത്തിന്റെ വടക്ക് തിരുവേഗപ്പുറ ഗ്രാമപഞ്ചായത്തും തെക്ക് പട്ടിത്തറ, തൃത്താല പഞ്ചായത്തുകളും കിഴക്ക് തൃത്താല, മുതുതല ഗ്രാമപഞ്ചായത്തുകളും പടിഞ്ഞാറ് ആനക്കര പഞ്ചായത്തും, മലപ്പുറം ജില്ലയിലെ ഇരിമ്പിളിയം പഞ്ചായത്തുമാണ്.പള്ളിപ്പുറം കരുവാൻപടി കൊടിക്കുന്ന് കൊടുമുണ്ട കുളമുക്ക് മംഗലം എന്നിവ ചേർന്നതാണ് പരുതൂർ പഞ്ചായത്ത്




</doc>
<doc id="118617" url="https://ml.wikipedia.org/wiki?curid=118617" title="തിരുവേഗപ്പുറ ഗ്രാമപഞ്ചായത്ത്">
തിരുവേഗപ്പുറ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തിരുവേഗപ്പുറ ഗ്രാമപഞ്ചായത്ത് . പാലക്കാട് ജില്ലയുടെ വടക്കു പടിഞ്ഞാറെ അറ്റത്ത് ഭാരതപ്പുഴയുടെയും തൂതപ്പുഴയുടെയും ഇടയിലുള്ള പ്രദേശമാണ് തിരുവേഗപ്പുറ. 20.46 ചതുരശ്ര കിലോമീറ്ററാണ് തിരുവേഗപ്പുറയുടെ വിസ്തീർണ്ണം. വിളയൂർ, കൊപ്പം, മുതുതല, പരതൂർ, ഇരിമ്പിലയം, എടയൂർ, മൂർക്കനാട് എന്നീ പഞ്ചായത്തുകൾ തിരുവേഗപ്പുറയുമായി അതിർത്തി പങ്കിടുന്നു.




</doc>
<doc id="118618" url="https://ml.wikipedia.org/wiki?curid=118618" title="വല്ലപ്പുഴ ഗ്രാമപഞ്ചായത്ത്">
വല്ലപ്പുഴ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ വല്ലപ്പുഴ ഗ്രാമപഞ്ചായത്ത് (Vallappuzha Gramapanchayath) . 21.64 ച.കിമി വിസ്തീർണ്ണമുള്ള വല്ലപ്പുഴ പഞ്ചായത്തിന്റെ വടക്കായി കുലുക്കല്ലൂർ പഞ്ചായത്തും പടിഞ്ഞാറായി കൊപ്പം പഞ്ചായത്തും കിഴക്കായി നെല്ലായ പഞ്ചായത്തും തെക്കു ഭാഗത്ത് ഷൊർണ്ണൂർ മുനിസിപ്പാലിറ്റിയും സ്ഥിതി ചെയ്യുന്നു. വല്ലപ്പുഴ, ചെറുകോട്, കുറുവട്ടൂർ എന്നീ പ്രദേശങ്ങൾ ഉൾപ്പെട്ടതാണ് ഈ പഞ്ചായത്ത്. 1964 ൽ ആയിരുന്നു തെരെഞ്ഞെടുക്കപ്പെട്ട ആദ്യത്തെ പഞ്ചായത്ത് ഭരണസമിതി വല്ലപ്പുഴയിൽ നിലവിൽ വന്നത്. ചൂരക്കോട് കുന്ന്, തറക്കുന്ന്, മണിക്കുന്ന്, വെള്ളിയാംകുന്ന്, കണിയാരക്കുന്ന്, പുൽമുഖം മലയുടെ ഒരു ഭാഗം എന്നിവയാണ് പ്രധാനപ്പെട്ട കുന്നിൻപ്രദേശങ്ങൾ. വെള്ളിയാംകുന്ന് തറക്കുന്ന് എന്നിവ സർക്കാർ റിസർവ്വ് വനങ്ങളാണ്. വെള്ളിയാംകുന്നിനും തറക്കുന്നിനും ഇടയിലായി ചരിത്ര സ്മാരകമായ രാമഗിരിക്കോട്ട സ്ഥിതി ചെയ്യുന്നു. വർഷത്തിൽ രണ്ടുതവണയായി കാലവർഷവും തുലാവർഷവും പെയ്തവസാനിക്കുമ്പോൾ ശിഷ്ടകാലം വരൾച്ചയുടേതാണ്. പഞ്ചായത്തിലെ പ്രധാന ജലസ്രോതസ്സുകൾ നീളമുള്ള തോടുകളിലും ചെറുകുളങ്ങളിലും ഒതുങ്ങിയിരിക്കുന്നു. ഇ.എം.എസ്‌. നമ്പൂതിരിപ്പാടിന്റെ മാതൃഗൃഹം ഈ പഞ്ചായത്തിലാണ്. ടിപ്പു സുൽത്താന്റെ പടയോട്ടം ഈ പ്രദേശത്തുകൂടി കടന്നുപോയതിന്റെ സ്മാരകമായി തെക്കുപടിഞ്ഞാറേ അതിർത്തിയിൽ ചെറുകോട് രാമഗിരിക്കോട്ട ഇന്നും നിലനിൽക്കുന്നു.

പാലക്കാട്‌ ടിപ്പുകോട്ടയിൽ നിന്നും രാമഗിരികോട്ടയിലേക്കുള്ള യാത്ര മദ്ധ്യേ പ്രദേശവാസികളോട് വല്ല പുഴയും പ്രദേശത്തുഉണ്ടോ എന്ന ടിപ്പു സുൽത്താന്റെ ചോദ്യമാണ് വല്ലപ്പുഴ എന്ന പേരിന് കാരണമെന്നാണ് അയ്‌തീഹ്യം. 
വടക്കിനിയേടത്ത് കിരങ്ങട്ട് മനക്കാർക്ക് സാമൂതിരി രാജാവിനാൽ ദാനം ചെയ്യപ്പെട്ടതായ വല്ലപ്പുഴ ദേശം വടക്കിനിയേടത്ത് ഗ്രാങ്ങാട്ട് മനയിലെ സ്താനിമാരായ നമ്പൂതിരിമാർ ഭരിച്ചിരുന്ന പ്രദേശമായിരുന്നു വല്ലപ്പുഴ. അഞ്ച് അമ്പലങ്ങളും അതിനുകീഴിൽ വരുന്ന 24 ക്ഷേത്രങ്ങളും, ഭൂസ്വത്തുക്കളും സാമൂതിരി രാജാവ് സ്ഥാനിമാരായ ദേശമംഗലം മനക്കാർക്കും വടക്കിനിയേടത്ത് നമ്പൂതിരിപ്പാടൻമാർക്കുമായി ഏൽപ്പിച്ചുകൊടുക്കുകയായിരുന്നു. ഇ.എം.എസിന്റെ മാതൃഗൃഹമാണ് ഈ മന. ഈ പഞ്ചായത്തിലെ ആദ്യത്തെ വിദ്യാലയം ചൂരക്കോട് പഞ്ചായത്ത് പടിയിൽ പ്രവർത്തിച്ചിരുന്ന അഞ്ചാം തരം വരെയുള്ള “വല്ലപ്പുഴ ബോർഡ് ബോയ്സ് സ്ക്കൂൾ” ആയിരുന്നു. പ്രസ്തുത സ്ക്കൂളാണ് ഇന്നത്തെ ഗവ.യു.പി.സ്ക്കൂളായി ചൂരക്കോട് പ്രവർത്തിക്കുന്നത്. പിന്നീട് കുറുവട്ടൂർ കെ.സി.എം.എച്ച്.ഇ.സ്ക്കൂളും കൃഷ്ണവിലാസം എൽ.പി.സ്ക്കൂളും, ഭാസ്കരവിലാസം എൽ.പി.എസ് തുടങ്ങിയവയും സ്ഥാപിക്കപ്പെട്ടു. പഞ്ചായത്തിലെ ആദ്യ ഹൈസ്ക്കൂളായ വല്ലപ്പുഴ ഹൈസ്ക്കൂൾ 1950 ജൂൺ 21-നായിരുന്നു സ്ഥാപിക്കപ്പെട്ടത്. വല്ലപ്പുഴയുടെ വിദ്യാഭ്യാസ ചരിത്രത്തിലെ നാഴികക്കല്ലായ ഈ വിദ്യാലയം സ്ഥാപിച്ചത് കെ.വി.രാധാകൃഷ്ണൻനായരായിരുന്നു. 19-ാം നൂറ്റാണ്ടിൽ പഞ്ചായത്തിൽ അഞ്ചലാപ്പീസ് എന്ന “പോസ്റ്റോഫീസ്” സ്ഥാപിക്കപ്പെട്ടു. രണ്ടാം ലോകമഹായുദ്ധത്തിനു മുമ്പ് പഞ്ചായത്തിലൂടെ കടന്നുപോകുന്ന നിലമ്പൂർ- ഷൊർണ്ണൂർ റെയിൽവേ ലൈനിലെ റെയിൽവേ സ്റ്റേഷൻ സ്ഥാപിക്കപ്പെട്ടു. വളരെക്കാലം മുൻപു മുതൽക്കു തന്നെ വല്ലപ്പുഴ കാർഷികമേഖലയായിരുന്നു. പഞ്ചായത്തിന്റെ കിഴക്കും പടിഞ്ഞാറും അതിർത്തിയിലെ മലകളുടെ ഇടയ്ക്കുള്ള ഭുവിഭാഗത്തിൽ ചെറിയ കുന്നുകളും ഉയർന്ന പ്രദേശങ്ങളും അവിടവിടെയായി ഉണ്ടെങ്കിലും ഭൂരിഭാഗവും നെൽപ്പാടങ്ങളായിരുന്നു. രണ്ട് പ്രധാനതോടുകളും അവയുടെ കൈവഴികളുമാണ് പ്രധാനമായും നെൽകൃഷിയ്ക്കുള്ള ജലസ്രോതസ്സുകൾ. നെൽകൃഷിക്കു പുറമെ തെങ്ങ്, കവുങ്ങ്, വാഴ, മരച്ചീനി, കശുമാവ്, കുരുമുളക്, റബ്ബർ, ഇഞ്ചി, മഞ്ഞൾ, ചേന എന്നിവയും വിവിധ പച്ചക്കറിയിനങ്ങളും ഇവിടെ കൃഷി ചെയ്യുന്നുണ്ടായിരുന്നു. പഞ്ചായത്തിൽ ഇന്ന് ഏറ്റവും പഴക്കമുള്ള വായനശാല കൃഷ്ണവിലാസം സ്ക്കൂളിന് സമീപം പ്രവർത്തിക്കുന്ന വിവേകാനന്ദ വായനശാലയാണ്.

ഭൂപ്രകൃതിയനുസരിച്ച് ഇടനാട് മേഖലയിൽ വരുന്ന വല്ലപ്പുഴ പഞ്ചായത്തിനെ പ്രധാനമായി കുന്നിൻ പ്രദേശം, സമതലം, ചെരിവുപ്രദേശം, കുണ്ടുപാടങ്ങൾ എന്നിങ്ങനെ നാലായി തരംതിരിക്കാം. കണിയാരക്കുന്ന്, രാമഗിരിമല, പുൽമുഖംമല എന്നിവയാണ് പ്രധാന കുന്നിൻ പ്രദേശങ്ങൾ. ചരൽമണ്ണും, ചെങ്കല്ലും, വെട്ടുകല്ലും ഉയർന്ന പ്രദേശങ്ങളിലും മണൽ കലർന്ന പശിമരാശി മണ്ണ് കുണ്ടുപാടങ്ങളിലും കാണുന്നു. കിണറുകളും, കുളങ്ങളുമാണ് ഈ പഞ്ചായത്തിലെ പ്രധാന ജലസ്രോതസ്സുകൾ. നിരവധി കുളങ്ങൾ ഈ പഞ്ചായത്തിലുണ്ട്. വളരെക്കാലം മുൻപുതന്നെ വല്ലപ്പുഴ കാർഷിക മേഖലയായിരുന്നു. 2016-ലെ പൊതുസ്ഥിതിവിശകലനം ചെയ്യുമ്പോൾ 21.64 ച.കി. മീറ്റർ വിസ്തൃതിയുള്ള പഞ്ചായത്ത് 16 വാർഡുകളായാണ് വിഭജിച്ചിരിക്കുന്നത് ജനസംഘ്യയുടെ 73% മുസ്ലീങ്ങളും, 27% ഹിന്ദുക്കളും . മൊത്തം ജനതയുടെ സാക്ഷരതാ നിരക്ക് 97% ആണ്. കണിയാരക്കുന്ന്, രാമഗിരിമല, പുൽമുഖംമല എന്നീ കുന്നും മലകളും ഈ പഞ്ചായത്തിൽ സ്ഥിതിചെയ്യുന്നു. 60 പൊതുകിണറുകളും, പൊതുകുടിവെള്ള ടാപ്പുകളും ജനങ്ങൾ ശുദ്ധജലത്തിനായി ഉപയോഗിക്കുന്നു. തെരുവുവിളക്കുകളാണ് രാത്രികാലങ്ങളിൽ ഈ പഞ്ചായത്തിലെ വീഥികൾക്ക് വെളിച്ചം പകരുന്നത്. പഞ്ചായത്തിന്റെ പൊതുവിതരണ മേഖലയിൽ റേഷൻകടകൾ പ്രവർത്തിക്കുന്നു. മാവേലി സ്റ്റോർ വല്ലപ്പുഴ ഗ്രാമപഞ്ചായത്തിലെ പൊതുവിതരണ രംഗത്തെ മറ്റൊരു സംവിധാനമാണ്. ഈ പഞ്ചായത്തിൽ യത്തീംഖാന ഓർഫണേജ് ഓഡിറ്റോറിയം പ്രവർത്തിക്കുന്നു. വല്ലപ്പുഴ കെ. എസ്. ഇ. ബി സെക്ഷൻ ഓഫീസ് യാറത്ത് സ്ഥിതിചെയ്യുന്നു. കേന്ദ്രസർക്കാരിന്റെ അധികാരത്തിലുള്ള പോസ്റ്റ് ഓഫീസും, ടെലിഫോൺ എക്സ്ചേഞ്ചും വല്ലപ്പുഴയിൽ പ്രവർത്തിക്കുന്നു. ധാറുനജാത്ത് ഇസ്ളാമിക് കോംപ്ളക്സ് ആണ് പഞ്ചായത്തിലെ പ്രധാന സ്വകാര്യ സ്ഥാപനം. സംസ്ഥാന സർക്കാർ സ്ഥാപനങ്ങളായ വില്ലേജ് ഓഫീസും, കൃഷിഭവനും വല്ലപ്പുഴയിൽ പ്രവർത്തിക്കുന്നു. എടുത്തുപറയത്തക്ക വൻകിട വ്യവസായങ്ങൾ ഈ ഗ്രാമത്തിൽ ഇല്ല എങ്കിലും മരമില്ലുകൾ, ക്രഷുകൾ എന്നിവ ഇവിടെ പ്രവർത്തിക്കുന്നു. കുട്ടനെയ്ത്ത്, പപ്പടനിർമ്മാണം, ഇരുമ്പുപണി, സ്വർണ്ണപ്പണി എന്നിവ പരമ്പരാഗത മേഖലയിൽ സജീവമാണ്. ഹോളോബ്രിക്സ്, വെൽഡിംഗ്, ഓട്ടോമൊബൈൽ വർക്ക്ഷോപ്പ്, തീപ്പെട്ടി നിർമ്മാണം, റൈസ് മിൽ എന്നീ ഇടത്തരം വ്യവസായങ്ങളും ഈ പഞ്ചായത്തിലുണ്ട്. ഈ പഞ്ചായത്തിന്റെ വിദ്യാഭ്യാസചരിത്രം 1910-ൽ പഞ്ചായത്ത് പടിയിൽ സ്ഥാപിച്ച ആദ്യത്തെ വിദ്യാലയമായ വല്ലപ്പുഴ ബോർഡ് സ്കൂളിൽ നിന്നാരംഭിക്കുന്നു. പിന്നീട് കെ. സി. എം ഹയർ എലിമെന്ററി സ്കൂളും, കൃഷ്ണവിലാസം, ഭാസ്കരവിലാസം എന്നീ എൽ പി സ്കൂളുകളും സ്ഥാപിക്കപ്പെട്ടു. 2010 -ൽ എത്തി നിൽക്കുമ്പോൾ സ്വകാര്യ മേഖലയിൽ 2 ഹയർ സെക്കന്ററി സ്കൂളുകളും, ഒരു യു. പി സ്കൂളും 5 എൽ പി സ്കൂളുകളും ഇവിടെയുണ്ട്. സർക്കാർ മേഖലയിൽ യു.പി സ്കൂളും, എൽ. പി സ്കൂളും ഓരോന്നു വീതമുണ്ട്. ഇതുകൂടാതെ ഉപരിപഠനത്തിനായി സ്വകാര്യ മേഖലയിൽ ഒരു അറബിക് കോളേജും ഇവിടെ പ്രവർത്തിക്കുന്നു. മൃഗസംരക്ഷണത്തിനായി മൃഗസംരക്ഷണ വകുപ്പിനു കീഴിൽ പ്രവർത്തിക്കുന്ന ഒരു മൃഗാശുപത്രി വല്ലപ്പുഴയിൽ സ്ഥിതിചെയ്യുന്നു. വല്ലപ്പുഴയിൽ എസ്. ബി. ഐയുടെ ദേശസാൽകൃത ബാങ്ക് പ്രവർത്തിക്കുന്നു. വല്ലപ്പുഴ സർവ്വീസ് സഹകരണ ബാങ്ക്, ചെറുപ്പുളശ്ശേരി അർബൻ ബാങ്ക് എന്നിവയാണ് സഹകരണ മേഖലയിലെ ബാങ്കിംഗ് സ്ഥാപനങ്ങൾ. 4 തപാൽ ഓഫീസുകൾ വല്ലപ്പുഴ ഗ്രാമപഞ്ചായത്തിൽ പ്രവർത്തിക്കുന്നുണ്ട്. ചെറുപ്പുളശ്ശേരി പട്ടാമ്പി റോഡ്, ഷൊർണ്ണൂർ - കയിലിയാട് -വല്ലപ്പുഴ റോഡ്, വല്ലപ്പുഴ - ചെറുകോട് - മുളയങ്കാവ് റോഡ് എന്നിവയാണ് പഞ്ചായത്തിലെ പ്രധാന റോഡുകൾ. പട്ടാമ്പി ബസ് സ്റ്റാന്റ്, ചെറുപ്പുളശ്ശേരി ബസ് സ്റ്റാന്റ് എന്നിവയാണ് തൊട്ടടുത്തുള്ള ബസ് സ്റ്റാൻഡുകൾ. ഗ്രാമപഞ്ചായത്തിനകത്ത് വല്ലപ്പുഴ റെയിൽവേ സ്റേഷൻ സ്ഥിതിചെയ്യുന്നു. ഇത് ജനങ്ങളുടെ റയിൽ ഗതാഗതം സുഗമമാക്കുന്നു. കോഴിക്കോടാണ് പഞ്ചായത്തിന് അടുത്തുള്ള തുറമുഖം. വിദേശയാത്രക്കായി പഞ്ചായത്ത് നിവാസികൾ ആശ്രയിക്കുന്നത് ഏറ്റവും അടുത്ത വിമാനത്താവളമായ കോഴിക്കോട്- കരിപ്പൂർ വിമാനത്താവളത്തെയാണ്. വല്ലപ്പുഴയാണ് പഞ്ചായത്തിലെ പ്രധാന വ്യാപാരകേന്ദ്രം. ഹയാത്ത് ഷോപ്പിംഗ് കോപ്ളക്സ്, മദീന കോംപ്ളക്സ്, കെ. കെ. എം കോംപ്ളക്സ്, സി. റ്റി കോംപ്ളക്സ്, എം. എൻ ടവർ എന്നിവയാണ് പഞ്ചായത്തിലെ പ്രധാന ഷോപ്പിംഗ് കോംപ്ളക്സുകൾ. നിരവധി ആരാധനാലയങ്ങൾ ഈ പഞ്ചായത്തിലുണ്ട്. ചെറുകോട് സ്ഥിതിചെയ്യുന്ന തറക്കൽ വാരിയം പോയ കാലത്തിലെ പ്രതാപത്തിന്റെ അവശേഷിക്കുന്ന നാലു കെട്ടും സർപ്പക്കാവുകളും ക്ഷേത്രവും അടങ്ങിയ നല്ല ഒരു ലൊക്കേഷൻ ആണ് നിരവധി സിനിമകൾ ഇവിടെ ഷൂട്ട് ചെയ്തിട്ടുണ്ട് ഇവിടുത്തെ പ്രധാന ക്ഷേത്രങ്ങൾ വേനൂർ ശിവ സുബ്രഹ്മണ്യ ക്ഷേത്രം മഹാദേവ പന്തൽ ക്ഷേത്രം പിഷാരിക്കൽ ഭഗവതി ക്ഷേത്രം കൂവളകത്ത് ശിവക്ഷേത്രം കാർത്ത്യായനി ഭഗവതി ക്ഷേത്രം പെങ്ങോട്ടു കാവ് ശിവക്ഷേത്രം എന്നിവയാണ് മുസ്ലിം ദേവാലയങ്ങളും പഞ്ചായത്തിൽ അങ്ങിങ്ങായി നിലകൊള്ളുന്നു. ശിവരാത്രി ഉൽസവം, പാണൻപാട്ട്, പൂതനും തിറയും, തെയ്യം, ആലിക്കൽ കരിവേല, കാളവേല, വേനൂർ ശിവ സുബ്രഹ്മണ്യ ക്ഷേത്രത്തിലെ പ്രതിഷ്ഠാദിന പൂരമഹോത്സവം എന്നിവയാണ് പ്രധാന ഉത്സവാഘോഷങ്ങൾ. സ്വാതന്ത്ര്യസമരസേനാനി ആയിരുന്ന കെ. ടി. മാധവൻ നമ്പ്യാർ, മികച്ച അദ്ധ്യാപകനുള്ള അവാർഡ് നേടിയ കെ. വി. രാധാകൃഷ്ണൻ നായർ, പതിനെട്ടുവർഷക്കാലം പഞ്ചായത്ത് പ്രസിഡന്റായിരുന്ന കെ. വി. പ്രഭാകരൻ നമ്പ്യാർ എന്നിവർക്കെല്ലാം ജൻമം നൽകിയത് വല്ലപ്പുഴ പഞ്ചായത്താണ്. മാപ്പിള കലാ അക്കാദമി, കാരുണ്യ സാംസ്കാരിക നിലയം എന്നിവയാണ് ഈ പഞ്ചായത്തിലെ പ്രധാന സാംസ്കാരിക സ്ഥാപനങ്ങൾ. ആരോഗ്യ പരിപാലന രംഗത്ത് സജീവമായി പ്രവർത്തിക്കുന്ന വിവിധ ആരോഗ്യകേന്ദ്രങ്ങൾ പഞ്ചായത്തിനകത്തുണ്ട്. പ്രാഥമിക ആരോഗ്യരംഗത്ത് അപ്പംകണ്ടം പ്രാഥമികാരോഗ്യ കേന്ദ്രം സജീവമായി പ്രവർത്തിച്ചു വരുന്നു. സർക്കാർ ആയുർവേദ ആശുപത്രി, കുറുവട്ടൂരിൽ പ്രവർത്തിക്കുന്ന സർക്കാർ ഹോമിയോപ്പതി ആശുപത്രി എന്നിവയാണ് പഞ്ചായത്തിലെ മറ്റ് ആരോഗ്യകേന്ദ്രങ്ങൾ. പഞ്ചായത്ത് നിവാസികൾക്ക് ആംബുലൻസ് സേവനം നൽകിവരുന്ന കുറുവട്ടൂരിലെ കാരുണ്യയുടെ പ്രവർത്തനങ്ങൾ പ്രശംസനീയമാണ്.




</doc>
<doc id="118619" url="https://ml.wikipedia.org/wiki?curid=118619" title="വിളയൂർ ഗ്രാമപഞ്ചായത്ത്">
വിളയൂർ ഗ്രാമപഞ്ചായത്ത്

പാലക്കാട് ജില്ലയിലെ പട്ടാമ്പി താലൂക്കിൽ പട്ടാമ്പി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ വിളയൂർ ഗ്രാമപഞ്ചായത്ത് . കേരള സംസ്ഥാന രൂപീകരണത്തിനു മുമ്പ് പഴയ മദിരാശി സംസ്ഥാനത്തിൽപ്പെട്ട മലബാറിലെ വള്ളുവനാട് താലൂക്കിന്റെ ഭാഗമായിരുന്നു വിളയൂർ. 1962 ൽ വിളയൂർ പഞ്ചായത്ത് നിലവിൽ വന്നു. ഭാരതപ്പുഴയുടെ ഒരു പോഷകനദിയായ കുന്തിപ്പുഴയുടെ തീരത്ത് മലപ്പുറം ജില്ലയോട് അടുത്ത് കിടക്കുന്ന ഒരു പഞ്ചായത്താണ് വിളയൂർ. വിളയൂർ പഞ്ചായത്തിന്റെ വടക്കുപടിഞ്ഞാറുഭാഗത്ത് കുന്തിപ്പുഴയും അതിനോട് ചേർന്ന് കിടക്കുന്നത് മലപ്പുറം ജില്ലയുടെ പുലാമന്തോൾ, മൂർക്കനാട് എന്നീ പഞ്ചായത്തുകളുമാണ്. കിഴക്കുഭാഗത്ത് കുലുക്കല്ലൂർ പഞ്ചായത്തും തെക്കുഭാഗത്ത് കൊപ്പം, തിരുവേഗപ്പുറ പഞ്ചായത്തുകളുമാണ് സ്ഥിതി ചെയ്യുന്നത്.
ആകെ 15 വാർഡുകളാണു ഈ പഞ്ചായത്തിലുള്ളത്. 



</doc>
<doc id="118621" url="https://ml.wikipedia.org/wiki?curid=118621" title="അമ്പലപ്പാറ ഗ്രാമപഞ്ചായത്ത്">
അമ്പലപ്പാറ ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ഒറ്റപ്പാലം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ അമ്പലപ്പാറ ഗ്രാമപഞ്ചായത്ത് . 50.08 ച.കിമി വിസ്തൃതിയുള്ള അമ്പലപ്പാറ ഗ്രാമപഞ്ചായത്ത് 1962 നവംബർ 7-ാം തീയതിയാണ് ഔദ്യോഗികമായി നിലവിൽ വന്നത്. അമ്പലപ്പാറ പഞ്ചായത്തിലെ വാഹന ഗതാഗതസൗകര്യം പ്രധാനമായും ഒറ്റപ്പാലം-മണ്ണാർക്കാട്, ഒറ്റപ്പാലം-വേങ്ങശ്ശേരി പാതകളെ ആശ്രയിച്ചാണ് നടക്കുന്നത്. പൂക്കോട്ടുകാവ്, കടമ്പഴിപ്പുറം, കേരളശ്ശേരി, മണ്ണൂർ, ലക്കിടിപേരൂർ, അനങ്ങനടി, തൃക്കടീരി എന്നീ പഞ്ചായത്തുകളും, ഒറ്റപ്പാലം മുനിസിപ്പാലിറ്റിയും അമ്പലപ്പാറയുമായി അതിർത്തി പങ്കിടുന്നു.

വാർഡുകൾ:





</doc>
<doc id="118622" url="https://ml.wikipedia.org/wiki?curid=118622" title="അനങ്ങനടി ഗ്രാമപഞ്ചായത്ത്">
അനങ്ങനടി ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ഒറ്റപ്പാലം ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ അനങ്ങനടി ഗ്രാമപഞ്ചായത്ത് . 1961-ലാണ് അനങ്ങനടി ഗ്രാമപഞ്ചായത്ത് രൂപീകൃതമായത്. എന്നാൽ 10 വാർഡുകളുള്ള പഞ്ചായത്ത് പൂർണ്ണമായ ജനാധിപത്യരീതിയിൽ പ്രവർത്തനമാരംഭിക്കുന്നത് 1963-ലെ തിരഞ്ഞെടുപ്പിന് ശേഷമാണ്. പ്രസിദ്ധമായ അനങ്ങൻ മലയുടെ അടിവാരത്തുള്ള സ്ഥലം എന്ന അർത്ഥത്തിലാണ് ഈ പഞ്ചായത്തിന് അനങ്ങനടി എന്ന പേരുവന്നത്. പനമണ്ണയാണ് ഈ പഞ്ചായത്തിന്റെ ആസ്ഥാനം. 20.78 ചതുരശ്രകിലോമീറ്റർ വിസ്തൃതിയുള്ള അനങ്ങനടി പഞ്ചായത്തുമായി, ചളവറ, തൃക്കടീരി, അമ്പലപ്പാറ, വാണിയംകുളം എന്നീ പഞ്ചായത്തുകളും, ഒറ്റപ്പാലം നഗരസഭയും അതിർത്തി പങ്കിടുന്നു.പരിസ്ഥിതി പ്രേമികളേയും വിനോദസഞ്ചാരികളെയും ആകർഷിച്ചു വരുന്ന പ്രദേശമാണ് പഞ്ചായത്തിലെ അനങ്ങൻ മല. ഭൂപ്രകൃതിയനുസരിച്ച് ഇടനാട് മേഖലയിൽ വരുന്ന അനങ്ങനടി പഞ്ചായത്തിനെ ഉയർന്ന കുന്നിൻപുറങ്ങൾ, ചെരിവുപ്രദേശങ്ങൾ, താഴ്ന്ന പ്രദേശങ്ങൾ, നെൽപ്പാടങ്ങൾ എന്നിങ്ങനെ നാലായി തിരിക്കാം. അനങ്ങൻ മല, പക്കിമല, രണ്ടുമലക്കാട്, നിലവറക്കാട്, ആറുകാട് എന്നിവ പഞ്ചായത്തിലെ ചില കുന്നുകളാണ്. കുന്നിൻ പുറങ്ങളിൽ നിന്ന് താഴേക്ക് ചെരിഞ്ഞ പ്രദേശങ്ങളിൽ മിക്കതും തട്ടുകളായി തിരിച്ച് ജനങ്ങൾ കൃഷിയോഗ്യമാക്കിയിട്ടുണ്ട്. ലാറ്ററൈറ്റ് കലർന്ന ഫലഭൂയിഷ്ഠമായ മണ്ണാണ് പഞ്ചായത്തിൽ പൊതുവേ കാണപ്പെടുന്നത്.നെൽകൃഷിയാണ് പ്രധാന വിള എങ്കിലും  തെങ്ങ്, വാഴ, മരച്ചീനി, റബ്ബർ തുടങ്ങിയവയാണ് മറ്റു പ്രധാന കൃഷിയിനങ്ങൾ.പഞ്ചായത്തിന്റെ കാർഷികാവശ്യങ്ങൾക്കുള്ള ജലലഭ്യത ഉറപ്പുവരുത്തുന്നത് കാഞ്ഞിരപ്പുഴ കനാലാണ്.നെല്ലുകുത്ത് മില്ല്, എണ്ണമില്ല്, മരമില്ല്, പായ, ചെരിപ്പ് എന്നിവയുടെ നിർമ്മാണം തുടങ്ങിയ ചെറുകിട വ്യവസായ സംരംഭങ്ങൾ ദീർഘനാളുകളായി പഞ്ചായത്തിൽ പ്രവർത്തിച്ചുവരുന്നു. ഈ രംഗത്ത് ആധുനിക വ്യവസായമെന്ന നിലയിൽ പരാമർശിക്കാവുന്ന ഒന്നാണ് സർജിക്കൽ ഉപകരണങ്ങളുടെ നിർമ്മാണ യൂണിറ്റ്. ഗാർമെന്റ്സ്, കുടനിർമ്മാണം, കളിമൺപാത്ര നിർമ്മാണം, കൊട്ട, വട്ടി, പനമ്പ്, കത്തി, അമ്മി, മടവാൾ, ആട്ടുകല്ല്, പായ, പപ്പടം തുടങ്ങിയ ഗാർഹിക ഉത്പന്നങ്ങളുടെ നിർമ്മാണമാണ് ചെറുകിട പരമ്പരാഗത വ്യവസായത്തിൽ മുഖ്യം.പഞ്ചായത്തിലെ വൈദ്യുതി ബോർഡ് ഓഫീസും, പോസ്റ്റ് ഓഫീസും കോതകുർശ്ശിയിലും ടെലിഫോൺ എക്സ്ചേഞ്ച് പനമണ്ണയിലും സ്ഥിതി ചെയ്യുന്നു. ആരോഗ്യമേഖലയിൽ അലോപ്പതി, ആയുർവ്വേദം, ഹോമിയോ എന്നീ വിഭാഗങ്ങളിലായി മൂന്നു ആശുപത്രികൾ പഞ്ചായത്തിലുണ്ട്. പത്തംകുളത്താണ് കൃഷിഭവനും കാർഷികവിത്തുൽപ്പാദനകേന്ദ്രവും സ്ഥിതി ചെയ്യുന്നത്.പഞ്ചായത്തിലെ പ്രധാന ഗതാഗതമാർഗ്ഗം റോഡുകളാണ്. പനമണ്ണ അമ്പലവട്ടം റോഡ്, വട്ടപറമ്പ് റോഡ്,പത്തകുളം കോളനിറോഡ് തുടങ്ങിയവയാണ് പ്രധാന റോഡുകൾ.ഒറ്റപ്പാലത്തും ചെർപ്പുളശ്ശേരിയിലുമാണ് ബസ് സ്റ്റാന്റുകളുള്ളത്.പഞ്ചായത്തിലെ പ്രധാനപ്പെട്ട വ്യാപാരകേന്ദ്രം കോതകുർശ്ശിയിലാണ്.




</doc>
<doc id="118623" url="https://ml.wikipedia.org/wiki?curid=118623" title="ലക്കിടിപേരൂർ ഗ്രാമപഞ്ചായത്ത്">
ലക്കിടിപേരൂർ ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ഒറ്റപ്പാലം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ ലക്കിടിപേരൂർ ഗ്രാമപഞ്ചായത്ത് . 0.379 ചതുരശ്ര കിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് അമ്പലപ്പാറ, മണ്ണൂർ ഗ്രാമപഞ്ചായത്തുകളും തെക്ക് ഭാരതപ്പുഴയും കിഴക്ക് മങ്കര, മണ്ണൂർ ഗ്രാമപഞ്ചായത്തുകളും പടിഞ്ഞാറ് ഒറ്റപ്പാലം നഗരസഭയുമാണ്. 1937ൽ പേരൂർ പഞ്ചായത്ത് രൂപം കൊണ്ടു. 1957ൽ ലക്കിടി പഞ്ചായത്ത് രൂപം കൊണ്ടു. ഇവ രണ്ടും ചേർന്ന് 1964ൽ ലക്കിടി പേരൂർ പഞ്ചായത്ത് രൂപം കൊണ്ടു.

തുള്ളൽ പ്രസ്ഥാനത്തിന്റെ ഉപജ്ഞാതാവായ കുഞ്ചൻ നമ്പ്യാരുടെ ജന്മസ്ഥലമായ കിള്ളിക്കുറിശ്ശിമംഗലം ഈ പഞ്ചായത്തിലാണ്. ഇവിടെ അദ്ദേഹത്തിന്റെ പേരിൽ സ്മാരകം പ്രവർത്തിയ്ക്കുന്നുണ്ട്. 
ഭരണസൗകര്യത്തിന്നായി ലക്കിടി പേരൂർ പഞ്ചായത്തിനെ 19 വാർഡുകൾ ആയി തിരിച്ചിരിക്കുന്നു അവ ഇവയാണ്.
പഴയലക്കിടി,
പത്തിരിപ്പാല,
വടക്കുംമംഗലം,
കിള്ളികുറിശ്ശിമംഗലം,
ലക്കിടി സൗത്ത്‌,
ലക്കിടി നോർത്ത്‌,
മുളഞ്ഞൂർ വെസ്റ്റ്‌,
മുളഞ്ഞൂർ ഈസ്റ്റ്‌,
നെല്ലിക്കുരിശ്ശി നോർത്ത്‌,
നെല്ലിക്കുരിശ്ശി സൗത്ത്‌,
അകലൂർ,
അകലൂർ ഈസ്റ്റ്‌,
പുത്തുർ സൗത്ത്‌,
പുത്തൂർ നോർത്ത്‌,
പൂക്കാട്ടുകുന്നു,
അതിർക്കാട്, 
പെരുമ്പറമ്പ്,
തെക്കുംചോറോട്, 
തെക്കുംമംഗലം.




</doc>
<doc id="118624" url="https://ml.wikipedia.org/wiki?curid=118624" title="വാണിയംകുളം ഗ്രാമപഞ്ചായത്ത്">
വാണിയംകുളം ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ഒറ്റപ്പാലം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ വാണിയംകുളം ഗ്രാമപഞ്ചായത്ത് . വാണിയംകുളം പഞ്ചായത്തിന് 35.52 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് അനങ്ങനടി, ചളവറ എന്നീ പഞ്ചായത്തുകളും, തെക്കുഭാഗത്ത് ഭാരതപ്പുഴയും, പടിഞ്ഞാറുഭാഗത്ത് ഷൊർണ്ണൂർ നഗരസഭയും, കിഴക്കുഭാഗത്ത് ഒറ്റപ്പാലം നഗരസഭയുമാണ്. 1941-ൽ പഞ്ചായത്ത് രൂപം കൊള്ളുമ്പോൾ, ചെറുകാട്ടുപുലം, കൂനത്തറ എന്നീ രണ്ടു റവന്യൂ വില്ലേജുകളിലുൾപ്പെട്ട പ്രദേശമായിരുന്നു വാണിയംകുളം.


ടി.ആർ.കെ.എച്ച്.എസ്.എസ് വാണിയംകുളം, ജി.വി.എച്ച്.എസ്.എസ് കൂനത്തറ, ഗവണ്മെന്റ് ഐ.ടി.ഐ ഒറ്റപ്പാലം എന്നിവയാണ് പഞ്ചായത്ത് പ്രദേശത്തെ പ്രധാന വിദ്യാഭ്യാസ സ്ഥാപനങ്ങൾ.




</doc>
<doc id="118625" url="https://ml.wikipedia.org/wiki?curid=118625" title="എരമം-കുറ്റൂർ ഗ്രാമപഞ്ചായത്ത്">
എരമം-കുറ്റൂർ ഗ്രാമപഞ്ചായത്ത്

കണ്ണൂർ ജില്ലയിലെ കണ്ണൂർ താലൂക്കിലെ പയ്യന്നൂർ ബ്ളോക്കിലെ ഒരു ഗ്രാമപഞ്ചായത്താണ് എരമം കുറ്റൂർ ഗ്രാമപഞ്ചായത്ത് . എരമം, കുറ്റൂർ, വെള്ളോറ എന്നീ വില്ലേജുകളിലായി വ്യാപിച്ചുകിടക്കുന്ന, എരമം-കുറ്റൂർ ഗ്രാമപഞ്ചായത്തിന് 75.14 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് പെരിങ്ങോം-വയക്കര പഞ്ചായത്തും, തെക്കുഭാഗത്ത് കടന്നപള്ളി-പാണപ്പുഴ പഞ്ചായത്തും, പയ്യന്നൂർ മുനിസ്സിപ്പാലിറ്റിയും, കിഴക്കുഭാഗത്ത്ആലക്കോട്, ചപ്പാരപ്പടവ് പഞ്ചായത്തുകളും, പടിഞ്ഞാറുഭാഗത്ത് കാങ്കോൽ-ആലപ്പടമ്പ് പഞ്ചായത്തും, പയ്യന്നൂർ മുനിസ്സിപ്പാലിറ്റിയുമാണ്. 1955 ഏപ്രിലിൽ നിലവിൽ വന്ന കുറ്റൂർ വില്ലേജുപഞ്ചായത്തും 1956 ഏപ്രിലിൽ നിലവിൽ വന്ന എരമം വില്ലേജുപഞ്ചായത്തും സംയോജിപ്പിച്ച്, 1962 ജനുവരിയിലാണ് ഇന്നത്തെ എരമം-കുറ്റൂർ ഗ്രാമ പഞ്ചായത്ത് രൂപം കൊള്ളുന്നത്.



</doc>
<doc id="118626" url="https://ml.wikipedia.org/wiki?curid=118626" title="കരിമ്പുഴ ഗ്രാമപഞ്ചായത്ത്">
കരിമ്പുഴ ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ശ്രീകൃഷ്ണപുരം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കരിമ്പുഴ ഗ്രാമപഞ്ചായത്ത് . 47.39 ചതുരശ്രകിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് തച്ചനാട്ടുകര, കോട്ടോപ്പാടം, കുമരംപുത്തൂർ എന്നീ പഞ്ചായത്തുകളും ചൂരിയോട് പുഴയും, കിഴക്ക് കാരാകുറുശ്ശി പഞ്ചായത്ത്, തെക്ക് ചെറുപുഴയും, കരിമ്പുഴയും, പടിഞ്ഞാറ് തച്ചനാട്ടുകര പഞ്ചായത്ത് എന്നിവയുമാണ്. 
18




</doc>
<doc id="118628" url="https://ml.wikipedia.org/wiki?curid=118628" title="പൂക്കോട്ടുകാവ് ഗ്രാമപഞ്ചായത്ത്">
പൂക്കോട്ടുകാവ് ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ശ്രീകൃഷ്ണപുരം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പൂക്കോട്ടുകാവ് ഗ്രാമപഞ്ചായത്ത് . ശ്രീകൃഷ്ണപുരം, വെള്ളിനേഴി, തൃക്കടീരി എന്നീ വില്ലേജുകളുടെ പരിധിയിൽപെട്ട ഈ പഞ്ചായത്തിന് 22.01 ചതുരശ്ര കിലോമീറ്റർ വിസ്തീർണ്ണമുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് വെള്ളിനേഴി, ശ്രീകൃഷ്ണപുരം പഞ്ചായത്തുകൾ കിഴക്കുഭാഗത്ത് ശ്രീകൃഷ്ണപുരം, കടമ്പഴിപ്പുറം പഞ്ചായത്തുകൾ, തെക്കുഭാഗത്ത് തൃക്കടീരി, അമ്പലപ്പാറ പഞ്ചായത്തുകൾ, പടിഞ്ഞാറുഭാഗത്ത് വെള്ളിനേഴി, തൃക്കടീരി എന്നിവയാണ്.




</doc>
<doc id="118629" url="https://ml.wikipedia.org/wiki?curid=118629" title="തൃക്കടീരി ഗ്രാമപഞ്ചായത്ത്">
തൃക്കടീരി ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ശ്രീകൃഷ്ണപുരം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തൃക്കടീരി ഗ്രാമപഞ്ചായത്ത് . തൃക്കടീരി പഞ്ചായത്തിന് 26.28 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ കിഴക്കുഭാഗത്ത് ആറ്റാശ്ശേരി തോടും കൂനൻ മലയും തെക്കുഭാഗത്ത് അനങ്ങനൻമലയും അനങ്ങനടി പഞ്ചായത്തും, പടിഞ്ഞാറുഭാഗത്ത് ചെമ്പരത്തിമലയും, ചളവറ പഞ്ചായത്തും, വടക്കുഭാഗത്ത് വെള്ളിനേഴി പഞ്ചായത്തും ചെർപ്പുളശ്ശേരി നഗരസഭയുമാണ്. 
തിരുക്കൊടുവേലി ആണ് തൃക്കടീരി ആവുന്നത്. പ്രാചീന നെടുങ്ങനാട്ടിലെ ഭരണ സ്വരൂപിയായിരുന്ന തൃക്കടീരി നായരുടെ ആസ്ഥാനം എന്നതാണ് തൃക്കടീരിയുടെ പ്രാധാന്യം. കണ്ണന്നൂർ പടസ്വരൂപം എന്നാണു പറയുക. ഇവർ പിത്ക്കാലത്ത് വള്ളുവക്കോനാതിരി പക്ഷം ചേർന്നു. എ.ഡി. പതിനഞ്ചാം നൂററാണ്ടിൽ സാമൂതിരി നെടുങ്ങനാട് കീഴടക്കിയപ്പോൾ തൃക്കടീരി സാമൂതിരി ഭരണത്തിൻ കീഴിലായി. 1766-ൽ ഹൈദരലി മൈസൂർ പടയുമായി വന്നു. 1792-ൽ ബ്രിട്ടീഷ് ഭരണം തുടങ്ങി. മലബാർ ജില്ല, എളേടത്തമാടമ്പ് അംശം, തിരുക്കൊടുവേലി ദേശം. ഇന്ന് പാലക്കാട് ജില്ല, ഒറ്റപ്പാലം താലൂക്ക്.




</doc>
<doc id="118630" url="https://ml.wikipedia.org/wiki?curid=118630" title="വെള്ളിനേഴി ഗ്രാമപഞ്ചായത്ത്">
വെള്ളിനേഴി ഗ്രാമപഞ്ചായത്ത്

പാലക്കാട് ജില്ലയിലെ ഒറ്റപ്പാലം താലൂക്കിൽ ശ്രീകൃഷ്ണപുരം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ വെള്ളിനേഴി ഗ്രാമപഞ്ചായത്ത് . 1960-ൽ രൂപീകരിക്കപ്പെട്ട വെള്ളിനേഴി പഞ്ചായത്തിന്റെ അതിരുകൾ തെക്ക് പൂക്കോട്ട്കാവ്, തൃക്കടീരി പഞ്ചായത്തുകൾ വടക്ക് തച്ചനാട്ടുകര, കരിമ്പുഴ പഞ്ചായത്തുകൾ പടിഞ്ഞാറ് ചെർപ്പുളശ്ശേരി, തച്ചനാട്ടുകര പഞ്ചായത്തുകൾ, മലപ്പുറം ജില്ലയിലെ ആലിപ്പറമ്പ് പഞ്ചായത്ത്, കിഴക്ക് ശ്രീകൃഷ്ണപുരം, പൂക്കോട്ട്കാവ് പഞ്ചായത്തുകൾ എന്നിവയാണ്. വൻകിട ജലസേചന പദ്ധതിയായ കാഞ്ഞിരപ്പുഴ പദ്ധതിയുടെ ഇടതു കനാൽ 4000 മീറ്റർ ഈ പഞ്ചായത്തിലൂടെ കടന്നുപോകുന്നു. 

കലകളുടേയും കലാകാരൻമാരുേടയും ഗ്രാമമാണ് പാലക്കാട്ടെ വെള്ളിേനഴി. കലാ സാംസ്‌കാരിക പാരമ്പര്യം പരിഗണിച്ച് സംസ്ഥാനത്ത് കേരള സാംസ്‌കാരിക വകുപ്പ് തെരഞ്ഞെടുത്ത 20 പൈതൃകഗ്രാമങ്ങളിൽ ഒന്നായി വെള്ളിനേഴി തെരഞ്ഞെടുത്തു. 
കാന്തള്ളൂർ-
ചാമക്കുന്ന്-
വടക്കൻവെള്ളിനേഴി-
കുറുവട്ടൂർ-
കുറ്റാനശ്ശേരി-
കല്ലുമ്പുറം-
തിരുനാരായണപുരം-
തിരുവാഴിയോട്-
അങ്ങാടിക്കുളം-
കുളക്കാട്-
അടക്കാപുത്തൂർ-
ഞാളാകുറുശ്ശി-
വെള്ളിനേഴി




</doc>
<doc id="118631" url="https://ml.wikipedia.org/wiki?curid=118631" title="അലനല്ലൂർ ഗ്രാമപഞ്ചായത്ത്">
അലനല്ലൂർ ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ അലനല്ലൂർ ഗ്രാമപഞ്ചായത്ത് . അലനല്ലൂർ, കർക്കിടാംകുന്ന്, എടത്തനാട്ടുകര എന്നീ വില്ലേജുകളിലായി വ്യാപിച്ചുകിടക്കുന്ന ഈ പഞ്ചായത്തിന്റെ ആകെ വിസ്തൃതി 58.24 ചതുരശ്രകിലോമീറ്ററാണ്. 

1963-ലാണ് അലനല്ലൂർ പഞ്ചായത്ത് രൂപം കൊള്ളുന്നത് .








</doc>
<doc id="118632" url="https://ml.wikipedia.org/wiki?curid=118632" title="കാരാകുറുശ്ശി ഗ്രാമപഞ്ചായത്ത്">
കാരാകുറുശ്ശി ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ ശ്രീകൃഷ്ണപുരം ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കാരാകുറുശ്ശി ഗ്രാമപഞ്ചായത്ത് . കാരാകുറുശ്ശി വില്ലേജുപരിധിയിൽപെട്ട ഈ പഞ്ചായത്തിന് 27 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് തച്ചമ്പാറ, മണ്ണാർക്കാട് പഞ്ചായത്തുകളും, കിഴക്കുഭാഗത്ത് കരിമ്പ, തച്ചമ്പാറ പഞ്ചായത്തുകളും, തെക്കുഭാഗത്ത് കടമ്പഴിപ്പുറം പഞ്ചായത്തും, പടിഞ്ഞാറുഭാഗത്ത് കുമരംപുത്തൂർ, കരിമ്പുഴ പഞ്ചായത്തുകളുമാണ്. 1962-ലാണ് കാരാകുറുശ്ശി പഞ്ചായത്ത് നിലവിൽ വന്നത്. 



</doc>
<doc id="118633" url="https://ml.wikipedia.org/wiki?curid=118633" title="കോട്ടോപ്പാടം ഗ്രാമപഞ്ചായത്ത്">
കോട്ടോപ്പാടം ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കോട്ടോപ്പാടം ഗ്രാമപഞ്ചായത്ത് . തിരുവിഴാംകുന്ന്, അയിരൂർ, കോട്ടോപ്പാടം എന്നീ റവന്യൂ വില്ലേജുപരിധിയിൽപെട്ട ഈ പഞ്ചായത്തിന് 79.81 ചതുരശ്ര കിലോമീറ്റർ വിസ്തീർണ്ണമുണ്ട്. 1962-ലാണ് കോട്ടോപ്പാടം പഞ്ചായത്തിന്റെ പ്രാരംഭം. കിഴക്ക് കുമരംപുത്തൂർ പഞ്ചായത്തിനോട് ചേർന്ന് കിടക്കുന്ന അരിയൂർ തോടും, തെക്ക് ഒറ്റപ്പാലം താലൂക്കിലെ കുരുവിപുഴ പഞ്ചായത്തും മണ്ണാർക്കാട് താലൂക്കിലെ തച്ചനാട്ടുകരയും അതിരുടുന്നു.പടിഞ്ഞാറ് അലനല്ലൂർ പഞ്ചായത്തും മലപ്പുറം ജില്ലയുടെ താഴേക്കാട് പഞ്ചായത്തും അതിർത്തിയാകുമ്പോൾ വടക്ക് തമിഴ്‌നാട് സംസ്ഥാനത്തിലെ നീലഗിരി ജില്ലയോട് ചേർന്ന പശ്ചിമഘട്ട മലനിരകൾ അതിരിട്ടിരിക്കുന്നു.ഇപ്പോൾ ഇല്ല്യാസ് താളിയിൽ ഗ്രാമ പഞ്ചായത്ത് പ്രസിഡന്റ് ആയി നിലകൊള്ളുന്നു





</doc>
<doc id="118634" url="https://ml.wikipedia.org/wiki?curid=118634" title="കുമരംപുത്തൂർ ഗ്രാമപഞ്ചായത്ത്">
കുമരംപുത്തൂർ ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കുമരം‌പുത്തൂർ ഗ്രാമപഞ്ചായത്ത് . കുമരംപുത്തൂർ, പയ്യനെടം എന്നീ വില്ലേജുകളിലായി വ്യാപിച്ചുകിടക്കുന്ന കുമരംപുത്തൂർ ഗ്രാമപഞ്ചായത്തിന് 37.25 ചതുരശ്രകിലോമീറ്റർ വിസ്തീർണ്ണമുണ്ട്.പഞ്ചായത്തിന്റെ അതിരുകൾ വടക്കുഭാഗത്ത് ഏറനാട് താലൂക്കും, കിഴക്കുഭാഗത്ത് കുന്തിപ്പുഴയും അതിനപ്പുറം മണ്ണാർക്കാട് പഞ്ചായത്തും കാരാകുറുശി പഞ്ചായത്തും, തെക്കുഭാഗത്ത് കരിമ്പുഴ പഞ്ചായത്തും, പടിഞ്ഞാറുഭാഗത്ത് കോട്ടോപ്പാടം, കരിമ്പുഴ പഞ്ചായത്തുകളും അരിയൂർ തോടുമാണ്. 



</doc>
<doc id="118635" url="https://ml.wikipedia.org/wiki?curid=118635" title="ആത്മോപനിഷത്ത്">
ആത്മോപനിഷത്ത്

അഥർവവേദത്തിൽ ശൗനകശാഖയിൽ ഉൾപ്പെട്ട ഒരു ഉപനിഷത് ആണു ആത്മോപനിഷത്. ആത്മാവ്, അന്തരാത്മാവ്, പരമാത്മാവ് എന്നീ വിധത്തിലുള്ള പരമമായ ആത്മാവായ അംഗിരസ്സിനെ പ്രതിപാദിചു ആത്മാവിൻ അർത്ഥം അന്വെഷികുന്ന ഒരു ഉപനിഷത് ആണു ആത്മോപനിഷത്. സാധാരണ ഉപനിഷതുകളെ പൊലെ സംവാദമായൊ കഥ ആയോ പ്രതിപാതിക്കുന്നതിനു പകരം ഒരു ലേഖനം പോലെ ആണു ആത്മോപനിഷത് തയ്യാറാക്കിയിരിക്കുന്നതു.

ആത്മാവിനേ പറ്റി ഉള്ള ഉപനിഷത് ആയതു കൊണ്ടാകണം ആത്മോപനിഷത് എന്ന പെരു വരാൻ കാരണം.

അംഗിരസ്സെന്ന പരമാത്മാവ്...ആത്മാവ്,അന്തരാത്മാവ്,പരമാത്മാവ് എന്നീ മൂനു വിധത്തിൽ ഉണ്ടായി.

ശരീരത്തിലെ തൊലി,ചർമ്മം,മാംസം,മുടി,അംഗുഷ്ട്ം,വിരലുകൾ,നട്ടെല്ല്,നഖം,കണങ്കാൽ,
വയർ,നാഭി,മൂത്രേന്ദ്രിയം,കടി പ്രദേശം,ജംഘം,കഴുത്ത്,ചെവി,പുരികം,നെറ്റി,ബാഹുപാർശ്വം,ശിരസ്സ്,ധമനികൾ,
കണ്ണുകൾ ഇവയാണു അജ്ഞരുടെ ദൃഷ്ടിയിൽ ആത്മാവിന്റെ സ്വരൂപം.അവ ജനനമരണതോട് കൂടിയതാണു

ഭൂമി,ജലം,തേജസ്സ്,വായു,്ആകാശം തുടങ്ങിയ ദ്രവ്യങളും ഇചഛ-ദ്വേഷസുഖ-
ദുഖാദി ഗുണങ്ങളും കാമം,മോഹം,തർക്കം,വിതർക്കം,സ്മ്രുതി,ലിംഗം,ഉതാത്തം,അനുദാത്തം,ഹ്രിസ്വം,ദീർഘം,പ്ലുതം തുടങ്ങിയ 
സ്വരഭേദങള്ളും സ്ഖലിതം,ഗർജിതം,സ്ഫുടിതം,മ്രുദിതം,നൃത്യം,ഗീതം,വാദ്യം തുടങിയ ധ്വനി രൂപങ്ങളും പ്രളയവിജൃംഭണാദികളാൽ 
ശ്രൊതാവ്,ഘ്രാതാവ്,രസയിതാവ്,നേതാവ്,കർത്താവ്,വിജ്നാതാവ്,പുരാണപുരുഷൻ,ന്യായം,മീമാംസ തുടങ്ങിയ ധർമ്മ 
ശാസ്ത്രങ്ങളും അവയിലെല്ലാം അന്തര്യാമിയായി ശ്രവണം,ഘ്രാണനം,ആകർഷണം എന്നിവയും കർമ്മവിശേഷങ്ങളും ഈ അന്തരാത്മാവ് അനുഷ്ടിക്കുന്നു

പരമാത്മാവ് കോടികണക്കിന് ജീവികളാൽ ഈശ്വരരൂപത്തിൽ ആരാധിക്കപ്പെടുന്നതിനാൽ ഉണ്ടാകുന്നു


</doc>
<doc id="118636" url="https://ml.wikipedia.org/wiki?curid=118636" title="കാഞ്ഞിരപ്പുഴ ഗ്രാമപഞ്ചായത്ത്">
കാഞ്ഞിരപ്പുഴ ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കാഞ്ഞിരപ്പുഴ ഗ്രാമപഞ്ചായത്ത് . പൊറ്റശ്ശേരി ഒന്ന്, പൊറ്റശ്ശേരി രണ്ട് എന്നീ വില്ലേജുകളിൽ പൂർണ്ണമായും പാലക്കയം, കള്ളമല എന്നീ വില്ലേജുകളിൽ ഭാഗികമായും വ്യാപിച്ചുകിടക്കുന്ന കാഞ്ഞിരപ്പുഴ പഞ്ചായത്തിന് 58.44 ചതുരശ്രകിലോമീറ്റർ വിസ്തൃതിയുണ്ട്. പഞ്ചായത്തിന്റെ അതിരുകൾ, കിഴക്കുഭാഗത്ത് തച്ചമ്പാറ പഞ്ചായത്തും, വടക്കുഭാഗത്ത് അഗളി, തെങ്കര പഞ്ചായത്തുകളും, പടിഞ്ഞാറുഭാഗത്ത് മണ്ണാർക്കാട് പഞ്ചായത്തും, തെക്കുഭാഗത്ത് കാരാകുറുശ്ശി,തച്ചമ്പാറ പഞ്ചായത്തുകളുമാണ്. അഗളി പഞ്ചായത്തിലെ കള്ളമല, തച്ചമ്പാറ പഞ്ചായത്തിലെ പാലക്കയം എന്നീ പ്രദേശങ്ങളും മണ്ണാർക്കാട് പഞ്ചായത്തിലെ തെങ്കര വാർഡിന്റെ ഏതാനും ഭാഗവും ഈ പഞ്ചായത്തിലാണ് ഉൾപ്പെടുന്നത്.



</doc>
<doc id="118637" url="https://ml.wikipedia.org/wiki?curid=118637" title="മണ്ണാർക്കാട് ഗ്രാമപഞ്ചായത്ത്">
മണ്ണാർക്കാട് ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്തിരുന്ന ഒരു ഗ്രാമപഞ്ചായത്താണ്‌ മണ്ണാർക്കാട് ഗ്രാമപഞ്ചായത്ത് . മണ്ണാർക്കാട് ഗ്രാമപഞ്ചായത്തിന് 31.02 ചതുരശ്രകിലോമീറ്റർ വിസ്തീർണ്ണമുണ്ടായിരുന്നു. ഈ പഞ്ചായത്തിന്റെ അതിരുകൾ കിഴക്കുഭാഗത്ത് കാഞ്ഞിരപ്പുഴ പഞ്ചായത്തും, തെക്കുഭാഗത്ത് കാരാകുറുശ്ശി പഞ്ചായത്തും പടിഞ്ഞാറുഭാഗത്ത് കമരംപുത്തൂർ പഞ്ചായത്തും, വടക്കുഭാഗത്ത് തെങ്കര പഞ്ചായത്തുമായിരുന്നു. പശ്ചിമഘട്ടത്തിലെ നീലഗിരി ബയോസ്ഫിയർ റിസർവ് വൻത്തിന്റെ കേന്ദ്രഭാഗമായ 89 ചതുരശ്രകിലോമീറ്റർ വ്യാപ്തിയുള്ള സൈലന്റ്‌വാലി ദേശീയോദ്യാനത്തിന്റെ നല്ലൊരുഭാഗം മണ്ണാർക്കാട് പഞ്ചായത്തിലായിരുന്നു. 1991-ലെ സെൻസസ്സ് രേഖയിൽ മണ്ണാർക്കാട്, മുൻസിപ്പാലിറ്റിയായി രേഖപ്പെടുത്തിയിട്ടുണ്ട്. എന്നാൽ, 2015 ജനുവരി 14ന് മാത്രമാണ് മണ്ണാർക്കാടിനെ ഔദ്യോഗിക നഗരസഭയാക്കി ഉയർത്തിയത്.



</doc>
<doc id="118638" url="https://ml.wikipedia.org/wiki?curid=118638" title="തച്ചനാട്ടുകര ഗ്രാമപഞ്ചായത്ത്">
തച്ചനാട്ടുകര ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തച്ചനാട്ടുകര ഗ്രാമപഞ്ചായത്ത് . തച്ചനാട്ടുകര ഒന്ന്, തച്ചനാട്ടുകര രണ്ട് എന്നീ വില്ലേജുകളിലായി വ്യാപിച്ചുകിടക്കുന്ന ഈ പഞ്ചായത്തിന് 35.04 ചതുരശ്ര കിലോമീറ്റർ വിസ്തീർണ്ണമുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് താഴേക്കോട് പഞ്ചായത്തും, കിഴക്കുഭാഗത്ത് കോട്ടോപ്പാടം, കരിമ്പുഴ പഞ്ചായത്തുകളും, തെക്കുഭാഗത്ത് വെള്ളിനേഴി, ആലിപ്പറമ്പ് പഞ്ചായത്തുകളും, പടിഞ്ഞാറുഭാഗത്ത് താഴേക്കോട്, ആലിപ്പറമ്പ് പഞ്ചായത്തുകളുമാണ്. പാലക്കാട് ജില്ലയുടെ പടിഞ്ഞാറേ അതിർത്തിയിൽ മലപ്പുറം ജില്ലയുമായി അതിർത്തി പങ്കിട്ടുകൊണ്ട് തേങ്ങാകണ്ടം മലക്കും മുറിയംകണ്ണിപുഴക്കുമിടയിൽ സ്ഥിതിചെയ്യുന്ന ഭുപ്രദേശമാണ് തച്ചനാട്ടുകര പഞ്ചായത്ത്. മലബാർ ജില്ലയിലെ വള്ളുവനാട് താലൂക്കിൽ ഉൾപ്പെട്ടിരുന്ന ഈ കര 1969-ഓടു കൂടി മലപ്പുറം-പാലക്കാട് ജില്ലകളുടെ അതിർത്തി പ്രദേശമായി.






</doc>
<doc id="118639" url="https://ml.wikipedia.org/wiki?curid=118639" title="തെങ്കര ഗ്രാമപഞ്ചായത്ത്">
തെങ്കര ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ മണ്ണാർക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തെങ്കര ഗ്രാമപഞ്ചായത്ത് . മണ്ണാർക്കാട് ഒന്ന്, മണ്ണാർക്കാട് രണ്ട് വില്ലേജ് പരിധിയിലുൾപ്പെടുന്ന തെങ്കര ഗ്രാമപഞ്ചായത്തിന് 16.62 ചതുരശ്രകിലോമീറ്റർ വിസ്തീർണ്ണമുണ്ട്. 2005 ഓക്ടോബർ 2-ാം തിയതിയാണ് തെങ്കര ഗ്രാമപഞ്ചായത്ത് നിലവിൽ വന്നത്. ഈ പഞ്ചായത്തിന്റെ അതിരുകൾ വടക്കുഭാഗത്ത് പുതൂർ പഞ്ചായത്തും, കിഴക്കുഭാഗത്ത് അഗളി, കാഞ്ഞിരപുഴ പഞ്ചായത്തുകളും, തെക്കുഭാഗത്ത് മണ്ണാർക്കാട്, കാഞ്ഞിരപുഴ പഞ്ചായത്തുകളും, പടിഞ്ഞാറുഭാഗത്ത് മണ്ണാർക്കാട്, കുമരംപുത്തൂർ പഞ്ചായത്തുകളുമാണ്. പ്രസിദ്ധ ടൂറിസ്റ്റുകേന്ദ്രമായ സൈലന്റ്വാലി ദേശീയോദ്യാനം ഈ പഞ്ചായത്തിലാണ് സ്ഥിതി ചെയ്യുന്നത്. സൈലന്റ്വാലി ഉൾപ്പെടെ, പഞ്ചായത്തിലെ മൊത്തം ഭൂവിസ്തൃതിയുടെ 40% വനമേഖലയാണ്. 

ആകെ 17 വാർഡുകലാണ് ഉള്ളത്.




</doc>
<doc id="118640" url="https://ml.wikipedia.org/wiki?curid=118640" title="പുതൂർ ഗ്രാമപഞ്ചായത്ത്">
പുതൂർ ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ അട്ടപ്പാടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പുതൂർ ഗ്രാമപഞ്ചായത്ത് . പാടവയ പുത്തുഴ വില്ലേജുപരിധിയിൽപെട്ട ഈ പഞ്ചായത്തിന് 413.47 ചതുരശ്ര കിലോമീറ്റർ വിസ്തീർണ്ണമുണ്ട്. കേരളത്തിലെ ഏറ്റവും വലിയ പഞ്ചായത്തുകളിൽ ഒന്നാണ് പുതൂർ ഗ്രാമപഞ്ചായത്ത്. 13 വാർഡുകളുള്ള ഈ പഞ്ചായത്തിന്റെ അതിരുകൾ വടക്കുഭാഗത്ത് തമിഴ്‌നാട് സംസ്ഥാനവും, കിഴക്കുഭാഗത്ത് ഷോളയൂർ പഞ്ചായത്തും, തമിഴ്‌നാട് സംസ്ഥാനവും, പടിഞ്ഞാറുഭാഗത്ത് കോട്ടോപ്പാടം, അലനല്ലൂർ പഞ്ചായത്തുകളും തെക്കുഭാഗത്ത് ഷോളയൂർ, അഗളി, തെങ്കര, കുമരംപുത്തൂർ എന്നീ പഞ്ചായത്തുകളുമാണ്. 1968-വരെ നിലനിന്നിരുന്ന അട്ടപ്പാടി പഞ്ചായത്ത് വിഭജിച്ചാണ് പുതൂർ പഞ്ചായത്ത് രൂപീകരിച്ചത്.




</doc>
<doc id="118641" url="https://ml.wikipedia.org/wiki?curid=118641" title="ഷോളയൂർ ഗ്രാമപഞ്ചായത്ത്">
ഷോളയൂർ ഗ്രാമപഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിൽ അട്ടപ്പാടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ ഷോളയൂർ ഗ്രാമപഞ്ചായത്ത് . 1968 ൽ ആണ് ഷോളയൂർ ഗ്രാമപഞ്ചായത്ത് രൂപീകൃതമാകുന്നത്. 150.76 ചതുരശ്രകിലോമീറ്റർ വിസ്തൃതിയുള്ള പഞ്ചായത്താണിത്. പഞ്ചായത്തിന്റെ അതിരുകൾ വടക്ക് അഗളി പഞ്ചായത്ത്, തമിഴ്‌നാട്, കിഴക്ക് തമിഴ്‌നാട്, തെക്ക് അഗളി പഞ്ചായത്ത്, പടിഞ്ഞാറ് അഗളി പഞ്ചായത്ത് എന്നിവയാണ്. ശിരുവാണി മലനിരകളും മലനിരകളുടെ തെക്കു വടക്കൻ ചെരിവുകളും കുന്നുകളും ചേർന്ന നീലഗിരി കുന്നുകളുടെ താഴ്വര വരെ നീണ്ടുകിടക്കുന്ന വിസ്തൃതമായ ഭൂപ്രദേശമാണ് ഷോളയൂർ പഞ്ചായത്ത്.



</doc>
<doc id="118642" url="https://ml.wikipedia.org/wiki?curid=118642" title="കൊടുമ്പ് ഗ്രാമപഞ്ചായത്ത്">
കൊടുമ്പ് ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കൊടുമ്പ് ഗ്രാമപഞ്ചായത്ത് . ഓലശ്ശേരി, കൊടുമ്പ്, തിരുവാലത്തൂർ എന്നീ പഞ്ചായത്തുകൾ സംയോജിപ്പിച്ച് 1964-ൽ രഹസ്യബാലറ്റ് മുഖേന നടന്ന തെരഞ്ഞെടുപ്പിലൂടെ ഇന്നത്തെ കൊടുമ്പ് പഞ്ചായത്ത് നിലവിൽ വന്നു. കിഴക്ക് പൊൽപ്പുള്ളി, എലപ്പുള്ളി പഞ്ചായത്തുകൾ, പടിഞ്ഞാറ് പാലക്കാട് മുനിസിപ്പാലിറ്റി, കണ്ണാടി ഗ്രാമപഞ്ചായത്ത്, തെക്ക് പെരുവെമ്പ്, പൊൽപ്പുള്ളി പഞ്ചായത്തുകൾ, വടക്ക് മരുതറോഡ് ഗ്രാമപഞ്ചായത്ത്, പാലക്കാട് മുനിസിപ്പാലിറ്റി എന്നിവയാണ് പഞ്ചായത്തിന്റെ അതിരുകൾ. 25.42 ചതുരശ്ര കിലോമീറ്റർ വിസ്തൃതിയുള്ള പഞ്ചായത്ത് ഭുപ്രകൃതിയനുസരിച്ച് ഇടനാട് മേഖലയിൽ വരുന്നു.



</doc>
<doc id="118643" url="https://ml.wikipedia.org/wiki?curid=118643" title="കേരളശ്ശേരി ഗ്രാമപഞ്ചായത്ത്">
കേരളശ്ശേരി ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കേരളശ്ശേരി ഗ്രാമപഞ്ചായത്ത് . കേരളശ്ശേരി, കുണ്ടളശ്ശേരി, തടുക്കശ്ശേരി, വടശ്ശേരി എന്നീ പഞ്ചായത്തുകൾ ചേർന്ന് 1960-ലാണ് കേരളശ്ശേരി ഗ്രാമപഞ്ചായത്ത് ഔദ്യോഗികമായി നിലവിൽ വന്നത്. പഞ്ചായത്തിന്റെ അതിരുകൾ കിഴക്ക് കോങ്ങാട്, മങ്കര പഞ്ചായത്തുകൾ, തെക്ക് മണ്ണൂർ, മങ്കര പഞ്ചായത്തുകൾ, പടിഞ്ഞാറ് അമ്പലപ്പാറ, കോങ്ങാട്, കടമ്പഴിപ്പുറം പഞ്ചായത്തുകൾ, വടക്ക് കോങ്ങാട് പഞ്ചായത്ത് എന്നിവയാണ്. 23.95 ചതുരശ്ര കിലോമീറ്റർ വിസ്തൃതിയുള്ള പഞ്ചായത്ത് 17 വാർഡുകളായി വിഭജിച്ചിരിക്കുന്നു. കേരളശ്ശേരി ഗ്രാമപഞ്ചായത്തിന്റെ മൊത്തം ഭൂവിസ്തൃതിയുടെ 10% വനമേഖലയാണ്. 



</doc>
<doc id="118644" url="https://ml.wikipedia.org/wiki?curid=118644" title="കോങ്ങാട് ഗ്രാമപഞ്ചായത്ത്">
കോങ്ങാട് ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കോങ്ങാട് ഗ്രാമപഞ്ചായത്ത് . 1962-ൽ കോങ്ങാട്, ചെറായ, പെരിങ്ങോട് പഞ്ചായത്തുകൾ കൂട്ടിച്ചേർത്ത് ഇന്നത്തെ കോങ്ങാട് പഞ്ചായത്ത് രൂപീകരിച്ചു. പഞ്ചായത്തിന്റെ അതിരുകൾ വടക്ക് കരിമ്പ, കടമ്പഴിപ്പുറം, മുണ്ടൂർ പഞ്ചായത്തുകൾ, കിഴക്ക് മുണ്ടൂർ, പറളി പഞ്ചായത്തുകൾ, തെക്ക് പറളി, കേരളശ്ശേരി, മങ്കര പഞ്ചായത്തുകൾ, പടിഞ്ഞാറ് കടമ്പഴിപ്പുറം പഞ്ചായത്ത് എന്നിവയാണ്. 33.55 ചതുരശ്ര കിലോമീറ്റർ വിസ്തൃതിയുള്ള അർദ്ധ മലമ്പ്രദേശമാണ് കോങ്ങാട് പഞ്ചായത്ത്. മൊത്തം വിസ്തൃതിയുടെ 5% മാണ് വനപ്രദേശം.



</doc>
<doc id="118645" url="https://ml.wikipedia.org/wiki?curid=118645" title="മങ്കര ഗ്രാമപഞ്ചായത്ത്">
മങ്കര ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മങ്കര ഗ്രാമപഞ്ചായത്ത് . മങ്കര വില്ലേജുപരിധിയിലുൾപ്പെടുന്ന മങ്കര ഗ്രാമപഞ്ചായത്തിന് 20.53 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കേരളശ്ശേരി, കോങ്ങാട്, പറളി പഞ്ചായത്തുകളും, കിഴക്കുഭാഗത്ത് പറളി, കോട്ടായി പഞ്ചായത്തുകളും, തെക്കുഭാഗത്ത് പെരിങ്ങോട്ടുകുറുശ്ശി, ലക്കിടിപേരൂർ പഞ്ചായത്തുകളും, പടിഞ്ഞാറുഭാഗത്ത് ലക്കിടിപേരൂർ, മണ്ണൂർ, കേരളശ്ശേരി പഞ്ചായത്തുകളുമാണ്. 1961-ലാണ് മങ്കര പഞ്ചായത്ത് നിലവിൽ വന്നത്. കേന്ദ്രസർക്കാരിന്റെ 2008-09-ലെ നിർമ്മൽ പുരസ്കാരം ലഭിച്ച പഞ്ചായത്താണിത്.



</doc>
<doc id="118646" url="https://ml.wikipedia.org/wiki?curid=118646" title="മണ്ണൂർ ഗ്രാമപഞ്ചായത്ത്">
മണ്ണൂർ ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മണ്ണൂർ ഗ്രാമപഞ്ചായത്ത് . 1954 ൽ കമ്മ്യൂണിറ്റി പ്രോജക്ടുകൾ രൂപം കൊണ്ടതിനെ തുടർന്നാണ് മണ്ണൂർ പഞ്ചായത്ത് നിലവിൽ വന്നത്. 1962 ൽ വില്ലേജുകൾ പുന:സംഘടിപ്പിച്ചപ്പോൾ കിഴക്കുംപുറം, നഗരിപ്പുറം, മണ്ണൂർ എന്നീ റവന്യൂവില്ലേജുകൾ കൂട്ടിച്ചേർത്താണ് നിലവിലുള്ള മണ്ണൂർ പഞ്ചായത്ത് രൂപീകരിച്ചത്. മണ്ണൂർ വില്ലേജ് പരിധിയിലുള്ള ഈ പഞ്ചായത്തിന്റെ വിസ്തൃതി 1851.23 ഹെക്ടറാണ്. ഈ പഞ്ചായത്തിന്റെ അതിരുകൾ വടക്കുഭാഗം കേരളശ്ശേരി പഞ്ചായത്തും, തെക്ക്ഭാഗം പാലക്കാട്-ഷൊർണ്ണൂർ പഞ്ചായത്തുകളും, കിഴക്ക്ഭാഗം മങ്കര പഞ്ചായത്തും, പടിഞ്ഞാറുഭാഗം അമ്പലപ്പാറ, ലക്കിടിപേരൂർ പഞ്ചായത്തുകളുമാണ്.

14 വാർഡുകൾ




</doc>
<doc id="118647" url="https://ml.wikipedia.org/wiki?curid=118647" title="മുണ്ടൂർ ഗ്രാമപഞ്ചായത്ത്">
മുണ്ടൂർ ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മുണ്ടൂർ ഗ്രാമപഞ്ചായത്ത് . മുണ്ടൂർ ഒന്ന്, മുണ്ടൂർ രണ്ട്, എഴക്കാട് എന്നീ വില്ലേജുകളിലായി വ്യാപിച്ചുകിടക്കുന്ന മുണ്ടൂർ ഗ്രാമപഞ്ചായത്തിന് 30.04 ചതുരശ്രകിലോമീറ്റർ വിസ്തൃതിയുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് പുതുപ്പരിയാരം, കരിമ്പ പഞ്ചായത്തുകളും, തെക്കുഭാഗത്ത് പുതുപരിയാരം, പറളി പഞ്ചായത്തുകളും, കിഴക്കുഭാഗത്ത് പുതുപ്പരിയാരം പഞ്ചായത്തും, പടിഞ്ഞാറുഭാഗത്ത് കോങ്ങാട്, കരിമ്പ പഞ്ചായത്തുകളുമാണ്. 1955-ലാണ് ഈ പഞ്ചായത്ത് രൂപം കൊണ്ടത്. അന്നു മുണ്ടൂർ അംശം മാത്രമടങ്ങിയതായിരുന്നു മുണ്ടൂർ പഞ്ചായത്ത്. പിന്നീട് 1960ൽ പഞ്ചായത്ത് ഡിലിമിറ്റേഷൻ വന്നതോടെ മുണ്ടൂർ വില്ലേജ്, പൂതനൂർ വില്ലേജ്, എഴക്കാട് വില്ലേജ്, കാഞ്ഞിക്കുളം വില്ലേജ് എന്നിവ ചേർത്ത് ഇന്നത്തെ രൂപത്തിലുള്ള പഞ്ചായത്ത് നിലവിൽ വന്നു. പിൽക്കാലത്ത് ഈ പ്രദേശമാകെ ഇന്നു കാണുന്ന മട്ടിൽ രണ്ടു വില്ലേജുകളാക്കി ചുരുക്കി. ഒരു മലയോരപ്രദേശമായ മുണ്ടൂർ പഞ്ചായത്ത് ഇന്നത്തെ രൂപത്തിൽ നിലവിൽ വന്നത് 1962-ലാണ്.



</doc>
<doc id="118648" url="https://ml.wikipedia.org/wiki?curid=118648" title="പറളി ഗ്രാമപഞ്ചായത്ത്">
പറളി ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പറളി ഗ്രാമപഞ്ചായത്ത്. പറളി ഒന്ന് (തേനൂർ, കിണാവല്ലൂർ), പറളി രണ്ട് (എടത്തറ, കമ്പ, മനയ്‌ക്കമ്പാട്, ഓടനൂർ) എന്നീ വില്ലേജുകളിലായി വ്യാപിച്ചുകിടക്കുന്ന ഈ പഞ്ചായത്തിന് 30.27 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് അയ്യർമല, വള്ളിക്കോടൻ മല, മുണ്ടൂർ പഞ്ചായത്ത് എന്നിവയും, കിഴക്കുഭാഗത്ത് പുതുപ്പരിയാരം, പിരായിരി പഞ്ചായത്തുകളും, തെക്കുഭാഗത്ത് ഭാരതപ്പുഴയും കോട്ടായി പഞ്ചായത്തും, പടിഞ്ഞാറുഭാഗത്ത് മങ്കര പഞ്ചായത്തുമാണ്.



</doc>
<doc id="118649" url="https://ml.wikipedia.org/wiki?curid=118649" title="പിരായിരി ഗ്രാമപഞ്ചായത്ത്">
പിരായിരി ഗ്രാമപഞ്ചായത്ത്

പാലക്കാട് ജില്ലയിലെ പാലക്കാട് താലൂക്കിൽ പാലക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പിരായിരി ഗ്രാമപഞ്ചായത്ത്. പിരായിരി പഞ്ചായത്ത് രൂപീകൃതമായത് 1.1.1962ൽ ആണ്. പിരായിരി, കൊടുന്തിരപ്പുള്ളി എന്നീ രണ്ടു പഞ്ചായത്തുകളെ സംയോജിപ്പിച്ചുകൊണ്ടാണ് പിരായിരി പഞ്ചായത്ത് രൂപീകരിച്ചത്. 18.69 ചതുരശ്ര കിലോമീറ്റർ വിസ്തൃതിയുള്ള പഞ്ചായത്ത് 12 വാർഡുകളായി വിഭജിച്ചിരിക്കുന്നു. പഞ്ചായത്തിന്റെ അതിർത്തികൾ വടക്ക് പറളി, പുതുപ്പരിയാരം പഞ്ചായത്തുകളും തെക്ക് കണ്ണാടി, മാത്തൂർ പഞ്ചായത്തുകളും, കിഴക്ക് പുതുപ്പരിയാരം പഞ്ചായത്തും, പാലക്കാട് മുനിസിപ്പാലിറ്റിയും പടിഞ്ഞാറ് പറളി, മാത്തൂർ പഞ്ചായത്തുകളുമാണ്. പഞ്ചായത്തിന്റെ തെക്കുഭാഗത്തുകൂടി കണ്ണാടിപ്പുഴയും, വടക്കുഭാഗത്തുകൂടി കൽപാത്തിപ്പുഴയും, ഒഴുകുന്നു.



</doc>
<doc id="118650" url="https://ml.wikipedia.org/wiki?curid=118650" title="കോട്ടായി ഗ്രാമപഞ്ചായത്ത്">
കോട്ടായി ഗ്രാമപഞ്ചായത്ത്

പാലക്കാട് ജില്ലയിലെ ആലത്തൂർ താലൂക്കിൽ കുഴൽമന്ദം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കോട്ടായി ഗ്രാമപഞ്ചായത്ത് . കോട്ടായി ഒന്ന്, കോട്ടായി രണ്ട് എന്നീ വില്ലേജുകളിലായി വ്യാപിച്ചുകിടക്കുന്ന കോട്ടായി ഗ്രാമപഞ്ചായത്തിന് 19.86 ചതുരശ്രകിലോമീറ്റർ വിസ്തൃതിയുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് പറളി പഞ്ചായത്തും, കിഴക്കുഭാഗത്ത് മാത്തൂർ പഞ്ചായത്തും, തെക്കുഭാഗത്ത് കുത്തന്നുർ പഞ്ചായത്തും, പടിഞ്ഞാറുഭാഗത്ത് പെരിങ്ങോട്ടുകുറിശ്ശി പഞ്ചായത്തുമാണ്. 1934-ലാണ് കോട്ടായി പഞ്ചായത്ത് രൂപീകൃതമായത്. 



</doc>
<doc id="118651" url="https://ml.wikipedia.org/wiki?curid=118651" title="കുത്തന്നൂർ ഗ്രാമപഞ്ചായത്ത്">
കുത്തന്നൂർ ഗ്രാമപഞ്ചായത്ത്

പാലക്കാട് ജില്ലയിലെ ആലത്തൂർ താലൂക്കിൽ കുഴൽമന്ദം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കുത്തന്നൂർ ഗ്രാമപഞ്ചായത്ത് . കുത്തന്നൂർ, തോലന്നൂർ എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് കുത്തന്നൂർ. പഞ്ചായത്തിന്റെ അതിരുകൾ വടക്ക് പെരിങ്ങോട്ടുകുറിശ്ശി, കോട്ടായി, മാത്തൂർ പഞ്ചായത്തുകൾ, കിഴക്ക് കുഴൽമന്ദം പഞ്ചായത്ത്, തെക്ക് എരിമയൂർ, തരൂർ പഞ്ചായത്തുകൾ, പടിഞ്ഞാറ് പെരിങ്ങോട്ടുകുറിശ്ശി പഞ്ചായത്ത് എന്നിവയാണ്. കുത്തന്നൂർ പഞ്ചായത്തിന്റെ ആകെ വിസ്തൃതി 35.83 ചതുരശ്ര കിലോമീറ്റർ ആണ്.കുത്തനൂർ പഞ്ചായത്തിലെ ചരിത്രപ്രധാനമായ സ്ഥലമാണ് മുപ്പുഴ കാട്.മരുതംതടം മുപ്പുഴ പതിനൊന്നാം വാർഡിലാണ് ഇവിടെ നീളിപ്പാറ ഹനഫി ജുമാ മസ്ജിദും.ശ്രി ദുർഗ്ഗദേവി ക്ഷേത്രവും ഉണ്ട് പത്താം വാർഡ് മലഞ്ചിറ്റി കോണിക്കുന്ന് ഇവിടെ കയറാംപാറ മഖ്ബറ ജാറവും ഉണ്ട് നിരവധി വിശ്യാസികൾ ഇവിടേക്ക് സന്ദർശിക്കാൻ വരുന്നുണ്ട്.

ഇന്ത്യൻ നാഷ്ണൽ കോൺഗ്രസിനും കമ്മ്യൂണിസ്റ്റ് മാർക്സിസ്റ്റു പാർട്ടിക്ക് ഒരുപോലെ സ്വധീനമുള്ള പഞ്ചായത്താണ് ബിജെപിക്ക് വലിയ മുന്നേറ്റമില്ല

ഗവ.ആർട്ടസ് ആന്റ് സയൻസ് കോളേജ് തോലന്നൂർ
കുത്തനൂർ ഹൈയർ സെക്കണ്ടറി സ്കൂൾ
തോലന്നൂർ ഗവ.ഹൈയർ സെക്കണ്ടറി സ്കൂൾ
JBS മലൻഞ്ചിറ്റി
JBS കളപ്പാറ
തപോവനം ഇംഗ്ലീഷ് മീഡിയം സ്കൂൾ
NSS ഇംഗ്ലീഷ് മിഡീയം സ്കൂൾ

ഇന്ത്യൻ നാഷ്ണൽ കോൺഗ്രസ്സ് നേത്യത്വം നൽകുന്ന മുന്നണിയാണ് കുത്തനൂർ ഗ്രാമപഞ്ചായത്ത് ഭരണസമിതി പ്രസിഡന്റ് മായ മുരളീധരൻ

8 എൽ ഡി എഫ്
8 യു ഡി എഫ്




</doc>
<doc id="118653" url="https://ml.wikipedia.org/wiki?curid=118653" title="കുഴൽമന്ദം ഗ്രാമപഞ്ചായത്ത്">
കുഴൽമന്ദം ഗ്രാമപഞ്ചായത്ത്

പാലക്കാട് ജില്ലയിലെ ആലത്തൂർ താലൂക്കിൽ കുഴൽമന്ദം ബ്ലോക്ക് പഞ്ചായത്തിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കുഴൽമന്ദം ഗ്രാമപഞ്ചായത്ത് . 30.62 ചതുരശ്രകിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ കിഴക്ക് തേങ്കുറിശ്ശി പഞ്ചായത്ത്, പടിഞ്ഞാറ് കുത്തന്നൂർ പഞ്ചായത്ത്, വടക്ക് മാത്തൂർ പഞ്ചായത്ത്, തെക്ക് എരിമയൂർ പഞ്ചായത്ത് എന്നിവയാണ്.
കുഴൽമന്ദം ഗ്രാമപഞ്ചായത്തിൽ 17 വാർഡുകൾ ഉണ്ട്. 




</doc>
<doc id="118654" url="https://ml.wikipedia.org/wiki?curid=118654" title="പെരിങ്ങോട്ടുകുറിശ്ശി ഗ്രാമപഞ്ചായത്ത്">
പെരിങ്ങോട്ടുകുറിശ്ശി ഗ്രാമപഞ്ചായത്ത്

പാലക്കാട് ജില്ലയിലെ ആലത്തൂർ താലൂക്കിൽ കുഴൽമന്ദം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പെരിങ്ങോട്ടുകുറിശ്ശി ഗ്രാമപഞ്ചായത്ത് . പെരിങ്ങോട്ടുകുറിശ്ശി ഒന്ന്, പെരിങ്ങോട്ടുകുറിശ്ശി രണ്ട് എന്നീ വില്ലേജുകളിലായി വ്യാപിച്ചുകിടക്കുന്ന പെരിങ്ങോട്ടുകുറിശ്ശി ഗ്രാമപഞ്ചായത്തിന് 31.45 ചതുരശ്രകിലോമീറ്റർ വിസ്തീർണ്ണമുണ്ട്. 10 വാർഡുകളുള്ള ഈ പഞ്ചായത്തിന്റെ അതിരുകൾ കിഴക്കുഭാഗത്ത് കോട്ടായി പഞ്ചായത്തും, വടക്കുഭാഗത്ത് ഭാരതപ്പുഴയും, പടിഞ്ഞാറുഭാഗത്ത് തിരുവില്വാമല പഞ്ചായത്തും, തെക്കുഭാഗത്ത് കുത്തന്നൂർ, തരൂർ പഞ്ചായത്തുകളുമാണ്. 1954-ലാണ് ചൂലനൂർ, പെരിങ്ങോട്ടുകുറിശ്ശി, പരുത്തിപ്പുള്ളി എന്നീ ഗ്രാമപഞ്ചായത്തുകൾ ഉണ്ടായത്. 1962-ലെ കേരള പഞ്ചായത്ത് ആക്ട് ആന്റ് റൂൾസ് പ്രകാരം പഞ്ചായത്ത് പുന:സംഘടിപ്പിച്ചപ്പോൾ മൂന്നു ഗ്രാമപഞ്ചായത്തുകളേയും ചേർത്ത് പെരിങ്ങോട്ടുകുറിശ്ശി എന്ന പേരിൽ ഒറ്റ ഗ്രാമപഞ്ചായത്താക്കി. ഇന്ത്യയിലെ ഏക മയിൽ സംരക്ഷണകേന്ദ്രമായ ചൂലനൂർ മയിൽ സംരക്ഷണ കേന്ദ്രം ഈ പഞ്ചായത്തിലാണ്.



</doc>
<doc id="118655" url="https://ml.wikipedia.org/wiki?curid=118655" title="തേങ്കുറിശ്ശി ഗ്രാമപഞ്ചായത്ത്">
തേങ്കുറിശ്ശി ഗ്രാമപഞ്ചായത്ത്

പാലക്കാട് ജില്ലയിലെ ആലത്തൂർ താലൂക്കിൽ കുഴൽമന്ദം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തേങ്കുറിശ്ശി ഗ്രാമപഞ്ചായത്ത് . 1962-ലാണ് തേങ്കുറിശ്ശി, വിളയന്നൂർ, വിളയൽ, ചാത്തന്നൂർ, മഞ്ഞളൂർ, വെമ്പല്ലൂർ എന്നീ പ്രദേശങ്ങളെ ഏകീകരിച്ചുകൊണ്ട് തേങ്കുറിശ്ശി ഗ്രാമപ്പഞ്ചായത്ത് രൂപീകരിച്ചുകൊണ്ടുള്ള ഉത്തരവ് നടന്നത്. 1964 ജനുവരി 1-ാം തീയതിയാണ് തേങ്കുറിശ്ശി ഗ്രാമപഞ്ചായത്ത് നിലവിൽ വന്നത്. 29.92 ചതുരശ്ര കിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് കണ്ണാടി, കുഴൽമന്ദം ഗ്രാമപഞ്ചായത്തുകൾ, തെക്ക് എരിമയൂർ, കൊടുവായൂർ, പല്ലശ്ശന ഗ്രാമപഞ്ചായത്തുകൾ, കിഴക്ക് കൊടുവായൂർ, പെരുവെമ്പ് ഗ്രാമപഞ്ചായത്തുകൾ, പടിഞ്ഞാറ് കുഴൽമന്ദം, എരിമയൂർ ഗ്രാമപഞ്ചായത്തുകൾ എന്നിവയാണ്. 



</doc>
<doc id="118656" url="https://ml.wikipedia.org/wiki?curid=118656" title="കണ്ണാടി ഗ്രാമപഞ്ചായത്ത്">
കണ്ണാടി ഗ്രാമപഞ്ചായത്ത്

പാലക്കാട് ജില്ലയിലെ ആലത്തൂർ താലൂക്കിൽ കുഴൽമന്ദം ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കണ്ണാടി ഗ്രാമപഞ്ചായത്ത് . 1963-ൽ ആണ് ഈ പഞ്ചായത്ത് നിലവിൽ വന്നത്. 19.80 ചതുരശ്ര കിലോമീറ്റർ വിസ്തൃതിയുള്ള പഞ്ചായത്തിന്റെ കിഴക്ക് കൊടുമ്പ് പഞ്ചായത്തും, പടിഞ്ഞാറ് മാത്തൂർ, കുഴൽമന്ദം പിരായിരി പഞ്ചായത്തുകളും, തെക്ക് തേങ്കുറിശ്ശി, പെരുവെമ്പ് പഞ്ചായത്തുകളും, വടക്ക് പിരായിരി പഞ്ചായത്തും പാലക്കാട് മുനിസിപ്പാലിറ്റിയുമാണ് അതിരുകൾ. 1954 മെയ് 24-ന് കണ്ണാടി ഗ്രാമപഞ്ചായത്തിൽ ആദ്യത്തെ ഭരണസമിതി നിലവിൽ വന്നു. 



</doc>
<doc id="118657" url="https://ml.wikipedia.org/wiki?curid=118657" title="എരുത്തേമ്പതി ഗ്രാമപഞ്ചായത്ത്">
എരുത്തേമ്പതി ഗ്രാമപഞ്ചായത്ത്

പാലക്കാട് ജില്ലയിലെ ചിറ്റൂർ താലൂക്കിൽ ചിറ്റൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ എരുത്തേമ്പതി ഗ്രാമപഞ്ചായത്ത് . എരുത്തേമ്പതി, കോഴിപ്പതി എന്നീ വില്ലേജുകളിലായി വ്യാപിച്ചുകിടക്കുന്ന ഈ പഞ്ചായത്തിന്റെ വിസ്തൃതി 36.93 ചതുരശ്രകിലോമീറ്ററാണ്. ഈ പഞ്ചായത്തിന്റെ അതിരുകൾ വടക്കുഭാഗത്ത് വടകരപ്പതി പഞ്ചായത്തും, തെക്കുഭാഗത്ത് കൊഴിഞ്ഞാമ്പാറ പഞ്ചായത്തും, കിഴക്കുഭാഗത്ത് തമിഴ്‌നാട് പൊള്ളാച്ചി താലൂക്കും, പടിഞ്ഞാറുഭാഗത്ത് കൊഴിഞ്ഞാമ്പാറ പഞ്ചായത്തുമാണ്. പശ്ചിമഘട്ടത്തിലെ നീലഗിരി മലയ്ക്കും ആനമലയ്ക്കും മധ്യേ പാലക്കാട് ചുരത്തിൽ സമുദ്രനിരപ്പിൽ നിന്നും ഏകദേശം 180 മീറ്റർ ഉയരത്തിൽ സ്ഥിതി ചെയ്യുന്ന ഒരു പ്രദേശമാണ് എരുത്തേമ്പതി പഞ്ചായത്ത്.



</doc>
<doc id="118658" url="https://ml.wikipedia.org/wiki?curid=118658" title="കൊഴിഞ്ഞാമ്പാറ ഗ്രാമപഞ്ചായത്ത്">
കൊഴിഞ്ഞാമ്പാറ ഗ്രാമപഞ്ചായത്ത്

പാലക്കാട് ജില്ലയിലെ ചിറ്റൂർ താലൂക്കിൽ ചിറ്റൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കൊഴിഞ്ഞാമ്പാറ ഗ്രാമപഞ്ചായത്ത് . കൊഴിഞ്ഞാമ്പാറ, വലിയവള്ളംപതി, കുന്നം എന്നീ വില്ലേജുകളിലായി വ്യാപിച്ചുകിടക്കുന്ന കൊഴിഞ്ഞാമ്പാറ ഗ്രാമപഞ്ചായത്തിന് 43.84 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് വടകരപ്പതി പഞ്ചായത്തും, തെക്കുഭാഗത്ത് പെരുമാട്ടി പഞ്ചായത്തും കിഴക്കുഭാഗത്ത് എരുത്തേമ്പതി പഞ്ചായത്തും, തമിഴ്‌നാടും, പടിഞ്ഞാറുഭാഗത്ത് എലപ്പുള്ളി, നല്ലേപ്പിള്ളി എന്നീ പഞ്ചായത്തുകളുമാണ്. 



</doc>
<doc id="118659" url="https://ml.wikipedia.org/wiki?curid=118659" title="ആനക്കര">
ആനക്കര

പാലക്കാട് ജില്ലയിലെ പട്ടാമ്പി താലൂക്കിലെ തൃത്താല ബ്ളോക്കിൽ ആനക്കര ഗ്രാമപഞ്ചായത്തിലെ ഒരു ഗ്രാമമാണ് ആനക്കര.കേരളത്തിലെ അറിയപ്പെടുന്ന ഒരു കലാഗ്രാമം എന്ന ഖ്യാതിയും ഈ ഗ്രാമത്തിനുണ്ട്.കേരളത്തിലും ദേശീയതലത്തിലും പ്രസിദ്ധരായ ഒട്ടേ സാഹിത്യ-കലാ രംഗത്തെ പ്രമുഖരുടെ നാട് എന്ന നിലയിലാണ് ഈ ശ്രദ്ധേയത.സാഹിത്യഭൂപടത്തിലും സ്വാതന്ത്ര്യസമരത്തിലും ഈ നാട് ഇടം നേടിയിട്ടുണ്ട്. കേരള ലളിത കലാ അക്കാദമിക്ക് കലാഗ്രാമം എന്ന പദ്ധതി ആരംഭിക്കാനിരിക്കുന്നത് ആനക്കരയിലാണ്.ആനക്കര കാങ്കപ്പുഴ കാറ്റാടി കടവിൽ സർക്കാറിൻെറ അഞ്ചേക്കർ ഭൂമിയാണ് ഇതിനായി നീക്കി വച്ചിരിക്കുന്നത്. 
കുഞ്ചൻനമ്പ്യാർ, വള്ളത്തോൾ, ഇടശ്ശേരി, ചങ്ങമ്പുഴ, ഉറൂബ് തുടങ്ങിയവരെല്ലാം നിളയുടെ ഓരത്ത് കഴിഞ്ഞവരായിരുന്നു. അതേ നിളയുടെ തീരം പങ്കിടുന്ന ഗ്രാമം കൂടിയാണ് കേരള ലളിതകലാ അക്കാദമി കലാഗ്രാമത്തിനായി തിരഞ്ഞെടുത്തത്. ആനമലയിൽനിന്ന് തുടങ്ങി മലയാളഭൂമിയുടെ ആത്മാവിൽ തൊട്ടൊഴുകി പൊന്നാനി അറബിക്കടലിൽ ചേരുന്ന നിളയുടെ ഏറിയ ഭാഗവും ആനക്കരയാണ് പങ്കിടുന്നത്. പ്രശസ്ത ചിത്രകാരന്മാരായ അച്യുതൻ കൂടല്ലൂർ, എഴുത്തുകാരായ എം.ടി.വാസുദേവൻ നായർഅക്കിത്തം നാരായണൻ, ഇന്ത്യൻ ചരിത്രത്താളിൽ പ്രാമുഖ്യമുള്ള ആനക്കര വടക്കത്ത് തറവാട്, എ.വി. കുട്ടിമാളുഅമ്മ, ക്യാപ്റ്റൻ ലക്ഷ്മി സൈഗാൾ, സുഭാഷിണി അലി, മൃണാളിനി സാരാഭായി, മല്ലികാ സാരാഭായി, ജി. സുശീലാമ്മ, ഐ.എൻ.എ ഭടൻ അപ്പുനായർ തുടങ്ങിയവരെല്ലാം ആനക്കര ഗ്രാമത്തിന്റെ പെരുമ ഉയർത്തിയവരാണ്. യുവകവി ശ്രീകണ്ണൻ മേലഴിയം ആനക്കര മേലഴിയം സ്വദേശിയാണ്.



</doc>
<doc id="118665" url="https://ml.wikipedia.org/wiki?curid=118665" title="തൃത്താല">
തൃത്താല

പാലക്കാട് ജില്ലയിൽ പട്ടാമ്പിയിൽനിന്നു് ഉദ്ദേശം ആറുകിലോമീറ്റർ അകലെ ഭാരതപ്പുഴയോരത്തായി സ്ഥിതിചെയ്യുന്ന പ്രദേശമാണു് തൃത്താല. ഇവിടം കേരളത്തിലെ ഒരു പ്രാചീന സംസ്കാരകേന്ദ്രമായിരുന്നു. അഗ്നിഹോത്രിയും പാക്കനാരും ഉൾപ്പെടുന്ന പറയിപെറ്റ പന്തിരുകുലത്തിന്റെ ഐതിഹ്യപ്പെരുമ ദേശത്തിന്റെ അന്തരീക്ഷത്തെ ചൂഴ്ന്നു വർത്തിക്കുന്നുണ്ട്. പുതിയങ്ങാടി വഴിയരികിൽ ഒരു സ്മാരകം കാണാം. അതു് പാക്കനാരുടെ അന്ത്യവിശ്രമസ്ഥാനമാണെന്നു പറയപ്പെടുന്നു. തൃത്താലയ്ക്കടുത്തുള്ളതും വേമഞ്ചേരി നമ്പൂതിരി സ്ഥാപിച്ചതെന്നു വിശ്വസിക്കപ്പെടുന്നതുമായ പഴയ ക്ഷേത്രത്തിൽ വച്ചാണത്രെ തൊണ്ണൂറ്റൊമ്പതു് അശ്വമേധയാഗങ്ങൾ നടന്നതു്. അഗ്നിഹോത്രിയുടെ വിഹാരരംഗമായ മേഴത്തോൾ ഗ്രാമം തൃത്താലയ്ക്കടുത്താണു്. കൗതുകമുണർത്തുന്ന വെള്ളിയാൻകല്ലും അകലെയല്ല.

കേരളാചാര ദീപികയിൽ തൃത്താലയെക്കുറിച്ചുള്ള പരാമർശം കാണാം. ഫ്രാൻസിസ് ബുക്കാനനും ബി.എസ്. വാർഡും തൃത്താലയെക്കുറിച്ചു പറയുന്നുണ്ടു്. അമ്പതോളം വീടുകളുള്ള ഒരു ചെറിയ ജനപദമായിരുന്നു തൃത്താല. തമിഴ്‌നാട്ടിൽനിന്നു് ടിപ്പു കൊണ്ടുവന്ന ഹിന്ദുക്കൾ വഴിയാത്രക്കാരുടെ ആവശ്യത്തിനായി കടകമ്പോളങ്ങൾ സ്ഥാപിച്ചു് വ്യാപാരം നടത്തിപ്പോന്നു. പാലക്കാട്ടേക്കും കോഴിക്കോട്ടേക്കും പൊന്നാനിക്കും തൃത്താലനിന്നു നിരത്തുകളുണ്ടായിരുന്നു. ജനത്തിരക്കുള്ള കവലയായിരുന്നു തൃത്താല. പക്ഷേ റോഡുകളുടെ സ്ഥിതി തുലോം മോശമായിരുന്നു. ചെറുകുന്നുകളും താഴ്വരകളും നിറഞ്ഞ ഭൂപ്രകൃതിയായിരുന്നു. കൃഷിരീതിയെക്കുറിച്ചു പഠനം നടത്താനാണ് ബുക്കാനൻ തൃത്താല സന്ദർശിച്ചതെന്നു ഡയറിക്കുറിപ്പിൽ കാണുന്നു. പക്ഷേ കർഷകരുടെ നിസ്സഹകരണംമൂലം വിശദ പഠനം നടത്താനദ്ദേഹത്തിനു കഴിഞ്ഞില്ലത്രെ. നികുതി വർധിപ്പിക്കാൻ വന്ന സർക്കാരുദ്യോഗസ്ഥനാണെന്ന് തൃത്താല നിവാസികൾ തെറ്റിദ്ധരിച്ചുപോലും. 19-ാം ശതകത്തിലെ തൃത്താലയെപ്പറ്റി ബി.എസ്.വാർഡിന്റെ ഡയറിക്കുറിപ്പിൽ വിവരണമുണ്ട്. എ.ഡി.1820 ഫെബ്രുവരി 20നാണ് വാർഡ് തൃത്താല സന്ദർശിച്ചത്. കൂറ്റൻ ചുറ്റുമതിലോടു കൂടിയ ഒരു വലിയ ക്ഷേത്രം അദ്ദേഹം തൃത്താലയിൽ കണ്ടത്രെ. വഴിയാത്രക്കാർക്കുവേണ്ടി നിരവധി കടകളും തൃത്താലയിലുണ്ടായിരുന്നു. തൃത്താലയിലെ പഴയ സത്രം അഗ്നിബാധമൂലം വെന്തെരിഞ്ഞു കിടക്കുകയായിരുന്നു അന്നു്. പൊന്നാനിക്കുള്ള നിരത്ത് തൃത്താല വഴി കടന്നുപോയിരുന്നു. തൃത്താല ഒരു സുപ്രധാന കേന്ദ്രമായിരുന്നെന്നും ബി.എസ്. വാർഡിന്റെ ഡയറിക്കുറിപ്പിൽ കാണുന്നു.

തൃത്താലപ്പന്റെ ക്ഷേത്രം ചിരപുരാതനമാണു്. ആദിയിൽ ഇതൊരു ജൈനക്ഷേത്രമായിരുന്നിരിക്കാമെന്നു ചിലർ ഊഹിക്കുന്നു. സ്ഥലനാമം തൃത്താലപ്പനുമായി ബന്ധപ്പെട്ടു കിടക്കുന്നു എന്നും പറയുന്നവരുണ്ട്. അഗ്നിഹോത്രിയുടെ അന്തർജനം പുഴയിൽ കുളിക്കാൻ പോയെന്നും കൂടെക്കൊണ്ടുവന്ന കിണ്ണം തേച്ചുകഴുകി ഒഴുകിപ്പോകാതിരിക്കാൻ മണൽ നിറച്ചുവച്ചെന്നും എടുക്കാൻ നോക്കിയപ്പോൾ താലം ഉറച്ചുപോയെന്നും അങ്ങനെ തൃത്താലപ്പന്റെ പ്രതിഷ്ഠയുണ്ടായെന്നുമാണ് ഐതിഹ്യം. തൃത്താലപ്പന്റെ വിഗ്രഹം മണൽ കൂടിയതുപോലാണത്രെ. താലത്തിലപ്പന്റെ സാന്നിധ്യംകൊണ്ട് തൃത്താല സ്ഥലനാമം നിഷ്പന്നമായത്രെ. പുഴ ക്ഷേത്രത്തിനു സമീപം എത്തുമ്പോൾ ലേശം വളഞ്ഞാണൊഴുകുന്നതു്.

ഒന്നാംതരം നിരത്തുകളും കടകമ്പോളങ്ങളും ഒക്കെച്ചേർന്ന ജനത്തിരക്കേറിയ ചെറുനഗരമാണു് ഇന്നത്തെ തൃത്താല.


</doc>
<doc id="118760" url="https://ml.wikipedia.org/wiki?curid=118760" title="അലിഭായ്">
അലിഭായ്

ഷാജി കൈലാസിന്റെ സംവിധാനത്തിൽ മോഹൻലാൽ, ഇന്നസെന്റ്, സിദ്ദിഖ്, ഗോപിക, നവ്യ നായർ എന്നിവർ പ്രധാനവേഷത്തിൽ അഭിനയിച്ച് 15 ആഗസ്റ്റ് 2007 -ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് അലിഭായ്. ആശീർവാദ് സിനിമാസിന്റെ ബാനറിൽ ആന്റണി പെരുമ്പാവൂർ നിർമ്മിച്ച ഈ ചിത്രം വിതരണം ചെയ്തത് സെൻട്രൽ പിൿചേഴ്സ് ആണ്. ടി.എ. ഷാഹിദ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.


ഗിരീഷ് പുത്തഞ്ചേരി, ഗോപകുമാർ, സന്തോഷ് വർമ്മ എന്നിവർ എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് അലക്സ് പോൾ, അനൂപ് എ. കമ്മത്ത് എന്നിവരാണ്. പശ്ചാത്തലസംഗീതം പകർന്നിരിക്കുന്നത് രാജാമണി. 




</doc>
<doc id="118772" url="https://ml.wikipedia.org/wiki?curid=118772" title="പദ്യം">
പദ്യം

സാഹിത്യത്തിന്റെ രണ്ട് രൂപങ്ങളിൽ ഒന്നാണ് പദ്യം. ഛന്ദഃശാസ്ത്രത്തിൽ പറഞ്ഞിട്ടുള്ള നിയമങ്ങളെ അനുസരിക്കുന്ന വാക്യമോ വാക്യസഞ്ചയമോ ആണ് പദ്യം. അങ്ങനെയല്ലാത്തത് ഗദ്യം. പദ്യങ്ങളിലെ ഓരോ വരിയെയും പാദം എന്നാണ് പറയുക. 
ഛന്ദശ്ശാസ്ത്രമനുസരിച്ച് പദ്യങ്ങൾ രണ്ടുവിധം: ശ്ലോകങ്ങളും ഗാഥകളും. 

നാലുപാദങ്ങളുള്ള പദ്യങ്ങളാണ് ശ്ലോകങ്ങൾ. ആദ്യത്തെ രണ്ടുപാദങ്ങൾ ചേർന്നതിന് പൂർവാർദ്ധമെന്നും മറ്റു രണ്ടുപാദങ്ങൾ ചേർന്നതിന്ന് ഉത്തരാർദ്ധമെന്നും പേരാകുന്നു. പൂർവാർധവും ഉത്തരാർധവും തമ്മിൽ സന്ധി ചെയ്യാറില്ല. ഒരേ അർധത്തിലെ രണ്ടു പാദങ്ങൾ തമ്മിൽ സന്ധി ആകാം. ശ്ലോകത്തിലെ ഒന്നും മൂന്നും പാദങ്ങളെ "വിഷമപാദങ്ങൾ" എന്നും രണ്ടും നാലും പാദങ്ങളെ "സമപാദങ്ങൾ" എന്നും പറയുന്നു. 

ഒരു ശ്ലോകത്തിൽ പ്രായേണ ഒന്നോ അതിലധികമോ പൂർണവാക്യങ്ങൾ ഉണ്ടാകാം. എന്നാൽ ഒരു വാക്യം ഒരു ശ്ലോകത്തിൽ പൂർണമാകാതെ രണ്ടു ശ്ലോകം കൊണ്ടു തീർന്നാൽ അതിനു 'യുഗ്മകം' എന്നു പേരാകുന്നു. മൂന്നുശ്ലോകംകൊണ്ടു തീരുന്ന വാക്യം 'വിശേഷകം', നാലുകൊണ്ടായാൽ 'കലാപകം'. നാലിന്നുമേൽ ശ്ലോകങ്ങൾ കൊണ്ടു തീരുന്നവയ്ക്കെല്ലാം പൊതുവെ 'കുലകം' എന്നു പേർ. 

"നാലുപാദങ്ങൾ" എന്ന ശ്ലോകലക്ഷണം ഒക്കാത്ത പദ്യം 'ഗാഥ' എന്നറിയപ്പെടുന്നു. മൂന്ന്, ആറ് എന്നിങ്ങനെയൊക്കെയാകും ഗാഥയിലെ പദങ്ങളുടെ എണ്ണം. 


</doc>
<doc id="118775" url="https://ml.wikipedia.org/wiki?curid=118775" title="തൃക്കുളം">
തൃക്കുളം

മലപ്പുറം ജില്ലയിലെ തിരൂരങ്ങാടി താലൂക്കിൽ ഉൾപെട്ട ഒരു ഗ്രാമമാണു തൃക്കുളം. തിരൂരങ്ങാടി നഗരസഭയുടെ ഭാഗമാണ് ഈ സ്ഥലം. കടലുണ്ടിപ്പുഴ ഗ്രാമത്തിന്റെ തെക്കേ അതിരിലൂടെ ഒഴുകുന്നു.ചെമ്മാട് പട്ടണത്തിൻ്റെയും കരിപറന്പ് പട്ടണത്തിൻ്റെയും മധ്യത്തിലായിയാണ് ഈ ഗ്രാമമം സ്ഥിതി ചെയ്യുന്നത്. സർക്കാർ വിദ്യാഭ്യാസ സ്ഥാപനങ്ങളായ തൃക്കുളം ഗവ. ഹൈസ്കൂൾ, താജ് കൺവെൻഷൻ ഓഡിറ്റോറിയം, പത്തൂർ നെഴ്സിംഗ് ഹോം തുടങ്ങിയ സ്ഥാപനങ്ങൾ ഈ പ്രദേശത്തിൻ്റെ അടുത്തായി പ്രവർത്തിക്കുന്നു. 

മലബാറിലെ പ്രധാനപ്പെട്ട ശിവക്ഷേത്രങ്ങളിലൊന്നാണ് തൃക്കുളം ശിവക്ഷേത്രം. കോഴിക്കോട് സാമൂതിരി രാജാവിനാണ് ഈ ക്ഷേത്രത്തിന്റെ ഉടമസ്ഥത.


</doc>
<doc id="118789" url="https://ml.wikipedia.org/wiki?curid=118789" title="ഛന്ദസ്സ് (വിവക്ഷകൾ)">
ഛന്ദസ്സ് (വിവക്ഷകൾ)

ഛന്ദസ്സ് (ഛന്ദസ്) എന്ന വാക്കിനാൽ വിവക്ഷിക്കാവുന്ന ഒന്നിലേറെ കാര്യങ്ങളുണ്ട്.



</doc>
<doc id="118793" url="https://ml.wikipedia.org/wiki?curid=118793" title="ആസാം കുരങ്ങ്">
ആസാം കുരങ്ങ്

പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ മകാകയിൽ(Macaca) ഉൾപ്പെടുന്ന വലിപ്പം കുറഞ്ഞ ഒരിനം കുരങ്ങാണു് ആസാം കുരങ്ങ്. ഏഷ്യയുടെ തെക്കൻ, തെക്കുകിഴക്കേ പ്രദേശങ്ങളായ ഇന്ത്യ, ബംഗ്ലാദേശ്, ഭൂട്ടാൻ, നേപ്പാൾ, വിയറ്റ്നാം, തായ്‌ലന്റ്, ദക്ഷിണ ചൈന എന്നിവിടങ്ങളിലാണ്‌ ആസാം കുരങ്ങ് സാധാരണയായി കാണപ്പെടുന്നത്.
പൂർണവളർച്ചയെത്തിയ കുരങ്ങിന് 50-73 സെ.മി. നീളവും വാലിന്‌ 19-38 സെ.മി. നീളവുമുണ്ട്. ആൺകുരങ്ങുകൾക്ക് ശരാശരി 10-14.5 കി.ഗ്രാം തുക്കവും പെൺകുരങ്ങിന് ശരാശരി 8-12 കി.ഗ്രാമും തൂക്കവുമുണ്ടായിരിക്കും.
കായ്കനികളും മുളനാമ്പുകളും ഇലകളുമാണ്‌ ആസം കുരങ്ങുകളുടെ പ്രധാന ഭക്ഷണം.
ആവാസവ്യവസ്ഥയിലുള്ള മനുഷ്യന്റെ കടന്നു കയറ്റം മൂലം ഇവയുടെ എണ്ണത്തിൽ ഗണ്യമായ കുറവ് വന്നിട്ടുണ്ട്. 
ആസാം കുരങ്ങുകളിൽ രണ്ട് ഉപവർഗ്ഗങ്ങളുണ്ട്. 


</doc>
<doc id="118800" url="https://ml.wikipedia.org/wiki?curid=118800" title="മഞ്ഞുകുരങ്ങ്">
മഞ്ഞുകുരങ്ങ്

പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ മകാകയിൽ(Macaca) ഉൾപ്പെടുന്ന വലിപ്പം കൂടിയ ഒരിനം കുരങ്ങാണു് മഞ്ഞ് കുരങ്ങ്. ഇംഗ്ലീഷിൽ Snow Monkey എന്നും Japanese Macaque എന്നുമാണറിയപ്പെടുന്നത്. പൊതുവേ നിലത്തു കഴിയുന്ന ഈ വിഭാഗം കുരങ്ങുകൾ ജപ്പാനിൽ വ്യാപകമായി കാണപ്പെടുന്നു. പണ്ടുകാലം മുതലേ ജപ്പാനിൽ ഇവയെ "സാരു"(കുരങ്ങ്) എന്നാണറിയപ്പെടുന്നത്. മറ്റു പ്രൈമറ്റുകളിൽ നിന്നും എളുപ്പത്തിൽ വേർതിരിച്ചറിയാൻ ഇപ്പോൾ "നിഹൊൻസാരു"(നിഹൊൻ "ജപ്പാൻ" + സാരു) എന്ന പേരാണുപയോഗിക്കുന്നത്.
ബ്രൗൺ-ചാര വർണ്ണത്തിലുള്ള മിനുസമുള്ളതും നീളംകൂടിയതുമായ രോമങ്ങളാണുള്ളത്. മുഖം ചുവന്ന നിറത്തിൽ കാണപ്പെടുന്നു. പൂർണവളർച്ചയെത്തുമ്പോൾ ശരീരത്തിന്റെ നീളം 79 - 95 സെ.മിയും, നന്നേ ശുഷ്കമായ വാലിന്‌ 10 സെ.മി നീളവും കാണും. ആൺകുരങ്ങുകൾക്ക് 10-14 കിലോഗ്രാമും പെൺകുരങ്ങുകൾക്ക് 5.5 കിലോഗ്രാമും തൂക്കമുണ്ടാകും.

കൂടുതൽ സമയവും കാട്ടിനുള്ളിൽ തന്നെ കഴിയാനാണ്‌ മഞ്ഞ് കുരങ്ങുകൾക്കിഷ്ടം. അയനവൃത്തത്തിലുള 1650മീ ഉയരത്തിലുള്ള വനമേഖല ഇഷ്ട ആവാസസ്ഥലമാണ്‌. കായ്കനികൾ, കിഴങ്ങുവർഗ്ഗങ്ങൾ, മുളനാമ്പുകൾ, ഇലകൾ, കുരുവില്ലാപ്പഴങ്ങൾ, മുട്ട, ധാന്യങ്ങൾ, കുമിൾ, എന്നിവയാണ്‌ പ്രധാന ഭക്ഷണം. ഹോൻഷൂ മലനിരകളിൽ ജീവിക്കുന്ന മഞ്ഞുകുരങ്ങുകൾ അതി ശൈത്യത്തേ(-15 °C) പോലും അതിജീവിക്കുന്നു.

മഞ്ഞ് കുരങ്ങുകൾ നല്ല വിവേകശാലികളാണ്‌. മനുഷ്യരും റക്കൂണുകളും അല്ലാതെ ഭക്ഷണം കഴുകിയതിനു ശേഷം ഭക്ഷിക്കുന്ന ഏക വിഭാഗമാണ്‌ ഇക്കൂട്ടർ. വളരെ രസകരമായ ധാരാളം സ്വഭാവ ഗുണങ്ങൾ മഞ്ഞു കുരങ്ങുകൾക്കുണ്ട് ഒരിമിച്ചു കുളിക്കുക, രസം കൊള്ളാൻ വേണ്ടി കരണം മറിയുക. മനുഷ്യനേ പോലെ പല രീതിയിലുള്ള ഉച്ചാരണം നടത്താനുള്ള കഴിവ് ഇവയ്ക്കുണ്ട്. മൈലുകൾക്കപ്പുറത്തു നിന്നുപൊലും ആശയവിനിമയം നടത്താറുള്ളതും ശ്രദ്ധേയമാണ്‌. ധാരാളം വൈദ്യശാസ്ത്ര സംബന്ധമായ പല മരുന്നുകളുടെ പരീക്ഷണത്തിനും മഞ്ഞു കുരങ്ങന്മാരെ ഉപയോഗിക്കാറുണ്ട്.

ഇരുപത് മുതൽ നൂറ് അംഗങ്ങൾ വരെയുള്ള വലിയ കൂട്ടമായിട്ടാണ്‌ സാധാരണ കാണപ്പെടുന്നത്. കൂട്ടത്തിൽ ധാരാളം ആൺകുരങ്ങുകളും പെൺകുരങ്ങുകളും കാണും (അനുപാതം 1:3). അമ്മകുരങ്ങുകൾക്കിടയിൽ പരമ്പരാഗത അധികാര ശ്രേണി പിന്തുടരുന്നു. ഋതു സമയത്ത് സാധാരണയായി പെൺകുരങ്ങുകൾ പത്ത് ആൺകുരങ്ങുകളുമായി ഇണചേരുന്നു. എങ്കിലും ഇതിൽ മൂന്നിലൊന്നു മാത്രമേ ഉദ്വമിക്കുള്ളൂ. ഗർഭധാരണം ഇണചേരുന്ന സമയത്ത് മാത്രമേ നടക്കുന്നുള്ളൂ. കൂട്ടത്തിൽ എതിർവർഗ ലൈംഗികരും, സ്വവർഗ്ഗ ലൈംഗികരും ഉണ്ട്. ഗർഭധാരണ കാലയളവ് 173 ദിവസം വരെയാണ്‌. ഒരു പ്രസവത്തിൽ ഒരു കുട്ടിയേ കാണാറുള്ളൂ, ജനിക്കുമ്പോൾ കുട്ടിക്ക് 500 ഗ്രാം തൂക്കമുണ്ടാകും. മഞ്ഞുകുരങ്ങിന്റെ ജീവിത കാലം 30 വയസ്സുവരെയാണ്‌.

ഈ വിഭാഗം കുരങ്ങുകളിൽ രണ്ട് ഉപവർഗ്ഗങ്ങളുണ്ട്.



</doc>
<doc id="118803" url="https://ml.wikipedia.org/wiki?curid=118803" title="ഊർധ്വതാണ്ഡവം">
ഊർധ്വതാണ്ഡവം

ശിവന്റെ താണ്ഡവനൃത്തങ്ങളിൽ ഒന്നാണ് ഊർധ്വതാണ്ഡവം. ഒരു കാൽ നേരെ മുകളിലേക്ക് (ആകാശത്തേക്ക്) ഉയർത്തിക്കൊണ്ട് ചെയ്ത താണ്ഡവനൃത്തമാണിത്.

ഒരിക്കൽ, പരമശിവനും പാർവതിയും തമ്മിൽ നൃത്തംചെയ്യാനുള്ള താന്താങ്ങളുടെ മികവിനെച്ചൊല്ലി തർക്കമായി. ശിവൻ 'നടരാജൻ' എന്ന പേരിൽ അറിയപ്പെടുന്നതിനെ പാർവതി ചോദ്യം ചെയ്തു. ശിവനെക്കാൾ നന്നായി നൃത്തം ചെയ്യുന്നത് താനാണെന്നും താൻ സ്ത്രീയായതുകൊണ്ട് അർഹിക്കുന്ന സ്ഥാനം ലഭിക്കാതെ പോകുന്നുവെന്നും പാർവതി വാദിച്ചു. ഇത് ശിവനെ ചൊടിപ്പിച്ചു. നടരാജൻ എന്ന പേരിന് താൻ എന്തുകൊണ്ടും അർഹനാണെന്നും നൃത്തം ചെയ്യാനുള്ള കഴിവിൽ താനാണ് മുൻപിൽ എന്നും ശിവനും വാദിച്ചു. തർക്കം വർദ്ധിച്ചു. മത്സരിച്ച് തീരുമാനിക്കാമെന്ന് ഒടുവിൽ തീരുമാനിച്ചു. മത്സരം കണ്ട് വിധിനിർണയിക്കുന്നതിനായി ബ്രഹ്മാവ്, വിഷ്ണു, മറ്റ് ദേവീദേവന്മാർ എല്ലാവരും എത്തിച്ചേർന്നു. മത്സരം ആരംഭിച്ചു. ശിവൻ ചെയ്യുന്നതെല്ലാം കൂടുതൽ മികച്ചതെന്ന് തോന്നും വിധം പാർവതിയും ചെയ്തുകൊണ്ടിരുന്നു. പലപ്പോഴും പാർവതിയുടെ നർത്തനം ശിവനെ അതിശയിക്കുമാറായിരുന്നു. എത്ര കഠിനമായ നൃത്തച്ചുവടുകൾ സ്വീകരിച്ചിട്ടും പാർവതിയോടുള്ള മത്സരത്തിൽ ശിവന് ജയം നേടാനായില്ല. പാർവതിയുടെ പല നൃത്തചലനങ്ങളും പുനരാവിഷ്കരിക്കുന്നതിന് ശിവൻ നന്നേ പ്രയാസപ്പെട്ടു. വളരെനേരം നൃത്തം ചെയ്തിട്ടും പാർവതി ക്ഷീണിച്ചതുമില്ല. ഒടുവിൽ പാർവതിയെ പരാജയപ്പെടുത്താൻ ഒരു മാർഗവും കാണാതെ അസ്വസ്ഥനായ ശിവൻ തന്റെ വലതുകാൽ മുകളിലേക്കുയർത്തി കാല്പാദം ആകാശത്തേക്ക് ലക്ഷ്യം വെയ്ക്കുന്ന വിധത്തിൽ ശിരസിനോട് ചേർത്തുവച്ചുകൊണ്ട് ഇടംകാൽ മാത്രം നിലത്തു ചവിട്ടി നൃത്തം ചെയ്യാനാരംഭിച്ചു. പാർവതീദേവിയ്ക്കാകട്ടെ, സ്ത്രീയായതുമൂലം മറ്റുദേവീദേവന്മാരുടെ മുന്നിൽവച്ച് അത്തരത്തിൽ കാലുയർത്തി നടനം ചെയ്യാൻ നാണമായി. ലജ്ജയും ദേഷ്യവും മൂലം ദേവി മത്സരവേദിയിൽ നിന്ന് ഇറങ്ങിപ്പോയി. പാർവതിയെ തോല്പിക്കാൻ വേണ്ടി ശിവൻ സ്വീകരിച്ച ഈ നൃത്തരീതിയാണ് ഊർധ്വതാണ്ഡവം എന്നറിയപ്പെടുന്നത്.



</doc>
<doc id="118807" url="https://ml.wikipedia.org/wiki?curid=118807" title="ഓറിയോൾ">
ഓറിയോൾ

ഒറിയോളിഡേ, ഇക്റ്ററിഡേ എന്നീ കുടുംബങ്ങളിൽ പെടുന്നതും തിളങ്ങുന്ന മഞ്ഞ നിറം കൂടുതലുള്ളതുമായ പക്ഷികൾ. "ഓറീയോളസ് (aureolus=golden)" എന്ന ലാറ്റിൻ പദത്തിൽ നിന്നാണ് ഈ വക്കിന്റെ ഉദ്ഭവം. ഈ രണ്ട് പക്ഷികുടുംബങ്ങളും പരസ്പര ബന്ധമുള്ളവയല്ല.

"ഒറിയോൾ" കുടുംബ (ഒറിയോളീഡെ) ത്തിൽ 28 സ്പീഷീസുകളുണ്ട്. ഒരു പക്ഷിക്ക് ശരാശരി 177--305 മില്ലീമീറ്റർ നീളം വരും. തൂവലിന് കൂടുതലും മഞ്ഞനിറം ആയിരിക്കും. ഒലിവ്--ഗ്രീൻ, ചുവപ്പ്, തവിട്ട്, കറുപ്പ് എന്നീ നിറങ്ങളും കാണാറുണ്ട്. എന്നാൽ മിക്കവാറും പക്ഷികളുടെയും തലയ്ക്ക് മുഴുവനുമോ ഭാഗികമായോ കറുപ്പുനിറമായിരിക്കും. ഇവയുടെ ചിറകുകളും ഇരുണ്ടതാണ്. വാൽ ഭാഗികമായി കറുത്തതായിരിക്കും. ചില സ്പീഷീസുകളിൽ, ശരീരത്തിൽ കുറുകെയുള്ള വരകൾ വളരെ വ്യക്തമായി കാണാം. എന്നാൽ ഈ വരകൾ കൂടുതലും അടിഭാഗത്തായിരിക്കും. "ഓറിയോളസ്" സ്പീഷീസിൽ പലപ്പോഴും കണ്ണിനും കൊക്കിനും ഇടയ്ക്കുള്ള ഭാഗത്ത് തൂവലുകൾ കാണാറുണ്ട്. എന്നാൽ "സ്ഫീകോതെറസ്" സ്പീഷീസിലാകട്ടെ ഈ ഭാഗം മിക്കവാറും നഗ്നമായിരിക്കും. "ഓറിയോളസിന്റെ" കൊക്കിന് ചുവപ്പോ നീലയോ നിറമായിരിക്കും ഉണ്ടാവുക; "സ്ഫീകോതെറസി"ന്റെത് കറുപ്പും. കൂർത്തു ബലമുള്ള കൊക്കുകൾക്ക് ചെറിയ വളവുണ്ട്. ചെറുതുമുതൽ സാമാന്യം നീളമുള്ളതുവരെ വിവിധവലിപ്പത്തിൽ കൊക്കുകൾ കാണപ്പെടുന്നു. നീണ്ടു കൂർത്തവയാണു ചിറകുകൾ; വാൽ സാമാന്യം നീണ്ടതും. കൂടുതൽ നീളമുള്ള വാലും ചില ഇനങ്ങളിൽ കാണാറുണ്ട്. കാലുകൾ ബലമുള്ളതാണെങ്കിലും കുറുകിയതാകുന്നു. മിക്കവാറും എല്ലാ സ്പീഷീസിലും ലിംഗഭേദം ദൃശ്യമാണ്.

തനിച്ചു നടക്കാനിഷ്ടപ്പെടുന്ന ഈ പക്ഷികൾ അധികവും വൃക്ഷനിവാസികളാണ്. ചെറു പ്രാണികളും പഴങ്ങളുമാണ്]] ഇവയുടെ പ്രധാന ഭക്ഷണം. അതിവേഗം പറക്കാനും ഇവയ്ക്കു കഴിവുണ്ട്. തരംഗചലനത്തെ ഓർമിപ്പിക്കത്തക്കവിധമാണ് ഇവ പറക്കുന്നത്. സാധാരണയായി സ്വരക്ഷയിൽ വളരെയധികം ശ്രദ്ധയുള്ള പക്ഷികളാണ് ഇവ. ഓടക്കുഴൽ നാദത്തിനു തുല്യമായി, ഉച്ചത്തിൽ, ശ്രവണമധുരമായ ശബ്ദമുണ്ടാക്കുക ഇവയുടെ പതിവാണ്. ഇടയ്ക്കിടെ കർക്കശസ്വരങ്ങളും പുറപ്പെടുവിക്കാറില്ലന്നില്ല.

ഉയരത്തിൽ വളരുന്ന വൻ വൃക്ഷങ്ങളുടെ ശാഖാഗ്രങ്ങളിലായി, പുല്ലും നാരും ഉപയോഗിച്ച് ഇവ കൂടുകെട്ടുന്നു. കൂടുകൾ ചരിഞ്ഞു മറിയാതിരിക്കാനും, കൂടുതൽ സുരക്ഷിതത്വത്തിനുമായി, കുറുകെപോകുന്ന അടുത്തടുത്ത രണ്ടു ശാഖകളിലായാണ് കൂടുകൾ ഉണ്ടാക്കുന്നത്. കപ്പിന്റെ ആകൃതിയുള്ള കൂടുകൾ ഭാഗികമായി തൂങ്ങിക്കിടക്കുന്നവയാകുന്നു. എന്നാൽ "സ്ഫീകോതെറസിന്റെ" കൂടിന് സോസറിന്റെ ആകൃതിയായിരിക്കും. ഇത് തീരെ ദുർബലവുമാണ്.

ഒരു തവണ രണ്ടുമുതൽ അഞ്ചുവരെ മുട്ടകൾ മുട്ടകളിടുന്നു. മുട്ടയുടെ നിറം വെള്ളയോ പാടൽമോ ആയിരിക്കും. "സ്ഫികോതെറസിന്റെ" മുട്ട പച്ചനിറമാണ്. തവിട്ടുനിറത്തിലോ കറുപ്പുനിറത്തിലോ ഉള്ള അടയാളങ്ങൾ മുട്ടയുടെ പുറത്ത് വ്യക്തമായി കാണാം. അടയിരിക്കുന്ന പിടയെ പൂവൻ എല്ലാ കാര്യങ്ങളിലും സഹായിക്കുന്നു. മുട്ട വിരിഞ്ഞിറങ്ങുന്ന കുഞ്ഞുങ്ങളുടെ ശരീരത്തിൽ അങ്ങിങ്ങായി വളരെ കുറച്ച് ചെറുതൂവലുകൾ ഉണ്ടായിരിക്കും. ദിവസങ്ങളോളം കുഞ്ഞുങ്ങൾ കൂടുവിട്ടിറങ്ങാറില്ല; മാതാപിതാക്കളുടെ ശ്രദ്ധാപൂർ‌വമായ സം‌‌രക്ഷണത്തിൽ കൂട്ടിനുള്ളിൽതന്നെ കഴിയുന്നു.

ആഫ്രിക്ക, യൂറേഷ്യ, ഈസ്റ്റിൻഡീസ്, ഫിലിപ്പീൻസ്, ആസ്ടേലിയയുടെ വടക്കും കിഴക്കും പ്രദേശങ്ങൾ എന്നിവിടങ്ങളിലാണ് ഓറിയോളിഡേ കുടുംബാംഗങ്ങളുടെ വാസസ്ഥലങ്ങൾ. ഇവയിൽ ചില സ്പീഷീസുകൾ ദേശാടന സ്വഭാവം ഉള്ളവയാണ്. ഗോൾഡൻ ഓറിയോൾ (Oriolus Oriolus) ഇതിന് ഉത്തമോദാഹരണമാകുന്നു.

തെക്കേ അമേരിക്ക മധ്യ അമേരിക്ക, വെസ്റ്റിൻഡീസ്, വടക്കേ അമേരിക്ക എന്നീ ഭൂവിഭാഗങ്ങളിൽ കാണപ്പെടുന്ന ഇക്റ്ററിഡേ കുടുംബത്തിലെ 95 സ്പീഷീസുകളും "ഓറിയോൾ" എന്നപേരിൽ അറിയപ്പെടുന്നവ തന്നെ. ഇക്കൂട്ടത്തിലും ദേശാടന സ്വഭാവം ഉള്ളവ കുറവല്ല.

ഇക്റ്ററിഡുകൾ 171 മുതൽ 546 വരെ മില്ലീമീറ്റർ നീളമുള്ളവയാണ്. ഇവയ്ക്കു പൊതുവേ തിളങ്ങുന്ന കറുപ്പു നിറമാകുന്നു; ത‌വിട്ടുനിറം, ഇരുണ്ട ചുവപ്പുകളർന്ന ത‌വിട്ടുനിറം (chestnut), മഞ്ഞ കലർന്ന ത‌വിട്ടുനിറം (buff), ഓറഞ്ച്, ക്രിംസൺ, മഞ്ഞ തുടങ്ങിയ നിറങ്ങൾ കറുപ്പുമായി കലർന്നു കാണാറുണ്ട്. ചിറകുകൾക്ക് മിക്കവാറും വെള്ളനിറമായിരിക്കും. അപൂർ‌വം സ്പീഷീസുകൾക്ക് കഴുത്തിൽ കോളർ പോലെ തോന്നിക്കുന്ന ഘടനാവിശേഷം (neck ruff) കണ്ടെത്താം. വളരെക്കുറച്ചു തൂവലുകളാൽ രൂപീകൃതമായ ഒരു ശൃഗവും ചില സ്പീഷീസുകളിൽ കാണാൻ കഴിയും. കോണാകൃതിയായ കൊക്കുകൾ തടിച്ചു കുറുകിയതാണ്; നീണ്ടു നേർത്തവയും അപൂർ‌വമല്ല. വലിപ്പം കൂടിയ ഇനങ്ങളിൽ ചുണ്ടുകൾ കനമേറിയതും ഹെൽമറ്റിന്റെ ആകൃതിയുള്ളതുമാകുന്നു. സാധാരണ നിലയിൽ ചിറകുകൾ നീണ്ടു കൂർത്തവയാണ്; കുറുകിയ വൃത്താകൃതിയിലുള്ള ചിറകുകളും അപൂർ‌വമല്ല. വാലിന്റെയും സ്ഥിതി അങ്ങനെ തന്നെ. ചില സ്പീഷീസുകളിൽ മുറിച്ചുകളഞ്ഞതുപോലെ ചതുരത്തിലായിർക്കും വാലിന്റെ അറ്റം; വൃത്താകൃതിയിലുള്ളതും, അടയാളങ്ങളോടുകൂടിയതുമായ വാലും അത്ര അസാധാരണമല്ല. വിശറിപോലെ മടക്കിവച്ചിരിക്കുന്ന വാലും ഇവയ്ക്കിടയിൽ അപൂർ‌വമായിട്ടുണ്ട്. കലുകൾ ബലമേറിയതാണ്. മിക്കവാറും എല്ലാ സ്പിഷീസുകളിലും ലിഗഭേദം കാണാം.

ഓറിയോളിഡുകളിൽ നിന്ന് വിഭിന്നമായി, ഇക്റ്ററിഡുകൾ പൊതുവേ കൂട്ടംചേർന്നു നടക്കാൻ ഇഷ്ടപ്പെടുന്നു. അപൂർ‌വമായി ഒറ്റയ്ക്കും നടക്കാറില്ലന്നില്ല. വൃക്ഷനിവാസികളും തറയിൽ കഴിയുന്നവയും ഇക്കൂട്ടത്തിലുണ്ട്. ത്റയിലായിരിക്കുമ്പോൾ നടക്കുക മാത്രം ചെയ്യുന്ന ചില സ്പീഷീസുകളെയും കണ്ടെത്താം.

ചെറു കീടങ്ങൾ, മത്സ്യം, ആംഫിബിയകൾ, ക്രസ്റ്റേഷ്യകൾ, മറ്റു ചെറു പക്ഷികൾ, ചെറിയ സസ്തനികൾ, ചെടികളുടെയും മറ്റും വിത്തുകൾ പഴങ്ങൾ, തേൻ തുടങ്ങി എന്തും ആഹാരമാക്കുന്നവയാണ് ഇക്റ്ററിഡുകൾ. ചൂളം വിളിക്കുന്നതു പോലെയും പാട്ടു പാടുന്നതു പോലെയും, ശകാരിക്കുന്നതു പോലെയും ശബ്ദമുണ്ടാക്കുന്നതിന് ഇവയ്ക്കുള്ള കഴിവ് അത്ഭുതാവഹമാകുന്നു. ചില സ്പീഷീസുകൾക്ക് മധുരമായി പാടുന്നതിനും കഴിയും

സംഘമായും അല്ലാതെയും ജീവിക്കുന്നവ ഇക്കൂട്ടത്തിൽ ഉണ്ട്. ഇണയെ കൂടെക്കൂടെ മാറ്റാറുണ്ട്.(polygamous or promiscuous). തറയിലും വെള്ളത്തിൽ വളരുന്ന ചെടികളിലും, കുഴികളിലും വിള്ളലുകളിലും ഒക്കെ ഇവയുടെ കൂടുകൾ കാണാവുന്നതാണ്. മറ്റു പക്ഷികളുടെ കൂടുകൾ കൈയേറുന്നതും അപൂർ‌വമല്ല.

ഒരു തവണ 2 മുതൽ 7 വരെ മുട്ടകൾ ഇടുന്നു. മുട്ടയ്ക്ക് ഇളം നീല, പച്ച, ചാരം, മഞ്ഞ കലർന്ന തവിട്ടുനിറം, വെള്ള എന്നിങ്ങനെ ഇങ്ങനെ ഏതെങ്കിലും ഒരുനിറമാണുണ്ടാവുക. മുട്ടയിൽ വ്യക്തമായ ചില അടയാളങ്ങൾ കാണാം. പെൺപക്ഷിയാണ് അടയിരിക്കുന്നത്.





</doc>
<doc id="118810" url="https://ml.wikipedia.org/wiki?curid=118810" title="കപ്പൂച്ചിൻ കുരങ്ങ്">
കപ്പൂച്ചിൻ കുരങ്ങ്

പശ്ചിമാർദ്ധഗോളത്തിൽ കാണപ്പെടുന്ന കെബസ് ജനുസ്സിൽ പെട്ട ഒരിനം കുരങ്ങാണ്‌ കപ്പൂച്ചിൻ കുരങ്ങ്. മദ്ധ്യ അമേരിക്ക മുതൽ തെക്കേ അമേരിക്കയുടെ വടക്കുഭാഗം വരെയുള്ള ഭൂപ്രദേശത്താണ്‌ ഇവ കാണപ്പെടുന്നത്. കപ്പൂച്ചിനുകൾ ഉൾപ്പെടുന്ന കെബീനേ ഉപകുടുംബത്തിൽ കെബസ് എന്ന ഒറ്റ ജനുസ്സ് മാത്രമേയുള്ളൂ.

ഫ്രാൻസിസ്കൻ സന്യാസസമൂഹത്തിലെ ചെറിയസഹോദരന്മാർക്കിടയിൽ(Friars Minor), തവിട്ടുനിറത്തിൽ, വലിയ ശിരോഭാഗത്തോടു കൂടിയ സന്യാസവസ്ത്രം ധരിക്കുന്ന ഒരു വിഭാഗമാണ്‌ കപ്പൂച്ചിനുകൾ. പതിനഞ്ചാം നൂറ്റാണ്ടിൽ പശ്ചിമാർദ്ധഗോളത്തിലെത്തിയ യൂറോപ്യന്മാർ, അവിടെ കണ്ട ഈയിനം കുരങ്ങുകളെ, കപ്പൂച്ചിൻ സന്യാസികളുമായി കാഴ്ചയിൽ അവയ്ക്കുള്ള സാമ്യം മൂലം "കപ്പൂച്ചിൻ കുരങ്ങുകൾ" എന്നു വിളിച്ചു. എന്നാൽ ഇവ ഉൾപ്പെടുന്ന ജനുസ്സിന്റെ കെബസ് എന്ന പേരിന്റെ ഉത്ഭവം, നീണ്ട വാലിനെ സൂചിപ്പിക്കുന്ന കെബോസ് എന്ന ഗ്രീക്ക് പദത്തിൽ നിന്നാണ്‌‌.

കപ്പൂച്ചിനുകൾക്ക് അവയുടെ പേരിനു കാരണക്കാരായ സന്യാസികളെ അനുസ്മരിപ്പിക്കുന്ന രൂപമാണുള്ളത്. ശരീരവും, കൈകാലുകളും, വാലും, കറുത്തോ കടുത്ത തവിട്ടു നിറത്തിലോ ആയിരിക്കുമ്പോൾ മുഖവും കഴുത്തും നെഞ്ചും വെളുത്താണ്‌. തലയിൽ അവയ്ക്ക് കറുപ്പുനിറത്തിൽ, തൊപ്പിപോലെ കാണപ്പെടുന്ന രോമാവരണമുണ്ട്. പ്രായപൂർത്തിയെത്തിയ ഒരു കപ്പൂച്ചിന്‌, 30 മുതൽ 54 വരെ സെന്റീമീറ്റർ നീളം ഉണ്ടാകാം. വാലിന്‌ ബാക്കിയുള്ള ശരീരത്തിന്റെ അത്രയും തന്നെ നീളമുണ്ടാകും.

പശ്ചിമാർദ്ധഗോളത്തിലെ മറ്റു മിക്കവാറും കുരങ്ങുകളെപ്പോലെ കപ്പൂച്ചിനുകളും ദിനചാരികളും, വൃക്ഷങ്ങളിൽ വസിക്കുന്നവയും ആണ്‌. ഉച്ചയുറക്കത്തിനു ചെലവഴിക്കുന്ന അല്പസമയം ഒഴിച്ചുള്ള പകൽ മുഴുവൻ ഭക്ഷണം തേടി നടക്കുന്ന അവ, രാത്രിയിൽ വൃക്ഷശാഖകളിൽ ഉറങ്ങുന്നു. പ്രത്യേക തരത്തിലുള്ള ഒരാവസസ്ഥാനം ഉണ്ടായിരിക്കണമെന്ന നിർബ്ബന്ധമില്ലാത്തതിനാൽ ഇവയ്ക്ക്, വിവിധങ്ങളായ ചുറ്റുപാടുകളിൽ ജീവിക്കാൻ കഴിയുന്നു. പുള്ളിപ്പുലി, കയോട്ടി, തയാര, പാമ്പുകൾ, ചീങ്കണ്ണി, ഇരപിടിയൻ പക്ഷികൾ എന്നിവ കപ്പൂച്ചിനുകളെ ഭക്ഷണമാക്കാറുണ്ട്. തൊപ്പിക്കാരൻ കപ്പൂച്ചിന്റെ(Tufted Capuchin) പ്രധാന ശത്രു ഹാർപ്പി കഴുകനാണ്‌‌. കപ്പൂച്ചിനുകളെ ഈ പക്ഷികൾ അവയുടെ കൂടുകളിലേയ്ക്ക് കൊണ്ടുവരുന്നതായി പലപ്പോഴും നിരീക്ഷിക്കപ്പെട്ടിട്ടുണ്ട്.

കെബിഡേ വർഗ്ഗത്തിൽ പെട്ട മറ്റു കുരങ്ങുകളുടേതിനേക്കാൾ വൈവിദ്ധ്യം നിറഞ്ഞ ഭക്ഷണരീതിയാണ്‌ കപ്പൂച്ചിനുകളുടേത്. സർവഭോജികളായ ഇവയ്ക്ക്, പഴങ്ങൾ, വിത്തുകൾ, മൊട്ടുകൾ, എന്നിവയ്ക്കു പുറമേ, ഷഡ്‌പദങ്ങളും, എട്ടുകാലികളും, പക്ഷിമുട്ടയും, ചെറിയ സസ്തനികളും ആഹാരമാകുന്നു. ജലാശയങ്ങൾക്കു സമീപം ജീവിക്കുന്ന കപ്പൂച്ചിനുകൾ ഞണ്ട്, കക്ക തുടങ്ങിയ ജീവികളേയും ആഹാരമാക്കുന്നു.


</doc>
<doc id="118820" url="https://ml.wikipedia.org/wiki?curid=118820" title="ആയഞ്ചേരി ഗ്രാമപഞ്ചായത്ത്">
ആയഞ്ചേരി ഗ്രാമപഞ്ചായത്ത്

കോഴിക്കോട് ജില്ലയിലെ, വടകര താലൂക്കിൽ തോടന്നൂർ ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത്. വിസ്തീർണം 20.81 ചതുരശ്ര കിലോമീറ്റർ
അതിരുകൾ:വടക്ക് പുറമേരി പഞ്ചായത്ത്, തെക്ക് തിരുവള്ളൂർ, വേളം പഞ്ചായത്തുകൾ, പടിഞ്ഞാറ് ഏറാമല, വില്ല്യാപ്പള്ളി, തിരുവള്ളൂർ പഞ്ചായത്തുകൾ, കിഴക്ക് വേളം, പുറമേരി പഞ്ചായത്തുകൾ

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 23425 ഉം സാക്ഷരത 87.74 ശതമാനവും ആണ്‌.
അതി പ്രശസ്തമായ റഹ്മാനിയ്യ അറബിക് കോളേജ് കടമേരി, കടമേരി ശ്രീ പരദേവത ക്ഷേത്രം, കല്ലേരി കുട്ടി
ചാത്തൻ ക്ഷേത്രം ഈ പഞ്ചായത്തിലാണ് 
കെ വി പീടികയാണ് ഇവിടത്തെ പ്രധാന ടൗൺ


</doc>
<doc id="118821" url="https://ml.wikipedia.org/wiki?curid=118821" title="ബാലുശ്ശേരി ഗ്രാമപഞ്ചായത്ത്">
ബാലുശ്ശേരി ഗ്രാമപഞ്ചായത്ത്

കോഴിക്കോട് ജില്ലയിലെ, കൊയിലാണ്ടി താലൂക്കിൽ, ബാലുശ്ശേരി ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത്. വിസ്തീർണം 22.44 ചതുരശ്ര കിലോമീറ്റർ
അതിരുകൾ:വടക്കുഭാഗത്ത് ഉള്ളിയേരി, കോട്ടൂർ, പനങ്ങാട് പഞ്ചായത്തുകളും, കിഴക്കുഭാഗത്ത് പനങ്ങാട്, നന്മണ്ട പഞ്ചായത്തുകളും, തെക്കുഭാഗത്ത് നന്മണ്ട, അത്തോളി പഞ്ചായത്തുകളും, പടിഞ്ഞാറുഭാഗത്ത് ഉള്ളിയേരി, അത്തോളി പഞ്ചായത്തുകളുമാണ്.

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 24113 ഉം സാക്ഷരത 92.09 ശതമാനവും ആണ്‌.


</doc>
<doc id="118822" url="https://ml.wikipedia.org/wiki?curid=118822" title="ബേപ്പൂർ ഗ്രാമപഞ്ചായത്ത്">
ബേപ്പൂർ ഗ്രാമപഞ്ചായത്ത്

കോഴിക്കോട് ജില്ലയിലെ, കോഴിക്കോട് താലൂക്കിൽ കോഴിക്കോട് ബ്ളോക്കിൽ ഉൾപ്പെടുന്ന ഗ്രാമപഞ്ചായത്താൺണ് ബേപ്പൂർ ഗ്രാമപഞ്ചായത്ത്. ഈ ഗ്രാമപഞ്ചായത്തിന്റെ വിസ്തീർണം 10.42 ചതുരശ്ര കിലോമീറ്റർ ആണ്.
അതിരുകൾ:വടക്ക് കോഴിക്കോട് കോർപ്പറേഷൻ, ചെറുവണ്ണൂർ-നല്ലളം പഞ്ചായത്ത്, തെക്ക് കടലുണ്ടി, ഫറോക്ക് ഗ്രാമപഞ്ചായത്തുകൾ, കിഴക്ക് ചെറുവണ്ണൂർ-നല്ലളം, ഫറോക്ക് ഗ്രാമപഞ്ചായത്തുകൾ, പടിഞ്ഞാറ് അറബിക്കടൽ
2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 56505 ഉം സാക്ഷരത 92.69 ശതമാനവും ആണ്‌.


</doc>
<doc id="118825" url="https://ml.wikipedia.org/wiki?curid=118825" title="ചക്കിട്ടപ്പാറ ഗ്രാമപഞ്ചായത്ത്">
ചക്കിട്ടപ്പാറ ഗ്രാമപഞ്ചായത്ത്

കോഴിക്കോട് ജില്ലയിലെ, കൊയിലാണ്ടി താലൂക്കിൽ പേരാമ്പ്ര ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത്. കോഴിക്കോട് ജില്ലയുടെ വടക്കുകിഴക്കായി വയനാടൻ മലനിരകൾക്കടുത്തായി സ്ഥിതി ചെയ്യുന്നു. വിസ്തീർണം 142.45 ചതുരശ്ര കിലോമീറ്റർ
പെരുവണ്ണാമൂഴി അണക്കെട്ട്, മുതലവളർത്തു കേന്ദ്രം, ദേശീയ സുഗന്ധവിള ഗവേഷണ കേന്ദ്രം എന്നിവ ഈ പഞ്ചായത്തിലാണ്. .

അതിരുകൾ:വടക്ക് കാവിലുംപാറ, പടിഞ്ഞാറത്തറ (വയനാട്) പഞ്ചായത്തുകൾ, തെക്ക് കായണ്ണ, കൂരാച്ചുണ്ട് പഞ്ചായത്തുകൾ, കിഴക്ക് കൂരാച്ചുണ്ട്, തരിയോട് (വയനാട്), പടിഞ്ഞാറത്തറ (വയനാട്) പഞ്ചായത്തുകൾ, പടിഞ്ഞാറ് ചങ്ങരോത്ത്, കൂത്താളി, മരുതോങ്കര പഞ്ചായത്തുകൾ
2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 20360 ഉം സാക്ഷരത 93.62 ശതമാനവും ആണ്‌.


</doc>
<doc id="118830" url="https://ml.wikipedia.org/wiki?curid=118830" title="ചങ്ങരോത്ത് ഗ്രാമപഞ്ചായത്ത്">
ചങ്ങരോത്ത് ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിലെ പേരാമ്പ്ര ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് ചങ്ങരോത്ത് ഗ്രാമപഞ്ചായത്ത്. ഈ പഞ്ചായത്തിന്റെ അതിരുകൾ വടക്കുഭാഗത്ത് മരുതോങ്കര, കുറ്റ്യാടി പഞ്ചായത്തുകളും, കിഴക്കുഭാഗത്ത് മരുതോങ്കര, ചക്കിട്ടപ്പാറ പഞ്ചായത്തുകളും, പടിഞ്ഞാറുഭാഗത്ത് പേരാമ്പ്ര, വേളം, കുറ്റ്യാടി പഞ്ചായത്തുകളും, തെക്കുഭാഗത്ത് കൂത്താളി, പേരാമ്പ്ര പഞ്ചായത്തുകളുമാണ്. 30.24 ചതുരശ്ര കിലോമീറ്റർ ഈ പഞ്ചായത്ത് 1962 ഫെബ്രുവരി 5-നാണ് പഞ്ചായത്ത് രൂപീകൃതമായത്.

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 27748 ഉം സാക്ഷരത 88.69 ശതമാനവും ആണ്‌.


</doc>
<doc id="118832" url="https://ml.wikipedia.org/wiki?curid=118832" title="പന്നിപ്പനിബാധ (2009)">
പന്നിപ്പനിബാധ (2009)

ലോകത്തിന്റെ വിവിധ ഭാഗങ്ങളിൽ ഇൻഫ്ലൂവൻസ്സ മഹാമാരി ഉണ്ടായിട്ടുള്ളത് കണികകളിലുടെ പകരുന്ന (Droplet infection) ഒരിനം വൈറസ് മുഖാന്തരമാണ് . 1977 മുതൽ ഇവയെ എച്ച്1എൻ1 വൈറസ് എന്ന പേരിൽ അറിയപ്പെട്ടിരുന്നു. പന്നികളിൽ നിന്നും മനുഷ്യരിലേക്ക് ഈ രോഗം പടരുന്നത്‌ കണ്ടെത്തിയതിനാൽ പന്നിപ്പനിയെന്നാദ്യം വിളിച്ചിരുന്നു. പന്നികൾക്ക്‌ ഇന്ഫ്ലൂവെന്സാ ഉണ്ടാക്കുന്ന വൈറസ്കൾക്ക് ജനിതക മാറ്റം സംഭവിച്ചവ ആണ് ഇവയെന്ന്, വടക്കേ അമേരിക്കയിൽ സാൻഡിയാഗോയിൽ 2009 ഏപ്രിലിൽ ഉണ്ടായ രോഗ ബാധയെ തുടർന്നു കണ്ടെത്തിയിരുന്നു . പന്നി ഇറച്ചി കഴിക്കുന്നതുകൊണ്ടോ, പന്നിയെ വളർത്തുന്നതുകൊണ്ടോ ഈ രോഗം ബാധിക്കുകയോ ,പടരുകയോ ഇല്ല. മനുഷ്യരിലേക്ക് രോഗം പകരുന്നതിൽ പന്നികൾക്ക്‌ ഒരു പങ്കും ഇല്ലെന്നു ഇപ്പോൾ സ്ഥിരീകരിച്ചിട്ടുണ്ട്‌. അതിനാൽ മേലിൽ ഈ അസുഖത്തെ പന്നിപ്പനി എന്ന് വിളിക്കുന്നത്‌ ശരിയല്ല എച്ച് 1 എൻ 1 ഇന്ഫ്ലൂവെന്സാ എന്ന പേരിൽത്തന്നെ വിളിക്കണം. . 
74 രാജ്യങ്ങളിൽ പുതിയ ഇന്ഫ്ലൂവെന്സാ ബാധ സ്ഥിരീകരിക്കപ്പെട്ടതോടെ , 2009 ജൂൺ മാസത്തിൽത്തന്നെ ഈ രോഗത്തെ ഒരു മഹാമാരി (Pandemic ) ആയി ലോകാരോഗ്യ സംഘടന പ്രഖ്യാപിക്കുകയും ചെയ്തു . വൈറൽ പനി , പന്നിപ്പനി (Swine flu ) മഴപനി എന്നീ വിവധ പേരുകളിൽ ഇപ്പോൾ അറിയപ്പെടുന്ന ഈ രോഗത്തെ ,മഹാമാരി ഇന്ഫ്ലൂവൻസ്സ (എച്ച്1എൻ1) 2009 : Pandemic influenza ( H1N1) 2009 എന്നാണ് ലോകാരോഗ്യ സംഘടനയുടെ 25 ജൂൺ 2010 ലെ രേഖകളിൽ പ്രതിപാദിച്ചിട്ടുള്ളത് . ഇതുവരെ 214 രാജ്യങ്ങൾ ഈ രോഗം റിപ്പോർട്ട്‌ ചെയ്തിട്ടൊണ്ട്; 18,209 മരണങ്ങളും. കേരളത്തിൽ ഇതുവരെ ൧൫൦൦ പേരിൽ രോഗം കണ്ടെത്തുകയും ൩൭ പേർ മരണപ്പെടുകയും ചെയ്തു. ഇതിൽ ൨൧ പേർ ഗർഭിണികൾ ആയിരുന്നു. ഗർഭിണികളിൽ ആണ് കൂടുതലായി ഈ രോഗം ഗുരുതരം ആകുന്നതെന്ന് ലോകാരോഗ്യ സംഘടന പറയുന്നു .

കഴിഞ്ഞ നൂറ്റാണ്ടിൽ ആദ്യമായി ഇന്ഫ്ലൂവേന്സ മഹാമാരി ഉണ്ടായത് ൧൯൧൮ല് ആണ്. അന്ന് ആയിരക്കണക്കിന് രോഗികൾ മരിച്ചു .പിന്നീടു ഓരോ ൨൦ വര്ഷം കൂടുമ്പോഴും വൈറസ്സിനു ജെനിതക മാറ്റം സംഭവിക്കുകയും പുതിയൊരു മഹാമാരി ഉണ്ടാകുകയും ചെയ്യുന്നു. വൈറസ്സിന്റെ ആന്ടിജെൻ ഘടനയിൽ ഉണ്ടാകുന്ന ഷിഫ്റ്റ് കാരണമാണ് ഇങ്ങന്നെ ഉണ്ടാകുന്നത്‌. 
സാധാരണ ഫ്ലൂ പകരുന്നതുപോലെ തന്നെ ആണ് ,ഇന്ഫ്ലൂവൻസ്സ എച്ച്1എൻ1 ഒരാളിൽ നിന്നും മറ്റൊരാളിലേക്ക് പകരുന്നത് ..രോഗിയുടെ ചുമ, തുമ്മൽ, ചീറ്റൽ എന്നിവയിലുടെ പുറത്തേക്കു വിടുന്ന കണികകൾ ശ്വസിക്ക് മ്പോഴും, ആ കണികകൾ പറ്റിപ്പിടിച്ച സ്ഥലത്ത് സ്പർശിക്കുന്നതിലൂടെയും ഈ രോഗം പകരാം.



കാലാവസ്ഥ വ്യത്യാസം അനുസ്സരിച്ച് എല്ലാ വർഷവും ഇന്ഫ്ലുവൻസ്സ വൈറസ്സിനും മാറ്റം ഉണ്ടാകുന്നു. വളരെ ഏറെ പേർ ഇതിനെതിരായുള്ള പ്രതിരോധ ശക്തി ഉള്ളവർ ആയതിനാൽ അവർക്ക് രോഗ ബാധ ഉണ്ടാകില്ല. പല രാജ്യങ്ങളും , വര്ഷം തോറും പുതിയ വാക്സിനുകളും ഉപയോഗിക്കുന്നു . പക്ഷേ, ,2009 ല് ജനിതക മാറ്റം സംഭവിച്ചു ഉണ്ടായ " മഹാമാരി ഇന്ഫ്ലൂവൻസ്സ H1N1 2009 " വ്യാപിച്ചപ്പോൾ ആർക്കും തന്നെ അതിനെതിരായ പ്രതിരോധ ശേഷി ഇല്ലായിരുന്നു, അല്ലെങ്കിൽ കുറവായിരുന്നു . മഹാമാരി ഇന്ഫ്ലുഎൻസ്സ ബാധിച്ചു അനേകായിരങ്ങൾ വർഷാ വര്ഷം മരിച്ചിട്ടൊണ്ട് എന്നാണ് ചരിതംഒര്മാപ്പെടുത്തുന്നത് .ഇതിനെല്ലാം ഉപരി ആയി മഹാമാരി ഇന്ഫ്ലൂവൻസ്സ H1N1 2009 വാക്സ്സിനും തുടക്കത്തിൽ ഇല്ലായിരുന്നു . ലബോറട്ടറി പരിശോധന സൗകര്യങ്ങൾ ഉള്ള രാജ്യങ്ങൾ റിപ്പോർട്ട്‌ ചെയ്ത മരണങ്ങളുടെ കണക്കു മാത്രം ആണ് ഉള്ളത് . കൃത്യമായ വിലയിരുത്തലുകളും മറ്റും, നടത്തുവാൻ കൂടുതൽ സമയം വേണ്ടിയിരിക്കുന്നു . മഹാമാരിയുടെ വ്യാപനവും വ്യാപ്തിയും കുറഞ്ഞിട്ടുണ്ടെന്നാണ് ഇപ്പോഴുള്ള വിലയിരുത്തൽ .



</doc>
<doc id="118837" url="https://ml.wikipedia.org/wiki?curid=118837" title="ചാത്തമംഗലം ഗ്രാമപഞ്ചായത്ത്">
ചാത്തമംഗലം ഗ്രാമപഞ്ചായത്ത്

കോഴിക്കോട് ജില്ലയിലെ,കോഴിക്കോട് താലൂക്കിൽ, കുന്ദമംഗലം ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത്. വിസ്തീർണം 40.24 ചതുരശ്ര കിലോമീറ്റർ
അതിരുകൾ:വടക്കുഭാഗത്ത് കൊടുവള്ളി, ഓമശ്ശേരി, മുക്കം പഞ്ചായത്തുകളും, കിഴക്കുഭാഗത്ത് മുക്കം, കൊടിയത്തൂർ പഞ്ചായത്തുകളും, തെക്കുഭാഗത്ത് മാവൂർ, പെരുവയൽ, വാഴക്കാട്(മലപ്പുറം) പഞ്ചായത്തുകളും, പടിഞ്ഞാറുഭാഗത്ത് പെരുവയൽ, കുന്ദമംഗലം പഞ്ചായത്തുകളുമാണ്

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 36231 ഉം സാക്ഷരത 91.83 ശതമാനവും ആണ്‌.


</doc>
<doc id="118838" url="https://ml.wikipedia.org/wiki?curid=118838" title="ചേളന്നൂർ ഗ്രാമപഞ്ചായത്ത്">
ചേളന്നൂർ ഗ്രാമപഞ്ചായത്ത്

കോഴിക്കോട് ജില്ലയിലെ, കോഴിക്കോട് താലൂക്കിലെ ചേളന്നൂർ ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത് ആണ് ചേളന്നൂർ ഗ്രാമപഞ്ചായത്ത്. വിസ്തീർണം 23.81 ചതുരശ്ര കിലോമീറ്റർ
അതിരുകൾ:വടക്ക് കാക്കൂർ, തലക്കുളത്തൂർ പഞ്ചായത്തുകൾ, തെക്ക് കക്കോടി, കുരുവട്ടൂർ പഞ്ചായത്തുകൾ, പടിഞ്ഞാറ് തലക്കുളത്തൂർ, കക്കോടി പഞ്ചായത്തുകൾ, കിഴക്ക് മടവൂർ, കാക്കൂർ, കുരുവട്ടൂർ പഞ്ചായത്തുകൾ എന്നിവയാണ്.

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 30081 ഉം സാക്ഷരത 92.17 ശതമാനവും ആണ്‌.


</doc>
<doc id="118853" url="https://ml.wikipedia.org/wiki?curid=118853" title="വയക്കര">
വയക്കര

കണ്ണൂർ ജില്ലയിലെ ഒരു ഗ്രാമമാണ് വയക്കര ഇത് ഒരു നല്ല ഗ്രാമപ്രദേശമായി നിലനിൽക്കുന്നു. പെരിങ്ങോം-വയക്കര ഗ്രാമപഞ്ചായത്തിന്റെ ഭാഗമാണിത്. 


</doc>
<doc id="118855" url="https://ml.wikipedia.org/wiki?curid=118855" title="പുഴാതി ഗ്രാമപഞ്ചായത്ത്">
പുഴാതി ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ, കണ്ണൂർ ബ്ളോക്കിൽ സ്ഥിതി ചെയ്തിരുന്ന ഒരു ഗ്രാമപഞ്ചായത്താണ്‌ പുഴാതി ഗ്രാമപഞ്ചായത്ത് . പുഴാതി വില്ലേജുപരിധിയിൽ ഉൾപ്പെടുന്ന പുഴാതി ഗ്രാമപഞ്ചായത്തിനു 9.17 ചതുരശ്രകിലോമീറ്റർ വിസ്തീർണ്ണമുണ്ടായിരുന്നു. 19 വാർഡുകളുള്ള ഈ പഞ്ചായത്തിന്റെ അതിരുകൾ, വടക്കുഭാഗത്ത് ചിറക്കൽ, നാറാത്ത് പഞ്ചായത്തുകളും, കിഴക്കുഭാഗത്ത് എളയാവൂർ, ചേലോറ പഞ്ചായത്തുകളും, തെക്കുഭാഗത്ത് കണ്ണൂർ മുനിസിപ്പാലിറ്റിയും, പടിഞ്ഞാറുഭാഗത്ത് കണ്ണൂർ മുനിസിപ്പാലിറ്റിയും, ചിറക്കൽ, പള്ളിക്കുന്ന് പഞ്ചായത്തുകളുമായിരുന്നു. 

1953-ലാണ്‌ പള്ളിക്കുന്നും പുഴാതിയും ചേർന്ന് പുഴാതി ഗ്രാമപഞ്ചായത്ത് രൂപീകൃതമായത്. 2015 ജനുവരി 14ന് കണ്ണൂർ കോർപ്പറേഷൻ രൂപവത്കരിച്ചപ്പോൾ പുഴാതി പഞ്ചായത്ത് ഇല്ലാതായി.



</doc>
<doc id="118856" url="https://ml.wikipedia.org/wiki?curid=118856" title="ചെറുവണ്ണൂർ ഗ്രാമപഞ്ചായത്ത്">
ചെറുവണ്ണൂർ ഗ്രാമപഞ്ചായത്ത്

കോഴിക്കോട് ജില്ലയിലെ,കൊയിലാണ്ടി താലൂക്കിൽ പേരാമ്പ്ര ബ്ളോക്കിൽ ഉൾപ്പെടുന്ന ഗ്രാമപഞ്ചായത്ത് ആണ് ചെറുവണ്ണൂർ ഗ്രാമപഞ്ചായത്ത്. വിസ്തീർണം 21.61 ചതുരശ്ര കിലോമീറ്റർ
അതിരുകൾ:വടക്ക് വേളം, പേരാമ്പ്ര, തിരുവള്ളൂർ പഞ്ചായത്തുകളും, തെക്ക് മേപ്പയൂർ, നൊച്ചാട്, തുറയൂർ പഞ്ചായത്തുകളും, പടിഞ്ഞാറ് തിരുവള്ളൂർ, മണിയൂർ പഞ്ചായത്തുകളും, കിഴക്ക് പേരാമ്പ്ര പഞ്ചായത്തുമാണ്

2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 20687 ഉം സാക്ഷരത 90.58 ശതമാനവും ആണ്‌.


</doc>
<doc id="118867" url="https://ml.wikipedia.org/wiki?curid=118867" title="വളപട്ടണം ഗ്രാമപഞ്ചായത്ത്">
വളപട്ടണം ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ, കണ്ണൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ വളപട്ടണം ഗ്രാമപഞ്ചായത്ത് . 2.04 ചതുരശ്ര കിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് ചിറക്കൽ, അഴീക്കോട് ഗ്രാമപഞ്ചായത്തുകൾ, കിഴക്ക് ചിറക്കൽ, പുഴാതി, പള്ളിക്കുന്ന് ഗ്രാമപഞ്ചായത്തുകൾ, തെക്ക് പള്ളിക്കുന്ന് ഗ്രാമപഞ്ചായത്ത്, പടിഞ്ഞാറ് അഴീക്കോട് ഗ്രാമപഞ്ചായത്ത് എന്നിവയാണ്. കണ്ണൂർ പട്ടണത്തിൽ നിന്നും ഏകദേശം 8 കിലോമീറ്റർ വടക്ക് മാറി വളപട്ടണം പുഴയോട് ചേർന്ന് സ്ഥിതിചെയ്യുന്ന ഈ പഞ്ചായത്ത് വിസ്തൃതിയിൽ കേരളത്തിലെ ഏറ്റവും ചെറിയ ഗ്രാമപഞ്ചായത്താണ്‌. 2.04 ചതുരശ്ര കിലോമീറ്ററാണ് ഈ പഞ്ചായത്തിന്റെ വിസ്തീർണ്ണം‌.




</doc>
<doc id="118875" url="https://ml.wikipedia.org/wiki?curid=118875" title="താണ്ഡവം (ചലച്ചിത്രം)">
താണ്ഡവം (ചലച്ചിത്രം)

ഷാജി കൈലാസിന്റെ സംവിധാനത്തിൽ മോഹൻലാൽ, നെടുമുടി വേണു, സായി കുമാർ, കിരൺ റാത്തോഡ് എന്നിവർ പ്രധാനവേഷങ്ങളിൽ അഭിനയിച്ച് 2002 -ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് താണ്ഡവം. ഡിക്കിൾ സിനിമയുടെ ബാനറിൽ ജോണി സാഗരിഗ നിർമ്മിച്ച ഈ ചിത്രം വിതരണം ചെയ്തതും ജോണി സാഗരിഗ ആണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് എസ്. സുരേഷ് ബാബു ആണ്.


ബോക്സ് ഓഫീസിൽ ഈ ചിത്രം പരാജയമായിരുന്നു.

കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് എം.ജി. ശ്രീകുമാർ, പെരുമ്പാവൂർ ജി. രവീന്ദ്രനാഥ് എന്നിവരാണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. ഗാനങ്ങൾ വിപണനം ചെയ്തത് ജോണി സാഗരിഗ.




</doc>
<doc id="118885" url="https://ml.wikipedia.org/wiki?curid=118885" title="ഫിലിപ്പീൻ പരുന്ത്">
ഫിലിപ്പീൻ പരുന്ത്

ലോകത്തിലെ ഏറ്റവും വലുതും ശക്തിയേറിയതുമായ പക്ഷികളിലൊന്നാണ്‌ ഫിലിപ്പീൻ പരുന്ത്. "Pithecophaga jefferyi" എന്ന ശാസ്ത്രീയനാമമുള്ള ഈ പരുന്ത് വലിയ ഫിലിപ്പീൻ പരുന്ത്, കുരങ്ങുതീനിപ്പരുന്ത് എന്നീ പേരുകളിലും അറിയപ്പെടുന്നു. ഈ പക്ഷി ഇന്ന് വംശനാശത്തിന്റെ വക്കിലാണ്‌. Accipitridae കുടുംബത്തിൽ പെടുന്ന ഈ പക്ഷിക്ക് "പക്ഷിരാജാവ്" എന്നർത്ഥം വരുന്ന "Haribon", "Haring Ibon" എന്നീ പേരുകളുമുണ്ട്. "ബനോഗ്" എന്നാണ്‌ ഇതിന്റെ തദ്ദേശനാമം.

1896-ൽ ഇംഗ്ലീഷ് പര്യവേക്ഷകനായ ജോൺ വൈറ്റ്ഹെഡാണ്‌ ഈ പരുന്തുവർഗ്ഗത്തെ ആദ്യമായി നിരീക്ഷിച്ചത്. പരുന്തിനെ ആദ്യമായി നിരീക്ഷിച്ച ബോങ്കയിലെ തദ്ദേശവാസികൾ ഈ പക്ഷി കുരങ്ങുകളെ മാത്രമേ ഭക്ഷിക്കൂ എന്നായിരുന്നു പറഞ്ഞിരുന്നത്. ഇതനുസരിച്ച് കുരങ്ങുതീനിപ്പരുന്ത് എന്നാണ്‌ ഈ പക്ഷിക്ക് ആദ്യം പേരിട്ടത്. ശാസ്ത്രനാമത്തിലെ ജീനസ് നാമവും ഇങ്ങനെ ഉണ്ടായതാണ്‌ (Pithecophage = കുരങ്ങുതീനി). എന്നാൽ മറ്റ് ജന്തുക്കളെയും പരുന്ത് തിന്നുമെന്ന് പിന്നീട് മനസ്സിലായതിനാലും മറ്റ് പരുന്തുകളെയും ഈ നാമം കൊണ്ട് വിവക്ഷിച്ചിരുന്നെന്നതിനാലും 1978-ൽ പേര് ഫിലിപ്പീൻ പരുന്ത് എന്നാക്കി മാറ്റി. 1995-ൽ ഈ പരുന്തിനെ ഫിലിപ്പീൻസ് ഒരു ഔദ്യോഗികചിഹ്നമായി പ്രഖ്യാപിച്ചു. ഈ സ്പീഷീസിന് മറ്റ് ഉപസ്പീഷീസുകളൊന്നുമില്ല.


</doc>
<doc id="118891" url="https://ml.wikipedia.org/wiki?curid=118891" title="താലിപ്പരുന്ത്">
താലിപ്പരുന്ത്

ഒരു ദേശാടനപ്പക്ഷിയായ താലിപ്പരുന്ത് അസിപിട്രിഡേ (Accipitridae) പക്ഷി കുടുംബത്തിൽപ്പെടുന്നു. ശാസ്ത്ര നാമം പാൻഡിയോൻ ഹാലിയേറ്റസ് ("Pandion haliaetus"). കടലിലും കായലിലും വലിയ ജലാശയങ്ങൾ, ജലസംഭരണികൾ എന്നിവിടങ്ങളിലും കാണപ്പെടുന്നു. ഇംഗ്ലീഷിൽ Sea Hawk എന്നും Fish Eagle എന്നും അറിയപ്പെടുന്നു. അന്റാർട്ടിക്കയിലും വടക്കേ അമേരിക്കയുടെ ചില ഭാഗങ്ങളുമൊഴികെ ലോകത്തിന്റെ ഒട്ടുമിക്ക പ്രദേശങ്ങളിലും താലിപ്പരുന്തിനെ കാണാം. മത്സ്യങ്ങളെ കൂടുതലായും ഭക്ഷണമാക്കുന്നതു കൊണ്ട് മീൻപിടിയൻ പരുന്ത് എന്നും അറിയപ്പെടുന്നു. 
ആൺ പെൺ പക്ഷികൾ കാഴ്ചയിൽ ഒരുപോലെയിരിക്കും. ശരീരത്തിന്റെ പുറം ഭാഗത്തിന് കടും തവിട്ടുനിറവും അടിഭാഗത്തിന് വെളുപ്പുനിറവുമാണ്. തവിട്ടുനിറത്തിൽ മാലപോലെ ഒരു പട്ട മാറിടത്തിലുണ്ട്. കൊക്കിൽനിന്നു തുടങ്ങി കണ്ണിന്റെ ഭാഗത്തു കൂടി മാറിടത്തിലെ പട്ടയിൽ എത്തി അവസാനിക്കുന്ന കറുത്ത കൺപട്ടയും കൺപട്ടയ്ക്കു മീതെ തലയിൽ തെളിഞ്ഞു കാണുന്ന വെളളത്തൊപ്പിയും ഈ പക്ഷിയുടെ സവിശേഷതകളാണ്. മാറിടത്തിൽ കാണപ്പെടുന്ന തവിട്ടുപട്ട പക്ഷിയുടെ കഴുത്തിൽ മാലയിട്ടതുപോലെ തോന്നിക്കുന്നു. അതിനാലാണ് പക്ഷിക്കു താലിപ്പരുന്ത് എന്ന പേരു ലഭിച്ചത്. മങ്ങിയ തവിട്ടു നിറമുളള വാലിൽ കുറേ നേർത്ത പട്ടകളുണ്ട്. കാലുകൾ നീളം കൂടിയതും ബലമുളളതും തൂവലുകൾ കൊണ്ട് പൊതിഞ്ഞിരിക്കുന്നതുമാണ്. വിരലുകളിലും അതിനല്പം മുകളിലേക്കും മാത്രമേ തൂവലുകളില്ലാതെയുള്ളൂ.

താലിപ്പരുന്തിന്റെ ചിറകുകൾക്ക് അസാധാരണമായ നീളമുള്ളതിനാൽ ഇവ പറക്കുമ്പോൾ ഒരു വൻ പക്ഷിയാണെന്നേ തോന്നൂ. ഇവ ചിറകുകൾ പൂട്ടിയിരിക്കുമ്പോൾ ചിറകുകളുടെ നീളം വാലിന്റെ അറ്റം കവിഞ്ഞും കാണും. ചിറകു വിടർത്തുമ്പോൾ ചിറകിനു മധ്യത്തിലായി പുറകോട്ട് ഒരു വളവ് ഉണ്ടായിരിക്കും. ചിറകുകൾ വിടർത്തി ചലനങ്ങളൊന്നും തന്നെയില്ലാതെ സാവധാനമാണ് ഇവ കാറ്റിൽ ഒഴുകിപ്പറക്കുന്നത്.

പറന്നുകൊണ്ടിരിക്കുമ്പോൾത്തന്നെ വെളളത്തിൽ സഞ്ചരിക്കുന്ന മത്സ്യത്തിന്റെ ഗതി മനസ്സിലാക്കി ഉന്നം തെറ്റാതെ താഴോട്ടുവന്ന് വെളളത്തിൽ മുങ്ങി മത്സ്യത്തെ പിടിക്കുന്നു. അരത്തിന്റെ നാക്കു പോലെ, പരുപരുത്ത, ചെതുമ്പലുകളുള്ള വിരലുകളും നീണ്ടുവളഞ്ഞ് സൂചിപോലെ കൂർത്ത നഖങ്ങളും മത്സ്യത്തെ പിടിക്കാൻ സഹായകമാകുന്നു. മത്സ്യത്തെ കൊത്തി കീറി വിഴുങ്ങുകയാണ് ഇവയുടെ പതിവ്. ചിലയവസരങ്ങളിൽ മത്സ്യത്തിന്റെ വലിപ്പവും ശക്തിയും മനസ്സിലാക്കാതെ റാഞ്ചിപ്പിടിച്ച് അതിന്റെ ശരീരത്തിൽ നഖങ്ങൾ കുത്തിയിറക്കുന്നു. ഭാരം കൂടിയ മത്സ്യങ്ങളെ താങ്ങി പറക്കാൻ പറ്റാതെ വരുമ്പോൾ ഈ പക്ഷി മത്സ്യത്തോടൊപ്പം വെള്ളത്തിൽ മുങ്ങി ചാകാറുമുണ്ട്. മത്സ്യം പിടിക്കാൻ സാധിക്കാത്ത സമയങ്ങളിൽ മാംസവും എലി, തവള, കല്ലിന്മേൽക്കായ, ചെറിയ ഇനം പല്ലികൾ തുടങ്ങിയവയും ഭക്ഷണമാക്കാറുണ്ട്.

ഇണകളായാണ് താലിപ്പരുന്ത് കൂടുകെട്ടി താമസിക്കുക. ചെറുകൂട്ടങ്ങളായും ഇവയെ കാണാറുണ്ട്. ചെറുകൂട്ടങ്ങളധികവും ദേശാടകരായിരിക്കും. മഞ്ഞുകാലവും വേനൽക്കാലവും കേരളത്തിൽ ജീവിച്ചശേഷം യൂറേഷ്യയുടെ വ.ഭാഗത്തേക്കു പോയി അവിടെ കൂടുകെട്ടി കുഞ്ഞു വിരിയിക്കുന്നു. വെള്ളത്തിനടുത്തുളള വൻ വൃക്ഷങ്ങളിലും ചിലപ്പോൾ തറയിൽ തന്നേയും വലിയ ചുളളികൾ കൊണ്ടാണ് ഇവ കൂടുകെട്ടുന്നത്. അതിൽ മൂന്നോ നാലോ വെളുത്ത മുട്ടകളിടും. ഒരിക്കൽ കൂടുകെട്ടിയ സ്ഥലത്തുതന്നെ വീണ്ടും വന്ന് ആ പഴയ കൂട്ടിൽ കുറേ ചുളളികൾ കൂടി പിടിപ്പിച്ച് പുതിയതാക്കി വർഷംതോറും കുഞ്ഞു വിരിയിക്കുന്നത് ഇവയുടെ സ്വഭാവ സവിശേഷതയാണ്.



</doc>
<doc id="118910" url="https://ml.wikipedia.org/wiki?curid=118910" title="കുംഭകർണ്ണൻ">
കുംഭകർണ്ണൻ

ഹൈന്ദവ ഇതിഹാസമായ രാമായണത്തിലെ ഒരു രാക്ഷസനായ കുംഭകർണ്ണൻ രാക്ഷസരാജാവായ രാവണന്റെ നേരെ ഇളയ സഹോദരനാണ്. അതിബൃഹത്തായ ശരീരവും, ഒരിക്കലും തീരാത്ത വിശപ്പും കൊണ്ട് നടക്കുന്ന കഥാപാത്രമായ കുംഭകർണ്ണൻ തന്റെ ശക്തിപ്രകടനത്തിന്റെ ഭാഗമായി പല ഹൈന്ദവസന്യാസികളേയും കൊന്നിട്ടുണ്ടെങ്കിൽ പോലും, ഒരു നല്ല വ്യക്തിത്വമായാണ് ചിത്രീകരിക്കപ്പെട്ടിരിക്കുന്നത്. 

ഒരിക്കൽ ബ്രഹ്മാവിനെ തപസ്സ് ചെയ്ത് പ്രത്യക്ഷപ്പെടുത്തി വരം ആവശ്യപ്പെട്ട സമയത്ത് സരസ്വതീദേവിയാൽ കുംഭകർണ്ണന്റെ നാവ് കെട്ടിയിടപ്പെട്ടു. അതിനാൽ, ഇന്ദ്രന്റെ സിംഹാസനമായ ഇന്ദ്രാസനം ആവശ്യപ്പെടാനിരുന്ന കുംഭകർണ്ണന്റെ നാവിൽ നിന്നും നിദ്രാസനം അഥവാ അനന്തമായ ഉറക്കം എന്ന ആവശ്യമാണ് പുറത്തുവന്നത്. ഉടനെ ബ്രഹ്മാവ് വരം നൽകുകയും ചെയ്തു. എന്നാൽ ഇതറിഞ്ഞ രാവണൻ സത്യത്തുൽ ശാപമായ ഈ വരം തിരിച്ചെടുക്കാൻ ബ്രഹ്മാവിനോട് ആവശ്യപ്പെട്ടു. അങ്ങനെ കുംഭകർണ്ണൻ ആറ്‌ മാസം ഉറങ്ങുകയും, അടുത്ത ആറ്‌ മാസം തീരാത്ത വിശപ്പുമായി, മനുഷ്യരെയടക്കം, മുന്നിൽ കാണുന്നതെന്തിനെയും തിന്നുതീർക്കുകയും ചെയ്യുന്ന രാക്ഷസനായി. 

രാമായണയുദ്ധസമയത്ത് രാവണൻ ശ്രീരാമനാലും രാമസേനയാലും അപമാനിക്കപ്പെട്ടു. തന്റെ സഹോദരന്റെ സാന്നിധ്യം ആവശ്യമാണെന്നു തോന്നിയ രാവണൻ, വളരെയധികം ക്ലേശിച്ചാണെങ്കിലും, ഉറക്കത്തിലായിരുന്ന കുംഭകർണ്ണനെ ഉണർത്തി. പക്ഷേ രാമ-രാവണയുദ്ധത്തിന്റെ സാഹചര്യങ്ങൾ മനസ്സിലാക്കിയ കുംഭകർണ്ണൻ, തെറ്റ് രാവണന്റെ ഭാഗത്താണെന്ന് രാവണനെ ബോധ്യപ്പെടുത്താൻ ശ്രമിക്കുകയാണുണ്ടായാത്. എന്നാൽ കഥകൾ കേട്ട കുംഭകർണ്ണൻ പൂർണ്ണമനസ്സോടെ രാവണപക്ഷത്ത് ചേരുകയാണ് ഉണ്ടായത് എന്നും പറയപ്പെടുന്നു . എങ്ങനെയാണെങ്കിലും, തന്റെ സഹോദരനോടുള്ള വിശ്വസ്തത മൂലം, കുംഭകർണ്ണൻ രാവണനോടൊപ്പം യുദ്ധം ചെയ്യാൻ തീരുമാനിച്ചു. മദ്യലഹരിയിൻ ഉൻമത്തനായ കുംഭകർണ്ണൻ യുദ്ധഭൂമിയിൽ ചെന്ന് ശ്രീരാമസേനയെ ആക്രമിച്ച് വൻനാശങ്ങൾ വരുത്തി. ഇതിനുപുറമേ ഹനുമാനെ മുറിവേൽപ്പിക്കുകയും, സുഗ്രീവനെ പ്രഹരിച്ച് ബോധംകെടുത്തി യുദ്ധത്തടവുകാരനായി എടുക്കുകയും ചെയ്തെങ്കിലും അവസാനം കുംഭകർണ്ണൻ ശ്രീരാമനാൽ കൊല്ലപ്പെട്ടു. കുംഭകർണ്ണന്റെ മരണവിവരം അറിഞ്ഞ് തളർന്നുപോയ രാവനൻ തനിക്ക് നാശം സംഭവിച്ചു കഴിഞതായി പ്രഖ്യാപിക്കുകയുണ്ടായി. കുംഭകർണ്ണന്റെ രണ്ട് പുത്രന്മാരായ കുംഭനും, നികുംഭനും തങ്ങളുടെ പിതാവിനെപ്പോലെ രാമനെതിരെ യുദ്ധം ചെയ്യുകയും മരണം വരിക്കുകയും ചെയ്തു.
രാമായണത്തിലെ ഏറ്റവും താല്പര്യമുണർത്തുന്ന കഥാപാത്രങ്ങളിലൊന്നാണ് കുംഭകർണ്ണൻ. രാമായണത്തിലെ ഭൂരിപക്ഷം കഥാപാത്രങ്ങളും ഒന്നുകിൽ സദ്‌ഗുണത്തെയോ, അല്ലെങ്കിൽ ദുർഗുണത്തെയോ പൂർണ്ണമായും ഉൾക്കൊള്ളുമ്പോൾ, രണ്ട് ഗുണത്തേയും അനുകൂലിക്കുന്ന സങ്കീർണ്ണമായ പ്രതിരൂപമാണ് കുംഭകർണ്ണന്റേത്. രാവണന്റെ തെറ്റുകളും അധർമ്മങ്ങളും മനസ്സിലാക്കി ചൂണ്ടിക്കാണിക്കുകയും, ചിലപ്പോഴൊക്കെ അതിൽ ഇടപെടുകയും മദ്ധ്യസ്ഥത വഹിക്കുകയും ചെയ്തിട്ടുണ്ടെങ്കിലും, തന്റെ ഉള്ളിലെ പോരാളിയുടെ നീതിശാസ്ത്രം പലപ്പോഴും രാവണനെ തുറന്നെതിർക്കുന്നതിൽ നിന്നും കുംഭകർണ്ണനെ വിലക്കി. ചെയ്യുന്നത് തെറ്റാണെന്നറിഞ്ഞിട്ടും യുദ്ധം ചെയ്യാൻ നിർബന്ധിതനായ കുംഭകർണ്ണൻ അവസാനം ശ്രീരാമന്റെ കൈകളാൽ കൊല്ലപ്പെട്ട് മോക്ഷം നേടി.


</doc>
<doc id="118912" url="https://ml.wikipedia.org/wiki?curid=118912" title="എടക്കാട് ഗ്രാമപഞ്ചായത്ത്">
എടക്കാട് ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ, എടക്കാട് ബ്ളോക്കിൽ സ്ഥിതി ചെയ്തിരുന്ന ഒരു ഗ്രാമപഞ്ചായത്താണ്‌ എടക്കാട് ഗ്രാമപഞ്ചായത്ത് . എടക്കാട് വില്ലേജുപരിധിയിലുൾപ്പെട്ടിരുന്ന എടക്കാട് ഗ്രാമപഞ്ചായത്തിനു 18.50 ചതുരശ്രകിലോമീറ്റർ വിസ്തീർണ്ണമുണ്ടായിരുന്നു. ഈ പഞ്ചായത്തിന്റെ അതിരുകൾ വടക്കുഭാഗത്ത് എളയാവൂർ, ചേലോറ പഞ്ചായത്തുകളും, കണ്ണൂർ മുനിസിപ്പാലിറ്റിയും, കിഴക്കുഭാഗത്ത് ചെമ്പിലോട്, കടമ്പൂർ പഞ്ചായത്തുകളും, തെക്കുഭാഗത്ത് മുഴപ്പിലങ്ങാട് പഞ്ചായത്തും, അറബിക്കടലും, പടിഞ്ഞാറുഭാഗത്ത് അറബിക്കടലുമായിരുന്നു.

ആറ്റടപ്പ, ചാല പടിഞ്ഞാറെക്കര, ചാല പന്ത്രണ്ടുകണ്ടി, ചിറക്കുതാഴെ, തോട്ടട, കിഴുന്നകുറ്റിക്കകം, എടക്കാട്, കണ്ണൂർ, കരാറിനകം എന്നിങ്ങനെ ഒൻപതു പ്രദേശങ്ങൾ കൂടിച്ചേർന്നതായിരുന്നു എടക്കാട് ഗ്രാമപഞ്ചായത്ത്. ഇവയിൽ കരാറിനകം 1962-ലാണ് എടക്കാട് പഞ്ചായത്തിനോടു കൂട്ടിച്ചേർക്കപ്പെട്ടത്. ഈ പ്രദേശം അറക്കൽ കോവിലകത്തിന്റെ ഭാഗമായിരുന്നു. 2015 ജനുവരി 14ന് കണ്ണൂർ കോർപ്പറേഷൻ രൂപവത്കരിച്ചപ്പോൾ എടക്കാട് പഞ്ചായത്ത് ഓർമ്മയായി.






</doc>
<doc id="118916" url="https://ml.wikipedia.org/wiki?curid=118916" title="ചെമ്പിലോട് ഗ്രാമപഞ്ചായത്ത്">
ചെമ്പിലോട് ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ എടക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ ചെമ്പിലോട് ഗ്രാമപഞ്ചായത്ത് . ചെമ്പിലോട്, ഇരിവേരി എന്നീ വില്ലേജുകളിലായി വ്യാപിച്ചുകിടക്കുന്ന ചെമ്പിലോട് ഗ്രാമപഞ്ചായത്തിന് 2099 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ, വടക്കുഭാഗത്ത് മുണ്ടേരി, ചേലോറ പഞ്ചായത്തുകളും, തെക്കുഭാഗത്ത് പെരളശ്ശേരി, കടമ്പൂർ പഞ്ചായത്തുകളും, കിഴക്കുഭാഗത്ത് അഞ്ചരക്കണ്ടി, പെരളശ്ശേരി ഗ്രാമപഞ്ചായത്തുകളും, പടിഞ്ഞാറുഭാഗത്ത് എടക്കാട് പഞ്ചായത്തുമാണ്. 

ജില്ലാ തലസ്ഥാനമായ കണ്ണൂർ പട്ടണത്തിൽനിന്നും 10കിലോമീറ്റർ അകലെ സ്ഥിതിചെയ്യുന്നു. 19 വാർഡുകളിലെ 7000 വീടുകളിലായി 35000 ജനങ്ങൾ വസിക്കുന്നു. 1996ൽ ജനകീയാസൂത്രണത്തിന്റെ കാലഘട്ടം മുതൽ പഞ്ചായത്തിന് ലഭിച്ചുകൊണ്ടിരിക്കുന്ന ഫണ്ട് 100%വും വികസനപ്രവർത്തനങ്ങൾക്കായി ചെലവഴിച്ചിട്ടുണ്ട്. അനേകം പുരസ്ക്കാരങ്ങൾ ലഭിച്ചിട്ടുണ്ട്.

ഇപ്പോൾ പഞ്ചായത്തിലുള്ള ചെമ്പിലോട്, ഇരിവേരി എന്നീ വില്ലേജുകൾ രണ്ടു പഞ്ചായത്തുകളായിട്ടാണ് പ്രവർത്തിച്ചിരുന്നത്. കോമത്തു കുഞ്ഞിരാമൻ വൈദ്യർ, ബാലകൃഷ്ണൻ നമ്പ്യാർ എന്നിവരായിരുന്നു യഥാക്രമം ചെമ്പിലോട്, ഇരിവേരി പഞ്ചായത്തുകളിലെ ആദ്യപ്രസിഡന്റുമാർ. 1961-ൽ രണ്ടു പഞ്ചായത്തുകളും കൂട്ടിച്ചേർത്ത് ഇന്നത്തെ ചെമ്പിലോട് ഗ്രാമപഞ്ചായത്ത് രൂപീകരിച്ചു. കെ.വി.കുഞ്ഞിരാമൻ നായരായിരുന്നു ആദ്യത്തെ പ്രസിഡണ്ട്.





ചെമ്പിലോട് ഗ്രാമ പഞ്ചായത്ത് കരട് പദ്ധതിരേഖ


</doc>
<doc id="118925" url="https://ml.wikipedia.org/wiki?curid=118925" title="രാവണൻ (തമിഴ്‌ചലച്ചിത്രം)">
രാവണൻ (തമിഴ്‌ചലച്ചിത്രം)

മണിരത്നത്തിന്റെ സംവിധാനത്തിൽ വിക്രം, ഐശ്വര്യ റായ്, പൃഥ്വിരാജ്, കാർത്തിക്, പ്രഭു, പ്രിയാമണി തുടങ്ങിയവർ പ്രധാനവേഷങ്ങളിൽ അഭിനയിച്ച് 2010 -ൽ പുറത്തിറങ്ങിയ തമിഴ് ചലച്ചിത്രമാണ് രാവണൻ. സുഹാസിനി സംഭാഷണമെഴുതി, ഓസ്കാർ ജേതാവ് എ. ആർ. റഹ്‌മാൻ സംഗീതസംവിധാനം ചെയ്ത ഈ ചിത്രത്തിന്റെ ഛായാഗ്രഹണം സന്തോഷ് ശിവനും, എഡിറ്റിംഗ് എ. ശ്രീകർ പ്രസാദുമാണ് നിർവ്വഹിച്ചത്. രാവണന്റെ ചിത്രീകരണ വേളയിൽ തന്നെ ഈ ചിത്രം, നടീനടന്മാരിൽ ചെറിയ മാറ്റങ്ങളോടെ രാവൺ എന്ന പേരിൽ ഹിന്ദി ഭാഷയിൽ നിർമ്മിക്കുകയും, വില്ലൻ എന്ന പേരിൽ തെലുങ്ക് ഭാഷയിലേക്ക് മൊഴിമാറ്റം നറ്റത്തുകയും ചെയ്തു.

തന്റെ ഭാര്യയായ രാഗിണിയെ (ഐശ്വര്യ റായ്) തട്ടിക്കൊണ്ടുപോയ, നിയമലംഘകനായ വീരയ്യ (വിക്രം) എന്ന ഗോത്രനേതാവിനെ, പിന്തുടരുന്ന നിഷ്കരുണനായ പൊലീസ് ഉദ്യോഗസ്ഥൻ ദേവ് പ്രകാശിന്റെ (പൃഥ്വിരാജ്) കഥയിലൂടെ, ഹൈന്ദവ ഇതിഹാസമായ രാമായണത്തിന്റെ കാതൽ ഇവിടെ സംവിധായകൻ മണിരത്നം ചിത്രീകരിക്കുന്നു. ഗോത്രനേതാവായ വീരയ്യ, ചിത്രത്തിൽ റോബിൻഹുഡിനു സമാനമായ ഒരു കഥാപാത്രമാണ്. പോലീസുകാരുടെ ക്രൂരമായ ബലാത്സംഗത്തിനിരയായി ആത്മഹത്യ ചെയ്ത തന്റെ സഹോദരിക്കു വെണ്ണില‌യ്‌ക്കു(പ്രിയാമണി) വേണ്ടി പ്രതികാരം ചെയ്യാനാണ് വീരയ്യ പൊലീസ് ഉദ്യോഗസ്ഥന്റെ ഭാര്യയെ തട്ടിക്കൊണ്ടുപോകുന്നത്. തുടർന്ന് തന്റെ ഭാര്യക്കു വേണ്ടി പോലീസ് ഉദ്യോഗസ്ഥൻ നടത്തുന്ന തിരച്ചിലും, അതിനിടയിൽ മൂന്നു പ്രധാന കഥാപാത്രങ്ങൾ നേരിടുന്ന മാനസിക സംഘർഷങ്ങളും, ഈ ചലച്ചിത്രത്തെ വനമദ്ധ്യത്തിൽ വച്ചു നടക്കുന്ന കഥാന്ത്യത്തിലേക്ക് കൂട്ടിക്കൊണ്ടുപോകുന്നു.

2008 ഫെബ്രുവരി മാസം പ്രഖ്യാപിക്കപ്പെട്ട "രാവണൻ", സംവിധായകൻ മണിരത്നത്തിന്റെ തമിഴിലേക്കുള്ള തിരിച്ചുവരവ്, വിക്രം - ഐശ്വര്യറായ് ജോടികളുടെ സാന്നിധ്യം, തുടങ്ങിയ കാരണങ്ങളാൽ മാധ്യമശ്രദ്ധ നേടി. എക്സ്‌ട്രാ നടീനടന്മാരുടെ ബാഹുല്യം കൊണ്ട് ശ്രദ്ധേയമായ രാവണന്റെ പ്രധാന ചിത്രീകരണകേന്ദ്രങ്ങൾ ചാലക്കുടി, ഊട്ടി എന്നിവയായിരുന്നു. പുറത്തിറങ്ങുന്നതിനു മുൻപ് തന്നെ രാവണന് കേന്ദ്ര ചലച്ചിത്ര സർട്ടിഫിക്കേഷൻ ബോർഡിൽ നിന്നും യൂണിവേഴ്സൽ റേറ്റിംഗ് ലഭിക്കുകയും, മൂന്നു ചിത്രങ്ങളുടെയും ചേർന്നുള്ള ലോകമെമ്പാടുമുള്ള വിതരണാവകാശം റിക്കാർഡ് വിലയായ 350 കോടി രൂപക്ക് വിറ്റുപോവുകയുംചെയ്തു. റിലീസ് ചെയ്ത ചിത്രത്തിന്റെ ഹിന്ദി പതിപ്പ് “രാവൺ” ബോക്സ്‌ ഓഫീസിൽ പരാജയപ്പെട്ടെങ്കിലും, “രാവണൻ” നിരൂപകരുടെ പ്രശംസ നേടുകയും, വാണിജ്യപരമായി വിജയിക്കുകയും ചെയ്തു.


മണിരത്നം രചന നിർവ്വഹിച്ച “വീര” എന്ന ഗാനവും, വൈരമുത്തു രചന നിർവ്വഹിച്ച 5 ഗാനങ്ങളുമാണ് രാവണൻ എന്ന ചിത്രത്തിലുള്ളത്. ഓസ്കാർ പുരസ്കാര ജേതവ് എ. ആർ. റഹ്‌മാൻ സംഗീതസംവിധാനം നിർവ്വഹിച്ച രാവണനിലെ ഗാനങ്ങൾ 2010 മേയ് 5 -ന് സോണി മ്യൂസിക് പുറത്തിറക്കി.



</doc>
<doc id="118932" url="https://ml.wikipedia.org/wiki?curid=118932" title="ആത്മീയാഭ്യാസങ്ങൾ">
ആത്മീയാഭ്യാസങ്ങൾ

ഈശോസഭയുടെ സ്ഥാപകനായ ഇഗ്നേഷ്യസ് ലൊയോള രചിച്ച പ്രസിദ്ധമായ ധ്യാനഗ്രന്ഥമാണ്‌ ആത്മീയാഭ്യാസങ്ങൾ (Spiritual Exercises). നാലാഴ്ച നീണ്ടുനിൽക്കുന്ന ഒരാത്മീയനവീകരണ പദ്ധതിയാണ്‌ ഇതിന്റെ ഉള്ളടക്കം. തന്റെ ആത്മീയപരിവർത്തനത്തെ തുടർന്നുള്ള നാളുകളിൽ, സ്പെയിനിൽ മൻറീസയിലെ ഒരു ഗുഹയിലെ താപസജീവിതത്തിനിടെയാണ്, ഈ ധ്യാനപദ്ധതിയുടെ രൂപരേഖ ഇഗ്നേഷ്യസ് കണ്ടെത്തിയത്. ഈശോസഭയുടെ സ്ഥാപനത്തിനു മുൻപ് പാരീസിൽ ചെലവഴിച്ച കാലത്ത് അദ്ദേഹം ഇതിനു അന്തിമരൂപം നൽകി.

നാലാഴ്ച നീണ്ടു നിൽക്കുന്ന ഈ അഭ്യാസപദ്ധതിയിൽ ആഭ്യാസി, ആദ്യത്തെ ആഴ്ച മനുഷ്യന്റെ പാപത്തേയും, രണ്ടാമത്തെ ആഴ്ച യേശുവിന്റെ ജീവിതത്തേയും, മൂന്നാമത്തെ ആഴ്ച യേശുവിന്റെ മരണത്തേയും നാലാമത്തെ ആഴ്ച യേശുവിന്റെ പുനരുദ്ധാനജീവിതത്തേയും ധ്യാനവിഷയമാക്കുന്നു.
ആത്മീയാഭ്യാസി തന്റെ പാപങ്ങൾ ഒന്നൊന്നായി അനുസ്മരിച്ച് അവ അർഹിക്കുന്ന ശിക്ഷയെ ഭാവന ചെയ്യുന്നതാണ്‌ ഈ ധ്യാനയജ്ഞത്തിന്റെ ആദ്യപടി. ഒരേയൊരു പാപത്തിനു ശിക്ഷയായി സാത്താന്‌ നിത്യനരകം ലഭിച്ചെന്നിരിക്കെ, പാപം വഴി അനേകവട്ടം ദൈവത്തെ ധിക്കരിച്ചതിന്‌ താൻ എത്രവലിയ ശിക്ഷ അർഹിക്കുന്നു എന്ന് അഭ്യാസി സ്വയം ചോദിക്കുന്നു. പിന്നെ അയാൾ ചെയ്യേണ്ടത്, ഒരു മുറിയിലെ ഇരുട്ടിന്റെ ഏകാന്തതയിൽ നരകത്തിന്റെ പാരുഷ്യത്തെ കഴിയുന്നത്ര തീവ്രതയിൽ സങ്കല്പിക്കുകയാണ്‌‌. നരകാഗ്നിയുടെ ഭീകരതയും, അഭിശപ്തരായ നരകവാസികളുടെ ദുരിതങ്ങളും, വേദനയുടെ അലർച്ചയും നിരാശയുടെ നെടുവീർപ്പും അയാൾ ഭാവനയിൽ കാണുന്നു. ഒപ്പം ഗന്ധകവും മാംസവും കത്തുന്ന ദുർഗന്ധം സങ്കല്പിക്കുകയും അഗ്നിനാവുകൾ സ്വന്തം ശരീരത്തെ പുണരുന്നത് അറിയുകയും വേണം. 

തുടർന്ന് അനന്തകാലത്തേയ്ക്കുള്ള ഈ ദുരിതത്തിൽ നിന്ന് രക്ഷപെടാൻ എന്താണു വഴിയെന്ന് അഭ്യാസി സ്വയം ചോദിക്കുന്നു: കുരിശിൽ യേശു അർപ്പിച്ച രക്ഷാകരമായ ബലിയിലൂടെ എന്നാണ്‌ മറുപടി. അതിനാൽ യേശുവിന്റെ ജീവിതത്തെ അതിന്റെ എല്ലാ വിശദാംശങ്ങളിലും ഭാവനചെയ്യാൻ അയാൾ ശ്രമിക്കുന്നു. ആ ചരിത്രനാടകത്തിലെ ഓരോ രംഗത്തിലും സന്നിഹിതരായി അതിൽ പങ്കെടുക്കാൻ ഭാഗ്യം ലഭിച്ച മഹാവ്യക്തികളെ പിന്തുടർന്ന് അവരുടെ വസ്ത്രവിളുമ്പുകൾ ചുമ്പിക്കുന്നു.

ഇതേവരേയുള്ള രണ്ടാഴ്ചത്തെ ധ്യാനത്തിനു ശേഷം ആത്മീയാഭ്യാസി, പീഡാനുഭവത്തിന്റെ ഓരോ ഘട്ടത്തിലും, കുരിശിന്റെ വഴിയിലെ ഓരോ രംഗത്തിലും, യേശുവിനെ അനുഗമിക്കുന്നു. ഗദ്സമേൻ തോട്ടത്തിൽ അയാൾ യേശുവിനൊപ്പം പ്രാർത്ഥിക്കുന്നു; യേശുവിനൊപ്പം ചാട്ടവാറടിയേൽക്കുന്നതായും, മുഖത്ത് തുപ്പപ്പെടുന്നതായും, കുരിശിൽ തറയ്ക്കപ്പെടുന്നതായും സങ്കല്പിക്കുന്നു. സഹനത്തിന്റെ ഓരോ നിമിഷത്തിലും യേശുവിനൊപ്പമുണ്ടായിരുന്ന ശേഷം അദ്ദേഹത്തോടൊപ്പം മരിച്ച് കല്ലറയിൽ സംസ്കരിക്കപ്പെടുന്നു. അവസാനം, നാലാമത്തെ ആഴ്ച, യേശുവിനോടുകൂടി വിജയത്തോടെ ഉയിർത്തെഴുന്നേൽക്കുന്നതായും സ്വർഗ്ഗത്തിലേയ്ക്ക് ആരോഹണം ചെയ്യുന്നതായുമുള്ള സങ്കല്പത്തിലാണ്‌ ഈ അഭ്യാസം സമാപിക്കേണ്ടത്.

ഈ ധ്യാനാനുഭവം നൽകുന്ന അനുഗൃഹീതമായ മനോഭാവം ഏതു പ്രതികൂല സാഹചര്യത്തിലും, സാത്താനെതിരായുള്ള സമരത്തിൽ യേശുവിന്റെ യോദ്ധാവായിരിക്കാൻ അഭ്യാസിയെ പ്രാപ്തനാക്കുമെന്ന് ഇഗ്നേഷ്യസ് കരുതി.

 

</doc>
<doc id="118935" url="https://ml.wikipedia.org/wiki?curid=118935" title="രാവണൻ (വിവക്ഷകൾ)">
രാവണൻ (വിവക്ഷകൾ)



</doc>
<doc id="118951" url="https://ml.wikipedia.org/wiki?curid=118951" title="അടൂർ പങ്കജം">
അടൂർ പങ്കജം

അന്തരിച്ച ഒരു മലയാളചലച്ചിത്രനാടക നടിയായിരുന്നു അടൂർ പങ്കജം ഇംഗ്ലീഷ്: Adoor Pankajam (1925 - ജൂൺ 26 2010). കേരളത്തിലെ പത്തനംതിട്ട ജില്ലയിലെ അടൂർ സ്വദേശിനിയായ പങ്കജം നാനൂറിലധികം ചിത്രങ്ങളിൽ സഹനടിയായും ഹാസ്യതാരമായും അഭിനയിച്ചിട്ടുണ്ട്. പ്രസിദ്ധ നടി അടൂർ ഭവാനി സഹോദരിയാണ്‌.

അടൂർ പാറപ്പുറത്തെ കുഞ്ഞുരാമൻ പിള്ളയുടെയും കുഞ്ഞുകുഞ്ഞമ്മയുടെയും എട്ടുമക്കളിൽ രണ്ടാമത്തെ മകളായാണ്‌ പങ്കജം ജനിച്ചത്. 1929 വൃശ്ചികമാസം 5 നു് ജനിച്ചു.

പന്ത്രണ്ടാമത്തെ വയസ്സിൽ "മധുമാധുര്യം" എന്ന നാടകത്തിലൂടെയാണ്‌ പങ്കജം നാടകവേദിയിലെത്തുന്നത്. പിന്നീട് "രക്തബന്ധം", "ഗ്രാമീണ ഗായകൻ", "വിവാഹ വേദി" തുടങ്ങിയ നാടകങ്ങളിലും അഭിനയിച്ചു.
ആദ്യം അഭിനയിച്ചതു് പ്രേമലേഖ എന്ന ചിത്രത്തിലാണു്. റിലീസായ ആദ്യചിത്രം വിശപ്പിന്റെ വിളിയാണു്. ഉദയാചിത്രങ്ങളിലെ ഭാഗ്യനക്ഷത്രം എന്നാണു് പങ്കജവല്ലി അറിയപ്പെട്ടിരുന്നതു്.

ചെമ്മീൻ എന്ന ചിത്രത്തിലെ ചക്കി എന്ന വേഷമാണ്‌ പങ്കജത്തിന്റെ ചലച്ചിത്ര ജീവിതത്തിലെ പ്രധാന വേഷങ്ങളിലൊന്ന്. അവസാനം അഭിനയിച്ചതു് കുഞ്ഞിക്കൂനൻ എന്ന ചിത്രത്തിലാണു്.



2010 ജൂൺ 26-നു് അടൂരിലെ വീട്ടിൽ വെച്ച് വാർദ്ധക്യസഹജമായ രോഗങ്ങളെത്തുടർന്ന് അന്തരിച്ചു.


</doc>
<doc id="118971" url="https://ml.wikipedia.org/wiki?curid=118971" title="വെള്ളപ്പരുന്ത്">
വെള്ളപ്പരുന്ത്

അസിപിട്രിഡേ (Accipitridae) പക്ഷി കുടുംബത്തിൽപ്പെടുന്ന ഒരിനം പ്രാപ്പിടിയനാണ്‌ വെള്ളപ്പരുന്ത്. ഇംഗ്ലീഷിൽ White Hawk എന്നു വിളിക്കുന്നു. ശാസ്ത്ര നാമം "ലെയ്കൊപ്റ്റെർനിസ് ആൽബികോളിസ് (Leucopternis albicollis)". അസിപിട്രിഡേ കുടുംബത്തിൽ ഉൾപ്പേടുന്നുണ്ടങ്കിലും ഇതേ കുടുംബത്തിലുള്ള മറ്റു പ്രാപ്പിടിയന്മാരുമായി താരതമ്യം ചെയ്യുമ്പോൾ വെള്ളപ്പരുന്ത് വ്യത്യസ്തരാണ്‌.അതിനാൽ ബ്യൂ ട്ടിയൊനെ ഉപകുടുംബത്തിലാണ്‌ ഉൾപ്പെടുത്തിയിരിക്കുന്നത്. ഇതിന്റെ കുടുംബത്തെ പറ്റി ഇപ്പോഴും ശരിയായ നിഗമനത്തിലെത്തിയിട്ടില്ല. അമേരിക്ക, ഓസ്ട്രേലിയ എന്നീ ഭൂഖണ്ഡങ്ങളിലാണിവയെ കാണപ്പെടാറുള്ളത്.
പ്രായപൂർത്തിയാകുമ്പോൽ 46-56 സെ.മി നീളം വയ്ക്കുന്ന വെള്ളപ്പരുന്തിന്റെ ചിറകിന്‌ വീതി കൂടുതലാണ്‌. തലയും ചിറകിന്റെ അടിവശവും വെള്ള നിറമാണുള്ളത്. ചിറകിന്റെ ഉപരിഭാഗവും കൊക്കും കറുത്ത നിറത്തിലാണ്‌, എന്നാൽ കാലുകൾക്ക് മഞ്ഞ നിറാമാണുള്ളത്.
കാഴ്ചയിൽ ആൺ-പെൺ പരുന്തുകൾക്ക് വ്യത്യാസം അധികം കാണാറില്ല, ആൺ(650 ഗ്രാം) പരുന്തുകളെക്കാൾ പെൺപരുന്തുകൾക്കാണ്‌‌(840 ഗ്രാം) തൂക്കംകൂടുതലുള്ളത്. പ്രായപൂർത്തിയാകാത്ത പരുന്തുകളുടെ ശരീരത്തിൽ ധാരാളം കറുത്ത പുള്ളികൾ കാണാം.

താഴ്വരകളിലും, മരക്കൂട്ടങ്ങളിലുമാണ്‌ വെള്ളപ്പരുന്തുകളുടെ ആവാസം. ഇഴജന്തുക്കളാണ്‌ പ്രധാന ഭക്ഷണം, എന്നിരുന്നലും ചെറിയ സസ്തനികളെയും ഷഡ്പദങ്ങളേയും ഇരയാക്കാറുണ്ട്. ചില സമയങ്ങളിൽ കുരങ്ങുകളുടെയും മറ്റു സസ്തനികളുടെയും ഭക്ഷണം തട്ടിപ്പറിക്കാറുണ്ട്. 
വലിയ കമ്പുപകളുയോഗിച്ച് മരങ്ങളിലാണ്‌ കൂട് നിർമ്മിക്കുന്നത്. സാധാരണ ബ്രൗൺപുള്ളികളുള്ള ഒരു(നീല-വെള്ള) മുട്ടയാണിടുന്നത്.

"വെള്ളപ്പരുന്തുകളിൽ നാല്‌ ഉപ വിഭാഗങ്ങളുണ്ട്."







</doc>
<doc id="118974" url="https://ml.wikipedia.org/wiki?curid=118974" title="ബലാത്സംഗം">
ബലാത്സംഗം

ക്രിമിനൽ നിയമപ്രകാരം, ഒരു വ്യക്തി, മറ്റൊരു വ്യക്തിയുടെ പൂർണ സമ്മതത്തോടെയല്ലാതെ നടത്തുന്ന ലൈംഗികമായ സമ്പർക്കത്തെയാണ് ബലാത്സംഗം(Rape) എന്ന് പറയുന്നത്. ബലം പ്രയോഗിച്ചോ ഭയപ്പെടുത്തിയോ നടത്തുന്ന ലൈംഗിക കീഴ്പ്പെടുത്തലുകളെല്ലാം ബലാത്സംഗം ആണെന്ന് പറയാം. ലൈംഗികമായ ആക്രമണങ്ങളേയും, മറ്റ് സമ്മതമില്ലാതെയുള്ള ലൈംഗിക അതിക്രമങ്ങളെയും ബലാത്സംഗമായി കണക്കാക്കുന്നു. വിവാഹബന്ധത്തിന് ഉള്ളിലായാലും ധാരാളം ബലാത്സംഗങ്ങൾ നടക്കുന്നു എന്ന് കണക്കുകൾ ചൂണ്ടിക്കാട്ടുന്നു. ചുണ്ടുകൾ, മാറിടം മറ്റു ശരീരഭാഗങ്ങൾ തുടങ്ങിയവ കടിച്ചു പൊട്ടിക്കുക, മാറിടത്തിൽ ഇടിക്കുക, സിഗരറ്റ് കുറ്റി കൊണ്ട് പൊള്ളിക്കുക തുടങ്ങി പല രീതിയിൽ ഉള്ള ക്രൂരമായ പീഡനങ്ങൾ ബലാത്സംഗത്തിന് ഇരയാകുന്ന വ്യക്തി അനുഭവിക്കേണ്ടി വരാറുണ്ട്. അതിക്രമത്തിനിടക്ക് പലപ്പോഴും ഇരയ്ക്ക് മരണം പോലും സംഭവിച്ചേക്കാം. പ്രായപൂർത്തിയാകാത്ത കുട്ടികളെ ഒരു മുതിർന്ന വ്യക്തി വിവാഹം ചെയ്തോ അല്ലാതെയോ ലൈംഗികമായി ചൂഷണം ചെയ്യുന്നതും ബലാത്സംഗത്തിന്റെ പരിധിയിൽ വരുന്നു. ആൺകുട്ടികളും പെൺകുട്ടികളും ട്രാൻസ്ജെൻഡറുകളും ഒരുപോലെ ഇതിന്‌ ഇരയാകേണ്ടി വരാറുണ്ട്.
ബലാത്സംഗവിവരം അറിയിക്കൽ, കേസുനടത്തൽ, ശിക്ഷാവിധികൾ തുടങ്ങിയവയുടെ നിരക്ക് ഓരോ രാജ്യങ്ങളിലും വ്യത്യസ്തമാണ്. ചില രാജ്യങ്ങളിൽ ഉഭയ സമ്മതത്തോടെയുള്ള ലൈംഗികബന്ധത്തിനായി വ്യക്തിയുടെ സമ്മതം(Consent) എഴുതി വാങ്ങണം എന്ന് വ്യവസ്ഥ ചെയ്തിരിക്കുന്നു. അമേരിക്കൻ നീതിന്യായ കണക്കെടുപ്പ് കാര്യാലയം 1999 -ൽ പ്രസിദ്ധീകരിച്ച കണക്കുകൾ പ്രകാരം ബലാത്സംഗത്തിനിരയാകുന്നവരിൽ 91% സ്ത്രീകളും, 9% പുരുഷൻമാരുമാണ്. സ്ത്രീകൾക്കിടയിൽ നടത്തിയ മറ്റൊരു സർവ്വേ പ്രകാരം, 2% പേർക്കുമാത്രമാണ് അജ്ഞാതരിൽ നിന്നും ബലാത്സംഗശ്രമം നേരിടേണ്ടി വന്നത്. ഹ്യൂമൻ റൈറ്റ്സ് വാച്ച് സംഘടന നടത്തിയ പഠനപ്രകാരം ഏറ്റവും അധികം പുറത്തറിയാതെ പോകുന്ന ബലാത്സംഗങ്ങൾ ജയിലുകളിൽ നടക്കുന്ന പുരുഷ-പുരുഷ ബലാത്സംഗങ്ങളാണ്. 

പല അധികാരാതിർത്തികളിലും നിർവചനങ്ങൾ വ്യത്യസ്തമാണെങ്കിലും, ഭൂരിപക്ഷം അധികാരാതിർത്തികളിലും ബലാത്സംഗത്തെ നിർവചിരിക്കുന്നതു "ഒരു വ്യക്തി (കുറ്റം ചെയ്തവൻ അഥവാ അതിക്രമിക്കുന്നവൻ) മറ്റൊരു വ്യക്തിക്കെതിരെ (പീഡിതൻ) അയാളുടെ സമ്മതത്തോടെയല്ലാതെ നടത്തുന്ന ലൈംഗിക സമ്പർക്കം" എന്നാണ്. 

"ലൈംഗിക ആക്രമണം" എന്ന വാക്ക് ബലാത്സംഗവുമായി വളരെ അടുത്തുനിൽക്കുന്ന ഒന്നാണ്. ചില അധികാരാതിർത്തികളുടെ നിർവചനം അനുസരിച്ച്, ഒരു പ്രവൃത്തി ബലാത്സംഗം ആകുന്നത് ലിംഗം യോനിയിൽ പ്രവേശിക്കുന്ന സന്ദർഭങ്ങളിൽ മാത്രമാണ്. അല്ലാതെയുള്ളവയെ ലൈംഗിക ആക്രമണങ്ങളായി കണക്കാക്കുന്നു. ചിലപ്പോൾ ഇത്തരം ആക്രമണങ്ങളെ സൂചിപ്പിക്കാൻ “ക്രിമിനൽ ലൈംഗിക സ്വഭാവം” എന്ന പദം ഉപയോഗിക്കാറുണ്ട്. മറ്റു ചിലയിടങ്ങളിൽ പീഡിതന്റെ ശരീരത്തിൽ വസ്തുക്കളുടെ നുഴഞ്ഞുകയറ്റത്തോടെയോ അല്ലാതെയോ ഉള്ള ആക്രമണവും, അതുപോലെ തന്നെ ഏതെങ്കിലും ഒരാളുടെ ലൈംഗിക അവയവം ഉൾപ്പെടുന്ന പ്രവർത്തികളും, ഉദാഹരണത്തിന് വദനസുരതം, ഹസ്തമൈഥുനം തുടങ്ങിയവയും, ബലാത്സംഗമായി കണക്കാക്കപ്പെടുന്നു. 

ഏതൊരു ലൈംഗികബന്ധത്തിലും സമ്മതം(Consent) വളരെ പ്രധാനമാണ്. ഉഭയസമ്മതത്തോടെ അല്ലാതെ നടക്കുന്ന ലൈംഗികബന്ധം ഇരയ്ക്ക് പൂർണ്ണമായും ഒരു പീഡനമായി അനുഭവപ്പെടുകയും ചെയ്യും. ബലാത്സംഗവുമായി ബന്ധപ്പെട്ട ഏതൊരു ആരോപണത്തിലും, പീഡിതന്റെ ഭാഗത്തുനിന്നും ലൈംഗികബന്ധത്തിനുള്ള സമ്മതത്തിന്റെ അഭാവം നിർണ്ണായകമാണ്. ഇവിടെ സമ്മതം സൂചിപ്പിക്കണമെന്നില്ല, മറിച്ച് ആരോപണവിധേയമായ സന്ദർഭത്തിലും, പക്ഷക്കാർ തമ്മിലുള്ള ബന്ധത്തിലും സമ്മതത്തിന്റെ ധ്വനി ഉണ്ടായാലും മതി. എന്നുവച്ച് എതിർപ്പിന്റെ അഭാവം മാത്രം സമ്മതത്തിന് തെളിവാവുന്നില്ല. 

ബലാൽക്കാരം അഥവാ പീഡിതനെ ഭീഷണിപ്പെടുത്തിയോ, ബലം പ്രയോഗിച്ചോ, ആക്രമിച്ചുകീഴ്പ്പെടുത്തിയോ ബലാത്സംഗം ചെയ്യുന്ന അവസരങ്ങളിൽ ലൈംഗികബന്ധത്തിന് എതിർപ്പൊന്നും ഉണ്ടാവാതിരുന്നാലും, അത് സമ്മതമില്ലായ്മയായി കണക്കാക്കാം. റുവാണ്ടയിലെ അന്താരാഷ്ട്ര ക്രിമിനൽ ന്യായസഭ 1998 -ലെ ഒരു സുപ്രധാന വിധിന്യായത്തിൽ “സമ്മതം” എന്ന വാക്കുപയോഗിക്കാതെ തന്നെ ബലാത്സംഗത്തെ നിർവചിക്കുകയുണ്ടായി. 

കുട്ടികൾ, മാനസികവൈകല്യമുള്ളവർ എന്നിവർ ഉൾപ്പെട്ട സന്ദർഭങ്ങളിലും നിയമസാധുതയുള്ള സമ്മതത്തിന്റെ അഭാവം അപര്യാപ്തമാണ്. ഒരിക്കൽ നൽകപ്പെട്ട സമ്മതം എപ്പോൾ വേണമെങ്കിലും പിൻവലിക്കാവുന്നതും, പിൻവലിച്ചതിനു ശേഷമുള്ള ലൈംഗിക പ്രവർത്തനങ്ങൾ ബലാത്സംഗത്തിന്റെ പരിധിയിൽ വരുന്നതുമാണ്. 

പ്രായപൂർത്തിയാകാത്തവരുമായി മുതിർന്നവർ നടത്തുന്ന ലൈംഗികചൂഷണങ്ങളിൽ, കുട്ടികൾ നൽകുന്ന സമ്മതം നിയമപ്രകാരം അസാധുവാകുകയും, അത്തരം പ്രവർത്തികളെ ബലാത്സംഗമായി കണക്കാക്കുകയും ചെയ്യുന്നു. ഇത്തരം സന്ദർഭങ്ങളെ ചിലപ്പോൾ നിയമപരമായ ബലാത്സംഗം എന്നു വിളിക്കുന്നു. 

നിലവിൽ മിക്ക രാജ്യങ്ങളിലും വിവാഹം ലൈംഗികബന്ധത്തിനുള്ള സമ്മതമായി കണക്കാക്കപ്പെടുന്നു. എന്നിരുന്നാലും, ബലാത്സംഗമോ, ലൈംഗികാക്രമണമോ, ബാലപീഡനമോ നടക്കുന്ന സന്ദർഭങ്ങളിൽ വിവാഹം ആന്തരർത്ഥമായ സമ്മതം എന്ന രീതിയിൽ ഒരു എതിർവാദമായി അംഗീകരിക്കുന്നില്ല. 

ബലാത്സംഗം നടക്കുന്ന സന്ദർഭം, പീഡിതന്റെയും ആക്രമിക്കുന്നയാളിന്റെയും ലിംഗഭേദം, ലൈംഗിക സ്വഭാവം തുടങ്ങിയവയെ അടിസ്ഥാനമാക്കി, ബലാത്സംഗത്തെ പല വകുപ്പുകളാക്കി തിരിച്ചിരിക്കുന്നു. കൂട്ട ബലാത്സംഗം, വൈവാഹിക ബലാത്സംഗം, നിഷിദ്ധ ബലാത്സംഗം, ബാല ബലാത്സംഗം, തടവറ ബലാത്സംഗം, യുദ്ധ ബലാത്സംഗം, നിയമദൃഷ്ടിയിലുള്ള ബലാത്സംഗം എന്നിവ ചില ഉദാഹരണങ്ങളാണ്. 
പരസ്പരസമ്മതത്തോടെ നടത്തുന്ന ലൈംഗികവേഴ്ച നിയമത്തിന്റെ കണ്ണിൽ കുറ്റകരമായി ഭവിക്കുന്നതിനെയാണ് നിയമദൃഷ്ടിയിലുള്ള ബലാൽസംഗം (statutory rape). പ്രായപൂർത്തിയാവാത്ത പങ്കാളിയുമായുള്ള ലൈംഗികബന്ധം ഇതിനൊരുദാഹരണമാണ്. 

പൊതുവായ ലക്ഷ്യത്തോടെ പ്രവർത്തിക്കുന്ന ഒരു സംഘത്തിൽപ്പെട്ട ഒന്നോ അതിലധികമോ ആൾക്കാർ ഒരു സ്ത്രീയെ ബലാത്സംഗം ചെയ്താൽ അത് ഇന്ത്യൻ പീനൽ കോഡിലെ 376-ആം വകുപ്പനുസരിച്ച് കൂട്ടബലാത്സംഗം എന്ന കുറ്റമാണ്.

വിവാഹിതരായ ദമ്പതികൾക്ക് ഇടയിൽ നടക്കുന്ന ബലാത്സംഗം. എന്നാൽ ഇത് പലപ്പോഴും റിപ്പോർട്ട്‌ ചെയ്യപ്പെടാറില്ല. പല രാജ്യങ്ങളിലും വൈവാഹിക ബലാത്സംഗം ഒരു കുറ്റകൃത്യമാണ്, ഒപ്പം വിവാഹമോചനത്തിന് മതിയായ കാരണവും കൂടിയാണ്. വൈവാഹിക ബലാത്സംഗം പലപ്പോഴും ലൈംഗിക വിരക്തിക്കും പങ്കാളിയോടുള്ള വെറുപ്പിനും കാരണമാകാറുണ്ട്. ഇത് സ്ത്രീകളിൽ വജൈനിസ്മസ് പോലെയുള്ള അവസ്ഥ ഉണ്ടാകാനും ദാമ്പത്യതകർച്ചക്കും കാരണമായേക്കാം. 

ബാല പീഡനം എന്നും അറിയപ്പെടുന്നു. ഇന്ത്യയിൽ പോക്സോ നിയമപ്രകാരം ശിക്ഷിക്കപ്പെടുന്ന ക്രിമിനൽ കുറ്റമാണ് ബാല ബലാത്സംഗം. പ്രായപൂർത്തി ആകാത്ത കുട്ടി നൽകുന്ന സമ്മതത്തിന് നിയമ സാധുത ഇല്ലാത്തതിനാൽ കുട്ടികളുമായി ഉഭയ സമ്മതത്തോടെ നടത്തുന്ന ലൈംഗിക ചൂഷണങ്ങളും ബലാത്സംഗത്തിന്റെ പരിധിയിൽ വരുന്നു. കുട്ടികളുടെ നേർക്കുള്ള ലൈംഗിക അതിക്രമങ്ങൾ അവർക്ക് ശാരീരികവും മാനസികവുമായ ആഘാതം ഏൽപ്പിക്കുന്നു. ഇതിന്റെ ഫലമായി കൗമാര പ്രായത്തിലും മറ്റും ഉണ്ടാകുന്ന ഗർഭധാരണം പെൺകുട്ടികളുടെ ആരോഗ്യത്തിനെ ഗുരുതരമായി ബാധിക്കാറുണ്ട്. 

ജയിലുകളിലും മറ്റ് തടവറകളിലും നടക്കുന്ന ബലാത്സംഗം. ഇവ മിക്കപ്പോഴും റിപ്പോർട്ട്‌ ചെയ്യപ്പെടുന്നില്ല 

യുദ്ധം കാലത്ത് ഉണ്ടാകുന്ന ബലാത്സംഗം. ഇതിന്റെ ഭാഗമായി അഭയായാർഥികളും മറ്റും ഇത്തരത്തിൽ ആക്രമിക്കപ്പെടാറുണ്ട്.
ബലാത്സംഗത്തിന് സാമൂഹികവും സാംസ്കാരികവും വ്യക്തിത്വപരവും ലിംഗപരവും മാനസികവും സാങ്കേതികവിദ്യാപരവും ആയ വിവിധ കാരണങ്ങളുണ്ടെന്ന് സമർത്ഥിക്കപ്പെടുന്നുണ്ട്. ഇക്കാര്യത്തിൽ ഇനിയും ഗവേഷണങ്ങളും പഠനങ്ങളും അനിവാര്യമാണ്. 

ലൈംഗികതയെക്കുറിച്ചുള്ള വികലമായ കാഴ്ചപ്പാടുകൾ, ബലം പ്രയോഗിച്ചുള്ള ലൈംഗിക പൂർത്തീകരണത്തെക്കുറിച്ചുള്ള ധാരണകൾ, സ്ത്രീകളുടെ താഴ്ന്ന ലിംഗപദവി (ലിംഗ അസമത്വം), കലാപങ്ങൾ, താഴ്ന്ന നിലവാരത്തിലുള്ള ജീവിതസാഹചര്യങ്ങൾ, ബലാത്സംഗത്തെക്കുറിച്ചുള്ള മിഥ്യാധാരണകൾ തുടങ്ങിയവ സാമൂഹിക കാരണങ്ങളിൽ ഉൾപ്പെടുന്നു. പുരുഷാധിപത്യ സമൂഹങ്ങളിൽ ഇത്തരം അതിക്രമങ്ങൾ കൂടുതലായി കാണപ്പെടുന്നു. ദുരഭിമാനം, പ്രതികാര മനോഭാവം, വെറുപ്പ്, ലൈംഗികദാരിദ്ര്യം എന്നിവയെല്ലാം ഇതുമായി ബന്ധപ്പെട്ടിരിക്കുന്നു. 

ബലാത്സംഗത്തിന്റെ പ്രധാന കാരണം മറ്റൊരു വ്യക്തിയുടെ ശരീരത്തിൽ അധികാരവും ബലവും പ്രയോഗിച്ചുള്ള അതിക്രമം ആണെന്നും, ഇത് ഇരയ്ക്ക് മാനസികവും ശാരീരികവുമായ കടുത്ത പരിക്കുകൾ പറ്റാൻ ഇടയാക്കുന്നുവെന്നും വിദഗ്ദ്ധർ ചൂണ്ടിക്കാട്ടുന്നു. അതോടൊപ്പം സമൂഹം ഇരയോട് കാണിക്കുന്ന വിവേചനങ്ങളും അവഹേളനങ്ങളും മറ്റൊരു പ്രശ്നമാണ്. 

ലൈംഗികമായി മറ്റൊരാളെ പീഡിപ്പിക്കുന്നതിൽ ആനന്ദവും സംതൃപ്തിയും കണ്ടെത്തുന്ന ആളുകളിൽ പ്രത്യേകതരം മാനസികാവസ്ഥയും ചിന്താഗതികളും ഉണ്ടായിരിക്കുന്നതായി പഠനങ്ങളിൽ കണ്ടെത്തിയിട്ടുണ്ട്. വിദഗ്ദ്ധരുടെ നിഗമനത്തിൽ ഇക്കൂട്ടർക്ക് മനോരോഗമോ, മനോവൈകല്യങ്ങളോ, വ്യക്തിത്വത്തിലെ അപാകതകളോ ഉണ്ടായിരിക്കാമെന്നതാണ്. കടുത്ത അക്രമവാസനയും അനന്തരഫലങ്ങളെക്കുറിച്ച് ആലോചിക്കാതെ പ്രവൃത്തികളിലേർപ്പെടുന്നതും ഇക്കൂട്ടരിൽ സാധാരണമാണ്. വൈകാരികമായ ബന്ധങ്ങളിലെ തകർച്ചയും മറ്റുള്ളവരുമായി ഒത്തുപോകുവാൻ കഴിയാത്തതും ഇത്തരക്കാരുടെ പ്രത്യേകതയാണ്. മറ്റുള്ളവരുടെ വേദന മനസ്സിലാക്കുവാനോ, അവരുടെ ഭാഗത്തുനിന്ന് കാര്യങ്ങൾ നോക്കിക്കാണുവാനുള്ള കഴിവോ ഇവർക്ക് കുറവായിരിക്കും. താനെന്തെങ്കിലും തെറ്റു ചെയ്തുവെന്നോ, തന്റെ പ്രവൃത്തിമൂലം ഇരയ്ക്ക് ബുദ്ധിമുട്ടുകൾ ഉണ്ടാകുമെന്നോ ഇവർ ചിന്തിക്കാറില്ല. ഇത്തരം കാര്യങ്ങൾ പൂർണമായും നിഷേധിക്കുവാനായിരിക്കും ഇവർ താത്പര്യപ്പെടുക. ലൈംഗികമായി മറ്റുള്ളവരെ പീഡിപ്പിക്കുന്നതായുള്ള മനോകല്പനകളിൽ ഇവർ താത്പര്യം കാണിക്കാറുണ്ടെന്നതും വളരെ പ്രാധാന്യമർഹിക്കുന്നു. ഇത് സാഡിസം പോലെയുള്ള മാനസിക പ്രശ്നങ്ങളുമായി ബന്ധപ്പെട്ടിരിക്കുന്നു. 

അമർത്തിവെച്ച ലൈംഗികവികാരങ്ങൾ, ആഗ്രഹപൂർത്തീകരണത്തിനുള്ള അവസരമില്ലായ്മകൾ തുടങ്ങിയവ ബലാത്കാരങ്ങൾക്ക് വഴിതെളിയിക്കുന്നു. പക്ഷേ, പീഡിപ്പിക്കുന്നവരിൽ ലൈംഗികാസ്വാദനത്തെക്കാളും കീഴടക്കാനുള്ള മനോഭാവമാണ് സാധാരണയായി മുന്നിട്ടുനില്ക്കാറുള്ളത്.

സ്ത്രീകളോട് പൊതുവേ വെച്ചുപുലർത്തുന്ന വെറുപ്പും പകയും പീഡനങ്ങൾക്ക് കാരണമാവാറുണ്ട്. ഇങ്ങനെയുള്ളവർക്ക് സ്ത്രീയെ കീഴ്‌പ്പെടുത്തി, കോപം പ്രകടിപ്പിക്കാനുള്ള മാർഗ്ഗമാണ് ബലാത്സംഗം. ചിലർക്ക് തന്റെ പുരുഷത്വത്തെക്കുറിച്ചുള്ള അതിരുകടന്ന മിഥ്യാധാരണകൾ ബലാത്സംഗം ചെയ്യുവാൻ പ്രചോദനമാകുന്നു. സ്ത്രീകളുടെ വസ്ത്രധാരണരീതിയോ, ചേഷ്ടകളോ തന്നോട് ലൈംഗികബന്ധം പുലർത്താൻ താത്പര്യപ്പെടുന്നുവെന്നതിനുള്ള ലക്ഷണമായി ഇക്കൂട്ടർ തെറ്റിദ്ധരിക്കുന്നു. യൗവനത്തിന് വളരെ മുൻപുള്ള ലൈംഗികചൂഷണങ്ങളും മുതിരുമ്പോൾ മറ്റുള്ളവരെ പീഡിപ്പിക്കാനുള്ള താത്പര്യത്തെ ജനിപ്പിക്കാറുണ്ട്. സ്വയംനിയന്ത്രണം നഷ്ടമാവുന്നതും സാമൂഹികമായ അതിരുകൾ കാത്തുസൂക്ഷിക്കുവാൻ കഴിയാത്തതും ലൈംഗികതയോടുള്ള അമിതമായ അഭിനിവേശവും ഇത്തരക്കാരിൽ സാധാരണമാണ്.

ചില രാജ്യങ്ങളിൽ ലൈംഗികതയെക്കുറിച്ചു സംസാരിക്കുന്നതുപോലും നിഷിദ്ധമാണ്. അടുത്ത കാലംവരെ ഇന്ത്യയിലും ലൈംഗികപീഡനങ്ങൾ നടക്കുന്നുണ്ടെന്ന് സമ്മതിക്കാനുമുള്ള വിമുഖത പ്രകടമായിരുന്നു. 

ചില സമൂഹങ്ങളിൽ ആണിനും പെണ്ണിനും അടുത്തിടപഴകുവാനോ സംസാരിക്കുവാനോ അനുവാദമില്ല. ഇത് എതിർലിംഗത്തിൽപ്പെട്ടവരെ ശരിയായി മനസ്സിലാക്കുവാനുള്ള സാഹചര്യങ്ങളെ കുറയ്ക്കുകയും വികലമായ കാഴ്ചപ്പാടുകളോടെ വളരുവാനുള്ള സാധ്യതയും വർധിപ്പിക്കുന്നു. അടിച്ചമർത്തപ്പെട്ട വികാരങ്ങൾ ചിലപ്പോൾ ലൈംഗികാതിക്രമങ്ങൾക്ക് വരെ വഴിതെളിയിച്ചേക്കാം.

വിവര സാങ്കേതിക വിദ്യയുടെ വളർച്ചയോടെ കൗമാരക്കാരും ചെറിയ കുട്ടികളും ലൈംഗികത എന്താണെന്ന് മനസ്സിലാക്കുന്നതിനു മുൻപുതന്നെ ലൈംഗിക ചിത്രങ്ങൾ കാണുന്നു. ഇത് ലൈംഗികതയെക്കുറിച്ച് തെറ്റായ ധാരണകൾ ഉണ്ടാകാൻ കാരണമാവുകയും കണ്ടതെല്ലാം അനുകരിക്കാനുള്ള താത്പര്യം ജനിക്കുകയും ചെയ്യുന്നു. ഇത് ലൈംഗിക കുറ്റകൃത്യങ്ങളിലേക്ക് നയിക്കുന്നു. 
ബലാത്സംഗത്തിന് ഇരയാക്കപ്പെടുന്ന സ്ത്രീകളിൽ മിക്കപ്പോഴും ശാരീരികവും മാനസികവുമായ ലൈംഗിക ഉത്തേജനം ഉണ്ടാകാറില്ല. ലൈംഗിക അതിക്രമങ്ങൾ ഇര ആസ്വദിക്കുന്നില്ല. ഇത് സ്ത്രീക്ക് കഠിനവേദനയും പരിക്കും ഉണ്ടാകാൻ കാരണമാകുന്നു. ബലം പ്രയോഗിച്ചു വേഴ്ചക്ക് ശ്രമിക്കുന്ന വ്യക്തിക്കും ശരിയായ ലൈംഗികത ആസ്വദിക്കാൻ സാധിച്ചെന്നു വരില്ല. ഇത് ഇരയുടെ ശാരീരികവും മാനസികവും സാമൂഹികവുമായ ആരോഗ്യവും തകരാറിലാക്കുന്നു. ലൈംഗികതയോടുള്ള ഭയത്തിനും ഇത് കാരണമായേക്കാം. ഇത് സ്ത്രീകളിൽ വജൈനിസ്‌മസ്‌ പോലെയുള്ള പ്രശ്നങ്ങളിലേക്കും വഴിതെളിച്ചേക്കാം. സാഡിസ്റ്റ് മനോഭാവം ഉള്ളവരിലും ക്രൂരമായ ബലാത്സംഗം ചെയ്യാനുള്ള താല്പര്യം കാണാറുണ്ട്. ഇതെല്ലാം ഇരയെ മരണതുല്യമായ അവസ്ഥയിലേക്ക് തള്ളിവിട്ടേക്കാം.


</doc>
<doc id="118976" url="https://ml.wikipedia.org/wiki?curid=118976" title="യു.ബി. സിറ്റി">
യു.ബി. സിറ്റി

ബാംഗളൂരിലെ ഏറ്റവും വലിയ വ്യവസായസമുച്ചയമാണ് യു.ബി.സിറ്റി. യു.ബി. ഗ്രൂപ്പ് ചെയർമാൻ ആയ വിജയ് മല്യയുടെ നേതൃത്വത്തിലാണ് ഈ പദ്ധതി പൂർത്തിയായത്. മൊത്തം സ്ഥലത്ത് വ്യാപിച്ചുകിടക്കുന്ന ഇവിടെ -ത്തോളം വിസ്തീർണ്ണത്തിൽ വ്യാപാരസ്ഥാപനങ്ങൾ പ്രവർത്തിക്കുന്നു. യു.ബി.സിറ്റിയിൽ പ്രധാനമായും നാല്‌ കെട്ടിടങ്ങളാണ്‌ ഉള്ളത്. ഇത് യു.ബി.ടവർ (19 നിലകൾ), കൊമെറ്റ്(11 നിലകൾ), കാൻബെറ(17 നിലകൾ) , കോൺകോർഡ്(19 നിലകൾ) എന്നിവയാണ്‌.

യു.ബി.സിറ്റി സ്ഥിതി ചെയ്യുന്നത് ബാംഗളൂരിന്റെ ഹൃദയഭാഗത്താണ്‌. വിട്ടൽ മല്യ റോഡിനും കസ്തൂർബാ റോഡിനും അരികിലായിട്ടാണ്‌ ഇത് സ്ഥിതി ചെയ്യുന്നത്. ബാംഗളൂരിലെ പ്രധാന വ്യവസായിക മാർഗ്ഗമായ എം.ജി.റോഡിൽ നിന്നും ഏകദേശം ഒരു കിലോമീറ്റർ ദൂരത്തിൽ മാത്രമാണ്‌ ഇത്. 

യു.ബി.സിറ്റിയിൽ പ്രധാനമായും നാല്‌ കെട്ടിടങ്ങളാണ്‌ ഉള്ളത്. ഇത് യു.ബി.ടവർ (19 നിലകൾ), കൊമെറ്റ്(11 നിലകൾ), കാൻബെറ(17 നിലകൾ) , കോൺകോർഡ്(19 നിലകൾ) എന്നിവയാണ്‌. ഇതിൽ ആദ്യത്തെ കെട്ടിടമായ യു.ബി.സിറ്റി ഒഴിച്ച് മറ്റെല്ലാ കെട്ടിടങ്ങളുടേയും പേരുകൾ വിമാന എയർക്രാഫ്റ്റുകളുടെ പേരിലാണ്. യു.ബി.ഗ്രൂപ്പിന്റെ എല്ലാ ഓഫിസുകളും ഈ കെട്ടിടങ്ങളിയായിട്ടാണ് സ്ഥിതി ചെയ്യുന്നത്. കോൺകോർഡ് , കാൻബറ എന്നിവടങ്ങളിലെ താഴത്തെ നിലകളിൽ റീടെയിൽ വ്യവസായിക, വ്യാപാര സ്ഥാപനങ്ങൾ സ്ഥിതി ചെയ്യുന്നു. മുകളിലത്തെ നിലകളിൽ ഓഫീസുകളും സ്ഥിതി ചെയ്യുന്നു. കോമെറ്റ് കെട്ടിടത്തിൽ സർവീസ്‌ഡ് അപാർട്മെന്റുകളാണ്. ഇതിൽ കോമേഴ്സ്യൽ ഓഫീസുകളും, ബാങ്കുകളും, ഒരു ഫൈവ് സ്റ്റാർ ഹോട്ടലും, റെസ്റ്റോറന്റുകളും, ഫുഡ്‌കോർട്ടൂകളും, പബുകളും, കഫേകളും ഉണ്ട്. ഇവിടെയുള്ള മൾടി ലെവൽ പാർകിംഗ് സൗകര്യവുമുണ്ട്. യു.ബി.സിറ്റിയിൽ 1100 ലധികം കാറുകൾ പാർക് ചെയ്യാനുള്ള സൗകര്യമുണ്ട്. ഇത് ഒരു പരിസ്ഥിതി സൗഹൃദപദ്ധതിയായതു കൊണ്ടും സമീപത്തുള്ള കബ്ബൺ പാർക്കിന്റെയും പാരിസ്ഥിതിക മൂല്യവും കണക്കിലെടുത്ത് യു.ബി.സിറ്റിയിലെ മൂന്നിലൊന്ന് ഭാഗം ഉദ്യാനങ്ങൾക്കായി നീക്കിവച്ചിട്ടുണ്ട്. 
യു.ബി.ടവറിന്റെ മുകളിലായി ഒരു ഹെലിപാടും ഉണ്ട്. 

(1) http://timesofindia.indiatimes.com/articleshow/1672524.cms
(2) http://www.ubindia.com/redefining-bangalore.htm



</doc>
<doc id="118978" url="https://ml.wikipedia.org/wiki?curid=118978" title="മുണ്ടേരി ഗ്രാമപഞ്ചായത്ത്">
മുണ്ടേരി ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ എടക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മുണ്ടേരി ഗ്രാമപഞ്ചായത്ത് . മുണ്ടേരി, കാഞ്ഞിരോട് എന്നീ വില്ലേജുകളിലായി വ്യാപിച്ചുകിടക്കുന്ന മുണ്ടേരി ഗ്രാമപഞ്ചായത്തിന് 20.42 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ, വടക്ക് കുറ്റ്യാട്ടൂർ പഞ്ചായത്ത്, വടക്ക്-പടിഞ്ഞാറ് കൊളച്ചേരി പഞ്ചായത്ത്, പടിഞ്ഞാറ് ചേലോറ പഞ്ചായത്ത്, തെക്ക് -പടിഞ്ഞാറ് ചെമ്പിലോട് പഞ്ചായത്ത്, തെക്ക്-കിഴക്ക് അഞ്ചരക്കണ്ടി പഞ്ചായത്ത്, കിഴക്ക് കൂടാളി പഞ്ചായത്ത് എന്നിവയാണ്.

1955 നവംബർ 17-ന് പഴയ മലബാർ ജില്ലയിൽ ചിറക്കൽ താലൂക്കിൽ മുണ്ടേരി പഞ്ചായത്ത് നിലവിൽ വന്നു. 1961-ഡിസംബർ 20-ന് പഞ്ചായത്തുകളുടെ പുന:സംഘടനയുടെ ഭാഗമായി ഇരിക്കൂർ ബ്ളോക്കിലുള്ള കാഞ്ഞിരോട് പഞ്ചായത്തും എടക്കാട് ബ്ളോക്കിലുള്ള മുണ്ടേരി പഞ്ചായത്തും സംയോജിപ്പിച്ച് ഇന്നത്തെ മുണ്ടേരി പഞ്ചായത്ത് രൂപം കൊണ്ടു.




</doc>
<doc id="119001" url="https://ml.wikipedia.org/wiki?curid=119001" title="കോമൺവെൽത്ത് ഗെയിംസ്">
കോമൺവെൽത്ത് ഗെയിംസ്

കോമൺ വെൽത്ത് രാജ്യങ്ങളിലെ കായിക താരങ്ങൾ പങ്കെടുക്കുന്ന ഒരു വിവിധകായിക മത്സര പരിപാടിയാണ്‌ കോമൺ വെൽത്ത് മത്സരങ്ങൾ. ഓരോ നാലുവർഷം കൂടുമ്പോഴാണ്‌ ഇത് നടത്തപ്പെടുന്നത്. ലോകത്ത് നടത്തപ്പെടുന്ന മൂന്നാമത്തെ വലിയ കായിക മത്സര പരിപാടിയാണിത്. ഒന്നാം സ്ഥാനം ഒളിമ്പിക്സിനും രണ്ടാം സ്ഥാനം ഏഷ്യം ഗെയിംസിനുമാണ്‌.

കോമൺ വെൽത്ത് മത്സരങ്ങളിൽ ആദ്യത്തേത് നടന്നത് 1930 ൽ ബ്രിട്ടീഷ് എമ്പയർ ഗെയിംസ് എന്ന പേരിലായിരുന്നു.ഇതിൽ 11 രാജ്യങ്ങൾ പങ്കെടുത്തു. പിന്നീട് 1942 ല കാനഡയിലെ  മോണ്ട്രിയാലിൽ നടക്കേണ്ടിയിരുന്ന ഗെയിംസ് രണ്ടാം ലോകമഹായുദ്ധം കാരണം മാറ്റിവച്ചു. 
പിന്നീട് ഈ മത്സരങ്ങൾ 1950 തുടരുകയും ഇതിന്റെ പേർ ബ്രിട്ടീഷ് എമ്പയർ കോമൺ വെൽത്ത് ഗെയിംസ് എന്നാക്കി. ഈ പേരിൽ ആദ്യ മത്സരങ്ങൾ നടന്നത് 1954 ലാണ്.
പിന്നീട് 1978 ൽ നടന്ന ഗെയിംസ് ആണ് കോമൺ വെൽത്ത് ഗെയിംസ് എന്ന പേരിൽ അറിയപ്പെട്ട് തുടങ്ങിയത്. കോമൺ വെൽത്ത് ഗെയിംസ് ഇതുവരെ നടന്ന രാജ്യങ്ങളുടെയും സമയത്തിന്റെയും പട്ടിക ഇവിടെ വിവരിച്ചിരിക്കുന്നു. 


മൊത്തത്തിൽ 31 കായിക ഇനങ്ങളും, 7 വികലാംഗ കായിക ഇനങ്ങളുമാണ് കോമൺ വെൽത്ത് ഗെയിംസിൽ അംഗീകരിക്കപ്പെട്ടിട്ടുള്ളത്. 


</doc>
<doc id="119006" url="https://ml.wikipedia.org/wiki?curid=119006" title="മൊണ്ടേവീഡിയോ">
മൊണ്ടേവീഡിയോ

ഉറുഗ്വെയുടെ തലസ്ഥാനവും, ഏറ്റവും വലിയ നഗരവും, ഏറ്റവും വലിയ തുറമുഖ നഗരവുമാണ്‌ മൊണ്ടേവീഡിയോ (). 10 ലക്ഷത്തിലധികം ജനസംഖ്യയുള്ള ഉറുഗ്വെയിലെ ഏക നഗരമാണ്‌ മൊണ്ടേവീഡിയോ. മേർസർ ഹ്യൂമൺ റിസോർസിങ്ങ് കൗൺസിൽ 2007-ൽ പുറത്തിറക്കിയ കണക്കുകൾ പ്രകാരം ലാറ്റിനമേരിക്കയിലെ ഏറ്റവും കൂടുതൽ ഗുണമേന്മയുള്ള നഗരം മൊണ്ടേവീഡിയോവാണ്‌. സാൻ ഫിലിപ്പെ യി സാന്തിയാഗോ ഡി മോണ്ടിവിഡിയോ എന്നാണ് പൂർണ്ണനാമം. 1726 ഡിസംബർ 24 ന് സ്പെയിൻകാരാണ് ഈ നഗരം സ്ഥാപിച്ചത്. 1828 ൽ ഉറുഗ്വെയുടെ തലസ്ഥാനമായി. 1860-1911 കാലത്ത് ബ്രീട്ടീഷുകാർ നിർമിച്ച റോഡുകളും റെയിൽപ്പാതകളും നഗരത്തെ മറ്റുഭാഗങ്ങളിലേക്ക് അടുപ്പിച്ചു. പ്രകൃതിദത്ത തുറമുഖമാണ് മോണ്ടിവിഡിയോയുടെ സാമ്പത്തികശക്തിയ്ക്ക് അടിസ്ഥാനം. കരാസ്കോ അന്താരാഷ്ട്ര വിനാനത്താവളം ഈ നഗരത്തിലാണ്.

ഉറുഗ്വെയുടെ തെക്കൻ തീരങ്ങളിൽ അറ്റ്‌ലാന്റിക് സമുദ്രത്തിനരികിൽ റിയോ ഡി ലാപ്ലാറ്റ നദിയുടെ വടക്കൻ അഴിമുഖത്താണ് മൊണ്ടേവീഡിയോ സ്ഥിതി ചെയ്യുന്നത്. 34.5° S, 56°W എന്നിങ്ങനെയാണ്‌ ഇവിടത്തെ അക്ഷാംശ രേഖാംശങ്ങൾ.


</doc>
<doc id="119011" url="https://ml.wikipedia.org/wiki?curid=119011" title="മുഴപ്പിലങ്ങാട് ഗ്രാമപഞ്ചായത്ത്">
മുഴപ്പിലങ്ങാട് ഗ്രാമപഞ്ചായത്ത്

കണ്ണൂർ ജില്ലയിലെ, കണ്ണൂർ താലൂക്കിലെ തലശ്ശേരി ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ മുഴപ്പിലങ്ങാട് ഗ്രാമപഞ്ചായത്ത് . മുഴപ്പിലങ്ങാട് വില്ലേജ് മാത്രം ഉൾപ്പെടുന്ന ഈ ഗ്രാമപഞ്ചായത്തിനു 7.19 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിർത്തികൾ വടക്ക് കണ്ണൂർ, കടമ്പൂർ,പെരളശ്ശേരി തെക്ക് ധർമ്മടം, പടിഞ്ഞാറ് അറബിക്കടൽ,കിഴക്ക് ധർമ്മടം, പിണറായി എന്നിവയാണ്. 1954 ലാണ് മുഴപ്പിലങ്ങാട് ഗ്രാമപഞ്ചായത്ത് ഔദ്യോഗികമായി നിലവിൽ വന്നത്. 1955-ലാണ് ആദ്യത്തെ ഭരണസമിതി നിലവിൽ വന്നത്..

 പ്രസിഡണ്ട് : എം. പി. ഹാബിസ് [CPI(M)]<br>





</doc>
<doc id="119015" url="https://ml.wikipedia.org/wiki?curid=119015" title="ആദ്യത്തെ കണ്മണി">
ആദ്യത്തെ കണ്മണി

രാജസേനന്റെ സംവിധാനത്തിൽ ജയറാം, ബിജു മേനോൻ, ജഗതി ശ്രീകുമാർ, കെ.പി.എ.സി. ലളിത, സുധാറാണി, ചിപ്പി എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ആദ്യത്തെ കൺമണി. ഗണേഷ് പിൿചേഴ്സിന്റെ ബാനറിൽ ശാരദ നിർമ്മിച്ച ഈ ചിത്രം വിതരണം ചെയ്തത് സ്റ്റാർപ്ലസ് റിലീസ് ആണ്. ഈ ചിത്രത്തിന്റെ കഥ ശ്രീദേവിയുടേതാണ്‌. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് റാഫി മെക്കാർട്ടിൻ ആണ്.


എസ്. രമേശൻ നായർ, ഐ.എസ്. കുണ്ടൂർ എന്നിവർ എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് എസ്.പി. വെങ്കിടേഷ് ആണ്. ഗാനങ്ങൾ സർഗ്ഗം സ്പീഡ് ഓഡിയോസ് വിപണനം ചെയ്തിരിക്കുന്നു.





</doc>
