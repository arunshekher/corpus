<doc id="54152" url="https://ml.wikipedia.org/wiki?curid=54152" title="നോർവെ">
നോർവെ

നോർവേ (ഔദ്യോഗികമായി കിങ്ഡം ഓഫ് നോർവേ) വടക്കൻ യൂറോപ്പിലെ ഒരു രാജ്യമാണ്. സ്വീഡൻ, ഫിൻലാന്റ്, റഷ്യ എന്നിവയാണ് ഇതിന്റെ അതിർത്തി രാജ്യങ്ങൾ. ഇതിന്റെ പടിഞ്ഞാറ് ഭാഗത്ത് നോർത്ത് കടലിന്റെ അക്കരെ യുണൈറ്റഡ് കിങ്ഡം, ഫാറോ ദ്വീപുകൾ എന്നിവ സ്ഥിതി ചെയ്യുന്നു. 

നോർവേയിൽ വാതക പാടങ്ങൾ, ജലവൈദ്യുതി, മത്സ്യം, വനം, ധാതു എന്നിവയുടെ സമ്പുഷ്ട സ്രോതസ്സുകളുണ്ട്. 2006-ൽ ഏറ്റവുമധികം മത്സ്യ കയറ്റുമതി നടത്തുന്ന രണ്ടാമത്തെ രാജ്യമായിരുന്നു നോർവേ. ഭക്ഷ്യ സംസ്കരണം, കപ്പൽ നിർമ്മാണം, ലോഹങ്ങൾ, രാസവസ്തുക്കൾ, ഖനനം, പേപ്പർ ഉത്പന്നങ്ങൾ എന്നിവയാണ് മറ്റ് പ്രധാന വ്യവസായങ്ങൾ. 

2007-ൽ ഗ്ലോബൽ പീസ് ഇൻഡക്സ് നോർവേയെ ലോകത്തിലെ ഏറ്റവും സമാധാനപരമായ രാജ്യമായി തിരഞ്ഞെടുത്തു. നാറ്റോയുടെ ആരംഭം മുതൽ അതിൽ അംഗമാണ് നോർവേ.


</doc>
<doc id="54166" url="https://ml.wikipedia.org/wiki?curid=54166" title="ഹനുമൻതോടി">
ഹനുമൻതോടി

കർണാടക സംഗീതത്തിലെ 8ആം മേളകർത്താരാഗമാണ് ഹനുമതോടി അഥവാ തോടി.
പ്രധാനപ്പെട്ട ജന്യരാഗങ്ങൾ ആഹിരി,പുന്നഗവരാളി,ഭൂപാളം,ധന്യാസി ഇവയാണ്.


</doc>
<doc id="54210" url="https://ml.wikipedia.org/wiki?curid=54210" title="സ്ലൊവീന്യ">
സ്ലൊവീന്യ

സ്ലൊവീന്യ (ഔദ്യോഗികമായി റിപ്പബ്ലിക് ഓഫ് സ്ലൊവീന്യ) തെക്കൻ മദ്ധ്യ യൂറോപ്പിലെ ഒരു രാജ്യമാണ്. പടിഞ്ഞാറ് ഇറ്റലി, തെക്ക്-പടിഞ്ഞാറ് അഡ്രിയാറ്റിക് കടൽ, തെക്കും കിഴക്കും ക്രൊയേഷ്യ, വടക്ക്-കിഴക്ക് ഹംഗറി, വടക്ക് ഓസ്ട്രിയ എന്നിവയുമായി അതിർത്തി പങ്കിടുന്നു. ലുബ്ലാന നഗരം ആണ് തലസ്ഥാനം. 

സ്ലൊവീന്യ പല കാലഘട്ടങ്ങളിലായി റോമാ സാമ്രാജ്യം, ഭാഗികമായി റിപ്പബ്ലിക് ഓഫ് വെനീസ്, , വിശുദ്ധ റോമാ സാമ്രാജ്യം, ഹബ്സ്ബർഗ് രാജവംശം, ഓസ്ട്രിയൻ സാമ്രാജ്യം, സ്ലൊവീനുകളുടെയും ക്രോട്ടുകളുടെയും സെർബുകളുടെയും രാജ്യം, സെർബുകളുടെ രാജവംശം, ക്രോട്ടുകകളും സ്ലൊവീനുകളും, ഭാഗികമായി ഇറ്റലി രാജവംശം, എന്നിവയുടെയും ലോകമഹായുദ്ധങ്ങളുടെ ഇടയിൽ ജർമനി, ഇറ്റലി, ഹംഗറി, ക്രൊയേഷ്യ (1941-1945) എന്നിവയുടെയും, 1945 മുതൽ സോഷ്യലിസ്റ്റ് ഫെഡറൽ റിപ്പബ്ലിക് ഓഫ് യൂഗോസ്ലാവ്യയുടെയും ഭാഗമായിരുന്നു. 1991-ൽ ആണ് സ്വാതന്ത്ര്യം സ്ലൊവീന്യക്ക് ലഭിച്ചത്.



</doc>
<doc id="54212" url="https://ml.wikipedia.org/wiki?curid=54212" title="ബോസ്നിയ ഹെർസെഗോവിന">
ബോസ്നിയ ഹെർസെഗോവിന

ബോസ്നിയ ആന്റ് ഹെർസെഗോവിന തെക്കൻ യൂറോപ്പിലെ ഒരു രാജ്യമാണ്. ബാൽക്കൻ ഉപദ്വീപിൽ സ്ഥിതി ചെയ്യുന്ന ഈ രാജ്യത്തിന്റെ വിസ്തീർണം 51,129 ചതുരശ്ര കിലോമീറ്റർ (19,741 ചതുരശ്ര മൈൽ) ആണ്. 1991 -ൽ ബോസ്നിയൻ യുദ്ധത്തിന് മുമ്പ് നടന്ന ഔദ്യോഗിക കണക്കെടുപ്പനുസരിച്ച് 44 ലക്ഷം ആണ്. എന്നാൽ 1996-ൽ യു.എൻ.എച്.സി.ആർ നടത്തിയ അനൗദ്യോഗിക കണക്കെടുപ്പനുസരിച്ച് 39 ലക്ഷമാണ് ജനസംഖ്യ. മുമ്പ് സോഷ്യലിസ്റ്റ് ഫെഡറൽ റിപ്പബ്ലിക് ഓഫ് യൂഗോസ്ലാവ്യയുടെ ആറ് ഘടകങ്ങളിൽ ഒന്നായിരുന്നു. 1990-കളിൽ യൂഗോസ്ലാവ് യുദ്ധങ്ങളെത്തുടർന്ന് സ്വാതന്ത്ര്യം നേടി. യൂറോപ്യൻ യൂണിയൻ അംഗത്വം നേടാൻ സാധ്യത കല്പ്പിക്കപ്പെടുന്ന രാജ്യമാണ്


</doc>
<doc id="54217" url="https://ml.wikipedia.org/wiki?curid=54217" title="ലിക്റ്റൻസ്റ്റൈൻ">
ലിക്റ്റൻസ്റ്റൈൻ

ലിക്റ്റൻസ്റ്റൈൻ (ഔദ്യോഗികമായി പ്രിൻസിപ്പാലിറ്റി ഓഫ് ലിക്റ്റൻസ്റ്റൈൻ) പടിഞ്ഞാറൻ യൂറോപ്പിലെ ഒരു ചെറിയ രാജ്യമാണ്. പൂർണമായും കരയാൽ ചുറ്റപ്പെട്ട ഈ ആൽപൈൻ രാജ്യം പടിഞ്ഞാറ് സ്വിറ്റ്സർലന്റുമായും കിഴക്ക് ഓസ്ട്രിയയുമായും അതിർത്തി പങ്കിടുന്നു. വിശുദ്ധ റോമാ സാമ്രാജ്യത്തിന്റെ അവശേഷിക്കുന്ന അവസാന ഭാഗമാണ് ലിക്റ്റൻസ്റ്റൈൻ. ഇവിടുത്തെ കര നിരക്കുകൾ വളരെ കുറവാണ്. കാര്യമായ നഗരവൽക്കരണം ഈ രാജ്യത്ത് നടന്നിട്ടില്ല. ജർമൻ ഭാഷ സംസാരിക്കുന്ന ലോകത്തിലെ ഏറ്റവും ചെറിയ രാജ്യമാണ് ലിക്റ്റൻസ്റ്റൈൻ.


</doc>
<doc id="54223" url="https://ml.wikipedia.org/wiki?curid=54223" title="ബോംബെ സ്റ്റോക്ക് എക്സ്ചേഞ്ച്">
ബോംബെ സ്റ്റോക്ക് എക്സ്ചേഞ്ച്

ദി ബോംബെ സ്റ്റോക്ക് എക്സ്ചേഞ്ച് ലിമിറ്റഡ് ( ) (പഴയ പേര്, "ദി സ്റ്റോക്ക് എക്സ്ചേഞ്ച്, മുംബൈ"; "ബോംബെ സ്റ്റോക്ക് എക്സ്ചേഞ്ച്", അല്ലെങ്കിൽ "BSE") എന്ന പേരിലാണ് പൊതുവെ അറിയപ്പെടുന്നത്. ഇത് ഏഷ്യയിലെ ഏറ്റവും പഴയ സ്റ്റോക്ക് എക്സ്ചേഞ്ച് ആണ്. 2007 ആഗസ്റ്റിലെ കണക്കു പ്രകാരം ഈ എക്സ്ചേഞ്ചിൽ ലിസ്റ്റു ചെയ്ത 4700 കമ്പനികൾ ഉണ്ട്. അതിനാൽ ലിസ്റ്റ് ചെയ്ത കമ്പനികളുടെ എണ്ണം വെച്ച് നോക്കിയാൽ ഇത് ലോകത്തിലെ ഏറ്റവും വലിയ സ്റ്റോക്ക് എക്സ്ചേഞ്ച് ആണ്. ഇത് സ്ഥിതിചെയ്യുന്നത് മുംബൈയിലെ ദലാൽ സ്ട്രീറ്റിലാണ്. 2007 ഡിസംബർ 31-ന് BSE-യിൽ ലിസ്റ്റ് ചെയ്യപ്പെട്ട കമ്പനികളുടെ ആകെ മാർക്കറ്റ് ക്യാപ്പിറ്റലൈസേഷൻ യു. എസ്. ഡോളർ 1.79 ട്രില്യൺ ആയിരുന്നു. സൗത്ത് ഏഷ്യയിലെ ഏറ്റവും വലുതും ലോകത്തിലെ 10 എക്സേഞ്ചുകളിൽ ഒരെണ്ണവുമാണ് ബോംബെ സ്റ്റോക്ക് എക്സ്ചേഞ്ച്. 

ബോംബെ സ്റ്റോക്ക് എക്സ്ചേഞ്ച് പ്രവർത്തനം ആരംഭിച്ചത് 1875-ൽ ആണ്. 2008 ഏപ്രിലിലെ കണക്കനുസരിച്ച് എകദേശം 4895 ഇന്ത്യൻ കമ്പനികൾ ഈ എക്സ്ചേഞ്ചിൽ ലിസ്റ്റ് ചെയ്തിട്ടുണ്ട്. മാത്രമല്ല വിപണനവ്യാപ്തിയും വളരെ കൂടുതലാണ്. ബി.എസ്.ഇ. സെൻസെക്സ് (BSE Sensex) (SENSitive indEX) എന്ന (ബി.എസ്.ഇ. 30 എന്നും അറിയപ്പെടുന്നു) സൂചികയാണ് ഇന്ത്യയിലും ഏഷ്യയിൽത്തന്നെയും കൂടുതലായി അറിയപ്പെടുന്ന മാർക്കറ്റ് സൂചിക. ഷെയർ വ്യാപാരത്തിൽ മറ്റനേകം എക്സ്ചേഞ്ചുകൾ പങ്കെടുന്നുണ്ടെങ്കിലും ബോംബെ സ്റ്റോക്ക് എക്സ്ചേഞ്ചും നാഷണൽ സ്റ്റോക്ക് എക്സ്ചേഞ്ചുമാണ് ഏറ്റവും മുൻപന്തിയിൽ നിൽക്കുന്നത്.

ബോംബെ സ്റ്റോക്ക് എക്സ്ചേഞ്ചിന്റെ അഞ്ച് ശതമാനം ഷെയറുകൾ യു.എസ്. ഡോളർ 42.7 മില്യണു വാങ്ങിക്കൊണ്ട് സിംഗപ്പൂർ എക്സ്ചേഞ്ച് (SGX) ധാരാളം പണം ഇവിടെ നിക്ഷേപിച്ചിട്ടുണ്ട്. 

ബോംബെ സ്റ്റോക്ക് എക്സ്ചേഞ്ച് ഡ്യൂഷ് ബോർസെയുമായി തന്ത്രപരമായ ഒരു കൂട്ടുകച്ചവടത്തിനും രൂപം നൽകിയിട്ടുണ്ട്.

ബോംബെ സ്റ്റോക്ക് എക്സ്ചേഞ്ചിന്റെ സാധാരണ ഓഹരി വിപണനം ആരംഭിക്കുന്നത് രാവിലെ 09.15 മുതൽ വൈകുന്നേരം 03.30 വരെയാണ്. ശനി, ഞായർ ദിവസങ്ങൾ അവധി ദിവസങ്ങളാണ്. എന്തെങ്കിലും അവധി ദിവസങ്ങൾ ഉണ്ടെങ്കിൽ മുൻകൂട്ടി അറിയിക്കുകയും ചെയ്യും. 

ബി. എസ്. ഇ. സെൻസെക്സ് 30 ഷെയറുകൾ കൂടിച്ചേർന്നതാണ്. 

ബി.എസ്.ഇ. സെൻസെക്സ് കൂടാതെ മറ്റു സുചികകളുമുണ്ട് :


ബോംബെ സ്റ്റോക്ക് എക്സ്ചേഞ്ചിന്റെ ഭിത്തിയിൽ ഘടിപ്പിച്ചിരിക്കുന്ന വലിയൊരു സ്ക്രീനിൽ ഷെയർ മാർക്കറ്റിലെ അപ്പോഴുള്ള പുതിയ വിലവിവരങ്ങൾ തുടർച്ചയായി കാണിച്ചുകൊണ്ടിരിക്കും. അതുകൂടാറ്റെ ഇന്ത്യയിലെ മാത്രമല്ല തെക്കേ ഏഷ്യയിലെ തന്നെ ഏറ്റവും വലിയ വീഡിയോ സ്ക്രീൻ എന്നു വിശേഷിപ്പിക്കുന്ന എൻ. ഡി. ടി. വി. പ്രോഫിറ്റ് എന്ന ചാനലിന്റെ വലിയൊരു സ്ക്രീനിലും അപ്പപ്പോൾ ഉള്ള അറിയിപ്പുകളും ഓഹരികളുടെ വിലവിവരങ്ങളും കാണിച്ചുകൊണ്ടിരിക്കും.

എൻ. ഡി. ടി. വി. യുടെ മാനേജിംഗ് ഡയറക്ടർ, ഡോ. പ്രണോയ് റോയ് ആണ് 2006 ഡിസംബർ 15 ന് ഈ സ്ക്രീൻ ഇവിടെ പ്രദർശിപ്പിക്കാനുള്ള തുടക്കം കുറിച്ചത്. ഈ പ്രക്ഷേപണം സാമ്പത്തിക മേഖലയുടെ അപഗ്രഥനത്തിന് സഹായിക്കുമെന്ന് സെക്യൂരിറ്റീസ് ആൻഡ് എക്സ്ചേഞ്ച് ബോർഡ് ഓഫ് ഇന്ത്യയുടെ ചെയർമാൻ, ശ്രീ. ദാമോദരൻ അഭിപ്രായപ്പെട്ടു.

ഇന്ത്യൻ ഓഹരി മാർക്കറ്റ് സൂചികയിൽ വന്ന ഉയർച്ചതാഴ്ചകളും തീയതികളും താഴെ പറയുന്നു.

1000, ജുലൈ 25, 1990
കമ്പനികളുടെ ലാഭവിഹിതം ഉയർന്നത് മൂലവും കാലാവസ്ഥയിൽ വന്ന മാറ്റങ്ങളും മൂലം ജുലൈ 25, 1990-ന് സെൻസെക്സ് 1,001 എന്ന നാലക്ക സംഖ്യയിലേക്ക് കുതിച്ചുകയറി.

2000, ജനുവരി 15, 1992
1992 ജനുവരി 15-ന് സെൻസെക്സ് 2,000 കടന്ന് 2020-ലെത്തി. അന്നത്തെ ധനകാര്യമന്ത്രി ഡോ. മന്മോഹൻ സിംഗ് സാമ്പത്തികനയത്തിൽ വരുത്തിയ ചില മാറ്റങ്ങൾ ഇതിനു വഴിതെളിച്ചു.

3000, ഫെബ്രുവരി 29, 1992
1992 ഫെബ്രുവരി 29-ന് ഓഹരി സൂചിക 3000 കടന്നു. അതിനു കാരണം അന്നത്തെ ധനകാര്യമന്ത്രി, ഡോ. മന്മോഹൻ സിംഗ് അവതരിപ്പിച്ച ബഡ്ജറ്റ് ഓഹരിവിപണിക്ക് ഏറെ ഗുണകരമായിരുന്നു എന്നതാണ്.

4000, മാർച്ച് 30, 1992
1992 മാർച്ച് 30-ന് ഓഹരി സൂചിക 4000 കടന്ന് 4091-ൽ എത്തി. അതിനു കാരണം കയറ്റുമതി-ഇറക്കുമതി നയങ്ങളിൽ വന്ന ചില നല്ല മാറ്റങ്ങൾ മൂലമായിരുന്നു. ആ സമയത്താണ് ഹർഷദ് മേത്തയുടെ തട്ടിപ്പുമൂലം ഓഹരിവിപണിയിൽ ക്രമരഹിതമായ മാറ്റങ്ങൾ സംഭവിച്ചത്.

5000, ഒക്ടോബർ 8, 1999
പതിമൂന്നാമത്തെ ലോകസഭാ തിരഞ്ഞെടുപ്പിൽ ബി.ജെ.പി. വിജയിച്ചതിനേ തുടർന്ന് 1999 ഒക്ടോബർ 8-ന് ഓഹരി സൂചിക 5000 കടന്നു.

6000, ഫെബ്രുവരി 11, 2000
2000 ഫെബ്രുവരി 11-ന് വിവരസാങ്കേതിക രംഗത്ത് വന്ന മാറ്റങ്ങൾ മൂലം ഓഹരിസൂചിക 6000 കടന്ന് 6006-ലെത്തി.

7000, ജൂൺ 20, 2005
അംബാനി സഹോദരന്മാരുടെ വ്യവസായ സംരംഭങ്ങളേച്ചൊല്ലിയുള്ള പ്രശ്നങ്ങളിൽ ഒത്തുതീർപ്പുണ്ടായതോടെ നിക്ഷേപകരിൽ പുതിയൊരു ഉണർവ്വുണ്ടാവുകയും അതേത്തുടർന്ന് 2005 ജൂൺ 20-ന് സൂചിക 7000 പോയിന്റ് കടക്കുകയും ചെയ്തു. അതേത്തുടർന്ന് റിലയൻസ് ഇൻഡ്രസ്ട്രീസ് ലിമിറ്റഡ്, റിലയൻസ് എനെർജി, റിലയൻസ് ക്യാപ്പിറ്റൽ, ഇന്ത്യൻ പെട്രോകെമിക്കത്സ് കോർപ്പറേഷൻ ലിമിറ്റഡ് എന്നീ കമ്പനികൾ ധാരാളം ലാഭം ഉണ്ടാക്കുകയും ചെയ്തു.

8000, സെപ്റ്റംബർ 8, 2005
2005 സെപ്റ്റംബർ 8-ന് വിദേശനിക്ഷേപകരുടെ അമിതമായ ഓഹരി വാങ്ങൽ മൂലം ബോംബേ സ്റ്റോക്ക് എക്സ്ചേഞ്ചിന്റെ സൂചിക 8000 കടന്നു.

9000, നവംബർ 28, 2005
2005 നവംബർ 28ന് സെൻസെക്സ് 9000 പോയന്റ് കടന്ന് 9000.32 എന്ന പോയിന്റിലെത്തി. ഇതും വിദേശനിക്ഷേപകരുടെ അമിതമായ ഓഹരിവാങ്ങൽ മൂലമായിരുന്നു. 

10,000, ഫെബ്രുവരി 6, 2006
2006 ഫെബ്രുവരി 6-ന് സൂചിക 10,003-ൽ എത്തി. 

11,000, മാർച്ച് 21, 2006
2006 മാർച്ച് 21ന് ഓഹരിസൂചിക 11,000 കടന്നു.

12,000, ഏപ്രിൽ 20, 2006
2006 ഏപ്രിൽ 20-ന് സൂചിക 12,000 കടന്ന് 12,040-ലെത്തി.

13,000, ഒക്ടോബർ 30, 2006
2006 ഒക്ടോബർ 30-ന് സെൻസെക്സ് 13,000 പോയിന്റ് കടന്ന് 13,024.26 പോയിന്റിൽ എത്തി. 12000 പോയിന്റിൽ നിന്നും 13,000 പോയിന്റിൽ എത്താൻ 135 ദിവസം മാത്രമേ എടുത്തുള്ളൂ.

14,000, ഡിസംബർ 5, 2006
2006 ഡിസംബർ 5-ന് സെൻസെക്സ് 14,000 പോയിന്റ് കടന്ന് 14,028 പോയിന്റിൽ എത്തി. 13000 പോയിന്റിൽ നിന്നും 14,000 പോയിന്റിൽ എത്താൻ 36 ദിവസം മാത്രമേ എടുത്തുള്ളൂ.

15,000, ജുലൈ 6, 2007
2007 ജുലൈ 6-ന് സെൻസെക്സ് 15,000 പോയിന്റ് കടന്ന് 15,005 പോയിന്റിൽ എത്തി. 14000 പോയിന്റിൽ നിന്നും 15,000 പോയിന്റിൽ എത്താൻ ഏഴ് മാസം എടുത്തു.

16,000, സെപ്റ്റംബർ 19, 2007
2007 സെപ്റ്റംബർ 19-ന് പുതിയൊരു നാഴികക്കല്ല് സെൻസെക്സ് കുറിച്ചു. മാർക്കറ്റ് തുറന്ന് ഏതാനും മിനിട്ടുകൾക്കകം 450 പോയിന്റുകൾ കൂടി ഓഹരി സൂചിക 16000 കടന്നു. 15000 പോയിന്റിൽ നിന്നും 16000-ത്തിലേക്കെത്താൻ കേവലം 53 ദിവസം മാത്രമേ എടുത്തുള്ളൂ. നാഷനൽ സ്റ്റോക്ക് എക്സ്ചേഞ്ചിന്റെ സൂചിക നിഫ്ടി ഏറ്റവും ഉയർന്ന 113 പോയിന്റ് ഉയർന്ന് 4659 രേഖപ്പെടുത്തി.
മാർക്കറ്റ് അടക്കുമ്പോൾ സെൻസെക്സ് 654 പോയിന്റ് കൂടി 16,323 പോയിന്റും നിഫ്ടി 186 പോയിന്റ് കൂടി 4,732 പോയിന്റും രേഖപ്പെടുത്തി.

17,000, സെപ്റ്റംബർ 26, 2007
17,000 പോയിന്റ് കടന്നുകൊണ്ട് സെൻസെക്സ് മറ്റൊരു നാഴികക്കല്ല് രേഖപ്പെടുത്തി. 

18,000, ഒക്ടോബർ 09, 2007
17,000 പോയിന്റിൽ നിന്നും 8 ദിവസത്തിനകം 18000 പോയിന്റിലേക്ക് സെൻസെക്സ് കുതിച്ചുകയറി. കൂടാതെ 18,327 എന്ന ഏറ്റവും ഉയർന്ന പോയിന്റ് രേഖപ്പെടുത്തി.

19,000, ഒക്ടോബർ 15, 2007
നാല് ദിവസങ്ങൾക്കുള്ളിൽ 1000 പോയിന്റ് കൂടി ഓഹരി സൂചിക 19000 പോയിന്റ് കടന്ന് 19,096-ൽ എത്തി. അതുപോലെ 242 പോയിന്റ് കൂടി നിഫ്ടിയും 5670 പോയിന്റിലെത്തി. 

20,000, ഒക്ടോബർ 29, 2007
19,000 പോയിന്റിൽ നിന്നും 20,000 എന്ന പുതിയ ഉയരത്തിലേക്ക് വെറും പത്ത് ദിവസങ്ങൾക്കുള്ളിൽ സൂചിക കടന്നു. ലാർസൻ ആൻഡ് ടാബ്രോ, റിലയൻസ് ഇൻഡസ്ട്രീസ്, ഐ.സി.ഐ.സി.ഐ. ബാങ്ക്, എച്ച്, ഡി. എഫ്, സി. ബാങ്ക്, എസ്. ബി. ഐ. എന്നീ ഓഹരികൾ മാർക്കറ്റിന്റെ കുതിച്ചുകയറ്റത്തിനു കാരണമായി. നിഫ്ടി 5,922.50 പോയിന്റിലെത്തി. 
കടപ്പാട്: www.rediff.com

21,000, ജനുവരി 8, 2008
2008 ജനുവരി 8-ന് ഓഹരി സൂചിക 21,000 കടന്നു. കമ്പനികളുടെ ലാഭം കൂടിയതും പുറത്തുനിന്നുള്ള ഓഹരി നിക്ഷേപകരുടെ തുടർച്ചയായ ഓഹരി നിക്ഷേപങ്ങളും സെൻസെക്സ് ഉയരാൻ സഹായിച്ചു. 

15,200, ജൂൺ 13, 2008
2008 ജനുവരി 21 മുതൽ കുറഞ്ഞുകൊണ്ടിരുന്ന സെൻസെക്സ് 15,200 പോയിന്റിലെത്തി. 

14,220, ജൂൺ 25, 2008
സെൻസെക്സ് വീണ്ടും 13,731 പോയിന്റിലേക്ക് കുറഞ്ഞു. 

12,822, ജുലൈ 2, 2008
2008 ജുലൈ 2-ന് വീണ്ടും 12,822.70 എന്ന പോയിന്റിലേക്ക് ഓഹരി സൂചിക ഇടിഞ്ഞു. ആറ് മാസം മുൻപ് ഓഹരി സൂചിക 21,206.70 പോയിന്റ് ആയിരുന്നതാണ് ഈ സമയത്തിനുള്ളിൽ ഇത്രയും താഴേക്ക് കൂപ്പുകുത്തിയത്. 

11801.70, ഒക്ടോബർ 6, 2008
സെൻസെക്സ് 11,801.70 എന്ന പോയിന്റിൽ അവസാനിച്ചു. രണ്ടുവർഷത്തിനുള്ളിലെ ഏറ്റവും താഴ്‌ന്ന പോയിന്റാണിത്.

10527, ഒക്ടോബർ 10, 2008
ഒരു ദിവസത്തിനുള്ളിൽ തന്നെ 800.51 പോയിന്റ് കുറഞ്ഞ് ഓഹരിസൂചിക 10,527 പോയിന്റിൽ എത്തി.

9975.95, ഒക്ടോബർ 17, 2008
ഫെബ്രുവരി 6, 2006-ൽ 10,000 പോയിന്റിനു മുകളിൽ എത്തിയ സെൻസെക്സ് ഇന്ന് 14,000.00 പോയിന്റിലേക്ക് വീണ്ടും തിരിച്ചെത്തി. നിഫ്ടി 3,404.35 പോയിന്റിലെത്തി.

24485.35, ജനുവരി 26, 2016
ഫെബ്രുവരി 6, 2012-ൽ 18,000 പോയിന്റിനു മുകളിൽ എത്തിയ സെൻസെക്സ് 24,485.95 പോയിന്റിലേക്ക് വീണ്ടും തിരിച്ചെത്തി. നിഫ്ടി 7,436.15 പോയിന്റിലെത്തി.



</doc>
<doc id="54224" url="https://ml.wikipedia.org/wiki?curid=54224" title="ബേപ്പൂർ നിയമസഭാമണ്ഡലം">
ബേപ്പൂർ നിയമസഭാമണ്ഡലം

കോഴിക്കോട് ജില്ലയിലെ ബേപ്പൂർ , ചെറുവണ്ണൂർ-നല്ലളം, കടലുണ്ടി, ഫറോക്ക്, രാമനാട്ടുകര എന്നീ ഗ്രാമപ്പഞ്ചായത്തുകൾ ഉൾപ്പെട്ടതാണ്‌ ബേപ്പൂർ നിയമസഭാമണ്ഡലം. വി കെ സി മമ്മത്‌ കോയ കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)) ആണ്‌ 2016 മുതൽ ഈ മണ്ഡലത്തെ പ്രതിനിധീകരിക്കുന്നത്.
കോഴിക്കോട് ജില്ലയിലെ ബേപ്പൂർ , ചെറുവണ്ണൂർ-നല്ലളം, ഒളവണ്ണ, കടലുണ്ടി, ഫറോക്ക്, രാമനാട്ടുകര എന്നീ ഗ്രാമപ്പഞ്ചായത്തുകൾ ഉൾപ്പെട്ടതായിരുന്നു ബേപ്പൂർ നിയമസഭാമണ്ഡലം. .









1977 മുതലുള്ള തിരഞ്ഞെടുപ്പുഫലങ്ങൾ. 



</doc>
<doc id="54273" url="https://ml.wikipedia.org/wiki?curid=54273" title="ശാന്തി മന്ത്രം">
ശാന്തി മന്ത്രം

ഭാരതത്തിലെ വേദങ്ങളിൽ നിന്നും ഉദ്ഭവിച്ച മന്ത്രങ്ങളാണ് ശാന്തിമന്ത്രങ്ങൾ. ഇത്തരം മന്ത്രങ്ങൾ സാധാരണയായി മതപരമായ ചടങ്ങുകളുടെ തുടക്കത്തിലും അവസാനത്തിലും ചൊല്ലുന്നു. ശാന്തിമന്ത്രങ്ങൾ മിക്ക ഉപനിഷത്തുക്കളിലും കാണുവാൻ സാധിക്കും. ഉപനിഷത്ത് മന്ത്രങ്ങൾ ആരംഭിക്കുന്നതിനു തൊട്ടുമുൻപായി ശാന്തിമന്ത്രങ്ങൾ കണ്ടുവരുന്നു. ഇത്തരം ശാന്തിമന്ത്രങ്ങൾ ഉരുവിടുന്നവരുടെ മനസ്സിനെയും അവരുടെ ചുറ്റുപാടുകളും ശാന്തമാക്കുവാൻ ഉപകരിക്കുന്നു. ശാന്തിമന്ത്രങ്ങൾ അവസാനിക്കുന്നത്‌ ഇപ്പോഴും ഒരുവാക്യം തുടർച്ചയായി മൂന്നുപ്രാവശ്യം ഉരുവിട്ടുകൊണ്ടാണ്. 'ശാന്തി' എന്ന വാക്യമാണ് തുടർച്ചയായി മൂന്നുപ്രാവശ്യം ഉരുവിടുന്നത്. ഈ മൂന്നു ശാന്തി പ്രയോഗങ്ങൾക്കും വ്യത്യസ്തമായ അർത്ഥങ്ങളാണ് ഉള്ളത്.
അതായത് : 
ശാന്തി ലഭിക്കട്ടെ എന്നാകുന്നു. ഇത്തരം തപത്രയത്തിൽനിന്നുള്ള മോചനമാണ്‌ മൂന്നു ശാന്തിപ്രയോഗത്തിൽ അടങ്ങിയിരിക്കുന്നത്.

വിവിധ ഉപനിഷത്തുകളിൽ വ്യത്യസ്തങ്ങളായ ശാന്തിമന്ത്രങ്ങളാണ് ഉപയോഗിച്ചുകാണുന്നത്. 

ॐ पूर्णमदः पूर्णमिदम् पूर्णात् पूर्णमुदच्यते |

पूर्णस्य पूर्णमादाय पूर्णमेवावशिष्यते ||

ॐ शान्तिः शान्तिः शान्तिः || 

ഓം പൂർണ്ണമദഃ പൂർണമിദം പൂർണ്ണാത് പൂർണ്ണമുദച്യതേ 
പൂർണസ്യ പൂർണമാദായ പൂർണ്ണമേവാവശിഷ്യതെ 

അതിസൂക്ഷ്മമായ പരമാണുവിലും അതിമഹത്തായ പ്രപഞ്ചത്തിലും നിറഞ്ഞു നിൽക്കുന്ന ചൈതന്യം പൂർണമാണ്.
ഈ പൂർണത്തിൽ നിന്നുദിക്കുന്നതും ഉത്ഭവിക്കുന്നതും പൂർണ്ണമാകുന്നു.
ഈ പൂർണ്ണ ചൈതന്യത്തിൽ,പൂർണ്ണം ഉത്ഭവിച്ചതിനുശേഷം അവശേഷിക്കുന്നതും പൂർണം തന്നെ.
ഓം! ശാന്തി! ശാന്തി! ശാന്തിഃ!

ॐ शं नो मित्रः शं वरुणः ।
शं नो भवत्वर्यमा ।

शं न इन्द्रो ब्रिहस्पतिः ।

शं नो विष्णुरुरुक्रमः ।

नमो ब्रह्मणे । नमस्ते वायो ।

त्वमेव प्रत्यक्षं ब्रह्मासि ।

त्वामेव प्रत्यक्षम् ब्रह्म वदिष्यामि ।

ॠतं वदिष्यामि । सत्यं वदिष्यामि ।

तन्मामवतु ।

तद्वक्तारमवतु ।

अवतु माम् ।

अवतु वक्तारम् ।

ॐ शान्तिः शान्तिः शान्तिः ॥ 

ഓം ശം നോ മിത്രഃ ശം വരുണഃ ।
ശം നോ ഭവത്വര്യ ।
ശം ന ഇന്ദ്രോ ബ്രിഹസ്പതിഃ ।
ശം നോ വിഷ്ണുരുരുക്രമഃ ।
നമോ ബ്രഹ്മണേ | നമസ്തേ വായോ ।
ത്വമേവപ്രത്യക്ഷം ബ്രഹ്മാസി ।
ത്വമേവപ്രത്യക്ഷം ബ്രഹ്മ വദിഷ്യാമി । 
ഋതം വദിഷ്യാമി സത്യം വദിഷ്യാമി ।
തന്മാവതു ।
തദ്വക്താരമവതു 
അവതുമം ।
അവതു വക്താരം ।
ഓം ! ശാന്തി ! ശാന്തി ! ശാന്തിഃ ! 

പ്രഥമാനുവകത്തിൽ ഭിന്നഭിന്ന ശക്തികളുടെ അധിഷ്ടിതാവായ പരബ്രഹ്മ പരമേശ്വരനെ ഭിന്നങ്ങളായ രൂപങ്ങളിലും നാമങ്ങളിലും സ്തുതിച്ചുകൊണ്ട് അദ്ദേഹത്തോട് പ്രാർത്ഥിക്കുന്നു. ആദിഭൗതിക, ആധ്യാത്മിക, ആദിദൈവിക ശക്തിയുടെ രൂപത്തിലും അതേപോലെ അവയുടെ അധിഷ്ടിതാക്കളായ മിത്രൻ, വരുണൻ, മുതലായ ദേവതകളുടെ രൂപത്തിലും യാതൊന്നു അഖിലത്തിന്റെയും ആത്മാവ് അന്തര്യാമിയായ പരമേശ്വനായിരിക്കുന്നുവോ അദ്ദേഹം എല്ലാപ്രകാരത്തിലും നമുക്ക് കല്യ്യാണമായിരിക്കേണമേ. എല്ലാത്തിന്റെയും അന്തര്യാമിയായ ആ ബ്രഹ്മത്തെ നമസ്കരിക്കുന്നു.

ഓം മിത്രദേവാ ഞങ്ങൾക്ക് മോക്ഷം നൽകേണമേ | 
വരുണദേവാ ഞങ്ങൾക്ക് മോക്ഷം നൽകേണമേ | 
ഹേ ഇന്ദ്രദേവ ബ്രിഹസ്പതി ഞങ്ങൾക്ക് മോക്ഷം നൽകേണമേ | 
വിഷ്ണുദേവ ഞങ്ങൾക്ക് മോക്ഷം നൽകേണമേ | 
ഹേ വായുദേവ അങ്ങ് പ്രത്യക്ഷദൈവമാകുന്നു | 
ഹേ വായുദേവ അങ്ങ് സത്യത്തിന്റെ ദൈവമാകുന്നു | 
അദ്ദേഹം ഞങ്ങളെ സംരക്ഷിക്കും |
അദ്ദേഹം ഞങ്ങളുടെ ഗുരുക്കന്മാരെ സംരക്ഷിക്കും |
ഓം ! ശാന്തി ! ശാന്തി ! ശാന്തിഃ ! 

ॐ स॒ह ना॑ववतु । स॒ह नौ॑ भुनक्तु ।

स॒ह वी॒र्यं॑ करवावहै ।

ते॒ज॒स्वि ना॒वधी॑तमस्तु॒ मा वि॑द्विषा॒वहै॑ ॥

ॐ शान्ति॒ः शान्ति॒ः शान्ति॑ः ॥ 

ഓം സഹനാവവതു സഹനൗ ഭുനക്തു | 
സഹവീര്യം കരവാവഹൈ | 
തേജസ്വി നാവധീതമസ്തു മാ വിദ്വിഷാവഹൈ | 
ഓം ശാന്തി ശാന്തി ശാന്തിഃ |

ഒരുമിച്ചു വർത്തിക്കാം,ഒരുമിച്ചു ഭക്ഷിക്കാം,ഒരുമിച്ചു പ്രവർത്തിക്കാം അപ്രകാരം തേജസ്വികളായിത്തിരാം.ആരോടും വിദ്വേഷമില്ലാതെ ജീവിക്കാം.നന്മനിറഞ ചിന്താധാരകൾ എല്ലായിടത്തുനിന്നും വന്നുചേരട്ടെ.ഓം ! ശാന്തി ! ശാന്തി ! ശാന്തിഃ !

ॐ भद्रं कर्णेभिः श्रुणुयाम देवाः ।

भद्रं पश्येमाक्षभिर्यजत्राः

स्थिरैरन्ङ्गैस्तुष्टुवागं सस्तनूभिः ।

व्यशेम देवहितम् यदायुः । 

ഭദ്രം കർണേണഭിഃ ശ്രുണയാമ ദേവാഃ | 
ഭദ്രം പസ്യേമാക്ഷഭിർയജത്രാഃ 
സ്ഥിരൈരംഗൈസ്തുഷ്ടു വാംസ സ്തനൂഭിഃ | 
വ്യശേമ ദേവഹിതം യദായുഃ | 

നന്മനിറഞത് ചെവികൾകൊണ്ട് കേൾക്കുമാറാകട്ടെ,
നന്മനിറഞത് കണ്ണുകൾ കൊണ്ടുകാണുമാറാകട്ടെ
ആര്യോഗ്യമുള്ള ശരീരാവയവങ്ങളാൽ ആയുസ്സുള്ളിടത്തോളം ദൈവഹിതങ്ങളായ കർമങ്ങളനുഷ്ഠിക്കാൻ ഇടവരട്ടെ.
ॐ असतो मा सद्गमय ।

तमसो मा ज्योतिर्गमय ।

मृत्योर्माऽमृतं गमय ।

ॐ शान्ति: शान्ति: शान्ति: ॥

ഓം അസതോമാ സത്ഗമായ |

തമസോ മാ ജ്യോതിർഗമയ 
മൃത്യോർമാ അമൃതം ഗമയ 
ഓം ! ശാന്തി ! ശാന്തി ! ശാന്തിഃ ! 
ഓം ഇരുട്ടിൽ നിന്നും വെളിച്ചത്തിലേയ്ക്കു നയിക്കണമേ 
അസത്യത്തിൽ നിന്നും സത്യത്തിൽ നയിക്കേണമേ 
നാശത്തിൽനിന്നും അമൃതത്തിലേക്ക് നയിക്കേണമേ 
ഓം ! ശാന്തി ! ശാന്തി ! ശാന്തിഃ !
അസതോമാ സത്ഗമായ എന്നത് ...അസത്യത്തിൽ നിന്നും സത്യത്തിൽ നയിക്കേണമേ അല്ല...അസത്തി(അയാഥാർത്ഥ്യം)ൽനിന്നു സത്തി(യാതാർഥ്യം)ലേയ്ക്കു നയിക്കേണമേഎന്നതാണ്...ആശയപരമായി തെറ്റില്ല..



</doc>
<doc id="54280" url="https://ml.wikipedia.org/wiki?curid=54280" title="ഉപഗ്രഹം">
ഉപഗ്രഹം

ഭൂമിയേയോ മറ്റ് ഗ്രഹങ്ങളേയോ ചുറ്റിക്കറങ്ങുന്ന വസ്തുക്കളാണ് ഉപഗ്രഹം (Satellite) എന്നറിയപ്പെടുന്നത്. ഗ്രഹത്തിന്റെ ഗുരുത്വാകർഷണ പരിധിയിൽ നിന്ന് പുറത്തുപോകാൻ സാധിക്കാതെ ഇത്തരം വസ്തുക്കൾ അതിനെ പരിക്രമണം ചെയ്തുകൊണ്ടിരിക്കും.

ഉപഗ്രഹങ്ങൾ രണ്ടു തരമുണ്ട്. പ്രകൃതിദത്തവും മനുഷ്യനിർമ്മിതവും. ചന്ദ്രൻ ഭൂമിയുടെ പ്രകൃത്യായുള്ള ഉപഗ്രഹമാണ്. എന്നാൽ INSAT പോലെയുള്ളവ മനുഷ്യനിർമ്മിതമായ കൃത്രിമോപഗ്രഹങ്ങളുമാണ്‌. റഷ്യ വിക്ഷേപിച്ച സ്പുട്നിക്ക് ആണ് ആദ്യത്തെ കൃത്രിമോപഗ്രഹം. 


</doc>
<doc id="54326" url="https://ml.wikipedia.org/wiki?curid=54326" title="പുനം കൃഷി">
പുനം കൃഷി

നനവാർന്ന ഉഷ്ണമേഖലാ പ്രദേശങ്ങളിലെ ആദിമഗോത്രങ്ങളുടെ തനതായ കൃഷി സമ്പ്രദായമാണ്‌ പുനം കൃഷി. ചേരിക്കൽ കൃഷി എന്ന പേരിലും അറിയപ്പെടുന്നു. കാട് വെട്ടിത്തെളിച്ച് ചുട്ടെരിച്ചാണ്‌ പുനം കൃഷി ചെയ്യുന്നത്. ഒരു സ്ഥലത്ത് തുടർച്ചയായി കൃഷി ചെയ്യാതെ ഒറ്റത്തവണമാത്രം കൃഷിയിറക്കുന്നു എന്നതാണ്‌ പുനം കൃഷിയുടെ പ്രധാന പ്രത്യേകത. ഒരിക്കൽ കൃഷി ചെയ്തശേഷം ആ സ്ഥലം ഉപേക്ഷിക്കുന്നു. അവീടെ വീണ്ടും ചെടികളും മരങ്ങളും തഴച്ചുവളരുകയും ചെയ്യും. പിന്നീട് അതേ സ്ഥലത്ത് കൃഷി ചെയ്യുന്നത് വർഷങ്ങൾക്കു ശേഷമായിരിക്കാം. മുഖ്യ വിള നെല്ലാണ്‌.

കുറിച്യർ ഒരു പ്രാവശ്യം കൃഷിയിറക്കിയ സ്ഥലത്ത് ഏഴുവർഷം കഴിഞ്ഞേ കൃഷിയിറക്കിയിരുന്നുള്ളൂ. മറ്റു ചില ആദിവാസി സമുദായങ്ങൾ പത്തും പതിനഞ്ചും വർഷങ്ങള് ഇടവേളയിടാറുണ്ട്. വീണ്ടും കൃഷിയിറക്കാനാവശ്യമായ മൂപ്പ് എത്തുന്നത് അത്രയും വർഷങ്ങൾക്കു ശേഷമാണെന്ന് അവർ വിശ്വസിക്കുന്നു. 

മേഘാലയത്തിലെ ആദിവാസികളുടെ കൃഷിരീതിയിൽ നടത്തിയ പഠനം ഇടവേളകളുടെ ദൈർഘ്യം കുറയുന്നതനുസരിച്ച് വിളവ് കുറഞ്ഞുവരുന്നതായി കണ്ടെത്തിയിട്ടുണ്ട്. പത്തുവർഷത്തെ ഇടവേളയാണ്‌ അവർക്കിടയിൽ ആശാവഹമായി കണ്ടെത്തിയത്.

വിത്ത് വൈവിധ്യമാണ്‌ പ്രധാനപ്പെട്ട മറ്റൊരു സവിശേഷത. മുഖ്യവിള നെല്ലാണെങ്കിലും കടുക്, തുവരപ്പരിപ്പ്, അമര, ചേമ്പ്, കിഴങ്ങുകൾ, മുത്താറി, തിന, വരക്, ചീര, വാഴ, മഞ്ഞൾ, മുളക്, പയറുവർഗ്ഗങ്ങൾ തുടങ്ങിയവയും പച്ചക്കറിയിനങ്ങളും കൃഷി ചെയ്യാറുണ്ട്. പുനവെള്ളരി എന്ന ഇനം വെള്ളരിയും കൂടുതലായി കൃഷിചെയ്യപ്പെടുന്നു. 

പുനം കൃഷിയിടങ്ങൾ ജൈവവൈവിധ്യങ്ങൾക്ക് പുകഴ് പെറ്റതാണ്‌. ചെറിയ സ്ഥലങ്ങളിൽ തന്നെ വിവിധ ഇനം വിളകൾ ഒരേ സമയം കൃഷിചെയ്യാൻ സാധിക്കുന്നു. 

നിലം ഉഴുത് മണ്ണൊരുക്കൽ സമ്പ്രദായം പുനം കൃഷിയിലില്ല. നിലമൊരുക്കലിൽ പ്രദേശത്തിനും കാലാവസ്ഥക്കും അനുസരിച്ചുള്ള വ്യത്യാസങ്ങൾ പ്രകടമാണ്‌. ഭാരതത്തിന്റെ വടക്കുകിഴക്കൻ പ്രദേശങ്ങളിൽ കാട് പൂർണ്ണമായും കത്തിച്ചശേഷമാണ്‌ നിലമൊരുക്കുന്നത്. ഇവിടങ്ങളിൽ പ്രത്യേകിച്ച് നിലമൊരുക്കൽ പിന്തുടരുന്നില്ല. എന്നാൽ ഉയരം കൂടിയമകളിൽ കാര്യമായ നിലമൊരുക്കൽ അനുവർത്തിക്കുന്നുണ്ട്. കത്തിച്ച ഭൂമി ചാലുകളായും വരമ്പുകളായും മാറ്റിയശേഷം വരമ്പുകളിൽ കൃഷിയിറക്കുന്നു.

വയനാട്, കണ്ണൂർ ജില്ലകളിലായി വ്യാപിച്ചു കിടക്കുന്ന കണ്ണവം വങ്ങളിലെ നിവാസികളാണ്‌ കുറിച്യർ. കണ്ണവം വനങ്ങളിൽപ്പെടുന്ന നരിക്കോട്ടുമല, വാഴമല എന്നിവിടങ്ങളിലാണ്‌ കൂടുതലും പുനംകൃഷി ചെയ്യുന്നത്. ആദ്യമായി പാകമായ (മൂപ്പെത്തിയത്) കാട് കണ്ടെത്തുന്നു. കുംഭമാസത്തിൽ ഈ കാട് വെട്ടിത്തെളിക്കുന്നു. വെട്ടിയിട്ടശേഷം കാട് ഉണങ്ങാനായി ഒരുമാസത്തോളമെടുക്കും. ഉണങ്ങിയശേഷം അരിക് ചെത്തി തീവക്കുന്നു. അരിക് ചെത്തുന്നത് അടുത്തുള്ള കാട്ടിലേക്ക് തീപടരാതിരിക്കാനാണ്‌. കത്തിയ കാടിന്റെ അവശിഷ്ടങ്ങളും വെന്ത വെണ്ണീറും ചണ്ടിയും മറ്റും ചേർന്ന നല്ല വളമായിത്തീരും. പിന്നീട് കൈക്കോട്ട് ഉപയോഗിച്ച് വേരും നാരും കുറ്റികളും മാറ്റി കൃഷിഭൂമി വൃത്തിയാക്കുന്നു. അതിനുശേഷം വിത്ത് വിതക്കുന്നു. വിഷുവിനു മുന്നേ തന്നെ വിതയ്ക്കൽ കഴിഞ്ഞിരിക്കും. വിതച്ച ശേഷം രണ്ടാശ്ചയെങ്കിലും മണ്ണിൽ കിടന്ന് വിത്ത് കായാനിടുന്നു. വിത്ത് ഉഴുന്ന പതിവില്ല, പകരം മണ്ണിളക്കാത് വെറുതെ വിതറുന്ന രീതിയാണുള്ളത്. മണ്ണ് അല്പം കൊത്തിയിട്ടേക്കാം. ഇങ്ങനെ കൊത്തിയിടുന്ന മണ്ണ് അടഞ്ഞു നിൽകുന്നതിനാൽ മഴ പെയ്താൽ വിത്ത് ഒലിച്ചു പോകാറില്ല. മണ്ണ്കൊത്താനായി പേരക്കൊക്ക എന്ന പണിയായുധം ഉപയോഗിക്കുന്നു. തുടർച്ചയായി മൂന്ന് ദിവസം വിതയുണ്ടെങ്കിൽ നാലാം ദിവസം വിശ്രമമായിരിക്കും. പിന്നെ അഞ്ചാം ദിവസമേ വിതയ്ക്കുകയുള്ളൂ. ഇതിനെ മുമ്മൂട് എന്നാണ്‌ പറയുക. 

പുനം കൃഷിയിൽ ഭൂമി തട്ടാക്കുന്ന പരിപാടി ഇല്ല. ചെരിവുള്ള സ്ഥലമാണെങ്കിൽ അല്പം മണ്ണ് ഒലിച്ച് പോകും. എന്നാൽ ഇത് തടയാനായി മരത്തടികൾ, കുറ്റികൾ കൊണ്ട് തടസ്സം ഉണ്ടാക്കും. കള പറിക്കുന്നത് രണ്ടു തവണയാണ്‌. മഴപെയ്ത് രണ്ടാഴ്ച കഴിഞ്ഞാൽ കളയും കാടുമൊക്കെ പൊടിച്ചുവരാൻ തുടങ്ങുന്നതോടെ ആദ്യത്തെ കളപറിക്കൽ ആരംഭിക്കുന്നു. അതോടെ നെല്ല് പൊന്തിവരും. തുടർന്ന് കതിര്‌ പുറത്തേക്ക് വരുന്നതിനു മുൻപ് രണ്ടമത്തെ കള പറിക്കലും നടത്തുന്നു. 

കന്നി- തുലാം മാസത്തോടെ വിളവെടുപ്പെല്ലാം അവസാനിക്കുന്നു.

ഇടുക്കി ജില്ലയിലെ പ്രമുഖ ആദിവാസി വിഭാഗമാണ്‌ മുതുവർ അഥവാ മുതുവാന്മാർ. കൃഷിമുറയിൽ കകുറിച്യരുടേതിൽ നിന്നും പ്രധാന വ്യത്യാസം കാലത്തിലാണ്‌. കാടുവെട്ടൽ ധനുമാസത്തിന്റെ അവസാനത്തോടെയും മകരമാസാദ്യവുമായാണ്‌. തീ വക്കുന്നത് കുംഭമാസത്തിലാണ്‌. വിത്തിനങ്ളിലും കാര്യമായ വ്യത്യാസങ്ങൾ ഉണ്ട്. മീനമാസത്തിൽ ആദ്യത്തെ മഴപെയ്യുന്നതോടെ വിത ആരംഭിക്കുന്നു. തിനയാണ്‌ ആദ്യം വിതക്കുക. പിന്നീട് അരിമോടൻ, ആടിമോടൻ എന്നീ നെല്ലിനങ്ങളും റാഗീ, ചോളം, ചാമ എന്നിവയും വിതക്കുന്നു. പെരുവാഴ എന്ന നെല്ലിനം വിഷു കഴിഞ്ഞശേഷമാണ്‌ വിതക്കുന്നത്. കളപറിക്കൽ രണ്ടോ മൂന്നോ തവണയൂണ്ടാകും

തിരുവനന്തപുരം, കൊല്ലം ജില്ലയിലെ പ്രധാന ഗോത്രജനതയാണ്‌ കാണിക്കാർ.വൃശ്ചികമാസത്തിൽ മലങ്കാറ്റ് വീശാൻ ആരംഭിക്കുന്നതോടെ കാട് വെട്ടിത്തെളിക്കുന്നു. കാണിത്തലവനായ മുട്ടുകാണിയാണ്‌ അനുയോജ്യമായ കാട് കണ്ടുപിടിക്കുന്നത്. കാടുകൾ കണ്ടെത്തി അതിലെ ഈറ്റച്ചെടികൾ വെട്ടി നോക്കുന്നു. ഏഴ് ഈറ്റകൾ വെട്ടി നോക്കിയശേഷം അതിനുള്ളിൽ വെള്ളമോ ചെളിയോ കാണുകയാണെങ്കിൽ പ്രസ്തുത കാട് കൃഷിക്ക് അനുയോജ്യമാണെന്ന് വിലയിരുത്തപ്പെടുന്നു. ഇതല്ല എങ്കിൽ പുതിയ സ്ഥലം അന്വേഷിക്കുന്നു. 

കാടു തെളിക്കൽ വെള്ളിയാശ്ചയായിരിക്കണം, വെട്ടൽ സൂര്യോദയത്തിൽ വേണം എന്നൊക്കെയുള്ള നിർബന്ധങ്ങൾ ഉണ്ട്. വൻ മരങ്ങൾ മാത്രം ഒഴിവാക്കി മറ്റെല്ലാം വെട്ടിനിരത്തുന്നു. ഇങ്ങനെ വെട്ടിയിട്ട കൃഷിയിടത്തെ 'കാല' എന്നാണ്‌ വിളിക്കുക. ധനുമാസം അവസാനത്തോടെ കാട് തെളിക്കൽ പൂർത്തിയാകും. രണ്ട് മാസത്തോള കാട് ഉണങ്ങുന്നു. ഇതിനുശേഷം തീയിടുന്നു. ഏഴു ദിവസത്തിനകം മഴപെയ്തിരിക്കും എന്നാണ്‌ വിശ്വാസം. തീയിട്ടതിനുശേഷം ഒരോരുത്തർക്കനുസരിച്ച് ഭൂമി വീതിച്ചു നൽകുന്നു. കുടിയിലെ അംഗസംഖ്യക്കനുസരിച്ചാണ്‌ വീതം വക്കുന്നത്.

മീനമാസത്തിലെ പുതുമഴ പെയ്യുന്നതോടെ വിതക്കുന്നു. വിത്തിനു മീതെ തോട്ടക്കമ്പ് എന്നു പേരുള്ള കൃഷിയായുധം ഉപയോഗിച്ച് മണ്ണ് കൊത്തിയിടുന്നു. നെൽവിത്തുകളാണ്‌ ആദ്യം വിതക്കുക. അതിനുശേഷം കോരവ്, റാഗി, തിന, ചാമ എന്നിവയും വിതക്കുന്നു. തുടർന്ന് തുവര, മഞ്ഞൾ, കടുക്, മുളക് എന്നിവയും വിതക്കുന്നു. ഇടവം മിഥുനം മാസങ്ങളിലായി കളയെടുപ്പ് നടത്തി, ചിങ്ങമാസത്തോടെ വിളവെടുപ്പ് തീർക്കുകയും ചെയ്യുന്നു. 

കപ്പ പുനംകൃഷിയിൽ ഉൾപ്പെടുത്തിവരുന്നുണ്ട്. ഇത് കുംഭം മീനം മേടം മാസങ്ങളിലാണ്‌ നടുന്നത്. വൃശ്ചികമാസത്തിൽ വിളവെടുക്കുന്നു.
കാസർകോട് ജില്ലയിലെ കിഴക്കൻ മേഖലയിൽ ജന്മിമാരാണ്‌ പുനം കൃഷിയിറക്കിയിരുന്നത്. ജന്മിമാരിൽ നിന്ന് പാട്ടത്തിനെടുത്തും ചിലയിടങ്ങളിൽ കൃഷിയിറക്കാറുണ്ട്. ധനുമാസം പത്തൊടെയാണ്‌ മിക്കാവാറും കാടു വെട്ടുക. ഇതിനെ 'കൊത്തുപിടിക്കുക' എന്നാണ് പറയുക. നന്നായി ഉണങ്ങിയ കാട് കുംഭമാസം ആദ്യം കത്തിക്കും. പിന്നീട് ഈ സ്ഥലത്തെ 'മെതി' എന്നാണു പറയുക. മീനമാസത്തിലാണ്‌ വിത്തിടൽ. ഇതിനുള്ള മുഹൂർത്തം നോക്കുന്നതിനെ പോതുകൊള്ളൽ എന്നാണ്‌ പറയുന്നത്. മീനം 10 വിത്ത് വിതക്കാൻ നല്ല ദിവസമായി കണക്കാക്കുന്നു. മണ്ണ് ഉഴാതെ വെറുതെ വിത്തിടുകയാണ്‌ പതിവ്. വിതക്കുന്നതിനെ 'വാളുക' എന്നു പറയുന്നു. കള പറിക്ക് 'കത്തിരിപായതാക്കുക' എന്നാണ്‌ പറയുക. പറിച്ച കള കൃഷിയിടത്തു തന്നെ താഴ്ത്തുന്നു. ആദ്യമായി പുനം കൊയ്യുന്നതിനെ 'നാത്തണ്ടറുക്കൽ' എന്നാണ്‌ വിളിക്കുക.

മണ്ണിനേയും പ്രകൃതിയേയും ആദരിക്കുന്ന ഗോത്രവർഗ്ഗക്കാരുടെ തനിമയുള്ള കൃഷിരീതിയാണ്‌ പുനം കൃഷി എന്നു പറയാം. വിത്തിനെ അമൂല്യമായും വളരെ ആദരവോടെയുമാണ്‌ അവർ കണ്ടിരുന്നത്. പട്ടിണി കിടന്ന് മരിക്കേണ്ടി വന്നാലും അവർ വിത്ത് സൂക്ഷിച്ചു വച്ചിരുന്നു. ആദിമഗോത്രങ്ങളുടെ സംസ്കാരം രൂപപ്പെടുത്തുന്നതിൽ കൃഷി വളരെയധികം പങ്ക് വഹിച്ചിട്ടുണ്ട്. പാട്ടുകളിലും നൃത്തങ്ങളിലും കൃഷിയുമായുള്ള ബന്ധം നിഴലിക്കുന്നു. കൃഷിയുമായുള്ള എല്ലാ അനുഷ്ഠാനങ്ങളിൽ സംഗീതവും നൃത്തവും ഇടകലർന്നിരിക്കുന്നു. 

നെല്ല് വാറ്റിയ മദ്യം ഇത്തരം ആഘോഷങ്ങളിൽ പ്രധാന പാനിയാമാണ്‌. പന്നിയേയും ചടങ്ങിന്റെ ഭാഗമായി കശാപ്പ് ചെയ്യുന്നു. പുനം കൃഷി ആരംഭിക്കുന്നതു മുതൽ അവസാനിക്കുന്നതുവരെ ആഘോഷങ്ങൾ നീണ്ടു നിൽകുന്നു. ഈ ആഘോഷങ്ങളും സൽക്കാരങ്ങളും പാട്ടും നൃത്തവും മറ്റും കർഷകർക്കിടയിലുള്ള കൂട്ടയ്മയും സഹവർത്തിത്തവും ഊട്ടിയുറപ്പിക്കുന്നു. ആഘോഷങ്ങളെല്ലാം തീ, മഴ, സൂര്യൻ എന്നീ പ്രകൃതിശക്തികളെ ആദരിക്കുന്നതിനായാണ്‌ കൊണ്ടാടുന്നത്.

കേരളത്തിലെ പുനം കൃഷിക്കാരായ ആദിമനിവാസികൾ മണ്ണിനോടും പ്രകൃതിയോടും ഗണ്യമായ ആദരവ് പ്രകടിപ്പിച്ചൂകൊണ്ടാണ്‌ കൃഷി ചെയ്യുന്നത്. നല്ല മുഹൂർത്തം നോക്കിയശേഷമേ കൃഷി ചെയ്യുക പതിവുള്ളൂ. മണ്ണിനെ പൂജിച്ചശേഷം മാത്രമാണ്‌ വിതക്കുന്നത്. കുറിച്യരുടെ പൂജ ഉദഹരണമാണ്‌. അവർ കൃഷിയിടത്തിലെ ഏതെങ്കിലും മൂലക്ക് വച്ചാണ് പൂജ ചെയ്യുന്നത്. മുഹൂർത്തം കണ്ടെത്തി ഒരു താലഥ്റ്റിൽ വിത്തും തേങ്ങയും എടുത്ത് കൃഷിയിടത്തിൽ മുൻകൂട്ടി നിശ്ചയിച്ച ഒരു ഭാഗത്തു കൊണ്ടുപോയി വച്ച്, മണ്ണ് നന്നായി കഴികിയശെഷം തേങ്ങയെടുത്തു പൊളിച്ച് അതിലെ വെള്ളം താലത്തിലെ നെല്ലിലും നിലത്തും തെളിക്കുന്നു, അതിനുശേഷം മൊഴി പറയുന്നു. മൊഴി എന്നത് മലദൈവങ്ങളോടുള്ള പ്രാർത്ഥനയാണ്‌. മലദൈവത്തോടും ഭൂമിയോടും തങ്ങളെ കഷ്ടപ്പാടുകളിൽ നിന്നും രക്ഷിക്കുന്നതിനും വിളവ് വർദ്ധിപ്പിച്ച് ഐശ്വര്യം പ്രധാനം ചെയ്യണമെന്നും അകമഴിഞ്ഞ് പ്രാർത്ഥ്ഹിക്കുകയാണ്‌ മൊഴിയിലൂടെ അവർ ചെയ്യുന്നത്. കൊയ്ത്തിനുശേഷം മലദൈവങ്ങളോട് നന്ദി പറയുന്ന ചടങ്ങുണ്ട്. നല്ല വിളവുണ്ടാക്കിയതിനു നന്ദി പറയുന്നതിനും മൊഴിക്കാരൻ ആവശ്യമുണ്ട്.



</doc>
<doc id="54332" url="https://ml.wikipedia.org/wiki?curid=54332" title="പ്രിയങ്ക ചോപ്ര">
പ്രിയങ്ക ചോപ്ര

‌ഇന്ത്യൻ ചലച്ചിത്രനടിയാണ് പ്രിയങ്ക ചോപ്ര (ഹിന്ദി: प्रियंका चोपड़ा; ജനനം ജൂലൈ 18, 1982) ഹിന്ദി ചലച്ചിത്രങ്ങളിലൂടെ ശ്രദ്ധ നേടിയ പ്രിയങ്ക 2000ത്തിലെ ലോക സുന്ദരി പട്ടവും നേടിയിട്ടുണ്ട്. വിജയ് നായകനായി അഭിനയിച്ച തമിഴൻ (2001) എന്ന തമിഴ് ചിത്രത്തിലൂടെയാണ് പ്രിയങ്ക തന്റെ അഭിനയ ജീവിതം ആരംഭിക്കുന്നത്.

അശോക് ചോപ്രയുടെയും, മധു അഖൗരിയുടെയും മകളായി 1982ൽ ജാർഖണ്ടിലെ ജംഷഡ്പൂരിൽ ജനിച്ച പ്രിയങ്കയ്ക്ക് തന്നെക്കാൾ എട്ട് വയസ്സിന് താഴെയുള്ള ഒരു സഹോദരൻ കൂടിയുണ്ട് പേര് സിദ്ധാർത്ഥ്. ഉത്തർപ്രദേശിലെ ബരേലിയിലുള്ള സെൻറ് മരിയ ഗോരെട്ടിയിലും, യുണൈറ്റഡ് സ്റ്റേറ്റ്സിലുള്ള ന്യൂട്ടൺ നോർത്ത് ഹൈസ്കൂളിലും, നോർത്ത് ഡെൽറ്റയിലുള്ള നോർത്ത് ഡെൽറ്റ സീനിയർ സെകൻഡറി സ്കൂളിലുമായി വിദ്യാഭ്യാസം നേടിയ പ്രിയങ്ക ചോപ്രയുടെ വിളിപ്പേര് "മിമി" എന്നാണ്.

രണ്ടായിരത്തിൽ മിസ് ഇന്ത്യ പട്ടം നേടിയ പ്രിയങ്ക ഇതേ വർഷം തന്നെ ലോകസുന്ദരി പട്ടവും നേടി. ലോകസുന്ദരി പട്ടം നേടുന്ന അഞ്ചാമത്തെ ഇന്ത്യാക്കാരിയാണ് പ്രിയങ്ക ചോപ്ര.

പ്രിയങ്ക ചോപ്രയുടെ ആദ്യ ഹിന്ദി ചിത്രം അനിൽ ശർമ്മ സം‌വിധാനം ചെയത "ദി ഹീറോ:ലവ് സ്റ്റോറി ഓഫ എ സ്പൈ" (2003) ആണ്. ഇതേ വർഷത്തിൽ തന്നെ പുറത്തിറങ്ങിയ "അന്താശ്" എന്ന ചിത്രമാണ് പ്രിയങ്ക ചോപ്രയുടെ ആദ്യ വിജയ ചിത്രം. ഈ സിനിമയിൽ മികച്ച പുതുമുഖ നടിക്കുള്ള ഫിലിംഫെയർ അവാർഡ് പ്രിയങ്ക ചോപ്രയ്ക്ക് ലഭിക്കുകയുണ്ടായി. "ഐത്രാശ് (2004), മുജ്സെ ശാദി കരോഗെ (2004), ക്രിഷ് (2006), ഡോൺ-ദി ചേസ് ബിഗെൻസ് എഗൈൻ (2006)" എന്നീ ചിത്രങ്ങൾ പ്രിയങ്ക ചോപ്രയുടെ വിജയചിത്രങ്ങളിൽ ചിലതാണ്.





</doc>
<doc id="54347" url="https://ml.wikipedia.org/wiki?curid=54347" title="ബഹാമാസ്">
ബഹാമാസ്

ബഹാമാസ് (ഔദ്യോഗികമായി കോമൺവെൽത്ത് ഓഫ് ബഹാമാസ്) ഒരു സ്വതന്ത്രവും പരമാധികാരമുള്ളതുമായ ഒരു ദ്വീപ് രാജ്യമാണ്. 2000-ലധികം കേയ്കളും 700-ലധികം ദ്വീപുകളും ഈ ദ്വീപസമൂഹത്തിൽ ഉൾപ്പെടുന്നു. അറ്റ്ലാന്റിക് സമുദ്രത്തിലാണ് ഈ രാജ്യം സ്ഥിതി ചെയ്യുന്നത്. യുണൈറ്റഡ് സ്റ്റേറ്റ്സിന്റെ തെക്ക്-കിഴക്കായും ക്യൂബ, ഹിസ്പാനിയോള, കരീബിയൻ കടൽ എന്നിവയുടെ വടക്കായും ടർക്സ്-കൈകോസ് ദ്വീപുകളുടെ വടക്ക്-പടിഞ്ഞാറായുമാണ് ഇതിന്റെ സ്ഥാനം. നസൗ ആണ് തലസ്ഥാനം.


</doc>
<doc id="54348" url="https://ml.wikipedia.org/wiki?curid=54348" title="വിരിപ്പ്">
വിരിപ്പ്

കേരളത്തിലെ പരമ്പരാഗത നെൽകൃഷിയിലെ മൂന്ന് കൃഷിവേളകളിലൊന്നാണ്‌ വിരിപ്പ്. മേടമാസത്തിൽ ആരംഭിക്കുന്ന വിരിപ്പ് കൃഷി ചിങ്ങം-കന്നിയോടെ കൊയ്യുന്നു. മറ്റു രണ്ട് കൃഷിവേളകൾ മുണ്ടകനും ആഴം കൂടിയ പാടങ്ങളിൽ ചെയ്യുന്ന പുഞ്ചയുമാണ്‌. ഇരുപ്പൂ പാടങ്ങളിൽ ഒന്നാം വിളയായാണ്‌ വിരിപ്പ് ഇറക്കുന്നത്. രണ്ടാം വിളയായി മുണ്ടകനും . വിരിപ്പിനു കൂടുതലും വിതക്കുകയാന്‌ പതിവെങ്കിലും ചിലയിടങ്ങളിൽ ഞാറു പറിച്ചു നടലും പതിവുണ്ട്. വിരിപ്പുകൊയ്ത്തിനെ "കന്നിക്കൊയ്ത്ത്" എന്നു പറയാറുണ്ട്. ഇക്കാരണത്തല് വിരിപ്പൂകൃഷിയെ കന്നികൃഷി അഥവാ "കന്നിപ്പൂവ്" എന്നും പറയുന്നു.


</doc>
<doc id="54351" url="https://ml.wikipedia.org/wiki?curid=54351" title="മുണ്ടകൻ">
മുണ്ടകൻ

കേരളത്തിലെ പരമ്പരാഗത നെൽകൃഷിവേളകളിലൊന്നാണ്‌ മുണ്ടകൻ. രണ്ടാമത്തെ വിളവായി ഇറക്കുന്നതാണ്‌ മുണ്ടകൻ പൂവ്/പൂല്. ആദ്യത്തേത് വിരിപ്പ്കൃഷി. ചിങ്ങം-കന്നിയോടെ തുടങ്ങി ധനു-മകരത്തോടെ അവസാനിക്കുന്നു. മുണ്ടകൻ കൊയ്ത്ത്, മകരക്കൊയ്ത്ത് എന്നാണ്‌ മുണ്ടകൻ അറിയപ്പെടുന്നത്. വിരിപ്പൂകൃഷിയേക്കാൾ ഒരുപാട് ശ്രദ്ധയോടെയും പരിഗണനയോടെയും ചെയ്യുന്ന കൃഷിയാണ്‌ മുണ്ടകൻ. വിതക്കുന്നതിനേക്കാൾ കൂടുതൽ വിളവ് പറിച്ചു നടുമ്പോൾ ലഭിക്കുമെന്നതിനാൽ മുണ്ടകനാണ്‌ വിരിപ്പിനെ അപേക്ഷിച്ച് കൂടുതൽ വിളവ് ലഭിക്കുന്നത്.


</doc>
<doc id="54355" url="https://ml.wikipedia.org/wiki?curid=54355" title="പുഞ്ച (കൃഷി)">
പുഞ്ച (കൃഷി)

കേരളത്തിലെ പരമ്പരാഗതമായ നെൽകൃഷികളിലെ ഒരു സമ്പ്രദായമാണ് പുഞ്ച അഥവാ പുഞ്ചകൃഷി. ആഴം കൂടിയ കുണ്ടുപാടങ്ങളിലും കായൽനിലങ്ങളില്ലുമാണ്‌ പുഞ്ചകൃഷിചെയ്യുന്നത്. വെള്ളത്തിന്റെ നിലയനുസരിച്ച് വൃശ്ചികമാസത്തിലോ ധനുവിലോ മകരത്തിലോ പുഞ്ചകൃഷി ആരംഭിക്ക്കുന്നു. . പുഞ്ച കൃഷി ചെയ്യുന്ന കുണ്ടുപാടങ്ങളിലും കായൽ നിലങ്ങളിലും ജൈവാംശത്തിന്റെ അളവ് കൂടുതലായതിനാൽ പുഞ്ചക്ക് വിളവ് കൂടുതലയിരിക്കും. കേരളത്തിലെ കുട്ടനാടൻ പ്രദേശങ്ങൾ പുഞ്ചകൃഷിക്ക് പേരുകേട്ടതാണ്‌.


</doc>
<doc id="54356" url="https://ml.wikipedia.org/wiki?curid=54356" title="മോടൻകൃഷി">
മോടൻകൃഷി

വിരിപ്പു കൃഷിക്കാലത്ത് മഴയെ മാത്രഎം ആശ്രയിച്ച് പറമ്പുകളിലോ ഞാലുകളിലോ തേമാലികളിലോ കുന്നിൻ ചരിവുകളിലോ നെൽകൃഷി ചെയ്യുന്ന പരമ്പരാഗതമായ രീതിയാണ്‌ മോടൻകൃഷി. ഇതിനെ കരകൃഷി എന്നും പറയാറുണ്ട്.പ്രധാനമായും കുന്നിൻചെരുവുകളിലാണ് ഈ രീതി കണ്ടുവരുന്നത്. തെങ്ങുകൾക്കിടയിലും മോടൻ കൃഷി ചെയ്യാറുണ്ട്. വിത്ത് വിതക്കുകയാണ്‌ പതിവ്. മേടമാസത്തിലെ ഭരണി ഞാറ്റുവേലയാണ്‌ ഈ കൃഷിരീതിക്ക് ഉത്തമമായ സമയമായി കണക്കാക്കപ്പെടുന്നത്.
വരൾച്ചെയെ ചെറുക്കാൻ കഴിവുള്ള കട്ടമോടൻ, കറുത്ത മോടൻ, ചുവന്ന മോടൻ, സുവർണ്ണമോടൻ ഇന്നീ ഇനം വിത്തുകളാണ് ഈ കൃഷിക്ക് ഉപയോഗിക്കുന്നത്.


</doc>
<doc id="54375" url="https://ml.wikipedia.org/wiki?curid=54375" title="തിരിച്ചിട്ടപ്പാറ">
തിരിച്ചിട്ടപ്പാറ

നെടുമങ്ങാട് പട്ടണത്തിൽ നിന്നും 3 കി.മി മാറി വേങ്കവിളയിൽ സ്ഥിതി ചെയ്യുന്ന ഒരു കുന്നാണ്‌ തിരിച്ചിട്ടപ്പാറ അഥവാ തിരിചിറ്റൂർ. നെടുമങ്ങാട്- വെമ്പായം റോഡിൽ സ്ഥിതി ചെയ്യുന്ന ഇവിടേക്ക് ബസ്സ് മാർഗ്ഗം എത്തിച്ചേരാവുന്നതാണ്‌. ഈ പാറയ്ക്ക് മുകളിൽ ഒരു ഹനുമാൻ ക്ഷേത്രവും താഴ്വാരത്ത് ഒരു ശിവക്ഷേത്രവും ഉണ്ട്. 

രാമ-രാവണ യുദ്ധസമയത്ത് പരിക്കേറ്റ് വീണ ലക്ഷ്മണനെ രക്ഷിക്കാൻ ഹനുമാൻ മരുത്വാമല അന്വേഷിച്ച് പോയി. സംശയം തീർക്കാനായി പല മലകളും എടുത്തുകൊണ്ടുപോയ ഹനുമാൻ ഈ പാറയും കൊണ്ടുപോയത്രെ. ഒടുവിൽ അബദ്ധം മനസ്സിലായ ഹനുമാൻ, ഈ പാറയെ തിരികെ കൊണ്ടുവന്നിട്ടു. അങ്ങനെ തിരികെ കൊണ്ടുവന്നിട്ടതുകൊണ്ടാണ് ഈ പാറയ്ക്ക് തിരിച്ചിട്ട പാറ അഥവാ തിരിച്ചിട്ടപ്പാറ എന്ന് പേര് വന്നത് എന്നാണ് ഐതിഹ്യം.



</doc>
<doc id="54384" url="https://ml.wikipedia.org/wiki?curid=54384" title="എൽ സാൽവദോർ">
എൽ സാൽവദോർ

മദ്ധ്യ അമേരിക്കയിലെ ഒരു രാജ്യമാണ് എൽ സാൽവദോർ. ഇവിടുത്തെ ആദിമ നിവാസികളായ പിപിൽ വശജർ കുസ്കാറ്റ്ൽ എന്നാണ് തങ്ങളുടെ രാജ്യത്തെ വിളിച്ചിരുന്നത്.

സ്പെയ്നിനാൽ പിടിച്ചടക്കപ്പെട്ട ശേഷം ഈ രാജ്യം പ്രൊവിൻസിയ ഡി നുയെസ്ട്രൊ സെന്യോർ ജേസുക്രിസ്റ്റോ എൽ സാല്വദോർ ഡെൽ മുണ്ടൊ ("ലോകത്തിന്റെ രക്ഷകനായ നമ്മുടെ കർത്താവ് യേശു ക്രിസ്തുവിന്റെ പ്രദേശം" എന്നർത്ഥം) എന്ന് പുനർനാമകരണം ചെയ്യപ്പെട്ടു. 1821 സെപ്റ്റംബർ 15-ന് സ്പെയിനിൽ നിന്ന് സ്വാതന്ത്ര്യം നേടി. ഇന്ന് റിപ്പബ്ലിക ഡി എൽ സാൽവദോർ എന്ന ചുരുക്കപ്പേരിൽ അറിയപ്പെടുന്നു.

ശാന്തസമുദ്രം, ഗ്വാട്ടിമാല, ഹോണ്ടുറാസ് എന്നിവയുമായി അതിർത്തി പങ്കിടുന്നു. 21,040 ചതുരശ്ര കിലോമീറ്റർ വിസ്തൃതിയുള്ള ഇവിടുത്തെ ജനസംഖ്യ 7,185,218 (ജൂലൈ 2009) ലക്ഷമാണ്. മദ്ധ്യ അമേരിക്കയിലെ ഏറ്റവും ജനസാന്ദ്രതയേറിയ രാജ്യമാണ് എൽ സാൽവദോർ.

നിംനോന്നതമായ ഭൂപ്രകൃതിയാണു പൊതുവേ; പർ‌വതനിരകൾ, അഗ്നിപർ‌വതങ്ങൾ, സമതലങ്ങൾ, നദീതഴ്വരകൾ തടാകങ്ങൾ തുടങ്ങിയ ഭൂഭാഗങ്ങൾ ഇടകലർന്നു കാണപ്പെടുന്നു. ഭൂപ്രകൃതിപരമായി ഇതിനെ അഞ്ചായി തിരിക്കവുന്നതാണ്.

ദക്ഷിണ പർ‌വത മേഖലയിലെ ഇരുപതിലേറെ സജീവ അഗ്നിപർ‌വതങ്ങളിൽ ഇസാൽകോ (1830 മീ.), സന്താ ആന (2381 മീ.), സാൻസാൽ‌വഡോർ (1961 മീ.), സാന്മിഗുവെൽ (2130 മീ.), കൊഞ്ചാഗുവ (1244 മീ.) എന്നിവ ഉൾപ്പെടുന്നു. ഇവയിൽ ഇസാങ്കോയെ "പസഫിക്കിലെ ദീപസ്തംഭം" എന്നു വിശേഷിപ്പിക്കാറുണ്ട്. "സാന്താ ആന" ആണ് എൽ സാൽ‌വഡോറിലെ ഏറ്റവും ഉയരം കൂടിയ ശിഖരം

എൽ സാൽ‌വഡോറിൽ 300 ലേറെ ചെറു നദികളൗണ്ട്. ഇവയിൽ ഏറ്റവും പ്രധാനപ്പെട്ട നദിയാണ് ലെമ്പ. ഗ്വാട്ടെമലയിൽ നിന്ന് ഉത്ഭവിച്ച്, ഹോണ്ടുറസ്സിന്റെ ഒരു കോണിലൂടെ സാൽ‌വഡോറിന്റെ വടക്കരികിലെത്തുന്ന ലമ്പ, രജ്യത്തിന്റെ ഉത്തരഭാഗത്തുള്ള മലനിരകളെ മുറിച്ചുകടന്ന് ആദ്യം കിഴക്കോട്ടും പിന്നെ തെക്കൊട്ടും ഒഴുകി പർ‌വതപങ്തികൾ കടന്ന് പസഫിക് സമുദ്രത്തിൽ പതിക്കുന്നു. ഈ നദീമാർഗ്ഗത്തിലെ 232 കി. മീ ദൂരം സാൽ‌വഡോറിനുള്ളിലാണ്. കിഴക്കേ സാൽ‌വഡോറിലെ പ്രധാന നദീവ്യൂഹമാണ് ഗ്രാൻഡെദെ സാൻ മിഗുവൽ. ഇവ കൂടാതെ ധാരാളം ചെറുനദികളും തീരസമതലത്തെ ജലസമ്പുഷ്ടമാക്കിക്കൊണ്ട് പസഫിക്കിൽ പതിക്കുന്നുണ്ട്. സാൽ‌വഡോറിലെ നിരവധി തടാകങ്ങളിൽ ലാഗോ ദെ ഇലപ്പാങ്ഗോ (65 ച. കി. മീ.), ലാഗുണാ ദെ കോട്ടപ്പെക് (39 ച. കി. മീ.) എന്നിവയ്ക്കാണ് ഏറ്റവും കൂടുതൽ വലിപ്പമുള്ളത്.

ഉഷ്ണമേഖലാ കാലാവസ്ഥയാണുള്ളത്. ഉള്ളിലേക്കു പോകുന്തോറും ഉയരക്കൂടുതൽ നിമിത്തം താപനില സമീകൃതമായിക്കാണുന്നു. പൊതുവെ പറഞ്ഞാൽ സമാന അക്ഷാംശങ്ങളിലുള്ള ഇതര മേഖലകളിലേതിനെക്കാൾ ഉഷ്ണം കുറഞ്ഞ കാലാവസ്ഥയാണുള്ളത്. മേയ് - ഓഗസ്റ്റു മാസങ്ങളിൽ കനത്ത മഴ ലഭിക്കുന്നു. നവംബർ - ഏപ്രിൽ മാസങ്ങളിലാണ് വേനൽക്കാലം. പ്രാദേശികതലത്തിൽ കാലാവസ്ഥയിൽ ഗണ്യമായ വ്യതിയാനം അനുഭവപ്പെടുന്നു.

നൈസർഗിക പ്രകൃതി മനുഷ്യാധിവാസത്തിന്റെ ഫലമായി ഏറെക്കുറേ നഷ്ടപ്രായമായിട്ടുണ്ടെന്നു പറയാം. തീരസമതലങ്ങളിലും ദക്ഷിണ പർ‌വതങ്ങളുടെ സാനുപ്രദേശങ്ങളിലും സവന്നാമാതൃകയിലുള്ള പുൽമേടുകൾ പത്രപാതി (deciduous) വൃക്ഷങ്ങളുമായി ഇടകലർന്ന് കണപ്പെടുന്നു. ഈ പ്രദേശങ്ങളിൽ ധാരാളമായുള്ള ബാൽസം വൃക്ഷങ്ങൾ പുഷ്പനിർഭരവും തടിക്ക് നേരിയ സുഗന്ധമുള്ളവയുമാണ്. ഇതിന്റെ കറ ഔഷധധ നിർമ്മാണത്തിന് വ്യാപകമായി ഉപയോഗിക്കപ്പെടുന്നു; തടിക്കും സമ്പദ് പ്രാധന്യമുണ്ട്. മധ്യസമതലത്തിലും അനുബന്ധിച്ചുള്ള നദീതടങ്ങളിലും ഉയരം കുറഞ്ഞ പത്രപാതി വൃക്ഷങ്ങളും കുറ്റിക്കാടുകളും ഉപോഷ്ണമേഖലയിലെ സഹജപ്രകൃതിയായ ഉയരം കുറഞ്ഞ പുൽ‌വർഗങ്ങളുമാണുള്ളത്. പർ‌വതമേഘൽയിലെ ഉന്നതതടങ്ങളിലും ഉപോഷ്ണമേഖലാ മാതൃകയിലുള്ള പുൽമേടുകൾ കാണാം; ഇവിടങ്ങളിൽ ഇലപൊഴിക്കുന്ന ഒക്‌‌വൃക്ഷങ്ങളും പൈന്മരങ്ങളും സമൃദ്ധമായുണ്ട്.

എൽ സാൽ‌വഡോറിലെ പത്രപാതി വൃക്ഷങ്ങളിൽ സമ്പത്പ്രധാനങ്ങളായ സെഡാൻ, മഹോഗണി, ലാറൽ, നിസ്പേറോ, മാദ്രേകക്കാവോ തുടങ്ങിയവ ഉൾപ്പെടുന്നു. ഇവയിൽ പലതും മനോഹരങ്ങളായ തടി ഉരുപ്പടികൾ നിർമ്മിക്കുന്നതിന് ഉത്തമങ്ങളാണ്. ഇക്കാര്യത്തിന് ഏറ്റവും പറ്റിയമരമാണ് മാക്വിലിഷ്‌‌വാത്. ഈ മരത്തിന്റെ പൂവാണ് എൽ സാൽ‌വഡോറിന്റെ ദേശീയ ചിഹ്നമായി സ്വീകരിച്ചിരിക്കുന്നത്. നിസ്പേറോ മരത്തിന്റെ കറ (ചിക്കിൾ) ച്യൂവിങ്ഗം ഉണ്ടാക്കുന്നതിനുള്ള ഒന്നാന്തരം അസംസ്കൃത വസ്തുവാണ്.

കടൽത്തീരത്ത് കണ്ടൽ‌വനങ്ങൾ കാണപ്പെടുന്നു; ഇവിടങ്ങളിൽ തെങ്ങ്, കവുങ്ങ് തുടങ്ങിയ ഒറ്റത്തടി വൃക്ഷങ്ങളും പുളി, മാവ്, തണ്ണിമത്തൻ തുടങ്ങിയവയും സമൃദ്ധമായുണ്ട്

ജനബാഹുല്യം നിമിത്തം വന്യമൃഗങ്ങൾ ഏറിയകൂറും വംശനാശത്തിന് ഇരയായി കഴിഞ്ഞിരിക്കുന്നു. കരളുന്ന ജീവികളും ഉരഗങ്ങളും വിവിധയിനം ക്ഷുദ്രജീവികളും സാധാരണയായി കാണപ്പെടുന്നു. വർണശബളമായ തൂവലുകൾ നൽകുന്ന ബ്ലൂജേ, ഉറാക്കാ എന്നിവ ഉൾപ്പെടെ വിവിധയിനം പക്ഷികളെ ഈ രാജ്യത്തു കണ്ടെത്താം. കാട്ടുതാറാവ്, കൊക്ക്, ഞാറ എന്നീയിനങ്ങൾ ഇവിടെ സമൃദ്ധമായുണ്ട്.

എൽ സാൽ‌വഡോറിലെ നദികൾ സമൃദ്ധമായ ഒരു മത്സ്യശേഖരം ഉൾക്കൊള്ളുന്നു. ആമ, ചീങ്കണ്ണി തുടങ്ങിയവയുടെ വിഹാരരംഗവുമാണ്. മത്സ്യബന്ധനം കാര്യമായ തോതിൽ നടക്കുന്നത് കടലിലും തീരത്തോടടുത്തുള്ള കായലുകളിലും ആണ്.

16-ം നൂറ്റാണ്ടിലെ സ്പെയിൻ കാരുടെ അധിനുവേശത്തിനു മുമ്പ് എൽ സാൽ‌വഡോർ മേഖലയെ പൊകോമൻ, കോർട്ടി, ലെങ്കയായി (പൈപിൽ), ഔളുവ എന്നീ തദ്ദേശീയ ഗോത്രവർഗങ്ങളാണ് അധിവസിച്ചിരുന്നത്. ഇവരിൽ ആദ്യത്തെ മൂന്നു ഗോത്രക്കാരും നേരത്തെ കുടിയുറപ്പിച്ചവർ ആയിരുന്നിട്ടും സാംസ്കാരിക വളർച്ചനേടിയ യാകി ഗോത്രക്കാർക്കാണ് ആധിപത്യം ഉണ്ടായിരുന്നത്. ഔളുവ ഗോത്രം താരതമ്യേന ന്യൂനപക്ഷമായിരുന്നു. രത്നങ്ങളുടെ നാട് എന്നഥം വരുന്ന കസ്കത്‌‌ലാൻ എന്ന പേരാണ് തങ്ങളുടെ പ്രദേശത്തിനു നൽകിയിരുന്നത്. തദ്ദേശിയ സംസ്കാരം സമ്പുഷ്ടമായിരുന്ന കലത്ത് കെട്ടിപ്പടുത്തിരുന്ന വൻ നഗരങ്ങളിൽ സൺസൊണേറ്റ്, അഹുവാചപ്പൻ തുടങ്ങിയവ ഇന്നും കേടുപാടുവരാതെ നിലനിന്നുവരുന്നു; തസുമാൽ, പാം‌‌പെ, എൽത്രപീതോ, സാൻ‌ആൻ‌ദ്രേ തുടങ്ങിയ നഗരങ്ങളുടെ അവശിഷ്ടങ്ങൾ പ്രാക്കാല സാംസ്കാരിക പാരമ്പര്യം വിളിച്ചോതുന്നവയാണ്.

സ്പെയിനിൽ നിന്നു കുടിയേറിയവരുടെ അംഗസംഖ്യ തുലോം കുറവായിരുന്നു എങ്കിലും അവർ യാകിജനതയുമായി സംബന്ധപ്പെട്ടുണ്ടായ സങ്കരവർഗം ഇന്നത്തെ ഒരു പ്രബല വിഭാഗമാണ്. എൽ സാൽ‌വഡോറിലെ ഇന്നത്തെ ജനങ്ങളിൽ 90% വും സങ്കരവർഗമായ മെസ്റ്റിസോകളാണ്. വെള്ളക്കാരുടെ സംഖ്യ കേവലം ഒരു ശതമാനത്തോളമേ ഉള്ളൂ. ശേഷിക്കുന്നവർ വർഗശുദ്ധി നിലനിർത്തുന്ന തദ്ദേശീയരുമാണ്.

എൽ സാൽ‌വഡോറിലെ ജനങ്ങളിൽ 60 ശതമാനവും രാജ്യത്തിന്റെ ദക്ഷിണഭാഗത്തെ താരതമ്യേന ഉഷ്ണകൂടുതലുള്ള കുന്നിൻപുറങ്ങളിലും തീരസമതലങ്ങളിലും ആണ് വസിക്കുന്നത് ഇവരിൽ ബഹുപൂരിപക്ഷവും കൃഷിയിലും കന്നുകാലി വളർത്തലിലും ഏർപ്പെട്ടിരിക്കുന്നവരാണ്. തീരദേശവാസികളിൽ നല്ലൊരു സംഖ്യ മുക്കുവരാണ്. തലസ്ഥാനമായ സാൻസാൽ‌വഡോർ ഉൾപ്പെടെ 10,000 ത്തിലേറെ ജൻസംഖ്യയുള്ള മിക്ക നഗരങ്ങളും ഈ മേഖലയിലാണ് സ്ഥിതിചെയ്യുന്നത്. രാജ്യത്തിലെ നാണ്യവിളകളിലെയും ഭക്ഷ്യധാന്യങ്ങളിലെയും ഏറിയപങ്കും ഉത്പാതിക്കപ്പെടുന്നത് ഇവിടെയാണ്. താരതമ്യേന മഴക്കുറവുള്ള മധ്യസമതലത്തിന്റെ മിക്ക ഭാഗങ്ങളും വിശാലമായ മേച്ചിൽപ്പുറങ്ങളാണ്. ജങ്ങളിൽ 25 ശതമാനത്തോളം ഇവിടെയുള്ള ഗ്രാമങ്ങളിലും ചെറു പട്ടണങ്ങളിലുമായി പാർത്തുവരുന്നു. വടക്കരികിലുള്ള മലമ്പ്രദേശത്ത് ജനവാസം നന്നേ കുറവാണ്.

പൊതുവേ പറഞ്ഞാൽ എൽ സാൽ‌വഡോർ ജനപ്പെരുപ്പത്തെ അഭിമുഖീകരിക്കുകയാണ്. ജനസംഖ്യയിലെ വാർഷിക വർദ്ധനവ് 4 ശതമാനത്തോളം വരും. ഈ രാജ്യത്തുനിന്നും മൂന്നു ലക്ഷത്തോളം ആളുകൾ അയൽ രാജ്യമായ ഹോണ്ടൂറസ്സിലേക്കു കുടിയേറിയിട്ടുള്ളതായി കണക്കാക്കപ്പെടുന്നു.

സ്പെയിങ്കാരുടെ അധിനിവേശത്തെ തുടർന്ന് സ്പാനിഷ് ഭാഷക്ക് പ്രചാരമുണ്ടാക്കുവാനുള്ള ഔദ്യോഗികമായ ശ്രമത്താൽ തദ്ദേശീയരുടേതായി നിലവിലുണ്ടായിരുന്ന നഹുവാതൽ, പോട്ടോൺ തുടങ്ങിയ് ഭാഷകൾ ലുപ്തപ്രചാരങ്ങളായി. സ്വാതന്ത്ര്യം ലഭിച്ചതിനു ശേഷം തദ്ദേശീയ ഭാഷകളുടെ പുനരുദ്ധാരണത്തിനുള്ള സം‌‌വിധാനം എൽ സാൽ‌വഡോർ സർ‌വകലാശാലയുടെ നിയന്ത്രണത്തിൽ ഏർപ്പെടുത്തിയിരുന്നു. ജനങ്ങളിൽ 75 ശതമാനവും റോമങ്കത്തോലിക്കാ വിഭാഗത്തിൽ പെട്ടവരാണ്.

എൽ സൽ‌വഡോറിൽ പ്രാചീനകാലത്ത് വസിച്ചിരുന്നത് അമേരിക്കൻ വംശജരായിരുന്നു. 15-ം നൂറ്റാണ്ടിൽ ഈ പ്രദേശത്തു താമസിച്ചിരുന്ന മൂന്ന് വർഗങ്ങളിൽ പ്രധാനപ്പെട്ട പിപിൽ വർഗം, കുസ്കതലാൻ തങ്ങളുടെ തലസ്ഥാനമാക്കി. ലം‌‌പാ നദിക്കു കിഴക്കുഭാഗത്തു താമസിച്ചിരുന്നത് ഷൊന്താലസ് വർഗത്തിൽ പെട്ടവരായിരുന്നു. സ്പെയിൻ ആയിരുന്നു എൽ സാൽ‌വഡോറിലേക്ക് ആദ്യമായി കടന്നു ചെന്ന യൂറോപ്യൻ ശക്തി.

1524-ൽ ഗ്വാട്ടെമാലയിൽ നിന്നും "പെട്രോ ഡി അൽ‌വരാദൊ" യുടെ നേതൃത്വത്തിൽ വന്ന സ്പാനിഷ് സംഘം കുസ്കത്‌‌ലാൻ കൈവശപ്പെടുത്തി. പെട്രോ ഡി അൽ‌വരാദൊ സഹോദരൻ "ദീഗോ ഡി അൽ‌വരാദോ" 1525-ൽ കുസ്കത്‌‌ലാനു സമീപത്തായി സാൻ സാൽ‌വഡൊർ പട്ടണം സ്ഥാപിച്ചു. 1537 ആയപ്പോൾ മാത്രമേ അൽ‌വരാദൊ സഹോദരന്മാർക്ക് പിപിൽ വർഗത്തെ പൂർണമായും കീഴടക്കുവാൻ കഴിഞ്ഞുള്ളു.

1811 മുതൽ 1840 വരെയുള്ള മധ്യഅമേരിക്കൻ സംഭവവികാസങ്ങളിൽ സാൻ സാൽ‌വഡോർ അതിപ്രധാനമായ പങ്കുവഹിച്ചു. 1811-ൽ സ്പാനിഷ് ആധിപത്യത്തിനു നെരെ എതിർപ്പ് ആദ്യമായി പ്രകടമായി. ഇതും 1814 ലെ മറ്റൊരു സമരവും പരാജയപ്പെട്ടു. 1821 സെപ്റ്റംബർ 15-ന് ഗ്വട്ടെമാല, സെൻ‌ട്രൽ അമേരിക്കൻ കോൺഗ്രസ്സിന്റെ അംഗീകാരത്തിനു വിധേയമായി സ്വാതന്ത്ര്യം പ്രഖ്യാപിച്ചപ്പോൾ സാൻ സാൽ‌വഡോർ ഒരു പടികൂടി മുന്നോട്ടു പോവുകയും പൂർണ സ്വാതന്ത്ര്യം പ്രഖ്യാപിക്കുകയും ചെയ്തു. പള്ളിയും സമ്പന്നവിഭാഗങ്ങളും അടങ്ങുന്ന യാഥാസ്ഥിതികരുടെ പിന്തുണയോടെ മെക്സിക്കോയിലെ "അഗസ്തിൻ ദെ ഇതുർബിദെ" ചക്രവർത്തി സാൻ സാൽ‌വഡോർ പിടിച്ചെടുക്കുവാൻ ശ്രമിച്ചു. 1822 നവംബർ 22-ന് സാൻ സാൽ‌വഡോർ യു. എസ്സുമായി ചേരുവൻ സ്വയം തീരുമാനിക്കുകയും അതിനായി ആ രാജ്യത്തോട് അഭ്യർഥിക്കുകയും ചെയ്തു. എന്നാൽ ഈ അഭ്യർഥന നിരാകരിക്കപ്പെട്ടു.

എൽ സാൽ‌വഡോർ ആക്രമിക്കുന്നതിന് ഇതുർബിദെയുടെ സൈന്യാധിപനായാ ജനറൽ ഫെയ്സോല തയ്യാറെടുക്കുമ്പോൾ തന്നെ ഇതുർബിദെ മെക്സിക്കോ വിടുവാൻ ഇടയായി. സ്വാതന്ത്ര്യം നിലനിറുത്തുവാനും മധ്യ അമേരിക്കൻ ഫെഡറേഷൻ രൂപവത്കരിക്കുവാനും ഫെയിസോല നിർബന്ധിതനായി. 1823-ൽ ഒരു ഭരണഘടനാ നിർമ്മാണസമിതി, ഗോട്ടിമാല, ഹോണ്ടുറാസ്, നിക്കരാഗ്വ, കോസ്റ്ററിക്ക, എൽ സാൽവഡോർ എന്നീ രാജ്യങ്ങളെ ഒന്നിച്ചു ചേർത്ത് മധ്യ അമേരിക്കൻ ഐക്കസംസ്ഥാനങ്ങൾ (United Province of Central America) സ്ഥാപിച്ചു. എന്നാൽ 1839-ൽ ഈ ഫെഡറേഷൻ തകർന്നു.

19-ം നൂറ്റാണ്ടിനു ശേഷമുള്ള എൽ സൽ‌വഡോർ റിപ്പബ്ലിക്കിന്റെ (1841 ജനുവരി 30 നാണ് ഈ പേർ ഔദ്യോഗികമായി അംഗീകരിക്കപ്പെട്ടത്.) ചരിത്രം യാഥാസ്ഥിതികരും ഉല്പതിഷ്ണുക്കളും തമ്മിലുള്ള സമരത്തിന്റേതാണ്. രണ്ട് കക്ഷികളും ഇതര രാജ്യങ്ങളിലെ സമാന്തര കക്ഷികളുടെ സഹായം തേടുകയും അവയെ അങ്ങോട്ടു സഹായിക്കുകയും ചെയ്തിരുന്നു. 1840-ൽ ഗോട്ടിമാലയിലെ യാഥാസ്ഥിക പ്രസിഡന്റായ റാഫേൽ കരേര തന്റെ സ്നേഹിതനായ ഫ്രാൻസിസ്കോ മാലെസ്പിനെ എൽ സാൽ‌വഡോറിലെ പ്രസിഡന്റായി അവരോധിച്ചു. 1840-70 കാലത്ത് മൂന്നു തവണ യാഥാസ്ഥികരെ അധികാരത്തിലേറ്റാൻ കരേരയ്ക്കു കഴിഞ്ഞെങ്കിലും ഉല്പതിഷ്ണുക്കൾ മുന്നു തവണയും അവരെ അധികാരത്തിൽനിന്നും പുറന്തള്ളുകയുണ്ടായി. ഇതിനു ശേഷം 1931 വരെ താരതമ്യേന ശന്തമായ രാഷ്ട്രീയ അന്തരീക്ഷമാണ് ഇവിടെ നിലനിന്നിരുന്നത്.

1931 കാലത്ത് ഉയർന്നുവന്ന ജനാധിപത്യാവകാശ പ്രക്ഷോഭങ്ങൾ |സൈനിക ശക്തിയിൽ അമർന്നുപോയി 1927 മുതൽ 1931 വരെ പ്രസിഡന്റായിരുന്ന പീയോറോമെറോ ബോസ്ക്കേ തന്റെ പിൻ‌ഗാമിയുടെ തെരഞ്ഞെടുപ്പ് നിയന്ത്രിക്കേണ്ടതില്ലെന്നു തീരുമാനിച്ചു. തിരഞ്ഞെടുപ്പിൽ ഒരു സ്ഥാനാർഥിക്കും ഭൂരിപക്ഷം ലഭിക്കാതെ വന്നപ്പോൾ സാൽ‌വഡോർ കോൺഗ്രസ്സ് ആർതറോ അരൗഗോവിനെ പ്രസിഡന്റായി തെരഞ്ഞെടുത്തു; എന്നാൽ ഒരു വർഷം തികയുന്നതിനു മുൻപ് അദ്ദേഹം പുറത്താക്കപ്പെട്ടു. ഒരു സൈനിക അട്ടിമറിയിലൂടെ മാക്സിമിലിയാനോ ഹെർക്കാണ്ടസ് മാർട്ടിനസ് അധികാരത്തിൽ വന്നു. ഒന്നാം ലോകയുദ്ധകാലത്ത് അച്ചുതണ്ടു ശക്തികൾക്ക് അനുകൂലമായിരുന്ന എൽ സാൽ‌വഡോർ രണ്ടാം ലോകയുദ്ധത്തിൽ അവർക്കെതിരായ നിലപാടാണ് സ്വീകരിച്ചത്.

പ്രസിഡന്റ് മാർട്ടിനസ്സിനെ 1945 വരെ അധികാരത്തിൽ തുടരാൻ അനുവദിച്ചുകോണ്ട് ഒരുപുതിയ ഭരണഘടന 1938-ൽ അംഗീകരിച്ചിരുന്നു. എന്നാൽ സൈനികാധിപത്യം ഇതോടെ അവസാനിച്ചില്ല. വൈസ് പ്രസിഡന്റായിരുന്ന ജനറൽ ആൻഡ്രെസ് മെനൻഡസ് പ്രസിഡന്റായി. 1944 ഒക്ടോബറിൽ ഒരു പുതിയ സൈനിക അട്ടിമറിയിലൂടെ കേണൽ ഒസ്മീൻ അഗ്വിറെ വൈസാലീനാസ് അധികാരം പിടിച്ചെടുത്തു. ജനറൽ സാൽ‌വഡോർ കാസ്റ്റനേഡ കാസ്‌‌ട്രോ പ്രസിഡന്റായി തിരഞ്ഞെടുക്കപ്പെട്ടു. 1948 നവംബർ 30 നു പ്രസിഡന്റ് കാസ്റ്റനേഡ കാസ്‌‌ട്രോ ഒരു ഭരണഘടനാ സമ്മേളനം വിളിച്ചുകൂട്ടി. തനിക്കു പ്രസിഡന്റു പദവിയിൽ തുടരത്തക്കവിധം അടിസ്ഥാന നിയമത്തെ ഭേദഗതി ചെയ്യുകയായിരുന്നു ഇദ്ദേഹത്തിന്റെ ലക്ഷ്യം. എന്നാൽ രണ്ടാഴ്ച്ചക്കു ശേഷം 1948 ഡിസംബർ 14-നു ഭരണം സൈനികരുടെ കൈകളിലായി. ലഫ്റ്റ്നന്റ് കേണൽ മാനുവൽ കൊർദോബാ പ്രസിഡന്റായി. നാലു പട്ടാളമേധവികളുടെ നേതൃത്വത്തിലുള്ള പുതിയ ഗവണ്മെന്റ് വ്യവസ്ഥാപിത ഭരണവും പത്രസ്വാതന്ത്ര്യവും കൃത്യമായ തെരഞ്ഞെടുപ്പും വാഗ്ദാനം ചെയ്തു. 1949-ൽ ലഫ്. കേണൽ ഓസ്കാർ ഒസിറിയോ ഇതിന്റെ തലവനായി; 1950-ൽ ഇദ്ദേഹം പ്രസിഡന്റായി തിരഞ്ഞെടുക്കപ്പെട്ടു. ഇദ്ദേഹത്തിന്റെ രാഷ്ട്രീയ കക്ഷിയായ പി. ആർ. യു. ഡി. (Partido Revolucionario de Unification Democratica) ക്ക് രാജ്യത്തിന്റെ രാഷ്ട്രീയ ജീവിതത്തിൽ മേധാവിത്വം പുലർത്തുവാൻ കഴിഞ്ഞു.

ഒസിറിയോ ആറുവർഷം പ്രസിഡന്റായി തുടർന്നു. ഈ കാലത്ത് രാജ്യം ഗണ്യമായ പുരോഗതി കൈവരിച്ചു. 1957-ൽ എൽ സാൽ‌വഡോറിന് അതി ഭീകരമായ രണ്ടു ദുരന്തങ്ങൾ അനുഭവിക്കേണ്ടി വന്നു. മേയ് 6-നു 1,200 പേരെ ജീവാപായപ്പെടുത്തുകയും 4,000 പേർക്ക് അംഗഭംഗം ഉണ്ടാക്കുകയും 40,000 പേരെ ഭവനരഹിതരാക്കുകയും ചെയ്ത വലിയ ഒരു ഭൂകമ്പമുണ്ടായി; ആഗസ്റ്റ് 8-നു എൽ സാൽ‌വഡോറിന്റെ മധ്യ മേഖലയാകെ അഗ്നിബാധയ്ക്കിരയായി.

ലാറ്റിൻ അമേരിക്കയ്ക്കായുള്ള യു. എൻ. സാമ്പത്തിക കമ്മീഷന്റെ നിർദ്ദേശങ്ങളെ തുടർന്ന് 1951-ൽ എൽ സാൽ‌വഡോർ മധ്യ അമേരിക്കൻ രജ്യങ്ങളിലെ വിദേശകാര്യ മന്ത്രിമാരുടെ ഒരു സമ്മേളനം വിളിച്ചുകൂട്ടി."സാൻ സാൽ‌വഡോർ ചാർട്ടർ" എന്നറിയപ്പെടുന്ന നിയമാവലിയുടെ അടിസ്ഥാനത്തിൽ മധ്യ അമേരിക്കൻ രാഷ്ട്രങ്ങളുടെ സംഘടന (organization de estatos centro americanos ODECA) രൂപവത്കരിച്ചു. മധ്യ അമേരിക്കൻ രാഷ്ട്രങ്ങൾ തമ്മിൽ കൂടുതൽ അടുത്ത ബന്ധമുറപ്പിക്കുന്നതിനെ കുറിച്ചു പഠിക്കുവാൻ കമ്മിറ്റികളും സംഘടിപ്പിക്കപ്പെട്ടു. സാൻസാൽ‌വഡോറിലാണ് സംഘടനയുടെ കേന്ദ്ര ഓഫീസ്. സംഘടനയുടെ ആദ്യ സെക്രട്ടറി ജനറലായി തെരഞ്ഞെടുക്കപ്പെട്ടത് എൽ സാൽ‌വഡോറിലെ ജോസ് ഗ്വില്ലർ മോട്രാബാനിനോ ആയിരുന്നു. 1955 മേയിൽ യു. എൻ. കമ്മീഷന്റെ ആഭിമുഖ്യത്തിൽ എൽ സാൽ‌വഡോറിൽ ഒരു സാമ്പത്തിക സമ്മേളനം നടന്നു. രണ്ട് ഗോട്ടിമാലൻ വിഭാഗങ്ങളും തമ്മിൽ 1954-ൽ ആരംഭിച്ച യുദ്ധത്തിൽ എൽ സാൽ‌വഡോർ മധ്യസ്ഥത വഹിക്കുകയുണ്ടായി. സാൽ‌വഡോറിൽ വച്ചുനടന്ന സന്ധിസംഭാഷണം വിജയിപ്പിക്കുന്നതിൽ പ്രസിഡന്റ് ഒസീറിയോ ഒരു നല്ല പങ്കു വഹിച്ചു.

പി. ആർ. യു. ഡി. സ്ഥാനാർഥിയായ ലഫ്. കേണൽ ജോസ്മറ്യാ ലെമസ് 1956-ൽ പുതിയ പ്രസിഡന്റായി തിരഞ്ഞെടുക്കപ്പെട്ടു. അന്ന് മറ്റു കക്ഷികൾ നിരോധിക്കപ്പെട്ടിരിക്കുകയോ അഥവാ സ്വന്തം സ്ഥാനാർഥിയെ പിൻ‌വലിക്കുകയോ ചെയ്തിരുന്നു. 1956, 1958, 1960 വർഷങ്ങളിൽ ദേശീയ നിയമസഭയിലേക്കുള്ള തെരഞ്ഞെടുപ്പുകളിലും പി. ആർ. യു. ഡി. സ്ഥാനർഥികൾ എല്ലാ സീറ്റും നേടി. എന്നാൽ സമ്പത്തികക്കുഴപ്പം മൂലം ഈ ഗണ്മെന്റ് അട്ടിമറിക്കപ്പെട്ടു (1960). തുടർന്ന് മൂന്നു മാസം അധികാരത്തിലിരുന്ന ആറംഗ സൈനിക ഭരണകൂടം ജനാധിപത്യപരമായ തെരഞ്ഞെടുപ്പിന് തയ്യാറെടുത്തു; മറ്റൊരു സൈനിക വിഭാഗം 1961 ജനുവരിയിൽ അധികാരം പിടിച്ചെടുത്തു. തുടർന്ന് ഇടതുപക്ഷ ചായ്‌‌വുള്ള കക്ഷികളെ പങ്കെടുപ്പിക്കാതെ ഭരണഘടനാ കൺ‌വെൻഷനെ നിയോഗിക്കുന്നതിനു നടത്തിയ തെരഞ്ഞെടുപ്പിൽ പുതിയ നഷണൽ കൺസിലിയേഷൻ പാർട്ടി (Partido Conciliation Nacional) എല്ലാ സീറ്റുകളും നേടി. പാർട്ടി സ്ഥാനാർഥിയായ കേണൽ ജൂലിയോ അടൽ ബർട്ടോ റിവേര 1962 മുതൽ അഞ്ചു വർഷത്തേക്ക് പ്രസിഡന്റായി തെരഞ്ഞെടുക്കപ്പെട്ടു. 1967-ലെ പ്രസിഡന്റു തെരഞ്ഞെടുപ്പിൽ ഒരു വലതുപക്ഷ കക്ഷിയേയും രണ്ട് ഇടതുപക്ഷ കക്ഷികളെയും മത്സരിക്കാൻ അനുവദിച്ചു. ഭരണകക്ഷി സ്ഥാനാർഥിയായ കേണൽ ഫിദൽ സാൻഷെയിസ് ഫെർണാണ്ടസ് തെരഞ്ഞെടുക്കപ്പെട്ടു.

1950-ലെ ഭരണഘടന ജനങ്ങൾക്ക് നിയമനിർമ്മാണ - നിർ‌വഹന - നീതിന്യായ - അധികാരങ്ങളിൽ അതിഷ്ഠിതമായ ഒരു റിപ്പബ്ലിക്കൻ - ജനാധിപത്യ പ്രാധിനിധ്യ ഗണ്മെന്റ് വാഗ്ദാനം ചെയ്തിരുന്നു. എൽ സാൽ‌വഡോർ ജനതയുടെ ചിരന്തനാഭിലാക്ഷമായ മധ്യ അമേരിക്കൻ റിപ്പബ്ലിക് പുനഃസ്ഥാപിക്കുവാൻ യത്നിക്കുമെന്ന് അത് ഉറപ്പുനൽകിയിരുന്നു. രണ്ടുവർഷത്തിൽ ഒരിക്കൽ ജനകീയവോട്ട് അടിസ്ഥാനതിൽ തിരഞ്ഞെടുക്കപ്പെടുന്ന പ്രധിനിധികളടങ്ങുന്ന നിയമസഭയിൽ നിയമനിർമ്മാണാവകാശം നിക്ഷിപ്തമായിരിക്കുന്ന 25,000 പേർക്ക് ഒന്ന് എന്ന തോതിലായിരുന്നു പ്രാതിനിധ്യം. 18 വയസുള്ള പുരുഷനും സ്ത്രീക്കും ഓട്ടവകാശമുണ്ട്. 1950 ലാണ് എൽ സാൽ‌വഡോർ ജനതയ്ക്ക് ആദ്യമായി സാർ‌വത്രിക വോട്ടവകാശം ലഭിച്ചത്. 1962 ലെ ഭരണഘടനയുടെ ഒരു പ്രത്യേകത, പ്രസിഡന്റിന്റെ കാലാവധി 5 വർഷമായി കുറച്ചു എന്നതാണ്.

എൽ സാൽ‌വഡോർ ഭർണസൗകര്യത്തിനായി 14 ഡിപ്പാർട്ടുമെന്റുകളായി തിരിച്ചിരിക്കുന്നു. ഓരോ ഡിപ്പാർട്ടുമെന്റും ഓരോ ഗവർണറുടെ ഭരണത്തിൻ കീഴിലാണ്. 18 നും 30 നും ഇടയ്ക്കു പ്രായമുള്ള ഓരോ പുരുഷനും ഒരു വർഷമെങ്കിലും സൈനിക സേവനം അനുഷ്ഠിച്ചിരിക്കണമെന്ന് നിർബന്ധമുണ്ട്.

എൽ സാൽ‌വഡോറിൽ കാർഷിക സമ്പത്‌‌വ്യവസ്ഥയാണ് നിലവിലുള്ളത്. അടുത്ത കാലത്തായി വ്യവസായവത്കരണം ഊർജ്ജിതപ്പെടുത്തുന്നതിനുള്ള ബഹുമുഖശ്രമങ്ങളും നടന്നുവരുന്നുണ്ട്. കാർഷികോൽപ്പന്നങ്ങളിൽ നാണ്യ വിളകൾക്കാണ് പ്രാധാന്യം. കാപ്പി, പരുത്തി, കരിമ്പ് എന്നിവ സമൃദ്ധമായി കൃഷി ചെയ്യപ്പെടുന്നു. നെല്ല്, ചോളം, എള്ള്, തുവര, കനിവർഗങ്ങൾ, ഹെനെക്വിൻ ഇനത്തിൽപ്പെട്ട ചണം എന്നിവയാണ് ഇതര വിളകൾ. മൊത്തം കാർഷികോത്പാതനത്തിലെ മൂന്നിലൊന്നോളം കാപ്പിക്കുരുവണ്; കയറ്റുമതിയിലൂടെയുള്ള വരുമാനത്തിൽ പകുതിയിലേറെ കാപ്പി വിപണനത്തിലൂടെയാണ് ലഭിക്കുന്നത്. കന്നുകാലി വളർത്തലും പ്രധാനപ്പെട്ട ഒരു ഉപജീവന മാർഗ്ഗമാണ്. വനവിഭവങ്ങളിൽ ഔഷധോപയോഗമുള്ള ബാൾസംകറയും നിസ്പെറോചിക്കിളും പ്രധാനപ്പെട്ട കയറ്റുമതിയിനങ്ങളാണ്. ഗൃഹോപകരണങ്ങളും തടിയുരുപ്പടികളും വൻ തോതിൽ കയറ്റുമതി ചെയ്യുന്നുണ്ട്. വ്യാപാരാടിസ്ഥാനത്തിലുള്ള മത്സ്യബന്ധനം ഗണ്മെന്റു നിയന്ത്രണത്തിൽ പ്രോത്സാഹിപ്പിച്ചു വരുന്നു. ഖനനം തിരെ അഭിവൃത്തിപ്പെട്ടിട്ടില്ല. തലസ്ഥാനമായ സാൻ സാൽ‌വഡോറിന് 56 കിലോമീറ്റർ വടക്കു കിഴക്കായി ലെമ്പാ നദിയിൽ പ്രവർത്തിച്ചു വരുന്ന ജലവൈദ്യുത പദ്ധതിയാണ് രാജ്യത്തിന്റെ ഊർജവിതരണം നിർ‌വഹിക്കുന്നത്.

1960 നു ശേഷം സെൻ‌ട്രൽ അമേരിക്കൻ കോമൺ മാർക്കരിന്റെ ആഭിമുഖ്യത്തിൽ വ്യവസായവത്കരണം ത്വരിതപ്പെട്ടു വരുന്നു. വിദേശസഹായത്തോടെ പുതിയ വ്യവസായങ്ങൾ ആരംഭിക്കുകയും നിലവിലുണ്ടായിരുന്ന ഫാക്റ്ററികളെ വിപുലീകരിക്കുകയും ചെയ്തു. ലഹരിപാനീയങ്ങൾ, ജൈവവളങ്ങൾ, സിമന്റ്, പ്ലാസ്റ്റിക്, സിഗററ്റ്, പാദരക്ഷകളും ഇതര തുകൽ സാധനങ്ങളും പരുത്തിത്തുണി, പെട്രോളിയം ഉത്പന്നങ്ങൾ, ചെറുകിടയെന്ത്രങ്ങൾ എന്നിവ കയറ്റുമതി ചെയ്തു വരുന്നു. പൊതുമേഖലയിലും സ്വകാര്യ മേഖലയിലും ഉള്ള സം‌‌രംഭങ്ങളിലൂടെ ടൂറിസം വ്യാപകമായ അഭിവൃത്തി പ്രാപിച്ചിട്ടുണ്ട്.

എൽ സാൽ‌വഡോറിലെ ധനവിനിമയ വ്യവസ്ഥ മെച്ചപ്പെട്ടതാണെന്നു പറയാം. കേന്ദ്രബാങ്കിന്റെ ഒൻപതു വൻ‌കിട ബാങ്കിങ് സ്ഥപനങ്ങൾ ഇവിടെ പ്രവർത്തിച്ചു വരുന്നു.

സങ്കീർണ ഭൂപ്രകൃതിമൂലം ദുഷ്പ്രാപ്യമായ ചുരുക്കം മേഖലകളെ ഒഴിവാക്കിയാൽ എൽ സാൽ‌വഡോറിലെ ഗതാഗത വ്യവസ്ഥ തികച്ചും പര്യാപ്തമാണെന്നു പറയാം. ഗോട്ടിമാലയിൽ നിന്ന് ഹോണ്ടുറാസ്സിലേക്ക് രാജ്യത്തെ ക്റുകേ മുറിച്ചു കടന്നുപോകുന്ന രണ്ടു ഹൈവേ (പാൻ അമേരിക്കൻ ഹൈവേ) കളുടെ പിരിവുകളായി, എൽ സാൽ‌വഡോറിലെ എല്ലാ കേന്ദ്രങ്ങളിലേക്കും റോഡുകൾ നിർ‌മിക്കപ്പെട്ടിട്ടുണ്ട്. ഏതാണ്ട് 700 കിലോമീറ്ററോളം വരുന്ന റയിൽ‌വേ ഒട്ടാകെ മീറ്റർ ഗേജ് പാതകളാണ്. പുറങ്കടലുമായി ബന്ധം പുലർത്തുന്നതിന് മുന്ന് തുറമുഖങ്ങളാണുള്ളത്; അക്കാജൂത്‌‌ല, ലാലിബർട്ടാഡ്, ലായൂണിയൻ. ഇവ മൂന്നും പസഫിക് തീരത്താണ്. അത്‌‌ലാന്തിക് സമുദ്രവുമയി സമ്പർഗം നേടുവാൻ ഗോട്ടിമാലയിലെ പോർട്ടോ ബാരിയോസിനെയാണ് ആശ്രയിക്കുന്നത്. തലസ്ഥാനമായ സാൻ സാൽ‌വഡോറും ഈ തുറമുഖവുമായി റൊഡ്-റയിൽ മർഗങ്ങളിലൂടെ ബന്ധം സ്ഥാപിച്ചിട്ടുണ്ട്. സാൻ സാൽ‌വഡോറിന് 8 കിലോമീറ്റർ അകലത്തായി ഇലപ്പാൻ‌ഗോ ഫീൽഡ് എന്ന അന്താരാഷ്ട്ര വിമാനത്താവളവും ഉണ്ട്.

എൽ സാൽ‌വഡോറിലെ നഗരവാസികളിൽ 25 ശതമാനവും തലസ്ഥാനമായ സാൻ സാൽ‌വഡോറിലാണ് വസിക്കുന്നത്. ഭരണ-ഗതാഗത കേന്ദ്രമായ ഈ നഗരം പലയിനം ഉദ്യാനങ്ങളാൽ രമണീയമാക്കപ്പെട്ടിരിക്കുന്നു. നഗർത്തിന് 10 കിലോമീറ്റർ പടിഞ്ഞാറുള്ള അഗ്നിപർ‌വത ജന്യമായ ഇലോപാൻ‌ഗോ തടാകം ഒരു ഉല്ലാസകേന്ദ്രമായി മാറ്റപ്പെട്ടിരിക്കുന്നു. രജ്യത്തിന്റെ കിഴക്കേതിരത്തെ പ്രധാന നഗരം സാൻ‌മിഗുവെൽ ആണ്; ഇതേ പേരുള്ള അഗ്നിപർ‌വതത്തിന്റെ സാനുപ്രദേശത്താണ് ഈ നഗരം സ്ഥിതിചെയ്യുന്നത്. പടിഞ്ഞാറേ തീരത്തെ വ്യാപാരകേന്ദ്രവും പ്രധാന നഗരവുമാണ് സാന്താ ആന.




</doc>
<doc id="54385" url="https://ml.wikipedia.org/wiki?curid=54385" title="ഗ്വാട്ടിമാല">
ഗ്വാട്ടിമാല

ഗ്വാട്ടിമാല (; , ) മദ്ധ്യ അമേരിക്കയിലെ ഒരു രാജ്യമാണ്. വടക്കും പടിഞ്ഞാറും മെക്സിക്കോ, തെക്ക്-പടിഞ്ഞാറ് ശാന്തസമുദ്രം, വടക്ക്-കിഴക്ക് ബെലീസ്, കരീബിയൻ കടൽ, തെക്ക്-കിഴക്ക് ഹോണ്ടുറാസ്, എൽ സാൽവദോർ എന്നിവയുമായി അതിർത്തി രൂപവത്കരിക്കുന്നു. 

പ്രാതിനിധ്യ ജനാധിപത്യ രാജ്യമായ ഇതിന്റെ തലസ്ഥാനം ഗ്വാട്ടിമാല നഗരം ആണ്. 108,890 ചതുരശ്ര കിലോമീറ്റർ വിസ്തൃതിയുള്ള ഈ രാജ്യത്തിലെ ജനസംഖ്യ ഏകദേശം 13,000,001 ആണ്. 1996-ന് ശേഷം ഗ്വാട്ടിമാല ക്രമാനുഗതമായ പുരോഗതിയും സാമ്പത്തിക വളർച്ചയും കൈവരിച്ചുകൊണ്ടിരിക്കയാണ്.

ഗ്വാട്ടിമാല മലകൾ നിറഞ്ഞതാണ്. പടിഞ്ഞാറ് നിന്ന് കിഴക്കോട്ടുള്ള മലകൾ കാരണം രാജ്യത്തെ ഭൂമിശാസ്ത്രപരമായി മൂന്നായി തിരിക്കാം. ഹൈലാൻഡ്സ്, പസഫിക് കോസ്റ്റ്, പെറ്റൺ മേഖല എന്നിവയാണ്. ഹൈലാൻഡ്സിലും പസഫിക് കോസ്റ്റിലുമാണ് പ്രധാന നഗരങ്ങൾ സ്ഥിതി ചെയ്യുന്നത്.



</doc>
<doc id="54393" url="https://ml.wikipedia.org/wiki?curid=54393" title="പൂതനും തിറയും">
പൂതനും തിറയും

വള്ളുവനാട്ടിലേയും അതിന്റെ സമീപപ്രദേശങ്ങളായ തലപ്പിള്ളി, വന്നേരി, പാലക്കാട്ടുശ്ശേരി എന്നിവിടങ്ങളിലെയും ദേവീക്ഷേത്രോത്സവങ്ങളോടനുബന്ധിച്ച് പെരുമണ്ണാൻ/മണ്ണാൻ സമുദായക്കാർ കെട്ടിയാടുന്ന ഒരു പ്രാചീന നാടൻ കലാരൂപമാണ് പൂതനും തിറയും . ദേവീക്ഷേത്രങ്ങളിലെ വേലപൂരങ്ങളോടനുബന്ധിച്ച് പൂരത്തിന്ന് എട്ടോ പത്തോ ദിവസം മുമ്പു മുതൽ ഇവർ വേഷമണിഞ്ഞു അതതു ദേശങ്ങളിലെ എല്ലാ വീടുകളിലും എത്തി കളിക്കുന്നു. കൂട്ടിന്ന് തുടിമേളവും ഉണ്ടായിരിക്കും. പൂതത്തിന്ന് വർണാഭമായ വസ്ത്രങ്ങളും തലയിൽ കുട്ടികൾക്ക് ഭയം ജനിപ്പിക്കുന്ന മട്ടിൽ ഉന്തിനിൽക്കുന്ന നാക്കും ഉണ്ടക്കണ്ണുകളുമുള്ള മുഖം മൂടിയോടുകൂടിയ കിരീടവുമുണ്ടാകും. തിറക്ക് തലയിൽ കയറ്റി വച്ച് വഹിക്കുന്ന വളരെ വലിപ്പമുള്ള കിരീടം (മുടി) മാത്രമാണുണ്ടാകുക. വലിപ്പം കൂടിയതായതിനാൽ മുടിയുടെ രണ്ടറ്റങ്ങളിലും ഓരോ മുണ്ടിന്റെ ഓരോ അറ്റം ബന്ധിച്ച് മറ്റെ അറ്റങ്ങൾ കൈകളിൽ പിടിച്ച് തുലനം ചെയ്തുകൊണ്ടേ അവർക്കു നൃത്തം ചെയ്യാനാകൂ. തിറയുടെ മുഖത്ത് അരിമാവുകൊണ്ടും മറ്റും ചായം തേച്ചിരിക്കും. അരളിപ്പൂക്കൾ കൊണ്ടുള്ള അമ്പിളിപ്പൂമാലയും തിറ ധരിച്ചിരിക്കും. 
പൂതത്തിനും തിറക്കും കാലിൽ ചിലമ്പുകളും അരയിൽ മണികളുമുണ്ടാകും. ഇവർ നടക്കുമ്പോളുണ്ടാകുന്ന ശ്രുതിമധുരമായ മണികിലുക്കവും ചിലമ്പൊലിയും കുംഭം മീനം മാസങ്ങളിലെ വള്ളുവനാടൻ ഗ്രാമങ്ങളെ സംഗീതസാന്ദ്രമാക്കുന്നു. ഓരോ സംഘത്തിലും ഒന്നിൽ കൂടുതൽ പൂതങ്ങളും തിറകളുമുണ്ടാകാം. വീട്ടുമുറ്റങ്ങളിൽ ഇവരുടെ നൃത്തം വളരെ രസകരമാണ്‌. വീടുകളിൽ നിന്ന് ഈ നൃത്തസംഘത്തിന്ന് അരിയും നെല്ലും പണവും വസ്ത്രങ്ങളും സമ്മാനമായി കിട്ടും. ഒടുവിൽ പൂരദിവസം അതത് ക്ഷേത്രങ്ങളിൽ എത്തി അവിടെയും കളിച്ച് ദേവീദർശനവും നടത്തി അവർ പിരിയുന്നു.

പണ്ട് ചെറിയ കുട്ടികൾ കുസൃതി കാണിക്കുമ്പോൾ നാട്ടിൻപുറങ്ങളിൽ അമ്മമാർ " നിന്നെ ഞാൻ പൂതത്തിന്നു പിടിച്ചു കൊടുക്കും" എന്നു പറഞ്ഞ്‌ അവരെ ശാസിക്കാറുണ്ടായിരുന്നു. അതിന്നു തെളിവെന്നോണം പൂതങ്ങൾ വീടുകളിൽ ചെന്നാൽ ചെറിയ കുട്ടികളെ പ്രത്യേകം അന്വേഷിച്ചു കണ്ട് കളിയാക്കി വിടുകയും ചെയ്യും. 

ഇടശ്ശേരി ഗോവിന്ദൻ നായരുടെ പൂതപ്പാട്ട് എന്ന മനോഹരവും പ്രസിദ്ധവുമായ കവിത ഇതിനെ ഉപജീവിച്ചുള്ളതാണ്‌. 

പാണൻ സമുദായക്കാർ പൂതൻ വേഷം മാത്രം കെട്ടി (പാണപ്പൂതം) ഇതുപോലെ വീടുകളിൽ പോയി കളിക്കാറുണ്ട്. പക്ഷേ അവരുടെ വേഷഭൂഷാദികൾക്ക് കെട്ടും മട്ടും വളരെ കുറവായാണ്‌ കണ്ടിട്ടുള്ളത്.


</doc>
<doc id="54397" url="https://ml.wikipedia.org/wiki?curid=54397" title="ഉടുമ്പന്നൂർ ഗ്രാമപഞ്ചായത്ത്">
ഉടുമ്പന്നൂർ ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലെ ഇളംദേശം ബ്ലോക്കിലെ ഒരു ഗ്രാമപഞ്ചായത്താണ് ഉടുമ്പന്നൂർ. ഈ ഗ്രാമപഞ്ചായത്തിൽ ... വാർഡുകൾ ഉണ്ട്. തൊടുപുഴയിൽ നിന്നും ഏകദേശം 16 കി.മീ. ദൂരെയാണ് ഉടുമ്പന്നൂർ പഞ്ചായത്ത് സ്ഥിതി ചെയ്യുന്നത്. ഇടുക്കി ജില്ലയിലെ ഏറ്റവും വലിയ പഞ്ചായത്ത്‌ ആണ് ഉടുമ്പന്നൂർ. നിബിഡ വനമേഖലയായ ഇടുക്കിയുടെ പ്രധാന പങ്കും ഈ പഞ്ചായത്തിലാണ്.

പ്രധാന സ്ഥലങ്ങൾ മങ്കുഴി, പരിയാരം, കിഴക്കൻപാടം, തട്ടക്കുഴ, അമയപ്ര, ചീനിക്കുഴി, മലയിഞ്ചി, ഇടമറുക്, കോട്ടക്കവല, പെരിങ്ങാശ്ശേരി, മഞ്ചിക്കല്ല് എന്നിവയാണ്. 

ഉല്ലാസകേന്ദ്രങ്ങൾ ആയ ചെറുതെന്മാരികുത്ത്, വേളൂർ വനം (കൂപ്പ്‌), വേളൂർ പുഴ എന്നിവ ഉള്ള ഉടുമ്പന്നൂർ ഒരു കാർഷിക ഗ്രാമമാണ്. തൊമ്മൻകുത്ത് തൊടുപുഴയിൽ നിന്നും 15 കി.മീ. മാത്രം ദൂരെയുള്ള ഒരു വിനോദ കേന്ദ്രമാണ്‌. ഭംഗിയുള്ള ഇടതൂർന്ന മരങ്ങളും, വെള്ളച്ചാട്ടങ്ങളുമുള്ള ഈ പ്രദേശം സന്ദർശിക്കുവാൻ ധാരാളം വിനോദസഞ്ചാരികൾ വന്നെത്താറുണ്ട്. ഏഴു വെള്ളച്ചാട്ടങ്ങളും നിരവധി ഗുഹകളും ഇവിടെയുണ്ട്. 

പെരിങ്ങാശ്ശേരി ഗവണ്മെന്റ് ഹൈസ്കൂൾ, വൊക്കേഷണൽ ഹയർ സെക്കന്ററി സ്കൂൾ തട്ടക്കുഴ, സെന്റ് ജോർജ്ജസ് ഹൈസ്കൂൾ, മങ്കുഴി , തട്ടക്കുഴ, പെരിങ്ങാശ്ശേരി എന്നിവിടങ്ങളിലെ സ്കൂളുകൾ ആണ് പ്രധാന വിദ്യാലയങ്ങൾ. ഇതു കൂടാതെ പരിയാരം, അമയപ്ര, പാറേക്കവല, എഴാനിക്കൂട്ടം എന്നിവിടങ്ങളിലെ വിദ്യാലയങ്ങളും പ്രധാന പങ്കു വഹിക്കുന്നു.


ഗരുഡൻ തൂക്കം. ഈ നാട്ടിലെ പ്രധാന അനുഷ്ടാന കല. മീന മാസത്തിലെ പൂരം നാളിലാണ് തൂക്കം.


നെല്ല്, തെങ്ങ്, റബ്ബർ, കവുങ്ങ്, കപ്പ, വാഴ മുതലായവയാണ്‌ പ്രധാനമായി കൃഷി ചെയ്തു വരുന്നത്.

സംസാരഭാഷ മലയാളമാണ്. ഹിന്ദു, ഇസ്ലാം, ക്രിസ്ത്യാനി എന്നീ മതവിഭാഗക്കർ ഇവിടെയുണ്ട്. 








</doc>
<doc id="54399" url="https://ml.wikipedia.org/wiki?curid=54399" title="ഹോണ്ടുറാസ്">
ഹോണ്ടുറാസ്

ഹോണ്ടുറാസ് മദ്ധ്യ അമേരിക്കയിലെ ഒരു രാജ്യമാണ്. ബ്രിട്ടീഷ് ഹോണ്ടുറാസിൽ നിന്നും വേർതിരിച്ചറിയുന്നതിനായി മുമ്പ് സ്പാനിഷ് ഹോണ്ടുറാസ് എന്നും വിളിക്കപ്പെട്ടിരുന്നു. പടിഞ്ഞാറ് ഗ്വാട്ടിമാല, തെക്ക്-പടിഞ്ഞാറ് എൽ സാൽവദോർ, തെക്ക്-കിഴക്ക് നിക്കരാഗ്വ, തെക്ക് ശാന്തസമുദ്രം, വടക്ക് ഹോണ്ടുറാസ് ഉൾക്കടൽ എന്നിവയാണ് ഇതിന്റെ അതിരുകൾ. ഒരു പ്രാതിനിധ്യ ജനാധിപത്യ രാജ്യമാണിത്. ടെഗുസിഗൽപ ആണ് തലസ്ഥാനം. 112,492 ചതുരശ്ര കിലോമീറ്റർ വിസ്തൃതിയുള്ള ഈ രാജ്യത്തിലെ ജനസംഖ്യ ഏകദേശം 7,483,763 ആണ്.


</doc>
<doc id="54401" url="https://ml.wikipedia.org/wiki?curid=54401" title="കരിമണ്ണൂർ">
കരിമണ്ണൂർ

തൊടുപുഴയിൽ നിന്നും ഏകദേശം 10 കി.മീ. ദൂരെ സ്ഥിതി ചെയ്യുന്ന ഒരു ഗ്രാമമാണ്‌ കരിമണ്ണൂർ. തൊടുപുഴ താലൂക്കിന്റെ ഭാഗമായ ഈ ഗ്രാമം കരിമണ്ണൂർ പഞ്ചായത്തിൽ സ്ഥിതി ചെയ്യുന്നു. ജനങ്ങളുടെ പ്രധാനതൊഴിൽ കൃഷിയാണ്. റബ്ബറാണ് പ്രധാന കാർഷികവിള. സീറോ മലബാർ കത്തോലിക്കാ ക്രിസ്ത്യാനികളാണ് ഇവിടെ ഏറ്റവും കൂടുതലുള്ള മതസമൂഹം. തൊമ്മൻകുത്ത് കരിമണ്ണൂരിൽ നിന്നും ഏകദേശം 8 കി.മീ. മാത്രം ദൂരെയുള്ള ഒരു വിനോദസഞ്ചാര കേന്ദ്രമാണ്‌. ഭംഗിയുള്ള ഇടതൂർന്ന മരങ്ങളും, വെള്ളച്ചാട്ടങ്ങളുമുള്ള ഈ പ്രദേശം സന്ദർശിക്കുവാൻ ധാരാളം വിനോദസഞ്ചാരികൾ വന്നെത്താറുണ്ട്. ഏഴു വെള്ളച്ചാട്ടങ്ങളും നിരവധി ഗുഹകളും ഇവിടെയുണ്ട്.



</doc>
<doc id="54412" url="https://ml.wikipedia.org/wiki?curid=54412" title="തൊടുപുഴയാർ">
തൊടുപുഴയാർ

തൊടുപുഴയാർ ഉത്ഭവിക്കുന്നത് ഇടുക്കി ജില്ലയിലെ തൊടുപുഴ താലൂക്കിൽ നിന്നാണ്. ഈ നദി മൂവാറ്റുപുഴയാറിൽ സംഗമിക്കുന്നു. വേനൽക്കാലത്തും വറ്റാത്ത നദികളിലൊന്നാണ് തൊടുപുഴയാർ. ഇടുക്കി ജലവൈദ്യുത പദ്ധതിയിൽ നിന്ന് പുറത്തേക്കൊഴുകുന്ന വെള്ളം ഈ നദിയിലാണ് എത്തിച്ചേരുന്നത് എന്നതാണ് അതിനു കാരണം. തൊടുപുഴ പട്ടണത്തിന്റെ ഹൃദയഭാഗത്തുകൂടിയാണ് ഈ നദി ഒഴുകുന്നത്.

തൊടുപുഴ എന്ന പേര് ‘തോട്’ (കനാൽ) എന്നും ‘പുഴ’ (നദി) എന്നുമുള്ള രണ്ട് വാക്കുകളിൽ നിന്നും ഉത്ഭവിച്ചതായി പറയപ്പെടുന്നു. ഇവിടെ ഒഴുകിയിരുന്ന ഒരു കനാൽ ഒടുവിൽ നഗരമദ്ധ്യത്തിലൂടെ ഒഴുകുന്ന നദിയായി മാറിയെന്നാണ് അഭ്യൂഹം. ‘തൊടു’ (തൊടുക) എന്നും ‘പുഴ’ (പുഴ) എന്നുമുള്ള രണ്ടു വാക്കുകൾ, ഈ നഗരം പുഴയെ തൊടുന്നു എന്ന രീതിയിൽ രൂപാന്തരം പ്രാപിച്ചതായും അഭ്യൂഹങ്ങളുണ്ട്. 



</doc>
<doc id="54413" url="https://ml.wikipedia.org/wiki?curid=54413" title="രത്നാംഗി">
രത്നാംഗി

കർണാടക സംഗീതത്തിലെ 2ആം മേളകർത്താരാഗമാണ് രത്നാംഗി.
മേളകർത്ത പദ്ധതിയിൽ രണ്ടാം മേളകർത്ത രാഗം ആണ് രത്നാംഗി. ദീക്ഷിതർ പദ്ദതിയിൽ ഇതിനു ഫെനധ്യുതി എന്നായിരുന്നു നാമം ( പക്ഷേ വെങ്കിടമഖി പദ്ധതിയിൽ ഫേനധ്യുതിക്ക് വ്യത്യാസം ഉണ്ട് )

ആരോഹണം  S R1 G1 M1 P D1 N2 S'

അവരോഹണം S' N2 D1 P M1 G1 R1 S

വളരെ ചുരുക്കം കൃതികൾ ഉള്ള ഒരു രാഗം ആണ് ഇത് . അതുകൊണ്ട് തന്നെ വളരെ അപൂർവമായി മാത്രമേ ഇത് കച്ചേരികളിൽ ഉപയോഗിച്ച് കാണുന്നുള്ളൂ.വളരെ കുറച്ചു ജന്യ രാഗങ്ങൾ ഉള്ള രാഗം കൂടി ആണ് ഇത് , പക്ഷേ പ്രചാരത്തിൽ മുന്നിട്ടു നിൽക്കുന്നത് ജന്യ രാഗങ്ങൾ ആണ്

ഉദ്ദാഹരണം രേവതി

ഇവയാണ് രത്നാംഗിയുടെ മറ്റു ജന്യ രാഗങ്ങൾ

ഫേനധ്യുതി S R1 M1 P D1 P N2 S S N2 D1 P M1 G1 R1 S

ഗാനമുഖാരി S R1 M1 D1 S S N2 D1 M1 R1 S

രത്നവരാളി S R1 M1 P N2 D1 S S N2 P M1 R1 G1 R1 S

രേവതി S R1 M1 P N2 S S N2 P M1 R1 S

ശ്രീമണി S R1 G1 P D1 S S N2 D1 P G1 R1 S

ശ്രീമതി S R1 G1 P D1 S S N2 D1 P G1 R1 S

ttp://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54414" url="https://ml.wikipedia.org/wiki?curid=54414" title="ഗാനമൂർത്തി">
ഗാനമൂർത്തി

കർണാടകസംഗീതത്തിലെ 3ആം മേളകർത്താരാഗമാണ് ഗാനമൂർത്തി.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54415" url="https://ml.wikipedia.org/wiki?curid=54415" title="വനസ്പതി">
വനസ്പതി

കർണാടകസംഗീതത്തിലെ 4ആം മേളകർത്താരാഗമാണ് വനസ്പതി.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54416" url="https://ml.wikipedia.org/wiki?curid=54416" title="മാനവതി">
മാനവതി

കർണാടകസംഗീതത്തിലെ 5ആം മേളകർത്താരാഗമാണ് മാനവതി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54417" url="https://ml.wikipedia.org/wiki?curid=54417" title="താനരൂപി">
താനരൂപി

കർണാടകസംഗീതത്തിലെ 6ആം മേളകർത്താരാഗമാണ് താനരൂപി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54418" url="https://ml.wikipedia.org/wiki?curid=54418" title="സേനാവതി">
സേനാവതി

കർണാടകസംഗീതത്തിലെ 7ആം മേളകർത്താരാഗമാണ് സേനാവതി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54419" url="https://ml.wikipedia.org/wiki?curid=54419" title="ധേനുക">
ധേനുക

കർണാടകസംഗീതത്തിലെ 9ആം മേളകർത്താരാഗമാണ് ധേനുക


http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54420" url="https://ml.wikipedia.org/wiki?curid=54420" title="നാടകപ്രിയാ">
നാടകപ്രിയാ

കർണാടകസംഗീതത്തിലെ 10ആം മേളകർത്താരാഗമാണ് നാടകപ്രിയ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54421" url="https://ml.wikipedia.org/wiki?curid=54421" title="കോകിലപ്രിയ">
കോകിലപ്രിയ

കർണാടകസംഗീതത്തിലെ 11ആം മേളകർത്താരാഗമാണ് കോകിലപ്രിയ.


http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54422" url="https://ml.wikipedia.org/wiki?curid=54422" title="രൂപവതി">
രൂപവതി

കർണാടകസംഗീതത്തിലെ 12ആം മേളകർത്താരാഗമാണ് രൂപവതി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54423" url="https://ml.wikipedia.org/wiki?curid=54423" title="ഗായകപ്രിയ">
ഗായകപ്രിയ

കർണാടകസംഗീതത്തിലെ 13ആം മേളകർത്താരാഗമാണ് ഗായകപ്രിയ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54424" url="https://ml.wikipedia.org/wiki?curid=54424" title="വാകുളാഭരണം">
വാകുളാഭരണം

കർണാടകസംഗീതത്തിലെ 14ആം മേളകർത്താരാഗമാണ് വാകുലാഭരണം

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54425" url="https://ml.wikipedia.org/wiki?curid=54425" title="ചക്രവാകം (മേളകർത്താരാഗം)">
ചക്രവാകം (മേളകർത്താരാഗം)

കർണാടകസംഗീതത്തിലെ 16ആം മേളകർത്താരാഗമാണ് ചക്രവാകം
ബിന്ദുമാലിനി,കലാവതി,മലയമാരുതം,വേഗവാഹിനി ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54426" url="https://ml.wikipedia.org/wiki?curid=54426" title="സൂര്യകാന്തം">
സൂര്യകാന്തം

കർണാടകസംഗീതത്തിലെ 17ആം മേളകർത്താരാഗമാണ് സൂര്യകാന്തം
ഭൈരവം,സൗരാഷ്ട്രം,വാനസന്തം ഇവയാണ് പ്രധാനപ്പെട്ട ജന്യരാഗങ്ങൾ.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54427" url="https://ml.wikipedia.org/wiki?curid=54427" title="ഹാടകാംബരി">
ഹാടകാംബരി

കർണാടകസംഗീതത്തിലെ 18ആം മേളകർത്താരാഗമാണ് ഹാടകാംബരി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54428" url="https://ml.wikipedia.org/wiki?curid=54428" title="ഝങ്കാരധ്വനി">
ഝങ്കാരധ്വനി

കർണാടകസംഗീതത്തിലെ 19ആം മേളകർത്താരാഗമാണ് ഝങ്കാരധ്വനി
പൂർണലളിത എന്ന രാഗം ഝങ്കാരധ്വനിയുടെ ഒരു ജന്യരാഗമാണ്.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54430" url="https://ml.wikipedia.org/wiki?curid=54430" title="ഹെലികോപ്റ്റർ">
ഹെലികോപ്റ്റർ

നിന്ന നില്പിൽ പറന്നുയരാനും എവിടെ വേണമെങ്കിലും വന്നിറങ്ങാനും മനുഷ്യനു കഴിയുമോ എന്ന ചിന്തയുടെ ഫലമാണ് റോട്ടർക്രാഫ്റ്റ് വർഗ്ഗത്തിൽപ്പെടുന്ന ഹെലികോപ്റ്റർ. 1486 ൽ ലിയനാർഡോ ഡാവിഞ്ചി ഹെലികോപ്റ്ററിന്റെ രൂപകല്പന നടത്തിയെങ്കിലും അത് യാഥാർത്ഥ്യമായില്ല. പിന്നീട് പലരും ഹെലികോപ്റ്ററിനായുള്ള ഗവേഷണം നടത്തി. ഇന്ന് നാം കാണുന്ന തരം ഹെലികോപ്റ്ററുകൾക്ക് ജന്മം കൊടുത്തത് റഷ്യക്കാരനായ ഇഗോർ സിഗോർസ്കിയാണ്. 1930-ൽ ഇദ്ദേഹം നിർമ്മിച്ച വിഎസ്-300 ആണ് ഇന്നത്തെ ഹെലികോപ്റ്ററുകളുടെ മുൻഗാമി.
1906 ൽ ലൂയി ബ്രഗത്ത്, ഴാക് ബ്രഗത്ത് എന്നീ ഫ്രഞ്ച് സഹോദരൻമാർ ഹെലികോപ്റ്റർ ഗവേഷണത്തിൽ ചില മുന്നേറ്റങ്ങൾ നടത്തി. ഫ്രഫ. ചാൾസ് റിച്ചെറ്റ് എന്ന ശാസ്ത്രജ്ഞന്റെ മേൽനോട്ടത്തിലായിരുന്നു ഗവേഷണം. ഒടുവിൽ, 1907-ൽ ബ്രഗത്ത്-റിച്ചെറ്റ് ഗൈറോ പ്ലെയിൻ നമ്പർ വൺ എന്നൊരു പറക്കൽ സംവിധാനത്തിന് ഇവർ രൂപം കൊടുത്തു. 1907 ഓഗസ്റ്റ് 24-നാണ് ഗൈറോ പ്ലെയിനിന്റെ ആദ്യ പറക്കൽ.


</doc>
<doc id="54446" url="https://ml.wikipedia.org/wiki?curid=54446" title="കീരവാണി">
കീരവാണി

കർണാടകസംഗീതത്തിലെ 21ആം മേളകർത്താരാഗമാണ് കീരവാണി.
വേദചക്രത്തിൽ ഉൾപ്പെടുന്ന രാഗമാണിത്.
കിരണാവലികല്യാണ വസന്തം , ചന്ദ്രിക, ഗഗനഭൂപാളം, ഹംസപഞ്ചമ, ഹംസവാഹിനി, ജയശ്രീ കേദാരം, മാധവി, വസന്തമനോഹരി, ഋഷിപ്രിയ ഇവയാണ് പ്രധാനപ്പെട്ട ജന്യരാഗങ്ങൾ
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54447" url="https://ml.wikipedia.org/wiki?curid=54447" title="ഗൗരിമനോഹരി">
ഗൗരിമനോഹരി

കർണാടകസംഗീതത്തിലെ 23ആം മേളകർത്താരാഗമാണ് ഗൗരിമനോഹരി.
വേദചക്രത്തിൽ ഉൾപ്പെടുന്ന രാഗമാണിത്.

വീണപാടുമീണമായി - വാർദ്ദക്ക്യപുരാണം

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54448" url="https://ml.wikipedia.org/wiki?curid=54448" title="വരുണപ്രിയ">
വരുണപ്രിയ

കർണാടകസംഗീതത്തിലെ 24ആം മേളകർത്താരാഗമാണ് വരുണപ്രിയ.
വേദചക്രത്തിൽ ഉൾപ്പെടുന്ന രാഗമാണിത്.
വസന്തവരാളി,വീരവസന്തം ഇവയാണ് പ്രധാനജന്യരാഗങ്ങൾ
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54459" url="https://ml.wikipedia.org/wiki?curid=54459" title="ദുൽ ഹജ്ജ്">
ദുൽ ഹജ്ജ്

ഹിജ്‌റ കലണ്ടറിലെ പന്ത്രണ്ടാമത്തെയും അവസാനത്തെയും മാസമാണ്‌ ദുൽ ഹജ്ജ്. (ദുൽ ഹിജ്ജ എന്ന് അറബിക്ക് ഉച്ചാരണം). ഇസ്ലാം മതത്തിലെ നിർബന്ധ അനുഷ്ഠാന കർമ്മമായ ഹജ്ജിന്റെ പ്രധാന കർമ്മങ്ങൾ നടക്കുന്നത് ഈ മാസത്തിലാണ്‌.ആദ്യകാലത്ത് ഇസ്‌ലാമിക നിയമപ്രകാരം യുദ്ധംyirunnuനിഷിദ്ധമായ ഒരു മാസമായിരുന്നു.



</doc>
<doc id="54477" url="https://ml.wikipedia.org/wiki?curid=54477" title="മാരരഞ്ജിനി">
മാരരഞ്ജിനി

കർണാടക സംഗീതത്തിലെ 25ആം മേളകർത്താരാഗമാണ് മാരരജ്ഞനി.
ബാണചക്രത്തിൽ ഉൾപ്പെടുന്ന രാഗമാണിത്.


</doc>
<doc id="54478" url="https://ml.wikipedia.org/wiki?curid=54478" title="ചാരുകേശി">
ചാരുകേശി

കർണാടക സംഗീതത്തിലെ 26ആം മേളകർത്താരാഗമാണ് ചാരുകേശി.
ബാണചക്രത്തിൽ ഉൾപ്പെടുന്ന രാഗമാണ് ചാരുകേശി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54484" url="https://ml.wikipedia.org/wiki?curid=54484" title="ചുമർചിത്രകല">
ചുമർചിത്രകല

ക്ഷേത്രങ്ങളും, പള്ളികളും, പഴയ രാജമന്ദിരങ്ങളും മോടിയാക്കുന്നതിന് അവയുടെ ചുമരുകളിൽ വരച്ചിട്ടുള്ള ചിത്രങ്ങളെയാണ് പൊതുവെ ചുമർചിത്രങ്ങൾ എന്നു പറയുന്നത്. കെട്ടിയുണ്ടാക്കിയ ഭിത്തിയിൽ, കുമ്മായം കൊണ്ടുള്ള ഒന്നാം തലത്തിനു മുകളിൽ പൂശിയെടുത്ത മറ്റൊരു നേർത്ത തലത്തിൽ രചിചിട്ടുള്ള ചിത്രങ്ങളെ "മാത്രമാണ്" ചുവർചിത്രങ്ങൾ എന്നു പണ്ഡിതർ അഭിപ്രായപ്പെടുന്നു. ഗുഹാചിത്രങ്ങളും മറ്റും ചുവർച്ചിത്രങ്ങളായല്ല, അവയുടെ മുന്നോടികളായ ചിത്രങ്ങളായാണ് പരിഗണിക്കുന്നത്. . 

മ്യൂറൽ, ഫ്രസ്കോ എന്നിങ്ങനെ രണ്ടുതരത്തിലുള്ള ചുമർചിത്രങ്ങളുണ്ട്. ചുമരിന്മേൽ തേക്കുന്ന പശ ഉണങ്ങുന്നതിനു മുൻപേ അവയിൽ ചിത്രം രചിക്കുന്നതിനെ ഫ്രസ്കോ എന്നും പശ ഉണങ്ങിയതിനു ശേഷം ചിത്രം രചിച്ചാൽ അത്തരം ചിത്രങ്ങളെ മ്യൂറൽ എന്നും വിളിക്കുന്നു..

‌‌‌കേരളത്തിലെ ചുമർചിത്രകലാപാരമ്പര്യത്തിന് ഏകദേശം പത്തു നൂറ്റാണ്ടോളം പഴക്കമുണ്ട്. ആയ് ഭരണകാലത്ത് രചിക്കപ്പെട്ടതെന്നു കരുതുന്ന, കന്യാകുമാരി ജില്ലയിലെ തിരുനന്ദിക്കരയിലുള്ള ഗുഹാക്ഷേത്രത്തിലെ മച്ചിലുള്ള ചിത്രങ്ങളാണ് പഴക്കമേറിയത്. ഗുഹാക്ഷേത്രങ്ങളല്ലാതെ ക്ഷേത്രങ്ങൾ കെട്ടിയുണ്ടാക്കാൻ തുടങ്ങിയ (സുഘടിതക്ഷേത്രങ്ങൾ) എട്ട്-ഒൻപത് നൂറ്റാണ്ടുകളിലാണ് ചുവർച്ചിത്രകലയ്ക്ക് പ്രാധാന്യം ലഭിച്ചു തുടങ്ങിയത്. അതിനുമുൻപ്, കളമെഴുത്ത് എന്ന ചിത്രകലാസമ്പ്രദായത്തിനായിരുന്നു കേരളത്തിൽ പ്രാധാന്യം. കളമെഴുത്തിലെ രചനാശൈലി തിരുനന്ദിക്കരയിലേയും പാർത്ഥിവപുരത്തേയും ചിതറാലിലേയും ചിത്രങ്ങളിൽ കാണുന്നു. പതിനഞ്ചു മുതൽ പത്തൊൻപതുവരെ നൂറ്റാണ്ടുകളിൽ രചിക്കപ്പെട്ട ചിത്രങ്ങളാണ് കേരളത്തിൽ അധികവും കാണുന്നത്. ഈ കാലത്തു രചിച്ച ചിത്രങ്ങൾക്കാണ് ഭംഗിയും ആകർഷണീയതയും കൂടുതലുള്ളത്. പോർച്ചുഗിസുകാരുടേയും ലന്തകളുടേയും ആക്രമണാധിപത്യങ്ങൾ കൊണ്ട് ശിഥിലമായ രാഷ്ട്രീയ-സാംസ്കാരികാന്തരീക്ഷത്തിൽ ഉണ്ടായ രണ്ടാം ഭക്തിപ്രസ്ഥാനം ഈ കാലഘട്ടങ്ങലിലെ ചുവർച്ചിത്രശൈലിയെ സ്വാധീനിച്ചിട്ടുണ്ട് .

ശൈലീസവിശേഷതകളുടെ അടിസ്ഥാനത്തിൽ, കേരളത്തിലെ ചുവർച്ചിത്രങ്ങളെ, നാലുഘട്ടങ്ങളായി തരംതിരിച്ചിരിക്കുന്നു. വേണ്ടത്ര തെളിവുകളില്ലാത്തതിനാൽ കാലഗണനാക്രമത്തിൽ അവയെ വേർതിരിക്കുവാൻ കഴിഞ്ഞിട്ടില്ല.

ക്രൈസ്തവപ്പള്ളികളിൽ ചുവർച്ചിത്രങ്ങൾക്ക് നാലുനൂറ്റാണ്ടിന്റെയെങ്കിലും പാരമ്പര്യമുണ്ട്. 1599ലെ ഉദയംപേരൂർ സൂഹന്നദോസിനു ശേഷമാണ് ക്രൈസ്തവപ്പള്ളികളിൽ ചുവർച്ചിത്രങ്ങൾ കൂടുതലായി വരപ്പിച്ചുതുടങ്ങിയത് .

വടക്കൻ കേരളത്തിൽ, പതിനെട്ടാം നൂറ്റാണ്ടിലെ മൈസൂർ ആക്രമണങ്ങൾ ഉണ്ടാക്കിയ അരാജകതയും ബ്രിട്ടീഷാധിപത്യവും, വിശ്വാസപ്രതിസന്ധിയും ക്ഷേത്രസംസ്കാരത്തകർച്ചയും സൃഷ്ടിക്കുകയും ചുവർച്ചിത്രകലയുടെ പതനത്തിനും ഇടയാക്കുകയും ചെയ്തു. തെക്കൻ കേരളത്തിൽ, കേണൽ മൺറോയുടെ ക്ഷേത്രങ്ങളുടെ ഭരണം സർക്കാർ നേരിട്ടു നടത്തണമെന്ന തീരുമാനം ക്ഷേത്രകേന്ദ്രീകൃതസാമൂഹികഘടന മാറ്റുകയും ഈ കല ശിഥിലമാക്കുകയും ചെയ്തത്. അക്കാലത്തെ രവിവർമച്ചിത്രങ്ങളുടെ പ്രശസ്തിയുണ്ടാക്കിയ അനുകരണഭ്രമവും ശിഥിലീകരണത്തിന്റെ മറ്റൊരു കാരണമാണ്.

രാജസ്ഥാൻ കഴിഞ്ഞാൽ, ഇൻഡ്യയിൽ ഏറ്റവുമധികം ചുവർച്ചിത്രങ്ങൾ കേരളത്തിലാണുള്ളത്. ഇത്തരം ഇരുനൂറോളം കെട്ടിടസങ്കേതങ്ങൾ കേരളത്തിലുണ്ട്. അവയിൽ ചിലത് താഴെക്കൊടുത്തിരിക്കുന്നു: 







</doc>
<doc id="54485" url="https://ml.wikipedia.org/wiki?curid=54485" title="സാരസാംഗി">
സാരസാംഗി

കർണാടക സംഗീതത്തിലെ 27ആം മേളകർത്താരാഗമാണ് സരസാംഗി
ബാണചക്രത്തിലാണ് ഈ രാഗം ഉൾപ്പെടുന്നത്.
സരസാംഗിയുടെ പ്രധാനജന്യരാഗങ്ങൾ കമലാമനോഹരി,നളിനകാന്തി ഇവയാണ്.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54489" url="https://ml.wikipedia.org/wiki?curid=54489" title="ഹരികാംബോജി">
ഹരികാംബോജി

കർണാടക സംഗീതത്തിലെ 28ആം മേളകർത്താരാഗമാണ് ഹരികാംബോജി. കർണാടകസംഗീതത്തിലെ പാഠങ്ങൾ ആരംഭിക്കുന്നത് പൊതുവേ മായാമാളവഗൗള രാഗത്തിലാണെങ്കിലും, പുല്ലാങ്കുഴൽ പോലുള്ള ചില ഉപകരണങ്ങൾ അഭ്യസിക്കുന്നതിനുള്ള ആദ്യരാഗമായി ഹരികാംബോജി ചിലയിടങ്ങളിൽ ഉപയോഗിക്കാറുണ്ട്. ഈ രാഗത്തിലെ സ്വരസ്ഥാനങ്ങൾ പുല്ലാങ്കുഴലിന്റെ ദ്വാരങ്ങളുമായി യോജിക്കുന്നതുകൊണ്ടാണിത്. 
ബാനചക്രത്തിൽ ഉൾപ്പെടുന്ന രാഗമാണിത്.
നിരവധി ജന്യരാഗങ്ങൾ ഈ മേളകർത്താരാഗത്തിനുണ്ട്. ബാലഹംസ, ദ്വിജാവന്തി, കാംബോജി, മോഹനം, സഹാന, ശുദ്ധതരംഗിണി എന്നിവ ചിലതാണ്.


</doc>
<doc id="54490" url="https://ml.wikipedia.org/wiki?curid=54490" title="ഓം പുരി">
ഓം പുരി

ഒരു ഇന്ത്യൻ ചലച്ചിത്രനടനായിരുന്നു ഓം പുരി (ജനനം: ഒക്ടോബർ 18, 1950 മരണം: ജനുവരി 6, 2017) കച്ചവടസിനിമകളിലും, കലാമൂല്യമുള്ള സിനിമകളിലും ഒരേപോലെ തന്റെ കഴിവ് തെളിയിച്ച നടനാണ് ഓം പുരി. ഇന്ത്യൻ സിനിമകൾ കൂടാതെ ‌അമേരിക്കൻ, ബ്രിട്ടീഷ് സിനിമകളിലും ഓം പുരി തന്റെ സാന്നിധ്യം അറിയിച്ചിട്ടുണ്ട്. 2016 ജനുവരി 6 നു വെള്ളിയാഴ്ച ഹൃദയാഘാതത്തെത്തുടർന്ന് അന്തരിച്ചു.

ഹരിയാനയിലുള്ള അംബാലയിൽ ജനിച്ച ഓം പുരി പഞ്ചാബിലും കുറച്ച് നാൾ ജീവിച്ചിട്ടുണ്ട്. "ഫിലിം ആൻഡ് ടെലിവിഷൻ ഇൻസ്റ്റിട്യൂട്ട് ഓഫ് ഇന്ത്യ" എന്ന സർവകലാശാലയിൽ നിന്ന് ബിരുദം നേടിയ ഓം പുരി ഡെൽഹിയിലുള്ള "നാഷ്ണൽ സ്കൂൾ ഓഫ് ഡ്രാമയിലും" പഠിച്ചിട്ടുണ്ട്. ഇവിടെ ഓം പുരി പ്രശസ്ത ചലച്ചിത്രനടൻ നസീറുദ്ദീൻ ഷായുടെ സഹപാഠികൂടിയായിരുന്നു.

1976-ൽ പുറത്തിറങ്ങിയ "ഘാഷിരാം കോട്‌വൽ" എന്ന ചിത്രത്തിലൂടെയാണ് ഓം പുരി തന്റെ അഭിനയജീവിതം ആരംഭിക്കുന്നത്. അംരീഷ് പുരി, നസീറുദ്ദീൻ ഷാ, ശബാന ആസ്മി, സ്മിത പാട്ടീൽ തുടങ്ങിയ പ്രശസ്ത ചലച്ചിത്ര താരങ്ങളുടെ കൂടെയും ഓം പുരി അഭിനയിച്ചിട്ടുണ്ട്. "ഭവനി ഭവായ്" (1980), "സദ്ഗതി" (1981), "അർദ് സത്യ" (1982), "മിർച്ച് മസാല" (1986), "ധാരാവി" (1992). തുടങ്ങിയ ചിത്രങ്ങൾ ഇവയിൽ ചിലതാണ്.

1990കളുടെ മദ്ധ്യത്തോടെയാണ് അഭിനയ പ്രാധാന്യമുള്ള കഥാപാത്രങ്ങൾ തിരഞ്ഞെടുക്കുന്നതിലേക്ക് ഓം പുരി തന്റെ ശ്രദ്ധ കേന്ദ്രീകരിക്കാൻ തുടങ്ങിയത്. തുടർന്ന് ഇദ്ദേഹം ധാരാളം ബ്രിട്ടീഷ് സിനിമകളിലും അഭിനയിച്ചു. "മൈ സൺ ദി ഫനടിക്" (1997), "ഈസ്റ്റ് ഈസ് ഈസ്റ്റ്" (1999), "ദി പരോൾ ഓഫീസ്സർ" (2001) എന്നീ ചിത്രങ്ങൾ ഇവയിൽ ചിലതാണ്.

ഹോളിവുഡ് സിനിമകളിലും ഓം പുരി തന്റെ സാന്നിധ്യം അറിയിച്ചിട്ടുണ്ട്. "സിറ്റി ഓഫ് ജോയ്" (1992), "വോൾഫ്" (1994), "ദി ഗോസ്റ്റ് ആൻഡ് ദി ഡാർക്നെസ്സ്" (1996), മഹാത്മാ ഗാന്ധിയുടെ ജീവിതത്തെ ആസ്പദമാക്കി 1982ൽ പുറത്തിറങ്ങിയ എട്ട് ഓസ്കാർ അവാർഡുകൾ നേടിയ "ഗാന്ധി" എന്നീ ചിത്രങ്ങൾ ഇവയിൽ ചിലതാണ്.

ഒരു ഹാസ്യനടൻ എന്ന നിലയിലും ഓം പുരി തന്റെ കഴിവ് തെളിയിച്ചിട്ടുണ്ട്. ചാച്ചി 420 (1997), ഹേര ഫേരി (2000), ചോർ മചായെ ഷോർ (2002), മാലാമാൽ വീക്‌ലി (2006), സിംഗ് ഈസ് കിംഗ് (2008) തുടങ്ങിയ ചിത്രങ്ങളിലെ അഭിനയം ഹാസ്യനടൻ എന്ന നിലയിൽ ഓം പുരിക്ക് ഏറെ ശ്രദ്ധ നേടിക്കൊടുത്തു.



</doc>
<doc id="54491" url="https://ml.wikipedia.org/wiki?curid=54491" title="നാഗനന്ദിനി">
നാഗനന്ദിനി

കർണ്ണാടക സംഗീതത്തിൽ (ദക്ഷിണേന്ത്യൻ ക്ലാസിക്കൽ സംഗീതം). 72 -ാമത്തെ മേളകർത്താ രാഗങ്ങളിൽ 30-ാമത്തെ മേളകർത്താ രാഗമാണ്. നാഗനന്ദിനി (pronounced നാഗ+ നന്ദിനി-മകൾ (നന്ദിനി) of നാഗ/Mountain i.e. പാർവതി) മുത്തുസ്വാമി ദീക്ഷിതരുടെ കർണാടക സംഗീത സ്കൂളിൽ ഇതിനെ നാഗഭരണം എന്നു വിളിക്കുന്നു

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54492" url="https://ml.wikipedia.org/wiki?curid=54492" title="യാഗപ്രിയ">
യാഗപ്രിയ

കർണാടകസംഗീതത്തിലെ 31ആം മേളകർത്താരാഗമാണ് യാഗപ്രിയ.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54493" url="https://ml.wikipedia.org/wiki?curid=54493" title="രാഗവർദ്ധിനി">
രാഗവർദ്ധിനി

കർണാടകസംഗീതത്തിലെ 32ആം മേളകർത്താരാഗമാണ് രാഗവർദ്ധിനി.
ഋതുചക്രത്തിലെ രാഗമാണിത്.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54506" url="https://ml.wikipedia.org/wiki?curid=54506" title="ഗാംഗേയഭൂഷണി">
ഗാംഗേയഭൂഷണി

കർണാടകസംഗീതത്തിലെ 33-ആം മേളകർത്താരാഗമാണ് ഗാംഗേയഭൂഷണി.
ഈ രാഗം ഋതുചക്രത്തിൽ ഉൾപ്പെടുന്നു.


</doc>
<doc id="54507" url="https://ml.wikipedia.org/wiki?curid=54507" title="വാഗധീശ്വരി">
വാഗധീശ്വരി

കർണാടകസംഗീതത്തിലെ 34ആം മേളകർത്താരാഗമാണ് വാഗധീശ്വരി

ഛായാനാട്ട,ഗാനവാരിധി ഇവയാണ് പ്രധാനപ്പെട്ട ജന്യരാഗങ്ങൾ


</doc>
<doc id="54508" url="https://ml.wikipedia.org/wiki?curid=54508" title="ശൂലിനി">
ശൂലിനി

കർണാടകസംഗീതത്തിലെ 35ആം മേളകർത്താരാഗമാണ് ശൂലിനി
ഋതുചക്രത്തിലുൾപ്പെടുന്ന രാഗമാണിത്.


</doc>
<doc id="54510" url="https://ml.wikipedia.org/wiki?curid=54510" title="സാലഗം">
സാലഗം

കർണാടകസംഗീതത്തിലെ 37ആം മേളകർത്താരാഗമാണ് സാലഗം. കനകാംഗിയുടെ പ്രതിമധ്യമരാഗം ആയ ഈ രാഗം ദീക്ഷിതർ പദ്ധതിയിൽ ഇതിനെ സൗഗന്ധിനി എന്നറിയപ്പെടുന്നു. ഏഴാമത്തെ ചക്രമായ ഋഷിചക്രത്തിലെ ശുദ്ധഗാന്ധാരം, ശുദ്ധനിഷാദം എന്നീ 2 വിവാദിസ്വരങ്ങൾ അടങ്ങിയ വിവാദിരാഗം ആണിത്. ഋഷിചക്രത്തിലെ സാലഗം, ജലാർണ്ണവം, ഝാലവരാളി, നവനീതം, പാവനി, രഘുപ്രിയ എന്നീ 6 രാഗങ്ങളും പൂർവ്വാംഗസ്വരങ്ങളും സാലഗത്തിന്റെ സ്വരങ്ങൾ ആണ്. "സാലം" എന്ന പദത്തിന്നർത്ഥം "കോട്ടമതിൽ" എന്നാണ്. 
ഈ രാഗം ഋഷിചക്രത്തിൽ ഉൾപ്പെടുന്നു.


</doc>
<doc id="54511" url="https://ml.wikipedia.org/wiki?curid=54511" title="ജലാർണ്ണവം">
ജലാർണ്ണവം

കർണാടകസംഗീതത്തിലെ 38-ാം മേളകർത്താരാഗമാണ് ജലാർണ്ണവം. കർണാടകസംഗീതത്തിലെ അടിസ്ഥാനരാഗങ്ങളായി കണക്കാക്കുന്ന രാഗങ്ങളാണ് മേളകർത്താരാഗങ്ങൾ. എഴുപത്തിരണ്ട് മേളകർത്താരാഗങ്ങളാണ് കർണാടകസംഗീതത്തിലുള്ളത്. 

ആരോഹണ അവരോഹണങ്ങളിൽ മുഴുവൻ സ്വരങ്ങളും ഉൾപ്പെട്ടിട്ടുണ്ട്. അതിനാൽ ജലാർണ്ണവമൊരു സമ്പൂർണ്ണ രാഗമാണ്. രത്നാംഗിയുടെ പ്രതിമധ്യമരാഗമാണ് ജലാർണ്ണവം. പൂർവാംഗസ്വരങ്ങളിൽ സാലകരാഗത്തിന്റെ സ്വരങ്ങളും ഉത്തരാംഗസ്വരങ്ങളിൽ തോടിയുടെ സ്വരങ്ങളും കാണാൻ സാധിക്കും. ഈ രാഗം ഋഷിചക്രത്തിൽ ഉൾപ്പെടുന്നു. 


ജലാർണ്ണവമെന്നാൽ മഹാസമുദ്രമെന്നാണർഥം. സമുദ്രത്തിന്റെ അലകളുടെ സഞ്ചാരത്തിന് സമാനമാണ് ജലാർണവത്തിന്റെ രാഗാലാപനപദ്ധതി.


</doc>
<doc id="54520" url="https://ml.wikipedia.org/wiki?curid=54520" title="കൊരട്ടി ഗ്രാമപഞ്ചായത്ത്">
കൊരട്ടി ഗ്രാമപഞ്ചായത്ത്

കേരളത്തിലെ തൃശൂർ ജില്ലയിലെ മുകുന്ദപുരം താലൂക്കിൽ, ചാലക്കുടിയിൽ നിന്ന് അഞ്ച് കിലോമീറ്റർ തെക്ക് മാറി ദേശീയപാതക്കരുകിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് കൊരട്ടി ഗ്രാമപഞ്ചായത്ത്. കൊരട്ടിയാണ് ഗ്രാമപഞ്ചായത്തിന്റെ ആസ്ഥാനം.



കേരളത്തിലെ ഗ്രാമപഞ്ചായത്തുകളുടെ പട്ടിക



</doc>
<doc id="54529" url="https://ml.wikipedia.org/wiki?curid=54529" title="ചലനാട്ട">
ചലനാട്ട

കർണാടക സംഗീതത്തിലെ 36ആം മേളകർത്താരാഗമാണ് ചലനാട്ട.
ഋതുചക്രത്തിലെ രാഗമാണിത്.
ഗംഭീര നാട്ട,നാട്ട ഇവയാണ് പ്രധാനപ്പെട്ട ജന്യരാഗങ്ങൾ


</doc>
<doc id="54530" url="https://ml.wikipedia.org/wiki?curid=54530" title="ഝാലവരാളി">
ഝാലവരാളി

കർണാടകസംഗീതത്തിലെ 39ആം മേളകർത്താരാഗമാണ് ഝാലവരാളി
ഋഷിചക്രത്തിലെ രാഗമാണിത്.


</doc>
<doc id="54533" url="https://ml.wikipedia.org/wiki?curid=54533" title="പോളി സിസ്റ്റിക്‌ ഓവറി ഡിസീസ്‌">
പോളി സിസ്റ്റിക്‌ ഓവറി ഡിസീസ്

ലൈംഗിക ഹോർമോണുകളുടെ അസന്തുലിതാവസ്ഥ കാരണം പെൺകുട്ടികളിലും സ്ത്രീകളിലും അണ്ഡാശയങ്ങളിൽ (ഓവറികളിൽ) നിരവധി കുമിളകൾ (സിസ്റ്റുകൾ) കാണപ്പെടുന്ന സ്ഥിതിവിശേഷം.1935-ൽ സ്റ്റീൻ ലവന്താൾ ആദ്യമായി വൈദ്യശാസ്ത്ര മാസികയിൽ റിപ്പോർട്ടു ചെയ്തതിനാൽ സ്റ്റീൻ ലവന്താൾ സിൻഡ്രോം എന്നു വിളിക്കപ്പെട്ടു. ഇപ്പോൾ പി.സി.ഓ.ഡി. എന്ന ചുരുക്കപ്പേർ വ്യവഹരിക്കപ്പെടുന്നു.

പുരുഷ ഹോർമോണുകളുടെ അളവു കൂടുന്നതാണു കാരണം. ഇത് പ്രധാനമായും ജീവിത ശൈലിയുമായി ബന്ധപ്പെട്ടിരിക്കുന്നു. അമിതഭക്ഷണം, വ്യായമക്കുറവ്‌ എന്നിവ ഈ അവസ്ഥക്കു കാരണങ്ങളാണ്‌. അണ്ഡവിസർജ്ജനം നടക്കാതെ വരുന്നതാണ്‌ ലക്ഷണങ്ങൾക്കു കാരണം. ഇൻസുലിൻ ഹോർമോണിന്റെ പ്രവർത്തനക്ഷമത കുറയുന്നു.(ഇൻസുലിൻ റസിസ്റ്റൻസ്‌)

ലോകത്തിൽ എല്ലാ പ്രദേശങ്ങളിലും ഈ സ്ഥിതിവിശേഷം കാണപ്പെടുന്നു. ഉൽപ്പാദനക്ഷമതയുടെ കാലഘട്ടത്തിലുള്ള 4 ശതമാനം ആൾക്കാരിൽ ഈ സ്ഥിതിവിശേഷം കാണപ്പെടുന്നു. ഏഷ്യാക്കാരിൽ സംഭാവ്യത കൂടുതലാണ്‌. അണ്ഡാശയം 2-5 ഇരട്ടി വലിപ്പത്തിൽ കാണപ്പെടും. 8-10 മില്ലി മീറ്റർ വലിപ്പത്തിലുള്ള നിരവധി കുമിളകൾ അണ്ഡാശയത്തിൽ ഉപരിതലത്തിനു സമീപം കാണപ്പെടും.

ലക്ഷണങ്ങൾ കൊണ്ടു മാത്രം രോഗനിർണ്ണയം ചെയ്യാൻ കഴിഞ്ഞേക്കാം. അൾട്രസൗണ്ട്‌ പരിശോധന, ലൈംഗിക ഹോർമോണുകളുടെ അളവു നിർണ്ണയം, 

ലക്ഷണത്തിനനുസരിച്ചു ചികിൽസ വ്യത്യസ്തമാണ്‌. പൊണ്ണത്തടിയുണ്ടെങ്കിൽ തൂക്കം കുറയ്ക്കണം.. രോമവളർച്ചക്കു സ്പൈറണോലാക്റ്റോൺ, ആർത്തവക്രമീകരണത്തിന്‌ ഹോർമോൺ മിശ്രിതഗുളികകൾ അല്ലെങ്കിൽ ഗർഭനിരോധന ഗുളികകൾ, ക്ലോമിഫിൻ ഗുളികകൾ, പ്രമേഹചികിൽസക്കുള്ള ഗുളികകൾ, ലാപ്പറോസ്കോപ്പി,അണ്ഡാശയത്തിന്റെ ഭാഗം എടുത്തു കളയൽ തുടങ്ങിയവയാണ് പ്രധാന മാർഗ്ഗങ്ങൾ

പി.സി.ഓ.ഡി. മെറ്റബോളിക്‌ സിൻഡ്രോമിന്റെ ആദ്യ ലക്ഷണമാണ്‌. ഭാവിയിൽ പ്രമേഹം, രക്തസമ്മർദ്ദം എന്നിവ ഉടലെടുക്കാം. ഇത്തരക്കാരിൽ ഭാവിയിൽ ഗർഭാശയഭിത്തിയിൽ അർബുദബാധ (എൻഡോമെറ്റ്രിയൽ കാൻസർ)കൂടുതലായി കാണപ്പെടുന്നു.
പൊക്കത്തിനാനുസരിച്ചു തൂക്കം നിയന്ത്രിക്കുക. വീട്ടിലുണ്ടാക്കുന്ന ഭക്ഷണം മാത്രം കഴിക്കുക. ബേക്കറി ഭക്ഷണം ഫാസ്റ്റ്‌ ഫുഡ്‌ എന്നിവ ഒഴിവാക്കുക. ക്രമമായി വ്യായാമം ചെയ്യുക. സ്കിപ്പിംഗ്‌(വള്ളിയിൽ ചാട്ടം പെൺകുട്ടികൾക്കു നല്ല വ്യായാമം ആണ്‌.

1.Jeffcoate's Principals of Gynecology 5th Edn V.R.Tindal Butterworth-Heinemann 1987

2. Text Book of Gynecology D.C.Duta Central,Calcutta 3rd Edn 2001



</doc>
<doc id="54544" url="https://ml.wikipedia.org/wiki?curid=54544" title="വിജയ് അമൃതരാജ്">
വിജയ് അമൃതരാജ്

ഒരു മുൻ ഇന്ത്യൻ ടെന്നീസ് കളിക്കാരനും, കായിക വ്യാഖ്യാതാവും, നടനുമാണ് വിജയ് അമൃതരാജ്. (തമിഴ്: விஜய் அமிர்தராஜ், ജനനം December 14, 1953) 

[[ചെന്നൈ|] മാഗീ ധൈര്യം, റോബർട്ട് അമൃതരാജ് ദമ്പതികളുടെ മകനായി [[ചെന്നൈ]]യിലാണ് വിജയ് ജനിച്ചത്. വിജയും സഹോദരന്മരുമായ [[ആനന്ദ് അമൃതരാജ്]], [[അശോക് അമൃതരാജ്]] എന്നിവരാണ് ഇന്ത്യയെ പ്രതിനിധീകരിച്ച് അന്താരാഷ്ട്ര ടെന്നീസ് കളിച്ചത്. 1976 ൽ , വിജയ് - ആനന്ദ് സഖ്യം [[വിംബിൾഡൺ]] ചാമ്പ്യൻഷിപ്പിൽ പുരുഷവിഭാഗം സെമി ഫൈനലിൽ എത്തിയിരുന്നു. 

1970 ലാണ് ആദ്യ അന്താരാഷ്ട്ര ടെന്നീസ് വിജയ് കളിച്ചത്. പക്ഷേ പറയപ്പെടാവുന്ന ഒരു നേട്ടം ഉണ്ടായത് 1973 ൽ രണ്ട് ഗ്രാന്റ്സ്ലാം ടൂർണ്ണമെന്റിൽ ക്വാർട്ടർ ഫൈനലിൽ എത്തിയതോടെ ആണ്. [[വിംബിൾഡൺ]], [[യു.എസ്. ഓപ്പൺ]] ടൂർണ്ണമെന്റുകളിൽ പറയപ്പെടാവുന്ന നേട്ടം അദ്ദേഹം കൈവരിച്ചു. 


ഒരു നടൻ എന്ന രീതിയിലും വിജയ് പ്രശസ്തി നേടിയിട്ടുണ്ട്. പ്രമുഖ [[ജെയിംസ് ബോണ്ട്]] ചിത്രമായ ഒക്ടോപ്പസി എന്ന ചിത്രത്തിൽ [[റോജർ മൂറി]]യുടെ ഒപ്പം അഭിനയിച്ചിട്ടുണ്ട്. 
ഒരു കായിക വ്യാഖ്യാതാവ് എന്ന നിലയിലും പ്രശസ്തനാണ് വിജയ്. 

വിജയ് തന്റെ ഭാര്യയായ ശ്യാമളയോടൊപ്പം [[കാലിഫോർണിയ|കാലിഫോർണിയയിൽ]] താമസിക്കുന്നു. കൂടെ മകൻ പ്രകാശ് അമൃതരാജും , വിക്രം അമൃതരാജും താമസിക്കുന്നു. 

[[വർഗ്ഗം:1953-ൽ ജനിച്ചവർ]]
[[വർഗ്ഗം:ജീവിച്ചിരിക്കുന്ന പ്രമുഖർ]]
[[വർഗ്ഗം:ഡിസംബർ 14-ന് ജനിച്ചവർ]]

[[വർഗ്ഗം:ഇന്ത്യൻ ടെന്നീസ് കളിക്കാർ]]
[[വർഗ്ഗം:അർജ്ജുന പുരസ്കാരം ലഭിച്ചവർ]]

</doc>
<doc id="54550" url="https://ml.wikipedia.org/wiki?curid=54550" title="പി.എസ്. ദിവാകർ">
പി.എസ്. ദിവാകർ

മലയാളചലച്ചിത്രലോകത്തെ ഒരു ആദ്യകാല സംഗീത സം‌വിധായകനാണ് പി.എസ്. ദിവാകർ. തമിഴ്, മലയാളം, കന്നട, സിംഹള തുടങ്ങിയ ഭാഷകളിൽ സംഗീതസംവിധായകനായി പ്രവർത്തിച്ചു.

വേലുപ്പിള്ളയുടേയും ദേവകിയമ്മയുടേയും മകനായി തിരുവനന്തപുരത്ത് ജനിച്ചു. കന്യാകുമാരി ജില്ലയിലെ പത്മനാഭപുരത്തായിരുന്നു കുട്ടിക്കാലം. ചെറുപ്പം മുതൽ നാടകങ്ങളിൽ പാടിയും അഭിനയിച്ചും മദ്രാസ്സിൽലെത്തിച്ചേർന്നു. 1935-ഇൽ മേനക എന്ന തമിഴ് സിനിമയുമായി ബന്ധപ്പെട്ട് പ്രവർത്തിച്ചു. പിന്നീട് സംഗീതമഭ്യസിക്കുകയും സാക്സഫോൺ വായനയിൽ വൈദഗ്ദ്ധ്യം നേടുകയും ചെയ്തു. പിന്നണിഗാനവിഭാഗം സാങ്കേതികമായി മലയാളചലച്ചിത്രത്തിൽ ആദ്യമായി അവതരിപ്പിച്ച "നിർമ്മല" എന്ന ചലച്ചിത്രത്തിന്റെ സംഗീതസംവിധായക ചുമതല ഇ.ഐ വാരിയരോടൊപ്പം ഏറ്റെടുത്തു. കൊച്ചി സ്വദേശികളായ റ്റി കെ ഗോവിന്ദ റാവുവിനേയും സരോജിനി മേനോനേയും പി ലീലയോടൊപ്പം ഇതിൽ പിന്നണിഗായകരാക്കി. മലയാളത്തിലെ പ്രമുഖകവി ജി. ശങ്കരക്കുറുപ്പിന്റെ വരികളായിരുന്നു ഇദ്ദേഹം "നിർമ്മല"യ്ക്കു വേണ്ടി ചിട്ടപ്പെടുത്തിയത്. 
ഭാര്യ - ശ്രീമതി ഓമനത്തങ്കച്ചി മക്കൾ- രണ്ട് പെണ്മക്കൾ (വിവാഹിതർ)



</doc>
<doc id="54556" url="https://ml.wikipedia.org/wiki?curid=54556" title="കോട്ടയം മെഡിക്കൽ കോളേജ്">
കോട്ടയം മെഡിക്കൽ കോളേജ്

കേരളത്തിൽ സ്ഥാപിതമായ മൂന്നാമത്തെ മെഡിക്കൽ കോളേജ്‌ ആണ് കോട്ടയം മെഡിക്കൽ കോളേജ്. 1961-ൽ ഇതിന്റെ പ്രവർത്തനം ആരംഭിച്ചു. 

വാഴൂർ എം.എൽ. എ. യും ആരോഗ്യവകുപ്പു മന്ത്രിയുമായിരുന്ന വൈക്കം വേലപ്പൻ ആണ് ഈ പദ്ധതിക്ക് തുടക്കം ഇട്ടത്. ഏറ്റുമാനൂർ എം.എൽ.എ. ആയിരുന്ന ജോർജ്ജ് ജോസഫ്‌ പൊടിപാറയുടെ പരിശ്രമത്താൽ അദ്ദേഹത്തിന്റെ മണ്ഡലത്തിൽ പെട്ട ആർപ്പൂക്കരയിൽ മെഡിക്കൽ കോളേജ് സ്ഥാപിക്കപ്പെട്ടു. സ്പെഷ്യൽഓഫീസ്സറായി നിയമിതനായ ഡോ.സി.എം. ഫ്രാൻസ്സിസ്‌ ആയിരുന്നു ആദ്യ പ്രിൻസിപ്പാൾ.

1961 ന് തിരഞ്ഞെടുക്കപ്പെട്ട ആദ്യബാച്ച്‌ ഒന്നര വർഷകാലവും 1962 ലെ രണ്ടാം ബാച്ച്‌ ആറുമാസ്സക്കാലവും തിരുവനന്തപുരം മെഡിക്കൽ കോളേജിലാണ്‌ പഠനം നടത്തിയത്‌. കോളേജിന്റെ ഔപചാരിക ഉദ്ഘാടനം 1962 ഡിസംബർ 3 ന്‌ അന്നത്തെ മുഖ്യമന്ത്രി ആർ.ശങ്കർ നിർവ്വഹിച്ചു. പ്രിൻസിപ്പാൾ സി.എം.ഫ്രാൻസിസ്‌ ആയിരുന്നു ഫിസിയോളജി വിഭാഗം മേധാവി. ഡോ.മൊഹന്തി(കട്ടക്ക്‌) അനാട്ടമി വിഭാഗത്തിന്റേയും ഡോ.യഗ്ന നാരായണ അയ്യർ ബയോകെമിസ്റ്ററി വിഭാഗത്തിന്റേയും മേധാവികളായിരുന്നു. ഡോ.കല്യാണി(ഫാർമക്കോളജി), ഡോ.ബാലരാമൻ(പാത്തോളജി), ഡോ.ജയരാമപണിക്കർ (ബാക്റ്റീരിയോളജി), ഡോ.ഐസ്സക്‌ ജോസഫ്‌ (പ്രവന്റീവ്‌ മെഡിസിൻ), ഡോ.പരമേശ്വരൻ(മെഡിസിൻ), ഡോ.എൻ.ബലസലം(സർജറി) , ഡോ. മേരി ഫിലിപ്സ്‌(മമ്മി), ഡോ.എൽസൈ ഫിലിപ്സ്‌(പീഡിയാട്റിക്സ്‌), ഡോ.ടി.ജെ .ജോസഫ്‌(നേത്രം), ഡോ.ജയ് തിലകൻ(ഇ.എൻ.ടി), ഡോ.കെ.എൻ.പിള്ള(ടി.ബി) തുടങ്ങിയവരായിരുന്നു ആദ്യകാല മേധാവികൾ.

ആദ്യകാല ക്ലിനിക്കൽ പരിശീലനം കോട്ടയം ജില്ല ആശുപത്രിയിലായിരുന്നു. ഡോ.പരമേശ്വരനായിരുന്നു ആദ്യ സൂപ്രണ്ട്‌. എം.എം ജോസഫ്‌ ആയിരുന്നു കോളേജ്‌ യൂണിയന്റെ ആദ്യ ചെയർമാൻ . 1970 ൽ ആർപ്പൂക്കരയിൽ ആശുപത്രി സൗകര്യം ഉണ്ടാകുകയും, തുടർന്നു സ്ഥലപ്പേർ ഗാന്ധിനഗർ എന്നാകുകയും ചെയ്തു.



കെ.എം.സി. അലുമിനി സോവനീർ 2002ൽ പ്രസി ദ്ധീകരിച്ചത്.



</doc>
<doc id="54561" url="https://ml.wikipedia.org/wiki?curid=54561" title="കേരളത്തിലെ മെഡിക്കൽ കോളേജുകളുടെ പട്ടിക">
കേരളത്തിലെ മെഡിക്കൽ കോളേജുകളുടെ പട്ടിക


മെഡിക്കൽ കൗൺസിൽ ഓഫ് ഇന്ത്യ വെബ് സൈറ്റ്


</doc>
<doc id="54564" url="https://ml.wikipedia.org/wiki?curid=54564" title="നിക്കരാഗ്വ">
നിക്കരാഗ്വ

മദ്ധ്യ അമേരിക്കയിലെ ഏറ്റവും വലിയ രാജ്യമാണ് നിക്കരാഗ്വ (ഔദ്യോഗികമായി റിപ്പബ്ലിക് ഓഫ് നിക്കരാഗ്വ). ഒരു പ്രാതിനിധ്യ ജനാധിപത്യ രാജ്യമാണിത്. വടക്ക് ഹോണ്ടുറാസ്, തെക്ക് കോസ്റ്റ റീക്ക എന്നീ രാജ്യങ്ങളുമായി അതിർത്തി രൂപവത്കരിക്കുന്നു. പടിഞ്ഞാറ് ശാന്തസമുദ്രവും കിഴക്ക് കരീബിയൻ കടലും സ്ഥിതി ചെയ്യുന്നു. ഭൂമദ്ധ്യരേഖയിൽ നിന്നും 11 ഡിഗ്രീ വടക്കാണ് ഉത്തരാർദ്ധഗോളത്തിൽ ഉഷ്ണമേഖലയിൽ ഉൾപ്പെടുന്ന ഈ രാജ്യത്തിന്റെ സ്ഥാനം. മനാഗ്വ ആണ് തലസ്ഥാനം. 129,494 ചതുരശ്ര കിലോമീറ്റർ വിസ്തൃതിയുള്ള നിക്കരാഗ്വയിലെ ജനസംഖ്യ ഏകദേശം 5,603,000 ആണ്.

ഭൂപ്രകൃതിയനുസരിച്ച് നിക്കരാഗ്വയെ മൂന്നു പ്രധാന മേഖലകളായി വിഭജിച്ചിരിക്കുന്നു. 1. പസിഫിക് മേഖല, 2. മധ്യ ഉന്നതതടങ്ങൾ, 3. കരീബിയൻ മേഖല. പ്രധാനമായും ഉഷ്ണമേഖലാ കാലാവസ്ഥ അനുഭവപ്പെടുന്ന ഭൂപ്രദേശമാണ് നിക്കരാഗ്വ.

ഹോണ്ടുറാസ് മുതൽ കോസ്റ്ററിക്ക വരെ വ്യാപിച്ചിരിക്കുന്ന താരതമ്യേന ഉയരം കുറഞ്ഞ ഭൂപ്രദേശമാണ് പസിഫിക് മേഖല. സജീവമായവ ഉൾപ്പെടെ നിരവധി അഗ്നിപർവതങ്ങളുടെ സാന്നിധ്യത്താൽ ശ്രദ്ധേയമാണിവിടം. ഈ മേഖലയുടെ മധ്യ, ദക്ഷിണ പ്രദേശങ്ങളിൽ യഥാക്രമം മനാഗ്വ തടാകവും നിക്കരാഗ്വതടാകവും സ്ഥിതി ചെയ്യുന്നു. പസിഫിക് തീരത്തോടടുത്ത പ്രദേശങ്ങളിൽ 910 മീ. വരെ ഉയരമുള്ള ചെറുപർവതങ്ങൾ കാണാം. രാജ്യത്തെ ഒട്ടുമിക്ക വൻനഗരങ്ങളും, വിസ്തൃത കൃഷിപ്പാടങ്ങളും ഈ മേഖലയിലാണ് കേന്ദ്രീകരിച്ചിരിക്കുന്നത്.

ഈ പ്രദേശത്ത്, വർഷത്തിൽ 150 സെ.മീ. വരെ മഴ ലഭിക്കുന്നു. മേയ് മുതൽ നവംബർ വരെയാണ് മഴക്കാലം. 27 °C. ആണ് താപനിലയുടെ ശരാശരി.

നിക്കരാഗ്വയിലെ ഏറ്റവും ഉയരം കൂടിയതും ഏറ്റവും തണുപ്പ് അനുഭവപ്പെടുന്നതുമായ പ്രദേശമാണിത്. സു. 2,107 മീ. വരെ ഉയരമുള്ള, രാജ്യത്തെ ഏറ്റവും ഉയരംകൂടിയ കൊടുമുടി, പികോ മൊഗോട്ടൊൺ (Pico mogoton) സ്ഥിതിചെയ്യുന്നത് ഇവിടെയാണ്. മധ്യ ഉന്നതതടപ്രദേശത്തിന്റെ ഒട്ടുമിക്ക പ്രദേശങ്ങളിലും, പ്രത്യേകിച്ച് പർവതചരിവുകളിൽ വനങ്ങൾ സമൃദ്ധമാണ്. പർവതങ്ങൾക്കു മധ്യേ താഴ്വരകളും സർവസാധാരണമാണ്.

മധ്യഉന്നത തടങ്ങളുടെ മിക്കപ്രദേശങ്ങളിലും വർഷത്തിൽ 250 സെ.മീ. വരെ ശരാശരി മഴ ലഭിക്കുന്നു. കൃഷിയാണ് ഈമേഖലയിലെ മുഖ്യ ഉപജീവനമാർഗം. പസിഫിക് മേഖലയെപ്പോലെ മേയ്-നവംബർ കാലയളവിലാണ് ഇവിടെയും നല്ല മഴ ലഭിക്കുന്നത്. 16 °C-നും. 21 °C-നും, മധ്യേയാണ് താപനിലയുടെ ശരാശരി.

ഭൂരിഭാഗവും നിരപ്പാർന്ന ഭൂപ്രകൃതി പ്രദർശിപ്പിക്കുന്ന കരീബിയൻ മേഖല പടിഞ്ഞാറേക്ക് ചരിഞ്ഞിറങ്ങുന്ന ചുരുക്കം ചില ഉന്നതതടങ്ങളാൽ സവിശേഷമാണ്. മധ്യ ഉന്നതതടങ്ങളിൽ നിന്നും ഉദ്ഭവിച്ചൊഴുകുന്ന നദികളിൽ ഭൂരിഭാഗവും കരീബിയൻ മേഖലയെ ജലസിക്തമാക്കിക്കൊണ്ടു പ്രവഹിക്കുന്നതിനാൽ ഈ പ്രദേശം ജലസമൃദ്ധിയാൽ അനുഗൃഹീതമാണ്. നദീതടങ്ങൾ മിക്കവയും കൃഷിയിടങ്ങളായി വികസിച്ചിരിക്കുന്നു. മിക്കയിടങ്ങളിലും ഹരിതസാന്ദ്രമായ മഴക്കാടുകൾ കാണാം. ഈ പ്രദേശത്തിന്റെ വടക്കോട്ട് വരുന്തോറും, മഴക്കാടുകൾ പുൽമേടുകൾക്കും പാം, പൈൻ വനങ്ങൾക്കും വഴിമാറുന്നു. തീരത്തോടടുത്ത് നിരവധി ചെറുദ്വീപുകളും സ്ഥിതി ചെയ്യുന്നുണ്ട്.

വാണിജ്യവാതങ്ങളിൽ നിന്നാണ് പ്രധാനമായും കരീബിയൻ മേഖലയിൽ മഴ ലഭിക്കുന്നത്. മിക്കപ്പോഴും വർഷകാലത്തുടനീളം മഴലഭിക്കുന്ന ഈ മേഖലയുടെ ശ.ശ. വർഷപാതം 420 സെ.മീ. ആണ്, താപനിലയുടെ ശ.ശ. 27 °Cഉം. 

സങ്കരവർഗത്തിൽപ്പെടുന്ന മെസ്റ്റിസോ വംശജരാണ് നിക്കരാഗ്വ ജനസംഖ്യയിലെ ഭൂരിപക്ഷവും. മധ്യ-അമേരിക്കൻ രാഷ്ട്രങ്ങളിലെ സ്പാനിഷ്-അമേരിക്കൻ വംശജരുടേതിന് ഏറെക്കുറെ സമാനമാണ് മെസ്റ്റിസോ വംശജരുടെ ജീവിതരീതി, ജനസംഖ്യയുടെ ഭൂരിഭാഗത്തിലധികവും റോമൻ കത്തോലിക്കവിശ്വാസികളും മാതൃഭാഷയായി സ്പാനിഷ് സംസാരിക്കുന്നവരുമാണ്. ഇന്ത്യൻ ഭാഷകൾ സംസാരിക്കുന്ന വളറെ ചെറിയൊരു ശതമാനം ഇന്ത്യൻ വംശജരും നിക്കരാഗ്വയിലുണ്ട്. കരീബിയൻ തീരത്തോടടുത്ത പ്രദേശങ്ങളെയാണ് ഇവർ അധിവസിക്കുന്നത്. 1980-കളിൽ ഉണ്ടായ ചില ഗവൺമെന്റ് വിരുദ്ധപ്രവർത്തനങ്ങളിൽ ഇവരിൽ ചില വിഭാഗങ്ങൾ പങ്കെടുത്തിരുന്നതിനാൽ, ഗവൺമെന്റ് ഈ വിഭാഗങ്ങളെ രാജ്യത്തിന്റെ ഉൾപ്രദേശങ്ങളിലേക്ക് മാറ്റിപ്പാർപ്പിക്കുകയും 1985-ൽ ഇവരിൽ ചില വിഭാഗങ്ങളെ ഇന്ത്യയിലേക്ക് മടങ്ങിവരാൻ അനുവദിക്കുകയും ചെയ്യുകയുണ്ടായി. കറുത്തവർ, കറുത്തവരുടെയും ഇന്ത്യൻ വംശജരുടെയും സങ്കരവംശജർ തുടങ്ങിയ വിഭാഗങ്ങളും കരീബിയൻ പ്രദേശത്ത് നിവസിക്കുന്നുണ്ട്.
നിക്കരാഗ്വൻ ജനസംഖ്യയുടെ മൂന്നിൽ ഒന്നും ദരിദ്രകർഷകരാണ്. പസിഫിക് മേഖലയിലെ കർഷകർ അധികവും സ്വന്തം ഭൂമിയിൽ കൃഷിചെയ്യുന്നവരോ, സഹകരണ-ഗവൺമെന്റ് കൃഷിയിടങ്ങളിൽ തൊഴിൽ ചെയ്യുന്നവരോ ആകുന്നു. ഉയർന്ന താപനില അനുഭവപ്പെടുന്ന പ്രദേശങ്ങളിലെ തദ്ദേശവാസികളധികവും, പനയോലകൊണ്ടോ ലോഹത്തകിടുകൾ കൊണ്ടോ നിർമിച്ചിട്ടുള്ള മേൽക്കൂരയോടുകൂടിയ വീടുകളിൽ താമസിക്കുന്നു. എന്നാൽ തണുപ്പനുഭവപ്പെടുന്ന മേഖലയിൽ, പ്രത്യേകിച്ചും മധ്യഉന്നതതടങ്ങളിലെ കർഷകരും മറ്റു ജനവിഭാഗങ്ങളും പ്രധാനമായും കളിമണ്ണും ഓടും കൊണ്ടുനിർമിച്ച വീടുകളിലാണ് താമസിക്കുന്നത്. ഈ കരീബിയൻ മേഖലയിൽ അധിവസിക്കുന്ന കറുത്തവരും, ഇന്ത്യൻ വംശജരും കൃഷി, മത്സ്യബന്ധനം, ഖനനം, എന്നിവയെ പ്രധാന ഉപജീവനമാർഗങ്ങളായി സ്വീകരിച്ചിരിക്കുന്നു.

ആറിനും പന്ത്രണ്ടിനും മധ്യേപ്രായമുള്ള എല്ലാ കുട്ടികൾക്കും നിക്കരാഗ്വ ഭരണഘടന നിർബന്ധിത വിദ്യാഭ്യാസം അനുശാസിക്കുന്നു. എന്നാൽ 1980-നുശേഷം മാത്രമേ വിദ്യാഭ്യാസരംഗത്ത് രാജ്യത്തിന് നിർണായകമായ പുരോഗതി കൈവരിക്കാൻ കഴിഞ്ഞുള്ളൂ. ഗ്രാമീണമേഖലയിലെ വിദ്യാഭ്യാസ സ്ഥാപനങ്ങളുടെ അപര്യാപ്തത രാജ്യത്തിന്റെ വിദ്യാഭ്യാസ പുരോഗതിക്കു ഇപ്പോഴും വെല്ലുവിളി സൃഷ്ടിക്കുന്നു. ഗ്രാമീണതലത്തിൽ വിദ്യാഭ്യാസം വ്യാപിപ്പിക്കുന്നതിനും സാക്ഷരതാ നിരക്ക് വർധിപ്പിക്കുന്നതിനും ഗവൺമെന്റ് പ്രത്യേക പദ്ധതികൾ തന്നെ ആവിഷ്കരിച്ചു നടപ്പിലാക്കിവരുന്നു. മൂന്നു സർവകലാശാലകൾ രാജ്യത്തിന്റെ ഉന്നതവിദ്യാഭ്യാസരംഗത്ത് സേവനമനുഷ്ഠിക്കുന്നു. 1812-ൽ സ്ഥാപിതമായ നിക്കരാഗ്വ ദേശീയ സർവകലാശാലയാണ് ആദ്യത്തെ സർവകലാശാല. 22,000-ത്തിലധികം വിദ്യാർഥികൾ ഈ സർവകലാശാലയുടെ കീഴിൽ പഠിക്കുന്നുണ്ട്.

പസിഫിക് മേഖലയിലെ സമൃദ്ധമായ വളക്കൂറുള്ള മണ്ണാണ് നിക്കരാഗ്വയുടെ പ്രധാന പ്രകൃതിവിഭവം. ഈ മേഖലയിലെ സജീവമായ അഗ്നിപർവതങ്ങളിൽനിന്നും അടിഞ്ഞുകൂടിയ ചാരനിക്ഷേപം ഇവിടത്തെ മണ്ണിന്റെ ഗുണമേന്മ വർധിപ്പിക്കുന്നതിൽ നിർണായക പങ്കുവഹിക്കുന്നു. മൊത്തം ഭൂനികുതിയുടെ പത്തുശതമാനം മാത്രമേ കൃഷിക്ക് ഉപയുക്തമാക്കിട്ടുള്ളുവെങ്കിലും കൃഷിയാണ് രാജ്യത്തെ മുഖ്യ ധനാഗമമാർഗം. നിക്കരാഗ്വയുടെ സമ്പദ്ഘടനയുടെ അടിത്തറയും കൃഷിതന്നെ. രാജ്യത്തിന്റെ പല ഭാഗങ്ങളിൽ നിന്നായി ചെമ്പ്, സ്വർണം, വെള്ളി എന്നിവയും ചെറിയ തോതിൽ ഖനനം ചെയ്യുന്നുണ്ട്. ഭൂവിസ്തൃതിയുടെ പകുതിയോളം ഭാഗത്തായി വ്യാപിച്ചിരിക്കുന്ന വനങ്ങളും, രാജ്യത്തിന്റെ ധനാഗമമാർഗങ്ങളിൽ സുപ്രധാന പങ്കുവഹിക്കുന്നു. 1979 വരെ രാജ്യത്തെ ഭൂരിഭാഗം ഖനികളുടെയും വനപ്രദേശത്തിന്റെയും ഉടമസ്ഥാവകാശം വിദേശ കമ്പിനികൾക്കായിരുന്നു. എന്നാൽ 1979-ഓടെ ഇവയുടെ നിയന്ത്രണം ഗവൺമെന്റ് ഏറ്റെടുത്തു. 

പരുത്തിയും കാപ്പിയുമാണ് നിക്കരാഗ്വയിലെ മുഖ്യ വാണിജ്യവിളകൾ. പസിഫിക് മേഖലയിലെ താഴ്ന്ന പ്രദേശങ്ങളാണ് പരുത്തിക്കൃഷിയിൽ മുന്നിൽ. മധ്യ ഉന്നതതടങ്ങൾ കാപ്പിക്കൃഷിയിൽ മുന്നിട്ടുനിൽക്കുന്നു. പസിഫിക് മേഖലയിലെ ചില പ്രദേശങ്ങളിലും കാപ്പിക്കൃഷിയുണ്ട്. രാജ്യത്ത് ഉത്പാദിപ്പിക്കുന്ന പരുത്തിയുടെയും കാപ്പിയുടെയും ഭൂരിഭാഗവും കയറ്റുമതി ചെയ്യുന്നു. പസിഫിക് മേഖലയിലെ മറ്റൊരു വിളയാണ് കരിമ്പ്. വാഴപ്പഴം, നെല്ല് എന്നിവയും വ്യാവസായികാടിസ്ഥാനത്തിൽ രാജ്യത്ത് കൃഷി ചെയ്യുന്നുണ്ട്. നിക്കരാഗ്വയിലെ മുഖ്യ ഭക്ഷ്യവിളയായ നെല്ലിനു പുറമേ ചോളം, ബീൻസ് എന്നിവയും വ്യാപകമായി കൃഷി ചെയ്യുന്നുണ്ടെങ്കിലും മധ്യ ഉന്നതതടപ്രദേശങ്ങളിലാണ് ഇവയുടെ കൃഷി പ്രധാനമായും കേന്ദ്രീകരിച്ചിരിക്കുന്നത്.

തലസ്ഥാനനഗരമായ മനാഗ്വയാണ് നിക്കരാഗ്വയുടെ വ്യാവസായികകേന്ദ്രം. രാജ്യത്തെ ഭൂരിഭാഗം വൈദ്യുതോത്പാദന പദ്ധതികളും ഇവിടെയാണ് കേന്ദ്രീകരിച്ചിരിക്കുന്നത്. സംസ്കരിച്ച ആഹാരപദാർഥങ്ങൾ, പാനീയങ്ങൾ, വസ്ത്രങ്ങൾ, സിമെന്റ്, സിഗററ്റ്, തുകൽ ഉത്പന്നങ്ങൾ, പെട്രോളിയം ശുദ്ധീകരണം തുടങ്ങിയവയാണ് ഉത്പാദന വ്യവസായങ്ങളിൽ മുന്നിൽ. രാജ്യത്ത് പ്രവർത്തിക്കുന്ന കമ്പനികളിൽ മൂന്നിലൊന്നും ഗവൺമെന്റിന്റെ നിയന്ത്രണത്തിലാണ്; ശേഷിക്കുന്നവ സ്വകാര്യ-വിദേശ കമ്പിനികളുടെ നിയന്ത്രണത്തിലും.
ജപ്പാനും, മെക്സിക്കോയുമാണ് നിക്കരാഗ്വയുടെ പ്രധാന വാണിജ്യ പങ്കാളികൾ. ഏതാനും പശ്ചിമ യൂറോപ്യൻ രാജ്യങ്ങളും നിക്കരാഗ്വയുമായി വിദേശ വാണിജ്യത്തിൽ പങ്കാളികളായിട്ടുണ്ട്. സെൻട്രൽ അമേരിക്കൻ കോമൺ മാർക്കറ്റിലെ അംഗം കൂടിയാണ് നിക്കരാഗ്വ.
റോഡുകളാണ് നിക്കരാഗ്വയിലെ പ്രധാന ഗതാഗതോപാധികൾ. പസിഫിക് മേഖല റോഡുഗതാഗതത്തിൽ മുന്നിൽ നിൽക്കുന്നു. പാൻ അമേരിക്കൻ ഹൈവേയാണ് രാജ്യത്തെ പ്രധാന ഹൈവേ. റോഡുകളില്ലാത്ത ഗ്രാമപ്രദേശങ്ങളിലെ തദ്ദേശവാസികൾ പ്രധാനമായും കോവർകഴുതകളെയും കാളവണ്ടികളെയുമാണ് ഗതാഗതത്തിനുവേണ്ടി ആശ്രയിക്കുന്നത്. ജനങ്ങളിൽ നൂറിൽ ഒരാൾക്ക് എന്ന നിരക്കിൽ സഞ്ചരിക്കാൻ സ്വന്തമായി കാറുള്ളതായി കണക്കാക്കപ്പെടുന്നു. പസിഫിക് മേഖലയിൽ മാത്രമേ ചുരുങ്ങിയ തോതിലെങ്കിലും റെയിൽ ഗതാഗതം വികിസിച്ചിട്ടുള്ളൂ. മനാഗ്വയിൽ ഒരു അന്തർദേശീയ വിമാനത്താവളവും പ്രവർത്തിക്കുന്നുണ്ട്.

16-ാം ശതകത്തിലെ സ്പാനിഷ് കുടിയേറ്റത്തിനു മുമ്പ് അമേരിന്ത്യൻ ഗോത്രങ്ങളുടെ ആവാസഭൂമിയായിരുന്നു നിക്കരാഗ്വ. ബി.സി. 4000 മുതൽ അമേരിന്ത്യൻ ഗോത്രങ്ങളുടെ വാസകേന്ദ്രങ്ങൾ നിക്കരാഗ്വയിൽ നിലനിന്നിരുന്നതായി പുരാവസ്തു ഗവേഷകർ കണ്ടെത്തിയിട്ടുണ്ട്. അമേരിന്ത്യൻ ഗോത്രങ്ങളിലെ ഏറ്റവും വലിയ വിഭാഗം നിക്കരാവോ എന്ന പേരിലാണ് അറിയപ്പെട്ടത്.

ഇറ്റലിക്കാരനായ ക്രിസ്റ്റഫർ കൊളംബസ് ആണ് നിക്കരാഗ്വയിൽ എത്തിയ ആദ്യത്തെ യൂറോപ്യൻ (1502). ഈ മേഖലയിൽ പര്യവേക്ഷണം നടത്തിയ ഗിൽഗൊൺസാലസ് ദാവില എന്ന സ്പാനിഷുകാരൻ 'നിക്കരാവോ' എന്ന പ്രാദേശിക നാമത്തോട് വെള്ളം എന്നർഥമുള്ള 'ആഗുവ' എന്ന സ്പാനിഷ് വാക്കുകൂടിച്ചേർത്ത് നിക്കരാഗ്വ എന്ന പേരു നല്കി. നിക്കരാഗ്വയിലെ സമ്പത്തും കാലാവസ്ഥയുമായിരുന്നു ദാവില അടക്കമുള്ള സ്പാനിഷുകാരെ ആകർഷിച്ചത്. നിക്കരാഗ്വ പൂർണമായി അധീനപ്പെടുത്തുന്നതിൽ പ്രധാന പങ്കുവഹിച്ച ഫ്രാൻസിസ്കോ ഹെർണാൻദെസ് ദി കൊർദോബ (സ്പാനിഷ് പര്യവേക്ഷകൻ) ഗ്രാനഡ, ലിയോൺ എന്നീ രണ്ട് പട്ടണങ്ങൾ ഇവിടെ സ്ഥാപിച്ചു (1524). സ്പെയിൻ മധ്യഅമേരിക്കയിൽ സ്ഥാപിച്ച ആദ്യകോളനികളിൽ ഒന്നായിരുന്നു നിക്കരാഗ്വ.

നിക്കരാഗ്വയിലെ സ്പാനിഷ് ഗവർണറായിരുന്ന പെദ്രാറിയസിന്റെ (Pedrarias) കാലഘട്ടം (1526-31) നിക്കരാഗ്വൻ ചരിത്രത്തിലെ ഒരു ഇരുണ്ട അധ്യായമായിരുന്നു. ബലപ്രയോഗത്തിലൂടെ തദ്ദേശീയരെ കീഴടക്കിയ ഇദ്ദേഹം സ്പാനിഷ് നിയമങ്ങൾക്കും ആചാരങ്ങൾക്കും പുറമേ റോമൻ കാത്തോലിക്ക മതവും അവർക്കുമേൽ അടിച്ചേല്പിക്കുകയുണ്ടായി. അധിനിവേശകർ വലിയൊരു വിഭാഗം തദ്ദേശീയരെ കൊന്നൊടുക്കുകയും അടിമകളാക്കുകയും ചെയ്തതിനാൽ 17-ാം ശതകത്തോടെ തദ്ദേശീയർ അവിടത്തെ ന്യൂനപക്ഷമായി മാറി.

ചരിത്രപരമായി പല ഘട്ടങ്ങളിലൂടെ കടന്നുപോയതിനു ശേഷമാണ് നിക്കരാഗ്വ ഒരു സ്വതന്ത്ര റിപ്പബ്ലിക്കായി മാറിയത്. 1821-ൽ മറ്റ് മധ്യ അമേരിക്കൻ രാജ്യങ്ങളോടൊപ്പം സ്പെയിനിൽ നിന്നും സ്വാതന്ത്യ്രം പ്രഖ്യാപിച്ച നിക്കരാഗ്വ അവരോടൊപ്പം ചേർന്ന് 'യുണൈറ്റഡ് പ്രോവിൻസസ് ഒഫ് സെൻട്രൽ അമേരിക്ക' എന്ന യൂണിയനു രൂപം നല്കി. എന്നാൽ ഈ യൂണിയനിലെ മറ്റ് അംഗങ്ങളുമായി ഒത്തുപോകുന്നതിൽ പ്രയാസം അനുഭവപ്പെട്ടതിനെത്തുടർന്ന് യൂണിയനിലെ അംഗത്വം പിൻവലിച്ച നിക്കരാഗ്വ 1835-ൽ സ്വതന്ത്ര റിപ്പബ്ലിക്കായി.

സ്വതന്ത്ര റിപ്പബ്ലിക്കായെങ്കിലും അധികാരത്തിൽ മാറിമാറി വന്ന ലിബറൽ-യാഥാസ്ഥിതിക പാർട്ടികളും, അവരുടെ പ്രത്യയശാസ്ത്രത്തിലെ വൈരുദ്ധ്യവും രാജ്യത്ത് രാഷ്ട്രീയ അസ്ഥിരത ഉളവാക്കി. ഇവരുടെ അധികാരമത്സരം രാജ്യത്തെ ആഭ്യന്തരയുദ്ധത്തിലേക്ക് നയിച്ച സാഹചര്യം മുതലെടുത്ത വാക്കർ എന്ന അമേരിക്കക്കാരൻ നിക്കരാഗ്വൻ പ്രസിഡന്റായി സ്വയം അവരോധിച്ചു (1855). ആഭ്യന്തരയുദ്ധത്തിൽ ലിബറൽ കക്ഷിക്കാർക്കു വേണ്ടി പൊരുതാൻ അവരുടെ ക്ഷണം സ്വീകരിച്ചെത്തിയതായിരുന്നു അദ്ദേഹം. 1856 മേയ് 20-ന് വാക്കറുടെ സർക്കാരിനെ നിയമാനുസൃത ഭരണകൂടമായി അമേരിക്ക അംഗീകരിച്ചു. എന്നാൽ പ്രസിഡന്റ് എന്ന നിലയിൽ വാക്കറുടെ ഭരണത്തിനു സ്വേച്ഛാധിപത്യ മാനം കൈവന്നതോടെ ഇദ്ദേഹത്തിനെതിരെയുള്ള തദ്ദേശീയരുടെ എതിർപ്പ് രൂക്ഷമായി. ഈ സാഹചര്യത്തിൽ വിഭാഗീയത മറന്നുകൊണ്ട് ഒന്നിച്ച ലിബറൻ-യാഥാസ്ഥിതിക കക്ഷികൾ അദ്ദേഹത്തെ പുറത്താക്കുന്നതിൽ വിജയിച്ചു. 

ദക്ഷിണനിക്കരാഗ്വയിലൂടെ ഒരു കനാൽ നിർമിച്ച് പസിഫിക്-അത്ലാന്തിക് സമുദ്രങ്ങളെ ബന്ധിപ്പിക്കാനുള്ള പദ്ധതി സ്വീകാര്യമായതോടെ യു.എസ്സിനെ സംബന്ധിച്ച് നിക്കരാഗ്വ ഭൂമിശാസ്ത്രപരമായും വാണിജ്യപരമായും തന്ത്രപ്രധാനമായ രാജ്യമായി മാറിയ കാലഘട്ടമായിരുന്നു 1850-കൾ. നിർദിഷ്ട കനാലിന്റെ പദ്ധതിപ്രദേശം എന്ന നിലയിൽ വമ്പൻ അമേരിക്കൻ കമ്പനികൾ നിക്കരാഗ്വയിൽ മുതൽമുടക്ക് നടത്തിയിരുന്നു. 

1857 മുതൽ 93 വരെ യാഥാസ്ഥിതിക കക്ഷിയാണ് നിക്കരാഗ്വയിൽ അധികാരത്തിലിരുന്നത്. 36 വർഷം നീണ്ടുനിന്ന യാഥാസ്ഥിതിക ഭരണത്തിനു വിരാമമിട്ടുകൊണ്ട് 1893-ൽ ലിബറൽ പാർട്ടിയിലെ സെലയ പ്രസിഡന്റായി. കനാലിന്റെ നിർമിതിയെക്കുറിച്ചുള്ള പ്രശ്നങ്ങൾ യു.എസ്.-നിക്കരാഗ്വ ബന്ധത്തിൽ അസ്വാരസ്യം സൃഷ്ടിച്ചത് ഇദ്ദേഹത്തിന്റെ കാലത്താണ്; കനാൽ നിർമിതിക്കുള്ള അനിയന്ത്രിത അവകാശങ്ങൾ യു.എസ്സിന് നല്കാൻ വിസമ്മതിച്ചത് സെലയയെ അനഭിമതനാക്കി. ഈ സാഹചര്യത്തിൽ അമേരിക്ക സെലയയ്ക്കെതിരെ പ്രതിപക്ഷത്തെ കലാപത്തിനു പ്രേരിപ്പിച്ചത് രാജ്യത്തെ ആഭ്യന്തരയുദ്ധത്തിലേക്ക് നയിക്കുകയുണ്ടായി (1909). 1911-ൽ യാഥാസ്ഥിതിക പ്രസിഡന്റ് ഡയസ് അധികാരത്തിൽ വരുന്നതുവരെ ഇത് തുടർന്നു. നിക്കരാഗ്വയിലെ ഏറ്റവും വലിയ അമേരിക്കൻ കമ്പനിയായ യുണൈറ്റഡ് സ്റ്റേറ്റ്സ്-നിക്കരാഗ്വൻ കൺസെഷനിലെ മുൻ ഉദ്യോഗസ്ഥനായ ഇദ്ദേഹത്തിന്റെ ഗവൺമെന്റിനെ അമേരിക്കൻ ഭരണകൂടവും അംഗീകരിച്ചു. ആഭ്യന്തര യുദ്ധകാലത്ത് അമേരിക്കൻ ബിസിനസ് താത്പര്യങ്ങൾ സംരക്ഷിക്കുന്നതിനും സമാധാനം പുനഃസ്ഥാപിക്കുന്നതിനുമായി യു.എസ്. സേനാംഗങ്ങളെ (Marines) നിക്കരാഗ്വയിലേക്ക് അയച്ചിരുന്നു (1909).
ഡയസിനെതിരെ 1912-ൽ വീണ്ടും ഒരു കലാപം ഉയർന്നുവന്ന പശ്ചാത്തലത്തിൽ ഇദ്ദേഹം യു.എസ്സിന്റെ സഹായം തേടിയതിനെത്തുടർന്ന് കലാപത്തെ അടിച്ചമർത്താൻ മറീനുകൾ വീണ്ടും നിക്കരാഗ്വയിൽ എത്തി (1912). 1909 നും 33-നുമിടയ്ക്ക് ക്രമസമാധാനപാലനത്തിനായി മൂന്നു തവണ (1909-11, 1912-25, 1926-33) മറീനുകളെ യു.എസ്. നിക്കരാഗ്വയിലേക്ക് അയയ്ക്കുകയുണ്ടായി. നിർദിഷ്ട കനാലിന്റെ നിർമിതിക്കായി യു.എസ്സിൽ നിന്നും നിക്കരാഗ്വൻ സർക്കാർ എടുത്ത ലോൺ വീണ്ടെടുക്കുന്നതിനായി നിക്കരാഗ്വയിലെ കസ്റ്റംസ് ഡ്യൂട്ടി ശേഖരിക്കാനുള്ള പദ്ധതിക്കു യു.എസ്. രൂപം നല്കിയത് ഭൂരിപക്ഷം തദ്ദേശീയരിലും വൻ പ്രതിഷേധമുളവാക്കി; ഈ എതിർപ്പിനെ നേരിടാനാണ് 1926-ൽ മറീനുകൾ വീണ്ടും ഇവിടെ എത്തിയത്. (1925-ലെ ഒരു ചെറിയ ഇടവേള ഒഴിച്ചാൽ 21 വർഷം അന്താരാഷ്ട്ര പൊലീസിന്റെ ചുമതല ഇവർ നിർവഹിച്ചു). യു.എസ്സിന്റെ ഇടപെടലിന് ന്യായീകരണമായി വർത്തിച്ചത് മൺറോ സിദ്ധാന്തത്തിന് അനുബന്ധമായി പ്രസിഡന്റ് റൂസ്വെൽറ്റ് ഉന്നയിച്ച വാദമുഖമാണ്. പരിഷ്കൃത രാജ്യമെന്ന നിലയിൽ ലാറ്റിൻ അമേരിക്കൻ രാജ്യങ്ങളിലെ തെറ്റായ ചെയ്തികളെ ചെറുക്കാൻ യു.എസ്സിന് അധികാരമുണ്ട് എന്നായിരുന്നു ഈ വാദഗതിയുടെ അന്തഃസത്ത. നിക്കരാഗ്വ ഏതാണ്ട് അമേരിക്കയുടെ സംരക്ഷിത രാജ്യമായി (protectorate) മാറിയതിലുള്ള പ്രതിഷേധത്തിനു നേതൃത്വം നല്കിയ ജനറൽ സാൻഡിനോ ഒന്നുകിൽ വിദേശ ആധിപത്യത്തിൽ നിന്നും മാതൃഭൂമിയെ മോചിപ്പിക്കുക അല്ലെങ്കിൽ മരിക്കുക എന്ന ആഹ്വാനമാണ് അണികൾക്കു നല്കിയത്. യു.എസ്. മറീനുകൾക്കെതിരെ ഗറില്ലകളെ വ്യാപകമായി ഇവർ ഉപയോഗിച്ചിരുന്നു. നീണ്ടുനിന്ന ഒളിപ്പോരാട്ടത്തിനൊടുവിൽ നിക്കരാഗ്വയിൽ സമാധാനം സ്ഥാപിക്കാനും യു.എസ്സുമായി സൗഹൃദം പുലർത്താനും കെല്പുള്ള ഏത് വ്യക്തിയെയും പിന്തുണയ്ക്കാൻ യു.എസ്. തയ്യാറായി. യു.എസ്. മേൽനോട്ടത്തിൽ നടന്ന 1932-ലെ തെരഞ്ഞെടുപ്പിൽ അവർക്ക് താത്പര്യമുണ്ടായിരുന്ന യാഥാസ്ഥിതിക കക്ഷി പരാജയപ്പെട്ടെങ്കിലും തെരഞ്ഞെടുപ്പ് ഫലത്തെ അംഗീകരിക്കുവാൻ യു.എസ്. തയ്യാറായി. ലിബറൽ കക്ഷിക്കാരനായ സാകാസയായിരുന്നു പ്രസിഡന്റ്. ഈ തെരഞ്ഞെടുപ്പിനുശേഷമാണ് നിക്കരാഗ്വയിൽ നിന്നും മറീനുകളെ യു.എസ്. പിൻവലിച്ചത്; അതേസമയം മറീനുകളുടെ സ്ഥാനത്ത് നിക്കരാഗ്വൻ നാഷണൽ ഗാർഡ് എന്ന പുതിയ സേനയെ സജ്ജമാക്കിയിട്ടാണ് മറീനുകൾ നാട്ടിലേക്ക് മടങ്ങിയത്. 1934-ൽ സാൻഡിനോയെ വധിച്ച നാഷണൽ ഗാർഡ് തലവൻ ജനറൽ അനസ്താസിയോ സൊമോസ സാകാസയെ പുറത്താക്കിക്കൊണ്ട് (1936) സ്വയം പ്രസിഡന്റായി അവരോധിച്ചു. 1979-ൽ ഒരു വിപ്ളവത്തിലൂടെ പുറത്താക്കപ്പെടുന്നതുവരെ സൊമോസ കുടുംബമാണ് നിക്കരാഗ്വ ഭരിച്ചത്. പൊതുമുതൽ യാതൊരു ദീക്ഷയുമില്ലാതെ കൈക്കലാക്കിയ സൊമോസ ഭരണത്തെ ക്ലെപ്റ്റാക്രസി എന്നാണ് ചരിത്രകാരന്മാർ വിശേഷിപ്പിച്ചത്. കമ്യൂണിസ്റ്റുകാരനല്ല എന്ന കാരണത്താൽ ഈ ഏകാധിപതി യു.എസ്സിനും സ്വീകാര്യനായിരുന്നു. അധികാരത്തിന്റെ സുഖലോലുപതയിൽ മുഴുകിക്കഴിഞ്ഞ ഇദ്ദേഹത്തെ 1956-ൽ പെറസ് എന്ന കവി വധിക്കുകയായിരുന്നു. ഇദ്ദേഹത്തിന്റെ പുത്രന്മാരായ ലൂയി, ഡെബോയിൽ എന്നിവരാണ് തുടർന്ന് നിക്കരാഗ്വ ഭരിച്ചത്.

സൊമോസ കുടുംബവാഴ്ചയുടെ ബാക്കിപത്രമായ അഴിമതിയും ക്രമസമാധാനത്തകർച്ചയും ഇടതുപക്ഷ നിക്കരാഗ്വൻ രാഷ്ട്രീയകക്ഷിയായ സാൻഡിനിസ്റ്റ് നാഷണൽ ലിബറേഷൻ ഫ്രണ്ടിന്റെ നേതൃത്വത്തിലുള്ള ജനകീയ കലാപത്തിന് അനുകൂലമായ സാഹചര്യമാണൊരുക്കിയത്. സൊമോസ ഭരണകൂടത്തിനെതിരെ സായുധപോരാട്ടത്തിന് ആഹ്വാനം ചെയ്ത സാൻഡിനിസ്റ്റുകൾ കമ്യൂണിസ്റ്റുകാരായിരുന്നു. 1934-ൽ രക്തസാക്ഷിത്വം വരിച്ച സാൻഡിനോ ആയിരുന്നു സൊമോസ സ്വേച്ഛാധിപത്യത്തിനെതിരെ പോരാടാൻ ഇവരെ പ്രചോദിപ്പിച്ചത്. സാൻഡിനിസ്റ്റുകൾ മനാഗ്വ പിടിച്ചെടുത്തതിനെത്തുടർന്ന് രാജ്യത്തുനിന്നു പലായനം ചെയ്യാൻ ഡെബോയിൽ സൊമോസ നിർബന്ധിതനായി (1978).

1979 മുതൽ 90 വരെ അധികാരത്തിലിരുന്ന സാൻഡിനിസ്റ്റുകൾ, പിന്നീട് 16 വർഷത്തെ നീണ്ട ഇടവേളയ്ക്കുശേഷം 2006-ൽ വീണ്ടും അധികാരത്തിൽ വന്നു. ആദ്യത്തെ കാലയളവിൽ ബാങ്കുകളുടെ ദേശസാത്കരണം, ഭൂപരിഷ്കരണം ഉൾപ്പെടെയുള്ള പരിഷ്കരണങ്ങൾ സാൻഡിനിസ്റ്റ് നേതാവായ ഡാനിയൽ ഒർട്ടേഗയുടെ നേതൃത്വത്തിലുള്ള സർക്കാർ നടപ്പിലാക്കിയെങ്കിലും യു.എസ്സിന്റെ പിന്തുണയോടെ നിക്കരാഗ്വയിലെ സാൻഡിനിസ്റ്റ് വിരുദ്ധർ നടത്തിയ കോൺട്രാ യുദ്ധം നിക്കരാഗ്വൻ സമ്പദ്ഘടനയിൽ ഏല്പിച്ച ആഘാതം കനത്തതായിരുന്നു. നിക്കരാഗ്വ മറ്റൊരു ക്യൂബയാകും എന്ന ആശങ്കയായിരുന്നു സാൻഡിനിസ്റ്റ് ഭരണത്തെ അട്ടിമറിക്കാൻ അമേരിക്കയെ പ്രേരിപ്പിച്ചത്. ഇറാനുമായി അനധികൃതമായി നടത്തിയ ആയുധ ഇടപാടിൽ നിന്നും ലഭിച്ച തുകയാണ് കോൺട്രാകളെ സഹായിക്കുന്നതിന് യു.എസ്. ഉപയോഗിച്ചത്. 1990-ൽ യു.എസ്. പിന്തുണയുള്ള നാഷണൽ ഒപ്പോസിഷൻ യൂണിയൻ അധികാരത്തിൽ വരുന്നതുവരെ കോൺട്രായുദ്ധം തുടർന്നു. ഈ പാർട്ടിയിലെ വയലെറ്റ ചമറോയാണ് സാൻഡിനിസ്റ്റ് നേതാവായ ഡാനിയൽ ഒർട്ടേഗയെ പരാജയപ്പെടുത്തിയത്. സാൻഡിനിസ്റ്റുകളുടെ വിപ്ലവമൂല്യങ്ങൾക്ക് തിളക്കം നഷ്ടപ്പെട്ടതായിരുന്നു പാർട്ടിയെ പരാജയത്തിലേക്ക് നയിച്ചത്.

2001-ലെ തെരഞ്ഞെടുപ്പിൽ ഡാനിയേൽ ഒർട്ടേഗയെ തോല്പിച്ച് കോൺസ്റ്റിറ്റ്യൂഷണൽ ലിബറൽ പാർട്ടി സ്ഥാനാർഥി എന്റിക് ബൊളാഞോസ് പ്രസിഡന്റായി. 2006 ന.-ൽ നടന്ന തെരഞ്ഞെടുപ്പിൽ അമേരിക്കൻ പിന്തുണയുള്ള എഡ്വേർഡോ മോണ്ടിലെപ്രബെയെ പരാജയപ്പെടുത്തിക്കൊണ്ട് ഒർട്ടേഗയുടെ നേതൃത്വത്തിൽ സാന്റഡിനിസ്റ്റ് പാർട്ടി അധികാരത്തിൽ തിരിച്ചെത്തി. നോ: സാൻഡിനിസ്റ്റ

പ്രസിഡൻഷ്യൽ രീതിയിലുള്ള പ്രാതിനിധ്യ ജനാധിപത്യ സംവിധാനമാണ് നിക്കരാഗ്വയിലേത്. രാഷ്ട്രത്തിന്റെ അധികാരം നിയമനിർമ്മാണസഭ, ഭരണനിർവാഹക സമിതി, നീതിന്യായ ഭരണസമിതി, തെരഞ്ഞെടുപ്പ് സമിതി എന്നിങ്ങനെ നാലായി വിഭജിച്ചിരിക്കുന്നു. പ്രസിഡന്റാണ് ഭരണത്തിന്റെയും രാഷ്ട്രത്തിന്റെയും തലവൻ. ഭരണനിർവഹണ അധികാരങ്ങൾ, പ്രസിഡന്റും വൈസ്പ്രസിഡന്റും അടങ്ങുന്ന ഗവൺമെന്റിലും നിയമനിർമ്മാണ അധികാരം ഗവൺമെന്റിലും ദേശീയ അസംബ്ലിയിലും നിക്ഷിപ്തമായിരിക്കുന്നു. പ്രസിഡന്റും ഏകമണ്ഡല ദേശീയ അസംബ്ലി അംഗങ്ങളും അഞ്ചുവർഷത്തെ കാലാവധിയിലേക്കാണ് തെരഞ്ഞെടുക്കപ്പെടുന്നത്. ആകെ 92 അംഗങ്ങൾ ഉൾപ്പെടുന്നതാണ് ദേശീയ അസംബ്ലി. ബഹുകക്ഷി സമ്പ്രദായമാണ് നിക്കരാഗ്വൻ രാഷ്ട്രീയത്തിന്റേത്. കോൺസ്റ്റിറ്റ്യൂഷണലിസ്റ്റ് ലിബറൽ പാർട്ടി, സാൻഡിനിസ്റ്റ് റിനവേഷൻ മൂവ്മെന്റ്. ആൾട്ടർനേറ്റീവ് ഫോർ ചേഞ്ച് തുടങ്ങിയവയാണ് ഇതര പ്രമുഖ രാഷ്ട്രീയ സംഘടനകൾ. നീതിന്യായ നിർവഹണത്തിന്റെ ചുമതല സുപ്രീംകോടതിക്കാണ്. അഞ്ചുവർഷത്തെ കാലാവധിയിലേക്ക് ദേശീയ അസംബ്ളിയാണ് ജഡ്ജിമാരെ തെരഞ്ഞെടുക്കുന്നത്. നീതിന്യായ വ്യവസ്ഥ എക്സിക്യൂട്ടീവിൽ നിന്നും ലെജിസ്ലേറ്റീവിൽ നിന്നും സ്വതന്ത്രമാണ്. ഏഴു മജിസ്ട്രേറ്റുമാർ ഉൾപ്പെടുന്ന സുപ്രീം ഇലക്ടറൽ കൗൺസിലാണ് രാജ്യത്ത് തെരഞ്ഞെടുപ്പ് സംഘടിപ്പിക്കുന്നത്. 15 മേഖലകളായി ഭരണമേഖലയെ വിഭജിച്ചിരിക്കുന്നു.


</doc>
<doc id="54565" url="https://ml.wikipedia.org/wiki?curid=54565" title="നവനീതം">
നവനീതം

കർണാടക സംഗീതത്തിലെ 40ആം മേളകർത്താരാഗമാണ് നവനീതം
ഋഷിചക്രത്തിലുൾപ്പെടുന്ന രാഗമാണിത്.


</doc>
<doc id="54566" url="https://ml.wikipedia.org/wiki?curid=54566" title="പാവനി">
പാവനി

കർണാടക സംഗീതത്തിലെ 41ആം മേളകർത്താരാഗമാണ് പാവനി 
ഋഷിചക്രത്തിലുൾപ്പെടുന്ന രാഗമാണിത്.


</doc>
<doc id="54568" url="https://ml.wikipedia.org/wiki?curid=54568" title="മഞ്ഞക്കറുപ്പൻ">
മഞ്ഞക്കറുപ്പൻ

കേരളത്തിൽ മഞ്ഞക്കിളികളിൽപെട്ട ഒന്നാണ്‌ മഞ്ഞക്കറുപ്പൻ. (ഇംഗ്ലീഷ്: Black-hooded Ooriole) നിറപ്പകിട്ടുകൊണ്ട് ആരെയും ആകർഷിക്കുന്ന ഈ പക്ഷികൾ പ്രജനനകാലത്ത് വളരെ മധുരമായ ശബ്ദത്തിൽ പാടുകയും ചെയ്യും. മഞ്ഞക്കിളിയോട് വളരെയധികം സാമ്യമുള്ള ഈ പക്ഷിക്ക് മൈനയേക്കാളും അല്പം വലിപ്പം ഉണ്ടാകും. കേരളത്തിൽ തന്നെ വർഷം മുഴുവൻ താമസിക്കുകയും ഇവിടെത്തന്നെ പ്രജനനം നടത്തുകയും ചെയ്യുന്നു. സമതലപ്രദേശങ്ങളിൽ ധാരാളം മരങ്ങൾ ഉള്ളിടത്താണ്‌ ഇവ കൂടുതലായും വിഹരിക്കുന്നത്.

ആഫ്രിക്ക മുതൽ ഏഷ്യാഭൂഖണ്ഡം വരെ കാണപ്പെടുന്നു. ദക്ഷിണേന്ത്യയിൽ പ്രജനനകാലത്ത് കൂടുതലായി കാണപ്പെടുന്നുണ്ട്. 

പ്രധാന നിറം വളരെ ശോഭയുള്ള മഞ്ഞയാണ്‌. എന്നാൽ തല, താടി, തൊണ്ട, കഴുത്ത്, മാറീടം എന്നിവിടങ്ങളിലെല്ലാം ഒട്ടാകെ കറുപ്പ് നിറമായിരിക്കും. കൊക്ക് ചുവപ്പ് കലർന്ന പിങ്ക് നിറമാണ്‌. കണ്ണുകൾ ചുവന്നതും മദ്ധ്യത്തിൽ കറുത്ത പുള്ളിയുമുണ്ടായിരിക്കും. പൂവനും പിടയും കാഴ്ചക്ക് ഒരുപോലെയായിരിക്കും. കുഞ്ഞുങ്ങളുടെ താടി, തൊണ്ട, മാറിടം, എന്നിവിടങ്ങളിൽ അനവധി വെള്ള വരകൾ കാണാം. കൊക്ക് ചുവപ്പിനു പകരം കറുത്ത നിറം തന്നെയാണ്‌. 

വനവും വളർത്തുകാടും വളപ്പുകളുമെല്ലാം മഞ്ഞക്കറുപ്പനു പറ്റിയ താവളങ്ങൾ ആണ്‌. എന്നാൽ മലകളിൽ വളരെ ഉയരങ്ങളിലേക്ക് ഇവയെ കാണാൻ സാധിക്കുകയില്ല എങ്കിലും അപൂർവ്വമായി ഇവ വളരെ ഉയരങ്ങളിലേക്ക് പറക്കാറുമുണ്ട്. അല്പം വലിയ ഇലകൾ ഉള്ള മരങ്ങളാണ്‌ ഇവക്ക് പഥ്യം.


</doc>
<doc id="54569" url="https://ml.wikipedia.org/wiki?curid=54569" title="രഘുപ്രിയ">
രഘുപ്രിയ

കർണാടക സംഗീതത്തിലെ 42ആം മേളകർത്താരാഗമാണ് രഘുപ്രിയ
ഋഷിചക്രത്തിലുൾപ്പെടുന്ന രാഗമാണിത്.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54574" url="https://ml.wikipedia.org/wiki?curid=54574" title="ഗവാംബോധി">
ഗവാംബോധി

കർണാടക സംഗീതത്തിലെ 43ആം മേളകർത്താരാഗമാണ് ഗവംബോധി.

വസുചക്രത്തിലാണ് ഈ രാഗം ഉൾപ്പെടുന്നത്.


</doc>
<doc id="54575" url="https://ml.wikipedia.org/wiki?curid=54575" title="ഭവപ്രിയ">
ഭവപ്രിയ

കർണാടക സംഗീതത്തിലെ 44ആം മേളകർത്താരാഗമാണ് ഭവപ്രിയ.
വസുചക്രത്തിൽ ഉൾപ്പെടുന്ന രാഗമാണിത്.
ഭവാനി,മയൂർധ്വനി ഇവയാണ് പ്രധാനജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54576" url="https://ml.wikipedia.org/wiki?curid=54576" title="ഷഡ്വിധമാർഗ്ഗിണി">
ഷഡ്വിധമാർഗ്ഗിണി

കർണാടക സംഗീതത്തിലെ 46ആം മേളകർത്താരാഗമാണ് ഷഡ്വിധമാർഗിണി.

പ്രധാനപ്പെട്ട ജന്യരാഗം തിവ്രവാഹിനി ആണ്

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54577" url="https://ml.wikipedia.org/wiki?curid=54577" title="സുവർണ്ണാംഗി">
സുവർണ്ണാംഗി

കർണാടക സംഗീതത്തിലെ 47ആം മേളകർത്താരാഗമാണ് സുവർണ്ണാംഗി.
ഈ രാഗം വസുചക്രത്തിൽ ഉൾപ്പെടുന്നു.
ആഭിരി,ചന്ദ്രജ്യോതി,സൗവിര എന്നിവ പ്രധാനപ്പെട്ട ജന്യരാഗങ്ങളാണ്.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54578" url="https://ml.wikipedia.org/wiki?curid=54578" title="ദിവ്യമണി">
ദിവ്യമണി

കർണാടക സംഗീതത്തിലെ 48-ആം മേളകർത്താരാഗമാണ്‌ ദിവ്യമണി
വസുചക്രത്തിൽ ഉൾപ്പെടുന്ന രാഗമാണിത്.
ദുന്ദുപ്രിയ,ജീവന്തിനി ഇവയാണ് പ്രധാനജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54582" url="https://ml.wikipedia.org/wiki?curid=54582" title="ധവളാംബരി">
ധവളാംബരി

കർണാടക സംഗീതത്തിലെ 49 ആം മേളകർത്താരാഗമാണ് ധവളാംബരി
അഭിരാമം,ദേവഗിരി ഇവയാണ് പ്രധാനജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54583" url="https://ml.wikipedia.org/wiki?curid=54583" title="നാമനാരായണി">
നാമനാരായണി

കർണാടകസംഗീതത്തിലെ 50ആമത്തെ മേളകർത്താരാഗമാണ് നാമനാരായണി
ബ്രഹ്മചക്രത്തിൽ ഉൾപ്പെടുന്ന രാഗമാണിത്.

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54584" url="https://ml.wikipedia.org/wiki?curid=54584" title="കാമവർദ്ധിനി">
കാമവർദ്ധിനി

കർണാടകസംഗീതത്തിലെ 51ആം മേളകർത്താരാഗമാണ് കാമവർദ്ധിനി.
ഈ രാഗം ബ്രാഹ്മചക്രത്തിൽ ഉൾപ്പെടുന്നു
ദീപക,മന്ഥാരി,ഹംസനാരായണി,ഇന്ദുമതി,കമലാപ്തപ്രിയ ഇവയാണ് പ്രധാനജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54585" url="https://ml.wikipedia.org/wiki?curid=54585" title="രാമപ്രിയ">
രാമപ്രിയ

കർണാടകസംഗീതത്തിലെ 52ആം മേളകർത്താരാഗമാണ് രാമപ്രിയ
ബ്രഹ്മചക്രത്തിൽ ഉൾപ്പെടുന്ന രാഗമാണിത്.
ഹംസഗമനി,ലോകനാരായണി,രാമമനോഹരി ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54592" url="https://ml.wikipedia.org/wiki?curid=54592" title="സെയ്ന്റ് ലൂസിയ">
സെയ്ന്റ് ലൂസിയ

കരീബിയൻ കടലിലെ ഒരു ദ്വീപ് രാജ്യമാണ് സെയ്ന്റ് ലൂസിയ. ലെസ്സർ ആന്റിലെസിന്റെ ഭാഗമായ ഇത് സെയ്ന്റ് വിൻസന്റ് ഗ്രനഡീൻസിന്റെ വടക്കും, ബർബാഡോസ്, തെക്കൻ മാർട്ടിനിക് എന്നിവയുടെ തെക്ക്-പടിഞ്ഞാറുമായാണ് ഇത് സ്ഥിതി ചെയ്യുന്നത്. "വെസ്റ്റ് ഇൻഡീസിന്റെ ഹെലൻ" എന്ന് ഈ രാജ്യം വിശേഷിപ്പിക്കപ്പെടാറുണ്ട്. ഐതിഹ്യ കഥാപാത്രമായ ട്രോയിലെ ഹെലനെ ഓർമിപ്പിക്കും വിധം ബ്രിട്ടന്റെയും ഫ്രാൻസിന്റെയും അധികാര പരിധിയിൽ മാറിമാറി വന്നതിനാലാണിത്.

വിന്റ്വാർഡ് ദ്വീപുകളിൽ ഒന്നാണിത്. സിറാക്കൂസിലെ വിശുദ്ധ ലൂസിയുടെ സമരണാർത്ഥമാണ് ഈ രാജ്യം സെയ്ന്റ് ലൂസിയ എന്ന് നാമകരണം ചെയ്യപ്പെട്ടത്. 1500-ലാണ് യൂറോപ്യന്മാർ ആദ്യമായി ഇവിടെ കാലുകുത്തിയത്. 1660-ൽ ഇവിടുത്തെ നിവാസികളായ കരീബുകളുമായി ഫ്രാൻസ് ഒരു കരാറിലേർപ്പെടുകയും രാജ്യത്തെ വിജയകരമായി കോളനിവൽക്കരിക്കുകയും ചെയ്തു. 1663 മുതൽ 1667 വരെ അധികാരം ബ്രിട്ടൻ പിടിച്ചെടുത്തു. പിന്നീട് ഈ രാജ്യത്തിന്റെ പേരിൽ ബ്രിട്ടണും ഫ്രാൻസും തമ്മിൽ 14 തവണ യുദ്ധം നടക്കുകയും 1814-ൽ ബ്രിട്ടൻ പൂർണമായും അധികാരം കയ്യടക്കുകയും ചെയ്തു. 1924-ൽ പ്രതിനിധി സർക്കാർ രൂപംകൊണ്ടു. 1958 മുതൽ 1962 വരെ ഫെഡറേഷൻ ഓഫ് വെസ്റ്റ് ഇൻഡീസിന്റെ ഭാഗമായിരുന്നു. ഒടുവിൽ, 1979 ഫെബ്രുവരി 22-ന് സെയ്ന്റ് ലൂസിയ സ്വാതന്ത്ര്യം നേടി.


</doc>
<doc id="54600" url="https://ml.wikipedia.org/wiki?curid=54600" title="വണ്ടൂർ നിയമസഭാമണ്ഡലം">
വണ്ടൂർ നിയമസഭാമണ്ഡലം

മലപ്പുറം ജില്ലയിലെ നിലമ്പൂർ താലൂക്കിലെ ചോക്കാട്,കാളികാവ്, കരുവാരകുണ്ട്, മമ്പാട്, പോരൂർ, തിരുവാലി, തുവ്വൂർ, വണ്ടൂർ എന്നീ ഗ്രാമപ്പഞ്ചാ യത്തുകൾ ഉൾപ്പെട്ടതാണ്‌ വണ്ടൂർ നിയമസഭാമണ്ഡലം . എ.പി. അനിൽകുമാർ (INC-I)ആണ്‌ 2001 മുതൽ ഈ മണ്ഡലത്തെ പ്രതിനിധീകരിക്കുന്നത്. 

പട്ടിക ജാതി സംവരണ മണ്ഡലമാണ്.

മലപ്പുറം ജില്ലയിലെ വണ്ടൂർ,മമ്പാട്, കരുവാരകുണ്ട്, പാണ്ടിക്കാട്, എടവണ്ണ, പോരൂർ, തൃക്കലങ്ങോട്, തിരുവാലി, തുവ്വൂർ എന്നീ ഗ്രാമപ്പഞ്ചായത്തുകൾ ഉൾപ്പെട്ടതായിരുന്നു വണ്ടൂർ നിയമസഭാമണ്ഡലം.








 

1977 മുതലുള്ള തിരഞ്ഞെടുപ്പുഫലങ്ങൾ. 
നിയമസഭമണഡലം:ഏറനാട്:പുരുഷവോട്ടര്മാര്:64740,വനിതാ വോട്ടർമാരുടെ ഏണ്ണം:65910



</doc>
<doc id="54601" url="https://ml.wikipedia.org/wiki?curid=54601" title="ഗമനശ്രമ">
ഗമനശ്രമ

കർണാടക സംഗീതത്തിലെ 53ആം മേളകർത്താരാഗമാണ് ഗമനശ്രമ.
ബ്രഹ്മചക്രത്തിൽ ഉൾപ്പെടുന്ന രാഗമാണിത്.
അലങ്കാരി,ഹംസനന്ദി,ഗമകക്രിയ,പൂർവികല്യാണി എന്നിവയാണ് പ്രധാനജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54602" url="https://ml.wikipedia.org/wiki?curid=54602" title="വിശ്വംഭരി (മേളകർത്താരാഗം)">
വിശ്വംഭരി (മേളകർത്താരാഗം)

കർണാടകസംഗീതത്തിലെ 54ആം മേളകർത്താരാഗമാണ് വിശ്വംഭരി.
ബ്രഹ്മചക്രത്തിൽ ഉൾപ്പെടുന്ന രാഗമാണിത്.
ഹേമാംഗി,വിജയവസന്ത എന്നിവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54604" url="https://ml.wikipedia.org/wiki?curid=54604" title="ശ്യാമളാംഗി (മേളകർത്താരാഗം)">
ശ്യാമളാംഗി (മേളകർത്താരാഗം)

കർണാടകസംഗീതത്തിലെ 55ആം മേളകർത്താരാഗമാണ് ശ്യാമളാംഗി.
ഒൻപതാം ചക്രമായ ബ്രഹ്മചക്രത്തിൽ ഉൾപ്പെടുന്ന രാഗമാണിത്
ഹേമാംബരി ആണ് പ്രധാനപ്പെട്ട ജന്യരാഗം
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54605" url="https://ml.wikipedia.org/wiki?curid=54605" title="സിംഹേന്ദ്രമധ്യമം (മേളകർത്താരാഗം)">
സിംഹേന്ദ്രമധ്യമം (മേളകർത്താരാഗം)

കർണാടകസംഗീതത്തിലെ 57ആം മേളകർത്താരാഗമാണ് സിംഹേന്ദ്രമദ്ധ്യമം
ദിശിചക്രത്തിൽ ഉൾപ്പെടുന്ന രാഗമാണിത്.
ശുദ്ധരാഗം,പ്രണവപ്രിയ,ശേഷാനന്ദ,വിജയസരസ്വതി ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54608" url="https://ml.wikipedia.org/wiki?curid=54608" title="അരവിന്ദ് അഡിഗ">
അരവിന്ദ് അഡിഗ

ബുക്കർ സമ്മാനം നേടിയ ഇന്ത്യൻ എഴുത്തുകാരനും പത്രപ്രവർത്തകനുമാണ് അരവിന്ദ് അഡിഗ (ജനനം: ഒക്ടോബർ 23, 1974). ഇദ്ദേഹത്തിന്റെ ആദ്യനോവലായ "ദി വൈറ്റ് ടൈഗർ" 2008-ലെ മാൻ ബുക്കർ പുരസ്കാരത്തിന് അർഹമായി.

1974-ൽ ഡോ. കെ. മാധവ അടിഗയുടെയും ഉഷ അടിഗയുടെയും മകനായി തമിഴ്നാട്ടിലെ ചെന്നൈയിലാണ് അരവിന്ദ് അഡിഗ ജനിച്ചത്. പിന്നീട് കർണാടകത്തിലെ മംഗലാപുരത്ത് വളർന്ന അഡിഗ കനാറ ഹൈസ്കൂളിലും സെന്റ് അലോഷ്യസ് കോളേജിലുമായി തന്റെ പ്രാഥമിക വിദ്യാഭ്യാസം പൂർത്തിയാക്കി 1990 ൽ എസ.എസ്.എൽ. സി. പരീക്ഷയിൽ സ്വന്തം സഹോദരനായ ആനന്ദ് അടിഗയെ പിന്തള്ളി ഒന്നാം റാങ്കും നേടിയിട്ടുണ്ട്. പിന്നീട് ഉന്നതപഠനത്തിനായി ആസ്ത്രേലിയയിലേക്ക് പോയ അദ്ദേഹം അവിടെ ജെയിംസ് റൂസ് അഗ്രിക്കൾച്ചറൽ ഹൈ സ്കൂളിൽ ചേർന്നു. അതിനുശേഷം ന്യൂയോർക്കിലെ കൊളംബിയ യൂണിവേഴ്സിറ്റിയിലും ഓക്സ്ഫഡിലെ മാഗ്ഡാലൻ കോളേജിലുമായി ഇംഗ്ലീഷ് സാഹിത്യ പഠനം പൂർത്തിയാക്കി.പത്ര പ്രവർത്തകനായും ജോലി നോക്കിയിട്ടുമുണ്ട് ഇപ്പോൾ മുംബൈയിൽ താമസിക്കുന്നു.

സാമ്പത്തിക പത്രപ്രവർത്തകനായാണ് അഡിഗയുടെ ഔദ്യോഗിക ജീവിതം ആരംഭിച്ചത്. ഫൈനാൻഷ്യൽ ടൈംസ്, ദി ഇൻഡിപെൻഡൻറ്, ദി സൺഡേ ടൈംസ്, മണി, വോൾസ്ട്രീറ്റ് ജേർണൽ എന്നിവയിൽ അദ്ദേഹത്തിന്റെ ലേഖനങ്ങൾ ആദ്യം വെളിച്ചം കണ്ടുതുടങ്ങി.

പിന്നീട് ടൈം മാഗസിന്റെ കറസ്പോണ്ടന്റായി. അവിടെ മൂന്നുവർഷത്തോളം സേവനമനുഷ്ഠിച്ച അദ്ദേഹം പിന്നീട് ഫ്രീലാൻസ് പത്രപ്രവർത്തനത്തിലേക്ക് തിരിഞ്ഞു. ഇക്കാലഘട്ടത്തിലാണ് ആദ്യനോവലായ 'ദി വൈറ്റ് ടൈഗർ' എഴുതുന്നത്. മുൻ ബുക്കർ സമ്മാനജേതാവായ പീറ്റർ കെറിയുടെ ഓസ്കാർ ആൻറ് ലൂസിൻഡ എന്ന പുസ്തകത്തെക്കുറിച്ചുള്ള ഇദ്ദേഹത്തിന്റെ നിരൂപണം ദി സെക്കൻറ് ആർട്ടിക്കിളിൽ വരികയുണ്ടായി.

"ദി വൈറ്റ് ടൈഗറി"ന് 2008-ലെ ബുക്കർ സമ്മാനം ലഭിച്ചതോടെ ആദ്യ നോവലിന് ഈ പുരസ്കാരം ലഭിക്കുന്ന നാലാമത്തെ വ്യക്തിയായി അരവിന്ദ് അഡിഗ. കെറി ഹുൾമ് (1985), അരുന്ധതി റോയ് (1997), ഡി.ബി.സി. പിയറി (2003) എന്നിവരാണ് തങ്ങളുടെ ആദ്യ നോവലിന് സമ്മാനം ലഭിച്ച മറ്റുള്ളവർ.

ഈ പുരസ്കാരം നേടുന്ന അഞ്ചാമത്തെ ഇന്ത്യക്കാരനാണ് അഡിഗ. വി.എസ്. നൈപാൾ (1971), സൽമാൻ റുഷ്ദി (1981), അരുന്ധതി റോയ് (1997), കിരൺ ദേശായി (2006) എന്നിവരാണ് ഇതിനുമുമ്പ് ബുക്കർ പുരസ്കാരം നേടിയ ഇന്ത്യക്കാർ. ഇതിനുപുറമെ ഇന്ത്യയിൽ നിന്ന് പ്രചോദനം ലഭിച്ച് രചിക്കപ്പെടുകയും പിന്നീട് ബുക്കർ സമ്മാനത്തിനർഹമാകുകയും ചെയ്ത ഒമ്പതാമത്തെ നോവലാണ് "ദി വൈറ്റ് ടൈഗർ".




</doc>
<doc id="54614" url="https://ml.wikipedia.org/wiki?curid=54614" title="ദി വൈറ്റ് ടൈഗർ">
ദി വൈറ്റ് ടൈഗർ

ഇന്ത്യൻ നോവലിസ്റ്റായ അരവിന്ദ് അഡിഗയുടെ ആദ്യ നോവലാണ് ദി വൈറ്റ് ടൈഗർ. 2008-ലെ ബുക്കർ സമ്മാനത്തിന് അർഹമായ കൃതിയാണിത്. ഈ നോവലിൽ ബൽരാം ഹൽവായി എന്ന മുഖ്യകഥാപാത്രത്തിലൂടെ ആധുനിക ഇൻഡ്യൻ ജീവിതത്തെ പരിഹാസരൂപേണ കഥാകൃത്ത് നോക്കിക്കാണുന്നു. 
ഓട്ടോറിക്ഷ ഡ്രൈവറുടെ മകനായി ഒരു ദരിദ്ര ഗ്രാമത്തിൽ ജനിച്ച ബൽറാം ഹൽവായിക്ക് ഒരു സ്വപ്നമേ ഉണ്ടായിരുന്നുള്ളൂ, എങ്ങനെയും തന്റെ ഗ്രാമത്തിൽ നിന്നും രക്ഷപെടുക. അവസാനം അയാൾ എത്തിച്ചേർന്നത് ഡൽഹിയിൽ ആയിരുന്നു. നിലച്ചു പോയ തന്റെ ജീവിത വിദ്യാഭ്യാസം അവിടെ നിന്ന് പുനരാരംഭിക്കുന്നു. ഗ്രാമത്തിന്റെ നിഷ്കളങ്കതയിൽ നിന്നും നഗരത്തിന്റെ വെളിച്ചത്തിലേക്കും കപട്യതിലെക്കുമുള്ള ബലരാമിന്റെ യാത്ര ഇവിടെ ആരംഭിക്കുന്നു. ജീവിത വിജയത്തിനായി അല്പസ്വല്പം രക്തം ചിന്തെണ്ടാതയും വരുന്നു. അങ്ങനയുള്ള നായകന്റെ അവിശ്വസനീയമായ യാത്രയാണ്‌ വെള്ളക്കടുവ
 


</doc>
<doc id="54634" url="https://ml.wikipedia.org/wiki?curid=54634" title="റാംബോ III">
റാംബോ III

1988-ൽ പുറത്തിറങ്ങിയ ഒരു അമേരിക്കൻ ആക്ഷൻ ചലച്ചിത്രമാണ് റാംബോ III. റാംബോ പരമ്പരയിലെ മുന്നാമത്തെ ചലച്ചിത്രം ആണ് ഇത്. ഇതിലെ മുഖ്യ കഥാപാത്രമായ റാംബോയെ അവതരിപ്പിച്ചത് സിൽവെസ്റ്റർ സ്റ്റാലോൺ ആയിരുന്നു. സുഹൃത്തിനെ രക്ഷിക്കാൻ വേണ്ടി ജോൺ റാംബോ സോവിയറ്റ് മിലിട്ടറിയോട് പോരാടുന്നതാണ് കഥ.

കേണൽ സാമുവൽ ട്രാറ്റ്മാൻ, ജോൺ റാംബോയെ (സിൽവെസ്റ്റർ സ്റ്റാലോൺ) കാണാൻ തായ്‌ലണ്ടിൽ വരുന്നത് മുതലാണ് ചിത്രം തുടങ്ങുന്നത്. അഫ്ഘാനിസ്ഥാൻ ദൗത്യത്തിൽ ചേരാൻ കേണൽ സാമുവൽ റാംബോയോട് ആവശ്യപ്പെടുന്നു. സോവിയറ്റുകാർക്ക് എതിരായി യുദ്ധം ചെയ്യുന്ന അഫ്ഘാൻ സ്വാതന്ത്ര്യ പോരാളികളായ മുജാഹിദ്ദീന് ആയുധങ്ങൾ വിതരണം ചെയ്യുകയാണ് ദൗത്യം. സോവിയറ്റ് മിലിട്ടറിയുടെ പീഡനങ്ങൾ സഹിക്കുന്ന അഫ്ഘാൻ ജനതയുടെ ചിത്രങ്ങൾ സാമുവൽ റാംബോയെ കാണിക്കുന്നു. എന്നാൽ റാംബോ ഈ ആവശ്യം നിരാകരിക്കുന്നു. 

അഫ്ഘാനിസ്ഥാനിൽ, ട്രാറ്റ്മാന്റെ ട്രൂപ്പിനെ സോവിയറ്റ് മിലിട്ടറി പതിയിരുന്ന് ആക്രമിക്കുന്നു. ട്രാറ്റ്മാനെ സോവിയറ്റ് ബേസിൽ തടവിലാക്കുന്നു. ദൗത്യത്തിന്റെ വിവരങ്ങൾക്ക് വേണ്ടി കേണൽ സേയ്സെൻ ട്രാറ്റ്മാനെ പീഡിപ്പിക്കുന്നു. ഈ വിവരം റാംബോ അറിയുന്നു. റാംബോ പാകിസ്താനിലേക്ക് പുറപ്പെടുന്നു. അവിടെ വെച്ച് മൂസ എന്ന ആയുധ വ്യാപാരിയെ കാണുന്നു. അഫ്ഘാനിസ്ഥാൻ മരുഭൂമിയിലെ ഗ്രാമത്തിലേക്ക് റാംബോയെ കൊണ്ടുപോകാമെന്ന് മൂസ സമ്മതിക്കുന്നു. ആ ഗ്രാമത്തിന് അടുത്താണ് സോവിയറ്റ് ബേസ്. എന്നാൽ മൂസയുടെ സഹായി റാംബോയെക്കുറിച്ച് സോവിയറ്റ് മിലിട്ടറിക്ക് വിവരം നൽകുന്നു. ട്രാറ്റ്മാനെ രക്ഷപ്പെടുത്താനുള്ള ആദ്യ ശ്രമം പരാജയപ്പെടുകയും റാംബോയ്ക്കും കൂട്ടാളികൾക്കും പരുക്കേൽക്കുകയും ചെയ്തു.



</doc>
<doc id="54636" url="https://ml.wikipedia.org/wiki?curid=54636" title="കപ്പലണ്ടി (വിവക്ഷകൾ)">
കപ്പലണ്ടി (വിവക്ഷകൾ)

കപ്പലണ്ടി എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.
കപ്പലണ്ടി എന്ന പദം കേരളത്തിന്റെ വിവിധ പ്രദേശങ്ങളിൽ ഉപയോഗിക്കപ്പെടുന്നത് രണ്ട് വ്യത്യസ്ത അർത്ഥങ്ങളിലാണ്. രണ്ട് വിത്തുകളും പോർച്ചുഗീസ് അധിനിവേശക്കാലത്ത് കപ്പൽ കയറി വന്നതുകൊണ്ടാവണം കപ്പലണ്ടി എന്ന പേര് രണ്ടിനും വരാനിടയായതെന്ന് കരുതുന്നു. 


</doc>
<doc id="54638" url="https://ml.wikipedia.org/wiki?curid=54638" title="ചാർവാകൻ">
ചാർവാകൻ

പ്രാചീന ഭാരതത്തിലെ നിരീശ്വരവാദിയായ ചിന്തകനായിരുന്നു ചാർവാകൻ. കേവല ഭൗതികവാദമായിരുന്നു ഇവരുടെ അടിസ്ഥാന തത്ത്വം. ചാർവാക ദർശനം എന്നാണു ഇതറിയപ്പെടുന്നത്. ലോകായത ദർശനം എന്നും ഇതറിയപ്പെടുന്നു. വേദങ്ങളിലെ ആത്മീയ ചിന്തയെ വിമർശിക്കുകയും പരിഹസിക്കുകയും ചെയ്തു ചാർവാകന്മാർ. ദേബീ പ്രസാദ് ചതോപാധ്യായായുടെ പഠനങ്ങൾ ഈ വിഷയത്തിൽ ശ്രദ്ധേയമണ്.

വ്യാസനും ചാര്വാകനും തമ്മിൽ ഉള്ള ബന്ധം :

വേദാന്തികളുടെ അടിസ്ഥാന ഗ്രന്ഥങ്ങൾ ഉപനിഷത്തുക്കളും വേദങ്ങളും ബ്രഹ്മസൂത്രവും ഭഗവദ്ഗീതയും ആണെന്ന് അറിയാമല്ലോ. വേദോപനിഷത്തുക്കളുടെ സൃഷ്ടികർത്താക്കളായ ഋഷീശ്വരന്മാരുടെ അറിവുകളിലൂടെ സ്വായത്തമാക്കിയ അറിവുകൾ ആണ് വ്യാസപരമ്പരയിലുള്ള പരാശരമഹര്ഷിയും മകനായ കൃഷ്ണദ്വൈപായനവ്യാസനും ചേർന്നുണ്ടാക്കിയ പുരാണങ്ങളും ഭഗവദ്ഗീതയും മഹാഭാരതവും.

അന്ന് വരെ വാമൊഴിയിൽ മാത്രം പകർന്നു വന്ന വേദോപനിഷത്തുക്കളെ വരമൊഴിയിലാക്കി (വാമൊഴി മാത്രമേ പാടുള്ളൂ എന്ന അന്ന് വരെ നിലവിൽ ഉണ്ടായിരുന്ന വേദങ്ങളുടെ അധിദൈവികതയുടെ നിയമത്തിനെ എതിർത്തു. ചാർവാകൻ വേദനിഷേധി ആണെന്ന് പറയപ്പെടുന്നത് പുരോഹിതന്മാരാൽ ചമക്കപ്പെട്ട അതിപൗരുഷതയെയും അധിദൈവികതയെയും ചോദ്യചെയ്യപ്പെട്ടതുകൊണ്ടുതന്നെയാണ്. വേദങ്ങളിലെ യാഞ്ജികകർമങ്ങൾക്ക് മാത്രം പ്രാമുഘ്യം കൊടുത്തു ദേവീദേവതപ്രീണനങ്ങൾക്കായി കർമ്മകാണ്ഡത്തെ ധനസമ്പാദനത്തിനായി ദുരുപയോഗം ചെയ്തിരുന്ന പുരോഹിതൻമാരെ കണക്കറ്റു വിമർശിച്ചതും ചാര്വാകനെ വേദനിഷേധിയാക്കികാണിക്കാൻ പിൽക്കാലത്തു പുരോഹിതന്മാർക്ക് കഴിഞ്ഞു ) പകുത്തു എഴുതിയ വ്യക്തിയാണ് കൃഷ്ണാധ്വിപായന വ്യാസൻ.

ക്രിസ്തുവിനു മുൻപ് ആറാം നൂറ്റാണ്ടിൽ ജീവിച്ചിരുന്ന അജിത കേശകംബലീ എന്ന് പേരായ തത്ത്വചിന്തകൻ സമാനമായ ചിന്ത സരണികളാൽ ചാർവ്വാകൻ മുൻഗാമി ആയി കരുതപ്പെടുന്നു. 

ചാർവാക മഹർഷി എന്നും ചാർവാകനെ വിളിക്കാറുണ്ട് .


</doc>
<doc id="54645" url="https://ml.wikipedia.org/wiki?curid=54645" title="സി.കെ. ജയരാമപണിക്കർ">
സി.കെ. ജയരാമപണിക്കർ

ഡോ ബി.സി റോയ്‌ അവാർഡു നേടിയ പ്രമുഖ മൈക്രോബയോളജിസ്റ്റ്‌.
കോട്ടയം മെഡിക്കൽ കോളേജിലെ മൈക്രോബയോളജിവകുപ്പിന്റെ ആദ്യ തലവൻ.
കോഴിക്കോടു മെഡിക്കൽ കോളേജ്‌ പ്രിൻസിപ്പാൾ.
ടെക്സ്റ്റ്‌ ബുക്‌ ഓഫ്‌ ബാക്റ്റീരിയോളജി എന്ന പാഠപുസ്തകത്തിന്റെ രചയിതാവ്‌.
കോഴികോട്ടെ ചേമ്പിൽ കക്കിട്ടുമ്പാറ കുടുംബത്തിൽ ,തഹസീൽദാർ കരുണാകരപ്പണിക്കരുടേയും നാണിക്കുട്ടിയമ്മയുടേയും മൂത്ത മകനായി 1932മാർച്ച്‌ 22 നു ജനിച്ചു.രണ്ടു സഹോദരർ ഐ.ഏ.എസ്സ്‌ കാരായിരുന്നു.
1949 ല്‌ മദ്രാസ്‌ മെഡിക്കൽ കോളേജിൽ ചേർന്നു. 1954 ല്‌ എം.ബി.ബി.എസ്സ്‌ ലഭിച്ചു.കൂനൂരിലെ പാസ്ച്ചർ ഇൻസ്റ്റിറ്റിയൂട്ടിൽ കുറെ നാൾ ജോലി നോക്കി.1957 ല്‌ ഏഷ്യൻ പാൻഡമിക്‌ എന്ന പേരിൽ ഇൻഫ്ലുവൻസ പടർന്നു പിടിച്ചപ്പോൾ ഗവേഷകനായതു ഡോ.പണിക്കരായിരുന്നു.
1958 ല്‌ തിരുവനന്തപുരം മെഡിക്കൽ ക്കോളേജിൽ അദ്ധ്യാപകനായി ചേർന്നു.ഓൾ ഇന്ത്യാ ഇൻസ്റ്റിറ്റിയൂട്‌ ഓഫ്‌ മെഡിക്കൽ സയൻസ്സിൽ നിന്നും മൈക്രോബയോളജിയിൽ ആദ്യമായി എം.ഡി പാസ്സാകുന്നത്‌ ഡോ.പണിക്കരാണ്‌.1963 ല്‌ കോട്ടയം മെഡിക്കൽ ക്കോളേജിൽ വകുപ്പു മേധാവിയായി.1964 ല്
ആലപ്പുഴയിൽ കോളറ പടർന്നു പിടിച്ചപ്പോൾ കാരണകാരനായ എൾട്ടോർ വിബ്രിയയെ കണ്ടെത്തി പ്രശസ്തനായി(പാലസ്തീനടുത്തുള്ള എൾട്ടോറിൽ ആണ്‌ ഈ അണുവിൻ ഈദ്യം കണ്ടെത്തിയത്‌.അതിനാൽ ഈ പേരു കിട്ടി)
ഇൻഫ്ലുവൻസയെ ക്കുറിച്ചുള്ള പഠനത്തിനു ഡബ്ല്യൂ. എച്‌.ഓ യുടെ ഫെലോഷിപ്‌ കിട്ടി.
പാർക്‌ ഡേവിസ്‌ കമ്പനിയുടെ ഉൽപ്പന്നമായ ക്ലോറാംഫെനിക്കോളിനെ അതിജീവിക്കാൻ കഴിവു നേടിയ ടൈഫോീഡ്‌ അണുവിനെ കണ്ടെത്തി ഡോ.പണിക്കർ വാർത്ത സൃഷ്ടിച്ചു.

1975 ല്‌ ഡോ.ബി.സി റൊയി അവാർഡു ലഭിച്ചു.
1987 ല്‌ ഡോ.അചാന്തലക്ഷ്മീപതി ഒറേഷൻ അവാർഡ്‌ കിട്ടി.
നേച്ചർ മാസികയിൽ രണ്ടു ഗവ്വേഷണപ്രബന്ധങ്ങൽ പ്രസിധീകരിക്കപ്പെട്ടു.
ടെക്സ്റ്റ്‌ ബുക്‌ ഓഫ്‌ ബാക്റ്റീരിയോളജി ഡോ.അനതനാരായണനും ചേർന്നെഴുതി
ടെക്സ്റ്റ്‌ ബുക്‌ ഓഫ്‌ പാരസൈറ്റോളജി തനിയെ രചിച്ചു.
ജനയുഗം വാരികയിൽ ഒരുകാലത്ത്‌ കോളമിസ്റ്റ്‌ ആയിരുന്നു
ഭാര്യ ശാന്ത
ഗീത ഉഷ എന്നു രണ്ടു പെണ്മക്കൾ.
മാത്രുഭൂമി ആരോഗ്യമാസിക ജനുവരി 2007,ബിജു സി.പി

http://www.kottayammedicalcollege.org

</doc>
<doc id="54651" url="https://ml.wikipedia.org/wiki?curid=54651" title="റാംബോ: ഫസ്റ്റ് ബ്ലഡ് പാർട്ട് II">
റാംബോ: ഫസ്റ്റ് ബ്ലഡ് പാർട്ട് II

1985 ൽ പുറത്തിറങ്ങിയ ഒരു അമേരിക്കൻ ആക്ഷൻ ചലച്ചിത്രമാണ് റാംബോ: ഫസ്റ്റ് ബ്ലഡ് പാർട്ട് II. റാംബോ പരമ്പരയിലെ രണ്ടാമത്തെ ചലച്ചിത്രം ആണ് ഇത് . ഇതിലെ മുഖ്യ കഥാപാത്രമായ റാംബോയെ അവതരിപ്പിച്ചത് സിൽവെസ്റ്റർ സ്റ്റാലോൺ ആയിരുന്നു.

വാഷിംഗ്ടണിലെ ഹോപ്പിലെ സംഭവങ്ങൾക്ക് മൂന്ന് വർഷത്തിന് ശേഷം, മുൻ യുഎസ് ആർമി സൈനികൻ ജോൺ റാംബോയെ അദ്ദേഹത്തിന്റെ പഴയ കമാൻഡർ കേണൽ സാം ട്രോട്ട്മാൻ സന്ദർശിക്കുന്നു. വിയറ്റ്നാം യുദ്ധം അവസാനിച്ചതോടെ, യുഎസ് പുഡബ്ല്യുവിന്റെ ഒരു ചെറിയ സംഘം വിയറ്റ്നാമിൽ ശത്രുക്കളുടെ കസ്റ്റഡിയിൽ വിട്ടിട്ടുണ്ടെന്ന വാർത്തയിൽ പൊതുജനങ്ങൾ കൂടുതൽ ആശങ്കാകുലരാണ്. നടപടികൾക്കായുള്ള അവരുടെ ആവശ്യങ്ങൾ ഉന്നയിക്കാൻ, റിപ്പോർട്ടുകൾ സ്ഥിരീകരിക്കുന്നതിനായി യുഎസ് സർക്കാർ ഒരു സോളോ നുഴഞ്ഞുകയറ്റ ദൗത്യത്തിന് അംഗീകാരം നൽകി. മാപ്പ് നൽകുന്നതിന് പകരമായി പ്രവർത്തനം നടത്താൻ റാംബോ സമ്മതിക്കുന്നു. തായ്‌ലൻഡിൽ അദ്ദേഹത്തെ ഓപ്പറേഷന്റെ മേൽനോട്ടം വഹിക്കുന്ന ബ്യൂറോക്രാറ്റിക് സർക്കാർ ഉദ്യോഗസ്ഥനായ മാർഷൽ മർഡോക്കിനെ കാണാൻ കൊണ്ടുപോകുന്നു. റാംബോയെ യുഎസ് സൈന്യത്തിൽ താൽക്കാലികമായി പുന in സ്ഥാപിക്കുകയും സാധ്യമായ ഒരു ക്യാമ്പിന്റെ ഫോട്ടോ എടുക്കാൻ മാത്രം നിർദ്ദേശിക്കുകയും തടവുകാരെ രക്ഷപ്പെടുത്തുകയോ ശത്രുക്കളുമായി ഇടപഴകുകയോ ചെയ്യരുതെന്ന്‌ നിർദ്ദേശിക്കുന്നു, കാരണം മടങ്ങിയെത്തുമ്പോൾ മെച്ചപ്പെട്ട സജ്ജീകരണ എക്സ്ട്രാക്ഷൻ ടീം അവരെ വീണ്ടെടുക്കും.

ഉൾപ്പെടുത്തുന്നതിനിടയിൽ, റാംബോയുടെ പാരച്യൂട്ട് ഇഴയുകയും തകർക്കുകയും ചെയ്യുന്നു, ഇത് അയാളുടെ തോക്കുകളും ഉപകരണങ്ങളും നഷ്ടപ്പെടുത്താൻ ഇടയാക്കുന്നു, കത്തികളും വില്ലും അമ്പും മാത്രം അവശേഷിക്കുന്നു. നിയുക്ത കോൺടാക്റ്റ്, കോ-ബാവോ എന്ന യുവ ഇന്റലിജൻസ് ഏജന്റിനെ അദ്ദേഹം കണ്ടുമുട്ടുന്നു, അവർ ഒരു പ്രാദേശിക റിവർ പൈറേറ്റ് ബാൻഡിനെ മുകളിലേക്ക് കൊണ്ടുപോകാൻ ക്രമീകരിക്കുന്നു. ക്യാമ്പിലെത്തിയ റാംബോ തടവുകാരിൽ ഒരാളെ (ബാങ്കുകൾ) ക്രോസ് ആകൃതിയിലുള്ള പോസ്റ്റിൽ കെട്ടിയിട്ട്, എക്സ്പോഷർ അനുഭവിക്കാൻ അവശേഷിക്കുന്നു, ഉത്തരവുകളിൽ നിന്ന് അവനെ രക്ഷിക്കുന്നു. രക്ഷപ്പെടുന്നതിനിടയിൽ, വിയറ്റ്നാമീസ് സൈന്യം അവരെ കണ്ടെത്തി ആക്രമിക്കുന്നു. കടൽക്കൊള്ളക്കാരും അവരെ ഒറ്റിക്കൊടുക്കുന്നു. റാംബോ കടൽക്കൊള്ളക്കാരെ കൊല്ലുകയും ആർപുജി ഉപയോഗിച്ച് തോക്ക് ബോട്ട് നശിപ്പിക്കുകയും ചെയ്യുന്നു, അതേസമയം പുഡബ്ല്യുവും കോ-ബാവോയും സുരക്ഷയിലേക്ക് നീന്തുന്നു. മൂവരും എക്സ്ട്രാക്ഷൻ പോയിന്റിൽ എത്തുമ്പോൾ, റാംബോ തന്റെ ഉത്തരവുകൾ ലംഘിച്ചുവെന്ന് പറഞ്ഞ് രക്ഷാപ്രവർത്തന ഹെലികോപ്റ്റർ നിർത്താൻ മർഡോക്ക് ഉത്തരവിട്ടു.

കോ-ബാവോ രക്ഷപ്പെടുന്നു, പക്ഷേ റാംബോയും പുഡബ്ല്യുവും തിരിച്ചുപിടിച്ച് ക്യാമ്പിലേക്ക് മടങ്ങുന്നു. ട്ര ut ട്ട്മാൻ അദ്ദേഹത്തെ നേരിടുമ്പോൾ, മർഡോക്ക് വെളിപ്പെടുത്തുന്നത് ഏതെങ്കിലും POW- കൾ കണ്ടെത്താനായാൽ സംരക്ഷിക്കാൻ താൻ ഒരിക്കലും ഉദ്ദേശിച്ചിരുന്നില്ല, മറിച്ച് അവരുടെ സ്വാതന്ത്ര്യം വാങ്ങുന്നതിനും കൂടുതൽ യുദ്ധത്തിനുള്ള സാധ്യതകൾ ഒഴിവാക്കുന്നതിനുമുള്ള പണം കോൺഗ്രസിന് ലാഭിക്കാൻ അവരെ വിട്ടുകൊടുക്കുക എന്നതാണ്.

സോവിയറ്റ് സൈന്യം വിയറ്റ്നാമീസ് ആയുധമാക്കി പരിശീലനം നൽകുന്നുണ്ടെന്ന് റാംബോ മനസ്സിലാക്കുന്നു. പ്രാദേശിക ബന്ധുവായ ലഫ്റ്റനന്റ് കേണൽ പോഡോവ്സ്കിയും വലതു കൈയ്യൻ സർജന്റ് യുഷിനും അദ്ദേഹത്തെ ചോദ്യം ചെയ്യുന്നു. തടഞ്ഞ മിസ്സൈവുകളിൽ നിന്ന് റാംബോയുടെ ദൗത്യം അറിഞ്ഞ പോഡോവ്സ്കി, മാരകമായ ചിലവിൽ POW കൾക്കുള്ള കൂടുതൽ രക്ഷാപ്രവർത്തനങ്ങൾക്കെതിരെ മുന്നറിയിപ്പ് നൽകുന്ന ഒരു സന്ദേശം റാംബോ പ്രക്ഷേപണം ചെയ്യണമെന്ന് ആവശ്യപ്പെടുന്നു. അതേസമയം, വേശ്യയുടെ വേഷം ധരിച്ച കോ ക്യാമ്പിലേക്ക് നുഴഞ്ഞുകയറി റാംബോയെ ബന്ദിയാക്കിയ കുടിലിലേക്ക് വരുന്നു. റാംബോ ആദ്യം സഹകരിക്കാൻ വിസമ്മതിച്ചു, പക്ഷേ രക്ഷിക്കാൻ ശ്രമിച്ച തടവുകാരനെ ഭീഷണിപ്പെടുത്തുമ്പോൾ വിട്ടയക്കുന്നു. എന്നാൽ സ്‌ക്രിപ്റ്റ് ചെയ്ത അഭിപ്രായങ്ങൾ വായിക്കുന്നതിനുപകരം, റാംബോ മർഡോക്കിനെ നേരിട്ട് ഭീഷണിപ്പെടുത്തുന്നു, തുടർന്ന് കോയുടെ സഹായത്തോടെ സോവിയറ്റുകളെ ആക്രമിക്കുകയും കീഴടക്കുകയും കാട്ടിലേക്ക് രക്ഷപ്പെടുകയും ചെയ്യുന്നു. കോയെ അമേരിക്കയിലേക്ക് കൊണ്ടുപോകാൻ റാംബോ സമ്മതിക്കുന്നു, അവർ ചുംബിക്കാൻ തുടങ്ങുന്നു. എന്നിരുന്നാലും, അവർ പുറത്തുകടക്കുമ്പോൾ, ഒരു ചെറിയ വിയറ്റ്നാമീസ് സേന ജോഡിയെ ആക്രമിക്കുന്നു, കോ കൊല്ലപ്പെടുന്നു. പ്രകോപിതനായ റാംബോ പട്ടാളക്കാരെ കൊന്ന് കോയെ ചെളിയിൽ കുഴിച്ചിടുന്നു.

തന്റെ ആയുധങ്ങളും ഗറില്ലാ പരിശീലനവും ഉപയോഗിച്ച് റാംബോ തന്റെ പിന്നാലെ അയച്ച നിരവധി സോവിയറ്റ്, വിയറ്റ്നാമീസ് സൈനികരെ ആസൂത്രിതമായി അയയ്ക്കുന്നു. യുഷിന്റെ ഹെലികോപ്റ്റർ വലിച്ചെറിഞ്ഞ ബാരൽ ബോംബിനെ അതിജീവിച്ചതിന് ശേഷം റാംബോ കപ്പലിൽ കയറി യുഷിനെയും പൈലറ്റിനെയും ക്യാബിനിൽ നിന്ന് പുറത്താക്കി നിയന്ത്രണം ഏറ്റെടുക്കുന്നു. ജയിൽ ക്യാമ്പിലേക്ക് മാലിന്യങ്ങൾ ഇടുകയും പി.ഡബ്ല്യു.ഡികൾ വേർതിരിച്ചെടുക്കുന്നതിനും തായ്‌ലൻഡിലെ സൗഹൃദ പ്രദേശത്തേക്ക് പോകുന്നതിനുമുമ്പ് ശേഷിക്കുന്ന എല്ലാ ശത്രുസൈന്യത്തെയും കൊല്ലുന്നു. പോഡോവ്സ്കി, ഒരു ഹെലികോപ്റ്റർ തോക്കുധാരിയെ പിന്തുടർന്ന് അവരെ വെടിവച്ച് കൊല്ലാൻ ശ്രമിക്കുന്നു. തകരാറിനെ വ്യാജമാക്കിയ റാംബോ വിമാനം നശിപ്പിക്കാൻ റോക്കറ്റ് ലോഞ്ചർ ഉപയോഗിച്ച് പോഡോവ്സ്കിയെ വധിച്ചു.

മർഡോക്കിന്റെ ഓഫീസ് നശിപ്പിക്കാൻ ഹെലികോപ്റ്ററിന്റെ മെഷീൻ ഗൺ ഉപയോഗിച്ച ശേഷം പുഒഡബ്ല്യുവിന്റെ അടിത്തറയിലേക്ക് മടങ്ങിയെത്തിയ റാംബോ, പരിഭ്രാന്തരായ ആളെ കത്തികൊണ്ട് അഭിമുഖീകരിക്കുന്നു, മർഡോക്ക് ശേഷിക്കുന്ന പുഡബ്ല്യുവിനെ രക്ഷിക്കണമെന്ന് ആവശ്യപ്പെട്ടു. മാപ്പ് ലഭിച്ചതായി റാംബോയെ നാട്ടിലേക്ക് മടങ്ങാൻ ട്രൗട്ട്മാൻ ശ്രമിക്കുന്നു. റാംബോ വിസമ്മതിക്കുമ്പോൾ, എന്താണ് വേണ്ടതെന്ന് ട്രോട്ട്മാൻ ചോദിക്കുന്നു. കോപാകുലനായ റാംബോ തന്റെ രാജ്യം സൈനികരെ സ്നേഹിക്കുന്നതുപോലെ തന്നെ തന്റെ സൈനികരെ സ്നേഹിക്കണമെന്നാണ് തന്റെ ആഗ്രഹമെന്ന് പ്രതികരിക്കുന്നു. ട്രൗട്ട്മാൻ റാംബോയോട് ഇപ്പോൾ എങ്ങനെ ജീവിക്കും എന്ന് ചോദിക്കുന്നു, റാംബോ "ദിവസം തോറും" പറയുന്നു. അതോടെ റാംബോ ദൂരത്തേക്ക് നടക്കുമ്പോൾ സിനിമയുടെ ബഹുമതി


</doc>
<doc id="54655" url="https://ml.wikipedia.org/wiki?curid=54655" title="നിലമ്പൂർ നിയമസഭാമണ്ഡലം">
നിലമ്പൂർ നിയമസഭാമണ്ഡലം

മലപ്പുറം ജില്ലയിലെ നിലമ്പൂർ താലൂക്കിലെ നിലമ്പൂർ നഗരസഭയും അമരമ്പലം, ചുങ്കത്തറ, എടക്കര, കരുളായി, മൂത്തേടം, പോത്തുകൽ, വഴിക്കടവ് എന്നീ ഗ്രാമപഞ്ചായത്തുകളും ഉൾപ്പെടുന്നതാണ്‌ നിലമ്പൂർ നിയമസഭാമണ്ഡലം. 1987 മുതൽ ആര്യാടൻ മുഹമ്മദ് (കോൺഗ്രസ് - ഐ) ഈ മണ്ഡലത്തെ പ്രതിനിധീകരിക്കുന്നു. 

മലപ്പുറം ജില്ലയിലെ നിലമ്പൂർ , അമരമ്പലം, ചാലിയാർ, ചുങ്കത്തറ, പോത്തുകൽ, കരുളായി, മൂത്തേടം, വഴിക്കടവ്, എടക്കര, കാളികാവ്, ചോക്കാട് എന്നീ ഗ്രാമപഞ്ചായത്തുകൾ ഉൾപ്പെടുന്നതായിരുന്നു നിലമ്പൂർ നിയമസഭാമണ്ഡലം. .












 
1977 മുതലുള്ള തിരഞ്ഞെടുപ്പുഫലങ്ങൾ. 




</doc>
<doc id="54658" url="https://ml.wikipedia.org/wiki?curid=54658" title="ഹേമവതി (മേളകർത്താരാഗം)">
ഹേമവതി (മേളകർത്താരാഗം)

കർണാടക സംഗീതത്തിലെ 58ആം മേളകർത്താരാഗമാണ് ഹേമവതി
ഈ രാഗം ദിശിചക്രത്തിൽ ഉൾപ്പെടുന്നു.
വിജയനാഗരി,ചന്ദ്രരേഖ,ഹംസഭ്രമരിഹേമാംബരി എന്നിവ ആണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54660" url="https://ml.wikipedia.org/wiki?curid=54660" title="ധർമ്മാവതി">
ധർമ്മാവതി

കർണാടസംഗീതത്തിലെ 59ആം മേളകർത്താരാഗമാണ് ധർമാവതി

മധുവന്തി, രഞ്ജിനി, ഭൂഷാവലി, കർപൂരഭ്രമരി ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54663" url="https://ml.wikipedia.org/wiki?curid=54663" title="നീതിമതി">
നീതിമതി

കർണാടകസംഗീതത്തിലെ 60ആം മേളകർത്താരാഗമാണ് നീതിമതി
അമരസേനപ്രിയ, ഹംസനാദം, കൈകവാസി ഇവയാണു് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54664" url="https://ml.wikipedia.org/wiki?curid=54664" title="കാന്താമണി (മേളകർത്താരാഗം)">
കാന്താമണി (മേളകർത്താരാഗം)

കർണാടകസംഗീതത്തിലെ 61ആം മേളകർത്താരാഗമാണ് കാന്താമണി
ശ്രുതിരഞ്ജനി,കനകകുസുമവരാളി,കുന്തള ഇവയാണ് പ്രധാനപ്പെട്ട ജന്യരാഗങ്ങൾ
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54665" url="https://ml.wikipedia.org/wiki?curid=54665" title="ഋഷഭപ്രിയ">
ഋഷഭപ്രിയ

കർണാടകസംഗീതത്തിലെ 62ആം മേളകർത്താരാഗമാണ് ഋഷഭപ്രിയ
ഗോപ്രിയ,രത്നഭാനു ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54666" url="https://ml.wikipedia.org/wiki?curid=54666" title="ലതാംഗി">
ലതാംഗി

കർണാടകസംഗീതത്തിലെ 63ആം മേളകർത്താരാഗമാണ് ലതാംഗി
കരുണാകരി,രത്നകാന്തി,സ്ജന്ദമനോരമ ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54667" url="https://ml.wikipedia.org/wiki?curid=54667" title="വാചസ്പതി">
വാചസ്പതി

കർണാടകസംഗീതത്തിലെ 64ആം മേളകർത്താരാഗമാണ് വാചസ്പതി
ഭൂഷാവലി,സരസവതി ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54668" url="https://ml.wikipedia.org/wiki?curid=54668" title="ചിത്രാംബരി">
ചിത്രാംബരി

കർണാടകസംഗീതത്തിലെ 66ആം മേളകർത്താരാഗമാണ് ചിത്രാംബരി
അമൃതവർഷിണി, ചതുരാഗിണി ഇവയാണ് പ്രധാനപ്പെട്ട ജന്യരാഗങ്ങൾ

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54669" url="https://ml.wikipedia.org/wiki?curid=54669" title="സുചരിത്ര">
സുചരിത്ര

കർണാടകസംഗീതത്തിലെ 67ആം മേളകർത്താരാഗമാണ് സുചരിത്ര
സന്താനമഞ്ജരി ആണ് പ്രധാനജന്യരാഗം
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54670" url="https://ml.wikipedia.org/wiki?curid=54670" title="ജ്യോതിസ്വരൂപിണി">
ജ്യോതിസ്വരൂപിണി

കർണാടകസംഗീതത്തിലെ 68ആം മേളകർത്താരാഗമാണ് ജ്യോതിസ്വരൂപിണി
ജ്യോതിരാഗ ആണ് പ്രധാനജന്യരാഗം

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54671" url="https://ml.wikipedia.org/wiki?curid=54671" title="ധാതുവർദ്ധിനി">
ധാതുവർദ്ധിനി

കർണാടകസംഗീതത്തിലെ 69ആം മേളകർത്താരാഗമാണ് ധാതുവർദ്ധിനി
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54672" url="https://ml.wikipedia.org/wiki?curid=54672" title="നാസികാഭൂഷണി">
നാസികാഭൂഷണി

കർണാടകസംഗീതത്തിലെ 70ആംആം മേളകർത്താരാഗമാണ് നാസികാഭൂഷണി

http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54673" url="https://ml.wikipedia.org/wiki?curid=54673" title="കോസലം (മേളകർത്താരാഗം)">
കോസലം (മേളകർത്താരാഗം)

കർണാടകസംഗീതത്തിലെ 71ആം മേളകർത്താരാഗമാണ് കോസലം.
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54674" url="https://ml.wikipedia.org/wiki?curid=54674" title="രസികപ്രിയ">
രസികപ്രിയ

കർണാടകസംഗീതത്തിലെ 72ആം മേളകർത്താരാഗമാണ് രസികപ്രിയ
ഹംസഗിരി ആണ് പ്രധാനജന്യരാഗം
http://www.scribd.com/doc/3081383/CARNATIC-MUSIC-COMPOSITION-DATABASE


</doc>
<doc id="54699" url="https://ml.wikipedia.org/wiki?curid=54699" title="കേരള നിയമസഭാ തിരഞ്ഞെടുപ്പ് (2006)">
കേരള നിയമസഭാ തിരഞ്ഞെടുപ്പ് (2006)

2006-ലെ കേരള നിയമസഭാ തിരഞ്ഞെടുപ്പ് 2006 ഏപ്രിൽ 22, ഏപ്രിൽ 29, മേയ് 3 എന്നീ ദിവസങ്ങളിലായി മൂന്നു ഘട്ടങ്ങളിലായാണ്‌ നടത്തിയത് - വോട്ടെണ്ണൽ 2006 മേയ് 11-നായിരുന്നു. 140 മണ്ഡലങ്ങളിൽ ആകെ 931 സ്ഥാനാർഥികളാണ് മൽസരിച്ചത്, 376 സ്വതന്ത്രർ മൽസരിച്ചപ്പോൾ ഏറ്റവും കൂടുതൽ സ്ഥാനാർഥികളെ മൽസരരംഗത്തിറക്കിയത് ബി.ജെ.പി. (136) ബി. എസ്.പി (107), സി.പി.എം (85), കോൺഗ്രസ് ഐ (77) എന്നീ പാർട്ടികളായിരുന്നു. എന്നാൽ സി.പി.എം (61), കോൺഗ്രസ് ഐ (24), സി.പി.ഐ (17) എന്നീ പാർട്ടികൾക്കാണ്‌ കൂടുതൽ സീറ്റുകൾ ലഭിച്ചത്. .

ഇടുക്കി ജില്ലയിലെ തൊടുപുഴ, ദേവികുളം, ഇടുക്കി, ഉടുമ്പൻചോല, പീരുമേട്, കാഞ്ഞിരപ്പള്ളി എന്നീ മണ്ഡലങ്ങളിലും കോട്ടയം ജില്ലയിലെ വാഴൂർ, ചങ്ങനാശ്ശേരി,കോട്ടയം, ഏറ്റുമാനൂർ, പുതുപ്പള്ളി, പൂഞ്ഞാർ, പാല, കടുത്തുരുത്തി, വൈക്കംഎന്നീ മണ്ഡലങ്ങളിലും ആലപ്പുഴ ജില്ലയിലെ അരൂർ, ചേർത്തല, മാരാരിക്കുളം, ആലപ്പുഴ, അമ്പലപ്പുഴ, കുട്ടനാട്, ഹരിപ്പാട്, കായംകുളം, തിരുവല്ലഎന്നീ മണ്ഡലങ്ങളിലും പത്തനംതിട്ട ജില്ലയിലെ കല്ലുപ്പാറ, ആറന്മുള, ചെങ്ങന്നൂർ, മാവേലിക്കര, പന്തളം, റാന്നി, പത്തനംതിട്ട, കോന്നി, പത്തനാപുരം, പുനലൂർ എന്നീ മണ്ഡലങ്ങളിലും കൊല്ലം ജില്ലയിലെ ചടയമംഗലം, കൊട്ടാരക്കര, നെടുവത്തൂർ, അടൂർ, കുന്നത്തൂർ, കരുനാഗപ്പള്ളി, ചവറ, കുണ്ടറ, കൊല്ലം, ഇരവിപുരം, ചാത്തന്നൂർഎന്നീ മണ്ഡലങ്ങളിലും തിരുവനന്തപുരം ജില്ലയിലെ വർക്കല, ആറ്റിങ്ങൽ, കിളിമാനൂർ, വാമനപുരം, ആര്യനാട്, നെടുമങ്ങാട്, കഴക്കൂട്ടം, തിരുവനന്തപുരം നോർത്ത്, തിരുവനന്തപുരം വെസ്റ്റ്, തിരുവനന്തപുരം ഈസ്റ്റ്, നേമം, കോവളം, നെയ്യാറ്റിൻകര, പാറശ്ശാല എന്നീ മണ്ഡലങ്ങളിലും 2006 ഏപ്രിൽ 22-ന്‌ വോട്ടെടുപ്പ് നടന്നു.
കോഴിക്കോട് ജില്ലയിലെ വടകര, നാദാപുരം, മേപ്പയൂർ, കൊയിലാണ്ടി, പേരാമ്പ്ര, ബാലുശേരി, കൊടുവള്ളി, കോഴിക്കോട് -1, കോഴിക്കോട് -2, ബേപ്പൂർ, കുന്ദമംഗലം, തിരുവമ്പാടി എന്നീ മണ്ഡലങ്ങളിലും വയനാട് ജില്ലയിലെ വടക്കേ വയനാട് കൽപറ്റ, സുൽത്താൻ ബത്തേരി, വണ്ടൂർ എന്നീ മണ്ഡലങ്ങളിലും മലപ്പുറം ജില്ലയിലെ നിലമ്പൂർ, മഞ്ചേരി, മലപ്പുറം, കൊണ്ടോട്ടി, തിരൂരങ്ങാടി, താനൂർ, തിരൂർ, പൊന്നാനി, കുറ്റിപ്പുറം, മങ്കട, പെരിന്തൽമണ്ണ എന്നീ മണ്ഡലങ്ങളിലും പാലക്കാട് ജില്ലയിലെ തൃത്താല പട്ടാമ്പി, ഒറ്റപ്പാലം, ശ്രീകൃഷ്ണപുരം, മണ്ണാർക്കാട്, മലമ്പുഴ, പാലക്കാട്, ചിറ്റൂർ, കൊല്ലങ്കോട്, കുഴൽമന്ദം, ആലത്തൂർ എന്നീ മണ്ഡലങ്ങളിലും തൃശ്ശൂർ ജില്ലയിലെ, വടക്കാഞ്ചേരി, കുന്ദംകുളം, ചേർപ്പ്, തൃശ്ശൂർ, ഒല്ലൂർ, കൊടകര, ചാലക്കുടി, മാള, ഇരിങ്ങാലക്കുട, മണലൂർ, ഗുരുവായൂർ, നാട്ടിക, കൊടുങ്ങല്ലൂർഎന്നീ മണ്ഡലങ്ങളിലും എറണാകുളം ജില്ലയിലെ അങ്കമാലി, വടക്കേക്കര, പറവൂർ, ഞാറയ്ക്കൽ, ഏറണാകുളം, മട്ടാഞ്ചേരി, പള്ളുരുത്തി, തൃപ്പൂണിത്തുറ, ആലുവ, പെരുമ്പാവൂർ, കുന്നത്തുനാട്, പിറവം, മൂവാറ്റുപുഴ, കോതമംഗലം എന്നീ മണ്ഡലങ്ങളിലും 2006 ഏപ്രിൽ 29-ന്‌ വോട്ടെടുപ്പ് നടന്നു.
കാസർഗോഡ് ജില്ലയിലെ മഞ്ചേശ്വരം, കാസർഗോഡ്, ഉദുമ, ഹോസ്‌ദുർഗ്, തൃക്കരിപ്പൂർ എന്നീ മണ്ഡലങ്ങളിലും കണ്ണൂർ ജില്ലയിലെ ഇരിക്കൂർ, പയ്യന്നൂർ,തളിപ്പറമ്പ്, അഴീക്കോട്, കണ്ണൂർ, എടക്കാട്, തലശ്ശേരി, പെരിങ്ങളം, കൂത്തുപറമ്പ്, പേരാവൂർ എന്നീ നിയമസഭാമണ്ഡലങ്ങളിലും 2006 മേയ് 3 -നാണ്‌ വോട്ടെടുപ്പ് നടന്നത്.



</doc>
<doc id="54705" url="https://ml.wikipedia.org/wiki?curid=54705" title="ബിറ്റ് ടോറന്റ് (പ്രോട്ടോകോൾ)">
ബിറ്റ് ടോറന്റ് (പ്രോട്ടോകോൾ)

ഇന്റർനെറ്റിലുടെ ഫയലുകൾ കൈമാറാൻ ഉപയോഗിക്കുന്ന സാങ്കേതികവിദ്യയാണ് ടോറന്റ്. കൈമാറ്റം ചെയ്യപ്പെടുന്ന ഫയലിനെ നിരവധി പാക്കറ്റുകളായി വിഭജിച്ച്, അനേകം കമ്പ്യൂട്ടറുകൾ പരസ്പരം ഈ പാക്കറ്റുകൾ കൈമാറിയാണ് ഈ സാങ്കേതികവിദ്യയിൽ ഫയൽകൈമാറ്റം സാധ്യമാകുന്നത്. .torrent എന്ന എക്സ്റ്റൻഷുകളിൽ ഉള്ളവയാണ് ടോറന്റ് ഫയലുകൾ. സിനിമകൾ, സോഫ്റ്റ്‌വെയറുകൾ, പാട്ടുകൾ, വീഡിയൊ പാട്ടുകൾ, ഇബുക്കുകൾ, തുടങ്ങി എല്ലാതരത്തിലുമുള്ള ഫയലുകളും ഇതിലൂടെ കൈമാറാനാകും. പരിമിതമായ വിതരണശേഷി (Bandwidth) യിൽ വലിയ ഫയലുകളെ വളരെയെളുപ്പത്തിലും വേഗത്തിലും കൈമാറാൻ ബിറ്റ് ടോറന്റ് വഴി സാധിക്കും. ഒരു ടോറന്റ് ക്ലയന്റ് ഉപയോഗിച്ച് അധികം ചെലവില്ലാതെ തന്നെ ഫയലുകൾ കൈമാറ്റം ചെയ്യുന്നതു സാധ്യമാക്കുന്നു. ബിറ്റ് ടോറന്റ് എന്ന ഓപ്പൺ പ്രോട്ടോക്കോൾ ഉപയോഗിച്ചാണ് ടോറന്റുകൾ പ്രവർത്തിക്കുന്നത്. അമേരിക്കൻ പ്രോഗ്രാമർ ആയ ബ്രാം കോഹൻ 2001 ജൂലൈ മാസത്തിൽ ബിറ്റ് ടോറന്റ് പ്രോട്ടൊക്കോൾ പുറത്തിറക്കുകയുണ്ടായി . കോഹൻ കണ്ടുപിടിച്ച ഈ സാങ്കേതികവിദ്യ ഇന്നു ലോകമെമ്പാടും ഫയലുകൾ കൈമാറ്റം ചെയ്യാനായി ഉപയോഗിച്ചു വരുന്നു. ഇന്റർനെറ്റ് ലോകത്തിൽ ഇന്ന് എറ്റവും കൂടുതൽ ഉപയോഗിച്ചു വരുന്ന "ഫയൽ ഷെയറിംഗ്" സാങ്കേതികവിദ്യകളിലൊന്നാണ് "ബിറ്റ് ടോറന്റ് പ്രോട്ടോകോളുകൾ".

നിലവിലുള്ള മറ്റു വിവര-വിതരണ സംവിധാനങ്ങളിൽ നിന്ന്‌ വ്യത്യസ്തമായി ഇന്റർനെറ്റിൽ ബന്ധിക്കപ്പെട്ടിട്ടുള്ള നിരവധി കമ്പ്യൂട്ടറുകളിൽ നിന്ന് ഒരേ സമയം ഒരു ഫയലിന്റെ വ്യത്യസ്ത ഭാഗങ്ങളെ പകർത്തുകയും അവയെ സ്വീകർത്താവിന്റെ കമ്പ്യൂട്ടറിൽ ഒരുമിച്ച് ചേർത്ത് ഒരു മുഴുനീള ഫയലാക്കി മാറ്റുകയുമാണ്‌ ബിറ്റ് ടോറന്റ് ചെയ്യുന്നത്. അമേരിക്കൻ പ്രോഗ്രാമർ ആയ ബ്രാം കോഹനാണ് ബിറ്റ് ടോറന്റ് പ്രോട്ടൊക്കോൾ കണ്ടുപിടിച്ചത്. കോഹൻ കണ്ടുപിടിച്ച ഈ സാങ്കേതികവിദ്യ ഇന്നു ലോകമെമ്പാടും ഫയലുകൾ കൈമാറ്റം ചെയ്യാനായി ഉപയോഗിച്ചു വരുന്നു. 

സാധാരണഗതിൽ ഇന്റർനെറ്റിലുടെ ഫയലുകൾ കൈമാറ്റം ചെയ്യുന്നത് ക്ലയന്റ്- സെർവർ നെറ്റ്‌വർക്കുകൾ വഴിയാണ്. ഒരു സെർവർ തലത്തിലുള്ള കമ്പ്യൂട്ടറിൽ നിന്നും ക്ലയന്റ് തലത്തിലേക്കുള്ള കമ്പ്യൂട്ടറിലേക്കു എച്ച്.റ്റി.റ്റി.പി. വഴിയോ അല്ലെങ്കിൽ എഫ്.റ്റി.പി. റിക്വസ്റ്റ് വഴിയോ ആണ് ഫയലുകൾ കൈമാറ്റം ചെയ്യപ്പെടുന്നത്. ഇതുവഴി ഫയലുകൾ കൈമാറ്റം ചെയ്യപ്പെടുമ്പോൾ ക്ലയന്റ് കമ്പ്യൂട്ടറുകൾ സെർവർ കമ്പ്യൂട്ടറുകളുമായി മാത്രമെ ബന്ധപ്പെടുന്നുള്ളു. ക്ലയന്റ് കമ്പ്യൂട്ടറുകൾ തമ്മിൽ യാതൊരു ബന്ധവും ഇവിടെ സൃഷ്ടിക്കപ്പെടുന്നില്ല. ഈ സെർവറുകൾ എപ്പോഴും ഇന്റർനെറ്റുമായി കണക്റ്റ് ചെയ്തിരിക്കുകയും “ റിക്വസ്റ്റ് & കണക്റ്റ്” എന്നതിലൂന്നി പ്രവർത്തിക്കുകയും ചെയ്യുന്നു.

ടോറന്റുകൾ ഉപയോഗിച്ചു ഫയലുകൾ ഡൗൺലോഡ് ചെയ്യുന്നതിനായി അത്യാവശ്യം വേണ്ടതു ഒരു ടോറന്റ് ക്ലയന്റും ടോറന്റ് ഫയലുകളുമാണ്. .torrents എന്ന എക്സ്റ്റൻഷനുകളിൽ അവസാനിക്കുന്ന ചെറിയ ഫയലുകൾ വഴിയാണ് ടോറന്റുകൾ സൃഷ്ടിക്കപ്പെടുന്നത്. ഈ ടോറന്റ് ഫയലുകളിൽ യഥാർത്ഥ ഫയലിനെക്കുറിച്ചുള്ള വിവരങ്ങൾ (Metadata) മാത്രമാണ് അടങ്ങിയിരിക്കുന്നത്. എന്തു ഫയലാണ്, അതിന്റെ ട്രാക്കറുകൾ ഏതൊക്കെ, ഫയലിന്റെ ഹാഷ് വാല്യു, ഫയൽനെയിം, ഫയൽ എക്സ്റ്റൻഷനുകൾ മുതലായവ ഇതിൽ ഉൾപ്പെട്ടിരിക്കും.

സാധാരണ ബ്രൗസറുകളിൽ നിന്നും വ്യത്യസ്തമായി ഒന്നിൽ കൂടുതൽ റ്റി.സി.പി. സോക്കറ്റുകൾ വഴി റിക്വസ്റ്റുകൾ അയച്ചാണ് ടൊറന്റ് ക്ലയന്റുകൾ പ്രവർത്തിക്കുന്നത്. ബ്രൗസറുകൾ പ്രവർത്തിക്കുന്നത് ഒരെ ഒരു റ്റി.സി.പി. സോക്കറ്റ് വഴി റിക്വസ്റ്റ് അയച്ചായിരിക്കും. ടോറന്റ് ക്ലയന്റുകൾ ഇൻസ്റ്റാൾ ചെയ്തിരിക്കുന്ന നിരവധി കമ്പ്യൂട്ടറുകളിൽ നിന്നുമുള്ള ഒരേ ഫയലിന്റെ പാക്കറ്റുകളാണ് ഇതു വഴി ഡൗൺലോഡ് ചെയ്ത് ഒരു മുഴുവൻ ഫയലായി മാറ്റിയെടുക്കുന്നത്. വൈദ്യുത ബന്ധം വിച്ഛേദിക്കപ്പെട്ടോ അല്ലെങ്കിൽ ഇന്റർനെറ്റ് കണക്ഷൻ മുറിഞ്ഞു പോയാലൊ അതു വരെ ഡൗൺലോഡ് ചെയ്ത പാക്കറ്റുകൾ കമ്പ്യൂട്ടറുകളിൽ സേവ് ചെയ്തതിനു ശേഷം പിന്നീട് കണക്ഷൻ പുനഃസ്ഥാപിക്കപെടുമ്പോൾ ഇവ എവിടെ വെച്ചാണൊ ഡൗൺലോഡിംഗ് മുറിഞ്ഞത് അവിടം മുതൽ ഡൗൺലോഡിംഗ് പുനരാരംഭിക്കുന്നു.

പീർ-റ്റു-പീർ സാങ്കേതികവിദ്യയുടെ മെച്ചം ഇത് ഒരു സെർവർ സിസ്റ്റത്തിനെ ആശ്രയിച്ചല്ല നിലനിൽക്കുന്നതുഎന്നതാണ്. അതു കൊണ്ട് തന്നെ ഇന്റർനെറ്റ് ഉപയോക്താക്കൾക്കു പരസ്പരം ഫയലുകൾ കൈമാറ്റം ചെയ്യാൻ ഇതു വഴി സാധിക്കുന്നു. നോഡുകൾ വഴിയാണ് പീർ-റ്റു-പീർ നെറ്റ്‌വർക്കുകൾ പ്രവർത്തിക്കുന്നത് എന്നുള്ളതു കൊണ്ട് ഫയലുകൾ അയക്കുവാനും, സ്വീകരിക്കുവാനും കഴിയുന്നു. ഇത്തരം നെറ്റ്‌വർക്കുകളിൽ ഉപയോക്താക്കളുടെ കമ്പ്യൂട്ടറുകൾ തന്നെ സെർവറുകളായും ക്ലയന്റുകളായും പ്രവർത്തിക്കുന്നു. ഉപയോക്താക്കളുടെ കമ്പ്യൂട്ടറുകളിൽ പീർ-റ്റു-പീർ നെറ്റ്‌വർക്കുകളെ സപ്പോർട്ട് ചെയ്യുന്ന സോഫ്റ്റ്‌വെയറുകൾ ഇൻസ്റ്റാൾ ചെയ്താണ് ഇതു സാധ്യമാക്കുന്നത്. ചാറ്റ് ക്ലയന്റുകൾ ഇത്തരത്തിലുള്ള പീർ-റ്റു- പീർ നെറ്റ്‌വർക്കുകൾക്കു വളരെ ലളിതമായ ഉദാഹരണമാണ്. ഈ ചാറ്റ് ക്ലയന്റുകൾ ഉപയോഗിച്ചു ഉപയോക്താക്കൾക്കു അവരുടെ കമ്പ്യൂട്ടറുകളിലുള്ള ഫയലുകൾ പരസ്പരം പങ്കു വെയ്ക്കാൻ സാധിക്കുന്നു. എന്നാൽ വളരെ വലിയ സൈസിലുള്ള ഫയലുകൾ അയക്കുവാൻ ഈ ക്ലയന്റുകൾ വഴി സാധിക്കുകയില്ല.

എന്നാൽ ഇങ്ങനെയൊരു കണക്ഷനിൽ നിരവധി പ്രശ്നങ്ങളുമുണ്ട്. ഉദാഹരണത്തിനു ഒരു ഫയലിന്റെ സൈസ് വല്ലാതെ കൂടിയതാണെങ്കിലൊ അല്ലെങ്കിൽ ഒരു ഫയൽ ഒരു പാടു ഉപയോക്താക്കൾ ഒരേസമയം തന്നെ റിക്വസ്റ്റ് ചെയ്യുകയൊ ചെയ്യുമ്പോൾ അവ കൈമാറ്റം ചെയ്യുന്നതിനായി വളരെക്കുടിയ അളവിൽ സമയം എടുക്കുന്നു. സെർവറുകളുമായുള്ള ക്ലയന്റ് കമ്പ്യൂട്ടറുകളുടെ കണക്ഷൻ ഇതു വഴി വിച്ഛേദിച്ചു പോകുവാനുള്ള സാധ്യതയും ഇവിടെ കൂടുതലാണ്. മിറർ ഇമേജുകൾ സൃഷ്ടിച്ചു നിരവധി സെർവറുകൾ വഴി ഇതിൽ നിന്നും ഒരു പരിധി വരെ കരകയറാമെങ്കിലും അതു പക്ഷേ വളരെകൂടിയ അളവിലുള്ള സാമ്പത്തികനഷ്ടം ഉണ്ടാക്കി വെക്കുന്നു. അതുകൊണ്ട് തന്നെ വളരെയധികം ട്രാൻഫർ റേറ്റുള്ള സെർവറുകൾ മാത്രമെ ഈ രീതി അവലംബിച്ചു വരുന്നുള്ളു.

കമ്പ്യൂട്ടറുകളിൽ ഇൻസ്റ്റാൾ ചെയ്തിരിക്കുന്ന പി2പി ബിറ്റ് ടോറന്റ് സാങ്കേതികവിദ്യ ഉപയോഗിച്ചിരിക്കുന്ന സോഫ്റ്റവെയറുകളെയാണ് ക്ലയന്റുകൾ എന്ന് അറിയപ്പെടുന്നതു. ഈ സോഫ്റ്റ്വെയറുകൾ ഉപയോഗിച്ചാണ് മറ്റുള്ള കമ്പ്യൂട്ടറുകളുമായുള്ള ബന്ധം ഉപയോക്താവ് സാധിച്ചെടുക്കുന്നത്.

ലീച്ചുകൾ:- ഇന്റർനെറ്റിൽ നിന്നും ഫയലുകളെ തങ്ങളുടെ കമ്പ്യൂട്ടറിലേക്ക് പകർത്തുകയും അതേ സമയം തങ്ങളുടെ കൈവശമുള്ള ഫയലുകളെ മറ്റുള്ളവരുമായി പങ്കുവെക്കുന്നതിൽ വിമുഖത കാണിക്കുകയും ചെയ്യുന്നവരെയാണ്‌ ലീച്ചുകൾ എന്ന് വിശേഷിപ്പിക്കുന്നത്.

സീഡർ:- ബിറ്റ് ടോറന്റ് സംവിധാനത്തിൽ ഒരു ഫയലിന്റെ സമ്പൂർണ്ണ പകർപ്പുള്ള കമ്പ്യൂട്ടറിനെ സീഡർ എന്നു വിളിക്കുന്നു. (ബിറ്റ് ടോറന്റ് സംവിധാനത്തിലൂടെ ഒരു ഫയൽ സുഗമമായി പകർത്തണമെങ്കിൽ ആ ഫയലിന്റെ ഒരു സീഡ് പകർപ്പെങ്കിലും എതെങ്കിലുമൊരു കമ്പ്യൂട്ടറിൽ ഉണ്ടായിരിക്കണം).

സ്വാം:- ഒരേസമയം ബിറ്റ് ടോറന്റ് വഴി ഫയലുകളെ പകർത്തുകയോ പങ്കുവെക്കുകയോ ചെയ്യുന്ന ഒരു കൂട്ടം കമ്പ്യൂട്ടറുകളെ സ്വാം എന്ന് വിളിക്കുന്നു.

ടോറന്റ് ഫയൽ (.torrent):- ഒരു ഫയലിനെ ഇന്റർനെറ്റിൽ നിന്നും പകർത്താൻ ഉപയോഗിക്കുന്ന ബിറ്റ് ടോറന്റ് സൂചക ഫയലിനെയാണ്‌ ടോറന്റ് ഫയൽ എന്ന് വിളിക്കുന്നത്.

ട്രാക്കർ:- ബിറ്റ്ടോറന്റ് സംവിധാനത്തിൽ വിവര വിതരണ പ്രക്രിയയെ നിയന്ത്രിക്കുന്ന കമ്പ്യൂട്ടറിനെ ട്രാക്കർ എന്നു വിളിക്കുന്നു.

ടോറന്റുകൾ വഴി ഒരു ഫയൽ മുഴുവനായി ഡൗൺ ലോഡ് ചെയ്തതിനു ശേഷം മറ്റുള്ളവർക്കു അപ്‌ലോഡ് ചെയ്യുവാനായി നൽകിയിട്ടുണ്ടെങ്കിൽ അതിനെ സീഡുകൾ എന്നു പറയുന്നു. ഒരു ഫയൽ മുഴുവനായി കമ്പ്യൂട്ടറിലേക്കു ഡൗൺലോഡ് ചെയ്ത് കഴിഞ്ഞാലുടന്റെ ഡൗൺ ലോഡ് ചെയ്യപെട്ട ഫയൽ സീഡ് ചെയ്യാൻ തുടങ്ങുന്നു. ഇങ്ങനെ തന്റെ കമ്പ്യൂട്ടറിലേക്ക് ഡൗൺലോഡ് ചെയ്യപ്പെട്ട ഫയലുകൾ മറ്റുള്ളവരെ അനുവദിക്കുന്ന ഉപയോക്താക്കളെയാണ് സീഡേഴ്സ് എന്നു പറയുന്നത്. ടോറന്റുകളുടെ നിലനിൽപ്പ് തന്നെ ഇത്തരം സീഡേഴ്സിനെ അവലംബിച്ചാണ്. ഒരു ഫയലിന്റെ ഫുൾ കോപ്പി ആദ്യമായി കൈവശം ഉള്ള ആളായിരിക്കും ആദ്യത്തെ സീഡ്. സീഡിംഗ് തുടങ്ങുന്നതു ഇയാൾ വഴിയായിരിക്കും. ആരെങ്കിലും ഒരാൾ ഈ ഫയൽ ഡൗൺ ലോഡ് ചെയ്താലുടനെ തന്നെ അയാളും ഒരു സീഡറാകുന്നു. പിന്നിടു വരുന്ന ഉപയൊക്താവിനു ഈ രണ്ടു പേരിൽ നിന്നും ഫയലുകളുടെ പാക്കറ്റുകൾ ഡൗൺ ലോഡ് ചെയ്തു ഒരു ഫുൾ കോപ്പി തന്റെ സിസ്റ്റത്തിലേക്കു മാറ്റുവാൻ സാധിക്കും.ഈ പ്രക്രിയ തുടർന്നു കൊണ്ടെയിരിക്കും.

ഉപയൊക്താക്കൾ ഒരു ഫയലിനെ ഡൗൺലോഡ് ചെയ്തിരിക്കുമ്പോഴുള്ള അവസ്ഥയാണ് ലീച്ചിംഗ്. ഇങ്ങനെ ഡൗൺ ലോഡ് ചെയ്തുകൊണ്ടിരിക്കുന്ന ഉപയോക്താവിനെ ലീച്ചർ എന്നു പറയുന്നു. ലീച്ചിംഗ് നടന്നു കൊണ്ടിരിക്കുമ്പോഴും മറ്റുള്ള ലീച്ചേഴ്സിനു ഫയൽ പാക്കറ്റുകൾ ഇതു വഴി ഡൗൺ ലോഡ് ചെയ്തെടുക്കാൻ സാധിക്കും. പക്ഷേ ഡൗൺ ലോഡ് ചെയ്തു മുഴുവനാക്കിയ പാക്കറ്റുകൾ മാത്രമെ ഇവിടെ നിന്നും ഡൗൺലോഡ് ചെയ്തെടുക്കാൻ സാധിക്കുകയുള്ളൂ. ഇതു ടോറന്റ് ഫയലുകളുടെ സ്പീഡ് വർദ്ധിപ്പിക്കുന്നു.

ട്രാക്കറുകൾ എന്നറിയപ്പെടുന്ന സെർവറുകൾ വഴിയാണ് പീറുകൾ(ക്ലയന്റുകൾ) ഏകോപ്പിക്കപ്പെടുന്നത്. കമ്പ്യൂട്ടറുകൾ തമ്മിലുള്ള കണക്ഷനുകൾ ഏകോപിപ്പിക്കുക എന്നതു മാത്രമാണ് ട്രാക്കറുകളുടെ ഉദ്ദേശം. സീഡുകളുടെയും ലീച്ചുകളുടെയും വിവരമായിരിക്കും ഒരു ട്രാക്കറിലുണ്ടായിരിക്കുക. ടോറന്റുകൾ വഴി വിതരണം ചെയ്യപ്പെടുന്ന ഫയലുകളുടെ ഉള്ളടക്കത്തെക്കുറിച്ചുള്ള യാതൊരു വിവരങ്ങളും ഈ ട്രാക്കറുകളിൽ ഉണ്ടായിരിക്കുകയില്ല. അതു കൊണ്ട് തന്നെ കുറഞ്ഞ ബാൻഡ്‌വിഡ്തിലും ഇവ പ്രവർത്തിക്കുന്നു. ഉപയോക്താക്കൾ ഡൗൺലോഡ് ചെയ്യുന്ന അതെ സമയത്തു തന്നെ ഡൗൺലോഡ് ചെയ്യപ്പെടുന്ന ഫയലുകളും അപ്‌ലോഡ് ചെയ്യുകയും ചെയ്യുന്നു . അതു കൊണ്ട് തന്നെ നെറ്റ് വർക്ക് ബാൻഡ് വിഡ്ത് ശരിയായ രീതിയിൽ തന്നെ ഉപയോഗിക്കാൻ ഇതു വഴി കഴിയുന്നു. ഒരു ഫയലിനു ഒന്നിൽക്കൂടുതൽ ട്രാക്കറുകൾ ഉണ്ടായിരിക്കാം.

ടോറന്റുകൾ ഉപയോഗിക്കുന്നവരുടെ കമ്പ്യൂട്ടറുകളുടെ ഐ പി വിലാസങ്ങൾ മറ്റുള്ളവർക്കു കൂടി അറിയാൻ കഴിയുന്നു. ഈ ഐ.പി. വിലാസങ്ങളെ ദുരുപയോഗം ചെയ്യുവാൻ സാധിക്കും. ഓപ്പണായിരിക്കുന്ന പോർട്ടുകൾ വഴി സിസ്റ്റം വൾനറബിൾ ആകാനുള്ള സാധ്യത, ഫേക് ടൊറന്റുകൾ ഉപയോഗിക്കുന്നതു വഴിയുള്ള സമയ നഷ്ടവും, ബാൻഡ് വിഡ്ത് നഷ്ടവും, ഫയർവാളുകൾ ടോറന്റുകളെ തടയുന്നതിനാൽ അവ ഡിസേബീൾ ചെയ്തിട്ടു ഡൗൺലോഡ് ചെയുന്നതു വഴിയുള്ള വൾനറബിലിറ്റി മുതലായവ ഇതിന്റെ പ്രധാന ദോഷങ്ങളാണ്. ടോറന്റുകൾ വഴി ഡൗൺലോഡ് ചെയ്യുന്ന സിപ് ഫയലുകളിലും സോഫ്റ്റ്‌വെയറുകളുടേ കീ ജനറെറ്ററുകളിലും കമ്പ്യൂട്ടറുകൾക്കു ദോഷകരമായ സോഫ്റ്റ് വെയറുകൾ ഉണ്ടായിരിക്കാനുള്ള സാധ്യത കൂടൂതലാണ്. എന്താണു ഡൗൺ ലോഡ് ചെയ്യുന്നത് എന്നതിനെ ആശ്രയിച്ചിരിക്കും ഇവ.

ബിറ്റ് ടോറന്റ് ക്ലയന്റുകൾ ഉപയോഗിക്കുന്നതു കൊണ്ട് യാതൊരു വിധത്തിലുള്ള നിയമകുരുക്കും നിലവിലില്ല. എന്നാൽ കോപ്പിറൈറ്റുള്ള വസ്തുക്കളാണ് ടോറന്റുകൾ ഉപയോഗിച്ചു കൂടുതലായും ഡൗൺലോഡ് ചെയ്യുന്നതു. മറ്റേതൊരു ഡൗൺലോഡിംഗ് പോലെയും ഇവ ടോറന്റുകൾവഴിയും ഡൗൺലോഡ് ചെയ്യുന്നതു കുറ്റകരമാണ്. എന്നാൽ ചില രാജ്യങ്ങളിൽ (ഉദാഹരണം സ്വിറ്റ്സർലന്റ്) ടോറന്റുകൾ വഴി സിനിമകളും പാട്ടുകളും ഡൗൺലോഡ് ചെയ്യുന്നത് അനുവദിച്ചിരിക്കുന്നു. എന്നാൽ ഇവ അപ്‌ലോഡ് ചെയ്യുന്നതു വഴി കോപ്പിറൈറ്റുള്ള വസ്തുക്കൾ അനധികൃതമായി മറ്റുള്ളവർക്കു ഡൗൺലോഡ് ചെയ്യാനുള്ള അവസരം ഉണ്ടാക്കിക്കൊടുക്കുകയാണ് ചെയ്യുന്നത്. ഇതു നിയമലംഘനമാണ്. എന്നാൽ സോഫ്റ്റ്‌വെയറുകളുടെ ഡെമോവേർഷനുകളും മറ്റും ടോറന്റുകൾ വഴി ഡൗൺ ലോഡ് ചെയ്യുന്നതിനു നിയമതടസ്സം ഇല്ല. എന്നാൽ ലീച്ച് ചെയ്തു കൊണ്ടിരിക്കുന്ന ഫയലുകൾക്കു ഇതു ബാധകമല്ല. കാരണം അവ മുഴുവനായി ഡൗൺ ലോഡ് ചെയ്തിട്ടില്ല എന്നതു തന്നെ കാരണം.

ഇന്നു നിരവധി ടോറന്റ് ക്ലയന്റുകൾ ലോകമൊട്ടാകെയുള്ള ഉപയോക്താക്കൾ ഫയലുകൾ ഡൗൺലോഡ് ചെയ്യുന്നതിനായി ഉപയോഗിച്ചു വരുന്നു. ബിറ്റ് ടോറന്റ് പ്രോട്ടോക്കോൾ ഡെവലപ് ചെയ്ത ബ്രാം കോഹന്റെ തന്നെ ടൊറന്റ് ക്ലയന്റാണ് ബിറ്റ് ടോറന്റ്. ഇന്നു ഏറ്റവും കൂടുതൽ ഉപയോഗിക്കുന്ന ടോറന്റ് ക്ലയന്റുകളിലൊന്നാണ് ബിറ്റ് ടോറന്റ്. മറ്റൊന്നു യുടോറന്റ് ആണ്. ബിറ്റ് കോമറ്റ്, അസൂറിയസ്, ഏരിസ്, ലൈംവയർ തുടങ്ങി നിരവധി ടൊറന്റ് ക്ലയന്റുകൾ ഉപയോക്താക്കൾക്കായി ഇന്റർനെറ്റിൽ ലഭ്യമാണ്.

ടോറന്റ് ഫയലുകൾ ഡൗൺലോഡ് ചെയ്തെടുക്കുന്നതിനായി സൗകര്യം ഒരുക്കി തരുന്ന നിരവധി വെബ്സൈറ്റുകൾ ഇന്നു നിലവിലുണ്ട്. Thepiratebay.org , Torrentz.com മുതലായവയെല്ലാം ടോറന്റ് ഫയലുകൾ ഡൗൺലോഡ് ചെയ്തുപയോഗിക്കാനുള്ള സൗകര്യം ഏർപെടുത്തിയിരിക്കുന്നു. മുൻപ് isohunt.com എന്ന ടോറന്റ് ഫയൽ സെർവറായിരുന്നു ഇത്തരത്തിൽ പ്രധാനി. എന്നാൽ അമേരിക്കൻ പകർപ്പവകാശ നിയമപ്രകാരം ഈ സൈറ്റിന്റെ പ്രവർത്തനം അവസാനിപ്പിക്കപ്പെട്ടു.



</doc>
<doc id="54707" url="https://ml.wikipedia.org/wiki?curid=54707" title="തിരക്കഥ (ചലച്ചിത്രം)">
തിരക്കഥ (ചലച്ചിത്രം)

രഞ്ജിത്ത് സം‌വിധാനം ചെയ്ത് പൃഥ്വിരാജ്, പ്രിയാമണി, അനൂപ് മേനോൻ എന്നിവർ മുഖ്യവേഷങ്ങളിൽ അഭിനയിച്ച് 2008-ൽ പുറത്തിറങ്ങിയ മലയാളചലച്ചിത്രമാണ് "തിരക്കഥ". 2008 സെപ്റ്റംബർ 12-ന് പുറത്തിറങ്ങിയ ഈ ചിത്രം അതിന്റെ പ്രമേയം കൊണ്ടും ആഖ്യാനരീതികൊണ്ടും ശ്രദ്ധിക്കപ്പെട്ടു. 2008-ലെ മികച്ച മലയാളചലച്ചിത്രത്തിനുള്ള ദേശീയ ചലച്ചിത്രപുരസ്കാരം ഈ ചിത്രം നേടി.

താരപ്രഭയിൽ ജ്വലിച്ചുനിൽക്കുമ്പോൾ പെട്ടെന്ന് അഭിനയരംഗം വിടുകയും വിസ്മൃതിയിലാവുകയും ചെയ്ത മാളവിക എന്ന ച്ലച്ചിത്രനടിയുടേയും പിൽക്കാലത്ത് താരരാജാവായി വളർന്ന അജയചന്ദ്രന്റേയും പൊലിഞ്ഞുപോയ പ്രണയത്തിന്റെ കഥ അക്ബർ അഹമ്മദ് എന്ന യുവസം‌വിധായകൻ തേടുന്നതാണ് ചിത്രത്തിന്റെ ഇതിവൃത്തം.

അന്തരിച്ച ചലചിത്രനടി ശ്രീവിദ്യയും കമലഹാസനുമായി ഉണ്ടായിരുന്നെന്നു പറയപ്പെടുന്ന ബന്ധമാണ് ചിത്രത്തിൽ പരാമർശിച്ചിരിക്കുന്നതെന്ന അഭിപ്രായമുണ്ട്. കഥയിലെ സാമ്യങ്ങളും ചലച്ചിത്രം ശ്രീവിദ്യയ്ക്ക് സമർപ്പിച്ചിട്ടുള്ളതും ഈ അഭിപ്രായത്തിന് കാരണങ്ങളാണ്.

തന്റെ ആദ്യ ചലച്ചിത്രം 'ബ്രദേഴ്സ്' വൻ വിജയമായതിനെത്തുടർന്ന് ശ്രദ്ധേയനായ യുവസം‌വിധായകനാണ് 'അക്കി' എന്നു വിളിപ്പേരുള്ള അക്ബർ അഹമ്മദ് (പൃഥ്വിരാജ്). അക്ബറും, കാമുകി ദേവയാനിയും (സം‌വൃത സുനിൽ) അവരുടെ മൂന്ന് യുവസുഹൃത്തുക്കളും കാസബ്ലാങ്ക എന്ന ഒരു ഭക്ഷണശാല കൂടി നടത്തുന്നു. അക്ബറിന്റെ ചിത്രങ്ങളിൽ ഈ കൂട്ടായ്മയുടെ സഹകരണമുണ്ട്. തന്റെ അടുത്ത ചിത്രത്തിന്റെ പ്രമേയം ആലോചിക്കുന്ന അക്ബറിന്റെ മനസ്സ് ചെന്നെത്തുന്നത് ഒരു കാലത്തെ താരറാണിയായിരുന്ന മാളവികയിലാണ് (പ്രിയാമണി). മാളവികയ്ക്കൊപ്പം അരങ്ങേറ്റം കുറിച്ച അജയചന്ദ്രൻ (അനൂപ് മേനോൻ) വർത്തമാനകാലത്തിലെ മലയാള സിനിമയിലെ താരരാജാവായി വളർന്നു. മാളവികയ്ക്കും അജയചന്ദ്രനുമിടയിലുണ്ടായിരുന്ന പ്രണയവും വിവാഹബന്ധവും പൊലിഞ്ഞതും അവർ അഭിനയരംഗത്തു നിന്നും പൊതുജീവിതത്തിൽ നിന്നും തിരോധാനം ചെയ്തതും എറെക്കുറെ ഒരുമിച്ചായിരുന്നു എന്നു മനസ്സിലാക്കിയ അക്ബർ തിരക്കഥാരചനയ്ക്കായി ഇരുവരുടേയും പഴയകാല ജീവിതം അന്വേഷിച്ച് യാത്രചെയ്യുന്നു.

അജയചന്ദ്രന്റെയും മാളവികയുടേയും സുഹൃത്തായിരുന്ന അകാലത്തിൽ മരണമടഞ്ഞ സം‌വിധായകൻ എബി കുരുവിള (രഞ്ജിത്ത്) തന്റെ ഭാര്യയ്ക്കയച്ച കത്തുകൾ എബിയുടെ മകനായ അപ്പു (വിനീത് കുമാർ) അക്ബറിന് നൽകുകയും അവ പഴയകാല സംഭവങ്ങളിലേക്ക് വെളിച്ചം വീശുന്നു. മാളവികയും അജയചന്ദ്രനും പ്രണയത്തിലാവുകയും വിവാഹിതരാവുകയും ചെയ്തെങ്കിലും ആ ബന്ധം പെട്ടെന്നുതന്നെ വേർപിരിയുകയും മാളവിക അഭിനയരംഗം വിടുകയും ചെയ്തു. വർത്തമാനകാലത്തിൽ മാളവിക എവിടെയാണെന്ന് ആർക്കും അറിയില്ല. അക്ബറും സുഹൃത്തുക്കളും യാത്രകൾക്കും ശ്രമങ്ങൾക്കുമൊടുവിൽ കാൻസർ ബാധിച്ച് മരണാസന്നയായ മാളവികയെ കണ്ടെത്തുകയും അവർക്കും അജയചന്ദ്രനുമിടയിൽ സംഭവിച്ചതിന്റെ യാഥാർഥ്യങ്ങൾ മനസ്സിലാക്കുകയും ചെയ്യുന്നു. അക്ബറും സുഹൃത്തുക്കളും മാളവികയെ തങ്ങളോടൊപ്പം കൂട്ടിക്കൊണ്ടു വരികയും തെറ്റിദ്ധാരണകൾ നീക്കി അവരെയും അജയചന്ദ്രനേയും ഒന്നിപ്പിക്കുകയും ചെയ്യുന്നു. മരണം കീഴടക്കുന്നതിനു മുൻപ് തന്റെ അന്ത്യാഭിലാഷം മാളവിക അജയചന്ദ്രനെ അറിയിക്കുന്നു. മാളവികയുടെ ആഗ്രഹപ്രകാരം ഇരുവരും തങ്ങൾ ആദ്യം കണ്ടുമുട്ടുകയും പ്രണയത്തിലാവുകയും ചെയ്ത 'ക്ലൗഡ്സ് എൻഡ്' എന്ന സുഖവാസകേന്ദ്രത്തിൽ വീണ്ടും ഒരുമിക്കുന്നിടത്ത് ചിത്രം അവസാനിക്കുന്നു

ഈ ചിത്രത്തിന്റെ സ്കോർ, സൗണ്ട് ട്രാക്ക്, എന്നിവ നിർവ്വഹിച്ചിരിക്കുന്നത് ശരത് ആണ്. ഒരു നീണ്ട വിടവിന് ശേഷമാണ് ശരത് ഈ ചിത്രത്തിലൂടെ തിരിച്ചെത്തിയത്.



</doc>
<doc id="54715" url="https://ml.wikipedia.org/wiki?curid=54715" title="കുഴൂർ">
കുഴൂർ

കേരളത്തിൽ തൃശൂർ ജില്ലയുടെ മാള ബ്ലോക്ക് പഞ്ചായത്തിലെ കുഴൂർ ഗ്രാമപഞ്ചായത്തിന്റെ ആസ്ഥാനം സ്ഥിതി ചെയ്യുന്ന ഗ്രാമമാണ് കുഴൂർ. തൃശ്ശൂർ നഗരത്തിൽ നീന്നും ഏകദേശം 40 കി. മി. ദൂരത്തിലും എറണാകുളം നഗരത്തിൽ നിന്ന് ഏകദേശം 25 കീ. മി ദൂരത്തിലുമായാണ് കുഴൂർ സ്ഥിതി ചെയ്യുന്നത്. ഭാരത സർക്കാർ പത്മഭൂഷൺ നൽകി ആദരിച്ച പഞ്ചവാദ്യകുലപതി കുഴൂർ നാരായണ മാരാർ ജനിച്ചതും വളർന്നതും ഈ ഗ്രാമത്തിലാണു. കേരളത്തിൽ നിന്ന് അന്താരാഷ്ട്ര പ്രശസ്തിയാർജ്ജിച്ച കരിന്തലക്കൂട്ടം എന്ന മ്യൂസിക് ബാൻഡ് പിറവിയെടുത്തത് ഈ ഗ്രാമത്തിൽ നിന്നാണു.
കുഴൂർ എന്ന സ്ഥലനാമത്തിനു പിന്നിൽ ചരിത്രവും എെതീഹ്യവും കൂടിക്കലർന്ന നിഗമനങ്ങൾ നിലവിലുണ്ട്. പണ്ടുകാലത്ത് ഇന്നത്തെ ചാലക്കുടിപുഴ പൂവ്വത്തുശ്ശേരിയിൽ വെച്ച് പടിഞ്ഞാറോട്ട് തിരിഞ്ഞ് എെരാണിക്കുളം വഴി ഒഴുകിയാണ് അറബിക്കടലിൽ പതിച്ചിരുന്നതെന്ന് കേൾക്കുന്നു. പിന്നീട് ഇൗ പുഴ ഗതിമാറി പൂവ്വത്തുശ്ശേരിയിൽ വെച്ച് തെക്കോട്ട് തിരിഞ്ഞ് ഒഴുകിമാറിപ്പോന്ന സ്ഥലമാകാം ഇന്നത്തെ തിരിപ്പറമ്പ്. ആ പോരലിനിടയിൽ ആറാട്ടുകടവിൽ രൂപം കൊണ്ട അഗാധമായ ചുഴിയിൽ നിന്നും ഉയർന്നുവന്ന ഉൗര് ചുഴിയൂർ ആയിയെന്നും അതല്ല കുഴിയിൽ നിന്നും രൂപപ്പെട്ട ഉൗര് കുഴിയൂർ ആയിയെന്നും കാലക്രമത്തിൽ ഇത് കുഴൂരായി മാറിയെന്നുമാണ് എെതിഹ്യം. കുഴൂർ പഞ്ചായത്തിലെ എെരാണിക്കുളം വളരെ പ്രസിദ്ധമാണ്. 32 മൂല ഗ്രാമങ്ങളിൽ ഒന്നായി കേരളോൽപത്തിയിൽ എെരാണിക്കുളം പരാമർശിക്കപ്പെടുന്നുണ്ട്. 1500 വർഷത്തിലേറെ പഴക്കമുള്ള എെരാണിക്കുളം ക്ഷേത്രം തന്നെ ഇൗ നദീതടത്തിലെ മനുഷ്യസംസ്കാരത്തിന്റെ പഴമയാണ് കാണിക്കുന്നത്. 

2018 ആഗസ്റ്റ് മാസത്തിൽ ഉണ്ടായ മഹാമാരി കുഴൂർ ഗ്രാമത്തെ വെള്ളത്തിലാക്കി. 
വെള്ളപ്പൊക്കത്തിന്റെ കെടുതികൾ അനുഭവിക്കുകയാണു ഇപ്പോൾ ഈ ഗ്രാമം. ചാലക്കുടി പുഴ കരകവിഞ്ഞൊഴുകി മിക്ക പ്രദേശങ്ങളും വെള്ളതിനു അടിയിലാണു. 

കുഴൂർ മേരി ഇമ്മാക്കുലേറ്റ് പള്ളിയുടെ പാരിഷ് ഹാളിൽ പ്രവർത്തിക്കുന്ന ദുരിതാശ്വാസക്യാമ്പ്

കാർഷികഗ്രാമമായ കുഴൂർ പൂർണ്ണമായും നശിച്ച നിലയിലാണു. കന്നുകാലികൾ, ക്യഷി എന്നിവ പൂർണ്ണമായും നഷ്ടപ്പെട്ടു.


 സാംസ്കാരിക പ്രവർത്തനങ്ങൾക്ക് ഊർജ്ജമായി നിലകൊള്ളുന്നു 
 കുഴൂരാണു.
 ക്യാമ്പസിൽ തന്നെ സ്ഥിതി ചെയ്യുന്നു.










</doc>
<doc id="54720" url="https://ml.wikipedia.org/wiki?curid=54720" title="കുഴൂർ ശ്രീ സുബ്രഹ്മണ്യസ്വാമി ക്ഷേത്രം">
കുഴൂർ ശ്രീ സുബ്രഹ്മണ്യസ്വാമി ക്ഷേത്രം

കേരളത്തിലെ തൃശ്ശൂർ ജില്ലയിൽ തെക്കേ അറ്റത്ത് സ്ഥിതി ചെയ്യുന്ന കുഴൂർ എന്ന ഗ്രാമത്തിലെ പ്രധാന ക്ഷേത്രമാണ് കുഴൂർ സുബ്രമണ്യ സ്വാമി ക്ഷേത്രം. സുബ്രമണ്യനാണ് ഈ ക്ഷേത്രത്തിലെ പ്രധാന പ്രതിഷ്ഠ. എന്നാൽ വൈഷ്ണവതേജസ്സുമുണ്ട്. ഇത് കൊച്ചി ദേവസ്വം ബോർഡിന്റെ കീഴിലുള്ള ഒരു ക്ഷേത്രമാണ്. വർഷം തോറും ഇവിടെ നടന്നു വരുന്ന ഏകാദശി ഉത്സവം ഇവിടുത്തെ പ്രധാന ഉത്സവമാണ്. വൃശ്ചികമാസത്തിലെ ഏകാദശിയാണ് ഇവിടെ ഉത്സവം നടന്നു വരുന്നത്. ഗുരുവായൂർ ഏകാദശിയുടെ അതേദിവസം ആഘോഷിക്കുന്ന ഈ ഉത്സവം മൂലം ഏകാദശി ആഘോഷിക്കുന്ന ഏക സുബ്രഹ്മണ്യക്ഷേത്രമായി ഇതുമാറിക്കഴിഞ്ഞു. കിഴക്കോട്ട് ദർശനമായാണ് പ്രതിഷ്ഠ. ഗണപതിയും അയ്യപ്പനും ശിവനും ഭഗവതിയും നാഗദൈവങ്ങളും ഉപപ്രതിഷ്ഠകളാണ്.

അടുത്ത ക്ഷേത്രങ്ങളായ ശ്രീനാരായണൻ കുളങ്ങര ക്ഷേത്രം, വിളക്കുംകാൽ ശ്രീകൃഷ്ണ ക്ഷേത്രം എന്നിവ ഇതിന്റെ അനുബന്ധ ക്ഷേത്രങ്ങളാണ്. വർഷം തോറും നടക്കുന്ന പൂയ്യ ഉത്സവത്തിൽ ഈ ക്ഷേത്രങ്ങൾക്ക് സുപ്രധാനമായ പങ്കുണ്ട്. 


</doc>
<doc id="54732" url="https://ml.wikipedia.org/wiki?curid=54732" title="ഓട്ടോമേറ്റഡ് ടെല്ലർ മെഷീൻ">
ഓട്ടോമേറ്റഡ് ടെല്ലർ മെഷീൻ

ബാങ്കിലെ ഇടപാടുകാർക്ക്, ബാങ്കുജീവനക്കാരുടെ സഹായമില്ലാതെ പണമിടപാടുനടത്താൻ സഹായിക്കുന്ന ഒരു യന്ത്രോപകരണമാണ് എ.ടി.എം. എന്ന ചുരുക്കപ്പേരിലറിയപ്പെടുന്ന ഓട്ടോമേറ്റഡ് ടെല്ലർ മെഷീൻ. 

കേരളത്തിലും, ഇന്ത്യയിലെമ്പാടും പ്രചാരം നേടിവരുന്ന ഈ യന്ത്രസംവിധാനം, പല പേരുകളിൽ അറിയപ്പെടുന്നുണ്ട്. "ഓട്ടോമേറ്റഡ് ബാങ്കിങ് മെഷീൻ, മണിമെഷീൻ, ബാങ്ക് മെഷീൻ,കാഷ് മെഷീൻ, എനി ടൈം മണി" എന്നിങ്ങനെ. പൊതുസ്ഥലങ്ങളിൽ അവിടവിടെയായി സ്ഥാപിച്ചിട്ടുള്ള ഈ പണപ്പെട്ടി ഉപയോഗിച്ച് ഏതുസമയത്തും പണം പിൻവലിക്കാനും നിക്ഷേപിക്കാനും ബാങ്ക് അക്കൗണ്ടിലെ വിവരങ്ങൾ അറിയാനും മറ്റും കഴിയും. ഇതിനായി, ഇടപാടുകാരൻ സ്വന്തം പേരിൽ ബാങ്ക് തന്നിട്ടുള്ള ഒരു ശീട്ട് (പ്ലാസ്റ്റിക് കാർഡ്)(ചിത്രം.2, കാണുക) യന്ത്രത്തിൽ നിക്ഷേപിക്കുകയും, മുൻനിശ്ചയിക്കപ്പെട്ട ഒരു രഹസ്യമായ ഒരു വ്യക്തിസൂചീസംഖ്യ (Personal Index Number) യന്ത്രത്തിനു നൽകുകയും ചെയ്യേണ്ടതുണ്ട്.

1939 ൽ, ലൂതർ ജോർജ്ജ് സിംജിയൻ എന്ന അമേരിക്കക്കാരനാണ് ആദ്യമായി ഒരു എ.ടി.എം നിർമ്മിച്ചത്. അത്, സിറ്റി ബാങ്ക് ഓഫ് ന്യൂയോർക്ക് , ന്യൂയോർക്കിൽ സ്ഥാപിച്ചു. എന്നാലതിന് വേണ്ടത്ര പ്രചാരം ലഭിച്ചില്ല. സ്ഥാപിച്ച് ആറുമാസത്തിനു ശേഷം അത് നീക്കംചെയ്യപ്പെട്ടു. 

പിന്നീട്, 1967 ജൂൺ 17 ന്, "ദി ലാ ര്യൂ" എന്ന കമ്പനി വികസിപ്പിച്ച ഒരു ഇലക്ട്രോണിക് എ.റ്റ്.എം, ബാർക്ലൈസ് ബാങ്ക്, ഇംഗ്ലണ്ടിലെ ലണ്ടനിൽ, എൻഫീൽഡ് ടൗണിൽ സ്ഥാപിച്ചു. അക്കാലത്ത്, എ.ടി. എമ്മുമായി ബന്ധപ്പെട്ട സാങ്കേതികവിദ്യകൾക്ക് പല വിദഗ്ദ്ധരും പല നിർമ്മാണാവകാശങ്ങൾ നേറ്റിയിരുന്നു എങ്കിലും, ഇന്ത്യയിൽ ജനിച്ച, ജോൺ ഷെപ്പേർഡ് ബാരൺ‎ എന്ന സ്ക്കോട്ലന്റുകാരനാണ് ഈ കണ്ടുപിടിത്തത്തിന് അംഗീകാരം ലഭിച്ചത്. 2005 ൽ അദ്ദേഹത്തിന് , ഓർഡർ ഓഫ് ദി ബ്രിട്ടീഷ് എമ്പയർ എന്ന ബഹുമതി സമ്മാനിക്കുകയുണ്ടായി. റെഗ് വാണി എന്ന ബ്രിട്ടീഷ് നടനാണ് ഈ യന്ത്രം ആദ്യമായി ഉപയോഗിച്ചത്. ഈ യന്ത്രങ്ങളിൽ, ഒറ്റത്തവണ മാത്രം ഉപയോഗിക്കാവുന്ന ശീട്ടുകളാണ് ഉപയോഗിച്ചിരുന്നത്. യന്ത്രം ശീട്ടുകൾ ഇടപാടുകാരന് തിരിച്ചു നൽകിയിരുന്നില്ല. പത്തു പൗണ്ട് നോട്ടുകൾ അടക്കം ചെയ്ത കവറുകളാണ് യന്ത്രം വിതരണം ചെയ്തിരുന്നത്. തട്ടിപ്പു തടയാനായി, കാന്തികത,വികിരണം തുടങ്ങിയവ ഉപയോഗിക്കുന്ന സംവിധാനങ്ങൾ ഏർപ്പെടുത്തിയിരുന്നു. 

പിന്നീട് എ.ടി.എമ്മിൽ ഉപയോഗിക്കുന്ന, വ്യക്തിസൂചീസംഖ്യ (പിൻ നമ്പർ) ഉപയോഗിച്ചുള്ള ശീട്ടുകൾ വികസിപ്പിച്ചത് (1965) ജയിംസ് ഗുഡ് ഫെലോ എന്ന ബ്രിട്ടീഷ് എഞ്ജിനിയറാണ്.

1968ൽ അമേരിക്കയിലെ ഡാലസിലാണ് തന്തുജാലം (Network) ഉപയോഗിച്ചു പരസ്പരം ബന്ധിച്ച എ.ടി.എമ്മുകൾ സ്ഥാപിക്കപ്പെട്ടത്. 1995 ൽ അമേരിക്കൻ ചരിത്രാന്വേഷണത്തിനായുള്ള സ്മിത്സോണിയൻ ദേശീയ മ്യൂസിയം തന്തുജാലബന്ധിത ഏ.ടി.എമ്മുകളുടെ കണ്ടുപിടിത്തക്കാരായി, അവ സ്ഥാപിച്ച ഡോനൾഡ് വെറ്റ്സെല്ലിനേയും, അദ്ദേഹം ജോലിചെയ്തിരുന്ന ഡോക്യൂട്ടെൽ എന്ന കമ്പനിയേയും അംഗീകരിച്ചു.

ഇംഗ്ലണ്ടിൽ, തന്തുജാലബന്ധിത എ.ടിമ്മുകൾ പ്രത്യക്ഷപ്പെടുന്നത് 1973 ലാണ്. ലോയ് ഡ്സ് ബാങ്കിനു വേണ്ടി ഐ.ബി.എം. ആണ് അവ നിർമ്മിച്ചത്.

എ.ടി. എം സേവനങ്ങൾ ഉപയോഗിക്കുവാൻ, ഒരാൾക്ക്, ആ യന്ത്രം സ്ഥാപിച്ചിരിക്കുന്ന ബാങ്ക്/സ്ഥാപനം നൽകിയിരിക്കുന്ന ശീട്ടും രഹസ്യസംഖ്യയും ഉണ്ടായിരിക്കണം. (എന്നാൽ ചില യന്ത്രങ്ങൾ മറ്റു സ്ഥാപനങ്ങൾ നൽകിയ ശിട്ടുകളും സ്വീകരിക്കാറുണ്ട്, അതിന് ചിലപ്പോൾ കൂടുതൽ സേവനക്കരം നൽകേണ്ടി വന്നേക്കാം.) ശീട്ട് യന്ത്രത്തിലെ നിശ്ചിത ദ്വാരത്തിൽ നിക്ഷേപിക്കുമ്പോൾ, ഉപയോക്താവിന്റെ രഹസ്യസംഖ്യ നൽകാൻ യന്ത്രം ആവശ്യപ്പെടും. അപ്പോൾ യന്ത്രത്തിലെ കീബോർഡിൽക്കൂടി ആ സംഖ്യ നൽകണം, (ചിത്രം. 4 നോക്കുക). യന്ത്രം ശീട്ടിലെ വിവരങ്ങളും രഹസ്യസംഖ്യയും ബാങ്കിലെ വിവരങ്ങളുമായി ഒത്തുനോക്കി, അവ ശരിയാണെങ്കിൽ, യന്ത്രം, ലഭ്യമായ സേവനങ്ങളുടെ ഒരു പട്ടിക കാണിക്കും. ആവശ്യമുള്ള സേവനം ഏതാണെന്ന് യന്ത്രത്തിൽ ലഭ്യമായ മറ്റു ബട്ടണുകൾ അമർത്തി തെരഞ്ഞെടുക്കാം. തെരഞ്ഞെടുത്ത സേവനത്തിനെക്കുറിച്ചുള്ള വിശദവിവരങ്ങൾ നൽകാൻ യന്ത്രം തുടർന്നു ചോദിച്ചേക്കാം. ഉപയോക്താവ് ആവശ്യപ്പെട്ട സേവനം പൂർത്തിയായ ശേഷം യന്ത്രം ശീട്ട് മടക്കി നൽകും. ചിലപ്പോൾ, നടത്തിയ സേവനത്തിന്റെ ഒരു സംക്ഷിപ്തം ഒരു കടലാസിൽ അച്ചടിച്ചു നൽകുകയും ചെയ്യും. ചില യന്ത്രങ്ങളിൽ, വിവരങ്ങളൊത്തു നോക്കിയ ഊടൻ തന്നെ ശീട്ടു മടക്കി നൽകുന്നുണ്ട്. യാതൊരു കാരണവശാലും ശീട്ട് നഷ്ടപ്പെടാതെ സൂക്ഷിക്കുകയും രഹസ്യസംഖ്യ മറ്റൊരാൾക്കും വെളിപ്പെടുത്താതിരിക്കുകയും സേവനച്ചുരുക്കം അച്ചടിച്ച തുണ്ടുകടലാസ് ആവശ്യം കഴിഞ്ഞാൽ പൂർണ്ണമായി നശിപ്പിക്കുകയും ചെയ്യേണ്ടത് വളരെ ആവശ്യമാണ്. അല്ലെങ്കിൽ തട്ടിപ്പുകൊണ്ട് ബാങ്കു നിക്ഷേപം നഷ്ടപ്പെടാനോ, മറ്റു രീതിയിൽ ധനനഷ്ടം ഉണ്ടാകാനോ വളരെ സാധ്യതയുണ്ട്.

പണം നിക്ഷേപിക്കുകയും പിൻവലിക്കുകയും ചെയ്യുക എന്ന പ്രാഥമിക ഉപയോഗത്തിനുപരിയായി മറ്റു പല സേവനങ്ങളും ഈ യന്ത്രം വഴി നടത്താൻ കഴിയും. അവയി ചിലത് താഴെ കൊടുക്കുന്നു. 


എന്നാൽ ഇവയിൽ പല സേവനങ്ങളും ഇപ്പോൾ ഇന്ത്യയിൽ ലഭ്യമല്ല. ഭാവിയിൽ കൂടുതൽ സേവനങ്ങൾ എ.ടി, എം വഴി ലഭിക്കുമെന്നു കരുതാം.

ആധുനിക എ.ടി.എമ്മുകളിൽ, വ്യാവസായിക നിലവാരത്തിലുള്ള ഒരു കേന്ദ്രപ്രവർത്തനഘടകവും (CPU, Central Processing Unit) അതിനോടു ബന്ധിപ്പിച്ചിട്ടുള്ള ചില വിശിഷ്ട ഉപകരണങ്ങളും ഉൾപ്പെടുന്നു: (ചിത്രം.5. നോക്കുക)
ഇവ കൂടാതെ, വീഡിയോക്യാമറ (സുരക്ഷാകാര്യങ്ങൾക്ക്) , ഉച്ചഭാഷിണി (കാഴ്ച്ചക്കുറവുള്ളവർക്ക്), തുടങ്ങിയ ഉപകരണങ്ങളും ഉണ്ടായേക്കാം. 
എ.ടി. എം. ഉപയോഗിക്കുന്നവർ, തട്ടിപ്പു തടയുന്നതിനും ബാങ്കിടപാടുകൾ സുരക്ഷിതമായി നടത്താനും ചില കാര്യങ്ങൾ സസൂക്ഷ്മം അനുവർത്തിക്കേണ്ടതുണ്ട്. 2017 മെയ് മാസത്തിൽ വാനാക്രൈ  എന്ന വൈറസ് കണ്ടെത്തിയതിനെ തുടർന്ന് നിരവധി എടിഎം അടച്ചിടുകയുണ്ടായി. ബാങ്കുകൾ നൽകുന്ന ചില നിർദ്ദേശങ്ങൾ താഴെക്കൊടുക്കുന്നു:

ന്യൂയോർക്ക് കെമിക്കൽ ബാങ്കിനു വേണ്ടി 1969ൽ ഡോക്യൂടെൽ എന്ന കമ്പനി സ്ഥാപിച്ച ഡോക്യൂടെൽ മെഷീനാണ് ഇപ്പോൾ പ്രചാരത്തിലുള്ള എ.ടി.എമ്മുകളുടെ യഥാർതഥ മുൻഗാമി. ഡൊണാൾഡ് സി.വെറ്റ്സെൽ ആണിതു നിർമ്മിച്ചത്. 



</doc>
<doc id="54734" url="https://ml.wikipedia.org/wiki?curid=54734" title="മലപ്പുറം നിയമസഭാമണ്ഡലം">
മലപ്പുറം നിയമസഭാമണ്ഡലം

മലപ്പുറം ജില്ലയിലെ മലപ്പുറം നഗരസഭയും ഏറനാട് താലൂക്കിലെ മൊറയൂർ, പൂക്കോട്ടൂർ, ആനക്കയം, പുൽപ്പറ്റ എന്നീ ഗ്രാമപഞ്ചായത്തുകളും പെരിന്തൽമണ്ണ താലൂക്കിലെ കോഡൂർ ഗ്രാമപ്പഞ്ചായത്തും ഉൾപ്പെട്ടതാണ്‌ മലപ്പുറം നിയമസഭാമണ്ഡലം. എം. ഉമ്മർ (ഇന്ത്യൻ യൂണിയൻ മുസ്ലിം ലീഗ്) ആണ്‌ 2006 മുതൽ ഈ മണ്ഡലത്തെ പ്രതിനിധീകരിക്കുന്നത്.

മലപ്പുറം ജില്ലയിലെ മലപ്പുറം നഗരസഭയും കോട്ടക്കൽ, ആനക്കയം, ഊരകം, പൊന്മള, ഒതുക്കുങ്ങൽ, വേങ്ങര, കണ്ണമംഗലം എന്നീ ഗ്രാമപ്പഞ്ചായത്തുകളും ഉൾപ്പെട്ടതായിരുന്നു മലപ്പുറം നിയമസഭാമണ്ഡലം.













1977 മുതലുള്ള തിരഞ്ഞെടുപ്പുഫലങ്ങൾ. 


</doc>
<doc id="54736" url="https://ml.wikipedia.org/wiki?curid=54736" title="പാനമ">
പാനമ

പനാമ (ഔദ്യോഗികമായി റിപ്പബ്ലിക് ഓഫ് പനാമ) മദ്ധ്യ അമേരിക്കയിലെ ഏറ്റവും തെക്ക് ഭാഗത്തുള്ള രാജ്യമാണ്. വടക്ക്-തെക്ക് അമേരിക്കകളേ തമ്മിൽ ബന്ധിപ്പിക്കുന്നത് ഈ രാജ്യമാണ്. വടക്ക്-പടിഞ്ഞാറ് കോസ്റ്റ റീക്ക, തെക്ക്-കിഴക്ക് കൊളംബിയ, വടക്ക് കരീബിയൻ കടൽ, തെക്ക് ശാന്തസമുദ്രം എന്നിവയുമായി അതിർത്തി പങ്കിടുന്നു. ഒരു അന്താരാഷ്ട്ര വാണിജ്യ കേന്ദ്രമാണീ രാജ്യം. ഗ്വാട്ടിമാലക്കും കോസ്റ്റ റീക്കക്കും പിന്നിലായി മദ്ധ്യ അമേരിക്കയിലെ ഏറ്റവും വലിയ മൂന്നാമത്തെ സമ്പദ് വ്യവസ്ഥയാണ് പനാമ. മദ്ധ്യമമേരിക്കയിൽ വിഭവ ഉപഭോഗത്തിൽ ഒന്നാമതുള്ള രാജ്യവും പനാമയാണ്. പനാമ സിറ്റിയാണ് തലസ്ഥാനം. ജൂലൈ 2008 വരെയുള്ള കണക്കുകളനുസരിച്ച് ഏകദേശം 3,309,679 ആണ് ജനസംഖ്യ.

പനാമയുടെ തലസ്ഥാന നഗരമാണ് പനാമ സിറ്റി. പനാമ കനാലിന്റെ പസഫിക് സമുദ്ര പ്രവേശന കവാടത്തിനരികിൽ സ്ഥിതിചെയ്യുന്ന ഈ നഗരമാണ് പനാമയുടെ രാഷ്ട്രീയ, സാമ്പത്തിക, സാംസ്കാരിക ഹൃദയം. മദ്ധ്യ അമേരിക്കയിലെ ഏറ്റവും പ്രധാനപ്പെട്ട സാമ്പത്തിക കേന്ദ്രങ്ങളിലൊന്നും പനാമ സിറ്റിയാണ്. ലാറ്റിനമേരിക്കയിലെ ഏറ്റവും ഉയരമുള്ള 10 കെട്ടിടങ്ങളിൽ എട്ടും പനാമ സിറ്റിയിലാണ്. 1519 ഓഗസ്റ്റ് 15 ന് സ്പാനിഷ് ഗവർണവറായ പെദ്രോ അറിയാസ് ഡി ആവില (ദാവില എന്നും അറിയപ്പെയുന്നു)യാണ് നഗരം സ്ഥാപിച്ചത്.സ്പാനിഷ് അധിനിവേശ കാലത്ത് സ്പാനിഷ് കോളനിയായ പെറുവിൽ നിന്ന് സ്വർണവും വെള്ളിയും സ്പെയിനിലേക്ക് കടത്തിക്കൊണ്ടു പോകാനുള്ള തുറമുഖമായിരുന്നു ഇവിടം. പഴയ പനാമ അഥവാ പനാമ ലാ വിയേഹ എന്ന ആ പഴയ നഗരത്തിന്റെ അവശിഷ്ടങ്ങൾ ഇന്ന് ടൂറിസ്റ്റ് കേന്ദ്രമാണ്. യുനെസ്‌കോ 1997 ൽ ഇവിടം ലോകപൈതൃകമായി പ്രഖ്യാപിച്ചു.

ഗ്രറ്റർ പനാമസിറ്റി മെട്രോപ്പൊളിറ്റൻ ഏരിയയിലുള്ള ബൽബോവ ഷിപ്പിങ് വ്യവസായത്തിന്റെ കേന്ദ്രമാണ്. മധ്യ അമേരിക്കയിലെ ഏറ്റവും തിരക്കേറിയ വിമാനത്താവളമായ തൊക്കുമെൻ ഇന്റർനാഷണൽ എയർപോർട്ട് നഗരത്തിൽ സ്ഥിതി ചെയ്യുന്നു. പനാമയുടെ ദേശീയ വിമാനസർവീസായ കോപ എയർലൈൻസിന്റെ ആസ്ഥാനം തൊക്കുമെനിലാണ്. യൂണിവേഴ്‌സിറ്റി ഒഫ് പനാമ, ലാറ്റിന യൂണിവേഴ്‌സിറ്റി അമേരിക്കയിലെ ഫ്ളോറിഡ സ്റ്റേറ്റ് യൂണിവേഴ്‌സിറ്റിയുടെ ഔട്ട്‌ലെറ്റ് ക്യാമ്പസ് എന്നിവയാണ് നഗരത്തിലെ പ്രധാന ഉന്നതവിദ്യാഭാസകേന്ദ്രങ്ങൾ. തിയട്രോ നാസിയോണൽ എന്ന ദേശീയ നാടകശാല, ഇന്റർ ഒഷ്യാനിക് കനാൽ മ്യൂസിയം, പ്രസിഡണ്ടിന്റെ ഔദ്യോഗിക വസതിയായ ഹെറോൺസ് പാലസ്, പ്ലാസാ കത്തീഡ്രൽ തുടങ്ങിയവയാണ് പ്രധാന ടൂറിസ്റ്റ് ആകർഷണകേന്ദ്രങ്ങൾ, പനാമകനാലിനു കുറുകെയുള്ള ബ്രിഡ്ജ് ഒഫ് അമേരിക്കാസ് എന്ന പാലം പ്രസിദ്ധമാണ്.
തന്ത്രപരമായ പ്രധാന്യമുള്ള കരയിടുക്ക് ആയതുകൊണ്ടുതന്നെ പനാമയുടെ സമ്പദ്ഘടന സേവനമേഖലയിലധിഷ്ഠിതമാണ്. ബാങ്കിങ്ങ്, വാണിജ്യം, ടൂറിസം എന്നിവയാണ് പ്രധാന സേവനമേഖലകൾ. മൊത്ത ആഭ്യന്തര ഉത്പാദനത്തിന്റെ 80 ശതമാനവും സേവനമേഖലയിൽ നിന്നാണ്. പനാമ കനാലും സൈനികത്താവളങ്ങളും യു.എസ്സിൽനിന്നും 2000 മുതൽ സ്വന്തമായതോടെ പുതിയ നിർമ്മാണപദ്ധതികൾ നടപ്പായി വരുന്നു. വമ്പൻ കപ്പലുകൾക്കു കടന്നുപോകാൻ സഹായിക്കുന്ന മൂന്നാമത്തെ ലോക്ക് കനാൽ നിർമ്മിക്കാനുള്ള പദ്ധതിക്ക് 2006 ഒക്ടോബർ 22 ന് ജനങ്ങൾ ഹിതപരിശോധനയിലൂടെ അംഗീകാരം നല്കി. 525 കോടി യു.എസ്. ഡോളറാണ് ഇതിന്റെ നിർമ്മാണത്തിനു പ്രതീക്ഷിക്കുന്നത്. 2006 ൽ പനാമിയൻ സമ്പദ്ഘടന 8% വളർച്ചാനിരക്കാണ് രേഖപ്പെടുത്തിയത്. ഔദ്യോഗിക നാണയം ബൽബോവയാണെങ്കിലും യു.എസ്. ഡോളറിനാണ് മേധാവിത്വം. പശ്ചിമാർധഗോളത്തിലെ ഏറ്റവും വലിയ സ്വതന്ത്രവ്യാപാരമേഖല പനാമയിലെ കൊളോണിലാണ്. 2006-ൽ രേഖപ്പെടുത്തിയ പണപ്പെരുപ്പം 2% ആണ്. 40% ജനങ്ങളും ദാരിദ്രരേഖയ്ക്കു താഴെയാണ്.


</doc>
<doc id="54761" url="https://ml.wikipedia.org/wiki?curid=54761" title="ബിസ്മില്ലാഹി">
ബിസ്മില്ലാഹി

മുസ്ലിങ്ങൾ ധാരാളമായി ഉപയോഗിക്കുന്ന "ബിസ്മില്ലാഹി റഹ്മാനി റഹീം" എന്നതിന്റെ ചുരുക്ക നാമമാണ് ബിസ്മില്ലാഹ്.() ഏത് നല്ല കാര്യങ്ങൾ തുടങ്ങുമ്പോഴും മുസ്ലിങ്ങൾ ബിസ്മി ചൊല്ലി തുടങ്ങുന്നു.“പരമ കാരുണികനും കരുണാനിധിയുമായ അല്ലാഹുവിന്റെ പേരിൽ ഞാൻ ആരംഭിക്കുന്നു” എന്നാണ് ഇതിനർത്ഥം. ഖുർ ആനിലെ എല്ലാ സൂറകളുടെയും തുടക്കത്തിൽ ഈ വാക്യം ഉപയോഗിക്കുന്നു. ഇത് ഒരു കൂട്ടക്ഷര ലെറ്റർ ആയി യൂണികോഡിലെ കോഡ്പോയ്ന് U+FDFD ﷽ ചേർത്തിട്ടുണ്ട്.

പേരിൽ എന്നു വെച്ചാൽ ഈ വിഷയത്തിൽ ഞാൻ കാലെടുത്തുവെക്കുന്നത് എന്റെ സ്വന്തം ഇഷ്ടകാരമല്ല. ഇതു പൂർത്തിയാക്കാനും വിജയിപ്പിക്കാനും എനിക്ക് കഴിവില്ല. എന്റെ യജമാനനായ അല്ലാഹു പൂർണ്ണ കഴിവുള്ളവനാണ്.അവന്റെ അനുഗ്രഹം നിമിത്തവും അവന്റെ കഴിവിൽ വിശ്വസിച്ചും അവൻ സഹായീക്കുമെന്നു പ്രതീക്ഷിച്ചും ഞാനിതിനു ഒരുങ്ങുകയാണ്. അവൻ മഹാ കാരുണികനാണ്. ശത്രുക്കളേയും മിത്രങ്ങളെയും വേർതിരിക്കാതെ വ്യാപകമായ നിലയിൽ കാരുണ്യം ചൊരിയുന്നവനാണ്.കാരുണ്യം അവന്റെ ഉറച്ച സവിശേഷതയാണവനെ നിശേധിക്കുകയും ധിക്കരിക്കുകയും ചെയ്യുന്നവർക്ക് പോലും അവൻ കരുണ ചൊരിഞ്ഞു കൊണ്ടിരിക്കുന്നു. എനിക്ക് വളരെ അധികം വീഴ്ച വരുന്നുണ്ടെങ്കിലും ഞാൻ അവനിൽ വിശ്വസിക്കുകയും അവനെ ബഹുമാനിക്കുകയും കഴിവിൽ പെട്ടേടത്തോളം സൂക്ഷ്മതപാലിക്കുകയും ചെയ്യുന്നുണ്ട്. അതുകൊണ്ട് അവന്റെ അനുഗ്രഹവും കാരുണ്യവും തേടി അവന്റെ പേരിൽ ഞാനിതാരംഭിക്കുന്നു എന്നൊക്കയാണ് പേരിൽ എന്നത്കൊണ്ട് അർത്ഥമാക്കുന്നത്.

വെള്ളം കുടിക്കുമ്പോഴും, അനുവദിക്കപ്പെട്ട ജീവിയെ ഭക്ഷിക്കാൻ വേണ്ടി അറുക്കുമ്പോഴും,വിത്ത് വിതക്കുമ്പോഴും വാഹനത്തിൽ കാലെടുത്തു വെക്കുമ്പോഴും ഭാര്യ ഭർത്താക്കന്മാർ തുടങ്ങി ജീവിതത്തിനെ വ്യത്യസ്ത മേഖലകളിൽ മുഇ്മിനീങ്ങൾ ബിസ്മി ഉപയോഗിക്കുന്നു.

അറബി സംസാരിക്കുന്ന ക്രിസ്ത്യാനികൾ പലപ്പോഴും ബസ്മാലാ () എന്ന പദം ത്രിത്വവാക്യമായ "പിതാവിന്റെയും പുത്രന്റെയും പരിശുദ്ധാത്മാവിന്റെയും നാമത്തിൽ" (, "") എന്നതിനു സൂചകമായി ഉപയോഗിക്കുന്നു.


</doc>
<doc id="54771" url="https://ml.wikipedia.org/wiki?curid=54771" title="കൂട്ടുമുണ്ടകൻ">
കൂട്ടുമുണ്ടകൻ

കേരളത്തിലെ പരമ്പരാഗതമായ നെൽകൃഷികളിലെ ഒരു സമ്പ്രദായമാണ് കൂട്ടുമുണ്ടകൻ (Koottamundakan). ഒരേ കൃഷിയിടത്തിൽ തന്നെ മൂപ്പിനെ കാര്യത്തിൽ ഏറ്റക്കുറച്ചിലുകളുള്ള രണ്ട് വിത്തിനങ്ങൾ (മൂന്നും) ഒരേ സമയം കൃഷിയിറക്കി പാകമാകുന്നതനുസരിച്ച് പല ഘടങ്ങളിലായി വിളവെടുക്കുന്നതാണ്‌ കൂട്ടമുണ്ടകൻ. 

വിരിപ്പിന്റേയും മുണ്ടകന്റേയും വിത്തിനങ്ങൾ ഒരു പ്രത്യേക അനുപാതത്തിൽ കൂട്ടിക്കലർത്തി വിരിപ്പുകൃഷിയുടെ തുടക്കത്തിൽ വിതയ്ക്കുന്ന കൃഷിരീതിയാണിത്. തീരപ്രദേശങ്ങളിലും അതിനോട് ചേർന്ന നിലങ്ങളിലും കാലവർഷക്കാലത്ത് വെള്ളം കയറുകയും വെള്ളക്കെട്ട് ഒഴുകിപ്പോകാനുള്ള സാധ്യത കുറയുകയും ചെയ്യുന്നതിനാൽ വിരിപ്പിന്റെ കൊയ്ത്ത് കാലത്തും മുണ്ടകൻ കൃഷി തുടങ്ങുന്ന കാലത്തും വെള്ളത്തിന്റെ നിയന്ത്രണം ക്രമീകരിക്കാനാകില്ല. ഇത്തരത്തിലുള്ള നിലങ്ങൾ കൊല്ലം, ആലപ്പുഴ, എർണാകുളം, തൃശ്ശൂർ, മലപ്പുറം, കണ്ണൂർ, കാസർക്കട് ജില്ലകളിൽ കാണാം. ഇത്തരം സാഹചര്യങ്ങളിലാണ് വിരിപ്പിന്റെ കൂടെ മുണ്ടകൻ വിത്ത് കൂടി വിതയ്ക്കുന്നത്.

വിരിപ്പിനുള്ള വിത്തും മുണ്ടകനു് യോജിച്ച ദീർഘകാല മൂപ്പുള്ളതുമായ ഇനത്തിന്റെ വിത്തും 70:30 അനുപാതത്തിൽ ഒന്നിച്ച് വിത്ത് വിതയ്ക്കുന്നു. മീനം-മേട മാസങ്ങളിൽ വിത്തിറക്കിയാൽ വിരിപ്പു നെല്ല് ചിങ്ങം-കന്നി മാസത്തിൽ കൊയ്തെടുക്കാം. മുണ്ടക വിത്തിനുഞാറ്റുവേലയുള്ളതിനാൽ അല്പകാലം കഴിഞ്ഞേ കതിരു (മകരത്തിൽ) കതിരു വിരിയൂ. വിരിപ്പ് കൊയ്യുമ്പോൾ മുണ്ടകനും കൂട്ടി അരിയും. എങ്കിലും പ്രശ്നമൊന്നുമുണ്ടാവാതെ വീണ്ടും മുണ്ടകൻ നെല്ല് വളരും. വളർച്ചക്ക് കൂടുതൽ കാലം കിട്ടുമെന്നതിനാൽ ഇടക്ക് വീണ്ടും അരിയേണ്ടിവരികയോ കാലികളെ തിന്നാനായി വിടുകയോ ചെയ്യാം.

മൂപ്പ് കുറഞ്ഞ വിത്ത് നേരത്തേ വിളയുകയും അത് വിളവെടുക്കുന്ന സമയത്ത് മൂപ്പ് കുറഞ്ഞതിനെ പാടത്ത് തന്നെ നിർത്തുകയും ചെയ്യുന്നു. പിന്നീട് അതും കൊയ്തെടുക്കും. ഒറ്റത്തവണയുടെ ചിലവിൽ കൂടുതൽ വിളവെടുക്കാമെന്നതും കൂടുതൽ വയ്ക്കോലു കിട്ടുമെന്നതും ഈ സമ്പ്രദായത്തിന്റെ പ്രത്യേകതകളാണ്‌. കൂലിച്ചെലവ് കുറവാണെങ്കിലും മറ്റുള്ള കൃഷിയെ അപേക്ഷിച്ച് കൂട്ടുമുണ്ടകന് ഉല്പാദനം രണ്ട് വിളയ്ക്കും കുറവായിരിക്കും.

പണ്ടുകാലത്ത് കൂട്ടുമുണ്ടകന് ഉപയോഗിച്ചിരുന്നത് കൂട്ടമോടൻ-ചേറ്റാടി, ചെങ്കയാമ-ചേറ്റാടി, തവളക്കണ്ണൻ-ചേറ്റാടി എന്നീ നാടൻ വിത്തിനങ്ങളാണ് . പട്ടാമ്പി കൃഷി വിജ്ഞാനകേന്ദ്രത്തിൽ വികസിപ്പിച്ചെടുത്ത സംയുക്ത-മകരം എന്നീ പുതിയ വിത്തിനങ്ങൾ ഉപയോഗിച്ച് ഇന്ന് കൃഷിചെയ്യുന്നുണ്ട് .



</doc>
<doc id="54773" url="https://ml.wikipedia.org/wiki?curid=54773" title="പേരക്കൊക്ക">
പേരക്കൊക്ക

കേരളത്തിൽ കൃഷിക്ക് ഉപയോഗിക്കുന്ന ഒരു പണിയായുധമാണ്‌ പേരക്കൊക്ക.' കാസർകോഡ് ജില്ലയിലെ ആദിവാസികൾ ഈ ഉപകരണത്തെ 'പരുവ ' എന്നും വിളിക്കാറുണ്ട്. കുറിച്യരുടെ തനതായ കൃഷിയായുധമാണിത്. അഗ്രം വളഞ്ഞ ഒരു മരക്കോലും അതിന്റെ അറ്റത്ത് ഉറപ്പിച്ചിരിക്കുന്ന കൂർത്ത ലോഹഭാഗവും ചേർന്നതാണ്‌ പേരക്കൊക്ക. പുനം കൃഷിയിലാണ്‌ പേരക്കൊക്ക ഉപയോഗിക്കുന്നത്. വിത്ത് വിതച്ച ശേഷം അതിനു മേലെ മണ്ണ് കൊത്തിയിടാനുള്ള ഉപകരണമാണിത്. പേരക്കൊക്കയുടെ പിടി പൂവം, അകിൽ, ചന്ദനം, ഉറുവഞ്ചി എന്നീ മരങ്ങളുടെ തടിയുപയോഗിച്ചാണ്‌ ഉണ്ടാക്കുക. 


</doc>
<doc id="54774" url="https://ml.wikipedia.org/wiki?curid=54774" title="കൊത്ത്">
കൊത്ത്

തമിഴ് നാട്ടിൽ ധാരാളമായി ഉപയോഗിക്കുന്ന ഒരുതരം കൃഷിയായുധമാണ്‌ കൊത്ത്. കേരളത്തിലെ ആദിവാസികൾ ഇത് ഉപയോഗിക്കുന്നവരാണ്‌. കൈക്കോട്ടിന്റെ ചെറിയ രൂപമാണ്‌ കൊത്ത്. ഒരു കൈകൊണ്ടാണിത് ഉപയോഗിക്കുന്നത്. അട്ടപ്പാടിയിലെ ആദിവാസികൾ പുനം കൃഷിയിടം കൊത്തുന്നതിനും കള നീക്കുന്നതിനും കൊത്ത് ഉപയോഗിച്ചു വരുന്നു. പാലക്കാട് ജില്ലയിലെ ചിറ്റൂർ താലൂക്കിലെ കൃഷിക്കാർ കടലകൃഷിക്കും കൊത്ത് ഉപയൊഗിക്കുന്നുണ്ട്. 

തേക്ക്, ലുമ്മൻ എന്നീ മരങ്ങളാണ്‌ കൊത്തിന്റെ പിടിയുണ്ടാക്കാൻ പ്രയോജനപ്പെടൂത്തുന്നത്.


</doc>
<doc id="54776" url="https://ml.wikipedia.org/wiki?curid=54776" title="ഞവരി">
ഞവരി

നെല്പ്പാടങ്ങളിൽ ഭൂമി ഉഴുതതിനുശേഷം നിരത്താനുപയോഗിക്കുന്ന പണിയായുധമാണ്‌ ഞവരി അഥവാ ഞവർപ്പുമുട്ടി. അഞ്ചാറടി നീളവും ഒരടിയിൽ താഴെ വീതിയുമുള്ള പലകയാണിതിന്റെ പ്രധാന ഭാഗം. ഈ പലകയുടെ അഗ്രം അല്പം വളഞ്ഞിരിക്കും. ചെളി കോരിയെടുക്കുന്നതിനു സഹായിക്കുന്നതരത്തിൽ ഈ വളവ് ക്രമീകരിച്ചിരിക്കും. ഞവരിപ്പലക നുകവുമായി ബന്ധിപ്പിച്ചാണ്‌ പ്രവർത്തിപ്പിക്കുന്നത്. ഇതിനായി കയറാണ്‌ ഉപയൊഗിക്കുന്നത്. പകരം മുളയാണ്‌ ഉപയോഗിക്കുന്നതെങ്കിൽ അതിന്റെ ഞവിരിത്തൊട പള്ളക്കൈ എന്നു പറയുന്നു.


</doc>
<doc id="54779" url="https://ml.wikipedia.org/wiki?curid=54779" title="വേത്ത്">
വേത്ത്

വളരെ ലളിതമായ ഒരു നാടൻ കാർഷിക ജലസേചനോപകരണമാണ്‌ വേത്ത്. പാലക്കാട് ഇത് തുടിപ്പ് എന്നും വടക്കൻ കേരളത്തിൽ ഊവണി എന്നും അറിയപ്പെടുന്നു. ആഴം കുറഞ്ഞ തോട്, ചാലുകൾ എന്നിവയിൽ നിന്ന് പാടങ്ങളിലേക്ക് വെള്ളം കോരി ചൊരിയാനാണ്‌ വേത്ത് ഉപയോഗിക്കുക. രണ്ടുമൂന്നടി ഉയരത്തിലേക്ക് മാത്രമേ വേത്തുപയോഗിച്ച് വെള്ളമെത്തിക്കാനാകൂ. പലകകൾ ചേർത്തു വച്ചും ആനപ്പനയുടെ പട്ടയോ തെങ്ങിന്റെ തടി കൊത്തി ശരിപ്പെടുത്തിയോ വേത്ത് ഉണ്ടാക്കിയിരുന്നു.

വെള്ളം കോരിയെടുക്കനായി മുൻഭാഗവും മുകൾഭാഗവും തുറന്ന ദീർഘചതുരാകൃതിയിലുള്ള ഒരു മരപ്പാത്തിയും അതിനോട് ചേർന്നുള്ള ഒരു പിടിയുമാണ്‌ വേത്ത്. നാലു പലകൾ ചേർത്താണ്‌ മരപ്പാത്തി ഉണ്ടാക്കുന്നത്. ഒരേ നീളത്തിലുള്ള മൂന്ന് പലകകൾ അടിയിലും വശങ്ങളിലും നീളം കുറഞ്ഞ മറ്റൊന്നു പിറകിലായും ചേർത്ത് വച്ചാൽ മുൻ വശം തുറന്നോരു കോരി ലഭിക്കുന്നു. പിൻ വശത്തെ പലകയിൽ ഒരു ദ്വാരമുണ്ടക്കി അതിൽ ഒരു പിടിയും ഘടിപ്പിക്കുന്നു. ഈ പിടി പലകയുടേ ഉള്ളിലേക്ക് തള്ളി നിൽകുന്നു. ഈ ഭാഗത്ത് കയർ ബന്ധിപ്പിച്ച് അത് തോടിന്റെ മുകളിൽ ഉറപ്പിച്ചിരിക്കുന്ന മൂന്ന് മുളകൾ ചേർത്തുണ്ടാക്കിയ മുക്കാലിയിലേക്ക് ഘടിപ്പിക്കുന്നു. വേത്ത് ഈ മുക്കാലിയിൽ തൂങ്ങിക്കിടക്കുന്ന തരത്തിലാണ്‌ ബന്ധിപ്പിക്കുന്നത്. 

വശങ്ങളിലേയും അടിയിലേയും പലകകൾ ഭാരം കുറക്കാൻ ആവശ്യമായ തരത്തിലുള്ള മരങ്ങൾ ഉപയോഗിച്ചാണുണ്ടാക്കുന്നത്. മാവ്, മുരിക്ക് എന്നീ മരങ്ങളാണ്‌ ഉപയോഗിക്കുക. പിന്നിലെ പലകയിലും പിടിയിലും സമ്മർദ്ദം കൂടുതൽ വരുന്നതിനാൽ തേക്ക്, പ്ലാവ് മുതലായ മരങ്ങളാണ്‌ അതിനുപയോഗിക്കേണ്ടത്. 
തൂക്കിയിട്ടിരിക്കുന്ന വേത്തിന്റെ പിടിയിൽ പിടിച്ചു കൊണ്ട് തേക്കുകാരൻ വെള്ളം കോരി അടുത്തുള്ള ചാലിലേക്ക് ഒഴിക്കുന്നു. തേക്കുന്നതിനു ഒരു കൈയ്യിന്റെ ആവശ്യമുള്ളൂ എന്നതിനാൽ മാറി മാറി തേക്കാം. അതുകൊണ്ട് മാറ്റത്തേക്കുകാരന്റെ ആവശ്യം ഇല്ല. 

ഒരു വേത്തിൽ 25 ലിറ്റർ വെള്ളം കൊള്ളും. അതിനേക്കാൾ കൂടുതൽ വെള്ളം കൊള്ളുന്ന വേത്തുകളും ഉണ്ടെങ്കിലും അവ ഉപയോഗിക്കാൻ ആയാസം കൂടുതൽ വേണ്ടിവരും. നാനൂറ് തവണ തേക്കാൻ മുക്കാൽ മണിക്കൂർ നേരം മതിയാകും. നല്ല ആരോഗ്യമുള്ള ഒരാൾക്ക് തുടർച്ചയയി നാലഞ്ച് മണിക്കൂർ തുടർച്ചയായി തേവാനാകും. പാലക്കാട് ജില്ലയിലെ കൃഷിയിടങ്ങളിൽ വേത്ത് കൂടുതലായി ഉപയോഗിക്കുന്നുണ്ട്.



</doc>
<doc id="54783" url="https://ml.wikipedia.org/wiki?curid=54783" title="ഡൊമനിക്ക">
ഡൊമനിക്ക

ഡൊമനിക്ക എന്ന് സാധാരണയായി അറിയപ്പെടുന്ന കോമൺവെൽത്ത് ഓഫ് ഡൊമനിക്ക കരീബിയൻ കടലിലെ ഒരു ദ്വീപ് രാജ്യമാണ്. "ഞായറാഴ്ച" എന്നാണ് ഡൊമനിക്ക എന്ന ലാറ്റിൻ വാക്കിന്റെ അർത്ഥം. ഒരു ഞായറാഴ്ചയിലാണ് ക്രിസ്റ്റഫർ കൊളംബസ് ഇവിടെ കാലുകുത്തിയത്. 

ബ്രിട്ടീഷ് കോളനിയായിരുന്നതിനാൽ ഇംഗ്ലീഷ് ആണ് ഇപ്പോഴും ഇവിടുത്തെ ഔദ്യോഗികഭാഷ. എന്നാൽ മുതിർന്ന തലമുറക്കാർ മിക്കവരും ഫ്രെഞ്ച് ക്രിയോൾ ആണ് സംസാരിക്കുന്നത്. 

പ്രകൃതിരമണീയമായ ഒരു ദ്വീപാണ് ഡൊമനിക്ക. ലെസ്സർ ആന്റില്ലെസിലെ ഏറ്റവും പ്രായം കുറഞ്ഞ ദ്വീപുകളിലൊന്നാണിത്. വിനോദസഞ്ചാരവും കൃഷിയുമാണ് ഇവിടുത്തെ സമ്പദ്ഘടനയുടെ അടിസ്ഥാന ഘടകങ്ങൾ.

റൊസൗ ആണ് ഡൊമനിക്കയുടെ തലസ്ഥാനം. 754 ചതുരശ്ര കിലോമീറ്റർ മാത്രം വിസ്തൃതിയുള്ള ഈ രാജ്യത്തിലെ ജനസംഖ്യ ഏകദേശം 72,514 ആണ്.


</doc>
<doc id="54786" url="https://ml.wikipedia.org/wiki?curid=54786" title="ഷോൺ-ക്ലോദ് വൻ ദാമ">
ഷോൺ-ക്ലോദ് വൻ ദാമ

ബെൽജിയൻ അഭിനേതാവും ആയോധന കലാകാരനുമാണ് ഷോൺ-ക്ലോദ് വൻ ദാമ. 1960 ഒക്ടോബർ 18-ന് ബ്രസൽസിൽ ജനിച്ചു. അനേകം ആക്ഷൻ ചലച്ചിത്രങ്ങളിൽ ഇദ്ദേഹം അഭിനയിച്ചിട്ടുണ്ട്. 
ബ്രസ്സൽസിലാണ് ജീൻ ക്ലോദ് വാൻ ഡാമെയുടെ ജനനം. പത്ത് വയസായപ്പോൾ ആയോധനകല പഠിക്കുവാൻ തുടങ്ങി.



</doc>
<doc id="55082" url="https://ml.wikipedia.org/wiki?curid=55082" title="നിക്കോളസ് കേജ്">
നിക്കോളസ് കേജ്

നിക്കോളസ് കേജ്(ജനനം നിക്കോളാസ്‌ കൊപ്പൊല, ജനുവരി 7, 1964) അക്കാദമി അവാർഡ് ജേതാവായ അമേരിക്കൻ അഭിനേതാവാണ്.

1981-ൽ ടെലിവിഷനിൽ അരങ്ങേറ്റം കുറിച്ചുകൊണ്ടാണു അദ്ദേഹം തന്റെ അഭിനയ ജീവിതം ആരംഭിച്ചത്‌. കേജ്‌ അനേകം "ബാഡ്‌ ബോയ്‌" റോളുകളിൽ അഭിനയിച്ചിട്ടുണ്ട്‌. 1989ൽ ഇൻഡിപെൻഡന്റ്‌ സ്പിരിറ്റ്‌ അവാർഡിൽ ആരംഭിച്ച അവാർഡ്‌ കൊയ്ത്ത്‌ ലിവിംഗ്‌ ലാസ്‌ വേഗാസ്‌-ലെ അഭിനയത്തിനു അകാദമി അവാർഡ്‌ ഫോർ ബെസ്റ്റ്‌ ആക്റ്റർ, ഏറ്റവും ഒടുവിൽ ടൊറൊന്റോ ഫിലീം ക്രിട്ടിക്സ്‌ അസ്സോസിയേഷൻ അവാർഡിൽ വരെ എത്തി നിൽക്കുന്നു.

കാലിഫോർണിയയിലെ ലോംഗ് ബീച്ചിലാണ് നിക്കോളസ് കേജിന്റെ ജനനം.



</doc>
<doc id="55083" url="https://ml.wikipedia.org/wiki?curid=55083" title="ഫ്രീഡ്രിക്ക് നീച്ച">
ഫ്രീഡ്രിക്ക് നീച്ച

പത്തൊൻപതാം നൂറ്റാണ്ടിൽ ജീവിച്ചിരുന്ന ഒരു ജർമ്മൻ തത്ത്വചിന്തകനും ക്ലാസ്സിക്കൽ ഭാഷാശാസ്ത്രജ്ഞനും ആയിരുന്നു ഫ്രീഡ്രിക്ക് വിൽഹെം നീച്ച (ഒക്ടോബർ 15, 1844 – ഓഗസ്റ്റ് 25, 1900). മതം, സന്മാർഗം, സംസ്കാരം, തത്ത്വചിന്ത, ശാസ്ത്രം എന്നീ വിഷയങ്ങളിൽ അദ്ദേഹം അനേകം ഗ്രന്ഥങ്ങൾ രചിച്ചു. ഒരു പ്രത്യേകജർമ്മൻ ഭാഷാശൈലിയിൽ, അലങ്കാരങ്ങളും ആപ്തവാക്യങ്ങളും നിറഞ്ഞവയായിരുന്നു അദ്ദേഹത്തിന്റെ രചനകൾ. നീച്ചയുടെ ശൈലിയും, സത്യത്തിന്റെ മൂല്യത്തേയും വസ്തുനിഷ്ഠതയേയും കുറിച്ച് മൗലിക പ്രശ്നങ്ങൾ ഉന്നയിക്കുന്ന ചിന്തയും, വ്യാഖ്യാതാക്കളെ വിഷമിപ്പിക്കുകയും ഒട്ടേറെ ആനുഷംഗിക രചനകൾക്ക് പ്രചോദനമാവുകയും ചെയ്തു. എന്നാൽ അദ്ദേഹത്തിന്റെ അടിസ്ഥാനനിലപാടുകളിൽ പലതിലും അവ്യക്തതയൊന്നുമില്ല. ദുഃഖ:പര്യവസായിയായ സാഹിത്യത്തെ (tragedy) ജീവിതത്വരയുടെ ഏറ്റുപറച്ചിലായി അംഗീകരിച്ചതും, അനേകം വിമർശകരുടെ പുനർവ്യാഖ്യാനത്തിന് വിഷയമായ പ്രത്യാഗമനനൈരന്തര്യം (eternal recurrence) എന്ന ആശയവും, പാശ്ചാത്യചിന്തയിൽ നൂറ്റാണ്ടുകളോളം വലിയ സ്വാധീനം ചെലുത്തിയ പ്ലേറ്റോയുടെ സിദ്ധാന്തങ്ങളുടെ തിരസ്കാരവും അവയിൽ പെടുന്നു. ഒപ്പം ക്രിസ്തുമതത്തേയും (പ്രത്യേകിച്ച് പത്തൊൻപതാം നൂറ്റാണ്ടിൽ അതിന്റെ ലേബലിൽ പ്രചരിച്ചിരുന്ന ആശയങ്ങളെയും), ജനാധിപത്യം, സോഷ്യലിസം എന്നിവയടക്കം സമത്വവാദത്തിന്റെ എല്ലാ രൂപങ്ങളേയും അദ്ദേഹം തള്ളിപ്പറഞ്ഞു. 
ക്ലാസ്സിക്കൽ ഭാഷാശാസ്ത്രജ്ഞൻ എന്ന നിലയിലെ തുടക്കത്തിനുശേഷമാണ് നീച്ച തത്ത്വചിന്തയിലേക്ക് തിരിഞ്ഞത്. 24 വയസ്സുള്ളപ്പോൾ സ്വിറ്റ്സർലണ്ടിലെ ബാസൽ സർവകലാശാലയിൽ ക്ലാസ്സിക്കൽ ഭാഷാവിജ്ഞാനീയത്തിന്റെ പ്രൊഫസറായി നിയമിതനായ നീച്ച, ആ സ്ഥാനം വഹിച്ചവരിൽ എക്കാലത്തേയും ഏറ്റവും പ്രായം കുറഞ്ഞ വ്യക്തിയായിരുന്നു. എന്നാൽ ജീവിതകാലം മുഴുവൻ അലട്ടിയ അരോഗ്യപ്രശ്നങ്ങൾ മൂലം 1879-ൽ അദ്ദേഹത്തിന് ആ സ്ഥാനത്തുനിന്ന് വിരമിക്കേണ്ടിവന്നു. 1889-ൽ നീച്ച ഗുരുതരമായ മാനസികവിഭ്രാന്തിയുടെ ലക്ഷണങ്ങൾ പ്രകടിപ്പിക്കാൻ തുടങ്ങി. 1900-ലെ മരണം വരെ, അവശേഷിച്ച വർഷങ്ങൾ, അമ്മയുടേയും സഹോദരിയുടേയും പരിചരണത്തിലാണ് നീച്ച കഴിഞ്ഞത്.

1844 ഒക്ടോബർ 15-ന് ജനിച്ച നീച്ച വളർന്നത് പ്രഷ്യയിലെ സാക്സണി പ്രദേശത്തെ ലീപ്സിഗിനടുത്തുള്ള റോക്കൻ എന്ന ചെറുപട്ടണത്തിലാണ്. പ്രഷ്യയിലെ നാലാം ഫ്രീഡ്രിക്ക് വിൽഹം രാജാവിന് 49 വയസ്സുതികഞ്ഞ ദിവസം ജനിച്ച നീച്ചക്ക് അദ്ദേഹത്തിന്റെ പേരാണ് നൽകപ്പെട്ടത്. (ഫ്രീഡ്രിക്ക് വിൽഹം നീച്ച എന്നതിലെ 'വിൽഹം' എന്ന മദ്ധ്യനാമം നീച്ച പിന്നീട് ഉപേക്ഷിച്ചു.) ആദ്യകാലത്ത് അദ്ധ്യാപകനും പിന്നീട് ലൂഥറൻ സഭയിലെ പാസ്റ്ററും ആയിരുന്ന കാൾ ലുഡ്‌വിഗ് നീച്ചയും(1813-1849),ഫ്രാൻസെസ്കാ ഓഹ്‌ലറും(1826-1897) ആയിരുന്നു മാതാപിതാക്കൾ. അവരുടെ ആദ്യസന്താനമായിരുന്നു നീച്ച. നീച്ചക്ക് അഞ്ചു വയസ്സുള്ളപ്പോൾ പിതാവ് മസ്തിഷ്കസംബന്ധമായ രോഗം മൂലം മരിച്ചു. അദ്ദേഹത്തിന് ഒരു സഹോദരിയും ഉണ്ടായിരുന്നു. പിതാവ് മരിച്ചതിനടുത്ത വർഷം രണ്ടുവയസ്സുമാത്രം പ്രായമുണ്ടായിരുന്ന സഹോദരനും മരിച്ചു. തുടർന്ന് കുടുംബം നാംബർഗ്ഗിലെ അമ്മയുടെ വീട്ടിൽ അവരുടെ അമ്മയുടേയും അവിവാഹിതരായ രണ്ടു സഹോദരിമാരുടേയും ഒപ്പം താമസിച്ചു. 1856-ൽ മുത്തശ്ശിയുടെ മരണത്തെ തുടർന്ന് നീച്ചയും കുടുംബവും സ്വന്തമായൊരു വീട്ടിലേക്ക് താമസം മാറ്റി.
അദ്ദേഹം ആദ്യം ആൺകുട്ടികൾക്കുവേണ്ടിയുള്ള ഒരു സ്കൂളിലും തുടർന്ന് മറ്റൊരു സ്വകാര്യവിദ്യാലയത്തിലും പഠിച്ചു. 1854-ൽ നീച്ച നാംബർഗ്ഗിലെ ഡോംജിംനേഷിയം എന്ന വിദ്യാലയത്തിൽ ചേർന്നു. എന്നാൽ അവിടെവച്ച് സംഗീതത്തിന്റേയും ഭാഷകളുടേയും പഠനത്തിൽ പ്രകടിപ്പിച്ച പ്രത്യേക പ്രതിഭ കണക്കിലെടുത്ത് 1858-ൽ, രാജ്യാന്തരപ്രശസ്തമായ ഷുൽഫോർട്ടാ (schulpforta) എന്ന സ്ഥാപനം അദ്ദേഹത്തെ വിദ്യാർത്ഥിയായി സ്വീകരിച്ചു. 1864 വരെ അദ്ദേഹം അവിടെ പഠനം തുടർന്നു. സംസ്കൃതപണ്ഡിതൻ ഉപനിഷത്‌വ്യാഖ്യാതാവ് എന്നീ നിലകളിൽ പിൽക്കാലത്ത് പ്രശസ്തനായ പോൾ ഡ്യൂസൻ അവിടെ അദ്ദേഹത്തിന്റെ സഹപാഠിയും സുഹൃത്തുമായി. ഇക്കാലത്ത് നീച്ച പഠനത്തിനൊപ്പം കവിതാരചനയിലും സംഗീതനിർമ്മാണത്തിലും ഏർപ്പെട്ടു. ഷുൽഫോർട്ടായിൽ നീച്ചക്ക് സാഹിത്യപഠനത്തിന്റെ നല്ലൊരടിസ്ഥാനം കിട്ടി. പൗരാണികഗ്രീസിലേയും റോമിലേയും സാഹിത്യത്തെ കേന്ദ്രീകരിച്ചുള്ള പഠനമായിരുന്നു അത്. ചെറുപട്ടണത്തിലെ ക്രിസ്തീയപശ്ചാത്തലമുള്ള കുടുംബാന്തരീക്ഷത്തിൽ നിന്ന് നീച്ച വിട്ടുനിന്നത് അത് ആദ്യമായായിരുന്നു.
ഷുൽഫോർട്ടായിലെ പഠനം പൂർത്തിയാക്കിയ നീച്ച ബോൺ സർവകലാശാലയിൽ ചേർന്ന് ദൈവശാസ്ത്രവും ക്ലാസ്സിക്കൽ ഭാഷാശാസ്ത്രാവും പഠിക്കാൻ തുടങ്ങി. എന്നാൽ ഒരു സെമസ്റ്റർ കഴിഞ്ഞപ്പോൾ അമ്മയുടെ ഇഷ്ടത്തിനെതിരായി അദ്ദേഹം ദൈവശാസ്ത്രപഠനം മതിയാക്കി. ഇതിനകം നീച്ചക്ക് ക്രിസ്തുമതത്തിലുള്ള വിശ്വാസം നഷ്ടപ്പെട്ടിരുന്നു. ഇതിന് ഒരുപരിധിവരെയെങ്കിലും കാരണമായത് ഡേവിഡ് സ്ട്രാസ് എഴുതിയ "യേശുവിന്റെ ജീവിതം" എന്ന പുസ്തകത്തിന്റെ വായനയായിരിക്കാം. ആ പുസ്തകം നീച്ചയെ വല്ലാതെ സ്വാധീനിച്ചിരുന്നെങ്കിലും നീച്ചയുടെ വിശ്വാസം അതിന്റെ വായനക്കുമുൻപേ തന്നെ ശിഥിലമാകാൻ തുടങ്ങിയിരുന്നുവെന്നു വിശ്വസിക്കാനും കാരണമുണ്ട്. ചരിത്രഗവേഷണം ക്രിസ്തുമതത്തിന്റെ മൗലികസിദ്ധാന്തങ്ങളുടെ അടിസ്ഥാനരാഹിത്യം തെളിയിച്ചുവെന്ന് "വിധിയും ചരിത്രവും" എന്ന പേരിൽ 1862-ൽ എഴുതിയ ഒരു ലേഖനത്തിൽ തന്നെ നീച്ച ചൂണ്ടിക്കാട്ടിയിരുന്നു. തുടർന്ന് നീച്ച പ്രൊഫസർ ഫ്രീഡ്രിക്ക് വിൽഹെം റിറ്റ്ഷലിന്റെ കീഴിൽ ഭാഷാശാസ്ത്രത്തിന്റെ പഠനത്തിൽ ശ്രദ്ധ കേന്ദ്രീകരിച്ചു. അടുത്ത വർഷം റിറ്റ്ഷൽ ലീപ്സിഗ് സർവകലാശാലയിലേക്ക് മാറിയപ്പോൾ നീച്ചയും അദ്ദേഹത്തോടൊപ്പം അവിടേക്കുപോയി. ലീപ്സിഗിൽ, ക്ലാസിക്കൽ പണ്ഡിതനെന്ന നിലയിൽ പിന്നീട് പ്രസിദ്ധനായ എർവിൻ റോഡ്, നീച്ചയുടെ സതീർഥ്യനായിരുന്നു. അവർ അടുത്ത സുഹൃത്തുക്കളായി. ഭാഷാവിജ്ഞാനീയത്തിലെ നീച്ചയുടെ ആദ്യരചനകൾ താമസിയാതെ വെളിച്ചം കണ്ടു. 

1865-ൽ നീച്ച ജർമ്മൻ ചിന്തകനായ ആർതർ ഷോപ്പൻഹോവറുടെ രചനകൾ വിശദമായി പഠിച്ചു. ആ ചിന്തകന്റെ അശുഭാപ്തിചിന്തയിലൂന്നിയ മുഖ്യനിലപാടുകളുകളെ നീച്ച പിന്നീട് തള്ളിപ്പറഞ്ഞെങ്കിലും, ഷോപ്പൻഹോവറുമായുള്ള ഈ ബൗദ്ധികമുഖാമുഖത്തിന്റെ സ്വാധീനം നീച്ചയുടെ സക്രിയജീവിതത്തിന്റെ അവശേഷിച്ച നാളുകളത്രയും വിടാതെനിന്നു. "ഇച്ഛയും അഭിവ്യക്തിയും ആയ ലോകം" എന്ന ഷോപ്പൻഹോവറുടെ മുഖ്യരചനയുടെ വായനയാണ് തന്നെ തത്ത്വചിന്തകനാക്കിയതെന്ന് നീച്ച പറഞ്ഞിട്ടുണ്ട്. 1866-ൽ നീച്ച ഫ്രീഡ്രിക്ക് ആൽബർട്ട് ലാങ്ങിന്റെ "ഭൗതികവാദത്തിന്റെ ചരിത്രം" വായിച്ചു. കാന്റിന്റെ ചിന്തയിലെ ഭൗതികവാദവിരോധം, യൂറോപ്യൻ ഭൗതികവാദത്തിന്റെ ഉദയം, വളർന്നുകൊണ്ടിരുന്ന ശാസ്ത്രീയവീക്ഷണം, ഡാർവിന്റെ സിദ്ധാന്തങ്ങൾ, അധികാരസ്ഥാനങ്ങൾക്കെതിരെ പൊതുവേ കണ്ടിരുന്ന കലാപം തുടങ്ങിയവയെ ലാങ്ങ് വിവരിച്ചത് നീച്ചയിൽ കൗതുകം ഉണർത്തി. അപ്പോഴത്തെ സാംസ്കാരികപശ്ചാത്തലം തന്റെ ചിന്തയുടെ ചക്രവാളത്തെ ഭാഷാശാസ്ത്രത്തിനപ്പുറം തത്ത്വചിന്തയിലേക്കു കൂടി വളർത്താൻ നീച്ചക്ക് പ്രേരണനൽകി.

1867-ൽ നീച്ച പ്രഷ്യൻ സൈന്യത്തിന്റെ നാംബർഗിലുള്ള പീരങ്കി വിഭാഗത്തിൽ ഒരുവർഷത്തെ സന്നദ്ധസേവനത്തിന് ചേർന്നു. എന്നാൽ 1868-ൽ കുതിരസവാരിക്കിടയിലുണ്ടായ ഗുരുതരമായ ഒരപകടം അദ്ദേഹത്തെ സൈന്യസേവനത്തിന് അപ്രാപ്തനാക്കി. തുടർന്ന് അദ്ദേഹത്തിന്റെ ശ്രദ്ധ വീണ്ടും പഠനത്തിലെക്ക് തിരിഞ്ഞു. നീച്ചയുടെ ജീവിതത്തെ കാര്യമായി സ്വാധീനിച്ച പ്രഖ്യാതസംഗീതജ്ഞൻ റിച്ചാർഡ് വാഗ്നറെ നീച്ച പരിചയപ്പെട്ടത് 1868 അവസാനമായിരുന്നു.

ഗുരുവായ റിറ്റ്ഷലിന്റെ പിന്തുണകൊണ്ടുകൂടിയാണ് നീച്ചക്ക്, സാധാരണഗതിയിൽ അദ്ധ്യാപനയോഗ്യതക്ക് അനുപേക്ഷണീയമായി കണക്കാക്കപ്പെട്ടിരുന്ന ഗവേഷണബിരുദം കരസ്ഥമാക്കുന്നതിനുമുൻപ്, സ്വിറ്റ്സർലൻഡിലെ ബാസൽ സർവകലാശാലയിൽ ക്ലാസ്സിക്കൽ ഭാഷാശാസ്ത്രത്തിന്റെ പ്രൊഫസറായി നിയമനം കിട്ടിയത്. ഭാഷാവിജ്ഞാനത്തിൻ നിന്ന് ശാസ്ത്രത്തിലേക്ക് തിരിയുന്ന കാര്യംപോലും നീച്ച പരിഗണിച്ചുകൊണ്ടിരിക്കുമ്പോഴാണ് ഈ അവസരം അദ്ദേഹത്തെ തേടിവന്നത്. ബാസലിലേക്ക് പോകുന്നതിനുമുൻപ് നീച്ച തന്റെ ജർമ്മൻ പൗരത്വം ഉപേക്ഷിച്ചു. പിൽക്കാലജീവിതമത്രയും നീച്ച സാങ്കേതികമായ അർത്ഥത്തിൽ രാജ്യരഹിതനായിരുന്നു. 

എന്നാലും 1870-71-ൽ ഫ്രാൻസും പ്രഷ്യയും തമ്മിൽ നടന്ന യുദ്ധത്തിൽ നീച്ച ഒരു മെഡിക്കൽ സഹായിയായി സേവനം അനുഷ്ഠിച്ചു. ഹ്രസ്വകാലത്തെ ഈ സൈന്യസേവനത്തിനിടെ അദ്ദേഹം യുദ്ധത്തിന്റെ ക്രൂരമുഖം നേരിട്ടുകണ്ടു. ഡിഫ്ത്തീരിയ അതിസാരം തുടങ്ങിയ രോഗങ്ങളും അദ്ദേഹത്തെ ബാധിച്ചു. മറ്റുവ്യാധികൾക്കോപ്പം ഇക്കാലത്ത് നീച്ചക്ക് സിഫിലിസ് രോഗവും പരന്നുകിട്ടിയെന്നും അതാണ് പിൽക്കാലത്ത് അദ്ദേഹത്തെ ബാധിച്ച മനോവിഭ്രാന്തിക്ക് കാരണമായതെന്നും പറയുന്ന ജീവചരിത്രകാരന്മാരുണ്ട്. എന്നാൽ ഇത് തർക്കവിഷയമായിരിക്കുന്നു. 1870-ൽ ബാസലിലേക്ക് മടങ്ങിയ നീച്ച, ജർമ്മൻ സാമ്രാജ്യത്തിന്റെ സ്ഥാപനവും ജർമ്മനിയിലെ ബിസ്മാർക്ക് യുഗത്തിന്റെ മുന്നേറ്റവും ഒരു പുറം കാഴ്ച്ചക്കാരന്റെ മനോഭാവത്തോടെ വീക്ഷിച്ചു. ആ സംഭവഗതികളുടെ അഭികാമ്യതയെക്കുറിച്ച് അദ്ദേഹം സംശയാലുവായിരുന്നു. സർവകലാശാലയിൽ അദ്ദേഹത്തിന്റെ കന്നിപ്രഭാഷണത്തിന്റെ വിഷയം "ഹോമറും ക്ലാസ്സിക്കൽ ഭാഷാശാസ്ത്രവും" എന്നതായിരുന്നു. അക്കാലത്ത് പരിചയപ്പെട്ട ഫ്രാൻസ് ഓവർബെക്ക് എന്ന ദൈവശാസ്ത്രപ്രൊഫസർ ജീവിതകാലമത്രയും നീച്ചയുടെ സുഹൃത്തായി തുടർന്നു. ഈ സമയത്തുതന്നെ "ചിന്തയും യാഥാർത്ഥ്യവും" എന്ന കൃതിയുടെ രചയിതാവും ഏറെയൊന്നും അറിയപ്പെടത്തവനുമായ ആഫ്രിക്കൻ സ്പിർ എന്ന റഷ്യൻ ദാർശനികനും അയാളുടെ സുഹൃത്ത് ജേക്കബ് ബർക്കാർഡ്ട്ട് എന്ന ചരിത്രകാരനും നീച്ചയുടെമേൽ കാര്യമായ സ്വാധീനം ചെലുത്താൻ തുടങ്ങി. നീച്ച ബർക്കാർഡ്ട്ടിന്റെ അദ്ധ്യാപനപ്രസംഗങ്ങൾ കേൾക്കുക പതിവായിരുന്നു. 

ലീപ്സിഗിൽ വച്ച് 1868-ൽ റിച്ചാർഡ് വാഗ്നറേയും അദ്ദേഹത്തിന്റെ ഭാര്യ കോസിമയെ പിന്നീടും പരിചയപ്പെട്ടിരുന്ന നീച്ചക്ക് ഇരുവരേയും ഇഷ്ടമായി. ബാസലിലെ ജീവിതത്തിനിടയിൽ നീച്ച സ്വിറ്റ്സർലൻഡിണ്ടിലെ ലൂസറേൻ പ്രവിശ്യയിലെ ട്രിബ്സ്ചെനിലുള്ള വാഗ്നർമാരുടെ വീട് ഇടക്കിടെ സന്ദർശിച്ചിരുന്നു. വാഗ്നറും പത്നിയും തങ്ങളുടെ അടുത്ത സുഹൃത്തുക്കളുമായി നീച്ചയെ പരിചയപ്പെടുത്തി. ബെയ്റൂത്ത് എന്ന ചെറുപട്ടണത്തിൽ വാഗ്നർ സംഘടിപ്പിച്ച തിയേറ്റർ മേളയിൽ നീച്ച കാണിച്ച താത്പര്യം വാഗ്നറെ സന്തോഷിപ്പിച്ചു. 1870-ൽ നീച്ച കോസിമയ്ക്ക്, "ദുരന്തനാടകമെന്ന ആശയത്തിന്റെ ഉല്പത്തി" എന്ന തന്റെ പുസ്തകത്തിന്റെ കൈയെഴുത്തുപ്രതി ജന്മദിനസമ്മാനമായി നൽകി. 1872-ൽ നീച്ച തന്റെ ആദ്യകൃതി പ്രസിദ്ധീകരിച്ചു. "സംഗീതചൈതന്യത്തിൽ നിന്ന് ദുരന്തകഥയുടെ ജനനം" (The Birth of Tragedy out of the Spirit of Music) എന്നായിരുന്നു അതിന്റെ പേര്. എന്നാൽ റിറ്റ്ഷൽ അടക്കം ക്ലാസ്സിക്കൽ ഭാഷാശാസ്ത്രരംഗത്തുള്ള നീച്ചയുടെ സുഹൃത്തുക്കളാരും ആ കൃതിയിൽ വലിയ താത്പര്യം കാട്ടിയില്ല. തത്ത്വചിന്തയിലെ അന്വേഷണത്തിന് ഭാഷാശാസ്ത്രത്തിലെ ഒരു പ്രത്യേക രീതിയെ അവലംബമാക്കുകയാണ് ഈ കൃതിയിൽ നീച്ച ചെയ്തത്. പുസ്തകത്തിന് തണുപ്പൻ സ്വീകരണം ഉറപ്പാക്കുകയും അതിന് കുപ്രസിദ്ധി നേടിക്കൊടുക്കുകയും ചെയ്യുന്ന തരത്തിലുള്ള നിരൂപണങ്ങളാണുണ്ടായത്. വാഗ്നറും മറ്റു ചില സുഹൃത്തുക്കളും നീച്ചയെ പിന്തുണക്കാനെത്തി. ഭാഷാശാസ്ത്രരംഗത്ത് തനിക്കനുഭവപ്പെട്ട ഒറ്റപ്പെടലിനെക്കുറിച്ച് നീച്ച ബോധവാനായിരുന്നു. ബാസലിൽ തന്നെ തത്ത്വചിന്താവിഭാഗത്തിൽ അദ്ധ്യാപകനായി നിയമനം കിട്ടാൻ അദ്ദേഹം ശ്രമിച്ചെങ്കിലും വിജയിച്ചില്ല.

1873-നും 76-നുമിടെ നീച്ച മൂന്നു ദീർഘപ്രബന്ധങ്ങൾ പ്രസിദ്ധീകരിച്ചു. "ഡേവിൻ സ്ട്രാസ്: കുംബസാരക്കാരനും എഴുത്തുകാരനും", "ചരിത്രത്തിന്റെ ഉപയോഗവും ദുരുപയോഗവും", "ഷോപ്പൻഹോവർ, ഗുരുനാഥനെന്ന നിലയിൽ", "റിച്ചാർഡ് വാഗ്നർ ബെയ്റൂത്തിൽ" എന്നിവയായിരുന്നു ആ പ്രബന്ധങ്ങൾ. പിന്നീട് ഈ നാലു പ്രബന്ധങ്ങളൊന്നിച്ച് "അസമയത്തെ ചിന്തകൾ" (Untimely Meditations) എന്ന പേരിൽ ഒരു പുസ്തകമായി പ്രസിദ്ധീകരിക്കപ്പെട്ടു. ഷോപ്പൻഹോവറുടേയും വാഗ്നറുടേയും നിലപാടുകളുടെ അടിസ്ഥാനത്തിൽ, ജർമ്മൻ സംസ്കാരത്തിന്റെ അപ്പോഴത്തെ വികാസഗതിയെ വിമർശിക്കുന്നവയായിരുന്നു ആ പ്രബന്ധങ്ങൾ. 1873-ൽ തന്നെ നീച്ച, മരണശേഷം "ഗ്രീക്ക് ദുരന്തയുഗത്തിലെ തത്ത്വചിന്ത" (Philosophy in the tragic Age of the Greeks) എന്ന പേരിൽ പുസ്തകമായി പ്രസിദ്ധീകരിക്കപ്പെട്ട കുറിപ്പുകൾ എഴുതി തുടങ്ങി. ഇക്കാലത്ത്, വാഗ്നർ ഉൾപ്പെടെ പല പ്രമുഖന്മാരുടേയും സുഹൃദ്‌വലയത്തിൽ ഉൾപ്പെട്ടിരുന്ന മൽവിഡാ വോൺ മെയ്സൻബർഗ് എന്ന എഴുത്തുകാരിയും പ്രഖ്യാതസംഗീതജ്ഞൻ ഹാൻസ് വോൺ ബ്യൂലോയും ആയി നീച്ച പരിചയത്തിലായി. ആദ്യകാലരചനകളിലെ അശുഭാപ്തിയുടെ തത്ത്വചിന്ത ഉപേക്ഷിക്കാൻ 1876-ൽ തന്നെ പ്രേരിപ്പിച്ച എഴുത്തുകാരനും തത്ത്വചിന്തകനുമായ പോൾ റീയുമായി നീച്ച സൗഹൃദത്തിലായതും ഇക്കാലത്താണ്. അതേസമയം 1876-ലെ ബെയ്റൂത്ത് തിയേറ്റർ മേള നീച്ചയെ നിരാശപ്പെടുത്തി. അവിടെ കണ്ട തരംതാണതരം പ്രകടനങ്ങളും ആസ്വാദകരുടെ നിലവാരമില്ലായ്മയും ആ പ്രസ്ഥാനത്തിന്റെ കേന്ദ്രവ്യക്തിത്വമായിരുന്ന വാഗ്നറിൽ നിന്ന് നീച്ചയെ അകറ്റി.

1878-ൽ തത്ത്വമീമാംസ, സന്മാർഗശാസ്ത്രം, മതം, ലൈംഗികത എന്നിങ്ങനെ നാനാവിധ വിഷയങ്ങളെ സംബന്ധിച്ച ആപ്തവാക്യങ്ങളുടെ(aphorisms) സമഹാരമായ "മാനുഷികം, അങ്ങേയറ്റം മാനുഷികം" (Human, all Too Human) എന്ന കൃതിയുടെ പ്രസിദ്ധീകരണത്തോടെ ഷോപ്പൻഹോവറും വാഗ്നറും പിന്തുടർന്ന അശുഭാപ്തിയുടെ തത്ത്വചിന്തയുമായി നീച്ചക്കുള്ള വിയോജിപ്പ് പ്രകടമായി. പോൾ ഡ്യൂസണെപ്പോലുള്ളവരുമായുള്ള നീച്ചയുടെ സൗഹൃദവും തണുത്തു. ബാല്യം മുതലേ, അന്ധതയോളമെത്തുന്ന കാഴ്ചശക്തിക്കുറവ്, കൊടിഞ്ഞിമൂലമുള്ള തലവേദന, അസഹ്യമായ വയറുവേദന തുടങ്ങി ഒരുകൂട്ടം രോഗങ്ങൾ അദ്ദേഹത്തെ പീഡിപ്പിച്ചിരുന്നു. 1868-ൽ കുതിരസവാരിക്കിടെ ഉണ്ടായ അപകടവും 1870-ലുണ്ടായ രോഗങ്ങളെമെല്ലാം, വിട്ടുമാറാതിരുന്ന ഈ അവസ്ഥയെ വഷളാക്കിയിട്ടുണ്ടാകാം. തുടർച്ചയായി അവധിയെടുക്കേണ്ടിവന്ന് ഒടുവിൽ ജോലിചെയ്യുകയെന്നതുതന്നെ അസാദ്ധ്യമായി. ഈ സാഹചര്യത്തിൽ 1879-ൽ, ബാസൽ സർവകലാശാലയിലെ ജോലി രാജിവയ്ക്കാൻ നീച്ച നിർബന്ധിതനായി.

രോഗാവസ്ഥ, കൂടുതൽ അനുയോജ്യമായ കാലാവസ്ഥതേടി നടക്കാൻ നീച്ചയെ പ്രേരിപ്പിച്ചു. ഇടക്കിടെ യാത്രചെയ്ത നീച്ച, രചനയിലേർപ്പെട്ട്, 1889 വരെ വിവിധനഗരങ്ങളിൽ താമസിച്ചു. സ്വിറ്റ്സർലൻഡിലെ മോറിറ്റ്സിനടുത്തുള്ള സിലാസ് മരിയയിൽ അദ്ദേഹം വേനൽക്കാലത്ത് പലപ്പോഴും താമസിച്ചു. ശീതകാലങ്ങളിൽ ഇറ്റലിയിലെ ജെനോവ, റപാല്ലോ, ടൂറിൻ എന്നിവിടങ്ങളിലോ ഫ്രാൻസിനെ നൈസിലോ ആയിരുന്നു വാസം. 1881-ൽ ഫ്രാൻസ് ടുണീഷ്യയിൽ അധിനിവേശം സ്ഥാപിച്ചപ്പോൾ, യൂറോപ്പിനെ വെളിയിൽ നിന്ന് മനസ്സിലാക്കുകയെന്ന ലക്‌ഷ്യത്തോടെ ടുണീഷ്യയുടെ തലസ്ഥാനമായ ടൂണിസിലെക്ക് യാത്രചെയ്യുന്ന കാര്യം ആലോചിച്ചെങ്കിലും, ആരോഗ്യകാരണങ്ങളാൽ അത് നടപ്പായില്ല.

ഇടക്കിടെ കുടുംബത്തെ സന്ദർശിക്കാനായി നീച്ച നാംബർഗ്ഗ് സന്ദർശിച്ചിരുന്നു. ഈയവസരങ്ങളിൽ നീച്ചയും സഹോദരി എലിസബത്തും തമ്മിൽ കലഹിക്കുന്നതും രമ്യപ്പെടുന്നതും പതിവായിരുന്നു. ബാസലിൽ നിന്ന് കിട്ടിയിരുന്ന പെൻഷനേയും സുഹൃത്തുക്കളുടെ സഹായത്തേയും ആശ്രയിച്ചാണ് അദ്ദേഹം ജീവിച്ചത്. പീറ്റർ ഗാസ്റ്റ് എന്നുപേരുള്ള ഒരു പഴയ ശിഷ്യൻ നീച്ചക്ക് ഏതാണ് സ്വകാര്യസഹായിയെപ്പോലെയായി. ജീവിതാവസാനം വരെ, ഗാസ്റ്റും ഫ്രാൻസ് ഓവർബെക്കും നീച്ചയുടെ വിശ്വസ്ത സുഹൃത്തുക്കളായി തുടർന്നു. നീച്ച വാഗ്നറുടെ സുഹൃദ്‌വലയത്തിനു പുറത്തായതിനു ശേഷവും മൽവിഡാ വോൺ മെയ്സൻബർഗ് ഒരമ്മയ്ക്കുസമമായ പരിഗണന അദ്ദേഹത്തോട് കട്ടി. നീച്ച തന്റെ ചിന്താജീവിതത്തിലെ ഏറ്റവും സൃഷ്ടിപരമായ കാലത്തിന്റെ തുടക്കത്തിലായിരുന്നു അപ്പോൾ. "മാനുഷികം, അങ്ങേയറ്റം മാനുഷികം" എഴുതിയ 1878 മുതൽ എല്ലാവർഷവും നീച്ച, വർഷത്തിൽ ഒരു പുസ്തകം അല്ലെങ്കിൽ ഒരുപുസ്തകത്തിന്റെ ഒരു പ്രധാനഖണ്ഡം എന്ന കണക്കിൽ എഴുതി. രചനാജീവിതത്തിന്റെ അവസാനവർഷമായ 1888-ലാകട്ടെ അദ്ദേഹം അഞ്ചു പുസ്തകങ്ങൾ പൂർത്തിയാക്കി.

1882-ൽ നീച്ച സന്തുഷ്ടശാസ്ത്രം (Gay Science) എന്ന കൃതിയുടെ ആദ്യഭാഗം പ്രസിദ്ധീകരിച്ചു. അതേവർഷം തന്നെ നീച്ച, റഷ്യാക്കാരി ലൗ ആന്ദ്രിയ സലോമിയെ, മൽവിഡാ വോൺ മെയ്സൻബർഗ്, പോൾ റീ എന്നിവർ വഴി പരിചയപ്പെട്ടു. മനോവിശ്ലേഷകയും എഴുത്തുകാരിയും ആയി പിൽക്കാലത്ത് അറിയപ്പെട്ട ആ യുവതി റിച്ചാർഡ് വാഗ്നർ, പ്രശസ്ത മനോവിജ്ഞാനി സിഗ്മണ്ട് ഫ്രോയിഡ്, ജർമ്മൻ കവി റെയ്നർ മരിയ റിൽക്കെ എന്നിവരുടേയും സുഹൃത്തായിരുന്നു. ഒരു വേനൽക്കാലം നീച്ചയും സലോമിയും നീച്ചയുടെ സഹോദരി എലിസബത്തിനൊപ്പം ജർമ്മനിയിലെ തുരിഞ്ചിയ പ്രവിശ്യയിൽ കഴിഞ്ഞു. സലോമിയെ നീച്ച തുല്യനിലയിലുള്ള ഒരു സുഹൃത്തെന്നതിനുപകരം പ്രതിഭാശാലിയായ ഒരു ശിഷ്യയായാണ് കണ്ടത്. നീച്ച തന്നോട് വിവാഹാഭ്യർത്ഥ്യന നടത്തിയെന്നും താനത് നിരസിച്ചെന്നും സലോമി അവകാശപ്പെട്ടിട്ടുണ്ട്. എന്നാൽ ഇതിന്റെ സത്യാവസ്ഥ ചോദ്യം നിശ്ചയമില്ല. പോൾ റീയും സലോമിയുമായുള്ള നീച്ചയുടെ സൗഹൃദം 1882/83-ലെ ശൈത്യകാലത്ത് ശിഥിലമായി. നീച്ചയുടെ സഹോദരി എലിസബത്തിന്റെ തന്ത്രങ്ങളാണ് ഇതിന് കാരണമായതെന്ന് പറയപ്പെടുന്നു. വർദ്ധിച്ച രോഗാവസ്ഥയും, സലോമിയുടെ പേരിൽ അമ്മയും സഹോദരിയുമായുമായി പിണങ്ങിയതുമൂലമുണ്ടായ ഒറ്റപ്പെടലും, ആത്മഹത്യചിന്തകളും മൂലം വലഞ്ഞ നീച്ച, ഇറ്റലിയിലെ റപാല്ലോയിലേക്ക് പോയി. അവിടെ കേവലം പത്തുദിവസം കൊണ്ട് അദ്ദേഹം "സരത്തുസ്ത്രാ അങ്ങനെ പറഞ്ഞു" എന്ന തന്റെ ഏറ്റവും പ്രസിദ്ധകൃതിയുടെ ആദ്യഭാഗം എഴുതി തീർത്തു.

തത്ത്വചിന്തയിൽ ഷോപ്പൻഹോവറുടെ വഴിയും വാഗ്നറുമായുള്ള സാമൂഹ്യബന്ധങ്ങളും ഉപേക്ഷിച്ചതിൽ പിന്നെ നീച്ചക്ക് സുഹൃത്തുക്കളെന്ന് പറയാൻ വളരെ കുറച്ചുപേരേ ഉണ്ടായിരുന്നുള്ളു. ഇപ്പോൾ 'സരത്തുസ്ത്രാ'യിൽ ഉപയോഗിച്ച പ്രത്യേക ശൈലിയും കൂടിയായപ്പോൾ ആ ഒറ്റപ്പെടൽ പൂർത്തിയായി. ആ കൃതിയെക്കുറിച്ച് ഔപചാരികതയുടെ പേരിൽ മാത്രമാണ് ആരെങ്കിലും നല്ലത് പറഞ്ഞത്. നീച്ച ഇത് മനസ്സിലാക്കുകയും ഒറ്റയ്ക്കുതന്നെ കഴിയുകയും ചെയ്തു. എന്നാൽ ഒറ്റപ്പെടലിനെക്കുറിച്ച് അദ്ദേഹം ഇടക്ക് പരാതിപറഞ്ഞിരുന്നു. അദ്ദേഹത്തിന്റെ പുസ്തകങ്ങൾക്ക് വില്പന മിക്കവാറും ഇല്ലെന്നായി. 1885-ൽ 'സരത്തുസ്ത്രാ'യുടെ നാല്പതുപ്രതികളാണ് അദ്ദേഹം അച്ചടിപ്പിച്ചത്. അതിൽ ഒരുഭാഗം മാത്രം അടുത്ത സുഹൃത്തുക്കൾക്കിടയിൽ വിതരണം ചെയ്യുകയാണുണ്ടായത്.

1883-ൽ നീച്ച ലീപ്സിഗ് സർവകലാശാലയിൽ അദ്ധ്യാപകനായി ജോലി നേടാൻ ശ്രമിച്ചുനോക്കി. ക്രിസ്തുമതത്തോടുള്ള അദ്ദേഹത്തിന്റെ നിലപാടും, 'സരത്തുസ്ത്രാ'യിലെ പ്രത്യേകതരം ദൈവസങ്കല്പവും കാരണം യൂറോപ്പിലെ സർവകലാശാലകൾക്കെല്ലാം അദ്ദേഹം അസ്വീകാര്യനായെന്ന് അതോടെ വ്യക്തമായി. അത് നീച്ചയെ ക്രൂദ്ധനാക്കി. "ശിഷ്യന്മാരെ കണ്ടെത്തുന്നതിൽ നിന്നും അവരുടെ വിശ്വാസം ആർജ്ജിക്കുന്നതിൽ നിന്നും എന്നെ തടയാൻ, എന്റെ സൽപ്പേരിനേയും സ്വഭാവത്തെയും ലക്‌ഷ്യങ്ങളേയും താഴ്ത്തിക്കാണിക്കുന്നതടക്കം ഏതു തരംതാണവഴിയും മതിയാകുമെന്ന് എനിക്ക് മനസ്സിലായി" എന്ന് അദ്ദേഹം എഴുതി.

1886-ൽ നീച്ച തന്റെ പ്രസാധകൻ ഷ്മീറ്റ്സറുമായി അയാളുടെ യഹൂദവിരുദ്ധനിലപാടിന്റെ പേരിൽ തെറ്റിപ്പിരിഞ്ഞു. തന്റെ രചനകൾ ഷ്മീറ്റ്സറുടെ "യഹൂദവിരുദ്ധചവറിനടിയിൽ വീണ്ടെടുക്കാനാവാത്തവിധം സംസ്കരിക്കപ്പെട്ടുപോവുന്നത്" അദ്ദേഹത്തിന് ഇഷ്ടമായില്ല. ഷ്മീറ്റ്സറുടെ അഭിപ്രായങ്ങൾ "വിവരമുള്ളവരെല്ലാം അവജ്ഞാപൂർവം തള്ളിക്കളയേണ്ടവയാണെന്ന്" നീച്ച കരുതി. തുടർന്ന് അദ്ദേഹം "നന്മതിന്മകൾക്കപ്പുറത്ത്" എന്ന തന്റെ പുതിയകൃതി സ്വന്തം ചിലവിൽ അച്ചടിച്ചു. 1886-87-ൽ നേരത്തേ പ്രസിദ്ധപ്പെടുത്തിയിരുന്ന നാലു കൃതികൾ - ദുരന്തകഥയുടെ ഉല്പത്തി, മാനുഷികം-അങ്ങേയറ്റം മാനുഷികം, പുലരി, സന്തുഷ്ടശാസ്ത്രം എന്നിവ, അവയെ വീണ്ടും വിലയിരുത്തുന്ന പുതിയ ആമുഖങ്ങളോടെ പുന:പ്രസിദ്ധീകരിച്ചു. ഇതോടെ തൽക്കാലത്തേക്ക് തന്റെ രചനാദൗത്യം പൂർത്തിയായെന്നും താമസിയാതെ വായനക്കാർ കൃതികളെ തേടിയെത്തുമെന്നും നീച്ച കരുതി. നീച്ചയുടെ ദർശനത്തിലുള്ള താത്പര്യം, അദ്ദേഹത്തിന്റെ ശ്രദ്ധയിൽ പെടാത്തത്ര മെല്ലെയാണെങ്കിലും, ഇക്കാലത്ത് വർദ്ധിക്കുകതന്നെ ചെയ്തു. 1886-ൽ നീച്ചയുടെ സഹോദരി എലിസബത്ത്, ബേൺഹാർഡ് ഫോസ്റ്റർ എന്ന യഹൂദവിരുദ്ധനെ വിവാഹം കഴിച്ച്, ഒരു നവജർമ്മനിയുടെ നിർമ്മാണത്തിന് പദ്ധതിയിട്ട് ദക്ഷിണ അമേരിക്കയിലെ പരാഗ്വേയിലേക്ക് പോയി. നീച്ച ഈ പദ്ധതിയെ പരിഹസിച്ചുതള്ളി. കത്തുകളിൽ നീച്ചയും സഹോദരിയുമായുള്ള ബന്ധം ഇടവിട്ടുള്ള കലഹത്തിന്റേയും രഞ്ജിപ്പിന്റേയും വഴി പിന്തുടർന്നെങ്കിലും, അവർ തമ്മിൽ പിന്നീട് കാണുന്നത് നീച്ചയുടെ മനോവിഭ്രാന്തിയുടെ തുടക്കത്തിനുശേഷം മാത്രമാണ്. രോഗത്തിന്റെ ആക്രമണങ്ങൾ അദ്ദേഹത്തെ നിരന്തരം അലട്ടാൻ തുടങ്ങിയെങ്കിലും 1887-ൽ നീച്ച "സദാചാരത്തിന്റെ വംശാവലിയെപ്പറ്റി" (On the Genealogy of Morality) എന്ന സംവാദഭരിതമായ കൃതി എഴുതി.

1887-ൽ തന്നെ നീച്ച ദസ്തയേവ്‌സ്കിയുടെ കൃതികളുമായി പരിചയപ്പെടുകയും അവ പെട്ടെന്ന് ഇഷ്ടപ്പെടുകയും ചെയ്തു. അക്കാലത്ത് നീച്ച ഫ്രഞ്ച് വിമർശകനും ചരിത്രകാരനുമായിരുന്ന ഹിപ്പോലൈറ്റ് ടെയിനുമായും സ്കാൻഡിനേവിയൻ സാഹിത്യസൈദ്ധാന്തികൻ ജോർജ് ബ്രാൻഡസുമായും എഴുത്തുകുത്തിലേർപ്പെട്ടു. കീർക്കെഗാഡിന്റെ തത്ത്വചിന്ത പഠിപ്പിക്കാൻ തുടങ്ങിയിരുന്ന ബ്രാൻഡസ് നീച്ചയോട് കീർക്കെഗാഡിന്റെ കൃതികൾ വായിക്കാൻ നിർദ്ദേശിച്ചു. താൻ കോപ്പൻഹേഗനിൽ വന്ന് ബ്രാൻഡസിനൊപ്പം അവ വായിക്കാനുദ്ദേശിക്കുന്നെന്നായിരുന്നു നീച്ചയുടെ മറുപടി. ഈ ഉദ്ദേശം പൂർത്തീകരിക്കാനാകുന്നതിന് മുൻപ് നീച്ച രോഗത്തിലേക്കും വിഭ്രാന്തിയിലേക്കും ബഹുദൂരം സഞ്ചരിച്ചുകഴിഞ്ഞിരുന്നു. 1888 ആരംഭത്തിൽ ബ്രാൻഡസ് കോപ്പൻഹേഗനിൽ നീച്ചയുടെ തത്ത്വചിന്തയെക്കുറിച്ചുള്ള ആദ്യപ്രഭാഷണങ്ങളിലൊന്ന് നടത്തി. 
1886-ൽ "സദാചാരത്തിന്റെ വംശാവലി"-യുടെ അവസാനഭാഗത്ത് നീച്ച, "അധികാരേച്ഛ: എല്ലാ മൂല്യങ്ങളേയും പുനർമൂല്യനിർണ്ണയത്തിനുള്ള ഒരു ശ്രമം" എന്ന പേരിൽ ഒരു ഗ്രന്ഥം രചിക്കാനുള്ള ഉദ്ദേശം വ്യക്തമാക്കിയിരുന്നെങ്കിലും, ആ സമീപനം പിന്നീട് ഉപേക്ഷിച്ചെന്ന് കരുതണം. ആ പദ്ധതിക്കുവേണ്ടി എഴുതിയ ഭാഗങ്ങൾ 1888-ൽ പൂർത്തിയാക്കിയ "വിഗ്രഹങ്ങളുടെ സായന്തനം"(Twilight of the Idols), "അന്തിക്രിസ്തു" എന്നീ രചനകളിൽ ഉപയോഗിക്കുകയാണ് ചെയ്തത്.

ഇടക്ക് നീച്ചയുടെ ആരോഗ്യം ഭേദപ്പെടുന്നതായി തോന്നി. ആ വേനൽക്കാലത്ത് അദ്ദേഹം സന്തോഷവാനായിരുന്നു. 1888 അവസാനമായപ്പോൾ നീച്ചയുടെ രചനകൾ തന്റെ തന്നെ സ്ഥാനത്തെക്കുറിച്ചും 'വിധി'യെക്കുറിച്ചും ഉയർന്ന വിലമതിക്കൽ കാണിക്കാൻ തുടങ്ങി. 'വാഗ്നറുടെ കേസ്' എന്ന വിവാദരചനയടക്കമുള്ള രചനകളുടെ ജനസമ്മതിയിലുള്ള വർദ്ധനവിനെക്കുറിച്ച് അദ്ദേഹം വലിയ പ്രതീക്ഷപുലർത്തി. 44 വയസ്സായ ദിവസം, വിഗ്രഹങ്ങളുടെ സായന്തനവും, അന്തിക്രിസ്തുവും പൂർത്തിയാക്കിയതിനുശേഷം, അദ്ദേഹം "ഇതാണ് ആ മനുഷ്യൻ" (Ecce Homo) എന്ന പേരിൽ ഒരു ജീവചരിത്രം രചിക്കാൻ തീരുമാനിച്ചു. ആ കൃതിയുടെ ആമുഖത്തിൽ, തന്റെ രചനകളുടെ വ്യാഖ്യാനത്തിൽ ഉണ്ടാകാനിരുന്ന പ്രശ്നങ്ങളെ മുൻകൂട്ടി കണ്ടിട്ടാകണം, നീച്ച ഇങ്ങനെ എഴുതി: "എനിക്ക് ചെവി തരുക! ഞാൻ ഒരു പ്രത്യേകവ്യക്തിയാണ്. എന്നെ മറ്റൊരാളായി തെറ്റിദ്ധരിക്കാതിരിക്കുക." തന്റെ രചനകളിലുള്ള അവകാശം പ്രസാധകനിൽ നിന്ന് തിരികെ വാങ്ങി അവ മറ്റു യൂറോപ്യൻ ഭാഷകളിലേക്ക് പരിഭാഷപ്പെടുത്തുന്നകാര്യം അദ്ദേഹം ആലോചിച്ചു. "നീച്ച വാഗ്നർക്കെതിരെ" എന്ന സമാഹാരവും തന്റെ കവിതകളുടെ ഒരു പുസ്തകവും പ്രസിദ്ധീകരിക്കാനും അദ്ദേഹം ആഗ്രഹിച്ചു.

1889 ജനുവരി മൂന്നാം തിയതി നീച്ച ആദ്യമായി മാനസികതകർച്ചയുടെ ലക്‌ഷണങ്ങൾ പ്രകടിപ്പിച്ചു. ഇറ്റലിയിലെ ടൂറിനിലെ ഒരു തെരുവിൽ അദ്ദേഹം ബഹളം വച്ചതിനെ തുടർന്ന് രണ്ടു പോലീസുകാർ നീച്ചയെ സമീപിച്ചു. യഥാർഥത്തിൽ സംഭവിച്ചതെന്തെന്ന് വ്യക്തമല്ല. പലപ്പോഴും ആവർത്തിക്കപ്പെട്ടിട്ടുള്ള കഥയനുസരിച്ച് തെരുവിന്റെ ഒരറ്റത്ത് ആരോ ഒരു കുതിരയെ ചാട്ടവാറിനടിക്കുന്നത് കണ്ട നീച്ച, കുതിരയെ രക്ഷിക്കാനായി ഓടിച്ചെന്ന് അതിനെ കൈകൾ കൊണ്ടു പൊതിയുകയും പിന്നീട് കുഴഞ്ഞുവീഴുകയുമാണ് ചെയ്തത്.

തുടർന്നുവന്ന ഏതാനും ദിവസങ്ങളിൽ നീച്ച, കോസിമാ വാഗ്നർ ഉൾപ്പെടെയുള്ള കുറേ സുഹൃത്തുക്കൾക്ക് ഭ്രാന്തൻ കത്തുകൾ (Madness letters) എന്ന പേരിൽ ഇപ്പോൾ അറിയപ്പെടുന്ന ചെറിയ കുറിപ്പുകൾ അയച്ചു. കൃത്യമായ അർത്ഥമില്ലാത്ത ജല്പനങ്ങളുടെ രീതിയായിരുന്നു അവക്ക്. ജർമ്മനിയിലെ ചക്രവർത്തിയോട് വെടിവച്ചുകൊല്ലപ്പെടാനായി റോമിലേക്ക് പോകാൻ ആവശ്യപ്പെടുകയും, ജർമ്മനിക്കെതിരെ സൈനികനടപടിയെടുക്കാൻ ഇതര യൂറോപ്യൻ രാജ്യങ്ങളോട് ആവശ്യപ്പെടുകയും ചെയ്യുന്നവയായിരുന്നു ചില കുറിപ്പുകൾ. പഴയ സഹപ്രവർത്തകനായ ജേക്കബ് ബർക്കാർട്ടിന് കിട്ടിയ കുറിപ്പ് ഇങ്ങനെയായിരുന്നു:-

ബർക്കാർട്ട് തനിക്ക് കിട്ടിയ കുറിപ്പ് നീച്ചയുടെ പഴയ സുഹൃത്തായ ദൈവശാസ്ത്രജ്ഞൻ ഫ്രാൻസ് ഓവർബെക്കിനെ കാണിച്ചു. അടുത്തദിവസം തന്നെ അതേമാതിരി ഒരു കുറിപ്പ് ഓവർബെക്കിനും കിട്ടി. നീച്ചയെ ബാസലിലേക്ക് മടക്കികൊണ്ടുവരാൻ സുഹൃത്തുക്കൾ മുൻകൈ എടുക്കേണ്ടതാണെന്ന് ഓവർബെക്ക് തീരുമാനിച്ചു. അദ്ദേഹം ടൂറിനിൽ ചെന്ന് നീച്ചയെ ബാസലിലേക്ക് കൊണ്ടുവരുകയും ഒരു മാനസികരോഗ ചികിത്സാകേന്ദ്രത്തിലാക്കുകയും ചെയ്തു. അപ്പോഴേക്ക് നീച്ച പൂർണ്ണമായും വിഭ്രാന്തിയുടെ പിടിയിലായിരുന്നു. നീച്ചയെ ജർമ്മനിയിൽ ജേനയിലേക്ക് കൊണ്ടുപോകാനും അവിടെ, പ്രശസ്തമനഃശാസ്ത്രജ്ഞനും ജേന സർവകലാശാലയിലെ മനഃശാസ്ത്രവിഭാഗത്തിന്റെ തലവനുമായ ഓട്ടോ ബിൻസ്വാഞ്ചറുടെ മേൽനോട്ടത്തിലുള്ള ഒരാശുപത്രിയിൽ പ്രവേശിപ്പിക്കാനും അമ്മ ഫ്രാൻസെസ്കാ തീരുമാനിച്ചു. 1889 നവംബർ മുതൽ 1890 ഫെബ്രുവരി വരെ കലാചരിത്രകാരൻ ജൂലിയസ് ലാങ്ങ്‌ബെൻ നീച്ചയെ ചികിത്സിക്കാൻ ശ്രമിച്ചു. നീച്ചയുടെ അവസ്ഥ വൈദ്യശാസ്ത്രത്തിന് ചികിത്സിക്കാവുന്നതരത്തിലുള്ളതല്ല എന്നായിരുന്നു അദ്ദേഹത്തിന്റെ നിലപാട്. ക്രമേണ ലാങ്ങ്‌ബെൻ നീച്ചയുടെ മേൽ കൂടുതൽ നിയന്ത്രണം നേടിയെടുത്തു. എന്നാൽ എന്നാൽ തന്റെ 'ചികിത്സ' യുടെ വിശദാംശങ്ങൾ വെളിപ്പെടുത്താനുള്ള ലാങ്ങ്‌ബെന്നിന്റെ വൈമനസ്യം അദ്ദേഹത്തിൽ മറ്റുള്ളവർക്ക് വിശ്വാസം ഇല്ലാതാക്കി. 1890 മാർച്ചിൽ ഫ്രാൻസെസ്കാ നീച്ചയെ ആശുപത്രിയിൽ നിന്ന് നാംബെർഗ്ഗിലുള്ള വീട്ടിൽ കൊണ്ടുവന്നു. 

ഇതിനിടെ നീച്ചയുടെ പ്രസിദ്ധീകരിക്കപ്പെടാത്ത രചനകൾ എങ്ങനെ കൈകാര്യം ചെയ്യണമെന്ന് ഓവർബെക്കും പീറ്റർ ഗാസ്റ്റും ആലോചിച്ചു. 1889 ജനുവരിയിൽ തന്നെ അവർ, അതിനകം അച്ചടിപൂർത്തിയായിക്കഴിഞ്ഞിരുന്ന "വിഗ്രഹങ്ങളുടെ സായന്തനം" പ്രസിദ്ധീകരിച്ചിരുന്നു. ഫെബ്രുവരിയിൽ "നീച്ച വാഗ്നർക്കെതിരെ" എന്ന പുസ്തകത്തിന്റെ 50 പ്രതികൾ സ്വകാര്യവായനയ്ക്കായി അച്ചടിക്കാൻ ഏർപ്പാടാക്കി. എന്നാൽ പ്രസാധകൻ സി.ജി. നൗമാൻ രഹസ്യമായി 100 പ്രതികൾ അച്ചടിച്ചു. ക്രമേണ നീച്ചയുടെ രചനകളുടെ സ്വീകാര്യതയും അംഗീകാരവും ആദ്യമായി കൂടാൻ തുടങ്ങി. കൂടുതൽ വിവാദപരമായ ഉള്ളടക്കമുള്ള 'അന്തിക്രിസ്തു", "ഇതാണ് ആ മനുഷ്യൻ" എന്നിവയുടെ പ്രസിദ്ധീകരണം തൽക്കാലം വേണ്ടെന്നാണ് ഓവർബെക്കും ഗാസ്റ്റും തീരുമാനിച്ചത്.

1893-ൽ ഭർത്താവിന്റെ ആത്മഹത്യയെതുടർന്ന്, നീഷയുടെ സഹോദരി പരാഗ്വേയിലെ 'നവജർമ്മനി'യിൽ നിന്ന് മടങ്ങിവന്നു. അവർ നീച്ചയുടെ രചനകൾ ഒന്നൊന്നായി പഠിച്ച് ആ കൃതികളുടേയും അവയുടെ പ്രസിദ്ധീകരണത്തിന്റേയും നിയന്ത്രണം ഏറ്റെടുത്തു. ഓവർബെക്കിനെ എലിസബത്ത് പറഞ്ഞുവിട്ടു. പീറ്റർ ഗാസ്റ്റ് അവരുമായി സഹകരിക്കാൻ സമ്മതിച്ചു. 1897-ൽ അവരുടെ അമ്മ ഫ്രാൻസെസ്കായുടെ മരണത്തിനുശേഷം നീച്ച വെയ്മറിൽ എലിസബത്തിന്റെ നോട്ടത്തിലാണ് ജീവിച്ചത്. ആശയവിനിമയം നടത്തുന്നത് നിർത്തിയിരുന്ന സഹോദരനെ അവർ ശുശ്രൂഷിക്കുകയും അദ്ദേഹത്തെ കാണാൻ, ആസ്ട്രേലിയൻ തത്ത്വചിന്തകനും എഴുത്തുകാരനുമായിരുന്ന റുഡോൾഫ് സ്റ്റീനറെപ്പോലുള്ള സന്ദർശകരെ അനുവദിക്കുകയും ചെയ്തു. ഒരു ഘട്ടത്തിൽ എലിസബത്ത്, സഹോദരന്റെ തത്ത്വചിന്ത തന്നെ പഠിപ്പിക്കാൻ സ്റ്റീനറെ ഏർപ്പാടാക്കുകപോലും ചെയ്തു. ഏതാനും മാസം കഴിഞ്ഞ്, എലിസബത്തിനെ തത്ത്വചിന്തയെക്കുറിച്ച് എന്തെങ്കിലും പഠിപ്പിക്കുക അസാദ്ധ്യമാണെന്നു പറഞ്ഞ് സ്റ്റീനർ വിട്ടുപോയി.

നീച്ചയുടെ മനോവിഭ്രാന്തിക്ക് കാരണമായത് സിഫിലിസ് ബാധ ആയിരുന്നെന്ന് പരക്കെ വിശ്വാസമുണ്ട്. മാനസികതകർച്ചക്കുപിന്നിൽ തത്ത്വചിന്ത ആയിരുന്നു എന്ന വാദം മിക്കവരും അംഗീകരിക്കുന്നില്ല. എന്നാൽ സ്വന്തം തത്ത്വചിന്തയിൽ നിന്നുണ്ടായ മാനസിക അസന്തുലനമാണ് നീച്ചയെ തകർത്തതെന്ന് ചിലരെങ്കിലും വാദിച്ചിട്ടുണ്ട്. മസ്തിഷ്കാർബുദമാണ് നീച്ചക്ക് മാനസികവിഭ്രാന്തി വരുത്തിയതെന്നും ഒരു വാദമുണ്ട്.

1898-ലും 99-ലും ഉണ്ടായ ഹൃദയാഘാതങ്ങളെ തുടർന്ന് നീച്ചക്ക് ചലനശേഷിയും സംസാരശേഷിയും നഷ്ടപ്പെട്ടു. 1900 ഓഗസ്റ്റ് മദ്ധ്യത്തിൽ ന്യൂമോണിയ ബാധിച്ചിരിക്കെ, അഗസ്റ്റ് 24 രാത്രിയിൽ മറ്റൊരാഘാതം കൂടി അനുഭവപ്പെടുകയും ഓഗസ്റ്റ് 25 ഉച്ചയോടെ മരിക്കുകയും ചെയ്തു. എലിസബത്ത്, നീച്ചയെ, റോക്കനിനെ പള്ളിയിൽ അവരുടെ പിതാവിനെ സംസ്കരിച്ചിരുന്നതിനടുത്ത് സംസ്കരിക്കാൻ ഏർപ്പാടുചെയ്തു. നീച്ചയുടെ ശിഷ്യനും സുഹൃത്തുമായിരുന്ന പീറ്റർ ഗാസ്റ്റാണ് ചരമപ്രസംഗം നടത്തിയത്. "നിന്റെ നാമം വരും തലമുറകൾക്കെല്ലാം പരിശുദ്ധമായിരിക്കും" എന്നാണ് ഗാസ്റ്റ് തന്റെ സുഹൃത്തിനെക്കുറിച്ച് പറഞ്ഞത്. 

നീച്ചയുടെ പ്രസിദ്ധീകരിക്കപ്പെടാതിരുന്ന നോട്ടുപുസ്തകങ്ങളിലെ കുറിപ്പുകളിൽ നിന്ന് എലിസബത്ത് 'അധികാരേച്ഛ' (Will to Power) എന്ന കൃതി സമാഹരിച്ച് നീച്ചയുടെ മരണശേഷം പ്രസിദ്ധീക്കരിച്ചു. നീച്ചയുടെ കുറിപ്പുകളുടെ ക്രമീകരണം എലിസബത്ത് തനിക്ക് തോന്നിയവിധമാണ് ചെയ്തത്. ലഭ്യമായ വിവരങ്ങളുടെ ഉപയോഗത്തിൽ അവർ എടുത്ത സ്വാതന്ത്ര്യം മൂലം ആ കൃതിക്ക് കിട്ടിയത് നീച്ച ഉദ്ദേശിച്ച രൂപമല്ല എന്നാണ് പൊതുവേ അഭിപ്രായം. നീച്ചയുടെ രചനാശേഖരം പിന്നീട് സംശോധനചെയ്ത് മസീനോ മൊണ്ടിനാറി, 'അധികാരേച്ഛ' ഒരു കൃത്രിമരചനയാണെന്നും, നീച്ചയുടേതായി അങ്ങനെയൊരു കൃതി ഉണ്ടായിട്ടില്ല എന്നും കരുതി.

നീച്ചയുടെ സക്രിയജീവിതകാലത്ത് അദ്ദേഹത്തിന്റെ രചനകൾ വ്യാപകമായി വായിക്കപ്പെട്ടിരുന്നില്ല. എന്നാൽ 1888-ൽ ഡാനിഷ് വിമർശകൻ ജോർജ് ബ്രാൻഡസ് കോപ്പൻഹേഗൻ സർവകലാശാലയിൽ നീച്ചയുടെ ചിന്തകളെക്കുറിച്ച് നടത്തിയ പ്രഭാഷണപരമ്പര ഏറെ ശ്രദ്ധിക്കപ്പെട്ടു. 1894-ൽ ലൗ അന്ദ്രേ സലോമി, "ഫ്രീഡ്രീക്ക് നീച്ച തന്റെ കൃതികളിൽ" എന്നപേരിൽ ഒരു പുസ്തകം പ്രസീദ്ധീകരിച്ചു. നീച്ചയുടെ മരണത്തെ തുടർന്നുവന്ന വർഷങ്ങളിൽ, ഇംഗ്ലീഷ് അടക്കമുള്ള ഭാഷകളിലേക്കുള്ള പരിഭാഷകൾ മൂലം, അദ്ദേഹത്തിന്റെ രചനകൾ വ്യാപകമായി വായിക്കപ്പെടാൻ തുടങ്ങി. അമേരിക്കയിൽ നീച്ചയുടെ രചനകൾ, വാൾട്ടർ കൗഫ്മാന്റെ പരിഭാഷയിൽ പരക്കെ ലഭ്യമായി. 1950-ൽ തുടങ്ങി, പല പതിപ്പുകൾ പ്രസിദ്ധീകരിക്കപ്പെട്ട "നീച്ച: തത്ത്വചിന്തകനും, മനോവിജ്ഞാനിയും, അന്തിക്രിസ്തുവും" എന്ന കൃതിയും കൗഫ്മാന്റേതായുണ്ടായിരുന്നു. നാലുവാല്യങ്ങളു ള്ള ഒരു ഗ്രന്ഥം നീച്ചയെക്കുറിച്ചെഴുതിയ മാർട്ടിൻ ഹൈഡഗർ ഉൾപ്പെടെ ഇരുപതാം നൂറ്റാണ്ടിലെ പ്രമുഖ ചിന്തകന്മാരിൽ പലരും ദർശനത്തെക്കുറിച്ച് രചനകൾ നടത്തി. തങ്ങളുടെ ചിന്തയെ നീച്ച മൗലികമായി സ്വാധീനിച്ചതായി സമ്മതിച്ച ചിന്തകന്മാരുടെ എണ്ണം അതിലും അധികമായിരുന്നു. ജീൻ പോൾ സാർത്രെ, മൈക്കേൾ ഫുക്കോ, ഡെറിഡാ എന്നിവർ ഇതിലുൾപ്പെട്ടിരുന്നു.

നീച്ചയുടെ രചനകൾ ഇന്നും വിവാദപരമാണ്. അവയുടെ വ്യാഖ്യാനത്തേയും പ്രാധാന്യത്തേയും കുറിച്ച് ഭിന്നാഭിപ്രായങ്ങളുണ്ട്. നീച്ചയെ വ്യാഖ്യാനിക്കുന്നതിലുള്ള ഒരു പ്രശ്നം, അദ്ദേഹത്തിന്റെ തത്ത്വചിന്താരചനകളിലെ അങ്ങേയറ്റം പ്രകോപനകരമായ ശൈലിയാണ്. "ചുറ്റികകൊണ്ട് തത്ത്വവിചാരം നടത്തുന്നവൻ" (Philosopher of the hammer) എന്നാണ് നീച്ച സ്വയം വിശേഷിപ്പിച്ചത്. ക്രിസ്തുമതത്തേയും, അംഗീകൃതചിന്തകന്മാരായ പ്ലേറ്റോ, കാന്റ് തുടങ്ങിയവരേയും ദൈവദൂഷണസമാനം പ്രകോപനപരമായ ശൈലിയിൽ അദ്ദേഹം വിമർശിച്ചു. ഇതുളവാക്കിയ പ്രതിക്ഷേധത്തിന്റെ ആഴം മനസ്സിലാക്കാൻ പത്തൊൻപതാം നൂറ്റാണ്ടിലെ യൂറോപ്പിന്റെ മനോഭാവം കൂടി കണക്കിലെടുക്കേണ്ടതുണ്ട്. തന്റെ വാദങ്ങളിൽ അദ്ദേഹം വ്യക്തിപരമായ ആക്രമണങ്ങളും, വൈകാരികമായ ആഹ്വാനങ്ങളും ഉപയോഗിച്ചു. ആപ്തവാക്യശൈലിയിൽ എഴുതിയകൃതികളിൽ പ്രത്യേകിച്ചും, ഒരു വാദത്തിൽ നിന്ന് മറ്റൊന്നിലേക്ക്, ആശയങ്ങൾ തമ്മിൽ പ്രകടമായ യുക്തിബന്ധമൊന്നുമില്ലാതെയുള്ള ചാട്ടം കാണാം. കൊടുമുടിയിൽ നിന്ന് കൊടുമുടിയിലേക്കുള്ള കുതിപ്പ് എന്നാണ് നീച്ച ഈ രീതിയെ വിശേഷിപ്പിച്ചത്. നീച്ചയുടെ ശൈലിയുടെ ഈ സവിശേഷതകൾ തത്ത്വചിന്താരചനകളിലെ പരമ്പരാഗത രീതികൾക്ക് വിപരീതമായിരുന്നത്, അക്കാലത്തെ അക്കഡമിക്ക് സമൂഹത്തിൽ നിന്ന് അദ്ദേഹത്തെ അകറ്റി. ഒരളവുവരെ ആ അകലം ഇന്നും നിലനിൽക്കുന്നു. നീച്ചയുടെ ചിന്തയെ അസ്ഥിരവും, യഥാർഥതത്ത്വചിന്തയെന്നതിനുപകരം ഭാവനാവ്യാപാരവും, ആയി പല അനലറ്റിക് തത്ത്വചിന്തകന്മാരും വിലയിരുത്തുന്നുവെന്നത് അതിന് തെളിവാണ്.

നീച്ചയെ കാര്യമായി പഠിക്കുന്നവർ പ്രത്യേകം പരിഗണിക്കാറുള്ള അദ്ദേഹത്തിന്റെ ചിന്തയിലെ പ്രമേയങ്ങളിൽ ചിലത്, സദാചാരത്തെക്കുറിച്ചുള്ള അദ്ദേഹത്തിന്റെ നിലപാട്, ദൈവം മരിച്ചുവെന്നും ലോകത്തിന്റെമേലുള്ള ദൈവപരിപാലനയിലെ വിശ്വാസത്തിന്റെ കാലം കഴിഞ്ഞുവെന്നുമുള്ള വാദം, അധികാരേച്ഛയെക്കുറിച്ചും അതിമനുഷ്യനെക്കുറിച്ചും, പ്രത്യാഗമനനൈരന്തര്യത്തെക്കുറിച്ചും(eternal return) ഉള്ള ആശയങ്ങൾ തുടങ്ങിയവയാണ്.

തന്റെ "സദാചാരത്തിനെതിരായുള്ള സമരം" നീച്ച തുടങ്ങുന്നത് 'പുലരി' എന്ന കൃതിയിലാണ്. അദ്ദേഹം സ്വയം 'ദുരാചാരി' എന്നുവിശേഷിപ്പിക്കുകയും നിലവിലുണ്ടായിരുന്ന സന്മാർഗവ്യവസ്ഥകളായ ക്രിസ്തുമതം, കാന്റിന്റെ ധാർമ്മികവ്യവസ്ഥ, പ്രയോജനവാദം എന്നിവയെ നിശിതമായി വിമർശിക്കുകയും ചെയ്തു. അതേസമയം സദാചാരത്തെ ഇല്ലാതാക്കുകയായിരുന്നില്ല നീച്ചയുടെ ലക്‌ഷ്യം. യഹൂദ-ക്രൈസ്തവ മൂല്യവ്യവസ്ഥയുടെ പുനർനിർണ്ണയത്തിൽ തുടങ്ങി, ജീവന്റെ അടിസ്ഥാനചോദനകളെ ആധാരമാക്കിയ കൂടുതൽ സ്വാഭാവികവും ജീവഗന്ധിയുമായ മൂല്യസങ്കല്പത്തിലെത്താനാണ് നീച്ച ആഗ്രഹിച്ചത്.

സദാചാരത്തിന്റെ വികാസചരിത്രം നീച്ചക്ക് പ്രധാനമായിരുന്നു. ആ ചരിത്രം അദ്ദേഹം പറയുന്നത് ഒരു വംശാവലിവിവരണത്തിലൂടെയാണ്. ഇതനുസരിച്ച്, ആദ്യത്തെ സദാചാരവ്യവസ്ഥ 'യജമാനസദാചാരം' (Master Morality) ആയിരുന്നു. ഹോമറിന്റെ ഇതിഹാസങ്ങൾ വരുച്ചുകാട്ടുന്ന ഗ്രീസിലെ വ്യവസ്ഥ ഇതിന്റെ ഏറ്റവും നല്ല ഉദാഹരണമാണ്. ഇതിൽ മൂല്യങ്ങൾ സൃഷ്ടിക്കപ്പെടുന്നത് നല്ലതും ചീത്തയും തമ്മിലുള്ള വൈരുദ്ധ്യത്തിൽ നിന്നാണ്. സമ്പത്ത്, ശക്തി, ആരോഗ്യം, അധികാരം തുടങ്ങി, ഹോമറിന്റെ നായകന്മാരിൽ കണ്ടിരുന്ന ഗുണങ്ങൾ നല്ലതായി എണ്ണപ്പെടുന്നു. അടിമയുടെ രോഗ-ദാരിദ്ര്യ-ദൗർബ്ബല്യങ്ങളും അവയിൽ നിന്നുണ്ടാകുന്ന പരിതാപാവസ്ഥയും ചീത്ത ഗുണങ്ങളായും കണക്കാക്കപ്പെടുന്നു.

ഇതിന് വിപരീതമായ 'അടിമസദാചാരം', യജമാന സദാചാരത്തോടുള്ള പ്രതിക്ഷേധത്തിൽ നിന്ന് ജനിക്കുന്നതാണ്. അടിമസദാചാരത്തിന്റെ ഉല്പത്തിയെ നീച്ച യഹൂദ-ക്രൈസ്തവ പാരമ്പര്യങ്ങളുമായി ബന്ധപ്പെടുത്തി. ഇവിടെ മൂല്യങ്ങൾ ജനിക്കുന്നത് നന്മയും തിന്മയും തമ്മിലുള്ള താരതമ്യത്തിൽ നിന്നാണ്. ഇതിൽ കരുണ, ഭക്തി, ഇന്ദ്രിയനിഗ്രഹം, വിനീതഭാവം, വിധേയത്വം മുതലായവ നന്മകളായും; ക്രൂരത, സ്വാർഥത, സമ്പന്നത, ഭോഗപരത, ആക്രമണോത്സുകത തുടങ്ങിയവ തിന്മകളായും എണ്ണപ്പെടുന്നു. അടിമസദാചാരം, യജമാനന്മാരുടെ മൂല്യവ്യവസ്ഥയെ അട്ടിമറിച്ച് സ്വന്തം അധികാരം സ്ഥാപിക്കാനായി, റോമൻ ആധിപത്യത്തിൽ കീഴിലെ യഹൂദരേയും ക്രൈസ്തവരേയും പോലുള്ള അടിമ-ദുർബ്ബല വിഭാഗങ്ങൾ പ്രയോഗിച്ച സൂത്രമായിരുന്നെന്ന് നീച്ച കരുതി. തങ്ങളുടെ ദുർബ്ബലാവസ്ഥയെ വിശദീകരിക്കാനും സമൂഹത്തെ മുഴുവൻ അടിമശൈലിയിൽ രൂപപ്പെടുത്താനും ഈ വിഭാഗങ്ങൾ അടിമസദാചാരത്തെ ആയുധമാക്കി.

അടിമസദാചാരത്തെ യൂറോപ്പിനെ പിടികൂടിയ സാമൂഹ്യവിപത്തായി നീച്ച കണക്കാക്കി. വെറുപ്പിലും, അപരനെ തിന്മയായികണ്ട് അപലപിക്കുന്നതിലും അല്ലാതെ മറ്റൊന്നിലും അടിസ്ഥാനമില്ലാത്ത മൂല്യവ്യവസ്ഥയാണത്. സ്നേഹവും ദയയും പ്രസംഗിക്കുന്ന ക്രിസ്ത്യാനികൾ തന്നെ, സദാചാരത്തിന്റെ വിലക്കുകൾ മൂലം തങ്ങൾ പരസ്യമായി ചെയ്യാൻ മടിക്കുന്ന കാര്യങ്ങൾ ചെയ്യുന്നതിന്റെ പേരിൽ മറ്റുള്ളവരെ നിന്ദിക്കുന്നതിൽ ആനന്ദം കണ്ടെത്തുന്നുവെന്ന് നീച്ച കരുതി. ഇത് ക്രിസ്തീയതയെ ഒരുതരം കാപട്യമാക്കുന്നു. ലോകത്തിലെ ശക്തന്മാരോട്, അവർ എടുത്തണിഞ്ഞിരിക്കുന്ന ചങ്ങലകൾ വലിച്ചെറിഞ്ഞ്, അവരുടെ ശക്തിക്കും, ആരോഗ്യത്തിനും, ജീവചൈതന്യത്തിനും ഇണങ്ങുംവിധം ജീവിക്കാൻ നീച്ച ആവശ്യപ്പെട്ടു.

ക്രിസ്തുമതത്തെക്കുറിച്ച് നീച്ച പ്രകടിപ്പിച്ച വീക്ഷണങ്ങൾ അദ്ദേഹത്തിന്റെ സദാചാരചിന്തയുടെ ഒരു പ്രധാനഭാഗമായിരുന്നു. ക്രിസ്തുമതത്തെ ആധുനികകാലത്ത് ഏറ്റവും നിശിതമായി വിമർശിച്ചവരിൽ ഒരാളായിരുന്നു നീച്ച. പിടിപ്പുകെട്ടവരുടേയും പരാജിതരുടേയും പ്രതിക്ഷേധത്തിൽ നിന്ന് ഉറവെടുത്ത, വിസർജ്ജ്യഘടകങ്ങൾ നിറഞ്ഞ ചീയലിന്റെ പ്രസ്ഥാനമെന്ന് നീച്ച അതിനെ വിശേഷിപ്പിച്ചു. യഹൂദന്മാർ തുടങ്ങിവച്ച പ്രതിക്ഷേധത്തെ ക്രിസ്തുമതത്തിലേക്ക് കൊണ്ടുവന്നത്, യാതൊരുസത്യസന്ധതയുമില്ലാതിരുന്ന പൗലോസ് അപ്പസ്തോലനെപ്പോലുള്ള "വിശുദ്ധ അപസ്മാരരോഗികളാണ്". കുലീനതതൊട്ടുതീണ്ടിയില്ലാത്ത തരം ജനുസിലെ മനുഷ്യന് മാത്രം ചേരുന്ന സുവിശേഷമെന്ന് പുതിയനിയമത്തെ നീച്ച വിശേഷിപ്പിച്ചു. എക്കാലത്തേയും ഏറ്റവും മാരകവും വിഭ്രാമകവും ആയ നുണയാണ് ക്രിസ്തുമതം. ക്രിസ്തുമതത്തിലെ ആദർശമനുഷ്യനെപ്പോലെ ഒരാൾ ഒരിക്കലും ഉണ്ടായിട്ടില്ല. റോമൻ ചരിത്രകാരനായ പ്ലൂട്ടാർക്ക് എഴുതിയ മഹത്ജീവിതചരിത്രങ്ങൾ വായിച്ചാൽ അത് വ്യക്തമാകും.

പൗലോസിനേയും ക്രിസ്തുമതത്തേയും വിമർശിക്കുമ്പോഴും നീച്ച യേശുവിനെ വിമർശിക്കുന്നില്ല. "യേശു, നല്ലവരും നീതിമാന്മാരുമെന്നവകാശപ്പെട്ടവരുടെ അടുത്തേക്ക് വരാതെ വരാതെ മരുഭൂമിയിൽ തന്നെ കഴിഞ്ഞിരുന്നെങ്കിൽ, ഭൂമിയെ സ്നേഹിക്കുവാനും പുഞ്ചിരിക്കുവാനും പഠിക്കുമായിരുന്നു" എന്ന് അദ്ദേഹം 'സരത്തുസ്ട്രാ' യിൽ എഴുതി. "ദൈവരാജ്യം നിങ്ങൾക്കുള്ളിലാണ്" എന്ന യേശുവിന്റെ വചനം നീച്ച 'അന്തിക്രിസ്തു'വിൽ അംഗീകാരപൂർവം ഉദ്ധരിക്കുന്നു. നിത്യജീവിതം ഇവിടെത്തന്നെയാണ്, ഇല്ലാത്ത മറ്റൊരു ലോകത്തിലല്ല എന്ന വ്യാഖ്യാനമാണ് അദ്ദേഹം ആ വ്യാക്യത്തിന് അതിൽ നൽകിയത് എന്നുമാത്രം. 

സന്തുഷ്ടശാസ്ത്രം(The Gay Science) പോലുള്ള പല രചനകളിലും നീച്ച "ദൈവം മരിച്ചു" എന്ന് പ്രഖ്യാപിക്കുന്നുണ്ട്. നീച്ചയുടെ ഏറ്റവും അറിയപ്പെടുന്ന വാക്യങ്ങളിലൊന്നാണത്. ഈ പ്രസ്താവന അടിസ്ഥാനമാക്കി മിക്കവരും അദ്ദേഹത്തെ കണക്കാക്കുന്നത് നിരീശ്വരവാദിയായാണ്. ശാസ്ത്രത്തിന്റെ മുന്നേറ്റവും സമൂഹത്തിന്റെ മതേതരവൽക്കരണവും ചേർന്ന്, ആയിരത്തിലേറെക്കൊല്ലക്കാലം പാശ്ചാത്യമനുഷ്യന് അർത്ഥത്തിന്റേയും മൂല്യത്തിന്റേയും അടിസ്ഥാനമായിരുന്ന ക്രൈസ്തവദൈവത്തെ കൊന്നു എന്ന് നീച്ച പ്രഖ്യാപിച്ചു.

ദൈവത്തിന്റെ മരണം ക്രമേണ, എല്ലാത്തിനേയും വിലയിരുത്താൻ പറ്റിയ സാർവത്രികമായ വീക്ഷണകോണത്തിന്റേയും അതോടൊപ്പം വസ്തുനിഷ്ഠമായ സത്യമെന്ന സങ്കല്പത്തിന്റേയും തിരോധാനത്തിൽ കലാശിക്കുമെന്ന് നീച്ച കരുതി. അവയുടെ സ്ഥാനത്ത് അവശേഷിക്കുക നമുക്ക് വ്യക്തിപരമായുള്ള അനേകം ചഞ്ചലവീക്ഷണങ്ങളുടെ വൈവിദ്ധ്യമാണ്. ഈ നിലപാട് 'വീക്ഷണകോണവാദം' (perspectivism) എന്നറിയപ്പെടുന്നു.

മറ്റൊരുവഴിക്ക്, ദൈവത്തിന്റെ മരണം കേവലമായ വീക്ഷണകോണവാദത്തിനപ്പുറം ഒരുതരം സർവനിഷേധമായി (നിഹിലിസം ) ഒന്നിനും എന്തെങ്കിലും പ്രാധാന്യമോ, ജീവിതത്തിന് ലക്‌ഷ്യമോ ഇല്ലെന്ന നിലപാടായേക്കാം. ഹൈഡഗർ ഇതിനെ ഇങ്ങനെ വിശദീകരിക്കുന്നു. "എല്ലത്തിന്റേയും ഇന്ദ്രിയാതീതമായ അടിസ്ഥാനവും ലക്‌ഷ്യവുമായ ദൈവം മരിച്ചെങ്കിൽ, ഇന്ദ്രിയാതീതമായ ആശയങ്ങളുടെ ലോകത്തിന്റെ ജീവനും വികാസത്തിനും ആവശ്യമായിരന്ന ശക്തി നശിച്ചെങ്കിൽ, മനുഷ്യന് ആശ്രയത്തിന് അള്ളിപ്പിടിക്കാനും വഴികാട്ടിയുമായി സ്വീകരിക്കാനും ഒന്നുമില്ല." "സരത്തുസ്ട്രാ ഇങ്ങനെ പറഞ്ഞു" എന്ന കൃതിയിൽ ഈ ആശയത്തെ കൂടുതൽ വികസിപ്പിച്ച്, നീച്ച മൂല്യങ്ങളുടെ സ്രഷ്ടാവായ അതിമനുഷ്യൻ(Ubermensch) എന്ന സങ്കല്പത്തിലെത്തിച്ചേർന്നു. ലാമ്പെർട്ടിന്റെ അഭിപ്രായത്തിൽ "ദൈവത്തിന്റെ മരണത്തെ തുടർന്നുണ്ടാവുക, വിശ്വാസവും നിഷേധവാദവും ഒന്നിച്ചുനിൽക്കുന്ന ഒരു ദിനപ്പകർച്ചയാണ്(Twilight of piety and nihilism). സരത്തുസ്ട്രാ അതിമനുഷ്യനെ സമ്മാനിച്ചത് അയാൾക്ക് പരിഹരിക്കാനുള്ള പ്രശ്നത്തിന്റെ സ്വഭാവമെന്താണെന്നുതന്നെ അറിഞ്ഞുകൂടാത്ത മനുഷ്യരാശിക്കാണ്.

മനുഷ്യവ്യക്തികളുടെ പെരുമാറ്റത്തിന്റെ വിശദീകരണത്തിന് നീച്ച ഉപയോഗിച്ച 'അധികാരേച്ഛ' എന്ന സങ്കല്പം തത്ത്വചിന്തയോടുള്ള അദ്ദേഹത്തിന്റെ സമീപനത്തിന്റെ ഒരു പ്രധാനഘടകമാണ്. അധികാരേച്ഛ, സാഹചര്യങ്ങൾക്കൊപ്പം മാറി അതിജീവനം ഉറപ്പാക്കാനുള്ള പ്രേരണ മാത്രമല്ലെന്ന് നീച്ച പലയിടത്തും വ്യക്തമാക്കിയിട്ടുണ്ട്. പിൽക്കാലരചനകളിൽ അധികാരേച്ഛയെ എല്ലാ ജീവജാലങ്ങൾക്കും ബാധകമായ ഒരു ശക്തിയായാണ് നീച്ച അവതരിപ്പിച്ചത്. നിലനിൽക്കാൻ വേണ്ടി പരിസരത്തിനൊത്തുമാറാനുള്ള ത്വരയേക്കാൾ ജീവജാലങ്ങളുടെ പരിണാമത്തിന് കാരണമായിരിക്കുന്നത്, അധികാരം വികസിപ്പിക്കാനുള്ള അവരുടെ ഇച്ഛയാണന്നാണ് നീച്ച ഈ രചനകളിൽ സൂചിപ്പിച്ചത്. പിന്നീട് ഈ ആശയത്തെ കുറേക്കൂടി മുന്നോട്ട് കൊണ്ടുപോയ നീച്ച, പദാർഥത്തെ 'ബലകേന്ദ്രങ്ങൾ' എന്നതിനുപകരം 'ഇച്ഛാശക്തിയുടെ കേന്ദ്രങ്ങൾ' എന്ന് നിർവചിച്ചു. പരസ്പരം ബന്ധപ്പെട്ടിരിക്കുന്ന ശക്തികൾക്കിടയിൽ അളവുകളിലുള്ള വ്യത്യാസത്തിനും, ഓരോ ശക്തിയേയും മറ്റുള്ളവയുമായുള്ള ബന്ധത്തിലേക്കു നയിക്കുന്ന ഗുണത്തിനും അടിസ്ഥാനമായിരിക്കുന്ന ഘടകമെന്ന് അധികാരേച്ഛ നിർവചിക്കപ്പെട്ടിട്ടുണ്ട്. ഈ നിർവചനത്തിൽ അത്, ശക്തികളുടെ സംശ്ലേഷണത്തിനു പിന്നിലെ തത്ത്വമാണ്(principle of synthesis of forces).

ഷോപ്പൻഹോവറുടെ ജീവിതേച്ഛ എന്ന ആശയത്തോടുള്ള പ്രതികരണമായും അധികാരേച്ഛയെ കാണാം. മരണം അനിവാര്യമായ അന്തിമസത്യമാണെന്നിരുന്നിട്ടും അതിൽ നിന്നൊഴിവാകാനും പ്രത്യുല്പാദനത്തിലേർപ്പെടുവാനും പ്രേരണനൽകിക്കൊണ്ടിരിക്കുന്ന ആദിമമായ ഒരു ജീവിതേച്ഛ പ്രപഞ്ചത്തെയാകെ ഗ്രസിച്ചുനിൽക്കുന്നതായി നീച്ചക്ക് ഒരു തലമുറമുൻപ് ഷോപ്പൻഹോവർ എഴുതി. ഇതിനെ ചോദ്യം ചെയ്ത നീച്ച, മനുഷ്യരും മറ്റുജീവികളും യഥാർഥത്തിൽ ആഗ്രഹിക്കുന്നത് അധികാരമാണെന്നു വാദിച്ചു. ജീവിച്ചിരിക്കുകയെന്നത് അധികാരത്തിന്റെ വികസനത്തിന് ആവശ്യമാകുന്നിടത്തോളം മാത്രം പ്രസക്തമായ ആനുഷംഗികലക്‌ഷ്യം മാത്രമാണ്. ഇതിന് തെളിവായി, മനുഷ്യരും മൃഗങ്ങളും അധികാരവർദ്ധനക്കുവേണ്ടി യുദ്ധങ്ങളിലും മത്സരപ്പോരുകളിലും മറ്റും സ്വമനസാലെ ജീവൻ അപകടത്തിലാക്കുന്നത് നീച്ച ചുണ്ടിക്കാണിക്കുന്നു. ഇവിടേയും നീച്ച, തനിക്ക് നല്ല പരിചയമുണ്ടായിരുന്ന ഹോമറുടെ ഗ്രീക്ക് ഇതിഹാസങ്ങളിൽ നിന്ന് ആശയങ്ങൾ സ്വീകരിക്കുന്നതായി തോന്നും. അവയിലെ കുലീനനായകന്മാർ ആഗ്രഹിച്ചത് വെറുതേ ജീവിച്ചിരിക്കാനല്ല. യുദ്ധങ്ങളിൽ ജീവൻ അപകടത്തിലാക്കി അവർ പലപ്പോഴും യുവാവസ്ഥയിൽ തന്നെ മരിച്ചിരുന്നു. അവർക്കുവേണ്ടിയിരുന്നത്, അധികാരവും, പുകഴ്ച്ചയും, മഹത്ത്വവും ആയിരുന്നു. യവനസംസ്കാരത്തിലെ മത്സരം(agon) എന്ന ആശയത്തെ ഈ സന്ദർഭത്തിൽ നീച്ച പലപ്പോഴും പരാമർശിക്കുന്നുണ്ട്.

ഷോപ്പൻഹോവറുടെ മനഃശ്ശാസ്ത്രമാനങ്ങളുള്ള സിദ്ധാന്തത്തിനുപുറമേ, അക്കാലത്ത് പ്രചാരത്തിലിരുന്ന മറ്റുപലസിദ്ധാന്തങ്ങളുമായും നീച്ച അധികാരേച്ഛയെ താരതമ്യം ചെയ്തു. എല്ലാമനുഷ്യരും അടിസ്ഥാനപരമായി ആഗ്രഹിക്കുന്നത് സന്തുഷ്ടിയാണെന്നു വാദിച്ച പ്രയോജനവാദികളുടേയും, നന്മയുമായോ, ദൈവവുമായോ ഉള്ള ഐക്യമാണ് മനുഷ്യരുടെ ആഗ്രഹമെന്ന് പറഞ്ഞ പ്ലേറ്റോണിസ്റ്റുകളുടേയും ക്രൈസ്തവ-നവപ്ലേറ്റോണിസ്റ്റുകളുടേയും ഒക്കെ നിലപാടുകളെ അദ്ദേഹം പരിഗണിക്കുന്നുണ്ട്. മനുഷ്യപ്രകൃതിയുടെ പൊതുവിശദീകരണമെന്ന നിലയിൽ അധികാരേച്ഛ ഇവയെല്ലാത്തിനേയുംകാൾ വിശ്വസനീയമാണെന്ന് നീച്ച വാദിച്ചു. 

നീച്ചയുടെ ചിന്തയെ മനസ്സിലാക്കാൻ അറിഞ്ഞിരിക്കേണ്ട ഒരു പ്രധാന സങ്കല്പമാണ് 'അതിമനുഷ്യൻ'. ജർമ്മൻ ഭാഷയിൽ നീച്ച ഇതിന് ഉപയോഗിച്ച Ubermensch എന്ന് വാക്ക് അലിംഗപദമാണെങ്കിലും ഇംഗ്ലീഷ് അടക്കമുള്ള ഭാഷകളിൽ അതിന് സാധാരണ കാണാറുള്ള പരിഭാഷ പുല്ലിംഗമാണ്. അതിമനുഷ്യനെ നീച്ച അവസാനമനുഷ്യനുമായി താരതമ്യം ചെയ്യുന്നു. നീച്ചയുടെ സങ്കല്പത്തിലെ 'അവസാനമനുഷ്യൻ'(Last Man) ജനാധിപത്യ, ബൂർഷ്വാ, സോഷ്യലിസ്റ്റ്, കമ്മ്യൂണിസ്റ്റ് സാമൂഹ്യ-രാഷ്ട്രീയ പദ്ധതികളിലെ 'തരംതാണ' മനുഷ്യസങ്കല്പങ്ങളുടെ ശരാശരിയുടെ അതിശയോക്തരൂപമാണെന്ന് പറയാം. അതിമനുഷ്യർ എന്ന ബഹുവചനരൂപം നീച്ച ഉപയോഗിക്കുന്നതേയില്ല. അതിമനുഷ്യൻ എന്ന സങ്കല്പത്തിന് നാസികൾ കൊടുത്ത വംശീയമാനങ്ങളുള്ള വ്യാഖ്യാനം കണക്കിലെടുക്കുമ്പോൾ ഇത് പ്രത്യേകം ശ്രദ്ധിക്കേണ്ടതാണ്. സുഖദുഃഖങ്ങൾ തമ്മിലുള്ള അവിഭാജ്യബന്ധം തിരിച്ചറിഞ്ഞ്, സന്തോഷസന്താപങ്ങൾക്കുപരിയും അപ്പുറവും നിലകൊള്ളുന്നവനാണ് അതിമനുഷ്യൻ എന്ന് മൈക്കേൾ ടാനർ അഭിപ്രായപ്പെട്ടിട്ടുണ്ട്.

നീച്ചയുടെ ആശയങ്ങളിൽ ഏറെ ചർച്ചചെയ്യപ്പെട്ടിട്ടുള്ള ഒന്നാണ് പ്രത്യാഗമനനൈരന്തര്യം(eternal recurrence) എന്ന സങ്കല്പം. ഇതിനെ നിത്യമായ തിരിച്ചുവരവ്, നിത്യമായ ആവർത്തനം എന്നുമൊക്കെ വിളിക്കാം. ശക്തിയും ഉശിരുമുള്ള ജീവിതത്തിന് സഹായകമായ ഒരു ചിന്താപരീക്ഷണമാണ്(thought experiment) നീച്ച ഇതിലൂടെ അവതരിപ്പിക്കുന്നത് എന്ന് പറയാം. നാം നയിക്കുന്ന ജീവിതം നമ്മുടെ മരണത്തിൽ അവസാനിക്കുന്നില്ലെന്നും, അതിലെ ഓരോ നിമിഷവും നിത്യതയോളം അതേരൂപത്തിൽ ആവർത്തിച്ചുകൊണ്ടിരിക്കുന്നു എന്നുമാണ് പ്രത്യാഗമനനൈരന്തര്യം വാദിക്കുന്നത്. ഈ ആശയത്തെ അംഗീകരിക്കാൻ ബുദ്ധിമുട്ടനുഭവപ്പെടുന്നത്, ജീവിതത്തെ വിലമതിക്കേണ്ടതുപോലെ വിലമതിക്കാൻ ആറിയാതെവരുമ്പോഴാണ്. ഈ ആശയത്തെ സന്തോഷപൂർവം സ്വീകരിക്കുന്നവരുടെ ജീവിതത്തെ അത് ധന്യമാക്കുന്നു. പ്രത്യാഗമനനൈരന്തര്യം എന്ന സങ്കല്പം, 'സന്തുഷ്ടശാസ്ത്രം', "സരത്തുസ്ട്രാ ഇങ്ങനെ പറഞ്ഞു" എന്നിവയടക്കം നീച്ചയുടെ പല കൃതികളിലും പ്രത്യക്ഷപ്പെടുന്നുണ്ട്. 

 
സ്ത്രീകളെക്കുറിച്ച് നീച്ച പ്രകടിപ്പിച്ചിട്ടുള്ള അഭിപ്രായങ്ങൾ പ്രകോപനപരവും ഏറെ ചർച്ചചെയ്യപ്പെട്ടിട്ടുള്ളവയുമാണ്. അവരെ എത്ര വിലകുറച്ചുകാണിച്ചാലും അദ്ദേഹത്തിന് മതിവരില്ല എന്നു തോന്നും. സ്ത്രീകൾ ഇനിയും സൗഹൃദത്തിന് കഴിവുള്ളവരായിട്ടില്ലെന്നും അവർ ഇപ്പോഴും പൂച്ചകളും, കിളികളും ഏറിയാൽ പശുക്കളും ആണെന്നും അദ്ദേഹം 'സരത്തുസ്ട്രാ'യിൽ എഴുതി. "പുരുഷന്മാർക്ക് യുദ്ധപരിശീലനവും സ്ത്രീകൾക്ക് യോദ്ധാവിനെ വിനോദിപ്പിക്കാനുള്ള പരിശീലനവും ആണ് നൽകേണ്ടത്. മറ്റുവാദങ്ങളൊക്കെ തട്ടിപ്പാണ്" എന്നായിരുന്നു നീച്ചയുടെ അഭിപ്രായം. പുരുഷന്മാരെ ഉദ്ദേശിച്ച് ഒരുപദേശവുമുണ്ട്: "നീ പെണ്ണിന്റെ അടുത്തുപോവുകയാണോ? ചാട്ടവാർ കൊണ്ടുപോകാൻ മറക്കരുത്." 

സ്ത്രീകളെക്കുറിച്ചുള്ള തന്റെ വിലയിരുത്തലിന് നീച്ച ഒരുതരത്തിലുമുള്ള തെളിവുകളും അവതരിപ്പിച്ചിട്ടില്ലെന്നും ഇക്കാര്യത്തിൽ അദ്ദേഹത്തിന്റെ അനുഭവം സ്വന്തം സഹോദരി എലിസബത്തിൽ ഒതുങ്ങിനിന്നുവെന്നും പ്രസിദ്ധചിന്തകനായ ബർട്രാൻഡ് റസ്സൽ വിമർശിച്ചിട്ടുണ്ട്. പെണ്ണിന്റെ അടുത്തുപോകുമ്പോൾ ചാട്ടവർ കരുതണമെന്ന് പുരുഷന്മാരെ ഉപദേശിച്ചതിനെ റസ്സൽ ഇങ്ങനെ പരിഹസിക്കുന്നു: "പത്തുപെണ്ണുങ്ങളിൽ ഒൻപത്പേർക്കും നീച്ചയുടെ കയ്യിൽ നിന്ന് ചാട്ടവാർ പിടിച്ചുവാങ്ങാൻ കഴിയും. നീച്ചക്ക് ഇതറിയാമായിരുന്നു. അതുകൊണ്ട് അദ്ദേഹം അവരിൽ നിന്ന് കഴിയുന്നത്ര ഒഴിഞ്ഞുനിൽക്കുകയും, തന്റെ വൃണിതഗർവിന്റെ സാന്ത്വനത്തിനായി, അവർക്കെതിരെ കടുത്ത വാക്കുകൾ ഉപയോഗിക്കുകയും ചെയ്തു.


ഭാഷാശാസ്ത്രജ്ഞനെന്ന നിലയിൽ നീച്ച യവന തത്ത്വചിന്തയിൽ സമഗ്രമായ അറിവുനേടിയിരുന്നു. അദ്ദേഹം കാന്റിന്റേയും മില്ലിന്റേയും ഷോപ്പൻഹോവറുടേയും രചനകളും വായിച്ചു. ഇവർ പിന്നീട് തത്ത്വചിന്തയിൽ നീച്ചയുടെ മുഖ്യ എതിരാളികളായി. പിന്നീട് നീച്ച സ്പിനോസയുടെ രചനകളും വായിച്ചു. സ്പിനോസയെ നീച്ച ഒരളവുവരെ തന്റെ പൂർവഗാമിയായും മറ്റൊരുവിധത്തിൽ തനിക്കിഷ്ടമില്ലാതിരുന്ന സാത്വികതയുടെ വക്താവായും കണക്കാക്കി. ലാ റോക്കെഫോക്കാൾഡിനേയും മറ്റും പോലുള്ള പതിനേഴാം നൂറ്റാണ്ടിലെ ഫ്രഞ്ച് എഴുത്തുകാരേയും പത്തൊൻപതാം നൂറ്റാണ്ടിലെ സ്റ്റെൻധാളിനേയും നീച്ചക്ക് ഇഷ്ടമായിരുന്നു. യാഥാർഥ്യത്തെ ഒരു ജീവൽഘടനയായി കണ്ട് വിശദീകരിക്കാൻ ശ്രമിച്ച പോൾ ബോർഗെറ്റ്, റുഡോൾഫ് വിർചൗ, ആൽഫ്രെഡ് എസ്പിനാസ് തുടങ്ങിയവർ (Organicists)നീച്ചയെ സ്വാധീനിച്ചിരുന്നു. ഡാർവിന്റെ സിദ്ധാന്തങ്ങളെക്കുറിച്ച് നീച്ച, ഫ്രീഡ്രിക്ക് ലാങ്ങ് വഴി മനസ്സിലാക്കിയിരുന്നു. ലിയോ ടോൾസ്റ്റോയിയുടെ "എന്റെ മതം" ഏണസ്റ്റ് റീനാൻ എഴുതിയ "യേശുവിന്റെ ജീവിതം" ദോസ്തോവ്സ്കിയുടെ 'ഭൂതാവിഷ്ടർ' തുടങ്ങിയ കൃതികളും നീച്ച വായിച്ചിരുന്നു. തനിക്ക് പഠിക്കാൻ എന്തെങ്കിലുമുള്ള ഒരേയൊരു മനഃശാസ്ത്രജ്ഞൻ എന്ന് നീച്ച ദോസ്തോവ്സ്കിയെ വിശേഷിപ്പിച്ചു. റാൽഫ് വാൾഡോ എമേഴ്സന്റെ കൃതികളോടും നീച്ചയുടെ മനോഭാവം അനുകൂലമായിരുന്നെന്ന് അദ്ദേഹത്തിന്റെ രചനകളിൽ നിന്ന് വ്യക്തമാകുന്നു.

തത്ത്വചിന്തകന്മാരും പൊതുജനസംസ്കാരവും നീച്ചയുടെ രചനകളോട് പ്രതികരിച്ചത് സങ്കീർണ്ണവും വിവാദപരവുമായ രീതികളിലാണ്. വ്യക്തിവാദത്തിനും വ്യക്തിത്വവികാസത്തിനും നീച്ച 'സരത്തുസ്ട്രാ'യിൽ കൊടുത്ത ഊന്നൽ ജർമ്മൻ സമൂഹം കാലക്രമേണ തിരിച്ചറിഞ്ഞു. എന്നാൽ അവയോട് പലരും പലവിധത്തിലാണ് പ്രതികരിച്ചത്. 1890-കളിൽ ജർമ്മനിയിലെ ഇടതുപക്ഷത്തിനിടയിൽ ചിലർ അദ്ദേഹത്തെ പിന്തുണച്ചിരുന്നു. 1894-95-ൽ യാഥാസ്ഥിതികർ അദ്ദേഹത്തിന്റെ രചനകൾ വിധ്വംസകമെന്ന് പറഞ്ഞ് അവയുടെ നിരോധനം ആവശ്യപ്പെട്ടു. പത്തൊൻപതാം നൂറ്റാണ്ടിന്റെ അവസാനകാലം നീച്ചയുടെ രചനകൾ അരാജകത്വവാദവുമായി ബന്ധപ്പെടുത്തി അറിയപ്പെട്ടിരുന്നു. ഫ്രാൻസിലേയും അമേരിക്കൻ ഐക്യനാടുകളിലേയും അരാജകത്വവാദികൾക്കിടയിൽ നീച്ചക്ക് സ്വാധീനമുണ്ടായിരുന്നുവെന്ന് തോന്നുന്നു.

ഒന്നാംലോകമഹായുദ്ധസമയമായപ്പോൾ ജർമ്മനിയിലെ വലതുപക്ഷ സൈനികവാദത്തിന്റെ പ്രചോദകനായി അദ്ദേഹം അറിയപ്പെടാൻ തുടങ്ങി. യുദ്ധത്തിനിടെ ജർമ്മൻ പട്ടാളക്കാർക്ക് 'സരത്തുസ്ട്രാ'യുടെ പ്രതികൾ സമ്മാനമായി കൊടുക്കുവാൻ പോലും തുടങ്ങി. നീച്ചയെക്കുറിച്ചുള്ള ധാരണകളുടെ ഒരു ചിത്രം, യഹൂദവംശജനായിരുന്ന ആൽഫ്രഡ് ഡ്രൈഫസ് എന്ന ഫ്രഞ്ച് സൈനികോദ്യോഗസ്ഥനെ നിരപരാധിയായിരുന്നിട്ടും രാജ്യദ്രോഹക്കുറ്റത്തിന് വിചാരണചെയ്തു ശിക്ഷിച്ച സംഭവത്തിൽ നിന്ന് കിട്ടും. ഡ്രൈഫസിനെ പിന്തുണച്ച യഹൂദ-ഇടതുപക്ഷ ബുദ്ധിജീവികളെ, വലതുപക്ഷത്തെ യഹൂദവിരുദ്ധന്മാർ വിളിച്ചത് 'നീച്ചയന്മാർ' (Nietzscheans) എന്നാണ്.

ഇരുപതാം നൂറ്റാണ്ടിലെ രാഷ്ട്രീയ സ്വേച്ഛാപതികളായ സ്റ്റാലിൻ, ഹിറ്റ്ലർ, മുസ്സോലിനി തുടങ്ങിയവർ നീച്ചയുടെ കൃതികൾ വായിച്ചിരുന്നു. നാത്‌സികൾ നീച്ചയുടെ തത്ത്വചിന്തയിൽ തങ്ങൾക്ക് ഇഷ്ടമുള്ളത് സ്വീകരിച്ചു. നാത്‌സി ആശയസംഹിതയുമായുള്ള ഈ ബന്ധം രണ്ടാം ലോകമഹായുദ്ധത്തിന് ശേഷം നീച്ചയുടെ ജനസമ്മതിയെ ബാധിച്ചു.

ഏതായാലും നീച്ചയുടെ ചിന്തകൾ മൈക്കേൾ ഫുക്കോ, ഷാക്ക് ഡെറിഡാ, മാർട്ടിൻ ഹൈഡഗർ, ആൽബർട്ട് കാമ്യു, ജീൻ പോൾ സാർത്രെ എന്നിവരുൾപ്പെടെയുള്ള പിൽക്കാല ചിന്തകന്മാരെ കാര്യമായി സ്വാധീനിച്ചു. ആംഗല-അമേരിക്കൻ പാരമ്പര്യത്തിൽ വാൾട്ടർ കൗഫ്മാന്റേയും ആർ.ജെ. ഹോളിങ്ങ്‌ഡേലിന്റെയും പഠനങ്ങൾ ഒരു തത്ത്വചിന്തകനെന്ന നിലയിൽ നീച്ചക്ക് പുന:പ്രതിഷ്ഠ നൽകി. നീച്ചയുടെ "ഉപരിവർഗ്ഗ തീവ്രവാദത്തെ" സമാനതാവാദമായി ദുർവ്യാഖ്യാനമാക്കുന്ന ജനകീയവ്യാഖ്യാനത്തെ വിമർശിക്കുന്ന ഒരു ന്യൂനപക്ഷം നീച്ച വ്യാഖ്യാതാക്കൾ വേറേയുമുണ്ട്.

തന്റെ സഹോദരി എലിസബത്തിന് നീച്ച ഒട്ടേറെ കത്തുകൾ എഴുതിയിരുന്നു. പത്തൊൻപതാം നൂറ്റാണ്ടിനൊടുവിലും ഇരുപതാം നൂറ്റാണ്ടിന്റെ തുടക്കത്തിലും എലിസബത്ത് യഹൂദവിരുദ്ധതയുമായി ബന്ധപ്പെട്ടിരുന്നു. തുടക്കം മുതലേ ആര്യൻ വംശത്തിന്റെ മേന്മയിൽ വിശ്വസിച്ചിരുന്ന എലിസബത്ത് 1880-കളിൽ യഹൂദവിരുദ്ധപ്രവർത്തകനായ ബെർണാർഡ് ബേൺഹാർഡ് ഫോർസ്റ്ററെ വിവാഹം കഴിച്ചു. അവരിരുവരും, പരാഗ്വേയിൽ നവ-ജർമ്മനി എന്ന പേരിൽ ഒരു ആര്യൻ കോളനി സ്ഥാപിക്കാനുദ്ദേശിച്ച് പുറപ്പെട്ടു. അവരുടെ പദ്ധതി പ്രതീക്ഷിച്ചതുപോലെ നടപ്പായില്ല. നേരത്തേതന്നെ സഹോദരിക്ക് മുന്നറിയിപ്പ്‌കൊടുത്തിരുന്ന നീച്ചയെ അത് അത്ഭുതപ്പെടുത്തിയില്ല. "ഞാൻ പ്രസിദ്ധീകരിക്കാൻ പോകുന്ന പുസ്തകങ്ങളുടെ വായന, അപകടകരമായ കൗതുകത്തിനൊന്നും കാരണമാകാതെ നോക്കണമെന്ന്" നീച്ച എലിസബത്തിനെഴുതിയിരുന്നു. സഹോദരി തന്റെ രചനകളെ സഹോദരി ദുർവ്യഖ്യാനം ചെയ്യുകയോ, അവയ്ക്ക് ഗ്രന്ഥകാരൻ ഉദ്ദേശിക്കാത്ത വ്യാഖ്യാനങ്ങൾ നൽകാൻ ശ്രമിക്കുന്നവരാൽ വഴിതെറ്റിക്കപ്പെടുകയോ ചെയ്തേക്കാമെന്ന ഭയമായിരുന്നു നീച്ച പ്രകടിപ്പിച്ചത്. നീച്ചയുടെ ഈ ഭയം ഒടുവിൽ യാഥാർഥ്യമായി. എലിസബത്ത്, നീച്ചയുടെ രചനകളെ തന്റെ മുൻഗണനകൾക്ക് ചേരുംവിധം വ്യാഖ്യാനിച്ചു. നീച്ചയുടെ മാനസികമായ തകർച്ചക്കുശേഷം അദ്ദേഹത്തിന്റെ പ്രകാശിതവും അപ്രകാശിതവുമായ രചനകളുടെ നിയന്ത്രണം എലിസബത്ത് ഏറ്റെടുക്കുകയും അവയെ, തോന്നും‌പോലെ വ്യാഖ്യാനിക്കുകയും ചെയ്തു. നീച്ചയുടെ മരണശേഷം അവർ ഒരുപടികൂടി കടന്ന്, കൃതികളിൽ തിരുത്തലുകൾ വരുത്തുകയും ചിലതൊക്കെ പൂർണ്ണമായി മറ്റിയെഴുതുകയും ചെയ്തു. പിന്നീട് എലിസബത്ത് നാത്‌സി സർക്കാരിനെ പിന്തുണക്കുകയും നീച്ചയുടെ ചിന്തയെ നാത്‌സി ആശയസംഹിതക്കിണങ്ങും വിധം വളച്ചൊടിക്കാൻ ശ്രമിക്കുകയും ചെയ്തു.



ക. ഒരു കാലത്ത് തന്റെ പേരിൽ വിശുദ്ധി ആരോപിക്കപ്പെട്ടേക്കാമെന്ന ഭയം, നീച്ച "ഇതാണ് ആ മനുഷ്യൻ" എന്ന കൃതിയിൽ പ്രകടിപ്പിച്ചിരുന്നു.

ഖ. 1880-കളുടെ ആദ്യഭാഗത്ത് നീച്ചയെ അടുത്തറിഞ്ഞിരുന്ന സലോമി, അദ്ദേഹത്തെക്കുറിച്ച് വർഷങ്ങൾക്കുശേഷം 1932-ൽ വീണ്ടും എഴുതി. "തിരിഞ്ഞുനോട്ടം: സ്മരണകൾ" എന്നു പേരിട്ട ആ പുസ്തകം നീച്ച, റെയ്നർ മരിയ റിൽക്കെ, സിഗ്മണ്ട് ഫ്രോയിഡ് എന്നിവരുമായുള്ള സലോമിയുടെ ബൗദ്ധികസൗഹൃദത്തിന്റെ കഥയായിരുന്നു.

ഗ.അത് ഇംഗ്ലീഷുകാരന്റെ മാത്രം ആഗ്രഹമാണെന്ന് നീച്ച കരുതി. 






</doc>
<doc id="55084" url="https://ml.wikipedia.org/wiki?curid=55084" title="നസ്രാണികൾ ഒക്കെക്കും അറിയേണ്ടുന്ന സംക്ഷേപവേദാർത്ഥം">
നസ്രാണികൾ ഒക്കെക്കും അറിയേണ്ടുന്ന സംക്ഷേപവേദാർത്ഥം

മലയാളത്തിൽ അച്ചടിച്ച ആദ്യപുസ്തകമാണ് നസ്രാണികൾ ഒക്കെക്കും അറിയേണ്ടുന്ന സംക്ഷേപവേദാർത്ഥം. ഇറ്റാലിയൻ ക്രൈസ്തവ പുരോഹിതനായ ക്ലെമന്റ് പിയാനിയസ് കേരളത്തിൽ വന്ന് മലയാളവും സംസ്കൃതവും പഠിച്ച് എഴുതിയ ഈ കൃതി 1772-ൽ റോമിൽ വച്ച് മലയാള ലിപി മാത്രം ഉപയോഗിച്ച് അച്ചടിച്ചു പ്രസിദ്ധീകരിച്ചു. 1774-ലാണ് ഇതിന്റെ പതിപ്പുകൾ കേരളത്തിലെത്തിയത്.

ഗ്രന്ഥത്തിന്റെ ഉള്ളടക്കത്തെക്കുറിച്ചുള്ള വിഷയവിവരം ഗ്രന്ഥാവസാനത്തിൽ വിശദമായി ചേർത്തിട്ടുണ്ട്. ഈ പുസ്തകത്തിൽ എഴുതിയിരിക്കുന്നതിന്റെ കുറിപ്പ് എന്ന ശീർഷകത്തിൽ വിഷയവിവരം നൽകിയിരിക്കുന്നു. കൂട്ടങ്ങൾ, പാഠങ്ങൾ, കാണ്ഡങ്ങൾ എന്നിങ്ങനെ വിഷയവിഭജനവും നിർവഹിച്ചിരിക്കുന്നു.

ഗുരുശിഷ്യ സം‌വാദ രൂപത്തിലാണ്‌ ഗ്രന്ഥരചന. ക്രിസ്തുമതത്തിന്റെ കാതലായ തത്ത്വങ്ങളും വിശ്വാസപ്രമാണങ്ങളും ആത്മീയ കർമ്മങ്ങളുമാണ്‌ പ്രതിപാദ്യം. ക്രിസ്തീയ വേദസാരങ്ങളെ സമഗ്രമായും ലളിതമായും ഗ്രന്ഥകാരൻ വിവരിച്ചിരിക്കുന്നു. ഒരു ദൈവശാസ്ത്രാധ്യാപകന്റെ വിശകലന പാടവം ഗ്രന്ഥത്തിലുടനീളം കാണാം. ചതുര വടിവിൽ ഐകരൂപ്യമുള്ള ലിപികൾ ഉപയോഗിച്ചാണ്‌ നസ്രാണികൾ ഒക്കെക്കും അറിയേണ്ടുന്ന സംക്ഷേപവേദാർത്ഥം അച്ചടിച്ചിരിക്കുന്നത്.

ബെങ്കളൂരു ധർമ്മാരാം സെമിനാരി ലൈബ്രറിയിൽ സൂക്ഷിക്കപ്പെട്ടിട്ടുള്ള നസ്രാണികൾ ഒക്കെക്കും അറിയേണ്ടുന്ന സംക്ഷേപവേദാർത്ഥത്തിന്റെ ആദ്യപതിപ്പിന്റെ പ്രതിയുടെ ഡിജിറ്റൽ രൂപം ഇപ്പോൾ ഇന്റർനെറ്റ് ആർക്കൈവ് എന്ന വെബ് സൈറ്റിൽ https://archive.org/stream/Samkshepavedartham_1772/samkshepavedartham_1772എന്ന ലിങ്കിൽ ലഭ്യമാണു്.


</doc>
<doc id="55088" url="https://ml.wikipedia.org/wiki?curid=55088" title="കണ്ടംകുളത്തി ആര്യവൈദ്യശാല">
കണ്ടംകുളത്തി ആര്യവൈദ്യശാല

കേരളത്തിലെ പ്രമുഖ ആയുർവേദ വൈദ്യ ശാലയാണ് കണ്ടംകുളത്തി ആയുർവേദ വൈദ്യശാല. വിവിധ ആയുർവേദമരുന്നുകൾ നിർമ്മിക്കുന്നതിനോടൊപ്പം ആയുർവേദ ആശുപത്രികളും നടത്തുന്നു. കണ്ടംകുളത്തി ആയുർവേദവൈദ്യശാലയുടെ പ്രധാന ഓഫീസ് തൃശ്ശൂർ ജില്ലയിലെ കുഴൂർ എന്ന ഗ്രാമത്തിലാണ്‌. അന്നമനട പഞ്ചായത്തിൽപ്പെടുന്ന വലിയപറമ്പ് എന്ന സ്ഥലത്ത് കണ്ടംകുളത്തിയുടെ പ്രധാന ആശുപത്രി സ്ഥിതി ചെയ്യുന്നു.

കണ്ടംകുളത്തി ആയുർവേദ വൈദ്യശാലയുടെ സ്ഥാപകൻ പത്രോസ് വൈദ്യർ ആണ്. 1980 കാലഘട്ടത്തിൽ ഒരു ചെറിയ വൈദ്യശാലയായി നടത്തിയിരുന്ന അദ്ദേഹം ഇവിടെ വൈദ്യശാലയിലേക്കുള്ള മരുന്നുകൾ തയ്യാറാക്കുന്നത് സ്വയം ആയിരുന്നു. . അന്നും കുഴൂർ എന്ന സ്ഥലത്ത് സ്ഥിതി ചെയ്തു കൊണ്ട് പ്രവർത്തിച്ചിരുന്ന ഈ ചെറിയ വൈദ്യശാല കെ. പി. പത്രോസ് വൈദ്യരുടെ തന്റേതായ ചികിത്സ രീതികളിൽ പ്രസിദ്ധമായി തീർന്നു. അദ്ദേഹത്തിന്റെ കുറിപ്പുകളാണ് ഇന്നും ഇവിടെ ഉത്പാദിപ്പിക്കപ്പെടുന്ന മരുന്നുകളുടെ അടിസ്ഥാനം.

1987 ൽ വ്യവസായിക അടിസ്ഥാനത്തിൽ ഇവിടെ ആയുർവേദ മരുന്നുകൾ ഉത്പാദിപ്പിക്കാൻ തുടങ്ങിയത്. ഇന്ന് 450 ലധികം ആയുർവേദമരുന്നുകൾ മാർക്കറ്റിൽ കണ്ടംകുളത്തിയുടെ പേരിൽ ലഭ്യമാണ്. ഇതുകൂടാതെ ആയുർവേദ ചികിത്സക്കായി കണ്ടംകുളത്തിൽ ആശുപത്രികളും സ്ഥാപിച്ചിട്ടുണ്ട്. ആലുവ, മാള, മൂന്നാർ, കോവളം, കൊച്ചി എന്നിവടങ്ങളിൽ ആയുർവേദ ചികിത്സ ആശുപത്രികൾ സ്ഥിതി ചെയ്യുന്നു.


</doc>
<doc id="55103" url="https://ml.wikipedia.org/wiki?curid=55103" title="മറത്തുകളി">
മറത്തുകളി

വടക്കൻ കേരളത്തിൽ പൂരക്കളിയുമായി ബന്ധപ്പെട്ട് നടത്തിവരുന്ന മത്സര/പ്രദർശനക്കളിയാണ്‌ മറുത്തുകളി. തീയ്യസംദായത്തിന്റെ കഴകങ്ങളിലോ കാവുകളിലോ വച്ച് പൂരക്കളി സംഘങ്ങൾ സംവാദത്തിലൂടെ തങ്ങളുടെ മികവു പ്രകടിപ്പിക്കുന്ന രീതിയാണിത്. പൂരക്കളിയുടെ ഭാഗമായി തന്നെ മറത്തുകളി നടത്തുകയാണു ചെയ്യുക. പൂരക്കളിയേക്കാൾ വാശിയും വേഗതയും ഉള്ളതിനാൾ ജനങ്ങൾ കൂടുതൽ ഇഷ്ടപ്പെടുന്നത് മറത്തുകളിയാണ്‌. വടക്കൻ കേരളത്തിലെ തീയ്യസമൂഹത്തിന്റെ സംഭവനയാണ് മറുത്തുകളിയും പൂരക്കളിയും സാഹിത്യം, നൃത്തം, സംഗീതം തുടങ്ങിയവയുടെ സമജ്ഞമായ ഒരു സമ്മേളനം കൂടിയാണിത്. 

തർക്കം തീർക്കുവാൻ നിഷ്പക്ഷമതികളായ പണ്ഡിതർ ആസനസ്ഥരായിരിക്കും. മുൻകാലങ്ങളിൽ മദ്ധ്യസ്ഥരുടെ വിധിയെ മാനിക്കതെ കയ്യാങ്കളിയിലേക്ക് നീങ്ങിയിരുന്ന സംഭവങ്ങളും ഉണ്ടായിട്ടുണ്ട്. ചോദ്യങ്ങളെ മറുചോദ്യങ്ങൾ കൊണ്ട് മാന്യമല്ലാത്ത രീതിയിൽ തടുക്കുന്ന പതിവ് 'പൂരക്കളിപ്പണിക്കരുടെ ചോദ്യം പോലെ' എന്ന പ്രയോഗത്തിനു കാരണമായിട്ടുണ്ട്. മറുത്തുകളിക്ക് രണ്ട് ഭാഗങ്ങളുണ്ട്. രണ്ടു സംഘങ്ങൾ തമ്മിലുള്ള കളിയും രണ്ടു സംഘങ്ങളെ പ്രതിനിധീകരിക്കുന്ന പണിക്കർമാർ തമ്മിലുള്ള വാദപ്രതിവാദവും. സംഘങ്ങൾ തമ്മിൽ വാദപ്രതിവാദം നടത്തില്ല. പഴയ കാലത്ത് ക്ഷേത്രത്തിലെ ആചാരക്കാരാണ് മദ്ധ്യസ്ഥത വഹിച്ചിരുന്നത്. അടുത്ത കാലത്തായി സംസ്കൃതപണ്ഡിതൻമാർ അദ്ധ്യക്ഷരാവാറുണ്ട്. വാദപ്രതിവാദത്തിന് - സംസ്കൃതം, മലയാളം എന്നീ ഭാഷകളാണ് ഉപയോഗിക്കാറ്. മറുത്തുകളിയും പൂരക്കളിയും തീയ്യരെപോലെ തന്നെ പിന്നീട്, മണിയാണി സമുദായവും പാരമ്പര്യമായി കളിച്ചുപോരുന്നുണ്ട്, എങ്കിലും തീയ്യരുടേതിനാണ് കൂടുതൽ ചിട്ടയും പ്രാമാണിത്യവും മുൻതൂക്കവും. 

ഓരോ ക്ഷേത്രക്കാരും അവരവർക്കിഷ്ടപ്പെട്ട പണിക്കർമാരെ വർഷങ്ങൾക്കുമുമ്പേതന്നെ ഏൽപ്പിക്കുന്നു. അതതുവർഷം പൂരോത്സവത്തിന് 20-25 ദിവസങ്ങൾക്കുമുമ്പ് പണിക്കരെ സ്ഥാനികരും കളിക്കാരും വീട്ടിൽ ചെന്ന് കൂട്ടിക്കൊണ്ടുവരുന്നു. ആദ്യകാലത്ത് ഒരു ദിവസം മുഴുവനായി നീണ്ടു നിൽക്കുന്ന ചടങ്ങായിരുന്നു മറത്തു കളി. നിലവിൽ സമയദൈർഘൃ൦ ചുരുക്കി രാത്രി 12 മണിവരെ എന്നു ചുരുക്കിയിട്ടുണ്ട്. മറത്തുകളിയിലെ വിഷയങ്ങൾ പകലും രാത്രിയും വെവ്വേറെയുണ്ട്, ഇതിൽ പകൽ വിഷയങ്ങൾ അഭിവാദനം, താംബൂലദാനം, രംഗപ്രവേശം (രാശി), ദീപവന്ദന, ഇഷ്ടദേവതവന്ദനകൾ, രണ്ടാം തരം വന്ദന, പൂരമാല 18 നിറങ്ങൾ, വൻകളികൾ രാമായണം, ഗണപതിപ്പാട്ട്‌ തുടങ്ങിയവയാണ്. നാടകവും യോഗിയുമാണ് രാത്രി വിഷയങ്ങൾ. നാടകത്തിന് പ്രാരംഭമായി നാട്യശാസ്ത്രം, ചിദംബരശാസ്ത്രം തുടങ്ങിയ ശാസ്ത്രങ്ങളും ചൊല്ലുന്നു. യോഗ വിഷയങ്ങളും കഴിഞ്ഞതിനുശേഷം കളിതൊഴൽ പാട്ടോടുകൂടി മറുത്തുകളി അവസാനിക്കുന്നു. മറുത്തുകളിയിൽ പണിക്കന്മാരുടെ ചർച്ച നിയന്ത്രിക്കാൻ അധ്യക്ഷവേദിയും അടുത്തകാലത്തായി നിലവിൽ വന്നു. 

കളി പരിശീലിക്കാനായി ക്ഷേത്രത്തിന് പുറത്ത് താൽക്കാലികം നിർമ്മിക്കുന്ന പുറപ്പന്തലിലേക്കാണ് പണിക്കരെ കൂട്ടിക്കൊണ്ടുവരുന്നത്. പന്തലിന്റെ കന്നിഭാഗത്തായി ചെളി കൊണ്ട് ദൈവത്തറ ഉണ്ടാക്കണം. ഏഴുപടികളുള്ള ഈ ദൈവത്തറ നിർമ്മിക്കാൻ ചില ക്ഷേത്രങ്ങളിൽ പ്രത്യേകം അവകാശികളുണ്ട്. എല്ലാ ദിവസവും സന്ധ്യയ്ക്ക്ശേഷംദൈവത്തറയിലും അഷ്ടദിക്കുകളിലും നടുക്കുമുളള ഒമ്പതു തൂണുകളുടെ ചുവട്ടിലും പൂവിടണം. (തുമ്പയുടെയോ ചെമ്പകത്തിന്റെയോ പൂക്കളാണ് പൂവിടാൻ ഉപയോഗിക്കാറ്.) ഇവിടെ വെച്ച് പൂരക്കളി നടത്തുന്നു. ഇതാണ് പന്തൽക്കളി.

പൂരോത്സവത്തിന് ഒരാഴ്ച മുമ്പ് പൊന്ന് വെക്കൽ ചടങ്ങ് നടത്തുന്നു. തളികയിൽ വസ്ത്രവും നെല്ലും അരിയും തുമ്പപ്പൂവുമിട്ട് ശുഭസമയം നോക്കി അന്തിത്തിരിയനോ മറ്റ് അവകാശികളോ പൊന്ന് വെക്കുന്നു. പൊന്നിന്റെ മുഖവും ചെരിവും നോക്കി പണിക്കർ ലക്ഷണം പറയണം.

മറുത്തുകളിക്കേണ്ട ക്ഷേത്രം മുൻകൂട്ടി നിശ്ചയിച്ചിട്ടുണ്ടെങ്കിലും പൊന്ന് വെച്ചതിനു ശേഷം കൂട്ടൈക്കാരും ഉത്തരവാദപ്പെട്ടവരും ചെന്ന് ഭഗവതിയുടെ പൂരമാല നിർവ്വഹിച്ചുതരണമെന്ന് പറഞ്ഞ് പരസ്പരം താംബൂലം കൈമാറുന്നു. ചില ക്ഷേത്രങ്ങൾതമ്മിൽ സ്ഥിരമായി മറുത്തുകളിക്കാറുണ്ട്. അവിടങ്ങളിൽ കളി ഒക്കൽ ഉണ്ടാകില്ല.

പൂരോത്സവം തുടങ്ങുന്നതിന്റെ തലേദിവസമാണ് കളിമാറൽ. രാവിലെ തന്നെ ക്ഷേത്രസ്ഥാനികരും കളിക്കാരും പന്തലിലെത്തുന്നു. പണിക്കർ പട്ടുടുത്ത് പൂവിട്ട് കളരിമുറയിൽ കെട്ടിത്തൊഴുത് വന്ദനശ്ലോകങ്ങൾ ചൊല്ലി കളി തുടങ്ങുന്നു. ഒന്നാം നിറം മുതൽ പതിനെട്ട് നിറങ്ങളും വൻകളികളും കളിക്കാറുണ്ട്. ചില ക്ഷേത്രങ്ങളിൽ ഈ ദിവസം പന്തൽകഞ്ഞി കൊടുക്കാറുണ്ട്. സന്ധ്യക്ക് ശേഷം നാടകം-യോഗി എന്ന വിഷയവും അവതരിപ്പിച്ച് കളി തൊഴുന്നു.

പൂരോത്സവം തുടങ്ങുന്ന ദിവസം രാവിലെ തന്നെ പണിക്കരും കൂട്ടൈക്കാരുംകളിക്കാരും പുറപ്പന്തലിലെത്തി പൂവിട്ട് പതിഞ്ഞ ശബ്ദത്തിൽഅല്പം കളിച്ച് ക്ഷേത്രമുറ്റത്ത് പ്രവേശിക്കുന്നു. ഇതാണ്‌ കഴകം കയറൽ.

രണ്ടു കഴകങ്ങളെയോ രണ്ടു കാവുകളെയോ കേന്ദ്രീകരിച്ചാണ്‌ മറത്തുകളി നടത്തുക. ഇത് പൂരക്കാലത്ത് ഒൻപതു ദിവസവും പതിവില്ല. മൂന്ന് നാല്‌ ദശാബ്ദങ്ങളായി പൂരക്കളിയിലെന്നപോലെ മറുത്തുകളിയിലും ധാരാളം പരിവർത്തനങ്ങളും പരിഷ്കാരങ്ങളും വന്നു ചേർന്നിട്ടുണ്ട്. കളി നടക്കുന്ന കാവിലെ സംഘമാണ് മുൻകളി നടത്തേണ്ടത്. പ്രതിയോഗിയായ പണിക്കരുടെ സംഘം പിൻകളിക്കാരാണ്. അടുത്ത ദിവസമോ ഒരു ദിവസം കഴിഞ്ഞോ പിൻകളിക്കാരായി എത്തുന്നവരുടെ കാവിലും കളി നടത്തും. മറുത്തുകളിയിൽ അതിഥി-ആതിഥേയകല്പനയില്ല . വന്നയുടനെ പണിക്കരെയും സംഘത്തെയും അഭിവാദനവും സ്വാഗതവും ചെയ്തുകൊണ്ട് സംസ്കൃതത്തിലോ മലയാളത്തിലോ ശ്ലോകം ചൊല്ലുന്നു. ഉദാ:- 

 "ആനന്ദാലയമാമി സംസദി കലാനിഷ്ണാതർതൻമദ്ധ്യെയായ്"

"നിന്നീടും ബഹുവിദ്യയാൽ സ്ഥിരപദം പ്രാപിച്ച വിദ്വന്മണേ!"

"വന്നെത്തീ സുദിനം ത്വദീയവദനം കാണ്മാൻകൊതിച്ചീവിധം"

"അങ്ങയ്ക്കായ് ബഹുമാനപൂർവ്വമുരചെയ്തീടുന്നു ഞാൻ സ്വാഗതം". 

  ഈ ശ്ലോകവുമായി ബന്ധപെട്ട് വ്യാകരണപരമായോ സാഹിത്യപരമായോ ന്യായശാസ്ത്രപരമായോ വേദാന്തപരമായോ ഛന്ദശ്ശാസ്ത്രപരമായോ എന്തുചോദ്യവും ചോദിക്കാം. പ്രതിയോഗിക്ക് ഉത്തരം അറിയില്ലെങ്കിൽ ചോദിച്ചയാൾതന്നെ ഉത്തരം പറയണം എന്ന കീഴ്വഴക്കവുമുണ്ട്. 
പ്രതിയോഗി:- ശ്ലോകത്തിൽ 'ആനന്ദാലയമാം ഈ സംസദി' എന്നല്ലേ പദച്ഛേദം? ഇസംസദി എന്ന് പറയുന്നത് ശരിയാണോ? 

അനുയോഗി:- നിങ്ങൾ പറഞ്ഞത് ശരിയാണ്. പക്ഷേ ദീർഘം ഉച്ചരിച്ചാൽ വൃത്തഭംഗംവരും. 

പ്ര:- താങ്കൾക്ക് തോന്നി യപോലെ ചൊല്ലാൻ പാടുണ്ടോ? 

അ:- നിയമാനുസൃതം തന്നെയാണ് ഞാൻ ചൊല്ലിയത്. "ഗുരുവാക്കാമിച്ഛപോലെ പാടിനീട്ടി ലഘുക്കളെ അതുപോലിഹ ദീർഘത്തെ കുറുക്കുന്നതപൂർവ്വമാം" എന്നാണ് കേരളപാണിനി പറഞ്ഞിട്ടുളളത്. ഉദാ:- സൂക്ഷിച്ചു മായമറിഞ്ഞിട്ടിരാവനും (അദ്ധ്യാത്മരാമായണം). 

ഇതുപോലെ പ്രതിയോഗിയും ശ്ലോകംചൊല്ലി വാദപ്രതിവാദം നടത്തുന്നു. അടുത്ത ചടങ്ങ് താംബൂലം കൈമാറലാണ്. അതിനും ശ്ലോകം ചൊല്ലണം. 
ഉദാ:- 
അ:- 
"ആരബ്ധുകാമോഹമനംഗലീലാം
താംബൂലവല്ലീദളസംയുതാനി
പൂഗാനി തേ മിത്ര സമർപ്പയാമി."
പ്ര:- ഈ ശ്ലോകത്തിന്റെ സാരം പറയാമോ?
അ:- അനംഗലീലയെ ആരംഭിക്കാൻ ആഗ്രഹിക്കുന്ന ഞാൻ താംബൂലവല്ലീദളങ്ങളോട് കൂടികൂടിയ അടയ്ക്കകളെ അങ്ങയുടെ കയ്യിൽ സമർപ്പിക്കുന്നു.
പ്ര:- അനംഗലീല എന്നാൽ കാമക്രീഡ എന്നല്ലേ ?

ഗുരുകുലസമ്പ്രദായത്തിൽ ഗുരുമുഖത്തുനിന്നും അമരകോശം, സിദ്ധരൂപം, ബാലപ്രബോധനം, എന്നിവയും ശ്രീകൃഷ്ണവിലാസം, കുമാരസംഭവം മുതലായ കാവ്യങ്ങളും മറ്റു പൂരക്കളി വിഷയങ്ങളും ഹൃദിസ്ഥമാക്കിയതിനുശേഷം ശിഷ്യൻ യോഗ്യനാണെന്ന് ഗുരുനാഥന് തോന്നിയാൽ ക്ഷേത്രക്കാർ ആവശ്യപ്പെടുന്നതനുസരിച്ച് ഏല്പിക്കുന്നു.
നല്ല രീതിയിൽ മറുത്തുകളി അവതരിപ്പിച്ചുവെന്ന് ക്ഷേത്രക്കാർക്ക് തോന്നിയാൽ "പട്ടും വളയും" , "പണിക്കർ" എന്ന സ്ഥാനപ്പേരും നല്കുന്നു.
ഗുരുക്കക്കൻമാരും ശിഷ്യരും ചുവന്ന പട്ട് കോർത്ത് കെട്ടിയുടുത്ത് മേലെ കറുത്ത ഉറുമാൽ കെട്ടണം. അവരുടെ പന്തൽ പ്രവേശമാണ് അടുത്ത രംഗം. അപ്പോൾ രാശികളെ കുറിച്ചും തച്ചുശാത്രത്തെക്കുറിച്ചും വാദപ്രതിവാദം നടത്താറുണ്ട്. തുടർന്ന് ദീപവന്ദന നടത്തുമ്പോഴും ചോദ്യോത്തരം നടക്കാറുണ്ട്. തുടർന്നുള്ള എല്ലാ രംഗങ്ങലിലും സംഘത്തലവന്മാരായ പണിക്കർമാർ ചർച്ച നടത്താറുണ്ട്. നാട്യശാസ്ത്രം, യോഗശാസ്ത്രം തുടങ്ങിയവയെക്കുറിച്ചൊക്കെ തർക്കങ്ങൾ നടക്കും. തീയ്യസമുദായക്കാരാണ് മറത്തുകളിക്ക് പ്രാമുഖ്യം നൽകി വളർത്തിക്കൊണ്ടു വന്നത്.



</doc>
<doc id="55109" url="https://ml.wikipedia.org/wiki?curid=55109" title="കോളേജ് ഓഫ് എഞ്ചിനീയറിംഗ്, മൂന്നാർ">
കോളേജ് ഓഫ് എഞ്ചിനീയറിംഗ്, മൂന്നാർ

കേരള സർക്കാറിന്റെ കീഴിലുള്ള സെന്റർ ഫോർ കണ്ടിന്യൂയിങ് എഡ്യുക്കേഷന്റെ കീഴിൽ 2000-ത്തിൽ നിലവിൽ വന്ന സർക്കാർ നിയന്ത്രിത സ്വാശ്രയ ഉന്നത വിദ്യാഭ്യാസ സ്ഥാപനമാണ്‌ കോളേജ് ഓഫ് എഞ്ചിനീയറിംഗ് മൂന്നാർ.

മൂന്നാറിന്റെ ഹൃദയ ഭാഗത്ത് ഇരുപത്താറു ഏക്കറിൽ ആണ് അന്താരാഷ്ട്രനിലവാരമുള്ള ഈ സ്ഥാപനം സ്ഥിതി ചെയ്യുന്നത്. അകാദമിക് ബ്ലോക്ക് മുപ്പതായിരം സ്ക്വയർ ഫീറ്റിലാണ് സ്ഥിതി ചെയ്യുന്നത് . ഓൾ ഇന്ത്യ കൗൺസിൽ ഫോർ ടെക്നിക്കൽ എഡ്യുക്കേഷന്റെ അംഗീകാരമുള്ള ഈ കോളേജ് കൊച്ചിൻ യുണിവേഴ്സിറ്റിയുടെ കീഴിലാണ് പ്രവർത്തിക്കുന്നത്. നിലവിൽ കംബ്യൂട്ടർ സയൻസ്, ഇലക്ട്രൊണിക്സ് & കമ്മ്യൂണിക്കേഷൻ, ഇലക്ടിക്കൽ & ഇലക്ട്രൊണിക്സ് മൂന്നു വിഭാഗങ്ങളിലായി ബി.ടെക് കോഴ്‌സുകളാണ്‌ ഇവിടെ നടത്തുന്നത്. നിലവിൽ പ്രിൻസിപൽ ഡോ കെ.ജി ബാലക്രിഷ്ണൻ ആൺ.


കോളേജിലേയ്കുള്ള പ്രവേശനം ഈ പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌.

ഇന്ത്യൻ ഇൻസ്റ്റിറ്റൂട്ട് ഓഫ് ടെക്നോളജി (ഐ.ഐ.റ്റി) നടത്തുന്ന GATE പരീക്ഷ വഴി പ്രവേശനം.



</doc>
<doc id="55120" url="https://ml.wikipedia.org/wiki?curid=55120" title="ശകവർഷം">
ശകവർഷം

ഇന്ത്യയുടെ ഔദ്യോഗിക സിവിൽ കലണ്ടറാണ് ശക വർഷം അല്ലെങ്കിൽ ഇന്ത്യൻ ദേശീയ കലണ്ടർ. 1957 ൽ ഭാരത സർക്കാറിന്റെ കലണ്ടർ പരിഷ്കാര സമിതിയുടെ ശുപാർശയനുസരിച്ചു് ഇന്ത്യയുടെ ദേശീയ സിവിൽ കലണ്ടറായി ശകവർഷം അംഗീകരിക്കപ്പെട്ടു. 

അധിവർഷങ്ങളിൽ ചൈത്രത്തിനു് ൨൩ ദിനങ്ങളുണ്ടു്. മാർച്ച് 21 നു തുടങ്ങുകയും ചെയ്യും. വർഷത്തിന്റെ ആദ്യ പകുതിയിലെ മാസങ്ങൾക്കു് 31 ദിവസമാണുള്ളതു്. സൂര്യന്റെ ഉത്തര-ദക്ഷിണായനത്തിലെ വേലവു് കാരണമാണിതു്.

ഗ്രിഗോറിയൻ കലണ്ടറനുസരിച്ചുള്ള 78 ാം വർഷമാണു് ശകവർഷം എണ്ണിത്തുടങ്ങുന്നതു്. അതായതു് 2008 എന്നതു് ശകവർഷത്തിൽ 1930 ആണു്.

അധിവർഷമാണോ എന്നു പരിശോധിയ്ക്കാൻ ശകവർഷത്തോടു കൂടി 78 കൂട്ടി ആ വർഷം ഗ്രിഗോറിയൻ കലണ്ടറനുസരിച്ചുള്ള അധിവർഷമാണോ എന്നു നോക്കിയാൽ മതി



</doc>
<doc id="55123" url="https://ml.wikipedia.org/wiki?curid=55123" title="ഡൊമനിക്കൻ റിപ്പബ്ലിക്">
ഡൊമനിക്കൻ റിപ്പബ്ലിക്

ഡൊമനിക്കൻ റിപ്പബ്ലിക് കരീബിയൻ പ്രദേശത്തെ ഒരു രാജ്യമാണ്. ഹിസ്പാനിയോള ദ്വീപിൽ ഹെയ്റ്റിയോട് ചേർന്നാണ് ഈ രാജ്യം സ്ഥിതി ചെയ്യുന്നത്. ഗ്രേറ്റർ ആന്റിലെസിന്റെ ഭാഗമായ ഈ രാജ്യത്തിന്റെ സ്ഥാനം പ്യുവർട്ടോ റിക്കോയുടെ പടിഞ്ഞാറും ക്യൂബയുടെയും ജമൈക്കയുടെയും കിഴക്കുമായാണ്. 

യൂറോപ്യന്മാരുടെ ആദ്യത്തെ സ്ഥിരമായ അമേരിക്കൻ കോളനി ഡൊമനിക്കൻ റിപ്പബ്ലിക്കിലായിരുന്നു. ഇപ്പോഴത്തെ തലസ്ഥാന നഗരമായ സാന്റോ ഡൊമനിഗോ അമേരിക്കയിലെ ആദ്യ കോളനി തലസ്ഥാനം ആയിരുന്നു.

രാജ്യത്തിന്റെ സ്വതന്ത്ര ചരിത്രത്തിൽ മിക്ക സമയങ്ങളിലും രാഷ്ട്രീയ അരക്ഷിതാവസ്ഥയും അശാന്തിയും ഡൊമനിക്കൻ റിപ്പബ്ലിക്കിൽ അനുഭവപ്പെട്ടു. 1961-ൽ ഏകാധിപതിയായ റാഫേൽ ട്രുജിലോ അന്തരിച്ചതിനെത്തുടർന്ന് ഈ രാജ്യം ഒരു സ്വതന്ത്ര സമ്പദ്ഘടനിഅയിലേക്കും പ്രാതിനിധ്യ ജാനാധിപത്യത്തിലേക്കും മാറി. തുടർന്ന് ഈ പ്രദേശത്തെ ഏറ്റവും വലിയ സമ്പദ്‌വ്യവസ്ഥയായി ഡൊമനിക്കൻ റിപ്പബ്ലിക് മാറാൻ ഇത് കാരണമായി.

യൂറോപ്യന്മാർ ഡൊമിനിക്കൻ റിപ്പബ്ളിക്കിൽ അധികാരം സ്ഥാപിക്കുന്നതിനുമുമ്പ് ഇവിടെ വസിച്ചിരുന്നത് അരാവാക് ഇന്ത്യർ (Arawak Indians) എന്ന ജനവർഗമായിരുന്നു. ഹിസ് പാനിയോള ദ്വീപ് കണ്ടെത്തിയ ആദ്യത്തെ യൂറോപ്യൻ ക്രിസ്റ്റഫർ കൊളംബസ് ആണ് (1492 ഡി. 6). വടക്കേ അമേരിക്കയുടെ കിഴക്കേ തീരത്തുള്ള ബഹാമയും ക്യൂബയും കണ്ടെത്തിയതിനുശേഷം സ്പെയിനിലേക്കു മടങ്ങവേ കപ്പലിന് കേടുപാടുകൾ ഉണ്ടായതിനെത്തുടർന്ന് ദ്വീപിന്റെ വടക്കൻ തീരത്ത് അദ്ദേഹത്തിന് ഇറങ്ങേണ്ടി വന്നു. ദ്വീപിന്റെ മനോഹാരിതയിൽ ആകൃഷ്ടനായ കൊളംബസ് സ്പാനിഷ് രാജാവിന്റെ പേരിൽ ദ്വീപിനെ ഏറ്റെടുക്കുകയും 'ലാ ഇസ്ളാ എസ്പാനോള' (സ്പാനിഷ് ഐൽ) എന്ന് പേരിടുകയും ചെയ്തു. ദ്വീപിന്റെ വടക്കൻ തീരത്ത് ഒരു കോട്ട പണികഴിപ്പിച്ചതിനുശേഷം അതിന്റെ സംരക്ഷണം തന്റെ അനുയായികളെ ഏല്പിച്ച കൊളംബസ് സ്പെയിനിലേക്കു മടങ്ങി. 'ലാ-നാവിദാദ' എന്ന പേരിലറിയപ്പെട്ട ഈ കോട്ട നവീന ഭൂഖണ്ഡത്തിലെ ആദ്യത്തെ സ്പാനിഷ് കോളനിയായിരുന്നു.

1493-ൽ ആയിരത്തോളം സ്പാനിഷ് അധിനിവേശകരുമായി കൊളംബസ് ദ്വീപിൽ എത്തിയപ്പോൾ കോട്ട മിക്കവാറും നശിപ്പിക്കപ്പെട്ട നിലയിലാണ് കണ്ടത്. അരാവാക് ഇന്ത്യക്കാരുമായുണ്ടായ സംഘർഷത്തിലാണ് കോട്ട നശിപ്പിക്കപ്പെട്ടതെന്നും കൊളംബസിന്റെ വളരെയധികം അനുയായികൾ കൊല്ലപ്പെട്ടതെന്നും അറിയുവാൻ സാധിച്ചു. അധിനിവേശകർ ഏതാനും അരാവാക് സ്ത്രീകളെ അടിമകളാക്കിയതാണ് സംഘർഷത്തിന് കാരണമായിത്തീർന്നതെന്നും അദ്ദേഹത്തിനു വിവരം ലഭിച്ചു.

നയശാലിയായ കൊളംബസ് തദ്ദേശീയരുമായി സന്ധിയുണ്ടാക്കുകയും തുടർന്ന് ദ്വീപിന്റെ വടക്കൻ തീരത്ത് ഇന്നത്തെ പോർട്ടോപ്ളാറ്റക്കിനു സമീപം ഇസബെല്ല എന്ന പുതിയ കോളനി സ്ഥാപിക്കുകയും ചെയ്തു. പക്ഷേ തദ്ദേശീയരുമായി സ്പാനിഷുകാരുണ്ടാക്കിയ സന്ധി അധികകാലം നീണ്ടുനിന്നില്ല. ഇരുമ്പ് കൊണ്ടുള്ള ആയുധങ്ങൾ ഉപയോഗിച്ച് തദ്ദേശിയരെ കീഴടക്കുകയും അവരെ അടിമപ്പണിക്ക് നിയോഗിക്കുകയും ചെയ്തതിന്റെ ഫലമായി ഇരുകൂട്ടരും തമ്മിലുള്ള ബന്ധം ശിഥിലമായി. നദികളിൽ നിന്നും സ്വർണം അരിച്ചെടുക്കുന്നതിനാണ് പ്രധാനമായും ആദിവാസികളായ ഇന്ത്യരെ അവർ ഉപയോഗിച്ചത്. തൊഴിൽ സ്ഥലങ്ങളിലെ പീഡനം കാരണവും സ്പാനിഷ്കാരിൽ നിന്നു പകർന്ന രോഗങ്ങൾ മൂലവും വലിയൊരു വിഭാഗം തദ്ദേശിയർ മരണമടഞ്ഞു. സ്പാനിഷുകാർ ദ്വീപിൽ എത്തി ഏതാണ്ട് 50 വർ ഷങ്ങൾക്കുള്ളിൽ അരാവാക് ജനതയ്ക്ക് പൂർണമായും വംശനാശം സംഭവിച്ചു. ആധുനിക ചരിത്രകാരന്മാർ സ് പാനിഷുകാരുടെ ക്രൂരതയെ വംശഹത്യയെന്നാണ് (genocide) വിശേഷിപ്പിച്ചിട്ടുള്ളത്.

തെക്കൻ തീരത്ത് സ്വർണ നിക്ഷേപങ്ങൾ കണ്ടെത്തുവാൻ കഴിഞ്ഞതോടെ 1496-ൽ ആ പ്രദേശങ്ങളിലേക്കു മാറിയ സ് പാനിഷുകാർ അവിടെ സാന്റോ ഡൊമിൻഗോ എന്നൊരു പുതിയ പട്ടണം സ്ഥാപിക്കുകയും അതിനെ കോളനിയുടെ തലസ്ഥാനമായി പ്രഖ്യാപിക്കുകയും ചെയ്തു. 1520-കളിൽ സ്വർണം തേടി സ്പെയിനിൽ നിന്ന് എത്തിയ കുടിയേറ്റക്കാർ വളരെയധികം വർദ്ധിച്ചു. ഹ്രസ്വകാലത്തിനുള്ളിൽ സ്വർണനിക്ഷേപങ്ങൾ കുറഞ്ഞു തുടങ്ങിയതോടെ പുതിയ കുടിയേറ്റക്കാരുടെ വരവ് നിലച്ചു. ദ്വീപിലുണ്ടായിരുന്നവരിൽ ഭൂരിപക്ഷവും ഭാഗ്യാന്വേഷണാർഥം സ്പെയിനിന്റെ മറ്റു കോളനികളിലേക്കു പോയതുകാരണം ദ്വീപിൽ ജനസംഖ്യ ഗണ്യമായി കുറഞ്ഞു. ഈ പരിവർത്തന ഘട്ടത്തിൽ മറ്റു കോളനികളിൽ ശ്രദ്ധ കേന്ദ്രീകരിച്ചതു മൂലം സ്പാനിഷുകാർ ദ്വീപുകാര്യങ്ങളിൽ അവഗണന കാണിച്ചു. ഈ സാഹചര്യം മുതലെടുത്തുകൊണ്ട് ദ്വീപിന്റെ പടിഞ്ഞാറൻ തീരത്തേക്ക് കുടിയേറി സ്വാധീനമുറപ്പിച്ച ഫ്രഞ്ചുകാർ സ്പാനിഷു കാരുടെ ശക്തമായ സമ്മർദമുണ്ടായിട്ടും അവിടെ നിന്നും ഒഴിഞ്ഞു പോകാൻ വിസമ്മതിച്ചു. ഫ്രഞ്ചുകാരെ അവിടെ നിന്ന് ഒഴിപ്പിക്കുന്ന കാര്യത്തിൽ പരാജയപ്പെട്ടതു നിമിത്തം ദ്വീപിന്റെ പടിഞ്ഞാറൻ പ്രദേശങ്ങളെ റിസ്വിക് ഉടമ്പടി (Treaty of Ryswick) പ്രകാരം 1697-ൽ ഫ്രാൻസിനു വിട്ടുകൊടുക്കാൻ സ്പാനിഷ് അധികാരികൾ നിർബന്ധിതരായിത്തീർന്നു. ഫ്രഞ്ച് അധീനതയിലുള്ള പശ്ചിമപ്രദേശം സെയ്ന്റ് ഡൊമിനിക് (Saint Dominigue) എന്ന പേരിലും സ്പാനിഷ് അധീനതയിലുള്ള പൂർവ പ്രദേശം സാന്റോ ഡൊമിൻഗോ എന്ന പേരിലും അറിയപ്പെട്ടു.

ഫ്രാൻസിനെതിരെ യൂറോപ്പിൽ സ് പയിനിനുണ്ടായ യുദ്ധപരാജയത്തെത്തുടർന്ന് 1795-ൽ ബസിലിയ ഉടമ്പടിയനുസരിച്ച് സാന്റോ ഡൊമിൻഗോയെ സ്പെയിൻ, ഫ്രാൻസിനു വിട്ടുകൊടുത്തു. ഫ്രഞ്ച് അധിനിവേശത്തെ എതിർത്ത് സെയ്ന്റ് ഡൊമിൻഗിലെ നീഗ്രോകൾ ഫ്രഞ്ചുകാരെ പുറത്താക്കിക്കൊണ്ട് (1801-ൽ) ദ്വീപ് പിടിച്ചെടുത്തു. 1804-ൽ സെയ് ൻറ് ഡൊമിനിഗ് ഹെയ്തി എന്ന സ്വതന്ത്ര റിപ്പബ്ളിക്കായി നിലവിൽ വന്നപ്പോൾ മുൻ സ്പാനിഷ് കോളനിയായ സാന്റോ ഡൊമിൻഗോയും അതിൽ ഉൾപ്പെട്ടിരുന്നു. 1809-ൽ സ്പാനിഷുകാർക്ക് തങ്ങളുടെ പഴയ കോളനിയായ സാന്റോ ഡൊമിൻഗോയെ വീണ്ടെടുക്കാൻ കഴിഞ്ഞുവെങ്കിലും ഇവിടെ സ്പാനിഷ് ഭരണം അധികകാലം നീണ്ടുനിന്നില്ല. നവീന ഭൂഖണ്ഡത്തിലെ മറ്റു സ്പാനിഷ് കോളനികൾ സ്വാതന്ത്ര്യം നേടിയതിന്റെ ചുവടുപിടിച്ചുകൊണ്ട്, സാന്റോ ഡൊമിൻഗോയും 1821-ൽ സ്പെയിനിന്റെ അധീശത്വത്തിൽ നിന്നും സ്വാതന്ത്ര്യം പ്രഖ്യാപിച്ചു. ഒരു വർഷത്തിനുള്ളിൽ സ്ഥിതിഗതികൾക്കു വീണ്ടും മാറ്റമുണ്ടായി. ഹെയ് തിക്കാർ സാന്റോ ഡൊമിൻഗോയെ ആക്രമിച്ചു ഹെയ് തിയുടെ ഭാഗമാക്കി മാറ്റി.

1843 വരെ സാന്റോ ഡൊമിൻഗോ ഹെയ് തിയുടെ ഭാഗമായി തുടർന്നുവെങ്കിലും അസ്വസ്ഥതകൾ കൂടെക്കൂടെ പൊട്ടിപ്പുറപ്പെടുന്നുണ്ടായിരുന്നു. ഹെയ് തിയുടെ അധിനിവേശത്തെ എതിർത്തുകൊണ്ട് യുവാൻ പാബ്ളോ 1835-ൽ ആരംഭിച്ച സ്വാതന്ത്ര്യ പ്രസ്ഥാനം ശക്തിപ്പെടുകയും 1844-ൽ ഹെയ് തിയിൽ നിന്നും സ്വാതന്ത്ര്യം കൈവരിക്കുകയും ചെയ്തു. ഈ സ്വതന്ത്രരാജ്യം ഡൊമിനിക്കൻ റിപ്പബ്ളിക് എന്ന പുതിയ പേരിൽ നിലവിൽ വന്നു. ഡൊമിനിക്കൻ റിപ്പബ്ളിക്കിന്റെ രാഷ്ട്രപിതാവായി ജുവാൻ പാബ്ളോ പ്രഖ്യാപിക്കപ്പെട്ടു.

പെഡ്രോ സന്റാന (Pedro Santana) ആയിരുന്നു റിപ്പബ്ളിക്കിന്റെ ആദ്യത്തെ പ്രസിഡന്റ്. പുതിയ റിപ്പബ്ളിക്ക് രൂപീകൃതമായെങ്കിലും ഹെയ് തിമായി നിരന്തരം അതിർത്തി തർക്കങ്ങളുണ്ടായി ക്കൊണ്ടിരുന്നതു മൂലം റിപ്പബ്ളിക്കിന് ശാശ്വതമായ സമാധാനമോ സാമൂഹികമായ സുസ്ഥിരതയോ കൈവരിക്കുവാൻ കഴിയാതെ വന്നത് പെഡ്രോയുടെ ഭരണത്തെ ദുർബലമാക്കി. പുതിയ റിപ്പബ്ളിക്കിനെ ഹെയ്തി വീണ്ടും ആക്രമിച്ചു കീഴ് പ്പെടുത്താൻ സാധ്യതയുണ്ടെന്ന് ആശങ്കാകുലനായിത്തീർന്ന പെഡ്രോ റിപ്പബ്ളിക്കിന്റെ ഭരണം ഏറ്റെടുക്കണമെന്ന് സ് പെയിനിനോട് അഭ്യർഥിച്ചു. ഇതനുസരിച്ച് 1861-65 കാലയളവിൽ സ് പെയിൻ റിപ്പബ്ളിക്കിന്റെ ഭരണം നിർവഹിച്ചുവെങ്കിലും രാജ്യത്ത് സമാധാനം സംസ്ഥാപിക്കുവാൻ സാധിക്കാതെവന്നു. ഭരണത്തിനെതിരായുള്ള ജനരോഷവും അതൃപ്തിയും ശക്തിപ്രാപിച്ച സാഹചര്യത്തിൽ എന്നെന്നേക്കുമായി കോളനിയിൽ നിന്നും ഭരണം ഒഴിഞ്ഞു പോകാൻ തന്നെ 1865-ൽ സ്പെയിൻ അന്തിമമായി തീരുമാനമെടുത്തു.

1869-ൽ റിപ്പബ്ളിക്കിനെ ഒരു സംരക്ഷിതരാജ്യമെന്ന നിലയിൽ (protectorate) ഏറ്റെടുത്തു പരിരക്ഷിക്കുവാൻ ഡൊമിനിക്കൻ പ്രസിഡന്റ് ബായെസ് (Baez) യു.എസ്സിനോട് അഭ്യർഥിച്ചെങ്കിലും യു.എസ്. കോൺഗ്രസിന്റെ എതിർപ്പു മൂലം ആ ആശയം സഫലമായില്ല.

1886-97 കാലയളവിൽ റിപ്പബ്ളിക് കനത്ത സാമ്പത്തിക പ്രതിസന്ധി നേരിട്ടതു നിമിത്തം വിദേശ വായ് പയിന്മേലുള്ള പലിശ കൃത്യമായി അടച്ചുതീർക്കാനാവാത്ത സാഹചര്യമുണ്ടായി. വിദേശരാജ്യങ്ങളുടെ സമ്മർദം അനുദിനം വർദ്ധിച്ചതോടെ നിലനില്പിനായി റിപ്പബ്ളിക് വീണ്ടും യു.എസ്സിന്റെ സഹായം അഭ്യർഥിച്ചു. രണ്ട് ഗവൺമെന്റുകളും ഒരു കരാറിനു സന്നദ്ധമായതനുസരിച്ച് ഡൊമിനിക്കൻ റിപ്പബ്ളിക്കിന്റെ കസ്റ്റംസ് ഡ്യൂട്ടി ശേഖരിക്കുവാനുളള അവകാശം യു.എസ്സിനു ലഭിച്ചു. ഇതിന്റെ ഒരു ഭാഗം റിപ്പബ്ളിക് വരുത്തിവച്ച കടം വീട്ടുന്നതിനായി യു.എസ് .നീക്കിവച്ചു.

1900-കളുടെ ആരംഭത്തിൽ റിപ്പബ്ളിക്കിൽ മാറി മാറി വന്ന ഭരണകൂടങ്ങൾ സുസ്ഥിരമായ ഭരണം കാഴ്ചവയ്ക്കുന്നതിൽ പരാജയമടയുകയാണുണ്ടായത്. രാഷ്ട്രീയ കൊലപാതകങ്ങളും സൈനിക അട്ടിമറികളും റിപ്പബ്ളിക്കിന്റെ രാഷ്ട്രീയ ജീവിതത്തിൽ നിത്യ സംഭവങ്ങളായി മാറി.

റിപ്പബ്ളിക്കിന്റെ ദുർബലമായ ഭരണ സമ്പ്രദായം വീണ്ടുമൊരു യൂറോപ്യൻ അധിനിവേശത്തിന് വഴിയൊരുക്കിയേക്കുമെന്ന് യു.എസ്. ഭയപ്പെട്ടു. റിപ്പബ്ളിക്കിലെ കരിമ്പിൻ തോട്ടങ്ങളിൽ വമ്പിച്ച നിക്ഷേപങ്ങൾ ഉണ്ടായിരുന്ന അമേരിക്കൻ ബിസ്സിനസ്സുകാരുടെ സാമ്പത്തിക താത്പര്യങ്ങളെ അവിടത്തെ തുടർച്ചയായ ആഭ്യന്തര കലഹങ്ങൾ പ്രതികൂലമായി ബാധിക്കുമെന്നും യു.എസ്. മനസ്സിലാക്കി. ഈ സാഹചര്യത്തിൽ റിപ്പബ്ളിക്കിന്റെ ആഭ്യന്തരകാര്യങ്ങളിൽ ഇടപെടേണ്ടത് യു.എസ്സിന് അനിവാര്യമായി വന്നു. റിപ്പബ്ളിക്കിൽ സമാധാനം പുനഃസ്ഥാപിക്കുന്നതിനായി മറീനുകളെ അയച്ച (1916 മേയ്) യു.എസ്. ഗവൺമെന്റ് ന.-ൽ ഡൊമിനിക്കൻ റിപ്പബ്ളിക് യു.എസ്സിന്റെ സൈനിക ഭരണത്തിൻ കീഴിലായിരിക്കുന്നു എന്ന് പ്രഖ്യാപിച്ചു. യു.എസ്. അധിനിവേശം എട്ടു വർഷം നീണ്ടുനിന്നു. ക്രമേണ അധികാരം ജനങ്ങളിലേക്കു കൈമാറുവാൻ സന്നദ്ധമായ യു.എസ്., ഭരണഘടനാപരമായ ഒരു ഗവൺമെന്റ് നിലവിൽ വരുത്തുകയും (1924) തുടർന്ന് റിപ്പബ്ളിക്കിൽ നിന്ന് പട്ടാളത്തെ പിൻവലിക്കുകയും ചെയ്തു. എങ്കിലും രാഷ്ട്രീയമായ അസ്ഥിരതയ്ക്ക് പൂർണമായ പരിഹാരമുണ്ടായില്ല. 1930-ൽ ഭരണഘടനാനുസൃത ഗവൺമെന്റിനെ അട്ടിമറിച്ചുകൊണ്ട് സൈനിക ഉദ്യോഗസ്ഥനായ ട്രൂജില്ലോ അധികാരം പിടിച്ചെടുത്തു. ട്രൂജില്ലോ പ്രതിപക്ഷ പാർട്ടികളെ ഒന്നടങ്കം നിരോധിക്കുകയും തന്റെ നയങ്ങൾക്ക് വിഘാതമായി നിന്നവരെ കൂട്ടത്തോടെ വകവരുത്തുകയും ചെയ്തു. ലോകം കണ്ട ഏറ്റവും ക്രൂരമായ ഈ സേച്ഛാധിപത്യവാഴ് ച 31 വർഷം വരെ നീണ്ടുനിന്നു. ഈ കാലയളവിൽ തന്റെ ആജ്ഞാനുവർത്തികളെ പ്രസിഡന്റായി വാഴിച്ചെങ്കിലും ഭരണത്തിന്റെ യഥാർഥ നിയന്ത്രണം ഇദ്ദേഹത്തിന്റെ കയ്യിൽത്തന്നെയായിരുന്നു. ജനാധിപത്യനിഷേധങ്ങളുടേയും മനുഷ്യാവകാശ ലംഘനങ്ങളുടേയും പേരിൽഓർഗനൈസേഷൻ ഒഫ് അമേരിക്കൻ സ്റ്റേറ്റ്സ് (ഒ.എ.എസ്.) ഇദ്ദേഹത്തെ അതിനിശിതമായി വിമർശിക്കുകയുണ്ടായി. ഇദ്ദേഹത്തിന്റെ ഭരണകാലത്ത് രാജ്യം സാമ്പത്തിക ഭദ്രത കൈവരിച്ചെങ്കിലും അഴിമതിയും സ്വജനപക്ഷപാതവും മൂലം കുപ്രസിദ്ധി നേടിയ ഭരണരീതികളുടെ കുരുക്കിൽപ്പെട്ട് യഥാർഥത്തിൽ ജനങ്ങൾ വീർപ്പുമുട്ടുകയാണുണ്ടായത്.

രണ്ടാം ലോകയുദ്ധകാലത്ത് അച്ചുതണ്ടു ശക്തികൾക്കെതി രായി യുദ്ധം പ്രഖ്യാപിച്ച ആദ്യത്തെ കരീബിയൻ രാജ്യമാ യിരുന്നു ഡൊമിനിക്കൻ റിപ്പബ്ളിക്ക്. യു.എസ്സിനുവേണ്ടുന്ന എല്ലാ വിധ യുദ്ധസഹായ സഹകരണങ്ങളും നല്കുവാൻ ട്രൂജില്ലോ സന്നദ്ധനായി.

1946-54 കാലയളവിൽ റിപ്പബ്ളിക്കും മറ്റു കരീബിയൻ രാജ്യങ്ങ ളുമായുള്ള ബന്ധം ശിഥിലമായി. 1946-ൽ ഹെയ് തിയിലെ ഭരണ കൂടം തന്റെ ഗവൺമെന്റിനെ മറിച്ചിടാൻ കരുനീക്കുന്നു എന്ന് ട്രൂജില്ലോ ആരോപിച്ചപ്പോൾ ഡൊമിനിക്കൻ റിപ്പബ്ളിക്ക് ഹെയ് തി വിരുദ്ധ കലാപകാരികൾക്ക് ഒത്താശകൾ പലതും ചെയ്തു കൊടുക്കുന്നു എന്ന പരാതിയുമായി ഹെയ് തി 'ഓർഗനൈസേഷൻ ഒഫ് അമേരിക്കൻ സ്റ്റേറ്റ്സി'നെ സമീപിച്ചു. 1960-ൽ വെനിസ്വേലൻ പ്രസിഡന്റിനെതിരെ നടന്ന വധശ്രമത്തിൽ ട്രൂജില്ലോയ്ക്ക് പങ്കുണ്ടെന്ന് തെളിയിക്കപ്പെട്ടതോടെ ഒ.എ.എസ്. റിപ്പബ്ളിക്കിനു മേൽ ശക്തമായ സാമ്പത്തിക ഉപരോധം ഏർപ്പെടുത്തി.

1961-ൽ ട്രൂജില്ലോ വധിക്കപ്പെട്ടു. തുടർന്ന് ഇദ്ദേഹത്തിന്റെ സഹോദരന്മാർ 1961 ന.-ൽ അധികാരം പിടിച്ചെടുക്കുവാൻ തീവ്ര ശ്രമം നടത്തിയെങ്കിലും പ്രസിഡന്റ് ബലേഗർ (1960-ൽ ട്രൂജില്ലോ ഇദ്ദേഹത്തെ പ്രസിഡന്റായി നിയമിച്ചിരുന്നു) ഈ നീക്കത്തെ ശക്തമായി എതിർത്തു. എന്നാൽ ബലേഗർ പ്രസിഡന്റായി തുടരുന്നതിനോടു പ്രതിപക്ഷ പാർട്ടികൾ യോജിച്ചില്ല. ബലേഗർ പ്രതിപക്ഷകക്ഷികളുമായി അനുരഞ്ജനാത്മകമായ ധാരണ ഉണ്ടാക്കിയതനുസരിച്ച് റിപ്പബ്ളിക്കിനു മേൽ ഒ.എ.എസ്. ഏർപ്പെടുത്തിയിരുന്ന ഉപരോധങ്ങൾ തീരുന്നതുവരെ ഇദ്ദേഹം തന്നെ പ്രസിഡന്റായി തുടരാൻ തീരുമാനമുണ്ടായി.

1962-ലെ പ്രസിഡന്റ് തെരഞ്ഞെടുപ്പിൽ യുവാൻ ബോഷ് വിജയം വരിച്ചു. അല്പകാലത്തിനുള്ളിൽത്തന്നെ ഇദ്ദേഹത്തിന്റെ നയങ്ങളോട് ജനങ്ങൾക്ക് എതിർപ്പും അതൃപ്തിയുമുണ്ടായി. ഇത് താമസിയാതെ ഒരു സൈനിക അട്ടിമറിയായി കലാശിക്കുകയും തത്ഫലമായി യുവാൻ ബോഷ് 1963 സെപ്.-ൽ പുറത്താക്കപ്പെടുകയും ചെയ്തു. കമ്യൂണിസ്റ്റുകാരോടുള്ള മൃദുവായ സമീപനവും തെറ്റായ സാമ്പത്തിക നയവുമാണ് ഇദ്ദേഹത്തിന്റെ പതനത്തിന് കാരണമായിത്തീർന്നത്. യുവാൻബോഷിന്റെ ജനാധിപത്യഗവൺമെന്റിനെ പുറത്താക്കിക്കൊണ്ട് അധികാരം പിടിച്ചെടുത്ത സൈനികത്തലവന്മാർ മൂന്ന് പേരടങ്ങിയ ഒരു സിവിലിയൻ ഭരണസഭയ്ക്ക് അധികാരം കൈമാറി. ഇവർക്കും സുഗമമായി ഭരിക്കാൻ കഴിഞ്ഞില്ല. ഒരു വിഭാഗം പട്ടാളക്കാർ 1965 ഏപ്രിലിൽ ഇവർക്ക് എതിരേ തിരിയുകയും ബോഷിനെ പ്രസിഡന്റായി പുനഃസ്ഥാപിക്കണമെന്ന് ആവശ്യപ്പെട്ടുകൊണ്ട് കലാപത്തിനു മുതിരുകയും ചെയ്തു. ഈ സംഭവം രാജ്യത്തെ ആഭ്യന്തര യുദ്ധത്തിലേക്ക് നയിച്ചു. കോൺസ്റ്റിറ്റ്യൂഷണലിസ്റ്റുകൾ എന്ന പേരിൽ അറിയപ്പെട്ട ഈ വിപ്ളവകാരികൾ ഭൂരിപക്ഷവും കമ്യൂണിസ്റ്റുകാരാണെന്ന അഭ്യൂഹം പരന്ന സാഹചര്യത്തിൽ ക്യൂബയെപ്പോലെ റിപ്പബ്ളിക്കും കമ്യൂണിസ്റ്റ് പാത പിന്തുടരുമോ എന്ന് സംശയിച്ച യു.എസ്. രാജ്യത്ത് സമാധാനം പുനഃസ്ഥാപിക്കുന്നതിനും കമ്യൂണിസ്റ്റുകാർ ഭരണം പിടിച്ചെടുക്കുന്നത് തടയുന്നതിനുമായി സൈന്യത്തെ അയച്ചു. 1965 മേയിൽ ഒ.എ.എസ്സിന്റെ സമാധാന സേനാംഗങ്ങൾ ഇടപെട്ട് രണ്ട് വിഭാഗങ്ങളേയുംകൊണ്ട് യുദ്ധവിരാമത്തിന് സമ്മതിച്ചതോടെ യു.എസ്. മറീനുകളെ റിപ്പബ്ളിക്കിൽനിന്നും പിൻവലിച്ചു. ഒ.എ.എസ്സിന്റെ മധ്യസ്ഥതയിൽ ഇരു വിഭാഗങ്ങളും തിരഞ്ഞെടുപ്പ് നടത്താനുള്ള ധാരണയിൽ എത്തിച്ചേർന്നു.

1966 ജൂണിലെ തെരഞ്ഞെടുപ്പിൽ സോഷ്യൽ ക്രിസ്ത്യൻ റിഫോർമിസ്റ്റ് പാർട്ടിയിലെ ബലേഗർ പ്രസിഡന്റായി തെരഞ്ഞെടു ക്കപ്പെട്ടു. പ്രസിഡന്റായി ദീർഘകാലം ഭരിച്ച ഇദ്ദേഹം സമ്പദ് ഘടനയെ ശക്തിപ്പെടുത്തുന്നതിലും ഭരണപരമായ സുസ്ഥിരത യുണ്ടാക്കുന്നതിലും വിജയിച്ചു. 1970-കളിൽ ലോകവിപണിയിലു ണ്ടായ പഞ്ചസാരയുടെ വിലയിടിവ് റിപ്പബ്ളിക്കിന്റെ സമ്പദ്ഘടനയെ പ്രതികൂലമായി ബാധിച്ചു. റിപ്പബ്ളിക്കിന്റെ വികസനം ഇതു മൂലം മുരടിക്കുവാനിടയായി; ജനജീവിതം ദുസ്സഹമായിത്തീർന്നു. 1978-ലെ തെരഞ്ഞെടുപ്പിൽ ജനങ്ങളുടെ വികാരം ബലേഗറിനെതിരേയുള്ള പ്രതിഷേധ വോട്ടായി രൂപപ്പെട്ടു. തെരഞ്ഞെടുപ്പിൽ ഡൊമിനിക്കൻ റവല്യൂഷനറി പാർട്ടി(പി.ആർ.ഡി.)യുടെ ഗുസ്മാൻ വിജയിച്ചു.

1982-ൽ പി.ആർ.ഡി.യിലെ ബ്ളാൻകോ പ്രസിഡന്റായി തെരഞ്ഞെടുക്കപ്പെട്ടു. ബലേഗർ 1986-ലും 90-ലും 94-ലും വീണ്ടും തെരഞ്ഞെടുക്കപ്പെട്ടു. രാജ്യത്തിന്റെ സാമ്പത്തികസ്ഥിതി മെച്ചപ്പെടുത്താൻ ഇക്കാലം മുതലുള്ള ഗവൺമെന്റുകൾ ശ്രദ്ധവച്ചു. സാമൂഹിക-സാംസ്കാരികരംഗത്തും രാജ്യം ചില നേട്ടങ്ങൾ കൈവരിക്കുകയുണ്ടായി. 

ഫലഭൂയിഷ്ഠങ്ങളായ താഴ് വരകളും, നിബിഡവനങ്ങൾ നിറഞ്ഞ പർവതപംക്തികളും ഡൊമിനിക്കൻ റിപ്പബ്ളിക്കിന്റെ ഭൂപ്രകൃതിക്കു വൈവിധ്യം നല്കുന്നു. വർഷത്തിലുടനീളം അനുഭവപ്പെടുന്ന ഊഷ്മളമായ കാലാവസ്ഥ ഈ ദ്വീപ രാഷ്ട്രത്തെ കരീബിയൻ മേഖലയിലെ പ്രധാന വിനോദസഞ്ചാരകേന്ദ്രമായി വികസിപ്പിച്ചിരിക്കുന്നു. ഭൂപ്രകൃതിയെ നിത്യഹരിതാഭമാക്കുന്ന മധ്യപർവതശ്യംഖലയും അനുബന്ധ മലനിരകളുമാണ് മറ്റൊരു പ്രത്യേകത. അക്ഷാംശീയമായ മിതോഷ്ണ മേഖലാസ്ഥാനത്തിന് വിപരീതമായി ഇവിടെ അനുഭവപ്പെടുന്ന പ്രസന്നമായ കാലാവസ്ഥ ഡൊമിനിക്കൻ റിപ്പബ്ളിക്കിന്റെ കാർഷിക സമ്പദ്ഘടനയെ പരിപോഷിപ്പിക്കുന്നതിൽ നിർണായക പങ്കുവഹിക്കുന്നു.

പർവതനിരകളുടേയും മലനിരകളുടേയും നാടാണ് ഡൊമിനിക്കൻ റിപ്പബ്ളിക്ക്. റിപ്പബ്ളിക്കിന്റെ വ.പടിഞ്ഞാറുനിന്നാരംഭിച്ച് രാജ്യത്തിന്റെ മധ്യഭാഗത്തു കൂടി കടന്ന് തെ.കിഴക്കൻ മേഖലയി ലേക്കു വ്യാപിക്കുന്ന മധ്യപർവത പംക്തിയാണ് ഡൊമിനിക്കൻ റിപ്പബ്ളിക്കിലെ ഏറ്റവും വലിയ പർവത ശൃംഖല. ഈ പർവതനിരയിലെ 3197 കി.മീ. ഉയരമുള്ള പികോഡുറേറ്റ് (Pico Durate) വെസ്റ്റിൻഡീസിലെ തന്നെ ഏറ്റവും ഉയരം കൂടിയ കൊടുമുടിയായാണ്. ലപെലോന (3176 മീ.), യാക്യു (2995 മീ.), ലൊമഡെൽ മകോ (2286 മീ.) എന്നിവയാണ് ഈ പർവതനിരയിലെ ശ്രദ്ധേയമായ മറ്റു കൊടുമുടികൾ. മധ്യപർവതനിരയുടെ തെ.കിഴക്കൻ മേഖലയിൽ താരതമ്യേന ഉയരം കുറഞ്ഞ നിരവധി മലനിരകൾ കാണാം. സീയെറാ ദെ നീബാ (Sierra de Neiba), സീയെറാ ദെ ബാരൂകോ (Siera de Baoruco) എന്നിവയാണ് ഇവയിൽ പ്രധാനം. കൾ ദെ ബാക് (Cal de Bac) എന്ന സമതലം ഇവയെ തമ്മിൽ വേർതിരിക്കുന്നു. രാജ്യത്തെ ഏറ്റവും വലിയ ഉപ്പുതടാകമായ എന്റിക്വില്ലൊ (Enriquillo) സ്ഥിതിചെയ്യുന്നതും ഇവിടെയാണ്. സമുദ്രനിരപ്പിൽ നിന്ന് 44 മീ. ഉയരത്തിൽ സ്ഥിതിചെയ്യുന്ന ഈ തടാകത്തിന് 520 ച.കി.മീ. വിസ്തൃതിയുണ്ട്.

ഡൊമിനിക്കൻ റിപ്പബ്ളിക്കിലെ ഒരു പ്രധാന ഭൂപ്രദേശമാണ് രാജ്യത്തിന്റെ വ.പടിഞ്ഞാറൻ മേഖലയിലെ സിബാഒ. പൈൻ മരങ്ങൾ സമൃദ്ധമായി വളരുന്ന മധ്യപർവതനിരയുടെ വടക്കൻ ചരിവുകളും ചുണ്ണാമ്പുകല്ല്, ഷേയിൽ എന്നിവയുടെ നിക്ഷേപങ്ങളാൽ സമ്പന്നമായ തെക്കൻ മേഖലയും ഈ മേഖലയെ തമ്മിൽ വേർതിരിക്കുന്ന വിസ്തൃതമായ താഴ് വരകളും ഉൾപ്പെടുന്നതാണ് സിബാഒ. രാജ്യത്തെ പ്രധാന കാർഷികോത്പാദന മേഖലകളിൽ ഒന്നു കൂടിയാണിത്. സിബാഒയുടെ പൂർവമധ്യമേഖല വീഗാ റിയൽ (Vega real) എന്ന പേരിൽ അറിയപ്പെടുന്നു. കൃഷിക്ക് തികച്ചും അനുയോജ്യമായ പശിമരാശി മണ്ണിനാൽ സമ്പുഷ്ടമായ വീഗാ റിയൽ പ്രദേശം കരീബിയൻ മേഖലയിലെ ഒരു മുഖ്യ കാർഷികോത്പാദന-വിപണന കേന്ദ്രം കൂടിയാണ്. താരതമ്യേന മലനിരകൾ കുറഞ്ഞ സമതല പ്രദേശമാണ് രാജ്യത്തിന്റെ കിഴക്കൻ മേഖല. കരിമ്പാണ് ഇവിടത്തെ പ്രധാന കൃഷി.

ഉഷ്ണമേഖലാ തീരദേശ കാലാവസ്ഥ അനുഭവപ്പെടുന്ന രാജ്യ മാണ് ഡൊമിനിക്കൻ റിപ്പബ്ളിക്ക്. ഗ്രീഷ്മത്തിലാണ് ഏറ്റവും കൂടു തൽ മഴ ലഭിക്കുന്നത്. മേയിൽ ആരംഭിക്കുന്ന കാലവർഷം ന. വരെ നീണ്ടുനില്ക്കുന്നു. രാജ്യത്തിന്റെ കിഴക്കൻ മേഖലയെ അപേക്ഷിച്ച് വടക്കൻ മേഖലയിലാണ് ഏറ്റവും കൂടുതൽ മഴ ലഭിക്കുന്നത്. വാർഷിക വർഷപാതത്തിന്റെ ശ.ശ. 14 മി.മീ. ജൂൺ-ന. കാലയളവിൽ ഇവിടെ ചുഴലിക്കൊടുങ്കാറ്റുണ്ടാകാറുണ്ട്. ശ.ശ. താപനില: ജനു. 23.9 °C; ജൂല.27.2 °C.

ജൈവ വൈവിധ്യത്തിന്റെ സമന്വയ മാതൃകയ്ക്ക് ഉത്തമോ ദാഹരണമാണ് ഡൊമിനിക്കൻ റിപ്പബ്ളിക്. ഭാഗികമായി വരണ്ട കാലാവസ്ഥ അനുഭവപ്പെടുന്ന ദെ സംക് മേഖലയിൽ സമൃദ്ധമായി കുറ്റിച്ചെടികളും മുൾച്ചെടികളും വളരുമ്പോൾ മറ്റു ഭൂപ്രദേശങ്ങളിൽ സാവന്ന മാതൃകയിലുള്ള സസ്യപ്രകൃതിയും ഇടതൂർന്ന മഴക്കാടുകളുമാണുള്ളത്. പർവതങ്ങളുടേയും മലനിരകളുടേയും ചരിവുകളിൽ മഹാഗണി, ലോഗ് വുഡ്, പൈൻ തുടങ്ങിയ വൃക്ഷങ്ങൾ സമൃദ്ധമായി വളരുന്നു. സമീപകാലത്തുണ്ടായ വന നശീകരണം സസ്യസമ്പത്തിന്റെ ശോഷണത്തിനു കാരണമായിട്ടുണ്ട്. മൊത്തം ഭൂഭാഗത്തിന്റെ 32.7 ശ.മാ. വനഭൂമിയാണ്.

പർവത പ്രദേശങ്ങളിൽ വിവിധയിനം ഉരഗങ്ങൾ, മുയൽ, അണ്ണാൻ, എലി എന്നിവയ്ക്കു പുറമേ അപൂർവയിനം പക്ഷിവർഗങ്ങളേയും കാണാം. ഫ്ളമിംഗോ (Flamingo) എന്ന പക്ഷിവർഗം ഡൊമിനിക്കൻ ജന്തുലോകത്തിന്റെ പ്രത്യേകതയാകുന്നു.

അതിസങ്കീർണമാണ് ഡൊമിനിക്കൻ ജനസമൂഹം. യൂറോപ്യൻ കുടിയേറ്റക്കാരിൽ പ്രമുഖ വിഭാഗമായ സ് പാനിഷ് വംശജരും ആഫ്രിക്കൻ കറുത്ത വർഗക്കാരും അവരുടെ പിൻഗാമികളുമായി ഇടകലർന്ന ഒരു സങ്കരവർഗമാണ് ഡൊമിനിക്കൻ റിപ്പബ്ളിക്കിന്റെ ജനസമൂഹം. ജനസംഖ്യയിൽ 73 ശ.മാ. സങ്കരവംശജരും, 11 ശ.മാ. ആഫ്രിക്കൻ വംശജരും, 16 ശ.മാ. യുറോപ്യൻ വംശജരുമാണ്. ഹെയ്തിയൻ കുടിയേറ്റക്കാരാണ് ഡൊമിനിക്കൻ റിപ്പബ്ളിക്കിലെ ഏറ്റവും ചെറിയ ന്യൂനപക്ഷം.

സ്പാനിഷ് സാംസ്കാരിക പൈതൃകത്തിൽ അധിഷ്ഠിതമാണ് റിപ്പബ്ളിക്കിന്റെ ജനജീവിതം. ഗ്രാമീണരിൽ ഭൂരിഭാഗവും കാർഷിക സമൂഹങ്ങളായി ജീവിക്കുന്നു. പരമ്പരാഗത ജീവിതശൈലി ഇവ രുടെ പ്രത്യേകതയാണ്. ഗ്രാമീണരിൽ ഭൂരിഭാഗത്തിനും സ്വന്തമായി കൃഷിഭൂമിയുണ്ട്. ഇടുങ്ങിയ കൃഷിഭൂമിയിൽ ഉത്പാദിപ്പിക്കുന്ന കാർഷികോത്പന്നങ്ങൾ ഗാർഹികോപയോഗത്തിനു ശേഷമുള്ളത് വിപണനം ചെയ്യുന്നു. കുടിയായ്മ സമ്പ്രദായവും നിലവിലുണ്ട്. വൻകിട മുതലാളിമാരുടെ കരിമ്പ്, കാപ്പി, കൊക്കോ തോട്ടങ്ങളിൽ പണിയെടുക്കുന്ന കർഷകത്തൊഴിലാളികളേയും ഇവിടെ കാണാം. ഓലമേഞ്ഞ ചെറു കുടിലുകളിലാണ് ചെറുകിട കർഷകത്തൊഴിലാളികൾ താമസിക്കുന്നത്. ഗവൺമെന്റ് പദ്ധതിപ്രകാരം ഇവർക്ക് ആധുനിക രീതിയിലുള്ള കോൺക്രീറ്റ് കെട്ടിടങ്ങൾ നിർമിച്ചു നല്കുന്നുണ്ട്.

നഗരവാസികളിൽ 30 ശ.മാ.വും തലസ്ഥാനനഗരമായ സാന്റോ ഡൊമിൻഗോയിൽ വസിക്കുന്നു. ഇവരിൽ ഭൂരിഭാഗവും ഫാക്ടറികളിലും ഗവ. സ്ഥാപനങ്ങളിലുമാണ് ജോലിചെയ്യുന്നത്. ടൂറിസം മേഖലയെ ആശ്രയിച്ചു ജീവിക്കുന്നവരും കുറവല്ല. സ്പാനിഷ് മാതൃകയിൽ നിർമിച്ച പഴക്കംചെന്ന കെട്ടിടങ്ങളാണ് ഡൊമിനിക്കൻ നഗരത്തിന്റെ മറ്റൊരു പ്രത്യേകത. നഗരവാസി കളിൽ ഭൂരിഭാഗവും പാശ്ചാത്യരീതിയിലുള്ള വസ്ത്രങ്ങളും ആഭര ണങ്ങളും ധരിക്കുക പതിവാണ്. ഡൊമിനിക്കൻ റിപ്പബ്ളിക്കിന്റെ വ്യവസായിക മേഖല 'ഫ്രീ സോൺ' അഥവാ 'ഫ്രീ ട്രേഡ് സോൺ' എന്നറിയപ്പെടുന്നു. ജനസംഖ്യയിൽ നല്ലൊരു ശ.മാ. ഖനന-വ്യവസായ മേഖലകളിൽ തൊഴിൽ ചെയ്യുന്നു.

സമ്പന്നമായൊരു സാംസ്കാരിക പൈതൃകത്തിനുടമകളാണ് ഡൊമിനിക്കൻ ജനത. രാജ്യത്തിന്റെ ചരിത്രം, ദേശീയത, സാംസ് കാരിക പൈതൃകം തുടങ്ങിയവയെ സംബന്ധിച്ച് തീവ്രമായ അവബോധമുള്ളവരാണ് ഡൊമിനിക്കൻ ജനത. രാജ്യത്തിന്റെ യശസ് ഉയർത്തിപ്പിടിക്കുന്ന നിരവധി ചരിത്രസ്മാരകങ്ങളും മ്യൂസിയങ്ങളും ഡൊമിനിക്കൻ റിപ്പബ്ളിക്കിൽ കാണാം. കൊളംബസിന്റെ ആഗമനത്തിന്റെ 500-ാം വാർഷികാഘോഷത്തിന്റെ ഭാഗമായി 1992-ൽ സ്ഥാപിച്ച കൊളംബസ് ലൈറ്റ് ഹൗസ് പ്രസിദ്ധമാണ്. 'മ്യൂസിയം ഒഫ് ദ് ഡൊമിനിക്കൻ മെൻ', 'മ്യൂസിയം ഒഫ് ദ ഹോം', 'കാമ്പസ് റിയൽസ്'എന്നിവ രാജ്യത്തിന്റെ സാംസ്കാരിക പൈതൃകത്തിലേക്ക് വെളിച്ചം വീശുന്ന പുരാവസ്തു ശേഖരത്താൽ സമ്പന്നമാണ്. സാന്റോ ഡൊമിൻഗോയിലെ റോമൻ കാത്തലിക് കതീഡ്രൽ, കതീഡ്രൽ ബാസിലിക്ക മെനൊൻ ഡിസാന്റോമറിയ, പ്രിമാ ഡാഡീ അമേരിക്ക എന്നിവയാണ് പ്രമുഖ ചരിത്രമന്ദിരങ്ങൾ.

1954-ൽ റോമൻ കത്തോലിക്കാമതത്തെ ഡൊമി നിക്കൻ റിപ്പബ്ളിക്കിന്റെ ദേശീയ മതമായി പ്രഖ്യാപിച്ചു. ജനസംഖ്യ യിൽ 95 ശ.മാ.വും റോമൻ കത്തോലിക്കാ വിഭാഗക്കാരായ ക്രൈസ്തവരാണ്. ശേഷിക്കുന്നവരിൽ ബാപ്റ്റിസ്റ്റ്, ഇവാഞ്ചലിക്കൻ, സെവൻത് ഡേ അഡ്വന്റിസ്റ്റ് എന്നീ വിഭാഗങ്ങൾ ഉൾപ്പെടുന്നു. രാജ്യത്തിന്റെ ഉൾനാടുകളിൽ ആഫ്രിക്കൻ ഗോത്രപാരമ്പര്യത്തിൽ അധിഷ്ഠിതമായ പ്രാകൃത മതങ്ങളിൽ വിശ്വസിക്കുന്നവരും അവശേഷിക്കുന്നുണ്ട്. രാജ്യത്തിന്റെ രാഷ്ട്രീയ നയരൂപവത്കരണത്തിലും നിയമ നിർമ്മാണത്തിലും മതസ്ഥാപനങ്ങൾക്ക് നിർണായക സ്വാധീനമാണുള്ളത്

പ്രാഥമിക വിദ്യാഭ്യാസം നിർബന്ധിതവും സൗജന്യവുമായ ഡൊമിനിക്കൻ റിപ്പബ്ളിക്കിൽ ജനസംഖ്യയുടെ 80 ശ.മാ.വും സാക്ഷരരാണ്. ഗവൺമെന്റുടമസ്ഥതയിലും ഗവൺ മെന്റിന്റെ ധനസഹായത്താൽ സ്വകാര്യമേഖലയിൽ പ്രവൃത്തി ക്കുന്നതുമായ നിരവധി വിദ്യാഭ്യാസ സ്ഥാപനങ്ങൾ റിപ്പബ്ളിക്കിലുണ്ട്. 1995-96-ലെ കണക്കനുസരിച്ച് 1.4 ദശലക്ഷം വിദ്യാർത്ഥികൾ പ്രാഥമികതലത്തിലും 2,63,236 വിദ്യാർത്ഥികൾ സെക്കൻഡറിതലത്തിലും പഠിക്കുന്നു. നാലു പൊതു സർവകലാശാലകളെ കൂടാതെ മൂന്ന് റോമൻ കാത്തലിക് സർവകലാശാലകൾ, മൂന്ന് സാങ്കേതിക സർവകലാശാലകൾ എന്നിവയും മറ്റ് ആറ് ഉന്നത വിദ്യാഭ്യാസ സ്ഥാപനങ്ങളും രാജ്യത്തിന്റെ ഉന്നത വിദ്യാഭ്യാസരംഗത്ത് സേവനം അനുഷ്ഠിക്കുന്നുണ്ട്.

ഒരു കാർഷിക രാജ്യമാണ് ഡൊമിനിക്കൻ റിപ്പബ്ളിക്. ജനസംഖ്യയുടെ 40 ശ.മാ.വും കാർഷികമേഖലയിൽ ജോലി ചെയ്യുന്നു. 1997-ൽ മൊത്തം ഉത്പാദനത്തിന്റെ 12 ശ.മാ. കാർഷികമേഖലയിൽ നിന്നു ലഭിച്ചു. ഗവൺമെന്റു നിയന്ത്രണത്തിലും സ്വകാര്യമേഖലയിലുമായി നിരവധി കൃഷിയിടങ്ങളും തോട്ടങ്ങളും ഡൊമിനിക്കൻ റിപ്പബ്ളിക്കിലുണ്ട്. വളക്കൂറുള്ള വിസ്തൃത താഴ് വരകളും സമതലപ്രദേശങ്ങളുമാണ് രാജ്യത്തെ പ്രധാന കൃഷിയിടങ്ങളായി വികസിച്ചിട്ടുള്ളത്. കരിമ്പാണ് മുഖ്യ കൃഷി. ഇതിനു പുറമേ കൊക്കോ, ബീൻസ്, കാപ്പി, വാഴപ്പഴം, നെല്ല്, പുകയില, ചോളം, തക്കാളി എന്നിവയും ഇവിടെ വ്യാവസായികാടിസ്ഥാനത്തിൽ ഉത്പാദിപ്പിക്കുന്നു. പഞ്ചസാരയാണ് മുഖ്യ കയറ്റുമതി ഉത്പന്നം.

കന്നുകാലി വളർത്തലിൽ മുന്നിട്ടുനില്ക്കുന്ന കരീബിയൻ രാജ്യങ്ങളിൽ ഒന്ന് കൂടിയാണ് ഡൊമിനിക്കൻ റിപ്പബ്ളിക്. കന്നു കാലി സമ്പത്ത്: കന്നുകാലി 2.43 ദശലക്ഷം; പന്നി 9,50,000; ആട് 5,70,000; കോഴി 43 ദശലക്ഷം.

ഭൂവിസ്തൃതിയുടെ 32.7 ശ.മാ. വനമാണ്. 1960 മുതൽ വന സംരക്ഷണത്തിനുവേണ്ടി ഗവൺമെന്റ് നിരവധി പദ്ധതികൾ ആവിഷ്കരിച്ചു നടപ്പിലാക്കി വരുന്നുണ്ട്. മഹാഗണി, ചന്ദനം, പൈൻ, സിഡാർ എന്നിവയാണ് മുഖ്യ വനവൃക്ഷങ്ങൾ.

ഡൊമിനിക്കൻ റിപ്പബ്ളിക്കിന്റെ മത്സ്യബന്ധന വ്യവസായം പ്രായേണ അവികസിതമാണ്. ആഴക്കടൽ മത്സ്യബന്ധന സാമഗ്രികളുടെ അപര്യാപ് തത, വൻതോതിൽ മത്സ്യം ശീതീകരിച്ചു സൂക്ഷിക്കുവാനുള്ള സാങ്കേതിക വിദ്യയുടേയും മറ്റും അഭാവം എന്നിവ രാജ്യത്തിന്റെ മത്സ്യ വ്യവസായത്തെ പ്രതികൂലമായി ബാധിക്കുന്നു. മത്തി, ചൂര, ബോണിറ്റോ, സ്റ്റാപ്പർ എന്നിവയാണ് ഇവിടെ നിന്നു ലഭിക്കുന്ന പ്രധാന മത്സ്യങ്ങൾ.

ബോക് സൈറ്റാണ് ഡൊമിനിക്കൻ റിപ്പബ്ളിക്കിന്റെ പ്രധാന ഖനിജം. ബോക്സൈറ്റിനു പുറമേ ഇരുമ്പ്, സ്വർണം, വെള്ളി എന്നീ ലോഹങ്ങളുടെ അയിരുകളും ഇവിടെ നിന്ന് വ്യാവസായി കാടിസ്ഥാനത്തിൽ ഖനനം ചെയ്യുന്നുണ്ട്. ഉത്പാദനം: ബോക് സൈറ്റ് 1,67,800 ടൺ (1988), ഫെറോനിക്കൽ 58,313 ടൺ (1992).

പഞ്ചസാര ശുദ്ധീകരണമാണ് ഡൊമിനിക്കൻ റിപ്പബ്ളിക്കിലെ മുഖ്യ വ്യവസായം. 1990-കളിൽ പ്രതിവർഷം 93,500 മെട്രിക് ടൺ പഞ്ചസാര ഉത്പാദിപ്പിക്കപ്പെട്ടിരുന്നതായി കണക്കുകൾ സൂചി പ്പിക്കുന്നു. മദ്യം, മൊളാസസ്, സിമന്റ്, പുകയില ഉത്പന്നങ്ങൾ, സംസ്കരിക്കപ്പെട്ട ഗോതമ്പ്, അരി എന്നിവയാണ് മറ്റ് ഉത്പന്ന ങ്ങൾ.

1994-ൽ അസംസ്കൃത വസ്തുക്കൾ സ്വന്തമായി ഇറക്കുമതി ചെയ്യാൻ അനുവദിക്കപ്പെട്ടിരുന്ന 38 സ്വതന്ത്ര വ്യാവസായിക മേഖലകൾ ഡൊമിനിക്കൻ റിപ്പബ്ളിക്കിൽ ഉണ്ടായിരുന്നു. ഈ മേഘ ലയ്ക്ക് സർക്കാർ നിരവധി നികുതി ഇളവുകൾ അനുവദിച്ചിരുന്നു. 1995-ൽ പരിസരമലിനീകരണം ഉണ്ടാക്കുന്നതും ആയുധ നിർമാ ണവും ഒഴികെയുള്ള മേഖലകളിൽ 100 ശ.മാ. വിദേശ നിക്ഷേപം അനുവദിക്കപ്പെട്ടു. 1997-ലെ കണക്കനുസരിച്ച് റിപ്പബ്ളിക്കിന് 4,239 ദശലക്ഷം യു.എസ്. ഡോളർ കടബാദ്ധ്യതയുണ്ട്.

അസംസ്കൃത പഞ്ചസാര, മൊളാസസ്, കാപ്പി, കൊക്കോ, പുകയില, ഫെറോനിക്കൽ, സ്വർണം, വെള്ളി എന്നിവ മുഖ്യ കയറ്റുമതി ഉത്പന്നങ്ങളിൽപ്പെടുന്നു. പ്രകൃതി എണ്ണയ്ക്കും, അനുബന്ധ ഉത്പന്നങ്ങൾക്കും പുറമേ കൽക്കരി, ആഹാരപദാർഥങ്ങൾ, ഗോതമ്പ് എന്നിവയാണ് പ്രധാന ഇറക്കുമതി വിഭവങ്ങൾ. അമേരിക്ക, ജർമനി, കാനഡ, ബെൽജിയം, മെക് സിക്കോ, വെനിസ്വേല, ജപ്പാൻ എന്നിവയാണ് റിപ്പബ്ളിക്കുമായി വ്യാപാരബന്ധമുള്ള രാജ്യങ്ങൾ. യു.എൻ., ഒ.എ.എസ്.; ഇന്റർ അമേരിക്കൻ ഡെവലപ്മെന്റ് ബാങ്ക്, എ.സി.എസ്.; ഐ.ഒ.എം., ഇ.യു. എന്നിവയിലെ അംഗരാഷ്ട്രം കൂടിയാണ് ഡൊമിനിക്കൻ റിപ്പബ്ളിക്.

1996-ലെ കണക്കനുസരിച്ച് ഡൊമിനിക്കൻ റിപ്പബ്ളിക്കിൽ 12,600 കി.മീ. റോഡുകളുണ്ടായിരുന്നു. 757 കി.മീ. മാത്രം ദൈർഘ്യമുള്ള ഒരു റെയിൽവേ ശൃംഖലയും റിപ്പബ്ളിക്കിലുണ്ട്. സാന്റോ ഡൊമിൻഗോ, പോർട്ടോ പ്ളാറ്റ (Puerto plata), ലറൊമാന എന്നിവിടങ്ങളിൽ അന്താരാഷ്ട്ര വിമാനത്താവളങ്ങൾ പ്രവർത്തിക്കുന്നു. 1995-ൽ വ്യോമഗതാഗത മേഖല പൂർണമായും സ്വകാര്യവത്കരിച്ചു. സാന്റോ ഡൊമിൻഗോ, പോർട്ടോ പ്ളാറ്റോ, ലാറൊമാന, ഹയ്ന എന്നിവ രാജ്യത്തെ ഒന്നാംകിട തുറമുഖങ്ങളാണ്.

997-ലെ റിപ്പോർട്ടനുസരിച്ച് 7,09,200 ടെലിഫോൺ കണക്ഷനുകൾ അനുവദിച്ചിരുന്നു. മൊത്തം മൊബൈൽ ഫോൺ ഉപഭോക്താക്കളുടെ എണ്ണം ഈ കാലയളവിൽ 1,30,000 ആയി വർദ്ധിച്ചു. 1999-ൽ 25,000-ൽ അധികം ഇന്റർനെറ്റ് ഉപഭോക്താക്കൾ ഡൊമിനിക്കൻ റിപ്പബ്ളിക്കിലുണ്ടായിരുന്നു. 215-ൽ അധികം പോസ്റ്റ് ഓഫീസുകളും (1995) റിപ്പബ്ളിക്കിലുണ്ട്.

രണ്ട് ഗവൺമെന്റ് നിയന്ത്രിത സ്റ്റേഷനുകൾ ഉൾപ്പെടെ 170 പ്രക്ഷേപണ നിലയങ്ങൾ ഡൊമിനിക്കൻ റിപ്പബ്ളിക്കിന്റെ വാർത്താ വിനിമയ രംഗത്ത് പ്രവർത്തിക്കുന്നു. 1996-ലെ കണക്കനുസരിച്ച് 75,000 ടെലിവിഷൻ ഉപഭോക്താക്കൾ ഡൊമിനിക്കൻ റിപ്പബ്ളിക്കി ലുണ്ടായിരുന്നു. മൊത്തം 2,64,000-ൽ അധികം കോപ്പികൾ സർക്കുലേഷനുള്ള പതിനൊന്ന് ദിനപത്രങ്ങളും ഇവിടെനിന്ന് പ്രസി ദ്ധീകരിക്കുന്നുണ്ട്.

ഒരു ഭരണഘടനാധിഷ്ഠിത പരമാധികാര രാഷ്ട്രമാണ് ഡൊമിനിക്കൻ റിപ്പബ്ളിക്. 1966-ൽ നിലവിൽ വന്ന ഭരണഘടന പ്രകാരം പ്രസിഡന്റാണ് രാഷ്ട്രത്തലവൻ. എക്സിക്യൂട്ടീവിന്റെ അധിപനും പ്രസിഡന്റ് തന്നെ. 1994-ലെ ഭരണഘടനാ ഭേദഗതി അനുസരിച്ച് ഒരാൾക്ക് ഒരിക്കൽ മാത്രമേ പ്രസിഡന്റാകാൻ കഴിയൂ. 30 അംഗ സെനറ്റും 149 അംഗ ചേംബർ ഒഫ് ഡെപ്യൂട്ടികളും ഉൾപ്പെടുന്നതാണ് നിയമനിർമ്മാണസഭ. പ്രസിഡന്റിന്റേയും നിയമ നിർമ്മാണസഭയുടേയും കാലാവധി നാലു വർഷമാണ്. 18 വയസ്സ് പൂർത്തിയായവർക്കും 18-നു താഴെ പ്രായമുള്ള വിവാഹിതർക്കും വോട്ടവകാശമുണ്ട്.

ഭരണസൗകര്യാർഥം രാജ്യത്തെ 29 പ്രവിശ്യകളായും ഒരു ദേശീയ ജില്ലയായും വിഭജിച്ചിരിക്കുന്നു. പ്രസിഡന്റ് നിയമിക്കുന്ന ഗവർണർമാരാണ് പ്രവിശ്യകളുടെ ഭരണാധികാരികൾ. പ്രവിശ്യകളേയും ദേശീയ ജില്ലയേയും യഥാക്രമം 18 മുനിസിപ്പൽ ജില്ലകളും 72 മുനിസിപ്പാലിറ്റികളുമായി വിഭജിച്ചിരിക്കുന്നു. തെരഞ്ഞെടുക്കപ്പെടുന്ന കൗൺസിലുകളാണ് ഇവയുടെ ഭരണനിർവഹണസമിതികൾ.

സുപ്രീംകോടതിയാണ് രാജ്യത്തെ പരമോന്നത നീതിന്യായപീഠം. സുപ്രീംകോടതിക്കു കീഴിൽ അപ്പീൽ, ജില്ലാ, പ്രവിശ്യാ കോടതികൾ പ്രവർത്തിക്കുന്നു. സെനറ്റാണ് സുപ്രീംകോടതി പ്രസിഡന്റിനേയും 8 ജഡ്ജിമാരേയും തെരഞ്ഞെടുക്കുന്നത്. 1924-ൽ ഇവിടെ വധശിക്ഷ നിറുത്തലാക്കി.


</doc>
<doc id="55125" url="https://ml.wikipedia.org/wiki?curid=55125" title="കോസ്റ്റ റീക്ക">
കോസ്റ്റ റീക്ക

മദ്ധ്യ അമേരിക്കയിലെ ഒരു രാജ്യമാണ് കോസ്റ്റ റീക്ക (ഔദ്യോഗികമായി റിപ്പബ്ലിക് ഓഫ് കോസ്റ്റ റീക്ക). സ്പാനിഷ്‌ വാക്കായ "കോസ്റ്റ റിക്കയുടെ" അർത്ഥം "സമ്പന്ന തീരം" അഥവാ "റിച്ച് കോസ്റ്റ്" എന്നാണ്‌. ഈ രാജ്യം ശാന്ത സമുദ്രത്തിനും കരീബിയൻ കടലിനുമിടക്ക്‌ സ്ഥിതിചെയ്യുന്നു. വടക്ക് നിക്കരാഗ്വ, കിഴക്കും തെക്കും പനാമ, പടിഞ്ഞാറും തെക്കും ശാന്തസമുദ്രം, കിഴക്ക് കരീബിയൻ കടൽ എന്നിയുമായി അതിർത്തി പങ്കിടുന്നു. സാൻ ഹോസെ ആണ് തലസ്ഥാനം. 51,100 ചതുരശ്ര കിലോമീറ്റർ വിസ്തൃതിയുള്ള ഈ രാജ്യത്തുലെ ജനസംഖ്യ ഏകദേശം 4,133,884 ആണ്.

ഭരണഘടനാപരമായി സൈന്യത്തെ പൂർണമായും പിരിച്ചുവിട്ട ആദ്യ രാജ്യമാണ് കോസ്റ്റ റീക്ക. 1949ലായിരുന്നു ഈ പിരിച്ചുവിടൽ. ലോകത്തെ ഏറ്റവും പഴ 22 ജനാധിപത്യരാഷ്ട്രങ്ങളുടെ പട്ടികയിൽപ്പെട്ട ഏക ലാറ്റിനമേരിക്കൻ രാജ്യമാണ് കോസ്റ്റ റീക്ക മാനവ വികസന സൂചികയിൽ കോസ്റ്റ റീക്ക ലാറ്റിനമേരിക്കൻ രാജ്യങ്ങളിൽവച്ച് ഏറ്റവും ഉയർന്ന സ്ഥാനത്താണ്. 2011ലെ കണക്കനുസരിച്ച് ലോകത്ത് 69ആമതും. 


</doc>
<doc id="55144" url="https://ml.wikipedia.org/wiki?curid=55144" title="ഹെയ്റ്റി">
ഹെയ്റ്റി

ഹെയ്റ്റി (ഔദ്യോഗികമായി റിപ്പബ്ലിക് ഓഫ് ഹെയ്റ്റി) ഒരു കരീബിയൻ രാജ്യമാണ്. ഡൊമനിക്കൻ റിപ്പബ്ലിക്കിനോടൊപ്പം ഗ്രേറ്റർ ആന്റിലെസിലെ ഹിസ്പാനിയോള ദ്വീപിലാണ് ഈ രാജ്യം സ്ഥിതി ചെയ്യുന്നത്. 27,750 ചതുരശ്ര കിലോമീറ്റർ ആണ് ഈ രാജ്യത്തിലെ ജനസംഖ്യ ഏകദേശം 8,706,497 ആണ്. പോർട്ട്-ഔ-പ്രിൻസ് ആണ് തലസ്ഥാനം. 

കരീബിയിനിലെ ആദ്യ സ്വതന്ത്ര രാജ്യമാണ് ഹെയ്റ്റി. അടിമകളുടെ വിപ്ലവത്തിലൂടെ സ്വാതന്ത്ര്യം നേടിയ ഒരേയൊരു രാജ്യം എന്ന പദവിയും ഹെയ്റ്റിക്കുണ്ട്. ഫ്രഞ്ച് പ്രാധാനഭാഷയായ ഒരേയൊരു കരീബിയൻ രാജ്യവും രണ്ട് നോർത്ത് അമേരിക്കൻ രാജ്യങ്ങളിൽ ഒന്നുമാണ് ഹെയ്റ്റി (കാനഡയാണ് മറ്റേത്).


</doc>
<doc id="55180" url="https://ml.wikipedia.org/wiki?curid=55180" title="കയറ്റുകുട്ട">
കയറ്റുകുട്ട

പഴയകാലത്ത് വളരെയധികം ഉപയോഗിച്ചിരുന്ന ഒരു ജലസേചന ഉപകരണമാണ്‌ കയറ്റുകുട്ട. തേവുകുട്ട, തേക്കുകുട്ട, എറവട്ടി എന്നൊക്കെയും ഇതിനു പേരുണ്ട്. കോണാകൃതിയിലുള്ള ഒരു വലിയ കുട്ടയാണിത്. കമഴ്ത്തിവച്ചാൽ ഒരു വൃത്തസ്തൂപികയുടെ ആകൃതി കൈവരുന്ന ഇതുപയോഗിച്ച് ആഴം കുറഞ്ഞ കുളങ്ങളിൽ നിന്നും ചാലുകളിൽ നിന്നും വെള്ളം തേവാനാണ്‌ ഇത് ഉപയോഗിക്കുന്നത്. കേരളത്തിൽ സർവ്വസാധാരണമായി കണ്ടുവന്നിരുന്ന ഈ ഉപകരണം ഇന്ന് അന്യാദൃശ്യമായിരിക്കുന്നു.

പനമ്പോള കോട്ടിയോ മുള അളികൾ കൊണ്ടോ ഈറ്റയുടെ അളികൾ കൊണ്ടോ സാധാരണ കുട്ട ഉണ്ടാക്കുന്നതു പോലെയാണ്‌ തേവുകുട്ടയും ഉണ്ടാക്കുന്നത്. എന്നാൽ വെള്ളം പോകാതിരിക്കാൻ പാകത്തിനു അടുപ്പിച്ചാണിവ നെയ്യുക. വൃത്തസ്തൂപികയുടെ അടിഭാഗത്ത് അരികുകളിൽ കനം കൂടിയ മുളവാരികൾ കൊണ്ട് താങ്ങു കൊടുത്തിരിക്കും. വളവു വച്ച രണ്ട് മുളവാരികളാണ്‌ കുട്ടയുടെ ആകൃതി നിലനിർത്തുന്നത്. കുട്ടയുടെ കൂർത്ത അടിഭാഗത്ത് രണ്ടു കയറുകളും മുകൾ ഭാഗത്ത് മുളവാരികൾ ചേരുന്നയിടത്ത് അഗ്രങ്ങളിൽ ഒരോ കയറും (മൊത്തം നാലെണ്ണം) ഉണ്ടായിരിക്കും. ഈ കയറുകളുടെയെല്ലാം മറ്റേ അറ്റത്ത് മരക്കഷണം കൊണ്ടോ മുളച്ചീളുകൊണ്ടൊ ഓരോ ചെറിയ പിടുത്തവും ഉണ്ടാകും. കരിമ്പനയുടെ പട്ടയുടെ ചീന്തിൽ നിന്നാണ്‌ കയറുകൾ ഉണ്ടാക്കിയിരുന്നത്. സാധാരണ കയറും ഉപയോഗിച്ചിരുന്നു.



</doc>
<doc id="55187" url="https://ml.wikipedia.org/wiki?curid=55187" title="കാളത്തേക്ക്">
കാളത്തേക്ക്

കാളകളെ ഉപയോഗിച്ചു ജലസേചനം നടത്താനുതകുന്ന നാടൻ സമ്പ്രദായമാണ്‌ കാളത്തേക്ക് അഥവാ കബാലൈ. കേരളത്തിലും ചില ദക്ഷിണേന്ത്യൻ സംസ്ഥാനങ്ങളിലും കാളത്തേക്ക് ഉപയോഗിച്ചിരുന്നു എങ്കിലും ആധുനിക മോട്ടോർ പമ്പുകൾ ഇവയെ പുറന്തള്ളിയിരിക്കുന്നു. 

കബാലൈ എന്നു പേരുള്ള ഒരു ഗണിതജ്ഞനാണ്‌ ഇതിന്റെ ഉപജ്ഞാതാവ്. മോട്ടോർ പമ്പിനെ അപേക്ഷിച്ച് അല്പ്പം മാത്രമാണ്‌ ഇതിന്റെ ദക്ഷതയിൽ കുറവുള്ളത്. ഒരാളും ഒരു കാളയുമാണ്‌ കാളത്തേക്ക് പ്രവർത്തിപ്പിക്കുന്നതിന്‌ ആവശ്യമുള്ളത്. ഇതിന്റെ ഉത്തരേന്ത്യൻ പതിപ്പിന്‌ രണ്ടാളുടെ ആവശ്യമുണ്ട്.

ആഴമുള്ള ജലാശയങ്ങളിൽ നിന്ന് വെള്ളം എടുക്കാനാണ്‌ കാളത്തേക്ക് ഉപയോഗിച്ചിരുന്നത്. കാളകളേയോ പോത്തുകളേയോ ഉപയോഗിച്ചാണ്‌ വെള്ളം കോരുന്നത്. വേനലിൽ പറമ്പുകൾക്ക് ഈർപ്പം കൂട്ടുന്നതിനു ആഴമുള്ള കിണറുകളിൽ നിന്ന് ജലം എത്തിക്കാമെന്നതാണ്‌ പ്രത്യേകത. തേക്കു കുട്ട, തുമ്പി, വട്ട്, ഉരുൾ, കയർ എന്നിവയാണ്‌ പ്രധാന ഭാഗങ്ങൾ.

ഒരു വലിയ ലോഹപ്പാത്രമാണ്‌ തേക്കുകുട്ട. ഇത് അരക്കുട്ട, കാൽക്കുട്ട, മുക്കാൽക്കുട്ട എന്നിങ്ങനെ പല വലിപ്പത്തിൽ ഉണ്ട്. ജലാശയത്തിന്റെ ആഴം, കാളകളുടെ കരുത്ത് എന്നിവ അനുസരിച്ചാണ്‌ ഇവ തിരഞ്ഞെടുക്കുന്നത്. ഈ കുട്ടക്ക് ലോഹത്തിൽ തീർത്ത പിടിയും അതിനൊരു കൊളുത്തുമുണ്ടായിരിക്കും. 
തുകലുകൊണ്ടുള്ള കുട്ടയും ഉപയോഗിച്ചിരുന്നു. മൂന്നു നാലടി നീളം വരുന്ന ആനയുടെ തുമ്പിക്കൈയിന്റെ ആകൃതിയിലുള്ള ഒരു തുകല് (റബ്ബർ)ക്കുഴൽ ഇതനോട് ഘടിപ്പിക്കുന്നു. ഇതാണ്‌ തുമ്പി. തേക്കുകുട്ടയുടെ മൂട്ടിൽ നിന്നും തള്ളിനിൽകുന്ന ലോഹക്കുഴലിലാണ്‌ തുമ്പിയെ ഘടിപ്പിക്കുക. ഈ തുമ്പിയുറ്റെ അഗ്രത്തിൽ നിന്നും കുട്ടയുടെ മുകളിലെ പിടിയിൽ നിന്നും ഓരോ കയറുകൾ വീതം കെട്ടിയിരിക്കും. തുമ്പിക്കയർ കുട്ടയുടെ കയറിനേക്കാൾ നീളം കുറഞ്ഞതായിരിക്കും. കുട്ടയെ കമ്പക്കയർ കൊണ്ടാണ്‌ ബന്ധിപ്പിക്കുക. 
വെള്ളം നിറഞ്ഞ തൊട്ടി, കാള വലിച്ചുയർത്തുമ്പോൾ തുകൽക്കുഴലിന്റെ തുറന്നഭാഗവും തൊട്ടിയും ഒരേ നിലയിൽ ആയിരിക്കത്തക്കവണ്ണമായിരിക്കും കയറുകളുടെ നീളം ക്രമീകരിച്ചിരിക്കുക.

കമ്പക്കയർ ഒരു മരത്തിന്റെ തുടിയിലണ്‌ (കപ്പി) തിരിയുക. ഈ തുടി കിണറിലേക്ക് ചാഞ്ഞ് നിൽക്കുന്ന രണ്ട് മരക്കാലുകളിൽ പിടിപ്പിച്ചിരിക്കും. തുമ്പിക്കയർ സമാനമായ മറ്റൊരു തുടിയിലിലുടെ ഇഴയുന്നു. ഈ തുടി കിണരിന്റെ വക്കിലായിരിക്കും ഘടിപ്പിച്ചിരിക്കുക. ഇതിന്റെ ഉരുൾ എന്നാണ്‌ വിളിക്കുന്നത്. 
തുമ്പിക്കയർ നിലത്തുകിടന്നിഴയാതിരിക്കാനാണ്‌ ഇത്. 
കയറുകൾ രണ്ടും കാളകളെ പൂട്ടി നുകത്തിൽ ബന്ധിപ്പിക്കുന്നു. കമ്പക്കയറിൽ തേക്കുകാരൻ ഇരിക്കുന്നു. ഈ നുകവും കൊണ്ട് കാളകൾ മുന്നോട്ട് പോകുന്നതനുസരിച്ച് കുട്ട ഉയർന്ന് വരികയും തറനിരപ്പിലെത്തുമ്പോൾ തുമ്പിക്കയറിനു നീളം കുറവായതിനാൽ തൊട്ടിയും കുഴലും കിണറിന്റെ വക്കത്തെത്തുമ്പോൾ തൊട്ടി കൂടുതൽ മുകളിലേക്കുയരുകയും തുമ്പികുഴലിലൂടെ വെള്ളം പുറത്തേക്കൊഴുകുകയും ചെയ്യുന്നു.


</doc>
<doc id="55190" url="https://ml.wikipedia.org/wiki?curid=55190" title="ഗ്രനേഡ">
ഗ്രനേഡ

കരീബിയൻ കടലിലെ ഒരു ദ്വീപ് രാജ്യമാണ് ഗ്രനേഡ. ട്രിനിഡാഡ് ആന്റ് ടൊബാഗോ, വെനസ്വേല എന്നിവയുടെ വടക്കായും, സെയ്ന്റ് വിൻസെന്റ് ആന്റ് ഗ്രനേഡൈൻസിന്റെ തെക്കായുമാണ് ഇതിന്റെ സ്ഥാനം.

വിനോദസഞ്ചാരത്തിന് പേരുകേട്ടതാണി രാജ്യം. പടിഞ്ഞാറൻ അർദ്ധഗോളത്തിലെ ഏറ്റവും ചെറിയ രാജ്യങ്ങളിൽ ഒന്നാണിത്. വെറും 344 ചതുരശ്ര കിലോമീറ്റർ മാത്രം വിസ്തൃതിയുള്ള ഈ രാജ്യത്തിന്റെ ജനസംഖ്യ ഏകദേശം 110,000 ആണ്. സെയ്ന്റ് ജോർജ്സ് ആണ് തലസ്ഥാനം. ഗ്രനേഡയെ ആറ് പാരിഷുകളായി വിഭാഗിച്ചിട്ടുണ്ട്.


</doc>
<doc id="55198" url="https://ml.wikipedia.org/wiki?curid=55198" title="കല">
കല

വിവിധങ്ങളായ മനുഷ്യ പ്രവർത്തികളെ സൂചിപ്പിക്കുന്ന ഒരു പദമാണ് കല.

മനുഷ്യന്റെ വിചാരങ്ങളേയും വികാരങ്ങളേയും ദർശനങ്ങളേയും മറ്റുള്ളവർക്ക് അനുഭവഭേദ്യമാകുന്നതരത്തിൽ അല്ലെങ്കിൽ അവന്റെ തന്നെ ആത്മസംതൃപ്തിക്ക് വേണ്ടി ലാവണ്യപരമായി അവന്റെ ശൈലിയിൽ സൃഷ്ടിക്കുമ്പോൾ കല ഉണ്ടാകുന്നു. ഇത് ഭൂമിയിൽ മനുഷ്യനു് മാത്രമുള്ള ഒരു കഴിവാണ്.

ഭാരതീയാചാര്യന്മാരുടെ അഭിപ്രായത്തിൽ കലകൾ 64 എണ്ണമാണ്‌. അവ താഴെപ്പറയുന്നു



</doc>
<doc id="55208" url="https://ml.wikipedia.org/wiki?curid=55208" title="കലകൾ (ജീവശാസ്ത്രം)">
കലകൾ (ജീവശാസ്ത്രം)

ഒരേയിനം ഘടനയും ഒരേ പൂർവ്വിക കോശത്തിൽ നിന്നും രൂപം കൊണ്ടതുമായ കോശസമൂഹമാണ് കലകൾ. കലകളെക്കുറിച്ചുള്ള പഠനം ഹിസ്റ്റോളജി എന്നറിയപ്പെടുന്നു. സസ്യങ്ങളിലും ജന്തുക്കളിലും വിവിധതരത്തിലുള്ള കലകൾ കാണപ്പെടുന്നു. ആവരണകല, പേശീകല, നാഡീകല, യോജകകല എന്നിവയാണ് മുഖ്യ ജന്തുകലകൾ. പാരൻകൈമ, കോളൻകൈമ, സ്ക്ലീറൻകൈമ,സൈലം, ഫ്ലോയം എന്നിവ മുഖ്യ സസ്യകലകളാണ്. ഇതിൽ സൈലവും ഫ്ലോയവും സംവഹനകലകളാണ്.
സസ്യകലകൾ രൂപപ്പെടുന്നത് മെരിസ്റ്റമികകലകളിൽ നിന്നാണ്. ജന്തുകലകൾ പൊതുവേ ഭ്രൂണകോശങ്ങളുടെ കോശവൈവിധ്യവൽക്കരണം വഴി രൂപപ്പെടുന്നു.
സ്പോഞ്ചുകൾ മുതൽ മനുഷ്യൻ വരെയുള്ള വിവിധജന്തുതലങ്ങളിൽ കാണപ്പെടുന്ന കലകളെ സാധാരണയായി നാലുവിഭാഗങ്ങളായി തരംതിരിച്ചിരിക്കുന്നു.അവ ആവരണകല, നാഡീകല, പേശീകല, യോജകല എന്നിങ്ങനെ അറിയപ്പെടുന്നു.

By, Christy S

ശരീരകലകളുടെ സംരക്ഷണാവരണമായി നിലകൊള്ളുകയോ സ്രവങ്ങൾ ഉത്പാദിപ്പിക്കുന്നതിനനുയോജ്യമായി രൂപപ്പെടുകയോ ചെയ്തിട്ടുള്ള കലകളാണിവ. ശരീരത്തിൽ സംവേദനകോശങ്ങൾ അഥവാ ഗ്രാഹികളായും ഇവ കാണപ്പെടുന്നു. ആവരണ കലകൾക്ക് താഴെപ്പറയുന്ന പൊതു സവിശേഷതകളുണ്ട്.
ആവരണകലയിലെ കോശങ്ങളെ നന്നായി അടുക്കി ക്രമീകരിച്ചിരിക്കുന്നതിനാൽ കോശങ്ങൾക്കിടയിൽ കോശാന്ത്ര സ്ഥലം കുറവാണ്. അടുത്തടുത്ത രണ്ട് കോശങ്ങളുടെ പ്ലാസ്മാ സ്തരങ്ങൾ ചിലയിടങ്ങളിൽ കൂട്ടിയുറപ്പിച്ചിരിക്കുന്നു. ഇത്തരം സ്ഥാനങ്ങൾ കോശസന്ധികൾ (cell junctions). ടൈറ്റ് ജംങ്ഷനുകൾ ഉദാഹരണം. ഇത്തരം കോശസന്ധികൾ പദാർത്ഥസംവഹനത്തെ വൃതിവ്യാപനം (ഓസ്മോസിസ്), അന്തർവ്യാപനം (ഡിഫ്യൂഷൻ) എന്നിവ വഴി പദാർത്ഥസംവഹനത്തെ തടയുന്നു. അതിനാൽത്തന്നെ പദാർത്ഥങ്ങളുടെ സഞ്ചാരത്തെ സ്തരങ്ങൾക്കിരുവശത്തേയ്ക്കും കടന്നുപോകുന്നതിനെ നിയന്ത്രിക്കുന്നതിന് ആവരണകലകൾക്ക് കഴിയുന്നു. ഈ പ്രത്യേകതകൾ അവയ്ക്ക് സ്രവണത്തിനും വിസർജ്ജനത്തിനും ആഗിരണത്തിനും തക്കതായ സവിശേഷതകൾ നൽകുന്നു.
മിക്ക എപ്പിത്തീലിയ കലകളും ഒന്നിലധികം കോശപാളികളാൽ നിർമ്മിക്കപ്പെട്ടിരിക്കുന്നു. മിക്കതരം ആവരണകലകളും വിവിധപാളികൾ പരസ്പരം ഒന്നിനുമുകളിൽ ഒന്നായി ചേർത്തുവച്ച് അടുക്കിയ പോലെ കാണപ്പെടുന്നു. വൃതിവ്യാപനം, അന്തർവ്യാപനം എന്നീ ധർമ്മങ്ങൾ നിർവ്വഹിക്കപ്പെടുന്നതിന് ഏകപാളീകോശസവിശേഷത സഹായിക്കുന്നു. എന്നാൽ മുറിവുകൾ, ഘർഷണം, മററ് ഘടകങ്ങൾ എന്നിവയിൽ നിന്ന് സംരക്ഷണത്തിന് ഒന്നിലേറെ പാളികൾ സഹായിക്കുന്നു.
ആവരണകലകളുടെ ഒരു വശം എപ്പോഴും സ്വതന്ത്രമാണ്. മിക്കപ്പോഴും കുഴലുകളുടെ ഉൾവശത്തേയ്ക്കോ ഗ്രന്ഥികൾ, വായ് എന്നിവ പോലെ കുഴലുകൾ ബാഹ്യഭാഗത്തേയ്ക്ക് തുറക്കുന്ന അവസരങ്ങളിലോ കലകളുടെ ഒരു വശം സ്വതന്ത്രാവസ്ഥയിൽ കാണപ്പെടുന്നു. ഇതിനുവിപരീത ഭാഗത്താണ് കോശങ്ങൾ പറ്റിപ്പിടിച്ചിരിക്കുന്ന ബേയ്സ്മെൻറ് മെംബ്രെയ്ൻ. യോജകകലയുമായി ഈ ഭാഗം ആവരണകലയെ ബന്ധിപ്പിക്കുന്നു. കോശങ്ങളുടെ സ്വതന്ത്രഭാഗമാണ് സ്രവണത്തിനും ആഗിരണത്തിനും വിസർജ്ജനത്തിനും സഹായിക്കുന്നത്. 
ആവരണകലകളിൽ രക്തപ്രവാഹം ഇല്ലാത്തതിനാൽ അവ എവാസ്കുലാർ കലകളായി അറിയപ്പെടുന്നു.തൊട്ടടുത്തുള്ള യോജകകലകളിലെ രക്തക്കുഴലുകളിലൂടെയാണ് ഭൗതിക പ്രതിഭാസങ്ങളായ വൃതിവ്യാപനം, അന്തർവ്യാപനം, മറ്റ് ആക്ടീവ് ട്രാൻസ്പോർട്ട് മാർഗ്ഗങ്ങൾ എന്നിവയിലൂടെ പദാർത്ഥസംവഹനം സാധ്യമാകുന്നത്.
ആവരണകലകളിലെ കോശങ്ങൾക്ക് തുടർച്ചയായ ക്രമഭംഗം വഴി കോശതലമുറകൾ സൃഷ്ടിക്കുവാനുള്ള കഴിവുണ്ട്. ആയതിനാൽ പുനരുത്പത്തി കൈവരിക്കുന്നതിനും കോശനാശം പരിഹരിക്കുന്നതിനും തുടർച്ചയായ പ്രക്രിയയകൾ ഇവയിൽ നിലനിൽക്കുന്നു.
ആവരണകല പേരുസൂചിപ്പിക്കുന്നതുപോലെ ശരീരത്തിന്റെ ബാഹ്യ, ആന്തരഭാഗങ്ങളെ തമ്മിൽ ബന്ധിപ്പിക്കുന്നു. ശരീരത്തിനുള്ളിൽ വായ്, അന്നനാളം എന്നീ കുഴൽ ഭാഗങ്ങൾ പോലുള്ള ആന്തരസ്ഥലങ്ങളെ ആവരണം ചെയ്യുന്നു. കൂടാതെ, ജലം, മറ്റ് പോഷകഘടകങ്ങൾ എന്നിവയെ ആഗിരണം ചെയ്യുന്നതിനും ഇവ സഹായിക്കുന്നു. ശരീരത്തിൽ നിന്നും മാലിന്യങ്ങളെ പുറംതള്ളുക എന്ന ധർമ്മവും ആവരണ കല നിർവ്വഹിക്കുന്നു. വിയർക്കുന്നതും സേബഗ്രന്ഥികളുടെ പ്രവർത്തനവും ഇതിനുദാഹരണമാണ്.
മുഖ്യമായും ആവരണകലകളെ താഴെത്തന്നിരിക്കുന്ന രീതിയിൽ തരംതിരിച്ചിരിക്കുന്നു.


</doc>
<doc id="55233" url="https://ml.wikipedia.org/wiki?curid=55233" title="ബാർബേഡോസ്">
ബാർബേഡോസ്

ബാർബേഡോസ് അറ്റ്ലാന്റിക് സമുദ്രത്തിലെ ഒരു ദ്വീപരാജ്യമാണ്. ഭൂമദ്ധ്യരേഖയുടെ 13° വടക്കും 59° പടിഞ്ഞാറ് രേഖാംശത്തിലുമായി തെക്കൻ കരീബിയൻ പ്രദേശത്താണ് ഇത് സ്ഥിതി ചെയ്യുന്നത്. പടിഞ്ഞാറ് ദിശയിലായി സ്ഥിതി ചെയ്യുന്ന സെയ്ന്റ് വിൻസന്റ് ആന്റ് ദ ഗ്രനഡീൻസ്, സെയ്ന്റ് ലൂസിയ എന്നിവയാണ് ബാർബേഡോസിന്റെ ഏറ്റവും അടുത്ത അയൽരാജ്യങ്ങൾ. തെക്ക് ഭാഗത്ത് ട്രിനിഡാഡ് ആന്റ് ടൊബാഗോ, വടക്കേ അമേരിക്കൻ വൻകര എന്നിവയാണ്. 430 ചതുരശ്ര കിലോമീറ്റർ വിസ്തൃതിയുള്ള ഈ രാജ്യത്തിന്റെ ജനസംഖ്യ ഏകദേശം 279,000 ആണ്. ബ്രിഡ്ജ്ടൗൺ ആണ് ബാർബേഡോസിന്റെ തലസ്ഥാനം.


</doc>
<doc id="55240" url="https://ml.wikipedia.org/wiki?curid=55240" title="ട്രിനിഡാഡ് ടൊബാഗോ">
ട്രിനിഡാഡ് ടൊബാഗോ

തെക്കൻ കരീബിയനിലെ ഒരു ദ്വീപ് രാജ്യമാണ് റിപ്പബ്ലിക് ഓഫ് ട്രിനിഡാഡ് ആന്റ് ടൊബാഗോ. തെക്കേ അമേരിക്കൻ രാജ്യം വെനിസ്വെലയുടെ വടക്ക് കിഴക്കും ലെസ്സർ ആന്റിലെസിലെ ഗ്രനേഡയുടെ തെക്കുമായാണ് ഇതിന്റെ സ്ഥാനം. ബർബോഡാസ്, ഗയാന എന്നിവയുമായും സമുദ്രാതിർത്തി പങ്കിടുന്നു. 5,128 ചതുരശ്ര കിലോമീറ്റർ വിസ്തൃതിയുള്ള ഈ രാജ്യം രണ്ട് പ്രധാന ദ്വീപുകളും മറ്റ് 21 ചെറു ദ്വീപുകളും ചേർന്നതാണ്. ട്രിനിഡാഡും ടൊബാഗോയുമാണ് പ്രധാന ദ്വീപുകൾ. ഇതിലുണ്ട്. ഇവയിൽ ട്രിനിഡാഡ് ആണ് വലിപ്പത്തിലും ജനസംഖ്യയിലും മുന്നിൽ. ട്രിനിഡാഡിലെ പോർട്ട് ഓഫ് സ്പെയിൻ ആണ് തലസ്ഥാനം.



</doc>
<doc id="55257" url="https://ml.wikipedia.org/wiki?curid=55257" title="സെയ്ന്റ് വിൻസന്റ് ഗ്രനഡീൻസ്">
സെയ്ന്റ് വിൻസന്റ് ഗ്രനഡീൻസ്

സെയ്ന്റ് വിൻസന്റ് ആന്റ് ഗ്രനഡീൻസ് കരീബിയൻ കടലിലെ ഒരു ദ്വീപ് രാജ്യമാണ്. ലെസർ ആന്റിലസിന്റെ ഭാഗമാണിത്. 389 ചതുരശ്ര കിലോമീറ്റർ വിസ്തൃതിയുള്ള ഈ രാജ്യം പ്രധാന ദ്വീപായ സെയ്ന്റ് വിൻസന്റും ഗ്രനഡീൻസിന്റെ മൂന്നിൽ രണ്ട് ഭാഗവും ഉൾപ്പെടുന്നതാണ്. ഫ്രാൻസിന്റെയും ബ്രിട്ടന്റെയും കോളനിയായിട്ടുണ്ട് ഈ രാജ്യം. ഇപ്പോൾ കോമൺവെൽത്ത് രാജ്യങ്ങൾ, കരീബിയൻ കമ്യൂണിറ്റി എന്നീ സംഘടനകളിൽ അംഗമാണ്. കിങ്സ്ടൗൺ ആണ് തലസ്ഥാനം.


</doc>
<doc id="55258" url="https://ml.wikipedia.org/wiki?curid=55258" title="സെയ്ന്റ് കിറ്റ്സ് നീവസ്">
സെയ്ന്റ് കിറ്റ്സ് നീവസ്

ഫെഡറേഷൻ ഓഫ് സെയ്ന്റ് കിറ്റ്സ് ആന്റ് നീവസ് വെസ്റ്റ് ഇൻഡീസിലെ രണ്ട് ദ്വീപുകളടങ്ങുന്ന ഒരു സംയുക്ത രാഷ്ട്രമാണ്. ലീവാർഡ് ദ്വീപസമൂഹത്തിന്റെ ഭാഗമാണീ രാജ്യം. വിസ്തൃതിയിലും ജനസംഖ്യയിലും അമേരിക്കയിലെ ഏറ്റവും ചെറിയ രാജ്യമാണ് സെയ്ന്റ് കിറ്റ്സ് ആന്റ് നീവസ്. 261 ചതുരശ്ര കിലോമീറ്റർ മാത്രം വിസ്തൃതിയുള്ള ഈ രാജ്യത്തിലെ ജനസംഖ്യ 42,696 ആണ്. 

തലസ്ഥാന നഗരവുമായ ബസറ്റിയറും സർക്കാരിന്റെ ആസ്ഥാനകാര്യാലയവും സ്ഥിതി ചെയ്യുന്നത് വലിയ ദ്വീപായ സെയ്ന്റ് കിറ്റ്സിലാണ്. ചെറിയ ദ്വീപായ നീവസ് സെയ്ന്റ് കിറ്റ്സിന്റെ 2 കിലോമീറ്റർ തെക്ക്-കിഴക്കായി സ്ഥിതി ചെയ്യുന്നു. ഈ രാജ്യത്തിന്റെ വടക്ക്-വടക്ക് പടിഞ്ഞാറായി സെയ്ന്റ് യൂസ്റ്റാഷ്യസ്, സബ, സെയ്ന്റ് ബർത്തലെമി, സെയ്ന്റ് മാർട്ടിൻ എന്നീ ദ്വീപുകളും കിഴക്കും വടക്ക് കിഴക്കുമായി ആന്റിഗ്വ ആന്റ് ബർബൂഡ ദ്വീപുകളും തെക്ക് പടിഞ്ഞാറ് റേഡോണ്ട, മോണ്ട്സെററ്റ് എന്നീ ദ്വീപുകളും സ്ഥിതി ചെയ്യുന്നു.


</doc>
<doc id="55262" url="https://ml.wikipedia.org/wiki?curid=55262" title="ചേളാകം">
ചേളാകം

കൈത്രാസ്‌ ഉപയോഗിച്ച്‌ കുരുമുളക്‌, പാക്ക്‌, ചമ്പൻ, കശുവണ്ടി, ചക്കക്കുരു തുടങ്ങിയ കാർഷികോൽപ്പന്നങ്ങൾ തൂക്കാൻ പഴയകാലത്തു കേരളത്തിൽ ഉപയോഗിച്ചിരുന്ന ഒരിനം തുണിസഞ്ചിയാണ്‌ ചേളാകം. ചേളാവ് എന്നും ചേളാട്ടി എന്നും വിളിക്കപ്പെട്ടിരുന്നു. അയഞ്ഞ കുപ്പായത്തെ "ചേളാകം പോലെ" എന്നു പരിഹസിച്ചിരുന്നു.
കട്ടിയുള്ള കോറത്തുണി അഥവാ കട്ടിയുള്ള ചുട്ടിത്തോർത്ത്‌ എന്നിവ കൊണ്ടു തൈച്ചുണ്ടാക്കിയിരുന്നു. തുണിയുടെ വലിപ്പമനുസ്സരിച്ച്‌ 20-25 കിലോ വരെ തൂക്കാൻ ഉപയോഗിച്ചിരുന്നു. ഒരു കൈകൊണ്ട്‌` നിഷ്പ്രയാസം കച്ചവടക്കാർ തൂക്കിയെടുത്തിരുന്നു. ചേളാട്ടി തുകൽ കൊണ്ടും നിർമ്മിക്കപ്പെട്ടിരുന്നു. ആധുനിക ക്യാരി ബാഗുകളിൽ നിന്നു വ്യത്യസ്തമായി സാധനങ്ങൾ നിറച്ച ചേളാവ് തലയിലും ചുമക്കാം എന്ന സൗകര്യവുമുണ്ട്.

ചേല എന്ന തമിഴ്‌ വാക്കിൽ നിന്നു ചേളാകം എന്ന പേരു വന്നതിൽ നിന്നും തമിഴ്‌നാട്ടിൽ നിന്നും വന്ന കച്ചടവടക്കാരാണ്‌ കേരളത്തിൽ ചേളാവ്‌ പ്രചാരത്തിലാക്കിയതെന്ന് കരുതുന്നു.

ലാളിത്യം പൂർണമായി നിലനിർത്തിയും അതേ സമയം കൂടുതൽ ഫാഷനബിൾ ആക്കിയും ഫാഷൻ ലോകം ഇപ്പോൾ ചേളാവിനെ പുനരവതരിപ്പിക്കുന്നുണ്ട്. പുതിയ കാലത്തെ ചോളാവ് തീർത്തും പരിസ്ഥിതി സൗഹൃദമാണ്. ബട്ടൺ, സിപ്പ് തുടങ്ങി പ്ലാസ്റ്റിക് അംശം ഒന്നുംതന്നെയില്ല.



</doc>
<doc id="55263" url="https://ml.wikipedia.org/wiki?curid=55263" title="സാഹിത്യപോഷിണി">
സാഹിത്യപോഷിണി

ആലപ്പുഴ ജില്ലയിലെ ചുനക്കരയിൽ നിന്നും പുറത്തിറങ്ങുന്നു സാഹിത്യ മാസികയാണ് സാഹിത്യപോഷിണി. 2000ല്‌ പ്രസിദ്ധീകരിച്ചു തുടങ്ങിയ ഈ മാസികയുടെ എഡിറ്റർ ചുനക്കര ജനാർദ്ദനൻ നായർ ആണ്.

അമ്പതു പേജുകളുള്ള മാസികയിൽ കവിത, നിരൂപണം, സാഹിത്യ ചരിത്രം, യാത്രാവിവരണം, ജീവചരിത്രം, ആരോഗ്യ ബോധവൽക്കരനം, നാട്ടരിവ്‌, ചലച്ചിത്ര ചരിത്രം തുടങ്ങിയ വിഷയങ്ങളിൽ ലേഖന പരമ്പരകൽ വരാറുണ്ട്‌. പഴയകൃതികൾ പുനഃപ്രസിദ്ധീകരിക്കുകയും ചെയ്യുന്നു. സുകുമാർ അഴീക്കോട്‌, ചുനക്കര രാമൻ കുട്ടി, പ്രൊഫ. കെ.ആർ.സി. പിള്ള, ഡോ. എം.കെ. സുശീലാദേവി, മുരളീധരൻ തഴക്കര, ഡോ. കാനം ശങ്കരപ്പിള്ള, മധു ഇറവങ്കര തുടങ്ങിയവർ ഇതിലെ കോളമിസ്റ്റുകളാണ്‌.

ഓൺലൈൻ എഡിഷൻ ലഭ്യമാണ്‌.


</doc>
<doc id="55270" url="https://ml.wikipedia.org/wiki?curid=55270" title="മുലപ്പാൽ">
മുലപ്പാൽ

സസ്തനികളായ ജീവികളിൽ നവജാതശിശുക്കൾക്കുള്ള പ്രാഥമികാഹാരമാണ്‌ പാൽ. ഇതിൽ മനുഷ്യന്റെ പാൽ മുലപ്പാൽ എന്നു സാധാരണയായി അറിയപ്പെടുന്നു. കുട്ടി ജനിച്ചയുടനെ മുലയിൽ നിന്നും ഊറി വരുന്ന പാലിനെ കൊളസ്ട്രം എന്നു വിളിക്കുന്നു. ഗ്രാമീണഭാഷയിൽ അമ്മിഞ്ഞപ്പാൽ എന്നു വിവക്ഷിക്കുന്നതും മുലപ്പാലിനെയാണ്. കുട്ടികൾ വളരുന്നതനുസരിച്ച് മാതാവിലെ മുലപ്പാൽ ഉത്പാദനം കുറയുകയും കുട്ടികൾ മറ്റുഭക്ഷണങ്ങൾ കഴിച്ചു തുടങ്ങുകയും ചെയ്യുന്നു.

കുട്ടി മുലയിൽ നിന്ന് നേരിട്ട് കുടിക്കുന്നതാണ് സാധാരണ രീതിയെങ്കിലും പമ്പ് ചെയ്തെടുത്ത പാൽ കുപ്പിയിലൂടെയോ മറ്റ് മാർഗ്ഗങ്ങളിലൂടെയോ നൽകാറുമുണ്ട്. അമ്മയുടേതല്ലാതെ മറ്റു സ്ത്രീകളുടെ മുലപ്പാലും കുട്ടികൾക്ക് നൽകാറുണ്ട്. 

ലോകാരോഗ്യ സംഘടനയുടെ ഉപദേശം ആദ്യത്തെ 6 മാസക്കാലം സ്ഥിരമായി മുലപ്പാൽ കൊടുക്കുകയും ഈ പ്രായത്തോടെ ഖരഭക്ഷണങ്ങൾ കൊടുത്തു തുടങ്ങുകയും ചെയ്യാമെന്നാണ്. മറ്റു ഭക്ഷണത്തോടൊപ്പം 2 വർഷം വരെ മുലപ്പാൽ കൊടുക്കണം. അതിനുശേഷം അമ്മയ്ക്കും കുട്ടിയ്ക്കും ആവുന്നിടത്തോളം മുലപ്പാൽ കുടിക്കുന്നത് തുടരാം. 

ശൈശവത്തിലും അതു കഴിഞ്ഞും മുലയൂട്ടുന്നത് കുട്ടിയുടെ ആരോഗ്യത്തിന് നല്ലതാണ്. ആരോഗ്യമുണ്ടെന്നു തോന്നിക്കുന്ന കുട്ടികൾ അപ്രതീക്ഷിതമായി മരിച്ചു പോകുന്നതിന്റെ (Sudden Infant Death Syndrome) സാദ്ധ്യത മുലയൂട്ടൽ കുറയ്ക്കും. മുലയൂട്ടുന്ന കുട്ടികൾക്ക് ബുദ്ധിശക്തി കൂടുതലായിരിക്കും. മദ്ധ്യകർണ്ണത്തിലെ അണുബാധയും, ജലദോഷവും, കുട്ടിക്കാലത്ത് തുടങ്ങുന്ന പ്രമേഹവും, ആസ്തമയും, എക്സീമ എന്ന ത്വക്ക് രോഗവും മറ്റും മുലയൂട്ടപ്പെടുന്ന കുട്ടികളിൽ കുറവായി കണ്ടിട്ടുണ്ട്. കുട്ടിക്കാലത്ത് രക്താർബുദം (childhood leukemia) വരാനുള്ള സാദ്ധ്യതയും മുലയൂട്ടൽ മൂലം ചെറുതായി കുറയും. പിൽക്കാലത്ത് പൊണ്ണത്തടി (obesity) ഉണ്ടാകാനുള്ള സാധ്യത മുലയൂട്ടപ്പെടാത്ത കുട്ടികളിൽ കൂടുതലാണ്. മാനസികരോഗങ്ങളുണ്ടാകാനുള്ള സാദ്ധ്യതയും മുലയൂട്ടപ്പെടാത്ത (പ്രത്യേകിച്ച് ദത്തെടുക്കുന്ന) കുട്ടികളിൽ കൂടുതലാണ്. 

മുലയൂട്ടൽ മൂലം അമ്മയ്ക്കും ഗുണങ്ങളുണ്ട്. പ്രസവശേഷം ഗർഭപാത്രം പൂർവസ്ഥിതിയിലെത്തുന്നതിനെയും ഗർഭത്തിനു മുൻപുള്ള ഭാരത്തിലേക്ക് തിരിച്ചെത്തുന്നതിനെയും മുലയൂട്ടൽ സഹായിക്കും. പ്രസവശേഷമുണ്ടാകുന്ന രക്തസ്രാവത്തിനും മുലയൂട്ടുന്ന അമ്മമാരിൽ സാദ്ധ്യത കുറവാണ്. മുലയൂട്ടൽ മാറിലെ അർബുദം വരാനുള്ള സാദ്ധ്യതയും കുറയ്ക്കും.

പ്രൊലാക്ടിൻ, ഓക്സിടോസിൻ എന്നീ ഹോർമോണുകളുടെ പ്രവർത്തനത്താലാണ് പാലുത്പാദനം നടക്കുന്നത്. ആദ്യം ഉണ്ടാകുന്ന കൊളസ്ട്രം എന്ന പാലിൽ ഇമ്യൂണോഗ്ലോബുലിൽ IgA കൂടുതലായി കാണപ്പെടുന്നു. ഇത് ശിശുവിന്റെ രോഗപ്രതിരോധ സംവിധാനം പ്രവർത്തനസജ്ജമാകുന്നതു വരെ അസുഖങ്ങളെ തടയുന്നതിന് സഹായിക്കുന്ന ജൈവരാസവസ്തുവാണ്. 

ആവശ്യത്തിന് പാലുണ്ടാകാത്ത അവസ്ഥ വിരളമാണ്. അവികസിത രാജ്യങ്ങളിലെ ആവശ്യത്തിന് ഭക്ഷണം കിട്ടാത്ത അമ്മമാരും വികസിത രാജ്യങ്ങളിലെ സ്ത്രീകളുടെ അത്രയും തന്നെ അളവിൽ മുലപ്പാലുത്പാദിപ്പിക്കുന്നുണ്ടത്രേ. മുലപ്പാൽ ആവശ്യത്തിൽ കുറവാകാൻ പല കാരണങ്ങളുണ്ട്. കുട്ടിക്ക് ശരിയായി കുടിക്കാൻ കഴിയാത്തതിനാൽ ആവശ്യത്തിന് പാൽ ചുരത്താത്തതാണ് ഒരു കാരണം. ഈസ്ട്രജൻ ഹോർമോണുള്ള ഗർഭനിരോധന ഗുളികകളൂം, അസുഖങ്ങളും, ജലാംശക്കുറവും മറ്റും കാരണം പാലിന്റെ അളവ് കുറഞ്ഞേയ്ക്കാം. ഷീഹാൻ സിൻഡ്രോം എന്ന പ്രസവശേഷം പിറ്റ്യൂട്ടറി ഗ്രന്ധിയെ ബാധിക്കുന്ന അസുഖവും അപൂർവമായി പാൽ കുറയുന്നതിന് കാരണമാവാം. 

അമ്മ എത്ര പ്രാവശ്യം മുലയൂട്ടുന്നുവോ, അത്രയും കൂടുതൽ പാലുത്പാദനം നടക്കും. കുട്ടിക്ക് വിശക്കുമ്പോൾ പാല് കൊടുക്കുന്നത് കൃത്യമായ സമയക്രമം പാലിക്കുന്നതിനേക്കാൾ നല്ലതാണ്.

ആദ്യദിവസങ്ങളിൽ ഉത്പാദിപ്പിക്കുന്ന കൊളസ്ട്രം ആന്റീബോഡികളും മാംസ്യവും നിറഞ്ഞതാണ്. 

മൂന്നോ നാലോ ദിവസങ്ങൾ കഴിഞ്ഞ് കൂടുതൽ നേർമയുള്ളതും മധുരമുള്ളതുമായ പാല് ഉണ്ടാകാൻ തുടങ്ങും. ഇത് കുട്ടിയുടെ വിശപ്പും ദാഹവും മാറ്റാനും അവശ്യ പോഷകങ്ങൾ നൽകാനും പര്യാപ്തമാണ്. IgA യുടെ അളവെ 10 ദിവസം മുതൽ പ്രസവശേഷം 7.5 മാസം വരെ കൂടുതലായിരിക്കും. 

പ്രമേഹമുള്ള അമ്മമാരുടെ മുലപ്പാലിന്റെ ഘടന കുറച്ച് വ്യത്യാസമുള്ളതാണ്. കൂടുതൽ അളവിൽ ഗ്ലൂക്കോസും ഇൻസുലിനും കുറഞ്ഞ അളവിൽ പോളി അൺസാച്യൂറേറ്റഡ് ഫാറ്റി അമ്ലങ്ങളുമാണ് പ്രമേഹമുള്ളവരിലെ മുലപ്പാലിൽ കാണപ്പെടുന്നത്. ഇത് കുടിക്കുന്ന കുട്ടികളിൽ ഭാഷ ഉപയോഗിക്കാനുള്ള കഴിവ് കുറവായിരിക്കുമെന്ന് കണ്ടിട്ടുണ്ട്. എങ്കിലും പ്രമേഹമുള്ള അമ്മമാർ മുലപ്പാൽ കൊടുക്കുന്നതു തന്നെയാണ് നല്ലത്. 

മുലപ്പാലിനൊപ്പം ഗുണമുള്ള ഒരു വസ്തുവും വിപണിയിൽ ലഭ്യമല്ല എന്നത് ഇപ്പോൾ പർക്കെ സ്വീകാര്യമായ വസ്തുതയാണ്. മുലയൂട്ടുന്ന അമ്മമാർ ചികിത്സ്യ്ക്കായുള്ള മരുന്നുകൾ കഴിക്കുന്നത് ഡോക്ടറുടെ ഉപദേശപ്രകാരമായിരിക്കണം. മരുന്നുകൾ, മദ്യം, മയക്കുമരുന്നുകൾ എന്നിവയൊക്കെ മുലപ്പാലിലൂടെ കുട്ടികളിലും എത്താൻ സാദ്ധ്യതയുണ്ട്. അമ്മയുടെ രോഗങ്ങളും കുട്ടികളെ ബാധിക്കാം. 

ചിലരാജ്യങ്ങളിൽ മുലപ്പാൽ ആവശ്യത്തിന് ഉത്പാദിപ്പിക്കാത്ത അമ്മമാരുടെ കുട്ടികൾക്ക് മുലപ്പാൽ ഡോക്ടറുടെ നിർദ്ദേശപ്രകാരം വാങ്ങാൻ കിട്ടും. 

സസ്തനികളെല്ലാം പാലുത്പാദിപ്പിക്കുന്ന ജീവികളാണ്. പാലിന്റെ ഘടന ഓരോ ജീവികളിലും വ്യത്യസ്തമായിരിക്കും. ഒരു പൊതു നിയമം ഇടയ്ക്കിടെ മുലയൂട്ടുന്ന മനുഷ്യനെപ്പോലുള്ള ജീവികളുടെ പാല് കൂടുതൽ നേർമയുള്ളതായിരിക്കുമെന്നാണ്. പശുവിൻ പാലിനേക്കാൾ വളരെ കട്ടി കുറവാണ് മുലപ്പാലിന്. 

പശുവിൻ പാലിൽ ആവശ്യത്തിന് വിറ്റാമിൻ ഇ യും അവശ്യ ഫാറ്റി അമ്ലങ്ങളും അടങ്ങിയിട്ടില്ല. മനുഷ്യനാവശ്യത്തിൽ കൂടുതൽ മാംസ്യവും, സോഡിയവും, പൊട്ടാസ്യവും പശുവിൻ പാലിൽ അടങ്ങിയിട്ടുണ്ട്. പശുവിൻ പാൽ കൊടുക്കുന്ന ശിശുവിന്റെ വൃക്കയ്ക്ക് ഇതു മൂലം തകരാറുണ്ടായേക്കാം. കൂടാതെ പശുവിൻ പാലിലെ മാംസ്യവും കൊഴുപ്പും ദഹിപ്പിക്കാനും ആഗിരണം ചെയ്യാനും മനുഷ്യശിശുക്കൾക്ക് ബുദ്ധിമുട്ടാണ്. 



</doc>
<doc id="55273" url="https://ml.wikipedia.org/wiki?curid=55273" title="ചാന്ദിനി ചൗക്ക് (ഡെൽഹി)">
ചാന്ദിനി ചൗക്ക് (ഡെൽഹി)

ഇന്ത്യയുടെ തലസ്ഥാന നഗരിയായ ഡെൽഹിയുടെ വടക്കായി സ്ഥിതി ചെയ്യുന്ന തിരക്കുള്ളതും പഴയതുമായ ഒരു മാർക്കറ്റാണ് ചാന്ദ്നി ചൗക്ക്. (ഹിന്ദി: चाँदनी चौक, പഞ്ചാബി: ਚਾਂਦਨੀ ਚੌਂਕ, ഉർദു: چاندنی چوک).

ചുവരുകളുടെ നഗരം എന്നറിയപ്പെട്ടിരുന്ന ഡെൽഹിയിലെ ഒരു പ്രധാന വീഥിയായിരുന്നു ചാന്ദ്നി ചൗക്ക് . ഇതിന്റെ ആദ്യ പേര് ഷാ ജഹനാബാദ് എന്നായിരുന്നു. ചുവരുകളുടെ നഗരത്തിന്റെ ഭാഗമായിരുന്ന ഡെൽഹിയിൽ ചുവപ്പു കോട്ടയും ഉൾപ്പെട്ടിരുന്നു. ഇത് സ്ഥാപിച്ചത് 1950 AD യിൽ മുഗൾ രാജാവായിരുന്ന ഷാജഹാൻ ആയിർന്നു. ഇതിന്റെ രൂപകല്പന നടത്തിയത് അദ്ദേഹത്തിന്റെ മകളായിരുന്ന ജഹനാര ബേഗം സാഹിബ് ആയിരുന്നു. 
ചുവരുകളുടെ നഗരത്തിന്റെ നടുവിലൂടെ ആണ് ചാന്ദിനി ചൗക്ക് പോകുന്നത്. ചുവപ്പു കോട്ടയുടെ ലാഹോരി ദർവാസ യിലൂടെ തുടങ്ങി ഫത്തേപുരി മസ്ജിദിൽ അവസാനിക്കുന്നു.:

ഇതിന്റെ ആദ്യകാലത്തെ പ്രധാന മൂന്ന് മാർഗങ്ങൾ താഴെപറയുന്നവ ആണ്. 


ഈ വീഥിക്ക് ചാന്ദ്നി ചൗക്ക് എന്ന പേര് വരാൻ കാരണം ഇതിൽ രാത്രി നിലാവിന്റെ പ്രതിഫലനം കൊണ്ടാണ്. .

ഇന്ത്യയിലെ പഴയതും തിരക്കുള്ളതുമായ ഒരു മാർക്കറ്റാണ് ചാന്ദ്നി ചൗക്ക്. . 
ഇന്ന് ചാന്ദ്നി ചൗക്ക് വളരെ തിരക്കുള്ളതാണെങ്കിലും അതിന്റെ ചരിത്രപരമായ പ്രാധാന്യം നിലനിർത്തുന്നു. ഇവിടുത്തെ വീഥികളും കെട്ടിടങ്ങളും താഴെ പറയുന്ന പദങ്ങളാൽ അറിയപ്പെടുന്നു. 




ചാന്ദ്നി ചൗക്ക് എന്ന സ്ഥലം ചരിത്ര പ്രാധാന്യമുള്ള ഷാഹജഹാനബാദ് എന്ന സ്ഥലത്താണ് സ്ഥിതി ചെയ്യുന്നത്. ചുവപ്പ് കോട്ട മുതൽ ഫത്തേപുരി മസ്ജിദ് വരെ ഉള സ്ഥലമാണ് ഇത്. ഈ വീതിയിലെ രണ്ടൂവശത്തും പഴയകാലത്തെ കെട്ടീടങ്ങളും വീടുകളും സ്ഥിതി ചെയ്യുന്നു. 
1944 ൽ സ്ഥാപിക്കപ്പെട്ട ജുമാ മസ്ജിദ് ഇവിടെ സ്ഥിതി ചെയ്യുന്നു. ചുവപ്പുകോട്ടയിൽ നിന്ന് തുടങ്ങുന്ന ചാന്ദ്നി ചൗക്ക് വീഥിയിൽ താഴെപ്പറയുന്നവ സ്ഥിതി ചെയ്യുന്നു. 




ചാന്ദ്നി ചൗക്ക് അവിടെയുള്ള വിവിധ മാർക്കറ്റുകളാൽ പ്രസിദ്ധമാണ്. ഇന്ത്യയുടെ തനതായ ഭക്ഷണത്തിനും, മധുരപലഹാരങ്ങൾക്കും, സാരികൾക്കും ചാന്ദ്നി ചൗക്ക് വളരെ പ്രസിദ്ധമാണ്. 1000 ലധികം മധുരങ്ങൾ ചാന്ദ്നി ചൗക്കിൽ ഉണ്ടെന്നാണ് പറയപ്പെടുന്നത്. ചാന്ദിനി ചൗക്കിൽ അനേകം ചെറിയ വീഥികൾ ഉണ്ട്. ഇവിടെ പലതരത്തിലുള്ള വിലപ്പനക്കാർ ഉണ്ട്. പുസ്തകങ്ങൾ, വസ്ത്രങ്ങൾ, ചെരിപ്പുകൾ, തുകൽ ഉൽപ്പന്നങ്ങൾ, ഇലക്ട്രോണിക് ഉൽപ്പന്നങ്ങൾ, എന്നിവക്കൊക്കെ പ്രത്യേകം വീഥികൾ ഉണ്ട്. ഇവിടുത്തെ മധുരപലഹാരങ്ങൾ ഡെൽഹിയുടനീളം പ്രസിദ്ധമാണ്. ഹൽദിറാം എന്ന മധുരപലഹാര കടകളുടെ യഥാർഥ സ്ഥലം ഇവിടെ ആണെന്ന് പറയപ്പെടൂന്നു. 

ഡെൽഹിയിലെ പല പ്രധാന ഭക്ഷണ ശാലകളുടെ എല്ലാം ഉറവിടം ചാന്ദിനി ചൗക്ക് ആണ്. ഇതിൽ പ്രധാനം ചിലത് ഇവയാണ്. 


2001 ൽ ഇറങ്ങിയ പ്രമുഖ ബോളിവുഡ് ചിത്രമായ "കഭി ഖുശി കഭി ഗം" എന്ന ചിത്രത്തിന്റെ പ്രധാന ഭാഗങ്ങൾ ചിത്രീകരിച്ചത് ഇവിടെയാണ്. 
ചാന്ദിനി ചൗക്കിനെ കുറിച്ച് ഈ ചിത്രത്തിൽ പ്രസിദ്ധമായ ഒരു ചൊല്ലുണ്ട്. 

ഇവിടുത്തെ ഘടികാര മന്ദിരത്തെ കുറിച്ചുള ഒരു പ്രമുഖ ചൊല്ല് താഴെ പറയുന്നു.
വീഡിയോ



</doc>
<doc id="55277" url="https://ml.wikipedia.org/wiki?curid=55277" title="കൊണാട്ട് പ്ലേസ്, ന്യൂ ഡെൽഹി">
കൊണാട്ട് പ്ലേസ്, ന്യൂ ഡെൽഹി

ഇന്ത്യയുടെ തലസ്ഥാന നഗരമായ ഡെൽഹിയിലെ ഒരു പ്രധാന വ്യവസായിക സ്ഥലമാണ് കോണാട്ട് പ്ലേസ്. (ഔദ്യോഗികമായി രാജീവ് ചൗക്ക് എന്നറിയപ്പെടുന്നു.) CP (സി.പി) എന്ന് അറിയപ്പെടുന്ന ഈ സ്ഥലത്ത് പല പ്രധാന സ്ഥാപനങ്ങളുടേയും മുഖ്യ ഓഫീസ് സ്ഥിതി ചെയ്യുന്നു.

1932 ൽ ഇന്ത്യ സർകാർ രൂപകൽപ്പന ചെയ്യ്ന്നതൊന്റെ ഭാഗമായി റോബർട്ട് ടോർ റ്സൽ ആണ് കൊണാട്ട് പ്ലേസ് രുപകൽപ്പന ചെയറ്തത്. 
ന്യൂ ഡെൽഹിയിലെ മറ്റ് വ്യവസായിക പ്രധാന്യമുള്ള സ്ഥലങ്ങൾ. 



</doc>
<doc id="55279" url="https://ml.wikipedia.org/wiki?curid=55279" title="ഡെൽഹി വിദ്യുത് ബോർഡ്">
ഡെൽഹി വിദ്യുത് ബോർഡ്

ഇന്ത്യയുടെ തലസ്ഥാനനഗരമായ ഡെൽഹിയിലെ വൈദ്യുത വിതരണത്തിന്റെ ചുമതലയുള്ള സ്ഥപനമാണ് ഡെൽഹി വിദ്യുത് ബോർഡ്. 1997 ലാണ് ഇത് സ്ഥാപിക്കപ്പെട്ടത്. 1957 ൽ സ്ഥാപിക്കപ്പെട്ട ഡെൽഹി ഇലക്ട്രിസിറ്റി സപ്ലൈ അണ്ടർടേക്കിങ് (DESU)എന്ന സ്ഥാപനത്തിനു ശേഷം 1948 വൈദ്യുത നിയമപ്രകാരം രൂപപ്പെട്ടതാണ് ഡി.വി.ബി. (DVB). ന്യൂ ഡെൽഹി മുനിനിസിപ്പൽ കൗൺസിലിന്റെ പ്രധാന ഭാഗങ്ങളിലെല്ലാം വൈദ്യുത വിതരണത്തിന്റെ ചുമതല ഡി.വി.ബി.ക്കാണ്. 



</doc>
<doc id="55283" url="https://ml.wikipedia.org/wiki?curid=55283" title="മഹാനഗർ ടെലിഫോൺ നിഗം ലിമിറ്റഡ്">
മഹാനഗർ ടെലിഫോൺ നിഗം ലിമിറ്റഡ്

ഇന്ത്യ സർക്കാർ ഉടമസ്ഥതയിലുള്ള ഒരു ടെലിഫോൺ കമ്പനിയാണ് മഹാനഗർ ടെലിഫോൺ നിഗം ലിമിറ്റഡ്. ഇതിന്റെ പ്രധാന പ്രവർത്തനം ഡെൽഹി, മുംബൈ എന്നീ നഗരങ്ങളിലാണ്. 

ഇംഗ്ലീഷിലെ തർജമ: 
"'Maha' = big or great, 'Nagar' = city or town, 'Mahanagar' = metropolis or megacity, 'Nigam' = venture or enterprise."
dband service is being provided by MTNL at a cost of just US$5.00 per month.

http://www.utlnepal.com/



</doc>
<doc id="55285" url="https://ml.wikipedia.org/wiki?curid=55285" title="എഡ്‌വിൻ ല്യൂട്ടൻസ്">
എഡ്‌വിൻ ല്യൂട്ടൻസ്

ബ്രിട്ടീഷ് രാജ്യകാലത്തെ ഒരു പ്രധാന ആർക്കിടെക്ട് ആയിരുന്നു സർ. എഡ്‌വിൻ ലാൻഡ്‌സീയർ ലൂട്ടെൻസ്. (29 March 1869 – 1 January 1944). 20 ആം നൂറ്റാണ്ടിലെ ഒരു മികച്ച ആർക്കിടെക്ടായി കണക്കാക്കപ്പെട്ടിരുന്നു ഇദ്ദേഹം. 
അദ്ദേഹത്തിന്റെ പുതിയ ബ്രിട്ടിഷിന്റെ രൂപകല്പകനായി കണക്കാക്കപ്പെടുന്നു. ഇന്ത്യയുടെ തലസ്ഥാന നഗരിയായ ന്യു ഡെൽഹി രൂപകൽപ്പന ചെയ്തത് ഇദ്ദേഹമാണ്.





</doc>
<doc id="55288" url="https://ml.wikipedia.org/wiki?curid=55288" title="ഹസ്രത് നിസാമുദ്ദീൻ തീവണ്ടിനിലയം">
ഹസ്രത് നിസാമുദ്ദീൻ തീവണ്ടിനിലയം

ഇന്ത്യയുടെ തലസ്ഥാന നഗരിയായ ഡെൽഹിയിലെ ഒരു പ്രധാന റെയിൽവേ സ്റ്റേഷനാണ് ഹസ്രത്ത് നിസ്സാമുദ്ദീൻ റെയിൽവേ സ്റ്റേഷൻ. ഡെൽഹിയുടെ തെക്ക് പടിഞ്ഞാറായി സ്ഥിതി ചെയ്യുന്ന ഈ സ്റ്റേഷൻ ഉത്തര റെയിൽവേയുടെ കീഴിൽ വരുന്നതാണ്. സൂഫി പണ്ഡിതനായിരുന്ന നിസാമുദ്ദീൻ ഔലിയയുടെ പേരിൽ നിന്നാണ് ഈ പേര് നല്കപ്പെട്ടത്.
ഇതിനു ചേർന്ന് സ്ഥിതി ചെയ്യുന്ന ഒരു അന്തർദേശിയ ബസ് ടെർമിനലാണ് സരായി കാലേഖാൻ ബസ് സ്റ്റേഷൻ.


</doc>
<doc id="55293" url="https://ml.wikipedia.org/wiki?curid=55293" title="ഡെൽഹി ട്രാൻസ്‌പോർട്ട് കോർപ്പറേഷൻ">
ഡെൽഹി ട്രാൻസ്‌പോർട്ട് കോർപ്പറേഷൻ

ഇന്ത്യയുടെ തലസ്ഥാന നഗരമായ ഡെൽഹിയിലെ ഒരു പ്രധാന പൊതു ഗതാഗത പ്രവർത്തകരാണ് ഡെൽഹി ട്രാൻസ്‌പോർട്ട് കോർപ്പറേഷൻ (ഡി.ടി.സി). ഡെൽഹിയിലെ പ്രധാന മാർഗങ്ങളായ മുദ്രിക ( റിംങ് റോഡ്), ബാഹരി മുദ്രിക (ഔട്ടർ റിംഗ് റോഡ്) എന്നിവയിലൂടെ ഉള്ള സർവീസുകൾ ഇവർ നടത്തുനു. മർദ്ദിത പ്രകൃതി വാതകം ഉപയോഗിച്ച് പ്രവർത്തിക്കുന്ന ലോകത്തെ തന്നെ ഏറ്റവും വലിയ ബസ് സർവീസ് പ്രവർത്തകരാണ് ഡെൽഹി ട്രാൻസ്‌പോർട്ട് കോർപ്പറേഷൻ

1948 ലാണ് ഡി.ടി.സി സ്ഥാപിക്കപ്പെട്ടത്. 

ഡെൽഹിയിലെ എല്ലാ പ്രധാന പാതകളിലും ഡി.ടി.സി സേവനങ്ങൾ നടത്തുന്നു. ഇതു കൂടാതെ അന്തർ സംസ്ഥാന സേവനങ്ങളും നടത്തുന്നു. ആകെ 34 ഡിപ്പോകൾ ഉണ്ട് . ഇതിൽ മൂന്ന് അന്തർസംസ്ഥാന സേവന ഡിപ്പോകൾ ഉണ്ട്. 

ഡെൽഹിയിൽ എല്ലാ പ്രമുഖ പാതകളിലും സേവനങ്ങൾ നൽകി വരുന്നു. പ്രധാന സേവനങ്ങൾ മുദ്രിക സേവനം- പ്രധാന മാർഗ്ഗമായ റിംഗ് റോഡിലുടെയുള്ള സേവനമാണ് ഇത്. ബാഹരി മുദ്രിക സേവനം- മറ്റൊരു പ്രധാന മാർഗ്ഗമായ ഔട്ടർ റിംഗ് റോഡിലുടെയുള്ള സേവനമാണ് ഇത്. രാത്രി 11 മണി വരെ ബസ്സുകൾ ലഭ്യമാണ്. 
ഡെൽഹിയിലെ പ്രധാന നഗര ഗതാഗത മാർഗ്ഗമായ ഡെൽഹി മെട്രോയിലെ സ്റ്റേഷനുകളിലേക്ക് ബന്ധിപ്പിക്കുന്ന ബസ്സ് സർവീസുകളും ഡി.ടി.സി നൽകി വരുന്നു. 

പുതുതായി തുടങ്ങിയ ബസ്സ് സേവനമാണ് ഹൈ കപ്പാസിരി ബസ്സ് സേവനം. കൂടുതൽ ആളുകളെ ഉൾക്കൊള്ളാവുന്ന പുതിയ തരം ബസ്സുകൾ നിരത്തിലിറക്കി അധികം ആളുകളെ ഒരു സമയം കൊണ്ടൂപോകാനുള്ള സൗകര്യം നൽകി വരുന്നു. ഇത് വാതാനുകൂലിതവും ഏകീകൃത നിയന്ത്രണ സംവിധാനവുമുള്ള തരം ബസ്സുകളാണ്.

ഉത്തരേന്ത്യയിലെ പൊതു ഗതാഗതത്തിൽ ഡിടിസി ഒരു പ്രധാന പങ്ക് വഹിക്കുന്നു. ഡെൽഹിയിലെ സമീപ സംസ്ഥാനങ്ങളായ ഉത്തർ പ്രദേശ്, പഞ്ചാബ്, ജമ്മു കാശ്മീർ, ഹിമാചൽ പ്രദേശ് , രാജസ്ഥാൻ, ഹരിയാന എന്നിവടങ്ങളിലേക്ക് ഡി.ടി.സി സേവനങ്ങൾ നടത്തി വരുന്നു. 

ഡി.ടി.സി. അതിന്റെ ചരിത്ര പ്രധാനമായ ഒരു സേവനമായി ഡെൽഹിയിൽ നിന്നും പാകിസ്താന്റെ തലസ്ഥാനമായ ലാഹോറിലേക്കുള്ള ബസ്സ് സേവനത്തെ കണക്കാക്കുന്നു. ഇത് 1999 ലാണ് തുടങ്ങിയത്. ഇടക്ക് കാർഗിൽ യുദ്ധകാലത്ത് ഈ സേവനം നിർത്തി വക്കുകയും പിന്നീട് 2003 ൽ പുനരാരംഭിക്കുകയും ചെയ്തു. 




</doc>
<doc id="55298" url="https://ml.wikipedia.org/wiki?curid=55298" title="രാജ്‌ഘട്ട്">
രാജ്‌ഘട്ട്

ഇന്ത്യയുടെ രാഷ്ട്രപിതാവായ മഹാത്മഗാന്ധിയുടെ ശവസംസ്കാരം നടത്തിയിട്ടുള്ള സ്മാരകമാണ് രാജ്‌ഘട്ട് എന്നറിയപ്പെടുന്നത്. അദ്ദേഹത്തെ ഇവിടെ സംസ്കരിച്ചത് 31 ജനുവരി 1948 ലാണ്. ഇത് തുറന്ന ഒരു സ്ഥലമാണ്. അദ്ദേഹത്തെ സംസ്കരിച്ച സ്ഥലത്ത് മനോഹരമായ മാർബിൾ കൊണ്ട് നിർമ്മിച്ച ഒരു സ്മാരകം സ്ഥിതി ചെയ്യുന്നു. ഇതിന്റെ അറ്റത്ത് ഒരു വിളക്ക് കെടാതെ കത്തിച്ചു വച്ചിരിക്കുന്നു. 

രാജ്ഘട്ട് സ്ഥിതി ചെയ്യുന്നത് യമുനയുടെ തീരത്തായിട്ടാണ്. 
ഇത് ഒരു മഹത്തായ സ്മാരകമായി സൂക്ഷിച്ചിരിക്കുന്നു. പല വിദേശ സന്ദർശകരും ഇന്ത്യയിലേക്ക് വരുമ്പോൾ ഇവിടം സന്ദർശിക്കാറുണ്ട്. ഇതിനു ചുറ്റും മനോഹരമായ പൂന്തോട്ടങ്ങളൂം, പുൽ മൈതാനങ്ങളും വളരെ ഭംഗിയായി സൂക്ഷിച്ചിരിക്കുന്നു. എല്ലാ വെള്ളിയാഴ്ചകളിലും ഗാന്ധിയെ ആദരിച്ചുകൊണ്ട് ഇവിടെ പ്രാർഥന നടക്കുന്നു. ഇതു കൂടാതെ ഗാന്ധിജിയുടെ ജനന മരണ ദിവസങ്ങളിൽ ഇവിടെ പ്രത്യേകം പ്രാർഥനകൾ നടക്കുന്നു. 

ഇതിന്റെ വടക്കു ഭാഗത്തായിട്ടാണ് ഇന്ത്യയുടെ ആദ്യ പ്രധാനമന്ത്രിയായ ജവഹർ ലാൽ നെഹ്രുവിന്റെ സമാധിയായ ശാന്തിവൻ സ്ഥിതി ചെയ്യുന്നത്. 

ഇതിന്റെ അടുത്തു സ്ഥിതി ചെയ്യുന്ന മറ്റ് സമാധികൾ



</doc>
<doc id="55300" url="https://ml.wikipedia.org/wiki?curid=55300" title="ജവഹർലാൽ നെഹ്റു സ്റ്റേഡിയം, ഡെൽഹി">
ജവഹർലാൽ നെഹ്റു സ്റ്റേഡിയം, ഡെൽഹി

1982-ൽ ഭാരത സർക്കാർ പണിതീർത്ത ഡെൽഹിയിലെ ഒരു സ്റ്റേഡിയമാണ് ജവഹർലാൽ നെഹ്രു സ്റ്റേഡിയം. ഇത് ഒരു വിവിധോദ്ദേശ്യസ്റ്റേഡിയമാണ്. ഈ സ്റ്റേഡിയത്തിൽ മൊത്തം 60000 കാണികളെ ഉൾക്കൊള്ളാനുള്ള സംവിധാനമുണ്ട്. . ഇന്ത്യൻ ഒളിമ്പിക് അസ്സോസ്സിയേഷന്റെ ഓഫീസും ഇവിടെയാണ് സ്ഥിതി ചെയ്യുന്നത്. ഇന്ത്യയിലെ മൂന്നാമത്തെ വലിയ വിവിധോദ്ദേശ്യ സ്റ്റേഡിയവും ലോകത്തിലെ വലിയ അമ്പത്തി ഒന്നാമത്തെ സ്റ്റേഡിയവും ആണ് 

1982 ഇന്ത്യ ആതിഥ്യം വഹിച്ച ഒൻപതാമത് ഏഷ്യൻ ഗെയിംസിന്റെ ഭാഗമായിട്ടാണ് ഈ സ്റ്റേഡിയം നിർമ്മിക്കപ്പെട്ടത്. 2010 ഇന്ത്യ ആതിഥ്യം വഹിക്കുന്ന കോമൺവെൽത്ത് ഗെയിംസിന്റെ ഭാഗമായി ജവഹർലാൽ നെഹ്‌റു സ്റ്റേഡിയം നവികരിച്ചു..കോമൺവെൽത്ത് ഗെയിംസിന്റെ ഉദ്ഘാടന-സമാപന പരിപാടികളും അത്‌ലെറ്റിക്സ് മൽസരങ്ങളും നടന്നത് ഇവിടെയാണ്‌.. കോമൺവെൽത്ത് ഗെയിംസിനു മുന്നോടിയായി നടന്ന അറ്റകുറ്റപ്പണിയിലാണ് സ്റ്റേഡിയത്തിന്റെ കാണികളെ ഉൾക്കൊള്ളാനുള്ള ശേഷി 78,000 ത്തിൽ നിന്ന് 60,000 ആയി കുറച്ചത്.

ഇവിടെ രണ്ട് പ്രധാന ക്രിക്കറ്റ് ഏകദിന മത്സരങ്ങൾ നടന്നിട്ടുണ്ട്. 1984ൽ ഇന്ത്യ-ഓസ്ട്രേലിയ, 1991ൽ ഇന്ത്യ-ദക്ഷിണാഫ്രിക്ക എന്നിവയാണവ.


</doc>
<doc id="55303" url="https://ml.wikipedia.org/wiki?curid=55303" title="ഫിറോസ് ഷാ കോട്ട്‌ല സ്റ്റേഡിയം">
ഫിറോസ് ഷാ കോട്ട്‌ല സ്റ്റേഡിയം

ഇന്ത്യയുടെ തലസ്ഥാനനഗരമായ ഡെൽഹിയിലെ ഒരു പ്രധാന ക്രിക്കറ്റ് സ്റ്റേഡിയമാണ് ഫിറോസ് ഷാ കോട്‌ല അല്ലെങ്കിൽ കോട്‌ല എന്നറിയപ്പെടുന്നത്. ഇതിന്റെ പേര് ഫിറോസ് ഷാ തുഗ്ലകിന്റെ അനുസ്മരിച്ചാണ് ഇട്ടിരിക്കുന്നത്. ഇവിടെ ആദ്യത്തെ മത്സരം നടന്നത് നവംബർ 10, 1948 ലാണ്. പ്രമുഖ ഇന്ത്യൻ ലെഗ് സ്പിന്നർ അനിൽ കുംബ്ലെ ഒരു ടെസ്റ്റ് മത്സരത്തിലെ ഒരു ഇന്നിംങ്സിൽ 10 വിക്കറ്റ് എന്ന നേട്ടം 1999 ൽ കൈവരിച്ചത് ഈ സ്റ്റേഡിയത്തിലാണ്. 2005 ൽ ഇതിന്റെ പുനർനിർമ്മാണ പ്രവർത്തനങ്ങൾ നടന്നു. ഇതിന്റെ ഉടമസ്ഥത അവകാശവും നടത്തിപ്പും ഡെൽഹി ജില്ല ക്രിക്കറ്റ് അസ്സോസ്സിയേഷനിലാണ് (DDCA (Delhi District Cricket Association)). ഇന്ത്യൻ പ്രീമിയർ ലീഗിനു ശേഷം ഡെൽഹി ഡെയർഡെവിൾസ് ടീമിന്റെ ഹോം ഗ്രൗണ്ടായി ഇത് അറിയപ്പെടുന്നു. 



</doc>
<doc id="55307" url="https://ml.wikipedia.org/wiki?curid=55307" title="ഇന്ദിര ഗാന്ധി അരീന">
ഇന്ദിര ഗാന്ധി അരീന

ഇന്ത്യയുടെ തലസ്ഥാന നഗരിയായ ഡെൽഹിയിലെ ഒരു പ്രധാന ഇൻഡോർ സ്റ്റേഡിയമാണ് ഇന്ദിരാഗാന്ധി അരീന അഥവ ഇന്ദിരാഗാന്ധി ഇൻഡോർ സ്റ്റേഡിയം. ഇത് ഇന്ത്യയിലെ ഏറ്റവും വലുതും, ഏഷ്യയിലെ രണ്ടാമത്തെ വലിയതുമായ ഇൻഡോർ സ്റ്റേഡിയമാണ്. 1982 ഇന്ത്യ സർകാർ പണി തീർത്ത ഈ സ്റ്റേഡിയം അന്ന് ഡെൽഹിയിൽ നടന്ന ഏഷ്യൻ ഗെയിംസിന്റെ ഇൻഡോർ മത്സരങ്ങൾ നടത്തുന്നതിനായിട്ടാണ് പ്രധാനമായും നിർമ്മിച്ചത്. ഈ സ്റ്റേഡിയം ഏകദേശം 102 ഏക്കറോളം വരുന്ന സ്ഥലത്ത് സ്ഥിതി ചെയ്യുന്നു. ഇതിന്റ് പണി തീർന്നതിനു ശേഷം ഇത് ഒരു പാട് മത്സരങ്ങൾക്ക് വേദിയായിട്ടുണ്ട്. 25,000 ആളുകൾക്ക് ഒരേസമയം ഇരുന്ന് കാണാൻ സൗകര്യമുള്ള ഈ സ്റ്റേഡിയം മുൻ ഇന്ത്യൻ പ്രധാനമന്ത്രിയായിരുന്ന ഇന്ദിരാഗാന്ധിയുടെ പേരിൽ അറിയപ്പെടുന്നു. 

ഈ സ്റ്റേഡിയത്തിൽ അത്യാധുനിക സൗകര്യങ്ങൾ ഉണ്ട്. ശബ്ദരഹിതമായ ചുമരുകളും, വെളിച്ച സംവിധാനങ്ങളും, ശബ്ദ സംവിധാനങ്ങളും ഇതിന്റെ പ്രത്യേകതകളാണ്. ഇപ്പോൾ ഈ സ്റ്റേഡിയം 2010 ലെ കോമൺവെൽത്ത് ഗെയിംസിനു വേണ്ടി സജ്ജീകരണങ്ങൾ നടക്കുകയാണ്. Renovation is scheduled to be completed December 31, 2009.



</doc>
<doc id="55311" url="https://ml.wikipedia.org/wiki?curid=55311" title="പ്രെസ്സ് ട്രസ്റ്റ് ഓഫ് ഇന്ത്യ">
പ്രെസ്സ് ട്രസ്റ്റ് ഓഫ് ഇന്ത്യ

ഇന്ത്യയിലെ ഏറ്റവും വലിയ സ്വതന്ത്ര വാർത്താ ഏജൻസിയാണ് പ്രെസ്സ് ട്രസ്റ്റ് ഓഫ് ഇന്ത്യ. (ഹിന്ദി: प्रेस ट्रस्ट ऑफ़् इंडिया) (അറിയപ്പെടുന്നത് PTI) ഇതിൽ 1300 ഓളം ആളുകൾ പ്രവർത്തിക്കുന്നു. 1947 ൽ ഇന്ത്യക്ക് സ്വാത്രന്ത്ര്യം കിട്ടിയതിനു ശേഷം ഈ സ്ഥാപനം അസ്സോസ്സിയേറ്റഡ് പ്രസ്സ്, റോയ്‌റ്റേഴ്സ് എന്നി സ്ഥാപനങളിൽ നിന്നും പ്രവർത്തനങ്ങൾ ഏറ്റെടുത്തു. 
ഇംഗ്ലീഷ്. ഹിന്ദി എന്നീ ഭാഷകളിൽ വാർത്തകൾ നൽകി വരുന്നു. ദില്ലി ആസ്ഥാനമാക്കി ലാഭേച്ഛയില്ലാതെ പ്രവർത്തിക്കുന്ന പി.റ്റി.ഐ നാന്നൂറ്റി അമ്പതോളം ഭാരതീയ പത്രങ്ങളുടെ സഹകരണ കൂട്ടായ്മയാണ്.ഇന്ത്യയിലുടനീളം നൂറ്റമ്പതോളം ഓഫീസുകളും രണ്ടായിരത്തോളം ജീവനക്കാരും പി.റ്റി.ഐ.ക്കുണ്ട്.സ്വാതന്ത്ര്യാനന്തരം വാർത്താ ഏജൻസികളായ അസ്സോസിയേറ്റഡ് പ്രസ്സിന്റേയും റോയിട്ടേഴ്സിന്റെയും ഇന്ത്യയിലെ ചുമതലകൾ പി.റ്റി.ഐ ഏറ്റെടുത്തു.സ്വന്തമായി വാർത്താവിനിമയ ഉപഗ്രഹമുള്ള (ഇൻസാറ്റ്) ഏക ദക്ഷിണേഷ്യൻ വാർത്താ ഏജൻസി പി.റ്റി.ഐയാണ്.വി.കെ.ചോപ്രയാണ് ഇപ്പോഴത്തെ ചെയർമാൻ.
ഔദ്യോഗിക വെബ്സൈറ്


</doc>
<doc id="55346" url="https://ml.wikipedia.org/wiki?curid=55346" title="ഫിജി">
ഫിജി

ഫിജി (ഔദ്യോഗികമായി റിപ്പബ്ലിക് ഓഫ് ഫിജി ഐലന്റ്സ്) തെക്കൻ ശാന്തസമുദ്രത്തിലെ ഒരു ദ്വീപ് രാജ്യമാണ്. വാനുവാട്ടുവിന്റെ കിഴക്കും ടോങ്കയുടെ പടിഞ്ഞാറും ടുവാലുവിന്റെ തെക്കുമായാണ് ഇതിന്റെ സ്ഥാനം. 322 ദ്വീപുകളടങ്ങുന്ന ഒരു ദ്വീപസമൂഹമാണീ രാജ്യം. ഇതിൽ 106 എണ്ണം സ്ഥിരവാസമുള്ളതാണ്. 522 ചെറുദ്വീപുകളും ഈ രാജ്യത്തിൽ ഉൾപ്പെടുന്നു. വിറ്റി ലെവു, വനുവ ലെവു എന്നിവയാണ് പ്രധാന ദ്വീപുകൾ. രാജ്യത്തിലെ ആകെ ജനസംഖ്യയുടെ 87%-ഉം ഈ രണ്ട് ദ്വീപുകളിലാണ്. സുവ ആണ് തലസ്ഥാനം.


</doc>
<doc id="55351" url="https://ml.wikipedia.org/wiki?curid=55351" title="പുരാന കില">
പുരാന കില

ഇന്ത്യയുടെ തലസ്ഥാനനഗരമായ ഡെൽഹിയിൽ സ്ഥിതി ചെയ്യുന്ന ഒരു പഴയ കോട്ടയാണ് പുരാനാ കില. (അർത്ഥം: പഴയ കോട്ട). ഇവിടെ നടന്ന ഗവേഷണങ്ങളിൽ ഈ സ്ഥലം 1000 ബി.സി. മുതൽ ഉപയോഗത്തിലിരുന്നതായി കണ്ടുപിടിക്കപ്പെട്ടിരിക്കുന്നു. മഹാഭാരതകഥയിൽ ഈ സ്ഥലം പാണ്ഡവരുടെ രാജ്യത്തിന്റെ തലസ്ഥാനമായ ഇന്ദ്രപ്രസ്ഥം ആയിരുന്നു എന്ന കണക്കാക്കപ്പെടുന്നു. 

പുരാണ കിലയുടെ പണി ആരംഭിച്ചത് ഹുമയൂൺ ചക്രവർത്തി ആണ്. എന്നാൽ 1540 ലെ കനൗച്ചി യുദ്ധത്തിൽ ഹുമയൂൺ നാട് കടത്തപ്പെട്ടതിനാൽ, സൂർവംശത്തിലെ ഷെർഷാ സൂരിയാണ് ഇതിന്റെ പണി പൂർത്തിയാക്കിയത്



</doc>
<doc id="55354" url="https://ml.wikipedia.org/wiki?curid=55354" title="ഡെൽഹി ഹൈക്കോടതി">
ഡെൽഹി ഹൈക്കോടതി

ഇന്ത്യയുടെ തലസ്ഥാന നഗരമായ ഡെൽഹിയിലെ പരമോന്നത കോടതിയാണ് ഡെൽഹി ഹൈക്കോടതി. (). October 31, 1966 ലാണ് ഇത് സ്ഥാപിക്കപ്പെട്ടത്. 

ഡെൽഹിയിലേയും പഞ്ചാബിലേയും നിയമകാര്യങ്ങളുടെ പരമോന്നത കോടതിയായി March 21, 1919 ൽ ലാഹോർ കോടതി സ്ഥാപിക്കപ്പെട്ടു. 1947 ൽ ഇന്ത്യക്ക് സ്വാതന്ത്ര്യം കിട്ടി, ഇന്ത്യാ വിഭജനത്തിനു ശേഷം പഞ്ചാബ് ഹൈക്കോടതി സ്ഥാപിക്കപ്പെട്ടു. ഇത് ശിം‌ല ആസ്ഥാനമാക്കി പ്രവർത്തനം ആരംഭിച്ചു. 1954/1955 കാലഘട്ടത്തിൽ ഇത് ചണ്ഡിഗഡിലേക്ക് മാറ്റി. 1966 ൽ ഇന്ന് സ്ഥിതി ചെയ്യുന്ന ഡെൽഹിയിലേക്ക് മാറ്റി. 



</doc>
<doc id="55356" url="https://ml.wikipedia.org/wiki?curid=55356" title="എഡിറ്റിങ്ങ്">
എഡിറ്റിങ്ങ്

പ്രസിദ്ധീകരിക്കുന്നതിനു മുമ്പ് വാർത്തകളോ വസ്തുതകളോ ചിത്രങ്ങളോ സമാഹരിച്ച് വിവേചനബുദ്ധിയോടുകൂടി ക്രമത്തിൽ
സം യോജിപ്പിക്കുന്ന പ്രക്രിയയാണ് എഡിറ്റിങ് അഥവാ സംശോധന. ദിനപത്രങ്ങൾ, ആനുകാലികപ്രസിദ്ധീകരണങ്ങൾ, പുസ്തകങ്ങൾ, ചലച്ചിത്രങ്ങൾ എന്നിവയെ സംബന്ധിച്ചിടത്തോളം ഇത് സാങ്കേതികത്വമേറെയുള്ള ജോലിയാണ്. ഇവയിലെല്ലാം ഒഴിച്ചുകൂടാനാവാത്ത ഒരു സംശോധനക്രിയയായി എഡിറ്റിങ്ങിന് പ്രാമാണ്യം ലഭിച്ചിട്ടുണ്ട്. സിനിമയിൽ എഫ്. സി. പി. എന്ന സോഫ്റ്റ്‌വെയർ ആണ് ഉപയോഗിക്കുക. ചില ആളുകൾ പ്രീമിയർ എന്ന സോഫ്റ്റ്‌വെയർ ഉപയോഗിക്ക്കുന്നുണ്ട്.

ധാരാളം വാർത്തകളും ലേഖനങ്ങളും വിവിധ ഏജൻസികൾവഴി പത്രമോഫീസിൽവന്നുചേരാറുണ്ട്. അവയിൽനിന്ന് വിജ്ഞാനപ്രദവും കൗതുകകരവുമായവ തിരഞ്ഞുപിടിച്ച് പ്രസാധനം ചെയ്യുക എന്ന ജോലി കാര്യക്ഷമമായി നിർവഹിക്കുന്നത് എഡിറ്റർമാരാണ്. വിഭിന്നകേന്ദ്രങ്ങളിൽനിന്നു വന്നുചേരുന്ന വാർത്തകളും റിപ്പോർട്ടുകളും മറ്റും എഡിറ്റിങ്ങിന്റെ വിവിധ ഘട്ടങ്ങളിൽകൂടി കടന്നാണ് അച്ചടിക്കുപയുക്തമായ നിലയിൽ രൂപം കൊള്ളുന്നത്. ഓരോദിവസവും പത്രമോഫീസിൽകിട്ടുന്ന അസംസ്കൃത സാധനങ്ങളിൽ ചെറിയൊരു അംശം മാത്രമേ അന്നന്ന് ഉപയോഗിക്കുവാൻ കഴിയാറുള്ളു. ഉദാഹരണമായി അമേരിക്കയിലെ "ന്യൂയോർക്ക് ടൈസ്" ഓഫീസിൽ നിത്യേന കിട്ടാറുള്ള 20 ലക്ഷത്തില്പരം വാക്കുകളിൽ രണ്ടു ലക്ഷത്തോളം മാത്രമേ ഉപയോഗിക്കുന്നുള്ളു; 18 ലക്ഷത്തോളം വാക്കുകൾതള്ളിക്കളയേണ്ടിവരുന്നുണ്ട്. ഇങ്ങനെയുള്ള ത്യാജ്യഗ്രാഹ്യവിവേചനത്തിന് വളരെ കൂടുതൽ ശ്രദ്ധയും വൈദഗ്ദ്ധ്യവും ആവശ്യമാണ്. എഡിറ്റിങ്ങിന്റെ കാതലായഭാഗം ഇതാണെന്നുപറയാം.

പത്രത്തിന്റെ അന്തസ്സിനും നയത്തിനും അനുയോജ്യമായ വാർത്തകൾ തിരഞ്ഞെടുക്കുന്നതിൽ ന്യൂസ് എഡിറ്ററെയും ഡെസ്ക് ചീഫിനേയും സഹായിക്കുന്ന ഒരു സഹപത്രാധിപരാണ് കോപ്പി ടേസ്റ്റർ. പാശ്ചാത്യരാജ്യങ്ങളിലെപ്പോലെ ഇന്ത്യയിലെ മിക്ക പത്രമോഫീസുകളിലും ഇവരുണ്ട്. വാർത്തകൾ വായിച്ചുനോക്കി പ്രസിദ്ധീകരണയോഗ്യമാണോ എന്ന് ഇദ്ദേഹം തീരുമാനിക്കുന്നു. ഈ പ്രാഥമിക തിരഞ്ഞെടുപ്പിന് കോപ്പി മുഴുവൻ വായിക്കാറില്ല. ടീ ടേസ്റ്റർ ഒരു സ്പൂൺചായ നാവിലൊഴിച്ചു രുചിനോക്കി ഗുണമേന്മ നിശ്ചയിക്കുന്നതുപോലെ പത്രമാഫീസിലെ കോപ്പി ടേസ്റ്ററും വാർത്തയുടെ പ്രസിദ്ധീകരണയോഗ്യത നിശ്ചയിക്കുന്നു. കോപ്പി ടേസ്റ്റർ തിരഞ്ഞെടുക്കുന്ന വാർത്തകൾ ചീഫ് സബ് എഡിറ്ററുടെയൊ ഡെസ്ക് ചീഫിന്റെയൊ മേശപ്പുറത്തേക്ക് അയക്കുകയും തള്ളിക്കളഞ്ഞവ ഒരു കമ്പിയിൽ കുത്തിയുറപ്പിച്ച് വയ്ക്കുകയും ചെയ്യുന്നു.

പത്രമാഫീസിലെ എഡിറ്റിങ് ഒരാൾക്കു തനിച്ചുചെയ്യാവുന്ന ജോലിയല്ല; അതൊരു കൂട്ടായ പ്രവർത്തനമാണ്. ആധുനിക പത്രപ്രവർത്തനത്തിൽ എഡിറ്റിങ്ങിന് രണ്ട് പ്രധാന ഘട്ടങ്ങളുണ്ട്.

ശീർഷകം ആകർഷകമായിരിക്കാൻപ്രത്യേകം ശ്രദ്ധിക്കാറുണ്ട്. വായനക്കാരന്റെ ശ്രദ്ധയെ പിടിച്ചുനിറുത്തുവാൻ പോരുന്നതും ആകർഷകവും മൂർച്ചയുള്ളതുമായ ശീർഷകങ്ങളും ഉപശിർഷകങ്ങളും നൽകി വാർത്തകൾ യഥായോഗ്യം എഡിറ്റു ചെയ്ത് പ്രസിദ്ധീകരണക്ഷമമാക്കുക ശ്രമസാധ്യമായ കാര്യമാണ്. ആദ്യകാലങ്ങളിൽ തലക്കെട്ടുകൾകൊടുക്കുന്ന പതിവ് ഉണ്ടായിരുന്നില്ല. പിന്നീട് ക്രമേണ തലക്കെട്ടുകൾചേർക്കുന്ന രീതി ആരംഭിച്ചു. ഇന്ന് എത്രയും ആകർഷകവും വായനക്കാരന്റെ ശ്രദ്ധയെ പിടിച്ചുപറ്റുന്നതുമായ തലക്കെട്ടുകൾചേർക്കുന്നതിൽ പത്രപ്രവർത്തകർക്കിടയിൽ ഒരു മത്സരം തന്നെയുണ്ടെന്നു പറയാം. ആദ്യകാലത്തു ഒറ്റക്കോളത്തിലാണ് തലവാചകം ചേർത്തിരുന്നത്. ഇപ്പോൾവാർത്തയുടെ പ്രാധാന്യം കണക്കിലെടുത്ത് കൊണ്ട് മൂന്നും നാലും കോളത്തിലോ ചിലപ്പോൾ, എട്ടുകോളത്തിൽതന്നെയോ ഉള്ള വലിയ തലവാചകങ്ങളും ചേർത്തുകാണാറുണ്ട്.

വർത്തമാനപത്രങ്ങളുടെ ആവിർഭാവത്തിനു ശേഷം ജീവനും ഓജസ്സുമുള്ള തലക്കെട്ട് പത്രങ്ങളിൽ പ്രത്യക്ഷപ്പെട്ടു തുടങ്ങാൻ അരനൂറ്റാണ്ടു കൂടി കാത്തിരിക്കേണ്ടിവന്നു. വലിയ തലവാചകങ്ങൾ പല തട്ടുകളിലായി പ്രസിദ്ധീകരിക്കുന്ന സമ്പ്രദായം ആദ്യമായി സ്വീകരിച്ചത് അമേരിക്കൻ പത്രപ്രവർത്തകരാണ്. അമേരിക്കയിലെ ആഭ്യന്തരസമരം അത്തരം തലക്കെട്ടുകൾ കൊടുക്കാൻ പ്രേരകമായി ഭവിച്ചു. നല്ല ചൂടും ചുണയുമുളവാക്കാനുതകുന്ന തലക്കെട്ടുകൾ ചേർക്കുന്നതിൽ ആധുനിക പത്രപ്രവർത്തകർ തികച്ചും ബോധവാന്മാരാണ്; അതിന്റെ ശാസ്ത്രീയത അവർ സനിഷ്കർഷം പഠിക്കുകയും ചെയ്യുന്നു. കാലത്തിന്റെ മാറ്റവും ആവശ്യവും അനുസരിച്ച് ലാളിത്യവും ശബ്ദഭംഗിയും ഒപ്പം അനുവാചകരെ സ്വാധീനിക്കുന്ന ശക്തിവിശേഷവുമുള്ള തലവാചകങ്ങൾ എഴുതുക എന്നത് ആധുനിക എഡിറ്റിങ്ങിൽ അപരിത്യാജ്യമായി തീർന്നിരിക്കുന്നു.

ഹെഡിങ് ടൈപ്പിന്റെ വലിപ്പം, ഹെഡിങ്ങിന്റെ രൂപമാതൃകകൾ മുതലായവ ഡെസ്ക് ചീഫാണ് നിർണയിക്കുന്നത്. തലവാചകത്തിൽ ഓരോ പത്രത്തിന്റെയും നയവും സ്വരവും പ്രതിദ്ധ്വനിക്കാറുണ്ട് . ഗൗരവാവഹമായ വർത്തകൾക്കോ ലേഖനങ്ങൾക്കോ അവയ്ക്ക് അനുയോജ്യമായ ശീർഷകം നൽകേണ്ടതുണ്ട്. എന്നാൽ താരതമ്യേന ഗൗരവം കുറഞ്ഞതും നർമരസമുള്ളതുമായ വാർത്തകൾക്ക് അവയ്ക്കുചേരുന്ന തലക്കെട്ടുകളാണ് കൊടുക്കേണ്ടത്. വാർത്തയുടെ സാരാംശം ധ്വനിപ്പിക്കുന്നതായിരിക്കും തലവാചകം. എത്രയും ചുരുങ്ങിയ വാക്കുകളിൽ എഴുതുന്ന തലക്കെട്ടുകൾ അനുവാചക ഹൃദയത്തിൽ ആഞ്ഞു പതിയും. ഹെഡിങ് നിശ്ചയിക്കുമ്പോൾ ആവശ്യമില്ലാത്ത വാക്കുകൾ ഒഴിവാക്കാൻ പ്രത്യേകം ശ്രദ്ധിക്കുകയും വേണം. 

അരക്കോളം മാത്രം സ്ഥലം അവശേഷിച്ചിട്ടുള്ളപ്പോൾഒരു കോളം ദൈർഘ്യമുള്ള രസകരവും അടിയന്തരവുമായ ഒരു വാർത്തകൂടി ചേർക്കേണ്ടിവരികയാണങ്കിൽ താഴത്തെ അറ്റത്തുനിന്ന് അരക്കോളം മാറ്റർ വെട്ടിത്തള്ളിയശേഷം ഈ വാർത്ത പ്രസിദ്ധീകരിക്കുക പതിവാണ്. ഇത് അനഭിലഷണീയമാണെന്നാണ് ആധുനിക പത്രപ്രവർത്തകാചാര്യന്മാർ വിധിച്ചിട്ടുള്ളത്. പ്രധാന വസ്തുതകളൊന്നും ചോർന്നുപോകാതെ വാർത്ത ചുരുക്കുന്നതിലാണ് എഡിറ്ററുടെ സാമർത്ഥ്യം പ്രകടമാവുന്നത്.

സബ് എഡിറ്ററുടെ കൈയ്യിൽകിട്ടുന്ന ഓരോ റിപ്പോർട്ടും വിമർശനബുദ്ധിയോടുകൂടി വായിച്ചു പരിശോധിച്ച് കുറവുകളും കുറ്റങ്ങളും ഉണ്ടെങ്കിൽ പരിഹരിക്കുകയാണ് ആദ്യം ചെയ്യുന്നത്. ചില വാക്കുകളോ വചകങ്ങളോ വാക്യഘടനയോ മാറ്റേണ്ടിവന്നേക്കാം. ചില റിപ്പോർട്ടുകൾ സമൂലം ഉടച്ചുവാർക്കാറുമുണ്ട്. അത്തരം ഘട്ടങ്ങളിൽ പശ്ചാത്തല വിവരങ്ങൾകൂടി ചേർത്ത് അതിന്റെ സൗന്ദര്യം വർദ്ധിപ്പിക്കുവൻ സമർത്ഥനായ ഒരു സബ് എഡിറ്റർക്കു കഴിയും.

റിപ്പോർട്ടുകൾ മാറ്റിയെഴുതുമ്പോൾ ചില കാര്യങ്ങൾ ശ്രദ്ധിക്കാറുണ്ട്. വാർത്തയുടെ മർമ്മഭാഗം ആദ്യത്തെ ഖണ്ഡികയിൽതന്നെ പറയുവാൻ ശ്രദ്ധിക്കുക; വാർത്തകളുടെ ഉള്ളടക്കം ചോർന്നുപോകാതെ ചുരുക്കുക; ഒരേ വിഷയത്തെകുറിച്ചുള്ള വിവിധ റിപ്പോർട്ടുകൾ ആവർത്തന വിരസത കൂടാതെ കൂട്ടിയിണക്കി പ്രസിദ്ധീകരിക്കുക; ഭാഷയും ശൈലിയും മെച്ചപ്പെടുത്തുക എന്നിവയാണവ.

വാർത്തകളും റിപ്പോർട്ടുകളും മാറ്റിയെഴുതുമ്പോൾ കഷ്ടിച്ചു കൂട്ടിവായിക്കാൻമാത്രം കഴിവുള്ള സാധാരണ വായനക്കാർക്കുകൂടി മനസ്സിലാകത്തക്കവണ്ണം ലളിതമായി എഴുതണമെന്ന് കേരളത്തിലെ പത്രപ്രവർത്തകാചാര്യനായ കണ്ടത്തിൽവർഗ്ഗീസ് മാപ്പിള അഭിപ്രായപ്പെടുന്നു. വാക്യങ്ങളുടെ സങ്കീർണത, അനാവശ്യമായ കഠിനപദപ്രയോഗം എന്നിവ ഒഴിവാക്കാറുണ്ട്. തെറ്റായ വസ്തുതകളോ തെറ്റിദ്ധാരണകൾ ഉളവാക്കുന്ന പരാമർശങ്ങളോ പ്രസിദ്ധീകരിക്കുന്നത് ഒരു പത്രത്തിനും ഭൂഷണമല്ല. ഓരോ വർത്തയും അതതിന്റെ ആധികാരികതയെകുറിച്ച് ഉറപ്പുവരുത്തിയശേഷമേ പ്രസ്സിലേക്ക് അയയ്ക്കുക പതിവുള്ളൂ. വേണ്ടവണ്ണം അർത്ഥം അറിയാത്ത വാക്കുകൾ പ്രയോഗിച്ചാൽ അനർത്ഥങ്ങൾ സൃഷ്ടിക്കുമെന്നതിനാൽ പദങ്ങളുടെ അർത്ഥവ്യാപ്തിയും വസ്തുതകളുടെ നിജസ്തിഥിയും മനസ്സിലാക്കിയാണ് എഡിറ്റിങ് നിർവഹിക്കുക.

ദൈർഘ്യം കൂടുതലുള്ള മാറ്ററിനിടയ്ക്കു ആവശ്യമായ ഉപശീർഷകങ്ങൾ നൽകി വായനക്കാരുടെ കണ്ണിന് വിശ്രമമരുളുവാൻ എഡിറ്റിങ്ങിൽ പ്രത്യേകം ശ്രദ്ധിക്കാറുണ്ട്. യഥാസ്ഥാനങ്ങളിൽ അവ ചേർക്കുന്ന കാര്യത്തിൽ സബ് എഡിറ്റർക്ക് പ്രത്യേക പരിശീലനം ലഭിക്കാറുണ്ട്.

തലവാചകം എന്നപോലെ സുപ്രധാനമാണ് മുഖവുര (Intro). തലക്കെട്ടുകൾ അനുവാചകന്റെ ശ്രദ്ധയെ പിടിച്ചു നിറുത്തുവാൻ ഉപകരിക്കുന്നതു പോലെ പറയുവാൻപോകുന്ന കാര്യങ്ങളിലേക്കു വായനക്കാരനെ നയിക്കുന്നതിനു വിരൽചൂണ്ടുന്നതാണ് മുഖവുര. അതിൽ ആ വാർത്തയുടേയോ കഥയുടേയോ സാരാശം മുഴുവൻ ഉൾക്കൊണ്ടിരിക്കുമെന്നു മാത്രമല്ല, അവസാനം വരെ വായിക്കാനുള്ള പ്രേരണ നല്കുകയും ചെയ്യും. ഇത്തരത്തിലുള്ള കുറിക്കുകൊള്ളുന്ന മുഖവുര എഴുതുന്നതിന് പ്രത്യേക വൈദഗ്ദ്ധ്യവും പരിചയസമ്പന്നതയും എഡിറ്റർമാർക്കു കൂടിയേകഴിയൂ. നീണ്ട മുഖവുര വായനക്കാർക്ക് അരോചകമായിരിക്കുമെന്നതിനാൽ അഞ്ചോ എട്ടോ വരിയിൽ അത് ഒതുക്കിനിറുത്താൻ സബ് എഡിറ്റർ പ്രത്യേകം ശ്രദ്ധിക്കുന്നു. മുഖവുരയ്ക്കായി ഉപയോഗിക്കുന്ന ടൈപ്പ്, ബോഡിടൈപ്പിനെക്കാൾ അല്പം കൂടി വലിപ്പം കൂടിയതായിരിക്കും.

ഏതാനും ഖണ്ഡികകളുള്ള ഒരു വാർത്തയാണെങ്കില് ആദ്യത്തെ ഖണ്ഡികയിൽ അതിന്റെ മർമഭാഗം ഉൾക്കൊള്ളിച്ചിട്ടുണ്ടാകും. ഉള്ളടക്കത്തിന്റെ വൈവിദ്ധ്യത്തിനു വേണ്ടി ചിലപ്പോൾചില വസ്തുതകൾകൂടി ചേർക്കുകയും പതിവാണ്. ഒരു ഉദാഹരണം: ഒരു പ്രശസ്ത വ്യക്തി വിമാനാപകടത്തിൽപ്പെട്ടു മരിച്ചു എന്നു മാത്രമായിരിക്കാം വാർത്താ ഏജൻസി റിപ്പോർട്ടു ചെയ്യുന്നത്. അദ്ദേഹത്തെപ്പറ്റി വായനക്കാർക്ക് അറിയാൻ ആഗ്രഹമുള്ള ഏതാനും വിവരങ്ങൾകൂടി ആ വർത്തയുടെ കൂടെ ചേർത്ത് പ്രസിദ്ധീകരിക്കുന്നത് അഭിലഷണീയമായിരിക്കും. അതിനാൽ ആ വാർത്ത കൈകാര്യം ചെയ്യുന്ന സബ് എഡിറ്റർ അന്തരിച്ചയാളിനെ സംബന്ധിച്ചു ലഭിക്കാവുന്ന എല്ലാ വിവരങ്ങളും തേടിപ്പിടിച്ച് വാർത്ത ആകർഷകമായ രീതിയിൽ വിപുലീകരിക്കുന്നു. പത്രമോഫീസുകളിലുള്ള ക്ലിപ്പിങ് ലൈബ്രറിയും പുസ്തകങ്ങളുമെല്ലാം ഇതിന് സഹായകമായി ഉപയോഗിക്കുന്നു.

വൃഥാസ്ഥൂലത ഒഴിവാക്കുക എന്നതാണ് എഡിറ്റിങ്ങിന്റെ മറ്റൊരു അടിസ്ഥാന പ്രമാണം. വെള്ളം ചേർത്ത് അഥവാ സാന്ദ്രത കുറച്ച് എഴുതാനുള്ള പ്രവണത പലർക്കുമുണ്ട്. ഇങ്ങനെയെഴുതിയാൽ എളുപ്പം സാരാംശം ഗ്രഹിക്കുവാൻ സാധ്യമല്ലാതെ വരും അതിനാൽ ഈ രീതി ഒഴിവാക്കാൻ പത്രസ്ഥാപനങ്ങൾ പ്രത്യേകം ശ്രദ്ധിക്കുന്നു. കാര്യമാത്രപ്രസക്തമായും ലളിതമായും സരളമായും കാര്യങ്ങൾ നേരെ പറയുക എന്നതായിരിക്കും നയം. അനുവാചകർക്ക് വിജ്ഞാനപ്രദമായ വസ്തുതകൾകൂടി കൂട്ടിചേർത്ത് വാർത്ത ആകമാനം ഉടച്ചുവാർത്ത് പുതിയ രൂപവും ഭാവവും നൽകി പ്രസിദ്ധീകരിക്കുന്നതിലൂടെ വായനക്കാരുടെ ശ്രദ്ധ പെട്ടെന്നു പിടിച്ചുപറ്റുകയാണ് ലക്ഷ്യം.

ഏതെങ്കിലുമൊരു വാർത്ത എഴുതുമ്പോൾഅതിൽപരാമർശിക്കപ്പെടുന്ന തിയതി, പേരുകളുടെ ഇനിഷ്യലുകൾ മുതലായവയിൽ തെറ്റുവരാതിരിക്കാൻ സബ് എഡിറ്റർമാർ പ്രത്യേകം ശ്രദ്ധ പതിപ്പിക്കുന്നു. മാറ്റർകൊടുക്കുന്ന രീതിയനുസരിച്ചു മാത്രമേ കമ്പോസിറ്റർ കമ്പോസ് ചെയ്യാറുള്ളു. അതുകൊണ്ട് പ്രസ് കോപ്പി ആവുന്നത്ര വ്യക്തമായി എഴുതുവാൻ ശ്രദ്ധിക്കാറുണ്ട്. 

എഴുതിവരുന്ന റിപ്പോർട്ടുകൾതിരുത്തുകയും വെട്ടിചുരുക്കുകയും ചെയ്യുന്ന സമ്പ്രദായം ആധുനിക എഡിറ്റിങ്ങിൽ സ്വീകാര്യമല്ല; എന്നാൽ ചില ഉത്സാഹശീലരായ സബ് എഡിറ്റർമാർ റിപ്പോർട്ടുകൾക്ക് ആവശ്യമായ മാറ്റങ്ങൾവരുത്തി അവയുടെ ശൈലിയും സൗന്ദര്യവും മെച്ചപ്പെടുത്തി ചുരുങ്ങിയ വാക്കുകളിൽ കാര്യങ്ങളൊതുക്കി അവതരിപ്പിക്കുവാൻ ശ്രദ്ധിക്കാറുണ്ട്. സാധാരണ രീതിയിൽ ജോലിത്തിരക്കു നിമിത്തം എപ്പോഴും ഇതിനു സാധിച്ചില്ലാ എന്നുവരും.

സംവിധാനത്തിന്റെ മേന്മകൊണ്ടാണ് ദിനപത്രം ആകർഷകമാകുന്നത്. ഒരു കലാകാരന്റെ സൂക്ഷ്മ നിരീക്ഷണപാടവത്തോടെ പത്രത്തിന്റെ താളുകൾ സംവിധാനം ചെയ്യുന്നതും എഡിറ്റിങ്ങിലെ പ്രധാനഘട്ടമാണ്. ഏതൊരു പത്രത്തിന്റെയും ഒന്നാമത്തെ പേജ് പ്രത്യേക ശ്രദ്ധയോടെ സംവിധാനം ചെയ്യും. ഒന്നാം പേജിൽവരേണ്ട ഏറ്റവും പ്രധാനപ്പെട്ട വാർത്തകളും ചിത്രങ്ങളും ഒരോന്നിന്റെയും പ്രാധാന്യമനുസരിച്ച് സ്ഥലനിർണയം ചെയ്ത് ഒരു ഡമ്മിയിൽ രേഖപ്പെടുത്തി ചീഫ് സബ്, കമ്പോസിങ് വിഭാഗത്തിലേയ്ക്കയക്കും. പേജുനിർമ്മാണത്തിന്റെ മേൽനോട്ടം വഹിക്കുന്ന ഒരു സബ് എഡിറ്റർ (സ്റ്റോൺ എഡിറ്റർ) അവിടെ ഉണ്ടായിരിക്കും. ഈ ഡമ്മിയനുസരിച്ചാണ് പേജ് നിർമ്മിക്കപ്പെടുന്നത്.

പേജ് സംവിധാനം ആധുനിക പത്രപ്രവർത്തനത്തിൽവളരെയധികം പ്രാധാന്യം അർഹിക്കുന്നു. കട്ടി കൂടിയ ഹെഡിങ്, ചിതങ്ങൾ, പരസ്യങ്ങൾ മുതലായവ യഥാസ്ഥാനങ്ങളിൽ വച്ച് പേജ് സന്തുലിതമാക്കുന്നതിൽ സമർത്ഥനായ പേജ് ഡിസൈനർ ശ്രദ്ധിക്കും.

എഡിറ്റിങ്ങിൽ സബ് എഡിറ്ററും ഡസ്ക് മാനും നിർവഹിക്കാനുള്ള കർത്തവ്യങ്ങൾ ഇങ്ങനെ സംഗ്രഹിക്കാം:

വാർത്തകളും റിപ്പോർട്ടുകളും എഡിറ്റു ചെയ്യുന്നതുപോലെതന്നെ ചിത്രങ്ങളും എഡിറ്റു ചെയ്യേണ്ടതുണ്ട്. മിക്ക പ്രധാന പത്രമോഫീസുകൾക്കും സ്വന്തം ഫോട്ടോഗ്രാഫർമാർ ഉണ്ടായിരിക്കും. ഏതെങ്കിലും ഒരു പ്രധാനസംഭവം നടക്കുമ്പോൾ പ്രസിദ്ധീകരിക്കാനുള്ള ഫോട്ടോ ഇന്നതാണെന്ന് ന്യൂസ് എഡിറ്റർ ഫോട്ടോഗ്രാഫർക്കു വേണ്ട നിർദ്ദേശം നൽകുന്നു. ഫോട്ടോഗ്രാഫർ അതനുസരിച്ച് ഫോട്ടോകൾ എടുത്ത് യഥാവസരം ഓഫീസിൽ എത്തിക്കും. കൂടാതെ പ്രാദേശിക ലേഖകരും വിദേശ ലേഖകരും സ്വന്തം പ്രതിനിധികളും അയക്കുന്ന ധാരാളം ഫോട്ടോകളും ന്യൂസ് എഡിറ്ററുടെ മേശപ്പുറത്തെത്താറുണ്ട്. വിദൂരസ്ഥലങ്ങളിൽ നടക്കുന്ന സംഭവങ്ങളുടെ ചിത്രങ്ങൾ പിറ്റേന്നത്തെ പത്രത്തിൽത്തന്നെ ചേർക്കാൻ ഇപ്പോൾ കഴിയുന്നുണ്ട്. റേഡിയോ ഫൊട്ടോ, ലേസർഫോട്ടോ എന്നീ അത്യാധുനിക സജ്ജീകരണങ്ങളിലൂടെയാണ് ഇത് സാദ്ധ്യമാകുന്നത്.

ഇങ്ങനെ വിവിധ മാർഗ്ഗങ്ങളിലൂടെ ന്യൂസ് എഡിറ്ററുടെ മേശപ്പുറത്തു വരുന്ന ഫോട്ടോകളിൽ അന്നന്ന് അവശ്യം ചേർക്കേണ്ട ഫോട്ടോ തിരഞ്ഞെടുത്ത് ചീഫ് സബിന്റെ അടുക്കലേക്ക് അയക്കുന്നു. അവിടെയും ഒരു എഡിറ്റിങ് നടക്കും.

എഡിറ്റിങ് അനിവര്യമായ മറ്റൊരു മേഖലയാണ് പുസ്തകപ്രസാധനം. കൈയെഴുത്തു പ്രതി പ്രസിദ്ധീകരണക്ഷമമാക്കുന്നതിന് എഡിറ്റിങ് കൂടിയേ കഴിയൂ. ഭാഷാപരമായ ന്യൂനതകൾ ദൂരീകരിക്കുക, വിഷയപരമായ പിശകുകൾപരിഹരിക്കുക, വിഷയക്രമത്തിൽ ആവശ്യമായ മാറ്റങ്ങൾ വരുത്തുക, ഗ്രന്ഥത്തിൽ പരാമർശിക്കാതെ വിട്ടുപോയ അത്യാവശ്യ വിവരങ്ങൾ കൂട്ടിച്ചേർക്കുക, അവശ്യമായ ചിത്രങ്ങളും ഗ്രാഫുകളും പട്ടികകളും ഉൾപ്പെടുത്തുക തുടങ്ങിയ പല കാര്യങ്ങളും എഡിറ്റിങ് വേളയിലാണ് നിർവഹിക്കപ്പെടുന്നത്. ഗ്രന്ഥകർത്തവിന്റെ സമ്മതത്തോടുകൂടി ആയിരിക്കും എഡിറ്റിങ്ങിനു ചുമതലപ്പെട്ടയാൾ ഇക്കാര്യങ്ങളെല്ലാം ചെയ്യുന്നത്. എഡിറ്റിങ് നടത്തുമ്പോൾ ഗ്രന്ഥത്തിന്റെ മൗലികതയ്ക്കും മാറ്റം വരാതെ സൂക്ഷിക്കാൻ ശ്രദ്ധിക്കും.

ഗ്രന്ഥത്തിൽ പരാമർശിക്കുന്ന വിഷയത്തിന്റെ ഗൗരവത്തെ അടിസ്ഥാനമാക്കിയാണ് എഡിറ്റിങ്ങിന്റെ തോത് നിശ്ചയിക്കപ്പെടുന്നത്. സാഹിത്യഗ്രന്ഥങ്ങൾ, പാഠപുസ്തകങ്ങൾ, സാധാരണ വായനയ്ക്കുള്ള പുസ്തകങ്ങൾ, പ്രബന്ധങ്ങൾ, ഗവേഷണഗ്രന്ഥങ്ങൾ, നിഘണ്ടുക്കൾ, വിജ്ഞാനകോശങ്ങൾ എന്നിങ്ങനെ പല നിലവാരത്തിലുള്ള ഗ്രന്ഥങ്ങളുണ്ട്. ഇവയ്ക്കെല്ലാം കൂടി ഒരേ എഡിറ്റിങ് നിലവാരം സാദ്ധ്യമല്ല; പ്രായോഗികവുമല്ല. ഓരോന്നിന്റെയും സ്വഭാവത്തിന് അനുസൃതമായി എഡിറ്റിങ്ങിൽ മാറ്റം വരുത്തേണ്ടതുണ്ട്. വിദ്യാർത്ഥികൾക്കാവശ്യമായ പാഠപുസ്തകങ്ങളിൽ അവരുടെ വിദ്യാഭ്യാസനിലവാരം ഒരു നിർണായക ഘടകമാണ്. കുട്ടികളെ ഉദ്ദേശിച്ചുകൊണ്ടുള്ള ഗ്രന്ഥങ്ങളിൽ ശിശുമനഃശാസ്ത്രത്തിന് ഊന്നൽ ഉണ്ടായിരിക്കും; പദാവലിയുടെ ഘട്ടം ഘട്ടമായുള്ള നിലവാരപ്പെടുത്തലിനും പ്രധാനസ്ഥാനമുണ്ട്. ശാസ്ത്രഗ്രന്ഥങ്ങളുടെ കാര്യത്തിൽ വിഷയപരമായ വൈകല്യങ്ങളും യുക്തിരഹിതമായ പ്രസ്താവനകളും കണ്ടുപിടിക്കപ്പെടുന്നത് മിക്കവാറും എഡിറ്റിങ് ഘട്ടത്തിലായിരിക്കും.

ഗവേഷണ ഗ്രന്ഥങ്ങളുടെ കാര്യത്തിൽ ചില ചിട്ടകൾതന്നെയുണ്ട്. അടിക്കുറിപ്പ്, ഉദ്ധരണി, പട്ടിക, ഗ്രാഫ് എന്നിവയുടെ കാര്യത്തിൽ നിശ്ചിത മാനദണ്ഡങ്ങൾ സ്വീകരിച്ചുപോരുന്നു. ഇവ സംബന്ധിച്ച ചില ആധികാരിക ഗ്രന്ഥങ്ങൾ ഇന്ന് ലഭ്യമാണ്. ഗ്രന്ഥകർത്താവ് ഈ കാര്യങ്ങളിൽ നിഷ്കർഷത പാലിച്ചിട്ടുണ്ടെങ്കിൽപോലും എഡിറ്ററുടെ ചുമതല ഒഴിവാക്കപ്പെടുന്നില്ല. വിജ്ഞാനകോശം, നിഘണ്ടു എന്നിവയുടെ എഡിറ്റിങ് ഇതിലും സങ്കീർണമാണ്.

ഗ്രന്ഥകർത്താക്കളുടെ നിലവാരം അനുസരിച്ച് എഡിറ്റിങ്ങിന് ഏറ്റക്കുറച്ചിലുകൾഉണ്ടാകാം. സാധാരണയായി ഓരോ വാചകവും അനേകം തവണ പരിശോധിച്ചും വെട്ടിയും തിരുത്തിയും ആണ് ഒരു ഗ്രന്ഥകർത്തവ് ഗ്രന്ഥത്തിന് അവസാനരൂപം നൽകുന്നത്. എന്നാൽ ആധുനികകാലത്ത് ചില ഗ്രന്ഥകർത്താക്കൾ ഇതിൽനിന്നും തികച്ചും വിഭിന്നമായ ഒരു നിലപാടാണ് സ്വീകരിച്ചിട്ടുള്ളത്. അവർ ഗ്രന്ഥങ്ങൾരചിക്കുമ്പോൾ ആദ്യത്തെ നക്കൽ തയ്യാറാക്കുകയോ പകർപ്പെഴുത്തുകാരന് പറഞ്ഞുകൊടുക്കുകയോ ചെയ്യുന്നു. എഡിറ്റിങ് മറ്റൊരാളായിരിക്കും നിർവഹിക്കുന്നത്. ആ ഗ്രന്ഥത്തിന്റെ അന്തഃസത്ത നഷ്ടപ്പെടാതെ അതു പൂർണമാക്കുക ക്ലേശകരമാണ്. അതിലെ കഥാപാത്രങ്ങളുടെ പേരുകൾ, സ്വഭാവം, സ്ഥലവർണന, അധ്യായ-ഖണ്ഡികവിഭജനം, ശീർഷകനിർണയം എന്നിവ നിർവഹിക്കേണ്ടത് എഡിറ്ററാണ്.

ഒന്നിലധികം ഭാഗങ്ങളുള്ള ഗ്രന്ഥങ്ങളുടെ കാര്യത്തിൽ എഡിറ്ററുടെ ചുമതല ഇതിലും വലുതാണ്. ഒന്നിലധികം ഗ്രന്ഥകാരന്മാർചേർന്നു രചിക്കുന്ന ഗ്രന്ഥങ്ങളിലും എഡിറ്റിങ്ങിന് നിർണായകമായ പങ്കാണുള്ളത്. ആവർത്തനം ഒഴിവാക്കുക, ആധാരഗ്രന്ഥങ്ങൾ പരിശോധിക്കുക, ആശയപരമായ പൊരുത്തക്കേട് വരാതെ സൂക്ഷിക്കുക, ശൈലിയുടെ ഏകതാനത കൈവരുത്തുക എന്നിങ്ങനെ പല കാര്യങ്ങൾ ഇവിടെ ശ്രദ്ധിക്കേണ്ടതുണ്ട്.

മിക്ക പ്രസിദ്ധീകരണ സ്ഥപനങ്ങൾക്കും സ്വന്തമായി ഒരു എഡിറ്റോറിയൽ സമിതി തന്നെ ഉണ്ടായിരിക്കും. എഡിറ്റിങ്ങുൾപ്പെടെ പുസ്തക സംവിധാനത്തിനാവശ്യമായ എല്ലാ നിർദ്ദേശങ്ങളും നൽകുന്നത് ഈ സമിതിയാണ്.

നിഘണ്ടുക്കളുടെ എഡിറ്റിങ്ങിൽ ഏറ്റവും കൂടുതൽ ശ്രദ്ധ പതിപ്പിക്കുന്നത് പദങ്ങളുടെ അകാരാദിയിലുള്ള ക്രമീകരണത്തിലാണ്. ലോകഭാഷകളിൽ ആധുനികകാലത്ത് ഉണ്ടായിക്കൊണ്ടിരിക്കുന്ന എല്ലാ മുഖ്യനിഘണ്ടുക്കളിലും അതതു ഭാഷയുടെ അക്ഷരമാലാക്രമത്തെ നിഷ്കൃഷ്ടമായി ദീക്ഷിച്ചിട്ടുണ്ട്. 

എന്നാൽ പ്രാചീന ഭാരതത്തിൽ, സംസ്കൃതത്തിൽ രചിക്കപ്പെട്ട ശബ്ദകോശങ്ങളിൽ ഈ നിർമ്മാണരീതി ഒട്ടുംതന്നെ പാലിച്ചു കാണുന്നില്ല. സംകൃതത്തിലെ പ്രമാണികമായ് "അമരകോശം" ഓരോരോ 'വർഗ്ഗ'ത്തിൽ സ്വർഗ്ഗം, ഭൂമി, ഗിരി, വാരി, പൂരം, വനം ഔഷധി തുടങ്ങിയവ - പദങ്ങളെയും പര്യയായങ്ങളെയുമാണ് എണ്ണി പറഞ്ഞിട്ടുള്ളത്. "അമരകോശം" പോലെ "പര്യായനിഘണ്ടു," "നാനാർഥകോശം" തുടങ്ങിയ പ്രാചീന സംസ്കൃതകോശങ്ങളെല്ലാം പദ്യത്തിലാണ് രചിക്കപ്പെട്ടിട്ടുള്ളത്. അകാരാതി സംവിധാനം എന്ന ആശയം അവയുടെ കർത്താക്കന്മാരുടെ സങ്കല്പത്തിൽഎത്തിയിട്ടില്ലായിരുന്നു എന്നു ഊഹിക്കേണ്ടിയിരിക്കുന്നു.

ആധുനികകാലത്ത് മറ്റെല്ലാ പ്രസിദ്ധീകരണങ്ങളുടെയും എന്നപോലെ നിഘണ്ടുവിന്റെയും നിർമ്മാണത്തിന് അനുപേക്ഷണീയമായ അടിസ്ഥാന സിദ്ധാന്തങ്ങളിൽ പ്രധാനം അകാരാദി ക്രമത്തിലുള്ള സംവിധാനം തന്നെയാണ്. (സംസ്കൃതത്തിൽ "അകാരാദി" എന്ന പദം തന്നെ "നിഘണ്ടു" ശബ്ദത്തിന്റെ പര്യായമാണ്.) മലയാളം പോലെ സങ്കീർണമായ ലിപിഘടനയുള്ള -- ഉദാ. ര, റ, റ്റ, ള, ഴ തുടങ്ങിയവയുള്ള -- ഒരു ഭഷയിൽആദ്യമായി അവശ്യം ചെയ്യേണ്ടകാര്യം അക്ഷരമാലാക്രമം സുസ്ഥിരമാക്കുക എന്നതാണ്. നിഘണ്ടുവിലേക്കുള്ള പദസമുച്ചയത്തിന്റെ അകാരാദിക്രമം ആസൂത്രണം ചെയ്യുന്നതിന് ഇത്തരത്തിലുള്ള ചിട്ടപ്പെടുത്തൽ ആവശ്യമാണ്.

ഒരു ശബ്ദത്തിന്റെ നിരുക്തി, ഓരോ കാലത്തുമുണ്ടായിട്ടുള്ള അതിന്റെ അർത്ഥവിക്ഷാഭേദങ്ങൾ, പ്രയോഗവിധങ്ങൾ, ദൃഷ്ടാന്തങ്ങൾക്കു വേണ്ടിയുള്ള ഉദ്ധരണികൾ എന്നിവയ്ക്കു നൽകേണ്ട ക്രമം നിശ്ചയിച്ച് അവ വിശദമാക്കുകയാണ് നിഘണ്ടു നിർമ്മാണത്തിലെ മറ്റൊരു മുഖ്യഘടകം. വിദേശഭാഷകളുൾപ്പെടെ ഏത് ഇതര ഭാഷാ ശബ്ദത്തിൽനിന്ന് ഒരു പദം ഉണ്ടായി, അത് തദ്ഭവമായോ തൽസമമായോ നിർദിഷ്ടഭാഷയിൽ സംക്രമിച്ചപ്പോൾഏതെല്ലാം അർത്ഥഭേദങ്ങൾ സംഭവിച്ചു, സ്വന്തം ഭാഷയിലുള്ള പദത്തിന്റെതന്നെ മൂലവും ധാത്വാർഥവും എന്താണ് എന്നിവ ക്രമബദ്ധമായി പ്രമാണിക നിഘണ്ടുവിൽ ഉദാഹരണസഹിതം പ്രതിപാദിക്കേണ്ടതുണ്ട്. ഇത്തരം അഗാമിക പദ്ധതിയനുസരിച്ച് ക്രോഡീകരിച്ചിട്ടുള്ളവയാണ് ഓക്സ്ഫോർഡ്, വെബ്സ്റ്റർ തുടങ്ങിയ ഇംഗ്ലിഷ് നിഘണ്ടുക്കളും മോണിയർവില്ല്യംസിന്റെ സംസ്കൃത--ഇംഗ്ലീഷ് നിഘണ്ടുവും കാശീനാഗരീ പ്രചാരിണീസഭ പ്രസാധനം ചെയ്ത ഹിന്ദി ശബ്ദസാഗർ, മാനക്-ഹിന്ദി കോശ് എന്നീ നിഘണ്ടുക്കളും കിറ്റലിന്റെ കന്നട--ഇംഗ്ലീഷ് നിഘണ്ടുവും ഗുണ്ടർട്ടിന്റെ മലയാളം--ഇംഗ്ലീഷ് നിഘണ്ടുവും.

ശബ്ദ്ങ്ങളുടെ ധാതു, വൈദേശികമൂലം, അർത്ഥവ്യത്യാസങ്ങൾ, പര്യായം, ദൃഷ്ടാന്തം മുതലായവ പഠിതാവിന് സുഗ്രഹമാകത്തക്ക വിധത്തിൽ അച്ചുകളുടെ അളവുകളും പ്രത്യേകതകളും സസൂക്ഷ്മം നിർണയിക്കുന്ന കാര്യവും നിഘണ്ടുവിന്റെ എഡിറ്റിങ്ങിൽപ്പെടുന്നു. റോമൻലിപികളിലുള്ള വിദേശഭാഷാ നിഘണ്ടുക്കൾക്ക് ഉച്ചാരണ നിർദ്ദേശം അപരിത്യാജമാണ്. പക്ഷേ സംസ്കൃതത്തിലേയും ആധുനിക ഭാരതീയ ഭാഷകളിലെയും ലിപികളുടെ ഉച്ചാരണത്തിൽ വായനക്കാരന് വലിയ തടസ്സം അനുഭവപ്പെടാറില്ല. തന്മൂലം ഭാരതീയ ഭാഷാപദങ്ങളെ സംബന്ധിച്ചിടത്തോളം ഉച്ചാരണ വ്യവസ്ഥയെപ്പറ്റിയുള്ള നിർദ്ദേശം നിഘണ്ടുവിൽനൽകേണ്ടി വരുന്നില്ല.

എന്നാൽ, വിദേശഭാഷകളിൽനിന്നു കടമെടുക്കുന്ന പദങ്ങളുടെ ഉച്ചാരണം ഭിന്നമാകയാൽ അതിന്റെ തനിമ നിലനിർത്തുവാനുതകുന്ന തരത്തിൽ ആ ഉച്ചാരണവും ഉൾക്കൊള്ളുവാൻ പറ്റുന്ന പ്രത്യേക ലിപികൾ ഉണ്ടാക്കേണ്ടിയിരിക്കുന്നു. എല്ലാ ഭാരതീയ ഭാഷകളെ സംബന്ധിച്ചും ഈ പ്രശ്നം സമാനമാണ്. ഇവയ്ക്കു പ്രത്യേകം ലിപി ഇല്ലാത്തകാലത്തോളം അവയുടെ സ്ഥാനനിർണയത്തിനു മറ്റു ചില സങ്കേതങ്ങൾസ്വീകരിക്കേണ്ടി വരുന്നു. ഇതിനുള്ള വ്യവസ്ഥയും നിഘണ്ടുവിലുണ്ടാകും.

ആധുനികാലത്ത് നിഘണ്ടു പ്രസാധനത്തിൽ പല പുതിയ പ്രശ്നങ്ങളും ഉദ്ഭവിച്ചിട്ടുണ്ട്. ഒരു പദത്തിന് അതേ ഭാഷയിൽത്തന്നെ അർത്ഥം പറയുക എന്ന ചിരദൃതമായ പന്ഥാവു വിട്ട് ദ്വിഭാഷ, ത്രിഭാഷ, പഞ്ചഭാഷ എന്നീ ക്രമത്തിൽബഹുഭാഷാ നിഘണ്ടുനിർമ്മാണം വൈവിധ്യവത്കരിക്കപ്പെട്ടുവരുന്നതാണ് ഇവയിൽപ്രധാനം. ബെഞ്ചമിൻ ബെയ്ലിയുടെ "മലയാളം--ഇംഗ്ലീഷ് നിഘണ്ടു"വിന്റെയും (1846), റിച്ചാർഡ് കോളിൻസിന്റെ "മലയാളം--മലയാളം നിഘണ്ടു"വിന്റെയും (1865), ശബ്ദങ്ങളുടെ ആശയം, ഉച്ചാരണം, ഉദ്ഭവം, ധാത്വർഥം, ഇതര ഭാഷകളിലെ സമാനപദങ്ങൾ, അവയുടെ അർത്ഥാന്തര പരിണാമങ്ങൾ, ദൃഷ്ടാന്തങ്ങൾ തുടങ്ങിയവയെ വിവരിച്ചുകൊണ്ടുള്ള ഗുണ്ടർട്ടിന്റെ പ്രസിദ്ധമായ "മലയാളം--ഇംഗ്ലീഷ് നിഘണ്ടു"വിന്റെയും പ്രണയനത്തിന് (1872) ശേഷം നിഘണ്ടു നിർമ്മാണം ഇന്ന് വളരെയേറെ വ്യാപനത്തിനും വൈവിധ്യവത്കരണത്തിനും വിധേയമായിക്കൊണ്ടിരിക്കുകയാണ്.

തിരക്കഥയിലെ രംഗ--ദൃശ്യവിഭജനത്തെ സംബന്ധിച്ച നിർദ്ദേശങ്ങൾക്കനുസൃതമായി സെല്ലുലോയിഡിൽ പകർത്തിയിട്ടുള്ള ദൃശ്യശകലങ്ങളെ, മൊത്തത്തിലുള്ള ചലചിത്രത്തിന്റെ ദൃശ്യപൗർവാപര്യ ക്രമത്തിൽ സംയോജിപ്പിക്കുന്ന പ്രക്രിയയെയും എഡിറ്റിങ് എന്നു പറയാറുണ്ട്. മലയാളത്തിൽ "ചിത്രസംയോജനം" എന്ന പേരിലാണറിയപ്പെടുന്നത്.

ചലച്ചിത്ര സൃഷ്ടിയുടെ അസ്തിവാരം എഡിറ്റിങ്ങിനെ ആശ്രയിച്ചാണിരിക്കുന്നതെന്ന അഭിപ്രായം ആദ്യമായി പ്രകടമാക്കിയത് റഷ്യയിലെ ചലച്ചിത്ര വിദഗ്ദ്ധൻമാരായ ലെവ്കുലെഷോവ്, പുഡോവ്കിൻ എന്നിവരാണ്. എഡിറ്റിങ്ങിലെ സാങ്കേതികകാര്യങ്ങളുടെ വികസനത്തിന് കനത്ത് സംഭാവന നൽകിയ മറ്റൊരു സംവിധായകനാണ് സെർഗി ഐസന്റൈൻ.

ഒരു ചലച്ചിത്രം മുഖേന ആവിഷ്കരിക്കാൻആഗ്രഹിക്കുന്ന ആശയത്തെ സെലുലോയിഡിൽ പല സന്ദർഭങ്ങളിലായി പകർത്തിയിട്ടുള്ള ദൃശ്യരൂപങ്ങളുടെ സമ്യക്കായ ക്രമീകരണത്തിലൂടെ പേക്ഷകന്റെ മുൻപിൽവ്യക്തമായി അവതരിപ്പിക്കുന്ന ധർമമാണ് എഡിറ്റർ നിർവഹിക്കുന്നത്. സംഭവങ്ങളെയും സാഹചര്യങ്ങളെയും യഥാതഥമായി അവതരിപ്പിക്കുക, സംഭാഷണ ചിത്രങ്ങളിൽ ശബ്ദവും ചലനവും സംയോജിപ്പിക്കുക, രംഗങ്ങളുടെ ഭാവോജ്വലത വർദ്ധിപ്പിക്കാനാവശ്യമയ ചിത്രങ്ങൾ ശേഖരിച്ച് യഥായോഗ്യം ചേർക്കുക എന്നിവ എഡിറ്ററുടെ ചുമതലകളാണ്. രംഗങ്ങളുടെയും ദൃശ്യശകലങ്ങളുടെയും ദൈർഘ്യം ആവശ്യാനുസരണം കൂട്ടുകയോ കുറയ്ക്കുകയോ ചെയ്യുക; ഒരു ദൃശ്യത്തിൽനിന്നും മറ്റൊന്നിലേക്കുള്ള മാറ്റം ആകർഷകവും സ്വാഭാവികവുമാക്കുക, രംഗസ്വഭാവം അനുസരിച്ച് ദൃശ്യശകലങ്ങളുടെ ചലന വേഗം കൂട്ടുകയോ കുറയ്ക്കുകയോ ചെയ്യുക തുടങ്ങി ഒരു ചലച്ചിത്രത്തിന്റെ സംരചനയിൽ ഉടനീളം ചിത്രസംയോജകന്റെ കരവിരുതിനും ഭാവനയ്ക്കും വലിയൊരു പങ്കു നിർവഹിക്കാനുണ്ട്. സെലുലോയ്ഡ് ചുവരുകളിൽ പതിച്ചെടുക്കുന്ന ദൃശ്യരൂപങ്ങൾക്ക് ജീവനും ചൈതന്യവും നൽകി പ്രേക്ഷക ഹൃദയങ്ങളിൽ പ്രതികരണങ്ങളുണ്ടാക്കത്തക്ക വിധം വെള്ളിത്തിരയിൽ എത്തിക്കുന്ന സൃഷ്ടിപരമായ ഒരു കർമ്മമാണ് ചലച്ചിത്ര എഡിറ്റിങ്ങിൽ നിക്ഷിപ്തമായിരിക്കുന്നത്. അനുചിത ഭാഗങ്ങൾനീക്കുന്നതിനുള്ള കത്രിക പ്രയോഗത്തിന് വിവിധ സജ്ജീകരണങ്ങോടുകൂടിയ യന്ത്രസംവിധാനങ്ങൾ ഇന്നു ലഭ്യമാണ്.

ചിത്രസംയോജനത്തിന്റെ പ്രാധാന്യം വ്യക്തമായി മനസ്സിലാക്കാൻ സാധിക്കുന്ന അനേകം ഉദാഹരണങ്ങളുണ്ട്. മലയാളത്തിലെ എക്കാലത്തെയും ഹിറ്റുകളിലൊന്നായ ഇൻ ഹരിഹർ നഗർ എന്ന ചിത്രത്തിൽ നായികയായ ഗീത വിജയൻ, സിദ്ദിഖ് അവതരിപ്പിച്ച ഗോവിന്ദൻ കുട്ടി എന്ന കഥാപാത്രത്തെ അന്വേഷിച്ച് അയാളുടെ വീട്ടിൽ ചെല്ലുന്ന ഒരു രംഗം ഉണ്ട്. അപ്പോൾ ഗോവിന്ദൻ കുട്ടി സ്ഥലത്തില്ല എന്നു പറഞ്ഞ് നായികയെ തിരിച്ചയച്ച ശേഷം ഗോവിന്ദൻ കുട്ടിയുടെ വേലക്കാരൻ പറയുന്ന ഒരു ആത്മഗതമുണ്ട് - " ഗോവിന്ദൻ കുട്ടി സാറിന്റെ ടൈം ബെസ്റ്റ് ടൈം" എന്ന്. എന്നാൽ തൊട്ടടുത്ത രംഗത്തിൽ കാണിക്കുന്നത് ഗോവിന്ദൻ കുട്ടിയെയും കൂട്ടുകാരെയും തല കീഴായി കെട്ടി തൂക്കിയിട്ടിരിക്കുന്നതാണ്. വിദഗ്ദമായി രംഗങ്ങളെ തമ്മിൽ സംയോജിപ്പിച്ചാണ് ഈയൊരു ഹാസ്യ രംഗം ചിത്രത്തിൽ സൃഷ്ടിച്ചിരിക്കുന്നത്.



</doc>
<doc id="55357" url="https://ml.wikipedia.org/wiki?curid=55357" title="നവ്‌ഭാരത് ടൈംസ്">
നവ്‌ഭാരത് ടൈംസ്

ഡെൽഹിയിലേയും മുബൈയിലേയും ഏറ്റവും പ്രചാരമുള്ള ഹിന്ദി ദിനപത്രമാണ് നവ്‌ഭാരത് ടൈംസ്. ഇത് ബെന്നട്, കോൾമാൻ കമ്പനിയാണ് പ്രസിദ്ധീകരിക്കുന്നത്. ദി ടൈംസ് ഓഫ് ഇന്ത്യ എന്നാണ് ഈ ഗ്രൂപ്പ് ഏറ്റവും കൂടുതലായി അറിയപ്പെടുന്നത്. നവ്‌ഭാരത് ടൈംസ് കൂടാതെ ഇംഗ്ലീഷിലെ പ്രധാന ദിനപത്രമായ ദി ടൈംസ് ഓഫ് ഇന്ത്യയും ഇവർ പ്രസിദ്ധീകരിക്കുന്നു. 

വെബ്‌സൈറ്റ്


</doc>
<doc id="55362" url="https://ml.wikipedia.org/wiki?curid=55362" title="പീതം‌പുര ടി.വി. ടവർ">
പീതം‌പുര ടി.വി. ടവർ

ഡെൽഹിയുടെ വടക്ക് പടിഞ്ഞാറ് ഭാഗത്തായി പീതം‌പുര എന്ന സ്ഥലത്ത് സ്ഥാപിക്കപ്പെട്ടിട്ടുള്ള പ്രസാർ ഭാരതി കോർപ്പറേഷന്റെ കീഴിലുള്ള 235 മീ. ഉയരമുള്ള ടെലിവിഷൻ ടവറാണ് പീതംപുര ടി.വി. ടവർ. ഇതിനു തൊട്ടടുത്തുതന്നെ ഡെൽഹി മെട്രോയുടെ നേതാജി സുഭാഷ് പ്ലേസ് സ്റ്റേഷനും വാണിജ്യകേന്ദ്രവും, ദില്ലി ഹാട്ടും സ്ഥിതിചെയ്യുന്നു . വളരെ ദൂരെനിന്നുതന്നെ കാണാമെന്നതിനാൽ സമീപസ്ഥലങ്ങളിലേക്കുള്ള അടയാളസൂചകമായി ഈ ടവർ ഉപയോഗപ്പെടുത്താറുണ്ട്. 

ഈ ടവറിന്റെ നിർമ്മാണം കഴിഞ്ഞത് 1988 ലാണ്. വിവിധ സാഹഹിക-മായാജാല പ്രകടനങ്ങൾക്കും ഈ ടവർ ഉപയോഗപ്പെടുത്തിയിട്ടുണ്ട്.


</doc>
<doc id="55364" url="https://ml.wikipedia.org/wiki?curid=55364" title="ഓട്ടൊ എക്സ്‌പോ">
ഓട്ടൊ എക്സ്‌പോ

ഡെൽഹിയിലെ പ്രധാന പ്രദർശന വേദിയായ പ്രഗതി മൈദാനില്‌ വച്ച് വർഷം തോറും നടക്കുന്ന വാഹന പ്രദർശന മേളയാണ് ഓട്ടോ എക്സ്പോ. ഇത് ഷാങ്കായി മോട്ടോർ ഷോക്ക് ശേഷം ഏഷ്യയിലെ ഏറ്റവും വലിയ വാഹന പ്രദർശന മേളയാണ്. . ഈ പ്രദർശനം ആട്ടോമോട്ടിവ് കമ്പോണന്റ് മാനുഫാക്ചറർ അസ്സോസ്സിയേഷൻ(Automotive Component Manufacturers Association ACMA), സൊസൈറ്റി ഓഫ് ഇന്ത്യൻ ആട്ടോമൊബൈൽ മാനുഫാക്ചറർ (Society of Indian Automobile Manufacturers -SIAM) , കോൺഫഡറെഷൻ ഓഫ് ഇന്ത്യൻ ഇൻഡസ്ട്രി (Confederation of Indian Industry -CII) എന്നിവർ സംയുക്തമായി നടത്തുന്ന ഒന്നാണ്.



</doc>
<doc id="55367" url="https://ml.wikipedia.org/wiki?curid=55367" title="ദൈനിക് ജാഗരൺ">
ദൈനിക് ജാഗരൺ

ഇന്ത്യയിൽ പ്രസിദ്ധീകരിക്കുന്ന ഒരു ഹിന്ദി ദിനപത്രമാണ് ദൈനിക് ജാഗരൺ. 2008 ഒക്ടോബറിലെലെ കണക്ക് പ്രകാരം ദൈനിക് ജാഗരൺ ദിനപത്രത്തിന് 32 പ്രധാന എഡിഷനുകളും ഇരുന്നൂറിലധികം സബ് എഡിഷനുകളും ഉണ്ട്. 
ദൈനിക് ജാഗരണന് 29 പ്രിന്റിങ് പ്രസ്സുകൾ ഉണ്ട്. 10 സംസ്ഥാനങ്ങളിലായി വ്യാപിച്ചു കിടക്കുന്ന ഈ പത്രത്തിന്റെ ആസ്ഥാനം ഉത്തർപ്രദേശിലെ കാൺപൂർ ആണ്‌. 2005-ലെ ദേശീയ വായനാകണക്കെടുപ്പനുസരിച്ച് (NRS 2005) ഇന്ത്യയിൽ ഏറ്റവുമധികം വായനക്കാരുള്ള പത്രമാണ്‌ ദൈനിക് ജാഗരൺ

ഇതിന്റെ ആദ്യ എഡിഷൻ ഉത്തർപ്രദേശിലെ ഝാൻസിയിൽ നിന്നാണ്‌ 1942-ൽ പുറത്തിറങ്ങിയത്. ആസ്ഥാനം പിന്നീട് കാൺപൂരിലേക്ക് മാറ്റുകയും ലക്നൗ എഡിഷൻ പുറത്തിറക്കുകയും ചെയ്തു.

താഴെ പറയുന്ന സംസ്ഥാനങ്ങളിൽ നിന്നും ദൈനിക് ജാഗരൺ പത്രം പ്രസിദ്ധീകരിക്കുന്നു. 


</doc>
<doc id="55407" url="https://ml.wikipedia.org/wiki?curid=55407" title="ഐ ലൈഫ്">
ഐ ലൈഫ്

മാക് ഓ.എസിന് വേണ്ടി ആപ്പിൾ ഇൻകോർപ്പറേറ്റഡ് തയ്യാറാക്കിയ മൾട്ടിമീഡിയ സ്യൂട്ടാണ് ഐ ലൈഫ്.


</doc>
<doc id="55409" url="https://ml.wikipedia.org/wiki?curid=55409" title="അഞ്ചരക്കണ്ടി ഗ്രാമപഞ്ചായത്ത്">
അഞ്ചരക്കണ്ടി ഗ്രാമപഞ്ചായത്ത്

കണ്ണൂർ ജില്ലയിൽ കണ്ണൂർ താലൂക്കിലെ എടക്കാട് ബ്ലോക്കിൽ ഉൾപ്പെടുന്ന ഗ്രാമപഞ്ചായത്താണ് അഞ്ചരക്കണ്ടി ഗ്രാമപഞ്ചായത്ത്. കണ്ണൂർ നഗരത്തിനു പത്തൊൻപതു കിലോമീറ്റർ തെക്കു കിഴക്കായാണ്‌ അഞ്ചരക്കണ്ടി സ്ഥിതി ചെയ്യുന്നത് .വിസ്തൃതി: 15.47ച.കി. മീ. ഈ പഞ്ചായത്തിന്റെ അതിരുകൾ, വടക്കു ഭാഗത്ത് കൂടാളി, മുണ്ടേരി, കീഴല്ലൂർ പഞ്ചായത്തുകളും, പടിഞ്ഞാറു ഭാഗത്ത് മുണ്ടേരി, ചെമ്പിലോട് എന്നീ പഞ്ചായത്തുകളും, തെക്കു ഭാഗത്ത് ചെമ്പിലോട്, പെരളശ്ശേരി എന്നീ പഞ്ചായത്തുകളും, കിഴക്കു ഭാഗത്ത് വേങ്ങാട്, കീഴല്ലൂർ എന്നീ പഞ്ചായത്തുകളുമാണ്. ഈ പഞ്ചായത്തിലാണ് ഏഷ്യയിലെ ഏറ്റവും വിസ്തീർണ്ണമുള്ള കറുവ (വടക്കൻ കേരളത്തിൽ 'കറപ്പ' എന്നറിയപ്പെടുന്നു) എസ്റ്റേറ്റ്‌ സ്ഥിതി ചെയ്യുന്നത്. 1767-ൽ ഈസ്റ്റ് ഇന്ത്യ കമ്പനി ആണ് ഈ എസ്റ്റേറ്റ്‌ സ്ഥാപിച്ചത്. തുടക്കത്തിൽ കുരുമുളക്, കറുവ തുടങ്ങി പലവിധ സുഗന്ധ വ്യഞ്ജന കൃഷി ഉണ്ടായിരുന്നു ഈ പ്രദേശത്ത്. എന്നാൽ ഇപ്പോൾ പ്രധാനമായും കറുവ ആണ് കൃഷി ചെയ്യുന്നത്. സ്വകാര്യ വ്യക്തികളുടെ കൈകളിൽ ഈ എസ്റ്റേറ്റ്‌ എത്തിച്ചേർന്നതോട്‌ കൂടി ഇപ്പോൾ അതിന്റെ വലിപ്പം ദിനംപ്രതി കുറഞ്ഞു വരികയാണ്. 1799-ൽ കുരുമുളക്, കാപ്പി, കറപ്പ, ചന്ദനം തുടങ്ങിയവ കൃഷി ചെയ്യുന്നതിനായി ഈസ്റ്റ് ഇന്ത്യ കമ്പനി അഞ്ചു കണ്ടികൾ (വലിയ കൃഷിയിടം) വില കൊടുത്തു വാങ്ങി. പിന്നീട് തോണിയിൽ സാധനങ്ങൾ കയറ്റുവാനും ഇറക്കുവാനുമായി അര കണ്ടി കൂടി വിലയ്ക്കു വാങ്ങിയ വെള്ളക്കാർ ഈ കൊച്ചു പ്രദേശത്തെ, അഞ്ചരക്കണ്ടി എന്ന നാമധേയത്തിൽ പിൽക്കാലത്ത് അറിയപ്പെടുന്നതിനുള്ള ചരിത്ര പശ്ചാത്തലമൊരുക്കി. 1800-ൽ പഴശ്ശി രാജാവിന്റെ സൈന്യവും ബ്രിട്ടീഷുകാരും തമ്മിൽ ഈ മണ്ണിൽ വച്ച് യുദ്ധം നടക്കുകയും കറപ്പത്തോട്ടം പഴശ്ശി രാജാവ് പിടിച്ചെടുക്കുകയും ചെയ്തു. 1803-ൽ സമീപ പ്രദേശമായ കതിരൂരിൽ വെച്ച് പഴശ്ശി രാജാവും ബ്രിട്ടീഷുകാരും വീണ്ടും ഏറ്റുമുട്ടുകയും തോട്ടം ഈസ്റ്റ് ഇന്ത്യ കമ്പനി തിരിച്ചു പിടിക്കുകയും ചെയ്തു. അഞ്ചരക്കണ്ടിയിലെ ഭൂമി സർവ്വേ ചെയ്യാനും അതിന്റെ രേഖകൾ സൂക്ഷിക്കുവാനുമുള്ള പുതിയൊരു സമ്പ്രദായത്തിന് അവർ തുടക്കം കുറിച്ചു. ഇതിന്റെ ഭാഗമായി കേരളത്തിലെ ആദ്യത്തെ സബ്റജിസ്ട്രാർ ഓഫീസ് അഞ്ചരക്കണ്ടിയിൽ സ്ഥാപിക്കപ്പെട്ടത് അക്കാലത്താണ്. പുതിയതായി സ്ഥാപിക്കപ്പെട്ട കണ്ണൂർ മെഡിക്കൽ കോളേജ് ഈ എസ്റ്റേറ്റിലാണ് സ്ഥിതി ചെയ്യുന്നത്. ഈ കോളേജിന്റെ പ്രവർത്തനത്തിനായി തന്നെ ഒരുപാടു കൃഷി സ്ഥലങ്ങളാണ് നഷ്ടപ്പെടുത്തിയത്.
വയനാടൻ മലകളുടെ പടിഞ്ഞാറു ഭാഗത്ത് നിന്ന് ഉത്ഭവിച്ച്, പടിഞ്ഞാറോട്ടൊഴുകി ധർമ്മടത്തു വച്ച് രണ്ട് കൈവഴികളായി പിരിയുന്ന അഞ്ചരക്കണ്ടിപ്പുഴ ഒടുവിൽ അറബി കടലിൽ പതിക്കുന്നു.

'അഞ്ചരക്കണ്ടി ഇന്റഗ്രേറ്റഡ് ക്യാംപസ് 
1.കണ്ണൂർ മെഡിക്കൽ കോളേജ്
2.കണ്ണൂർ ഡെന്റൽ കോളേജ് 
3.കോളേജ് ഓഫ് ഫാർമസി
4.കോളേജ് ഓഫ് നഴ്സിംഗ് 
5.സ്കൂൾ ഓഫ് നഴ്സിംഗ്
6.ഇൻസ്റ്റിറ്റ്യൂട്ട് ഓഫ് പാരാമെഡിക്കൽ സയൻസ് 
7.മലബാർ ഇൻസ്റ്റിറ്റ്യൂട്ട് ഓഫ് ടെക്നോളജി


കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="55415" url="https://ml.wikipedia.org/wiki?curid=55415" title="അഞ്ചരക്കണ്ടി">
അഞ്ചരക്കണ്ടി

കണ്ണൂർ ജില്ലയിലെ ഒരു ഗ്രാമ പഞ്ചായത്ത്.അഞ്ചരക്കണ്ടി പട്ടണം, കണ്ണൂർ റെയിൽവേ സ്റ്റേഷനിൽ നിന്നും 19 കിലോ മീറ്റർ ദൂരെ സ്ഥിതി ചെയ്യുന്നു. ബ്രിട്ടീഷുകാരുടെ കാലത്ത്‌ 'രണ്ടു തറ' എന്ന പേരിലാണ് ഈ പ്രദേശം അറിയപ്പെട്ടിരുന്നത്. കുരുമുളക് കച്ചവടത്തിന്റെ കേന്ദ്രമായിരുന്ന ഇവിടെ ബ്രിട്ടീഷുകാർ കേരളത്തിലെ തന്നെ ആദ്യത്തെ രജിസ്ടർ ഓഫീസ് സ്ഥാപിച്ചിരുന്നു. 
ഒരുകാലത്ത്‌ ഏഷ്യയിലെ ഏറ്റവും വലിയ കറപ്പ തോട്ടം സ്ഥിതി ചെയ്തിരുന്നത് ഇവിടെയാണ്‌. കറപ്പ തോട്ടത്തിന്റെ ഇരു വശങ്ങളിലായി കിടക്കുന്ന അഞ്ചു കണ്ടി, അരക്കണ്ടി എന്നിങ്ങനെ ചുറ്റളവ്‌ ഉള്ള സ്ഥലം ആയത് കൊണ്ടാണ് ഇത് അഞ്ചരക്കണ്ടി എന്ന പേരിൽ അറിയപ്പെടുന്നത്. ഇന്ന് അഞ്ചരക്കണ്ടി മെഡിക്കൽകോളേജ്‌ കോളേജ് സ്ഥിതി ചെയ്യുന്നത് ഈ തോട്ടത്തിലാണ്. കേരളത്തിലെ നദികളിൽ ഇരുപത്തെട്ടാം സ്ഥാനമുള്ള അഞ്ചരക്കണ്ടിപ്പുഴ ഈ തോട്ടത്തിനു നടുവിലൂടെ ഒഴുകുന്നു.



</doc>
<doc id="55419" url="https://ml.wikipedia.org/wiki?curid=55419" title="മാമ്പതി">
മാമ്പതി

കോട്ടയം ജില്ലയിലെ കറുകച്ചാലിനും ശാന്തിപുരത്തിനും ഇടക്കുള്ള ഒരു ചെറിയ ഗ്രാമമാണു മാമ്പതി. വേണമെങ്കിൽ കൂത്രപ്പള്ളിക്കും ശാന്തിപുരത്തിനും ഇടയ്ക്കാണു എന്നും പറയാം. ഇവിടെ ഏകദേശം നൂറോളം കുടുംബങ്ങൾ താമസിക്കുന്നു. ഈ പ്രദേശത്തിനടുത്ത് മൂന്നു കോളനികളുണ്ട്. അവ കിഴുവാറ്റ് കോളനി, കുറ്റിക്കൽ കോളനി, ഇഞ്ചക്കുഴിയിൽ കോളനി എന്നിങ്ങനെ അറിയപ്പെടുന്നു.


</doc>
<doc id="55420" url="https://ml.wikipedia.org/wiki?curid=55420" title="വൈമാക്സ്">
വൈമാക്സ്

വലിയ ഭൂപ്രദേശങ്ങളിൽ പോലും കമ്പിയില്ലാകമ്പി രീതിയിൽ ഉയർന്ന വേഗത്തിലുള്ള ഇന്റർനെറ്റ്‌ സേവനം ലഭ്യമാക്കുന്ന വാർത്താവിനിമയ സാങ്കേതിക വിദ്യയാണ് വൈമാക്സ് എന്ന വേൾഡ് വൈഡ് ഇന്റർഓപ്പറബിലിറ്റി ഫോർ മൈക്രോവേവ് ആക്‌സസ്. 2005 ലെ വൈമാക്സ് പതിപ്പ് 40 Mbit/s വരെയുള്ള ഡാറ്റാ നിരക്ക് ലഭ്യമാക്കിയെങ്കിൽ 2011 ലെ പുതിയ പതിപ്പിനു 1 Gbit/s വരെയുള്ള ഡാറ്റാ നിരക്ക് നൽകും. ഫോർ.ജി എന്നറിയപ്പെടുന്ന നാലാം തലമുറയിൽപ്പെട്ട ഒരു കമ്പിയില്ലാകമ്പി വാർത്താവിനിമയ സാങ്കേതിക വിദ്യയായ വൈമാക്സ്, 30 മീറ്റർ (100 അടി)മാത്രം പരിധിയുള്ള സാധാരണ വൈ-ഫൈ സേവനത്തെ മറി കടക്കുന്നു. കേബിൾ മോഡം, ഡി.എസ്.എൽ എന്നിവയേക്കാൾ പതിന്മടങ്ങ് വേഗതയുള്ള വൈമാക്സ് നിലവിൽ 75 Mbit/s വേഗത്തിലുള്ള ഡാറ്റ നിരക്ക് വാഗ്ദാനം ചെയുന്നു.




</doc>
<doc id="55428" url="https://ml.wikipedia.org/wiki?curid=55428" title="തിരികല്ല്‌">
തിരികല്ല്

പണ്ടുകാലത്തു കേരളത്തിൽ ചെറുപയർ, ഉഴുന്ന്‌ എന്നിവയുടെ തൊലികളയാനും ധാന്യങ്ങൾ പൊടിക്കാനും ഉപയോഗിച്ചിരുന്ന സൂത്രകല്ലാണ്‌ തിരികല്ല്‌.

കരിങ്കല്ലു കൊണ്ടുണ്ടാക്കിയ വൃത്താകാരത്തിലുള്ള തിരികല്ലിന്റെ അടിയിലും മുകളിലും ആയി രണ്ടു കരിങ്കൽ പാളികൾ ഉണ്ടായിരിക്കും . അടിഭാഗത്തുള്ള പാളിയിൽ ചെറിയൊരു കമ്പി നടുവിലായി ഉറപ്പിച്ചിരിക്കുമതിനു മുകളിൽ മറ്റേ കല്ലു വയ്ക്കുന്നു. താഴത്തെ കല്ലിൽ ഉറപ്പിച്ചിരിക്കുന്ന കമ്പി കടന്നു പോകാനും ധാന്യങ്ങൾ ഇട്ടു കൊടുക്കാനും ഒരു ദാരം മുകളിലത്തെ കല്ലിൽ കാണും മുകളിലത്തെ കല്ലിൽ ഒരു കൈപിടിയും കാണും അതിൽ പിടിച്ചു വേണം കല്ല്‌ കറക്കാൻ. മിക്ക കേരളീയ ഭവനങ്ങളിലും ഇത്തരം കല്ല്‌ 1950-55 വരെ ഉണ്ടായിരുന്നു. "കല്ലുകൊത്താനുണ്ടോ" എന്നു ചോദിച്ചു വന്നിരുന്ന കല്ലുകൊത്തുകാരാണ്‌ ഇവ നിർമ്മിച്ചിരുന്നത്‌. ഗ്രൈൻഡറുകളും മിക്സികളും പ്രചരിച്ചതോടെ തിരികല്ലുകൾ അപ്രത്യക്ഷമായി.

വലിയ അളവിൽ ധാന്യം പൊടിക്കാൻവേണ്ടി, വലിയ തിരികല്ലുകൾ കന്നുകാലികളെ ഉപയോഗിച്ച് പ്രവർത്തിപ്പിച്ചിരുന്നു. 



</doc>
<doc id="55464" url="https://ml.wikipedia.org/wiki?curid=55464" title="കൊണ്ടോട്ടി നിയമസഭാമണ്ഡലം">
കൊണ്ടോട്ടി നിയമസഭാമണ്ഡലം

മലപ്പുറം ജില്ലയിലെ ഏറനാട് താലൂക്കിലെ ചീക്കോട്, ചെറുകാവ്, കൊണ്ടോട്ടി, പുളിക്കൽ, വാഴക്കാട്, നെടിയിരുപ്പ്, വാഴയൂർ, മുതുവല്ലൂർ എന്നീ ഗ്രാമപഞ്ചായത്തുകൾ ഉൾപ്പെടുന്നതാണ്‌ കൊണ്ടോട്ടി നിയമസഭാമണ്ഡലം. 2016 മുതൽ ടി.വി. ഇബ്രാഹിം (ഇന്ത്യൻ യൂണിയൻ മുസ്‌ലിം ലീഗ്) ഈ മണ്ഡലത്തെ പ്രതിനിധീകരിക്കുന്നു. 

മലപ്പുറം ജില്ലയിലെ ചേലേമ്പ്ര, ചെറുകാവ്, പള്ളിക്കൽ, വാഴയൂർ, വാഴക്കാട്, പുളിക്കൽ, നെടിയിരുപ്പ്, മൊറയൂർ, പൂക്കോട്ടൂർ, മുതുവല്ലൂർ, കൊണ്ടോട്ടി എന്നീ ഗ്രാമപഞ്ചായത്തുകൾ ഉൾപ്പെടുന്നതായിരുന്നു കൊണ്ടോട്ടി നിയമസഭാമണ്ഡലം.







1977 മുതലുള്ള തിരഞ്ഞെടുപ്പുഫലങ്ങൾ. 


</doc>
<doc id="55495" url="https://ml.wikipedia.org/wiki?curid=55495" title="ഡെൽഹി സർവകലാശാല">
ഡെൽഹി സർവകലാശാല

ഇന്ത്യയുടെ തലസ്ഥാനനഗരമായ ഡെൽഹിയിൽ സ്ഥിതിചെയ്യുന്ന ഒരു പ്രധാന സർവകലാശാലയാണ് ഡെൽഹി യൂണിവേഴ്സിറ്റി. ഇന്ത്യൻ സർക്കാറിന്റെ ധനസഹായത്തിൽ പ്രവർത്തിക്കുന്ന ഒരു സർവകലാശാലയാണ് ഇത്. 1922 ലാണ് ഇത് സ്ഥാപിതമായത്. ഇന്ത്യയിലെ സർവകലാശാലകളിൽ ഒരു ഉന്നത സർവകലാശാലയായി ഇത് കണക്കാക്കപ്പെടുന്നു. 
ഈ സർവകലാശാലയുടെ ചാൻസലർ ഇന്ത്യയുടെ ഉപരാഷ്ട്രപതിയാണ്. പ്രധാന പഠനശാഖകളായ സയൻസ്, ഇക്കണോമിക്സ്, ഇംഗ്ലീഷ്, ഹിന്ദുസ്ഥാനി ശാസ്ത്രീയസംഗീതം എന്നിവ വളരെ പ്രസിദ്ധമാണ്.




</doc>
<doc id="55496" url="https://ml.wikipedia.org/wiki?curid=55496" title="ചെത്തല്ലൂർ">
ചെത്തല്ലൂർ

പാലക്കാട് ജില്ലയിലെ മണ്ണാർക്കാട് താലൂക്കിൽ, തച്ചനാട്ടുകര പഞ്ചായത്തിൽപ്പെട്ട ഒരു ഗ്രാമമാണ് ചെത്തല്ലൂർ. 

പഴയവള്ളുവനാട് താലൂക്കിൽ പെട്ട ഈ പ്രദേശം സാംസ്കാരികമായി വെള്ളിനേഴി, ശ്രീകൃഷ്ണപുരം എന്നീ സമീപഗ്രാമങ്ങളോട് അടുത്തു നിൽക്കുന്നു. നാറാണത്ത് ഭ്രാന്തൻ ജന്മമെടുത്ത സ്ഥലം കൂടിയാണ് ചെത്തല്ലൂർ. ഭ്രാന്തന്റെ മനയും ഉരുട്ടിക്കയറ്റി എന്ന് വിശ്വസിക്കപ്പെടുന്ന ഒരു കല്ലും ഭ്രാന്തന്റെ പിൻഗാമികളും ഇന്നും ചെത്തല്ലൂരുണ്ട്. 

നൂറ്റാണ്ടുകളുടെ പഴക്കവും ഐതിഹ്യവും ഉള്ള ശ്രീ പനങ്കുറുശ്ശി ഭഗവതി ക്ഷേത്രമാണ് ചെത്തല്ലൂരിലെ പ്രധാനപ്പെട്ട ഒരു ക്ഷേത്രം.വടക്കോട്ട്‌ ദർശനമായ രീതിയിൽ ഉള്ള ഇവിടുത്തെ വിശാലമായ ശ്രീകോവിലിൽ സപ്തമാതൃക്കൾ,വീരഭദ്രൻ എന്നീ പ്രതിഷ്ഠകളും പ്രധാന ദേവതയും ഉഗ്രരൂപിയായ ഭദ്രകാളി ചാമുണ്ടി സങ്കൽപ്പത്തിലും ആണ് പ്രതിഷ്ഠ ചെയ്യപ്പെട്ടിട്ടുള്ളത് .അഞ്ചടിയോളം ഉയരമുള്ള പുരാതന ദാരുബിംബ പ്രതിഷ്ടയാണ് പ്രധാന പ്രതിഷ്ഠയായ ഭദ്രകാളിക്ക് ഇവിടെയുള്ളത്. ഈ ക്ഷേത്രം ഇന്നും ഹിന്ദു മത ധർമ്മസ്ഥാപന ബോർഡിന്റെ കീഴിലും മൂത്താൻ -ഗുപ്തൻ എന്നറിയപ്പെടുന്ന ഏഴു വീട്ടുകാർ ഉൾപ്പെടുന്ന സമുദായത്തിന്റെ ഊരായ്മയിലും അവരുടെ പരദെവതാമൂർത്തിയായും നിലനിന്നു വരുന്നു.കുംഭ മാസത്തിൽ താലപ്പൊലിയോട് കൂടി ആരംഭിക്കുന്ന കളം പാട്ട്, ചൊവ്വായ ,വിശേഷാവസരങ്ങളിൽ നടത്തുന്ന ചതുശ്ശതം എന്നിവ ഇവിടത്തെ പ്രധാന വിശേഷ ങ്ങളാണ് . കൂടാതെ ചെത്തല്ലൂരിലെ വലിയൊരു തട്ടകത്തിലെ ജനങ്ങളുടെ മുഖ്യ ആരാധ്യദെവതയയും കൂടിയാണ് പനങ്കുറുശ്ശി ഭഗവതി.ഇന്നും ഉത്സവ കാലത്ത് നടത്തിവരുന്ന കൂത്ത്‌ ചില പ്രത്യക സമുദായക്കാർ ക്ക് അവകാശപ്പെട്ടതാണ്.ഇതെല്ലം ഈ ദേവിയുടെ ദേശാധിപത്യത്യെ സൂചിപ്പിക്കുന്നു.എല്ലാ വർഷവും നടക്കുന്ന പൂരാഘോഷം വളരെ പ്രസിദ്ധമാണ്. നാൽപ്പതോളം ആനകൾ പങ്കെടുക്കുന്ന പൂരം എഴുന്നള്ളിപ്പ് കാണാൻ ദൂരദിക്കുകളിൽ നിന്നു പോലും ആയിരക്കണക്കിനു പേർ എത്തുന്നു. വർഷത്തിൽ ആറു മാസം ഭഗവതിക്ക് കളം പാട്ടും ഇവിടെ ഉണ്ട്. നാഗദൈവങ്ങളെ ആരാധിക്കുന്ന അത്തിപ്പറ്റ മനയിലെ നാഗേനി വളരെ പ്രസിദ്ധമാണ്. തൈപ്പൂയം നാളിൽ നാഗേനി ക്ഷേത്രത്തിൽ തൊഴുകാനായി അന്യജില്ലകളിൽ നിന്നു പോലും ആയിരങ്ങളാണ് ചെത്തല്ലൂരിലേക്ക് ഒഴുകിയെത്തുന്നത്. 

പുരാതനമായ ശ്രീകൃഷ്ണക്ഷേത്രവും അത്യപൂർവ്വമായ ബലരാമക്ഷേത്രവും (രാമൻതൃക്കോവിൽ) ചെത്തല്ലൂരിന്റെ മഹത്തായ സനാതന പൂർവ്വകാലത്തിന്റെ സ്മരണകളാണ്. ചെത്തല്ലൂരിൽ അടുത്തിടെ നിർമ്മിച്ച ഒരു മുസ്ലീം പള്ളിയും ഉണ്ട്.

ചെത്തല്ലൂർ അത്തിപ്പറ്റമനയുടെ മാനേജ്മെന്റിലുള്ള എൻ.എൻ.എൻ.എം.യു.പി സ്കൂളാണ് വിദ്യാഭ്യാസ രംഗത്ത് എക ആശ്രയമായി ഉണ്ടായിരുന്നത്. ഏതാനും വർഷം മുമ്പ് വിദ്യാനികേതൻ ആരംഭിച്ച ശ്രീ പദ്മനാഭ വിദ്യാനികേതനും അടുത്ത് പ്രവർത്തനമാരംഭിച്ച ഐ.ടി.സി കോളേജും പ്രതീക്ഷ നൽകുന്നുണ്ട്. ഒരു ഹൈസ്ക്കൂളും ,പ്ലസ്‌ ടൂ സ്കൂളും ചെത്തല്ലൂരിൽ ഉണ്ടാവണമെന്ന് എല്ലാവരും ആഗ്രഹിക്കുന്നു. ഇപ്പോൾ ചെത്തല്ലൂരിലെ വിദ്യാർത്ഥികൾ ഉപരിപഠനത്തിനായി കിലോമീറ്ററുകൾ അകലെയുള്ള കരിങ്കല്ലത്താണി,വെള്ളിനേഴി, പെരിന്തൽമണ്ണ ,മണ്ണാർക്കാട് എന്നീ സ്ഥലങ്ങളിലെ വിദ്യാഭ്യാസ സ്ഥാപനങ്ങളെ ആണ് ആശ്രയിക്കുന്നത്.

ഗ്രാമത്തിലെ 5000ത്തിൽ അധികം വരുന്ന ജനസംഖ്യയിൽ 80% ഹിന്ദുക്കളും 20% മുസ്ലീങ്ങളുമാണ്. ഇവിടെ ക്രൈസ്തവർ ആരും തന്നെ താമസിക്കുന്നില്ല. ഗ്രാമത്തിലെ 70% പേരും കൃഷിക്കാരോ, തൊഴിലാളികളോ ആണ്. പുതിയ തലമുറയിൽപ്പെട്ട യുവാക്കളിൽ പലരും ഉന്നത ഉദ്യോഗങ്ങൾ സ്വീകരിച്ച് രാജ്യത്തിന്റെ വിവിധ ഭാഗങ്ങളിലോ വിദേശ രാജ്യങ്ങളിലോ ജോലി ചെയ്യുന്നുണ്ട്. 

മധുരപലഹാര നിർമ്മാണവുമായി ബന്ധപ്പെട്ട് നിരവധി ചെത്തല്ലൂരുകാർ സ്വയം തൊഴിൽ കണ്ടെത്തിയിരിക്കുന്നു. തമിഴ്നാട്ടിലും ഇന്ത്യയിലെ മറ്റ് പ്രധാനപ്പെട്ട നഗരങ്ങളിലുമൊക്കെ ജിലേബി അടക്കമുള്ള മധുരപലഹാരങ്ങൾ നിർമ്മിച്ച് ബേക്കറികളിൽ വിതരണം ചെയ്യുന്നതിലൂടെ നിരവധി പേർ ഉപജീവനം നയിക്കുന്നു.

ആയുർവേദ ചികിർത്സ, ജ്യോതിഷം എന്നീ മേഖലകളിലും ചെത്തല്ലൂരിൽ നിരവധി സ്ഥാപനങ്ങളുണ്ട്. യശശ്ശരീരനായ പ്രസിദ്ധ ജ്യോതിഷപണ്ഡിതൻ കൃഷ്ണൻ കുട്ടിഗുപ്തൻ (1937-2012) സ്ഥാപിച്ച "ജ്യോതിഷ കലാലയം" എന്ന ജ്യോതിഷ പഠനകേന്ദ്രം ഇവിടെ പ്രവർത്തിക്കുന്നു.കേരളത്തിലെ അറിയപ്പെടുന്ന പഞ്ചാംഗ ഗണിത കർത്താക്കളിൽ ഒരു വ്യക്തിയും ആയിരുന്നു ചെത്തല്ലൂർ കൃഷ്ണൻ കുട്ടി ഗുപ്തൻ . ഇന്ന് കേരളത്തിലെ പ്രസിദ്ധ പഞ്ചാംഗങ്ങളിൽ ഒന്നായ "ഭാരതപഞ്ചാംഗം" (http://www.bharathapanchangam.com) കൃഷ്ണന്കുട്ടി ഗുപ്തന്റെ (Late) മകനും പ്രമുഖ ജ്യോതിഷ പണ്ഡിതനുമായ ചെത്തല്ലൂർ പി വിജയകുമാർ ഗണിച്ചു പ്രസിദ്ധീകരിച്ചു വരുന്നുണ്ട് . മാത്രമല്ല പനംകുറിശ്ശി കാവിനു സമീപം കളരിക്കൽരാജൻ പണിക്കരും 

പെരിന്തൽമണ്ണ (പട്ടാമ്പി റൂട്ടിൽ അർബൺ ബാമ്കിന് എതിർവശം നൂരിയ ബിൽഡിങ്ങിൽ) മാമ്പ്ര കളരിക്കൽ സുധീഷ് പണിക്കരും ദേശത്തിൻ യശസ്സുയർത്തുന്നു ബ്ചെക്ത്തല്ലൂസർവ്വീസ് സഹകരണ ബാങ്കിനടുത്ത് പുനർനവ ആയുർവേദ റിസോർട്ട് എന്ന പേരിൽ ആയുർവേദ ചികിത്സാ കേന്ദ്രം പ്രവർത്തിക്കുന്നു. വിദേശികൾ ഉൾപ്പെടെയുള്ളവർ ഇവിടെ ചികിത്സ തേടുന്നുണ്ട്. ഗവണ്മെന്റ് ആയുർവേദ ആശുപത്രിയും, ഗവണ്മെന്റ് മൃഗാശുപത്രിയും ചെത്തല്ലൂരിൽ ഉണ്ട്. ആഴ്ചയിൽ ഒരു ദിവസം ഡോക്ടർ സന്ദർശിക്കുന്ന ഒരു പ്രാഥമിക ആരോഗ്യ കേന്ദ്രവും ഈ ഗ്രാമത്തിലുണ്ട്. ബി.എസ്.എൻ.എല്ലിന്റെ ഒരു ടെലഫോൺ എക്സ്ചേഞ്ച്, പോസ്റ്റ് ഓഫീസ്, വില്ലേജ് ഓഫീസ് എന്നീ സ്ഥാപനങ്ങളും പ്രവർത്തിക്കുന്നു.

പി.ഡബ്ബ്യു.ഡി നിർമ്മിച്ച അഞ്ചു കിലോമീറ്റർ നീളമുള്ള ഒരു മികച്ച റോഡ് ചെത്തല്ലൂരിനെ കോഴിക്കോട് പാലക്കാട് ദേശീയപാതയുമായി കരിങ്കല്ലത്താണി എന്ന ജങ്ക്ഷനിൽ ബന്ധപ്പെടുത്തുന്നു. പെരിന്തൽമണ്ണയിൽ നിന്നും കരിങ്കല്ലത്താണിയിലേക്ക് 13 കിലോമീറ്ററും മണ്ണാർക്കാടു നിന്ന് കരിങ്കല്ലത്താണിയിലേക്ക് 18 കിലോമീറ്ററും ദൂരം ഉണ്ട്. കരിങ്കല്ലത്താണി ജങ്ക്ഷനിൽ നിന്നും ഏകദേശം 5 കിലോമീറ്റർ ദൂരമാണ് ചെത്തല്ലൂരിലേക്കുള്ളത്.ചെത്തല്ലൂർ സ്കൂൾ പടിക്കൽ നിന്നും ആരംഭിച്ച് നാറാണത്ത് ഭ്രാന്തൻ കുന്നിന്റെ അരികു ചേർന്ന് ആലിപ്പറമ്പിലേക്ക് പോകുന്ന ഒരു മികച്ച റോഡ് നബാർഡ് പദ്ധതിയിൽ ഉൾപ്പെടുത്തി നിർമ്മിച്ചിട്ടുണ്ട്. ഇപ്പോൾ നിർമ്മാണം പൂർത്തിയായ മുറിയംകണ്ണിപ്പാലം വഴി ശ്രീകൃഷ്ണപുരേത്തയ്ക്ക് 9 കിലോമീറ്റർ ദൂരം ഉണ്ട് . ചെത്തല്ലുരിൽ നിന്നും ശ്രീകൃഷ്ണ പുരം ,കോങ്ങാട് വഴി പാലക്കാട്ടെക്ക് 45 കിലോമീറ്റർ ദൂരം യാത്രചെയ്താൽ എത്താനാവും .തൃശൂർ ,കോഴിക്കോട് ഭാഗത്ത്‌ നിന്നും വരുന്നവർക്ക് അങ്ങാടിപ്പുറം , ഷൊർണ്ണൂർ എന്നിവയാണ് ചെത്തല്ലൂരിന്റെ ഏറ്റവും അടുത്തുള്ള റെയിൽവേ സ്റ്റേഷനുകൾ. ഷൊർണ്ണൂർ ജങ്ക്ഷനിൽ ഇറങ്ങിയാൽ, ഷൊർണ്ണൂർ-നിലമ്പൂർ പാസഞ്ചർ ട്രെയിനിൽ കയറി അങ്ങാടിപ്പുറത്ത് എത്താം. ബാംഗ്ലൂർ ,ചെന്നൈ,കോയമ്പത്തൂർ എന്നിവിടങ്ങളിൽ നിന്നും വരുന്നവർക്ക് പാലക്കാട്‌ ആണ് അടുത്ത റയിൽവേ സ്റ്റേഷൻ..കോഴിക്കോട് വീമാനത്താവളം ഏകദേശം 63 കിലോമീറ്റർ ദൂരത്തായി സ്ഥിതി ചെയ്യുന്നു.


</doc>
<doc id="55504" url="https://ml.wikipedia.org/wiki?curid=55504" title="പ്രണയം">
പ്രണയം

ഒരു വ്യക്തിയോട് മറ്റൊരു വ്യക്തിയ്ക്ക് തോന്നുന്ന അഗാധമായതും സന്തോഷമുളവാകുന്നതുമായ വൈകാരിക ബന്ധമാണ് പ്രണയം(ഇംഗ്ലീഷ്: Romance). മനുഷ്യബന്ധങ്ങൾ ഉടലെടുത്ത അന്ന് മുതൽ പ്രണയവും തുടങ്ങിയിരിക്കണം. കാരണം സ്ത്രീ-പുരുഷ-ട്രാൻസ്ജൻഡർ ബന്ധത്തിന്റെ അടിസ്ഥാനമായി കാണുന്നത് മറ്റേതിനേക്കാളും മാനസിക അടുപ്പമാണ്. കൂടാതെ സ്ത്രീക്ക് സ്ത്രീയോടും പുരുഷന് പുരുഷനോടും പ്രണയം തോന്നാം. ഇതിനെ 'സ്വവർഗപ്രണയം' എന്ന് അറിയപ്പെടുന്നു. പ്രണയത്തിന്റെ നിലനില്പും ഈ അടുപ്പത്തിൽ തന്നെ. പരസ്പരം മനസ്സിലാക്കുന്ന വ്യക്തികളുടെ സ്നേഹത്തിൽ അലിഞ്ഞു ചേർന്ന വികാരമാവുന്നു പ്രണയം. പ്രണയത്തിന്റെ ചിഹ്നം ഹൃദയത്തിന്റെ രൂപത്തിൽ അറിയപ്പെടുന്നു. ഇത് പ്രണയിനികൾ ഹൃദയത്തിന്റെ ഇടതും വലതും പോലെ ഒന്നായിച്ചേർന്നപോലെ എന്ന അർത്ഥം ഉളവാക്കുന്നു. ഫെബ്രുവരി പതിനാലിനുള്ള 'വാലെന്റൈൻസ് ദിനം' ലോക പ്രണയദിനമായി ആചരിച്ചു വരുന്നു. ഭാരതത്തിൽ രാധാകൃഷ്ണന്മാരുടെ പ്രണയം കവികൾ പാടിപ്പുകഴ്ത്തിയ ഒന്നാണ്.

ശാസ്ത്രീയമായി തലച്ചോറിൽ ഉണ്ടാകുന്ന ഫിറമോണുകൾ, ഡോപമിനുകൾ, സെറാടോണിൻ മുതലായ ഹോർമോണുകൾ എന്നിവ പ്രണയത്തിനുള്ള പ്രേരണയുളവാക്കുന്നു. അതിനാൽ ഇവയുടെ ഏറ്റക്കുറച്ചിൽ മൂലം പ്രണയം തീവ്രമാകാനും കുറയാനും സാധ്യതയുണ്ടെന്ന് വിദഗ്ദ്ധർ ചൂണ്ടിക്കാട്ടുന്നു. പൊതുവേ കൗമാരപ്രായക്കാരിൽ കാണപ്പെടുന്ന ആകർഷണവും പ്രണയവും അവരുടെ ലൈംഗികവളർച്ചയുടെ ഭാഗമായി കാണപ്പെടുന്നതാണ്. ഇത് തികച്ചും സ്വാഭാവികവുമാണ്. ഇണയെ ആകർഷിക്കാനുള്ള ജൈവീകമായ പ്രചോദനത്തിന്റെ ഭാഗമായും പ്രണയം വിലയിരുത്തപ്പെടുന്നു.


</doc>
<doc id="55511" url="https://ml.wikipedia.org/wiki?curid=55511" title="ചെമ്മരുതി ഗ്രാമപഞ്ചായത്ത്">
ചെമ്മരുതി ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് ചെമ്മരുതി.. വർക്കല ബ്ലോക്ക് പഞ്ചായത്തിന്റെ ഭാഗമാണിത്.
ഇവിടെ ധാരാളമായി കാണപ്പെടുന്ന 'ചുവന്ന മരുതി' എന്ന സസ്യത്തിന്റെ പേരിൽനിന്നാണ് ചെമ്മരുതി എന്ന പേരുണ്ടായത്. 
എ.കെ.ജിയും, പി. കൃഷ്ണപിള്ളയും ഈ പ്രദേശത്തെത്തുകയും ഇവിടെ കർഷക പ്രസ്ഥാനം ആരംഭിക്കുകയും ചെയ്തു. പഞ്ചായത്തിലെ ആദ്യത്തെ വിദ്യാലയമാണ് ശ്രീനിവാസപുരം ഗവൺമെന്റ് ലോവർ പ്രൈമറി സ്കൂൾ.

പാളയം-കുന്നിലുള്ള കശുവണ്ടി ഫാക്ടറിയാണ് പഞ്ചായത്തിലെ പ്രധാന വ്യവസായ സ്ഥാപനം. 

15 ഓഗസ്റ്റ് 1953 ലാണ് ചെമ്മരുതി പഞ്ചായത്ത് രൂപീകൃതമായത്. സി.എൻ.കേശവനായിരുന്നു പഞ്ചായത്തിന്റെ ആദ്യത്തെ പ്രസിഡന്റ്. 

കിഴക്ക് : മാവിൻമൂട്, 28-ാം മൈൽ റോഡ് നാവായ്ക്കുളം ഗ്രാമപഞ്ചായത്ത്,ഒറ്റൂർ പഞ്ചായത്ത് പടിഞ്ഞാറ് : വർക്കല മുനിസിപ്പാലിറ്റി പ്രദേശം, ഇലകമൺ ഗ്രാമപ്പഞ്ചായത്ത് വടക്ക് : വർക്കല-പാരിപ്പള്ളി പി.ഡബ്യു.ഡി റോഡ്, ഇലകമൺ പഞ്ചായത്ത് തെക്ക് : വർക്കല-കñമ്പലം റോഡ്, ഒറ്റൂർ ചെറുന്നിയൂർ പഞ്ചായത്തുകൾ 

ഭൂപ്രകൃതി അനുസരിച്ച് പഞ്ചായത്തിനെ കുന്നുകൾ, (കരിങ്കൽ ക്വാറികൾ), താഴ്വരകൾ, നെൽപാടങ്ങൾ എന്നിങ്ങനെ തരംതിരിക്കാം. 

ശരാശരി മഴലഭിക്കുന്ന പ്രദേശമാണിത്. കുളങ്ങളും, തോടുകളും, ചെമ്മരുത്തിയാറുമാണ് പഞ്ചായത്തിലെ പ്രധാന ഉപരിതല ജലസ്രോതസ്സ്. 
തൃപ്പോരിട്ടകാവ്, മുത്താന ശിവക്ഷേത്രം, ചേന്നൻകോട് ശ്രീധർമശാസ്താക്ഷേത്രം, കൂടാതെ ക്രിസ്ത്യൻ മുസ്ളീം പള്ളികളുമാണ് പഞ്ചായത്തിലെ പ്രധാന ആരാധനാലയങ്ങൾ. 

നടരാജഗുരുവിന്റെ ഗുരുകുലം ചെമ്മരുത്തി പഞ്ചായത്തിലാണ് സ്ഥിതി ചെയ്യുന്നത്.



</doc>
<doc id="55526" url="https://ml.wikipedia.org/wiki?curid=55526" title="ഇടവ ഗ്രാമപഞ്ചായത്ത്">
ഇടവ ഗ്രാമപഞ്ചായത്ത്

തിരുവനന്തപുരം ജില്ലയിലെ വർക്കല താലൂക്കിലെ ഒരു ഗ്രാമപഞ്ചായത്താണ് ഇടവ. വർക്കല ബ്ലോക്ക് പഞ്ചായത്തിന്റെ ഭാഗമാണിത്.

ഉമയമ്മ മഹാറാണിയുടെ ഭരണകാലത്ത് വേണാട് ആക്രമിച്ച മുകിലന്മാർ തോവാള മുതൽ ഇടവാവരെ ആധിപത്യം സ്ഥാപിച്ചു. ആറ്റിങ്ങൽ റാണിയുടെ അനുവാദപ്രകാരം 1726 ൽ ഇംഗ്ളീഷുകാർ ഇടവയിൽ ഒരു പണ്ടകശാല നിർമിച്ചു.

സ്വാതന്ത്ര്യസമരത്തിൽ പങ്കെടുത്തവർക്കും സ്റേറ്റ് കോൺഗ്രസ്സ് നേതാക്കൾക്കും 1945-ൽ കാപ്പിൽ വെൺകുളം എന്നിവിടങ്ങളിൽ വച്ച് സ്വീകരണം നല്കിയിരുന്നു. ഖിലാഫത്ത് പ്രസ്ഥാനത്തിന്റെ വളർച്ചയ്ക്കുവേണ്ടി ഹിലാൽ എന്ന പ്രസിദ്ധീകരണം ഇടവായിൽ നിന്ന് പ്രസിദ്ധീകരിച്ചിരുന്നു.

1942ൽ വിവേകാന്ദവിലാസം ഗ്രന്ഥശാല സ്ഥാപിച്ചു. 

ഈ പഞ്ചായത്തിൽ രണ്ട് റയിൽവേ സ്റേഷനുകളുണ്ട്. പായ്ക്കപ്പൽ നിർമ്മാണത്തിൽ ഈ പ്രദേശം കേൾവിപ്പെട്ടിരുന്നു. വിദേശങ്ങളിൽ കയർ ഉൽപ്പന്നങ്ങൾ കയറ്റി അയച്ചിരുന്ന ഒരു വൻകിട കയർ ഫാക്ടറി ഇടവാ ഗ്രാമത്തിൽ പ്രവർത്തിച്ചിരുന്നു. 

1952-53 ലാണ് ഈ പഞ്ചായത്ത് നിലവിൽ വന്നത്. മുഹമ്മദ് ഹനീഫയായിരുന്നു പഞ്ചായത്തിലെ ആദ്യത്തെ പ്രസിഡന്റ്.

വടക്ക് : ഇടവ-നടയറ കായൽ തെക്ക് : വർക്കല നഗരസഭ കിഴക്ക് : വർക്കല നഗരസഭ പടിഞ്ഞാറ് : അറബിക്കടൽ 

ഭൂപ്രകൃതി അനുസരിച്ച് പഞ്ചായത്തിനെ സമതലം, ചരിവു പ്രദേശം, താഴ്വരകൾ, താഴ്ന്ന പ്രദേശം, തീരപ്രദേശം എന്നിങ്ങനെ തരംതിരിക്കാം. 
ഇടവ-നടയറ കായലും കനാലുകളും, കുളങ്ങൾ, തോടുകളൾ പ്രധാന ജലസ്രോതസ്സുകൾ. 
കാപ്പിൽ ശിവ, ഭഗവതി ക്ഷേത്രങ്ങൾ, മാന്തറ ശ്രീകൃഷ്ണസ്വാമിക്ഷേത്രം, ഇടവാ പാലക്കാവ് ഭഗവതിക്ഷേത്രം, ഇടവലിയപള്ളി (മുസ്ളീം പള്ളി,
ആലുമ്മൂട്ടിൽ പള്ളീ,വലിയ മലപ്പുറത്തു പള്ളീ,പാറയിൽ കളരി ക്ഷേത്രം,വെൺകുളം മൺഗല്യേഷ്വരീ ക്ഷേത്രം ഓടയം പറമ്പിൽ ഭദ്രകാളി ക്ഷേത്രം തുടങ്ങിയവയാണ് പഞ്ചായത്തിലെ പുരാതനവും പ്രധാനപ്പെട്ടതുമായ ആരാധനാലയങ്ങൾ.

കേരള ടൂറിസം പ്രമോഷൻ കൗൺസിലിന്റെ കീഴിലുള്ള ഒരു ബോട്ട്‌ക്ലബ് കാപ്പിൽ ആരംഭിച്ചിട്ടുണ്ട്



</doc>
<doc id="55531" url="https://ml.wikipedia.org/wiki?curid=55531" title="വൈദ്യുതസുരക്ഷ">
വൈദ്യുതസുരക്ഷ

വൈദ്യുതാപകടങ്ങൾ സംഭവിക്കാതിരിക്കുന്നതിനോ, ആഘാതതീവ്രത കുറക്കുന്നതിനോ എടുക്കുന്ന മുൻകരുതലുകളേയാണ് വൈദ്യുതസുരക്ഷ (Electrical Safety) എന്ന പദം കൊണ്ടു വിവക്ഷിക്കുന്നത്. 

വൈദ്യുതികൊണ്ടു പ്രവർത്തിക്കുന്ന യന്ത്രോപകരണങ്ങളിൽ നിന്നോ, പ്രേഷണശൃംഖലകളിൽ നിന്നോ ഏതെങ്കിലും തരത്തിൽ മനുഷ്യനോ മറ്റു ജീവിജാലങ്ങൾക്കോ ശാരീരികമായ പരിക്കുകളോ, ജീവഹാനിയോ സംഭവിക്കാതിരിക്കുന്നതിനും സ്വത്തുക്കൾക്കോ വസ്തുവകൾക്കോ നാശനഷ്ടം സംഭവിക്കാതിരിക്കുന്നതിനും, അഥവാ, ഏതെങ്കിലും കാരണവശാൽ അപകടം സംഭവിക്കുകയാണെങ്കിൽ ആ സമയത്ത്, അപകടത്തിന്റെ തീവ്രത കുറയ്ക്കുന്നതിനും വേണ്ടിയെടുക്കുന്ന എല്ലാ മുൻനടപടികളും പെരുമാറ്റച്ചട്ടങ്ങളും സംവിധാനങ്ങളും, സുരക്ഷാപാലനമായിക്കരുതാം.

പ്രകൃതിദുരന്തങ്ങൾ കൊണ്ടുണ്ടാവുന്ന അപകടങ്ങൾ ഒഴിച്ച്, മറ്റ് അപകടങ്ങൾ ഉണ്ടാക്കുന്ന കാരണങ്ങളെ പൊതുവെ രണ്ടായി തരം തിരിക്കാം: ഒന്ന്, "അപകടകരമായ സാഹചര്യം" (Unsafe conditions); രണ്ട്, "അപകടകരമായ പ്രവൃത്തി" (Unsafe act). ഇതിലേതെങ്കിലും ഒന്നോ രണ്ടുമോ അപകടകാരണമായേക്കാം. അതുകൊണ്ട്, അപകടം ഉണ്ടാവാതിരിക്കുന്നതിന്, ഈ രണ്ടു കാരണങ്ങളും ഒഴിവാക്കണം. വൈദ്യുതാപകടങ്ങൾക്കു മാത്രമല്ല, എല്ലാത്തരം അപകടങ്ങൾക്കും ഈ കാര്യം സത്യമാണ്.

വൈദ്യുതാപകടങ്ങളെ സംബന്ധിച്ച്, താഴെപ്പറയുന്ന കാര്യങ്ങൾ അപകടകരമായ സാഹചര്യം സൃഷ്ടിക്കുന്നവയാണ്:

താഴെപ്പറയുന്നവ അപകടകരമായ പ്രവൃത്തികളാണ്: 
"(കുറിപ്പ് : ഇത് സമ്പൂർണ്ണമായൊരു (Exhaustive) പട്ടികയല്ല)" 

വൈദ്യുതാപകടങ്ങൾ അസ്വീകാര്യമായ നിരവധി ദുരന്തങ്ങൾ ഉണ്ടാക്കുന്നു.

മനുഷ്യശരീരത്തിൽ വൈദ്യുതിപ്രവാഹം മൂലമുള്ള ദോഷഫലങ്ങൾ താഴെപ്പറയുന്ന കാര്യങ്ങളെ ആശ്രയിച്ചിരിക്കുന്നു:-

പ്രവാഹതീവ്രതയും ഫലങ്ങളും

230 വോൾട്ടിൽ പ്രവർത്തിക്കുന്ന, അറുപതുവാട്സ് ശേഷിയുള്ള ഒരു സാധാരണ വൈദ്യുതവിളക്കിലൂടെയോ പങ്കയിലൂടെയോ ഒഴുകുന്ന വൈദ്യുതീപ്രവാഹം ഏതാണ്ട് 260 മില്ലീ ആമ്പിയറാണ്. അതുമായി താരതമ്യം ചെയ്യുമ്പോൾ, മനുഷ്യശരീരത്തിനു താങ്ങാവുന്ന വൈദ്യുതപ്രവാഹം വളരെക്കുറവാണ് എന്നു കാണാം.

പ്രവാഹസമയത്തിന്റെ സ്വാധീനം

വൈദ്യുതാഘാതം ഏൽക്കുമ്പോൾ, ഹൃദയതാളഭംഗം (Fibrillation) സംഭവിക്കുന്നതാണ് പലപ്പോഴും പരുക്കിനോ മരണത്തിനോ കാരണമാകുന്നത്. ഷോക്കേൽക്കുന്ന സമയം കൂടുന്തോറും, ഹൃദയതതാളം തെറ്റുന്നതിന് ആവശ്യമായ പ്രവാഹതീവ്രതയുടെ അളവ് കുറഞ്ഞുവരുന്നു. അമ്പതു കിലോ ഗ്രാം ഭാരമുള്ള ജനസംഖ്യയിലെ 99.5% ആൾക്കാർക്കും, ഹൃദയതാളം തെറ്റുവാൻ, ഏകദേശം 116/formula_1 മില്ലീ ആമ്പിയർ വൈദ്യുതപ്രവാഹമുണ്ടായാൽ മതിയെന്ന് ഡാൽസിയൽ (Charles Dalziel; 1904-1986) നിർണയിച്ചിട്ടുണ്ട്; t എന്നയക്ഷരം പ്രവാഹസമയത്തെക്കുറിക്കുന്നു.
അതനുസരിച്ച്; ഹൃദയതാളം തെറ്റുന്നതിന്,

പ്രവാഹത്തിന്റെ സഞ്ചാരപഥം

ശരീരത്തിലെ പ്രധാനപ്പെട്ട ആന്തരാവയവങ്ങളിൽക്കൂടി വൈദ്യുതി കടക്കുന്നതാണ് കൂടുതൽ അപത്കരമായത്. ഒരു കയ്യിൽ നിന്ന് മറ്റേക്കയ്യിലേക്കോ, ഒരു കയ്യിൽ നിന്ന് പാദങ്ങളിലേക്കോ ഉണ്ടാവുന്ന വൈദ്യുതപ്രവാഹത്തിൽ ഹൃദയവും ശ്വാസകോശവും ഉൾപ്പെടുമെന്നതുകൊണ്ട് വളരെ അപകടകാരിയാണ് ; ശിരസ്സുൾപ്പെടുന്ന പ്രവാഹവും മരണഹേതുവാകും.

ആവൃത്തിയുടെ സ്വാധീനം

പ്രത്യാവർത്തിധാരകളെ അപേക്ഷിച്ച്, നേർധാരകൾ സ്ഥിരമായ പേശീസങ്കോചം ഉണ്ടാക്കുന്നു. അതുകോണ്ട്, നേർധാരയിൽ നിന്നേൽക്കുന്ന വൈദ്യുതാഘാതത്തിൽ നിന്ന് മുക്തമാവാൻ (പിടിവിടുവാൻ) കൂടുതൽ പ്രയാസമാണ്. എന്നാൽ, പ്രത്യാവർത്തിധാരകൾ, ഹൃദയത്തിലെ സ്പന്ദനകോശങ്ങളുടെ താളം തെറ്റിക്കുന്നു; നേർധാരകൾ ഹൃദയസ്പന്ദനം നിറുത്തുകയാണു ചെയ്യുന്നത്. സ്പന്ദനം നിലച്ച ഹൃദയത്തെ, താളം തെറ്റിയടിക്കുന്ന ഹൃദയത്തേക്കാൾ എളുപ്പം പൂർവസ്ഥിതിയിലാക്കാനാവും. ഹൃദയതാളം തെറ്റാൻ സാധ്യതകൂടുതൽ, 9 മുതൽ 12 വരെ ഹെട്സ് ആവൃത്തിയുള്ള വൈദ്യുതി പ്രവഹിക്കുമ്പോഴാണ്. അത്യുന്നത ആവൃത്തിയിൽ വൈദ്യുതിക്ക്, ശരീരത്തിന്റെ ത്വക്കിൽക്കൂടി സഞ്ചരിക്കുവാനുള്ള പ്രവണത (Skin Effect) കാണിക്കുന്നു. അതുകൊണ്ട്, വൈദ്യുതാഘാതം അപകടകരമായില്ല എന്നുവരാം.

അപകടങ്ങൾക്കു കാരണമാവുന്ന സാഹചര്യങ്ങളെക്കുറിച്ചും പ്രവൃത്തികളേ പറ്റിയും പൊതുവായി കാരണങ്ങൾ എന്ന ഖണ്ഡികയിൽ പ്രതിപാദിച്ചിട്ടുണ്ട്. അപകടങ്ങൾ ഒഴിവാക്കാൻ, അപകടകരമായ സാഹചര്യങ്ങളും പ്രവൃത്തിയും നീക്കേണ്ടതുണ്ട്. അപകടകാരിയായ "സാഹചര്യങ്ങൾ" (ഉപകരണങ്ങളുടെ രൂപവും ഗുണവും പ്രതിഷ്ടാപനവും പരിപാലനവും ഒക്കെ) മെച്ചപ്പെടുത്തിക്കൊണ്ട്, ഒരു പരിധിവരെ, "മനുഷ്യപ്രവൃത്തി" കൊണ്ടുണ്ടാവുന്ന അപകടങ്ങൾ ഒഴിവാക്കാൻ കഴിയും. എന്നാൽ മറിച്ച്, "മനുഷ്യപ്രവൃത്തി നിയന്ത്രിക്കുന്നതിനുവേണ്ടി നടപ്പാക്കുന്ന ഒരു നിയമത്തിനും, ഒരു പരിശീലനത്തിനും, നിലനിൽക്കുന്ന അപകടകരമായ സാഹചര്യം ഒഴിവാക്കാൻ കഴിയുകയില്ല" എന്നകാര്യം സവിശേഷം ശ്രദ്ധിക്കേണ്ടതുണ്ട്. .

വീടുകളിലും വാസസ്ഥലത്തും സാധാരണ ഉണ്ടാകാറുള്ള അപകടസാഹചര്യങ്ങളും അപകടപ്രവൃത്തിയും നിവാരണോപായങ്ങളൂം പട്ടികകളിലായി താഴെ വിവരിക്കുന്നു. 

കേരളത്തിലും ഇന്ത്യയിലെ മറ്റു സംസ്ഥാനങ്ങളിലും വൈദ്യുത വിതരണശൃംഖലകളിൽ, തലയ്കുമുകളിലൂടെ വലിച്ചിരിക്കുന്ന കമ്പികളാണ് (Overhead Lines) ഉപയോഗിക്കുന്നത്. ഭൂഗർഭക്കേബിളുകളെക്കാൾ വളരെ ചെലവു കുറഞ്ഞ ഇത്തരം ശൃംഖലകളിൽ നഗ്നമായ വൈദ്യുതവാഹികൾ (Bare Conductors) ഉപയോഗിച്ചിരിക്കുന്നതിനാൽ, അപകടങ്ങൾ ഒഴിവാക്കാനായി നിർദ്ദിഷ്ട അകലവും ജാഗ്രതയും പുലർത്തണം. 

സാധാരണയായി, താഴെ പറയുന്ന സാഹചര്യങ്ങളും പ്രവൃത്തികളുമാണ് അപകടങ്ങൾ ഉണ്ടാക്കുന്നതായിക്കണ്ടുവരുന്നത്:

വീടുകളെയും പൊതുസ്ഥലങ്ങളെയും അപേക്ഷിച്ച്, വ്യവസായശാലകളിലും പൊതുവൈദ്യുതവിതരണശൃംഖലകളിലും അനുവർത്തിക്കേണ്ട സുരക്ഷാമർഗ്ഗങ്ങളെപ്പറ്റി ലിഖിതമായ ചട്ടങ്ങളും മാർഗ്ഗരേഖകളുമുണ്ട്. കേന്ദ്ര / സംസ്ഥാന സർക്കാറുകൾ നിർമ്മിച്ച പൊതുനിയമങ്ങളും, അതതു വ്യവസായ / പൊതുസ്ഥാപനങ്ങൾ പ്രത്യേകം നൽകിയിട്ടുള്ള നിർദ്ദേശങ്ങളും അതിൽ ഉൾപ്പെടും. വൈദ്യുതജോലികൾ ചെയ്യുമ്പോൾ ആ നിയമങ്ങൾ കർശനമായി പാലിക്കുയാണ് അപകടങ്ങൾ ഒഴിവാക്കാള്ള മുഖ്യനടപടി.

സാമാന്യമായി താഴെപ്പറയുന്ന നടപടിക്രമങ്ങളാണ് വൈദ്യുതജോലികൾ ചെയ്യുമ്പോൾ ശീലിക്കേണ്ടത്:

വൈദ്യുതജോലികൾ തുടങ്ങുന്നതിനു മുമ്പ് -

വൈദ്യുതജോലികൾ അവസാനിപ്പിച്ച ശേഷം -



1956 ലെ ഇന്ത്യൻ ഇലക്ട്രിസിറ്റി റൂൾ ആണ് വൈദ്യുതസുരക്ഷയെ സംബന്ധിച്ച് പ്രാഥമിക നിർദ്ദേശങ്ങൾ അടങ്ങുന്ന, ഇന്ത്യയിലെ ഇപ്പോൾ നിലവിലുള്ള, പ്രധാനപ്പെട്ട നിയമം. അതിൽ, വൈദ്യുതപ്രതിഷ്ഠാനങ്ങടെ / ഉപകരണങ്ങളുടെ സ്ഥാപനം, ഉപയോഗം, പരിപാലനം, അതിനുള്ള അനുമതികൾ, പരിശോധന തുടങ്ങിയ കാര്യങ്ങളേക്കുറിച്ച് , പ്രധാനപ്പെട്ട മറ്റുകാര്യങ്ങളോടൊപ്പം, പ്രതിപാദിച്ചിരിച്ചിട്ടുണ്ട്. അവയിൽ പ്രധാനപ്പെട്ട ചിലത്:-


സുരക്ഷാ അകലങ്ങൾ 

തലയ്ക്കുമുകളിലൂടെ വലിച്ചിരിക്കുന്ന വൈദ്യുതക്കമ്പികളും സമീപവസ്തുക്കളും തമ്മിൽ നിലനിർത്തേണ്ട ചുരുങ്ങിയ അകലങ്ങൾ താഴെക്കൊടുത്തിരിക്കുന്നു:(റൂൾ 77 മുതൽ 80 വരെ)






ഈ പുറംകണ്ണികൾ കാണുക:




</doc>
<doc id="55533" url="https://ml.wikipedia.org/wiki?curid=55533" title="ഇലകമൺ ഗ്രാമപഞ്ചായത്ത്">
ഇലകമൺ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് ഇലകമൺ. വർക്കല ബ്ലോക്ക് പഞ്ചായത്തിന്റെ ഭാഗമാണിത്.
പണ്ടത്തെ ദേശീങ്ങനാടിനെയും, വേണാടിനെയും വേർതിരിച്ചിരുന്ന അതിർത്തി ഇലങ്കമൺ പ്രദേശമായിരുന്നു. പാണ്ഡവൻമാർ അജ്ഞാതവാസകാലത്ത് ഇവിടെ താമസിച്ചിരുന്നു എന്ന് ഐതിഹ്യം. 
1940 കാലത്ത് - കയർ വ്യവസായം ആയിരുന്നു ഇവിടത്തെ ഉപജീവനമാർഗ്ഗം. കെടാകുളത്തു ചാമ്പകടയിൽ ആയിരുന്നു ആദ്യത്തെ കയർ വ്യവസായം തുടങ്ങിയത് .

1905-ൽ ഇലങ്കമണ്ണിൽ ഒരു വൈദ്യശാലയും അഞ്ചലാഫീസും സ്ഥാപിച്ചിരുന്നു.

കെടാകുളത്തു ഒരു ലൈബ്രറിയും ഉണ്ട് (നേതാജി മെമ്മോറിയൽ ലൈബ്രറി & റീഡിംഗ് റൂമും) ഉണ്ട് ,
1999 - ഇത്പുതുക്കി പണിതു.

1953-ലാണ് പഞ്ചായത്ത് രൂപീകൃതമായത്. ഡോ. കെ. വാസുദേവനായരുന്നു പഞ്ചായത്തിന്റെ ആദ്യത്തെ പ്രസിഡന്റ്.

വടക്ക് : പൂതക്കുളം, കല്ലുവാതുക്കൽ പഞ്ചായത്തുകൾ. തെക്ക് : വർക്കല മുനിസിപാലിറ്റി കിഴക്ക് : ചെമ്മരുതി, നാവായ്ക്കുളം പഞ്ചായത്തുകൾ പടിഞ്ഞാറ് : ഇടവ നടയറക്കായൽ, പൂതക്കുളം പഞ്ചായത്തുകൾ. 
ഭൂപ്രകൃതി അനുസരിച്ച് പഞ്ചായത്തിനെ കുന്നുകൾ, ചരിവുപ്രദേശം, താഴ്വരകൾ, നിലങ്ങൾ എന്നിങ്ങനെ തരംതിരിക്കാം. ഇടവ നടയറക്കായൽ, കുളങ്ങൾ, തോടുകൾ, നദികൾ ഇവയാണ് പ്രധാന ഉപരിതല ജലസ്രോതസ്സുകൾ.




</doc>
<doc id="55542" url="https://ml.wikipedia.org/wiki?curid=55542" title="നാട്ടിക ഗ്രാമപഞ്ചായത്ത്">
നാട്ടിക ഗ്രാമപഞ്ചായത്ത്

തൃശൂർ ജില്ലയുടെ പടിഞ്ഞാറു ഭാഗത്ത് തളിക്കുളം ബ്ലോക്കിൽ തീരപ്രദേശത്ത് സ്ഥിതിചെയ്യുന്ന ഒരു ഗ്രാമപഞ്ചായത്താണ് നാട്ടിക. വിസ്തീർണ്ണം 9.6 ച.കി.മീ.. ഭൂപ്രകൃതിയനുസരിച്ച് തീരസമതലം, ചെറിയചരിവ്, ചെറിയ ഉയർച്ച, ചെറിയ താഴ്ച, സമതലം എന്നിങ്ങനെ ആറായി തിരിക്കാവുന്നതാണ്. പുഴ, തോട്, ചിറകൾ, കനോലി കനാൽ എന്നിവയാണ് ഗ്രാമത്തിലെ പ്രധാന ജലസ്രോതസ്.

വടക്ക് പുത്തൻതോട്, കലാഞ്ഞിതോട്, തളിക്കുളം ഗ്രാമപഞ്ചായത്ത്. കിഴക്ക് കനോലി കനാൽ. തെക്ക് അങ്ങാടിതോടും കുഴിക്കൻ കടവ് റോഡും, വലപ്പാട് ഗ്രാമപഞ്ചായത്ത് ഭാഗങ്ങൾ. പടിഞ്ഞാറ് അറബിക്കടൽ
തീരദേശ പഞ്ചായത്തായ ഈ പ്രദേശത്തിന്റെ കുറുകെയാണു ദേശീയ പാത- 17 കടന്നു പോകുന്നത്.

1710ൽ ഡച്ചുകാർ ഈ പ്രദേശം സാമൂതിരിയിൽ നിന്നു പിടിച്ചെടുത്തു. പഴഞ്ചേരി നായരായിരുന്നു. ഈ പ്രദേശത്തെ പ്രധാന ജന്മി. 1789 ലെ ടിപ്പുവിന്റെ പടയോട്ടമാണ് എടുത്തു പറയത്തക്ക ഒരു ചരിത്രസംഭവം. അക്കാലത്ത് ടിപ്പു സഞ്ചരിച്ച വഴികളും പീരങ്കിപ്പടയുടെ സഞ്ചാരത്തിനു വേണ്ടി തയ്യാറാക്കിയ വീഥികളും പിൽക്കാലത്ത് ടിപ്പുസുൽത്താൻ റോഡുകൾ എന്ന് അറിയപ്പെട്ടു. തൃപ്രയാർ എ.യു.പി.സ്കൂളാണ് നാട്ടികയിലെ ആദ്യ ഔപചാരിക വിദ്യാകേന്ദ്രം.
+2 വരെയുള്ള നാട്ടിക ഫിഷറീസ് ഹൈസ്കൂൾ കൂടാതെ നിരവധി പ്രൈമറി-യു.പി. സ്കൂളുകളും, പ്രശസ്തമായ ഉന്നത വിദ്യാഭ്യാസ സ്ഥാപനം എസ്.എൻ. കൊളേജും, പ്രൈവറ്റ് കോളേജുകളും ഉള്ള ഈ പ്രദേശം വിദ്യഭ്യാസ രംഗത്ത് നല്ല നിലവാരം പുലർത്തുന്നു. വലപ്പാട് പോളിടെൿനിക് യഥാർത്ഥത്തിൽ സ്ഥിതി കൊള്ളുന്നത് ഈ പഞ്ചായത്ത് അതിർത്തിക്കുള്ളിലാണെന്നതാണു വാസ്തവം.

മലയാള ചലച്ചിത്ര രംഗത്ത് എക്കാലത്തും സ്മരണിയമായ സംഭാവനയേകിയ രാമു കാര്യാട്ട്-തകഴി കൂട്ടുകെട്ടിന്റെ "ചെമ്മീൻ"എന്ന സിനിമയുടെ ഓർമ്മകളാൽ സമ്പുഷ്ടമാണിവിടം. "ചെമ്മീൻ" എന്ന ചിത്രത്തിന്റെ പല ഭാഗങ്ങളും ഇവിടെ ചിത്രീകരിച്ച രാമു-കാര്യാട്ടിന് ഒരുപാട് നല്ല കൂട്ടുകാരുണ്ടായിരുന്നിവിടെ.ഏറെ ആകർഷകവും മനോഹരമായ കടൽതീരം ടൂറിസ്റ്റ് ഭൂപടത്തിലും ഇടം നേടിക്കഴിഞ്ഞു.

കലാ-സാമൂഹിക-രാഷ്ട്രീയ രംഗങ്ങളിൽ ഏറെ മികച്ച സംഭാവനകൾ നൽകിയ ഒരുപാട് വ്യക്തിത്വങ്ങൾ ഇവിടെയുണ്ട്.

അതിപുരാതനവും ചരിത്ര പ്രസിദ്ധവുമായ തൃപ്രയാർ ശ്രീരാമക്ഷേത്രം ഈ പഞ്ചായത്തിലെ പ്രധാന ആരാധനാലയമാണ്. കൂടാതെ നിരവധി ക്ഷേത്രങ്ങളും ഇവിടെയുണ്ട്. നട്ടിക മുഹിയിദ്ധിൻ ജുമ-മസ്ജിദ് ഉൾപ്പെടെ ധാരാളം മുസ്ലിം ആരാധനാലയങ്ങളും ഒരു ക്രിസ്ത്യൻ പള്ളിയും ഈ പഞ്ചായത്തിലുണ്ട്.





</doc>
<doc id="55549" url="https://ml.wikipedia.org/wiki?curid=55549" title="ഗുരുവായൂർ നിയമസഭാമണ്ഡലം">
ഗുരുവായൂർ നിയമസഭാമണ്ഡലം

തൃശ്ശൂർ ജില്ലയിലെ ചാവക്കാട് താലൂക്കിലെ ഒരുമനയൂർ, കടപ്പുറം, പുന്നയൂർ, പുന്നയൂർക്കുളം , വടക്കേക്കാട് , ഏങ്ങണ്ടിയൂർ എന്നീ ഗ്രാമപ്പഞ്ചായത്തുകളും ഗുരുവായുർ , ചാവക്കാട് മുനിസിപ്പാലറ്റികളും ഉൾപ്പെടുന്നതാണ്‌ ഗുരുവായൂർ നിയമസഭാമണ്ഡലം. ഇപ്പോഴത്തെ എം.എൽ.എ. കെ.വി. അബ്ദുൾ ഖാദർ

തൃശ്ശൂർ ജില്ലയിലെ ഒരുമനയൂർ, കടപ്പുറം, പുന്നയൂർ, പുന്നയൂർക്കുളം , വടക്കേക്കാട് , പൂക്കോട്,ഏങ്ങണ്ടിയൂർ എന്നീ ഗ്രാമപ്പഞ്ചായത്തുകളും ഗുരുവായുർ , ചാവക്കാട് മുനിസിപ്പാലറ്റിയും ഉൾപ്പെടുന്നതായിരുന്നു ഗുരുവായൂർ നിയമസഭാമണ്ഡലം.




</doc>
<doc id="55556" url="https://ml.wikipedia.org/wiki?curid=55556" title="ബുധനാഴ്ച്ച ആരംഭിച്ച അധിവർഷങ്ങൾ">
ബുധനാഴ്ച്ച ആരംഭിച്ച അധിവർഷങ്ങൾ

ബുധനാഴ്ച്ച ആരംഭിച്ച അധിവർഷങ്ങൾക്കായുള്ള ഒരു കലണ്ടറാണിത്.(ഉദാ:1992).

മുൻപത്തെ വർഷം | അടുത്ത വർഷം

ISO 8601 ആഴ്ച്ച ഫോർമാറ്റ് പ്രകാരം ഇത്തരം വർഷങ്ങളിൽ 53 ആഴ്ച്ചകളുണ്ടാവും
<table>

<table>


</doc>
<doc id="55567" url="https://ml.wikipedia.org/wiki?curid=55567" title="മണമ്പൂർ ഗ്രാമപഞ്ചായത്ത്">
മണമ്പൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് മണമ്പൂർ . വർക്കല ബ്ലോക്ക് പഞ്ചായത്തിന്റെ ഭാഗമാണിത്.

സുബ്രഹ്മണ്യ തിരുമണമാഘോഷിച്ച ഊരാണ് മണമ്പൂരായതെന്നാണ് ഐതിഹ്യം. 
പഞ്ചായത്തിലെ ആദ്യത്തെ ഗ്രന്ഥശാല 1943-ൽ സ്ഥാപിച്ചു. (ആർട്ടിസ്റ് രാജാരവിവർമ ഗ്രന്ഥശാല) 
ആദ്യകാലത്ത് ഇവിടത്തെ കയറുല്പന്നങ്ങൾ തീരദേശജലഗതാഗത മാർഗ്ഗം ആലപ്പുഴയിലേക്കും മറ്റും കൊണ്ടുപോയിരുന്നു. കയർ വ്യവസായവും, കൈത്തറിയുമായിരുന്നു പഞ്ചായത്തിലെ ആദ്യകാല കുടിൽ വ്യവസായങ്ങൾ. 
1953-ൽ മണമ്പൂര്, ഒറ്റൂര് ഭാഗങ്ങൾ ചേർന്ന് മണമ്പൂര് പഞ്ചായത്ത് രൂപംകൊണ്ടു. ഈ പഞ്ചായത്തിന്റെ പ്രസിഡന്റ് കെ.ആർ. ഗോപാലകൃഷ്ണക്കുറുപ്പായിരുന്നു. 1977-ൽ വിഭജടിസ്ഥാനത്തിൽ പഞ്ചായത്തുകൾ നിലവിൽ വന്നപ്പോൾ മണമ്പൂര് പഞ്ചായത്തിന്റെ നോമിനേറ്റഡ് പ്രസിഡന്റ് ഹബീബ് മുഹമ്മദായിരുന്നു. 

ഭൂപ്രകൃതി അനുസരിച്ച് പഞ്ചായത്തിനെ ഉയർന്ന സമതലം, ചരിവുകൾ, താഴ്വരകൾ, തീരസമതലം എന്നിങ്ങനെ തരംതിരിക്കാം. ചെങ്കൽ കലർന്ന മണ്ണ്, ചരൽ കലർന്ന മണ്ണ്, കളിമണ്ണ് കലർന്ന മണ്ണ് ഇവയാണ് . പ്രധാന മണ്ണിനങ്ങൾ. സമുദ്രനിരപ്പിൽ നിന്നും 75 മീറ്റർ ഉയരത്തിൽ സ്ഥിതി ചെയ്യുന്നു. ചിറകളും, തോടുകളും കുളങ്ങളും, വർഷംതോറും ലഭിക്കുന്ന മഴയുമാണ് പ്രധാന ജലസ്രോതസ്സുകൾ. 

മണമ്പൂര് സുബ്രഹ്മണ്യസ്വമി ക്ഷേത്രം, കവലയൂര് മഹാദേവ ക്ഷേത്രം, പാർത്തുകോണം ശ്രീ ഭഗവതി ക്ഷേത്രം, ആദിയൂർ ശിവക്ഷേത്രം, കടുവയിൽതങൽ മുസ്ലീം പള്ളി എന്നിവയാണ് പ്രധാന ആരാധനാലയങ്ങൾ.



</doc>
<doc id="55575" url="https://ml.wikipedia.org/wiki?curid=55575" title="ഒറ്റൂർ ഗ്രാമപഞ്ചായത്ത്">
ഒറ്റൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് ഒറ്റൂർ .. വർക്കല ബ്ലോക്ക് പഞ്ചായത്തിന്റെ ഭാഗമാണിത്.
ഒറ്റൂർ-കൈത്തറി വ്യവസായ സംഘം 1957-ൽ സ്ഥാപിച്ചു.

കയർ പിരിയും, നെയ്ത്തുമായിരുന്നു പഞ്ചായത്തിന്റെ പരമ്പരാഗത വ്യവസായം. 
ഒറ്റൂർ പഞ്ചായത്ത് 1953-ൽ രൂപീകൃതമായ മണമ്പൂർ പഞ്ചായത്തിന്റെ ഭാഗമായിരുന്നു. 1979-ൽ ആണ് ഒറ്റൂർ പഞ്ചായത്ത് രൂപീകൃതമായത്. ആദ്യ പ്രസിഡന്റ് ജി. ചെñപ്പൻ പിള്ള ആയിരുന്നു.

ഉയർന്ന ലാറ്ററൈറ്റ് സമതലം, ചെരുവുകൾ, താഴ്വര എന്നിങ്ങനെ ഈ പ്രദേശത്തെ മൂന്നായി തിരിച്ചിരിക്കുന്നു. ചെമ്മണ്ണ്, കളിമണ്ണ്, മണൽമണ്ണ്, ചരൽ മണ്ണ് ഇവയാണ് പഞ്ചായത്തിലെ പ്രധാന മണ്ണിനങ്ങൾ. കുളങ്ങളാണ് പഞ്ചായത്തിലെ പ്രധാന ഉപരിതല ജലസ്രോതസ്സുകൾ. 
നാരായണപുരം അമ്പലം, മൂങ്ങോട് മുസ്ളീം പള്ളി, മൂങ്ങോട് ക്രിസ്ത്യൻ പള്ളി, ഒറ്റൂര് ശ്രീ ക്രിഷ്ണസ്വാമി ക്ഷേത്രം ഇവയാണ് പഞ്ചായത്തിലെ പ്രധാന ആരാധനാലയങ്ങൾ.



</doc>
<doc id="55577" url="https://ml.wikipedia.org/wiki?curid=55577" title="പോർക്കുളം ഗ്രാമപഞ്ചായത്ത്">
പോർക്കുളം ഗ്രാമപഞ്ചായത്ത്

കേരളത്തിൽ തൃശൂർ ജില്ലയിലെ കുന്നംകുളത്തുനിന്ന് ഏകദേശം 5 കി മീറ്റർ ദൂരത്ത് സ്ഥിതിചെയ്യുന്ന ഒരു ഗ്രാമപ്രദേശമാണ് പോർക്കുളം. 13.47 ചതുരശ്ര കി മീ വിസ്തൃതിയുള്ളതും, 15192-ൽ പരം ജനങ്ങൾ വസിക്കുന്നതും, മൊത്തം 12 വാർഡുകളും കൂടിചേർന്നതാണ് പോർക്കുളം ഗ്രാമപഞ്ചായത്ത്. 

കടങ്ങോട്, ചൊവ്വന്നൂർ, കടവല്ലൂർ, കാട്ടകാമ്പാൽ പഞ്ചായത്തുകൾ, കുന്നംകുളം മുനിസിപ്പാലിറ്റി.

കൊച്ചി രാജാവും സാമൂതിരി രാജാവും തമ്മിൽ ഈ സ്ഥലത്ത് വെച്ച് പല യുദ്ധങ്ങളും നടത്തിയത്‌ കൊണ്ട ഇവിടം പോർക്കള-മെന്ന പേരിൽ അറിയപ്പെട്ടു.പിന്നീട് ഇത പോർക്കുളം ആയി. സിന്ധുനാഗരികതയുടെ അതെ കാലയളവിൽ ഇവിടം ജനങ്ങൾ താമസിച്ചിരുന്നതായി പറയുന്നു.കേരളത്തിൽ ആദ്യമായി ശാസ്ത്രീയമായി ഖനനം നടത്തിയ വേദക്കാട് ഇവിടെയാണ്‌... , ചെറുകഥാകൃത്ത് സി.വി.ശ്രീരാമന്റെ ജന്മം കൊണ്ട ശ്രദ്ധേയമാണ് പോർക്കുളം പഞ്ചായത്തിലെ കൊങ്ങനൂർ.ശ്രീ ശ്രീ ആര്യമഹർഷി, അയ്പ്‌ പാറമേൽ, റഫീക്ക്‌ അക്കികാവ്, ദേവൻ പോർക്കുളം, എന്നിവർ ഈ പഞ്ചായത്തിന്റെ സന്തതികളാണ്.പൂമാന യാത്രക്കിടെ വിനോബാജി പോര്കുളം സന്ദര്ഷിചിട്ടുണ്ട്.പതിനെട്ടരക്കവികളിൽ അരക്കവിയായ പട്ടേത്തിരി ഇവിടെയാണ്‌ ജീവിച്ചിരുന്നത്.ഈ ഗ്രാമത്തിൽ നിന്നും സ്വതന്ത്രസമരത്തിൽ പങ്കെടുത്തവരാണ് കുറുംഭൂർ അപ്പുകുട്ടൻ, ചെരുതിരുതി വേലപ്പൻ, പി.വി.കോമൻ, എന്നിവർ.1957- ൽ വിനോഭഭാവേ രൂപം കൊടുത്ത ഭൂദാന പ്രസ്ഥാനത്തിൽ പി.വി.കോമൻ കമ്മറ്റി അംഗമായി പ്രവർത്തിച്ചിരുന്നു.

വടക്കേക്കാട് ദേവീക്ഷേത്രം, കലശമല ശിവക്ഷേത്രം(അകതിയൂർ), 

ആര്യലോക് ആശ്രമം. 
ലോകത്തിൽ ആദ്യമായി ഒരേ ദിവസം കിഡ്നി ദാനം ചെയ്ത ദമ്പതികളായ ശ്രീ ശ്രീ ആര്യമഹർഷിയും സഹധർമ്മിണി സിമിയും വാസസ്ഥാനവും ഇവിടെയാണ്


സി.വി. ശ്രീരാമൻ (സാഹിത്യകാരൻ) - 1987-ലെ കേരള സാഹിത്യ അക്കാദമി പുരസ്കാരവും, 2001-ലെ കേന്ദ്രസാഹിത്യ അക്കാദമി പുരസ്കാരവും ലഭിച്ച ശ്രീരാമൻ കുറെകാലം പോർക്കുളം ഗ്രാമപഞ്ചായത്തിന്റെ പ്രസിഡൻറായിരുന്നു.



</doc>
<doc id="55579" url="https://ml.wikipedia.org/wiki?curid=55579" title="ചെറുന്നിയൂർ ഗ്രാമപഞ്ചായത്ത്">
ചെറുന്നിയൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് ചെറുന്നിയൂർ .. വർക്കല ബ്ലോക്ക് പഞ്ചായത്തിന്റെ ഭാഗമാണിത്. വടക്കു ഭാഗത്തായി വർക്കല മുനിസിപ്പാലിറ്റി, ചെമ്മരുതി പഞ്ചായത്ത് എന്നിവയും തെക്ക് വക്കം പഞ്ചായത്തും കിഴക്കു ഭാഗത്ത് ഒറ്റൂർ പഞ്ചായത്തും പടിഞ്ഞാറ് വെട്ടൂർ പഞ്ചായത്തും ചെറുന്നിയൂരിന്റെ അതിർത്തി പങ്കിടുന്നു.

ആറ്റിങ്ങൽ തായ‌വഴികൾ തങ്ങിയിരുന്ന കൊല്ലമ്പുഴ നിന്നും 10 കി.മീ. ചുറ്റളവിൽ വരുന്ന ചെറുന്നിയൂരം ഈ തായ്വഴിയുടെ ഭരണ നിയന്ത്രണത്തിൽപ്പെട്ടതായിരുന്നു. ഈ പഞ്ചായത്ത് പ്രദേശത്തെ ഭൂമികളാകെ പണ്ടാരം വക എന്നും, പണ്ടാരപ്പാട്ടം എന്നും നാമകരണം ചെയ്യപ്പെട്ടിരുന്നു. രാജഭരണകാലത്ത് ജന്മി-നാടുവാഴിത്തം ഈ ഗ്രാമത്തിലും നിലനിന്നിരുന്നു. ബ്രിട്ടീഷ് സ്വാധീനവും ചെറുന്നിയൂരിൽ ഉണ്ടായിട്ടുണ്ട്. പഞ്ചായത്ത് അതിർത്തിയിലെ "വെന്നികോട്" എന്ന സ്ഥലം "ബെന്നി സായിപ്പ്" തങ്ങിയിരുന്ന സ്ഥലമായിരുന്നു. നൂറു കൊല്ലങ്ങൾക്കപ്പുറം പഴക്കമുള്ള ഒരു പാശ്ചാത്യ ബംഗ്ലാവ് ഇപ്പോഴും അവിടെയുണ്ട്. അകത്തു മുറിയിൽ ബ്രിട്ടീഷ് ഭരണ കാലത്തെ ഒരു ഓഫീസ് കെട്ടിടവും കാണാൻ കഴിയും.

രാജാക്കന്മാരുടെ യാത്രാവേളകളുമായി ബന്ധപ്പെടുത്തി ഈ പ്രദേശത്തിന് ചെറുന്നിയൂർ എന്ന് നാമം കൈവന്നു എന്ന് പറയപ്പെടുന്നു. 'ചെറുനീർ' എന്നാൽ 'ഇളനീർ' എന്നും കേരസമ്യദ്ധമായ ചെറുന്നിയൂരിൽ വച്ച് യാത്രാമധ്യേ തിരുമനസ് ഇളനീർ പാനം ചെയ്കയാൽ ചെറുതീരമുള്ള ഊര് അഥവാ ചെറുന്നിയൂർ എന്ന പേര് ലഭിച്ചെന്ന് ഒരു വാദമുണ്ട്. നിരവധി തോടുകളും ഊറ്റുകളും മറ്റു നീരൊഴുക്കുകളും ഉണ്ടായിരുന്ന പ്രദേശമായതിനാൽ, "ചെറു നീരൊഴുക്കുകളുടെ ഊര്" എന്ന അർത്ഥത്തിൽ ചെറുന്നിയൂര് എന്ന പേരു വന്നെന്ന മറ്റൊരു വാദവും നിലവിലുണ്ട്.

1927-ൽ ശങ്കരവിലാസം പ്രൈമറി സ്കൂൾ എന്ന ഒരു മാനേജ്മെന്റ് സ്കൂൾ ചെറുന്നിയൂർ ചാക്കപ്പൊയ്കയിൽ ആരംഭിച്ചു. ശ്രീ കടത്തൂർ നീലകണ്ഠപ്പിള്ള എന്ന അദ്ധ്യാപകന്റെ ഉടമസ്ഥതയിലാണ് ഈ വിദ്യാലയം രൂപീകരിക്കപ്പെട്ടത്. ഇന്ന് ഇത് ചെറുന്നിയൂർ ഗവ: എൽ പി എസ്സ് എന്നറിയപ്പെടുന്നു. രണ്ടാമതായി ചെറുന്നിയൂർ പഞ്ചായത്ത് അതിർത്തിയിൽ രൂപീകൃതമായ സ്കൂൾ പാലച്ചിറ മുസ്ലീം എൽ പി എസ്സ് ആയിരുന്നു. ശ്രീ പ്ലാവിള മൈതീൻ, പുത്തൻ പുരയിൽ മീരാ സായു എന്നിവരുടെ നേതൃത്വത്തിലെ ഒരു മാനേജ്മെന്റ് കൊച്ചു പാലച്ചിറ എന്നറിയപ്പെടുന്ന ഒരു സ്ഥലത്താണ് ഈ സ്കൂൾ സ്ഥാപിച്ചത്. പിന്നീട് ഗവണ്മെന്റിലേക്ക് വിട്ടു കൊടുത്ത ഈ സ്കൂൾ ഇന്ന് ഗവ: മുസ്ലീം എൽ പി എസ്സ് എന്നറിയപ്പെടുന്നു. അപ്പർ പ്രൈമറി വിഭാഗത്തിലെ ആദ്യത്തെ സ്കൂളാണ് സെയിന്റ് സെബാസ്റ്റ്യൻസ് യു.പി.എസ്. മുടിയക്കോട്. 1951 ൽ ഫാദർ ജോസഫ് സ്ഥാപിച്ചതാണിത്. താന്നിമൂട് കെ ജി ജി എൽ പി എസ്സ്, ശ്രീ എച്ച് എസ്സ് തങ്ങൾ പാലച്ചിറ മുക്കിനു സമീപം സ്ഥാപിച്ച ഹബീബ് ഹാജി തങ്ങൾ മെമ്മോറിയൽ എൽ പി യു പി സ്കൂൾ എന്നിവ പഞ്ചായത്തിലെ മറ്റു പ്രമുഖ വിദ്യാലയങ്ങളാണ്. ചെറുന്നിയൂരിലെ ഏക ഹൈസ്കൂളാണ് ചെറുന്നിയൂർ ഗവണ്മെന്റ് ഹൈസ്കൂൾ. 1976 ജൂൺ 1 നാണ് ഈ വിദ്യാലയം സ്ഥാപിതമായത്. ചില അൺ എയിഡഡ് വിദ്യാലയങ്ങളും ചെറുന്നിയൂർ പഞ്ചായത്ത് പരിധിയിലുണ്ട്.

1970 ൽ ആരംഭിച്ച റെഡ്സ്റ്റാർ ആർട്സ് സ്പോർട്സ്‌ ആന്റ് ലൈബ്രറി പ്രദേശത്തെ പ്രമുഖമായ ഒരു സാംസ്കാരിക സ്ഥാപനമാണ്. ഒരു എ ഗ്രേഡ് വായനശാല റെഡ്സ്റ്റാറിനുണ്ട്. നാടകം, ചിത്ര രചന, സാഹിത്യം, കായിക മേഖല, വിദ്യാഭ്യാസ സാമൂഹിക പ്രവർത്തനങ്ങൾ എന്നിവയിൽ ഈ പ്രസ്ഥാനം സജീവമാണ്. ചെറുന്നിയൂരിലെ സാംസ്കാരിക പ്രവർത്തനങ്ങളിൽ സജീവമായിരുന്ന മറ്റൊരു സംഘടനയായിരുന്നു വൈ എം സി എ. ഒട്ടനവധി നാടകങ്ങൾ വൈ എം സി എ യുടെ നേതൃത്വത്തിൽ അരങ്ങിലെത്തിയിട്ടുണ്ട്. മൂന്ന് മറ്റു വായനശാലകളും ഒരു സാംസ്കാരിക കേന്ദ്രവും പഞ്ചായത്തിന്റെ പരിധിയിലുണ്ട്. മുടിയക്കോട് എം എസ് എസ് സി, കട്ടിങ്ങിലെ സാംസ്കാരിക കേന്ദ്രം തുടങ്ങി നിരവധി ക്ലബ്ബുകളും ചെറുന്നിയൂർ കേന്ദ്രമാക്കിയുണ്ട്. ഒട്ടനവധി നാടക സംഘങ്ങളും ചെറുന്നിയൂർ കേന്ദ്രമാക്കിയുണ്ട്. സോപാനം ആർട്സ്, വർക്കല ഭൂമിക, ആറ്റിങ്ങൽ സൗമ്യസാര (ഇപ്പോൾ പ്രവർത്തിക്കുന്നില്ല) തുടങ്ങിയ പ്രൊഫഷണൽ നാടക സംഘങ്ങൾ അവയിൽ ചിലതാണ്. കേരള സർക്കാർ, കേരള സംഗീത നാടക അക്കാദമി എന്നിവയുടേതുൾപ്പെടെ ഒട്ടനവധി സംസ്ഥാന തല പുരസ്കാരങ്ങൾ ലഭിച്ചിട്ടുള്ള നാടകകൃത്തായ ചെറുന്നിയൂർ ജയപ്രസാദ്, ഹാസ്യനടൻ എന്ന നിലയിൽ നാടകരംഗത്ത് പ്രശസ്തനായ ചെറുന്നിയൂർ നമശിവായൻ, നാടക - സീരിയൽ രംഗത്ത് പ്രവർത്തിക്കുന്ന ചെറുന്നിയൂർ ബാബു, വർക്കല ജോയി തുടങ്ങി ഒട്ടനവധി കലാകാരന്മാരും ചെറുന്നിയൂരുണ്ട്.

1877-ലും 1880 ലുമായി വർക്കല തോടിൽ ഒന്നും രണ്ടും തുരങ്കങ്ങളുടെ പണി പൂർത്തിയായതോടെ തിരുവനന്തപുരം വരെ നീളുന്ന ഒരു ജലഗതാഗത മാർഗ്ഗം ഉണ്ടായി. നടയറ കടവിൽ നിന്നും ചെറുന്നിയൂർ പഞ്ചായത്തിന്റെ തെക്കു കിഴക്കു ഭാഗത്തു സ്ഥിതി ചെയ്യുന്ന പുത്തൻ കടവിലേക്കുള്ള റോഡിന് 1877-നും പിറകോട് 15-ാം ശതകത്തിന്റെ ആദ്യപകുതിയിലേയ്ക്ക് നീളുന്ന ഒരു ഭൂതകാലമുണ്ടായിരുന്നു. ഈ ദൂരത്തിൽ ആദ്യകാലം മുതൽക്കുള്ള വിശാലമായ പാത ഇന്നും വലിയ മാറ്റങ്ങളില്ലാതെ നിലനിൽപ്പുണ്ട്. കോഴിത്തോട്ടം കായലിൽ നിലനിൽക്കുന്ന ഈ കടവിൽ നിന്നും കഴക്കൂട്ടത്തിനടുത്ത് കഠിനംകുളത്തുള്ള കായലിലേക്കും അവിടെ നിന്ന് തിരുവനന്തപുരത്തേക്കും ജലഗതാഗത മാർഗ്ഗം നിലനിന്നിരുന്നു. 

വർക്കല നിന്നും ആറ്റിങ്ങലേക്കുള്ള ഒരു പാത ഇന്ന് ചെറുന്നിയൂർ പഞ്ചായത്തു വഴി കടന്നു പോകുന്നുണ്ട്. ഇത് ചെറുന്നിയൂർ - കവലയൂർ റൂട്ട് എന്നാണ് അറിയപ്പെടുന്നത്. പഞ്ചായത്ത് അതിർത്തിയിൽ സ്ഥിതി ചെയ്യുന്ന അകത്തുമുറിയിൽ ഒരു റെയിൽവേ സ്റ്റേഷനും നിലവിലുണ്ട്.
1954-ൽ മുടിക്കോട് മേക്കോണം അയന്തി, പാലച്ചിറ, വെന്നിക്കോട്, അകത്തുമുറി, കാറാത്തല, ചെറുന്നിയൂർ എന്നീ പ്രദേശങ്ങൾ ഉൾപ്പെടുത്തി ചെറുന്നിയൂർ പഞ്ചായത്ത് രൂപവത്കരിക്കപ്പെട്ടു. ആദ്യത്തെ പ്രസിഡന്റ് തൊടിയിൽ എൻ. നടരാജനായിരുന്നു. ആദ്യ കാലത്ത് വാടക കെട്ടിടത്തിലാണ് പഞ്ചായത്ത് പ്രവർത്തിച്ചിരുന്നത്. 1965 ൽ സ്വന്തം കെട്ടിടത്തിലേക്ക് പഞ്ചായത്ത് ഓഫീസ് മാറുകയുണ്ടായി. ഇപ്പോൾ അമ്പിളി ചന്തയ്ക്കടുത്തുള്ള ഒരു ബഹുനില മന്ദിരത്തിലാണ് പഞ്ചായത്ത് ഓഫീസ് സ്ഥിതി ചെയ്യുന്നത്.

പാലച്ചിറ,വടശ്ശേരിക്കോണം എന്നീ ഉയർന്ന വടക്കൻ പ്രദേശങ്ങളിൽ നിന്ന് തെക്ക് ഭാഗത്തേക്ക് കിഴക്കും പടിഞ്ഞാറുമായി ചരിഞ്ഞുകിടക്കുന്ന ഒരു ഭൂവിഭാഗമാണ് ചെറുന്നിയൂർ ഗ്രാമപഞ്ചായത്ത്. കോഴിത്തോട്ടം കായലിലേക്ക് ഒരു ഉപദ്വീപിന്റെ ആകൃതിയിലാണ് ഈ ഭൂവിഭാഗം കിടക്കുന്നത് . കമ്പിക്കകം, കിഴക്കുള്ള വെള്ളിയാഴ്ചക്കാവ്, വടക്കുപടിഞ്ഞാറുള്ള അയന്തി എന്നിവ താഴ്ന്ന പ്രദേശങ്ങളാണ്. പഞ്ചായത്തിലെ ഏറ്റവും ഉയർന്ന പ്രദേശങ്ങൾ. മരക്കടമുക്ക് എന്ന സ്ഥലം വരെയുള്ള കുന്നും, പള്ളിക്കുന്നും, പടിഞ്ഞാറു ഭാഗത്തെ കല്ലുമലക്കുന്നും,പാലച്ചിറയുമാണ്. കല്ലുമലക്കുന്നാണ് ഏറ്റവും വലിയ കുന്ന്. പള്ളിക്കുന്നാണ് ഏറ്റവും ചെറുത് . കാറാത്തല-വെള്ളിയാഴ്ച്ചക്കാവ് തോട്, ചാക്കപ്പൊയ്ക മംഗ്ളാവിൽ-പുത്തൻകടവ് തോട് തുടങ്ങി നിരവധി തോടുകളും, ശിവൻനട വലിയകുളം, വലിയവിളാകംകുളം, അയന്തിക്കുളം എന്നിങ്ങനെയുള്ള അനവധി കുളങ്ങളും ഉൾപ്പെടുന്നതാണ് ഈ പഞ്ചായത്തിന്റെ മുഖ്യ ജലസ്രോതസ്സുകൾ. ഉയരമുള്ള പ്രദേശങ്ങളും വയലുകളും (ഏലാകൾ ) കൂടിച്ചേരുന്ന ഒരു ഭൂപ്രകൃതി കായൽത്തീരങ്ങളിൽ അവസാനിക്കുന്നു . കുത്തനെയുള്ള ചരിവുകൾ, കുന്നുകൾ, ചെറിയ ചരിവുകൾ, വയലേലകൾ എന്നിവ മാറി മാറി വരുന്ന ഭൗമപ്രകൃതിയാണ് പഞ്ചായത്തിലെ വാർഡുകളിൽ പൊതുവായി കാണാൻ കഴിയുന്നത്. സമുദ്രനിരപ്പിൽ നിന്നും നൂറ് മീറ്റർ വരെ ഉയരത്തിലുള്ള പ്രദേശങ്ങൾ പഞ്ചായത്തിലുണ്ട്. താഴ്വാരങ്ങൾ, തീരസമതലങ്ങൾ എന്നിങ്ങനെ വർഗ്ഗീകരിക്കാവുന്ന പ്രദേശങ്ങൾ ഇതിൽ ഉൾപ്പെടുന്നു. 
അഞ്ച് ഏലാകൾ ഈ പഞ്ചായത്തിലുണ്ട്. ചെറുന്നിയൂർ, പാലച്ചിറ, മുടിയാക്കോട്, കാറാത്തല, വെന്നിക്കോട്, അയന്തി എന്നിവയാണവ.അനിയന്ത്രിതമായ വയൽ നികത്തലും നിർമ്മാണ പ്രവർത്തനങ്ങളും കാരണം ഈ ഏലാകൾ നാശോന്മുഖമാണ്. ലാറ്ററൈറ്റ് (ബി ഹോറൈസൺ ഇല്ലാത്തത് ) എന്ന മണ്ണിനം പ്രമുഖമായ തെക്കൻ ഇടനാടൻ സോൺ എന്ന കാർഷിക കാലാവസ്ഥാമേഖലയിലാണ് ഈ പഞ്ചായത്ത് ഉൾപ്പെടുന്നത്. ഇത് തിരുവനന്തപുരം മുതൽ കടുത്തുരുത്തി വരെ കാണപ്പെടുന്ന ഒരു കാർഷിക കാലാവസ്ഥാ മേഖലയാണ്.

ചെറുന്നിയൂർ മുക്ക് എന്നറിയപ്പെടുന്ന ഒരു കവലയാണ് ചെറുന്നിയൂരിലെ പ്രധാന വാണിജ്യ വ്യാപാര കേന്ദ്രം. നിരവധി കച്ചവട സ്ഥാപനങ്ങളും, ബാങ്ക് (എസ്. ബി. റ്റി), പോസ്റ്റ് ഓഫീസ്, രാഷ്ട്രീയ കക്ഷികളുടെ ഓഫീസുകൾ എന്നിവയും ഇവിടെ സ്ഥിതി ചെയ്യുന്നു. ചെറുന്നിയൂരിന്റെ മറ്റു ഭാഗങ്ങളിലേക്കു പോകുന്ന അഞ്ച് പ്രധാന റോഡുകൾ ഇവിടെ കൂടി ചേരുന്നു.

അമ്പിളി ചന്ത എന്നയിടത്താണ് ചെറുന്നിയൂർ വില്ലേജ് ഓഫീസ്,പഞ്ചായത്ത് ഓഫീസ്, പ്രധാന ചന്ത എന്നിവ സ്ഥിതി ചെയ്യുന്നത്. ചെറുന്നിയൂർ മുക്കിനും അമ്പിളിചന്തയ്ക്കും ഇടയിലാണ് ഗവ: ഹൈസ്കൂൾ, ഗവ: എൽ പി സ്കൂൾ, റെഡ്സ്റ്റാർ വായനശാല എന്നിവയുള്ളത്. ദളവാപുരം, പാലച്ചിറ മുക്ക്, മരക്കട മുക്ക്, വെള്ളിയാഴ്ച കാവ്, ശാസ്താം നട, കട്ടിങ്ങ്, വെന്നികോട്, അകത്തുമുറി, കല്ലുമലക്കുന്ന്, അച്ചുമ്മാ മുക്ക്, അയന്തി എന്നിവയാണ് പഞ്ചായത്തിലെ മറ്റു പ്രധാന കവലകൾ. ദളവാപുരത്തിനടുത്താണ് വർക്കല ബ്ലോക്ക് പഞ്ചായത്ത് ആസ്ഥാനവും മൃഗാശുപത്രിയും. പൊതു ആരോഗ്യ കേന്ദ്രം സ്ഥിതി ചെയ്യുന്നത് കട്ടിങ്ങ് ജംഗ്ഷനടുത്താണ്. മുടിയക്കോടിനടുത്ത് ഒരു കുരിശടി ജംഗ്ഷനുമുണ്ട്. പുത്തൻ കടവാണ് മറ്റൊരു പ്രധാന സ്ഥലം. കോഴിത്തോട്ടം കായലിലെ പൊന്നും തുരുത്ത് വിനോദ സഞ്ചാര പ്രാധാന്യമുള്ള മനോഹരമായ ഒരു ചെറിയ ദ്വീപാണ്.









</doc>
<doc id="55587" url="https://ml.wikipedia.org/wiki?curid=55587" title="ധർമ്മടം ഗ്രാമപഞ്ചായത്ത്">
ധർമ്മടം ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിലെ ധർമ്മടം, പാലയാട്, അണ്ടലൂർ, മേലൂർ എന്നീ ഗ്രാമങ്ങൾ ഉൾക്കൊള്ളുന്ന ഗ്രാമപഞ്ചായത്താണ് ധർമ്മടം ഗ്രാമപഞ്ചായത്ത്

കോലത്തുനാട്ടിലെ ധർമ്മൻ എന്ന ഭരണാധികാരിയുടെ പേരിൽനിന്നുമാണ്‌ ധർമ്മപട്ടണം എന്ന പേർ വന്നതെന്നും, ധർമ്മപട്ടണമാണ്‌ ധർമ്മടം ആയതെന്നും കരുതപ്പെടുന്നു. ഒരു കാലത്ത് ഈ പ്രദേശം ബുദ്ധമതകേന്ദ്രമായിരുന്നുവെന്നും അവർ സ്ഥാപിച്ച ധർമ്മ മഠങ്ങൾ ഉണ്ടായിരുന്നതുകൊണ്ടാണ്‌ ധർമ്മടം എന്ന പേർ വന്നതെന്നുമാണ്‌ മറ്റൊരഭിപ്രായം. 

ദേശീയപാത 17 ധർമ്മടത്തിലൂടെയാണ്‌ കടന്നു പോകുന്നത്‌. ദക്ഷിണ റെയിൽവേയിലെ മംഗലാപുരം-ഷൊർണ്ണൂർ റെയിൽപ്പാത ദേശീയപാതക്ക്‌ സമാന്തരമായി ധർമ്മടത്തിലൂടെ കടന്നുപോകുന്നു - ധർമ്മടം റെയിൽവേ സ്റ്റേഷനിൽ എക്സ്പ്രസ്‌ തീവണ്ടികൾക്ക്‌ സ്റ്റോപ്പ്‌ നിലവിലില്ല. തലശ്ശേരി, കണ്ണൂർ എന്നിവയാണ്‌ ഏറ്റവുമടുത്ത പ്രധാന റെയിൽവേ സ്റ്റേഷനുകൾ. കോഴിക്കോട് അന്താരാഷ്ട്രവിമാനത്താവളം, മാംഗളൂർ അന്താരാഷ്ട്രവിമാനത്താവളം എന്നിവയാണ്‌ ഏറ്റവുമടുത്ത വിമാനത്താവളങ്ങൾ.

തലശ്ശേരിയിലെ വിദ്യാർത്ഥികൾക്ക്‌ ഉന്നത ഇംഗ്ലീഷ്‌ വിദ്യാഭ്യാസം നൽകുന്നതിലേക്കായി എഡ്വേർഡ്‌ ബ്രണ്ണൻ തലശ്ശേരിയിൽ സ്ഥാപിച്ച ബ്രണ്ണൻ കോളേജ് 1958-ൽ ധർമ്മടത്തേക്ക്‌ പ്രവർത്തനം മാറ്റി.

1950-ലാണ്‌ ധർമ്മടം ഗ്രാമപഞ്ചായത്ത്‌ രൂപീകൃതമായത്‌, എൻ.വി. ബാലകൃഷ്ണനായിരുന്നു പഞ്ചായത്തിന്റെ ആദ്യ പ്രസിഡന്റ്‌. 
കിഴക്ക് : അഞ്ചരക്കണ്ടി പുഴ, പിണറായി, എരഞ്ഞോളി
പടിഞ്ഞാറ് : അറബിക്കടൽ
വടക്ക് : അഞ്ചരക്കണ്ടി പുഴ, മുഴപ്പിലങ്ങാട്.
തെക്ക് : അഞ്ചരക്കണ്ടി പുഴ, തലശ്ശേരി നഗരസഭ

അഞ്ചരക്കണ്ടി പുഴ അറബിക്കടലിൽ പതിക്കുന്നതിനു മുൻപായി രണ്ടു ശാഖകളായി പിരിയുന്നു, ഈ ശാഖകൾക്കും അറബിക്കടലിനുമിടയിൽ സ്ഥിതിചെയ്യുന്ന 
ധർമ്മടം, പാലയാട്, അണ്ടല്ലൂർ, മേലൂർ എന്നീ ഗ്രാമങ്ങൾ ചേർന്നതാണ്‌ ധർമ്മടം ഗ്രാമപഞ്ചായത്ത്. ഇവിടത്തെ ഭൂപ്രകൃതിയെ ഉയന്ന സമതലം, ചെരിവ് പ്രദേശം, താഴ്‌വരകൾ, തീരസമതലം, ചതുപ്പുനിലങ്ങൾ എന്നിങ്ങനെ അഞ്ച് മേഖലകളായി തിരിക്കാം. ലാറ്ററൈറ്റ്, മണൽ കലർന്ന ഏക്കൽ മണ്ണ്, മണൽ. പശിമരാശിമണ്ണ് എന്നിവയാണ്‌ പ്രധാനപ്പെട്ട മൺതരങ്ങൾ. 

അഞ്ചരക്കണ്ടി പുഴയുടെ രണ്ടു ശാഖകളും ഏതാനും കുളങ്ങളും ഉൾപ്പെട്ടതാണ്‌ ഈ പഞ്ചായത്തിന്റെ ജലസ്രോതസ്സ്, ശുദ്ധജലലഭ്യത കുറവാണ്‌. 

അണ്ടലൂർക്കാവ് ഈ പഞ്ചായത്തിലെ പ്രധാന ആരാധനാലയങ്ങളിലൊന്നാണ്‌. ഇവിടത്തെ തിറമഹോൽസവം പ്രശസ്തമാണ്‌. മകരം 15 മുതൽ കുംഭം 14 വരെയുള്ള ഒരു മാസത്തെ ആഘോഷങ്ങളിൽ കുംഭം 2 മുതൽ 7 വരെയുള്ള ഒരാഴ്ചയാണ് പ്രധാന ഉത്സവ ദിവസങ്ങൾ. ഈ കാവിലെ ചില അനുഷ്ടാനങ്ങൾക്ക് ഹീനയാനബുദ്ധമതാചാരങ്ങളുമായി ബന്ധമുണ്ട്. ഇസ്ലാം മതം പ്രചരിപ്പിക്കാനായി കേരളത്തിൽ വന്ന മാലിക് ദിനാർ സ്ഥാപിച്ച ഏഴ് മുസ്ലീം പള്ളികളിലൊന്ന് ധർമ്മടത്തിലാണ്‌.

ധർമ്മടം ഗ്രാമപഞ്ചായത്തിന്റെ തെക്ക്‌ പടിഞ്ഞാറ്‌ ഭാഗത്തായാണ്‌ ധർമ്മടം തുരുത്ത് സ്ഥിതി ചെയ്യുന്നത്‌. 

പഞ്ചായത്ത് പ്രസിഡന്റ് ശ്രീമതി. സി.പി. ബേബി സരോജം.(2015 മുതൽ) (സി.പി.ഐ(എം)) ആണ്‌ . ധർമ്മടം ഗ്രാമപഞ്ചായത്തിൽ 18 വാർഡുകളാണുള്ളത്. 


</doc>
<doc id="55591" url="https://ml.wikipedia.org/wiki?curid=55591" title="ഡസ്റ്റിൻ ഹോഫ്മാൻ">
ഡസ്റ്റിൻ ഹോഫ്മാൻ

ഡസ്റ്റിൻ ലീ ഹോഫ്മാൻ (ജനനം ഓഗസ്റ്റ് 8, 1937) ഒരു അമേരിക്കൻ ചലച്ചിത്ര നടനാണ്‌. ഇദ്ദേഹം രണ്ടു തവണ അക്കാദമി അവാർഡ്, ആറു തവണ ഗോൾഡൻ ഗ്ലോബ്, മൂന്നു തവണ ബാഫ്ത, എമ്മി അവാർഡ് എന്നീ പുരസ്കാരങ്ങൾക്ക് അർഹനായിട്ടുണ്ട്.


</doc>
<doc id="55621" url="https://ml.wikipedia.org/wiki?curid=55621" title="വെട്ടൂർ ഗ്രാമപഞ്ചായത്ത്">
വെട്ടൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് വെട്ടൂർ .. വർക്കല ബ്ലോക്ക് പഞ്ചായത്തിന്റെ ഭാഗമാണിത്.
നൂറ്റാണ്ടുകൾക്കുമുമ്പ് ഈ പ്രദേശം വൃക്ഷനിബിഡമായ കാടായിരുന്നു. തിരുവിതാംകൂറിന്റെ ഭാഗമായിരുന്നു. 

'വെട്ടിത്തെളിച്ച ഊര്' ആണ് വെട്ടൂർ ആയി പരിണമിച്ചത് എന്ന് അനുമാനിക്കുന്നു. 
സ്വാതന്ത്ര്യം ലഭിച്ച ദിവസം വെട്ടുരുനിന്നും വർക്കലയക്ക് നൂറ്റിഒന്ന് കാളകളെ ചേർത്തുള്ള ഒരു രഥ യാത്ര നടത്തി സ്വാതന്ത്ര്യം ആഘോഷിക്കുയുണ്ടായി. വെട്ടൂർ നാരായണൻ വൈദ്യർ, മാവിളയിൽ നാണു, വാഴവിള നാണു ആശാൻ, മീനാങ്കുന്നിൽ മാർത്താണ്ഡൻ മുതലാളി അലിയാരുകുഞ്ഞുകുഞ്ഞ്, കാട്ടുവിളയിൽ ശ്രീമതി ഭാർഗവി എന്നിവർ സ്വാതന്ത്ര്യ സമരസേനാനികളായിരുന്നു. 
അരിയിട്ടകുന്ന് സ്കൂൾ എന്ന് അറിയപ്പെട്ടിരുന്ന ഇന്നത്തെ ശ്രീനാരായണവിലാസം ഹൈസ്കൂൾ വർക്കല മേഖലയിലെ ആദ്യത്തെ വിദ്യാഭ്യാസ സാംസ്ക്കാരിക കേന്ദ്രമായിരുന്നു. ആദ്യത്തെ തൊഴിലാളിസമരം പുത്തൻ കടവു മുതൽ കായിക്കരവരെ മലയാള വർഷം 1126 ൽ അഡ്വ.എം. ലോഹിതന്റെ നേതൃത്വത്തിൽ നടന്ന കയർ സമരമാണ്. 
വെട്ടൂർ രാജഭരണ കാലാരംഭത്തിനു ശേഷം ഏതാണ്ട് 50 വർഷം മുൻപുവരെ വളരെ തിരക്കുപിടിച്ചതും സജീവവുമായ ഒരു വ്യാപാര ഗതാഗത കേന്ദ്രമായിരുന്നു. റ്റി.എസ് കനാലിലെ പ്രധാന വള്ളക്കടവുകളായിരുന്നു ഒന്നാം പാലവും വെട്ടൂർ ചുളപ്പുര കടവും, ചെറിയ തുരപ്പിന് വടക്കുള്ള ചിലക്കൂർ വള്ളക്കടവും വർക്കല, പുത്തൻചന്ത, രഘുനാഥപുരം, ചെറുന്നിയൂർ, പാലച്ചിറ, കല്ലമ്പലം തിടങ്ങിയ മേഖലകളിലേക്ക് എñാ വിധത്തിലുമുള്ള ചരക്ക് ഗതാഗതവും ഈ കടവുകളിലൂടെയായിരുന്നു. 
1953-ൽ വെട്ടൂർ പഞ്ചായത്ത് നിലവിൽ വന്നു. ആദ്യത്തെ പ്രസിഡന്റ് സ്വാതന്ത്യ്ര സമര സേനാനിയായിരുന്ന വെട്ടൂർ നാരായണൻ വൈദ്യനായിരുന്നു. 

സമുദ്രത്താലും കായലിനാലും ചുറ്റപ്പെട്ട് കിടക്കുന്ന നിമ്നോന്നതമായ ഭൂപ്രദേശമാണ് വെട്ടൂർ പഞ്ചായത്ത്. ഈ പഞ്ചായത്തിനെ നിലം, പുരയിടം, പുറമ്പോക്ക് എന്നിങ്ങനെ തരംതിരിച്ചിരിക്കുന്നു. ചെങ്കല്ല്, ചെമ്മണ്ണ്, ഉപ്പുകലർന്ന മൺപ്രദേശം, ചെളി നിറഞ്ഞ നിലങ്ങൾ എന്നീ ഇനങ്ങളിലുള്ള മണ്ണാണ് സാധാരണയായി കണ്ടുവരുന്നത്. നീരുറവകൾ, വെട്ടൂർ തോട്, ഊറ്റുകുഴി, റാത്തിക്കൽ തോട്, പൊന്നും തുരുത്ത് കായൽ, അകത്തുമുറി കായൽ എന്നിവ പ്രധാന ജലസ്രോതസ്സുകൾ.

പുത്തൻ ചന്ത പാലമൂട്ടി ശ്രീ ഭദ്രകാളിക്ഷേത്രം, മങ്ങാട് മാടൻകാവ് ദേവീക്ഷേത്രം,വിളമ്പ് ഭാഗം ശ്രീദേവി അമ്മാവിൽ, പൊന്നുംതുരുത്ത് ശിവക്ഷേത്രം, തുടങ്ങി നിരവധി ഹൈന്ദവ ആരാധനാലയങ്ങളും, ചിലക്കൂർ മുസ്ളീം ജമാ അത്ത് പള്ളി, ഇളപ്പിൽ ജമാ അത്ത് പള്ളി തുടങ്ങി ഏതാനും മുസ്ളീം ആരാധനാലയങ്ങളും അടങ്ങുന്നതാണ് ഈ പഞ്ചായത്തിലെ ആരാധനാലയങ്ങൾ.

വിനോദ സഞ്ചാരത്തിന് ഏറെ പേരു കേട്ടതായിരുന്നു ഒന്നാം പാലം മുതൽ നടയറ വരെയുള്ള കനാലും അതിലുള്ള രïു തുരപ്പുകളും.

ചെറിയ തുരപ്പിന്റെ നിർമ്മാണത്തിനുള്ള മുഴുവൻ ചുടുകല്ലുകളും ചുട്ടെടുത്ത കൂറ്റൻ ചൂളകൾ സ്ഥിതി ചെയ്തിരുന്ന ചരിത്ര പ്രസിദ്ധമായ സ്ഥലമാണ് വെട്ടൂർ ചൂളപ്പുര.



</doc>
<doc id="55629" url="https://ml.wikipedia.org/wiki?curid=55629" title="കിളിമാനൂർ ഗ്രാമപഞ്ചായത്ത്">
കിളിമാനൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയൻകീഴ് താലൂക്കിലെ ഒരു ഗ്രാമപഞ്ചായത്താണ് കിളിമാനൂർ.. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.

ലോകപ്രശസ്ത ചിത്രകാരൻ രാജാ രവിവർമ്മ ജനിച്ചത് ഈ പഞ്ചായത്തിലെ കിളിമാനൂർ കോവിലകത്താണ്. ആദ്യം ഈ പ്രദേശം വേണാടിന്റെയും പിന്നീട് തിരുവിതാംകൂറിന്റെയും കീഴിലായി. കിളിയുടെയും മാനിൻടെയും ഊർ എന്ന വാക്കിൽ നിന്നാണ് കിളിമാനൂർ എന്ന വാക്ക് ഉൻഡായത്. തിരുവിതാംകൂർ ഭരണാദികാളായ എട്ടുവീട്ടിൽ പിള്ളമാർ ആയിരുന്നു ഭരണാദികരികൾ.

ബ്രിട്ടീഷ്കാരുമായുള്ള യുദ്ധത്തെതുടർന്ന് തലകുളത്തുനിന്നും മണ്ണടിയിലേക്കുള്ള യാത്രയിൽ വേലുത്തമ്പി ദളവ കിളിമാനൂർ കൊട്ടാരത്തിൽ ഒരു ദിവസം താമസിക്കുകയും സ്വന്തം ഉടവാൾ കൊട്ടാരത്തിൽ നൽകുകയും ചെയ്തു.

1886-ൽ കിളിമാനൂർ കൊട്ടാരത്തിലെ അന്തേവാസികൾക്ക് മാത്രമായി സ്കൂൾ ഇവിടെ സ്ഥാപിച്ചിരുന്നു. 1971- ലെ ചരിത്രപ്രസിദ്ധമായ മിച്ചഭൂമി സമരം ഈ പഞ്ചായത്തിൽ നടന്നിട്ടുണ്ട്. 
ഈ പഞ്ചായത്ത് രൂപവത്കരിക്കുന്നതിന് മുൻപ് ഈ പ്രദേശം വില്ലേജ് അപ് ലിഫ്റ്റുകൾ എന്ന പേരിൽ സർക്കാർ ഭരണം നടത്തിയിരുന്നു. 1954-ൽ പഞ്ചായത്ത് രൂപീകൃതമായി. പി. രാഘവക്കുറുപ്പായിരുന്നു ആദ്യത്തെ പ്രസിഡന്റ്. 

വടക്ക് - മടവൂർ, നിലമേൽ ഗ്രാമപഞ്ചായത്തുകൾ തെക്ക് - പുളിമാത്ത് ഗ്രാമപഞ്ചായത്ത് കിഴക്ക് - പഴയകുന്നുമ്മേൽ ഗ്രാമപഞ്ചായത്ത് പടിഞ്ഞാറ് - നഗരൂർ ഗ്രാമപഞ്ചായത്ത്

ഭൂപ്രകൃതി അനുസരിച്ച് പഞ്ചായത്തിനെ കുന്നുകൾ, പീഠഭൂമി, ചരിഞ്ഞപ്രദേശങ്ങൾ, താഴ്വരകൾ സമതലങ്ങൾ എന്നിങ്ങനെ തരംതിരിക്കാം. മഴയും തോടുകളുമാണ് പ്രധാന ജലസ്രോതസ്സ്. 


കൈലാസംകുന്ന്, മുളയ്ക്കലത്തുകാവ് , കിളിമാനൂർ കൊട്ടാരം (രാജാരവിവർമയുടെ ചിത്രങ്ങൾ ഇവിടെയുണ്ടായിരുന്നു) ഇവ ഒരു ടൂറിസ്റ് കേന്ദ്രമായി വികസിപ്പിക്കാവുന്നതാണ്. 

കിളിമാനൂർ കൊട്ടാരം രാജാരവിവർമ്മയുടെ ജനനം മൂലം പ്രസിദ്ധമാണ്.


</doc>
<doc id="55654" url="https://ml.wikipedia.org/wiki?curid=55654" title="ഹ്യൂലറ്റ് പക്കാർഡ്">
ഹ്യൂലറ്റ് പക്കാർഡ്

ലോകത്തെ ഏറ്റവും വലിയ കമ്പ്യൂട്ടർ നിർമ്മാതാക്കളിൽ ഒന്നും പ്രിന്റർ നിർമ്മാണ രംഗത്തെ പ്രമുഖ കമ്പനിയുമാണ് എച്ച്.പി എന്ന ചുരുക്കപ്പേരിൽ അറിയപ്പെടുന്ന ഹ്യൂലറ്റ് പക്കാർഡ്. 1939-ൽ കാലിഫോർണിയയിലെ പാലോ ആൾട്ടോയിലാണ് കമ്പനി ആദ്യം സ്ഥാപിതമായത്.

1935-ൽ സ്റ്റാൻഫോർഡ് സർവ്വകലാശാലയിൽ നിന്നും വില്യം റെഡിങ്ടൺ ഹ്യൂലറ്റും ഡേവിഡ് പക്കാർഡും ഇലക്ട്രിക്കൽ എൻജിനീയറിങിൽ ബിരുദം നേടി. പാലോ ആൾട്ടോയ്ക്കടുത്തുള്ള ഒരു ഗാരേജിലാണ് കമ്പനി തുടങ്ങിയത്. 1939-ൽ 538 യു.എസ് ഡോളർ നിക്ഷേപിച്ച് കൊണ്ട് പങ്കാളിത്തത്തിലായി.

വില്യം റെഡിങ്ടൺ ഹ്യൂലറ്റും ഡേവിഡ് പക്കാർഡും നാണയം ടോസ് ചെയ്താണ് ഹ്യൂലറ്റ് പക്കാർഡ് എന്ന പേര് തെരഞ്ഞെടുത്തത്.

വ്യാവസായിക മേഖലയ്ക്ക് വേണ്ടിയുള്ള ഇലക്ട്രോണിക് ഉപകരണങ്ങളുടെ നിർമ്മാണമായിരുന്നു ആദ്യം ലക്ഷ്യമിട്ടിരുന്നത്. പിന്നീടവർ ഇലക്ട്രോണിക് പരീക്ഷണ, അളവുപകരണങ്ങളിലേക്ക് ശ്രദ്ധ തിരിച്ചു.

പ്രിൻററുകൾ, സ്കാനറുകൾ, ലാപ്ടോപ്പ്, വർക്ക് സ്റ്റേഷൻ കംപ്യൂട്ടറുകൾ,സെർവറുകൾ,നെറ്റ് വർക്ക് ഉപകരണങ്ങൾ, ഡിജിറ്റൽ ക്യാമറ മുതലായ വിജയകരമായ ഉല്പന്നങ്ങൾ ഹ്യൂലറ്റ് പക്കാർഡിനുണ്ട്. 2002-ൽ കോംപാക് നെ ഏറ്റെടുത്തതോടു കൂടി കൂടുതൽ ഉല്പന്നങ്ങൾ എച്ച്പിയിൽ നിന്നും പുറത്തിറങ്ങി.

എച്ച്പിക്ക് മൂന്ന് ബിസിനസ് ഭാഗങ്ങളുണ്ട് ഇമേജ് ആൻഡ് പ്രിന്റർ ഗ്രൂപ്പ് , പേഴ്സണൽ സിസ്റ്റംസ് ഗ്രൂപ്പ് ,എച്.പി. ഏന്റർപ്രയിസ് സർവീസസ്. 

എച്ച്പിയുടെ ആദ്യ ഉത്പന്നം ഒരു ഓഡിയോ ഓസിലേറ്റർ (Model 200A)ആയിരുന്നു. ആദ്യ ഉപഭോക്താവ് വാൾട് ഡിസ്നിയും.തുടർന്ന് എച്ച്പി പലതരത്തിലുള്ള ഓസിലേറ്ററുകൾ,തെർമോമീറ്റർ, വോൾട്ട് മീറ്റർ,തുടങ്ങിയ ഉപകരണങ്ങൾ നിർമ്മിച്ചു.
1966-ൽ എച്ച്പി ആദ്യമായി കമ്പ്യൂട്ടർ വിപണിയിൽ പ്രേവേശിച്ചു. തുടർന്ന് 1970 കളിൽ എച്ച്പി 3000 ബിസിനസ് സെർവർ പുറത്തിറങ്ങി അടുത്ത കാലം വരെ ഇവ വിപണിയിൽ ഉണ്ടായിരുന്നു.1984 ൽ എച്ച്പി പ്രിന്റെർ ഉത്പന്നങ്ങൾ പുറത്തിറക്കി.


</doc>
<doc id="55685" url="https://ml.wikipedia.org/wiki?curid=55685" title="പള്ളിവാണ പെരുമാൾ">
പള്ളിവാണ പെരുമാൾ

മഹോദയപുരം (ഇന്നത്തെ കൊടുംങ്ങല്ലൂർ) ആസ്ഥാനമാക്കി ഭരിച്ച ചേരവംശത്തിലെ പ്രസിദ്ധനായ രാജാവാണ് പള്ളി വാണപ്പെരുമാൾ അഥവാ പള്ളിബാണപ്പെരുമാൾ (). 15-16 ശതകങ്ങളിലാണ് അദ്ദേഹം ജീവിച്ചിരുന്നതെന്ന് ഗവേഷകർ സ്ഥാപിച്ചിട്ടുണ്ട്. കേരളത്തിലെ ബുദ്ധമതത്തിന്റെ അവസനത്തെ പ്രചാരകനായിരുന്ന രാജാവായിരുന്നു. അദ്ദേഹതിന്റെ ആദ്യത്തെ ക്ഷേത്രം കൊടുങ്ങല്ലൂരിനടുത്തുള്ള പള്ളി ഭഗവതിക്ഷേത്രമാണ്. എന്നാൽ ആര്യാധിനിവേശത്തെ തുടർന്ന് കൊടുങ്ങല്ലൂർ വിട്ട് കുട്ടനാട്ടിലെത്തിയ അദ്ദേഹം അവിടെ നിരവധി ബുദ്ധക്ഷേത്രങ്ങളും ചൈത്യങ്ങളും പണികഴിപ്പിച്ചു. നാട്ടുകാർക്ക് പ്രിയങ്കരനായിരുന്നു പള്ളി ബാണപ്പെരുമാൾ എന്ന് ചരിത്രഗ്രന്ഥങ്ങൾ സൂചിപ്പിക്കുന്നു. നീലമ്പേരുരിലും കിളിരൂരിലും പടയണിയിലും അദ്ദേഹത്തിന്റെ സ്വാധിനം ദർശിക്കാൻ സാധിക്കും

ഇദ്ദേഹത്തിന്റെ കാലഘട്ടം15-16 ശതകങ്ങളിലാണ് അദ്ദേഹം ജീവിച്ചിരുന്നതെന്ന് ഗവേഷകർ സ്ഥാപിച്ചിട്ടുണ്ട്., ക്രി.വ. 800-844 ആയിരിക്കാമെന്ന്‌ ഇളംകുളം കുഞ്ഞൻപിള്ള അഭിപ്രായപ്പെടുന്നു. . ഇദ്ദേഹത്തിന്റെ ശരിക്കുള്ള പേരു ചരിത്രത്തിലെങ്ങും എഴുതി കണ്ടിട്ടില്ല. ബുദ്ധമതാനുയായികളുടെ ഉപദേശത്താൽ ബുദ്ധമതം സ്വീകരിച്ച ഇദ്ദേഹം കേരളത്തിൽ പല ബുദ്ധക്ഷേത്രങ്ങൾ പണിതീർത്തു. അതുകൂടാതെ ചില ദ്രാവിഡീയ ക്ഷേത്രങ്ങളും ബുദ്ധക്ഷേത്രങ്ങളാക്കി മാറ്റിയിട്ടുണ്ട്. കൊടുങ്ങല്ലൂർ മുതൽ കൊട്ടയത്തിനു തെക്കുള്ള കിളിരൂർ വരെയായിരുന്നു രജ്യത്തിന്റെ വിസ്ത്രതി

ഇദ്ദേഹം ഹിന്ദുമതമുപേക്ഷിച്ചു ബുദ്ധമതം സ്വീകരിച്ചതിനാൽ മലയാള ബ്രാഹ്മണർക്ക് അദ്ദേഹത്തോട് ഒട്ടും രസമില്ലായിരുന്നു. പല ബുദ്ധക്ഷേത്രങ്ങളും കൂടുതൽ വിശ്വാസമാർജ്ജിക്കാനായി ബ്രാഹ്മണരെ തന്നെ പൂജക്കായും നീയമിച്ചിരുന്നു എന്നുള്ളത് രസകരമായ വസ്തുതയാണ്. ഇതിനായി ബ്രാഹ്മണരെ അവിടെ കൊണ്ടുവന്നു താമസിപ്പിച്ച് അവർക്കു വേണ്ടുന്ന വസ്തുവകകൾ ദാനമായി കൊടുത്ത് വളരെ നിർബന്ധിപ്പിച്ചാണ് ചെയ്യിപ്പിച്ചിരുന്നത്.. കൊച്ചി രാജാവ് ബുദ്ധമതം വിട്ട് വൈഷ്ണവമതം സ്വീകരിച്ചിരുന്നു. നിർബന്ധങ്ങൾക്കും വിമർശനങ്ങൾക്കും വഴങ്ങാത്ത പള്ളിബാണപ്പെരുമാളിനെതിരായി ബ്രാഹ്മണർ വിപ്ലവത്തിനു ശ്രമിച്ചു എന്നും പള്ളിബാണപ്പെരുമാൾ എല്ലാ സുഖസൗകര്യങ്ങളും ത്യജിച്ച് കൊട്ടാരത്തിൽ നിന്നിറങ്ങി എന്ന് പറയപ്പെടുന്നു. 

കുറച്ചുകാലങ്ങൾക്കുശേഷം ചില മുഹമ്മദീയരുടെ സഹവാസത്താൽ പള്ളിവാണ പെരുമാൾ മുസ്ലീം മതം സ്വീകരിക്കുകയും ചെയ്തു എന്ന് അഭിപ്രായങ്ങളുണ്ട്. എന്നാൽ പെരുമാളുടെ മതംമാറ്റം വസ്തുതാപരമായി ശരിയല്ല എന്ന അഭിപ്രായമാണ് പ്രൊഫ. എം. ജി. എസ് നാരായണൻ തുടങ്ങീയ പല ചരിത്രകാരന്മാർക്കും പള്ളിബാണപ്പെരുമാളിന്റെ മുൻഗാമി ചേരമാൻ പെരുമാളും ഇസ്ലാം മതം സ്വീകരിച്ചു എന്നു വിശ്വസിക്കുന്നവരുണ്ട്. എന്നാൽ അദ്ദേഹം ജീവിച്ചിരുന്ന നാലാം നൂറ്റാണ്ടിൽ ഇസ്ലാം മതം രൂപം കൊണ്ടിട്ടില്ല എന്നത് കൊണ്ട് വിശ്വാസം തെറ്റാണെന്നും വരുന്നു.

കോട്ടയത്തിനടുത്തുള്ള ഗ്രാമം. പള്ളിവാണപെരുമാൾ കിളിരൂര് വിഹാരാകൃതിയിൽ ഒരു ദേവാലയം പണികഴിപ്പിച്ച് അതിൽ ബുദ്ധദേവനെ പ്രതിഷ്ഠിക്കുകയും ചെയ്തു. ആ ദേവവിഗ്രഹം ബുദ്ധമുനി ബ്രഹ്മധ്യാനം ചെയ്തുകൊണ്ട് യോഗമുദ്രയോടുകൂടി അശ്വത്ഥമൂലത്തിങ്കൽ സ്ഥിതിചെയ്യുന്ന വിധത്തിലുള്ളതാണ്. മടിവരെ നീണ്ട താടിമീശയോടുകൂടിയ ആ ബിംബം കണ്ടാൽ അത് ഒരു മുനിയുടെതാണന്നെ തോന്നുകയുള്ളു. പള്ളിവാണപെരുമാൾ ഭക്തിപൂർവ്വം അവിടെ തങ്ങുകയും ബുദ്ധമത പ്രചരണത്തിനായി വളരെ പരിശ്രമിക്കുകയും ചെയ്തുകൊണ്ട് കുറച്ചുകാലം ഉണ്ടായിരുന്നു. ഈ ബുദ്ധക്ഷേത്രത്തിലെ ശാന്തിക്കായി ബ്രാഹ്മണരെ താമസിപ്പിച്ചിരുന്നെകിലും അവർ ശാന്തി കഴിഞ്ഞാൽ കുളിച്ചിട്ടേ വീട്ടിൽകയറി ഭക്ഷണം കഴിച്ചിരുന്നുള്ളു. തന്നെയല്ല കിളിരൂർ ദേശത്തുവെച്ച് വെള്ളം കുടിക്കുകപോലും ചെയ്യുകയില്ലെന്നായിരുന്നു മലയാള ബ്രാഹ്മണരുടെ നിശ്ചയം. നാടുവാഴിതമ്പുരാന്റെ നിർബന്ധം മൂലം ചിലർ ഭയപ്പെട്ടും ബുദ്ധമതത്തിൽ ചേർന്നിരുന്നു.

പെരുമാൾ നീലംപേരൂരിൽ വരുന്നതിനു മുമ്പ് തന്നെ അവിടെ ഒരു ശിവ ക്ഷേത്രം ഉണ്ടായിരുന്നു. പത്തില്ലത്തിൽ പോറ്റിമാരുടെ കുടുംബ ക്ഷേത്രമായിരുന്നു  അത് . ശിവന്റെ മറ്റൊരു പേരായ നീലകണ്ടന്റെ  ഊര് എന്നർത്ഥത്തിൽ ആ സ്ഥലത്തിന് നീലമ്പേരൂർ എന്ന പേരുണ്ടായി എന്നും പറയപ്പെടുന്നു.

പെരുമാളുടെ വരവ് ഇഷ്ടപ്പെടാത്ത പോറ്റിമാർ ശിവചൈതന്യം ആവാഹിച്ചു ചങ്ങനാശ്ശേരിക്കു അടുത്തുള്ള വാഴപ്പള്ളിയിൽ സ്ഥാപിക്കുകയും നീലംപേരൂരിൽ നിന്നും താമസം മാറുകയും ചെയ്തു.  പെരുമാൾ   തന്റെ  ഉപാസനാമൂർത്തിയായ പെരിഞ്ഞനത്തു ഭഗവതിയെ നീലമ്പേരൂരിലെ പത്തില്ലത്ത്‌ പോറ്റിമാരുടെ വകയായിരുന്ന ശിവക്ഷേത്രത്തിന്‌ വടക്കുവശം വടക്കു   ദർശനമായി ക്ഷേത്രം നിമ്മിച്ചു ‌ പ്രതിഷ്‌ഠിച്ചു. രാജാവ് നേരിട്ടു പ്രതിഷ്‌ഠ കഴിപ്പിച്ചതിനാൽ  ക്ഷേത്രത്തിന്‌ "പള്ളിഭഗവതി" ക്ഷേത്രമെന്ന്‌ പേരിട്ടു.

നീലം പേരൂർ ക്ഷേത്രത്തിൽ സൂക്ഷിച്ചിട്ടുള്ള പെരുമാളിന്റെ പ്രതിമയിൽ രണ്ടു കയ്യിലും അംശവടിയ്ഉള്ള തരത്തിലാണ് നിർമ്മിച്ചിരിക്കുന്നത്. ഇത് മതപരമായതും രാജഭരണപരമായതുമായ അധികാരത്തെയാണ് സൂചിപ്പിക്കുന്നത്. കൂടാതെ സ്വസ്തിക ചിഹ്നങ്ഗ്നളും കൈകൾ രണ്ടും പിരിച്ച് പിടിച്ചിരിക്കുന്ന അവസ്ഥയും കണ്ട് ചില ക്രിസ്ത്യൻ എഴുത്തുകാർ അദ്ദേഹം ക്രിസ്തുമതം സ്വീകരിച്ചതാവാം എന്നു ധരിച്ചിട്ടുണ്ട്. 



</doc>
<doc id="55706" url="https://ml.wikipedia.org/wiki?curid=55706" title="എരഞ്ഞോളി ഗ്രാമപഞ്ചായത്ത്">
എരഞ്ഞോളി ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് എരഞ്ഞോളി ഗ്രാമപഞ്ചായത്ത്

തലശ്ശേരി-കൂർഗ് റോഡ്(തലശ്ശേരി-കൂട്ടുപുഴ സംസ്ഥാനപാത) എരഞ്ഞോളിയിലൂടെയാണ്‌ കടന്നു പോകുന്നത്‌. തലശ്ശേരി-കൂർഗ് റോഡിൽ ബ്രിട്ടീഷുകാർ ടോൾ പിരിച്ചിരുന്ന സ്ഥലമാണ്‌ ഈ ഗ്രാമപഞ്ചായത്തിലെ ചുങ്കം എന്ന സ്ഥലം.തലശ്ശേരി, കണ്ണൂർ എന്നിവയാണ്‌ ഏറ്റവുമടുത്ത പ്രധാന റെയിൽവേ സ്റ്റേഷനുകൾ. കോഴിക്കോട് അന്താരാഷ്ട്രവിമാനത്താവളം, മംഗലാപുരം അന്താരാഷ്ട്രവിമാനത്താവളം എന്നിവയാണ്‌ ഏറ്റവുമടുത്ത വിമാനത്താവളങ്ങൾ.

കോളേജ് ഒഫ് എഞ്ചിനീയറിങ്, തലശ്ശേരി എരഞ്ഞോളിയിലാണ്‌ സ്ഥിതിചെയ്യുന്നത്.
1962-ലാണ്‌ എരഞ്ഞോളി ഗ്രാമപഞ്ചായത്ത്‌ രൂപീകൃതമായത്‌, പി. കരുണാകരനായിരുന്നു പഞ്ചായത്തിന്റെ ആദ്യ പ്രസിഡന്റ്‌. 

ഇവിടത്തെ ഭൂപ്രകൃതിയെ ഉയർന്ന ലാറ്ററൈറ്റ് സമതലം, ചെരിവ് പ്രദേശം, താഴ്‌വരകൾ, തീരസമതലം എന്നിങ്ങനെ നാല്‌ മേഖലകളായി തിരിക്കാം. 

അഞ്ചരക്കണ്ടി പുഴയുടെ ഉമ്മൻചിറപുഴ, എരഞ്ഞോളി പുഴ എന്നിവ ഈ പഞ്ചായത്തിന്റെ അർത്തിയിലൂടെ ഒഴുകുന്നു. ഉയർന്ന പ്രദേശങ്ങളിൽ ഭൂഗർഭജലലഭ്യത കുറവാണ്‌. 

വടക്കുമ്പാട് സ്രാമ്പി, ജുമാഅത്ത് പള്ളി എന്നിവ വളരെ പ്രാചീനമായ മുസ്ലീം പള്ളികളാണ്. പുനിക്കോൾ ക്ഷേത്രം, നെടുങ്കോട്ട് ഭഗവതീക്ഷേത്രം,സിവപുരൊറ്റ് മഹാദെവക്ഷെതം എന്നിവ പ്രധാന ക്ഷേത്രങ്ങളാണ്‌.

എരഞ്ഞോളി ഗ്രാമപഞ്ചായത്തിൽ 15 വാർഡുകളാണുള്ളത്. 


കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="55707" url="https://ml.wikipedia.org/wiki?curid=55707" title="പഴയകുന്നുമ്മേൽ ഗ്രാമപഞ്ചായത്ത്">
പഴയകുന്നുമ്മേൽ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് പഴയകുന്നുമ്മേൽ .. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.
കൊല്ലവർഷം 838-ൽ മാർത്താണ്ഡവർമ മഹാരാജാവിന്റെ ഭരണത്തിനു മുൻപ് ഇവിടെ പ്രബലമായ ഒരു ആദിവാസി രാജ്യം ഉണ്ടായിരുന്നു.

വേണാട്ടു രാജവംശത്തിന്റെ ഒരു ശാഖയായിട്ടായിരുന്നു ഈ രാജവംശം ഉദ്ഭവിച്ചത്. കന്നേറ്റി മുതൽ തിരുവനന്തപുരം വരെയുള്ള കടൽത്തീരപ്രദേശങ്ങളും, തിരുവനന്തപുരത്തിനു വടക്കുള്ള ഭുപ്രദേശങ്ങൾ കൂട്ടിച്ചേർത്ത്, അവിടെ ഭരണം നടത്തിയ ഒരു പുതിയ രാജവംശമായി എളയടത്തുസ്വരൂപം നിലവിൽ വന്നു. നെടുമങ്ങാട്, കൊട്ടാരക്കര, പത്തനാപുരത്തിന്റെയും ചെങ്കോട്ടയുടെയും ചില ഭാഗങ്ങൾ എന്നിവ ഈ വംശത്തിന്റെ അധികാരപരിതിയിൽ ഉൾപ്പെട്ടിരുന്നവയാണ്. കിളിമാനൂരിനടുത്തുള്ള ‘കുന്നുമ്മേൽ’ ആയിരുന്നു ആദ്യം ഇവർ തലസ്ഥാനം സ്ഥാപിച്ചിരുന്നതെങ്കിലും പിന്നീട് അത് കൊട്ടാരക്കരയിലേക്ക് മാറ്റി സ്ഥാപിച്ചു.

ഈ പ്രദേശത്തെ ആദ്യത്തെ സംഘടിത പ്രസ്ഥാനം 1948 നും 1952 നും ഇടക്ക് രൂപംകൊണ്ട ബീഡിത്തൊഴിലാളി സംഘടന ആയിരുന്നു.

ജില്ലയിലെ പ്രധാന നഗരമായ കിളിമാനൂരിന്റെ സിംഹ ഭാഗവും ഈ പഞ്ചായത്തിലാണ്‌. സംസ്ഥാന ഹൈവേയായ എം.സി. റോഡ് ഇതുവഴി കടന്നുപോകുന്നു.

1953-ൽ പഴയ കുന്നുമ്മേൽ പഞ്ചായത്ത് രൂപീകൃതമായി. ആദ്യപ്രസിഡന്റ് .എ.പി.രാഘവൻ ആയിരുന്നു.

ഇടനാട് എന്ന വിഭാഗത്തിൽപ്പെടുന്ന ഈ പഞ്ചായത്തിനെ കുന്നുകൾ, പാറക്കെട്ടുളള പ്രദേശം, താഴ്വര ,സമതലം എന്നിങ്ങനെ ഭൂപ്രകൃതി അനുസരിച്ച് തരം തിരിക്കാം. മിക്കവാറും എല്ലാ പ്രദേശങ്ങളിലേയും മണ്ണ് അംമ്ലസ്വഭാവം ഉളളതുമാണ്. തോടുകളും കുളങ്ങളുമാണ് ഇവിടുത്തെ പ്രധാന ജലസ്രോതസ്സ്.

മഹദേവേശ്വരം ശിവക്ഷേത്രം, പുതിയകാവ് ദേവിക്ഷേത്രം, പയ്യനാട് ശിവക്ഷേത്രം, എളളു വിള ഭഗവതി ക്ഷേത്രം., ആറ്റൂർശിവക്ഷേത്രം തുടങ്ങിയവ പ്രധാന ആരാധനാലയങ്ങളാണ്.



</doc>
<doc id="55710" url="https://ml.wikipedia.org/wiki?curid=55710" title="കരവാരം ഗ്രാമപഞ്ചായത്ത്">
കരവാരം ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് കരവാരം .. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.

കട്ടപ്പറമ്പ് ഗവ. എൽ. പി. എസ്. (90 വർഷത്തെ പഴക്കം) മേവർക്കൽ ഗവ: എൽ. പി. എസ് ഇവയാണ് പഞ്ചായത്തിലെ ആദ്യത്തെ സ്കൂളുകൾ. 
1953- ൽ ആലങ്കോട് വിñജിന്റെ പ്രദേശങ്ങളും, കരവാരം വിñജിന്റെ പ്രദേശങ്ങളും ചേർത്ത് കരവാരം പഞ്ചായത്ത് രൂപവത്കരിച്ചു. പഞ്ചായത്തിന്റെ ആദ്യത്തെ പ്രസിഡന്റ് കോവിലഴികം എൻ. സുരേന്ദ്രനാഥ് ആയിരുന്നു. 

ഭൂപ്രകൃതി അനുസരിച്ച് ഉയർന്ന സമതലം, ചരിവു പ്രദേശങ്ങൾ, സമതല പ്രദേശം, താഴ്വരകൾ, പാടശേഖരങ്ങൾ, പാറക്കെട്ടുകൾ, ആറ്റിൻ തീര സമതലം എന്നിങ്ങനെ തരംതിരിക്കാം. തോടുകളും ചിറകളുമാണ് പ്രധാന ജലസ്രോതസ്സ് 
വടക്കോട്ട് കാവ് ധർമശാസ്താംക്ഷേത്രം, തൃക്കോവിൽ മഹാദേവക്ഷേത്രം; puthukunnu mahadeva kshetram
തുടങ്ങിയ ക്ഷേത്രങ്ങളും കñമ്പലം, പാവñ, മണ്ണൂർഭാഗം ജുമാഅത്ത് പളളികൾ തുടങ്ങിയവയാണ് പ്രധാന ആരാധനാലയങ്ങൾ.



</doc>
<doc id="55714" url="https://ml.wikipedia.org/wiki?curid=55714" title="മടവൂർ ഗ്രാമപഞ്ചായത്ത് (തിരുവനന്തപുരം)">
മടവൂർ ഗ്രാമപഞ്ചായത്ത് (തിരുവനന്തപുരം)

തിരുവനന്തപുരം ജില്ലയിലെ ആറ്റിങ്ങൽ. താലൂക്കിലെ ഒരു ഗ്രാമപഞ്ചായത്താണ് മടവൂർ .. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.

മാഢ്യവ്യൻ എന്നൊരു മുനി പൂജാദി കർമങ്ങൾക്കു വേണ്ടി നിരവധി ബ്രഹ്മണരെ ഇവിടെ കുടിയിരുത്തുകയും അവരുടെ താമസത്തിനു നാടിന്റെ പല ഭാഗങ്ങളിൽ ഒട്ടനവധി മഠങ്ങൾ നിർമ്മിക്കുകയും ചെയ്തിരുന്നുവത്രെ. 
മഠങ്ങളുടെ ഊര് മഠവൂർ ആയി. തലമുറകൾ പറഞ്ഞ് പറഞ്ഞ് പിന്നീട് ഗ്രാമ്യഭാഷയിൽ മടവൂർ ആയി.ഒട്ടനവധി മഠങ്ങളുടെ സംഗമസ്തനമയിരുന്നു മടവൂറര്. ഇപ്പോൾ നിലവിലുള്ളത് മാമന്നൂർ മഠമാണ്. അവിടത്തെ സ്ഥാനപതിയായി ഇപ്പോൾ ഉള്ളത് മാമാന്നൂർ പിൻമുറക്കരാണ്.അവിടെ ഇപ്പോഴും ആ പഴയ പ്വിത്രതയിലും നന്മയിലും കാത്തു സൂക്ഷിക്കുന്നു.

1953-ലാണ് മടവൂർ പഞ്ചായത്ത് രൂപവത്കരിച്ചത്. പഞ്ചായത്തിലെ ആദ്യത്തെ പ്രസിഡന്റ് എം. ബാലകൃഷ്ണൻ നായർ

ഭൂപ്രകൃതിയനുസരിച്ച് പഞ്ചായത്തിനെ ചരിവുള്ള പ്രദേശം, സമതലങ്ങൾ, താഴ്വാരങ്ങൾ, കുന്നിൻ പ്രദേശങ്ങൾ എന്നിങ്ങനെ തിരിക്കാം. ചിറകളും, തോടുകളും, കുളങ്ങളുമാണ് പ്രധാന ഉപരിതല ജലസ്രോതസ്സുകൾ.

മടവൂർ ശ്രീ മഹാദേവര്‌ ക്ഷേത്രം, തൃക്കുന്നത്ത് കളരിയിൽ ദേവീക്ഷേത്രം,പച്ചവിള ഭഗവതി ക്ഷേത്രം, പുളിമാത്ത് ദേവീ ക്ഷേത്രം, ആനക്കുന്നം ക്ഷേത്രം, പനപാംക്കുന്ന് ക്ഷേത്രം ,കൃഷ്ണൻകുന്ന് ക്ഷേത്രം, ചാലാംകോണം ദേവീ ക്ഷേത്രം ഞാറയിൽക്കോണം, മടവൂർ മുസ്ളീം പള്ളികൾ, വലിയ കുന്നിൽ ക്രിസ്ത്യൻ പള്ളി, മണ്ടയ്ക്കാട് ദേവീ ക്ഷേത്രംവിളയ്ക്കാട് ക്ഷേത്രം, തെറ്റിക്കുഴി ക്ഷേത്രം, കുരിശ്ശോട് ക്ഷേത്രം ചാങ്ങയിൽകോണം യക്ഷി ക്ഷേത്രം എന്നിവയാണ് പ്രധാന ആരാധനാലയങ്ങൾ.



</doc>
<doc id="55718" url="https://ml.wikipedia.org/wiki?curid=55718" title="പള്ളിയ്ക്കൽ ഗ്രാമപഞ്ചായത്ത്, തിരുവനന്തപുരം ജില്ല">
പള്ളിയ്ക്കൽ ഗ്രാമപഞ്ചായത്ത്, തിരുവനന്തപുരം ജില്ല

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് പള്ളിക്കൽ .. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്. വർക്കല നിയമസഭാ മണ്ഡലം. ചിറയിൻകീഴ് ലോകസഭാമണ്ഡലം.

ആദ്യകാലത്ത് ചേരസാമ്രാജ്യത്തിൽ വേണാടിന്റെ കീഴിലായിരുന്നു ഈ പ്രദേശം. അനിഴം തിരുനാൾ മാർത്താണ്ഡവർമ്മ ആധുനിക തിരുവിതാംകൂർ രൂപവത്കരിച്ചപ്പോൾ ഈ പ്രദേശം അതിന്റെ ഭാഗമായിത്തീർന്നു. കേരളത്തിലെ തിരുവനന്തപുരം ജില്ലയിലെ ഈ കൊച്ചുഗ്രാമത്തെ വോളീബോളിന്റെ നാട് എന്നും അറിയപ്പെട്ടിരുന്നു. കേരളത്തിൽ വോളീബോൾ പ്രചുര പ്രചാരം നേടുന്നതിന് എത്രയോ കാലം മുന്നേ അന്നം തേടി കടലു കടന്ന് സിംഗപ്പൂര് എത്തിയ ഏതാനും ചെറുപ്പക്കാർ നാടിന് സമ്മാനിച്ചതാണ് വോളീബോൾ. അത് ഇന്നും നിലനിന്നു പോരുന്നു. പില്കാലത്ത് ഉടലെടുത്ത ഒരു കായിക വിനോദമാണ് മരമടി. പള്ളിക്കൽ പഞ്ചായത്തിനു പുറക് വശത്തുള്ള ജാസ് ഗ്രൗണ്ടിലാണ് 100 വര്ത്തിലേറേയായി നിലനില്ക്കുന്ന വോളീബോള് കായിക വിനോദം അരങ്ങേറുന്നത്. 

ബുദ്ധമത കേന്ദ്രങ്ങളുമായി ബന്ധപ്പെട്ട സ്ഥലമാണ് പള്ളിക്കൽ. ബുദ്ധ വിഹാരങ്ങളുടെ കേന്ദ്രവുമായി ബന്ധപ്പെട്ടാണ് പള്ളിക്കൽ എന്ന പേരുണ്ടായത്. 

ഐ.എൻ.സി.ടി - കാട്ടുപുതുശ്ശേരി, ഷാ പള്ളിക്കൽ, നിജൂം കാട്ടുപുതുശ്ശേരി, മംഗലത്ത് എക്സ്പോർട്സ് ആറയിൽ, ഖാദി ഗ്രാമവ്യവസായ കേന്ദ്രം, പകൽക്കുറി, ക്രഷർ യൂണിറ്റ് എന്നിവ ഇവിടുത്തെ പ്രധാന വാണിജ്യ സ്ഥാപനങ്ങളാണ്. 
1979 നു മുമ്പ് പളളിക്കൽ പഞ്ചായത്ത് മടവൂർ പഞ്ചായത്തിന്റെ ഭാഗമായിരുന്നു. പളളിക്കൽ വില്ലേജിന്റെ ഭാഗങ്ങളും, മടവൂർ വില്ലേജിന്റെ ഭാഗങ്ങളും ചേർത്താണ് പളളിക്കൽ പഞ്ചായത്ത് രൂപവത്കരിച്ചത്. ഗവൺമെന്റിൽ നിന്നും നോമിനേറ്റ് ചെയ്ത എൻ.എം. ബഷീർ പളളിക്കൽ പഞ്ചായത്തിന്റെ പ്രസിഡന്റായി. നിലവിൽ അടുക്കൂർ ഉണ്ണിയാണ് പ്രസിഡന്റ്. കിളിമാനൂർ നിയമസഭാ മണ്ഡലമായിരുന്നു ആദ്യകാലത്ത്, ഇന്ന വർക്കല നിയമസഭാ മണ്ഡലത്തിലേക്ക് മാറ്റപ്പെട്ടു. 


ഭൂപ്രകൃതി അനുസരിച്ച് ഈ പ്രദേശത്തെ കുന്നുകൾ, താഴ് വരകൾ, ചരിഞ്ഞ പ്രദേശം, ആറ്റൂതീരം, എന്നിങ്ങനെ തരം തിരിക്കാം. ചെങ്കൽ മണ്ണ്, മണൽ കലർന്ന ചെളിമണ്ണ്, കരിമണ്ണ് ഇവയാണ് പഞ്ചായത്തിലെ പ്രധാന മണ്ണിനങ്ങൾ. പുഴകളും തോടുകളും കുളങ്ങളും കൂടാതെ വർഷംതോറും ലഭിക്കുന്ന മഴയുമാണ് പ്രധാന ജലസ്രോതസ്സുകൾ. 

ചാഴൂർ ശ്രീകൃഷ്ണക്ഷേത്രം, പകൽകുറി വിഷ്ണുക്ഷേത്രം, പൈവേലി ആയിരവില്ലി ശ്രീ കിരാതമൂർത്തി ക്ഷേത്രം,പുളിമാത്ത് ഭഗ വതിക്ഷേത്രം, കൊക്കോട്ടുകോണം മുസ്ളീം പളളി, കൊട്ടിയംമുക്ക് മുസ്ളീം പളളി, പളളിക്കൽ ഠൗൺ പളളി, കാട്ടുപുതുശ്ശേരി മുസ്ലീം ജമാഅത്ത തുടങ്ങിയവയാണ് പഞ്ചായത്തിലെ പ്രധാന ആരാധനാലയങ്ങൾ

പകൽക്കുറിയിലെ കലാഭാരതി കഥകളി അക്കാഡമി\ ദേശീയതലത്തിൽ അറിയപ്പെടുന്ന ഒരു സ്ഥാപനമാണ്.



</doc>
<doc id="55719" url="https://ml.wikipedia.org/wiki?curid=55719" title="നഗരൂർ ഗ്രാമപഞ്ചായത്ത്">
നഗരൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് നഗരൂർ .. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.
ഭൂമിയുടെ ഉടമസ്ഥാവകാശം മഠങ്ങളുടെയും ദേവസ്വങ്ങളുടെയും രാജകുടുംബങ്ങളുടെയും കൈയ്യിലായിരുന്നു. 
നാഗരികതയുള്ള പ്രദേശം എന്ന കാഴ്ചപ്പാടിൽ നഗരഊര് എന്ന പേര് ലഭിക്കുകയും വായ്മൊഴിയിൽ അത് ലോപിച്ച് നഗരൂർ ആയിത്തീരുകയും ചെയ്തു. എന്ന് പറയപ്പെടുന്നു. 80-ലധികം നാഗരുകാവുകൾ ഉള്ള ഈ ഭൂവിഭാഗത്തിന് നാഗരുടെ ഊര് എന്ന അർത്ഥത്തിൽ നഗരൂർ എന്ന പേർ ലഭിച്ചു എന്ന അഭിപ്രായവും പ്രബലമാണ്. 
നിരവധി കർഷക സമരങ്ങളും കർഷക മുന്നേറ്റങ്ങള്ളും ജാതീയ ഉച്ചനീചത്വങ്ങൾക്കെതിരെയുള്ള സമരങ്ങളും ഈ പഞ്ചായത്തിൽ നടത്തപ്പെട്ടിട്ടുണ്ട്. ഇതോടനുബന്ധിച്ച് ധാരാളം പേർക്ക് പോലീസ് പീഡനങ്ങളും, ജയിൽവാസവും അനുഭവിക്കേണ്ടിവന്നു. 
നഗരൂർ പഞ്ചായത്ത് 16/8/1953-ൽ രൂപവത്കരിക്കപ്പെട്ടു. ആദ്യ പ്രസിഡന്റ് അഡ്വ.പി. രാമകൃഷ്ണപിള്ള ആയിരുന്നു. 

ഭൂപ്രകൃതിയനുസരിച്ച് നഗരൂരിനെ ചരിഞ്ഞ പ്രദേശം, നിരന്ന പ്രദേശം നിലം, ചെങ്കുത്തായ പ്രദേശം, കുന്നിൻ മï എന്നിങ്ങനെ തിരിച്ചിരിക്കുന്നു. 
പഞ്ചായത്തിന്റെ തെക്കു ഭാഗത്തുകൂടി വാമനപുരം ആറൊഴുകുന്നു. ഈ പഞ്ചായത്തിലെ പ്രധാന ജലസ്രോതസ്സുകൾ. വാർഡുകളിൽ കൂടി കടന്നു പോയി വാമനപുരം നദിയിൽ അവസാനിക്കുന്ന വെള്ളല്ലൂർ തോടും ചെറുതും വലുതുമായ പൊതുകുളങ്ങളുമാണ്. ഏറ്റവും വലിപ്പമുള്ള കുളം കടവിള ചിറയാണ്. 
ദർശനാവട്ടം ശ്രീആയിരവില്ലി ക്ഷേത്രം, ശങ്കരനാരായണക്ഷേത്രം, മേല്പേരൂർ മഹാവിഷ്ണുക്ഷേത്രം, തേക്കിൻകാട് തൃക്കോവിൽ, മാവേലിക്കോണം ഭഗവതി ക്ഷേത്രം, വിരാലൂർക്കാവ് ദേവീക്ഷേത്രം, കീഴ്പേരൂർ ദേവീക്ഷേത്രം, നഗരൂർ മുസ്ളീം ജമാഅത്ത്പള്ളി, നഗരൂർ Town മുസ്ളീം പള്ളി, മുണ്ടെയ്കോണം നമസ്കാര പള്ളി ,മാത്തയിൽ മുസ്ലിം പള്ളി, കുളങ്ങര ദർഗ്ഗമുസ്ലിം പള്ളി,ചെമ്മരത്ത് മുക്ക് മുസ്ലിം പള്ളി മുതലായവയാണ് ഇവിടുത്തെ ആരാധനാലയങ്ങൾ.



</doc>
<doc id="55734" url="https://ml.wikipedia.org/wiki?curid=55734" title="ഹ്യൂസ്റ്റൺ തുറമുഖം">
ഹ്യൂസ്റ്റൺ തുറമുഖം

അമേരിക്കൻ ഐക്യനാടുകളിലെ നാലാമത്തെ ഏറ്റവും വലിയ നഗരമായ ഹ്യൂസ്റ്റണിലെ തുറമുഖമാണ്‌ പോർട്ട് ഓഫ് ഹ്യൂസ്റ്റൺ എന്നറിയപ്പെടുന്ന ഹ്യൂസ്റ്റൺ തുറമുഖം. ഗൾഫ് ഓഫ് മെക്സിക്കോയിൽനിന്ന് കുറച്ചു മണിക്കൂറുകൾ മാത്രം സമുദ്രയാത്ര ചെയ്ത് എത്താവുന്ന തുറമുഖം 25-മൈലോളം പൊതുസ്ഥാപനങ്ങളും സ്വകാര്യസ്ഥാപനങ്ങളുമുൾപ്പെടുന്ന ഒരു സഞ്ചയമാണ്‌. കൈകാര്യം ചെയ്യുന്ന വിദേശ കാർഗോയുടെ ഭാരം വച്ച് നോക്കിയാൽ അമേരിക്കയിലെ ഏറ്റവും തിരക്കേറിയ തുറമുഖവും കൈകാര്യംചെയ്യുന്ന മൊത്തം കാർഗോയുടെ ഭാരം‌വച്ച് നോക്കിയാൽ അമേരിക്കയിലെ രണ്ടാമത്തെ ഏറ്റവും തിരക്കേറിയ തുറമുഖവും ലോകത്തിലെ പത്താമത്തെ ഏറ്റവും തിരക്കേറിയ തുറമുഖവുമാണ്‌ ഇത്.

ഹ്യൂസ്റ്റൺ കപ്പൽച്ചാൽ, ഗാൻവെസ്റ്റൺ ഉൾക്കടൽ എന്നിവ ഉൾപ്പെടുന്നതാണ്‌ ഹ്യൂസ്റ്റൺ തുറമുഖം. 


</doc>
<doc id="55737" url="https://ml.wikipedia.org/wiki?curid=55737" title="സാൻജസീന്തോ യുദ്ധം">
സാൻജസീന്തോ യുദ്ധം

1836 ഏപ്രിൽ 21ന്‌ ഇന്നത്തെ ഹാരിസ് കൗണ്ടി പ്രദേശത്തുവച്ച് പൊരുതപ്പെട്ടതും ടെക്സസ് വിപ്ലവത്തിൽ നിർണ്ണായകമായിത്തീർന്നതുമായ യുദ്ധമാണ്‌ സാൻജസീന്തോ യുദ്ധം. ജനറൽ സാം ഹ്യൂസ്റ്റൺടെ നേതൃത്തത്തിൽ പൊരുതിയ ടെക്സസ് സേന അന്റോണിയോ ലോപ്പസ് ദെ സാന്താ അന്നയുടെ നേതൃത്വത്തിൽ പോരാടിയ മെക്സിക്കൻ സൈന്യത്തെ പതിനെട്ടു മിനിറ്റുകൾ നീണ്ടുനിന്ന യുദ്ധത്തിൽ തോല്പ്പിച്ചു. നൂറുകണക്കിനു മെക്സിക്കൻ പടയാളികൾ മരിച്ചുവീണപ്പോൾ ടെക്സസ് പടയിലെ ഒൻപതുപേർ മാത്രമായിരുന്നു മരിച്ചത്.

മെക്സിക്കൻ പ്രസിഡന്റായ സാന്ത അന്ന അടുത്ത ദിവസം യുദ്ധത്തടവുകാരനായി പിടിക്കപ്പെട്ടു. അധികം താമസിയാതെതന്നെ അദ്ദേഹം ഒരു സമാധാന ഉടമ്പടിയിൽ ഒപ്പുവച്ചു. മെക്സിക്കൻ സേന പിന്മാറിക്കൊണ്ട് റിപ്പബ്ലിക്ക് ഓഫ് ടെക്സസ് എന്ന സ്വതന്ത്ര രാജ്യം സ്ഥാപിക്കുന്നതിനു വഴിയൊരുക്കുക എന്നതായിരുന്നു ആ ഉടമ്പടിയുടെ സത്ത. ഉടമ്പടി ടെക്സസ് ഒരു സ്വതന്ത്ര രാജ്യമായി അംഗീകരിച്ചില്ലെങ്കിലും മെക്സിക്കോ സിറ്റിയിൽ ചെന്ന് സാന്ത അന്ന അതിനുവേണ്ട സ്വാധീനം ചെലുത്തണം എന്ന് ഉടമ്പടി വ്യവസ്ഥ ചെയ്തു. സാം ഹ്യൂസ്റ്റൺ ഒരു ആരാധ്യപുരുഷനായിത്തീർന്നു. ടെക്സാസ് ജനങ്ങളുടെ "Remember Goliad!", "Remember the Alamo!" എന്നീ ഉദ്ഘോഷങ്ങൾ പിന്നീട് അമേരിക്കൻ ചരിത്രത്തിന്റെയും ഐതിഹ്യങ്ങളുടെയും അനിഷേധ്യഭാഗമായിത്തീർന്നു.


</doc>
<doc id="55768" url="https://ml.wikipedia.org/wiki?curid=55768" title="നാവായിക്കുളം ഗ്രാമപഞ്ചായത്ത്">
നാവായിക്കുളം ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് നാവായിക്കുളം.. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.

നാവായിക്കുളം ഒരു കാട്ടുപ്രദേശമായിരുന്നു എന്ന് പഠനങ്ങൾ വ്യക്തമാക്കുന്നുണ്ട്. 1439-ൽ നാവായിക്കുളം ക്ഷേത്രനിർമിതിക്കുശേഷം ചേര ഉദയമാർത്താണ്ഡവർമ ഇവിടെ ക്ഷേത്രത്തിനടുത്ത് ഒട്ടേറെ ബ്രഹ്മണരെ കൊണ്ടുവന്ന് താമസിപ്പിക്കുകയുണ്ടായി.നാല് കുളങ്ങളാൽ ചുറ്റപ്പെട്ട് കിടക്കുന്ന പ്രദേശമായതുകൊണ്ടത്രേ നാവായിക്കുളം എന്ന പേരിന്റെ ഉൽപ്പത്തി.
കാല്പനിക പ്രസ്ഥാനത്തിനു നാന്ദികുറിച്ച് ശ്രദ്ധേയനായ മഹാകവി ഉള്ളൂർ എസ്. പരമേശ്വരയ്യരുടെ ഭാര്യാഭവനവും ഇവിടെത്തെന്നെയായിരുന്നു .

എ.കെ.ജി., ഇ. ഗോപാലകൃഷ്ണൻ, പന്തളം പി. ആർ. രാഘവൻപിള്ള എന്നീ നേതാക്കളുടെ നിർദ്ദേശപ്രകാരം പാട്ടം, തിരിപ്പുവാരം, ജന്മിക്കരം തുടങ്ങിയ അനീതികൾക്കെതിരെ ശക്തമായ പ്രക്ഷോഭങ്ങൾ ഈ പഞ്ചായത്തിൽ സംഘടിപ്പിക്കപ്പെട്ടു. അയിത്തത്തിനും, മിച്ചഭൂമിസമരത്തിനും ഈ പഞ്ചായത്തിൽ എൻ. ഗോപാലകൃഷ്ണന്റെ നേതൃത്വത്തിൽ ധാരാളം സമരങ്ങൾ സംഘടിപ്പിക്കുകയുണ്ടായി. 
1954-ൽ ഈ പഞ്ചായത്ത് രൂപംകൊണ്ടു ആദ്യത്തെ പ്രസിഡന്റായി കരിമ്പുവിള നാരായണക്കുറുപ്പ് അധികാരത്തിൽ വന്നു. 


നിരപ്പായ പ്രദേശം, താഴ്വര, ഉയർന്ന പ്രദേശം, കുന്നിൻ ചെരിവ്, പാറക്കെട്ട് എന്നിങ്ങനെ ഭൂപ്രദേശത്തെ തരംതിരിക്കാവുന്നതാണ്. ചെറുതോടുകൾ, ചെമ്മരുതി ആറ് എന്നിവയാണ് ഈ പഞ്ചായത്തിലെ പ്രധാന ജലസ്രോതസ്സുകൾ.കേരളത്തിലെ 44 നദികളിൽ ഒന്നായ അഴിരൂർ പുഴയുടെ ഉത്ഭവ സ്ഥാനം നാവായികുളം പഞ്ചായത്തിലെ മരുതികുന്നിലാണ് .

തിരു :നാവായിക്കുളം ശ്രീ ശങ്കരനാരായണ സ്വാമി ക്ഷേത്രം, മുത്തുമാരി അമ്മൻകോവിൽ മങ്ങാട്ട് ഭഗവതി ക്ഷേത്രം മഠത്തിലഴികം നഗരുകാവ് ക്ഷേത്രം, കാവ്‌വിള ക്ഷേത്രം, ചെറുവട്ടിയൂർ കാവ് നാവായിക്കുളം വലിയ പള്ളി, മരുതിക്കുന്നിലെ ക്രിസ്ത്യൻ പള്ളി മുല്ലനല്ലൂർ ശ്രീനാഗരുകാവ് ശ്രീകൃഷ്ണസ്വാമി, തിരുഃ നാവായിക്കുളം ശ്രീ കാവുവിള ക്ഷേത്രം 


http://sreesankaranarayanaswamytemplenavaikulam.com/index.php?option=about

</doc>
<doc id="55770" url="https://ml.wikipedia.org/wiki?curid=55770" title="പുളിമാത്ത് ഗ്രാമപഞ്ചായത്ത്">
പുളിമാത്ത് ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് പുളിമാത്ത് .. കിളിമാനൂർ ബ്ലോക്ക് പഞ്ചായത്തിന്റെ ഭാഗമാണിത്.
നാടുവാഴി-ഭൂപ്രഭക്കന്മാരുടെ നിയന്ത്രണവും, ജാതിമതചിന്തകളെ അധികരിച്ചുള്ള ഭരണനിയന്ത്രണവാഴ്ചയും ഇവിടെ ഭാഗവും നിലനിന്നിരുന്നു. ഭൂമിയുടെ ബഹുഭൂരി സവർണ ഹിന്ദുക്കളുടെ കൈവശമായിരുന്നു. 
പുലിയുടെ പുറത്തുകയറി വന്ന് തങ്ങളെ വന്യജീവികളിൽ നിന്നും പ്രത്യേകിച്ച് കാട്ടുപുലികളിൽ നിന്ന് രക്ഷിച്ച മാതാവ് എന്ന അർത്ഥത്തിൽ "പുലിമാതാവ്", "പുളിമാത്ത്" ആയി രൂപംകൊണ്ടതായി കണക്കാക്കപ്പെടുന്നു. കൊടുംകാട് നിലനിന്നിരുന്ന കാലംതൊട്ടേ വളരെ കൂടുതൽ പുളിമരങ്ങൾ പഞ്ചായത്തിന്റെ വിവിധ ഭാഗങ്ങളിൽ ഉണ്ടായിരുന്നു എന്നും അതിൽനിന്നാണ് പുളിമാത്ത് എന്ന പേരുലഭിച്ചതെന്നും ഒരു അഭിപ്രായമുണ്ട്.

കൊടുവഴുന്നൂരിൽ വലിയകാട് എന്ന സ്ഥലത്ത് ഒരു നൂറ്റാണ്ട് മുമ്പ് സ്ഥാപിതമായ സർക്കാർ പ്രൈമറി സ്കൂളാണ് ആദ്യത്തെ വിദ്യാലയം. 

കൈത്തറി, കശുവണ്ടി, ഇഷ്ടികനിർമ്മാണം, ബീഡി എന്നിങ്ങനെ 4 പ്രധാന വ്യവസായമേഖലകളാണ് ഉള്ളത്. 
1953-ൽ കെ. ശങ്കരനാരായണൻ പോറ്റിയുടെ നേതൃത്വത്തിലുള്ള ആദ്യ കമ്യൂണിസ്റ് ഭരണസമിതിയാണ് പഞ്ചായത്തിന്റെ ആദ്യത്തെ ജനകീയസമിതി. ആദ്യപഞ്ചായത്ത് ഭരണസമിതി രൂപംകൊണ്ട സമയത്ത് ഏഴ് വാർഡുകളുണ്ടായിരുന്നു. 
വടക്ക്: കിളിമാനൂർ, പഴയകുന്നുമ്മൽ കടക്കൽ ഗ്രാമപ്പഞ്ചായത്തുകൾ കിഴക്ക്: കല്ലറ, വാമനപുരം ഗ്രാമപ്പഞ്ചായത്തുകൾ തെക്ക്: വാമനപുരം നദി പടിഞ്ഞാറ്: നഗരൂർ പഞ്ചായത്ത് 

ഭൂപ്രകൃതിയനുസരിച്ച് ഈ പഞ്ചായത്തിനെ കുന്നുകൾ, മലകൾ, ചരുവ്പ്രദേശം, താഴ്വര, സമതലം, ചതുപ്പുനിലം എന്നിങ്ങനെ തിരിക്കാം. 
വാമനപുരം നദിയും ചിറ്റാറും ഒട്ടനവധി കുളങ്ങളും, തോടുകളും, നീരുറവകളുമാണ് പ്രധാന ജലസ്രോതസ്സ്. 
സമുദ്രനിരപ്പിൽ നിന്ന് ഉദ്ദേശം 2500 അടി ഉയരമുള്ള വിശാലമായ കടലുകാണിപ്പാറയും അതിനോട് അനുബന്ധിച്ചുള്ള തണൽ വൃക്ഷങ്ങളും വിനോദ സഞ്ചാര കേന്ദ്രമാണ്.


</doc>
<doc id="55774" url="https://ml.wikipedia.org/wiki?curid=55774" title="അഴൂർ ഗ്രാമപഞ്ചായത്ത്">
അഴൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് അഴൂർ .. ചിറയിൻകീഴ് ബ്ലോക്ക് പഞ്ചായത്തിന്റെ ഭാഗമാണിത്.
കൃഷ്ണൻ വാധ്യാരുടേയും, റ്റി.എ. ശിവദാസൻ, പെരുങ്ങുഴി തങ്കപ്പൻ കെ.സദാനന്ദൻ, ശാർങ്ധരൻ, റ്റി.വി.സുകുമാരൻ എന്നീ കമ്യൂണിസ്റ് നേതാക്കളുടെയും സംഘടിതമായ പ്രവർത്തനങ്ങൾ ജാതിഭ്രഷ്ടങ്ങൾക്കെതിരെ നടന്നു. കയർ മേഖലയിൽ തൊഴിൽ സമരങ്ങൾക്ക് കമ്യൂണിസ്റ് പ്രസ്ഥാനം നേതൃത്വം നൽകി. വാരിയം പറമ്പിൽ കയർ ഫാക്ടറിയാണ് അഴൂർ പഞ്ചായത്തിലെ ആദ്യ കയർ ഫാക്ടറി. അഴൂരിൽ ഒരു ലോവർ പ്രൈമറി സ്കൂളും പെരുങ്ങുഴിയിൽ മൂന്നാം ക്ളാസ്സുവരെ പഠിക്കാനുള്ള ഒരു സ്കൂളുമാണ് വിദ്യാഭ്യാസരംഗത്തെ ആദ്യത്തെ സ്കൂളുകൾ. ഈ പഞ്ചായത്തിലെ ജയ്ഹിന്ദ് വായനശാലയാണ് ആദ്യമായി റേഡിയോക്യോസ്ക് സ്ഥാപിച്ചത്. 

യാത്രയും ചരക്ക് ഗതാഗതവും പൂർണമായും കെട്ടുവള്ളങ്ങളെ ആശ്രയിച്ചാണ് നടന്നിരുന്നത്. റെയിൽവേയുടെ വരവ് യാത്രയും ചരക്കുഗതാഗതവും കൂടുതൽ സുഗമമാക്കി. ചരക്കുഗതാഗതകത്തിനുവേണ്ടി രണ്ടാമത് വില്ലു വണ്ടിയും, കാളവണ്ടിയും ഉപയോഗിച്ചിരുന്നു. 
തിരു-കൊച്ചി 1948-ൽ രൂപവത്കരിച്ച അഴൂർ ഗ്രാമോദ്ധാരണ കേന്ദ്രമാണ് അഴൂർ പഞ്ചായത്തായി രൂപാന്തരം പ്രാപിച്ചത്. ഈ ഗ്രാമോദ്ധാരണ കേന്ദ്രത്തിന്റെ പ്രസിഡന്റ് പി.ജി കുഞ്ഞൻ ആയിരുന്നു.1953-ൽ നടന്ന ആദ്യത്തെ പഞ്ചായത്ത് തെരഞ്ഞെടുപ്പിൽ വി.കൃഷ്ണൻ പ്രസിഡന്റായി. 

സമതല പ്രദേശം, നീർക്കെട്ടും ചതിപ്പുനിറഞ്ഞ പ്രദേശം എന്നിങ്ങനെ ഈ പഞ്ചായത്തിന്റെ ഭൂപ്രദേശത്തെ വേർതിരിക്കാം. ചരൽ നിറഞ്ഞതും ചെടിയുടെ ജൈവാംശം ഉള്ളതുമായ ചെമ്മണ്ണ് ചെമ്മണ്ണും, എക്കൽ നിറഞ്ഞ മണലും, മണലുമാണ് ഈ പഞ്ചായത്തിലെ മണ്ണിനങ്ങൾ. 
പ്രധാനമായും മഴയെ ആശ്രയിച്ചാണ് കൃഷികൾ നടത്തിയിരുന്നത്. കുളങ്ങളും, കിണറുകളുമാണ് പ്രധാന ഉപരിതല ജലസ്രോതസ്സുകൾ 
പെരുങ്ങുഴി ശ്രീ രാജരാജേശ്വരി ക്ഷേത്രം, അഴൂർ ഭഗവതി ക്ഷേത്രം, മാതാശ്ശേരിക്കോണം പെരുങ്ങുഴി മുസ്ളീം പള്ളികളും കോളച്ചിറ കാവിന്റെ മൂല മാടൻ ദേവി ക്ഷേത്രം തുടങ്ങിയവ ആരാധനാലയങ്ങൾ.



</doc>
<doc id="55779" url="https://ml.wikipedia.org/wiki?curid=55779" title="അഞ്ചുതെങ്ങ് ഗ്രാമപഞ്ചായത്ത്">
അഞ്ചുതെങ്ങ് ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് അഞ്ചുതെങ്ങ് .. ചിറയിൻകീഴ് ബ്ലോക്ക് പഞ്ചായത്തിന്റെ ഭാഗമാണിത്.

15-ആം നൂറ്റാണ്ടിന്റെ അന്ത്യത്തോടു കൂടിയാണ് പോർച്ചുഗീസുകാർ അഞ്ചുതെങ്ങിൽ കാലു കുത്തിയത്. 1498-ൽ കോഴിക്കോട് കാപ്പാട്ടിൽ കപ്പലിറങ്ങിയ പോർച്ചുഗീസുകാർ അഞ്ചുതെങ്ങിലും എത്തിച്ചേർന്നു. 1673-ൽ ഈസ്റിന്റ്യാ കമ്പനി ഇവിടെ പണ്ടകശാല തുറന്നു. 1684 കാലഘട്ടത്തിക് ആറ്റിങ്ങൽ റാണിയുടെ ഭരണത്തിൻ കീഴിലായിരുന്നു അഞ്ചുതെങ്ങ്. സൈനിക സാമഗ്രഹികൾ സംഭരിക്കുന്ന കേന്ദ്രം പോർച്ചുഗീസുകാർ അഞ്ചുതെങ്ങിൽ തുടങ്ങി. 1892-ൽ അഞ്ചുതെങ്ങ് കോട്ടയ്ക്കു നേരെ ഒരാക്രമണം നടത്തുകയും പരാജയപ്പെടുകയും ചെയ്തു. പശ്ചിമതീത്തു ബോംബെ കഴിഞ്ഞാൽ ബ്രിട്ടീഷുകാരുടെ ഏറ്റവും പ്രധാനപ്പെട്ട ആയുധ സങ്കേതമായിരുന്നു അഞ്ചുതെങ്ങ്.

അഞ്ചുശിഖരങ്ങളുളള ഒരു തെങ്ങുണ്ടായിരുന്നുവെന്നും ആ തെങ്ങിൽനിന്ന് ആവശ്യമുള്ള കായ്ഫലം കിട്ടിയിരുന്നുവെന്നും അങ്ങനെ അഞ്ചുതെങ്ങ് ആയി എന്നുമാണ് പറയപ്പെടുന്നത്.

1721 ഏപ്രിൽ 15 ന് നാട്ടുകാർ 140 പേരടങ്ങുന്ന ഇംഗ്ളീഷ് സംഘത്തെ ആക്രമക്കുകയും കോട്ടവളയുകയും ചെയ്തു. ഈ ഉപരോധം 6 മാസം നീണ്ടുനിന്നു. തലശ്ശേരിയിൽ നിന്ന് സേന വന്ന് മോചിപ്പിച്ചു. ബ്രിട്ടീഷ് ആധിപത്യത്തിന് എതിരായ ആദ്യത്തെ സംഘടിത മുന്നേറ്റമായിരുന്നു അത്. 
അഞ്ചുതെങ്ങിന്റെ മധ്യഭാഗത്ത് സ്ഥിതിചെയ്യുന്ന ശ്രീജ്ഞാനേശ്വരക്ഷേത്രം (പുത്തൻ നട) സ്വാമി മഠം, ഇവ രïിലും പ്രതിഷ്ഠ നടത്തിയത് ശ്രീനാരായണഗുരുവാണ്. ബോർഡ് ബോയ്സ് എൽ.പി.എസ്. കോന്നിയിലാണ് ആദ്യത്തെ സ്കൂൾ സ്ഥാപിതമായത്. ചെക്കും മൂട് കഥകളിയുടെ പ്രധാന സങ്കേതമായിരുന്നു. കുമാരനാശാനും, വക്കം ഖാദറും ഈ പഞ്ചായത്തിന്റെ സന്തതികളാണ്. പ്രസിദ്ധമായ ഗുസ്തി മത്സരം ഇവിടെ നടന്നിരുന്നു. അഞ്ചുതെങ്ങ് കായലിൽ വള്ളം കളി പതിവായിരുന്നു. 

1673-ൽ ഇംഗ്ളീഷ് ഈസ്റ് ഇന്ത്യാ കമ്പനി ആറ്റിങ്ങൽ റാണിയുടെ അനുവാദത്തോടെ അഞ്ചുതെങ്ങിൽ ഒരു പണ്ടകശാല തുറന്നു. 
1928 മുതൽ അഞ്ചുതെങ്ങിൽ യൂണിയൻ പഞ്ചായത്ത് നിലവിലുണ്ടായിരുന്നു. പഞ്ചായത്ത് റീ ഓർഗനൈസ് ചെയ്ത് 4 വാർഡാക്കി 1952-ൽ അഞ്ചുതെങ്ങിൽ ഒരു പഞ്ചായത്ത് വീണ്ടും ഉണ്ടാക്കി. ആദ്യകാല പ്രസിഡന്റ് ചന്ദ്രശേഖരൻ . 

കുന്നിൽ ചരിവു പ്രദേശവും, തീരസമതലങ്ങളും അടങ്ങുന്നതാണ് ഈ പഞ്ചായത്ത്. എക്കർ മണ്ണ് കലർന്ന മണൽ ആണ് ഇവിടത്തെ മണ്ണിനങ്ങൾ. ചുറ്റും കടലും, കായലുമാണ് . 
ശ്രീജ്ഞാനേശ്വര ക്ഷേത്രം, സ്വാമിമഠം പുന്നതുപള്ളി, അഞ്ചുതെങ്ങ് സെന്റ് പീറ്റേഴ്സ് ചർച്ച് ജോളി സ്പിരിറ്റ് ചർച്ച്. മാമ്പള്ളി നെടുങ്കïത്ത് ജുമാ മസ്ജിദ്, മുസ്ളീം ജമാ അത്ത് പള്ളി എന്നിവയാണ് ആരാധനാലയങ്ങൾ.



</doc>
<doc id="55781" url="https://ml.wikipedia.org/wiki?curid=55781" title="വക്കം ഗ്രാമപഞ്ചായത്ത്">
വക്കം ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് വക്കം ഗ്രാമപഞ്ചായത്ത്.. ചിറയിൻകീഴ് ബ്ലോക്ക് പഞ്ചായത്തിന്റെ ഭാഗമാണിത്.

കേരളത്തിലെ മുസ്ലിംകൾക്കിടയിലെ സാമൂഹികപരിഷ്കർത്താവും പത്രപ്രവർത്തകനും പ്രമുഖ പണ്ഡിതനുമായിരുന്നു വക്കം അബ്ദുൽ ഖാദർ മൗലവി, ഇന്ത്യൻ സ്വാതന്ത്ര്യസമരസേനാനികളിൽ പ്രമുഖനും തിരുക്കൊച്ചി നിയമസഭയിലെ അംഗവുമായിരുന്നു വക്കം മജീദ്, സ്വാതന്ത്ര്യ സമരചരിത്രത്തിൽ ജന്മനാടിനുവേണ്ടി ജീവത്യാഗം ചെയ്ത മതമൈത്രിയുടെ പ്രയോക്താവായ ഐ.എൻ.എ. നേതാവ് വക്കം ഖാദർ, നിരൂപകനും ഗ്രന്ഥകാരനും സ്വതന്ത്രചിന്തകനുമായിരുന്നു വക്കം അബ്ദുൽ ഖാദർ തുടങ്ങിയ അതുല്യ പ്രതിഭകൾക്ക് ജന്മം നൽകിയ നാടാണ് വക്കം. ഇന്ത്യൻസ്വാതന്ത്ര്യസമര ചരിത്രം, പത്രപ്രവർത്തനം, സാമൂഹിക-സാംസ്കാരിക-നവോത്ഥാന രംഗങ്ങൾ തുടങ്ങിയവയിലെല്ലാം വക്കം ഗ്രാമത്തിനു ശ്രദ്ധേയമായ പങ്ക് വഹിക്കൻ കഴിഞ്ഞു.

റൈട്ടർവിള സ്കൂൾ 1909-ൽ സ്ഥാപിച്ചു. പൊട്ടച്ചൻ വിളാകം മലയാളം മിഡിൽ സ്കൂൾ (ഇന്നത്തെ ഹൈസ്കൂൾ) പെൺപള്ളിക്കൂടവുമാണത്. കേരളത്തിൽ ആദ്യമായുണ്ടായ പ്രൊഫഷണൽ നാടകവേദിയെന്ന് വിശേഷിപ്പിക്കാവുന്ന 'വക്കം കലാകേന്ദ്രം' തുടങ്ങിയ ഓട്ടനവധി പ്രസ്ഥാനങ്ങൾ അക്കാലത്തുണ്ടായി. മുന്നൂറിൽപ്പരം വർഷംമുമ്പ് ചേപ്പേടുകളിൽ നാഗരലിപിയിൽ ശുദ്ധമായ വടിവിൽ പേര് എഴുതി കയ്യൊപ്പു വയ്ക്കാൻ കഴിയുന്ന ഈഴവ സ്ത്രീകൾ ഈ പ്രദേശത്തുണ്ടായിരുന്നു. ഈയ്യം ഉരിക്കി ഒഴുകുന്ന മേലാളന്മാരുടെ തേർവാഴ്ച നടക്കുന്ന സമയത്തായിരുന്നു ഈ ഉന്നത വിദ്യാഭ്യാസം നടന്നത്.STATE AWARD WINNER- SUNIL G VAKKOM AND NATIONAL AWARD WINNER -SAJEEV...

നിലയ്ക്കാമുക്കിൽ നിന്നും 3 കിലോമീറ്റർ നീളത്തിൽ നിർമ്മിച്ച കായിക്കരകടവ് റോഡിന്റെ നിർമ്മാണവും പൊതുജനസഹകരണത്തോടെയാണ് നടത്തിയത്. ജലഗതാഗതമായിരുന്നു ഇന്നാട്ടുകാർ ഉപയോഗിച്ചിരുന്നത്. 
1954-ലാണ് വക്കത്ത് ആദ്യത്തെ പഞ്ചായത്ത് നിലവിൽ വന്നത്. വക്കം ഭരതനായിരുന്നു പഞ്ചായത്തിന്റെ ആദ്യത്തെ പ്രസിഡന്റ്. 

സമുദ്ര നിരപ്പിൽനിന്നും ഉദ്ദേശം 7.5 മീ. ഉയരത്തിലാണ് ഈ പ്രദേശം. ഭൂപ്രകൃതിയനുസരിച്ച് പഞ്ചായത്തിനെ സമതലപ്രദേശം, ചരിവുപ്രദേശം ചതുപ്പപ്രദേശം എന്നിങ്ങനെ തരംതിരിക്കാം. ചെമ്മണ്ണും ചരലും പശിമരാശിമണ്ണും കലർന്ന ഒരു പ്രത്യേക തരംമണ്ണാണ് ഇവിടെയുള്ളത്. 
അഞ്ചുതെങ്ങ് കായലും, മുതലപ്പൊഴിയും, ജലാശയങ്ങളും, ചെറിയതോടും, കുത്തനെയുള്ള നീരൊഴുക്കും ആണ് ഈ പഞ്ചായത്തിലെ ജല സ്രോതസ്സുകൾ 
പുതിയകാവ് ആനന്ദവല്ലീശ്വരം ക്ഷേത്രം, ദേവേശ്വര ക്ഷേത്രം,DAIVAPPURA KSHETHRAM, കിഴക്കേ ജമാഅത്ത്, കായല് വാരം പള്ളി , പടിഞ്ഞാറെ ജുമാ അത്ത്, മനനാക്ക് പള്ളി , കണ്ണമംഗലം ക്ഷേത്രം , മുക്കാലുല്വെട്ടം ഭഗവതി ക്ഷേത്രം , വെളിവിളാകം ക്ഷേത്രം തുടങ്ങിയവയാണ് പഞ്ചായത്തിലെ പ്രധാന ആരാധനാലയങ്ങൾ.



</doc>
<doc id="55786" url="https://ml.wikipedia.org/wiki?curid=55786" title="നീറോ ബേണിങ് റോം">
നീറോ ബേണിങ് റോം

മൈക്രോസോഫ്റ്റ് വിൻഡോസിനും ലിനക്സിനും വേണ്ടി നീറോ എജി വികസിപ്പിച്ചെടുത്ത ഒരു ഒപ്റ്റിക്കൽ ഡിസ്ക് ഓതറിങ് പ്രോഗ്രാമാണ് നീറോ എന്ന പേരിലറിയപ്പെടുന്ന നീറോ ബേണിങ് റോം. ഇപ്പോളിത് പല സോഫ്റ്റ്‌വേർ സ്യൂട്ടുകളുടെയും ഭാഗമാണ്. നീറോ ബേണിങ് റോമിന്റെ പരിമിതമായ സൗകര്യങ്ങൾ ഉള്ള പതിപ്പാണ് നീറോ എക്സ്പ്രസ്സ്.

വളരെയേറെ ഒപ്റ്റിക്കൽ ഡിസ്ക് ഇമേജുകളെ നീറോ പിന്തുണയ്ക്കുന്നു.
ധാരാളം സോഫ്റ്റ്വെയറുകൾ ഇതില് ഉൾപ്പെടുത്തിയിട്ടുണ്ട്. ഏറ്റവും പുതിയ പതിപ്പിൽ പുതിയ യൂട്ടിലിറ്റികൾ ഉഉൾപ്പെടുത്തിയിട്ടുണ്ട്.
നീറോ 9 എഡിഷനിൽ ഉൾപ്പെട്ടിട്ടുള്ള സോഫ്റ്റ്വെയറുകളാണ് താഴെ



</doc>
<doc id="55788" url="https://ml.wikipedia.org/wiki?curid=55788" title="ചിറയിൻകീഴ് ഗ്രാമപഞ്ചായത്ത്">
ചിറയിൻകീഴ് ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് ചിറയിൻകീഴ് .. ചിറയിൻകീഴ് ബ്ലോക്ക് പഞ്ചായത്തിന്റെ ഭാഗമാണിത്.
അ.ഉ. 9-ാം നൂറ്റാണ്ടിൽ മഹോദയപുരം ആസ്ഥാനമാക്കി ചേരമാൻ പെരുമാൾ നയനാർ ഇവിടം ഭരിച്ചിരുന്നു. മാർത്താണ്ഡവർമ്മ കായംകുളം ആക്രമിക്കാൻ പോയപ്പോൾ വിശ്രമിച്ചിരുന്ന സ്ഥലം ഈ പ്രദേശമായിരുന്നു. തിരുവിതാംകൂർ രാജവംശത്തിന്റെ ഭരണത്തിൽ തുടർന്ന് ഈ പഞ്ചായത്ത് നിലനിന്നിരുന്നു. (ആയില്യം തിരുനാൾ മഹാരാജാവ്). 

സീതാപഹരണ സമയത്ത് രാവണനെ പിന്തുടർന്ന ജടായുവിന്റെ ചിറകിൻ കീഴിലായിരുന്ന പ്രദേശമെന്നായിരുന്നുചിറയിൻകീഴ് എന്ന് ഐതിഹ്യം. ചിറകളാൽ ചുറ്റപ്പെട്ട സ്ഥലമാണ് ചിറയിൻകീഴ് എന്നാണ് ഭൂമിശാസ്ത്രപരമായ അനുമാനം. 
ദേശീയപ്രക്ഷോഭങ്ങളുടെ ഭാഗമായി വിദ്യാർത്ഥികൾ ബ്രിട്ടീഷ് ആസ്ഥാനമായ അഞ്ചുതെങ്ങിലേക്ക് ഒരു മാർച്ച് നടത്തുകയുണ്ടായി. റ്റി.കെ. വാസുദേവൻ, കുഞ്ചുവീട്ടിൽ രാഘവൻ, കെ.പി. കൊച്ചുകൃഷ്ണൻ, തുïിൽ പാച്ചുപിള്ള, കെ.പി. നീലകണ്ഠപിള്ള തുടങ്ങിയവർ സ്വാതന്ത്യ്രസമരസേനാനികളായിരുന്നു. രണ്ടാംലോകമഹായുദ്ധത്തിനെതിരെ 1939-ൽ ചിറയിൻകീഴിൽ നിന്നും ആറ്റിങ്ങലിലേക്ക് പോയ ജാഥയ്ക്കെതിരെ പോലീസ് മർദനവും വെടിവയ്പ്പും നടത്തി. മർദനത്തിൻഫലമായി സ്വാതന്ത്ര്യസമര സേനാനി എൻ.എസ്. പിള്ള മരണമടഞ്ഞു. 
1866-ൽ സ്ഥാപിച്ച പെൺപള്ളിക്കൂടം ഇന്ന് ഏ.ജ. സ്കൂളായി പ്രവർത്തിക്കുന്നു. 1946-ൽ സ്ഥാപിച്ച ട.ട.ഢ.ഒ.ട. ഈ പ്രദേശത്തിന്റെ വിദ്യാഭ്യാസപുരോഗതിയിൽ ഗണ്യമായ മാറ്റം വരുത്തി. ഇ.ജ. യുടെ അമേരിക്കൻ മോഡൽ ഭരണം അവസാനിപ്പിക്കാനും കർഷക-കയർ മേഖലകളിലെ തൊഴിലാളികളെ സംഘടിപ്പിക്കൽ, തൊഴിലാളികളുടെ സാമൂഹ്യസംരക്ഷക്കുവേണ്ടിയും കമ്യൂണിസ്റു പാർട്ടി പ്രവർത്തിച്ചിരുന്നു. 
തിരുവനന്തപുരം മുതൽ കായംകുളം വരെയുള്ള പ്രദേശങ്ങളെ ബന്ധിപ്പിക്കുന്ന ഠ.ട. കനാൽ മാർഗ്ഗം ജലഗതാഗതയോഗ്യമായിരുനനു. ഈ കാലയളവിൽ ചിറയിൻകീഴ് പ്രധാനമായ വാണിജ്യകേന്ദ്രമായിരുന്നു. രാജഭരണകാലത്ത് കൊല്ലം, കായംകുളം, കൊച്ചി എന്നിവടങ്ങളിലേക്ക് തിരുവനന്തപുരത്തുനിന്നും പോകാവുന്ന രാജപാത ഉണ്ടായി. ചിറയിൻകീഴ് റെയിൽവേ ലൈനും, റെയിൽവേസ്റേഷനും ഉണ്ട്. കടയ്ക്കാവൂർ-ചിറയിൻകീഴ്-ആറ്റിങ്ങൽ റോഡ് പ്രധാന ഗതാഗത മാർഗ്ഗമാണ്. 
1953-ൽ നിലവിൽ വന്ന ചിറയിൻകീഴ് പഞ്ചായത്തിന്റെ പ്രഥമ പ്രസിഡന്റ് എം. പപി. കൃഷ്ണപിള്ളയായിരുന്നു. 

കുന്നിൻപ്രദേശം, താഴ്വര, സമതലം, തീരസമതലം, കുന്നിൻ ചരിവ്, ചതുപ്പ് (നീർക്കെട്ടു പ്രദേശം) എന്നിങ്ങനെയാണ ഭൂപ്രകൃതി. ചരൽ മണ്ണ് കലർന്ന ചെമ്മണ്ണ്, മണ്ണു കലർന്ന ചെമ്മണ്ണ്, മണലു കലർന്ന പശമണ്ണ്, മണലാംശം കൂടിയ കളിമണ്ണ്, പൂഴിമണ്ണഅ, ജൈവാംശമുള്ള കളിമണ്ണ്, നീർവാർച കുറവുള്ള കളിമണ്ണ് എന്നിങ്ങനെയാണ് മൺതരങ്ങൾ. 

കഠിനകുളം, അഞ്ചുതെങ്ങ് കായലുകൾ, ഠ.ട. കനാലിന്റെ ഭാഗങ്ങൾ, വാമനപുരം ആറിന്റെ ഭാഗം, ശാർക്കര ആറിന്റെ ഭാഗം, തുറയ്ക്കൽ തോടിന്റെ ഭാഗം, നാറാങ്ങൾ തോട്, പഴഞ്ചിറകുളം, ചെറുകുളങ്ങൾ എന്നിവയാണ് ജലസ്രോതസ്സുകൾ. 
ശാർക്കര ദേവീക്ഷേത്രം, കാട്ടാമുറയ്ക്കൽ മുസ്ളീംപള്ളി, കോളേശ്വരം ശിവക്ഷേത്രം, ശ്രീകൃഷ്ണക്ഷേത്രം, കടകം സെന്റ് ജെയിംസ് ദേവാലയം, ആൾസെയ്ന്റസ് ചർച്ച്, പെരുമാതുറ വലിയപള്ളി,അരയനുരുത്തി മിയാപ്പള്ളി പണ്ഡകശാല തുടങ്ങിയവ ആരാധനാലയങ്ങളാണ്.



</doc>
<doc id="55789" url="https://ml.wikipedia.org/wiki?curid=55789" title="സർവർ സാഹിബ്">
സർവർ സാഹിബ്

കേരളത്തിലെ പ്രമുഖനായ ഉർദു കവി.
1916 ൽ തൃശൂർ ജില്ലയിലെ കാട്ടൂരിൽ വെളിമ്പറമ്പിൽ അഹമ്മുവിന്റെയും വലിയകത്ത് ഫാത്തിമയുടേയും രണ്ടാമത്തെ മകനായി ജനിച്ചു.
"സർവർ" എന്നത് തൂലികാനമമാണ്, പൂർണനാമം സെയ്ദ് മുഹമ്മദ് എന്നായിരുന്നു. മദ്രാസ് യൂണിവേഴ്സിറ്റിയുടെ അദീബെ ഫാസിൽ പ്രിലിമിനറി 1942-ൽ വിജയിച്ച് ഉർദു ബിരുദം നേടി. ബിരുദം നേടിയ ഉടൻ തന്നെ തലശ്ശേരി ബ്രണ്ണൻ കോളേജിൽ താൽകാലികമായി നിയമിതനായി. അതിനു ശേഷം തലശ്ശേരി സെൻറ് ജോസഫ് ഹൈസ്കൂളിൽ രണ്ടുവർഷം അദ്ധ്യാപകനായി. 1944 മുതൽ 1971ൽ വിരമിക്കുന്നത് വരെ മലപ്പുറം ഗവണ്മെൻറ് ഹൈസ്കൂളിൽ ഉർദു അദ്ധ്യാപകനായിരുന്നു.1940 ൽ ബാംഗ്ലൂരിലെ കൻറോണ്മെൻറ് മുഹമ്മദലി ഹാളിൽ ആദ്യത്തെ കവിത അവതരിപ്പിച്ചപ്പോയാണ് 'ഉസ്താദ്' എന്നർത്ഥം വരുന്ന "സർവർ" എന്ന തൂലികാനാമം അദ്ദേഹം സ്വീകരിച്ചത്.

ആദ്യത്തെ സാഹിത്യ സൃഷ്ടി "ഗുൻച" എന്ന വാരികയിൽ കുട്ടികൾക്ക് വേണ്ടി എഴുതിയ നാടോടി കഥയാണ്. ജവഹർ സാഹിബ് ബാംഗ്ലൂരിയെ കുറിച്ച് എഴുതിയ വിലാപ കാവ്യമാണ് ആദ്യമെഴുതിയ കവിത. ആദ്യത്തെ കവിതാ സമാഹാരമായ അർമഗാനെ കേരള 1970-ൽ പ്രസിദ്ധീകരിച്ചു. 49 കവിതകൾ ഉൾപ്പെടുത്തി 1988-ൽ നവായെ സർവർ പുറത്തിറക്കി.

വൈക്കം മുഹമ്മദ് ബഷീർ( "പ്രേമ ലേഖനം"), വെട്ടൂർ രാമൻ നായർ,എം.ടി.വാസുദേവൻ നായർ,പൊൻകുന്നം വർക്കി, പോഞ്ഞിക്കര റാഫി എന്നിവരുടെ കഥകൾ ഉർദുവിലേക്ക് പരിഭാഷപ്പെടുത്തി പ്രസിദ്ധീകരിച്ചിട്ടുണ്ട്.

ജീവിതത്തിന്റെ അവസാന കാലങ്ങളിൽ ഏകാന്ത ജീവിത നയിച്ച സർവറെ 1994 സെപ്റ്റംബർ ആറിനാണ് മലപ്പുറം മുണ്ടുപറമ്പിലെ വീട്ടിൽ മരിച്ച നിലയിൽ കണ്ടെത്തിയത്. അതിന് മൂന്ന് ദിവസം മുൻപെങ്കിലും അദ്ദേഹം മരിച്ചിരുന്നുവെന്നാണ് കരുതുന്നത്.



</doc>
<doc id="55790" url="https://ml.wikipedia.org/wiki?curid=55790" title="ഫൈനൽ കട്ട് പ്രോ">
ഫൈനൽ കട്ട് പ്രോ

ഇന്ന് നിലവിലുള്ള അതിനൂതന വീഡിയോ ഫോർമാറ്റുകൾ എല്ലാം തന്നെ എഡിറ്റ് ചെയ്യാൻ ഉദ്ദേശിച്ചുള്ള ഒരു നോൺ ലീനിയർ എഡിറ്റിങ്ങ് സോഫ്റ്റ്‌വെയറാണ് ആപ്പിൾ പുറത്തിറക്കിയ ഫൈനൽ കട്ട് പ്രോ. മിനി ഡി.വി. മുതൽ ഹൈ ഡെഫനിഷൻ ഫോർമാറ്റുകൾ വരെ ഫൈനൽ കട്ട് പ്രോയിൽ എഡിറ്റ് ചെയ്യാവുന്നതാണ്.

ഫൈനൽ കട്ട് പ്രോയുടെ ചെലവ് കുറഞ്ഞ പതിപ്പാണ് ഫൈനൽ കട്ട് എക്സ്പ്രസ്. ഇതിന്റെ ഇൻറർഫേസ് ഫൈനൽ കട്ട് പ്രോയുടെ തന്നെയാണ്.


</doc>
<doc id="55793" url="https://ml.wikipedia.org/wiki?curid=55793" title="കീഴുവിലം ഗ്രാമപഞ്ചായത്ത്">
കീഴുവിലം ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് കീഴുവിലം .. തിരുവനന്തപുരംജില്ലയിലെ ചിറയിൻകീഴ് താലൂക്കിൽ ചിറയിൻകീഴ് ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് 14.47 ച : കി.മീ വിസ്തൃതിയുള്ള കിഴുവിലം ഗ്രാമപഞ്ചായത്ത്. 1951 സെപ്തംബർ 20-നാണ് ഈ ഗ്രാമപഞ്ചായത്ത് രൂപീകൃതമായത്. കിഴുവിലം, കുന്തള്ളൂർ, ആറ്റിങ്ങൽ വില്ലേജുകൾ ഈ ഗ്രാമപഞ്ചായത്തിന്റെ പരിധിയിൽ വരുന്നു. 
മാർത്താണ്ഡവർമ രാജാവ് തന്റെ പോരാട്ടത്തിനിടയിൽ ഇവിടെ കവണശ്ശേരിയിൽ ഒളിവിൽ പാർത്തതായി പറയപ്പെടുന്നു. 
ഇവിടത്തെ ജനങ്ങൾ മുമ്പ് നയനാൻ എന്ന മൂർത്തിയെ ആരാധിച്ചിരുന്നതിനാലാണ് ഈ പ്രദേശത്തിന് നൈനാംകോണം എന്ന പേര് ലഭിച്ചത്

ദേശീയ പ്രസ്ഥാനത്തോടനുബന്ധിച്ച് അയിത്താചാരണത്തിനെതിരെ റ്റി.കെ. വാസുദേവൻ, .വി. കൃഷ്ണൻ എന്നിവർ പോരാടിയിരുന്നു. 
കുന്തള്ളൂരിലെ ദേശീയ ഗ്രന്ഥശാല, മുടപുരം എം.പി.എ.സി. പുളിമൂട്ടിലെ കൈരളി വായനശാല എന്നിവ സാംസ്കാരികരംഗത്ത് സ്ഥാപനങ്ങൾ കമ്യൂണിസ്റ് പ്രസ്ഥാനം, ഭൂപരിഷ്കരണത്തിനു സി.പി.യുടെ ദുർഭരണത്തിനെതിരെയും ന്യായമായ വേതനത്തിനുവേണ്ടി പ്രവർത്തിച്ചിരുന്നു.

പഞ്ചായത്തിലെ പൊതുമാർക്കറ്റ്-പഞ്ചായത്തിലെ നൈനാംകോണം, കാട്ടുംമ്പുറം ചന്തകൾ, പ്രസിദ്ധമായ മാമം കാള ചന്ത എന്നിവ ഇവിടെ നിലനിന്നിരുന്നു. ചിറയിൻകീഴ്-ആറ്റിങ്ങൽ റോഡ്, ചിറയിൻകീഴ്-കോരാണി റോഡ് എൻ.എച്ച്. 47 എന്നിവ പ്രധാന റോഡുകളാണ്. തിരുവനന്തപുരത്തേക്ക് തീവണ്ടിപ്പാത ഇതുവഴി കടന്നു പോകുന്നുണ്ട്. കുന്തള്ളൂർ ഹൈസ്ക്കുളിലേക്കുള്ള ഇടറോഡാണ് ആദ്യമായി മെറ്റൽടാറിംഗ് നടത്തിയ റോഡ്. 1890-ൽ ശങ്കരനാരായണപുരം പാലം നിർമ്മിച്ചത് ഇവിടത്തെ വാണിജ്യ ഗതാഗതത്തിൽ സാരമായ മാറ്റങ്ങൾ വരുത്തിയിരുന്നു.

1952- ൽ തെരഞ്ഞെടുക്കപ്പെട്ട ഭരണസമിതിയുടെ ആദ്യ പ്രസിഡന്റ് യശശ്ശരീരനാട് ഗോപാലൻ ശാസ്ത്രികളായിരുന്നു.

ഭൂപ്രകൃതിയനുസരിച്ച് ഉയർന്ന പ്രദേശങ്ങൾ, ചരിവ് പ്രദേശങ്ങൾ, താഴ്വരകൾ, സമതലങ്ങൾ എന്നിങ്ങനെ തരം തിരിച്ചിട്ടുണ്ട്. ചരൽ മണ്ണ്, ചെമ്മണ്ണ്, ചെങ്കല്ല്, ചെളിമണ്ണ് എന്നിവയാണ് പ്രധാന മൺതരങ്ങൾ.

മാമംആറ്, അതിന്റെ കൈവഴികൾ, നീരുറവകൾ, ഭൂഗർഭജലം എന്നിവ ജലസ്രോതസ്സാണ്. മഴ പ്രധാന ജലസ്രോതസ്സാണ്.

ശാർക്കര ദേവീക്ഷേത്രം, മുടപുരം ശിവകൃഷ്ണപുരം ക്ഷേത്രം കുന്നത്ത് മഹാദേവൻ ക്ഷേത്രം, മുടപുരം തെങ്ങുംവിള ഭഗവതി ക്ഷേത്രം തെന്നൂർകോണം ഭഗവതി ക്ഷേത്രം. കാട്ടുമുറാക്കൽ ജുമാമസ്ജിദ് എന്നിവ ആരാധനാലയങ്ങളാണ്.




</doc>
<doc id="55795" url="https://ml.wikipedia.org/wiki?curid=55795" title="മുദാക്കൽ ഗ്രാമപഞ്ചായത്ത്">
മുദാക്കൽ ഗ്രാമപഞ്ചായത്ത്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് മുദാക്കൽ .. ചിറയിൻകീഴ് ബ്ലോക്ക് പഞ്ചായത്തിന്റെ ഭാഗമാണിത്.
ശ്രീപത്മനാഭദാസർ കൈവശം വച്ചിരുന്ന ഈ പ്രദേശത്ത് ശ്രീപാദം, ശ്രീഭണ്ഡാരം ദേവസ്വം, ബ്രഹ്മസ്വം വക ഭൂമികളാണുണ്ടായിരുന്നത്. ബ്രിട്ടീഷുകാരുടെ പിടിയിൽ നിന്നും രക്ഷപ്പെടാൻ വേലിത്തമ്പി ദളവ കിളിമാനൂരിലേക്കും മണ്ണടിയിലേക്കും യാത്ര നടത്തിയത് ഇവിടത്തെ രാജപാതയിലൂടെയാണ്. മാർത്താണ്ഡവർമയുടെ അധീനതയിൽ പിന്നീട് ഈ പ്രദേശം എത്തിപ്പെട്ടു.

കുരുമുളക്, ചുക്ക് തുടങ്ങിയവ ഇവിടെ നിന്നും വ്യാപാരം ചെയ്തിരുന്നു. കൂടാതെ കല്ലറ, വെഞ്ഞാറമൂട്, വേങ്ങോട് ചന്തകളിൽ ഇവിടെ നിന്നും കാർഷികോൽപ്പന്നങ്ങൾ കൊണ്ടുപോയി വിറ്റിരുന്നു. വേലുത്തമ്പി ദളവ നിർമിച്ച ഒരു രാജപാത ഇവിടെ നിലനിൽക്കുന്നത്. അതിന്റെ ഒർമയായി ആനൂപാറയിലെ വഴിയമ്പലം (കുട്ടണാച്ചി) ഇപ്പൊഴും ചരിത്ര സ്മാരകമായി നിലനിൽക്കുന്നു. ആറ്റിങ്ങൽ-വെഞ്ഞാറമൂട് റോഡ്, ആറ്റിങ്ങൽ ആയിലം റോഡ്, ഊരുപൊയ്ക അവനവഞ്ചേരി റോഡ്, പൂവണിത്തിൻ മൂട്ടിൽ റോഡ്, വാളക്കാട് നിന്ന് ഊരുപൊയ്കവഴി കോരാണി ചെമ്പകമംഗലം റോഡ് എന്നിവയാണ് പ്രധാന റോഡുകൾ.

ചിറയിൻകീഴ് താലൂക്കിലെ മുദാക്കൽ, ഇളമ്പ, ഇടക്കോട്, എന്നീവി വില്ലേജുകളും അവനവഞ്ചേരി വില്ലേജിന്റെ കുറേ ഭാഗങ്ങളും ചേർത്ത് 15/08/1953-ൽ രൂപംകൊണ്ട മുദാക്കൽ പഞ്ചായത്തിന്റെ പ്രഥമ പ്രസിഡന്റ് കൃഷ്ണരരു ആയിരുന്നു. 


ഭൂപ്രകൃതിയനുസരിച്ച് കുന്നിൻ പ്രദേശം, ചരിവുപ്രദേശം, താഴ്വരകൾ, സമതലം, ചതുപ്പുപ്രദേശം എന്നിങ്ങനെ തരം തിരിച്ചിരിക്കുന്നു. ചെമ്മണ്ണ്, വെട്ടുകൾ മണ്ണ്, ചരൽ മണ്ണ്, പശിമരാശി മണ്ണ്, മണലും ചരലും ചേർന്ന മണ്ണ്, കരിമണ്ണ്, പാറമണ്ണ് എന്നിവയാണ് മണ്ണിനങ്ങൾ. വാമനപുരം നദിയും, മാമംആറും, ചെറുതും വലുതുമായ നിരവധി തോടുകളും ആണ് ജലസ്രോതസ്സുകൾ. 

ബ്രാഹ്മണകുടുംബത്തിന്റെ വക പള്ളിയറ ക്ഷേത്രം, വാസുദേവപുരം ക്ഷേത്രം, അമുന്തിരത്ത് ദേവീക്ഷേത്രം, ചെമ്പൂര് ആയിരവല്ലി ക്ഷേത്രം ,ആയിലം ശിവക്ഷേത്രം, ഇളമ്പ ശിവക്ഷേത്രം, ചിത്തൻ കുളങ്ങര ശാസ്താക്ഷേത്രം, ശ്രീ ഭൂതനാഥൻ കാവ് ക്ഷേത്രം,കോരാണി വാറുവിളാകം ദേവി ക്ഷേത്രം, കട്ടയിൽക്കോണം ഭഗവതി ക്ഷേത്രം,പൂവത്തറ തെക്കത് ദേവീ ക്ഷത്രം, കുഴിവിളാകത്ത് നാഗരുകാവ് ദേവീ ക്ഷേത്രം, ചെറുകയിൽ ഭഗവതി ക്ഷേത്രം, വാളക്കാട്, ആയിലം, ഊരുപൊയ്ക, ചെമ്പൂര് മുസ്ളീം പള്ളികൾ പരുത്തൂർ ക്രിസ്ത്യൻ പള്ളി എന്നിവ ആരാധനാലയങ്ങളാണ്.



</doc>
<doc id="55800" url="https://ml.wikipedia.org/wiki?curid=55800" title="നീറോ എജി">
നീറോ എജി

ജർമ്മനിയിലെ കാൾസ്ബാഡ് ആസ്ഥാനമായുള്ള ഒരു സോഫ്റ്റ്‌വേർ കമ്പനിയാണ് നീറോ എജി. നീറോ എന്ന പേരിലറിയപ്പെടുന്ന നീറോ ബേണിങ് റോം എന്ന ഒപ്റ്റിക്കൽ ഡിസ്ക് ഓതറിങ് പ്രോഗ്രാമാണ് ഈ കമ്പനിയുടെ പ്രശസ്തമായ ഉത്പന്നം.
1995-ൽ റിച്ചാർഡ് ലെസ്സർ എന്നയാളാണ് കമ്പനി സ്ഥാപിച്ചത്.2005 ജനുവരി വരെ ആഹെഡ് സോഫ്റ്റ്‌വേർ എന്നായിരുന്നു കമ്പനിയുടെ ആദ്യ നാമം. എന്നാൽ നീറോ ബേണിങ് റോം എന്ന ഇവരുടെ അപാരമായ പ്രശസ്തി മൂലം നീറോ എജി എന്ന് പുനർനാമകരണം ചെയ്തു.



</doc>
<doc id="55805" url="https://ml.wikipedia.org/wiki?curid=55805" title="സാം ഹ്യൂസ്റ്റൺ">
സാം ഹ്യൂസ്റ്റൺ

പത്തൊൻപതാം നൂറ്റാണ്ടിലെ അമേരിക്കൻ രാഷ്ട്രതന്ത്രജ്ഞനും ജനനേതാവും സേനാനായകനുമായിരുന്നു സാമുവേൽ ഹ്യൂസ്റ്റൺ എന്ന സാം ഹ്യൂസ്റ്റൺ (മാർച്ച് 2, 1793 ജൂലൈ 26, 1863). ഇന്നത്തെ റോക്ക്ബ്രിഡ്ജ് കൗണ്ടിയിൽ ലെക്സിംഗ്ടണു വടക്ക് സ്ഥിതി ചെയ്യുന്ന റ്റിംബർ റിഡ്ജ് എന്ന സ്ഥലത്തു ജനിച്ച ഹ്യൂസ്റ്റൺ പിന്നീട് ടെക്സസിന്റെ ചരിത്രത്തിലെ ശ്രദ്ധേയനായ വ്യക്തിയായിത്തീർന്നു. രണ്ടുവട്ടം റിപ്പബ്ലിക്ക് ഓഫ് ടെക്സസിന്റെ പ്രസിഡന്റും, പിന്നീട് ടെക്സസ് അമേരിക്കൻ ഐക്യനാടുകളുമായി ചേർന്നശേഷം ടെക്സസിനെ പ്രതിനിധീകരിച്ച് സെനറ്ററും ഏറ്റവും ഒടുവിലായി ടെക്സസ് ഗവർണ്ണറുമായി അദ്ദേഹം സേവനമനുഷ്ഠിച്ചിട്ടുണ്ട്. ഹ്യൂസ്റ്റൺ അടിമകളുടെ ഉടമയും അടിമത്തം ഇല്ലാതാക്കുന്നതിന്‌ എതിരുമായിരുന്നു. എങ്കിലും ടെക്സസ് അമേരിക്കൻ യൂണിയനിൽനിന്ന് വേർപിരിഞ്ഞപ്പോൾ ദൃഢമായ യൂണിയനിസ്റ്റ് വിശ്വാസത്തിൽ അടിയുറച്ചുനിന്ന അദ്ദേഹം കോൺഫെഡറസിയോട് ചേരാൻ വിസമ്മതിച്ചു. ഇതുമൂലം അദ്ദേഹത്തിനു ടെക്സസ് ഗവർണ്ണർസ്ഥാനം നഷ്ടമായി. രക്തച്ചൊരിച്ചിൽ ഒഴിവാക്കാൻ അദ്ദേഹം വിപ്ലവം അടിച്ചമർത്താൻ പട്ടാളത്തെ അയയ്ക്കാൻ വിസമ്മതിച്ചു. അതിനുപകരം അദ്ദേഹം ടെക്സസിലെ ഹണ്ട്സ്‌വില്ലിലേയ്ക്കു പിൻവാങ്ങുകയും അമേരിക്കൻ അഭ്യന്തരയുദ്ധം അവസാനിക്കുന്നതിനുമുമ്പ് അവിടെവച്ച് മരിക്കുകയും ചെയ്തു.


</doc>
<doc id="55808" url="https://ml.wikipedia.org/wiki?curid=55808" title="റിപ്പബ്ലിക്ക് ഓഫ് ടെക്സസ്">
റിപ്പബ്ലിക്ക് ഓഫ് ടെക്സസ്

1836 മുതൽ 1846 വരെ അമേരിക്കൻ ഐക്യനാടുകൾക്കും മെക്സിക്കോയ്ക്കും മദ്ധ്യേ നിലനിന്നിരുന്ന ഒരു സ്വതന്ത്ര രാജ്യമായിരുന്നു റിപ്പബ്ലിക്ക് ഓഫ് ടെക്സസ്. ടെക്സസ് വിപ്ലവത്തിലൂടെ മെക്സിക്കോയിൽനിന്ന് സ്വാതന്ത്ര്യം സിദ്ധിച്ച റിപ്പബ്ലിക്ക് വെലാസ്കോ ഉടമ്പടികൾ പ്രകാരം ഇന്നത്തെ ടെക്സസ് പ്രദേശം മുഴുവനും കൂടാതെ ഇന്നത്തെ ന്യൂ മെക്സിക്കോ, ഒക്‌ലഹോമ, കൻസസ്, കൊളറാഡോ, വ്യോമിങ് എന്നീ സംസ്ഥാനങ്ങളിൽ ഇന്ന് ഉൾപ്പെടുന്ന പ്രദേശങ്ങളിൽ ചിലതും ചേർന്നതായിരുന്നു. അമേരിക്കൻ ഐക്യനാടുകളുമായുള്ള രാജ്യത്തിന്റെ കിഴ്ക്കേ അതിർത്തി അമേരിക്കൻ ഐക്യനാടുകളും സ്പെയിനും തമ്മിൽ 1819ൽ ഉണ്ടാക്കിയ ആഡംസ്-ഓനിസ് ഉടമ്പടി പ്രകാരം നിശ്ചയിക്കപ്പെട്ടിരുന്നു. മെക്സിക്കോയുമായുള്ള തെക്കും പടിഞ്ഞാറേ അതിർത്തിയും റിപ്പബ്ലിക്ക് നിലനിന്ന കാലത്തോളം തർക്കവിഷയമായി നിലകൊണ്ടു. ടെക്സസ് റയോ ഗ്രാൻഡേ അതിർത്തിയായി അവകാശപ്പെട്ടപ്പോൾ മെക്സിക്കോ ന്യൂവെസെസ് നദി അതിർത്തിയായി അവകാശപ്പെട്ടു. ഈ തർക്കം പിന്നീട് ടെക്സസ് ഏറ്റെടുക്കലിനുശേഷം നടന്ന മെക്സിക്കൻ-അമേരിക്കൻ യുദ്ധത്തിനു കാരണമായിത്തീർന്നു.


</doc>
<doc id="55811" url="https://ml.wikipedia.org/wiki?curid=55811" title="ചേപ്പാട്">
ചേപ്പാട്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് ചേപ്പാട്.ദേശീയപാത 544-ഉം, തീരദേശ റയിൽവെയും ഈ ഗ്രാമത്തിലൂടെ കടന്നു പോകുന്നു.

കായംകുളത്ത് നിന്ന് വടക്കോട്ട് 8 കി.മീയും ഹരിപ്പാട് നിന്നും തെക്കോട്ട് 5 കി.മീയും യാത്ര ചെയ്താൽ ഈ ഗ്രാമത്തിൽ എത്തിച്ചേരാം.


ദേശീയപാത 544-ഉം, തീരദേശ റയിൽവെയും ഈ ഗ്രാമത്തിലൂടെ കടന്നു പോകുന്നു. ദിവസേന മൂന്ന് ട്രെയിനുകൾ എറണാകുളം ഭാഗത്തേക്കും കായംകുളം ഭാഗത്തേക്കും സർവീസ് നടത്തുന്നു. കായംകുളം-അമ്പലപ്പുഴ പാതയിൽ ഇരട്ടിപ്പിക്കൽ നടന്നു കൊണ്ടിരിക്കുകയാണ്. ഹരിപ്പാട് വരെ ഇരട്ടിപ്പിക്കൽ നടപടി പൂർത്തിയായി. കെ.എസ്.ആർ.ടി.സി. മാത്രമാണ് ഇവിടെ ബസ് സർവ്വീസ് നടത്തുന്നത്.



</doc>
<doc id="55814" url="https://ml.wikipedia.org/wiki?curid=55814" title="ഹൈ ഡെഫനിഷൻ ഡിവിഡി">
ഹൈ ഡെഫനിഷൻ ഡിവിഡി

ഹൈ ഡെഫനിഷൻ വീഡിയോയും ഡാറ്റയും സംഭരിക്കാനുള്ള ഒരു ഹൈ ഡെൻസിറ്റി ഒപ്റ്റിക്കൽ ഡിസ്ക് ഫോർമാറ്റാണ് എച്ച്ഡി ഡിവിഡി. ഡി.വി.ഡി. കൾക്ക് നൽകുന്ന പരമാവധി ഡേറ്റാ സ്റ്റോറേജ് കപ്പാസിറ്റി 17 ജി.ബി വരെയാണങ്കിൽ ഹൈ ഡെഫനിഷൻ ഡിവിഡിയുടേത് സിംഗിൾ ലേയർ ഡിസ്കിന് 15 ജി.ബി യും ഡബിൾ ലെയർ ഡിസ്കിന് 30 ജി.ബി യും കപ്പാസിറ്റിയുണ്ട്


</doc>
<doc id="55818" url="https://ml.wikipedia.org/wiki?curid=55818" title="ഡി.എൻ.എ. കംപ്യൂട്ടിങ്ങ്">
ഡി.എൻ.എ. കംപ്യൂട്ടിങ്ങ്

സിലിക്കൺ അടിസ്ഥാനമാക്കിയുള്ള പരമ്പരാഗത കമ്പ്യൂട്ടർ പ്രയുക്തശാസ്ത്രത്തിൽ നിന്നും വിഭിന്നമായി ഡി.എൻ.എ., ജൈവരസതന്ത്രം,തന്മാത്ര ജെവശാസ്ത്രം എന്നിവ ഉപയോഗിച്ചുള്ള കമ്പ്യൂടിങിനേയാണ് ഡി എൻ എ കമ്പ്യൂടിങ് എന്ന് പറയുന്നത്. ഡി എൻ എ കം‌പ്യൂടിങിനെ തന്മാത്ര കംപ്യൂടിങ് എന്നും പറയുന്നു. ഈ ശാഖ അതിവേഗം വികസിച്ചുകൊണ്ടിരിക്കുന്ന ഒന്നാണ്. ഈ മേഖലയിലുള്ള വികസനവും ഗവേഷണവും സിദ്ധാന്തങ്ങൾ, പരീക്ഷണങ്ങൾ, പ്രയോഗങ്ങൾ എന്നിവയിലൂടെ പുരോഗമിച്ചുകൊണ്ടിരിക്കുന്നു.
1994-ൽ ദക്ഷിണ കാലിഫോർണിയ യൂണിവേഴ്സിറ്റിയിലെ കമ്പ്യൂട്ടർ ശാസ്ത്രജ്ഞനായ ലിയോനാർഡ് അഡിൾമാനാണ് ഡി.എൻ.എ. കംപ്യൂട്ടിംഗ് എന്ന ആശയത്തിന് തുടക്കമിട്ടത്. 7പോയന്റ് ഹാമിൽടോണിയൻ പ്രശ്നത്തിനു ഒരു നിർദ്ധാരണം എന്ന നിലയിലാണ് ആഡൽമാൻ അദ്യമായി ഈ ആശയം തെളിവോടെ അവതരിപ്പിച്ചത്. പ്രധാനവഴി ഡി എൻ എ ഇഴകളിലുള്ള വസ്തുതകളെ കോഡ് ചെയ്ത് സംഗണകക്രിയകൾ ചെയ്യാൻ പര്യാപ്തമാക്കുക എന്നതാണ്. സങ്കീർണ്ണമായ ഗണിത പ്രശ്നങ്ങൾ പരിഹരിക്കാനായിരുന്നു അഡിൾമാൻ ഇതുപയോഗിച്ചത്.

ഡി.എൻ.എയുടെ സാധ്യതകളെക്കുറിച്ചുള്ള അഡിൾമാന്റെ അന്വേഷണഫലങ്ങൾ 1994-ലെ സയൻസ് ജേണലിൽ പ്രസിദ്ധീകരിച്ചു.

പരമ്പരാഗത സിലികൺ അടിസ്ഥാന കം‌പ്യൂടറുകൾക്ക് നിരവധി പരിമിതികൾ ഉണ്ട്.1994ൽ ഡി എൻ എയിലുള്ള ബേസുകളുടെ ഒരു ശ്രേണിയായി വസ്തുതകളെ ആഡൽമാൻ അവതരിപ്പിച്ചപ്പോൾ ലളിതവും ഫലപ്രദവുമായി എങ്ങനെ ഡി എൻ എ സമാന്തര ക്രിയകൾക്കായി ഉപയോഗിക്കാം എന്ന് കാണിച്ചുതന്നു. തന്മാത്രാ ജീവശാസ്ത്രം സംഗണകക്രിയകളിൽ ഉപയോഗിച്ചതിനു 2 കാരണങ്ങൾ ഉണ്ട്.

2002-ൽ ഇസ്രായേലിലെ വെയ്സ്മാൻ ഇൻസ്റ്റിറ്റ്യൂട്ട് ഓഫ് സയൻസിലെ ഗവേഷകർ സിലിക്കൺ മൈക്രോ ചിപ്പിനു പകരം എൻസൈമുകളും ഡി.എൻ.എ. മോളിക്യൂളുകളും ഉപയോഗിച്ച് പ്രോഗ്രാം ചെയ്യാവുന്ന മോളിക്യുലാർ കമ്പ്യൂട്ടിംഗ് ഉപകരണം വികസിപ്പിച്ചു.സെക്കൻഡിൽ 330 ട്രില്യൺ പ്രവർത്തനങ്ങൾ ചെയ്യാൻ പര്യാപ്തമായിരുന്നു ഈ ഉപകരണം.

വെയ്സ്മാൻ ഇൻസ്റ്റിറ്റ്യൂട്ട് ഓഫ് സയൻസിലെ ഗവേഷകരായ എഹൂദ ഷാപിറോ, യാക്കോവ് ബെനൻസൺ, ബിന്യാമിൻ ഗിൽ, യൂറി ബെൻ-ഡൊർ എന്നിവർ ചേർന്ന് ഡി.എൻ.എ. കംപ്യൂട്ടർ നിർമ്മിച്ചെന്ന് ശാസ്ത്ര മാഗസിനായ നാച്വർ ജേണലിലൂടെ അവകാശം ഉന്നയിച്ചു. 
ലോകത്തിന്നേവരെ നിർമ്മിച്ച കമ്പ്യൂട്ടറുകളുടെ ഡേറ്റ സൂക്ഷിക്കാനുള്ള കഴിവ് ഒരു പൗണ്ട് ഡി.എൻ.എയുടെ സംഭരണ ശേഷിക്കടുത്തു വരില്ല. ഡി.എൻ.എയുടെ ലഭ്യതയും ഇവിടെ അനുകൂല ഘടകമാണ്.




</doc>
<doc id="55823" url="https://ml.wikipedia.org/wiki?curid=55823" title="പെൻ ഓ.എസ്.">
പെൻ ഓ.എസ്.

കീബോർഡിനും മൗസിനും പകരം സ്റ്റൈലസ്സോ സമാനമായ പെൻസിൽ രൂപത്തിലുള്ള ഉപകരണങ്ങളോ ഉപയോഗിക്കുന്ന ഒരു ഓപ്പറെറ്റിങ്ങ് സിസ്റ്റമാണ് പെൻ ഒ.എസ്.



</doc>
<doc id="55832" url="https://ml.wikipedia.org/wiki?curid=55832" title="സ്കൈ ഓ.എസ്.">
സ്കൈ ഓ.എസ്.

x86 ആർക്കിടെക്ച്ചറുള്ള കമ്പ്യൂട്ടറുകൾക്കുള്ള ഒരു ഓപ്പറേറ്റിങ് സിസ്റ്റമാണ് സ്കൈ ഓ.എസ്. (). ഈ ഓപ്പറേറ്റിങ് സിസ്റ്റം വികസിപിച്ചുകൊണ്ടിരിക്കുന്നതേ ഉള്ളു.

യൂണിവേഴ്സിറ്റിയിൽ പഠിക്കുന്ന കാലത്താണ് റോബെർട്ട് ഷെലെനേയും സുഹൃത്തുക്കളും സ്കൈ ഓ.എസ് നിർമ്മിക്കുന്നത്. പിന്നീട് സുഹൃത്തുക്കൾ പിരിഞ്ഞ് പോയെങ്കിലും, റോബെർട്ട് അധിക സമയങ്ങളിൽ ഓപറേറ്റിങ്ങ് സിസ്റ്റം വികസിപ്പിച്ചുകൊണ്ടിരുന്നു.

സ്കൈ ഓ.എസ്-ന്റെ ആദ്റ്റ പതിപ്പുകൾ ഓപ്പൺ സൊഴ്സ് ലൈസൻസിനു കിഴിലാണ് വിതരണം ചെയ്തത്. വൈകാതെ പ്രോജക്റ്റ് ജനകീയമായതിനെ തുടർന്ന്, റോബർട്ട് സോഴ്സ് ക്ലോസ് ചെയ്ത്, അഞ്ചാം പതിപ്പിന്റെ സോഴ്സ് തയ്യാറാക്കി.




</doc>
<doc id="55833" url="https://ml.wikipedia.org/wiki?curid=55833" title="മുഹമ്മദ് അലി സെപാൻലു">
മുഹമ്മദ് അലി സെപാൻലു

ഇറാനിയൻ കവിയും നിരൂപകനും ആണ് മുഹമ്മദ് അലി സെപാൻലു ടെഹ്‌റാനിലാണ് ജനിച്ചത്.(ജ: നവം: 20, 1940 – മ: മെയ് 11, 2015). ഇറാനിയൻ സാഹിത്യകാരന്മാരുടെ ഏകോപനത്തിനും പ്രവർത്തനത്തിനും നേതൃത്വം കൊടുത്തിരുന്ന സെപാൻലു ഇറാനിയൻ ഏകാധിപതിയായിരുന്ന മുഹമ്മദ് റാസാ പഹ്ലവിയുടെ കടുത്ത വിമർശകനുമായിരുന്നു.


ലീജിയൺ ഡി ഹോണർ(Légion d'honneur) നേടിയ ഇറാനിയൻ സാഹിത്യകാരന്മാർ


സാഹിത്യം:


</doc>
<doc id="55837" url="https://ml.wikipedia.org/wiki?curid=55837" title="ഡി.വി.ഡി.">
ഡി.വി.ഡി.

ഉയർന്ന സംഭരണ ശേഷിയുള്ള (storage capacity) ഒരു ആലേഖനോപകരണമാണ് ഡി.വി.ഡി. അഥവാ ഡിജിറ്റൽ വേഴ്സ്റ്റൈൽ ഡിസ്ക്. വളരെ പ്രചാരം നേടിയ ഒപ്റ്റിക്കൽ ഡിസ്ക് ഫോർമാറ്റാണിത്. ഒരു കോംപാക്ട് ഡിസ്കിന്റെ വലിപ്പമാണ് ഉള്ളതെങ്കിലും കോംപാക്ട് ഡിസ്കിനേക്കാൾ ആറ് മടങ്ങ് കൂടുതൽ സംഭരണ ശേഷി ഡിവിഡിക്കുണ്ട്.

1993-ൽ രണ്ട് ഹൈ ഡെൻസിറ്റി ഒപ്റ്റിക്കൽ ഫോർമാറ്റുകൾ വികസിപ്പിക്കുകയുണ്ടായി. ഫിലിപ്സ്, സോണി എന്നിവരുടെ മൾട്ടിമീഡിയ കോംപാക്ട് ഡിസ്കാണ്(MMCD) ഒന്ന്, രണ്ട് തോഷിബ, ടൈം വാർണർ,ഹിറ്റാച്ചി, പയനിയർ, തോംസൺ,ജെവിസി എന്നിവരുടെ സൂപ്പർ ഡെൻസിറ്റി ഡിസ്ക്(SD).

ആദ്യ കാലങ്ങളിൽ 'ഡിജിറ്റൽ വിഡിയൊ ഡിസ്ക്' എന്നതിന്റേയും പിന്നീട് 'ഡിജിറ്റൽ വേഴ്സറ്റൈൽ ഡിസ്ക്' എന്നതിന്റേയും സംക്ഷിപ്തരൂപമായിരുന്നു ഡിവിഡി. എന്നാൽ ഇന്ന് ഡിസ്ക് എന്നതു പോലെ, ഡിവിഡിയും ഒരു അംഗീകൃത ചുരുക്കപ്പേരായി മാറിയിരിക്കുന്നു. സിഡി റോമുമായി സാമ്യമുണ്ടെങ്കിലും ഡേറ്റ ആലേഖനം ചെയ്യാൻ സിഡി റോമിനെ അപേക്ഷിച്ച് ഉയർന്ന ആവൃത്തിയിലുള്ള ലേസർ രശ്മികളുപയോഗിക്കുന്നതിനാൽ ഡിവിഡിയിലെ പിറ്റുകൾ (pits) സിഡിയിലുള്ളതിനേക്കാൾ ചെറുതും, ട്രാക്കുകൾ കൂടുതൽ നിബിഡവുമാണ്.

വിഡിയൊ ഡേറ്റയും, ശബ്ദ ഡേറ്റയും ഒരേ ഡിസ്ക്കിൽ തന്നെ ഉൾക്കൊള്ളിക്കാൻ വേണ്ടി ആരംഭിച്ച പരീക്ഷണങ്ങളിൽ നിന്നാണ് ഡിവിഡി രൂപം കൊണ്ടത്. ഇതിന്റെ വികസനത്തിന് ഹോളിവുഡ് സിനിമാവ്യവസായത്തിന്റെ പിൻബലവും ലഭിച്ചിട്ടുണ്ട്.

ഏകവശ ഡിവിഡിയുടേയും സിഡി റോമിന്റേയും സ്വഭാവ വിശേഷങ്ങൾ പട്ടിക ഒന്നിൽ കൊടുത്തിരിക്കുന്നു. വളരെ ഉയർന്ന സംഭരണ ശേഷി, ബഹുതല പ്രവർത്തന ക്ഷമത (inter-operability and backward compatibility) എന്നിവയാണ് ഡിവിഡിയുടെ സവിശേഷതകൾ.

ഏറ്റവും കുറഞ്ഞ സംഭരണ ശേഷി (4.7 ഗിഗാബൈറ്റ്) ഏകവശ ഡിവിഡിക്കാണുള്ളത്. ഏകദേശം ഏഴു സിഡി റോമുകളിൽ സംഭരിക്കാവുന്നത്ര ഡേറ്റ ഒരൊറ്റ ഏകവശ ഡിവിഡിയിൽ ശേഖരിച്ചു വയ്ക്കാം. ചിത്രണ പ്രോഗ്രാമുകൾ (mapping programs), ടെലിഫോൺ നമ്പർ ഡേറ്റാബേസുകൾ എന്നിങ്ങനെ ഉയർന്ന സംഭരണ ശേഷി വേണ്ട ആവശ്യങ്ങൾക്ക് ഡിവിഡി ഒരു അനുഗ്രഹമാണ്. ഇതുപോലെ രണ്ടു മണിക്കൂർ സമയം നീണ്ടു നിൽക്കുന്ന ഒരു ചലച്ചിത്രത്തിന്റെ മുഴുവൻ വിഡിയൊ ഡേറ്റ, ശബ്ദ സറൗണ്ട് ഓഡിയൊ(surround-sound audio), രണ്ടോ മൂന്നോ സവിശേഷ ഡേറ്റാ ട്രാക്കുകൾ എന്നിവയെല്ലാം ഒരു ഡിവിഡിയിൽ ഒതുക്കാൻ കഴിയും.

ഡിവിഡി പ്ലേയർ അഥവാ ഡിവിഡി - റോം, പിസി ഡ്രൈവ്, എന്നീ രണ്ട് മാധ്യമങ്ങളിലേയും ഡേറ്റ ഫോർമാറ്റും ലേസർ സാങ്കേതിക വിദ്യയും ഒന്നായതിനാൽ ഡിവിഡി ടെലിവിഷൻ സെറ്റിലും പിസിയിലും, ഒരുപോലെ ഉപയോഗിക്കാം. ഇതാണ് ഇന്റർ-ഓപ്പറെബിലിറ്റി എന്നറിയപ്പെടുന്നത്.

ഡിവിഡിയുടെ ഗുണമേന്മകൾക്കു നിദാനം ഡേറ്റയെ ചുരുക്കി അടുക്കാനുള്ള സാങ്കേതികവിദ്യയാണ്. വിഡിയൊ, ഓഡിയൊ ഡേറ്റകളെ വ്യത്യസ്ത രീതിയിലാണ് സംക്ഷിപ്തമാക്കുന്നത്.

ഓഡിയൊ രംഗത്ത് ഇന്ന് പ്രധാനമായി രണ്ട് ആലേഖന രീതികൾ പ്രാബല്യത്തിലുണ്ട്. ഡോൾബി സറൗണ്ട് AC-3 അഥവാ ഡോൾബി ഡിജിറ്റൽ സറൗണ്ട് സൗണ്ട് രീതിയാണ് ആദ്യത്തെ സംവിധാനം. അഞ്ച് സറൗണ്ട് ശബ്ദ ചാനലുകളും ഒരു ദിശാരഹിത (directionless) സബ് വൂഫർ ചാനലും ഇതിലുണ്ട്. MPEG-2 (motion picture experts group- 2) ഓഡിയൊ ആണ് രണ്ടാമത്തെ രീതി. ആദ്യത്തേതിനെ അപേക്ഷിച്ച് രണ്ട് ശബ്ദ ചാനലുകൾ ഇതിൽ കൂടുതലായി ഉണ്ടായിരിക്കും.

ഏതു രാജ്യത്തെ വിപണി ലക്ഷ്യമാക്കിയാണ് ഡിവിഡി നിർമ്മിക്കുന്നത് എന്നതിനെ അടിസ്ഥാനമാക്കിയാണ് ആലേഖന രീതി തിരഞ്ഞെടുക്കുന്നത്. വടക്കെ അമേരിക്ക, ജപ്പാൻ മുതലായ രാജ്യങ്ങളിലെ വിപണിയിൽ പുറത്തിറക്കുന്ന ഡിവിഡികൾ ഡോൾബി AC-3 ഫോർമാറ്റിൽ തയ്യാറാക്കുമ്പോൾ യൂറോപ്യൻ രാജ്യങ്ങളിൽ പുറത്തിറക്കുന്നവ MPEG-2 ഫോർമാറ്റിലാണ് രൂപപ്പെടുത്തുന്നത്. ഇപ്രകാരം സാമ്യമല്ലാത്ത രണ്ടു രീതികൾ പ്രചരിപ്പിക്കാൻ പ്രോത്സാഹനം നൽകുന്നത് ഹോളിവുഡ് ചലച്ചിത്ര വ്യവസായ രംഗമാണ്. ഒരു ചലച്ചിത്രവും അതിന്റെ ഡിവിഡി പതിപ്പും രണ്ട് സമയങ്ങളിലായി വടക്കേ അമേരിക്കയിലും യൂറോപ്പിലും പുറത്തിറക്കാനും, അനധികൃത ഡിവിഡി നിർമ്മാണം (DVD priacy) മൂലം ചലച്ചിത്ര വ്യവസായത്തിന് നഷ്ടം വരാതിരിക്കാനുമാണ് ഹോളിവുഡ് വ്യവസായ രംഗം ഇത്തരത്തിലൊരു മുൻകരുതൽ എടുക്കുന്നത്. 

+,- ഫോർമാറ്റുകൾ തമ്മിൽ ചെറിയ വ്യത്യാസമുണ്ട്.
ഇത് കൂടുതൽ ഡേറ്റ സംഭരിക്കുവാൻ സഹായിക്കും. ഇതു വഴി 8.5 ജിബി ഡേറ്റ വരെ ഒരു വശത്ത് സംഭരിക്കുവാൻ സാധിക്കും. 

ഡിവിഡി മാധ്യമത്തിൽ വീഡിയോ സംഭരിക്കാനുള്ള സ്റ്റാൻഡേർഡാണ് ഡിവിഡി-വീഡിയോ.

ബ്ലൂ റേ ഡിസ്ക്, ഹൈ ഡെഫനിഷൻ ഡിവിഡി എന്നിവയാണ് മുഖ്യ എതിരാളികൾ. ഒരു ഡബിൾ ലെയർ ബ്ലൂ റേ ഡിസ്കിന് 50 ജി.ബി വരെ ഡേറ്റാ സംഭരിക്കുവാൻ കഴിയും, ഒരു ഡബിൾ ലെയർ ഡിവിഡിയുടെ ഏകദേശം ആറു മടങ്ങാണിത്.



</doc>
<doc id="55844" url="https://ml.wikipedia.org/wiki?curid=55844" title="കതിരൂർ ഗ്രാമപഞ്ചായത്ത്">
കതിരൂർ ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് കതിരൂർ ഗ്രാമപഞ്ചായത്ത്

തലശ്ശേരി-കൂർഗ് റോഡ്(തലശ്ശേരി-കൂട്ടുപുഴ സംസ്ഥാനപാത) ഈ പഞ്ചായത്തിലൂടെയാണ്‌ കടന്നു പോകുന്നത്‌. തലശ്ശേരി, കണ്ണൂർ എന്നിവയാണ്‌ ഏറ്റവുമടുത്ത പ്രധാന റെയിൽവേ സ്റ്റേഷനുകൾ. കണ്ണൂർ അന്താരാഷ്ട്ര വിമാനത്താവളമാണ് ഏറ്റവുമടുത്ത വിമാനത്താവളം.

കതിരൂർ ഗ്രാമപഞ്ചായത്തിന്റെ പ്രസിഡന്റ് കെ.വി പവിത്രൻ(സി.പി.ഐ(എം)) ആണ്‌.. ഈ ഗ്രാമപഞ്ചായത്തിൽ 19 വാർഡുകളാണുള്ളത്. 


ഇവിടെയുള്ള സൂര്യനാരായണക്ഷേത്രത്തിന്റെ സാന്നിധ്യത്തിനാൽ കതിരവന്റെ ഊര്‌ എന്നറിയപ്പെട്ടുവെന്നാണ്‌ ഒരഭിപ്രായം. നെൽവയലുകളിലെ സമൃദ്ധമായ നെൽക്കതിരുകളിൽനിന്നും കതിരൂർ എന്ന പേരുണ്ടായെന്നാണ്‌ മറ്റൊരഭിപ്രായം. ഒറീസ കഴിഞ്ഞാൽ രണ്ടാമത്തെ സൂര്യനാരായണക്ഷേത്രമാണൂ ഇവിടെ സ്ഥിതി ചെയ്യുന്നത്. 


ഭൂമിശാസ്ത്രപരമായി ഇടനാട്ടിൽ ഉൾപ്പെടുന്ന പ്രദേശമാണിത്. ചെറിയ കുന്നുകൽ, ചെരിവുകൾ, സമതലങ്ങൾ എന്നിങ്ങനെ തരംതിരിക്കാവുന്നതാണ്. ചെമ്മണ്ണ്, പശിമരാശി മണ്ണ്, മണൽ മണ്ണ് എന്നിവയാണ് പ്രധാന മണ്ണിനങ്ങൾ.
ഏതാനും ഉയർന്ന പ്രദേശങ്ങളിൽ മാത്രമേ ജലദൗർലഭ്യം അനുഭവപ്പെടാറുള്ളൂ.

1942-ലാണ്‌ കതിരൂർ പഞ്ചായത്ത് നിലവിൽ വന്നത്. മടപ്പള്ളി ഗോപാലനായിരുന്നു ആദ്യത്തെ പ്രസിഡണ്ട്. 


</doc>
<doc id="55846" url="https://ml.wikipedia.org/wiki?curid=55846" title="സലിൽ ചൗധരി">
സലിൽ ചൗധരി

ഇന്ത്യയിലെ അനുഗൃഹീത സംഗീതസംവിധായകരിൽ പ്രമുഖനായിരുന്നു സലിൽ ചൗധരി(ബംഗാളി: সলিল চৌধুরী) (1922-1995). പ്രതിഭയുടെ തിളക്കം ഒന്നു കൊണ്ടു മാത്രം ബോംബേ സിനിമാ ലോകത്ത് അദ്ദേഹം വളരെ പെട്ടെന്ന് പ്രശസ്തനായി. 
1922 നവംബർ 19-ന്‌ ബംഗാളിൽ ആയിരുന്നു സലിൽ ചൗധരിയുടെ ജനനം. അദേഹത്തിന്റെ പിതാവും നല്ലൊരു സംഗീതഞ്ജനായിരുന്നു. പടിഞ്ഞാറൻ സംഗീതവുമായി ബന്ധപ്പെട്ട് ധാരാളം കാസറ്റുകളും ഗ്രാമഫോണും അദ്ദേഹത്തിന്റെ പിതാവിന് ഉണ്ടായിരുന്നു. സലിൽ ചൗധരിയുടെ പിതാവിനു പടിഞ്ഞാറൻ ക്ലാസ്സിക്കൽ സംഗീതവുമായുള്ള ബന്ധം വളരെ നല്ല സംഗീത പഠനത്തിനു അദ്ദേഹത്തെ സഹായിച്ചു.ഹിന്ദുസ്ഥാനിക്കും കർണ്ണാട്ടിക്കിനും പുറമേ കിഴക്ക് ഇന്ത്യയുടെ സംഗീതത്തിന് സിനിമയിൽ സ്ഥാനം ഉണ്ടാക്കിയത് ഇദ്ദേഹമാണ്.

1940 കളിലെ ബംഗാളിലെ അരക്ഷിതമായ രാഷ്ട്രീയാവസ്ഥയും രണ്ടാം ലോക മഹായുദ്ധവും സലിലിന്റെ ജീവിതത്തെ സ്വാധീനിച്ചു. തന്റെ സാമൂഹിക ഉത്തരവാദിത്തത്തെ കുറിച്ച് അദ്ദേഹം തിരിച്ചറിയുകയും ഇന്ത്യൻ പീപ്പിൾസ് തിയേറ്റർ അസോസിയേഷനിൽ ഒരു അംഗമാവുകയും ചെയ്തു. ഈ സമയം ധാരാളം ഗാനങ്ങൾ എഴുതി ജന ഹൃദയങ്ങളിൽ നല്ല ഒരു സ്ഥാനം നേടിയെടുക്കാൻ അദ്ദേഹത്തിനു കഴിഞ്ഞു. ഇന്ത്യൻ ഗ്രാമങ്ങളിലൂടെ ഈ ഗാനങ്ങളുമായി ഐ പി ടി എ സഞ്ചരിച്ചു. ബംഗാൾ ജനതയുടെ ഹൃദയത്തിൽ പുതിയ ഒരു സമരാവേശം സൃഷ്ടിച്ചവ ആയിരുന്നു ഈ ഗാനങ്ങൾ.

"ദോ ബിഗ സമീൻ "എന്ന ഹിന്ദി ചിത്രത്തിനു സംഗീതസംവിധാനം നിർവഹിച്ചതോടെ സിനിമാലോകത്തിന്റെ വാതിൽ അദ്ദേഹത്തിനായി തുറന്നു. സുന്ദരവും ലളിതവും ആയിരുന്നു അദ്ദേഹത്തിന്റെ ഈണങ്ങൾ.
1949 മുതൽ 42 ബംഗാളി ചിത്രങ്ങൾ, 75 ഹിന്ദി ചിത്രങ്ങൾ, 5 തമിഴ് ചിത്രങ്ങൾ, 3 കന്നട ചിത്രങ്ങൾ, 6 ഇതര ഭാഷാ ചിത്രങ്ങൾ, 27 മലയാളചിത്രങ്ങൾ എന്നിവയ്ക്കു വേണ്ടി സലിൽ സംഗീതസംവിധാനം നിർവഹിച്ചു. വാസ്തുഹാര, വെള്ളം എന്നീ ചിത്രങ്ങൾക്കു വേണ്ടി പശ്ചാത്തലസംഗീതം നിർവഹിച്ചതും ഇദ്ദേഹമാണ്.
ചെമ്മീൻ, ഏഴു രാത്രികൾ, അഭയം, രാസലീല, സ്വപ്നം, രാഗം, നെല്ല്, നീലപ്പൊൻമാൻ,തോമാശ്ലീഹ, സമയമായില്ല പോലും, പ്രതീക്ഷ, അപരാധി, തുലാവർഷം, ഏതോ ഒരു സ്വപ്നം, ഈ ഗാനം മറക്കുമോ, മദനോത്സവം, വിഷുക്കണി, ചുവന്ന ചിറകുകൾ, ദേവദാസി, പുതിയ വെളിച്ചം, എയർ ഹോസ്റ്റസ്സ്, അന്തിവെയിലിലെ പൊന്ന്, എന്റെ കൊച്ചു തമ്പുരാൻ, തുമ്പോളി കടപ്പുറം എന്നിവയായിരുന്നു അദ്ദേഹം സംഗീതം നല്കിയ മലയാളചലച്ചിത്രങ്ങൾ.

വ്യത്യസ്തമായ നിരവധി ശ്രവണമധുരഗാനങ്ങൾ സംഗീത ലോകത്തിനു സമ്മാനിച്ച സലിൽ ചൗധരി തന്റെ 73-ആം വയസ്സിൽ 1995 സെപ്റ്റംബർ 5-ന് അന്തരിച്ചു. ഏറെക്കാലമായി വിവിധ രോഗങ്ങൾ അലട്ടിയിരുന്ന അദ്ദേഹത്തിന്റെ അന്ത്യം മസ്തിഷ്കാഘാതം നിമിത്തമായിരുന്നു. 'സ്വാമി വിവേകാനന്ദ' ആയിരുന്നു അദ്ദേഹത്തിന്റെ അവസാന ചിത്രം. അദ്ദേഹത്തിന്റെ ഭാര്യയും ഗായികയുമായിരുന്ന സബിത ചൗധരി 2017 ജൂൺ 29-ന് അന്തരിച്ചു. ഇവർക്ക് നാല് മക്കളുണ്ട്. മകൾ അന്തരയും മകൻ സഞ്ജയും ഇന്ന് സംഗീതലോകത്തുണ്ട്.



</doc>
<doc id="55872" url="https://ml.wikipedia.org/wiki?curid=55872" title="പരപ്പനങ്ങാടി നഗരസഭ">
പരപ്പനങ്ങാടി നഗരസഭ

അറബിക്കടലിനോട് ചേർന്ന് കിടക്കുന്ന മലപ്പുറം ജില്ലയിലെ തിരൂരങ്ങാടി താലൂക്കിലെ ഒരു ചെറിയ പട്ടണമാണ്‌ പരപ്പനങ്ങാടി.പരപ്പനങ്ങാടി നഗരസഭയിലെ പ്രധാന അങ്ങാടിയും ഇതുതന്നെ. മുൻകാലത്ത് മലബാറിലെ പ്രമുഖ വാണിജ്യ കേന്ദ്രങ്ങളിൽ ഒന്നായിരുന്നു പരപ്പനങ്ങാടി. തിരൂരങ്ങാടി താലൂക്കിൽ സ്ഥിതി ചെയ്യുന്ന പരപ്പനങ്ങാടി നഗരസഭയിൽ പരപ്പനങ്ങാടി, നെടുവ എന്നീ രണ്ട് വില്ലേജുകൾ ഉൾപ്പെടുന്നു. പരപ്പനങ്ങാടി നഗരസഭയുടെ വിസ്തീർണ്ണം 22.25 ചതുരശ്രകിലോമീറ്റർ ആണ്.

തീരദേശവും,റെയിൽവെയും ഇവിടെയുണ്ട്.പരപ്പനങ്ങാടിയും പരിസരപ്രദേശങ്ങളും വെളുത്ത മണലോടുകൂടിയ നിലങ്ങളാണ് കാണപ്പെടുന്നത്. ഇവിടെ പൈൻ മരങ്ങൾ ധാരാളമായികാണാം.

ഇവിടെയുള്ളവരുടെ പ്രധാന വരുമാനമാർഗ്ഗം മത്സ്യബന്ധനം, കാർഷിക വൃത്തി എന്നിവയാണ്. കൂടാതെ ഗണ്യമായൊരു വിഭാഗം ഗൾഫിനെയും ആശ്രയിക്കുന്നു.


പരപ്പനാട് എന്ന പേരാണ് പിന്നീട് പരപ്പനങ്ങാടി ആയിത്തീർന്നത്.

<nowiki>#</nowiki> കോഴിശ്ശേരി കരുണാകര മേനോൻ 

<nowiki>#</nowiki> കെ. അവുക്കാദർകുട്ടി നഹ 

<nowiki>#</nowiki> പി.കെ. അബ്ദുറബ്ബ് 

<nowiki>#</nowiki>എൻ. കെ മുഹമ്മദ്‌ മൗലവി

<nowiki>#</nowiki> പി. എസ്. എച്ച് തങ്ങള് 

<nowiki>#</nowiki> ഡോ. എം. ഗംഗാധരൻ

<nowiki>#</nowiki> മര്ഹും പനയത്തില് മുഹമ്മദ് കോയ തങ്ങല്

<nowiki>#</nowiki> എം സി സി അബ്ദുറഹിമാൻ മൗലവി 

<nowiki>#</nowiki> റഷീദ് പരപ്പനങ്ങാടി 

<nowiki>#</nowiki> അഡ്വ യു.വി.സുരേന്ദ്രന് 

<nowiki>#</nowiki> സയ്യിദ് ഹുസെെന് മുനഫര് പനയത്തില്

<nowiki>#</nowiki>യു.വി. കരുണാകരൻ മാസ്റ്റർ

<nowiki>#</nowiki> സയ്യിദ് അബ്ദുൽ അഷ്‌റഫ്‌ തങ്ങൾ



</doc>
<doc id="55873" url="https://ml.wikipedia.org/wiki?curid=55873" title="കടയ്ക്കാവൂർ ഗ്രാമപഞ്ചായത്ത്">
കടയ്ക്കാവൂർ ഗ്രാമപഞ്ചായത്ത്

തിരുവനന്തപുരം ജില്ലയിൽ ചിറയിൻകീഴ് താലൂക്കിലെ ഒരു ഗ്രാമപഞ്ചായത്താണ് കടയ്ക്കാവൂർ .. ചിറയിൻകീഴ് ബ്ലോക്ക് പഞ്ചായത്തിന്റെ ഭാഗമാണിത്.
വേണാടിന്റെ അധീനതയിലായിരുന്നു കടയ്ക്കാവൂർ. തുടർന്ന് ആറ്റിങ്ങൽ റാണിയുടേയും അതിനുശേഷം ബ്രിട്ടീഷുകാരുടേയും അധീനതയിലായി.

കടലും കായലും ചേർന്നുകിടക്കുന്ന പ്രദേശമെന്ന നിലയിൽ "കടൽ- കായൽ ഊര്" എന്നത് കടയ്ക്കാവൂർ ആയി രൂപാന്തരപ്പെട്ടു. കടയ്ക്കാവൂരിന്റെ ഉയർന്ന പ്രദേശങ്ങളിൽ അടയ്ക്കാകൃഷി ചെയിതിരുന്നതിനാൽ "അടയ്ക്കാവൂർ" എന്ന പേർ ലഭിച്ചു എന്നും പിന്നീട് "കടയ്ക്കാവൂർ" ആയി എന്നും പറയപ്പെടുന്നു.

കടക്കാനാവാത്ത ഊര് ആണ് കടയ്ക്കാവൂർ ആയതെന്നും ഒരു ചൊല്ല് പറഞ്ഞു കേട്ടിട്ടുണ്ട്.

ദേശീയ പ്രസ്ഥാനത്തോടനുബന്ധിച്ച് എൻ . കുഞ്ഞുരാമന്റെ നേതൃത്വത്തിൽ ഇവിടെ സജീവമായ പ്രക്ഷോഭങ്ങൾ നടത്തിയിരുന്നു. സ്വാതന്ത്ര്യ സമരത്തിന്റെ ഭാഗമായി 1721-ൽ ആറ്റിങ്ങൽ ലഹള നടന്നു. ബ്രിട്ടീഷുകാർക്കെതിരെ ഇന്ത്യയിൽ നടന്ന ആദ്യത്തെ സമരമായിരുന്നു ആറ്റിങ്ങൽ കലാപം.

ആർ. പ്രകാശത്തിന്റെ നേതൃത്വത്തിൽ കമ്യൂണിസ്റ്റ് പ്രസ്ഥാനം, തൊഴിലാളി പ്രസ്ഥാനങ്ങൾ, നാവിക തൊഴിലാളി യൂണിയൻ എന്നിവ രാഷ്ട്രീയ സാമൂഹ്യ രംഗത്ത് പ്രവർത്തിച്ചിരുന്നു. മഹാത്മാഗാന്ധി റിക്രിയേഷൻ ക്ലബ്ബ്, കാളിദാസ വായനശാല എന്നിവ സാംസ്കാരിക രംഗത്ത് പ്രവർത്തിക്കുന്നു.

കടയ്ക്കാവൂർ ഉല്പന്നമായ "അഞ്ചുതെങ്ങ് കയർ" പ്രശസ്തമാണ്. കയർ, കൊപ്ര തുടങ്ങിയ വ്യവസായങ്ങളിലും ഈ പ്രദേശം മുൻപന്തിയിലായിരുന്നു. ജലഗതാഗതമാർഗ്ഗം നിലനിന്നിരുന്ന ഇവിടെ കടയ്ക്കാവൂരിനെയും അഞ്ചുതെങ്ങിനെയും ബന്ധിപ്പിച്ചിരുന്നത് കായൽ വഴിയാണ്. ]]ചാക്ക]] വഴി തിരുവനന്തപുരത്തേക്കും കൊല്ലം വഴി ആലപ്പുഴയിലേക്കുമുളള ജലഗതാഗത മാർഗ്ഗം ഇതായിരുന്നു. കടയ്ക്കാവൂർ റെയിൽവേ സ്റ്റേഷൻ കൊല്ലം- തിരുവനന്തപുരം ലൈനിലെ പ്രധാന സ്റ്റേഷനാണ്.
പണ്ട് കൽക്കരി എൻജിനുകൾ (തീവണ്ടികൾ) അല്ലെങ്കിൽ (Steam Engine) തിരുവനന്തപുരത്തിനും കൊല്ലത്തിനുമിടയിൽ ജലം നിറയ്ക്കുവാനായി എല്ലാ തീവണ്ടികളും നിർത്തുന്ന പ്രധാനപ്പെട്ട ഒരു സ്റേഷൻ ആയിരുന്നു കടയ്ക്കാവൂർ.

അതുപോലെ തന്നെ ചരക്കുവണ്ടികളും ചരക്കിറക്കുന്ന ഒരു സ്റ്റേഷൻ ആയിരുന്നു കടയ്ക്കാവൂർ.ബ്രിട്ടീഷ് ഭരണകാലത്ത് അഞ്ചുതെങ്ങ് കോട്ടയിൽ ശേഖരിക്കുന്ന കുരുമുളക് ഉൾപ്പെടെയുള്ള ചരക്കുകൾ കൊണ്ടുപോകാനും ആയുധങ്ങൾ ഉൾപ്പെടെ സാധനങ്ങൾ ഇതര സ്ഥലങ്ങളിലേക്ക് എത്തിക്കാനും ഉപയോഗിച്ചിരുന്നത് കടയ്ക്കാവൂർ റെയിൽവേ സ്റ്റേഷനെയാണ്.

തീവണ്ടികൾക്ക് കൽക്കരി നിറക്കാനുള്ള സംവിധാനവും ഇവിടെയുണ്ടായിരുന്നു. ബ്രിട്ടീഷ് ഇന്ത്യയിൽ തിരുവനന്തപുരത്തിനും കൊല്ലത്തിനും ഇടയിലെ ഏറ്റവും പ്രധാന റെയിൽവേ സ്റ്റേഷനായിരുന്നു കടയ്ക്കാവൂർ.

നിലവിൽ കടയ്ക്കാവൂർ, വക്കം, അഞ്ചുതെങ്ങ്, ചിറയിൻകീഴ്, വെട്ടൂർ, മണമ്പൂർ, ഒറ്റൂർ, ആറ്റിങ്ങൽ പ്രദേശങ്ങളിലുള്ളവർ ഈ സ്റ്റേഷനെയാണ് ആശ്രയിക്കുന്നത്.

1954-ൽ രുപംകൊണ്ട പഞ്ചായത്തിന്റെ ആദ്യ ഭരണസമിതിയുടെ പ്രസിഡന്റ് അഡ്വ. സുജാതൻ ആയിരുന്നു.


ഭൂപ്രകൃതി അനുസരിച്ച് ഉയർന്ന പീഠഭൂമി, ചെരിവു പ്രദേശം, താഴ്ന്ന പ്രദേശങ്ങൾ, തീരസമതലം, ചതുപ്പുനിലം എന്നിങ്ങനെ തരം തിരിച്ചിരിക്കുന്നു. ചരൽ കലർന്ന ചെമ്മണ്ണ്, പാടശേഖരങ്ങളിൽ കാണുന്ന എക്കൽ ചേർന്ന ചെമ്മണ്ണ്, മണൽമണ്ണ്, എന്നിവ ഈ പഞ്ചായത്തിലെ മൺതരങ്ങളാണ്. 
വാമനപുരം ആറും കൈത്തോടുകളും കുളങ്ങളും ആണ് ഈ പഞ്ചായത്തിന്റെ പ്രധാന ജലസ്രോതസ്സുകൾ. 
ഊട്ടുപറമ്പ് അർദ്ധനാരീശ്വര ക്ഷേത്രം (ശ്രീനാരായണ ഗുരു പ്രതിഷ്ഠ നടത്തി), കടയ്ക്കാവൂർ തേവരുനട, കടയ്ക്കാവൂർ കൃഷ്ണൻകോവിൽ, കടയ്ക്കാവൂർ ശാസ്താംനട, കടയ്ക്കാവൂർ മുള്ളിയൻകാവ് ദേവിക്ഷേത്രം കീഴാറ്റിങ്ങൽ, കടയ്ക്കാവൂർ ആയാൻവിളക്ഷേത്രം , കടയ്ക്കാവൂർ മുണ്ടുവിളാകം ദേവീ ക്ഷേത്രം, കീഴാറ്റിങ്ങൽ മുസ്ലീംപള്ളി, നിലയ്ക്കാമുക്ക് ശാസ്താംനട, ക്രിസ്ത്യൻപള്ളി - തോണിക്കടവ്



</doc>
<doc id="55876" url="https://ml.wikipedia.org/wiki?curid=55876" title="മിനിക്സ്">
മിനിക്സ്

മൈക്രോ കേർണൽ അടിസ്ഥാനമാക്കിയുള്ള യുണിക്സ് പോലുള്ള ഒരു ഓപ്പറേറ്റിങ്ങ് സിസ്റ്റമാണ് മിനിക്സ്. ഉപജ്ഞാതാവ് ആൻഡ്രു എസ്. ടനെൻബം പാഠ്യ പ്രവർത്തനങ്ങൾക്കാണ് മിനിക്സ് വികസിപിച്ചത്.ഇപ്പോൾ ജനകീയമായ ലിനക്സ് കേർണലിന്റെ നിർമ്മാണത്തെ മിനിക്സ് സ്വാധീനിച്ചിട്ടുണ്ട്. ഇംഗ്ലിഷ് വാക്കുകളായ "മിനിമൽ(minimal)" ഉം "യുണിക്സ്(Unix)" ഉം ചേർന്നാണ് മിനിക്സ് (MINIX) എന്ന വാക്ക് നിർമിച്ചിരിക്കുന്നത്.
ബി.എസ്.ഡി. ലൈസൻസിനുകീഴിൽ റിലീസ് ചെയ്യപ്പെട്ട മിനിക്സ് സ്വതന്ത്രവും ഓപ്പൺ സോഴ്സുമാണ്.

മിനിക്സ് ഉപയോഗിക്കാൻ ഒരു കമ്പ്യൂട്ടറിൽ പെന്റിയം പ്രോസ്സസറോ അതുപോലുള്ള മറ്റ് പ്രോസ്സസറുകളോ ഉപയോഗിക്കാം.അതുപോലെ 16MB റാമും,50MB ഹാർഡ് ഡിസ്കും,ആവശ്യമാണു.കൂടാതെ സൊഴ്സ് കൂടി വേണമെങ്കിൽ 600MB ഹാർഡ് ഡിസ്ക് ആവശ്യമായി വരും.
ടണൺബോമിന്റെ "Operating Systems: Design and Implementation" എന്ന ക്രുതിയുടെ അനുബന്ധമായാണു മിനിക്സ് ആദ്യം രംഗപ്രവേശനം ചെയ്യുന്നത്.മൂന്നുമാസം എന്ന ചെറിയ സമയത്തിനുള്ളിൽ 40,000 വായനക്കരുള്ള ഒരു USENET ന്യൂസ്ഗ്രൂപ്പ് ഉണ്ടാക്കുവാനും മിനിക്സിനു സാദ്ധിച്ചു.അതിൽ ഒരാൾ ആയിരുന്നു ലിനസ് ടോർവാൾസ്,മിനിക്സിൽ കൂടുതൽ മാറ്റങ്ങൾ വേണമെന്നു ആഗ്രഹിച്ച അദ്ദേഹം സ്വന്തമായി ലിനക്സ് കേർണെൽ വികസിപ്പിച്ചെടുത്തു.

മിനിക്സിന്റെ അടുത്ത പതിപ്പ് മിനിക്സ് 2 1997ഇൽ പുറത്തിറങ്ങി.ഏറ്റവും പുതിയ പതിപ്പു മിനക്സ് 3 ആണു.ഇന്നു മിനിക്സിന്റെ വെബ്സൈറ്റിനു 1400 ഓളം നിത്യ സന്ദർശകരുണ്ട്.



</doc>
<doc id="55877" url="https://ml.wikipedia.org/wiki?curid=55877" title="റോയ്‌റ്റേഴ്സ്">
റോയ്‌റ്റേഴ്സ്

റോയ്‌റ്റേഴ്സ് ഗ്രൂപ് ലിമിറ്റഡ് ഒരു ബ്രിട്ടീഷ് വാർത്താവിതരണ ഏജൻസിയാണ്, 2008-ൽ തോംസൺ കോർപറേഷൻ ഏറ്റെടുത്തു. ഇംഗ്ലണ്ടിന്റെ തലസ്ഥാനമായ ലണ്ടനാണ് ഈ സ്ഥാപനത്തിന്റെ ആസ്ഥാനം. ബ്ലൂംബെർഗ് എൽപി, ഡോ ജോൺസ് ന്യൂസ്‌വയേർസ് എന്നിവയാണ് പ്രധാന എതിരാളികൾ. 



</doc>
<doc id="55878" url="https://ml.wikipedia.org/wiki?curid=55878" title="കോട്ടയം ഗ്രാമപഞ്ചായത്ത് (കണ്ണൂർ)">
കോട്ടയം ഗ്രാമപഞ്ചായത്ത് (കണ്ണൂർ)

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് കോട്ടയം ഗ്രാമപഞ്ചായത്ത് ആദ്യകാലത്ത് ഈ പ്രദേശം കോട്ടയം രാജവംശം സ്ഥാപിച്ച ഹരിശ്ചന്ദ്ര രാജാവിന്റെ ഭരണത്തിൻകീഴിലായിരുന്നു. പിന്നീട് കോട്ടയം രാജാവായിത്തീർന്ന പഴശ്ശിരാജ, കുറിച്യരുടെയും കുറുമരുടെയും സഹായത്തോടെ ബ്രിട്ടീഷുകാർക്കെതിരെ പോരാടിയിരുന്നു.
സി.പി.ഐ(എം)-ലെ പി. ജാനകി ആണ്‌ കോട്ടയം ഗ്രാമപഞ്ചായത്ത് പ്രസിഡന്റ് , ഈ ഗ്രാമപഞ്ചായത്തിൽ 13 വാർഡുകളാണുള്ളത്. 


ഭൂപ്രകൃതിയനുസരിച്ച് കുന്നിൻപ്രദേശം, താഴ്‌വാരം, കുന്നിൻചെരിവുകൾ, സമതലങ്ങൾ എന്നിങ്ങനെ തരംതിരിക്കാവുന്നതാണ്. 

കോട്ടയം ചിറ, എരുവട്ടി തോട്, കുളങ്ങൾ, ചെറിയ തോടുകൾ എന്നിവയാണ്‌ പ്രധാന ജലസ്രോതസ്സുകൾ.

1963-ലാണ്‌ കോട്ടയം പഞ്ചായത്ത് നിലവിൽ വന്നത്. പി.കെ. കുഞ്ഞിരാമനായിരുന്നു ആദ്യത്തെ പ്രസിഡണ്ട്. 


</doc>
<doc id="55884" url="https://ml.wikipedia.org/wiki?curid=55884" title="കല്ലറ ഗ്രാമപഞ്ചായത്ത് (തിരുവനന്തപുരം)">
കല്ലറ ഗ്രാമപഞ്ചായത്ത് (തിരുവനന്തപുരം)

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് കല്ലറ .. വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.

മാർത്താണ്ഡവർമ്മയോ എട്ടുവീട്ടിൽ പിള്ളമാരോ ഇവിടെ ഒളിവിൽ താമസിച്ചിരുന്നതായി കരുതപ്പെടുന്നു.

അറയോടുകൂടിയ പാറകൾ ധാരാളമായി ഉണ്ടായിരുന്നതുകൊണ്ടാണ് ഈ പ്രദേശത്തിന് 'കല്ലറ' എന്ന പേര് ലഭിച്ചതെന്ന് കരുതുന്നു

തിരുവനന്തപുരം സ്റേറ്റ് കോൺഗ്രസ്സിന്റെ വെഞ്ഞാറമൂട് ശാഖയുടെ ജോ:സെക്രട്ടറി എൻ. ചെല്ലപ്പൻ വൈദ്യൻ, വാസുപിള്ള, തറട്ടയിൽ മുഹമ്മദാലി, കൊച്ചാലുമൂട്ടിൽ ജമാൽ എന്നിവരായിരുന്നു ഈ പ്രദേശത്തെ ഖദർ ധാരികളായ കോൺഗ്രസ്സുകാർ. കന്നി 8-ാം തീയതി കല്ലച്ചന്തയിൽ ഒരു കോൺഗ്രസ് യോഗം നടത്തി. ചരിത്രപ്രസിദ്ധമായ കല്ലറ-പാങ്ങോട് സമരത്തിൽ പങ്കെടുത്ത് എസ്. കൊച്ചപ്പിപ്പിള്ളയും, ഭരതന്നൂർ തേമ്പാംകുഴിയിൽ കെ. കൃഷ്ണനും തൂക്കിലേറ്റപ്പെട്ടു. വിപ്ളവകാരികളായിരുന്ന മഠത്തുവാതുക്കൽ ശങ്കരൻ, എൻ.സി.വൈദ്യൻ, തുമ്പോടു മാധവൻ പിള്ള, മുഹമ്മദ് അലി എന്നിവർ താമ്രപത്രം ലഭിച്ച സ്വാതന്ത്ര്യസമരസേനാനികളാണ്.

കമ്യൂണിസ്റു പ്രസ്ഥാനം, ഇടതുപക്ഷ പ്രസ്ഥാനങ്ങൾ എന്നിവ രാഷ്ട്രീയ സാമൂഹികരംഗത്തെ സജീവ സാന്നിധ്യമാണ്.

 കല്ലറ ഗവൺമെൻറ് വി എച്ച് എസ് എസ്, കേരള സർവകലാശാല യുടെ യു ഐ ടി, govt.girls and boys higher secondary school mithirmala,അരുവിപ്പുറംL.P.S,govt.Lp school muthuvila,skv ups muthu vila,vinayaka english medium,SMART PSC COACHING CENTER MUTHUVILA,

വേദാസ് കോളേജ് കല്ലറ,സമസ്യ സ്കൂൾ ഡെയ്സ്,ഗുരുദേവ്, ടീച്ചേഴ്സ് അക്കാദമി,ടാർജന്റ് അക്കാദമി ഹൈനസ് പാരലൽ കോളേജ് എന്നിവ കല്ലറയിലെ പ്രമുഖ വിദ്യാഭ്യാസ സ്ഥാപനങ്ങളാണ്.

1940-കളിൽ പഞ്ചായത്തിലൂടെ വാഹനഗതാഗതം ആരംഭിച്ചു. കല്ലറ-പാട്ടറ റോഡ്, കല്ലറ-തറട്ട റോഡ്, പാട്ടറ-പാങ്ങോട് റോഡ് കല്ലറ-പാങ്ങോട് റോഡ് കല്ലറ-തച്ചോണം-മുല്ലക്കര റോഡ് എന്നീ റോഡുകൾ ഗതാഗത യോഗ്യമാണ്. 

1953-ജൂലൈ 17-ാം തീയതി രൂപംകൊണ്ട കല്ലറ പഞ്ചായത്തിന്റെ പ്രഥമ പ്രസിഡന്റ് എൻ.വാസുദേവൻ പിള്ളയായിരുന്നു.

കേരളത്തിന്റെ ഭൂപ്രകൃതിയിൽ ഇടനാട് പ്രദേശത്തു സ്ഥിതിചെയ്യുന്ന പ്രദേശമാണെങ്കിലും മലനാടിന്റെ സ്വഭാവം ഉൾക്കൊള്ളുന്ന ഭൂപ്രകൃതിയാണ് കല്ലറയിലുള്ളത്. മുഴുവൻ ഭാഗങ്ങളിലും. വലിയ കുന്നുകളും, കുത്തിറക്കങ്ങളും, അങ്ങിങ്ങ് ഉയർന്ന പാറക്കെട്ടുകളും, താഴ്വാരങ്ങളിൽ നിന്നൊലിച്ചിറങ്ങുന്ന നീർചാലുകൾ, ഒന്നിച്ചുചേർന്ന ചെറുതോടുകളും, കുന്നുകൾ തിരയിലെ നെൽപ്പാടങ്ങളും ചേർന്നതാണ് ഭൂപ്രകൃതി. വെട്ടുകൽ മണ്ണ്, കറുത്ത നിറമുള്ള മേൽമണ്ണ്, ചരൽ കലർന്ന ചെമ്മണ്ണും കïുവരുന്നു.

വാമനപുരം നദി, വറണ്ടാംതോട്, നീർച്ചാലുകൾ എന്നിവയാണ് പ്രധാന ജലസ്രോതസ്സുകൾ. 
മിതൃമ്മല ക്ഷേത്രം, തുമ്പോട് മുടിപ്പുര ദേവീക്ഷേത്രം, വാമനപ്രതിഷ്ഠയുള്ള തേവർകോവിൽ, തടിഭിത്തിയോടുകൂടിയ 400 വർഷം പഴക്കമുള്ള ഇലങ്കം ക്ഷേത്രം, കിഴക്കേ ശിവക്ഷേത്രം,ചെറുവാളം ആയിരവില്ലി ശ്രീരാജരാജേശ്വരി ക്ഷേത്രം, ഇളവൂർക്കരിക്കകം ആയിരവില്ലി ക്ഷേത്രം,കൊച്ചുകരിക്കകം മാടൻ നട
തെങ്ങുംകോട് മലപ്പുറം ദേവി ക്ഷേത്രം,കഴുകന്പച്ച മഹാവിഷ്ണു ക്ഷേത്രം, പാട്ടറ വളവിൽ ഹനുമാൻ ക്ഷേത്രം, കല്ലറ ആയിരവില്ലി ക്ഷേത്രം, എന്നീ ക്ഷേത്രങ്ങൾ ഇവിടെ നിലനില്ക്കുന്നു.



</doc>
<doc id="55885" url="https://ml.wikipedia.org/wiki?curid=55885" title="നൈസർ">
നൈസർ

നൈസർ എന്ന ചുരുക്കപ്പേരിലറിയപ്പെടുന്ന നാഷണൽ ഇൻസ്റ്റിറ്റ്യൂട്ട് ഓഫ് സയൻസ് എജുക്കേഷൻ ആൻഡ് റിസർച്ച് (NISER-National Institute of Science Education & Research) ഇന്ത്യൻ ആറ്റോമിക് എനർജി വിഭാഗത്തിന്റെ കീഴിലുള്ള ഒരു വിദ്യാഭ്യാസസ്ഥാപനമാണ്. ഒറീസയുടെ തലസ്ഥാനമായ ഭുവനേശ്വരിൽ പ്രവർത്തിക്കുന്ന നൈസർ 2007-ൽ ആണ് സ്ഥാപിതമായത്. ഇന്ത്യൻ പ്രധാനമന്ത്രി മൻമോഹൻ സിംഗ്‌ 2006 ഓഗസ്റ്റ് 28-നാണ് നൈസറിന്റെ ശിലാസ്ഥാപനം നടത്തിയത്. ഉന്നതനിലവാരത്തിലുള്ള വിദ്യാഭ്യാസം ലക്ഷ്യമിടുന്ന നൈസർ അന്തരാഷ്രാഷ്ട്ര നിലവാരമുള്ള ശാസ്ത്രജ്ഞരെ വളർത്തിയെടുക്കുവാൻ ലക്ഷ്യമിടുന്നു.

തുടക്കത്തിൽ നൈസർ ഭൗതികശാസ്ത്രം, രസതന്ത്രം, ജീവശാസ്ത്രം, ഗണിതശാസ്ത്രം എന്നീ വിഷയങ്ങളിൽ 5 വർഷത്തെ ഇൻറ്റഗ്രേറ്റ്ട് M.Sc(Integrated M.Sc) കോഴ്സ് നൽകി വരുന്നു.
ഇൻറ്റഗ്രേറ്റ്ട് M.Sc-Ph.D,Ph.D എന്നീ കോഴ്സുകൽ ഭാവിയിൽ തുടങ്ങും. ഹോമി ബാബ നാഷണൽ ഇൻസ്റ്റിറ്റ്യൂട്ടി(HBNI)ൽ നിന്നായിരിക്കും വിദ്യാർത്ഥികൾ ബിരുദം കരസ്ഥമാക്കുന്നത്. +2 തല വിദ്യാഭ്യാസത്തിനു ശേഷം ഇന്ത്യയിൽ വിവിധ കേന്ത്രങ്ങളിലായി നടക്കുന്ന നാഷണൽ എൻട്രൻസ് സ്ക്രീനിങ് ടെസ്റ്റും (National Entrance Screening Test-NEST) അതിനുശേഷം നടത്തുന്ന ഇന്റർവ്യൂവിനും ശേഷമാണ് നൈസരിലേക്ക് പ്രവേശനം നടത്തുന്നത്. ആരംഭത്തിൽ ഭുവനേശ്വരിൽ സ്ഥിതി ചെയ്യുന്ന ഇൻസ്റ്റിറ്റ്യൂട്ട് ഓഫ് ഫിസിക്സ്(Institute of Physics)ന്റെ ക്യാമ്പസിൽ ആയിരിക്കും നൈസർ പ്രവർത്തിക്കുന്നത്. ഭാവിയിൽ ഭുവനേശ്വരിൽ നിന്ന് ഏതാനും കിലോമീറ്ററുകൽ മാറി ഖുർദയിൽ തയ്യാറായിക്കൊണ്ടിരിക്കുന്ന 300 ഏക്കർ ക്യാമ്പസ്സിലേക്ക് നൈസര് പ്രവർത്തനം മാറ്റും. കേന്ത്രസർക്കാർ 823.19 കോടി രൂപയാണ് നൈസരിന്റെ ആദ്യ ഏഴു വർഷത്തെ പ്രവർത്തനത്തിനായി മാറ്റി വച്ചിരിക്കുന്നത്.



</doc>
<doc id="55904" url="https://ml.wikipedia.org/wiki?curid=55904" title="പിണറായി ഗ്രാമപഞ്ചായത്ത്">
പിണറായി ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന പിണറായി, എരുവട്ടി എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് പിണറായി ഗ്രാമപഞ്ചായത്ത്

ഓലയമ്പലം-കേളാലൂർ-കായലോട്-കോട്ടയത്തങ്ങാടി റോഡാണ്‌ പഞ്ചായത്തിലെ പുരാതനമായ റോഡ്.
തലശ്ശേരി, കണ്ണൂർ എന്നിവയാണ്‌ ഏറ്റവുമടുത്ത പ്രധാന റെയിൽവേ സ്റ്റേഷനുകൾ. കണ്ണൂർ അന്താരാഷ്ട്ര വിമാനത്താാവളമണ് ഏറ്റവും അടുത്ത വിമാനത്താവളം. കോഴിക്കോട് അന്താരാഷ്ട്രവിമാനത്താവളം(93 കി. മീ), മംഗലാപുരം അന്താരാഷ്ട്ര വിമാനത്താവളം എന്നിവയാണ്‌ ഏറ്റവുമടുത്ത വിമാനത്താവളങ്ങൾ.


ഭൂമിശാസ്ത്രപരമായി പുഴയോട് ചേർന്നുള്ള ചതുപ്പുനിലം, ഏക്കൽമണ്ണുള്ള വയൽപ്രദേശം, സമതലപ്രദേശം, ഇടത്തരം ചെരിവുകൾ, ചെറിയ കുന്നിൻപ്രദേശം എന്നിങ്ങനെ തരംതിരിക്കാവുന്നതാണ്. 
അഞ്ചരക്കണ്ടി പുഴ, ഇതിന്റെ ഭാഗമായ അണ്ടല്ലൂർ-മേലൂർ പുഴ, ചിറകൾ, തോടുകൾ എന്നിവയാണ്‌ പ്രധാന ജലസ്രോതസ്സുകൾ.

1961-വരെ എരുവട്ടിയും, പിണറായിയും രണ്ട് പഞ്ചായത്തുകളായിരുന്നു, 1961-ലാണ്‌ ഈ പഞ്ചായത്തുകളെ യോജിപ്പിച്ച് പിണറായി പഞ്ചായത്ത് നിലവിൽ വന്നത്. കുഞ്ഞുകുട്ടി മാസ്റ്ററായിരുന്നു ആദ്യത്തെ പ്രസിഡണ്ട്. 

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
