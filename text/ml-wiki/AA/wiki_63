<doc id="55914" url="https://ml.wikipedia.org/wiki?curid=55914" title="പ്രാണായാമം">
പ്രാണായാമം

യോഗാഭ്യാസത്തിന്റെ പ്രധാനമായ വിഷയമാണ് പ്രാണായാമം. നിയന്ത്രണവിധേയമായ ശ്വാസോച്ഛ്വാസത്തിനേയാണ് ഇതുകൊണ്ട് ഉദ്ദേശിയ്ക്കുന്നത്. സ്വാഭാവികമായി നടന്നുകൊണ്ടിരിയ്ക്കുന്ന ശ്വാസോച്ഛ്വാസപ്രക്രിയയിൽ ശ്വാസകോശങ്ങളെ വികാസ-സങ്കോചങ്ങൾക്ക് വിധേയമാക്കാൻ മാത്രമുള്ള പ്രക്രിയ നടക്കുന്നില്ല എന്ന കാരണത്താൽ ഈ കുറവ് പരിഹരിയ്ക്കാനായാണ് യോഗയിൽ പ്രാണായാമം എന്ന അഭ്യാസം ഉൾപ്പെടുത്തിയിരിയ്ക്കുന്നത്. ബോധപൂർവം ചില നിയന്ത്രണങ്ങൾ പാലിച്ചുകൊണ്ടാണ് ഇവിടെ ശ്വാസോച്ഛ്വാസം നടത്തുന്നത്. ഇപ്രകാരം ആവശ്യമായ ഓക്സിജനും ഊർജ്ജവും ആഗിരണം ചെയ്യപ്പെടുന്നു. യോഗശാസ്ത്രപ്രകാരം മനോനിയന്ത്രണമില്ലായ്മ രോഗങ്ങളായി പരിണമിയ്ക്കുന്നു. മനസ്സും ശ്വാസവും പരസ്പരപൂരകങ്ങളാണ്. അന്യോന്യം രഥസാരഥി എന്നാണ് പറയുന്നത്. വികാരതീവ്രത മനസ്സിനെ വികലമാക്കുക വഴി ശ്വാസോച്ഛ്വാസത്തിന്റെ ഗതിവേഗതയേയും മാറ്റുന്നു. നിയന്ത്രണവിധേയമായ ശ്വാസോച്ഛ്വാസം പ്രാണായാമം കൊണ്ട് സാധ്യമാക്കുന്നു.

നിശ്ചിത സമയംകൊണ്ട്(മാത്ര) ശ്വാസം ഉള്ളിലെടുക്കുകയും (പൂരകം) നിശ്ചിത സമയം ഉള്ളിലോ (അന്തർകുംഭകം) പുറത്തോ (ബാഹ്യകുംഭകം) നിറുത്തുകയും ചെയ്ത് ക്രമമായി ശ്വാസം പുറത്ത് വിടുകയും (രേചകം) ചെയ്യുമ്പോൾ പ്രാണസ്പന്ദനങ്ങളെ തിരിച്ചറിയുന്ന "പ്രാണാധാരണ" പ്രാണായാമം ചെയ്യുന്ന ആൾക്ക് (സാധകനു്) ഉണ്ടാകും.
മനസ്സിനേയും ശരീരത്തേയും ഒരുപോലെ സുസജ്ജമാക്കുന്ന, ഏറ്റവും പ്രധാനപ്പെട്ട യോഗാഭ്യാസമാണ് പ്രാണായാമം. ശരീരത്തിന്റെ പ്രവർത്തനങ്ങളേയും ചിന്തകളേയും നിയന്ത്രിക്കുന്നത് പ്രാണവായുവാകയാൽ അതിനെ സ്വാധീനിക്കുമ്പോൾ രണ്ടും-ശരീരവും ചിന്തകളും-സ്വായത്തമായിത്തീരുന്നു. ഇതിൽ ആദ്യം അഭ്യസിക്കേണ്ടത് നാഡിശുദ്ധി എന്ന പ്രാണായാമം ആണ്.

മനുഷ്യശരീരത്തിൽ 72,000 നാഡികളാണുള്ളത്. ഇവയെല്ലാം ഇഡ, പിംഗള എന്നീ രണ്ടു നാഡികളായി ബന്ധപ്പെട്ടുകിടക്കുന്നു. ഇവയിൽ ഇഡാനാഡിയുടെ മുഖം ഇടത്തെ നാസാദ്വാരവും പിംഗള നാഡിയുടേത് വലത്തെ നാസാദ്വാരവും ആകുന്നു. ഈ നാഡികളുടെ ശുദ്ധി അതിനോടു ബന്ധപ്പെട്ട എല്ലാ നാഡികളേയും ശുദ്ധിചെയ്യുന്നു. വായുവിനെക്കൊണ്ട് പൊടിപടലങ്ങൾ എങ്ങനെ മാറ്റപ്പെടുന്നുവോ അതുപോലെ പ്രാണായാമത്തെക്കൊണ്ട് നാഡികളിലുള്ള മാലിന്യങ്ങൾ നിർഹരിക്കപ്പെടുന്നു എന്നതാണ് യോഗശാസ്ത്രസിദ്ധാന്തം. രണ്ടു നാസാദ്വാ രങ്ങളിലൂടേയും മാറി മാറി ചെയ്യുന്നതുകൊണ്ട് ഇതിനു 'അനുലോമവിലോമം' എന്നും പേരുണ്ട്.

ചെയ്യേണ്ട വിധം
പത്മാസനത്തിലോ സിദ്ധാസനത്തിലോ സുഖാസനത്തിലോ ഇതു ചെയ്യാവുന്നതാണ്. ചമ്രംപടിഞ്ഞിരുന്നാൽ സുഖാസനമായി. നിവർന്നിരുന്ന് വലത്തെ നാസാദ്വാരം വലതു കൈയിന്റെ തള്ളവിരൽ (അംഗുഷ്ഠ)കൊണ്ടടച്ച്
ഇടത്തെ നാസാദ്വാരത്തിൽക്കൂടെ ശക്തിയില്ലാതെ സുദീർഘമായി ശ്വാസമെടുക്കണം. പിന്നീട് മോതിരവിരൽകൊണ്ട് ഇടത്തെ നാസാദ്വാരം അടച്ച് അതുപോലെതന്നെ വലത്തെ നാസാദ്വാരത്തിൽക്കൂടെ പുറത്തുവിടണം. അപ്രകാരം വീണ്ടും വലതുഭാഗത്തുകൂടെ എടുത്ത് ഇടതുഭാഗത്തുകൂടെ പുറത്തുവിടണം. ഇങ്ങനെ നാലു തവണ ചെയ്യുമ്പോൾ ഒരു പ്രാണായാമമായി. ചുരുങ്ങിയത് 12 എണ്ണമെങ്കിലും അഭ്യസിക്കണം.

ഉള്ളിലേക്കെടുക്കുന്നതിന്റെ ഇരട്ടി സമയംകൊണ്ടു വേണം പുറത്തേക്കു വിടാൻ. അതായത് 1 : 2 എന്ന ക്രമത്തിലാണ് ഇത് ചെയ്യേണ്ടത്. 6 മാത്ര (ഒരു മാത്ര എന്നത് ഏതാണ്ട് ഒരു സെക്കന്റ്) ഉള്ളിലേക്കെടുക്കുമ്പോൾ 12 മാത്ര പുറത്തുവിടണം എന്നതാണ് നിയമം. 6 മാത്ര ഉള്ളിലേക്കെടുക്കുന്നത് കനിഷ്ഠിക പ്രാണായാമം (അധമം) എന്നും 12 മാത്ര ഉള്ളിലേക്കെടുക്കുന്നത് മധ്യമപ്രാണായാമം എന്നും 24 മാത്ര ഉള്ളിലേക്കെടുക്കുന്നത് ഉത്തമ പ്രാണായാമം എന്നും പറയുന്നു.

ശരീരത്തിനു ശൈത്യത്തെ ഉണ്ടാക്കുന്നതുകൊണ്ടാണ് ഇതിനു ശീതളി എന്ന പേരു സിദ്ധിച്ചിട്ടുള്ളത്. പത്മാസനത്തിലോ, സിദ്ധാസനത്തിലോ, സുഖാസനത്തിലോ ഇരുന്ന് ശീതളി അഭ്യസിക്കാം. നിവർന്നിരുന്ന് നാക്ക് ഒരു പ്രത്യേക രീതിയിൽ മടക്കി കാക്കയുടെ കൊക്കിന്റെ ആകൃതിയിലാക്കി (ഇതിനു കാകിമുദ്ര എന്നു പറയും) വായിലൂടെ സുദീർഘമായി ശ്വാസം ഉള്ളിലേക്കെടുക്കണം. അതിനുശേഷം കുറച്ചുനേരം ഉള്ളിൽനിർത്തി പിന്നീട് രണ്ടു നാസാദ്വാരങ്ങളിലൂടേയും സാവധാനം പുറത്തുവിടണം. ഇത് ഒരു പ്രാണായാമമാണ്. ഇപ്രകാരം ആറു തവണ അഭ്യസിക്കാം. ശ്വാസം ഉള്ളിലേക്കെടുക്കുന്നത് 6 മാത്രയും നിർത്തുന്നത് 24 മാത്രയും പുറത്തുവിടുന്നത് 12 മാത്രയും എന്ന ക്രമത്തിലാണ്

വജ്രാസനത്തിലിരുന്ന് (കാൽമുട്ടുകൾ മടക്കി നിവർന്നിരുന്നാൽ വജ്രാസനമായി) ശ്വാസം ഉള്ളിലേക്കെടുത്തുകൊണ്ട് കൈകൾ മേല്‌പോട്ടു പൊക്കി ശ്വാസം പുറത്തുവിട്ടുകൊണ്ട് മുന്നിലേക്കു കുനിഞ്ഞ് നെറ്റിയും കൈകളും തറയിൽ തൊടണം. സാധാരണ ശ്വാസത്തിൽ കുറച്ചുനേരം ഈ നിലയിൽ കിടന്നശേഷം ശ്വാസം ഉള്ളിലേക്കെടുത്തുകൊണ്ട് നിവർന്ന് പുറത്തുവിട്ടുകൊണ്ട് കൈകൾ താഴെക്കൊണ്ടുവരണം. ഇത് കൂടുതൽ സമയം ചെയ്യുന്നത് നന്നായിരിക്കും. അല്ലെങ്കിൽ രണ്ടോ മൂന്നോ തവണ ആവർത്തിക്കുകയും ആവാം. നട്ടെല്ല്, തലച്ചോറ് എന്നീ ഭാഗങ്ങൾക്ക് വളരെയധികം വിശ്രമം കൊടുക്കുന്ന ഒന്നാണിത്.

മലർന്നുകിടന്ന് ശ്വാസം ഉള്ളിലേക്കെടുത്തുകൊണ്ട് കാൽമുട്ടുകൾ മടക്കി പുറത്തുവിട്ടുകൊണ്ട് തുടകൾ ദേഹത്തോട് ചേർത്തുവയ്ക്കണം. പിന്നീട് കൈകൾകൊണ്ട് കാലുകൾ മുറുകെ പിടിച്ച് സാധാരണ ശ്വാസത്തിൽ തലയുയർത്തിപ്പിടിച്ചു കിടക്കണം. ശ്വാസം ഉള്ളിലേക്കെടുത്ത് പാദങ്ങൾ താഴെവെച്ച് ശ്വാസം പുറത്തുവിട്ടുകൊണ്ട് കാലുകൾ നിവർത്തണം. ഇപ്രകാരം മൂന്നോ നാലോ തവണ ആവർത്തിക്കാം.

ഇതിന് ശവാസനം എന്നും പറയും. മനസ്സിന്റെ ശാന്തതയ്ക്കും ഏകാഗ്രതയ്ക്കും വളരെ ഗുണം ചെയ്യും. മലർന്നുകിടന്ന് കൈകളും കാലുകളും കുറച്ചൊന്നകത്തി സാധാരണ ശ്വാസത്തിൽ അഞ്ചോ പത്തോ മിനുട്ടുവരെ കിടക്കാം. ശരീരത്തിന്റെ പാദം മുതൽ ശിരസ്സുവരേയുള്ള ഓരോരോ ഭാഗങ്ങളേയും മനസ്സുകൊണ്ട് സങ്കല്പിച്ച് അയവുവരുത്തണം. കുറച്ചുനേരം കിടന്നാൽ ശരീരത്തിന് ഘനം കുറവും മനസ്സിന് സ്വസ്ഥതയും ഉണ്ടാകും. നിവർത്തിക്കുമ്പോൾ കൈകൾ പിന്നിലേക്കു നീട്ടി കാലുകൾ ചേർത്തുവെച്ച് മൂന്നു തവണ ദീർഘശ്വാസം എടുത്ത് എഴുന്നേൽക്കാം.

പൂർണമായ ധ്യാനം സാധാരണക്കാരന് അപ്രാപ്യമാണ്. എന്നാലും ഏകാഗ്രതയ്ക്കുള്ള ഉപാധിയെന്നോണം ലഘുവായി ഇതിനെ അഭ്യസിക്കാം. പത്മാസനത്തിലോ സുഖാസനത്തിലോ ഇരുന്ന് കണ്ണടച്ച് മനസ്സിലുള്ള എല്ലാ വിചാരങ്ങളേയും മാറ്റിനിർത്തി സ്വസ്ഥമായി ഏതെങ്കിലും ഒരു വസ്തുവിൽമാത്രം കേന്ദ്രീകരിച്ച് മനസ്സിനെ നിയന്ത്രിക്കുന്ന പ്രക്രിയയാണിത്. ഇഷ്ടമുള്ള ഏതെങ്കിലും വസ്തുവിനെ (ധ്യേയസങ്കല്പം) മനസ്സിൽ വിചാരിക്കാം.

ധ്യാനത്തിൽനിന്ന് നിവർത്തിക്കുമ്പോൾ മൂന്നുതവണ ദീർഘശ്വാസം ചെയ്ത് അവസാനിപ്പിക്കാവുന്നതാണ്. ചിലപ്പോൾ ആദ്യമൊന്നും ധ്യേയസങ്കല്പം ശരിയായിക്കൊള്ളണമെന്നില്ല. നിരന്തരമായ അഭ്യാസംകൊണ്ട് മാത്രമേ ഇത് സിദ്ധിക്കുകയുള്ളൂ.
മാനസിക അസ്വാസ്ഥ്യത്തിൽ ഓരോന്നിനും വെവ്വേറെ യോഗമുറകൾ നിർദ്ദേശിക്കപ്പെട്ടിട്ടുണ്ടെങ്കിലും സാമാന്യമായ ചിലതുമാത്രമേ ഇവിടെ വിവരിച്ചിട്ടുള്ളൂ. ദിവസവും ചുരുങ്ങിയത് അരമണിക്കൂറെങ്കിലും യോഗസാധന ചെയ്യേണ്ടതാണ്


</doc>
<doc id="55929" url="https://ml.wikipedia.org/wiki?curid=55929" title="നെല്ലനാട് ഗ്രാമപഞ്ചായത്ത്">
നെല്ലനാട് ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് നെല്ലനാട് .. വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.

നെല്ലിന്റെ നാട് എന്നർഥത്തിലാണ് ഈ പ്രദേശത്തിന് നെല്ലനാട് എന്ന പേര് ലഭിച്ചതെന്ന് പറയപ്പെടുന്നു. 
ദേശീയ പ്രസ്ഥാനത്തോടനുബന്ധിച്ച് നടത്തിയ കല്ലറ-പാങ്ങോട് സമരത്തിന് തുടക്കം ഇവിടെ നിന്നായിരുന്നു. 1938-ൽ വെഞ്ഞാറമൂട്ടിലെ ടോൾ സമരത്തിലൂടെ നികുതി നിഷേധപ്രക്ഷോഭം നടത്തി. ഉത്തരവാദിത്തഭരണ പ്രക്ഷോഭത്തിന്റെ ഭാഗമായി ടി.ആർ. വേലായുധനുണ്ണിത്താൻ, മുക്കന്നൂർ രാഘവൻ ഭാഗവതർ, ടോൾ ശങ്കു, പൂരവൂർകട രാഘവൻ എന്നിവരുടെ നേതൃത്വത്തിൽ വെഞ്ഞാറമൂട്ടിലെത്തി പാലത്തിലെ ടോൾ എടുത്തുമാറ്റി. പരീതു ചട്ടമ്പിയാണ് പോൾ പൊക്കി മാറ്റിയതിന് നേതൃത്വം നൽകിയത്. അയിത്തത്തിനെതിരെ ചായക്കട സമരവും, പൊതുയോഗവും നാണു ആശാൻ, ഗോപൻ, വലിയകട്ടക്കാൽ ഗോപാലൻ എന്നിവരുടെ നേതൃത്വത്തിൽ നടത്തി. ദേശീയപ്രസ്ഥാന സമരത്തിനായി രൂപംകൊണ്ട കോൺഗ്രസ് സംഘടന, സഹോദരസമാജം, വള്ളത്തോൾ ലൈബ്രറി എന്നിവ ഇവിടെ പ്രവർത്തിച്ചു. ഗാന്ധിജി കോട്ടപ്പുറത്ത് വന്നപ്പോൾ ഇവിടെ നിന്നും ധാരാളം പേർ പങ്കെടുത്തിരുന്നു. 
വിനോബഭാവയുടെ, ഭൂദാന പ്രസ്ഥാനം, വള്ളത്തോൾ ലൈബ്രറി പ്രകാശ് ലൈബ്രറി എന്നിവ ഇവിടെ സാമൂഹ്യ സാംസ്കാരിക രംഗത്ത് പ്രവർത്തിച്ചിരുന്നു. 1884-ൽ ഇ.ട.ക മതപ്രചാരണാർഥം ആരംഭിച്ച പള്ളിക്കൂടമാണ് ആദ്യ സ്കൂൾ. 1893-ൽ വെഞ്ഞാറമൂട് കൂടിപ്പള്ളിക്കൂടം പ്രവർത്തിക്കുകയും പിന്നീട് ഈ സ്കൂൾ ഹൈസ്കൂളായി വികസിക്കുകയും ചെയ്തു. (വെർണാക്കുലർ മിഡിൽ സ്കൂൾ, മലയാളം മിഡിൽ സ്കൂൾ എന്നീ പേരുകളിൽ ഈ സ്കൂൾ അറിയപ്പെടുന്നു)
ഏഷ്യയിലെ തന്നെ ഏറ്റവും വലിയ കുട്ടികുളുടെ നാടകവേദിയായ രംഗപ്രഭാത്, നെല്ലനാട് ഗ്രാമപഞ്ചായത്തിലെ ആലന്തറയിൽ സ്ഥിതിചെയ്യുന്നു.

1940 കളിലെ പെരുവഴിയായിരുന്ന ഇന്നത്തെ വാമനപുരം-വെഞ്ഞാറമൂട് റോഡ്. വൈഡ്യൂര്യത്തിന്റ വിപണത്തിന് പേരുകേട്ട പ്രദേശമാണിത് നെല്ലനാട് പഞ്ചായത്തിലെ പ്രധാന മാർക്കറ്റാണ് വെഞ്ഞാറമൂട് മാർക്കറ്റ്. 
വാമനപുരം പഞ്ചായത്തിന്റെ ഭാഗമായിരുന്ന നെല്ലനാട് വില്ലേജ് 1962-ൽ നെñനാട് പഞ്ചായത്തായി രൂപംപ്രാപിച്ചപ്പോൾ ആദ്യ പ്രസിഡന്റ് എം.കെ. സനകൻ ആയിരുന്നു. 

കുത്തനെയുള്ള ഭാഗം, ചെറിയ ചെരിവുകൾ, താഴ്വരകൾ, സമതലം, പാടശേഖരങ്ങൾ, വയൽ നികത്തിയയിടം എന്നിങ്ങനെയാണ് ഭൂപ്രകൃതി. കരിമണ്ണ്, ചരൽ കലർന്ന ചെമ്മണ്ണ്, വെട്ടുപാറയോടുകൂടിയ ചുവന്ന മണ്ണ്, എക്കൽ കലർന്ന ചെളിയും മണൽ കലർന്ന ചെളിമണ്ണും. 
വാമനപുരം നദി, തോട്ടുംപുറം, നെല്ലനാട് തോട്, നീരുറവകൾ, ചിറകൾ; ധാരാളം തോടുകൾ എന്നിവ ജലസ്രോതസ്സുകളാണ്. 
മാണിക്കോട് മഹാദേവ ക്ഷേത്രം, ഇടയാവണത്ത് ദേവീക്ഷേത്രം, പുളമൂട് നാടരുകാവ് തോട്ടറവീട് ദേവീക്ഷേത്രം, മുസ്ളീം ജമാഅത്ത് വെഞ്ഞാറമൂട്, പുവന്നത്തും വീട് ക്രിസ്ത്യൻ ദേവാലയം എന്നിവ ആരാധനാലയങ്ങളാണ്.



</doc>
<doc id="55932" url="https://ml.wikipedia.org/wiki?curid=55932" title="പുല്ലമ്പാറ ഗ്രാമപഞ്ചായത്ത്">
പുല്ലമ്പാറ ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് പുല്ലമ്പാറ .. വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.
ആര്യ-ദ്രാവിഡ-ബൌദ്ധ സംസ്കാരങ്ങളുടെ സമ്മിശ്രമായ ചരിത്രമുള്ള പുല്ലമ്പാറ തിരുവിതാംകൂർ രാജാക്കൻമാരുടെ അധീനതയിലായിരുന്നു. 

മാണിക്കൽ എന്ന മാണിക്യം കൂടുതൽ വിളയുന്ന പ്രദേശത്ത് കാലക്രമേണ പുൽമേടുകളും പാറക്കൂട്ടങ്ങളും വെട്ടിത്തെളിച്ചു കർഷകർ 'പുൽമ്പാറ' എന്ന് പേരിട്ടു. 
സ്വാതന്ത്ര്യസമരസേനാനികളായിരുന്ന പൊന്നറ ശ്രീധരരുടെയും സോഷ്യലിസ്റായ എം.എൻ ഗോവിന്ദൻ നായരുടെയും പ്രവർത്തനമേഖലയിൽ ഈ പ്രദേശമുണ്ടായിരുന്നു. ബ്രിട്ടീഷ് ഭരണത്തിൽ കീഴിലുള്ള സർ.സി.പി.യുടെ ദുർഭരണത്തിനെതിരെ കോൺഗ്രസ്സിന്റെ പ്രദേശിക സഭയുടെ നേതൃത്വത്തിൽ കല്ലറ-പാങ്ങോട് സമരം നടത്തി. ഈ സമരത്തിന് നേതൃത്വം നൽകിയത് പട്ടാളം കൃഷ്ണൻ, കൊച്ചപ്പിപിള്ള എന്നിവരെ തൂക്കിലേറ്റി പരീതുചട്ടമ്പി, വള്ളക്കടവ് മുഹമ്മദ് കുഞ്ഞ്, ഷാഹുൽ ഹമീദ്, മുഹമ്മദ് അഹ്ദുൾ ഖാദർ, പ്ളാവറ വാസുദേവൻപിള്ള, അബ്ബാസ് മുതലാളി എന്നിവർ സ്മരിക്കപ്പെടേണ്ടാവരാണ്. 
കമ്യൂണിസ്റു പ്രസ്ഥാനത്തിന്റെ നേതൃത്വത്തിൽ പുന്നപ്ര-വയലാർ സമരം, കെ.എസ്.പി, തൊഴിലാളി പ്രസ്ഥാനങ്ങൾ, എ.കെ.ജി യുടെ നേതൃത്വത്തിൽ മിച്ചഭൂമി സമരം എന്നിവയും നടത്തി. 

വെഞ്ഞാറമൂട്-പുത്തൻപാലം വഴി നെടുമങ്ങാട് ഞ.ഗ.ഢ. ബസ് 1951-ൽ ആദ്യ സർവീസ് ആരംഭിച്ചു. 
1953-ൽ രൂപീകൃതമായ പുല്ലമ്പാറ പഞ്ചായത്തിന്റെ ആദ്യപ്രസിഡന്റ് വയ്യക്കാവ് കൃഷ്ണപിള്ളയായിരുന്നു. 

ഭൂപ്രകൃതി അനുസരിച്ച് ഈ പ്രദേശത്തെ ഉയർന്ന പീഠഭൂമി, താഴ്വരകൾ, നദീതടം, ചരിവ്തലം, സമതലപ്രദേശം എന്നിങ്ങനെ തരം തിരിച്ചിരിക്കുന്നു. ലാറ്ററേറ്റ് മണ്ണ്, മണൽ മണ്ണ്, നേരിയ തോതിൽ ചരൽ കലർന്ന ചെമ്മണ്ണ് എന്നിവ കാണപ്പെടുന്നു. 
വാമനപുരം പുഴ, കുളങ്ങൾ, നിരവധി തോടുകൾ, നിരവധി നീരുറവകൾ എന്നിവയും വാമനപുരം നദിയുടെ പോഷകനദികളായ ചിറ്റാർ, മീൻമൂട് തോട് ചുള്ളാളം തോട് തുടങ്ങിയവയാണ് പഞ്ചായത്തിലെ പ്രധാന ഉപരിതല ജലസ്രോതസ്സുകൾ.

ചരിത്രപ്രസിദ്ധമായ വേങ്കമലവനദുർഗക്ഷേത്രം, വെള്ളാനിക്കര ശിവക്ഷേത്രം, ചുള്ളാളം ആയിരവല്ലി ക്ഷേത്രവും, തലയാറ്റുമല, പേരുമല മാണിക്കൻ, മുñമംഗലം, മുണ്ടൻ തടിക്കാട് പട്ടത്തിപ്പള്ളി മുസ്ളീം പള്ളികളും വാധ്യാരുകൂട്ടത്തെ ക്രിസ്ത്യൻ പള്ളി എന്നിവ പ്രധാന ആരാധനാലയങ്ങളാണ്. വേങ്കമല ഒരു തീർത്ഥാടന കേന്ദ്രം കൂടിയാണ്.



</doc>
<doc id="55935" url="https://ml.wikipedia.org/wiki?curid=55935" title="ചൊക്ലി ഗ്രാമപഞ്ചായത്ത്">
ചൊക്ലി ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് ചൊക്ലി ഗ്രാമപഞ്ചായത്ത് ചൊക്ലി വില്ലേജിന്റെ ചെറിയ ഭാഗം ന്യൂ മാഹി ഗ്രാമപഞ്ചായത്തിൽ ഉൾപ്പെടുന്നു. 2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, അടുത്ത തിരഞ്ഞെടുപ്പുമുതൽ തലശ്ശേരി നിയോജകമണ്ഡലത്തിലാണ്‌ ഉൾപ്പെടുന്നത്.

തലശ്ശേരി-നാദാപുരം റോഡ്, പാനൂർ-മാഹി റോഡ് എന്നിവ ചൊക്ലി ഗ്രാമപഞ്ചായത്തിലൂടെയാണ്‌ കടന്നുപോവുന്നത്. കോഴിക്കോട് അന്താരാഷ്ട്രവിമാനത്താവളമാണ്‌ ഏറ്റവുമടുത്ത വിമാനത്താവളം. പാലത്തായി, തൃപ്പങ്ങോട്ടൂർ, പാനൂർ, കല്ലിക്കണ്ടി, പൊയിലൂർ എന്നീ സ്ഥലങ്ങളിൽനിന്നും കാർഷികോല്പ്പന്നങ്ങളും മലഞ്ചരക്കുകളും വിറ്റഴിച്ചിരുന്നത് ചൊക്ലിയിൽ ആയിരുന്നു. ചൊക്ലി ഒരു തടിവ്യവസായകേന്ദ്രവുമാണ്‌. 

സി.പി.ഐ(എം)-ലെ കെ.പി. വിജയൻ ആണ്‌ ഗ്രാമപഞ്ചായത്ത് പ്രസിഡന്റ്. ചൊക്ലി ഗ്രാമപഞ്ചായത്തിൽ 16 വാർഡുകളാണുള്ളത്. 

പഞ്ചായത്തിന്റെ 95% സമതലപ്രദേശമാണ്‌. പുഴയോരങ്ങളിൽ കറുത്ത പശമരാശി മണ്ണ്, കുന്നിൻപ്രദേശങ്ങളിൽ ചുവന്ന ചരൽ കലർന്ന മണ്ണ് എന്നിവയാണ്‌ പ്രധാന മണ്ണിനങ്ങൾ. 

മയ്യഴിപ്പുഴ പഞ്ചായത്തിന്റെ തെക്കുകിഴക്ക് ഭാഗത്തുകൂടി കടന്നു പോകുന്നു. 

1964-ൽ മേനപ്രം, ഒളവിലം പഞ്ചായത്തുകൾ യോജിപ്പിച്ച് ചൊക്ലി പഞ്ചായത്ത് രൂപവത്കരിച്ചു. 1979-ൽ പെരിങ്ങാടി, പള്ളിപ്രം പ്രദേശങ്ങൾ ഉൾപ്പെടുത്തി ന്യൂ മാഹി പഞ്ചായത്ത് രൂപവത്കരിച്ചു. 

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="55951" url="https://ml.wikipedia.org/wiki?curid=55951" title="വാമനപുരം ഗ്രാമപഞ്ചായത്ത്">
വാമനപുരം ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് വാമനപുരം .. വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.

കൈപ്പുഴരാജ കുടുംബാഗങ്ങളാണ് വാമനപുരം ഭരിച്ചിരുന്നത്. ഒരിക്കൽ ഡച്ച് പട്ടാളത്തെ ഇവിടത്തെ കർഷകർ സംഘടിച്ച് തുരത്തിയോടിച്ചിട്ടുണ്ട്. വേലുത്തമ്പി ദളവയും കിളിമാനൂർ കൊട്ടാരവുമായി ബന്ധപ്പെട്ടുള്ള രാജകുടുംബാഗങ്ങളും വാമനപുരം വഴി കടന്ന് പോയിട്ടുള്ളതായും തിരുവാമന ക്ഷേത്രദർശനം നടത്തിയതായും ചരിത്ര രേഖകളിൽ കാണുന്നു. 

പഴയ തിരുവിതാംകൂർ പ്രദേശത്തെ മൂന്നു വാമനക്ഷേത്രങ്ങളിലേറ്റവും വിശേഷപ്പെട്ടതും പ്രാധാന്യമുള്ളതുമാണ്. തിരുവാമനപുരം ക്ഷേത്രം ഈ ക്ഷേത്രവുമായി ബന്ധപ്പെട്ടതാണ് ഈ നാടിന് 'വാമനപുരം' എന്ന പേര് കൈവന്നതെന്ന് വിശ്വസിക്കപ്പെടുന്നു 

സ്വാതന്ത്ര്യസമരവുമായി ബന്ധപ്പെട്ട കല്ലറ-പാങ്ങോട് സമരത്തിൽ ബ്രിട്ടീഷ് പോലീസുകാരുമായി നടന്ന ഏറ്റുമുട്ടലിൽ പഞ്ചായത്ത് പ്രദേശത്തെ പലരും പ്രതികളായി. 
ഒരു നൂറ്റാണ്ടിനു മുമ്പ് വാമനപുരത്ത് സ്ഥാപിതമായ 'വിദ്യവിലാസിനി' എന്ന പ്രൈമറി വിദ്യാലയമാണ് ഈ രംഗത്തെ ആദ്യത്തെ ഔപചാരിക സ്ഥാപനം. 1939-ൽ വാമനപുരത്ത് സ്ഥാപിച്ച സരസ്വതി വിലാസം ഗ്രന്ഥശാല പിന്നീട് മഹാത്മഗാന്ധി സ്മാരക ഗ്രന്ഥശാലയായി പുനർനാമകരണം ചെയ്തു. 
കല്ലറ-പാങ്ങോട് സമരകാലത്ത് ബ്രിട്ടീഷ് പട്ടാളത്തിന്റെ പ്രധാന സഞ്ചാരമാർഗ്ഗമായ കാരേറ്റ്-കല്ലറ റോഡ് ഈ പഞ്ചായത്തിലൂടെ കടന്നു പോകുന്നു. കാർഷികവിളകളും മറ്റു ചരക്കുകളും വള്ളങ്ങളിലും ചങ്ങാടങ്ങളിലും കയറ്റിയാണ് ചിറയിൻകീഴ്, കടയ്ക്കാവൂർ, ആറ്റിങ്ങൽ എന്നിവിടങ്ങളിൽ കച്ചവടത്തിനായി കൊണ്ടുപോയിരുന്നത്. 
1951-ലെ തിരു-കൊച്ചി പഞ്ചായത്ത് നിയമനുസരിച്ച് താലൂക്കിൽ രൂപം കൊï ആദ്യകാല പഞ്ചായത്തുകളിലൊന്നായിരുന്നു വാമനപുരം. പഞ്ചായത്തിലെ ആദ്യത്തെ പ്രസിഡന്റ് എം. ഷാഹുൽ ഹമീദ് 1963-ലെ പഞ്ചായത്ത് പുന:സംഘടനയിൽ പഞ്ചായത്തിന്റെ ചില ഭാഗങ്ങൾ നെñനാട് പഞ്ചായത്തിന് കൈമാറി. 18/12/1963-ൽ നിലവിൽ വന്ന പുതിയ സമിതിയുടെ പ്രസിഡന്റായി എസ്. കൃഷ്ണൻ നായർ തെരഞ്ഞെടുക്കപ്പെട്ടു. 

ഭൂപ്രകൃതി അനുസരിച്ച് ഉയർന്ന കുന്നിൻ പ്രദേശങ്ങൾ, ഉയർന്ന സമതലങ്ങൾ, ചരിവ് പ്രദേശങ്ങൾ, സമതലപ്രദേശങ്ങൾ, നദീതീരപ്രദേശങ്ങൾ, താഴ്ന്ന സമതലങ്ങൾ എന്നിങ്ങനെ തരം തിരിച്ചിരിക്കുന്നു. 
വാമനപുരം നദി ഈ പഞ്ചായത്തിലൂടെയാണ് ഒഴുകുന്നത്. ശുദ്ധജല ക്ഷാമം ഈ പഞ്ചായത്തിൽ രൂക്ഷമാണ്. 
മേലാറ്റുമൂഴി ശാസ്താക്ഷേത്രം, ആന്കുടി തിരുവാമനക്ഷേത്രം (വാമനപുരം എന്ന സ്ഥലനാമം ഈ ക്ഷേത്രത്തിൽ നിന്നാണ് ഉത്ഭവിച്ചത് എന്ന് കരുതുന്നു) (ഈ രണ്ടു ക്ഷേത്രങ്ങൾ വളരെയധികം പഴക്കമുള്ളവയാണ്), നെടുമ്പറമ്പ് ദേവി ക്ഷേത്രം, അനാകുടി ശ്രീ കൃഷ്ണസ്വാമീക്ഷേത്രം, കുറ്റൂർ ശ്രീധർമശാസ്താക്ഷേത്രം,വാമനപുരം മുത്താരമ്മൻ കോവിൽ, പള്ളിമൺകുഴി ദേവിക്ഷേത്രം, കുറ്ററ, ആനച്ചൽ മുസ്ളീം പള്ളികൾ, കണിച്ചോട്സെൻറ് തോമസ് മലങ്കര സുറിയാനി കത്തോലിക്കാപള്ളി ക്രിസ്ത്യൻ പള്ളി, ചാരുപാറ ക്രിസ്ത്യൻ പള്ളികൾ എന്നിവയാണ് പഞ്ചായത്തിലെ പ്രധാന ആരാധനാലയങ്ങൾ.

ബ്രിട്ടീഷുകാർ ഭരണകാലത്ത് കുതിപ്പടയുടെ ആസ്ഥാനങ്ങളിലൊന്നായി തെരഞ്ഞെടുത്തത് വാമനപുരം ആയിരുന്നു. ബ്രിട്ടീഷുകാരുടെ കാലത്തുണ്ടായിരുന്ന മുസാവരി ബംഗ്ളാവും വിശ്രമകേന്ദ്രവും പിൽക്കാലത്ത് ആശുപത്രിയും എക്സൈസ് ഓഫീസുമായി.

പോസ്റ്റ്‌ ഓഫീസ്, എക്സൈസ് ഓഫീസ്, സബ് രജിസ്ട്രാർ ഓഫീസ്, വില്ലേജ് ഓഫീസ്, പഞ്ചായത്ത് ഓഫീസ്, സ്റ്റേറ്റ് ബാങ്ക് ഓഫ് ട്രാവൻകൂർ, കെ എസ് ഇ ബി ഓഫീസ്, കൃഷി ഭവൻ



</doc>
<doc id="56001" url="https://ml.wikipedia.org/wiki?curid=56001" title="ചെങ്ങന്നൂർ മഹാദേവക്ഷേത്രം">
ചെങ്ങന്നൂർ മഹാദേവക്ഷേത്രം

ആലപ്പുഴ ജില്ലയിലെ ചെങ്ങന്നൂർ നഗരത്തിൽ സ്ഥിതിചെയ്യുന്ന പുരാതനവും ചരിത്രപ്രസിദ്ധവുമായ ക്ഷേത്രമാണ് ചെങ്ങന്നൂർ മഹാദേവ-പാർവ്വതീക്ഷേത്രം.വഞ്ഞിപ്പുഴ തമ്പുരാക്കന്മാരുടെ കാലത്താണ് ക്ഷേത്രനിർമ്മാണം നടത്തിയത് എന്നനുമാനിക്കുന്നു. . കേരളത്തിലെ നൂറ്റെട്ട് ശിവക്ഷേത്രങ്ങളിൽ കുംഭസംഭവമന്ദിരം എന്നു പ്രതിപാദിച്ചിരിക്കുന്നത് ചെങ്ങന്നൂർ ക്ഷേത്രത്തെയാണ്. പരബ്രഹ്മസ്വരൂപനായ ഭഗവാൻ പരമശിവനും, ആദിപരാശക്തിയായ ശ്രീപാർവതിയുമാണ് പ്രധാന പ്രതിഷ്ഠകൾ. മഹാദേവനെ കിഴക്കുഭാഗത്തേയ്ക്കും പാർവതീദേവിയെ പടിഞ്ഞാറുഭാഗത്തേയ്ക്കും അഭിമുഖമായി ഒരേ ശ്രീകോവിലിൽ അർദ്ധനാരീശ്വര സങ്കൽപ്പത്തിൽ പ്രതിഷ്ഠിച്ചിരിക്കുന്നു. ലോകമാതാവായ പാർവതീദേവിയുടെ തൃപ്പൂത്താറാട്ട് പ്രസിദ്ധമാണ്. ചെങ്ങന്നൂരമ്മ രജസ്വലയാകുന്നു എന്ന സങ്കൽപ്പത്തിലാണിത്. തുടർന്ന് പന്ത്രണ്ടു ദിവസത്തെ ഭഗവതീ ദർശനം സർവ ഐശ്വര്യകരമാണ് എന്നാണ് വിശ്വാസം. ഈ സമയത്ത് ഹരിദ്രാ പുഷ്പാഞ്ജലിയാണ് പ്രധാന വഴിപാട്. ഇഷ്ടവിവാഹം നടക്കുവാനും, ദീർഘമംഗല്യത്തിനും, ആഗ്രഹസാഫല്യത്തിനും ദേവീദർശനം ഉത്തമമെന്ന് കരുതപ്പെടുന്നു. ഇവിടെ ഉമാമഹേശ്വരപൂജ, സംവാദസൂക്ത അർച്ചന എന്നീവ നടത്തി പ്രാർത്ഥിച്ചാൽ ദാമ്പത്യകലഹം ഒഴിയുമെന്ന് വിശ്വാസമുണ്ട്. നൂറ്റെട്ട് ശിവാലയങ്ങളിൽ പെടുന്നതിനാൽ വിഷ്ണുവിന്റെ ആറാം അവതാരമായ പരശുരാമൻ പ്രതിഷ്ഠ നടത്തിയതാണ് ഈ ക്ഷേത്രം എന്നാണ് ഐതിഹ്യം. ആദിപരാശക്തിയായ ജഗദീശ്വരിയ്ക്ക് തുല്യപ്രാധാന്യം ഉള്ളതിനാൽ നൂറ്റെട്ട് ദുർഗ്ഗാക്ഷേത്രങ്ങളിലും ചെങ്ങന്നൂർ വരുന്നുണ്ട്. ക്ഷേത്രത്തിൽ ഉപപ്രതിഷ്ഠകളായി ഗണപതി, ദക്ഷിണാമൂർത്തി, സുബ്രഹ്മണ്യൻ, അയ്യപ്പൻ, ശ്രീകൃഷ്ണൻ, ഹനുമാൻ, ഗംഗാദേവി,ചണ്ഡികേശ്വരൻ, നീലഗ്രീവൻ, സ്ഥലീശൻ, നാഗദൈവങ്ങൾ എന്നിവർക്കും സന്നിധികളുണ്ട്. ധനുമാസത്തിലെ തിരുവാതിരയ്ക്ക് കൊടിയേറി മകരമാസത്തിലെ തിരുവാതിരയ്ക്ക് അവസാനിയ്ക്കുന്ന 28 ദിവസത്തെ മഹോത്സവം (മറ്റൊരു ക്ഷേത്രത്തിലും ഇന്ന് കാണാൻ കഴിയാത്ത പ്രത്യേകത), പ്രതിമാസ ഉത്രം നാളിലെ "ഉത്രം തൊഴീൽ" നവകാഭിഷേകം, കന്നിമാസത്തിലെ നവരാത്രി-വിദ്യാരംഭം, കുംഭമാസത്തിലെ ശിവരാത്രി എന്നിവയാണ് ക്ഷേത്രത്തിലെ പ്രധാന ആണ്ടുവിശേഷങ്ങൾ. തിരുവിതാംകൂർ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം. 

നിരവധി ഐതിഹ്യ കഥകളാൽ സമ്പന്നമാണ് ചെങ്ങന്നൂർ ക്ഷേത്രം. ശിവപാർവ്വതീ വിവാഹവുമായി ബന്ധപ്പെട്ട ഒരു കഥയാണ് അവയിൽ ഏറ്റവും പ്രസിദ്ധം. അതിങ്ങനെ:

പാർവ്വതീപരമേശ്വരന്മാരുടെ വിവാഹത്തിൽ ബ്രഹ്മാവ്, വിഷ്ണു, ഇന്ദ്രൻ തുടങ്ങി ദേവന്മാരുടെയും മഹർഷിമാരുടെയും ഒരു നീണ്ടനിര തന്നെ പങ്കെടുത്തിരുന്നു. ഇവരുടെയെല്ലാം ഭാരം കാരണം ഭൂമി ചരിഞ്ഞുപോകുമോ എന്നായിരുന്നു എല്ലാവരുടെയും ഭയം. അപ്പോൾ ഭഗവാൻ ഇതിനൊരു പരിഹാരമായി അഗസ്ത്യമുനിയെ തെക്കുഭാഗത്തിരുത്തി. ഉയരം കുറഞ്ഞ ശരീരപ്രകൃതിയായിരുന്ന അഗസ്ത്യമുനിയ്ക്ക് എങ്ങനെ ഭൂമിയുടെ ചരിവ് പരിഹരിയ്ക്കാനാകുമെന്നായി ദേവന്മാരുടെ സംശയം. എന്നാൽ, തെക്കുഭാഗത്തെ ശോണാദ്രിയിൽ (ഇന്നത്തെ ചെങ്ങന്നൂർ) തപസ്സിരുന്നുകൊണ്ട് അഗസ്ത്യമുനി ഭൂമിയെ ചരിയാതെ നിലനിർത്തി. തന്റെ ദിവ്യദൃഷ്ടി കൊണ്ട് മുനി ശിവപാർവ്വതീ പരിണയം കണ്ടു. വിവാഹശേഷം ഭഗവാൻ പാർവ്വതീസമേതനായി അഗസ്ത്യമുനിയെ കാണാൻ ശോണാദ്രിയിലെത്തി. അവിടെ വച്ച് ദേവിയ്ക്ക് തൃപ്പൂത്തുണ്ടാകുകയും തുടർന്ന് ഋതുശാന്തിവിവാഹം നടത്തുകയും ചെയ്തു. ശിവപാർവ്വതീസ്വയംവരത്തിൽ അങ്ങനെ അഗസ്ത്യമഹർഷിയ്ക്ക് ശിവപാർവ്വതീസ്വയംവരം കാണാത്തതിലുള്ള ദുഃഖം തീർന്നുകിട്ടി. തനിയ്ക്ക് പൂജ നടത്താൻ എന്നും കുടികൊള്ളണമെന്ന അഗസ്ത്യമഹർഷിയുടെ അഭ്യർത്ഥനയെത്തുടർന്ന് ശിവപാർവ്വതിമാർ സ്വയംഭൂവായി ചെങ്ങന്നൂരിൽ അവതരിച്ചു. ഇതാണ് ഇന്ന് ക്ഷേത്രത്തിന്റെ വടക്കുകിഴക്കുഭാഗത്ത് കാണപ്പെടുന്ന 'കുന്നത്ത് മഹാദേവക്ഷേത്രം'. സ്വയംവരത്തിനുശേഷം ബ്രഹ്മാദികൾ പിരിഞ്ഞുപോകുകയും സ്ഥലം കാടുപിടിച്ച് ദീർഘകാലം കിടക്കുകയും ചെയ്തു.

വർഷങ്ങൾ ഒരുപാട് കഴിഞ്ഞു. ഇതിനിടയിൽ പരശുരാമൻ കേരളത്തിലേയ്ക്ക് നിരവധി ബ്രാഹ്മണരെ കൊണ്ടുവരികയും അവർക്ക് താമസിയ്ക്കാൻ പാകത്തിൽ സ്ഥലം വെട്ടിത്തെളിച്ച് വൃത്തിയാക്കുകയും ചെയ്തിരുന്നു. ബ്രാഹ്മണരെ 64 ഗ്രാമക്കാരാക്കി തിരിച്ച പരശുരാമൻ, അവർക്ക് ആരാധന നടത്താൻ പാകത്തിൽ നൂറ്റെട്ട് ശിവാലയങ്ങളും നൂറ്റെട്ട് ദുർഗ്ഗാലയങ്ങളും നിർമ്മിച്ചുകൊടുത്തു. ആ 64 ഗ്രാമങ്ങളിലൊന്നായിരുന്നു ചെങ്ങന്നൂർ ഗ്രാമം. 'ശോണാദ്രി' എന്ന സംസ്കൃതപദം മലയാളത്തിൽ 'ചെങ്കുന്നൂർ' എന്നും പിന്നീട് അതു ലോപിച്ച് 'ചെങ്ങന്നൂർ' എന്നും മാറുകയായിരുന്നു. ആ നാട്ടിലെ പേരുകേട്ട ബ്രാഹ്മണകുടുംബമായ വഞ്ഞിപ്പുഴ മഠത്തിലെ തമ്പുരാനായിരുന്നു ഭരണാധികാരി. ഇപ്പോൾ ക്ഷേത്രമിരിയ്ക്കുന്ന സ്ഥലം 'നയനാരുപിള്ള' എന്നയാൾക്ക് തമ്പുരാൻ പാട്ടത്തിനുകൊടുത്തിരുന്നു. അവിടം കൊടുംകാടായിരുന്നു. 

അക്കാലത്തൊരു ദിവസം നയനാരുപിള്ളയുടെ വേലക്കാരിയായ ഒരു പുലയസ്ത്രീ ആ കാട്ടിൽ പുല്ലുചെത്താൻ വന്നപ്പോൾ തന്റെ അരിവാളിന് മൂർച്ച കൂട്ടാനായി അവിടെക്കണ്ട ഒരു കല്ലിൽ ഉരച്ചുനോക്കുകയും അതിൽ നിന്ന് രക്തപ്രവാഹമുണ്ടാകുകയും ചെയ്തു. ഈ സംഭവം കണ്ട് പരിഭ്രാന്തയായ അവർ വിവരം നയനാരുപിള്ളയെയും നയനാരുപിള്ള ഈ വിവരം വഞ്ഞിപ്പുഴ തമ്പുരാനെയും അറിയിച്ചു. തമ്പുരാൻ ഉടനെ അന്നാട്ടിലെ ഏതാനും ബ്രാഹ്മണർക്കൊപ്പം സ്ഥലത്തെത്തി. അവരിലൊരാൾ പ്രസിദ്ധ താന്ത്രികകുടുംബമായ താഴമൺ മഠത്തിലെ വലിയ പോറ്റിയായിരുന്നു. സ്വയംഭൂവായ ഒരു ശിവലിംഗത്തിൽ നിന്നാണ് രക്തപ്രവാഹമുണ്ടാകുന്നതെന്നും രക്തപ്രവാഹം നിലയ്ക്കണമെങ്കിൽ മുപ്പത്താറുപറ നെയ്യുകൊണ്ട് ശിവലിംഗത്തിൽ അഭിഷേകം നടത്തണമെന്നും ഇല്ലെങ്കിൽ വിഗ്രഹം അപ്രത്യക്ഷമാകുമെന്നും പോറ്റി അറിയിച്ചതിനെത്തുടർന്ന് തമ്പുരാൻ മഠത്തിൽ നിന്ന് അഭിഷേകത്തിനുള്ള നെയ്യും നിവേദ്യത്തിനുള്ള വസ്തുക്കളും കൊണ്ടുവരികയും പോറ്റി മന്ത്രതന്ത്രാദികളോടുകൂടി അഭിഷേകവും നിവേദ്യസമർപ്പണവും നടത്തുകയും ചെയ്തു. 

പിന്നീട് വഞ്ഞിപ്പുഴ തമ്പുരാനും താഴമൺ പോറ്റിയടക്കമുള്ള ബ്രാഹ്മണശ്രേഷ്ഠരും ചേർന്ന് ക്ഷേത്രം പണിയാനുള്ള ആലോചന നടത്തി. ശിവനെക്കൂടാതെ പാർവ്വതിയെയും ക്ഷേത്രത്തിൽ പ്രതിഷ്ഠിയ്ക്കണമെന്നും ശ്രീകോവിൽ പണിയുമ്പോൾ ശിവന്നും പാർവ്വതിയ്ക്കുമായി ഗർഭഗൃഹം വീതിച്ചുകൊടുക്കണമെന്നും പോറ്റി തമ്പുരാനെ അറിയിച്ചു. ആ സമയത്താണ് പറയിപെറ്റ പന്തിരുകുലത്തിലെ അംഗമായ സാക്ഷാൽ ഉളിയന്നൂർ പെരുന്തച്ചൻ അവിടെയെത്തിച്ചേർന്നത്. തമ്പുരാനും പോറ്റിയും പെരുന്തച്ചനെ സാദരം സത്കരിച്ചിരുത്തുകയും ക്ഷേത്രനിർമ്മാണത്തെക്കുറിച്ച് വിശദമായി സംസാരിയ്ക്കുകയും ചെയ്തു. അതനുസരിച്ച് പെരുന്തച്ചൻ രണ്ടുമൂന്നുദിവസം അവിടെ താമസിച്ച് ശ്രീകോവിൽ, നമസ്കാരമണ്ഡപങ്ങൾ, കൂത്തമ്പലം, ഗോപുരങ്ങൾ, ഉപദേവാലയങ്ങൾ തുടങ്ങിയവയുടെ കണക്കുകൾ ചാർത്തിക്കൊടുക്കുകയും ഉടനെ വരാമെന്നുപറഞ്ഞ് സ്ഥലം വിടുകയും ചെയ്തു. മൂന്നുമാസം കഴിഞ്ഞാണ് പെരുന്തച്ചൻ ചെങ്ങന്നൂരിൽ മടങ്ങിയെത്തിയത്. അപ്പോഴേയ്ക്കും ക്ഷേത്രത്തിൽ കൂത്തമ്പലമൊഴികെയുള്ള എല്ലാ ഭാഗങ്ങളും പണികഴിപ്പിച്ചിരുന്നു. കൂത്തമ്പലത്തിന്റെ പണി തുടങ്ങിയിട്ടുപോലുമുണ്ടായിരുന്നില്ല. അണ്ഡാകൃതിയിലാണ് കൂത്തമ്പലത്തിന്റെ പണി നിശ്ചയിച്ചിരുന്നത്. ഇതുചെയ്യാൻ ശില്പികൾക്കൊന്നും കഴിയുന്നില്ല എന്ന് മനസ്സിലാക്കിയ പെരുന്തച്ചൻ, കൂത്തമ്പലത്തിന്റെ നിർമ്മാണം സ്വയം ഏറ്റെടുക്കാൻ തീരുമാനിച്ചു. തുടർന്ന് വളരെ കുറച്ചുദിവസം കൊണ്ട് അദ്ദേഹം കൂത്തമ്പലത്തിന്റെ നിർമ്മാണം പൂർത്തീകരിച്ചു. അവിടെ പ്രതിഷ്ഠിയ്ക്കാനായി ശിലകൊണ്ട് ഒരു ദേവീവിഗ്രഹവും അദ്ദേഹം നിർമ്മിച്ചു. തുടർന്ന് ഒരു മംഗളമുഹൂർത്തത്തിൽ ദേവീവിഗ്രഹം ശ്രീലകത്ത് പ്രതിഷ്ഠിച്ചു. നിരവധി ഭക്തജനങ്ങൾ ചെങ്ങന്നൂരപ്പനെയും ചെങ്ങന്നൂരമ്മയെയും തൊഴുത് നിർവൃതിയടഞ്ഞു. അങ്ങനെയാണ് ചെങ്ങന്നൂർ നഗരത്തിന് തിലകക്കുറിയായി വിളങ്ങുന്ന മഹാദേവസന്നിധി രൂപം കൊണ്ടത്. 

ഐതിഹ്യപ്രകാരം ഏറെ പഴക്കമുണ്ടെങ്കിലും ചെങ്ങന്നൂർ ക്ഷേത്രത്തിന് ചരിത്രപരമായി നോക്കുമ്പോൾ പഴക്കം കുറവാണ്. വഞ്ഞിപ്പുഴ തമ്പുരാക്കന്മാരുടെ കാലത്താണ് ചെങ്ങന്നൂർ തേവരെ പ്രതിഷ്ഠിച്ച് ക്ഷേത്രം നിർമ്മിക്കുന്നത് . അന്ന് പറയിപെറ്റ പന്തിരുകുലത്തിലെ പെരുന്തച്ചന്റെ നേതൃത്ത പാടവത്തിൽ മഹാക്ഷേത്രം നിർമ്മിക്കപ്പെട്ടു. പക്ഷേ ആ പഴയ ക്ഷേത്രം പിന്നീട് കത്തിനശിച്ചുപോവുകയും, അതിനുശേഷം തഞ്ചാവൂരിൽ നിന്നും വരുത്തിയ പ്രഗദ്ഭരുടെ നിരീക്ഷണത്തിൽ ക്ഷേത്രം പുനരുദ്ധരിയ്ക്കപ്പെടുകയും ചെയ്തു. തിരുവിതാംകൂർ രാജക്കന്മാരുടെ കാലത്താണ് ഇത് നടന്നത്. ചെങ്ങന്നൂർ മതിൽക്കകത്തെ പണി എന്ന് മലയാളത്തിൽ വാമൊഴിയായി പറയുന്ന പഴഞ്ചൊല്ലിനു അന്വർത്ഥമാക്കുന്ന വിധം ആയിരുന്നൂത്രേ അന്നത്തെ പുനരുദ്ധീകരണം നടന്നത്. പല അവസരങ്ങളിലും ക്ഷേത്ര നിർമ്മാണം നിന്നുപോകുകയും അതിനെ തുടർന്ന് വളരെയേറെ വർഷങ്ങൾ നീണ്ടുപോകുകയും ചെയ്തു ക്ഷേത്രനിർമ്മാണം. അന്നു കത്തിനശിച്ച ക്ഷേത്രസമുച്ചയങ്ങൾ മിക്കതും പുനഃനിർമ്മിച്ചെങ്കിലും പെരുന്തച്ചൻ ഉണ്ടാക്കിയ അണ്ഡാകൃതിയിലുള്ള (ദീർഘഗോളം) കൂത്തമ്പലം മാത്രം നിർമ്മിക്കാൻ കഴിഞ്ഞില്ല. അതുണ്ടാക്കാൻ ആരും ശ്രമം നടത്തിയിട്ടില്ല.

ചെങ്ങന്നൂർ നഗരത്തിന്റെ ഹൃദയഭാഗത്ത് പമ്പാനദിയുടെ പടിഞ്ഞാറേക്കരയിലാണ് ഈ മഹാക്ഷേത്ര സമുച്ചയം നിലകൊള്ളുന്നത്. കിഴക്കോട്ടാണ് ക്ഷേത്രദർശനം. ചെങ്ങന്നൂർ റെയിൽവേ സ്റ്റേഷൻ, ബസ് സ്റ്റാൻഡ്, പോസ്റ്റ് ഓഫീസ് തുടങ്ങിയവ ക്ഷേത്രത്തിന്റെ നാലുഭാഗത്തുമായി സ്ഥിതിചെയ്യുന്നു. ശബരിമലയിൽ നിന്നൊഴുകിവരുന്ന പമ്പാനദി, ക്ഷേത്രത്തിൽ നിന്ന് അര കിലോമീറ്റർ വടക്കുകിഴക്കുമാറി ഒഴുകുന്നു. പമ്പാനദിയിലുള്ള മിത്രപ്പുഴക്കടവിലാണ് ഉത്സവാവസാനം ഭഗവാന്റെയും തൃപ്പൂത്തുകാലത്ത് ഭഗവതിയുടെയും ആറാട്ടുകൾ നടത്തുന്നത്. ക്ഷേത്രത്തിന്റെ മൂലസ്ഥാനമായ കുന്നത്ത് മഹാദേവക്ഷേത്രം ക്ഷേത്രത്തിന്റെ വടക്കുകിഴക്കുഭാഗത്ത് സ്ഥിതിചെയ്യുന്നു. ഇവിടെ തൊഴുതുവേണം പ്രധാന ക്ഷേത്രത്തിൽ ദർശനം നടത്താൻ എന്നാണ് ചിട്ട. സാമാന്യം വലിയ വട്ടശ്രീകോവിലിൽ കിഴക്കോട്ട് ദർശനമായി കുന്നത്തപ്പൻ കുടികൊള്ളുന്നു. കിഴക്കുഭാഗത്ത് ക്ഷേത്രത്തിന് അഭിമുഖമായി ഒരു ഹനുമാൻ ക്ഷേത്രവുമുണ്ട്. ഇത് താരതമ്യേന പുതിയതാണ്. ഉഗ്രമൂർത്തിയായ ശിവന്റെ കോപം തടുക്കാനാണ് ഹനുമാനെ പ്രതിഷ്ഠിച്ചതെന്ന് വിശ്വസിയ്ക്കപ്പെടുന്നു. ദേവസ്വം ഓഫീസ്, ചെങ്ങന്നൂർ ഗ്രൂപ്പ് ഓഫീസ് എന്നിവ ക്ഷേത്രത്തിന്റെ മുന്നിൽ തെക്കുഭാഗത്തുണ്ട്. തിരുവിതാംകൂർ ദേവസ്വം ബോർഡിന് കീഴിലുള്ള സ്പെഷ്യൽ ഗ്രേഡ് ദേവസ്വമാണ് ചെങ്ങന്നൂർ ദേവസ്വം. 

ചെങ്ങന്നൂർ ക്ഷേത്രത്തിന്റെ കിഴക്കേ ഗോപുരം മുന്നൂറു വർഷം മുമ്പുണ്ടായ അഗ്നിബാധയിൽ നശിച്ചുപോയിട്ടുള്ളതും ,ഉദേശം 80 വർഷങ്ങൾക്കു മുൻപ് പുതുക്കി പണിതതും ആണ് . മൂന്നുനിലകളോടുകൂടിയ ഈ ഗോപുരം കേരളീയശൈലിയിൽ നിർമ്മിച്ച ഏറ്റവും വലിയ ക്ഷേത്രഗോപുരമാണ്. മറ്റ് മൂന്നുദിക്കുകളിലും നൂറ്റാണ്ടുകൾ പഴക്കമുള്ള ഗോപുരങ്ങളാണ്. കിഴക്കേ ഗോപുരത്തിലൂടെ അകത്തുകടന്നാൽ ആദ്യം ആനക്കൊട്ടിലിലെത്തുന്നു. സാമാന്യം വലിപ്പമുള്ള ആനക്കൊട്ടിലാണിത്. അഞ്ച് ആനകളെ എഴുന്നള്ളിയ്ക്കാനുള്ള സൗകര്യം ഇവിടെയുണ്ട്. ഭജന, നാമജപം തുടങ്ങിയവ നടത്തുന്നതും ഇവിടെയാണ്. ആനക്കൊട്ടിലിനപ്പുറമാണ് കത്തിനശിച്ച കൂത്തമ്പലതിന്റെ തറ സ്ഥിതിചെയ്യുന്നത് . ഭഗവദ്വാഹനമായ നന്ദിയുടെ ചെറിയൊരു ശിലാവിഗ്രഹമുണ്ട്. ഭക്തർ നന്ദിയുടെ ചെവിയിൽ ആഗ്രഹങ്ങൾ പറയുന്നത് ഇവിടത്തെ സ്ഥിരം കാഴ്ചയാണ്. ഇതിനപ്പുറത്താണ് നന്ദിയെ ശിരസ്സിലേറ്റുന്ന ഉത്തുംഗമായ സ്വർണ്ണക്കൊടിമരമുള്ളത്. ഏകദേശം നൂറടി ഉയരം വരുന്ന ഈ കൊടിമരം, ക്ഷേത്രത്തിലെ പ്രധാന ആകർഷണങ്ങളിലൊന്നാണ്. കൊടിമരത്തിനപ്പുറം ബലിക്കൽപ്പുരയാണ്. ക്ഷേത്രത്തിലെ വലിയ ബലിക്കല്ല് ഇവിടെ സ്ഥിതിചെയ്യുന്നു. അസാമാന്യ വലിപ്പമുള്ള ബലിക്കല്ലാണിവിടെ. അതിനാൽ, പുറത്തുനിന്നുനോക്കിയാൽ ശിവലിംഗം കാണാൻ കഴിയില്ല. ശീവേലിസമയത്ത് വലിയ ബലിക്കല്ലിലാണ് അവസാനം ബലിതൂകുന്നത്. ഏണിചാരിനിന്നാണ് ബലിതൂകുന്നത്. 

ഏകദേശം പത്തേക്കർ വിസ്തീർണ്ണം വരുന്ന അതിവിശാലമായ മതിലകമാണ് ചെങ്ങന്നൂർ ക്ഷേത്രമതിലകം. നിരവധി മരങ്ങൾ ക്ഷേത്രത്തിന്റെ പല ഭാഗത്തായി തഴച്ചുവളരന്നുണ്ട്. തെക്കുപടിഞ്ഞാറേ മൂലയിൽ ഭക്തജനങ്ങൾ ചേർന്ന് നക്ഷത്രവനം ഒരുക്കിയിട്ടുണ്ട്. ഭാരതീയ ജ്യോതിഷത്തിലെ 27 നക്ഷത്രങ്ങൾക്കും മൃഗം, പക്ഷി, വൃക്ഷം എന്നിവ പറയുന്നുണ്ട് 27 നക്ഷത്രങ്ങളുടെ വൃക്ഷങ്ങളും ഇവിടെ തഴച്ചുവളരുന്നുണ്ട്. അവ ക്ഷേത്രത്തിന് ഒരു ആകർഷണം നൽകുന്നു. നക്ഷത്രവൃക്ഷങ്ങൾക്ക് നിത്യവും പൂജകളുണ്ട്. തെക്കുകിഴക്കുഭാഗത്ത് ക്ഷേത്രം വക ഓഡിറ്റോറിയമുണ്ട്. ഇത് തുറന്ന ഓഡിറ്റോറിയമാണ്. വിശേഷദിവസങ്ങളിലും മറ്റും ഇവിടെ പ്രഭാഷണങ്ങളും കലാപരിപാടികളും നടത്തപ്പെടുന്നു. തെക്കുപടിഞ്ഞാറുഭാഗത്ത് ചെറിയൊരു ശ്രീകോവിലിൽ കിഴക്കോട്ട് ദർശനമായി ഹരിഹരപുത്രനായ അയ്യപ്പസ്വാമി വാഴുന്നു. ശബരിമലയിലേതുപോലെത്തന്നെയാണ് ഇവിടെയും വിഗ്രഹം. എന്നാൽ ഇവിടെ ശിലാവിഗ്രഹമാണ്. ഒന്നരയടി ഉയരം വരുന്ന ഈ ശ്രീകോവിലിന്റെ മുന്നിലാണ് ശബരിമല തീർത്ഥാടകർ മാലയിടുന്നതും കെട്ടുനിറയ്ക്കുന്നതുമെല്ലാം. ശബരിമലയിൽ നിന്ന് ഏറ്റവും അടുത്തുള്ള റെയിൽവേ സ്റ്റേഷൻ സ്ഥിതിചെയ്യുന്ന ചെങ്ങന്നൂരിൽ, അതുകൊണ്ടുതന്നെ മണ്ഡലകാലത്ത് ധാരാളം ഭക്തർ ദർശനത്തിനെത്താറുണ്ട്. ശബരിമല യാത്രയിലെ പ്രധാന ഇടത്താവളങ്ങളിലൊന്നുകൂടിയാണ് ചെങ്ങന്നൂർ ക്ഷേത്രം. ശാസ്താക്ഷേത്രത്തിൽ നിന്ന് അല്പം വടക്കുമാറി മറ്റൊരു ചെറിയ ശ്രീകോവിൽ കാണാം. ഇവിടെയും ശിവപ്രതിഷ്ഠയാണ്. 'നീലഗ്രീവൻ' എന്നാണ് ഈ പ്രതിഷ്ഠ അറിയപ്പെടുന്നത്. പാലാഴിമഥനത്തിനിടയിൽ പൊന്തിവന്ന കാളകൂടവിഷം പാനം ചെയ്തശേഷമുള്ള ഭാവത്തിലാണ് ഈ പ്രതിഷ്ഠ. രണ്ടടി ഉയരമുള്ള ശിവലിംഗമാണ് ഇവിടെ പ്രതിഷ്ഠ. സാധാരണ ശിവക്ഷേത്രങ്ങളിലേതുപോലെ ഇവിടെയും അർദ്ധപ്രദക്ഷിണമേ വിധിച്ചിട്ടുള്ളൂ. 

ദേവീസാന്നിദ്ധ്യത്തോടുകൂടിയ പടിഞ്ഞാറേ നടയിലും വലിയ ആനക്കൊട്ടിൽ കാണാം. കിഴക്കേ നടയിലേതുമായി നോക്കുമ്പോൾ അല്പം വലിപ്പം കുറവാണെങ്കിലും പ്രധാനപ്പെട്ട പല ചടങ്ങുകളും ദേവിയ്ക്കുമുന്നിലാണ് നടത്താറുള്ളത്. ചോറൂൺ, വിവാഹം തുടങ്ങിയവ അവയിൽ പെടുന്നു. പടിഞ്ഞാറേ ഗോപുരത്തിന് പുറത്ത് തെക്കുഭാഗത്ത് കിഴക്കോട്ട് ദർശനമായി ശ്രീകൃഷ്ണഭഗവാന്റെ ക്ഷേത്രവും ഗംഗാദേവിക്ഷേത്രവും ജടാവരി എന്ന് പേരുള്ള ചെറിയ ഒരു കുളവുമുണ്ട്. 'തിരുവമ്പാടി ക്ഷേത്രം' എന്നാണ് ഈ ശ്രീകൃഷ്ണക്ഷേത്രം അറിയപ്പെടുന്നത്. അത്യുഗ്രമൂർത്തിയായ തൃച്ചെങ്ങന്നൂരപ്പന്റെ കോപം തണുപിയ്ക്കാനാണ് ഈ പ്രതിഷ്ഠയെന്നും അതല്ല ശൈവ-വൈഷ്ണവ സൗഹൃദപ്രതീകമാണെന്നും വിശ്വസിച്ചുവരുന്നു. ഗംഗാദേവിയുടെ സാന്നിദ്ധ്യം ഒരു കുളത്തിന്റെ രൂപത്തിലാണ്. കാലിക്കോലും ഓടക്കുഴലുമേന്തിയ ശ്രീകൃഷ്ണഭഗവാനാണ് ശ്രീകൃഷ്ണക്ഷേത്രത്തിലെ മുഖ്യപ്രതിഷ്ഠ. കിഴക്കോട്ട് ദർശനം. 

വടക്കുപടിഞ്ഞാറേമൂലയിൽ ഒരു ആൽത്തറയിൽ നാഗദൈവങ്ങളുടെ പ്രതിഷ്ഠയുണ്ട്. നാഗരാജാവായി വാസുകിയും കൂടെ നാഗയക്ഷിയും പരിവാരങ്ങളുമടങ്ങുന്ന പ്രതിഷ്ഠയാണിത്. എല്ലാമാസവും ആയില്യം നാളിൽ വിശേഷാൽ പൂജകളും കന്നിമാസത്തിലെ ആയില്യത്തിന് സർപ്പബലിയും ഇവിടെ വിശേഷമാണ്. ഇവിടെനിന്ന് അല്പം മാറിയാണ് ശിവന്റെ മറ്റൊരു ഭാവമായ സ്ഥലീശന്റെ ശ്രീകോവിൽ. സ്ഥലീശനെ തൊഴുന്ന ഭക്തർ അവിടെനിന്ന് വടക്കോട്ട് തിരിഞ്ഞുനിന്ന് തളിപ്പറമ്പ് രാജരാജേശ്വരനെ വന്ദിയ്ക്കുന്നു. തുടർന്ന് പ്രദക്ഷിണം തുടരുമ്പോൾ സുബ്രഹ്മണ്യസ്വാമിയുടെ ശ്രീകോവിൽ കാണാം. താരതമ്യേന അടുത്തകാലത്താണ് ഇവിടെ സുബ്രഹ്മണ്യനെ പ്രതിഷ്ഠിച്ചത്. എങ്കിലും ചുരുങ്ങിയ കാലം കൊണ്ടുതന്നെ ഈ ക്ഷേത്രം ശ്രദ്ധേയമായിട്ടുണ്ട്. ദേവസേനാപതിയും ശിവപുത്രനുമായ സുബ്രഹ്മണ്യൻ കിഴക്കോട്ട് ദർശനമായി വാഴുന്നു. വലതുകൈ കൊണ്ട് ഭക്തരെ അനുഗ്രഹിയ്ക്കുന്ന സുബ്രഹ്മണ്യൻ, ഇടതുകൈ ചുമലിൽ കൊത്തിവച്ചിരിയ്ക്കുന്നു. വലതുചുമലിൽ വേലുണ്ട്. സുബ്രഹ്മണ്യക്ഷേത്രത്തിൽ നിന്ന് അല്പം മാറിയാണ് ക്ഷേത്രത്തിലെ വടക്കേ ഗോപുരം. ഇതിലൂടെ ഇറങ്ങിയാൽ ക്ഷേത്രക്കുളത്തിലെത്താം. 'ശക്തികുണ്ഡതീർത്ഥം' എന്നറിയപ്പെടുന്ന അതിവിശാലമായ ഈ കുളം, അഗസ്ത്യമഹർഷിയുടെ ഹോമകുണ്ഡമായിരുന്നെന്ന് വിശ്വസിയ്ക്കപ്പെടുന്നു. ഒരിയ്ക്കൽ ക്ഷേത്രക്കുളം വൃത്തിയാക്കുന്നതിനിടയിൽ ഒരു ഭാഗത്ത് ഹോമകുണ്ഡത്തിന്റെ അവശിഷ്ടങ്ങൾ കണ്ടെത്തിയത് ഇതിന്റെ തെളിവായി കണക്കാക്കപ്പെടുന്നു. ഏറെക്കാലം മലിനമായിരുന്ന ഈ കുളം 2017-ലാണ് വൃത്തിയാക്കിയത്. വടക്കേ ഗോപുരത്തിന്റെ കിഴക്കുഭാഗത്ത് ഊട്ടുപുര. സാമാന്യം വലിപ്പമുള്ള ഊട്ടുപുരയാണിത്. വിശേഷദിവസങ്ങളിൽ ഇവിടെ അന്നദാനം നടത്തിവരുന്നു. 

ഭീമാകാരമായ വട്ടശ്രീകോവിലാണ് ഇവിടത്തേത്. കരിങ്കല്ലിൽ തീർത്ത ശ്രീകോവിലിന് ഒരു നിലയേയുള്ളൂ. അത് ചെമ്പുമേഞ്ഞിട്ടുണ്ട്. മുകളിൽ സ്വർണ്ണത്താഴികക്കുടമുണ്ട്. 150 അടിയോളം ചുറ്റളവുണ്ട് ഈ ശ്രീകോവിലിന്. ഇതിൽ കിഴക്കോട്ട് ദർശനമായി ശിവന്റെ സ്വയംഭൂലിംഗവും തൊട്ടപ്പുറത്ത് പടിഞ്ഞാട്ട് ദർശനമായി ദേവീപ്രതിഷ്ഠയുമാണ്. ശിവന്റെ ഗർഭഗൃഹം മൂന്ന് മുറികൾക്കുള്ളിലാണ്. ആദ്യത്തെ മുറി ശ്രീകോവിലിൽ പ്രവേശനം അനുവദിച്ചിട്ടുള്ള മൂത്തത് പോലുള്ള പരിചാരകർക്കാണ്. മറ്റ് രണ്ടിടത്തും ശാന്തിക്കാർ മാത്രമേ കയറാവൂ. മൂന്നുമുറികൾക്കും നല്ല വലിപ്പമുണ്ട്. ശിവലിംഗത്തിന് ഏകദേശം മൂന്നടി ഉയരം കാണും. സ്വയംഭൂലിംഗമായതിനാൽ ചെത്തിമിനുക്കലുകളൊന്നും നടന്നിട്ടില്ല. ദേവീപ്രതിഷ്ഠ പഞ്ചലോഹനിർമ്മിതമാണ്. മൂന്നടി ഉയരം വരും. നിൽക്കുന്ന രൂപത്തിലാണ് വിഗ്രഹം. രണ്ട് കൈകളേയുള്ളൂ. അവയിൽ വരദാഭയമുദ്രകൾ ധരിച്ചിരിയ്ക്കുന്നു. രണ്ടിടത്തും ഒരേ മേൽശാന്തി തന്നെയാണ് പൂജ നടത്തുന്നത്. ഈ ശ്രീകോവിൽ പെരുന്തച്ചൻ നിർമ്മിച്ചതാണ് എന്ന് പറയപ്പെടുന്നു. ക്ഷേത്രത്തിൽ നടന്ന അഗ്നിബാധയിൽ നശിയ്ക്കാതെ അവശേഷിച്ചത് ഈ ശ്രീകോവിൽ മാത്രമാണ്. ശ്രീകോവിലിൽ ചളിയിട്ട് നിറച്ചതുകൊണ്ടാണത്രേ ഇത്.

ശ്രീകോവിലിന്റെ പുറംചുവരുകൾ ദാരുശില്പങ്ങളാൽ അലംകൃതമാണ്. ശിവകഥകൾ, ശ്രീകൃഷ്ണലീല, ദശാവതാരം തുടങ്ങിയവ അവയിൽ പ്രധാനമാണ്. തെക്കേ നടയിലെ ത്വരത്തിൽ തെക്കോട്ട് ദർശനമായി ശിവസ്വരൂപമായ ദക്ഷിണാമൂർത്തിയുടെയും ഗണപതിയുടെയും പ്രതിഷ്ഠകളുണ്ട്. താരതമ്യേന ചെറിയവയാണ് രണ്ട് പ്രതിഷ്ഠകളും. വടക്കുവശത്ത്, വ്യാളീമുഖത്തോടെ മനോഹരമാക്കിയ ഓവ് നിർമ്മിച്ചിരിയ്ക്കുന്നു. ശിവക്ഷേത്രമായതിനാൽ, ഓവിനപ്പുറം പ്രദക്ഷിണം പാടില്ല.

ശ്രീകോവിലിനെ ചുറ്റിപ്പറ്റി നാലമ്പലം പണിതിരിയ്ക്കുന്നു. അതിവിശാലമാണ് ഇവിടത്തെ നാലമ്പലം. നാലമ്പലത്തിനകത്തേയ്ക്കുള്ള പ്രവേശനകവാടത്തിന് ഇരുവശവുമായി വാതിൽമാടങ്ങൾ കാണാം. തെക്കേ വാതിൽമാടത്തിലാണ് ഹോമങ്ങൾ നടക്കുന്നത്. വടക്കേ വാതിൽമാടം വാദ്യമേളങ്ങൾക്കും നാമജപത്തിനും വിശ്രമത്തിനുമായി ഉപയോഗിയ്ക്കുന്നു. തെക്കുകിഴക്കേമൂലയിൽ പതിവുപോലെ തിടപ്പള്ളി പണിതിട്ടുണ്ട്. നിവേദ്യസമയത്ത് ഇവിടെ നിന്ന് അപ്പത്തിന്റെയും പായസത്തിന്റെയും മണമടിയ്ക്കുന്നത് പതിവാണ്. വടക്കുപടിഞ്ഞാറുഭാഗത്ത് ഒരു മുറിയിൽ ശിവഭൃത്യനായ ചണ്ഡികേശ്വരന്റെ പ്രതിഷ്ഠയുണ്ട്. ഇതിനടുത്തുള്ള ഒരു മുറിയിലാണ് തൃപ്പൂത്തുകാലത്ത് ദേവീപൂജ നടക്കുന്നത്. 

നാലമ്പലത്തിനകത്ത് ശിവന്റെ നടയിലും ഭഗവതിയുടെ നടയിലും നമസ്കാരമണ്ഡപങ്ങൾ കാണാം. രണ്ടും ചതുരാകൃതിയിൽ പണികഴിപ്പിച്ചതും ചെമ്പുമേഞ്ഞ മേൽക്കൂരയോടുകൂടിയതുമാണ്. ഇവയിൽ കിഴക്കേ നടയിലെ നമസ്കാരമണ്ഡപമാണ് വലുത്. അസാമാന്യ വലിപ്പമുള്ള ഈ മണ്ഡപത്തിൽ ഏകദേശം ഇരുപതിലധികം തൂണുകൾ കാണാം. ഇവയിലെല്ലാം ശില്പരൂപങ്ങൾ ദൃശ്യവിസ്മയം തീർക്കുന്നു. മണ്ഡപത്തിന്റെ മച്ചിൽ ബ്രഹ്മാവിന്റെയും അഷ്ടദിക്പാലകരുടെയും രൂപങ്ങൾ കൊത്തിവച്ചിട്ടുണ്ട്. മണ്ഡപത്തിന്റെ കിഴക്കേയറ്റത്ത് ഭഗവദ്വാഹനമായ നന്ദിയുടെ ഒരു ശില്പമുണ്ട്. ഏകദേശം ആയിരത്തിയൊന്ന് കലശം വരെ വച്ചുപൂജിയ്ക്കാനുള്ള സൗകര്യം ഇവിടെയുള്ളതായി കണക്കാക്കപ്പെടുന്നു. അത്രയും വലുതാണ് ഈ മണ്ഡപം. എന്നാൽ, പടിഞ്ഞാറേ നടയിലെ മണ്ഡപം ചെറുതും ശില്പകലാനിർമ്മിതികളില്ലാത്തതുമാകുന്നു.

ചെങ്ങന്നൂർ ക്ഷേത്രത്തിലെ പ്രധാന പ്രതിഷ്ഠ. അർദ്ധനാരീശ്വര സങ്കല്പത്തിലുള്ള ചുരുക്കം ചില ശിവക്ഷേത്രങ്ങളിലൊന്നാണ് ഇവിടുത്തേത്. രൗദ്രതയാർന്ന മഹാകാലനാണ് പ്രതിഷ്ഠ. ഭക്തരെ അനുഗ്രഹിക്കുമ്പോഴും ഭഗവാന്റെ കണ്ണുകളിൽ നിറയെ രൗദ്രത നിഴലിക്കുന്നുവെന്നാണ് വിശ്വാസം. മഹാദേവന്റെ ഈ രൗദ്രതയാണത്രേ ഒരിക്കൽ ക്ഷേത്രം മുഴുവനായും കത്തിച്ചുകളയാൻ ഇടയാക്കിയത്. ഇവിടുത്തെ ശിവനെ 'ചെങ്ങന്നൂരപ്പൻ' എന്നാണ് ഭക്തർ വിളിച്ചു പോരുന്നത്. ധാര, ചതുഃശതം, അപ്പം, അട, ഉമാമഹേശ്വരപൂജ എന്നിവയാണ് തൃച്ചെങ്ങന്നൂരപ്പന്റെ പ്രധാന വഴിപാടുകൾ. 

പശ്ചിമദിക്കിലേക്ക് ദർശനമരുളി പ്രധാന ശ്രീകോവിലിൽതന്നെ ഭഗവാന് പുറകിലായി പരാശക്തിയെ പ്രതിഷ്ഠിച്ചിരിക്കുന്നു. ശ്രീപാർവ്വതീദേവിയെന്നാണ് അറിയപ്പെടുന്നതെങ്കിലും ദക്ഷപുത്രിയായ സതിയായും സങ്കല്പമുണ്ട് . ഭഗവതിയുടെ നടയിൽ മൂന്നുപൂജയാണ് ഉള്ളത് (ഉഷപൂജ, ഉച്ചപൂജ, അത്താഴപൂജ). ദേവി ശിവസാന്നിധ്യത്തിൽ ഇരിക്കുന്നതിനാൽ സർവ്വമംഗളകാരിണിയും മംഗല്യവരദായിനിയുമാണ്. ആദിപരാശക്തിയായ ചെങ്ങന്നൂരമ്മയ്ക്ക് പട്ടും താലിയും ചാർത്തുന്നതും മഞ്ഞൾപ്പൊടി കൊണ്ട് അഭിഷേകം നടത്തുന്നതും അതിവിശേഷമാണ്. എങ്കിലും തൃപ്പൂത്തുകാലത്ത് നടത്തപ്പെടുന്ന ഹരിദ്രാപുഷ്പാഞ്ജലിയാണ് പ്രധാന വഴിപാട്. ഇത് മറ്റൊരു ക്ഷേത്രത്തിലും നടത്താത്ത വഴിപാടായതിനാൽ ഇതിന് വൻ ഭക്തജനത്തിരക്ക് അനുഭവപ്പെടാറുണ്ട്. നെയ്പായസം, ലളിതാസഹസ്രനാമാർച്ചന, കുങ്കുമാർച്ചന തുടങ്ങിയവയാണ് ദേവിയുടെ മറ്റ് വഴിപാടുകൾ.

കേരളത്തിലെ മിക്ക ക്ഷേത്രങ്ങളിലും ഉപദേവനായി സർവ്വവിഘ്നവിനാശകനും ശിവപാർവ്വതീപുത്രനുമായ ഗണപതിഭഗവാന്റെ പ്രതിഷ്ഠയുണ്ടാകും. ഏതൊരു കർമ്മവും തടസ്സങ്ങളില്ലാതെ തീരാൻ ഗണപതിപൂജയോടെയാണ് ഹിന്ദുക്കൾ തുടങ്ങുന്നത്. ചെങ്ങന്നൂർ ക്ഷേത്രത്തിൽ പ്രധാന ശ്രീകോവിലിന്റെ തെക്കുവശത്ത് കിഴക്കോട്ട് ദർശനമായാണ് ഗണപതി കുടികൊള്ളുന്നത്. മൂന്നടി ഉയരമുള്ള ശിലാവിഗ്രഹം സാധാരണ ഗണപതിവിഗ്രഹങ്ങളുടേതുപോലെയാണ്. ഗണപതിഹോമം, ഒറ്റയപ്പം, കറുകമാല തുടങ്ങിയവയാണ് ഗണപതിയുടെ പ്രധാന വഴിപാടുകൾ.

ഹൈന്ദവവിശ്വാസപ്രകാരം ശിവന്റെ ധ്യാനരൂപത്തിലുള്ള ഭാവമാണ് ദക്ഷിണാമൂർത്തി. സതീദേവിയുടെ ദേഹത്യാഗത്തിനുശേഷം കഠിനതപസ്സനുഷ്ഠിയ്ക്കുകയായിരുന്ന ഭഗവാൻ, തന്റെ മുന്നിൽ ആഗ്രഹമുണർത്തിച്ച സനകാദിമുനികൾക്കുമുന്നിൽ ചിന്മുദ്രയോടെ അവതരിച്ചുവെന്നും അതിലൂടെ അവർക്ക് ജ്ഞാനോപദേശം കൊടുത്തെന്നും കഥയുണ്ട്. ചെങ്ങന്നൂർ ക്ഷേത്രത്തിൽ ഗണപതിയോടൊപ്പം തെക്കോട്ട് ദർശനമായാണ് ദക്ഷിണാമൂർത്തിപ്രതിഷ്ഠ. ഇവിടെ തൊഴുന്നത് വിദ്യാഭിവൃദ്ധിയ്ക്ക് നല്ലതാണെന്ന് വിശ്വസിച്ചുവരുന്നു. ശിവപ്രീതികരമായ എല്ലാ വഴിപാടുകളും ദക്ഷിണാമൂർത്തിയ്ക്കും നടത്തപ്പെടുന്നുണ്ട്.

ധനുമാസത്തിലെ തിരുവാതിരയിൽ കൊടിയേറി മകരമാസത്തിലെ തിരുവാതിരയിൽ ആറാട്ടോടുകൂടി സമാപിക്കുന്ന 28 ദിവസം നീണ്ടുനിൽക്കുന്ന ഉത്സവമാണ് ഇവിടെ. പണ്ട് വേറെയും ചില ക്ഷേത്രങ്ങളിൽ 28 ദിവസം ഉത്സവം ഉണ്ടായിരുന്നു. ഇന്ന് ചെങ്ങന്നൂരിൽ മാത്രമാണ് 28 ദിവസം ഉത്സവമുള്ളത്. 28 ദിവസവും ഗംഭീര ആഘോഷപരിപാടികളുണ്ടാകും. പമ്പാനദിയിലാണ് ആറാട്ട്.

കുംഭമാസത്തിലെ കറുത്തപക്ഷത്തിലെ ചതുർദ്ദശിനാളാണ് ശിവരാത്രിയായി ആചരിച്ചുവരുന്നത്. ശിവരാത്രി നാളിൽ കൊല്ലം ജില്ലയിലെ ആലപ്പാട്ട് നിന്നും എത്തുന്ന അരയ സമുദായത്തിൽ പെട്ടവർ ചെങ്ങന്നൂർ ദേവിയുടെ പിതൃസ്ഥാനീയരായി മഹാദേവന് പരിശപണം നൽകുന്ന ചടങ്ങ് ഇവിടുത്തെ പ്രധാന വിശേഷമാണ്. ഇത് സംബന്ധിച്ചു കേട്ടുവരുന്ന ഐതിഹ്യം പണ്ടുകാലത്ത് ക്ഷേത്രത്തിൽ ഉണ്ടായ അഗ്നിബാധയെ തുടർന്ന് ദേവിപ്രതിഷ്ഠ ഉരുകി പോകുകയുണ്ടായി.തുടർന്ന് പല മൂശാരിമാരും പഞ്ചലോഹത്തിൽ പഴയതുപോലെയുള്ള രൂപം ഉണ്ടാക്കുവാൻ ശ്രമിച്ചെങ്കിലും മുൻപുണ്ടായിരുന്ന പോലത്തെ വിഗ്രഹം ഉണ്ടാക്കുവാൻ സാധിച്ചില്ല. തുടർന്ന് നാടുവാഴി തമ്പുരാന് സ്വപ്ന ദർശനമായി താളിയോലകൾ പരിശോദിക്കുവാൻ അരുളിപ്പാട് ഉണ്ടാകുകയും അങ്ങനെ താളിയോല പരിശോധിക്കവേ പെരുംതച്ചൻ എഴുതിയ ഓല ലഭിക്കുകയും ചെയ്തു. അതിൽ ജ്ഞാനിയായ പെരുംതച്ചൻ ഇങ്ങനെ കുറിച്ചിരുന്നു. ഒരിക്കൽ അഗ്നിബാധയാൽ ക്ഷേത്രം നശിക്കുകയും ദേവിപ്രതിഷ്ഠ ഉരുകിപോകുകയും ചെയ്യും, ആയതിനാൽ ദേവിയുടെ മറ്റൊരു പഞ്ചലോഹ വിഗ്രഹം പമ്പാനദിയിലെ പാറക്കടവിന് സമീപമുള്ള കയത്തിൽ നിക്ഷേപിക്കുന്നു എന്ന്. തുടർന്ന് നാട്ടുകാർ കയത്തിൽ മുങ്ങി നോക്കിയെങ്കിലും വിഗ്രഹം ലഭിച്ചില്ല. ആ സമയത്ത് മത്സ്യബന്ധനതിനായി എത്തിയ ആലപ്പാട്ട് അരയന്മാർ ഈ കയത്തിൽ മുങ്ങുകയും വിഗ്രഹം കണ്ടെടുക്കയും ഈ വിഗ്രഹവുമായി ക്ഷേത്രത്തിൽ എത്തുകയും ചെയ്തു. അന്നെദിവസം ശിവരാത്രി ആയതിനാലും; മഹാദേവനു തന്റെ ദേവിയെ അരയന്മാർ നൽകുകയും ചെയ്തതിനാൽ അവർ വർഷംതോറും ശിവരാത്രി നാളിൽ പിതൃസ്ഥാനീയരായി ക്ഷേതതിലെത്തി ദേവന് പരിശപണം നൽകുന്നു. "പരിശം വയ്പ്പ്" എന്നാണു ഈ ചടങ്ങ് അറിയപ്പെടുന്നത്.

ചെങ്ങന്നൂർ ക്ഷേത്രത്തിലെ തൃപ്പൂത്താറാട്ട്‌ പ്രസിദ്ധമാണ്‌... ഇത്‌ മറ്റൊരു ക്ഷേത്രത്തിലും കാണാനാവാത്ത അപൂർവ ചടങ്ങാണ്‌.. ചെങ്ങന്നൂർ ഭഗവതിയുടെ പ്രതിഷ്ഠ രജസ്വലയാകുന്നു എന്നതാണ്‌ ഇതിലെ പ്രത്യേകത. വർഷത്തിൽ പലതവണ ദേവി തൃപ്പൂത്താകാറുണ്ട്‌... പൂജാരി നിർമ്മാല്യം മാറ്റുന്ന അവസരത്തിൽ ഉടയാടയിൽ രജസ്വലയായതിന്റെ പാടുകണ്ടാൽ മൂന്നുദിവസത്തേക്ക്‌ പടിഞ്ഞാറേ നട അടയ്ക്കും. ഭഗവതീ ചൈതന്യത്തെ ബലിബിംബത്തിലേക്ക്‌ മാറ്റിയിരുത്തുന്നു. നാലാംദിവസം രാവിലെ ദേവിയെ ചെങ്ങന്നൂർ പമ്പാനദിക്കരയിലെ മിത്രപ്പുഴക്കടവിലേക്ക്‌ ആറാട്ടിനായി എഴുന്നള്ളിക്കുന്നു. തുടർന്ന് പമ്പാനദിയിലെ കുളിപ്പുരയിൽ ദേവിയെ എഴുന്നെള്ളിച്ചിരിത്തുകയും, ആർഭാടപൂർവ്വമായി ക്ഷേത്രത്തിലേക്ക് തിരിച്ചെഴുന്നള്ളിക്കുകയും ചെയ്യുന്നു. തിരുപ്പൂത്താറാട്ട്‌". തിരിച്ചെഴുന്നള്ളുന്ന ദേവിയെ സ്വീകരിക്കാൻ ചെങ്ങന്നൂരപ്പൻ തന്നെ കിഴക്കേ ആനക്കൊട്ടിലിൽ എഴുന്നള്ളി നിൽക്കുന്നു. കൂട്ടിയെഴുന്നള്ളിപ്പുകൾക്കു ശേഷം പടിഞ്ഞാറേ നടവഴി ശ്രീ പാർവതിയെ അകത്തേക്ക് തിരിച്ചെഴുന്നള്ളിക്കുന്നു. അതിനുശേഷം തേവരെ പ്രദക്ഷിണം പൂർത്തിയാക്കി കിഴക്കേ നടവഴിയും അകത്തേക്ക് എഴുന്നള്ളിക്കുന്നു. 

ചെങ്ങന്നൂർ നഗരത്തിൽ എം.സി. റോഡിൽ നിന്നും ഏകദേശം 500മീറ്റർ കിഴക്കുമാറിയാണ് മഹാദേവക്ഷേത്രം സ്ഥിതിചെയ്യുന്നത്. ചെങ്ങന്നൂർ റെയിൽവേ സ്റ്റേഷനും കെ.സ്.ആർ.ടി.സി ബസ് സ്റ്റാഡും ക്ഷേത്രത്തിൽ നിന്നും ഒരു കിലോമീറ്റർ ദൂരെയാണ് സ്ഥിതിചെയ്യുന്നത്.



</doc>
<doc id="56007" url="https://ml.wikipedia.org/wiki?curid=56007" title="പാങ്ങോട് ഗ്രാമപഞ്ചായത്ത്">
പാങ്ങോട് ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് പാങ്ങോട് . വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.
കൊല്ലവർഷം 1110 വരെ കല്ലറ-പാങ്ങോട് പ്രദേശങ്ങൾ ജന്മിത്ത ഭരണത്തിൻ കീഴിലായിരുന്നു. 
സ്വാതന്ത്ര്യ സമരത്തിലും സർ.സി.പി.ക്കെതിരെയുള്ള പ്രക്ഷോഭത്തിലും ഈ പഞ്ചായത്തിലുള്ള ഒരുപാട് പേർ പങ്കെടുക്കുകയുണ്ടായി. കല്ലറ ചന്തയിലെ അന്യായമായ നികുതിപിരിവിനും സർ.സി.പി.യുടെ ദുർഭരണത്തിനും എതിരെ കല്ലറ-പാങ്ങോട് വിപ്ളവം നടക്കുകയും അതിൽ ഒരുപാടുപേർക്ക് ജയിൽ ശിക്ഷ ലഭിച്ചു; ചിലർ രക്തസാക്ഷികളാവുകയും ചെയ്തു. പ്രക്ഷോഭത്തിൽ പ്രധാനികളായിരുന്ന പട്ടാളം കൃഷ്ണനെയും, കൊച്ചപ്പിപിള്ളയേയും തൂക്കിലേറ്റുകയും ബാക്കിയുള്ളവരെ ജീവപര്യന്തം തടവിന് ശിക്ഷിക്കുകയും ചെയ്തു. ജീവപര്യന്തം തടവിന് ശിക്ഷിച്ചവരിൽ ശ്രീ. ജമാൽ ലബ്ബയും ഉൾപ്പെട്ടിരിക്കുന്നു. 
ദിവാൻ. സി.പി. രാമസ്വാമി അയ്യരുടെ കിരാത ഭരണത്തിന് എതിരായി കൊല്ലവർഷം 114-ൽ നടന്ന കല്ലറ പാങ്ങോട് വിപ്ലവമാണ് തിരുവിതാംകൂറിൽ നടന്ന സംഘടിത ബഹുജന പ്രക്ഷോഭങ്ങളിൽ വച്ച് ഏറ്റവും പ്രധാനപ്പെട്ടത്. പാങ്ങോട് പോസ്റ്റോഫീസിന് ഏകദേശം 100 വർഷം പഴക്കമുണ്ട്. പഞ്ചായത്തിലെ ആദ്യത്തെ സ്കൂളായ ഭരതന്നൂർ എൽ.പി. സ്കൂൾ 1896 കാലഘട്ടത്തിൽ സ്ഥാപിച്ചു

ഈ പ്രദേശത്തെ പുറംലോകവുമായി ബന്ധിപ്പിക്കുന്നതിന് വളരെ പണ്ട് ശ്രമങ്ങൾ നടന്നിരുന്നു എന്നതിന്റെ തെളിവാണ് പാലോട്-കാരേറ്റ് റോഡ് . ഈ റോഡിലുള്ള മൈലമൂട് പാലം 1939-ൽ പണികഴിപ്പിച്ചതാണ് 

പാങ്ങോട് പഞ്ചായത്ത് പ്രദേശം വാമനപുരം പഞ്ചായത്തിന്റെയും കല്ലറ പഞ്ചായത്തിന്റെയും ഭാഗമായിരുന്നു. 1977-ൽ ഗവ. ഉത്തരവ് നം. 883/77/എൽ.എ. തീയതി, 30/09/77 പ്രകാരം പാങ്ങോട് പഞ്ചായത്ത് രൂപംകൊണ്ടു. പി.എ. റഹീമായിരുന്നു ആദ്യ പ്രസിഡന്റ്, പട്ടാണിക്കടയിൽ ഷാഹുൽ ഹമീദ് വൈസ് പ്രസിഡണ്ടും.


ഭൂപ്രകൃതിയനുസരിച്ച് പഞ്ചായത്തിനെ ഉയർന്ന സമതലം, കുന്നിൻമണ്ട, കുത്തനെയുള്ള ചെരിവ്, ചെറിയ ചരിവ്, താഴ് വാരം, ചതുപ്പ്, സമതലം എന്നിങ്ങനെ തിരിക്കാം. കരിമണ്ണ്, ചെമ്മണ്ണ്, പശിമരാശി മണ്ണ് ഇവയാണ് പഞ്ചായത്തിലെ പ്രധാന മണ്ണിനങ്ങൾ.

തോടുകൾ, കുളങ്ങൾ, കിണറുകൾ, കുഴൽക്കിണറുകൾ മുതലായവയാണ് ഇവിടത്തെ പ്രധാന ജലസ്രോതസ്സ് 

മൈലമൂട് കോട്ടയപ്പൻകാവ്, കാഞ്ചിനട ശാസ്താക്ഷേത്രം (പുരാതന ക്ഷേത്രം) ഭരതന്നൂർ ശിവക്ഷേത്രം (200 വർഷത്തെ പഴക്കം) ഭരതന്നൂർ അമ്മൻകോവിൽ ,ഭരതന്നൂർ മാടൻനട , അയിരൂർ ചാവരു കാവ് , പാങ്ങോട് അയ്യപ്പ ക്ഷേത്രം ,പാങ്ങോട് പുത്തൻപള്ളി, പുലിപ്പാറ പള്ളി (മുസ്ളീം പള്ളികൾ) വട്ടക്കരിക്കകം, തേമ്പാംമൂട് തുടങ്ങിയ സ്ഥലങ്ങളിലെ ക്രിസ്ത്യൻ പള്ളികൾ എന്നിവയാണ് പ്രധാന ആരാധനാലയങ്ങൾ.



</doc>
<doc id="56010" url="https://ml.wikipedia.org/wiki?curid=56010" title="നന്ദിയോട് ഗ്രാമപഞ്ചായത്ത്">
നന്ദിയോട് ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് നന്ദിയോട് . വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.

ചോളർ, പാണ്ഡ്യർ, ചേരർ തുടങ്ങിയ രാജങ്ങ്ങളുടെ കാലത്ത് നാട്ടുരാജാക്കൻമാർ തമ്മിലുള്ള ശത്രുതയുടെയും കുടിപ്പകയുടേയും ഭാഗമായി ഉണ്ടാകുന്ന ചേരിപ്പോരുകൾക്ക് സാക്ഷ്യം വഹിച്ച ഭൂമിയാണിത്. ഈ അടുത്തകാലം വരെ പൌരാണിക ശില്പങ്ങളും മറ്റും പാണ്ഡ്യൻ പാറകളിലെ ഗഹ്വരങ്ങളിൽ നിലനിന്നിരുന്നതായി ഓർമുക്കുന്നവർ ഇന്നുമുണ്ട്. 
പലപ്രദേശങ്ങളിൽ നിന്നും ദീർഘയാത്ര ചെയ്തു വരുന്നവർക്ക് സ്ഥലവാസികളിൽനിന്ന് ലഭിച്ചുകൊണ്ടിരുന്ന സൽക്കാരങ്ങളിലും സഹായങ്ങളിലും സംതൃപ്തരായ അതിഥികൾ നന്ദിയോടുകൂടി നാട്ടുകാരെ പ്രശംസിച്ചിരുന്നു. 'നന്ദിയോട്' എന്ന സ്ഥലനാമം ഇങ്ങനെ ലഭിച്ചതാണെന്ന് പഴമക്കാർ പറയുന്നു 

'വിജ്ഞാനദായിനി' വായനശാല എന്ന പേരിൽ കുഞ്ഞുകൃഷ്ണൻ ടെയ്ലർ സ്വന്തമായി തുടങ്ങിയ ഈ സ്ഥാപനമാണ് ആദ്യത്തെ ഗ്രന്ഥശാല. 1920 കളിൽ നന്ദിയോട് മഹാത്മാ യുവജന സമാജവും പിന്നീട് രൂപംകൊണ്ട ടാഗോർ ആർട്സ് ക്ളബ്ബുമാണ് പഞ്ചായത്തിലെ പ്രധാന സാംസ്കാരിക സ്ഥാപനങ്ങൾ. 1894 ൽ ആരംഭിച്ച പച്ച എൽ.പി.എസ് ആണ് പഞ്ചായത്തിലെ ആദ്യത്തെ ഔപചാരിക വിദ്യാഭ്യാസ സ്ഥാപനം. 
പൊൻമുടി റബേഴ്സ്, മീൻമുട്ടി ,നന്ദിയോട് പബ്ളിക് മാർക്കറ്റ്, പേരയം പബ്ളിക് മാർക്കറ്റ്, പാലുവള്ളി പബ്ളിക്ക് മാർക്കറ്റ് എന്നിവയാണ് പ്രധാന വാണിജ്യ കേന്ദ്രങ്ങൾ.

1953 മുതൽ 1961 വരെ ഇപ്പോഴത്തെ പെരിങ്ങമ്മല നന്ദിയോട് പഞ്ചായത്തുകൾ യോജിച്ച് കിടക്കുകയായിരുന്നു. അപ്പോഴത്തെ പ്രസിഡന്റ് എ. ഇബ്രാഹിം കുഞ്ഞായിരുന്നു. 01/01/1962-ൽ നന്ദിയോട് പഞ്ചായത്ത് രൂപവത്കരിച്ചു. 1961 മുതൽ 1963 വരെ സ്പെഷ്യൽ ഓഫീസറുടെ ഭരണമായിരുന്നു. 1964 മുതൽ 1979 വരെയുള്ള കാലയളവിൽ ആദ്യത്തെ നന്ദിയോട് പഞ്ചായത്ത് ഭരണസമിതി അധികാരത്തിൽ വന്നു. ഭാസ്കരൻ ബി.എസ്.സി. ആയിരുന്നു ഈ കാലയളവിലെ പ്രസിഡന്റ്. 

ഭൂപ്രകൃതിയനുസരിച്ച് പഞ്ചായത്തിനെ ഉയർന്ന പ്രദേശങ്ങൾ, ചരിവ് പ്രദേശങ്ങൾ, താഴ് വരകൾ, എന്നിങ്ങനെ തിരിക്കാം. ലാറ്ററൈറ്റ്, എക്കൽമണ്ണ്, ചെമ്മണ്ണ്, ചരൽമണ്ണ് കൂടാതെ കോളുവിയം ഉൾപ്പെട്ട മണ്ണുമാണ് പ്രധാന മണ്ണിനങ്ങൾ 

വാമനപുരം നദി ഈ ഗ്രമത്തിന്റെ വടക്കു ഭാഗത്തുകൂടി ഒഴുകുന്നു. ഉപരിതല ജലസ്രോതസ്സുകളായ നീരുറവകൾ, കുളങ്ങൾ, തോടുകൾ, ജലാശയങ്ങൾ എന്നിവ ഉൾപ്പെട്ടതാണ് ജലസമ്പത്ത് 

പച്ച ശാസ്താക്ഷേത്രം, ദ്രവ്യം വെട്ടിമല മാടൻ ക്ഷേത്രം, ആലംമ്പാറ ദേവീക്ഷേത്രം, കള്ളിപ്പാറ ആയിരവല്ലി ക്ഷേത്രം, താന്നിമൂട് കന്നുകാലിവനം ശിവക്ഷേത്രം, കുടവനാട് ദുർഗ്ഗാക്ഷേത്രം, പച്ച കുക്കിരിസാലിവേഷൻ ആർമി ചർച്ച്, ഇളവട്ടം സി.എസ്.ഐ. ചർച്ച്, പ്ളാവറ സാലിവേഷൻ ആർമി ചർച്ച്, പച്ചമല സി. എസ്. ഐ. ചർച്ച്, വഞ്ചുവം മുസ്ളീംപള്ളി, പാപ്പനംകോട് മുസ്ളീം പള്ളി, ആലുംകുഴി സി. എസ്. ഐ. ചർച്ച്.പാലുവള്ളി കത്തോലിക്കാ ദേവാലയം, നന്ദിയോട് കത്തോലിക്കാ ദേവാലയം

മീൻമുട്ടി വിനോദ സഞ്ചാരകേന്ദ്രം (വെള്ളച്ചാട്ടം)



</doc>
<doc id="56023" url="https://ml.wikipedia.org/wiki?curid=56023" title="പെരിങ്ങളം ഗ്രാമപഞ്ചായത്ത്">
പെരിങ്ങളം ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് പെരിങ്ങളം ഗ്രാമപഞ്ചായത്ത്. 2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, അടുത്ത തിരഞ്ഞെടുപ്പുമുതൽ കൂത്തുപറമ്പ് നിയോജകമണ്ഡലത്തിലാണ്‌ ഉൾപ്പെടുന്നത്.

ഇവിടുത്തെ ഐതിഹ്യങ്ങൾ മുഖ്യമായും കനകമലയെ ചൂഴ്ന്നു നിൽക്കുന്നതാണ്. രാമായണ കഥ നടക്കുന്ന കാലത്ത് ശ്രീരാമഭക്തനായ കനകമുനി ഈ മലയിൽ വസിച്ചിരുന്നുവത്രെ. ലങ്കയിൽ നിന്നും സീതയെ വീണ്ടെടുത്തു അയോദ്ധ്യയിലേക്ക് പോകും വഴി ഇവിടം സന്ദർശിക്കാമെന്ന് രാമൻ വാക്കു കൊടുത്തതുപ്രകാരം മുനി കാത്തിരിക്കുകയും അത് നടക്കാത്തതിൽ നിരാശനായി സ്വീകരണത്തിനൊരുക്കിയ കനകമടക്കമുള്ള ദ്രവ്യങ്ങളും കമണ്ഡലവും ഇവിടെ തന്നെ കമഴ്ത്തിവെച്ചുവെന്നുമാണ് ഒരൈതീഹ്യം. ഇസ്ളാംമത പ്രബോധനത്തിന് വേണ്ടി അറേബ്യയിലെ കൂഫായിൽ നിന്നും അലിയൂൽകൂഫി എന്നാരു ദിവ്യൻ കടൽ കടന്ന് ഈ പ്രദേശത്ത് എത്തി. കനകമലയിലെ ഗുഹയിൽ അവധൂതനായി താമസിച്ചിരുന്നു. അദ്ദേഹം പെരിങ്ങത്തൂരിലെ രാവാരിനായർ മൂപ്പന്റെ ഏകമകളുടെ മാറാരോഗം ചികിത്സിച്ചു ഭേദമാക്കുകയും അതിന്റെ ഉപകാര സ്മരണക്കായി രാവാരി മൂപ്പൻ തന്റെ ഉടമസ്ഥതയിലുള്ള സ്ഥലം ആരാധനയ്ക്കായി ദാനമായി നൽകിയെന്നുമുള്ള വിശ്വാസം പരക്കെ പ്രചാരത്തിലുണ്ട്. പെരിങ്ങത്തൂർ പള്ളിയിൽ ഹിന്ദുക്കൾ അടക്കമുള്ളവർ ഉദ്ദേശസിദ്ധിക്ക് വേണ്ടി വിവിധതരം നേർച്ചകൾ നടത്തിവരുന്നത് ഈ പ്രദേശത്ത് നിലനിന്നുവരുന്ന മതസൌഹാർദ്ദത്തിന്റെ ഉത്തമ നിദർശനമാണ്. പെരിങ്ങളത്തെ മുക്കിൽ പീടികയിലുള്ള പാറപറമ്പിലും, കണ്ണംവെള്ളിയിലെ എകരത്ത് കണ്ടി, പാറമ്മൽ പറമ്പുകളിൽ നിന്നും കണ്ടെത്തിയ നന്നങ്ങാടികൾ (ഗുഹാശവകുടീരങ്ങൾ), മൺപാത്രങ്ങൾ എന്നിവ ശിലായുഗത്തെ സംബന്ധിച്ച അറിവു നൽകുന്നു. കടത്തനാടിനോട് ചേർന്നുകിടക്കുന്ന ഇരുവഴി നാടിൽ (ഇരുവനാട്) പ്പെട്ടതായിരുന്നു പെരിങ്ങളം. പെരിങ്ങളത്തിന്റെ അധിപർ അക്കാലത്ത് നാരങ്ങോളി കുടുംബക്കാരായിരുന്നു. ഏറ്റവും പ്രബല ഭൂഉടമകളും രാഷ്ട്രീയ ശക്തിയും അവർ തന്നെയായിരുന്നുവെന്ന് പഴശ്ശി രേഖകൾ സൂചന നൽകുന്നു. ഇംഗ്ളീഷുകാരും ഫ്രഞ്ചുകാരും തമ്മിൽ വാണിജ്യമേധാവിത്വത്തിന് വേണ്ടി നടന്ന മത്സരങ്ങൾ ഉയർന്ന കുന്നുകളും നദീമുഖങ്ങളും കൈവശം വെക്കുവാൻ വേണ്ടിയായിരുന്നു. പെരിങ്ങത്തൂർ കേന്ദ്രീകരിച്ച് കുരുമുളക് ശേഖരിക്കുവാൻ ഇംഗ്ളീഷുകാരും ഫ്രഞ്ചുകാരും പരസ്പരം മത്സരിച്ചു. 1752 കാലത്ത് മയ്യഴി പുഴയുടെ പശ്ചാത്തലത്തിലുള്ള പെരിങ്ങത്തൂരും കനകമലയും ഫ്രഞ്ചുകാർ കൈവശപ്പെടുത്തിയതായി പഴയ രേഖകൾ സൂചിപ്പിക്കുന്നു. പൂക്കോം-മേക്കുന്ന്-മോന്താൽ റോഡ് ടിപ്പുവിന്റെ പടയോട്ടകാലത്തിന് മുമ്പ് തന്നെ നിലവിൽ ഉണ്ടായിരുന്നു. പെരിങ്ങത്തൂർ പാലം വരുന്നതിന് വളരെ മുമ്പു തന്നെ ഇവിടം പ്രമുഖ വാണിജ്യകേന്ദ്രമായിരുന്നു. നിത്യേന ലോഡ് കണക്കിന് നെല്ലും മറ്റും ഇവിടെ എത്തിച്ചേർന്നിരുന്നു. പെരിയ യുദ്ധക്കളം എന്നർത്ഥം വരുന്ന പെരുംകളം ആണ് പെരിങ്ങളം ആയി മാറിയത്. പെരിങ്ങത്തൂരിലെ മൈതാനി മൊട്ട, മേപ്പാടി പറമ്പ്, കണ്ടം പുനം പറമ്പ് എന്നിവിടങ്ങളിൽ നിന്ന് പറമ്പ് കിളക്കുമ്പോഴും മറ്റും പഴയകാലത്തെ ഈയം കൊണ്ടുള്ള വെടിയുണ്ടകളുടെ അവശിഷ്ടങ്ങൾ ഇപ്പോഴും കിട്ടാറുണ്ട്.ബ്രിട്ടീഷുകാർ പ്രാദേശികാധികാരികളുമായി നടത്തിയ അവസരവാദപരമായ കരാറുകളും അവർ ചുമത്തിയ ഭീമമായ ഭൂനികുതിയും ഈ പ്രദേശത്തെ ഫ്യൂഡൽ വ്യവസ്ഥിതിയുടെ അടിത്തറയ്ക്ക് ഇളക്കം തട്ടിച്ചു. ഇടത്തരം ജന്മിമാരിൽ പലർക്കും ഭൂമി നഷ്ടപ്പെട്ടത് നികുതിബാക്കിക്കും കാണത്തിനു വെച്ചും ചാർത്തികൊടുത്തുമാണ്. ആയിരം തേങ്ങക്ക് ഏഴര ഉറുപ്പിക വിലയും കർഷക തൊഴിലാളികൾക്ക് ദിവസക്കൂലി അരക്കാലുമായിരുന്നു. അക്കാലത്ത് ഭൂനികുതി ഏക്കറിന് 15-20 രൂപയായിരുന്നു. സാംസ്കാരിക വിദ്യാഭ്യാസ രംഗങ്ങളിൽ പെരിങ്ങളം സമ്പന്നമായ പാരമ്പര്യം നിലനിർത്തിയിരുന്നു. അണിയാരത്തെ കേളോത്ത് സ്ക്കൂൾ, കാടാങ്കുനി യു.പി.സ്ക്കൂൾ, പുല്ലൂക്കര കുന്നും മൊയിലോത്ത് സ്ക്കൂൾ, തയ്യുള്ളതിൽ മുസ്ളീം സ്ക്കൂൾ, കുളങ്ങരകണ്ടി സ്ക്കൂൾ എന്നിവ 20ാംനൂറ്റാണ്ടിന്റെ ആരംഭ ദശയിൽ തന്നെ പ്രവർത്തനം തുടങ്ങിയവയാണ്. കോൽക്കളി, രാജസൂയം, കളരിപയറ്റ്, പരിചമുട്ട് എന്നീ കലാരൂപങ്ങൾ പലയിടത്തും പരിശീലിപ്പിച്ചിരുന്നു. 
ഗ്രാമപഞ്ചായത്ത് പ്രസിഡന്റ് എ.ഇ. നാസർ(മുസ്ലീം ലീഗ്) ആണ്‌.. പെരിങ്ങളം ഗ്രാമപഞ്ചായത്തിൽ 13 വാർഡുകളാണുള്ളത്. 
2005- സെപ്റ്റംബർ 26-ന്‌ നടന്ന തെരഞ്ഞെടുപ്പിൽ തെരഞ്ഞെടുക്കപ്പെട്ട അംഗങ്ങൾ


കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="56028" url="https://ml.wikipedia.org/wiki?curid=56028" title="മുഹമ്മദ് നഷീദ്">
മുഹമ്മദ് നഷീദ്

മാലദ്വീപിൽ ജനാധിപത്യരീതിയിൽ തിരഞ്ഞെടുക്കപ്പെട്ട ആദ്യത്തെ പ്രസിഡന്റാണ് മുഹമ്മദ് നഷീദ് (ജനനം: മേയ് 17, 1967). 2008 നവംബർ 11-ന് ഇദ്ദേഹം അധികാരമേറ്റു. ഒക്ടോബർ 28-ന് നടന്ന പ്രസിഡന്റ് തിരഞ്ഞെടുപ്പിൽ നിലവിലെ പ്രസിഡന്റായ പ്രസിഡന്റ്‌ മൗമൂൻ അബ്ദുൾ ഗയൂമിനെ തോല്പിച്ചാണ് നഷീദ് വിജയിച്ചത്. 

മാലദ്വീപിൽ ജനാധിപത്യരീതിയിൽ നടന്ന ആദ്യ പ്രസിഡന്റ് തിരഞ്ഞെടുപ്പായിരുന്നു ഇത്. മുമ്പ് രാഷ്ട്രീയത്തടവുകാരനായിരുന്ന നഷീദ് ഭരണത്തിലെത്തുന്നതോടെ 30 വർഷം നീണ്ട ഗയൂം ഭരണത്തിന് അന്ത്യമാകുകയും മാലിദ്വീപ് ജനാധിപത്യത്തിലേക്ക് കടക്കുകയും ചെയ്തു. പ്രസിഡന്റ് ഗയുമിന്റെ ഭരണത്തെയും നയങ്ങളെയും നഖശികാന്തം എതിർത്ത നഷീദ് മാലദ്വീപിയൻ ഡെമോക്രാറ്റിക് പാർട്ടിയുടെ സ്ഥാപകനും ഉന്നത നേതാവുമാണ്.


</doc>
<doc id="56054" url="https://ml.wikipedia.org/wiki?curid=56054" title="പെരിങ്ങമ്മല ഗ്രാമപഞ്ചായത്ത്">
പെരിങ്ങമ്മല ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് പെരിങ്ങമ്മല . വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.

ഈ പ്രദേശത്തെ ആദിമവാസികൾ കാണിക്കാരാണ്. രണ്ടു കൊല്ലത്തിലധികം കാലം ഒരിടത്തും ഇവർ താമസിച്ചിരുന്നില്ല.വ്യാപാരത്തിനായി കേരളത്തിലെത്തിയ യൂറോപ്യന്മാർ കാണിക്കാരുടെ സഹായത്തോടെ ബ്രൈമൂർ, പൊന്മുടി, മർച്ചിസ്റൽ, ഇൻവർക്കാഡ്, ചീനിക്കാല എന്നീ മലമുകൾ പ്രദേശങ്ങളിൽ എത്തിച്ചേരുകയും തേയില, കുരുമുളക്, ഏലം, റബ്ബർ തോട്ടങ്ങൾ വച്ചുപിടിപ്പിക്കുകയും ബംഗ്ളാവുകൾ പണിത് രാജകീയ ജീവിതം നയിക്കുകയും ചെയ്തു.

ഇന്നത്തെ പെരിങ്ങമ്മല ഒരുകാലത്ത് പെരുന്തേൻ പെരുത്തു കിട്ടുമായിരുന്ന 'പെരുന്തേൻ മല' ആയിരുന്നു... പിന്നീട് പറഞ്ഞ് പറഞ്ഞ് പെരുന്തേൻ മല പെരിങ്ങമ്മല ആയതാണത്രെ...
പഞ്ചായത്തിന്റെ സിരാകേന്ദ്രമായ പെരിങ്ങമ്മലയിൽ സ്വകാര്യ മേഖലയിൽ സ്ഥാപിതമായതും(1901)ൽ, സർക്കാരിനു വിട്ടുകൊടുത്തതുമായ(1917) പെരിങ്ങമ്മല ഗവൺമെന്റു സ്കൂൾ ആണ് പഞ്ചായത്തിലെ ആദ്യ വിദ്യാലയം

1886-ൽ മാർസിലാ മദാമ്മയാണ് മർച്ചിസ്റൺ എസ്റേറ്റ് സ്ഥാപിച്ചത് (ഇന്ന് 'ജയശ്രീ റ്റി എസ്റേറ്റ്') 1886ൽ പൊന്മുടിയിൽ 'പൊന്മുടി റ്റീ റബ്ബർ കമ്പനി ലിമിറ്റഡ് ഇംഗ്ളണ്ട്' എന്ന എസ്റേറ്റ് സ്ഥാപിച്ചു.

1953 മുതൽ 1961 വരെ പെരിങ്ങമ്മല പഞ്ചായത്ത് പാലോട് പഞ്ചായത്തിന്റെ ഭാഗമായിരുന്നു. 1961-ൽ പാലോട് പഞ്ചായത്ത് വിഭജിച്ച് നന്ദിയോട്, പെരിങ്ങമ്മല പഞ്ചായത്തുകൾ രൂപവത്കരിച്ചു. 1961 മുതൽ 1964 വരെ അഡ്മിനിസ്ട്രേറ്റർ ഭരണമായിരുന്നു. 1964-ൽ എ. ഇബ്രാഹിം കുഞ്ഞ് പഞ്ചായത്തിന്റെ ആദ്യത്തെ പ്രസിഡന്റായി.

ഭൂപ്രകൃതിയനുസരിച്ച് ഈ പഞ്ചായത്തിനെ കുന്നുകൾ, താഴ്വാരം, സമതലം, വയലുകൾ, ഏലാകൾ എന്നിങ്ങനെ തിരിക്കാം.

കുളങ്ങളും തോടുകളുമാണ് ഇവിടുത്തെ പ്രധാന ജലസ്രോതസ്സ്. വാമനപുരം നദി പഞ്ചായത്തിന്റെ തെക്കം അതിരിൽ കൂടി ഒഴുകുന്നു.

ബ്രൈമൂർ, പൊന്മുടി വിനോദസഞ്ചാരകേന്ദ്രങ്ങൾ, പൊന്മുടി ഡിയർപാർക്ക്, അന്താരാഷ്ട്ര പ്രസിദ്ധമായ ജവഹർലാൽ നെഹ്രു ട്രോപ്പിക്കൽ ബൊട്ടാണിക്ക് ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ട് എന്നിവ ഈ പഞ്ചായത്തിലാണ്.



</doc>
<doc id="56056" url="https://ml.wikipedia.org/wiki?curid=56056" title="കടങ്കഥ">
കടങ്കഥ

പെട്ടെന്ന് ഉത്തരം കണ്ടെത്താൻ കഴിയാത്തതും ഗൂഢമായ അർത്ഥം ഉള്ളതുമായ ചെറിയ ചോദ്യങ്ങളെയാണ് കടങ്കഥകൾ എന്ന് പറയുന്നത് . (ഇംഗ്ലീഷ്: Riddle). അല്പം ചിന്തിക്കാതെ സൂക്ഷ്മാർത്ഥം ഗ്രഹിക്കാൻ സാധ്യമല്ലാത്ത ചോദ്യങ്ങളോ ഉത്തരങ്ങളോ ആയ ഇത്തരം കടങ്കഥകൾ ലോകത്തിലെല്ലായിടത്തും പ്രചാരത്തിലുണ്ട്. കടങ്കഥകൾ ഒരുസാഹിത്യ വിനോദം കൂടിയാണ്. കുസൃതി ചോദ്യം എന്നും, അഴിപ്പാൻകഥ, തോൽക്കഥ, എന്നീ പേരുകളും ഇതിന് ഉണ്ട്.

മലയാളത്തിൽ കടങ്കഥകൾക്ക് കുട്ടികളുടെ ഇടയിൽ വൻ പ്രചാരം നൽകിയത് കുഞ്ഞുണ്ണിമാഷ് എന്നറിയപ്പെട്ടിരുന്ന കവി കുഞ്ഞുണ്ണി ആയിരുന്നു. കടങ്കഥകളുമായി ബന്ധപ്പെട്ട നിരവധി പുസ്തകങ്ങളും സമാഹരണങ്ങളും കുഞ്ഞുണ്ണിമാഷ്‌ പ്രസിദ്ധീകരിച്ചിട്ടുണ്ട്. കേരളത്തിൽ പ്രചാരത്തിലുണ്ടായിരുന്ന കടങ്കഥകൾ സമാഹരിച്ച് വിവിധ പ്രസാധകർ പ്രസിദ്ധീകരിച്ചിട്ടുണ്ട്. 







</doc>
<doc id="56077" url="https://ml.wikipedia.org/wiki?curid=56077" title="പ്രിയാമണി">
പ്രിയാമണി

പ്രിയാമണി എന്ന പേരിൽ അറിയപ്പെടുന്ന പ്രിയാമണി വാസുദേവ്‌ മണി അയ്യർ (ജനനം-1984 ജൂൺ 4-ന് പാലക്കാട്) ഒരു തെന്നിന്ത്യൻ ചലച്ചിത്രനടിയാണ്. 2007-ൽ പരുത്തിവീരൻ എന്ന ചിത്രത്തിലെ അഭിനയത്തിന് മികച്ച നടിക്കുള്ള ദേശീയ ചലച്ചിത്ര അവാർഡ് ലഭിച്ചു. 2008ൽ പുറത്തിറങ്ങിയ "തിരകഥ" എന്ന മലയാളം സിനിമയിലെ അഭിനയത്തിന് മികച്ച നടിക്കുള്ള ഫിലിംഫെയർ ചലച്ചിത്ര അവാർഡ് ലഭിച്ചു. പ്രിയാമണി രാം, കോ കോ, അന്ന ബോണ്ട്‌, ഒൺലി വിഷ്ണുവർധൻ തുടങ്ങിയ കന്നഡ സിനിമകളിലും അഭിനയിച്ചിട്ടുണ്ട്.

വാസുദേവ മണി അയ്യരുടേയും ലത മണി അയ്യരുടേയും മകളായി പാലക്കാട് ആണ് പ്രിയാമണിയുടെ ജനനം. പരേതനായ കർണാടക സംഗീതജ്ഞൻ കമല കൈലാസിന്റെ കൊച്ചുമോളാണ്. ബാംഗ്ലൂരിൽ ആണ് വളർന്നത്. പഠനത്തിന് ശേഷം പ്രിയാമണി മോഡലിങ്ങിലേക്ക് തിരിഞ്ഞു. പല സംവീധായകർ സമീപിച്ചും പരിഗണിച്ചും, പ്രിയാമണി സംവീധായകൻ ഭാരതി രാജയുടെ കൺകളാൽ കൈത് സൈ എന്ന സിനിമയിൽ അഭിനയിച്ചു, ഈ സിനിമ 2004ൽ പുറത്തിറങ്ങി.

പ്രിയാമണി ഇപ്പോൾ മനഃശാസ്ത്രത്തിൽ ബിരുദത്തിനു പഠിക്കുന്നു. ബോളിവുഡ് നടി വിദ്യ ബാലൻ ബന്ധുവാണ്.

ആദ്യമായി അഭിനയിച്ച 'കൺകളാൽ കൈത് സൈ'യിലും, തെലുങ്കിലെ ആദ്യ സിനിമയായ 'എവരെ അടഗാടു' യിലും അഭിനയിച്ചതിനു ശേഷം, ബോക്സ്‌ ഓഫീസിൽ അധികം വിജയിക്കാത്ത 'സത്യം' എന്ന സിനിമയിലൂടെ പ്രിയാമണി മലയാള സിനിമയിൽ തുടക്കം കുറിച്ചു. തമിഴ് സിനിമ സംവിധായകനും ഛായഗ്രാഹകനുമായ ബാലു മഹേന്ദ്ര തന്റെ 2005ലെ പുറത്തിറങ്ങിയ 'അത് ഒരു കനാ കാലം' എന്നാ സിനിമയിൽ അഭിനയിക്കാൻ ക്ഷണിച്ചു. റിലീസിന് മുമ്പ് തന്നെ ബാലു മഹേന്ദ്ര "പ്രിയാമണി ഈ സിനിമയിൽ മികച്ച അഭിനയമാണ് കാഴ്ച വെച്ചതെന്നും അത് വ്യാപകമായി സ്വീകരിക്കപ്പെടുമെന്നും" പറഞ്ഞിരുന്നു. 'അത് ഒരു കനാ കാലം' നിരൂപകർ സ്വീകരിച്ചെങ്കിലും സാമ്പത്തികമായി വിജയിച്ചില്ല. പ്രിയാമണിയുടെ അഭിനയം ശ്രദ്ധിക്കപ്പെട്ടു. 2006ൽ പ്രിയാമണി ജഗപതി ബാബുവിന്റെ കൂടെ 'പെല്ലൈന കൊതാലോ' എന്ന സിനമയിൽ അഭിനയിച്ചു. ഈ സിനിമ വമ്പിച്ച വിജയമായിരുന്നു എന്ന് മാത്രമല്ല പ്രിയാമണിക്ക് മറ്റു 3 സിനിമകൾ കൂടി നേടി കൊടുത്തു.


</doc>
<doc id="56102" url="https://ml.wikipedia.org/wiki?curid=56102" title="മസ്ജിദുൽ ഹറാം">
മസ്ജിദുൽ ഹറാം

ലോകത്തിലെ ഏറ്റവും വലിയ മസ്ജിദാണ് (മുസ്‌ലിം പള്ളി) സൗദി അറേബ്യയിലെ മക്കയിലുള്ള മസ്ജിദുൽ ഹറാം അഥവാ ഹറം പള്ളി. 3.57 ലക്ഷം ചതുരശ്ര മീറ്റർ വിസ്തീർണമുള്ള ഹറം പള്ളിയുടെ അകത്തും പുറത്തുമായി ഒരേസമയം 40 ലക്ഷത്തോളം പേർക്ക് പ്രാർത്ഥന നിർവഹിക്കാനുള്ള സൗകര്യമുണ്ട്. ഹറം പള്ളിയുടെ കേന്ദ്രബിന്ദു കഅബയാണ്. കഅബയുടെ പ്രദക്ഷിണ മുറ്റമാണ് ഹറം പള്ളിയുടെ പ്രധാന ഭാഗം. മുസ്‌ലിംകൾക്ക് സന്ദർശിക്കൽ പുണ്യമുള്ള മൂന്ന് പള്ളികളിൽ ഒന്നാണ് മസ്ജിദുൽ ഹറാം. പലസ്തീനിലെ മസ്ജിദുൽ അഖ്സ, മദീനയിലെ മസ്ജിദുന്നബവി എന്നിവയാണ് മറ്റുള്ളവ.

കഅബ സ്ഥാപിതമായ കാലം മുതൽ അതിന് ചുറ്റുമുള്ള ഭാഗം ആരാധനക്കായി ഉപയോഗപ്പെടുത്തിയിരുന്നു. പ്രാവചകൻ മുഹമ്മദ് നബിയുടെ കാലത്തും ഇത് തുടർന്നു. പക്ഷേ കഅബക്ക് ചുറ്റുഭാഗത്തായി മസ്ജിദ് എന്ന നിലക്കുള്ള നിർമ്മാണം സംബന്ധിച്ച് ചരിത്രരേഖകളിൽ കൂടുതൽ വിവരങ്ങളില്ല. തീർഥാടകരുടെ എണ്ണം വർദ്ധിക്കുന്ന സാഹചര്യത്തിൽ രണ്ടാം ഖലീഫ ഉമർ ബിൻ ഖത്താബ് എ.ഡി 638 ലാണ് ഹറം പള്ളിയുടെ വിപുലീകരണത്തിന് തുടക്കമിട്ടത്. എ.ഡി 692ൽ പള്ളിയുടെ പ്രധാന പുനർനിർമ്മാണം നടന്നു. ചുറ്റുഭാഗത്തെ ചുമരുകൾ കൂടുതൽ ഉയർത്തി. എട്ടാം നൂറ്റാണ്ടാകുമ്പോഴേക്കും ഹറം പള്ളിയുടെ മരത്തൂണുകൾ മാറ്റി മാർബിൾ തൂണുകളാക്കി. പ്രദക്ഷിണ മുറ്റം വിശാലമാക്കി. കൂടുതൽ മിനാരങ്ങൾ നിർമ്മിച്ചു.1399 ൽ തീപ്പിടുത്തവും പ്രളയവുമൂലം പള്ളിക്ക് ചെറിയ കേടുപാടുകളുണ്ടായി. തുടർന്ന് ആറു വർഷത്തോളം സമയമെടുത്ത് പള്ളി പുതുക്കി പണിതു. എ.ഡി 1570 ൽ സുൽത്താൻ സലീം രണ്ടാമൻ സ്വന്തമായ രൂപകല്പ്പനയിൽ മസ്ജിദ് പുനർനിർമ്മിച്ചു.

ലോകത്ത് ആദ്യമായി പണിത പള്ളിയാണ് ഇത് എന്ന് മുസ്‌ലിംകൾ വിശ്വസിക്കുന്നു. കഅബയുടെ തെക്ക് കിഴക്ക് മൂലയിലായി ഹജറുൽ അസ്‌വദ് സ്ഥിതി ചെയ്യുന്നു. ഈ ഭാഗത്തിന് റുകുനുൽ അസ്‌വദ് എന്നും വടക്ക് കിഴക്ക് മൂലയ്ക്ക് റുക്നുൽ ഇറാഖി എന്നും വടക്ക് പടിഞ്ഞാറ് മൂലയ്ക്ക് റുക്നുശ്ശാമി എന്നും തെക്ക് പടിഞ്ഞാറ് മൂലയ്ക്ക് റുക്നുൽ യെമാനി എന്നും അറിയപ്പെടുന്നു. 

പ്രാർഥനക്ക് വളരെയേറെ ഉത്തരം ലഭിക്കുന്ന സ്ഥലമാണ് ഹജറുൽ അസ്‌വദ്‌ന്റെയും കഅബാലയതിന്റെയും ഇടക്കുള്ള സ്ഥലമായ മുല്തസം. 


കഅബയുടെ മുകളിൽ നിന്ന് വെള്ളം വീഴുന്നതിനുള്ള പത്തിയാണിത്. ഇതിനു താഴെ പ്രാർത്ഥനക്ക് ഉത്തരം ലഭിക്കുന്നു. 
കഅബയുടെ രണ്ട് മൂലകൾക്കിടയിൽ അർദ്ധവൃത്താകൃതിയിൽ വളച്ചു കെട്ടിയ ഭാഗമാണിത്. ഹിജ്ർ ഇസ്മാഈൽ കഅ്ബയിൽ പെട്ട ഭാഗമായതിനാൽ കഅബയുടെ ഉള്ളിൽ നിസ്കരിച്ച അതെ പുണ്യം ഇതിനുള്ളിൽ നിസ്കരിച്ചാൽ ലഭ്യമാകുന്നു എന്നാണ് വിശ്വാസം. 
മസ്ജിദുൽ ഹറാമിലുള്ള കഅബ പണിയുമ്പോൾ കല്ലുകൾ ഉയരത്തിൽ പടുക്കാൻ വേണ്ടി ഇബ്രാഹിം നബി കയറി നിന്ന കല്ലാണ് മഖാമു ഇബ്റാഹിം എന്ന പേരിൽ അറിയപ്പെടുന്നത്. കഅബ പ്രദക്ഷിണം ചെയ്തതിനു ശേഷമുള്ള സുന്നത്ത് നമസ്കാരം പ്രത്യേക പുണ്യമാണെന്ന് വിശ്വസിക്കപ്പെടുന്നു.
കഅബയ്ക്ക് ചുറ്റുമുള്ള മേൽക്കൂരയില്ലാത്ത സ്ഥലമാണ് മത്വഫ്(ത്വവാഫ് ചെയ്യുന്ന സ്ഥലം) എന്ന് അറിയപ്പെടുന്നത്. ചൂടാകാത്ത തരം മാർബിൾ പതിച്ചിരിക്കുന്ന ഇവിടെ അഞ്ചു നേരങ്ങളിലുള്ള ജമാഅത്ത് നിസ്കാര(ഒരുമിച്ചുള്ള നിസ്കാരം) സമയത്ത് മാത്രമാണ് ത്വവാഫ് (കഅബ പ്രദക്ഷിണം) നിലക്കുന്നത്.



</doc>
<doc id="56114" url="https://ml.wikipedia.org/wiki?curid=56114" title="ശാന്തിപാഠം">
ശാന്തിപാഠം

അഥർവ വേദത്തിലെ പ്രാർത്ഥനയാണിത്‌. ഉപനിഷത്ത് പഠിക്കാനാരംഭിക്കുമ്പോഴും പാഠാവസാനത്തിലും ഗുരുവും ശിഷ്യനും ചേർന്ന് ചൊല്ലേണ്ടതാണിത്. വേദക്രമമനുസരിച്ച് 5 ശാന്തിപാഠങ്ങൾ ഉണ്ട്. ഗുരു ശിഷ്യന്‌ ഉപദേശിച്ചുകൊടുക്കുന്ന രീതിയിലാണ്‌ ഉപനിഷത്തുകൾ എഴുതപ്പെട്ടിരിക്കുന്നത്‌. എല്ലാ ഉപനിഷത്തുകളും തുടങ്ങുന്നത്‌ ഒരു പ്രാർത്ഥനയോടെയാണ്‌. ഓരോ വേദത്തിനും വെവ്വേറെ പ്രർത്ഥനയുണ്ട്‌. ഏത്‌ വേദത്തിൽപെട്ടതാണോ ഉപനിഷത്ത്‌ ആ വേദത്തിലെ പ്രാർത്ഥനയോടെയായിരിക്കും അത്‌ സാധാരണ തുടങ്ങുക. ഗുരുവും ശിഷ്യനും ഒന്നിച്ച്‌ ചേർന്ന്‌ പ്രാർത്ഥിച്ചുകൊണ്ടാണ്‌ അദ്ധ്യയനം ആരംഭിക്കുന്നത്‌. പ്രാർത്ഥനയ്ക്കു ശേഷം ഓം ശാന്തിഃ എന്ന്‌ മൂന്ന്‌ തവണ ചൊല്ലുന്നതും പതിവാണ്‌. ഇത്‌ ആദി ദൈവികവും ആദി ഭൌതികവും ആധ്യാത്മികവും ആയ ശാന്തിയെ ഉദ്ദേശിച്ചാണ്‌. 

ശാന്തിപാഠങ്ങൾ 5-ൽ കൂടുതൽ ഉള്ളതായി പല പാരമ്പര്യക്കാരും പറയുന്നുണ്ട്. 10 ശാന്തിപാഠങ്ങൾ ശങ്കരമഠക്കാർ സ്വീകരിച്ചിരിക്കുന്നു. 

ഭദ്രമായതിനെ മാത്രം ഞങ്ങളുടെ കർണ്ണങ്ങൾ ശ്രവിക്കട്ടെ, ഭദ്രമായതിനെ മാത്രം ഞങ്ങളുടെ കണ്ണുകൾ കാണട്ടെ, ദേവഹിതമനുസരിച്ചുള്ള ആയുസ്സ്‌ ആരോഗ്യമുള്ള അംഗങ്ങളോടെ ഞങ്ങൾ ജീവിച്ചു തീർത്തിടട്ടെ, ഇന്ദ്രൻ നമുക്കു സ്വസ്തിയേകട്ടെ, (പൂഷാവ്‌) സൂര്യൻ നമുക്ക്‌ സ്വസ്തിയേകട്ടെ, ആസുരനാശകനായ താർക്ഷ്യൻ നമുക്കു സ്വസ്തിയേകട്ടെ, ദേവഗുരു ബൃഹസ്പതി നമുക്കു സ്വസ്തിയേകട്ടെ. ഓം ശാന്തിഃ ശാന്തിഃ ശാന്തിഃ


</doc>
<doc id="56122" url="https://ml.wikipedia.org/wiki?curid=56122" title="വൈക്കം മുൻസിപ്പാലിറ്റി">
വൈക്കം മുൻസിപ്പാലിറ്റി

കോട്ടയം ജില്ലയിൽ വൈക്കം താലൂക്കിൽ സ്ഥിതി ചെയ്യുന്ന മുൻസിപ്പാലിറ്റിയാണ്‌ വൈക്കം മുൻസിപ്പാലിറ്റി. വിസ്തീർണം 8.73 ച.കി.മീ. ജനസംഖ്യ: 21,753(1991). കിഴക്കു ഉദയനാപുരം പഞ്ചായത്തും പടിഞ്ഞാറ് വേമ്പനാട്ട് കായലും വടക്ക് ഉദയനാപുരം പഞ്ചായത്തും തെക്ക് ടി.വി.പുരം പഞ്ചായത്തും വല്യാനപ്പുഴയും ആണ് അതിരുകൾ. പ്രശസ്തമായ മഹാദേവർ ക്ഷേത്രം സ്ഥിതി ചെയ്യുന്നു.


</doc>
<doc id="56126" url="https://ml.wikipedia.org/wiki?curid=56126" title="കേരളപ്പിറവി">
കേരളപ്പിറവി

കേരളസംസ്ഥാനം രൂപവത്കരിച്ച നവംബർ ഒന്നാണ് കേരളപ്പിറവി എന്നറിയപ്പെടുന്നത്. 1947-ൽ ഇന്ത്യ ബ്രിട്ടീഷുകാരിൽ നിന്നും സ്വതന്ത്രമായ ശേഷം, ഐക്യകേരളത്തിനുവേണ്ടിയുള്ള പ്രക്ഷോഭങ്ങൾ ശക്തിപ്പെട്ടു. 1956 - ലെ  സംസ്ഥാന പുനഃസംഘടന നിയമമാണ് ഈ പുനഃസംഘടനക്കും പല സംസ്ഥാന രൂപീകരണങ്ങൾക്കും  വിഭജനത്തിനു ആധാരം. ഭാഷാടിസ്ഥാനത്തിൽ സംസ്ഥാനങ്ങളെ പുന:സംഘടിപ്പിക്കാനുള്ള ഇന്ത്യാഗവൺമെന്റിന്റെ തീരുമാനപ്രകാരം തിരുവിതാംകൂർ, കൊച്ചി രാജ്യങ്ങൾ മദ്രാസ്‌ പ്രസിഡൻസിയുടെ മലബാർ പ്രദേശങ്ങൾ ഇങ്ങനെ മലയാളം പ്രധാനഭാഷയായ പ്രദേശങ്ങളെല്ലാം കൂട്ടിച്ചേർത്തുകൊണ്ട് 1956 നവംബർ ഒന്നിന്‌ കേരളം എന്ന സംസ്ഥാനം രൂപവത്കരിച്ചു. ഇതിന്റെ അടിസ്ഥാനത്തിൽ നവംബർ ഒന്ന് കേരളപ്പിറവിദിനമായി ആഘോഷിക്കപ്പെടുന്നു.

കേരളം രൂപീകൃതമാകുമ്പോൾ ഇന്ത്യയിലെ 14 സംസ്ഥാനങ്ങളിൽ ഏറ്റവും ചെറിയ സംസ്ഥാനമായിരുന്നു കേരളം. രൂപീകരണ സമയത്ത് കേരളത്തിൽ വെറും 5  ജില്ലകൾ മാത്രമേ ഉണ്ടായിരുന്നൊള്ളു.എന്നിരുന്നാലും വിദ്യാഭ്യാസത്തിൽ ഏറ്റവും മുൻപന്തിയിലായിരുന്നു കേരളം. ഫസൽ അലി തലവനായും സർദാർ കെ.എം. പണിക്കർ, പണ്‌ഡിറ് ഹൃദയനാഥ്‌ കുൻസ്രു എന്നിവർ അംഗങ്ങളുമായുള്ള സംസ്ഥാന പുന:സംഘടനാ കമ്മീഷൻ രൂപവൽക്കരിച്ചത്‌ 1953-ലാണ്‌. 1955-സെപ്‌റ്റംബറിൽ കമ്മീഷൻ കേന്ദ്ര ഗവൺമെന്റിനു റിപ്പോർട്ടു സമർപ്പിച്ചു. അതിൽ കേരളസംസ്ഥാനരൂപവത്കരണത്തിനും ശുപാർശയുണ്ടായിരുന്നു. 

സംസ്ഥാന പുന:സംഘടനാ റിപ്പോർട്ട്‌ പ്രസിദ്ധപ്പെടുത്തി പതിമൂന്നു മാസം കഴിഞ്ഞാണ്‌ ഇന്ത്യയുടെ രാഷ്ട്രീയ ഭൂപടം തയ്യാറാക്കിയത്‌. തിരുവിതാംകൂറിലെ തോവാളം, അഗസ്‌തീശ്വരം, കൽക്കുളം, വിളവങ്കോട്‌ എന്നീ നാലു താലൂക്കുകളും ചെങ്കോട്ടത്താലൂക്കിന്റെ ഒരു ഭാഗവും വേർപെടുത്തി മദിരാശി സംസ്ഥാനത്തോടു ചേർത്തു. ശേഷിച്ച തിരുവിതാം കൂർ - കൊച്ചി സംസ്ഥാനത്തോടു മലബാർ ജില്ലയും തെക്കൻ കാനറാ ജില്ലയിലെ കാസർകോടു താലൂക്കും ചേർക്കപ്പെട്ടു. ഫലത്തിൽ കന്യാകുമാരി ജില്ല കേരളത്തിനു നഷ്‌ടപ്പെടുകയും ഗൂഡല്ലൂർ ഒഴികെയുള്ള മലബാർ പ്രദേശം കേരളത്തോടു ചേർക്കപ്പെടുകയും ചെയ്‌തു. കേരള സംസ്ഥാനത്തിന്റെ ആദ്യരൂപത്തിൽ മൊത്തം 5 ജില്ലകളാണുണ്ടായിരുന്നത്.

നവംബർ ഒന്നിനു ചിത്തിരതിരുനാൾ മഹാരാജാവ്‌ തിരു-കൊച്ചി രാജപ്രമുഖ സ്ഥാനത്തുനിന്നും വിരമിച്ചു. സംസ്ഥാനത്തിന്റെ തലവനായി രാജ പ്രമുഖനു പകരം ബി. രാമകൃഷ്‌ണറാവു ആദ്യ ഗവർണറായി തിരുവിതാംകൂർ- കൊച്ചിയിൽ പ്രസിഡന്റ്‌ഭരണം നിലവിലിരിക്കുമ്പോഴാണ്‌ സംസ്ഥാന പുന:സംഘടന നടന്നത്‌. സംസ്ഥാനത്തെ ആദ്യ ചീഫ്‌ ജസ്റ്റിസ്‌ കെ.ടി കോശിയായിരുന്നു ആദ്യ ചീഫ്‌ സെക്രട്ടറി എൻ.ഇ.എസ്‌. രാഘവാചാരി. ആദ്യ പോലീസ്‌ ഐ ജി എൻ. ചന്ദ്രശേഖരൻനായർ. കേരള സംസ്ഥാനത്തിലെ ആദ്യ പൊതുതിരഞ്ഞെടുപ്പ്‌ 1957 ഫെബ്രുവരി 28-നു നടന്നു. ആ തിരഞ്ഞെടുപ്പിലൂടെ ഇ എം ശങ്കരൻ നമ്പൂതിരിപ്പാട്‌ മുഖ്യമന്ത്രിയായുള്ള സർക്കാർ അധികാരത്തിൽ വന്നു.

ഐക്യകേരളം എന്നറിയപ്പെടുന്ന കേരളത്തിലെ ജനകീയ പ്രസ്ഥാനം, കേരള സംസ്ഥാനം രൂപവത്കരിച്ചതിന് ഒരു ഭാഷാടിസ്ഥാനത്തിൽ സംസ്ഥാന പുനഃസംഘടനയ്ക്ക് ഊർജ്ജം പകർന്നു.


</doc>
<doc id="56131" url="https://ml.wikipedia.org/wiki?curid=56131" title="പുഴക്കൃഷി">
പുഴക്കൃഷി

പുഴകളിലും മറ്റും വരമ്പുകെട്ടി ചെളി തടുത്തു നിർത്തി അതിൽ കൃഷി ചെയ്യുന്ന പരമ്പരാഗതമായ രീതിയാണ്‌ പുഴകൃഷി. വേനൽക്കാലത്ത് പുഴകൾ വറ്റി വരളുന്ന വേളകളിലാണ്‌ ഈ കൃഷി ചെയ്യുന്നത്. പച്ചക്കറി, നെല്ല്, കിഴങ്ങുകൾ തുടങ്ങിയ വിളകളാണ്‌ സാധാരണയഅയി ചെയ്തിരുന്നത്. കേരളത്തിൽ മുഖ്യമായും പുഴകൃഷി നടന്നിരുന്നതും ഇന്നും നടക്കുന്നതും ഭാരതപ്പുഴയിലാണ്‌ കൃഷിക്കനുയോജ്യമായ വിധം വേനൽക്കാലത്ത് നദി വർണ്ട് ഉൾ വലിയുന്നതും മഴക്കാലത്ത് എക്കലടിയുന്നതും ചെയ്യുന്ന നദി ഭാരതപ്പുഴയാണ്‌. ആഫ്രിക്കൻ രാജ്ങ്ങളായ നൈജർ, സെനഗൽ, ഈജിപ്ത് തുടങ്ങിയ രാഷ്ട്രങ്ങളിലും മിസിസ്സിപ്പി നദിയിലും പുഴകൃഷി നടത്തുന്നുണ്ട്. അണക്കെട്ടുകളുടെ നിർമ്മാണം പുഴകൃഷിയെ പ്രതികൂലമായി ബാധിച്ചിരിക്കുന്നു. 
മഹത്തായ സംസ്കാരങ്ങളെല്ലാം നദീ തീരങ്ങളിലാണ്‌ വളർന്നത്. ഈ നദികളിൽ മിക്കതും വെള്ളപ്പൊക്കം സൃഷ്ടിക്കുകയും വളക്കൂറുള്ള എക്കൽ തീരങ്ങളിലടിക്കുകയും ചെയ്തിരുന്നു. ഇത്തരത്തിൽ ഫലഫൂയിഷ്ടമായ മണ്ണാണ്‌ സമൃദ്ധി നേടിക്കൊടുത്തിരുന്നത്. പുരാതനകാലം മുതല്ല്കേ തന്നെ നദീതീരങ്ങളോടനുബന്ധിച്ചുള്ള പാടങ്ങളിൽ മാത്രമൊതുങ്ങാഅതെ നദിയിലേക്കും കൃഷിഭൂമി വ്യാപിച്ചിരുന്നു. നൈൽ നദി വേനൽക്കാലത്തൊഴികെ മറ്റു കാലങ്ങളിൽ ശുഷ്കമായെഒഴുകുന്നതുമൂലം നദിയുടെ വൃഷ്ടിപ്രദേശത്തേക്കും കൃഷി വ്യാപിച്ചിരുന്നു. 

പുഴ വേനലിൽ വറ്റുന്ന സമയത്താണ്‌ കൃഷിവേള. ചെളിയുള്ള പ്രദേശം പ്രത്യേകം വർമ്പുകൾ കെട്ടി തിരിച്ച് അതിൽ കൃഷി ചെയ്യുന്നു. ചെളി ഇല്ലാതെ മണൽ മൂടിക്കിടക്കുന്ന ഭാരതപ്പുഴ പോലുള്ള നദികളിൽ മണൽ കുഴിച്ച് ചെളി നിരപ്പില നിന്നും മണലും ചെളിയും കൂട്ടിക്കുഴച്ച് കൂമ്പിയുണ്ടാക്കി അതിനു മുകളിൽ പച്ചക്കറി വിത്തുകൾ പാകുന്നു. മത്തൻ, കുമ്പളം, വെള്ളരി, ചുരയ്ക്ക, പടവലം, പാവൽ തുടങ്ങിയ വിളകൾ ആണു നടുന്നത്. മണല്ല്ക്കുഴിക്കും കൂമ്പിക്കുമിടയിൽ ചെറിയ വിടവുകൾ ഉണ്ടാകാറുണ്ട്. വളപ്രയോഗം ഒന്നും തന്നെയുണ്ടാകാറില്ല. എക്കൽ മണ്ണ് തന്നെ വളരെയധികം ഫലഭൂയിഷ്ടമഅയിരിക്കും എന്നതാണ്‌ കാരണം. 
ചേറുള്ള ഭാഗങ്ങളിൽ ഏരികൂട്ടിയാണ്‌ മധുരക്കിഴങ്ങും മറ്റും നടുന്നത്. നീളത്തിൽ ഏരികൂട്ടി അതിലാണ് വെണ്ടയും മറ്റും നടുന്നത്. മകരമാസത്തിൽ പുഞ്ചകൃഷി യായാണ്‌ നെല്ല് കൃഷിചെയ്യുക. തെക്കൻ ചീര, നവര തുടങ്ങിയ മൂപ്പ് കുറഞ്ഞ വിത്തിനങ്ങൾ നടുന്നു. മണ്ണ് കൈക്കോട്ടുകൊണ്ട് പതിയെ ഇളക്കിക്കൊടുക്കുന്നതുമാത്രമാണ്‌ നിലമൊരുക്കൽ. ഞാർ പറിച്ചു നടുകയോ മുളപ്പിക്കുകയോ ചെയ്യാം.വെള്ളമുള്ള ഭാഗത്ത് വരമ്പിട്ടിരിക്കണം. ഉപ്പുകയറുന്ന സ്ഥലങ്ങളിൽ ഓലയും മണലും ഉപയോഗിച്ച് ചിറ കെട്ടിയിരുന്നു. 



</doc>
<doc id="56138" url="https://ml.wikipedia.org/wiki?curid=56138" title="ഹാരിസ് കൗണ്ടി (ടെക്സസ്)">
ഹാരിസ് കൗണ്ടി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്തെ ഹ്യൂസ്റ്റൺ-ഷുഗർലാൻഡ്-ബേടൗൺ മെട്രോപ്പൊളിറ്റൻ പ്രദേശത്തുൾപ്പെട്ട ഒരു കൗണ്ടിയാണ്‌ ഹാരിസ് കൗണ്ടി. 2000ത്തിലെ യു.എസ്. സെൻസസ് പ്രകാരം കൗണ്ടിയിൽ 3,400,578 പേർ വസിക്കുന്നു (2007ലെ കണക്കുപ്രകാരം 3.935,855). ഇതുപ്രകാരം ഹാരിസ് കൗണ്ടി ടെക്സസിലെ ഏറ്റവും ജനവാസമുള്ള കൗണ്ടിയാണ്. ഹാരിസ് കൗണ്ടിയുടെ ആസ്ഥാനം ഹ്യൂസ്റ്റൺ ആണ്‌.

ഹാരിസ് കൗണ്ടി എന്ന പേര് ഇവിടത്തെ ആദ്യകാല കുടിയേറ്റക്കാരിലൊരാളായ ജോൺ റിച്ചാർഡ്സൺ ഹാരിസിന്റെ ബഹുമാനാർത്ഥമാണ്‌ നൽകപ്പെട്ടത്.

ഹാരിസ് കൗണ്ടി 1836 ഡിസംബർ 22ന്‌ ഹാരിസ്ബർഗ് കൗണ്ടി എന്ന പേരിൽ സ്ഥാപിതമായി. പിന്നീട് ഡിസംബർ 1839ൽ പേര്‌ ഹാരിസ് കൗണ്ടി എന്നു മാറ്റി.

യു.എസ്. സെൻസസ് ബ്യൂറോയുടെ കണക്കുകൾപ്രകാരം ഹാരിസ് കൗണ്ടിയുടെ വിസ്താരം 1,778 ചതുരശ്ര മൈൽ (4,604 km²) ആണ്. ഇതിൽ 1,729 ചതുരശ്ര മൈൽ(4,478 km²) കരയും 49 ചതുരശ്ര മൈൽ(127 km²) വെള്ളപ്രദേശവുമാണ്‌.

"ഹാരിസ് കൗണ്ടിയിലൂടെയുള്ള കൂടുതൽ റോഡുകളെക്കുറിച്ചറിയാൻ ഹാരിസ് കൗണ്ടിയിലെ ഹൈവേകളുടെ പട്ടിക കാണുക."


2000ലെ സെൻസസ് പ്രകാരം ഇവിടെ 1,205,516 ഭവനങ്ങളിലായി 834,217 കുടുംബങ്ങളില്പ്പെട്ട 3,400,578 പേർ കൗണ്ടിയിൽ വസിക്കുന്നു. ഇതുമൂലം ടെക്സസ് സംസ്ഥാനത്തെ ഏറ്റവും ജനവാസമുള്ള കൗണ്ടിയാണ്‌ ഹാരിസ് കൗണ്ടി. ഇവിടുത്തെ ജനസാന്ദ്രത ചതുരശ്ര മൈലിന്‌ 1967 ജനങ്ങൾ (759/km²) എന്നതാണ്‌. ചതുരശ്രമൈലിന്‌ 751 (290/km²) എന്ന കണക്കിന്‌ 1,298,130 ആവാസകേന്ദ്രങ്ങൾ ഇവിടെയുണ്ട്. 

ഇവിടുത്തെ ജനങ്ങളിൽ 58.73% പേർ വെള്ളക്കാരും, 18.49% പേർ കറുത്ത വർഗ്ഗക്കാരും, 0.45% പേർ അമേരിക്കൻ ആദിവാസിവർഗ്ഗക്കാരും, 5.14% പേർ ഏഷ്യക്കാരും, 0.06% പേർ പസിഫിക്ക് ദ്വീപുകാരും, 14.18% പേർ മറ്റു വർഗ്ഗങ്ങളില്പ്പെട്ടവരും 2.96% പേർ രണ്ടോ അതിലധികമോ വർഗ്ഗങ്ങളില്പ്പെട്ടവരുമാണ്‌. ഇവിടുത്തെ 58.73% പേർ ഹിസ്പാനിക്ക് അഥവാ ലാറ്റിനോ വംശജരും 7.2% പേർ ജർമൻ വംശജരും 6.2% പേർ അമേരിക്കൻ വം‌ശജരും 5.2% പേർ ആംഗ്ലിക്കൻ വംശജരുമാണ്‌. 63.8% പേർ ഇംഗ്ലീഷ് സംസാരിക്കുമ്പോൾ 28.8% പേർ സ്പാനിഷും 1.6% പേർ വിയറ്റ്നാമീസും മാതൃഭാഷയായി ഉപയോഗിക്കുന്നു.


</doc>
<doc id="56145" url="https://ml.wikipedia.org/wiki?curid=56145" title="ഗ്രേയ്റ്റർ ഹ്യൂസ്റ്റൺ">
ഗ്രേയ്റ്റർ ഹ്യൂസ്റ്റൺ

അമേരിക്കൻ ഓഫീസ് ഓഫ് മാനേജ്മെന്റ് ആൻഡ് ബഡ്ജറ്റിന്റെ നിർവചനത്തിൽ ഉൾപ്പെടുന്ന 10 കൗണ്ടികൾ ഉൾപ്പെട്ട മഹാനഗര (മെട്രോപ്പൊളിറ്റൻ) പ്രദേശമാണ്‌ ഗ്രേറ്റർ ഹ്യൂസ്റ്റൺ എന്നറിയപ്പെടുന്ന ഹ്യൂസ്റ്റൺ-ഷുഗർലാൻഡ്-ബേടൗൺ. അമേരിക്കൻ ഐക്യനാടുകളിലെ ടെക്സസ് സംസ്ഥാനത്തെ ഗൾഫ് തീരത്തോട് ചേർന്ന് കിഴക്കൻ ടെക്സസിൽ സുവർണ്ണ ത്രികോണത്തിനു പടിഞ്ഞാറായാണ്‌ ഈ പ്രദേശം സ്ഥിതി ചെയ്യുന്നത്.
2007ലെ അമേരിക്കൻ ഐക്യനാടുകളിലെ സെൻസസ് പ്രകാരം 5.6ദശലക്ഷം ആളുകൾ അധിവസിക്കുന്ന ഹ്യൂസ്റ്റൺ-ഷുഗർലാൻഡ്-ബേടൗൺ പ്രദേശം അമേരിക്കയിലെ ആറാമത്തെ ഏറ്റവും വലിയ മെട്രോപ്പൊളിറ്റൻ പ്രദേശമാണ്‌.. ജനസംഖ്യ പ്രധാനമായും കേന്ദ്രീകരിച്ചിരിക്കുന്നത് 2.14ദശലക്ഷം ആളുകൾ അധിവസിക്കുന്നതും ടെക്സസിന്റെ സാമ്പത്തിക സാംസ്കാരിക കേന്ദ്രവുമായ ഹ്യൂസ്റ്റൺ നഗരത്തിലാണ്‌.

അമേരിക്കയിൽ ഏറ്റവും വേഗം വളർന്നുകൊണ്ടിരിക്കുന്ന മെട്രോപ്പൊളിറ്റൻ പ്രദേശങ്ങളിലൊന്നാണ്‌ ഹ്യൂസ്റ്റൺ. 1990 സെൻസസിനും 2000 സെൻസസിനും ഇടയ്ക്ക് ഇവിടുത്തെ ജനസംഖ്യ 25.2 ശതമാനം (950,000 പേർ) വർദ്ധിച്ചു . ഇതേ സമയത്ത് അമേരിക്കൻ ഐക്യനാടുകളിലെ ജനസംഖ്യ 13.2 ശതമാനം മാത്രമായിരുന്നു വർദ്ധിച്ചത്. 2000നും 2007നും ഇടയ്ക്ക് ജനസംഖ്യയോട് 912,994 പേർ കൂടുതൽ ചേർന്നു.

2000നും 2030നും ഇടയ്ക്ക് 2.66 ദശലക്ഷം ആളുകൾ ചേർന്നുകൊണ്ട് ജനസംഖ്യാവളർച്ചയിൽ രാജ്യത്തെ അഞ്ചാമത്തെ ഏറ്റവും വളർച്ചയേറിയ പ്രദേശമായി ഇതു മാറുമെന്ന് വുഡ്സ് & പൂൾ ഇക്കണോമിക്സ് കണക്കാക്കുന്നു. 


</doc>
<doc id="56156" url="https://ml.wikipedia.org/wiki?curid=56156" title="മസ്ജിദുന്നബവി">
മസ്ജിദുന്നബവി

ഇസ്ലാംമത വിശ്വാസപ്രകാരം പവിത്രമായ രണ്ടാമത്തെ മസ്ജിദാണ് സൗദി അറേബ്യയിലെ മദീനയിൽ സ്ഥിതിചെയ്യുന്ന മസ്ജിദുന്നബവി ( , "മലയാളം: പ്രവാചക പള്ളി"). അന്ത്യപ്രവാചകനായ മുഹമ്മദ് നബി ആദ്യമായി നിർമ്മിച്ച പള്ളിയാണിത്. പിന്നീട് വന്ന ഭരണകർത്താക്കൾ അത് വളരെയധികം വിസ്തൃതമാക്കുകയും മോടിപിടിപ്പിക്കുകയും ചെയ്യുകയുണ്ടായി.

മക്കയിൽ നിന്നും മദീനയിലേക്ക് പലായനം ചെയ്ത പ്രാവാചകൻ എ.ഡി 622 ലാണ് ഈ പള്ളി നിർമ്മിച്ചത്. മദീനയിൽ പ്രവാചകന്റെ വീടിനോട് ചേർന്നാണ് പള്ളി സ്ഥാപിച്ചത്.
പ്രവാചകന്റെ വീടിന്റെയും പ്രസംഗ പീഠത്തിന്റെയും ഇടയിലുള്ള സ്ഥലമാണ് റൗളാ ശരീഫ് എന്നറിയപ്പെടുന്നത്. മസ്ജിദ് പുതുക്കി പണിതപ്പോൾ ഇത് മസ്ജിദിന്റെ ഏകദേശം മധ്യത്തിലായി. പ്രവാചകൻ മുഹമ്മദ്നബിയുടെ ഖബറിടം, ഈ പള്ളിക്കടുത്തുള്ള ആയിശയുടെ വീട്ടിലാണ്. പ്രവാചകന്റെ ഖബർ ആർക്കും കാണാൻ സാധിക്കാത്ത വിധം 3 ഭിത്തികൾക്കുള്ളിലാണ്. പള്ളി വിപുലീകരിച്ചപ്പോൾ വീട് പള്ളിക്കുള്ളിലാവുകയായിരിന്നു.
ഖലീഫമാരായ അബൂബക്കർ സിദ്ധീഖ്‌, ഉമർ ബിൻ ഖതാബ്‌ എന്നിവരേയും മറവ് ചെയ്തിരിക്കുന്നത് ഇവിടെയാണ്.

ഏകദേശം സമചതുരാകൃതിയിൽ മേൽകൂരയില്ലാതെയാണ് മുഹമ്മദ്‌ നബി മസ്ജിദ് പണിതത്. ഖുർ ആൻ പാരായണത്തിന് മസ്ജിദിൽ പ്രത്യേകം പ്രതലമൊരുക്കിയിരുന്നു. മസ്ജിദിന്റെ നീളവും വീതിയും യഥാക്രമം 30,35 മീറ്റർ വീതമായിരുന്നു. മുഹമ്മദ്‌ നബി നിർമിച്ച മസ്ജിദിന് 3 വാതിലുകളാണ് ഉണ്ടായിരുന്നത്. തെക്ക് ഭാഗത്ത് ബാബുറഹ്മ, പടിഞ്ഞാറ് ഭാഗത്ത് ബാബുജിബ്രീൽ, കിഴക്ക് ഭാഗത്ത് ബാബുന്നിസാ. ഏഴു വർഷത്തിന് ശേഷം ഏ.ഡി 629 ൽ മസ്ജിദിന്റെ വലിപ്പം ഇരട്ടിയാക്കി. പള്ളിയോട് ചേർന്ന് കോടതി, മതപഠന കേന്ദ്രം, സാമൂഹിക കേന്ദ്രം എന്നിവയും പ്രവർത്തിച്ചു. ഏ.ഡി 707 ൽ ഉമയ്യദ് ഖലീഫ വലീദ് ബിൻ അബ്ദുൽ മലിക് പഴയ മസ്ജിദ് മാറ്റി വലുതാക്കി പണിതു.ഒപ്പം പ്രവാചകന്റെ അന്ത്യവിശ്രമ സ്ഥാനത്ത് മഖ്ബറയും(കുടീരം) പണിതു.ഈ ഘട്ടത്തിൽ മസ്ജിദിന്റെ നീളവും വീതിയും 84,100 മീറ്റർ വീതമായിരുന്നു.ഒപ്പം തേക്കിൽ തീർത്ത് മേൽക്കൂരയും പണിതു. ചുമരുകൾ മൊസയ്ക്ക് (വെണ്ണക്കല്ല്) കൊണ്ട് അലങ്കരിച്ചു.അബ്ബാസിയ ഖലീഫ അൽ മഹ്ദി പള്ളിയുടെ വടക്ക് ഭാഗം വീണ്ടും വിപുലമാക്കി. കിഴക്കും പടിഞ്ഞാറും എട്ടു വീതവും വടക്ക് നാലുമായി 20 വാതിലുകളും അദ്ദേഹം പണിതു.
വിവിധ ഘട്ടങ്ങളിലെ വിപുലീകരണത്തിലൂടെയാണ് ഇന്നുള്ള രീതിയിൽ മസ്ജിദുന്നബവി വിശാലമായത്. AD 622-ൽ മക്കയിൽ നിന്ന് പലായനം ചെയ്തെത്തിയ മുഹമ്മദ്‌ നബി ശിഷ്യരോടൊപ്പം മണ്ണും മരവും ചുമന്ന് നിർമ്മിച്ചതാണ്‌ മസ്ജിദുന്നബവി. ചളികട്ട കൊണ്ടുള്ള ചുമരുകൾക്കിടയിൽ ഈന്തപ്പനത്തടി തൂണാക്കി ഈന്തപ്പനയോല മേഞ്ഞ 1050 ചതുരശ്ര മീറ്ററിൽ നിർമ്മിക്കപ്പെട്ട ലളിതമായ ഒരു കെട്ടിടംആയിരുന്നു അന്ന്. പിന്നീട്‌ AD 628 -ൽ നബിയുടെ ജീവിതകാലത്ത്‌ തന്നെ 2500 ചതുരശ്ര മീറ്റർ വിസ്തീർണ്ണത്തിൽ നവീകരിച്ചു. നബിയുടെ വിയോഗശേഷം AD 638-ൽ രണ്ടാം ഖലീഫ ഉമറിന്റെ കാലത്ത്‌ ആദ്യമായി 4200 ചതുരശ്ര മീറ്റർ വിസ്തീർണ്ണത്തിൽ ആറ്‌ കവാടങ്ങളുമായി മസ്ജിദ്‌ നവീകരിച്ചു. പിന്നീട്‌ മൂന്നാം ഖലീഫ ഉസ്മാന്റെ കാലത്ത്‌ വീണ്ടും നവീകരിച്ചു. അന്ന് മസ്ജിദിനകത്തെ ഇഷ്ടികകൾ അറബിക്‌ കൈയെഴുത്ത്‌ കൊണ്ട്‌ അലങ്കരിച്ചു. സീലിംഗ്‌ ഇന്ത്യൻ വുഡ്‌ കൊണ്ടും തൂണുകൾ ഇരുമ്പും ഈയവും ഉപയോഗിച്ച്‌ മാറ്റിപ്പണിതു. കൂടാതെ പ്രാർത്ഥനയ്ക്‌ നേതൃത്വം നൽകുന്നവർക്കായി ഒരു മിഅറാബും ഖലീഫ ഉസ്മാന്റെ കാലത്ത്‌ നിർമ്മിക്കപ്പെട്ടു. പിന്നീട്‌ അബ്ബാസിയ ഭരണാധികാരി ഉമറുബ്നു അബ്ദുൽ അസീസിന്റെ നിർദ്ദേശ പ്രകാരം മദീന ഗവർണർ ആയിരുന്ന വലീദ്‌ ബിൻ അബ്ദുൽ മലിക്‌ ആയിരുന്നു പള്ളി നവീകരിച്ചത്‌. അതോടെ മസ്ജിദ്‌ 2369 ചതുരശ്ര മീറ്റർ കൂടി ചേർത്ത്‌ വിശാലമാക്കുകയും നാല്‌ മിനാരങ്ങൾ കൂട്ടിചേർക്കുകയും ചെയ്തു. പിന്നീട്‌ അബ്ബാസിയ ഭരണാധികാരി തന്നെയായ ഖലീഫ മഹ്ദി അൽ അബ്ബാസി 2450 ചതുരശ്ര മീറ്റർ കൂടി വികസിപ്പിച്ചു. AD 1483-ൽ സുൽത്താൻ ഖൈതബിയുടെ നവീകരണത്തിന്‌ ശേഷം ഓട്ടോമൻ തുർക്കി ഖലീഫയായിരുന്ന അബ്ദുൽ മജീദ്‌ മുറാദ്‌ അൽ ഉസ്മാനി AD 1844-1861യുടെ കാലത്താണ്‌ നവീകരിച്ചത്‌. റൌദാശരീഫിന്‌ മുകളിൽ പച്ച ഖുബ്ബ സ്ഥാപിച്ചതും കൂടാതെ മറ്റു 170 ഖുബ്ബകൾ സ്ഥാപിച്ചതും മസ്ജിദിന്റെ വിസ്തീർണ്ണം വീണ്ടും വർദ്ധിപ്പിച്ചതും ഇക്കാലത്തായിരുന്നു. പ്രവാചകരുടെ കാലത്തുണ്ടായിരുന്ന മസ്ജിന്റെ ഭാഗം പ്രത്യേകം അടയാളപ്പെടുത്തുകയും ചെയ്തു. പിന്നീട്‌ സൌദീ രാജവംശത്തിലെ അബ്ദുൽ അസീസ്‌ രാജാവിന്റെ കാലത്ത്‌ മസ്ജിന്റെ വലിപ്പം 16327 ചതുരശ്ര മീറ്റർ ആക്കി വികസിപ്പിച്ചു.

സന്ദർശകൾക്ക് കൂടുതൽ സൗകര്യമൊരുക്കുന്നതിനായി മദീന ഹറം വിപുലീകരണത്തിന് പുതിയ പദ്ധതികൾ ആവിഷ്കരിച്ചിട്ടുണ്ട്. മക്കാ ഹറമിന്റെ വിപുലീകരണത്തിന് അനുസൃതമായി 16 ലക്ഷം സന്ദർശകരെ ഉൾക്കൊള്ളാനാവും വിധം വിശാലമായ വികസനത്തിനാണ് സൗദി ഭരണാധികാരി അബ്ദുല്ല രാജാവ് നിർദ്ദേശം നൽകിയിട്ടുള്ളത്. ആദ്യഘട്ട വികസനത്തിൽ എട്ടുലക്ഷം പേർക്കാണ് സൗകര്യമൊരുക്കുക. രണ്ടും മൂന്നുംഘട്ടങ്ങളിലായി കിഴക്കും പടിഞ്ഞാറും മുറ്റങ്ങളുടെ വ്യാപ്തി വർധിപ്പിക്കുന്നതോടെ വീണ്ടുമൊരു എട്ടു ലക്ഷത്തിനു കൂടി സൗകര്യമൊരുങ്ങും. വർഷം തോറും ഹജ്ജ്, ഉംറ തീർഥാടകരുടെ എണ്ണത്തിൽ ഉണ്ടായിക്കൊണ്ടിരിക്കുന്ന ക്രമാതീതമായ വർധനവിനെ ഉൾക്കൊള്ളാനാവുന്ന വിധത്തിലുള്ള വിശാലമായ വികസനപ്രവർത്തനങ്ങളാണ് അബ്ദുല്ല രാജാവ് ആരംഭിച്ചിട്ടുള്ളത്. വികസന പ്രവർത്ത്നങ്ങളോടനുബന്ധിച്ചു നിർമ്മാണം നടക്കുന്ന ഹറമൈൻ റെയിൽ നിർമ്മാണവും അന്തിമ ഘട്ടത്തിലാണ്. 

മദീനയിലെ മസ്ജിദുന്നബവികാര്യ ഏജൻസി മസ്ജിദുന്നബവിയിൽ നടപ്പാക്കുന്ന പുതിയ സംവിധാനമാണ് ഇ-ഗേറ്റ്. ഇതോടെ ലോകത്തിന്റെ വിവിധ ഭാഗങ്ങളിലുള്ള ലക്ഷക്കണക്കിന് വിശ്വാസികൾക്ക് മദീനയിലെ പ്രവാചക പള്ളിയുമായി ബന്ധപ്പെട്ട സുപ്രധാന വിവരങ്ങൾ ഔദ്യോഗികമായി വെബ്‌സൈറ്റിലൂടെ ലഭ്യമാകും. ഇ-ഗേറ്റ് സംവിധാനത്തിലൂടെ എല്ലാ ഹജ്ജ്-ഉംറ തീർഥാടകർക്കും മദീനയിലെ തങ്ങളുടെ താമസ സൗകര്യം സംബന്ധിച്ച് നാട്ടിൽനിന്ന് പുറപ്പെടുന്നതിന് മുമ്പു തന്നെ വെബ്‌സൈറ്റിൽനിന്ന് കൃത്യമായി അറിയാൻ സാധിക്കും. താമസ സ്ഥലത്തെ കുറിച്ച പ്രാഥമിക വിവരങ്ങൾക്ക് പുറമെ മേൽവിലാസവും ഇതിലുണ്ടാകും. സ്ത്രീകൾക്ക് മദീന പള്ളിയിലെ സന്ദർശന സമയങ്ങൾ, റൗദ ശരീഫിൽ സ്ത്രീകളുടെ പ്രവേശന സമയം തുടങ്ങിയ വിവരങ്ങൾ ലഭിക്കും. ഇരുഹറമുകളുടെ വിശദമായ ചരിത്രം, സൗദി അറേബ്യ സ്ഥാപിതമായത് മുതൽ അബ്ദുല്ല രാജാവിന്റെ ഭരണകാലം വരെ ഇവയുടെ വികസനം തുടങ്ങിയവ വെബ്‌സൈറ്റിൽ പ്രതിപാദിക്കും. പ്രവാചകന്റെ ജീവചരിത്രം വിശദീകരിക്കുന്ന വെബ്‌സൈറ്റ് വ്യത്യസ്ത ഭാഷകളിൽ ലഭ്യമാകും. കൂടാതെ കഅബയുടെ കിസ്‌വ നിർമ്മിക്കുന്ന ഫാക്ടറിയെ കുറിച്ചും ഇതിൽനിന്ന് അറിയാം.
മദീന പള്ളിയിൽ സൌദി രാജാവിന്റെ നേതൃതുവത്തിൽ വൻ വികസനം നടക്കുന്നു ഏതാണ്ട് 2013 ഇൽ തുടങ്ങി 2017 ഇൽ അവസാനിക്കുന്ന വിധത്തിൽ ദ്രുത ഗതിയിൽ വികസനം നടക്കുന്നു 

ഹിജ് റ 600ൽ ഖലാവുദ്ധീൻ രാജാവിന്റെ കാലത്താണ് ആയിശ(റ) വീടിനുമുകളിലായി പച്ച താഴികക്കുടങ്ങൾ നിർമ്മിച്ചത്. ആദ്യം അതിന്റെ നിറം നീലയായിരിന്നു.




</doc>
<doc id="56208" url="https://ml.wikipedia.org/wiki?curid=56208" title="മുണ്ഡകോപനിഷത്ത്">
മുണ്ഡകോപനിഷത്ത്

ഏറ്റവും പ്രധാനപ്പെട്ടവയായി കരുതപ്പെടുന്ന 10 ഉപനിഷത്തുകളിൽ ഒന്നാണ്‌ മുണ്ഡകോപനിഷദ്. ഇത് അഥർവവേദത്തിന്റെ ശൗനകശാഖയിൽ ഉൾപ്പെട്ടതാണ്. എല്ലാ അറവിലേയ്ക്കുമുള്ള വഴി തുറക്കുന്ന അറിവേതാണ് എന്ന ഒരു ശിഷ്യന്റെ ചോദ്യത്തിന് മറുപടി പറയാനുള്ള ഗുരുവിന്റെ ശ്രമമായാണ് ഇത് എഴുതപ്പെട്ടിരിക്കുന്നത്.
സ്വതന്ത്രഭാരതത്തിന്റെ പ്രമാണമുദ്രയിൽ ചേർത്തിരിക്കുന്ന "സത്യമേവ ജയതേ' എന്ന മഹാവാക്യം, ഈ ഉപനിഷത്തിന്റെ മൂന്നാം അദ്ധ്യായത്തിലൊരിടത്ത്, "സത്യമേവ ജയതേ നാനൃതം" എന്നാരംഭിക്കുന്ന മന്ത്രത്തെ ആശ്രയിച്ചാണ്.

മുണ്ഡകന്മാർക്കു വേണ്ടി രചിച്ചതിനാലാണ് ഇതിന് മുണ്ഡകോപനിഷത്ത് എന്ന പേരുണ്ടായതെന്ന് പറഞ്ഞു വരുന്നു. മുണ്ഡകന്മാർ എന്നതിന് എല്ലാ കാമങ്ങളും മുണ്ഡനം ചെയ്തുകളഞ്ഞ സംന്യാസികൾ എന്നാണർത്ഥം. ഈ ഉപനിഷത്ത് പഠിക്കുന്നതിനു മുൻപ്, ബുദ്ധഭിക്ഷുക്കൾക്കിടയിൽ പതിവുള്ളതുപോലെയുള്ള ശിരോമുണ്ഡനം നിർബ്ബന്ധമായിരുന്നതിൽ നിന്നാണ് ഈ പേരുവന്നത് എന്ന് മറ്റൊരഭിപ്രായവുമുണ്ട്. വൃതനിർവഹണം നടത്തിയിട്ടില്ലാത്തവർ ഇത് വായിക്കാതിരിക്കട്ടെ എന്നൊരു വിലക്ക് ഉപനിഷത്തിന്റെ അവസാനഭാഗത്തെ ഒരു മന്ത്രത്തിൽ കാണാം. 

മുണ്ഡകമെന്നത്, ഈ ഉപനിഷത്തിന്റെ എന്നതിനൊപ്പം അതിലെ അദ്ധ്യായങ്ങളുടെ കൂടി പേരാണ്. മുണ്ഡകോപനിഷത്തിൽ മൂന്നു "മുണ്ഡകങ്ങൾ" അടങ്ങിയിരിക്കുന്നു. ഓരോ മുണ്ഡകവും ഈരണ്ട് ഖണ്ഡങ്ങളായി വിഭജിക്കപ്പെട്ടിരിക്കുന്നു.

ദൈവങ്ങൾക്കും മുൻപ് ഉത്ഭവിച്ച ദൈവത്തിൽ നിന്ന് ഗുരുപരമ്പര വഴി ദൈവജ്ഞാനം അംഗിരസിലെത്തി എന്നു പറഞ്ഞാണ് ഒന്നാം മുണ്ഡകം തുടങ്ങുന്നത്. തുടർന്ന് ഈ ഉപനിഷത്തിലെ സത്യാന്വേഷണത്തിന് സന്ദർഭമൊരുക്കിയ ചോദ്യം കടന്നുവരുന്നു. ഗൃഹസ്ഥാശ്രമിയായ ശൗനകൻ അംഗിരസിനെ സമീപിച്ച് ചോദിച്ചത്, "എന്തറിഞ്ഞാൽ ഇക്കണ്ടതെല്ലാം അറിയാൻ കഴിയും" എന്നായിരുന്നു. 
മറുപടിയായി അംഗിരസ്, അറിവുകൾ രണ്ടു തരമുണ്ട് എന്നു പറയുന്നു. വേദാഗമങ്ങളും സർവശാസ്ത്രങ്ങളും അടങ്ങിയ അപരവിദ്യയാണ് അതിലൊന്ന്. അതിനേക്കാൾ ഉന്നതമാണ്, ശാശ്വതമായതിനെക്കുറിച്ചുള്ള അറിവിലേയ്ക്കു നയിക്കുന്ന പരവിദ്യ. പരവിദ്യയ്ക്ക് വിഷയമായ അക്ഷരബ്രഹ്മത്തെ വിശദീകരിക്കുന്ന മന്ത്രങ്ങളിൽ ഒന്ന് ഇപ്രകാരമാണ്.

"ചിലന്തിയിൽ നിന്ന് നൂലും, ഭൂമിയിയിൽ നിന്ന് സസ്യലതാദികളും, മനുഷ്യശരീരങ്ങളിൽ കേശരോമങ്ങളും പുറപ്പെടുന്നതുപോലെ അക്ഷരചൈതന്യത്തിൽ നിന്ന് വിശ്വം ഉയിരെടുക്കുന്നു" എന്നാണ് ഇതിനർത്ഥം.
ശാസ്ത്രങ്ങളിൽ വിവരിക്കുന്ന യജ്ഞാദികർമ്മങ്ങളെക്കുറിച്ചാണ് അടുത്ത ഏതാനും മന്ത്രങ്ങൾ. അക്ഷരമായതിനെക്കുറിച്ചുള്ള ജ്ഞാനം പ്രാപിക്കാൻ അപര്യാപ്തമാണ് ഈവിധ കർമ്മങ്ങളൊക്കെ. യജ്ഞരൂപമായ ഈ നൗകകൾ ബലമില്ലാത്തവയാണ്.(പ്ലവാഹ്യേതേ അദൃഢാ യജ്ഞരൂപാ). അവയ്ക്ക് വലിയ മഹത്ത്വം കല്പിക്കുന്ന മൂഢന്മാർ ജരാമൃതികളുടെ ഈ ലോകത്തിൽ വീണ്ടും വീണ്ടും എത്തിപ്പെടുന്നു. സ്വന്തം അജ്ഞതക്കുള്ളിൽ അടച്ചുപൂട്ടി വലിയ ബുദ്ധിമാന്മാരെന്ന ഭാവത്തിൽ കഴിയുന്ന ഈ മൂഢന്മാർ അന്ധനെ പിന്തുടരുന്ന അന്ധനെപ്പോലെ ചുറ്റിത്തിരിയുന്നു.
ഉരുവാക്കപ്പെടാത്തതിനെ ചെയ്തികൾ കൊണ്ട് പ്രാപിക്കാനാവില്ല. അതിനെ അറിയാൻ കയ്യിൽ അഗ്നിയും ഏന്തി, വേദജ്ഞാനിയും ബ്രഹ്മലീനനുമായ ഗുരുവിനെ സമീപിക്കുകയാണ് വഴി. നിശ്ചലമനസ്സും പ്രശാന്താത്മാവുമായി തന്നെ ശരണം പ്രാപിക്കുന്നവന് ജ്ഞാനിയായ ഗുരു, സത്യവും യഥാർത്ഥവുമായ ആത്മതത്ത്വത്തിലേയ്ക്ക് നയിക്കുന്ന ബ്രഹ്മജ്ഞാനം ഉപദേശിച്ചുകൊടുക്കുന്നു.

എല്ലാത്തിന്റേയും ശ്രോതസ്സെന്ന നിലയിൽ അക്ഷരബ്രഹ്മത്തിന്റെ മഹത്ത്വം വിവരിക്കുകയാണ് ഈ മുണ്ടകത്തിന്റെ ആദ്യഭാഗത്ത്. ഒരേ അഗ്നിയുടെ സ്ഫുലിംഗങ്ങളെന്ന പോലെ ബ്രഹ്മത്തിൽ നിന്ന് ജീവികളെല്ലാം ഉയിരെടുക്കുന്നു. ജീവശ്വാസവും, മനസ്സും, ഇന്ദ്രിയങ്ങളും, അന്തരീക്ഷവും, വായുവും, ജലവും എല്ലാറ്റിനേയും താങ്ങിനിർത്തുന്ന ഭൂമിയും അതിൽ നിന്ന് ജനിക്കുന്നതാണ്. അഗ്നി അതിന്റെ ശിരസും, സൂര്യ-ചന്ദ്രന്മാർ കണ്ണുകളും, ദിക്കുകൾ കർണ്ണങ്ങളും, വേദങ്ങൾ മൊഴികളും, വായു ശ്വാസവും, ഭൂമി പാദപീഠവും ആണ്. കീർത്തനങ്ങളും, മന്ത്രങ്ങളും, യജ്ഞങ്ങളും, ദൈവങ്ങളും, ആകാശഗോളങ്ങളും, ജനങ്ങളും, ധാന്യങ്ങളും, സപ്താഗ്നികളും, സാഗരങ്ങളും, പർവതങ്ങളും, നദികളും അതിൽ നിന്ന് പിറക്കുന്നു. രഹസ്യസ്ഥാനത്തിരിക്കുന്ന അതിനെ കണ്ടെത്തുന്നവൻ അജ്ഞതയുടെ ബന്ധനത്തിൽ നിന്ന് മുക്തനാകുന്നു.

തുടർന്ന് പ്രതീകാത്മകമായ ഭാഷയിൽ ആത്മതത്ത്വപ്രാപ്തിയുടെ വഴി നിർദ്ദേശിക്കുന്നു. "ഓംകാരമാകുന്ന വില്ലിൽ ആത്മാവാകുന്ന ശരം തൊടുത്ത്, ബ്രഹ്മമാകുന്ന ലക്ഷ്യത്തിന്റെ നേരേ എയ്യുക" എന്നാണ് നിർദ്ദേശം:

"ഓംകാരം വില്ലും ആത്മാവ് ശരവും ബ്രഹ്മം അതിന്റെ ലക്ഷ്യവുമാണ്. മനസ്സിടറാതെ ലക്ഷ്യം വച്ചാൽ ശരം (ലക്ഷ്യവുമായി) എന്നപോലെ, അതുമായി ഒന്നായിത്തീരാം" എന്നാണ് പ്രസിദ്ധമായ ഈ മന്ത്രത്തിന്റെ അർത്ഥം. അപ്പോൾ മനസ്സിൽ ഭേദബുദ്ധിയെ ഉറപ്പിച്ചു നിർത്തുന്ന കാമബന്ധങ്ങളെല്ലാം പൊട്ടിത്തകരുകയും സംശയങ്ങൾ മുറിഞ്ഞുവീണ് പാപങ്ങൾ ഒടുങ്ങുകയും ചെയ്യുന്നു. അനുഭൂതിയുടെ ആ ലോകത്തിൽ പ്രകാശം പരത്തുന്നത് സൂര്യചന്ദ്രന്മാരോ അഗ്നിയോ ഒന്നുമല്ല, അവയുടെ ഒക്കെ പ്രകാശത്തിന്റെ സ്രോതസ്സ് ഈ ആത്മതത്ത്വം തന്നെയാണ്. മുൻപിലും പിന്നിലും വലത്തും ഇടത്തും കീഴെയും മേലെയും എല്ലാം സന്നിഹിതമായ ചൈതന്യമാണത്.

ഉപനിഷൽസാഹിത്യത്തിലെ ഏറ്റവും പ്രസിദ്ധമായ ഒരു ഭാഗം ഈ മുണ്ഡകത്തിന്റെ തുടക്കത്തിലാണ്. മനോഹരമായ ഒരു പ്രതീകത്തിന്റെ സഹായത്തോടെ ജീവ-പരമാത്മാക്കളുടെ സ്ഥിതി കാട്ടിത്തരുന്ന ആ ഭാഗം തുടങ്ങുന്നത് ഇങ്ങനെയാണ്:-

"ഭംഗിയേറിയ രണ്ടു പക്ഷികൾ ഒരേവൃക്ഷത്തിൽ മുറുകെപ്പിടിച്ചിരിക്കുന്നു; അവയിലൊന്ന് ഫലം തിന്നുകയും മറ്റേപ്പക്ഷി നോക്കിയിരിക്കുകയുമാണ്" എന്നർത്ഥമുള്ള ഈ മന്ത്രത്തെ തുടർന്ന് അതിലെ പ്രതീകത്തിന്റെ നേരായ വിശദീകരണമാണ്. ഫലത്തിൽ മുഴുകി ദുഃഖിതനും നിസ്സഹായനുമായിരിക്കുന്ന പക്ഷി ജീവാത്മാവാണ്. സുഹൃത്തും അധീശനുമായി തൊട്ടടുത്തിരിക്കുന്നവനെ തിരിച്ചറിഞ്ഞ് സ്വന്തം മഹത്ത്വം ബോധ്യമാകുന്നതോടെ അവന്റെ ദുഃഖം അകലും. സത്യം, തപസ്സ്, ജ്ഞാനം എന്നിവയുടെ വഴിയാണ് ഈ അവസ്ഥ പ്രാപിക്കാൻ പിന്തുടരേണ്ടത്. സത്യം മാത്രം ജയിക്കുന്നു. അസത്യം ജയിക്കുന്നില്ല. ദേവമാർഗ്ഗത്തിൽ സത്യം വിരിച്ചിരിക്കുന്നു. എല്ലാം നേടിക്കഴിഞ്ഞ ഋഷിമാർ എത്തിച്ചേരുന്ന സ്ഥാനം സത്യത്തിന്റെ ഇരിപ്പിടമാണ്. അത് വിശാലവും, ദിവ്യവും, ചിന്തയിലൊതുങ്ങാത്ത രൂപമുള്ളതുമാണ്. സൂക്ഷ്മത്തേക്കാൽ സൂക്ഷ്മതരമായി അത് വിളങ്ങുന്നു. ദൂരെ, അകലത്തേക്കാൾ അകലെ (ദൂരാത് സുദൂരേ) ആണ് അതെങ്കിലും, കാണാൻ കഴിയുന്നവർക്ക് അതിവിടെ തൊട്ടടുത്താണ്. രഹസ്യഹൃദയത്തിൽ അതിവിടെ മറഞ്ഞിരിക്കുന്നു.

ആത്മതത്ത്വത്തെ പ്രവചനം കൊണ്ടോ ബുദ്ധികൊണ്ടോ വേദജ്ഞാനം കൊണ്ടോ പ്രാപിക്കാനാവില്ല. സ്വയം തെരഞ്ഞെടുക്കുന്നവർക്ക് 
അത് സ്വന്തം രൂപം വെളിപ്പെടുത്തുന്നു. ബലഹീനന്മാർക്ക് അതിനെ പ്രാപിക്കാനാവില്ല(നായമാത്മാ ബലഹീനേന ലഭ്യോ). നദികൾ സമുദ്രത്തിലെത്തി സ്വന്തം നാമഭാവങ്ങൾ ഉപേക്ഷിക്കുന്നതുപോലെ, ആത്മതത്ത്വത്തെ അറിയുന്നവർക്ക് സ്വന്തം നാമരൂപങ്ങളിൽ നിന്ന് മുക്തികിട്ടുന്നു.

അവസാനമന്ത്രത്തിന്റെ ആശയം ഇതാണ്: "ഋഷി അങ്കിരസ് പുരാതനകാലത്ത് അറിയിച്ച സത്യം ഇതാണ്. ശിരോവൃതം സ്വീകരിച്ചിട്ടില്ലാത്തവർ ഇത് പഠിക്കുന്നില്ല. പരമഋഷികൾക്ക് നമസ്കാരം! പരമഋഷികൾക്ക് നമസ്കാരം!"

"സത്യമേവ ജയതേ" എന്ന പ്രഖ്യാത മഹാവാക്യവും, വായനക്കാരുടെ മനസ്സിൽ മായാതെ നിൽക്കാൻ മാത്രം അർത്ഥസമൃദ്ധിയും സൗന്ദര്യവും തികഞ്ഞ ഒട്ടേറെ പ്രതീകങ്ങളും മുണ്ഡകോപനിഷത്തിനെ ശ്രദ്ധേയമാക്കുന്നു. ഇതിലെ ബിംബങ്ങൾ പലതും ഭാരതീയപാരമ്പര്യത്തിലെ അമൂല്യരത്നങ്ങളാണ്. എല്ലാവരുടേയും ഉള്ളിൽ കൊടികൊള്ളുന്ന പരാപര തത്ത്വങ്ങളായ രണ്ടു സുവർണ്ണഖഗങ്ങൾ, പരമയാഥാർത്ഥ്യമാകുന്ന കടലിൽ നദികളായി ഒഴുകിയെത്തി സായൂജ്യമടയുന്ന വ്യക്തിസത്തകൾ, ദൈവഹൃദയത്തിലേയ്ക്ക് സ്വയം ശരമായി എയ്തയയ്ക്കുന്ന സത്യാന്വേഷി എന്നിവ ഇതിലെ മനോഹരബിംബങ്ങളിൽ ചിലതാണ്. ബൈബിളിനേയും ഷേക്സ്പിയറുടെ ഹാംലെറ്റിനേയും അനുസ്മരിപ്പിക്കുന്നതാണ് ഇതിലെ ബിംബസമൃദ്ധിയും കാവ്യസൗന്ദര്യവും എന്ന് ചൂണ്ടിക്കാണിക്കപ്പെട്ടിട്ടുണ്ട്. എക്കാലത്തും ജനസമ്മതിയിൽ മുന്നിട്ടുനിന്ന ഈ രചന, മുഖ്യ ഉപനിഷത്തുകളുടെ ഒരു പട്ടികയിലും ഇടം കണ്ടെത്താതിരുന്നില്ല. ആദ്ധ്യാത്മികയാഥാർത്ഥ്യത്തിന്റെ സന്തുലിതവും സരളവുമായ വിശകലനം ഇതിനെ എല്ലാവർക്കും സ്വീകാര്യമാക്കി. ഉപനിഷൽസാഹിത്യത്തിലെ മുഖ്യപ്രമേയങ്ങളെയെല്ലാം പരിഗണിക്കുന്നുവെന്നതും ഇതിന്റെ ജനപ്രീതിയ്ക്ക് കാരണമായി. 


</doc>
<doc id="56223" url="https://ml.wikipedia.org/wiki?curid=56223" title="ത്വരീഖത്ത്">
ത്വരീഖത്ത്

ഇസ്ലാമിലെ ആധ്യാത്മിക മാർഗ്ഗമാണ് ത്വരീഖത്ത് (അറബി:طريقة‎ ). സരണി, വഴി, പാത, രീതി എന്നൊക്കെയാണ് ഈ വാക്കിന്റെ ഭാഷാർത്ഥം. ഈ മാർഗ്ഗത്തിലൂടെയാണ് സൂഫിസത്തിലേക്കുള്ള പ്രയാണം ആരംഭിക്കുന്നത് എന്നത് കൊണ്ട് തന്നെ മുസ്ലിം ആത്മീയ വാദികളായ സൂഫികളുമായാണ് ത്വരീഖത്ത് ഇഴ പിരിഞ്ഞു ചേർന്നിരിക്കുന്നത്.

ദൈവത്തിലേക്ക് കൂടുതൽ അടുക്കാനായി ചിട്ടപ്പെടുത്തിയ ആരാധന ആചാര ക്രമങ്ങൾ അടങ്ങിയ സാധക മാർഗ്ഗമായി ത്വരീഖത്തിനെ വിശേഷിപ്പിക്കാം. ആത്മാവിനെ സ്ഫുടം ചെയ്തെടുക്കാനായി പ്രശസ്ത സൂഫി സന്യാസികൾ പരിശീലിച്ചതും, പരിശീലിപ്പിച്ചതും , ശിഷ്യർക്കായി ചിട്ടപ്പെടുത്തിയതുമായ സാധക മാർഗ്ഗങ്ങളാണ് അതത് സ്ഥാപക ആധ്യാത്മിക ഗുരുക്കന്മാരുടെ പേരിൽ അറിയപ്പെടുന്ന ത്വരീഖത്തുകൾ. ഖുർആൻ, പ്രവാചക ചര്യ എന്നിവകളിൽ നിന്നുമുള്ള ഖനനമാണ് എല്ലാ സാധക മാർഗ്ഗങ്ങളുടെയും സ്രോതസ്സെന്നു സൂഫികൾ അവകാശപ്പെടുന്നുണ്ടെങ്കിലും നവീന വാദികളായ മുസ്ലിങ്ങൾ ഇതിനെ പ്രമാണികമല്ലാത്ത മത വിരുദ്ധ പ്രവൃത്തി യായാണ് വിലയിരുത്തുന്നത്.

മുഹമ്മദ് നബിയുടെ കാലത്ത് യമനിൽ ജീവിച്ചിരുന്ന ഉവൈസുൽ ഖർനി എന്ന ആധ്യാത്മിക സന്യാസിയുടെ സാധക മാർഗ്ഗമായ ഉവൈസിയ്യ സരണിയാണ് ഏറ്റവും പഴക്കം ചെന്ന സാധക മാർഗ്ഗം. പിന്നീട് ഹസ്സൻ ബസ്വരി ദുന്നൂനൂൽ മിസ്രി, ജുനൈദുൽ ബാഗ്ദാദി എന്നിവരുടെ സാധക മാർഗ്ഗങ്ങളായ ഹസ്സനിയ്യ ജുനൈദിയ്യ എന്നിവയും പ്രശസ്തി നേടി. ഓരോ ആചാര്യന്മാരുടെ ചിന്താധാരകളോട് ചേർന്ന് ഉപ സാധക മാർഗ്ഗങ്ങളും പിന്നീട് രൂപപ്പെട്ടു. ഓരോ ത്വരീഖത്തും ഓരോ സാഹോദര്യ സംഘടനയായാണ് (ബ്രദർ ഹുഡ്) അറിയപ്പെടുന്നത്. എല്ലാ ത്വരീഖത്തുകളുടെയും ആരാധന ആചാര രീതികളിൽ വ്യത്യസ്തത ദർശിക്കാമെങ്കിലും എല്ലാ എല്ലാമാർഗ്ഗങ്ങളുടെയും അടിസ്ഥാന സ്രോതസ്സ് ഉവൈസുൽ ഖർനി, ഹസ്സൻ അൽ ബസ്വരി ജുനൈദുൽ ബാഗ്ദാദി തുടങ്ങിയ ആദ്യ കാല സൂഫി ജ്ഞാനികളുടെ സാധക മാർഗ്ഗങ്ങളാണ്. 

അതേ പ്രകാരം ഓരോ മാർഗ്ഗങ്ങളുടെയും സിൽസിലകൾ (പരമ്പര) വ്യത്യസ്തമായിരിക്കുമെങ്കിലും സംഗമ സ്ഥാനം മുഹമ്മദ് ആയിരിക്കും. ഭൂരിപക്ഷ പരമ്പരകളും അലി വഴി കടന്നു പോകുമ്പോൾ ചുരുക്കം ചിലവ അബൂബക്കർ ,സൽമാനുൽ ഫാരിസി എന്നിവരിലൂടെയും സഞ്ചരിക്കുന്നു. നൂറ്റാണ്ടുകളുടെ കാലയളവിൽ സാധക മാർഗ്ഗങ്ങളും ഉപ സാധക മാർഗ്ഗങ്ങളുമായി ഇത്തരത്തിൽ ആയിരത്തിലധികം സരണികൾ ജന്മം പൂണ്ടിട്ടുണ്ടെങ്കിലും നൂറോളം സാധക മാർഗ്ഗങ്ങൾ മാത്രമാണ് ഇന്നും സജീവ സാന്നിധ്യമറിയിച്ചു നിലനിൽക്കുന്നത്. അതിൽ നാൽപത് വിപുലമായ രീതിയിൽ പ്രചാരമുള്ളവയാണ്. ഖ്വാജാ മുഈനുദ്ദീൻ ചിശ്തി, അബ്ദുൽ ഖാദിർ ഗീലാനി , ബഹാഉദ്ദീൻ നഖ്ശ്ബന്ദ് ബുഖാരി, അബൂ നജ്ബ് സുഹ്റവര്ദി എന്നീ സൂഫി സന്യാസികളുടെ സാധക മാർഗ്ഗങ്ങളായ ചിശ്തിയ്യ, ഖാദിരിയ്യ, നഖ്ശ്ബന്ദിയ്യ, സുഹ്റവര്ദിയ്യ ത്വരീഖത്തുകളാണ് ഇന്നുള്ള സാധക മാർഗ്ഗങ്ങളിൽ പ്രധാനപ്പെട്ട നാലെണ്ണം.

ഇസ്ലാമിക നിയമ ക്രമങ്ങളായ ശരീയത്ത് പൂർണ്ണമായി മുറുകെ പിടിച്ചു ഫിഖ്ഹ് ഇൽ അറിവ് നേടിയതിനു ശേഷമായിരിക്കണം ത്വരീഖത്തിലേക്കുള്ള സഞ്ചാരം ആരംഭിക്കേണ്ടത്. ഇതിനായി ആത്മീയാന്വേഷകൻ സനദ് (പരമ്പര) ഉള്ള ഒരു ഗുരുവിനെ( മാഷായിഖ്/ശൈഖ്) കണ്ട് പിടിക്കേണ്ടതായിട്ടുണ്ട്. മുറബ്ബി (പരിശീലകൻ), മുർഷിദ് (വഴികാട്ടി) എന്നിങ്ങനെയാണ് ഈ ഗുരുക്കന്മാർ അറിയപ്പെടുക.
ഏതെങ്കിലും സാധക മാർഗ്ഗങ്ങളുടെ ആചാര്യന്മാരോ, അവരിൽ നിന്നും ഇജാസിയ്യത്ത് (അനുമതി പത്രം) ലഭിച്ച സാധക മാർഗ്ഗ പരിശീലനത്തിൽ സമാപ്തി കുറിച്ചവരോ ആണ് ഗുരുക്കന്മാരായി പരിഗണിക്കപ്പെടുക. അധിക പക്ഷവും ഇത്തരം ഗുരുക്കന്മാർ സാവിയ/തകിയ/രിബാത്വ്/ ഖാൻഖാഹ് എന്നിങ്ങനെ അറിയപ്പെടുന്ന സൂഫി സന്യാസി മഠങ്ങളുടെ അധികാരികളായിരിക്കും. ഇസ്തിഖാമ (استقامة) (നേർമ്മാർഗ്ഗം )എന്നാണു ഇത്തരം പരമ്പരകൾ വിശേഷിപ്പിക്കപ്പെടുക. ഇതല്ലാതെ സയ്യിദുത്ത്വാ ഇഫത് എന്ന രീതിയിൽ ഉള്ള സൂഫി ഗുരുക്കന്മാരും ഉണ്ട്. ഗുരുക്കന്മാരിൽ ഈ രണ്ടാമത്തെ വിഭാഗം മണ്മറഞ്ഞു പോയ മഹത്തുക്കളാണ്. സൂഫി സരണികളിൽ പ്രാഗൽഭ്യം നേടുന്നതോടെയാണ് ഇത്തരം ഗുരുക്കന്മാരുടെ സരണിയിൽ പ്രവേശിക്കാനാവുക. ആത്മീയോന്നതി നേടിയവർക്ക് ആത്മാക്കളുമായി സംവദിക്കാൻ കഴിയുമെന്നും അവരിൽ നിന്നും ഉപദേശ നിർദ്ദേശങ്ങൾ സ്വീകരിക്കാനാകുമെന്നും വിശ്വസിക്കപ്പെടുന്നു.

ഗുരുക്കന്മാരുടെ കീഴിൽ ശിഷ്വത്വം നേടിയെത്തുന്നവരെ മുബ്തദീ(തുടക്കക്കാരൻ) എന്ന് വിശേഷിപ്പിക്കുന്നു. പരിശീലനത്തിൽ വിജയിച്ചാൽ മുത്തദറിജ് (പരിശീലനത്തിലെ വിജയി) ആകും അതോടെ അയാൾ ശിഷ്യനായി സാധക മാർഗ്ഗത്തിൽ പ്രവേശിക്കുന്നു. ശൈഖിനെ ബൈഅത്ത്അനുസരണ പ്രതിജ്ഞ ചെയ്തു കൊണ്ടാണ് ത്വരീഖത്തിലേക്കുള്ള പ്രവേശനം സാധ്യമാവുക .നെഞ്ചിൽ കൈ വെച്ചോ, ആലിംഗനം ചെയ്തോ, കാതിൽ ചൊല്ലിയോ വിർദ് ആയി സ്തോത്രങ്ങളും, ഖിർക്കയെന്ന വസ്ത്രങ്ങളും നൽകുന്നതോടു കൂടി തസ്ക്കിയ(ശുദ്ധീകരണ പ്രക്രിയ), തർബ്ബിയ്യത്ത്(സർവ്വോമുഖ വളർച്ച), സുലൂക (ആത്മപ്രയാണം) എന്നീ പക്രിയകൾക്കു തുടക്കം കുറിക്കപ്പെടും. ഇതോടെ ശിഷ്യനെ സംസ്കരിച്ചെടുക്കേണ്ട ചുമതല ഗുരുവിൽ നിക്ഷിപ്തമാകുന്നു. ഒരു ജഡം പോലെ ശിഷ്യൻ ഗുരുവിനോ, ഗുരു നിയമിക്കുന്ന നിർവ്വാഹകനോ കീഴൊതുങ്ങി നിൽക്കണമെന്നാണ് ചട്ടം. പരിശീലന കളരിയിൽ യഥാക്രമം മുരീദ്, സാലിക് (സഹയാത്രികൻ), മജ്ദൂബ്(ആകൃഷ്ടൻ), മുതദാറക്(വീണ്ടെടുക്കപ്പെട്ടവൻ ) എന്നീ 
സ്ഥാനങ്ങൾ താണ്ടി ശിഷ്യൻ ഗുരു സ്ഥാന ലബ്ധി നേടും. 

ശരീഅത്ത് ബാഹ്യ ശുദ്ധീകരണത്തിനാണെങ്കിൽ ത്വരീഖത്ത് ആന്തരിക ശുദ്ധീകരണത്തിനാണ് എന്നാണ് സൂഫികൾ നിർവചിക്കുന്നത്. ബാഹ്യശുദ്ധീകരണം യാത്രയുടെ തുടക്കമായി സൂഫികൾ വിശേഷിപ്പിക്കുന്നു.അസ്സൈറു ബില്ലാഹ് (ദൈവിക നിയമാനുഷ്ഠാന പ്രയാണം) എന്ന ശരീഅത്ത് പിന്നിട്ട് ത്വരീഖത്തിൽ പ്രവേശിക്കുന്ന വ്യക്തി അസ്സൈറു ഇലല്ലാഹ്(ദൈവത്തിലേക്കുള്ള പ്രയാണം) ആരംഭിക്കുന്നു.
ഈ ആത്മീയ യാത്രയിലെ മഖാമുകൾ (സ്ഥാനങ്ങൾ) പിന്നിടാൻ നിരവധി ഘട്ടങ്ങൾ ത്വരീഖത്ത് സഞ്ചാരി പിന്നിണ്ടേണ്ടതായിട്ടുണ്ട് 
ലജ്ജ ഇഖ്ലാസ് (ആത്മാര്ത്ഥത) തൗബ (പശ്ചാത്താപം) ,സുഹ്ദ് (പ്രപഞ്ച പരിത്യാഗം) മുജാഹദ (ഇച്ഛയ്ക്കെതിരെയുള്ള സമരം),സ്വബ്ർ (പ്രതിസന്ധികളോടുള്ള ക്ഷമ), എന്നിവകൾ ആർജ്ജിച്ചു , ഔറാദ്, ദിഖ്ർ ഹൽഖകൾ, ദാറൂദ്, (സ്വലാത്തുകൾ) ധ്യാനവേളകൾ എന്നിങ്ങനെയുള്ള അനുഷ്ഠാന മുറകൾ എല്ലാ ത്വരീഖത്തുകൾക്കും പൊതുവായി ഉണ്ടാകും. ഒറ്റ നോട്ടത്തിൽ ഇവകൾ തമ്മിൽ സാമ്യത തോന്നുമെങ്കിലും ആചാര രീതികളും ചൊല്ലുന്ന സ്തോത്രങ്ങളും രീതികളുമൊക്കെ വ്യത്യസ്തമായിരിക്കും. ഇത്തരം ചടങ്ങുകൾക്കിടയിൽ "ത്വറബ്"(ആനന്ദതുന്ദിലത) "നശ്വ"(നിർവൃതി) "ഗൈബ"(ഐഹികലോക വിസ്മൃതി) ഉണ്ടാവുകയും റഖ്സ്വ് എന്ന പരിസരം മറന്നെന്ന പോലുള്ള ചലനങ്ങൾ ഉണ്ടാകുകയും ചെയ്യും. മൗലവിയ്യ ദർവീശുകൾ കറങ്ങുകയാണ് ചെയ്യാറെങ്കിൽ ശാദുലിയ്യ മാർഗ്ഗത്തിൽ അവ ഇളകിയാടലാണ്.
ആത്മീയ അനുഭൂതി കരസ്ഥമാക്കാൻ നശീദ്, ഖസീദഃ, മനാഖിബ്, ശ്രുതിമധുരമായ വേദ പാരായണം, ഖവ്വാലി, ഗിനാഅ് (ഗാനാലാപനം), പോലുള്ള സമാഃ സദസ്സുകളും, സൂഫിയാന കലാമുകളിൽ പെട്ട ശ്യാരി , റുബായി, നഅ്ത്ത് കവിതാസദസ്സുകളും, മുശാഅറ കവി സദസ്സുകളും വിവിധ ത്വരീഖത്തുകളുടെ ഭാഗമായി സംഘടിക്കപ്പെടാറുണ്ട്. റബാബ്, ഊദ്, സിത്താർ, ബുൾബുൾ, ഷാഹിബാജ, ദഫ്, അറബന പോലുള്ള സംഗീത ഉപകരണങ്ങളുടെ വികാസവും ചില ത്വരീഖത്തുകളുടെ ഭാഗമായി വളർന്നു വന്നവയാണ്.

പരമ്പര ഇല്ലാത്ത, ശരീഅത്ത് അനുസരിക്കാത്ത സൂഫി സരണികളെയാണ് വ്യാജ ത്വരീഖത്ത് എന്ന് വിശേഷിക്കപ്പെടുന്നത്. ഇത്തരം ആളുകൾ വിവിധ മതങ്ങളുടെ ആരാധനാ രീതികൾ പിന്തുടരുകയും ലഹരിയോ , ദ്രാക്ഷാരസം പാനം ചെയ്തോ, മയക്കുമരുന്നുപയോഗിച്ചോ ആത്മീയ അനുഭൂതി കരസ്ഥമാക്കാൻ ശ്രമിക്കുന്നവരുമാണെന്നാണ് പ്രധാന ആരോപണങ്ങൾ


മാനുഷിക ദുർഗ്ഗുണങ്ങളിൽ നിന്ന് ഹൃദയത്തെ സ്ഫുടം ചെയ്യലാണ് ത്വരീഖത്ത് 

ഉന്നതനായ ഒരു ആരിഫിന്റെ കീഴിലായി വിരോധിത കാര്യങ്ങൾ ബാഹ്യമായും ആന്തരികമായും വെടിഞ്ഞ് , കഴിവിന്റെ പരമാവധി ദൈവിക കൽപ്പനകൾ അനുസരിച്ച് കഴിഞ്ഞുകൂടലാണ് ത്വരീഖത്ത്. 

ഇൽമ്, അമൽ, ദുഃസ്വഭാവങ്ങളിൽ നിന്നുള്ള മുക്തി, സൽസ്വഭാവങ്ങൾ കൊണ്ട് നന്നായിത്തീരൽ എന്നിവയാണ് ത്വരീഖത്തുകളുടെയും അടിസ്ഥാനം 

പദവികളും മഖാമുകളും മുറിച്ചുകടന്ന് ദൈവത്തിലേക്ക് നിന്നെ അടുപ്പിക്കുന്ന കാര്യങ്ങൾ കൊണ്ടും തഖ്‌വ കൊണ്ടും പിടിച്ചുനിൽക്കലാകുന്നു ത്വരീഖത്ത് 




</doc>
<doc id="56226" url="https://ml.wikipedia.org/wiki?curid=56226" title="കോൾനിലങ്ങൾ">
കോൾനിലങ്ങൾ

സമുദ്ര നിരപ്പിൽ നിന്നും താഴെ കിടക്കുന്ന വയൽ പ്രദേശങ്ങളാണ് കോൾനിലങ്ങൾ. കേരളത്തിൽ ആലപ്പുഴ, തൃശ്ശൂർ, മലപ്പുറം ജില്ലകളിൽ ഇത്തരം പാട ശേഖരങ്ങളുണ്ട്. തൃശ്ശൂർ ജില്ലയിലെ തൃശൂർ, മുകുന്ദപുരം, ചാവക്കാട്, തലപ്പിള്ളി (ഇപ്പോൾ കുന്നംകുളം) താലൂക്കുകളിലും, മലപ്പുറം ജില്ലയിലെ പൊന്നാനി താലൂക്കിലും ഉൾപ്പെടുന്ന; കോൾനിലം, കോൾപാടം എന്നീ പേരിൽ അറിയപ്പെടുന്ന പാടശേഖരം ഏതാണ്ട് പതിമൂവായിരത്തോളം ഹെക്റ്റർ പ്രദേശത്ത് വ്യാപിച്ചുകിടക്കുന്നു. ഇവയിൽ തൃശൂർ, മുകുന്ദപുരം, ചാവക്കാട് എന്നീ താലൂക്കുകളിലെ കോൾപാടങ്ങളെ തൃശൂർ കോൾനിലമായും, തലപ്പിള്ളി (ഇപ്പോൾ കുന്നംകുളം), പൊന്നാനി എന്നീ താലൂക്കുകളിലെ കോൾപാടങ്ങളെ പൊന്നാനി കോൾനിലമായും തിരിച്ചിരിക്കുന്നു.

കോൾനിലങ്ങൾ കേരളത്തിന്റെ പ്രധാനപ്പെട്ട നെല്ലുല്പാദനമേഖലയാണ്. കിഴക്കൻ മലകളിൽ നിന്നും മഴവെള്ളത്തോടൊപ്പം ഒഴികു വരുന്ന ഫലഭൂയിഷ്ടമായ മണ്ണ് ഇവിടെ അടിഞ്ഞു കൂടുകയും കൃഷിക്ക് അനുയോജ്യമാവുകയും ചെയ്യുന്നു. സമുദ്രനിരപ്പിൽ നിന്നും 0.5 മീറ്റർ മുതൽ 1 മീറ്റർ വരെ താഴ്ന്നാണ്‌ സ്ഥിതിചെയ്യുന്ന ഇവിടെ മഴക്കാലത്ത് വെള്ളം കെട്ടിക്കിടക്കുന്നു. സമ്പന്നമായ തണ്ണീർത്തട ജൈവവ്യവസ്ഥ (Wetland eco-system) കൂടിയായ ഇവ ഒട്ടനവധി ജനുസ്സുകളിലെ ശുദ്ധജലമത്സ്യങ്ങൾക്കും ചെമ്മീൻ, തവള, ഞവിണി, കക്ക, ഞണ്ട് എന്നിവക്കും പാമ്പ്, കീരി, നീർനായ് പോലുള്ള സസ്തനികൾക്കും സ്ഥിരവാസികളും ദേശാടനക്കാരുമായ നിരവധി പക്ഷികൾക്കും ആവാസകേന്ദ്രമാണ്.

മഴക്കാലത്തിനു ശേഷം പാടത്തെ വെള്ളം പുറത്തേക്ക് (ഉയർന്ന പ്രദേശത്തേക്ക്) പമ്പ് ചെയ്ത് കളഞ്ഞാണു കൃഷിക്ക് നിലമൊരുക്കുന്നത്. പഴയ കാലത്ത് പൽ ചക്രങ്ങൾ ഘടിപ്പിച്ച തേവ് യന്ത്രങ്ങൾ ചവിട്ടിയാണു കൃഷിക്കാർ ഇതു സാധ്യമാക്കിയിരുന്നത്. ഇപ്പോൾ വലിയ പറ മോട്ടോറുകൾ ഉപയോഗിച്ച് കുറേയേറെ കൃഷി സ്ഥലങ്ങൾ ഒന്നിച്ചാണു ഇങ്ങനെ വെള്ളം തേവി മാറ്റുന്നത്. തേവി മാറ്റിയ വെള്ളം തിരിച്ച് പാടത്തേക്ക് വരാതെ തടയാൻ വലിയ മൺ വരമ്പുകൾ പണിയും. ചില സമയങ്ങളിൽ ഈ വരമ്പുകളിൽ മടവീണാൽ വെള്ളം തിരിച്ച് പാടത്തേക്കിറങ്ങി കൃഷി മുഴുവൻ നശിച്ച് പോകും.മഴക്കാലത്ത് നശിച്ച് പോകാത്ത പൊക്കാളി കൃഷി ഇവിടെ ചെയ്തു വരുന്നു.

കിഴക്ക് പശ്ചിമഘട്ടത്തിന്റെ കുന്നിൻ നിരകൾ (Spur hills) പടിഞ്ഞാറ് അറബിക്കടലിനാലും വലയം ചെയ്യപ്പെട്ടു കിടക്കുന്നു. തൃശൂർ, മലപ്പുറം ജില്ലകളിലായാണ്‌ ഇത് പടർന്നു കിടക്കുന്നത്. ജൈവ സമ്പുഷ്ടമായ ഹൂമസിനാൽ ആവരണം ചെയ്യപ്പെട്ട കളിയുള്ള മണ്ണാണ്‌ കോൾ നിലങ്ങളിലേത്. ഈ നിലങ്ങളുടെ തെക്കേ അതിർത്തി മുരിയാട് കായലും വടക്ക് മുള്ളൂർക്കായലും പടിഞ്ഞാറ് കനോലി കാനാലും കിഴക്ക് കരഭൂമിയുമാണ്. വർഷത്തിൽ ഏകദേശം 7 മാസവും(ഏതാണ്ട് ജൂൺ മുതൽ നവംബർ വരെ) കോൾ നിലങ്ങളിൽ വെള്ളം കെട്ടിക്കിടക്കുന്നു. സമുദ്രനിരപ്പിൽ നിന്ന് താഴ്ന്ന് കിടക്കുന്നതിനാൽ നവബറിൽ മഴ തീരുന്നതോടെ ജലനിരപ്പ് താഴുകയും കടലിൽ നിന്ന് ഉപ്പുവെള്ളം കയറുകയും ചെയ്യും. ഏനമാവ്, മുളയം, കൊട്ടൻകെട്ട് എന്നിവടങ്ങളിൽ റെഗുലേറ്ററുകൾ നിർമ്മിച്ച് ഉപ്പുവെള്ളത്തിന്റെ കയറ്റം നിയന്ത്രിച്ച് ഈ പാടങ്ങളിൽ മുണ്ടകൻ, പുഞ്ച കൃഷികളിറക്കുന്നു. വടക്കുപടിഞ്ഞാറൻ മൺസൂൺ മേഘങ്ങൾ മടങ്ങിപ്പോകുന്നതുവരെ ജലനിരപ്പ് താഴാറില്ല. അതിനുശേഷം കുറേശെയായി ജലനിരപ്പ് താഴുകയും ധനു മാസം അവസാനത്തോടെ ജലചക്രങ്ങൾ ഉപയോഗിച്ച് വറ്റിക്കാവുന്ന തരത്തിലെത്തിച്ചേരാറുമുണ്ട്.

ആഴം കുറഞ്ഞ നിലങ്ങളിലാണ് മുണ്ടകൻ കൃഷി. സെപ്റ്റംബറിൽ വെള്ളം വറ്റിച്ച് നിലം തയ്യാറാക്കി മാസാവനത്തോടെ വിത്ത് വിതയ്ക്കുകയോ നടുകയോ ചെയ്യുന്നു. 110-125 ദിവസം മൂപ്പുള്ള ഉൽപാദനശേഷി കൂടിയ വിത്തിനങ്ങളാണ് ഉപയോഗിക്കുക. ജ്യോതി, കാഞ്ചന, അഹല്യ, മട്ട ത്രിവേണി, ഉമ എന്നിവയാണ് പ്രധാന ഇനങ്ങൾ.ഡിസംബറോടെ ഇവ കൊയ്തിന്ന് പാകമാകുന്നു.

പുഞ്ചകൃഷി തുടങ്ങുന്നത് ജനുവരിയിലാണ്. താഴ്ന്ന നിലങ്ങളിൽ നിന്ന് വെള്ളം വറ്റിച്ച് കൃഷിചെയ്യുന്നു. വിത്ത് വിതച്ച പാടത്ത് വെള്ളം വറ്റിക്കുകയും നിലത്ത് വിള്ളൽ വീഴ്ത്തുകയും ചെയ്യും. പിന്നീട് വെള്ളം കയറ്റും. ഈ സമയത്താണ് ആദ്യത്തെ വളം ചേർക്കൽ. മുണ്ടകൻ വിളവെടുത്ത പാടങ്ങളിൽ രണ്ടാമതൊരു പുഞ്ചകൃഷി കുടി നടത്താറുണ്ട്. വിതച്ച് പാടം വറ്റിക്കുന്നത് കൊണ്ട് കളശല്യം അധികമാണ്.കള പറിയ്ക്കലാണ് കോൾകൃഷിയുടെ പ്രധാന ബുദ്ധിമുട്ട്. ഏപ്രിൽ മാസത്തോടെ വിളവെടുപ്പിന്റെ സമയമാകും. പുഞ്ചകൃഷിക്ക് പലപ്പോഴും വെള്ളത്തിന്റെ അഭാവം ഉണ്ടാകാറുണ്ട്. അതിനാൽ മൂപ്പ് കുറഞ്ഞ നെല്ലിനങ്ങളാണ് കൃഷിക്കായി തിരഞ്ഞെടുക്കുന്നത്. പീച്ചി, ചിമ്മിനി ഡാമുകളിൽ നിന്നാണ് ഇവിടുത്തെ പുഞ്ചകൃഷിയിൽ അവസാനകാലത്തേക്കുള്ള വെള്ളം ലഭ്യമാവുന്നത്.

ജൈവ വൈവിധ്യ പ്രധാനമായ ഈ പ്രദേശങ്ങൾ പലതും റാംസർ സൈറ്റുകളായി പ്രക്യാപിക്കപ്പെട്ടിട്ടുണ്ട്.1971 ൽ ഇറാനിലെ റാംസർഎന്ന സ്ഥലത്ത് വെച്ച് നടന്ന അന്തർദേശീയ വെറ്റ്ലാന്റ് കൺവെൻഷനിലാണ് ഇത്തരം ജൈവ വൈവിദ്യ മേഖലകളുടെ സംരക്ഷണത്തിനായി റാംസർ സൈറ്റുകളായി പ്രഖ്യാപിക്കാൻ തുടങ്ങിയത്



</doc>
<doc id="56229" url="https://ml.wikipedia.org/wiki?curid=56229" title="എളയാവൂർ">
എളയാവൂർ

കണ്ണൂർ നഗരത്തിൽ നിന്ന് 5 കിലോമിറ്റർ അകലെയുള്ള ഒരു ഗ്രാമമാണ് എളയാവൂർ. കണ്ണൂർ ജില്ലയിൽ കണ്ണൂർ താലൂക്കിൽ എടക്കാട് ബ്ളോക്കിലെ എളയാവൂർ ഗ്രാമപഞ്ചായത്തിലെ ഒരു ഗ്രാമമാണിത്. 


</doc>
<doc id="56231" url="https://ml.wikipedia.org/wiki?curid=56231" title="കരിയാട്‌ ഗ്രാമപഞ്ചായത്ത്">
കരിയാട്‌ ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് കരിയാട്‌ ഗ്രാമപഞ്ചായത്ത്.2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, അടുത്ത തിരഞ്ഞെടുപ്പുമുതൽ കൂത്തുപറമ്പ് നിയോജകമണ്ഡലത്തിലാണ്‌ ഉൾപ്പെടുന്നത്.

[IUML-ലെ M.T.K സുലൈഖയാണ് പഞ്ചായത്ത് പ്രസിഡൻറ്റ് . ഈ ഗ്രാമപഞ്ചായത്തിൽ 14 വാർഡുകളാണുള്ളത്. 


പഞ്ചായത്തിനെ സമതലം, കുന്നുകൾ, ചെരിവുകൾ, ചെമ്മൺ പ്രദേശം എന്നിങ്ങനെ തരം തിരിക്കാം. മണൽമണ്ണ്, മണൽ ചേർന്ന ചെളിമണ്ണ് എന്നിവയാണ്‌ പ്രധാന മണ്ണിനങ്ങൾ. 

തോടുകളും കുളങ്ങളും മയ്യഴിപ്പുഴയുമാണ്‌ പ്രധാന ജലസ്രോതസ്സുകൾ. 

1963-ൽ വില്ലേജുകളായിരുന്ന പെരിങ്ങളം, കരിയാട് എന്നിവ യോജിപ്പിച്ച് പെരിങ്ങളം പഞ്ചായത്ത് രൂപവത്കരിച്ചു. 1969-ൽ ഈ പഞ്ചായത്ത് പുനർവിഭജിച്ച് കരിയാട് പഞ്ചായത്ത് രൂപവത്കരിക്കപ്പെട്ടു. പി.ഇ. കുഞ്ഞിരാമൻ നമ്പ്യാർ ആയിരുന്നു ആദ്യത്തെ പ്രസിഡണ്ട്. 
കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="56251" url="https://ml.wikipedia.org/wiki?curid=56251" title="വെള്ളായണി കായൽ">
വെള്ളായണി കായൽ

തിരുവനന്തപുരം ജില്ലയിൽ തെക്കു മാറി കോവളത്തിനു സമീപം കല്ലിയൂർ, വെങ്ങാനൂർ പഞ്ചായത്തുകളിലായി വ്യാപിച്ചുകിടക്കുന്ന ഒരു തടാകം മണ് വെള്ളായണി തടാകം. കോവളത്തു നിന്നും 7 കിലോമീറ്റർ അകലെയായി സ്ഥിതിചെയ്യുന്ന ചെയ്യുന്ന ഈ ശുദ്ധജലതടാകത്തിന്റെ വിസ്തീർണ്ണം, സർവ്വേ ഒഫ് ഇന്ത്യയുടെ കണക്കുപ്രകാരം 750 ഹെക്റ്റർ ആണ്‌, എന്നാൽ കായൽ കൈയേറ്റങ്ങളെത്തുടർന്ന് ഇപ്പോൾ കായൽ വിസ്തൃതി 450 ഏക്കറായി ചുരുങ്ങിയിരിക്കുകയാണെന്ന് റവന്യൂ വകുപ്പ് കരുതുന്നു ഈ കായലിലെ പകലൂർ കുടിവെള്ളപദ്ധതിയാണ്‌ കല്ലിയൂർ, വെങ്ങാനൂർ, തിരുവല്ലം ഭാഗങ്ങളിൽ ശുദ്ധജലം പ്രദാനം ചെയ്യുന്നത്
സംസ്ഥാനത്തെ ഏറ്റവും വലിയ 3-മത്തെ ശുദ്ധജലതടാകമാണിത്

വെള്ളായണി കാർഷിക കോളേജ് ഈ തടാകത്തിനടുത്തായാണ്‌ സ്ഥിതി ചെയ്യുന്നത്.


</doc>
<doc id="56252" url="https://ml.wikipedia.org/wiki?curid=56252" title="ഹൊറസ്">
ഹൊറസ്

അഗസ്റ്റസ് ചക്രവർത്തിയുടെ കാലത്തെ പ്രസിദ്ധനായ റോമൻ കവിയായിരുന്നു ഹൊറസ് എന്ന് ആംഗലേയലോകത്ത് അറിയപ്പെടുന്ന ക്വിന്തൂസ് ഹൊറഷ്യൂസ് ഫ്ലാച്ചൂസ്(വെനോസ, ഡിസംബർ 8, 65 ബി.സി. - റോം, നവംബർ 27, 8 ബി.സി.).വാഗ്മിയായ ക്വിന്റിലിയൻ തന്റെ ഓഡസിന്റെ വായനയിലുളള ഒരേയൊരു ലത്തീൻ ഭാഷയിലെ വരികളെ മാത്രമായിരുന്നു പരാമർശിച്ചത്: അദ്ദേഹം ചിലപ്പോൾ ഉന്നതമായതാവാം. എങ്കിലും അദ്ദേഹത്തിന്റെ ആകർഷകത്വവും, മഹത്ത്വവും തികച്ചും നിഗൂഢത നിറഞ്ഞതാണ്. അദ്ദേഹത്തിന്റെ കണക്കുകൾക്കുമൊപ്പം വ്യക്തിരിക്തനും, വാക്കുകളുടെ തെരഞ്ഞെടുപ്പിൽ ധൈര്യപൂർവ്വം സംസാരിച്ചും കാണപ്പെടുന്നു. 





</doc>
<doc id="56254" url="https://ml.wikipedia.org/wiki?curid=56254" title="239 ഉപനിഷത്തുകളുടെ പട്ടിക">
239 ഉപനിഷത്തുകളുടെ പട്ടിക

ഉപനിഷത്തുക്കളുടെ ഉപലബ്ദിയെപ്പറ്റി കാര്യമായി ചിന്തിച്ചത്‌ സാധലേ എന്നറിയപ്പെടുന്ന ഗജാനനൻ ശംഭു സാധലേ ആണ്‌. "ഉപനിഷദ്‌ വാക്യമഹാകോശം" എന്ന ഗ്രന്ഥരചനക്കായി അദ്ദേഹം കിട്ടാവുന്ന ഉപനിഷത്തുക്കളെല്ലാം സമാഹരിച്ചു. അച്ചടിച്ചവയും പ്രകാശിപ്പിച്ചിട്ടില്ലാത്തതുമായ 239 ഉപനിഷത്തുക്കൾ അദ്ദേഹം കണ്ടെത്തി. ഇതിൽ പലതും അപൂർണ്ണമാണെങ്കിലും നിലവിലുള്ളതായി അദ്ദേഹം തിരിച്ചറിഞ്ഞു. ഇതിലെയെല്ലാം വാക്യങ്ങൾ അകാരാധിക്രമത്തിൽ അടുക്കി പ്രതിപാദിക്കാനാണ്‌ അദ്ദേഹം ശ്രമിച്ചത്‌. വാക്യമഹാകോശത്തിന്റെ ആദ്യഭാഗത്തിൽ 223 എണ്ണവും രണ്ടാമത്തേതിൽ 16 എണ്ണവുമാണ്‌ ചേർത്തിരിക്കുന്നത്‌. 239 ഉപനിഷത്തുകൾ അകാരാദിക്രമത്തിൽ താഴെ ചേർത്തിരിക്കുന്നു.



</doc>
<doc id="56261" url="https://ml.wikipedia.org/wiki?curid=56261" title="അൽമോറ">
അൽമോറ

ഇന്ത്യയിലെ ഉത്തരാഖണ്ഡ് സംസ്ഥാനത്തിലെ ഒരു കന്റോണ്മെന്റ് പട്ടണമാണ് അൽ‌മോറ. ഇത് അൽ‌മോറ ജില്ലയിൽ പെടുന്ന പട്ടണമാണ്. 1568 ലാണ് അൽമോറ കണ്ടുപിടിക്കപ്പെട്ടത്. വളരെയധികം സാംസ്കാരിക പ്രാധാന്യമുള്ള ഒരു പട്ടണമാണ് ഇത്. ഉത്തരാഖണ്ഡ് സംസ്ഥാനത്തിലെ കുമാവോൺ ഭാഗത്തെ സംസ്കാരിക കേന്ദ്രമായി അൽമോറയെ കണക്കാക്കുന്നു. 

അൽമോറ സ്ഥിതി ചെയ്യുന്നത് അക്ഷാംശ രേഖാംശത്തിലാണ്. ഹിമാലയപർവതങ്ങളുടെ ഭാഗമായ കുമാവോൺ മലനിരകളുടെ തെക്കെ അറ്റത്തായിട്ടാണ് അൽമോറ സ്ഥിതി ചെയ്യുന്നത്. അൽമോറയുടെ ചുറ്റുവട്ടത്തും നിബിഡ വനങ്ങളാണ്. വനങ്ങളിൽ കൂടുതലും പൈൻ , ഞെകിഴി മരങ്ങൾ കണ്ടു വരുന്നു. കോസി നദി അൽമോറയുടെ അരികിലൂടെ ഒഴുകുന്നു. മഞ്ഞുമൂടിക്കിടക്കുന്ന ഹിമാലയ പർവത നിരകൾ അൽമോറയിൽ നിന്നും കാണാവുന്നതാണ്. 
2001 ലെ കാനേഷുമാരി പ്രകാരം ഇവിടുത്തെ ജനസംഖ്യ 30,613 ആണ്. 53.7% പുരുഷന്മാരും 46.3% സ്ത്രീകളുമാണ്. ശരാശരി സാക്ഷരത നിരക്ക് 84.09% ആണ്. 86.39% പുരുഷ സാക്ഷരരും, 81.43% സ്ത്രീ സാക്ഷരരും ഉള്ള ഇവിടുത്തെ ശരാശരി സാക്ഷരത നിരക്ക് ദേശീയ ശരാശരി സാക്ഷരത നിരക്കായ 59.5% ൽ കൂടുതലാണ്. 

പ്രസിദ്ധ അമേരിക്കൻ ഹോളിവുഡ് നടിയായ ഉമ ടർമൻ തന്റെ ബാല്യകാലത്തെ അധികം കാലം ഇവിടെയാണ് ചിലവഴിച്ചത്. പ്രമുഖ രചയിതാവായ പ്രസൂൻ ജോഷി, കലാകാരനായ ഉദയ് ശങ്കർ, മോഹൻ ഉപ്‌രേതി തുടങ്ങിയ ഒട്ടനവധി ആളുകൾ അൽമോറയിൽ നിന്നുള്ളവരാണ്. 

പ്രമുഖ ക്രിക്കറ്റ് കളിക്കാരനായ മഹേന്ദ്ര സിങ് ധോണിയുടെ പിതാവ് 1964 ൽ റാഞ്ചിയിൽ വരുന്നതിന് മുമ്പ് ഇവിടെയായിരുന്നു താമസിച്ചിരുന്നത്. 1964.

അൽമോറയിൽ ഒരു പാട് ക്ഷേത്രങ്ങളുണ്ട്. ഇതിൽ പ്രധാന ചില ക്ഷേത്രങ്ങൾ താഴെ പറയുന്നവയാണ്. 

ഇപ്പോൾ ജില്ലയിലെ ഭരണം നടത്തുന്നത് ജില്ല മജിസ്ട്രേറ്റ് ആണ്. 



</doc>
<doc id="56271" url="https://ml.wikipedia.org/wiki?curid=56271" title="മഹാബലിപുരം">
മഹാബലിപുരം

മഹാബലിപുരം ഇന്നത്തെ കാഞ്ചീപുരം (തമിഴ്നാട്) ജില്ലയിലെ അതിപുരാതനമായ ഒരു തുറമുഖ നഗരമാണ്‌. ഇവിടം മാമല്ലപുരം എന്നും അറിയപ്പെടുന്നു. സമുദ്രനിരപ്പിൽ നിന്നും 12 മീറ്ററുകളോളം (39 അടി) ഉയർന്നാണ്‌ ഇവിടം സ്ഥിതി ചെയ്യുന്നത്.

ക്രി.വ 7ആം നൂറ്റാണ്ടിൽ തെക്കൻ ഭാരതത്തിലെ പല്ലവ രാജവംശത്തിലെ രാജാക്കന്മാരാണ്‌, ഇന്ന് തമിഴ്നാടിന്റെ തലസ്ഥാനമായ ചെന്നൈ നഗരത്തിനു 60 കി.മീ തെക്കുള്ള ഈ നഗരം രൂപപ്പെടുത്തിയത്. പല്ലവരാജാവായിരുന്ന മാമല്ലന്റെ പേരിലാണ്‌ ഈ സ്ഥലം അറിയപ്പെടുന്നത്. ഇവിടത്തെ ചരിത്ര സ്മാരകങ്ങളൊക്കെ തന്നെ ക്രി.വ 7ആം നൂറ്റാണ്ടിനും 9ആം നൂറ്റാണ്ടിനും ഇടയ്ക്ക് നിർമ്മിച്ചവയാണ്‌. മഹാബലിപുരം യുനെസ്കൊ-യുടെ ലോക പൈതൃക സ്മാരകങ്ങളുടെ പട്ടികയിൽ പ്രസിദ്ധീകരിച്ച ഒന്നാണ്‌.

സ്മാരകങ്ങളിൽ ഭൂരിഭാഗവും പാറ തുരന്ന് നിർമ്മിച്ചവയാണ്‌; പലതും ഒറ്റ പാറയാൽ നിർമ്മിച്ചവയാണ്‌. ഈ സ്മാരകങ്ങളിലെല്ലാം തന്നെ ആദികാല ദ്രാവിഡ തച്ചുശാസ്ത്രത്തിന്റെ സ്പർശം കാണാം. അതിൽ ബുദ്ധമതത്തിന്റെ പല സംഗതികളും പ്രകടമാണ്‌. ഗുഹാക്ഷേത്രങ്ങളും, ഒറ്റക്കൽ മണ്ഡപങ്ങളും ശില്പങ്ങളും ക്ഷേത്രങ്ങളും അടങ്ങിയതാണ് മഹാബലിപുരത്തെ സ്മാരകങ്ങൾ. പല്ലവ കലയുടെ ഉത്തമോദാഹരണങ്ങളാണ്‌ മഹാബലിപുരം.

മഹാബലിപുരം, പല്ലവരാജ്യത്തെ ഒരു ശില്പകലാ വിദ്യാലയം ആണെന്നും കരുതപ്പെടുന്നു. അപൂർണ്ണമായതും, പല ശൈലിയിലുള്ളതും ആയ അനേകം ശില്പങ്ങളാണ്‌ ഇതൊരു വിദ്യാലയം ആണെന്ന് കരുതാൻ കാരണം. പഞ്ചരഥങ്ങൾ അഞ്ചിലും വ്യത്യസ്തമായ ശൈലികൾ ഉപയോഗിച്ചിരിക്കുന്നത് പ്രകടമാണ്‌.

പ്രധാന സ്ഥലങ്ങൾ:
പഞ്ചരഥങ്ങൾ - ഒറ്റ കല്ലിൽ അഞ്ച് രഥങ്ങൾ. പിരമിഡ് ആകൃതിയിൽ നിർമ്മിച്ചിരിക്കുന്ന ഈ ക്ഷേത്രങ്ങൾ, പാണ്ഡവ ക്ഷേത്രമായി കണക്കാക്കുന്നു.


</doc>
<doc id="56273" url="https://ml.wikipedia.org/wiki?curid=56273" title="ഭൗമകേന്ദ്ര ഭ്രമണപഥം">
ഭൗമകേന്ദ്ര ഭ്രമണപഥം

ഭൂമിയെ വലം വയ്ക്കുന്ന വസ്തുക്കളുടെ (ഉദാ: ചന്ദ്രൻ, കൃത്രിമോപഗ്രഹങ്ങൾ, ബഹിരാകാശപേടകങ്ങൾ തുടങ്ങിയവ) ഭ്രമണപഥത്തെയാണു് ഭൂകേന്ദ്രിതഭ്രമണപഥം അഥവാ ഭൗമകേന്ദ്രഭ്രമണപഥം (Geocentric orbit) എന്നു വിളിക്കുന്നത്. ഭ്രമണപഥങ്ങൾക്ക് ഭൌമോപരിതലത്തിൽനിന്നും ഉള്ള ഉന്നതിയും, ആകൃതിയും, ഭൂമിയെ അപേക്ഷിച്ചുള്ള അവയുടെ സഞ്ചാരപഥവും അനുസരിച്ച് പലതായി തരംതിരിച്ചിരിക്കുന്നു. ഓരോ പേടകങ്ങളുടേയും ഭാരം, പ്രവർത്തനധർമ്മം, അവ തൊടുത്തുവിടാനും പരിപാലിക്കാനുമുള്ള സാമ്പത്തികച്ചെലവു്, സാങ്കേതികവിദ്യ, വിക്ഷേപണസൗകര്യങ്ങൾ തുടങ്ങിയവ അവയുടെ ഭ്രമണപഥം എങ്ങനെയുള്ളതായിരിക്കണമെന്നു തീരുമാനിക്കുന്നതിൽ പ്രധാന ഘടകങ്ങളാണു്.
ഒരു വസ്തു മറ്റൊരു വലിയ വസ്തുവിനെ (ഉദാ: ഉപഗ്രഹങ്ങൾ ഭൂമിയെ) ദീർഘകാലം ഭ്രമണം ചെയ്യുന്നതു് രണ്ടു പ്രധാന ബലങ്ങൾ സമീകരിച്ചുകൊണ്ടാണു്. ഭൂമിയ്ക്കുചുറ്റും പ്രദക്ഷിണം വെക്കുന്ന ഒരു ഉപഗ്രഹത്തിനു്, അപകേന്ദ്രബലം മൂലം പുറത്തേക്കു് (ഭൂമിയിൽനിന്നും അകലേക്കു്) തെറിച്ചുപോകാനുള്ള പ്രവണതയുണ്ടായിരിക്കും. എന്നാൽ, ഭൂഗുരുത്വാകർഷണം മൂലം ഉപഗ്രഹത്തിന്റെ തന്നെ ഭാരം അതിനെ എപ്പോഴും ഭൂമിയിലേക്കു പിടിച്ചുവലിക്കുന്നു. ഈ രണ്ടു ബലങ്ങളും സമമാണെങ്കിൽ (മറ്റു ബലങ്ങളൊന്നും ഇല്ലെങ്കിൽ) കൂടുതൽ ഇന്ധനം ഇല്ലാതെത്തന്നെ, ഒരു ഉപഗ്രഹത്തിനു് അനന്തകാലം അതിന്റെ ഭ്രമണപഥത്തിലൂടെ സഞ്ചരിച്ചുകൊണ്ടിരിക്കാനാവും.ഇവയിൽ അപകേന്ദ്രബലം ഉപഗ്രഹത്തിന്റെ പ്രദക്ഷിണവേഗത്തിനേയും ഗുരുത്വബലം അതിന്റെ ഭാരത്തിനേയും ഭൂമിയിൽനിന്നുള്ള ഉയരത്തിനേയും ആശ്രയിച്ചിരിക്കും. അതായതു് നിശ്ചിതഭാരമുള്ള ഒരു ഉപഗ്രഹം നിശ്ചിത ഉയരത്തിൽ സഞ്ചരിക്കണമെങ്കിൽ അതിനു വേണ്ട വേഗതയും നിശ്ചിതമായിരിക്കും.

ഭൂമിയുടെ അന്തരീക്ഷത്തിനു് ഉയരം ചെല്ലുംതോറും സാന്ദ്രത കുറഞ്ഞുവരുന്നു. ഏകദേശം 80 കി.മീ. മുതൽ 500 കിലോമീറ്റർ വരെയാണു് അന്തരീക്ഷത്തിന്റെ ഏറ്റവും പുറത്തുള്ള പാളി. ഈ പാളിയിൽ തീരെ ഘനം കുറഞ്ഞ വാതകങ്ങൾ വളരെ കുറഞ്ഞ സാന്ദ്രതയിൽ അടങ്ങിയിരിക്കുന്നു. തെർമോസ്ഫിയർ എന്നറിയപ്പെടുന്ന ഈ പാളിയിൽ വളരെ കുറഞ്ഞ അളവിലാണെങ്കിൽ പോലും ഈ വാതകങ്ങൾ ഘർഷണം ഉളവാക്കുന്നു. അതിവേഗത്തിൽ (സെക്കന്റിൽ 7.8 കി.മീ. അഥവാ മണിക്കൂറിൽ 28,080 കി.മീ.) സഞ്ചരിക്കേണ്ടുന്ന ഉപഗ്രഹങ്ങളെ സംബന്ധിച്ചിടത്തോളം ഈ ഘർഷണം ഗണ്യമായ ഒരു തടസ്സമായിരിക്കും. ഘർഷണം മൂലം പ്രവേഗം ക്രമത്തിൽ കുറഞ്ഞുവരികയും അതിനനുസരിച്ച് ഉപഗ്രഹം കൂടുതൽ താഴേക്കു് നീങ്ങുവാനും ഒടുവിൽ ഭൂമിയിൽ പതിക്കുവാനും ഇടയാകും. ഇതിനെ ഭ്രമണാപചയം (orbital decay) എന്നു പറയുന്നു.ഉന്നതി കൂടും തോറും ആവശ്യമായ ചുരുങ്ങിയ വേഗവും വാതകസാന്ദ്രത മൂലമുള്ള ഘർഷണവും കുറച്ചുകൊണ്ടുവരാനാവും. അതിനാൽ, ബഹിരാകാശപര്യവേക്ഷണപേടകങ്ങൾക്കു്, പരമാവധി ഉയരം പ്രാപിക്കാൻ സാധിക്കുന്നതാണു് അഭികാമ്യം.

അതേ സമയം, കൂടുതൽ ഉയരത്തിലേക്കു് ഒരു ഉപഗ്രഹം തൊടുത്തുവിടുന്നതിനു് കൂടുതൽ ഇന്ധനവും മറ്റു ചെലവുകളും വേണ്ടിവരും. കൂടാതെ, ഭൂമിയിൽനിന്നുള്ള ദൂരം കൂടും തോറും, അവയിലെ ഉപകരണങ്ങളുടെ സംവേദനക്ഷമതയും (sensitivity) പ്രവർദ്ധനശക്തിയും (amplification power) കൂടുതൽ വർദ്ധിപ്പിക്കേണ്ടിയും വരും. ഇതിനുപുറമേ, ഉയരത്തിനൊപ്പം, സിഗ്നലുകൾ ഭൂമിയിൽനിന്നും അങ്ങോട്ടും തിരിച്ചും എത്തുവാൻ വേണ്ട സമയതാമസം (latency) വർദ്ധിക്കുകയും അതിനൊപ്പം സിഗ്നലുകൾക്കു് ഉപയോഗിക്കാവുന്ന ബാൻഡ് വിഡ്ത്ത് കുറായുകയും ചെയ്യും.

നിശ്ചിത ഉന്നതിയും ഭാരവുമുള്ള ഒരു പേടകം ഒരു തവണ ഭൂമിയെ കറങ്ങിയെത്താൻ എടുക്കുന്ന സമയം അതിന്റെ വേഗത്തെ ആശ്രയിച്ചിരിക്കുന്നു. ഉപഗ്രഹത്തിന്റെ പ്രവർത്തനധർമ്മം അനുസരിച്ച് ഈസമയത്തിനു് പ്രാധാന്യം ഏറിയെന്നു വരാം. കഴിയുമെങ്കിൽ ഭൂതലത്തിലെ ഏതെങ്കിലും ഒരു സ്ഥാനത്തിനുമുകളിൽ സ്ഥിരമായി നിൽക്കുന്നതാണു് പല ഗവേഷണ-നിരീക്ഷണ-വിനിമയ ആവശ്യങ്ങൾക്കും നല്ലതു്. എന്നാൽ താഴ്ന്ന പഥങ്ങളിൽ ഇതു സാദ്ധ്യമാവില്ല. ഇത്തരം ആവശ്യങ്ങൾക്കു് (ഉദാ: ടെലിവിഷൻ പ്രക്ഷേപണം) താരതമ്യേന വളരെ ഉയർന്ന ഭ്രമണപഥങ്ങൾ (ഭൂസ്ഥിരഭ്രമണപഥങ്ങൾ) വേണ്ടിവരും.

ഭൂമിയിൽനിന്ന് 160 കി.മീ. മുതൽ 2000 കി.മീ. വരെ ഉയരത്തിൽ പൂർണ്ണവൃത്താകൃതിയിൽ കാണുന്ന ഭ്രമണപഥങ്ങളാണു് ഇവ. ചന്ദ്രനിലേക്കുള്ള അപ്പോളോ പര്യവേക്ഷണങ്ങൾ ഒഴികെ, ഇതുവരെ മനുഷ്യർ ഉൾപ്പെട്ട ബഹിരാകാശവാഹനങ്ങളെല്ലാം ഇത്തരം പഥങ്ങളിലാണു് സഞ്ചരിച്ചിട്ടുള്ളതു്.

ഉന്നതി ഏറ്റവും കുറഞ്ഞ (160-200 കി.മീ.) ഒരു ഭ്രമണപഥത്തിൽ പേടകത്തിനു് 88 മിനുട്ടുകൊണ്ടു് ഭൂമിയെ ഒരു വട്ടം ചുറ്റിയെത്താനാവും. 2000 കി.മീ. ഉയരത്തിൽ ഈ സമയം 127 മിനുട്ട് ആയി വർദ്ധിക്കും. മനുഷ്യർ ഉൾപ്പെട്ട പേടകങ്ങളിൽ ഇന്നേവരെയുള്ളതിൽ ഏറ്റവും ഉയർന്ന ഉന്നതി കൈവരിച്ചിട്ടുള്ള LEO പേടകം ജെമിനി 11 എന്ന വാഹനമാണു്. 1374.1 കി.മീ. ആയിരുന്നു ജെമിനി 11 ന്റെ അപഭൂ(apogee - ദീർഘവൃത്താകൃതിയിൽ ഉള്ള ഒരു ഭ്രമണപഥത്തിൽ ഭൂമിയിൽ നിന്നും ഏറ്റവും അകലെയുള്ള സ്ഥാനം). തീർച്ചയായും, ചന്ദ്രയാനത്തിനു് അമേരിക്കക്കാർ ഉപയോഗിച്ച അപ്പോളോ പേടകങ്ങൾ ഇതിലും വളരെക്കൂടുതൽ ഉയരം / അകലം പ്രാപിച്ചിട്ടുണ്ടു്.

അന്തരീക്ഷത്തിനു പുറത്തു് 1000 മുതൽ 6000 കി.മീ. വരെ ഉയരത്തിൽ കാണപ്പെടുന്ന അന്തർവലയവും 13000 മുതൽ 60,000കി.മീ. വരെ പരിധിയിൽ കാണുന്ന ബാഹ്യവലയവും ചേർന്ന ഒരു പ്ലാസ്മാകാന്തികമേഖലയാണു് വാൻ അലെൻ വികിരണവലയം. ഉയർന്ന നിരക്കിൽ ചാർജ്ജ് ചെയ്യപ്പെട്ട ഇലൿട്രോണുകളും പ്രോട്ടോണുകളും കൊണ്ടു് നിബിഢമാണ് ഈ മേഖല. ചുരുങ്ങിയ അളവിൽ ആൽഫാ കണികകൾ പോലുള്ള മറ്റു ചാർജ്ജ് കണങ്ങളും ഇവിടെ കാണപ്പെടുന്നു. ഭൂമിയുടെ ബാഹ്യകാന്തികമണ്ഡലത്തിന്റെ (magnetosphere) അകപ്പാളികളിലാണിവ സ്ഥിതി ചെയ്യുന്നതു്. ഏറെക്കുറെ സ്ഥിരമായി കാണപ്പെടുന്ന ഈ രണ്ടു പാളികൾക്കു പുറമേ, വാൻ അലെൻ വികിരണവലയത്തിൽ താൽക്കാലിക ഉപവലയങ്ങളും രൂപപ്പെടുകയും ഇല്ലാതാവുകയും പതിവുണ്ടു്.

ഉപഗ്രഹങ്ങളെ സംബന്ധിച്ചിടത്തോളം വാൻ അലെൻ വലയങ്ങൾ ഏറെ ദോഷകരമാണു്. വിലപിടിച്ചതും സൂക്ഷ്മസങ്കീർണ്ണവുമായ ഉപകരണങ്ങൾ ഈ വലയത്തിലെ വൈദ്യുതകാന്തികപ്രഭാവം കൊണ്ടു് തകരാറിലാവാനും ഉപയോഗശൂന്യമായിപ്പോവാനും ഏറെ സാദ്ധ്യതയുണ്ടു്. 3മി.മീ. വരെ കട്ടിയുള്ള അലുമിനിയം കവചങ്ങൾ കൊണ്ടു പൊതിഞ്ഞാണു് ഇത്തരം ഉപകരണങ്ങൾ വാൻ അലെൻ വികിരണങ്ങളിൽ നിന്നു സംരക്ഷിക്കപ്പെടുന്നതു്. അവയിൽപോലും പ്രതിവർഷം 2500 റെം (rem) റേഡിയേഷൻ ഏൽക്കുന്നതായി കണക്കുകൾ സൂചിപ്പിക്കുന്നു.

വാൻ അലെൻ വികിരണവലയങ്ങൾ അപകടകരമായതിനാൽ, കൃത്രിമോപഗ്രഹങ്ങൾക്കും സഞ്ചാരപേടകങ്ങൾക്കും 1000 മുതൽ 60,000 കി.മീ. വരെയുള്ള മേഖല അഭികാമ്യമല്ല.

ഭൂസ്ഥാനനിർണ്ണയം (GPS), നാവികസങ്കേതങ്ങൾ, വാർത്താവിനിമയം തുടങ്ങിയ ആവശ്യങ്ങൾക്കു് ഉപയോഗിക്കുന്ന ഉപഗ്രഹങ്ങൾക്കാണു് ഈ ഭ്രമണപഥങ്ങൾ യോജിച്ചതു്. 2,000 കി.മീ. മുതൽ 35,786 കി.മീ. വരെയാണു് ഇവയുടെ ഉന്നതി. പ്രദക്ഷിണസമയം 2 മണിക്കൂർ മുതൽ 24 മണിക്കൂർ വരെയാവാം. ധ്രുവങ്ങൾക്കു മുകളിലൂടെ കടന്നുപോകുന്ന ചില ഉപഗ്രഹങ്ങളും ഇത്തരം ഭ്രമണപഥങ്ങളിലാണുള്ളതു്.

ഭൂമദ്ധ്യരേഖയ്ക്കു മുകളിലായി സ്ഥാനം പിടിക്കുന്ന ഈ പഥത്തിലുള്ള ഒരു ഉപഗ്രഹം ഏകദേശം 35,786 km മുകളിലായിരിക്കും. ഇത്തരം ഓർബിറ്റിൽ ഭൂമിയെ ഭ്രമണം ചെയ്യുന്ന ഒരു ഉപഗ്രഹം, ഭൂമിയുടെ സ്വയംഭ്രമണത്തിന്റെ അതേ വേഗതയിലായിരിക്കും സഞ്ചരിക്കുന്നത്. അതിനാൽ ഭൂമിയിൽനിന്ന് നോക്കുമ്പോൾ ഇത്തരം ഒരു ഉപഗ്രഹം എപ്പോഴും ഒരേ സ്ഥലത്ത് നിൽക്കുന്നതായി തോന്നും

ഗണ്യമായ ആകൃതിവ്യത്യാസമുള്ള പ്രത്യേകതരം പഥങ്ങളാണിവ. GTO എന്ന ചുരുക്കപ്പേരിലറിയപ്പെടുന്നു. ദീർഘവൃത്താകൃതിയിലുള്ള ഈ പഥത്തിന്റെ ഒരു ഫോക്കസ് ബിന്ദുവിലായിരിക്കും ഭൂമി. ഭൂമിയോടടുത്ത ഭാഗം (ഉപഭൂ അഥവാ അനുഭൂ - perigee) ലോ എർത്ത് ഓർബിറ്റ് മേഖലയിലും, ഏറ്റവും അകന്ന ഭാഗം (അപഭൂ) ഭൂസ്ഥിരതയ്ക്കു് ആവശ്യമുള്ള ദൂരത്തിലും (ഏകദേശം 35,786 കി.മീ.) ആയിരിക്കും. ഇത്തരം ഒരു ഓർബിറ്റിന്റെ ഭൂമിയോടടുത്ത ഭാഗത്തെ പെരിജീ (perigee) അകലത്തിലുള്ള ഭാഗത്തെ അപോജീ (apogee) എന്നും വിളിക്കുന്നു. കെപ്ലർ നിയമങ്ങൾ പാലിക്കുന്ന വിധത്തിൽ, അനുഭൂവിൽ ആയിരിക്കുമ്പോൾ ഉപഗ്രഹത്തിന് 9.88 കി.മീ./സെക്കന്റ് എന്ന വേഗതയും അപഭൂവിൽ ആയിരിക്കുമ്പോൾ 1.64 കി.മീ./സെക്കന്റ് എന്ന വേഗതയും ഉണ്ടായിരിക്കും.


</doc>
<doc id="56283" url="https://ml.wikipedia.org/wiki?curid=56283" title="അരക്കു താഴ്‌വര">
അരക്കു താഴ്‌വര

ഇന്ത്യയിലെ ആന്ധ്രാപ്രദേശ് സംസ്ഥാനത്തിലെ വിശാഖപട്ടണം ജില്ലയിലെ ഒരു പ്രധാന മലമ്പ്രദേശമാണ് അരക്കു താഴ്‌വര. . 

അരക്കു സ്ഥിതി ചെയ്യുന്നത് അക്ഷാംശരേഖാംശത്തിലാണ്‌. 911 മീ. (2992 അടി) ഉയരത്തിലാണ് ഇത് സ്ഥിതി ചെയ്യുന്നത്. 
വിശാഖപട്ടണത്തിൽ നിന്നും 115 കി.മി ദൂരത്തിൽ ഒറീസ്സ സംസ്ഥാനത്തിന്റെ അതിരിനടുത്താണ് ഈ പ്രദേശം സ്ഥിതി ചെയ്യുന്നത്. ഇവിടുത്തെ നല്ല കാലാവസ്ഥയും, മലനിരകളും, താഴ്വരകളും അതിന്റെ മനോഹാരിതക്ക് വളരെ പേരു കേട്ടതാണ്. 36 ച.കി. പരന്നു കിടക്കുന്നതാണ് ഇവിടുത്തെ താഴ്വരകൾ. സമുദ്ര നിരപ്പിൽ നിന്നും 600 മീ. മുതൽ 900 മീ.വരെ ഉയരത്തിലാണ് അരക്കു സ്ഥിതി ചെയ്യുന്നത്.

പലവിധ ചുരങ്ങളിലൂടെ ഉള്ള അരക്കിലേക്കുള്ള യാത്രയിൽ റോഡിനിരുവശത്തും നിബിഡ വനങ്ങളാണ്. ഈ സ്ഥലം ട്രെക്കിംങിന് വളരെ അനുയോജ്യമായതാണ്. അരക്കിലേക്കുള്ള വഴിയിൽ 46 ഓളം ടണലുകളും പാലങ്ങളും ഉണ്ട്. അരക്കിലേക്കുള്ള വഴിയിലെ അനന്തഗിരി കോഫി കൃഷിക്ക് പേര് കേട്ടതാണ്. അരക്കിൽ നിന്ന് 29 കി.മി ദൂരത്തിൽ സ്ഥിതി ചെയ്യുന്ന ബോറ ഗുഹകൾ ടൂറിസ്റ്റ് പ്രാധാന്യമുള്ള സ്ഥലമാണ്. 

ഇന്ത്യയുടെ പടിഞ്ഞാറൻ ചുരങ്ങളിൽ സ്ഥിതി ചെയ്യുന്ന അരക്ക് അവിടുത്തെ ഗിരിവർഗ്ഗജനങ്ങളാൽ പ്രസിദ്ധമാണ്.

വിശാഖപട്ടണത്തിൽ നിന്നും റോഡ്, റെയിൽ മാർഗ്ഗം വഴി ഈ സ്ഥലം ബന്ധപ്പെട്ടിരിക്കുന്നു. അരക്കിലും, താഴ്വരയിലുമായി രണ്ട് റെയിൽ‌വേ സ്റ്റേഷനുകൾ ഉണ്ട്. 
ഇന്ത്യൻ റെയിൽ‌വേയുടെ കിഴക്ക് പടിഞ്ഞാറൻ തിരദേശ റെയിൽ‌വേയുടെ കീഴിൽ വരുന്ന കോതവലസ, കിരണ്ടുൽ എന്നീ സ്റ്റേഷനുകളാണ് ഇവ. 



</doc>
<doc id="56287" url="https://ml.wikipedia.org/wiki?curid=56287" title="അസ്‌കോട്ട്">
അസ്‌കോട്ട്

ഉത്തരാഖണ്ഡ് സംസ്ഥാനത്തിലെ പിത്തോഡ്ഗഡ് ജില്ലയിലെ ഒരു ചെറിയ ഹിമായലൻ പട്ടണമാണ് അസ്‌കോട്ട് (ഹിന്ദി: असकोट). 

ഈ സ്ഥലം അസ്‌‌കോട്ട് കസ്തൂരി മാൻ സംരക്ഷണം കേന്ദ്രത്തിന് (Askot Musk Deer Sanctuary) പ്രസിദ്ധമാണ്. പിത്തോഡ്‌ഗഡിനും ധർക്കുള്ളക്കും ഇടയിലാണ് അസ്കോട്ട് സ്ഥിതി ചെയ്യുന്നത്. 

അസ്കോട്ട് സ്ഥിതി ചെയ്യുന്നത് അക്ഷാംശരേഖയിലാണ്. ഗോരി-ഗംഗ-കാളി നദികളുടെ തീരത്തായിട്ടാണ് ഈ സ്ഥലം സ്ഥിതി ചെയ്യുന്നത്. 

അസ്കോട്ട് എന്ന പദം ഹിന്ദി പദമായ "അസ്സി കോട്ട്" (പത്ത് കോട്ടകൾ) എന്ന പദത്തിൽ നിന്നാണ് ഉണ്ടായത്. ഇവിടെ പണ്ടുകാലത്ത് എട്ട് കോട്ടകൾ സ്ഥിതി ചെയ്തിരുന്നു എങ്കിലും ഇതിൽ പലതും ഇപ്പോൾ നേപ്പാൾ പ്രദേശത്താണ്. 


</doc>
<doc id="56292" url="https://ml.wikipedia.org/wiki?curid=56292" title="കുളവാഴ">
കുളവാഴ

ജലപ്പരപ്പിൽ വളരുന്ന പുഷ്പിക്കുന്ന സസ്യമാണ്‌ കുളവാഴ. ഇംഗ്ലീഷ്: Water Hyacinth. ശാസ്ത്രീയനാമം:എയ്ക്കോർണിയ ക്രാസ്സിപെസ് (Eichhornia crassipes). കാക്കപ്പോള, കരിംകൂള, പായൽ‌പ്പൂ എന്നിങ്ങനേയും പേരുകളുണ്ട്. എയ്ക്കോർണിയ എന്ന ജനുസ്സിൽ പെട്ട സസ്യങ്ങളിൽ പെടുന്നു. തെക്കേ അമേരിക്കയിലെ ഭൂമദ്ധ്യരേഖക്കടുത്ത് ആമസോൺ പ്രദേശമാണ് കുളവാഴയുടെ സ്വദേശം. കേരളത്തിലെ അധിനിവേശസസ്യ ഇനങ്ങളിൽ ഒന്നായി കുളവാഴയെ പരിഗണിക്കുന്നു.

കേരളത്തിലെ കായലുകളിലും തോടുകളിലും കുളവാഴകളുടെ വ്യാപനം മൂലം സാരമായ പാരിസ്ഥിതിക-ജൈവവ്യവസ്ഥാപ്രശ്നങ്ങൾ ഉണ്ടായിട്ടുണ്ട്. കൃഷിക്കാർ ഇതിനെ കളയുടെ ഗണത്തിൽ പെടുത്തിക്കാണുന്നു. വളരെ വേഗം വളർന്ന് വ്യാപിക്കുന്ന ഈ കള, മനോഹരമായി പുഷ്പിക്കുന്ന സസ്യമാണ്. 12 ദിനംകൊണ്ട് ഇരട്ടി പ്രദേശത്ത് വ്യാപിക്കാൻ ശേഷിയുണ്ട് കുളവാഴക്ക്.
സ്വാഭാവിക ജലാശയത്തിന്റെ നീരൊഴുക്ക് തടഞ്ഞ് ബോട്ട് സർവീസ്, മത്സ്യബന്ധനം തുടങ്ങിയവ തടസ്സപ്പെടുന്നു. ഈ സസ്യം വളരുന്നിടത്തെ വെള്ളത്തിലേക്ക് സൂര്യപ്രകാശം കടത്തിവിടാത്തതിനാൽ, വെള്ളത്തിനടിയിലുള്ള ജീവജാലങ്ങൾക്ക് കുളവാഴ ഭീഷണിയാകുന്നു. അഞ്ച് ഭൂഖണ്ഡങ്ങളിലായി 50 രാജ്യങ്ങളിൽ ഈ കള ഇന്ന് പ്രശ്‌നം സൃഷ്ടിക്കുന്നു. ബംഗാളിൽ ഇപ്രകാരം വ്യാപകമായ മത്സ്യകൃഷിനാശം സംഭവിച്ചതിനാൽ ഇത് ബംഗാളിന്റെ ഭീഷണി (Terror of Bengal) എന്നറിയപ്പെടുന്നു.

ഉഷ്ണമേഖലാ മരുഭൂമി അല്ലെങ്കിൽ ശീതമരുഭുമി മുതൽ മഴക്കാടുമേഖലകളിലും വരെ അതിന്റെ വാസസ്ഥലമാണ്.



</doc>
<doc id="56314" url="https://ml.wikipedia.org/wiki?curid=56314" title="ടർബൈൻ">
ടർബൈൻ

ദ്രവങ്ങളിലടങ്ങിയിരിക്കുന്ന ഊർജ്ജത്തെ യാന്ത്രിക ഊർജ്ജമാക്കി മാറ്റാൻ ഉപയോഗിക്കുന്ന ഒരു ഉപാധിയാണ് ടർബൈൻ (Turbine). ചുറ്റുന്ന എന്നർഥമുള്ള ടർബൊ എന്ന ലാറ്റിൻ പദത്തിൽ നിന്നാണ് ടർബൈൻ (ചുറ്റുന്ന വസ്തു) എന്ന പേര് നിഷ്പ്പന്നമായത്. ടർബൈൻ വ്യൂഹത്തിലൂടെയുള്ള ദ്രവ പ്രവാഹം വ്യൂഹത്തിലെ റോട്ടറിൽ ഘടിപ്പിച്ചിട്ടുള്ള ബ്ലേഡ് അഥവാ ദലങ്ങളെ ചലിപ്പിച്ച് റോട്ടറെ കറക്കുന്നു. 

ടർബൈനിലുപയോഗിക്കുന്ന മാധ്യമത്തെ അടിസ്ഥാനമാക്കി ടർബൈനുകളെ ജല ടർബൈൻ, നീരാവി ടർബൈൻ, വാതക ടർബൈൻ, കാറ്റ് (wind) ടർബൈൻ എന്നിങ്ങനെ നാലായി തരംതിരിക്കാം.

ജല ടർബൈൻ പ്രധാനമായും വൈദ്യുതിയുടെ ഉത്പ്പാദനത്തിനായി ഉപയോഗിക്കുന്നു. എങ്കിലും വൈദ്യുതിയുടെ മുഖ്യ ഉത്പ്പാദനം നീരാവി ടർബൈനുകളുടെ പ്രവർത്തനത്തിൽ കൂടിയാണ്. വൈദ്യുതോത്പ്പാദനം, വ്യവസായ ആവശ്യങ്ങൾ, സമുദ്രത്തിൽ ക്കൂടി സഞ്ചരിക്കുന്ന വലിയ വാഹനങ്ങളുടെ നോദനം എന്നിവയ്ക്കായി നീരാവി ടർബൈനുകൾ ഉപയോഗിക്കുന്നു.

ജെറ്റ് നോദനം മൂലം പ്രവർത്തിക്കുന്ന വിമാനങ്ങളിലാണ് വാതക ടർബൈനുകൾ പ്രധാനമായും ഉപയോഗിക്കുന്നത്. ഇതുകൂടാതെ, വൈദ്യുതോത്പ്പാദന രംഗത്ത്, പീക്ക് ലോഡ് ആവശ്യങ്ങളെ (peak load demands) നേരിടുന്നതിനും, പ്രകൃതി വാതക വ്യവസായ മേഖലയിൽ വളരെ നീളം കൂടിയ പൈപ്പുകളിൽക്കൂടി പ്രകൃതി വാതകം പമ്പു ചെയ്യുന്നതിനും, വാതക ടർബൈനുകൾ ഉപയോഗപ്പെടുത്താറുണ്ട്.

വൈദ്യുതോത്പ്പാദനത്തിന് കാറ്റിൽ നിന്നുള്ള ഊർജ്ജം വഴി പ്രവർത്തിക്കുന്ന കാറ്റ് ടർബൈനുകളും അടുത്തകാലത്തു രൂപപ്പെടുത്തിയിട്ടുണ്ട്.


</doc>
<doc id="56315" url="https://ml.wikipedia.org/wiki?curid=56315" title="സ്റ്റാൻലി കുബ്രിക്ക്">
സ്റ്റാൻലി കുബ്രിക്ക്

ഒരു അമേരിക്കൻ സംവിധായകനും നിർമ്മാതാവും തിരക്കഥാകൃത്തും കാമറാമാനും എഡിറ്ററുമാണ് സ്റ്റാൻലി കുബ്രിക്ക്(; ജൂലൈ 26, 1928 - മാർച്ച് 7, 1999). അദ്ദേഹത്തിന്റെ മിക്ക ചിത്രങ്ങളും ബ്രിട്ടനിലെ ജീവിതത്തിനിടെയാണ് പുറത്തിറങ്ങിയത്. ഇദ്ദേഹം ഏറ്റവും മികച്ച സിനിമാ സംവിധായകരിലൊരാളായി കണക്കാക്കപ്പെടുന്നുണ്ട്. നോവലുകളുടെയോ ചെറുകഥകളുടെയോ ചലച്ചിത്രാവിഷ്കാരങ്ങളാണ് ഇദ്ദേഹത്തിന്റെ മിക്ക ചിത്രങ്ങളും. കണ്ണഞ്ചിപ്പിക്കുന്ന ദൃശ്യങ്ങളും (ഉദാഹരണം ""), വിശദാംശങ്ങളിലുള്ള ശ്രദ്ധയും സംഗീതം ഉപയോഗിക്കുന്നതിലെ മികവും ഇദ്ദേഹത്തിന്റെ ചലച്ചിത്രങ്ങളുടെ പ്രത്യേകതയായി കണക്കാക്കപ്പെടുന്നു. യുദ്ധചിത്രങ്ങൾ, കുറ്റകൃത്യങ്ങളെ സംബന്ധിച്ചുള്ളവ, കോമഡികൾ, ഭീകരചിത്രങ്ങൾ, ഐതുഹാസികചിത്രങ്ങൾ, സയൻസ് ഫിക്ഷൻ എന്നിങ്ങനെ പല വിഷയങ്ങളും ഇദ്ദേഹം ചലച്ചിത്രമാക്കിയിട്ടുണ്ട്. 

ന്യൂയോർക്ക് നഗരത്തിൽ ഒരു ഫോട്ടോഗ്രാഫറായാണ് ഇദ്ദേഹം ജീവിതമാരംഭിച്ചത്. ഹൈസ്കൂൾ വിദ്യാഭ്യാസത്തിനുശേഷം ഇദ്ദേഹം ചലച്ചിത്രത്തിലെ വിവിധ മേഖലകളെക്കുറിച്ച് സ്വയം അറിവ് നേടിയെടുക്കുകയായിരുന്നു. ആദ്യകാല ചിത്രങ്ങൾ തീരെച്ചെറിയ ബഡ്ജറ്റിലായിരുന്നു ചുത്രീകരിച്ചിരുന്നത്. "സ്പാർ‌ട്ടക്കസ്" എന്ന ഒരു വമ്പൻ ഹിറ്റിനുശേഷം ഇദ്ദേഹം ശിഷ്ടജീവിതം കൂടുതലും ബ്രിട്ടനിലാണ് ചിലവഴിച്ചത്. ഇദ്ദേഹത്തിന്റെ ബ്രിട്ടനിലെ വീട്ടിൽ നിന്നാണ് ചലച്ചിത്രങ്ങളുടെ രചനയും ഗവേഷണവും എഡിറ്റിംഗും നിർമ്മാണ നിയന്ത്രണവും മറ്റും ഇദ്ദേഹം നടത്തിയിരുന്നത്. ഇത് അദ്ദേഹത്തിന് സൃഷ്ടിപരമായ പൂർണ്ണനിയന്ത്രണം തന്റെ ചലച്ചിത്രങ്ങളിൽ ഉണ്ടാക്കുവാൻ സാധിച്ചു. 

വിവാദങ്ങൾ സൃഷ്ടിച്ച ചിത്രങ്ങൾക്കൊപ്പം പ്രശംസാർഹമായ നിരവധി ചിത്രങ്ങൾ ഇദ്ദേഹം സംവിധാനം ചെയ്തു. കുബ്രിക്കിന്റെ പാത്രസൃഷ്ടി നടത്തുന്നതിലെ അതീവ ശ്രദ്ധ, വ്യത്യസ്തങ്ങളായ വിഷയങ്ങൾ, സാങ്കേതികാ പൂർണ്ണത എന്നിവ ഏറെ ശ്രദ്ധിക്കപ്പെട്ടതാണ്‌.

"ബാരി ലണ്ടൻ" (1975) എന്ന ചലച്ചിത്രത്തിൽ മെഴുകുതിരി വെളിച്ചത്തിൽ ചിത്രീകരണം നടത്തുന്നതിനായി കൂബ്രിക് പ്രത്യേക ലെൻസുകൾ നിർമിച്ചു. സ്റ്റെഡികാം ഉപയോഗിച്ച് ചിത്രീകരണം നടത്തിയ ആദ്യ ചിത്രങ്ങളിലൊന്നായിരുന്നു "ദി ഷൈനിംഗ്" (1980). 

ഇദ്ദേഹത്തിന്റെ ചില ചിത്രങ്ങൾ വിവാദമുണ്ടാക്കിയിട്ടുണ്ട് (ഉദാഹരണം "പാത്ത്സ് ഓഫ് ഗ്ലോറി" (1957), "ലോലിത" (1962), "എ ക്ലോക്ക്‌വർക്ക് ഓറഞ്ച്" (1971) എന്നിവ). ഇദ്ദേഹത്തിന്റെ മിക്ക ചിത്രങ്ങളും ഓസ്കാർ പുരസ്കാരങ്ങൾക്കും, ഗോൾഡൻ ഗ്ലോബ് പുരസ്കാരങ്ങൾക്കും ബാഫ്റ്റ അവാർഡുകൾക്കും മറ്റും നാമനിർദ്ദേശം ചെയ്യപ്പെട്ടിട്ടുണ്ട്. മിക്കവയും മാസ്റ്റർപീസുകളായി കണക്കാക്കപ്പെടുന്നു. ചലച്ചിത്ര ചരിത്രകാരനായ മൈക്കൽ സിമന്റ് ഇദ്ദേഹത്തിന്റെ ചലച്ചിത്രങ്ങൾ ഇരുപതാം നൂറ്റാണ്ടിലെ ചലച്ചിത്രരംഗത്തിനു ലഭിച്ച ഏറ്റവും വലിയ സംഭാവനകളാണെന്ന് അഭിപ്രായപ്പെട്ടിട്ടുണ്ട്. 
"ഇതിഹാസം എന്ന വാക്കിന്റെ എല്ലാ അർത്ഥതലങ്ങളെയും കൂബ്രിക് അന്വർത്ഥമാക്കുന്നുണ്ട്. ചലച്ചിത്രരംഗത്ത് ഏറ്റവും സ്വാധീനം ചെലുത്തുകയും, ഏറ്റവുമധികം ഞെട്ടലുണ്ടാക്കുകയും ഏറ്റവും ബഹുമാനിക്കപ്പെടുകയും ചെയ്യുന്ന വ്യക്തികളിലൊരാളാണ് ഇദ്ദേഹം" എന്നും അഭിപ്രായമുണ്ടായിട്ടുണ്ട്. സംവിധായകനായ നോർമാൻ ജ്യൂവിസന്റെ അഭിപ്രായത്തിൽ അമേരിക്ക കണ്ടിട്ടുള്ളതിൽ ഏറ്റവും മികച്ച "മാസ്റ്ററായിരുന്നു" ഇദ്ദേഹം. 

ജാക്വസ് ലിയോണാർഡ് കുബ്രിക്ക്(1901–1985)-ജെർട്രൂഡ്(1903–1985) ദമ്പതികളുടെ രണ്ടു മക്കളിൽ മൂത്തയാളായി ജൂലൈ 26, 1928നു മാൻഹട്ടനിലെ ലയിങ്ങ്-ഇൻ ഹോസ്പിറ്റലിൽ സ്റ്റാൻലി കുബ്രിക്ക് ജനിച്ചു. സഹോദരി ബാർബറ 1934ൽ ജനിച്ചു.
പന്ത്രണ്ടാമത്തെ വയസ്സിൽ പിതാവ് പഠിപ്പിച്ച ചെസ്സ് കളിയോടുള്ള അഭിനിവേശം ജീവിതകാലം മുഴുവൻ നിലനിൽക്കുകയുണ്ടായി. പതിമൂന്നാം വയസ്സിൽ പിതാവ് ഒരു ഗ്രാഫ്ലെക്സ് ക്യാമറ സമ്മാനിച്ച് നിശ്ചലഛായാഗ്രഹണത്തോടുള്ള താത്പര്യം ഉണർത്തി. കൗമാരത്തിൽ ജാസിനോടു താത്പര്യം തോന്നുകയും കുറച്ചു നാൾ ഡ്രമ്മറായി അദ്ദേഹം ജോലി നോക്കുകയും ചെയ്തു.
1941 മുതൽ 1945 വരെ കുബ്രിക്ക് വില്യം ഹോവാർഡ് ടാഫ്റ്റ് ഹൈസ്കൂളിൽ പഠിച്ചു. പഠനത്തിൽ പിന്നോക്കമായിരുന്നതു കൊണ്ടും രണ്ടാം ലോകയുദ്ധം കഴിഞ്ഞു മടങ്ങിയെത്തിയ നിരവധി സൈനികർ കോളേജിൽ ചേരാൻ ശ്രമിച്ചിരുന്നതു കൊണ്ടും കുബ്രിക്കിനു ഉപരിപഠനം തുടരാൻ സാധിച്ചില്ല. വിദ്യാഭ്യാസത്തിനുതകുമെന്ന പ്രതീക്ഷയിൽ മാതാപിതാക്കൾ അദ്ദേഹത്തെ ഒരു വർഷം ലോസ് ഏഞ്ചലസിലേക്കയച്ചു. ഹൈസ്കൂളിലായിരുന്നപ്പോൾ, സ്കൂളിന്റെ ഔദ്യോഗിക ഫോട്ടോഗ്രാഫറായി കുബ്രിക്ക് ഒരു വർഷം തിരഞ്ഞെടുക്കപ്പെട്ടു. 1946ൽ കുറച്ചു നാൾ സിറ്റി കോളേജ് ഓഫ് ന്യൂയോർക്കിൽ പഠിച്ച ശേഷം ഉപേക്ഷിച്ചു പോയി. തുടർന്ന് ഒരു ഫ്രീലാൻസ് ഫോട്ടോഗ്രാഫറായി ജോലി നോക്കുകയും, ഗ്രാജുവേഷനോടു കൂടി "ലുക്ക്" മാസികക്കു കുറേ ചിത്രങ്ങൾ വിൽക്കുകയും ചെയ്തു. വാഷിങ്ങ്ടൺ സ്ക്വയർ പാർക്കിലും മറ്റു മാൻഹട്ടൻ ക്ലബ്ബുകളിലും ചെസ്സ് കളിച്ച് കുബ്രിക്ക് അധിക വരുമാനം കണ്ടെത്താൻ ശ്രമിച്ചു. 1946ൽ "ലുക്ക്" മാസികയിൽ അപ്പ്രന്റീസ് ഫോട്ടോഗ്രാഫറായി കയറുകയും തുടർന്ന് മുഴുവൻ സമയ ഫോട്ടോഗ്രാഫറാവുകയും ചെയ്തു. (അദ്ദേഹത്തിന്റെ നിരവധി ആദ്യകാല ചിത്രങ്ങൾ(1945–1950) "ഡ്രാമ ആൻഡ് ഷാഡോസ്"(2005, ഫെയ്ഡോൺ പ്രസ്സ്) എന്ന പുസ്തകത്തിൽ പ്രസിദ്ധീകരിച്ചിട്ടുണ്ട്. എന്ന ചിത്രത്തിന്റെ 2007 സ്പെഷ്യൽ എഡിഷൻ ഡി വി ഡിയിലും പ്രത്യേക ഫീച്ചറായി ഇവ പ്രത്യക്ഷപ്പെടുന്നു)
ലുക്ക് മാസികയിൽ ജോലി ചെയ്തിരുന്ന സമയത്ത് കുബ്രിക്ക് ടോബ മെറ്റ്സിനെ(ജ. 1930) മെയ് 29, 1948നു വിവാഹം ചെയ്തു. ഗ്രീൻവിച്ച് വില്ലേജിൽ താമസിച്ചിരുന്ന ഇവർ 1951ൽ വിവാഹമോചനം നേടി. ഇക്കാലയളവിൽ കുബ്രിക്ക് മ്യൂസിയം ഓഫ് മോഡേൺ ആർട്ടിലെ ചലച്ചിത്ര പ്രദർശനങ്ങളും ന്യൂയോർക്ക് നഗരത്തിലെ ചലച്ചിത്രങ്ങളും കണ്ടു തുടങ്ങി. പ്രധാനമായും സംവിധായകൻ മാക്സ് ഓഫുൾസിന്റെ സങ്കീർണ്ണമായ ഛായാഗ്രാഹണ ശൈലിയാണ് അദ്ദേഹത്തെ പ്രചോദിപ്പിച്ചത്. പിൽക്കാലത്ത് കുബ്രിക്കിന്റെ ദൃശ്യവൽക്കരണശൈലിയെ ഇത് സ്വാധീനിക്കുകയും ചെയ്തു.

1951ൽ, സിനിമാ തിയറ്ററുകൾക്ക് ന്യൂസ് റീലുകൾ നൽകിയിരുന്ന "മാർച്ച് ഓഫ് ടൈമിനു" വേണ്ടി ഹ്രസ്വ ഡോക്യുമെന്ററികൾ എടുക്കുവാൻ കുബ്രിക്കിന്റെ സുഹൃത്തായ അലക്സ് സിങ്ങർ പ്രേരണ നൽകി. കുബ്രിക്ക് വഴങ്ങുകയും "ഡേ ഓഫ് ദ ഫൈറ്റ്"(1951) എന്ന ചിത്രം നിർമ്മിക്കുകയും ചെയ്തു. പ്രസ്തുത ചിത്രത്തിലെ റിവേഴ്സ് ട്രാക്കിങ്ങ് ഷോട്ട് പിൽക്കാലത്ത് കുബ്രിക്കിന്റെ തനതു ശൈലിയുടെ ഭാഗമാവുകയും ചെയ്തു. ചിത്രത്തിന്റെ വിതരണക്കാരൻ ആ വർഷത്തോടെ ബിസിനസ്സിൽ നിന്നു പുറത്തായെങ്കിലും, ആർ കെ ഓ പിക്ചേഴ്സിനു "ഡേ ഓഫ് ദ ഫൈറ്റ്" വിറ്റതിലൂടെ കുബ്രിക്ക് നൂറു ഡോളർ ലാഭം നേടി. ഈ വിജയത്തിൽ പ്രചോദിതനായി "ലുക്ക്" മാസികയിലെ ജോലി രാജി വെച്ച കുബ്രിക്ക്, ആർ കെ ഓ യുടെ സാമ്പത്തിക സഹകരണത്തോടെ തന്റെ രണ്ടാമത്തെ ഹ്രസ്വ ഡോക്യുമെന്ററി ആയ "ഫ്ലൈയിങ് പേഡറിന്റെ" (1951) ജോലിയിൽ മുഴുകി. മൂന്നാമതായി, സീ ഫെയറേഴ്സ് ഇന്റർനാഷലിനു വേണ്ടി സംവിധാനം ചെയ്ത 30 മിനിറ്റ് ദൈർഘ്യമുള്ള "ദ സീ ഫെയറേഴ്സ്"(1953), കുബ്രിക്കിന്റെ ആദ്യ കളർ ചിത്രമായിരുന്നു. ഡോക്യുമെന്ററി വിഭാഗത്തിൽ കുബ്രിക്കിന്റേതായി ഇപ്പോൾ ഈ മൂന്നു ചിത്രങ്ങൾ മാത്രമാണ്‌ അവശേഷിക്കുന്നത്. പക്ഷേ, അദ്ദേഹം ഇതിലുമേറെ ഹ്രസ്വചിത്രങ്ങൾ സംവിധാനം ചെയ്തിരുന്നതായി വിശ്വസിക്കപ്പെടുന്നു, പ്രത്യേകിച്ച് "വേൾഡ് അസംബ്ലി ഓഫ് യൂത്ത്" (1952) എന്ന ചിത്രം. എബ്രഹാം ലിങ്കന്റെ ജീവിതം ആസ്പദമാക്കി നിർമ്മിച്ച ഒമ്നിബസ് ടെലിവിഷൻ പ്രോഗ്രാമിന്റെ ഒരു എപ്പിസോഡിൽ രണ്ടാം യൂണിറ്റിന്റെ സംവിധായകനായി അദ്ദേഹം പ്രവർത്തിക്കുകയുണ്ടായി. ഈ ഹ്രസ്വചിത്രങ്ങളൊന്നും ഔദ്യോഗികമായി പ്രദർശിപ്പിച്ചില്ലെങ്കിലും ഇവയുടെ വ്യാജപതിപ്പുകൾ വളരെ പ്രചാരം നേടുകയും "സ്റ്റാൻലി കുബ്രിക്ക്:എ ലൈഫ് ഇൻ പിക്ചേഴ്സ്" എന്ന ഡോക്യുമെന്ററിയിൽ ഇടം നേടുകയും ചെയ്തു. ഇതു കൂടാതെ, "ഡേ ഓഫ് ദ ഫൈറ്റ്", "ഫ്ലൈയിങ് പേഡർ" എന്നിവ ഹ്രസ്വചിത്രങ്ങളുടെ ഉത്സവത്തിന്റെ ഭാഗമായി ടി സി എമ്മിൽ പ്രദർശിപ്പിച്ചിട്ടുണ്ട്.

ഒരു സാങ്കല്പിക യുദ്ധത്തിൽ, ശത്രുനിരയ്ക്കു പിന്നിലകപ്പെട്ടു പോകുന്ന ഒരു പറ്റം പട്ടാളക്കാരുടെ കഥ പറയുന്ന "ഫിയർ ആൻഡ് ഡിസയർ" (1953) എന്ന ചിത്രത്തോടു കൂടി കുബ്രിക്ക് ഫീച്ചർ ഫിലിമുകളിലേക്കു കടന്നു. കുബ്രിക്കിന്റെ സുഹൃത്തും പിൽക്കാലത്ത് പ്രശസ്ത തിരക്കഥാകൃത്തായി മാറുകയും ചെയ്ത ഹോവാർഡ് സാക്ക്ലറുടെ കഥയെ ആസ്പദമാക്കി നിർമ്മിച്ച ഈ ചിത്രത്തിൽ കുബ്രിക്കും അപ്പോഴത്തെ ഭാര്യയായിരുന്ന ടോബ മെറ്റ്സും മാത്രമായിരുന്നു അണിയറശില്പികൾ. "ഫിയർ ആൻഡ് ഡിസയർ" മികച്ച നിരൂപണങ്ങൾ നേടിയെങ്കിലും സാമ്പത്തികമായി പരാജയപ്പെട്ടു. പിൽക്കാലത്ത്, പ്രസ്തുത ചിത്രം കുബ്രിക്കിന്‌ ഒരപമാനമായി തോന്നുകയും ഒരു പുതുമുഖത്തിന്റെ പരീക്ഷണമായി അതിനെ തള്ളിക്കളയുകയും ചെയ്തു. ചിത്രത്തിന്റെ പൊതുപ്രദർശനത്തെ എതിർക്കുകയും, പ്രചരിക്കുന്നതിൽ നിന്നു തടയാൻ സാദ്ധ്യമായതെല്ലാം ചെയ്യുകയും ചെയ്തു. ഒരു കോപ്പിയെങ്കിലും നിലനിൽക്കുകയും പിന്നീട് വി എച് എസ്സിലൂടെയും അതു കഴിഞ്ഞ് ഡി വി ഡിയിലൂടെയും ചിത്രം പ്രചരിക്കപ്പെട്ടു.

"ഫിയർ ആൻഡ് ഡിസയറിന്റെ" ചിത്രീകരണത്തിനിടെ കുബ്രിക്കും ടോബ മെറ്റ്സും വിവാഹമോചിതരായി. രണ്ടാം ഭാര്യയായ, ഓസ്ട്രിയയിൽ ജനിച്ച റൂത്ത് സബോട്കയെ 1952ൽ അദ്ദേഹം കണ്ടുമുട്ടി. ജനുവരി 15, 1955ൽ വിവാഹിതരായ ഇവർ 1952 മുതൽ 1955 വരെ ഈസ്റ്റ് വില്ലേജിൽ ഒരുമിച്ച് ജീവിച്ചു. ആ വേനൽക്കാലത്ത് അവർ ഹോളിവുഡിലേക്കു മാറി. "കില്ലേഴ്സ് കിസ്സ്" (1954) എന്ന അടുത്ത ചിത്രത്തിൽ സബോട്ക ഒരു ചെറിയ വേഷം ചെയ്യുകയും, "ദ കില്ലിങ്ങ്" (1956) എന്ന ചിത്രത്തിന്റെ കലാസംവിധാനം നിർവ്വഹിക്കുകയും ചെയ്തു. "ഫിയർ ആൻഡ് ഡിസയർ" പോലെ "കില്ലേഴ്സ് കിസ്സ്" ഒരു മണിക്കൂറിലല്പം കൂടുതലുള്ള ഒരു ചെറിയ ഫീച്ചർ ഫിലിം ആയിരുന്നു. സംഘടിതകുറ്റകൃത്യങ്ങളിലുൾപ്പെടാനിടയാകുന്ന ഒരു ഹെവി വെയ്റ്റ് ബോക്സറുടെ കഥ പറഞ്ഞ "കില്ലേഴ്സ് കിസ്സ്" ഒരു വലിയ വിജയമായിരുന്നില്ല. "ഫിയർ ആൻഡ് ഡിസയർ", "കില്ലേഴ്സ് കിസ്സ്" എന്നീ രണ്ടു ചിത്രങ്ങളുടെയും സാമ്പത്തിക സ്രോതസ്സ് കുബ്രിക്കിന്റെ കുടുംബവും സുഹൃത്തുക്കളുമായിരുന്നു.

അലക്സ് സിങ്ങർ കുബ്രിക്കിനെ ജെയിംസ് ബി. ഹാരിസ് എന്ന നിർമ്മാതാവിനു പരിചയപ്പെടുത്തിക്കൊടുക്കുകയും അവർ അടുത്ത സുഹൃത്തുക്കളായിത്തീരുകയും ചെയ്തു. ഇവരുടെ ബിസിനസ്സ് പങ്കാളിത്തമായ ഹാരിസ്-കുബ്രിക്ക് പ്രൊഡക്ഷൻസ് കുബ്രിക്കിന്റെ അടുത്ത മൂന്നു ചിത്രങ്ങൾ നിർമ്മിച്ചു.




</doc>
<doc id="56377" url="https://ml.wikipedia.org/wiki?curid=56377" title="മഥുര">
മഥുര

ഇന്ത്യയിലെ ഉത്തർപ്രദേശ് സംസ്ഥാനത്തിലെ ഒരു പ്രധാന ജില്ലയും പട്ടണവുമാണ് മഥുര. (IAST "")(Hindi: मथुरा) ഇവിടെ ഒരു പാട് ഹിന്ദു അമ്പലങ്ങൾ ഉള്ളതുകൊണ്ടും പൌരാണിക പ്രാധാന്യമുള്ള സ്ഥലമായതു കൊണ്ട് ഇത് ഒരു പുണ്യസ്ഥലമായി കണക്കാക്കുന്നു. ഡെൽഹിയിൽ നിന്നും ഏകദേശം 150 കി.മീ ദൂരത്തിലും ആഗ്രയിൽ നിന്ന് ഏകദേശം 50 കി.മീ ദൂരത്തിലും മഥുര സ്ഥിതി ചെയ്യുന്നു. . ഈ പ്രദേശം മഥുര ജില്ലയുടെ ഭരണത്തിൽ പ്പെടുന്നു. 

മഥുര ഹിന്ദു ദൈവമായ ശ്രീകൃഷ്ണന്റെ ജന്മസ്ഥലമാണ്. ഇവിടെ കൃഷ്ണജന്മഭൂമി എന്ന് ഇപ്പോൾ വിളിക്കുന്ന സ്ഥലത്താണ് ശ്രീകൃഷ്ണൻ ജനിച്ചത് എന്ന് പറയപ്പെടുന്നു. 




</doc>
<doc id="56383" url="https://ml.wikipedia.org/wiki?curid=56383" title="തീർത്ഥങ്കരൻ">
തീർത്ഥങ്കരൻ

ജൈനമതത്തിൽ തീർത്ഥങ്കരൻ (ജിനൻ) എന്ന പദം സന്യാസത്തിലൂടെ ജ്ഞാനോദയം (പൂർണ്ണജ്ഞാനം) നേടിയ ഒരു മനുഷ്യനെ വിശേഷിപ്പിക്കുന്നു. തീർത്ഥങ്കരൻ ആദ്ധ്യാത്മിക ഉപദേശം തേടുന്നവർക്ക് ഗുരുവും മാതൃകയും ആയി മാറുന്നു. ഒരു പ്രത്യേക തരം അർഹതൻ (ക്രോധം, അഭിമാനം, ചതി, ആഗ്രഹം, തുടങ്ങിയവയ്ക്കുമേൽ പൂർണ്ണമായും വിജയം നേടിയ ആൾ) ആണ്. തീർത്ഥ എന്നറിയപ്പെടുന്ന പ്രത്യേക ജൈന സമൂഹങ്ങളുടെ സ്ഥാപകരായതുകൊണ്ടാണ് തീർത്ഥങ്കരൻ എന്ന് അറിയപ്പെടുന്നത്. കടവ് (നദിക്കു കുറുകെയുള്ള പാത) എന്നാണ് തീർത്ഥം എന്ന പദത്തിന്റെ അർത്ഥം
ഈ കാലഘട്ടത്തിലെ 24 തീർത്ഥങ്കരന്മാരുടെ പേരും അവരുടെ നിറം, അടയാളം എന്നിവസഹിതം താഴെ പട്ടികയായി കൊടുത്തിരിക്കുന്നു.
എല്ലാ കാലചക്രത്തിലും 24 പേർ വീതമുള്ള രണ്ടു ശാഖകളിലുമായി 48 തീർത്ഥങ്കരന്മാർ ജനിക്കും. ഇപ്പോഴത്തെ കാലചക്രത്തിൽ ജനിച്ച ആദ്യ 24-പേരുടെ വിവരങ്ങൾ മുകളിൽ കൊടുത്തിരിക്കുന്ന പട്ടികയിൽ കാണാം. ഇനി ജനിക്കാനിരിക്കുന്ന 24 പേരുടെ പേരുകൾ താഴെ കൊടുത്തിരിക്കുന്ന പ്രകാരമാണ്. വലയത്തിനുള്ളിൽ കൊടുത്തിരിക്കുന്നത് ആത്മാവിന്റെ (പലതിൽ ഒരു) പൂർവ്വ മനുഷ്യജന്മത്തിന്റെ പേരാണ്.



</doc>
<doc id="56400" url="https://ml.wikipedia.org/wiki?curid=56400" title="അടിസ്ഥാനബലങ്ങൾ">
അടിസ്ഥാനബലങ്ങൾ

അടിസ്ഥാന കണികകൾ തമ്മിൽ പ്രതിപ്രവർത്തിക്കുമ്പോൾ നടക്കുന്ന പ്രവർത്തനങ്ങളെയാണ് ഭൗതികശാസ്ത്രത്തിൽ അടിസ്ഥാന ബലങ്ങൾ അഥവാ അടിസ്ഥാന പ്രവർത്തനങ്ങൾ എന്നു പറയുന്നത്. ഒരു ഭൗതിക ധരണിയായാണ്‌ ഇവയെ വിവരിക്കുന്നത്, ഇവ ഫലത്തിൽ വരുന്നത് ഗേജ് ബോസോണുകളുടെ കൈമാറ്റത്തിലൂടെയാണ്‌. ഒരു പ്രവർത്തനം അടിസ്ഥാനപരമാണെന്ന് പറയുന്നത് അവയെ മറ്റു പ്രവർത്തനങ്ങളുപയോഗിച്ച് വിവരിക്കാൻ കഴിയാതിരിക്കുമ്പോഴാണ്‌.

നിലവിലെ മാതൃകയനുസരിച്ച് ദ്രവ്യം നിർമ്മിക്കപ്പെട്ടിരിക്കുന്നത് ഫെർമിയോണുകളാലാണ്‌, ചാർജ്ജ് എന്നും സ്പിൻ 1/2 (intrinsic angular momentum ±ħ/2, where h/2π is the reduced Planck's constant) എന്നുമുള്ള ഗുണങ്ങൾ അവയ്ക്കുണ്ട്. ബോസോണുകളുടെ കൈമാറ്റത്തിലൂടെ അവ ആകർഷിക്കപ്പെടുകയോ വികർഷിക്കപ്പെടുകയോ ചെയ്യുന്നു.

രണ്ട് ഫെർമിയോണുകൾ തമ്മിലുള്ള പ്രവർത്തനം ഇങ്ങനെ കാണിക്കാം:

ബോസോണുകളുടെ കൈമാറ്റത്തിൽ ഊർജ്ജവും ആക്കവും ഉൾപ്പെടുന്നു, അതു വഴി അവയുടെ വേഗതയിലും ദിശയിലും മാറ്റം വരുന്നു. ഈ കൈമാറ്റത്തിൽ അവയുടെ ചാർജ്ജും മാറുന്നു (ചാർജ്ജ് മാറുന്നതോടെ ഒരു തരത്തിൽപ്പെട്ട ഫെർമിയോൺ മറ്റൊരു തരമായിത്തീരുന്നു). ബോസോണുകളുടെ കോണീയ ആക്കം ഒന്ന് (1) ആയതിനാൽ, പ്രവർത്തനത്തിലൂടെ ഫെർമിയോണിന്റെ സ്പിൻ +1/2 ൽ നിന്നും −1/2 ലേക്കും −1/2 ൽ നിന്നും +1/2 ലേക്കും മാറുന്നു.

ഫെർമിയോണുകൾ തമ്മിലുള്ള പ്രവർത്തനം അവ തമ്മിൽ ആകർഷിക്കപ്പെടുന്നതിലോ വികർഷിക്കപ്പെടുന്നതിലോ കലാശിക്കുന്നതിനാൽ ഈ ഇത്തരം പ്രവർത്തനങ്ങളെ ആദ്യം മുതലേ ബലങ്ങൾ എന്ന് വിളിക്കപ്പെടുന്നു.

വർത്തമാനകാലത്തെ അറിവനുസരിച്ച് അടിസ്ഥാന പ്രവർത്തനങ്ങൾ അഥവാ അടിസ്ഥാന ബലങ്ങൾ നാലാണ്‌: ഗുരുത്വം, വൈദ്യുതകാന്തീകം, ദുർബല പ്രവർത്തനം (ദുർബല ബലം), ശക്ത പ്രവർത്തനം (ശക്ത ബലം അല്ലെങ്കിൽ അധി ബലം). അവയുടെ അളവും പെരുമാറ്റവും വളരെ വ്യത്യാസമുള്ളതാണ്‌, അവ താഴെയുള്ള പട്ടികയിൽ കാണിച്ചിരിക്കുന്നു. ആധുനിക ഭൗതികശാസ്ത്രം പ്രപഞ്ചത്തിലെ എല്ലാ പ്രവർത്തനങ്ങളേയും ഈ അടിസ്ഥാന പ്രവർത്തനങ്ങളുപയോഗിച്ച് വിശദീകരിക്കുവാൻ ശ്രമിക്കുന്നു. കൂടാതെ ചില പ്രവർത്തനങ്ങളെ ഒരുമിച്ച് ചേർത്ത് ഒരു പ്രവർത്തനമായും പരിഗണിക്കുന്നു. അങ്ങനെയുള്ള രണ്ടെണ്ണം ഇവയാണ്‌.


അവയുടെ അളവും (താരതമ്യേനെയുള്ള ശക്തി) പരിധിയും താഴെയുള്ള പട്ടികയിൽ നൽകിയിട്ടുണ്ട്, സങ്കീർണ്ണമായ സിദ്ധാന്തങ്ങൾ പ്രകാരമേ ചിലപ്പോൾ ഇവയെ മനസ്സിലാക്കാൻ സാധിക്കുകയുള്ളൂ. പട്ടികയിൽ നൽകിയിരിക്കുന്നുവെങ്കിലും അവയെ പറ്റി നിലവിൽ കൂടുതൽ ഗവേഷണങ്ങൾ നടന്നുകൊണ്ടിരിക്കുന്നുണ്ട്.

ക്വാണ്ടം മെക്കാനിക്സിന്റെ വീക്ഷണത്തിൽ ദ്രവ്യത്തിന്റെ കണികകൾ (ഫെർമിയോണുകൾ) നേരിട്ട് പ്രവർത്തനങ്ങളിലേർപ്പെടുന്നില്ല മറിച്ച് അവ ചാർജ്ജ് വഹിക്കുകയാണ്‌ ചെയ്യുന്നത്, പ്രവർത്തനത്തിലേർപ്പെടുമ്പോൾ വിർച്ച്വൽ കണികകൾ (ഗേജ് ബോസോണുകൾ) എന്ന പ്രവർത്തനങ്ങളുടെ വാഹകരെ കൈമാറുന്നു. ഉദാഹരണത്തിന്, ഇലക്ട്രിക്ക് ചാർജ്ജുകളുടെ പ്രവർത്തനങ്ങളിൽ വാഹകരായി ഫോട്ടോണുകൾ വർത്തിക്കുന്നു, അതുപോലെ കളർ ചാർജ്ജുകളുടെ വാഹകരായി ഗ്ലുഓണുകൾ വർത്തിക്കുന്നു.

നാല് പ്രവർത്തനങ്ങളിൽ ഏറ്റവും ദുർബലം ഗുരുത്വമാണ്‌. പക്ഷേ ഉന്നതതല വസ്തുക്കളുടെ കാര്യത്തിലും വലിയ ദൂരപരിധിയിലും ഇത് വളരെ പ്രാധാന്യമുള്ളതാണ്‌. കാരണം:

സ്ഥിരവൈദ്യുത ചാർജ്ജില്ലാത്ത കണികകളുണ്ട്, ന്യൂട്രിനോകൾ, ന്യൂട്രോണുകൾ എന്നിവ അവയിലെപ്പെടുന്നവയാണ്‌. അതുപോലെ ഗ്രഹങ്ങൾ, നക്ഷത്രങ്ങൾ, താരാപഥങ്ങൾ തുടങ്ങിയ വലിയ ഖഗോള വസ്തുക്കളുടെ കാര്യത്തിൽ സ്തിരവൈദ്യുത മൂലമുള്ള ആകർഷണം കണക്കിലെടുക്കാവുന്നതല്ല, ഒരു കാരണം അവ ഒരേ അളവിൽ ഇലക്ട്രോണുകളെയും പ്രോട്ടോണുകളേയും ഉൾക്കൊള്ളുന്നു എന്നാണ്‌ അതുവഴി മൊത്തം ചാർജ്ജ് പൂജ്യമായി തീരുന്നു. വൈദ്യുതബല വളരെ ശക്തിയേറിയതാണെങ്കിലും അവയെ എളുപ്പത്തിൽ നിഷേധിക്കാവുന്നതാണ്‌. അതേ സമയം ഗുരുത്വബലത്തെ ഒരിക്കലും നിഷേധിക്കുവാൻ സാധ്യമല്ല, കാരണം അത് ആകർഷണം മാത്രമാണ്‌, വൈദ്യുത ബലങ്ങൾക്ക് ആകർഷണവും വികർഷണവുമുണ്ട്. അതിനാൽ തന്നെ എല്ലാ വസ്തുക്കളും ഗുരുത്വത്തിനു വിധേയമാണ്‌ അതും ആകർഷണം എന്ന ഒരു ദിശയിൽ മാത്രം.

വലിയ ദൂരപരിധിയായതിനാൽ തന്നെ പ്രപഞ്ചത്തിൽ കാണപ്പെടുന്ന വലിയ പ്രതിഭാസങ്ങൾ ഗുരുത്വത്തിന്റെ ഫലമായുണ്ടാകുന്നവയാണ്‌, താരാപഥങ്ങളുടെ ഘടന, തമോദ്വാരങ്ങൾ, പ്രപഞ്ചത്തിന്റെ വികാസം തുടങ്ങിയവയും. ഗ്രഹങ്ങളുടെ ഭ്രമണ പഥത്തിലൂടെയുള്ള സഞ്ചാരം, ഭാരം കൂടിയ വസ്തുക്കൾ ഭൂമിയോട് ഒട്ടിച്ചേർന്ന് കിടക്കുന്നത്, നമുക്ക് ചാടാൻ കഴിയുന്ന ഉയരത്തിന്റെ പരിധി നിർണ്ണയിക്കുന്നത് തുടങ്ങിയവയെയും ഗുരുത്വത്തിന്റെ സ്വാധീനം തന്നെ.

വൈദ്യുതകാന്തികതയും ദുർബല പ്രവർത്തനവും താഴ്ന്ന് ഊർജ്ജ നിലകളിൽ വളരെ വ്യത്യാസമുള്ളവയായി കാണപ്പെടുന്നു, രണ്ട് വ്യത്യസ്ത സിദ്ധാന്തങ്ങളുടെ പശ്ചാത്തലത്തിൽ അവയെ വിശദീകരിക്കുകയും ചെയ്യാവുന്നതാണ്‌. ഒരു കൂടിച്ചേരൽ ഊർജ്ജ നിലയ്ക്ക് (unification energy) മുകളിൽ അതായത് 100 GeV, അവ കൂടിച്ചേർന്ന് വൈദ്യുതദുർബല ബലം എന്ന ഒരു ബലമായിത്തീരുന്നു.

ആധുനിക പ്രപഞ്ചശാസ്ത്രത്തിന്റെ പശ്ചാത്തലത്തിൽ വളരെ പ്രാധാന്യമർഹിക്കുന്നതാണ്‌ വൈദ്യുതദുർബല സിദ്ധാന്തം, പ്രത്യേകിച്ച് പ്രപഞ്ചത്തിന്റെ രൂപവത്കരണത്തെ സംബന്ധിച്ച പഠനത്തിൽ. കാരണം മഹാവിസ്ഫോടനത്തിനു തൊട്ടുശേഷം താപനില 10 ന് മുകളിലായിരുന്നു ആ അവസരത്തിൽ വൈദ്യുതകാന്തികബലവും ദുർബല ബലവും കൂടിച്ചേർന്ന് വൈദ്യുതദുർബല ബലമായി തീർന്നു.

അടിസ്ഥാന കണികകൾക്കിടയിലെ ദുർബല, വൈദ്യുതകാന്തിക പ്രവർത്തനങ്ങളെ സമന്വയിപ്പിച്ചവതരിച്ചതിനാൽ അബ്ദുസലാം, ഷെൽഡൺ ഗ്ലാസ്‌ഹൊ, സ്റ്റീവൻ വെയ്ൻബെർഗ് എന്നിവർക്ക് 1979 ൽ നോബൽ സമ്മാനം ലഭിക്കുകയുണ്ടായി.

വൈദ്യുത ചാർജ്ജ് ഉള്ള കണികകൾക്കിടയിൽ ചെലുത്തപ്പടുന്ന ബലമാണ്‌ വൈദ്യുതകാന്തികം. നിശ്ചലാവസ്ഥയിൽ ഇരിക്കുന്ന കണികകൾക്കിടയിലുള്ള സ്ഥിരവൈദ്യുത ബലവും (electrostatic force) താരതമ്യേന ചലിക്കുന്ന കണികകൾക്കിടയിൽ പ്രവർത്തിക്കുന്ന വൈദ്യുത, കാന്തികത ബലങ്ങളും കൂടിച്ചേർന്നതാണ്‌ ഇത്.

വൈദ്യുതകാന്തിക ഗുരുത്വത്തെപ്പോലെ അനതപരിധിയോടുകൂടിയതാണ്, കൂടാതെ വളരെയധികം ശക്തിയേറിയതും. നിത്യജീവിതത്തിൽ നടക്കുന്ന മിക്കവാറും പ്രവർത്തനങ്ങൾ ഇതിന്റെ ഫലമായാണ്‌, ഖരവസ്തുക്കൾ ഉറച്ചതായിരിക്കുന്നത്, ഘർഷണം, മഴവില്ലുകൾ, മിന്നൽ, മനുഷ്യനിർമ്മിതമായ ഉപകരണങ്ങളായ ടെലിവിഷൻ, കമ്പ്യൂട്ടറുകൾ തുടങ്ങിയവ ഉപയോഗപ്പെടുത്തുന്ന വൈദ്യുതപ്രവാഹം ഇവയെല്ലാം ഈ അടിസ്ഥാന പ്രവർത്തനത്തിന്റെ ഫലമായുള്ളതാണ്‌. അണുതലത്തിൽ നടക്കുന്ന പ്രവർത്തനങ്ങളും അവയുടെ ഗുണങ്ങളും, ഉദാഹരണത്തിന് രാസവസ്തുക്കളുടെ സ്വഭാവം, രാസബന്ധനങ്ങൾ തുടങ്ങിയവയും ഈ പ്രവർത്തനത്തിന്റെ ഫലം തന്നെ.

വൈദ്യുത ബലം എത്രത്തോളം ശക്തമാണെന്നു ഒരു ഉദാഹരണം വഴി മനസ്സിലാക്കാവുന്നതാണ്‌. ഒരു ഗാലൺ ജഗ്ഗിൽ ഏകദേശം 4 ലിറ്റർ ജലം ഉണ്ടാകും. അതിലെ ഇലക്ട്രോണുകൾക്കെല്ലാം കൂടി formula_3 ഇത്രക്കും വൈദ്യുതചാർജ്ജ് ഉണ്ടായിരിക്കും. ഇത്തരത്തിലുള്ള രണ്ട് ജഗ്ഗുകൾ ഒരു മീറ്റർ ദൂരത്തിൽ വെക്കുകയാണെങ്കിൽ രണ്ട് ജഗ്ഗുകളിലേയും ഇലക്ട്രോണുകൾ പരസ്പരം വികർഷിക്കുന്നതിന്റെ ബലം

formula_4

ഇത് രണ്ട് ഭൂമികളുടെ ഭാരത്തിനു തുല്യമായ ബലത്തിനു സമമാണ്. അതു പോലെ അവയിലെ അണുക്കളുടെ ന്യൂക്ലിയസുകളും ഇതു പോലെ വികർഷിക്കുന്നുണ്ട്. ഇങ്ങനെയാണെങ്കിലും ജഗ്ഗ് എ യിലെ ഇലക്ട്രോണുകൾ ജഗ്ഗ് ബി യിലെ ന്യൂക്ലിയസുകളെ ആകർഷിക്കുന്നുണ്ട്, അതേപോലെ തിരിച്ചും ഇതുവഴി ആകർഷണവും വികർഷണവും പരസ്പരം നിഷേധിക്കപ്പെടുന്നു, ഫലം ബലമില്ലാത്ത അവസ്ഥ. വൈദ്യുതകാന്തിക ബലങ്ങൾ ഗുരുത്വബലത്തേക്കാൾ വളരെ ശക്തിയേറിയതാണെങ്കിലും വലിയ വസ്തുക്കളിൽ പരസ്പരം നിഷേധിക്കപ്പെടുകയും ഗുരുത്വം മേൽക്കോയ്മ നേടുകയും ചെയ്യുന്നു.

പുരാതനകാലം മുതലേ മനുഷ്യൻ വൈദ്യുതിയുടെയും കാന്തികതയുടെയും പ്രതിഭാസങ്ങൾ പ്രകൃതിയിൽ നിരീക്ഷിച്ചിരുന്നു, പക്ഷേ പത്തൊൻപതാം നൂറ്റാണ്ടിൽ മാത്രമാണ്‌ ഇവരണ്ടും ഒരേ അടിസ്ഥാനപ്രവർത്തനത്തിന്റെ രണ്ട് മുഖങ്ങളാണെന്ന് മനസ്സിലായത്.

ബീറ്റാ ഡീക്കെയ് പോലെയുള്ള പ്രവർത്തനങ്ങൾക്ക് കാരണമാകുന്ന ഒരു പ്രവർത്തനമാണ്‌ ദുർബല ബലം അഥവാ ന്യൂക്ലിയർ ദുർബല ബലം. വൈദ്യുതകാന്തികതയും ദുർബല ബലവും വൈദ്യുതദുർബല പ്രവർത്തനത്തിന്റെ രണ്ട് ഭാഗങ്ങളാന്ന് മനസ്സിലാക്കുകയുണ്ടായി, ഈ കണ്ടുപിടിത്തം ഏകീകരിക്കപ്പെട്ട സിദ്ധാന്തമായ സ്റ്റാൻഡേർഡ് മോഡലിന്റെ രൂപപ്പെടലിനു കാരണമായ ആദ്യപടിയായിത്തീർന്നു. വൈദ്യുതദുർബല പ്രവർത്തനത്തെ വിശദീകരിക്കുന്ന സിദ്ധാന്തമനുസരിച്ച് ഈ ബലത്തിന്റെ വാഹകർ W, Z എന്ന പിണ്ഡം കൂടുതലുള്ള ബോസോണുകളാണ്‌. പാരിറ്റി (parity) നില നിലനിർത്താത്ത ഒരേയൊരു അടിസ്ഥാന പ്രവർത്തനമാണ് ദുർബല പ്രവർത്തനം; ഇത് ഇടത്-വലത് അസമമിതിയാണ്.

ഇലക്ട്രോൺ ഋണ ചാർജ്ജുകളും പ്രോട്ടോൺ ധന ചാർജ്ജുകളും വഹിക്കുന്നു. ആറ്റത്തിൽ പ്രോട്ടോണുകൾക്കു തുല്യമായ ഇലക്ട്രോണുകളുണ്ടായിരിക്കുന്നതിനാൽ നെഗെറ്റീവു ചാർജ്ജുകളും പോസിറ്റീവു ചാർജ്ജുകളും തുല്യമായിരിക്കും. ഫലത്തിൽ ഒന്നു മറ്റൊന്നിനെ നിഷേധിച്ചു മൊത്തം ഊർജ്ജം പൂജ്യമാക്കി മാറ്റുന്നു. പ്രപഞ്ചത്തിലെ അടിസ്ഥാന ഊർജ്ജങ്ങളിൽ പ്രധാനം ഗുരുത്വാകർഷണ ശക്തിയാണ്‌. കാരണം അതു മറ്റെല്ലാ ശക്തികളേയും ക്രമേണ അതിജയിക്കുന്നു. അത്‌ ഋണോർജ്ജവുമാണ്‌. എല്ലാ വസ്തുക്കളും ധനോർജ്ജമാണ്‌. വസ്തുക്കൾക്ക്‌ തുല്യമായ ഗുരുത്വാകർഷണം അതിൽ അടങ്ങിയിരിക്കുന്നു. ഇവിടെയും ഒന്നു മറ്റൊന്നിനെ നിഷേധിക്കുന്നത്‌ കൊണ്ട്‌ മൊത്തം ഊർജ്ജം പൂജ്യമായിമാറുന്നു. അതായത്‌ പ്രപഞ്ചത്തിന്റെ മൊത്തം ഊർജ്ജം പൂജ്യമാണെന്നു ചുരുക്കം. ഇനി പൂജ്യം എന്നു പറയുന്നത്‌ മൊത്തം പോസിറ്റീവു സംഖ്യകളുടേയും നെഗെറ്റീവു സംഖ്യകളുടേയും ആകെ തുകയാണല്ലൊ.

രണ്ട്‌ ഒരേ ചാർജ്ജുകൾ വികർഷണ സ്വഭാവവും വ്യത്യസ്ത ചാർജ്ജുകൾ ആകർഷണ സ്വഭാവവും കാണിക്കുന്നു. അതായത്‌ ഓരോ പ്രോട്ടോണും ഇലക്ട്രോണും പരസ്പരം ആകർഷിക്കുന്നു. ഇലക്ട്രോണുകൾ ആറ്റത്തിന്റെ ന്യൂക്ലിയസിനു പുറത്തു ഒരു ഓർബിറ്റിൽ കറങ്ങിക്കൊണ്ടിരിക്കുന്നു. ഇതേതാണ്ട്‌, ആറ്റത്തെ ഒരു ഫുട്ബോൾ കോർടിന്റെ വലിപ്പത്തിലേയ്ക്കു വികസിപ്പിച്ചാൽ ന്യുക്ലിയസിന്‌ ഒരു മുന്തിരിയുടെ വലിപ്പമേ കാണൂ.. ഇലക്ട്രോണുകൾ എന്നത്‌ വളരെ ചെറിയ കണികാതരംഗ ക്വാൺഡകളാണ്‌. ആകർഷണ സ്വഭാവം കാണിക്കുന്ന രണ്ടു വിരുദ്ധശക്തികൾ വഹിക്കുന്ന ഇലക്ട്രോണുകൾ പ്രോട്ടോണുകളിൽ കൂടിച്ചേരാത്തത്‌ എന്തുകൊണ്ടാണെന്നത്‌ നമ്മെപ്പോലെ ശാസ്ത്രത്തിനും ഒരു പാടു കാലം ഒരു പ്രഹേളികയായിരുന്നു. ഇലക്ട്രോണുകൾ തരംഗസ്വഭാവം കാണിക്കുന്നതിനാലാണ്‌ ഇങ്ങനെ സംഭവിക്കാത്തതെന്നു തിരിച്ചറിഞ്ഞിട്ടുണ്ട്‌.

പ്രോട്ടോൺ കൊണ്ടാണ്‌ ന്യൂക്ലിയസു്‌ നിർമിച്ചിരിക്കുന്നത്‌. ഒരേ തരം ചാർജ്ജുകൾ വികർഷണ സ്വഭാവം കാണിക്കുമെന്നു മുകളിൽ സൂചിപ്പിച്ചല്ലോ. അങ്ങനെയെങ്കിൽ ഒന്നിൽ കൂടുതൽ പ്രോട്ടോണുകളുള്ള ആറ്റങ്ങളിൽ അവയെ പരസ്പരം ബന്ധിപ്പിക്കുന്ന ശക്തിയെന്താവും? ഉദാഹരണത്തിന്‌ ബിസ്മത്ത്‌ എന്ന മൂലകത്തിന്‌ 83 പ്രോട്ടോണുകളുണ്ട്‌. അവയെ നിയന്ത്രിക്കുന്നതിന്‌ 123 ന്യൂട്രോണുകളും. ന്യൂട്രോണുകളാണ്‌ ഇവിടെ മധ്യസ്ഥം വഹിക്കുന്നത്‌. അപ്പോൾ ന്യൂക്ലിയസിൽ ന്യൂട്രോണുകളും അംഗമാവുന്നു. അവയ്ക്കാവട്ടെ ചാർജ്ജുമില്ല. 

ന്യൂക്ലിയസ്‌ വീണ്ടും വിഭജിച്ചാൽ അവ ക്വാർക്കുകളായി മാറുന്നു. ക്വാർക്കുകൾ ആറുതരമുണ്ട്‌. അവ അപ്‌, ഡൌൺ (പ്രപഞ്ചത്തിലെ മൊത്തം പദാർത്ഥങ്ങൾ രൂപപ്പെട്ടിരിക്കുന്നത്‌) ചാം, സ്ട്രേഞ്ച്‌ (കോസ്മിക്ക്‌ രശ്മികൾ), ടോപ്‌, ബോട്ടം (പരീക്ഷണ ശാലകളിൽ മനുഷ്യൻ കൃത്രിമമായി നിർമ്മിക്കുന്നത്‌) എന്നിവയാണ്‌. ഇതിൽ അപ്പും (up) ഡൌണുമാണ്‌ (down) പ്രപഞ്ചത്തിലെ മുഴുവൻ വസ്തുക്കളും നിർമ്മിക്കാനുപയോഗിച്ചിട്ടുള്ളത്‌. അതായത്‌ പ്രപഞ്ചത്തിന്റെ അടിസ്ഥാനകണികകൾ. 

പ്രോട്ടോണുകളെ പരസ്പരം ബന്ധിപ്പിച്ചു ന്യൂക്ലിയസിനെ നിലനിർത്തുന്നത്‌ ന്യൂക്ലിയർ അധിബലവും അസ്ഥിരമൂലകങ്ങളെ ക്രമേണ മറ്റൊന്നായി രൂപം മാറ്റി നിലനിർത്തുന്നത്‌ ന്യൂക്ലിയർ ക്ഷീണബലവുമാണ്‌. ന്യൂക്ലിയർ അധിബലം ഒരു പരിധികഴിഞ്ഞാൽ വികർഷണ സ്വഭാവം കാണിക്കും

മൊത്തം വസ്തുക്കളെ വിഭജിച്ചു വിഭജിച്ച്‌ ഇല്ലാതാക്കിയാൽ ഊർജ്ജം ബാക്കിയാവുന്നു. ആൽബർട്ട്‌ ഐൻസ്റ്റൈന്റെ തിയറി ഓഫ്‌ റിലാറ്റിവിറ്റി അനുസരിച്ച്‌ വസ്തുക്കളിൽ നിന്ന്‌ ഊർജ്ജവും ഊർജ്ജത്തിൽ നിന്ന്‌ വസ്തുക്കളെയും നിർമ്മിക്കാം. (e=mc²) ഇവിടെ e ഊർജ്ജത്തെയും m പിണ്ഡത്തെയും c പ്രകാശവേഗതയേയും കാണിക്കുന്നു. ഇത്‌ അടുത്ത കാലത്ത്‌ തെളിയിക്കപ്പെട്ടു. ഊർജ്ജത്തിൽ നിന്ന്‌ വസ്തുക്കളെ നിർമിച്ചു. ആറ്റം ബോംബിന്റെ നിർമ്മാണത്തോടെ വസ്തുക്കളിൽ നിന്ന്‌ ഊർജ്ജമുൽപാദിപ്പിക്കാമെന്നും മനസ്സിലായി.

ഇനി ഈ ഊർജ്ജങ്ങളെ വഹിക്കുന്നതും ചില കണികകളാണ്‌. ഇവിടെ കണികകളെന്നു പറയുന്നത്‌ അവയെ മനസ്സിലാക്കാൻ വേണ്ടി മാത്രമാണ്‌. അവയിൽ പലതും അത്തരം പൊതു സ്വഭാവം കാണിക്കുന്നവയോ അതിനു മാത്രം സമയം നിലനിൽക്കുന്നവയോ അല്ല. 

അതിശക്തമായ ഊർജ്ജപ്രവാഹം പ്രകാശവേഗതയെ അതിജയിക്കുമ്പോൾ അതിന്‌ പലതരത്തിലുള്ള മാറ്റമുണ്ടാവുന്നു. അടിസ്ഥാനകണികകൾ (ക്വാർക്കുകൾ) ഇങ്ങനെ രൂപപ്പെടുന്നു. ഇത്‌ പരീക്ഷണശാലയിൽ സൃഷ്ടിച്ചിട്ടുണ്ട്‌. ഈ കണികകളിൽ പിണ്ഡമടങ്ങിയിരിക്കുന്നതിനാൽ ഗുരുത്വാകർഷണം തുടങ്ങിയ ഊർജ്ജം അടങ്ങിയിരിക്കുന്നു. ഈ കണികകൾ പരസ്പരം ആകർഷിച്ച്‌ കൂടിയോജിച്ച്‌ ചില അസമതലങ്ങൾ സൃഷ്ടിക്കപ്പെടുന്നു. ഈ അസമതലങ്ങളുടെ ഗുരുത്വാകർഷണം അതിലെ പിണ്ഡത്തിനു സമാനമായിരിക്കും. പിണ്ഡത്തിനു പക്ഷേ പ്രകാശവേഗമാർജ്ജിക്കാനാവില്ല. കാരണം, ബീറ്റാകണ formula_5 പ്രതിപ്രവർത്തനം മൂലം വേഗം കൂടുന്നതിനനുസരിച്ചു പിണ്ഡം വർദ്ധിക്കുകയും ഈ പിണ്ഡത്തിനു തുല്യമായി ഗുരുത്വാകർഷണം വർദ്ധിക്കുകയും അങ്ങനെ വേഗം ക്രമേണ കുറയുകയും ചെയ്യുന്നു. അസമമായ തലം തൊട്ടടുത്തുള്ള കണികകളെ ആകർഷിച്ചു വികസിക്കുന്നു. ഇങ്ങനെ കൂടിച്ചേരുന്ന പിണ്ഡം അവയുടെ ഗുരുത്വാകർഷണ ഫലമായി ഞെരുക്കപ്പെടുന്നു ഈ ഞെരുക്കം ഉള്ളിലെ ചൂടു വർദ്ധിപ്പിക്കുന്നു. ഇതിന്റെ ഫലമായി അടിസ്ഥാനകണികകൾ ജ്വലിക്കാൻ തുടങ്ങും ഇത്‌ ലളിത ആറ്റമായ ഹൈഡ്രജനായിതീരുന്നു. കത്തിത്തീർന്ന ക്വാർക്കുകളാണ്‌ ഹൈഡ്രജൻ ആറ്റങ്ങൾ. ഈ ഹൈഡ്രജൻ വീണ്ടും ജ്വലിക്കാൻ തുടങ്ങും. ഹൈഡ്രജൻ കത്തിയെരിഞ്ഞാണ്‌ ഹീലിയമുണ്ടാകുന്നത്‌. വിറക്‌ കത്തി കരിയും പുകയുമൊക്കെയുണ്ടാവുമ്പോലെ. ഒരു നക്ഷത്രം അങ്ങനെ ജനിക്കുന്നു.


</doc>
<doc id="56405" url="https://ml.wikipedia.org/wiki?curid=56405" title="ചുവപ്പുഭീമൻ">
ചുവപ്പുഭീമൻ

നക്ഷത്രങ്ങളുടെ വലിപ്പമനുസരിച്ച്‌, ചില നക്ഷത്രങ്ങൾ ഇന്ധനം തീർന്നു കഴിഞ്ഞാൽ കാമ്പ് ചുരുങ്ങാൻ തുടങ്ങും. ഇതാവട്ടെ അൽപം ബാക്കി വന്ന ഹൈഡ്രജൻ , ഹീലിയം ആക്കി മാറ്റുന്നു. റേഡിയേഷൻ മൂലമുള്ള മർദ്ദം പുറം ഭാഗത്തെ വികസിപ്പിക്കുകയും ചെയ്യുന്നു. എന്നാൽ താരതമ്യേന തണുത്ത അവസ്ഥയിലായിരിക്കുമിത്‌. വികസിക്കുന്ന ഈ അവസ്ഥ സൂര്യന്റെ 10 ഇരട്ടി മുതൽ 1000 ഇരട്ടിവരെ മടങ്ങ്‌ വലിപ്പം വയ്ക്കാവുന്നതാണ്‌. നക്ഷത്ര പരിണാമത്തിന്റെ ഈ ഘട്ടത്തിനാണു ചുവപ്പു ഭീമൻ എന്നു പറയുന്നത്. സൂര്യൻ ആണിങ്ങനെ വലുതാവുന്നതെങ്കിൽ അത്‌ ഭൂമിയുടെ അടുത്ത്‌ വരികയും തിളക്കം 2000 ഇരട്ടി അധികമാവുകയും ചെയ്യും. സൂര്യന്റെ 500 ഇരട്ടി അമിത ഭാരമുള്ള നക്ഷത്രങ്ങൾ ഇതിനേക്കാൾ അനേകമടങ്ങായി വികസിക്കാവുന്നതാണ്‌.

വേട്ടക്കാരൻ നക്ഷത്രഗണത്തിലെ തിരുവാതിര നക്ഷത്രം ഒരു ചുവപ്പുഭീമനാണ്.


</doc>
<doc id="56410" url="https://ml.wikipedia.org/wiki?curid=56410" title="പനീർ">
പനീർ

പേർഷ്യയിലും ദക്ഷിണേഷ്യയിലും ഉപയോഗിക്കുന്ന ഒരു ഭക്ഷണവസ്തുവാണ്‌ പനീർ- ഹിന്ദി: पनीर പേർഷ്യൻ: پنير . തിളക്കുന്ന പാലിനെ നാരങ്ങാനീരോ മറ്റു ഭക്ഷ്യ അമ്‌ളങ്ങളോ ഉപയോഗിച്ച് പിരിച്ചാണ്‌ പനീർ നിർമ്മിക്കുന്നത്. പനീറിൽ ഉപ്പ് ചേർക്കുന്നില്ല എന്ന ഒരു കാര്യം മാത്രമാണ്‌ മെക്സിക്കൻ ഭക്ഷണമായ ക്വെസോ ബ്ലാങ്കൊ-യിൽ നിന്നും വ്യത്യസ്തമാക്കുന്നത്.

പിരിഞ്ഞ പാലിനെ ഭാരത്തിനടിയിൽ വച്ച് ഞെക്കി അതിലെ ജലാംശം മുഴുവൻ കളയുന്നു. എന്നിട്ട് ചെറിയ കട്ടകളായി മുറിച്ചെടുക്കുന്നു. പനീർ ഒരു തനത് ദക്ഷിണേഷ്യൻ ഭക്ഷണമാണ്‌. പനീർ ഒരു ശുദ്ധ സസ്യാഹാരമാണ്‌. സസ്യാഹാരം മാത്രം കഴിക്കുന്നവർക്ക് പനീർ ഒരു പ്രോട്ടീൻ കലവറയാണ്‌. എന്നാൽ, ഇത് വേഗൻ ഭക്ഷണശൈലി പാലിക്കുന്നവർ എതിർക്കുന്ന ഒരു ഭക്ഷണമാണ്‌. മലേഷ്യൻ ഭക്ഷണമായ തൊഫുകട്ടിയായിക്കഴിഞ്ഞാൽ പനീറിന്റെ അതേ സ്വഭാവമാണ്‌. അതിനാൽ തന്നെ പനീറിനു പകരം തൊഫു ഉപയോഗിക്കാറും ഉണ്ട്.



</doc>
<doc id="56413" url="https://ml.wikipedia.org/wiki?curid=56413" title="ബെരിനാഗ്">
ബെരിനാഗ്

കിഴക്കൻ ഹിമായലനിരകളിൽ സ്ഥിതി ചെയ്യുന്ന ഒരു ചെറിയ മലമ്പ്രദേശമാണ് ബെരിനാഗ്. ഉത്തരാഖണ്ഡിലെ പിത്തൊഡ്‌ഗഡ്‌ ജില്ലയിലെ ചൌക്കോരി പട്ടണത്തിൽ നിന്നും 10 കി.മി അകലെയായിട്ടാണ് ബെരിനാഗ് സ്ഥിതി ചെയ്യുന്നത്. റോഡ് മാർഗ്ഗം വഴി ഇവിടെ എത്തിച്ചേരാവുന്നതാണ്. ബന, ബട്ടിഗാവ് എന്നിവ സമീപഗ്രാമങ്ങളാണ്. 

ബെരിനാഗ് സ്ഥിതി ചെയ്യുന്നത് അക്ഷാംശരേഖയിലാണ്. ശരാശരി ഉന്നതി 1,274 metres (4,180 feet) ആണ്.




</doc>
<doc id="56417" url="https://ml.wikipedia.org/wiki?curid=56417" title="ഭണ്ഡാർധാര">
ഭണ്ഡാർധാര

ഇന്ത്യയുടെ പടിഞ്ഞാറൻ തീരങ്ങളിൽ സ്ഥിതി ചെയ്യുന്ന ഒരു ഒഴിവുകാല കേന്ദ്രമാണ് ഭണ്ഡാർധാര. മഹാരാഷ്ട്ര സംസ്ഥാനത്തിലെ അഹമ്മദ് നഗർ ജില്ലയിലാണ് ഈ സ്ഥലം സ്ഥിതി ചെയ്യുന്നത്. മുംബൈ നഗരത്തിൽ നിന്നും 185 കി.മി. ദൂരത്തിലാണ് ഭണ്ഡാർധാര സ്ഥിതി ചെയ്യുന്നത്. 





</doc>
<doc id="56421" url="https://ml.wikipedia.org/wiki?curid=56421" title="ചൈൽ">
ചൈൽ

ഇന്ത്യയിലെ ഹിമാചൽ പ്രദേശ് സംസ്ഥാനത്തിലെ ഒരു മലമ്പ്രദേശമാണ് ചൈൽ.


പട്ട്യാലയുടെ ആദ്യകാലത്തെ വേനൽക്കാല തലസ്ഥാനമായിരുന്നു ചൈൽ. ഇവിടുത്തെ ക്രിക്കറ്റ്, പോളോ ഗ്രൌണ്ടുകൾ വളരെ പ്രസിദ്ധമാണ്. ഈ ഗ്രൌണ്ടുകൾ സമുദ്രനിരപ്പിൽ നിന്നും 2444 മീ. ഉയരത്തിൽ സ്ഥിതിചെയ്യുന്നു. ലോകത്തിലെ ഏറ്റവും ഉയരത്തിൽ സ്ഥിതി ചെയ്യുന്ന ക്രിക്കറ്റ് ഗ്രൌണ്ട് ഇതാണ്. 

ചൈലിന്റെ ചുറ്റും പൈൻ, അഗരി മരങ്ങളാൽ നിറഞ്ഞു നിൽക്കുന്ന നിബിഡ വനങ്ങളാണ്. ശിം‌ല, കസോളി എന്നീ സ്ഥലങ്ങൾ ഇവിടെ നിന്ന് നോക്കിയാൽ കാണാവുന്നതാണ്. സത്‌ലജ് നദി ചൈലിന്റെ അരികിലൂടെ ഒഴുക്കുന്നു. 



ഏറ്റവും അടുത്ത വിമാനത്താവളം


ഏറ്റവും അടുത്ത റെയിൽ‌വേ സ്റ്റേഷൻ

കാൽക്ക-ശിം‌ല റെയിൽ‌വേ 


</doc>
<doc id="56423" url="https://ml.wikipedia.org/wiki?curid=56423" title="യേർക്കാട്">
യേർക്കാട്

തമിഴ്നാട്ടിലെ സേലം ജില്ലയിലെ ഒരു പേരുകേട്ട വിനോദ സഞ്ചാര കേന്ദ്രമാണ്‌ യേർക്കാട് (തമിഴ്:ஏற்காடு)അഥവാ ഏർക്കാട്. ഇത് പൂർവ്വഘട്ടത്തിലെ സെർവ്വരായൻ (ഷെവ്റോയ് ഹിൽസ്) മലനിരകളിലാണ്‌ സ്ഥിതി ചെയ്യുന്നത്. സമുദ്രനിരപ്പിൽ നിന്നും 1500 മീറ്റർ ഉയരത്തിലാണ്‌ ഏർക്കാടിന്റെ സ്ഥാനം. കാപ്പിത്തോട്ടങ്ങളും ഓറഞ്ച് തൊടികളുമാണ്‌ ഏർക്കാടിന്റെ പ്രത്യേകതകൾ. ബൊട്ടാണിക്കൽ സർവ്വേ ഓഫ് ഇന്ത്യയുടെ കീഴിലുള്ള ഒരു ഓർക്കിഡ് തോട്ടവും ഇവിടെ ഉണ്ട്. ഏർക്കാടിലെ ഏറ്റവും ഉയരം കൂടിയ സ്ഥലം സെർവ്വരായൻ ക്ഷേത്രമാണ്‌.

തടാകം എന്നർത്ഥം വരുന്ന 'ഏരി' എന്ന തമിഴ് വാക്കിനോട് കാട് എന്ന പദം ചേർന്നാണ്‌ ഈ സ്ഥലത്തിനു ഏർക്കാട് എന്ന പേര് വന്നത്.
ഏർക്കാടിനു പശ്ചിമഘട്ട മലനിരയിലെ പ്രകൃതി വൈഭവങ്ങളുമായി വളരെ സാമ്യമുണ്ട്. ഏർക്കാട്ടിൽ ചെറുകുരുവികൾ, ബുൾബുൾ, അണ്ണാൻ, ചെവിയൻ മുയലുകൾ, പോത്തുകൾ, മാൻ, കുറുനരി, കീരി, പാമ്പുകൾ, പരുന്ത് എന്നിവയൊക്കെ ധാരാളമായി കാണാൻ കഴിയും. ചുരുക്കത്തിൽ, ഏർക്കാട് പറവകളുടെ പറുദീസയാണ്‌.
കാപ്പിക്കുരുവാണ്‌ ഏർക്കാടിലെ പ്രധാന വിള. 1820-ൽ ഗ്രാഞ്ജ് എസ്റ്റേറ്റ്-ലാണ്‌ ആദ്യമായി കാപ്പിത്തോട്ടം നിർമ്മിച്ചത്. അതിലേക്കായി എം.ഡി.കോക്ക്ബേൺ എന്നയാളാണ്‌ ആഫ്രിക്കയിൽ നിന്നും കാപ്പിച്ചെടികൾ കൊണ്ടുവന്നത്.

ചക്ക, ഓറഞ്ച്, പേരക്ക, സുഗന്ധവ്യഞ്ജനങ്ങൾ എന്നിവയും ഇവിടെ കൃഷിചെയ്യുന്നു. പ്രകൃത്യാൽ തന്നെ ഇവിടെ ഓക്ക് മരങ്ങളും ചന്ദനമരങ്ങളും ധാരാളമായി വളരുന്നു.

പ്രശസ്തമായ മോണ്ട്ഫോർട്ട് വിദ്യാലയം ഏർക്കാടിലാണ്‌ സ്ഥിതി ചെയ്യുന്നത്. സേലം ഡിവിഷനിൽ ജോലി ചെയ്തിരുന്ന വെള്ളക്കാരായ ഉദ്യോഗസ്ഥരുടെ മക്കൾക്കായാണ്‌ ഇത് പണിതത്. ഇന്ന് തദ്ദേശീയരുൾപ്പടെ പലരും ഇവിടെ പഠിക്കുന്നു.

വേനൽകാലത്ത് ഏഴ് ദിവസത്തെ "സമ്മർ ഫെസ്റ്റ്" നടക്കാറുണ്ട്. ഇതിൽ പുഷ്പ പ്രദർശനം, ശ്വാന പ്രദർശനം, വള്ളം കളി എന്നിവ നടത്താറുണ്ട്.


</doc>
<doc id="56427" url="https://ml.wikipedia.org/wiki?curid=56427" title="മാവിലാക്കാവ്">
മാവിലാക്കാവ്

കേരളത്തിൽ കണ്ണൂർ ജില്ലയിൽ കണ്ണൂർ-കൂത്തുപറമ്പ് പാതക്കരികിലായി മാവിലായിയിൽ സ്ഥിതി ചെയ്യുന്ന ക്ഷേത്രം ആണ്‌ മാവിലാക്കാവ് . ശ്രീ ദൈവത്താർ ഈശ്വരനാണ്‌ പ്രധാന പ്രതിഷ്ഠ. വിഷു ഉൽസവത്തിന്റെ ഭാഗമായി ഇവിടെ നടന്നുവരുന്ന അടിയുൽസവം പ്രസിദ്ധമാണ്‌. ദൈവത്താർ ഈശ്വരന്റെ തെയ്യാട്ടത്തിന്റെ മുടി അഴിച്ചതിന്‌ ശേഷം ജ്യേഷ്ഠാനുജന്മാരെ പ്രതിനിധാനം ചെയ്യുന്ന മൂത്ത കൂർവാടും ഇളയ കൂർവാടും തമ്മിൽ മൂന്നാംപാലം നിലാഞ്ചിറ വയലിലാണ്‌ 'ഏറ്റുമുട്ടുന്നത്‌'.
ഈ അമ്പലത്തിനടുത്തുള്ള വിദ്യാഭ്യാസ സ്ഥാപനങ്ങൾ ആണ് മാവിലായി_സെൻട്രൽ_എൽ_പി_സ്കൂൾഉം ആർ ഡി സി മാവിലായിയും



</doc>
<doc id="56433" url="https://ml.wikipedia.org/wiki?curid=56433" title="താനൂർ നിയമസഭാമണ്ഡലം">
താനൂർ നിയമസഭാമണ്ഡലം

മലപ്പുറം ജില്ലയിലെ തിരൂർ താലൂക്കിൽ ഉൾപ്പെടുന്ന ചെറിയമുണ്ടം, നിറമരുതൂർ,ഒഴൂർ, പൊന്മുണ്ടം, താനാളൂർ, താനൂർ എന്നീ ഗ്രാമപഞ്ചായത്തുകൾ ഉൾപ്പെടുന്ന നിയമസഭാമണ്ഡലമാണ് താനൂർ നിയമസഭാമണ്ഡലം.ഈ നിയോജക മണ്ഡലത്തിലെ ഇപ്പോഴത്തെ എം.എൽ.എ. വി അബ്ദുറഹിമാൻ 

മലപ്പുറം ജില്ലയിലെ നന്നമ്പ്ര,ഒഴൂർ,താനാളൂർ,പൊന്മുണ്ടം,എടരിക്കോട്,താനൂർ,തെന്നല,പറപ്പൂർ,നിറമരതൂർ,പെരുമണ്ണ ക്ലാരി എന്നീ ഗ്രാമപഞ്ചായത്തുകൾ ഉൾപ്പെടുന്ന നിയമസഭാമണ്ഡലമായിരുന്നു താനൂർ നിയമസഭാമണ്ഡലം.



</doc>
<doc id="56450" url="https://ml.wikipedia.org/wiki?curid=56450" title="ഹസ്തമുദ്ര">
ഹസ്തമുദ്ര

ഭാരതീയ നൃത്തത്തിൽ മുഖ്യസ്ഥാനം വഹിക്കുന്ന ആംഗികാഭിനയത്തിനുള്ള മുഖ്യോപാധി ഹസ്തമുദ്രകളാണ്. ഈ ആംഗികമുദ്രകളെ ദൈവികം, വൈദികം, മാനുഷികം എന്നിങ്ങനെ മൂന്ന് തരമായി തിരിച്ചിട്ടുണ്ട്. പൂജാദികർമങ്ങൾ ചെയ്യുന്നതിൻ ഉപയോഗിക്കുന്നവയെ “ദൈവികം“ എന്നും വേദോപാധികൾക്കുള്ളവയെ “വൈദികം“ എന്നും നാട്യാദികൾക്കുള്ളവയെ “മാനുഷികം“ എന്നും പറയാം. ഈ മുദ്രകൾ വൈദികതന്ത്രികളിൽ നിന്നും ചാക്യാന്മാർക്കും അവരിൽ നിന്നും മറ്റ് കലാകാരമാർക്കും ലഭിച്ചു എന്നാണ് ഐതിഹ്യം.

കഥകളി തുടങ്ങിയ നൃത്യനാട്യാദികൾക്ക് സാധാരണ കേരളത്തിൽ പ്രായോഗിക രൂപത്തിൽ കാണിച്ചുവരുന്നത് "ഹസ്തലക്ഷണദീപിക" എന്ന ഗ്രന്ഥത്തിൽ നിർദ്ദേശിച്ചിട്ടുള്ള ഇരുപത്തിനാലു അടിസ്ഥാനമുദ്രകൾ ആണ്.
ഇങ്ങനെ ഇരുപത്തിനാലു അടിസ്ഥാനമുദ്രകളാകുന്നു.

അടിസ്ഥാനമുദ്രകളെ സം‌യുക്തം, അസം‌യുക്തം, മിശ്രം, സമാനം, സാങ്കേതികം, വ്യഞ്ജകം, അനുകരണം എന്നിങ്ങനെ ഏഴ് വിധം ഉണ്ട്.

ഓരോ മുദ്രയുടേയും ആകൃതി നോക്കിയാണ് പേരു നൽകിയിരിക്കുന്നത്. രണ്ട് കൈകളെക്കൊണ്ട് ഒരേ മുദ്ര കാണിക്കുന്നതിന് "സം‌യുക്തം" എന്നും, ഒരു കൈകൊണ്ട് കാണിക്കുന്നതിന്‌ "അസം‌യുക്തം" എന്നും, വിഭിന്ന മുദ്രകൾ രണ്ട് കൈകളെക്കൊണ്ട് കാണിക്കുന്നതിന്‌ "മിശ്രം" എന്നും, ഒരേ മുദ്രകൊണ്ട് ഒന്നിലധികം വസ്തുക്കളെ കാണിക്കുന്നതിനെ "സമാനമുദ്ര" എന്നും പറയുന്നു. ഒരു ആശയത്തെ പ്രകടിപ്പിക്കുവാൻ ഉദ്ദേശിക്കുന്നുവോ അവയെ കാണിക്കുവാൻ ഉപയോഗിക്കുന്ന മുദ്രകളെ "വ്യഞ്ജകമുദ്ര" എന്ന് പറയുന്നു. ഏതൊരു വസ്തുവിനെ കാണിക്കുന്നുവോ അതിന്റ ആകൃതിയും പ്രകൃതിയും അനുകരിക്കുന്നതുകൊണ്ട് ഈ മുദ്രകളെ "അനുകരണ മുദ്ര" എന്ന് പറയുന്നു

മുദ്രയുടെ ചലനങ്ങളെ ഹസ്തകരണങ്ങൾ എന്ന് വിശേഷിപ്പിക്കുന്നു.നാലുതരത്തിലുള്ള ഹസ്തകരണങ്ങളാണ് നാട്യശാസ്ത്രത്തിൽ നിർദ്ദേശിച്ചിട്ടുള്ളത്.






</doc>
<doc id="56454" url="https://ml.wikipedia.org/wiki?curid=56454" title="ചക്രാത">
ചക്രാത

ഇന്ത്യയിലെ ഉത്തരാഖണ്ഡ് സംസ്ഥാനത്തിലെ ഡെറാഡൂൺ ജില്ലയിലെ ഒരു കന്റോണ്മെന്റ് പട്ടണമാണ് ചക്രാത. (ഹിന്ദി:चक्राता) 

സമുദ്രനിരപ്പിൽ നിന്ന് 5,500-6,500 അടി ഉയരത്തിൽ ഡെറാഡൂണിൽ നിന്ന് 92 കി.മി ദൂരത്തിൽ സ്ഥിതി ചെയ്യുന്ന ഈ പട്ടണം ടോൺസ് നദിക്കും യമുന നദിക്കും ഇടയിലാണ്. ഇത് ബ്രിട്ടീഷ് സേനയുടെ കന്റോൺ‌മെന്റ് ആയിരുന്നു. ചക്രാതയുടെ പടിഞ്ഞാറെ അറ്റത്ത് ഹിമാചൽ പ്രദേശും കിഴക്ക് ഭാഗത്ത് മസ്സൂറിയും, ഗഡ്‌വാലും സ്ഥിതി ചെയ്യുന്നു. 
ആദ്യം ഈ സ്ഥലം "ജൌൻസർ ബവർ" എന്നാണ് അറിയപ്പെട്ടിരുന്നത്. അടുത്തുള്ള ഒരു ഗ്രാമത്തിന്റെ പേരാണ് ഇത്. ഇവിടെ താമസിച്ചിരുന്ന "ജൌൻസരി" എന്ന വർഗക്കാരുടെ പേര് കൊണ്ടായിരുന്നു ഈ പേര് ലഭിച്ചത്. 

1866 ൽ ഇവിടെ ബ്രിട്ടീഷ് ഇന്ത്യൻ ആർമിയുടെ 55 അം റെജിമെന്റിന്റെ കന്റോൺ‌മെന്റ് സ്ഥാപിക്കപ്പെട്ടൂ. . 1869 ഏപ്രിൽ മുതൽ ഇവിടെ സൈന്യം താവളമടിച്ചു തുടങ്ങി. . 

ചക്രാത ഒരു നിയന്ത്രിത കന്റോൺ‌മെന്റ് സ്ഥലമാണ്. ടൂറിസ്റ്റുകൾക്ക് വളരെയധികം നിയന്ത്രണത്തോടെ മാത്രമേ ഇവിടേക്ക് പ്രവേശന അനുവാദം ലഭിക്കുകയുള്ളൂ. ഇന്ത്യൻ സേനയുടെ വളരെയധികം സ്വകാര്യതയുള്ള ടിബറ്റിയൻ സേനയായ സ്പെഷൽ ഫ്രണ്ടിയർ ഫോഴ്സിന്റെ (Special Frontier Force) കേന്ദ്രമാണ് ചക്രത. ഇത് "എസ്റ്റാബ്ലിഷ്മെന്റ് 22" (Establishment 22) അഥവാ "ടു ടൂ" (Two-Two) എന്നറിയപ്പെടുന്ന ടിബറ്റിയൻ സേനയാണ്. 1962 ലെ ഇന്ത്യ-ചൈന യുദ്ധത്തിന് ശേഷം രൂപം കൊണ്ട സേനയാണ് ഇത്. 





</doc>
<doc id="56464" url="https://ml.wikipedia.org/wiki?curid=56464" title="കൊടകര">
കൊടകര

കേരളത്തിലെ തൃശ്ശൂർ ജില്ലയിലെ ഒരു പട്ടണമാണ് കൊടകര. ദേശീയപാത 47-ൽ തൃശ്ശൂർ പട്ടണത്തിനു 20 കിലോമീറ്റർ തെക്കായി (ചാലക്കുടിക്ക് 10 കിലോമീറ്റർ വടക്ക്) ആണ് കൊടകര സ്ഥിതിചെയ്യുന്നത്.

അയ്യൻ ചിരികണ്ടൻ എന്ന സാമന്തരാജാവിന്റെ ഭരണത്തിൻ കീഴിലായിരുന്നതും ഇന്നത്തെ ചാലക്കുടി താലൂക്കിന്റെ ഭാഗവുമായ ഒരു ഭൂപ്രദേശമാണ്‌ കൊടകരഗ്രാമം. ഈ പ്രദേശത്തിന്റെ ഏറിയഭാഗവും പന്തല്ലൂർ കർത്താക്കന്മാരുടെ കൈവശമായിരുന്നു. കാലക്രമേണ ഈ പ്രദേശത്തിന്റെ കുറേഭാഗം കോടശ്ശേരി കർത്താക്കന്മാർ കൈവശപ്പെടുത്തി. പിന്നീട് വളരെ കിടമൽസരങ്ങളും, ബലപ്രയോഗങ്ങളും നടന്നെങ്കിലും പന്തല്ലൂർ കർത്താക്കന്മാർ വിട്ടുകൊടുക്കാതെ സംരക്ഷിച്ചുപോന്ന സ്ഥലത്തെ പില്ക്കാലത്ത് “കൊടുക്കാത്ത കര” എന്ന് വിളിച്ചുപോന്നു എന്നാണ്‌ ഐതിഹ്യം. പിന്നീട് അത് “കൊടകര” യായി ലോപിച്ചത്രേ.
ഗതാഗത സൌകര്യം വളരെയേറെയുള്ള പ്രദേശമാണ്‌ കൊടകര. ദേശീയപാത 47 നെ മുറിഞ്ഞുകടന്നുപോകുന്ന ഇരിങ്ങാലക്കുട-വെള്ളിക്കുളങ്ങര റോഡ് സന്ധിക്കുന്നത് കൊടകര ജംഗ്ഷനിലാണ്‌. പുതുക്കാട് ,ചാലക്കുടി പട്ടണങ്ങൾക്ക് ഇടയിൽ ആണ് കൊടകര സ്ഥിതി ചെയ്യുന്നത് . കൊടകരയോട് ഏറ്റവുമടുത്ത കെ എസ് ആർ ടി സി ബസ് സ്റ്റാന്റ് പുതുക്കാടാണ് . കൊടകരയ്ക്ക് ഏറ്റവും അടുത്തുള്ള റെയിൽ‌വേ സ്റ്റേഷൻ ഇരിങ്ങാലക്കുട റെയിൽവേ സ്റ്റേഷൻ. നെടുമ്പാശ്ശേരി അന്താരാഷ്ട്ര വിമാനത്താവളം ആണ് ഏറ്റവും അടുത്തുള്ള വിമാനത്താവളം.

ഭരണപരമായി കൊടകര ഒരു ഗ്രാമപഞ്ചായത്താണ്‌. ഭൂവിസ്തൃതി കുറവാണെങ്കിലും സാമ്പത്തികമായി ഉയർന്ന നിലയിലുള്ള ഒരു തദ്ദേശസ്വയംഭരണസ്ഥാപനമാണ്‌ കൊടകര ഗ്രാമപഞ്ചായത്ത്. തൃശ്ശൂർ ജില്ലാപഞ്ചായത്തിനു കീഴിലുള്ള കൊടകര ബ്ലോക്ക് പഞ്ചായത്തിലെ 7 ഗ്രാമപഞ്ചായത്തുകളിലൊന്നാണ്‌ കൊടകര. ബ്ളോക്ക് പഞ്ചായത്ത് ആസ്ഥാനം പുതുക്കാട് സ്ഥിതിചെയ്യുന്നു. മുൻപ് കൊടകര നിയമസഭാ നിയോജകമണ്ഡലത്തിലായിരുന്ന ഈ ഗ്രാമപഞ്ചായത്ത് നിയോജകമണ്ഡലങ്ങളുടെ പുനഃസംഘടനയോടെ ചാലക്കുടി നിയമസഭാനിയോജകമണ്ഡലത്തിനുകീഴിലായി. 
കൊടകര ഗ്രാമപഞ്ചായത്തിൽ നിലവിൽ 19 വാർഡുകളാണുള്ളത്.

കൊടകരയിലെ ഒരു പ്രധാന ഉൽസവമാണ് ഷഷ്ഠി. കുന്നതൃക്കോവിൽ സുബ്രഹ്മണ്യസ്വാമി ക്ഷേത്രത്തിലെ ഉത്സവമാണ്. ഷഷ്ഠിക്ക് കാവടി സ൦ഘങ്ങൾ പൂനിലാർകാവ് ദേവീക്ഷേത്രത്തിൽ പ്രവേശിച്ച് കാവടിയാട്ട൦ നടത്തുന്നു.വൃശ്ചികമാസത്തിലാണ് ഈ ആഘോഷം നടക്കുന്നത്. ജാതി-മത വ്യത്യാസമില്ലാതെ എല്ലാവരും ഒത്തുചേരുന്ന ആഘോഷമാണിത്.



</doc>
<doc id="56465" url="https://ml.wikipedia.org/wiki?curid=56465" title="കൊരട്ടി">
കൊരട്ടി

കേരളത്തിലെ തൃശൂർ ജില്ലയിലെ ചാലക്കുടി താലൂക്കിൽ,ചാലക്കുടിയിൽ നിന്ന് അഞ്ച് കിലോമീറ്റർ തെക്ക് മാറി ദേശീയപാതക്കരുകിൽ സ്ഥിതി ചെയ്യുന്ന ഒരു ചെറിയ പട്ടണമാണ്‌ കൊരട്ടി. കൊരട്ടി ഗ്രാമപഞ്ചായത്തിന്റെ ആസ്ഥാനമാണിത്.

കൊരട്ടി അങ്ങാടി റെയിൽവെ സ്റ്റേഷൻ ഈ പട്ടണത്തിലാണ്‌.

പ്രാചീന കാലത്ത് ഇത് ഒരു ബുദ്ധസാംസ്കാരിക കേന്ദ്രമായിരുന്നു. ചേര രാജാക്കന്മാർ ശ്രമണമതം സ്വീകരിച്ച് അവർ അർഹതപദം സ്വീകരിക്കുന്നതോടെ അവരുടെ പേരിൽ സാസ്ംകാരിക കേന്ദ്രങ്ങൾ സ്ഥാപിക്കപ്പെട്ടിരുന്നു, ചേര രാജാക്കന്മാർ കുറവർ( പുലയർ) വംശത്തിൽ പെട്ടവരുണ്ടായിരുന്നെന്നും ചേര രാജ്ഞിയെ കുറത്തി, കുരത്തി എന്നും വിളിച്ചിരുന്നു എന്നും രേഖകൾ ഉണ്ട്. ബൗദ്ധ-ജൈന സന്യാസിമാരെ പൊതുവായും കുരത്തികൾ എന്നു വിളിച്ചിരുന്നു. കുരത്തി ഇംഗ്ലീഷ് ലിപിയാകുമ്പോൾ കുരട്ടി എന്നും കൊരട്ടി എന്നും ശബ്ദഭേദം വന്നതാവാം എന്നും സ്ഥലനാമചരിത്രകാരൻ വിവികെ വാലത്ത് സൂചിപ്പിക്കുന്നു. ചേന്ദമംഗലത്ത് കൊരട്ടിപ്പറമ്പ് എന്ന സ്ഥലത്ത് ബുദ്ധക്ഷേത്രത്തിന്റെ അവശീഷ്ടങ്ങൾ കണ്ടെടുത്തത് ഇതിനെ ശരിവക്കുന്നു. 

പുരാതനകാലത്ത് ബുദ്ധമതഭക്തനായ ആയ് രാജാവ് വിക്രമാദിത്യവരഗുണന്റെ ചെപ്പേട് കൊരട്ടിനിലനിന്നിരുന്ന ചേന്ദമംഗലത്തു നിന്നും കണ്ടെടുത്തിട്ടുണ്ട്. അക്കാലത്തെ പ്രമുഖ ബുദ്ധകേന്ദ്രമായിരുന്നു കൊരട്ടി. ബൗദ്ധ സന്യാസിമാരെ കുരത്തികൾ എന്നാണ് വിളിച്ചിരുന്നത്



മദ്ധ്യകേരളത്തിലെ പ്രശസ്തമായ ഒരു മരിയൻ തീർത്ഥാടന കേന്ദ്രമാണു സെന്റ് മേരീസ് ഫൊറോന പള്ളി, കൊരട്ടി. എറണാകുളം-അങ്കമാലി അതിരൂപതക്കു കീഴിലുള്ള ഒരു ഫൊറോന പള്ളിയാണു ഇത്. കൊരട്ടി പെരുന്നാൾ എന്നു പ്രാദേശികമായി അറിയപ്പെടുന്ന കൊരട്ടിമുത്തിയുടെ തിരുന്നാൾ എല്ലാ വർഷവും ഒക്ടോബർ പത്തു കഴിഞ്ഞു വരുന്ന ഞായറാഴച ദിവസം ആഘോഷിച്ചു വരുന്നു. തിരുന്നാളിനോടനുന്ധിച്ചുള്ള പൂവൻകുല നേർച്ച, അങ്ങാടി പ്രദക്ഷിണം എന്നിവ വളരെ പ്രസിദ്ധമാണു.

മദ്ധ്യകേരളത്തിലെ പ്രശസ്തമായ മരിയൻ തീർത്ഥാടന കേന്ദ്രമായ കൊരട്ടി പള്ളിക്കു കീഴിലുള്ള ഒരു കുരിശുപള്ളിയാണു ഇത്




</doc>
<doc id="56467" url="https://ml.wikipedia.org/wiki?curid=56467" title="അന്നമനട">
അന്നമനട

തൃശൂർ ജില്ലയുടെ തെക്കേ അറ്റത്തായി സ്ഥിതി ചെയ്യുന്ന അന്നമനട ഗ്രാമപഞ്ചായത്തിന്റെ ആസ്ഥാനം സ്ഥിതി ചെയ്യുന്ന ഗ്രാമമാണ് അന്നമനട. തൃശൂർ നഗരത്തിൽ നിന്നും ഏകദേശം 50 കി.മീറ്ററും എറണാകുളം നഗരത്തിൽ നീന്നും ഏകദേശം 40 കി.മീറ്ററും ദൂരത്തിൽ സ്ഥിതി ചെയ്യുന്നു. ചാലക്കുടി പുഴയുടെ തീരത്തായിട്ടാണ് ഈ ഗ്രാമം സ്ഥിതി ചെയ്യുന്നത്. ഇവിടുത്തു കൂടി ഒഴുകുമ്പോൾ ചാലക്കുടി പുഴയുടെ പേര് അന്നമനട പുഴ എന്നാകുന്നു. 




</doc>
<doc id="56469" url="https://ml.wikipedia.org/wiki?curid=56469" title="പാഞ്ഞാൾ">
പാഞ്ഞാൾ

കേരളത്തിലെ തൃശ്ശൂർ ജില്ലയിൽ തലപ്പിള്ളി താലൂക്കിൽ ഭാരതപ്പുഴയ്ക്കു സമീപം സ്ഥിതിചെയ്യുന്ന ഒരു ഗ്രാമമാണ് പാഞ്ഞാൾ. പാഞ്ഞാൾ ഗ്രാമപഞ്ചായത്തിന്റെ ഭാഗമാണിത്.

പാഞ്ഞാൾ എന്ന പേരിനെപ്പറ്റി നിരവധി ഐതിഹ്യങ്ങൾ നിലനില്ക്കുന്നു. പാഞ്ഞാളിലെ പുരാതനമായ ലക്ഷ്മീനാരായണക്ഷേത്രം പാഞ്ചാലരാജാവ് സ്ഥാപിച്ചതാണെന്നും തത്ഭവമാണു ഈ പേരിനു ആധാരമെന്നും കരുതപ്പെടുന്നു. പാണ്ഡവർ ആരാധനയ്ക്കുപയോഗിച്ചിരുന്ന ""പാർ‌വള്ളിപ്പൂമാല"" ഇപ്പോഴും ഈ ക്ഷേത്രത്തിൽ ആരാധയ്ക്കായി ഉപയോഗിച്ച് വരുന്നു.

എ.ഡി. 16 മുതൽ 18 ശതകം വരെ സാമൂതിരി രാജാക്കന്മാർ കൊച്ചിരാജ്യത്തെ നിരന്തരം ആക്രമിച്ചതിനാൽ പെരുവനം ഗ്രാമത്തിൽ നിന്നും പാഞ്ഞുവന്നവരാണ് ഇവിടുത്തുകാരെന്നും ആയതിനാൽ ഈ സ്ഥലത്തെ പാഞ്ഞാൾ എന്നും വിളിച്ച് പോരുന്നുവെന്നും പറയപ്പെടുന്നു.

ആർക്കിയോളജി വിഭാഗത്തിന്റെ ഒരു സമീപകാലപഠനത്തിൽ മഹാരാഷ്ട്രയിൽ പാഞ്ചാല എന്നൊരു സ്ഥലമുണ്ടെന്നും അവിടുത്തുകാർ ജയ്മുനിയ്ക്ക് പ്രാധാന്യം നല്കുന്നുണ്ടെന്നും ജൈമിനീയ ശാഖയിൽ‌പ്പെട്ടവരാണ് പാഞ്ഞാളിലെ നമ്പൂതിരിമാർ എന്നും കരുതപ്പെടുന്നു.


</doc>
<doc id="56471" url="https://ml.wikipedia.org/wiki?curid=56471" title="വടക്കാഞ്ചേരി">
വടക്കാഞ്ചേരി

തൃശ്ശൂർ ജില്ലയിലെ തലപ്പിള്ളി താലൂക്കിന്റെ ആസ്ഥാനമായുള്ള പട്ടണമാണ് വടക്കാഞ്ചേരി. തൃശ്ശൂരിൽ നിന്ന് 20 കിലോമീറ്റർ വടക്കുമാറി സ്ഥിതിചെയ്യുന്ന, ജില്ലയുടെ വടക്കുഭാഗത്തെ പ്രധാനപ്പെട്ട ഈ പട്ടണം വടക്കുഭാഗത്തുള്ള ചെറുപട്ടണങ്ങളെ പരസ്പരം ബന്ധപ്പെടുത്തുന്നതിൽ പ്രധാന പങ്ക് വഹിക്കുന്നു. വാഴാനി ഡാം, പൂമല ഡാം എന്നിവ ഈ പ്രദേശത്തിന് വളരെ അടുത്തു കിടക്കുന്ന ടൂറിസം ടെസ്റ്റിനേഷനുകളാണ്. ഉത്രാളിക്കാവ് പൂരം ആണ് വടക്കാഞ്ചേരി നിവാസികളുടെ വലിയ ആഘോഷം. ഇതോടൊപ്പം മച്ചാട് മാമാങ്കവും വടക്കാഞ്ചേരി ഫെറോന പള്ളി പെരുനാളും നബി ദിനവും ആഘോഷിക്കുന്നു. കേരള കലാമണ്ഡലം വടക്കാഞ്ചേരിക്ക് അടുത്ത് ചെറുതുരുത്തിയിലാണ് സ്ഥിതിചെയ്യുന്നത്. ജില്ലയിലെ ഒരു പ്രധാന റെയിൽവേ സ്റ്റേഷനാണ് വടക്കാഞ്ചേരിയിലേത്. തൃശൂർ മെഡിക്കൽ കോളജ് ഈ പട്ടണത്തിന് വളരെ അടുത്താണ്. ഒരു ഗവ: ജില്ലാ ആശുപത്രിയും രണ്ട് സ്വകാര്യ ആശുപത്രികളും ഈ പട്ടണത്തിൽ ഉണ്ട്. രണ്ട് കോടതികളും പോലീസ്, ഫയർ ഫോഴ്സ്, മിനി സിവിൽ സ്റ്റേഷൻ, രണ്ടിലധികം സർക്കാർ സ്കൂളുകൾ എന്നിങ്ങനെ അനേകം സ്വകാര്യ സ്കൂളുകൾ ഇവിടെ നിലനിൽക്കുന്നു. വാഴാനിയിൽ നിന്നും ഒഴുകിയെത്തുന്ന പുഴ, രണ്ട് ബസ് സ്റ്റാന്റുകൾ (ടൗൺ, ഓട്ടുപാറ), ശ്രീ വ്യാസാ കോളജ് എന്നിവയെല്ലാം വടക്കാഞ്ചേരിയുടെ സ്വന്തമാണ്. 



</doc>
<doc id="56472" url="https://ml.wikipedia.org/wiki?curid=56472" title="പുതുക്കാട്">
പുതുക്കാട്

കേരളത്തിലെ തൃശ്ശൂർ ജില്ലയിലെ മുകുന്ദപുരം താലൂക്കിലെ ഒരു പ്രധാനപ്പെട്ട പട്ടണമാണ്‌ പുതുക്കാട്. തൃശ്ശൂർ പട്ടണത്തിൽ നിന്ന് 15 കിലോമീറ്റർ ദൂരത്തിൽ ദേശീയപാത 544-ൽ സ്ഥിതി ചെയ്യുന്ന പുതുക്കാട്.


താലൂക്ക് ആശുപത്രി പുതുക്കാട് 

ബ്ലോക്ക് പഞ്ചായത്ത്-പുതുക്കാട് 

പൊതുമരാമത്ത് ഓഫീസ് -പുതുക്കാട് 

പോസ്റ്റ് ഓഫീസ് പുതുക്കാട് 

ട്രഷറി 

സപ്ലൈക്കോ 

പുതുക്കാട് ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="56491" url="https://ml.wikipedia.org/wiki?curid=56491" title="മൈക്കൽ ക്രൈറ്റൺ">
മൈക്കൽ ക്രൈറ്റൺ

ജോൺ മൈക്കൽ ക്രൈറ്റൺ, (ഒക്ടോബർ 23, 1942 - നവംബർ 4, 2008 , (October 23, 1942 – November 4, 2008)
അമേരിക്കൻ എഴുത്തുകാരനും സിനിമാനിർമ്മാതാവും സിനിമാസം‌വിധായകനും ടെലിവിഷൻ പ്രൊഡ്യൂസറുമായിരുന്നു.അദ്ദേഹത്തിന്റെ പ്രധാനകൃതികളിൽ ജുറാസ്സിക്‌ പാർക്ക്‌, ദ ആൻഡ്രോമിഡ സ്ട്രയ്ൻ, കോംഗോ, ഡിസ്ക്ലോസർ, ദ് റൈസിങ് സൺ, ടൈംലൈൻ, സ്റ്റേറ്റ് ഒഫ് ഫിയർ, പ്രേ, നെക്സ്റ്റ് എന്നിവ ഉൾപ്പെടുന്നു, പൈറേറ്റ് ലാറ്റിറ്റ്യൂഡ്സ് എന്ന നോവൽ അദ്ദേഹത്തിന്റെ മരണാനന്തരമാണ് പ്രസിധീകരിക്കപ്പെട്ടത് . അദ്ദേഹത്തിന്റെ കൃതികൾ ലോകമെമ്പാടുമായി 15 കോടിയിലേറേ പ്രതികൾ വിറ്റഴിഞ്ഞിട്ടുണ്ട്.
ജുറാസ്സിക്‌ പാർക്ക്‌, ദ ആൻഡ്രോമിഡ സ്ട്രയ്ൻ, കോംഗോ, ഡിസ്ക്ലോസർ തുടങ്ങിയ ചലച്ചിത്രങ്ങൾ അദ്ദേഹത്തിന്റെ നോവലുകളെ അടിസ്ഥാനമാക്കി നിർമ്മിച്ചവയാണ്‌.

ഷിക്കാഗോയിൽ 1942 ഒക്ടോബർ 23നാണ്‌ മൈക്കൽ ക്രൈറ്റൺ ജനിച്ചത്..


</doc>
<doc id="56505" url="https://ml.wikipedia.org/wiki?curid=56505" title="അടിസ്ഥാന രുചികൾ">
അടിസ്ഥാന രുചികൾ

അടിസ്ഥാനപരമായി നാവിനു അഞ്ച് രുചികളെ തിരിച്ചറിയാൻ പറ്റുകയുള്ളു.നാക്കിലെ രസമുകുളങ്ങളിലെ ഗ്രാഹികളെ ഉമിനീരിൽ ലയിച്ച പദാർത്ഥകാണികൾ ഉത്തേജിപ്പിക്കും.അവ നാഡികൾ വഴി തലച്ചോറിൽ എത്തുന്നത് വഴിയാണ് രുചികളെ നമുക്ക് അറിയാൻ കഴിയുന്നത്.

പുളി എന്നത് ഒരു വസ്തുവിലെ അമ്‌ളതയുടെ രുചി ആണ്‌. ഏതൊരു വസ്തുവിലും, അമ്‌ളത്തിന്റെ അംശമുണ്ടോ, അതിന്റെ രുചി പുളിപ്പായി മാറും. പാൽ തൈരാവുമ്പോഴും, നാരങ്ങാനീരിലും, വിനാഗിരിയിലും പുളിപ്പ് അനുഭവപ്പെടുന്നത് അമ്‌ളാംശം ഉള്ളത് കൊണ്ടാണ്‌.




സന്തോഷകരമായിട്ടുള്ള സ്വാദുള്ള എന്നർഥം വരുന്ന ജാപ്പനീസ് പദമാണ് ഉമാമി.ജപ്പാനിലെ ഒരു പ്രഫസർ ആയ കികുനെ ഇക്കെദയാണ് ഈ രുചിയെ ശാസ്ത്രീയമായി തിരിച്ചരിഞ്ഞത്.അജിനോമോട്ടോയിൽ നിന്ന് കിട്ടുന്ന രുചി ഇതിനോരുദാഹരണമാണ്.


</doc>
<doc id="56511" url="https://ml.wikipedia.org/wiki?curid=56511" title="സൗരോർജ്ജ സെൽ">
സൗരോർജ്ജ സെൽ

സൂര്യപ്രകാശത്തിൽ നിന്ന് വൈദ്യുതി ഉത്പാദിപ്പിക്കുന്നതിനുള്ള ഇലക്ട്രോണിക് ഉപകരണമാണ് സൗരോർജ്ജ സെൽ അഥവാ ഫോട്ടോവോൾട്ടായിക് സെൽ. ഫോട്ടോവോൾട്ടായിക് പ്രതിഭാസം മൂലമാണ് ഇതിൽ വൈദ്യുതോല്പാദനം നടക്കുന്നത്. സൗരോർജ്ജ സെല്ലുകൾക്ക് വളരെയേറെ ഉപയോഗങ്ങളുണ്ട്. ചെറിയ ഉപകരങ്ങളായ ഇലക്ട്രോണിക് കാൽക്കുലേറ്റർ മുതലായവയിൽ ഊർജ്ജസ്രോതസ്സാണ് സൗരോർജ്ജ സെൽ.


</doc>
<doc id="56513" url="https://ml.wikipedia.org/wiki?curid=56513" title="അക്കാദമി അവാർഡ്">
അക്കാദമി അവാർഡ്

ഓസ്കാർ എന്നു പരക്കെ അറിയപ്പെടുന്ന അക്കാദമി അവാർഡ്, സംവിധായകർ, നിർമ്മാതാക്കൾ, തിരക്കഥാകൃത്തുക്കൾ എന്നിവരുൾപ്പെടെയുള്ള ചലച്ചിത്രരംഗത്തെ പ്രവർത്തകരുടെ മികവിനെ ആദരിക്കുന്നതിനായി അക്കാഡമി ഓഫ് മോഷൻ പിക്ചർ ആർട്സ് ആൻഡ് സയൻസസ് നൽകുന്ന പുരസ്കാരമാണ്. പുരസ്കാരങ്ങൾ സമ്മാനിക്കുന്ന ഔദ്യോഗിക ചടങ്ങ് പ്രൗഢഗംഭീരവും, ലോകത്തിൽ ഏറ്റവും അധികം ആളുകൾ വീക്ഷിക്കുന്ന ചലച്ചിത്ര അവാർഡ് ദാന ചടങ്ങുമാണ്.ആദ്യ അക്കാദമി അവാർഡ് ദാന ചടങ്ങ് 1929 മെയ് 16ന് ഹോളിവുഡിലെ ഹോട്ടൽ റൂസ്‌വെൽറ്റിൽ വെച്ച് 1927, 1928 വർഷങ്ങളിലെ മികച്ച നേട്ടങ്ങളെ ആദരിക്കുന്നതിനായി നടന്നു. അഭിനേതാവായ ഡഗ്ലസ് ഫെയർബാങ്ക്സ്, സംവിധായകൻ വില്യം സി. ഡെമിൽ എന്നിവർ ആതിഥേയത്വം വഹിച്ചു.

ബെൻഹർ(1959), ടൈറ്റാനിക്(1997), (2003) എന്നീ ചിത്രങ്ങൾ ഏറ്റവുമധികം ഓസ്കാർ പുരസ്കാരം നേടിയവയാണ്. 11 വീതം ഓസ്കാർ പുരസ്കാരങ്ങളാണ് ഇവ നേടിയത്. ഏറ്റവും കൂടുതൽ തവണ ഓസ്കാർ പുരസ്കാരം നേടിയിട്ടുള്ളത് വാൾട്ട് ഡിസ്നിയാണ്. ഇന്ത്യക്കാരനായ ഭാനു അത്തയ്യ 1985ൽ ഗാന്ധി എന്ന ചിത്രത്തിന്റെ വേഷവിധാനത്തിനും, 1992ൽ സത്യജിത് റേ സ്പെഷ്യൽ ഓസ്കാറും സ്വന്തമാക്കി. 

2008ലെ മികച്ച നേട്ടങ്ങളെ ആദരിക്കുന്ന എൺപത്തൊന്നാം അക്കാദമി പുരസ്കാരദാന ചടങ്ങ് 2009 ഫെബ്രുവരി 22ന് ഹോളിവുഡിലെ കൊഡാക്ക് തിയറ്ററിൽ നടന്നു. മികച്ച ഗാനത്തിനും സംഗീതത്തിനുമുള്ള അക്കാദമി അവാർഡ് എ.ആർ. റഹ്മാനും മികച്ച ശബ്ദമിശ്രണത്തിനുള്ള അക്കാദമി അവാർഡ് റസൂൽ പൂക്കുട്ടിക്കും ലഭിച്ചു.ഇന്ത്യൻ പശ്ചാതലത്തിൽ നിർമ്മിച്ച ബ്രിട്ടീഷ് ചിത്രമായ സ്ലംഡോഗ് മില്ല്യണയർ മികച്ച ചിത്രത്തിനുൾപ്പെടെ 8 അവാർഡുകളും സ്വന്തമാക്കി.
1927-ൽ നടൻ ആയ കോൺറഡ് നീകൽ ആണ് ഈ ആശയം മുന്നോട്ട് വച്ചത്. 1931ൽ എക്സിക്യുട്ടീവ് സെക്രട്ടറി ആയിരുന്ന മേരിയറ്റ്ഹാരിസൺ ആണ് ഈ പേര് നിർദ്ദേശിച്ചത് ഹോളിവുഡിലെ ഒരു സ്വകാര്യ അത്താഴവിരുന്നിൽ വെച്ച്, 250-ൽ താഴെ ആൾക്കാരുടെ സാന്നിധ്യത്തിലാണ് ആദ്യ അവാർഡുകൾ നൽകപ്പെട്ടത്. ആദ്യവർഷത്തിനു ശേഷം റേഡിയോ വഴിയും, തുടർന്ന് 1953 മുതൽ ടെലിവിഷൻ വഴിയും അവാര്ഡ് ദാന ചടങ്ങ് പ്രക്ഷേപണം ചെയ്യപ്പെടുന്നു.

ഒരു ഫിലിം റോൾസിനു മുകളിൽ ഒരു കയ്യിൽ വാളും മറുകയ്യിൽ കുരിശുമായി നിൽക്കുന്ന പുരുഷരൂപം എം.ജി.എം സ്റ്റുഡിയോയിലെ ശില്പിയായിരുന്ന സെട്രിക് ഗിബൺസ് ആണ് രൂപകൽപ്പനചെയ്തത്. ബ്രീട്ടന എന്ന ലോഹക്കൂട്ട്കൊണ്ട് നിർമ്മിച്ച് ആദ്യം നിക്കലും അതിനുശേഷം സ്വർണ്ണവും പൂശുന്നു. 34 സെന്റി മീറ്റർ (13.5 ഇഞ്ച് ) ഉയരവും 3കിലോ 850ഗ്രാം (8.5 പൌണ്ട്) ഭാരവും ഇതിനുണ്ട്. 

ഓസ്കാർ നിരസിച്ച ആദ്യത്തെ സിനിമാപ്രവർത്തകൻ ഡഡളി നിക്കോളാസ് എന്ന തിരകഥാകൃത്തായിരുന്നു .1935-ൽ പുറത്തിറങ്ങിയ 'ഇൻഫൊർമർ ' എന്ന ചിത്രത്തിന്റെ തിരക്കഥയാണ് അവാർഡിനായി തിരഞ്ഞടുക്കപ്പെട്ടിരുന്നത്.


</doc>
<doc id="56544" url="https://ml.wikipedia.org/wiki?curid=56544" title="ഹാമിൽട്ടൺ">
ഹാമിൽട്ടൺ

1688 മുതൽ 1723 വരെ ഭാരതത്തിലും സമീപപ്രദേശങ്ങളിലും പര്യടനം നടത്തിയ ഇംഗ്ലീഷുകാരനാണ്‌ ഹാമിൽടൺ അഥവാ കാപ്റ്റൻ ഹാമിൽടൺ. തന്റെ യാത്രാനുഭവങ്ങൾ "എ ന്യൂ അക്കൗണ്ട് ഓഫ് ദ ഈസ്റ്റ് ഇൻഡീസ്" (A New Account of The East Indies) എന്ന ഗ്രന്ഥ രൂപത്തിൽ അദ്ദേഹം പ്രസിദ്ധീകരിച്ചു. 


</doc>
<doc id="56547" url="https://ml.wikipedia.org/wiki?curid=56547" title="ജോർജ്ജ് വുഡ്കോക്ക്">
ജോർജ്ജ് വുഡ്കോക്ക്

കനേഡിയൻ പത്രത്തിന്റെ പത്രാധിപരും കേരളം സന്ദർശിച്ചു വിവരണം രേഖപ്പെടുത്തിയ ആധുനിക സഞ്ചാരികളിൽ പ്രമുഖനുമാണ്‌ ജോർജ്ജ് വുഡ്‌കോക്ക്(മേയ് 8, 1912 – ജനുവരി 28, 1995). കനേഡിയൻ ലിറ്ററേച്ചർ എന്ന ആനുകാലിക പ്രസിദ്ധീകരണത്തിന്റെ പത്രാധിപരായിരുന്നു. 1962-ലും 1965-ലും അദ്ദേഹം പത്നിയോടൊപ്പം കേരളം സന്ദർശിച്ചു. തന്റെ വിലയേറിയ പഠനങ്ങൾ "കേരള, എ പോർട്ട്രെയ്റ്റ് ഓഫ് ദി മലബാർ കോസ്റ്റ്" ("Kerala, a Portrait of the Malabar Cost") എന്ന പേരിൽ അദ്ദേഹം പ്രസിദ്ധപ്പെടുത്തി


</doc>
<doc id="56548" url="https://ml.wikipedia.org/wiki?curid=56548" title="ജോൺ ഡി മാറിനെല്ലി">
ജോൺ ഡി മാറിനെല്ലി

ഫ്ലോറൻസുകാരനായ ക്രിസ്ത്യൻ പാതിരിയും കേരളം സന്ദർശിച്ച് വിവരണങ്ങൾ രചിച്ച സഞ്ചാരിയുമായിരുന്നു ജോൺ ഡി മാറിനെല്ലി അഥവാ ജോൺ ഓഫ് മാറിഗ്നെല്ലി. 16-)ം നൂറ്റാണ്ടിന്റെ ആദ്യ പകുതിയിലാണ്‌ അദ്ദേഹം കേരളത്തിൽ എത്തിയത്. കൊല്ലത്ത് 16 മാസത്തോളം താമസിച്ച അദ്ദേഹത്തിന്റെ വിവരണങ്ങളിൽ നിന്ന് അക്കാലത്തെ കേരളത്തിലെ ക്രിസ്ത്യാനികളുടെ സാമൂഹിക നിലയെക്കുറിച്ച് അറിയാൻ സാധിക്കുന്നു. 


</doc>
<doc id="56561" url="https://ml.wikipedia.org/wiki?curid=56561" title="അങ്കോർ വാട്ട്">
അങ്കോർ വാട്ട്

ലോകത്തിലെ ഏറ്റവും വലിയ ക്ഷേത്ര സമുച്ചയമാണ് അങ്കോർ വാട്ട് (ഇംഗ്ലീഷ്: Angkor Wat ; ഖമർ: អង្គរវត្ត). കമ്പോഡിയയിലെ അങ്കോർ എന്ന സ്ഥലത്താണിത് സ്ഥിതി ചെയ്യുന്നത്. പന്ത്രണ്ടാം നൂറ്റാണ്ടിൽ ദക്ഷിണേന്ത്യൻ ശൈലിയിൽ സ്ഥാപിച്ച ഈ ക്ഷേത്രം ആദ്യം സാക്ഷാൽ ആദി നാരായണനായ മഹാവിഷ്ണു ക്ഷേത്രമായിരുന്നെങ്കിലും പതിനാലാം നൂറ്റാണ്ടിന്റെ അവസാനത്തോടെ ബുദ്ധക്ഷേത്രമായി മാറി. 

ഇന്ന് കമ്പോഡിയയുടെ ഒരു ചിഹ്നം എന്ന നിലയിൽ പ്രധാന വിനോദ ആകർഷണമാണ് ഈ ക്ഷേത്രം. കമ്പോഡിയയുടെ ദേശീയപതാകയിൽ വരെ ഈ ക്ഷേത്രം മുദ്രണം ചെയ്തിരിക്കുന്നു.. നഗരം എന്ന വാക്കിന്റെ കമ്പോഡിയൻ ഭേദമായ അങ്കോർ എന്ന പദവും ഖെമർ കാലഘട്ടത്തിൽ ക്ഷേത്രം എന്ന പദത്തിനുപയോഗിച്ചിരുന്ന വാട്ട് എന്ന പദവും ചേർന്നാണ് അങ്കോർ വാട്ട് എന്ന പദമുണ്ടായിരിക്കുന്നത്.

നവീന കമ്പോഡിയൻ നഗരമായ സിയെം റീപ്പിൽ നിന്നും അഞ്ച് കിലോമീറ്റർ വടക്കോട്ടും പഴയ തലസ്ഥനമായ ബാപ്പുവോണിൽ നിന്നും കിഴക്കോട്ടു മാറിയും സ്ഥിതി ചെയ്യുന്നു. ഇത് പുരാതന കെട്ടിടങ്ങൾ നിറഞ്ഞ കമ്പോഡിയൻ ഭാഗമാണ്. നഗരത്തിന്റെ വിസ്തീർണം 8 ച.കി.മീ. ആണ്. ചുറ്റും ചിത്രാലംകൃതമായ മതിലുകൾ പണിതുയർത്തിയിരുന്നു. രാജ്യചരിത്രത്തിലെ പ്രധാന സംഭവങ്ങളാണ് ഈ കോട്ടയുടെ ചുമരുകളിൽ ആലേഖനം ചെയ്തിരുന്നത്. പത്തു ലക്ഷത്തിലേറെ ജനങ്ങൾ ഒരു കാലത്ത് ഈ നഗരത്തിൽ ഉണ്ടായിരുന്നെന്ന് വിശ്വസിക്കപ്പെടുന്നു. മതിൽകെട്ടുകളുടെയും അവയ്ക്കുള്ളിൽ സ്ഥിതിചെയ്തിരുന്ന കൊട്ടാരങ്ങൾ, ക്ഷേത്രങ്ങൾ തുടങ്ങിയവയുടെയും പല നഷ്ടാവശിഷ്ടങ്ങളും കാണാൻ കഴിയും. ഈ നഗരത്തിന്റെ നിർമ്മാണം എ.ഡി. 800-ൽ ആരംഭിച്ചു, മൂന്നു നൂറ്റാണ്ടുകൾകൊണ്ടു പൂർത്തിയായി.

പന്ത്രണ്ടാം നൂറ്റാണ്ടിന്റെ ആദ്യപകുതിയിൽ സൂര്യവർമ്മൻ രണ്ടാമൻ (ഭരണകാലം: 1113 – 1150) എന്ന ഖെമർ രാജാവിന്റെ കാലത്താണ് ക്ഷേത്രത്തിന്റെ പ്രാരംഭ പ്രവർത്തനങ്ങൾ ആരംഭിച്ചത് എന്നു കരുതപ്പെടുന്നു. വിഷ്ണുക്ഷേത്രമായ ഇത് ദേശക്ഷേത്രമായി. ക്ഷേത്രത്തിനു ചുറ്റുമായി അദ്ദേഹം തലസ്ഥാനനഗരിയും പണിതു. ക്ഷേത്രത്തിന്റെ പുരാതന നാമം വരാഹ വിഷ്ണുലോകം എന്നായിരുന്നു എന്ന് കരുതപ്പെടുന്നു. ക്ഷേത്രത്തിന്റെ യഥാർത്ഥ നാമത്തെക്കുറിച്ച് സൂചിപ്പിക്കുന്ന യാതൊരുവിധ തെളിവുകളും ലഭിച്ചിട്ടില്ല. അതിനാൽ ഇതിന്നും ചരിത്രകാരന്മാർക്ക് അന്യമാണ്. ക്ഷേത്രനിർമ്മാണം രാജാവിന്റെ മരണത്തോടെ അവസാനിച്ചു എന്നു കരുതുന്നു. പിന്നീട് 1177ൽ, കൃത്യമായി പറഞ്ഞാൽ സൂര്യവർമ്മൻ രണ്ടാമന്റെ മരണത്തിനു 27 വർഷത്തിനു ശേഷം ഖെമറുകളുടെ പരമ്പരാഗതശത്രുക്കളായ ചമ്പ രാജവംശത്തിലെ ജയവർമ്മൻ ഏഴാമൻ പ്രദേശം കീഴടക്കുകയും ക്ഷേത്രത്തിന്റെ മിനുക്കുപണികൾ പൂർത്തിയാക്കുകയും ചെയ്തെന്നു കരുതപ്പെടുന്നു.

പതിമൂന്നാം നൂറ്റാണ്ടിന്റെ അവസാനത്തോടെ ജയവർമ്മൻ ഏഴാമനെ അദ്ദേഹത്തിന്റെ പൗത്രനായ ശൃംന്ദ്രവർമ്മൻ സ്ഥാനഭ്രഷ്ടനാക്കി. രാജാവാകുന്നതിനു മുൻപ് പത്ത് കൊല്ലം ശ്രീലങ്കയിൽ കഴിഞ്ഞ ശൃംന്ദ്രവർമ്മൻ, ബുദ്ധമതാനുയായി മാറിയിരുന്നു. ആയതിനാൽ ശൃംന്ദ്രവർമ്മൻ ബുദ്ധമതത്തെ തന്റെ രാജ്യത്തെ പ്രധാന മതമാക്കി മാറ്റി. ഇതേത്തുടർന്ന് അങ്കോർ വാട്ട് തേർവാദ ബുദ്ധക്ഷേത്രമായി മാറി. പതിനാറാം നൂറ്റാണ്ടിൽ ക്ഷേത്രം പൂർണ്ണമായി ഉപേക്ഷിക്കപ്പെട്ടെങ്കിലും ക്ഷേത്രത്തിനു ചുറ്റുമുള്ള കിടങ്ങ് ക്ഷേത്രത്തിന് പൂർണ്ണനാശത്തിൽ നിന്നു രക്ഷയായി.
വലിയ വനത്തിന്റെ നടുവിൽ ഒറ്റപ്പെട്ട നിലയിൽ ഉണ്ടായിരുന്ന ക്ഷേത്രം ചിലപ്പോൾ അലഞ്ഞുതിരിയുന്ന ബുദ്ധസന്യാസിമാരുടെ കണ്ണിൽ പെട്ടെങ്കിലും അതിന്റെ ഉത്ഭവത്തെക്കുറിച്ച് ഉണ്ടായ അജ്ഞത അവരിൽ ക്ഷേത്രത്തെക്കുറിച്ച് ഇതിഹാസസമാനമായ കഥകൾ ഉണ്ടാകാൻ കാരണമായി. പിന്നീട് നഷ്ടപ്പെട്ടുപോയ ക്ഷേത്രനഗരത്തെക്കുറിച്ച് ചില യൂറോപ്യന്മാരറിയുകയും തുടർന്നുണ്ടായ തിരച്ചിലിൽ ഫ്രെഞ്ചുകാരനായ ഹെൻ‌റി മൌഹത് 1860-ൽ ക്ഷേത്രത്തെ ലോകശ്രദ്ധയിൽ കൊണ്ടുവരികയും ചെയ്തു. തുടർന്ന് ഇരുപതാം നൂറ്റാണ്ടിന്റെ തുടക്കത്തോടെ ഫ്രഞ്ചുകാർ ക്ഷേത്രത്തെ പുനരുദ്ധരിക്കാനുള്ള പദ്ധതി ആവിഷ്കരിക്കുകയും അത് കൃത്യമായി നടപ്പക്കുകയും ചെയ്തു. പുനരുദ്ധാരണം ഇന്നും തുടരുന്നുണ്ട്.

കമ്പോഡിയയുടെ പഴയ തലസ്ഥാനമായിരുന്ന ബാഫുവോണിനു സമീപമുള്ള സീം റീപ് എന്ന പട്ടണത്തിനു 5.5 കി.മീ. വടക്കുമാറിയാണ് അങ്കോർ വാട്ട് സ്ഥിതി ചെയ്യുന്നത്. കമ്പോഡിയയിലെ ഏറ്റവും പഴയ ഒരു കൂട്ടം കെട്ടിടങ്ങൾ ഈ പ്രദേശത്താണ്.

ഒരു കോട്ട പോലെയാണ് ക്ഷേത്രം നിർമ്മിച്ചിട്ടുള്ളത്. ക്ഷേത്രനഗരത്തിനു ചുറ്റും 200 മീറ്റർ വീതിയുള്ള ഒരു കിടങ്ങുണ്ട്. അതിനുള്ളിൽ 5 മീറ്റർ ഉയരമുള്ളതും ഏകദേശം ഒരു മീറ്റർ വീതിയുള്ളതുമായ മതിൽ ക്ഷേത്രനഗരത്തെ സംരക്ഷിക്കുന്നു. കിഴക്കും പടിഞ്ഞാറുമുള്ള പാലങ്ങൾ വഴി മാത്രമേ ആ പ്രദേശത്തേക്ക് പ്രവേശനം സാധിക്കുകയുള്ളു. പാലങ്ങൾക്ക് സമീപമായി ഗോപുരങ്ങളുണ്ട്. ഈ ഗോപുരങ്ങൾ ക്ഷേത്രത്തെ അനുകരിച്ച് ഉണ്ടാക്കിയവയാണ്. ശത്രുക്കൾ ഗോപുരത്തേ ക്ഷേത്രമായി തെറ്റിദ്ധരിച്ച് ആക്രമിക്കാൻ ഇടയുണ്ട് എന്നറിഞ്ഞുകൊണ്ടാണിങ്ങനെ സൃഷ്ടിച്ചത് എന്നാണ് ശാസ്ത്രാഭിപ്രായം. ഏതായാലും പടിഞ്ഞാറുഭാഗത്തെ ഗോപുരങ്ങൾ തകർന്ന നിലയിലാണ്. മതിൽ 203 ഏക്കർ സ്ഥലത്തെ സംരക്ഷിക്കുന്നു. ദക്ഷിണപൂർവേഷ്യയിലെ ഏറ്റവും മനോഹരമായ ദേവാലയശില്പങ്ങളിലൊന്നായി അങ്കോർവാത് നൂറ്റാണ്ടുകളായി പരിഗണിക്കപ്പെട്ടുവരുന്നു. പിരമിഡിന്റെ ആകൃതിയിലുള്ള ഈ ക്ഷേത്രസൌധം വളരെ വലിപ്പമേറിയതാണ്. ഇതിലെ ലളിതവും സ്നിഗ്ധവും ആയ ശില്പങ്ങളും അലങ്കാരസംവിധാനങ്ങളും നിസ്തന്ദ്രവും നിഷ്കൃഷ്ടവുമായ കലോപാസനയുടെ നിദർശനങ്ങളാണ്. ചുറ്റുമുള്ള വിസ്താരമേറിയ കിടങ്ങും അതിലൂടെ പ്രധാന ഗോപുരത്തിലേക്കുള്ള നടപ്പാതയും മിനുസമുള്ള ചെങ്കല്ലുകൾ പടുത്തതാണ്. നടപ്പാതയുടെ നീളം 1,800 അടി വരും.
തമിഴ്നാട്ടിലെ ചോള ശില്പകലയുടെ സാന്നിദ്ധ്യം ക്ഷേത്രത്തിൽ ഉണ്ട്. ഹൈന്ദവ വിശ്വാസത്തിലെ മഹാമേരു എന്ന പർവ്വതത്തിന്റെ രൂപത്തിലാണ് ക്ഷേത്രം നിർമ്മിച്ചിരിക്കുന്നത്. മറ്റ് ഹൈന്ദവക്ഷേത്രങ്ങളധികവും കിഴക്കോട്ട് ദർശനമായി ഇരിക്കുമ്പോൾ അങ്കോർ വാട്ട് പടിഞ്ഞാറോട്ട് ദർശനമായാണ് സൃഷ്ടിച്ചിരിക്കുന്നത്. മഹാവിഷ്ണു പടിഞ്ഞാറാണ് എന്ന വിശ്വാസം കൊണ്ടാണിതെന്നു കരുതുന്നു. കരിങ്കല്ലുകളും ചുടുകട്ടകളും ഒഴിവാക്കി വെട്ടുകല്ല് പോലുള്ള കല്ലുകൊണ്ടാണ് ക്ഷേത്രം നിർമ്മിച്ചിരിക്കുന്നത്. കൽക്കഷണങ്ങളെ കൂട്ടിനിർത്താനുപയോഗിച്ചിരിക്കുന്ന പദാർത്ഥം തിരിച്ചറിയാൻ കഴിഞ്ഞിട്ടില്ല. എന്നിരുന്നാലും അത് മരപ്പശയോ കുമ്മായക്കൂട്ടോ ആയിരിക്കാനിടയുണ്ടെന്നു കരുതുന്നു. ക്ഷേത്രത്തിനു ചുറ്റും ഏറെ കൊത്തുപണികൾ നടത്തിയിട്ടുണ്ട്. പ്രാചീന കംബോഡിയൻകലയുടെ ഒരു നല്ല മാതൃകയാണ് ഈ ക്ഷേത്രശില്പം. അക്കാലത്ത് ദക്ഷിണേന്ത്യയിൽ നിലവിലിരുന്ന ശില്പകലയുടെ അതിപ്രസരം ഇതിൽ പ്രകടമായി കാണാം. നടുവിലുള്ള ഗോപുരത്തിന്റെ ഉയരം 200 അടിയാണ്. അതിന്റെ ഉള്ളിലെ വിഷ്ണു പ്രതിഷ്ഠയിലേക്കുള്ള സോപാനത്തിൽ 2 അടി വീതം ഉയരമുള്ള 38 പടികളുണ്ട്. ചുറ്റമ്പലത്തിന്റെ നാലു മൂലകളിലും ചെറിയ ഓരോ ഗോപുരം നിർമിച്ചിട്ടുണ്ട്. കൊത്തുപണികൾകൊണ്ടു മോടിപിടിപ്പിച്ച തൂണുകളും ചിത്രാലംകൃതങ്ങളായ ചുവരുകളുംകൊണ്ടു ചുറ്റപ്പെട്ടതാണ് ഗർഭഗൃഹം. ചോളപല്ലവശില്പങ്ങളിലെന്നതുപോലെ നൃത്തംചെയ്യുന്ന അപ്സരസ്സുകളുടെ പ്രതിമകൾ ഈ ശാലകളുടെയും മണ്ഡപങ്ങളുടെയും ചുവരുകളിൽ ഇടതൂർന്നുനില്ക്കുന്നു. കൊത്തുപണികളിൽ രാമരാവണയുദ്ധം, കുരുക്ഷേത്രയുദ്ധം, പാലാഴിമഥനം, കൃഷ്ണ-ബാണയുദ്ധം എന്നിവയെല്ലാം ഉൾപ്പെട്ടിരിക്കുന്നു. ദേവാസുരൻമാർ, വാസുകി, മന്ദരപർവതം, കൂർമ്മാവതാരം തുടങ്ങി ഓരോ ഇനവും വ്യക്തമായി ചിത്രണം ചെയ്തിട്ടുള്ള ശില്പങ്ങൾകൊണ്ടു നിറഞ്ഞ പാലാഴിമഥനശില്പം ഉദാത്തമായ ഒരു കലാശൈലിയുടെ ഉജ്ജ്വലമായ നിദർശനമാണ്. ക്ഷേത്രത്തിന് ചുറ്റും വിശാലമായ അങ്കണങ്ങളുണ്ട്. ഇവയും കലാപരമായി സംവിധാനം ചെയ്യപ്പെട്ടിരിക്കുന്നു. ചുറ്റുപാടും പണിഞ്ഞിട്ടുള്ള മുറികളിലും നിരവധി ചിത്രശില്പങ്ങൾ കാണാം. ഹൈന്ദവ ദേവതകളുടേയും അസുരന്മാരുടേയും ഗരുഡന്റേയും താമരയുടേയുമെല്ലാം രൂപങ്ങൾ ഇവയിൽ കാണാൻ കഴിയും. 

ശാസ്ത്രത്തിനു പിടികിട്ടാത്ത ചില പ്രത്യേകതകളെങ്കിലും അങ്കോർ വാട്ട് ക്ഷേത്രസമുച്ചയത്തിനുണ്ടെന്നു ചിലരെങ്കിലും കരുതുന്നു. അവ താഴെ പറയുന്നവയാണ്. ക്രിസ്തുവിനു മുമ്പ് 10,500 ലെ വസന്തവിഷുവത്തിൽ ദൃശ്യമായിരുന്ന ആകാശത്തിന്റെ അതേ മാതൃകയിലാണ് ക്ഷേത്രം നിർമ്മിച്ചിരിക്കുന്നത്. ക്ഷേത്രങ്ങളിലൊന്നായ നോം ബാക്കെങ്ങിന്റെ (Phnom Bakheng) ചുറ്റും 108 ഗോപുരങ്ങളുണ്ട്. ഹിന്ദു - ബുദ്ധ വിശ്വാസങ്ങളിൽ 108 എന്ന എണ്ണത്തിനു (72+36, 36=72/2) പ്രത്യേകതകളുണ്ട്. 72 എന്ന സംഖ്യ ഭൂമിയുടെ അച്ചുതണ്ടിന്റെ സ്ഥാനവുമായി ബന്ധപ്പെട്ടിരിക്കുന്നു. ഓരോ 25,920 വർഷത്തിലും ഭൂമിയുടെ സ്ഥാനം നക്ഷത്രരാശികളെ അപേക്ഷിച്ചു മാറും എന്നു കരുതുന്നു. അതായത് ഓരോ എഴുപത്തിരണ്ട് വർഷത്തിലും ഒരു ഡിഗ്രി വീതം. ഗിസയിലെ പിരമിഡിൽ നിന്നും 72° കിഴക്കുമാറിയാണ് അങ്കോർ വാട്ട് സ്ഥിതി ചെയ്യുന്നതെന്നും സ്മരണീയമാണ്. ക്ഷേത്രങ്ങളായ ബാക്കോന്റ്, പ്രാഹ് കോ, പ്രേ മോൺലി, എന്നിവ ക്രിസ്തുവിനു മുമ്പ് 10,500-ലെ വസന്തവിഷുവത്തിന്റന്ന് കൊറോണ ബൊറിയാലിസ് എന്ന മൂന്നു നക്ഷത്രങ്ങൾ ദൃശ്യമായിരുന്ന വിധത്തിലാണെന്നു കരുതുന്നു. എന്നാൽ ക്ഷേത്രത്തിന്റെ നിർമ്മാണ കാലഘട്ടത്തിൽ ഈ നക്ഷത്രങ്ങളെ പ്രദേശത്തുനിന്നും വീക്ഷിക്കാൻ കഴിയില്ലായിരുന്നു എന്നത് കൌതുകകരമാണ്.

5 മീറ്റർ പൊക്കമുള്ള മതിൽകെട്ട് ക്ഷേത്രസമുചയത്തിനു ചുറ്റുമുണ്ട്. ക്ഷേത്രത്തിലേക്ക് കിഴക്കുവശത്തുകൂടിയും പടിഞ്ഞാറുവശത്തുകൂടിയും പ്രവേശിക്കാം. പടിഞ്ഞാറുവശത്തെ പ്രവേശനദ്വാരം ഒരു തടിപ്പാലം പിന്നീട് നവീകരിച്ചുണ്ടാക്കിയതാണ് ക്ഷേത്രസമുചയത്തിന്റെ നാലുവശത്തും ഗോപുരങ്ങൾ കാണാം .നാശോന്മുഖമായ മൂന്ന് കൊത്തളങ്ങളുള്ള പടിഞ്ഞാറുവശത്തെ ഗോപുരമാണ് ഇവയിൽ ഏറ്റവും വലുത്. തെക്ക് വശത്തെ ഗോപുരത്തിനടിയിൽ ക്ഷേത്രത്തിലെ പ്രധാനമൂർത്തിയായ വിഷ്ണുവിന്റെ ടാ റീച്ച് ("Ta Reach") എന്നറിയപ്പേടുന്ന ഒരു ശില്പം കാണാം. ഗോപുരത്തിനിരുവശത്തും "ഗജദ്വാരങ്ങൾ" എന്നറിയപ്പെടുന്ന രണ്ട് പ്രവേശന കവാടങ്ങൾ കാണാം. ആനകൾക്ക് പോലും വളരെ ലളിതമായി കയറാൻ തക്ക വലിപ്പമുള്ളതിനാലാണ് ഇവയ്ക്ക് ഈ നാമം ലഭിച്ചതെന്ന് കരുതപ്പെടുന്നു. രണ്ട് ഗജദ്വാരങ്ങൾക്കിടയിൽ ഒരു ചിത്രമണ്ഡപമുണ്ട്. ഈ ചിത്രമണ്ഡപത്തിന്റെ ബാഹ്യവശത്ത് (പടീഞ്ഞാറ്) ചതുരാകൃതിയിലുള്ള തൂണുകളും അകവശത്ത് (കിഴക്ക്) ഒരു ഭിത്തിയുമാണ്. മണ്ഡപത്തിന്റെ തൂണുകൾക്കിടയിലെ മച്ച് താമരയിതളുകളുടെ രൂപങ്ങളാലും, ഭിത്തിയുടെ പടിഞ്ഞാറ് ഭാഗം നൃത്തരൂപങ്ങളാലും, കിഴക്കുവശം അഴികളോടു കൂടിയ ജാലകങ്ങളാലും ദേവതാരൂപങ്ങളാലും അലകൃതമാണ്.

പുറത്തെ ഭിത്തി ഏതാണ്ട് 820,000 ചതുരശ്രമീറ്റർ (203 ഏക്കർ) സ്ഥലത്തെ ഉൾകൊള്ളുന്നു. ഇവയിൽ ക്ഷേത്രത്തിനു തെക്ക് വശത്തുള്ള കൊട്ടാരവും ഉൾപ്പെടുന്നു. അങ്കോറിലെ എല്ലാ കെട്ടിടങ്ങളേയും പോലെ തന്നെ ഇവയും കരിങ്കല്ലുകൾക്ക് പകരം നശ്വരമായ വസ്തുവകകൾ കൊണ്ടാണ് നിർമ്മിച്ചിരിക്കുന്നത്. അതിനാൽ തെരുവിന്റെ കുറച്ചുഭാഗങ്ങളോഴിച്ച് ബാക്കിയൊന്നും അവശേഷിക്കുന്നില്ല. ഇവയുടെ ഏറെ ഭാഗവും വനം മൂടിക്കിടക്കുകയാണ്. ക്ഷേത്രത്തേയും പടിഞ്ഞാറൻ ഗോപുരത്തേയും തമ്മിൽ 350 മീറ്റർ നീളമുള്ള ഒരു നടപ്പാത ബന്ധിപ്പിക്കുന്നു. 

ക്ഷേത്രം ചുറ്റുമുള്ള ഗ്രാമത്തേക്കാൾ ഉയർന്നു നിൽക്കുന്നു. ഒന്നിനേക്കാൾ മറ്റൊന്ന് വലിയത് എന്ന രീതിയിൽ നിർമ്മിച്ചിരിക്കുന്ന് മൂന്ന് മണ്ഡപങ്ങൾ വഴിയാണ് ഇത് സാധ്യമാക്കിയിരിക്കുന്നത്. ഇവ ബ്രഹ്മാവ്, ചന്ദ്രൻ , വിഷ്ണു എന്നിവർക്ക് സമർപ്പിച്ചിരിക്കുന്നതായി വിശ്വസിക്കുന്നു. എല്ലാ മണ്ഡപത്തിന്റെയും ഓരോ മൂലയ്ക്കും ഓരോ ഗോപുരങ്ങൾ നിർമ്മിച്ചിട്ടുണ്ട്. ഇവയ്ക്കുള്ളിലായി ഗോപുരത്തോടുകൂടിയ രണ്ട് മണ്ഡപങ്ങൾ കൂടിയുണ്ട്. ക്ഷേത്രത്തിന്റെ ദർശനം പടിഞ്ഞാറോട്ടായതിനാൽ ഇവയെല്ലാം പടിഞ്ഞാറേയ്ക്ക് അധികം സ്ഥലം ലഭ്യമാക്കത്തവിധം കിഴക്കോട്ട് മാറ്റിയാണ് നിർമ്മിച്ചിരിക്കുന്നത്. ഇതേകാരണത്താൽ തന്നെ പറീഞ്ഞാറോട്ടുള്ള പടിക്കെട്ടുകൾ മറ്റ് വശത്തുള്ളവയേക്കാൾ പൊക്കം കുറഞ്ഞവയായി കാണാം.

ഏറ്റവും പുറത്തെ മണ്ഡപത്തിന് 215 മീറ്റർ നീളവും 187 മീറ്റർ വീതിയുമുണ്ട്. ഇവയെല്ലാം ക്ഷേത്രത്തിന് പുറത്തേയ്ക്ക് തുറക്കുന്ന വിധത്തിലാണ് നിർമ്മിതി. പുറത്തെ മണ്ഡപവും രണ്ടാമത്തെ വേലിക്കെട്ടും തമ്മിൽ പ്രീ പോൻ എന്ന പേരിലറിയപ്പെടുന്ന കമാനം വഴി ബന്ധിപ്പിച്ചിരിക്കുന്നു.

1970-ൽ ക്ഷേത്ര പുനർനിർമ്മാണം ആരംഭിച്ചെങ്കിലും 1975-ൽ ഖെമർ റൂഷ് അധികാരത്തിൽ വന്നപ്പോൾ അത് നിർത്തിവച്ചു. 1986-നും 1992-നുമിടയ്ക്ക് ആർക്കിയോളജിക്കൽ സർ‌വ്വേ ഓഫ് ഇന്ത്യ ഇവിടെ പുനരുദ്ധാരണപ്രവർത്തനങ്ങൾ നടത്തി. 1990 മുതൽ ക്ഷേത്രസം‌രക്ഷണത്തിന് വലിയ നടപടികൾ കൈക്കൊള്ളുകയും ഇതേതുടർന്ന് വിനോദസഞ്ചാരികൾ വൻ‌തോതിൽ ഇവിടേയ്ക്ക് എത്തിച്ചേരാനും തുടങ്ങി. ലോക പൈതൃക പ്രദേശം (World Heritage Site) എന്ന നിർവ്വചനത്തിൽ അങ്കോർ വാട്ട് 1992 മുതൽ ഉൾപ്പെട്ടിരിക്കുന്നു. ഇത് കമ്പോഡിയൻ സർക്കാരിനെ ക്ഷേത്രസം‌രക്ഷണത്തിനു നിർബന്ധിച്ചു . നിലവിൽ യുനസ്കോയിൽ നിന്നും വിനോദസഞ്ചാരത്തിൽ നിന്നും ലഭിക്കുന്ന പണം ക്ഷേത്രം കേടുപാടുകൾ തീർത്ത് പരിരക്ഷിക്കാൻ ഉപയോഗിക്കുന്നുണ്ട്. ജെർമൻ അപ്സര സംരക്ഷണ പദ്ധതി (German Apsara Conservation Project - GACP) പ്രകാരവും ക്ഷേത്രവും പരിസരത്തുള്ള മറ്റ് കലാസൃഷ്ടികളും പുനരുദ്ധരിക്കുന്നുണ്ട് . ഈ പദ്ധതി പ്രവർത്തകർ നടത്തിയ സർ‌വ്വേ പ്രകാരം ക്ഷേത്രത്തിലുള്ള 20 ശതമാനത്തിലധികം ദേവതാ ബിംബങ്ങളും ദ്രവീകരണം മൂലവും മുൻപ് നടത്തിയ അശാസ്ത്രീയ പുനരുദ്ധാരണപ്രവർത്തനങ്ങൾ മൂലവും നാശോന്മുഖമാണെന്ന് കണ്ടെത്തി. ക്ഷേത്രത്തിന്റെ തകർന്ന ഭാഗങ്ങളുടെ പുനർനിർമ്മിതി, വീണ്ടും തകർച്ചയ്ക്ക് ഭാഗമാക്കാതിരിക്കൽ, മുതലായിരുന്നു ഈ പദ്ധതിയുടെ മറ്റ് പ്രവർത്തനങ്ങൾ. 2005-ഓടു കൂടി ഒരു ജപ്പാൻ സംഘം ബാഹ്യവലയിത പ്രദേശത്തിനുള്ളിലെ വടക്കൻ ഗ്രന്ഥശാല പൂർണ്ണമായും പുനരുദ്ധരിച്ചു. 2008ൽ ലോക സ്മാരക ഫണ്ട് (World Monuments Fund) പാലാഴിമഥനത്തിന്റെ ചിത്രശാല നവീകരിക്കാൻ ആരംഭിച്ചു.

അങ്കോർ വാട്ട് നിലവിൽ കമ്പോഡിയയിലെ ഏറ്റവും വലിയ വിനോദസഞ്ചാരകേന്ദ്രമാണ്. കമ്പോഡിയയിൽ വരുന്ന വിദേശ വിനോദസഞ്ചാരികളുടെ 50 ശതമാനവും ക്ഷേത്രം സന്ദർശിക്കുന്നുണ്ടെന്ന് സർക്കാരിന്റെ കണക്കുകൾ പറയുന്നു. 2004-ൽ 5,61,000 ആൾക്കാരും 2005-ൽ 6,77,000 സഞ്ചാരികളും ഇവിടെ സന്ദർശിച്ചെന്നു കണക്കാക്കുന്നു. ഇവരിൽ നിന്നും ഈടാക്കുന്ന പ്രവേശന ഫീസിന്റേയും ഒരു ഭാഗം ക്ഷേത്രം സംരക്ഷിക്കാനുപയോഗിക്കുന്നു.2000ലെ ടിക്കറ്റ് വില്പനയുടെ ഏതാണ്ട് 28ശതമാനവും ക്ഷേത്രനവീകരണത്തിനുപയോഗിച്ചു. എന്നിരുന്നാലും ക്ഷേത്രപുനരുദ്ധാരണത്തിൽ ഏറിയ പങ്കും ബാഹ്യ സർക്കാരുകളും അവർ നിയോഗിച്ച സംഘങ്ങളുമാണ് നടത്തിയത്.



</doc>
<doc id="56574" url="https://ml.wikipedia.org/wiki?curid=56574" title="അഷ്ടപദിയാട്ടം">
അഷ്ടപദിയാട്ടം

കേരളത്തിൽ കൃഷ്ണനാട്ടത്തിനും രാമനാട്ടത്തിനും മാർഗദർശമായിത്തീർന്ന കലയാണ് അഷ്ടപദിയാട്ടം. കൂത്തിനും കൂടിയാട്ടത്തിനും ശേഷം കഥകളിയുടെ ആവിർഭാവത്തിൻ മുമ്പായി കേരളത്തിൽ പ്രചാരത്തിലിരുന്ന അഷ്ടപദിയാട്ടത്തിനും അഭിനയം നിർവഹിച്ചു പോന്നിരുന്നത് നാട്യകലയിൽ വിദഗ്ദ്ധന്മാരായ ചാക്യാന്മാരായിരുന്നു. അഷ്ടപദിയാട്ടം സംസ്കൃതകാവ്യമായ ഗീതഗോവിന്ദത്തെ മാത്രം അടിസ്ഥാനമാക്കിയിട്ടുള്ളതാണ്. അതുകൊണ്ട് കാലക്രമേണ അഷ്ടപദിയാട്ടം ലുപ്തപ്രചാരമായി തീർന്നു.

ജയദേവകൃതിയായ ഗീതഗോവിന്ദം അവലംബമാക്കിയുള്ള ഒരു കേരളീയ നൃത്ത്യവിശേഷം. ഗീതഗോവിന്ദം കേരളത്തിൽ പരക്കെ അഷ്ടപദി എന്ന പേരിലറിയപ്പെട്ടിരുന്നതുകൊണ്ട് അത് 'ആടുക' എന്ന അർഥത്തിലാണ് ഈ നൃത്യവിശേഷത്തിന് അഷ്ടപദിയാട്ടം എന്ന പേര് ലഭിച്ചത്. ഈ ജയദേവകൃതി അതിന്റെ ജൻമനാടായ ബംഗാളിൽ പ്രചാരത്തിൽ വന്ന കാലത്തോടടുത്തുതന്നെ കേരളത്തിലും വിപുലമായ പ്രചാരവും ആദരവും നേടി. കേരളത്തിലെ പല ക്ഷേത്രങ്ങളിലും മാരാന്മാർ 'കൊട്ടിപ്പാടിസേവയ്ക്ക്' ഇന്നും പാടിവരുന്നത് അഷ്ടപദിയാട്ടം തന്നെയാണ്. ദൃശ്യവേദിയിലേക്കുള്ള അഷ്ടപദിയുടെ രംഗപ്രവേശനത്തിനിടയാക്കിയ സാഹചര്യങ്ങളെക്കുറിച്ചും കാലത്തെക്കുറിച്ചും ഭിന്നാഭിപ്രായങ്ങളാണ് നിലവിലുള്ളത്.

കഥകളിക്കു പ്രേരകമായി ഭവിച്ച കൃഷ്ണനാട്ടം രചിക്കുവാൻ കൊ.വ. 1013-ൽ ചരമമടഞ്ഞ മാനവേദൻ സാമൂതിരിക്കു കെല്പുണ്ടായത് ഗുരുവായൂർ അമ്പലത്തിൽ പതിവായി അഷ്ടപദിയാട്ടം കാണുവാൻ ഇടയായതുകൊണ്ടാണെന്ന് ഒരു പക്ഷമുണ്ട്. അങ്ങനെ വരുമ്പോൾ കഥകളിക്കും കൃഷ്ണനാട്ടത്തിനും മുൻപ് അഷ്ടപദിയാട്ടം പ്രചാരത്തിലെത്തിയിരിക്കണം. എന്നാൽ അങ്ങനെയല്ല, കഥകളിയുടെ രീതി പിടിച്ചാണ് അഷ്ടപദിയാട്ടത്തിനു രൂപം നല്കിയതെന്നും, കഷ്ടിച്ച് ഒരു നൂറ്റിമുപ്പതു വർഷത്തെ പഴക്കമേ അതിനുള്ളുവെന്നും മറ്റൊരു പക്ഷമുണ്ട്. ഇതിന് ഉപോദ്ബലകമായി ചൂണ്ടിക്കാണിക്കുവാനുള്ള ഒരു ന്യായം ഇടപ്പള്ളി രാജാവിന്റെ കല്പനപ്രകാരം അഷ്ടപദിയാട്ടം നിർമിച്ച ഒരു രാമവർമൻ തിരുമുല്പാടിന്റെ തന്നെ കൃതിയായി ഒരു അഷ്ടപദി ആട്ടപ്രകാരം പ്രചാരത്തിലുണ്ടെന്ന വസ്തുതയാണ്. തിരുമുല്പാടിന്റെ അഷ്ടപദിയാട്ടം കൊ.വ. 1019-ാമാണ്ടിലാണ് ആദ്യമായി അരങ്ങേറിയതെന്നും കരുതപ്പെടുന്നു. അതുകൊണ്ട് അതിനു മുൻപ് മറ്റ് അഷ്ടപദിയാട്ടങ്ങൾ ഉണ്ടായിക്കൂടെന്നില്ല. തന്നെയുമല്ല തിരുമുല്പാടിന്റെ കൃതിയായി പറയപ്പെടുന്ന അഷ്ടപദിയാട്ടത്തിന് ഇടപ്പള്ളിക്കു പുറത്ത് പ്രചാരമുണ്ടായിട്ടുള്ളതായും പരാമർശങ്ങളില്ല. ആ നിലയ്ക്ക് അദ്ദേഹത്തിന്റെ അഷ്ടപദിയാട്ടത്തെ ആസ്പദമാക്കി രചിച്ചതായിക്കൂടായ്കയില്ല.

തിരുമുല്പാടിന്റെ അഷ്ടപദിയാട്ടപ്രകാരത്തിൽ ഗീതഗോവിന്ദപ്രബന്ധത്തെ കഥകളിയുടെ ചുവടുപിടിച്ച് നാട്യാനുഗുണമായി മൂന്നു ദിവസത്തെ ആട്ടത്തിനു പാകമായവിധം വിഭജിച്ചിട്ടുണ്ട്. ഒന്നാം ദിവസം രാധാവിരഹവും രണ്ടാം ദിവസം രാധാസന്ദേശവും മൂന്നാം ദിവസം രാധാസമാഗമവുമായിട്ടാണ് ക്രമപ്പെടുത്തിയിരിക്കുന്നത്. പ്രധാനവേഷങ്ങൾ ശ്രീകൃഷ്ണനും രാധയുൾപ്പെടെ നാലു ഗോപസ്ത്രീകളുമാണ്. ശ്രീകൃഷ്ണന് ഓടക്കുഴലും വനമാലയും സ്ത്രീവേഷങ്ങൾക്കു ഹ്രസ്വോത്തരീയവും ചാമരവുമാണ് വിധിക്കപ്പെട്ടിരിക്കുന്നത്. മേളങ്ങൾ കഥകളിയുടേതുപോലെതന്നെ. പ്രസവസംബന്ധമായ വാലായ്മ ഉള്ള കാലത്ത് കൃഷ്ണന്റെ വേഷം കെട്ടരുതെന്നു വിലക്കുണ്ട്. മുടിതൊടുവാൻ ശരീരശുദ്ധിയും ആവശ്യമാണ്. തിരുമുല്പാടിന്റെ ആട്ടപ്രകാരത്തിൽ പഴയ അഷ്ടപദിയാട്ടം രംഗത്തു കൂടുതൽ ശോഭിക്കുന്നതിനുള്ള ചില പരിഷ്കാരങ്ങൾ നിർദ്ദേശിച്ചിരിക്കുന്നതിൽനിന്നുതന്നെ ഈ ആട്ടപ്രകാരം തിരുമുല്പാട് രചിച്ചത് പഴയ അഷ്ടപദിയാട്ടത്തെ ആസ്പദമാക്കിയാണെന്നു വ്യക്തം.

അഷ്ടപദിയാട്ടത്തിൽ ഉപയോഗിക്കുന്ന മുദ്രയ്ക്ക് അടിസ്ഥാനം ചാക്യാന്മാരുടെ അഭിനയസമ്പ്രദായമാണെന്നതുകൊണ്ടും, സംസ്കൃതനാടകകൃതികൾ അവലംബമാക്കിയുള്ള ദൃശ്യപ്രബന്ധങ്ങൾ ചാക്യാൻമാർ രംഗത്തവതരിപ്പിച്ചു വന്നിരുന്നതുകൊണ്ടും, ആ പതിവനുസരിച്ച് ഗീതഗോവിന്ദവും അവർ തന്നെ രംഗപ്രയോഗക്ഷമമാക്കിയതാണ് അഷ്ടപദിയാട്ടം എന്ന അഭ്രിപായത്തിനു പ്രസക്തിയുണ്ട്. അഷ്ടപദിയാട്ടത്തിനു ചെണ്ട ഉപയോഗിക്കാറില്ല; മദ്ദളം, ഇടയ്ക്ക മുതലായവയാണ് ഉപയോഗിക്കുക. ഈ വക കാര്യങ്ങൾ വച്ചുനോക്കുമ്പോൾ ഏതാണ്ട് ഒരു നാനൂറു കൊല്ലത്തെ പഴക്കമെങ്കിലും ഇതിന് അവകാശപ്പെടാം. ഗീതഗോവിന്ദത്തിന്, തുടക്കത്തിലേ അഖിലഭാരതപ്രചാരം ആർജിക്കുവാൻ കഴിഞ്ഞു. അതിന്റെ ഉള്ളടക്കത്തിന്റെയും രചനയുടെയും ആകർഷകത അതിനെ ദൃശ്യവേദിയിൽ കൊണ്ടെത്തിച്ചു. അസം, മണിപ്പൂർ തുടങ്ങിയ പ്രദേശങ്ങളിൽ രാധാ-കൃഷ്ണ-ഗോപീജനവേഷങ്ങളണിഞ്ഞ് ഗീതഗോവിന്ദ ചരണങ്ങൾ യഥാക്രമം ആലപിച്ച് ഭവനങ്ങൾതോറും കയറിയിറങ്ങി നടക്കുന്ന ഒരു പതിവ് വളരെക്കാലമായി ചില വൈഷ്ണവോത്സവ വേളകളിൽ നടന്നുവരുന്നുണ്ടെങ്കിലും ചിട്ടപ്പെട്ട ഒരു ദൃശ്യകലാരൂപമായി ഗീതഗോവിന്ദം രംഗവേദിയിലേക്കു കടക്കുന്നത് അഷ്ടപദിയാട്ടം എന്ന നൃത്യവിശേഷമായി കേരളത്തിൽ മാത്രമാണ്.


</doc>
<doc id="56575" url="https://ml.wikipedia.org/wiki?curid=56575" title="ജന്യരാഗങ്ങൾ">
ജന്യരാഗങ്ങൾ

കർണാടക സംഗീതത്തിലെ അടിസ്ഥാനരാഗങ്ങളായ 72 മേളകർത്താരാഗങ്ങളിൽ നിന്ന് വ്യുല്പാദിച്ചുണ്ടായവയെയാണ് ജന്യരാഗങ്ങൾ എന്ന് വിശേഷിപ്പിക്കുന്നത്.
ലക്ഷണങ്ങളെ അടിസ്ഥാനമാക്കി ജന്യരാഗങ്ങളെ വിവിധങ്ങളായി തിരിച്ചിരിക്കുന്നു.
ബന്ധപ്പെട്ടിരിക്കുന്ന മേളകർത്താരാഗങ്ങളിലെ സ്വരസ്ഥാനങ്ങളിലെ ഏതെങ്കിലും സ്വരങ്ങളെ മാറ്റിനിർത്തി രൂപംകൊണ്ടവയാണ് വർജ്യരാഗങ്ങൾ.ഈ സ്വരസ്ഥാനങ്ങൾ ആരോഹണത്തിലേയോ അവരോഹണത്തിലേയോ ആവാം.ചില പ്രത്യേകപദങ്ങൾ ഇവിടെ ഉപയോഗിക്കുന്നു.
ഈ പദങ്ങൾ ആരോഹണത്തിലോ അവരോഹണത്തിലോ അഥവാ രണ്ടിലുമോ ഉപയോഗിക്കപ്പെടാവുന്നവയാണ്.ഇപ്രകാരം രാഗങ്ങളെ താഴേപരയും പ്രകാരം വർഗ്ഗീകരിക്കാം
ഉദാഹരണത്തിന് ആഭേരി
ഉദാഹരണത്തിന് കാം‌ബോജി രാഗം
ഉദാഹരണത്തിന് സാരമതി രാഗം
ഉദാഹരണത്തിന് ഹിന്ദോളം രാഗം
ആരോഹണമോ അവരോഹണമോ അഥവാ രണ്ടുമോ കർശനമായ ക്രമം പാലിക്കാത്ത രാഗങ്ങളേയാണ് വക്രരാഗങ്ങൾ എന്നുപറയുന്നത്.ഉദാഹരണം 
ആണ്
മേളകർത്താവ്യവസ്ഥയിൽ നിന്നു വ്യുല്പാദിച്ചവയാണ് ഉപാംഗരാഗങ്ങൾ. അന്യസ്വരങ്ങൾ ഒന്നും ഈ രാഗങ്ങൾ ഉപയോഗിക്കുന്നില്ല.ഉദാഹരണത്തിന് "ശുദ്ധസാവേരി, ഉദയരവിചന്ദ്രിക" എന്നിവ. ഭാഷാംഗരാഗങ്ങൾക്ക് ജനകരാഗത്തിൽ ഇല്ലാത്ത അന്യസ്വരങ്ങൾ ആരോഹണത്തിലോ അവരോഹണത്തിലോ ഉണ്ടായിരിക്കും. ഉദാഹരണങ്ങൾ കാംബോജി, ഭൈരവി എന്നിവയാണ്.

ചില ജന്യരാഗങ്ങൾ ഒരൊറ്റ സ്വരാഷ്ടകത്തിലൂന്നി ആലപിക്കാറുണ്ട്. ഈ വിഭാഗത്തിലുള്ള വർഗ്ഗീകരണം താഴേ പ്രകാരമാണ്
ഉന്നത സ്വരം നിഷാദമാണ്
ഉന്നതസ്വരം ധൈവതമാണ്
ഉന്നതസ്വരം പഞ്ചമമാണ്
കർണാടകരാഗങ്ങൾ എന്ന വിഭാഗത്തിന്റെ ഉത്ഭവം കർണാടകസംഗീതത്തിൽ നിന്നാണ്. ഉദാഹരണം ശങ്കരാഭരണം,ശുദ്ധസാവേരി തുടങ്ങിയവ ദേശ്യരാഗങ്ങളുടെ ഉത്ഭവം മറ്റു സംഗീതത്തിൽ നിന്നുമാണ്, പ്രധാനമായും ഹിന്ദുസ്ഥാനി സംഗീതത്തിൽ നിന്നും.
ഉദാഹരണങ്ങൾ യമുനകല്യാണി,ദേശ്,സിന്ധുഭൈരവി തുടങ്ങിയവ


</doc>
<doc id="56578" url="https://ml.wikipedia.org/wiki?curid=56578" title="ബിഗോനിയ">
ബിഗോനിയ

ബിഗോണിയേസീ കുടുംബത്തിൽപ്പെട്ടതും പൂക്കളുണ്ടാവുന്നതുമായ ഒരു സസ്യജനുസാണ് ബിഗോനിയ (Begonia). 1500 -ഓളം ജനുസ്സുകൾ ഉള്ള ബിഗോനിയ ഏഷ്യ, ദക്ഷിണ അമേരിക്ക, ആഫ്രിക്ക മുതലായ സ്ഥലങ്ങളിൽ കണ്ട് വരുന്നു. പല നിറങ്ങളിലും വർണ്ണങ്ങളിലും കാണപ്പെടുന്ന ഇതിന്റെ പൂക്കളും ഇലകളും മനോഹരമാണ്.


</doc>
<doc id="56581" url="https://ml.wikipedia.org/wiki?curid=56581" title="ഇരട്ടക്കുളങ്ങര">
ഇരട്ടക്കുളങ്ങര

വടക്കാഞ്ചേരി ഗ്രാമപഞ്ചായത്തിലെ ഗ്രാമങ്ങളിലൊന്നാണ് ഇരട്ടക്കുളങ്ങര. ഇരട്ടക്കുളങ്ങര ഭഗവതി ക്ഷേത്രത്തിനോടടുത്തു തന്നെ രണ്ട് കുളങ്ങളുള്ളതു കൊണ്ടാണ് ഈ സ്ഥലത്തിന് ഇരട്ടക്കുളങ്ങര എന്ന പേര് ലഭിച്ചതെന്നാണ് ഐതിഹ്യം. വടക്കാഞ്ചേരി പട്ടണത്തിൽ നിന്നും ഒരു കിലോമീറ്ററോളം ഉള്ളിലേക്ക് മാറിയാണ് ഈ ഗ്രാമം സ്ഥിതി ചെയ്യുന്നത്. ഇരട്ടക്കുളങ്ങര ഭഗവതി ക്ഷേത്രത്തിലെ വേലമഹോൽസവം പ്രസിദ്ധമാണ്. വടക്കാഞ്ചേരി പഞ്ചായത്തിലെ 14ആം വാർഡ് ഉൾക്കൊള്ളുന്നതാണ് ഈ പ്രദേശം.


</doc>
<doc id="56583" url="https://ml.wikipedia.org/wiki?curid=56583" title="1836">
1836

ഗ്രിഗോറിയൻ കലണ്ടർ അനുസരിച്ച് വെള്ളിയാഴ്ച ആരംഭിച്ച ഒരു അധിവർഷം ആയിരുന്നു 1836 (MDCCCXXXVI) (12-ദിവസം പുറകോട്ടുള്ള ജൂലിയൻ കലണ്ടർ പ്രകാരം ബുധനാഴ്ച്ച ആരംഭിക്കുന്ന അധിവർഷവും).









</doc>
<doc id="56620" url="https://ml.wikipedia.org/wiki?curid=56620" title="പദം (വിവക്ഷകൾ)">
പദം (വിവക്ഷകൾ)

പദം എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.


</doc>
<doc id="56630" url="https://ml.wikipedia.org/wiki?curid=56630" title="ഇന്റുഇറ്റ്">
ഇന്റുഇറ്റ്

ഇന്റുഇറ്റ്() ഒരു അമേരിക്കൻ സോഫ്റ്റ്‌വെയർ കമ്പനിയാൺ. ചെറുകിട വ്യവസായികൾ, സ്വകാര്യവ്യക്തികൾ എന്നിവർക്കുവേണ്ട ധനകാര്യസം‌ബന്ധിയായ സോഫ്റ്റ്‌വെയർ നിർമ്മിക്കുന്നു. കാലിഫോർണിയയിലെ മൗണ്ടൻവ്യൂ ആണ് ആസ്ഥാനം. ഫോർച്യൂൻ മാഗസിൻ , ലോകത്തിലെ ഏറ്റവും ആദരിക്കപ്പെടുന്ന സോഫ്റ്റ്‌വെയർ കമ്പനിയായി, ഇന്റുഇറ്റിനെ 2009-ൽ തെരഞ്ഞെടുത്തു. തുടർച്ചയായി 'ഫോർച്യുൻ 100 മികച്ച ജോലിസ്ഥലങ്ങൾ ' പട്ടികയിൽ സ്ഥാനം നേടുന്ന ഇന്റുഇറ്റിന്റെ പ്രധാന ഉത്പന്നങ്ങൾ ക്വിക്‌ബൂക്സ്, ടർബോടാക്സ്, ക്വിക്കൻ എന്നിവയാണ്‌. മൈക്രോസോഫ്റ്റിന്റെ ഏറ്റെടുക്കലിനെ അതിജീവിച്ച ഇന്റുഇറ്റിന്റെ തന്ത്രങ്ങൾ ഗവേഷണവിഷയമായിട്ടുണ്ട്. "ഇൻസൈഡ് ഇന്റുഇറ്റ്" എന്ന പേരിൽ രചിക്കപ്പെട്ട കേസ് സ്റ്റഡി വളരെ പ്രശസ്തമാണ്‌.


</doc>
<doc id="56654" url="https://ml.wikipedia.org/wiki?curid=56654" title="ചംബ">
ചംബ

ഇന്ത്യയിലെ ഹിമാചൽ പ്രദേശ് സംസ്ഥാനത്തെ ചംബ ജില്ലയിൽ പെടുന്ന ഒരു പട്ടണവും മുനിസിപ്പൽ കൌൺസിലുമാണ് ചംബ. (ഇംഗ്ലീഷ്:Chamba). ഹിമാലയൻ നദിയായ സിന്ധൂനദിയുടെ ഉപനദിയായ രാവിയുടെ തീരങ്ങളിലാണ് ചംബ സ്ഥിതി ചെയ്യുന്നത്. 

പ്രമുഖ ഹിന്ദു പുണ്യസ്ഥലമായ മണിമഹേഷ് കൈലാഷ് സ്ഥിതി ചെയ്യുന്ന ബർ‌മോർ എന്ന സ്ഥലത്തേക്ക് ഇവിടെ നിന്ന് എത്താവുന്നതാണ്. 

AD 920 ലാണ് ചംബ രൂപപ്പെട്ടത് എന്ന് കരുതുന്നു. അന്നത്തെ രാജാവായിരുന്ന രാജാ സാഹിൽ വർമ തന്റെ മകളായ ചംബാവതിയുടെ പേരിനെ അന്വർഥമാക്കിക്കൊണ്ട് നൽകിയ പേരാണ് ചംബ എന്ന കരുതുന്നു. 

ചംബ സ്ഥിതി ചെയ്യുന്നത് അക്ഷാംശരേഖാംശത്തിലാണ്. ഇത് സമുദ്രനിരപ്പിൽ നിന്നും 996 metres ഉയരത്തിലാണ്. 
2001-ലെ സെൻ‌സസ്സ് പ്രകാരം ഇവിടുത്തെ ജനസംഖ്യ 20,312 ആണ്. ഇതിൽ 52% പുരുഷന്മാരും 48% സ്ത്രീകളുമാണ്. ശരാശരി സാക്ഷരത നിരക്ക് 81% ആണ്. 

ചംബ പട്ടണം ഉൾപ്പെടുന്ന ജില്ലയാണ് ചംബ ജില്ല. ഇത് ഹിമാചൽ പ്രദേശ് വടക്ക് പടിഞ്ഞാറ് ആയി സ്ഥിതി ചെയ്യുന്നു. പ്രമുഖ മലമ്പ്രദേശങ്ങളായ ഡാൽ‌ഹൌസീ, ഖജ്ജർ എന്നിവ ഈ ജില്ലയിലാണ് സ്ഥിതി ചെയ്യുന്നത്. 




</doc>
<doc id="56656" url="https://ml.wikipedia.org/wiki?curid=56656" title="ചമ്പാവത്">
ചമ്പാവത്

ഇന്ത്യയിലെ ഉത്തരഖണ്ഡ് സംസ്ഥാനത്തിലെ ചമ്പാവത്ത് ജില്ലയിലെ ഒരു പഞ്ചായത്തും പ്രധാന സ്ഥലവുമാണ് ചമ്പാവത് (ഇംഗ്ലീഷ്: Champawat). ചമ്പാവത്ത് ജില്ലയുടെ ആസ്ഥാനമന്ദിരവും ഇവിടെയാണ് സ്ഥിതി ചെയ്യുന്നത്.

മഹാവിഷ്ണുവിന്റെ അവതാരമായ കൂർമാവതാരം ഇവിടെയാണ് ജന്മമെടുത്തതെന്ന് പറയപ്പെടുന്നു. 
പണ്ടത്തെ ഭരണാധികാരികളായ ചാന്ദ് വംശജരുടെ ഭരണതലസ്ഥാനമായിരുന്നു ചമ്പാവത്. 16 അം നൂറ്റാണ്ടിൽ പണി തീർത്ത ബലേശ്വർ അമ്പലം ഒരു സ്മാരകമായി ഇവിടെ ഇന്നും നിലനിൽക്കുന്നു. കുപ്രസിദ്ധ ആൾപിടിയൻ ആയ ചമ്പാവത്ത് കടുവ ഇവിടെയാണ് ജീവിച്ചിരുന്നത്.

ചമ്പാവത് സ്ഥിതി ചെയ്യുന്നത് അക്ഷാശ രേഖാംശത്തിലാണ്. 

സമുദ്രനിരപ്പിൽ നിന്നും 1,610 മീറ്റർ (1,289 അടി) ശരാശരി ഉയരത്തിലായിട്ടാണ് ചമ്പാവത് സ്ഥിതി ചെയ്യുന്നത്.

2001 ലെ സെൻസസ്സ് പ്രകാരം ഇവിടുത്തെ ജനസംഖ്യ 3958 ആണ്. ഇതിൽ പുരുഷ ശതമാനം 57% ഉം ബാക്കി 43% സ്ത്രീകളുമാണ് . 

ശരാശരി സാക്ഷരത നിരക്ക് 73% ആണ്. 



</doc>
<doc id="56658" url="https://ml.wikipedia.org/wiki?curid=56658" title="ആഭേരി (രാഗം)">
ആഭേരി (രാഗം)

കർണാടകസംഗീതത്തിലെ ഒരു രാഗമാണ് ആഭേരി. പൊതുവിൽ 22ആം മേളകർത്താരാഗമായ ഖരഹരപ്രിയയുടെ ജന്യരാഗമായി കണക്കാക്കുന്നു.
(ചതുശ്രുതി ഋഷഭം,സാധാരണ ഗാന്ധാരം,ശുദ്ധമദ്ധ്യമം,ചതുശ്രുതി ധൈവതം,കൈശികി നിഷാദം)
ഈ സ്വരങ്ങൾക്ക് പുറമേ ഗമകങ്ങളും മറ്റേതൊരു രാഗത്തേയും പോലെ ആഭേരിക്കുമുണ്ട്.

ആരോഹണം ശുദ്ധധന്യാസിക്കും അവരോഹണം ഖരഹരപ്രിയക്കും സമാനമാണ്.
ശൂദ്ധ ധൈവതമുണ്ട് എന്നതിനാൽ ആഭേരി ഒരു ഭാഷാംഗരാഗമായിട്ടാണ് കരുതപ്പെടുന്നത്. ആഭേരി,നഠഭൈരവിയുടെ(യാതൊന്നിനാണോ ശുദ്ധധൈവതം ഉള്ളത്) ഒരു ജന്യരാഗമായും കരുതപ്പെടുന്നുണ്ട്.


</doc>
<doc id="56671" url="https://ml.wikipedia.org/wiki?curid=56671" title="മാണിക്കൽ ഗ്രാമപഞ്ചായത്ത്">
മാണിക്കൽ ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് മാണിക്കൽ . വാമനപുരം ബ്ലോക്ക് പഞ്ചായത്തിന്റെ ഭാഗമാണിത്.
തിരുവനന്തപുരം ജില്ലയിൽ നെടുമങ്ങാട് താലൂക്കിൽ ഉൾപ്പെട്ടതാണ് മാണിക്കൽ ഗ്രാമപഞ്ചായത്ത്. തിരുവനന്തപുരം ജില്ലയിൽ ആദ്യമായും കേരളത്തിലെ എട്ടാമതായും ISO സർട്ടിഫിക്കേഷൻ നേടിയ ഗ്രാമപഞ്ചായത്താണ് മാണിക്കൽ ഗ്രാമപഞ്ചായത്ത്. ഈ പഞ്ചായത്തിൽ നിലവിൽ ഇരുപത്തൊന്ന് വാർഡുകളുണ്ട്. പഞ്ചായത്ത് ഓഫീസ് പിരപ്പൻകോട്ട് സ്ഥിതി ചെയ്യുന്നു. ഈ പഞ്ചായത്തിനെ രണ്ടായി വിഭജിച്ചുകൊണ്ട് എം.സി റോഡ് കടന്നുപോകുന്നു. 1940കളിൽ പഞ്ചായത്തിന്റെ കിഴക്കുഭാഗത്തുള്ള മലകളും പടിഞ്ഞാറുള്ള വെള്ളാനിക്കൽ കുന്നുകളും നിബിഡവനങ്ങളായിരുന്നു. മുയൽ, കാട്ടുപന്നി, മുള്ളൻപന്നി, കുറുക്കൻ, പുള്ളിപ്പുലി തുടങ്ങിയ വന്യമൃഗങ്ങൾ ഈ വനങ്ങളിൽ ധാരാളമായി കാണപ്പെട്ടിരുന്നു. ഇക്കാലത്ത് കന്യാകുളങ്ങരയിൽ പ്രവർത്തിച്ചിരുന്ന ഫോറസ്റ്റ് ഓഫീസാണ് ഇന്നത്തെ കന്യാകുളങ്ങര സാമൂഹികാരോഗ്യ കേന്ദ്രമായി മാറിയത്

മാണിക്യം വിളഞ്ഞ മണ്ണ് എന്ന അർത്ഥത്തിലാണ് 'മാണിക്കൽ' എന്ന പേര് ലഭിച്ചതെന്ന പറയപ്പെടുന്നു. പഞ്ചായത്തിന്റെ പല സ്ഥലങ്ങളിലും മാണിക്യം, വൈഡൂര്യം തുടങ്ങിയ രത്നക്കല്ലുകൾ സുലഭമാണ്. 

സ്വാതന്ത്ര്യ സമരത്തിൽ പങ്കെടുത്ത പല പ്രമുഖരും ഈ പ്രദേശത്തുണ്ടായിരുന്നുവെങ്കിലും ആദ്യകാലങ്ങളിൽ പഞ്ചായത്തിൽ സംഘടിതമായൊരു ദേശീയ പ്രസ്ഥാനമുണ്ടായിരുന്നില്ല.പഞ്ചായത്തിലെ ആദ്യത്തെ പൊതുപ്രവർത്തകനെന്നും സാംസ്കാരിക പ്രവർത്തനങ്ങളുടെ സംഘാടകനെന്നും വിശേഷിപ്പിക്കാവുന്ന റ്റി. ആർ. ത്രിവിക്രമൻ പിള്ള 1936-ൽ ഗാന്ധിജിയെ പിരപ്പൻകോടിനു സമീപമുള്ള കോട്ടപ്പുറത്തുകൊണ്ടുവന്നു. തിരുവിതാംകൂർ സ്റ്റേറ്റ് കോൺഗ്രസ്സിന്റെ പ്രവർത്തകനും മരണം വരെ ഗാന്ധിയനുമായിരുന്ന കെ.എൻ.നായരാണ് പഞ്ചായത്തിലെ മറ്റൊരു സ്വാതന്ത്ര്യ സമര സേനാനി. ചിറയിൽ കെ. സുകുമാരൻ നായർ ദേശീയ പ്രസ്ഥാനത്തിൽനിന്നും പ്രചോദനം ഉൾക്കൊണ്ട് 1946-ൽ കോലിയക്കോട്ടു നിന്നും വേളാവൂരേക്ക് ജാഥ സംഘടിപ്പിക്കുകയും വിദേശ വസ്ത്രങ്ങൾ ബഹിഷ്കരിക്കുകയും ചെയ്തു. 
1880 കളിൽ സ്ഥാപിക്കപ്പെട്ട പിരപ്പൻകോട് എൽ.പി.എസ് ആണ് പഞ്ചായത്തിലെ ആദ്യത്തെ സ്കൂൾ. 1951-ൽ ആരംഭിച്ച തലയിൽ എൽ.പി.എസ്. ആണ് പഞ്ചായത്തിന്റെ കിഴക്കൻ മേഖലയിലെ ഏക സ്കൂൾ. 1950-കൾ സാംസ്ക്കാരികമായി ഈ ഗ്രാമത്തെ സംബന്ധിച്ചിടത്തോളം സുവർണ്ണ കാലഘട്ടമായിരുന്നു. പഞ്ചായത്തിലെ പടിഞ്ഞാറൻ മേഖലകളിലാണ് സാംസ്ക്കാരിക പ്രവർത്തനങ്ങൾ പ്രധാനമായും കേന്ദ്രീകരിച്ചിരുന്നത്. മാണിക്കൽ പഞ്ചായത്തിന്റെ സമരങ്ങളുടെ ചരിത്രത്തിൽ ഉജ്ജ്വലമായ ഒരു സ്ഥാനമാണ് പിരപ്പൻകോട് ഹൈസ്കൂൾ സമരത്തിനുള്ളത്. 1935-37 കാലഘട്ടത്തിൽ പിരപ്പിൻകോട് കേന്ദ്രമാക്കി ആദ്യത്തെ കമ്യൂണിസ്റ് പാർട്ടി സെൽ രൂപം കൊണ്ടു. എം. ആർ. സുകുമാരൻ നായർ സ്ഥാപിച്ച വള്ളത്തോൾ കഥകളി യോഗം ഇന്നും സ്തുത്യർഹമായ രീതിയിൽ നടന്നു വരുന്നു. ഇപ്പോഴത്തെ ലോറൻസ് മാർ അപ്രേം തിരുമേനി 1963-ൽ കുഷ്ടരോഗാശുപത്രി സ്ഥാപിച്ചു. 1945-ൽ കോലിയക്കോട് കേന്ദ്രീകരിച്ച് ആരംഭിച്ച സരസ്വതി മന്ദിരം ഗ്രന്ഥശാലയായിരുന്നു പഞ്ചായത്തിലെ ആദ്യത്തെ ഗ്രന്ഥശാല. 1951 മേയ് 31 വില്ലേജ് യൂണിയൻ പ്രവർത്തിച്ചുവരുന്ന കാലത്താണ് പിരപ്പൻകോട് ഒരു റൂറൽ ലൈബ്രറി സ്ഥാപിക്കപ്പെട്ടത്. 1972-ൽ ചിറത്തലയ്ക്കൽ കേന്ദ്രമാക്കി രാജപ്പൻനായർ, കെ.ഗോപി, കേശവപിള്ള തുടങ്ങിയവരുടെ നേതൃത്വത്തിൽ വീടുവീടാന്തരം കയറി പുസ്തകം ശേഖരിച്ചു ആരംഭിച്ച ലൈബ്രറിയാണ് വിജ്ഞാന പോഷിണി. മാണിക്കൽ പഞ്ചായത്ത് പ്രസിഡന്റായിരുന്ന സോമശേഖരൻ നായർ അന്തരിച്ചപ്പോൾ അദ്ദേഹത്തിന്റെ സ്മരണ നിലനിർത്തുന്നതിന് വേശി 1974 -ൽ പ്രവർത്തനാമാരംഭിച്ച ഗ്രന്ഥശാലയാണ് പ്ലാക്കീഴ് സേമശേഖരൻ നായർ മെമ്മോറിയൽ ലൈബ്രറി. 1951-ൽ പിരപ്പൻകോട് ക്ഷേത്രത്തിനോടനുബന്ധിച്ച് അയിത്തം നിലനിന്നിരുന്ന കാലത്താണ് പുന്നപുരം പരമേശ്വരൻ നായരുടെ നേതൃത്വത്തിൽ പിരപ്പൻകോട് അമ്പലക്കുളം കേന്ദ്രമാക്കി ഡോൾഫിൻ ക്ലബ് പ്രവർത്തനമാരംഭിച്ചത്.

ഈ പഞ്ചായത്തിലൂടെ എം.സി. റോഡ് , 2008ഇൽ നിലവിൽ വന്ന കഴകൂട്ടം-തൈക്കാട് ബൈപ്പാസ് റോഡും മാണിക്കൽ പഞ്ചായത്തിലൂടെ കടന്നു പോകുന്നുണ്ട്. 

സ്വാതന്ത്യ്രത്തിനു മുമ്പു തന്നെ ഉണ്ടായിരുന്ന പ്രബുദ്ധമായ രാഷ്ട്രീയ പശ്ചാത്തലം വില്ലേജ് യൂണിയൻ രൂപവത്കരിക്കുന്നതിന് കളമൊരുക്കി. വില്ലേജ് യൂണിയൻ 1949 മുതൽ 1953 വരെ യായിരുന്നു. 1953-ൽ മാണിക്കൽ പഞ്ചായത്ത് രൂപീകൃതമായി. സി.കെ. കുഞ്ഞൻപിള്ളയായിരുന്നു ആദ്യ പ്രസിഡന്റ്. 

മാണിക്കൽ പഞ്ചായത്തിന്റെ ഭൂപ്രകൃതിയെ, വലിയ കുന്നുകൾ, കുത്തനെയുള്ള ചരിവുകൾ, ചെറിയ കുന്നിൻപ്രദേശങ്ങളിലെ നിരന്ന ഭൂമി, ചെറിയ ചരിവുകൾ, താഴ്വരകൾ, ഏലാ പ്രദേശങ്ങൾ എന്നിങ്ങനെ തിരിച്ചിരിക്കുന്നു 




കിഴക്കൻ മലയടിവാരത്തിൽ നിന്നും ആരംഭിക്കുന്ന നീരൊഴുക്കുകൾ ചെറുതോടുകൾ, ഉദയൻകോട്, തലയൽ, കടുന്നപൂര്, കുതിരകുളം വടക്കതിൽ എത്തുന്ന തോടും, പിരപ്പൻകോട് മാണിയ്ക്കൽ തൈക്കാട് വഴി മൂന്നാറ്റുമുക്കിൽ എത്തുന്ന തോടും പുളിക്കേക്കോണം, മത്തനാട്, ചെറുകോണം തോടും മുക്കമ്പാലതോടും അനേകം കൈവഴികൾ കൊണ്ട് ജലസമ്പുഷ്ടമാണ് 
പിരപ്പിൻകോട് ശ്രീകൃഷ്ണ ക്ഷേത്രം പഞ്ചായത്തിലെ ഏറ്റവും വലിയ ആരാധനാലയമാണ്. മുസ്ളീം പള്ളികളിൽ പ്രധാനപ്പെട്ടത് വേളാവൂർ ജമാഅത്തിന്റെ കീഴിലുള്ള പള്ളിയും വെമ്പായം ജമാഅത്തിന്റെ കീഴിലുള്ള പള്ളിയുമാണ്. കോട്ടപ്പുറം (ക്രിസ്ത്യൻ) പള്ളി 1962 ൽസ്ഥാപിച്ചു.



</doc>
<doc id="56680" url="https://ml.wikipedia.org/wiki?curid=56680" title="ചൗകോരി">
ചൗകോരി

ഇന്ത്യയിലെ ഉത്തരാഖണ്ഡ് സംസ്ഥാനത്തിൽ പടിഞ്ഞാറൻ ഹിമാലയനിരകളിൽ കുമാവോൺ ഡിവിഷനിൽപ്പെടുന്ന ഒരു ചെറിയ മലമ്പ്രദേശമാണ് ചൌകോരി (ഇംഗ്ലീഷ്:Chaukori) . 
ഇതിന്റെ വടക്ക് ഭാഗത്ത് ടിബറ്റ് സ്ഥിതി ചെയ്യുന്നു. ചൌകോരിയുടെ കിഴക്ക് ഭാഗത്ത് മഹാകാളി നദി ഒഴുകുന്നു. ഇത് ഇന്ത്യ-നേപ്പാൾ അന്താരാഷ്ട്രഅതിരാണ്. 

ചൌകോരി സ്ഥിതി ചെയ്യുന്നത് 2010 മീ. ഉയരത്തിലാണ്. ഇവിടെ നിന്ന് ഹിമാലയത്തിന്റെ മനോഹരമായ ദൃശ്യം കാണാവുന്നതാണ്. നന്ദാ ദേവി, നന്ദാ കോട്ട് എന്നീ പർവത ഉന്നതികൾ ഇവിടെ നിന്ന് കാണാവുന്നതാണ്. ഇവിടെ നിന്ന് ഏകദേശം 10 കി.മി. ദൂരത്തിലാണ് മറ്റൊരു മലമ്പ്രദേശമായ ബെരിനാഗ് സ്ഥിതി ചെയ്യുന്നത്. 

ഗംഗോളിഹാട്ട് ഇവിടുത്തെ ഒരു പ്രധാന ആരാധാനലയകേന്ദ്രമാണ്. ഇത് കൂടാതെ ഇവിടെ സ്ഥിതി ചെയ്യുന്ന മറ്റ് അമ്പലങ്ങൾ താഴെ പറയുന്നവയാണ്:

താഴെ പറയുന്ന സ്ഥലങ്ങളിൽ നിന്ന് റോഡ് മാർഗ്ഗം ഇവിടെ എത്തിച്ചേരാവുന്നതാണ്.

ഏറ്റവും അടുത്ത റെയിൽ‌വേ സ്റ്റേഷൻ കാട്ട്ഗോതാം ആണ് . 



</doc>
<doc id="56762" url="https://ml.wikipedia.org/wiki?curid=56762" title="കുന്നൂർ">
കുന്നൂർ

ഇന്ത്യയിലെ തമിഴ്‌നാട് സംസ്ഥാനത്തെ നീലഗിരി ജില്ലയിലെ ഒരു മുനിസിപ്പാലിറ്റിയും പ്രധാന പട്ടണവുമാണ് കുന്നൂർ (ഇംഗ്ലീഷ്:Coonoor , തമിഴ്: குன்னூர் ). ഇവിടുത്തെ തേയിലത്തോട്ടങ്ങൾക്ക് ഈ സ്ഥലം വളരെ പ്രസിദ്ധമാണ്. നീലഗിരി ചായയുടെ ഉത്പാദനം പ്രധാനമായും നടക്കുന്നത് ഇവിടെയാണ്.
കുന്നൂർ സ്ഥിതി ചെയ്യുന്നത് അക്ഷാംശരേഖാംശത്തിലാണ്. സമുദ്രനിരപ്പിൽ നിന്നും 1502 metres (4927 feet) ഉയരത്തിലാണ് കുന്നൂർ സ്ഥിതി ചെയ്യുന്നത്.

2001 ലെ സെൻസ്സസ്സ് പ്രകാരം ഇവിടുത്തെ ജനസംഖ്യ 50,079 ആണ്. ഇതിൽ പുരുഷശതമാനം 49% വും സ്ത്രീശതമാനം 51% വും ആണ്. ശരാശരി സാക്ഷരത നിരക്ക് 82% ആണ്.
നീലഗിരി കുന്നുകളിലെ ഊട്ടിക്ക് ശേഷം രണ്ടാമത്തെ വലിയതാണ് കുന്നൂർ. ഇവിടുത്തെ സംസ്കാരിക വൈവിധ്യം കൊണ്ട് ഇവിടം വളരെ പ്രസിദ്ധമാണ്. വളരെ കാലം കൊണ്ട് ഇവിടെ താമസിക്കുന്ന ടൂറിസ്റ്റുകൾ ഇവിടെ സ്ഥിരതാമസമാക്കിയതാണ് ഇതിന്റെ കാരണം.
കുന്നൂരിലെ ആയവ്യയഭരണം ഇവിടുത്തെ വേനൽക്കാലത്തെ തേയില വ്യാപാരത്തിന്റെ ആശ്രയിച്ചിരിക്കുന്നു. തേയില വ്യാപാരം ഇവിടുത്തെ പ്രധാന വരുമാന മാർഗ്ഗമാണ്.
കുന്നൂരിലെ മിക്കവാറും ജനങ്ങൾ ഇവിടുത്തെ തേയില വ്യാപാരത്തെ ആശ്രയിച്ചാണ് കഴിയുന്നത്. ഇവിടുത്തെ സ്വകാര്യ തേയിലത്തോട്ടങ്ങളിൽ വ്യവസായിക അടിസ്ഥാനത്തിൽ തേയില ഉത്പാദിപ്പിക്കപ്പെടുന്നു. ഇത് പിന്നീട് ഇവിടുത്തെ തന്നെ ഫാക്ടറികളിൽ വിൽപ്പനക്കായി തയ്യാറാക്കി കോയമ്പത്തൂർ , കൊച്ചി എന്നിവടങ്ങളിൽ വിറ്റഴിക്കപ്പെടുന്നു.

ടൂറിസം ഇവിടുത്തെ മറ്റൊരു വ്യവസായമായി കണക്കാക്കപ്പെടുന്നു. ഇവിടുത്തെ പ്രധാന ചില ആകർഷകകേന്ദ്രങ്ങൾ താഴെ പറയുന്നവയാണ്.

പക്ഷേ ഒരു ചെറിയ പട്ടണമായതു കൊണ്ട് ടൂറിസ്റ്റ് സമയത്ത് കുന്നൂർ വളരെയധികം തിക്കും തിരക്കും നിറഞ്ഞതാകാറുണ്ട്. ഇവിടെ ഉള്ള സൌകര്യങ്ങൾക്ക് താങ്ങാവുന്നതിനേക്കാൾ റൂറിസ്റ്റ്
ഇത് കൂടാതെ നിരവധി മനോഹരമായ ദൃശ്യങ്ങൾ കുന്നൂരിൽ നിന്ന് ദൃശ്യമാണ്. അവയിൽ ചിലത് താഴെ പറയുന്നു. 

കുന്നൂർ പാസ്ചർ ഇൻസ്റ്റിറ്റ്യൂട്ട് ഓഫ് ഇന്ത്യയുടെ ആസ്ഥാനമാണ്. ഇവിടെ പേപ്പട്ടിവിഷം (rabies) വാക്സിനുകൾ (vaccine) മുതലായവ ഉത്പാദിപ്പിക്കപ്പെടുന്നു. 
ഇതു കൂടാതെ ഹോംഡെയിൽ ടീ ഫാക്ടറിയുടെ ആസ്ഥാനവും ഇവിടെയാണ്. ഇത് സ്ഥിതി ചെയ്യുന്നത് ടൈഗർ ഹിൽ റോഡിലാണ്. 
ഇത് വളരെ നല്ലയിനം നീലഗിരി ചായ ഉത്പാദിപ്പിക്കുന്ന ഒരു ഫാക്ടറിയാണ്.

സിംസ് പാർക്

ഇവിടുത്തെ സ്കൂളുകൾ ഇവിടുത്തെ സാമ്പത്തിക വ്യ്‌വസ്ഥക്ക് വളരെ നല്ല സംഭാവന നൽകുന്നു. ഇവിടുത്തെ നല്ല ബോർഡിംഗ് സ്കൂളുകൾ നീലഗിരിയിലേയും കുന്നൂരിലേയും പ്രത്യേകതയാണ്. ഇതിൽ പല സ്കൂളുകൾക്കും ഒരു നൂറ്റാണ്ടിലേറെ പഴക്കമുണ്ട്. ആദ്യകാലത്തെ ബ്രിട്ടീഷ് വൊക്കേഷണൽ ട്രെയിനിംഗ് സെന്ററുകൾ ആയിരുന്ന ഇവ ഇന്നത്തെ കിന്റർ ഗാർട്ടൻ - ഹയർ സെക്കന്ററി സ്കൂളുകൾ ആയിമാറുകയായിരുന്നു. ഈ സ്കൂളുകൾ കേന്ദ്ര, സംസ്ഥാന സ്കൂൾ സിലബസ് പ്രകാരം പഠനം നടത്തുന്നു. 
ഇവിടുത്തെ നല്ല കാലാവസ്ഥയും, ഉട്ടോപ്പിയൻ ഐഡിയകളും ഇവിടുത്തെ സ്കൂളുകളിലേക്ക് കുട്ടികളെ ചേർക്കാൻ ലോകത്തിന്റെ പലസ്ഥലത്തു നിന്നുള്ള മാതാപിതാക്കളെ പ്രേരിപ്പിക്കുന്നു. 

ഇവയിൽ പ്രധാന ചില സ്കൂളുകൾ താഴെ പറയുന്നവയാണ്. 

കുന്നൂർ ധാരാളം പ്രസിദ്ധരായ ആളുകളുടെ ജന്മസ്ഥലവും, വാസസ്ഥലവുമാണ്. അവയിൽ ചിലത് താഴെ പറയുന്നവയാണ്. 

ഇവിടേക്ക് എത്തിച്ചേരാനുള്ള റെയിൽ മാർഗ്ഗമാണ് നീലഗിരി മൌണ്ടൻ റെയിൽ‌വേ. ഇന്ത്യയിലെ തന്നെ പുരാതന റെയിൽ പാതകളിൽ ഒന്നാണ് നീലഗിരി മൌണ്ടൻ റെയിൽ‌വേ. ഇത് ഒരു വേൾഡ് ഹെറിറ്റേജ് സൈറ്റ് ആയി യുനെസ്കോ (UNESCO) ജൂലൈ 2005 ൽ പ്രഖ്യാപിച്ചു. ഇത് മേട്ടുപാളയം ആയി ബന്ധിപ്പിക്കുന്നു. ഈ റെയിൽ പാത ഊട്ടി വരെ നീട്ടുന്നതിനുമുമ്പ് കുന്നൂർ ആയിരുന്നു ഇതിന്റെ അവസാന സ്റ്റേഷൻ. 

കുന്നൂരിലേക്കുള്ള പ്രധാന മാർഗ്ഗം മേട്ടുപാളയത്തു നിന്നും ബന്ധിപ്പിക്കുന്ന റോഡാണ്. ഊട്ടി വരെ നീളുന്ന ഈ പാത നീലഗിരി ചുരങ്ങളിലൂടെ പോകുന്ന ഒരു പ്രധാന മാർഗ്ഗമാണ്. 

മറ്റ് പ്രധാന മാർഗങ്ങൾ കുന്നൂർ - കോട്ടഗിരി , ബണ്ടിഷോല വഴി ബന്ധിപ്പിക്കുന്ന മാർഗ്ഗമാണ്. ഈ മാർഗ്ഗം ബെട്ടാരി ടോൾ ഗേറ്റിനും ശേഷം സംസ്ഥാന പാത 15 മായി ബന്ധിക്കുന്നു. 

കോയമ്പത്തൂരിൽ നിന്നും ഇന്ത്യയിലെ ഒട്ടുമിക്ക സ്ഥലങ്ങളിലേക്കും, ഷാർജ. സിംഗപ്പൂർ എന്നിവടങ്ങളിലേക്കും വിമാനങ്ങൾ ഉണ്ട്. 

കുന്നൂർ ഒരു താലൂക്ക് ആസ്ഥാനമാണ്. ഇതിന്റെ കീഴിൽ ആറ് പഞ്ചായത്തുകൾ ഉണ്ട് :

കൂടാതെ കുന്നൂർ ബ്ലോക്ക് താഴെ പറയുന്ന റവന്യൂ വില്ലേജുകളും ഉൾപ്പെടൂന്നതാണ്. 

അതിഗരട്ടി, ബർളിയാർ, കുന്നൂർ ടൌൺ, യെഡ്ഡപ്പള്ളി, ഹബ്ബത്തലൈ, ഹള്ളിക്കൽ, കെട്ടി, മേലൂർ എന്നിവയാണ് അവ.

കുന്നൂർ നീലഗിരി നിയമസഭ മണ്ഡലത്തിന്റെ ഭാഗമാണ്. .




</doc>
<doc id="56764" url="https://ml.wikipedia.org/wiki?curid=56764" title="ഡൽഹൗസി">
ഡൽഹൗസി

ഇന്ത്യയിലെ ഹിമാചൽ പ്രദേശ് സംസ്ഥാനത്തിലെ ചംബ ജില്ലയിലെ ഒരു പ്രധാന പട്ടണവും മലമ്പ്രദേശവുമാണ് ഡാൽഹൌസി (ഇംഗ്ലീഷ്: Dalhousie). കൂടാതെ ഇത് ഒരു കന്റോണ്മെന്റ് പട്ടണം കൂടിയാണ്.

1854 ൽ ബ്രിട്ടീഷ് ഭരണകൂടം സ്ഥാപിച്ച ഒരു പട്ടണമാണ് ഡാൽഹൌസി. തങ്ങളുടെ സൈന്യത്തിന്റെ വിശ്രമത്താവളമായിട്ടാണ് ബ്രിട്ടീഷ് ഭരണകൂടം വളരെ മനോഹരമായ ഈ മലമ്പ്രദേശം സ്ഥാപിച്ചെടുത്തത്. ബ്രിട്ടീഷ് വൈസ്രോയി ആയിരുന്ന ഡാൽഹൌസി പ്രഭുവിന്റെ പേരിലാണ് ഈ പട്ടണം സ്ഥാപിക്കപ്പെട്ടത്. 

ഇത് ഇവിടെയുണ്ടായിരുന്ന അഞ്ച് കുന്നുകളുടെ ഇടയിലാണ് സ്ഥാപിച്ചിട്ടുള്ളത്. ഹിമാലയത്തിന്റെ പടിഞ്ഞാറൻ അതിരായ ധൌലധാർ പർവതത്തിന്റെ അതിരായിട്ടാണ് ഇത് സ്ഥിതി ചെയ്യുന്നത്. സമുദ്രനിരപ്പിൽ നിന്നും 6000-9000 അടി ഉയരത്തിൽ . അക്ഷാംശ രേഖാംശത്തിലാണ് ഡാൽഹൌസി സ്ഥിതി ചെയ്യുന്നത്. 
ശരാശരി ഉയരം 1954 metres (6410 feet).

ഡാൽഹൌസി മറ്റൊരു മലമ്പ്രദേശമായ ചമ്പയിലേക്കുള്ള കവാടമായി കണക്കാക്കപ്പെടുന്നു. പണ്ടത്തെ ഹിന്ദു സംസ്കാരത്തിന്റെ അവശിഷ്ടങ്ങൾ ഇവിടെ കാണപ്പെടുന്നുണ്ട്. 
വർഷം മുഴുവനും തണുപ്പുള്ള കാലാവസ്ഥയാണ് ഇവിടെ. ജൂൺ - ജൂലൈ മാസങ്ങളിൽ പകൽ അൽപ്പം ചൂടും രാത്രി നല്ല തണുപ്പും ഉള്ള സ്ഥലമാണ് ഇത്. 

2001 ലെ സ്ഥിതിവിവരക്കണക്കുകൾ പ്രകാരം ഇവിടുത്തെ ജനസംഖ്യ 7419 ആണ്. ഇതിൽ പുരുഷ ശതമാനം 56% ഉം സ്ത്രീ ശതമാനം 44% ഉം ആണ്.



</doc>
<doc id="56766" url="https://ml.wikipedia.org/wiki?curid=56766" title="ഷാഹിദ് കപൂർ">
ഷാഹിദ് കപൂർ

ഇന്ത്യൻ ചലച്ചിത്രനടനും മോഡലുമാണ് ഷാഹിദ് കപൂർ (; ജനനം ഫെബ്രുവരി 25 1981. മ്യൂസിക് വീഡിയോകളിലൂടെയും, പരസ്യചിത്രങ്ങളിലൂടെയുമാണ് ഷാഹിദ് തന്റെ കലാജീവിതം ആരംഭിക്കുന്നത്. പ്രശസ്ത സംവിധായകൻ സുഭാഷ് ഗായുടെ ഹിറ്റ് ചിത്രമായ "താലിൽ (1999)" ഒരു സംഘനർത്തകനായാണ് ഷാഹിദ് ആദ്യമായി ഹിന്ദിചിത്രത്തിൽ മുഖം കാണിക്കുന്നത്. പിന്നീട് നാലുവർഷത്തിനു ശേഷമാണ് ഷാഹിദ് സിനിമയിൽ അഭിനയിക്കുന്നത്. "ഇഷ്ക് വിഷ്ക്" എന്ന ചിത്രമായിരുന്നു അത്. ഈ ചിത്രത്തിലെ നായകവേഷം ഷാഹിദിന് മികച്ച പുതുമുഖ നടനുള്ള ഫിലിംഫെയർ അവാർഡ് നേടിക്കൊടുത്തു. തുടർന്നും ധാരാളം സിനിമകളിൽ അഭിനയിച്ച ഷാഹിദിന്റെ ഹിറ്റ് ചിത്രങ്ങളിൽ ചിലതാണ് "ഫിഡ, ശികർ, വിവാഹ്, ജബ് വി മെറ്റ്" തുടങ്ങിയവ. ഈ വിജയ ചിത്രങ്ങൾ ഷാഹിദിന് ഹിന്ദി ചലച്ചിത്ര മേഖലയിൽ തന്റേതായ വ്യക്തിത്വം രൂപപ്പെടുത്തുന്നതിന് സഹായകമായി.

പ്രശസ്ത ചലച്ചിത്രനടൻ പങ്കജ് കപൂറിന്റെയും നടിയും നർത്തകിയുമായ നീലിമ അസീമിന്റെയും മകനാണ് ഷാഹിദ് കപൂർ. സസ്യാഹാരിയായ അദ്ദേഹത്തിന് ഒരു സഹോദരിയും ഒരു സഹോദരനും കൂടിയുണ്ട്. ഒരു മാർക്സിസ്റ്റ് പ്രത്രപ്രവർത്തകനും, എഴുത്തുകാരനും കൂടിയായ അൻവർ അസീമാണ് ഷാഹിദിന്റെ മുത്തച്ഛൻ . പ്രശസ്ത നടി കരീന കപൂർ മൂന്ന് വർഷക്കാലം ഷാഹിദിന്റെ കാമുകിയായിരുന്നു, പിന്നീട് ഇരുവരും വേർ പിരിഞ്ഞു.

ഒരു മോഡലായി പരസ്യചിത്രങ്ങളിൽ അഭിനയിച്ചുകൊണ്ടാണ് ഷാഹിദ് അഭിനയം തുടങ്ങിയതെങ്കിലും, തുടക്കത്തിൽ തന്നെ പ്രശസ്ത നടനായ ഷാരൂഖ് ഖാന്റെ കൂടെയും പരസ്യചിത്രങ്ങളിൽ അഭിനയിക്കാൻ ഷാഹിദിന് കഴിഞ്ഞു. പെപ്സിയുടെ ആദ്യകാല പരസ്യങ്ങൾ ഇതിനുദാഹരണമാണ്. തുടർന്ന് ഷാഹിദ് "ഷായ്മക് ദാവാർ ഇൻസ്റ്റിട്യൂട്ട് ഓഫ് ദി പെർഫോമിംഗ് ആർട്ട്" എന്ന സ്ഥാപനത്തിൽ ചേർന്ന് നൃത്തം പഠിക്കുകയുണ്ടായി. പിന്നീടാണ് സുഭാഷ് ഗായിയെ പരിചയപ്പെടുന്നതും താൽ എന്ന ചിത്രത്തില് ഐശ്വര്യ റായിയുടെ കൂടെ ഒരു ഗാനത്തിൽ നൃത്തം ചെയ്യുകയും ചെയ്യുന്നത്.
2003 ലാണ് ഷാഹിദിന്റെ ആദ്യ നായകചിത്രം പുറത്തിറങ്ങുന്നത്. സം‌വിധായകൻ കെൻ ഘോഷ് കഥയെഴുതി സം‌വിധാനം ചെയ്ത ഒരു പ്രണയകഥ പറയുന്ന "ഇഷ്ക് വിഷ്ക്" എന്ന ചിത്രമായിരുന്നു ഇത്. ഈ ചിത്രത്തിൽ ഷാഹിദിന്റെ നായികയായി അഭിനയിച്ചത് രണ്ടു പേരായിരുന്നു, അമൃത റാവുവും, ഷെനാസ്സ് ട്രെസ്സറിവാലയുമായിരുന്നു ഈ രണ്ടുപേർ.

Kabir Singh


</doc>
<doc id="56767" url="https://ml.wikipedia.org/wiki?curid=56767" title="ദേവികുളം">
ദേവികുളം

കേരളത്തിലെ ഇടുക്കി ജില്ലയിലെ മൂന്നാറിൽ നിന്ന് 8 കി.മി അകലെ ഉള്ള ഒരു ചെറിയ മലമ്പ്രദേശമാണ് ദേവികുളം. 

ദേവികുളം എന്ന പദം ഉണ്ടായത് രാമായണത്തിലെ ദേവിയായ സീത ദേവിയുടെ പേരിൽ നിന്നാണ്. 
സീതദേവി ഒരിക്കൽ ഇവിടെ ഉള്ള കുളത്തിൽ കുളിച്ചു എന്നാണ് പറയപ്പെടുന്നത്. ഇപ്പോൾ സീത ദേവി തടാകം എന്നറിയപ്പെടുന്ന മനോഹരമായ ഒരു തടാകമായിരുന്നു അത്.

സമുദ്രനിരപ്പിൽ നിന്നും 1800 മീറ്റർ ഉയരത്തിലാണ് ദേവികുളം സ്ഥിതി ചെയ്യുന്നത്. 

പ്രകൃതിരമണീയമായ ഒരു പാട് സ്ഥലങ്ങൽ ദേവികുളത്തുണ്ട്. പ്രധാനമായത് 



</doc>
<doc id="56771" url="https://ml.wikipedia.org/wiki?curid=56771" title="പൂവച്ചൽ ഗ്രാമപഞ്ചായത്ത്">
പൂവച്ചൽ ഗ്രാമപഞ്ചായത്ത്

1953-ലാണ് പൂവച്ചൽ പഞ്ചായത്ത് രൂപീകൃതമാവുന്നത്. തിരുവനന്തപുരം ജില്ലയിൽ, നെടുമങ്ങാട് താലൂക്കിൽ, വെള്ളനാട് ബ്ലോക്കിൽ, പെരുംകുളം, വീരണകാവ് വില്ലേജുകുൾ ഉൾപ്പെടുന്ന പ്രദേശമാണ് പൂവച്ചൽ ഗ്രാമപഞ്ചായത്ത്. സമതലങ്ങളും, പാടശേഖരങ്ങളും, കുന്നിൻ ചെരിവുകളും നിറഞ്ഞ അതിമനോഹരമായ നിമ്നോന്നതമായ ഭൂപ്രകൃതിയാണ് പൂവച്ചൽ പഞ്ചായത്തിനുള്ളത്. വടക്കു വെള്ളനാട് പഞ്ചായത്തും വടക്കുപടിഞ്ഞാറ് ആര്യനാട് പഞ്ചായത്തും, വടക്കുകിഴക്കു കുറ്റിച്ചൽ പഞ്ചായത്തും, കിഴക്കു കള്ളിക്കാട് പഞ്ചായത്തും നെയ്യാർ നദിയും, തെക്ക് കാട്ടാക്കട പഞ്ചായത്തും, പടിഞ്ഞാറ് വിളപ്പിൽ, അരുവിക്കര എന്നീ പഞ്ചായത്തുകളുമാണ് പൂവച്ചലിന്റെ അതിരുകൾ. തിരുവനന്തപുരം ജില്ലയിലെ മലയോരത്തെ ഒരു പ്രധാന വിപണന കേന്ദ്രമായ കാട്ടാക്കട ചന്ത ഉൾപ്പെടുന്ന പ്രദേശമാണ് പൂവച്ചൽ പഞ്ചായത്ത്. അതുകൊണ്ടുതന്നെ പണ്ടുമുതലേ യാത്രാ സൌകര്യം താരതമ്യേന മെച്ചപ്പെട്ടതായിരുന്നു ഇവിടെ. വനത്തിൽ നിന്നും ശേഖരിക്കുന്ന പൂജാപുഷ്പങ്ങൾ കൊട്ടാരത്തിലെത്തിക്കുന്നവർക്കു വഴിയിൽ “പൂ വച്ച് വിശ്രമിക്കാൻ ഒരുക്കിയ ഇടം പൂവച്ചൽ “ആയി മാറി എന്നാണ് സ്ഥല നാമോൽപ്പത്തിയെപ്പറ്റി കേൾക്കുന്നത്. 23 വാർഡുകളാണ് പൂവച്ചൽ പഞ്ചായത്തിലുള്ളത്.

ഈ പഞ്ചായത്തിൽ സ്വാതന്ത്ര്യസമരത്തിന്റെയും നവോത്ഥാനത്തിന്റെയും പ്രവർത്തനങ്ങൾ നടന്നിരുന്നത് പൂവച്ചലും, കാട്ടാക്കടയും കേന്ദ്രീകരിച്ചായിരുന്നു അയിത്തോച്ഛാടനത്തിന്റെ മുഖ്യവക്താവായിരുന്ന ഗാന്ധിരാമകൃഷ്ണ പിളള, പൊന്നറ ശ്രീധർ, പടിയന്നൂർ രാഘവൻ പിളള, നെൻമേനിക്കര മാധവൻ നായർ എന്നിവരായിരുന്നു ഈ പ്രവർത്തനങ്ങൾ പഞ്ചായത്തിൽ നടപ്പാക്കിയവരിൽ പ്രമുഖർ.

പൂജാപുഷ്പങ്ങൾ കൊട്ടാരത്തിലെത്തിക്കുന്നവർക്ക് വഴിയിൽ പൂ വച്ച് വിശ്രമിക്കാനുണ്ടാക്കിയ താവളമാണ് പൂവച്ചൽ. പഞ്ചായത്തിലെ നൂറ്റാണ്ടുകൾ പഴക്കമുള്ള ക്ഷേത്രമാണ് തിരുവളന്തൂർ ശ്രീസുബ്രമണ്യ ക്ഷേത്രം. ഈ പഞ്ചായത്തിൽ സ്വാതന്ത്യ്ര സമരത്തിന്റെയും നവോത്ഥാനത്തിന്റെയും പ്രവർത്തനങ്ങൾ നടന്നിരുന്നത് പൂവച്ചലും കാട്ടാക്കടയും കേന്ദ്രീകരിച്ചായിരുന്നു. അയിത്തോച്ഛാടനത്തിന്റെ മുഖ്യ വക്താവായിരുന്ന ഗാന്ധി രാമകൃഷ്ണ പിള്ള, പൊന്നറ ശ്രീധർ , പടിയന്നൂർ രാഘവൻ പിള്ള, നെൻമേനിക്കര രാഘവൻ എന്നിവരായിരുന്നു ഈ പ്രവർത്തനങ്ങൾക്ക് പഞ്ചായത്തിൽ നേത്യത്വം നൽകിയിരുന്നത്. 

പഞ്ചായത്തിലെ ആദ്യത്തെ സ്കൂൾ 1910-ൽ ആരംഭിച്ച സി.എസ്.ഐ. സഭയുടെ സ്കൂളാണ്. തിരുവനന്തപുരം ജില്ലയിലെ പ്രമുഖ ഉന്നത വിദ്യാഭ്യാസ കേന്ദ്രമായ കാട്ടാക്കട ക്രിസ്ത്യൻ കോളേജ് ഈ പഞ്ചായത്തിലാണ് സ്ഥിതി ചെയ്യുന്നത്. 1951-ൽ നിലവിൽ വന്ന ജനതാ ഗ്രന്ഥശാലയാണ് ഇവിടുത്തെ ആദ്യത്തെ ഗ്രന്ഥശാല. തിരുവനന്തപുരം ജില്ലയിലെ മലയോര പ്രദേശത്തെ പ്രധാന വാണിജ്യ കേന്ദ്രമായ കാട്ടാക്കട ചന്തയും പൂവച്ചൽ പഞ്ചായത്തിലാണ് സ്ഥാപിതമായിരിക്കുന്നത്. അതുകൊണ്ടുതന്ന മികച്ച ഗതാഗത സൌകര്യങ്ങൾ ഇവിടെ പണ്ടു മുതലേയുണ്ട്. 1930-കളിലാണ് ആദ്യമായി സർവ്വീസ് ബസുകൾ പൂവച്ചൽ പഞ്ചായത്തിൽ ഓടിത്തുടങ്ങിയത്. രണ്ടാംലോക മഹായുദ്ധ കാലത്ത് ഇന്ധന ക്ഷാമം അനുഭവപ്പെട്ടപ്പോൾ കരി ഉപയോഗിച്ച് കരിഗ്യാസ് ഇന്ധനം ഉണ്ടാക്കി വാഹനങ്ങൾ ഓടിച്ചിരുന്നു.

വെള്ളനാട് വില്ലേജ് പഞ്ചായത്തിൽ നിന്നും വേർപെട്ട് 1953-ൽ പൂവച്ചൽ പഞ്ചായത്ത് നിലവിൽ വന്നു. ആദ്യ കാലത്തെ പൂവച്ചൽ പഞ്ചായത്തിൽ വീരണകാവ്, മണ്ണൂർകര വില്ലേജുകൾ പൂർണ്ണമായും, പെരുംകുളം വില്ലേജിന്റെ പൂഞ്ഞാംകോട്, കൊണ്ണിയൂർ , കുഴക്കാട് മുറികളാണ് ഉണ്ടായിരുന്നത്. 1964-ൽ കൊണ്ണിയൂർ പൂർണ്ണമായും, നെടുമാന്നൂർമുറി കൂട്ടിച്ചേർക്കുകയും ചെയ്തു. 1963-ൽ നടന്ന തെരഞ്ഞെടുപ്പിലൂടെ ആദ്യത്തെ പ്രസിഡണ്ടായി ശ്രീ.എൻ.മാധവൻ നായർ അധികാരം ഏറ്റെടുക്കുകയുണ്ടായി. തിരുവളുന്തൂർ ശ്രീസുബ്രഹ്മണ്യ ക്ഷേത്രം, വീരണകാവ്, പുനയ്ക്കോട് നാടുകാണി ശാസ്താം ക്ഷേത്രങ്ങൾ , പെരുകുളത്തൂർ , പന്നിയോട് ശ്രീകൃഷ്ണ ക്ഷേത്രം, ആനാകോട്, പുളിങ്കോട്, കൊണ്ണിയൂർ ഭദ്രകാളി ക്ഷേത്രങ്ങൾ എന്നിവയാണ് പഞ്ചായത്തിലെ പ്രധാന ആരാധനാലയങ്ങൾ. നൂറുകണക്കിന് മലയാള ചലച്ചിത്രങ്ങൾക്കു ഗാനങ്ങളെഴുതിയ ഗാന രചയിതാവ് പൂവച്ചൽ ഖാദർ ഈ പഞ്ചായത്തിൽ ജനിച്ചു വളർന്നയാളാണ്.

തിരുവനന്തപുരം ജില്ലയിലെ മലയോരത്തെ ഒരു പ്രധാന വിപണനകേന്ദ്രമായ കാട്ടാക്കട ചന്ത ഉൾപ്പെടുന്ന പ്രദേശമാണ് പൂവച്ചൽ പഞ്ചായത്ത്. അതുകൊണ്ടുതന്നെ പണ്ടുമുതലേ യാത്രാസൗകര്യം താരതമ്യേന മെച്ചപ്പെട്ടതായിരുന്നു ഇവിടെ. 1930 കളിലാണ് സർവ്വീസ് ബസ്സുകൾ പൂവച്ചൽ പഞ്ചായത്തിൽ ഓടിതുടങ്ങിയത്. രണ്ടാം ലോകമഹായുദ്ധകാലത്ത് ഇന്ധനക്ഷാമം അനുഭവപ്പെട്ടപ്പോൾ കരിയുപയോഗിച്ച് കരിഗ്യാസ് ഇന്ധനം ഉണ്ടാക്കി വണ്ടികൾ ഓടിച്ചിരുന്നു.

വെളളനാട് വില്ലേജ് പഞ്ചായത്തിൽ നിന്നും വേർപ്പെട്ട് 1953-ൽ പൂവച്ചൽ പഞ്ചായത്ത് നിലവിൽ വന്നു. ആദ്യത്തെ പൂവച്ചൽ പഞ്ചായത്തിൽ വീരണകാവ്, മണ്ണൂർക്കര വില്ലേജുകൾ പൂർണ്ണമായും, പെരുംകുളം വില്ലേജിന്റെ പൂഞ്ഞാംക്കോട്, കൊണ്ണിയൂർ, കുഴക്കാട് മുറികളാണ് ഉണ്ടായിരുന്നത്. 1964-ൽ കൊണ്ണിയൂർ പൂർണ്ണമായും, നെടുമാന്നൂർ മുറിക്കൂട്ടിച്ചേർക്കുകയും ചെയ്തു. 1963-ൽ നടന്ന തെരഞ്ഞെടുപ്പിലൂടെ ആദ്യത്തെ പ്രസിഡന്റ്ായി ശ്രീ. എൻ മാധവൻ നായർ അധികാരമേറ്റെടുക്കുകയുണ്ടായി. 


സമതലങ്ങൾ , പാടശേഖരങ്ങൾ , കുന്നിൻ ചരിവുകൾ എന്നിങ്ങനെ ഈ പഞ്ചായത്തിനെ ഭൂപ്രകൃതി അനുസരിച്ച് മൂന്നായി വേർതിരിക്കാം. പഞ്ചായത്തിലെ ഏറ്റവും ഉയരം കൂടിയ പ്രദേശം നാടുകാണിയും, ഉയരം കുറഞ്ഞത് വീരണകാവും നെയ്യാറിന്റെ കരയുമാണ്. സമതലം വളരെ കുറവുള്ള ഈ പഞ്ചായത്തിൽ ചരൽ മണ്ണ്, മണൽ മണ്ണ്, എക്കൽ മണ്ണ്, പാറക്കൂട്ടങ്ങൾ ഉള്ള മണ്ണ് എന്നീ ഇനങ്ങളിലുള്ള മണ്ണാണ് കണ്ടുവരുന്നത്. 

വാഴോട്ടുകോണം, മൈലാട്ടുമൂഴി, പുളിങ്കോട്, മൈലോട്ടുമൂഴി, വഴുതനമുകൾ , വെള്ളംകൊള്ളി തുടങ്ങി ഈ പഞ്ചായത്തു പ്രദേശത്തു നിന്നും ഉത്ഭവിച്ച് കരനമയാർ, നെയ്യാർ എന്നിവയിലേക്ക് ഒഴുകിയെത്തുന്ന നിരവധി തോടുകളാണ് ഇവിടുത്തെ പ്രധാന ജല സ്രോതസ്സുകൾ. സംസ്ഥാന ശരാശരിയോടടുത്തു ഇവിടെ മഴയും ലഭിക്കുന്നുണ്ട്.


എന്നിവയാണ് ഈ പഞ്ചായത്തിലെ പ്രധാന ആരാധനാലയങ്ങൾ.



ധനകാര്യ സ്റ്റാൻഡിംഗ് കമ്മിററി


വികസനകാര്യ സ്റ്റാൻഡിംഗ് കമ്മിററി


ക്ഷേമകാര്യ സ്റ്റാൻഡിംഗ് കമ്മിററി


ആരോഗ്യ-വിദ്യാഭ്യാസ സ്റ്റാൻഡിംഗ് കമ്മിററി



</doc>
<doc id="56784" url="https://ml.wikipedia.org/wiki?curid=56784" title="പരവലയം">
പരവലയം

ദ്വിമാനതലത്തിൽ രചിച്ചിരിക്കുന്ന ഒരുതരം വക്രമാണ് പരവലയം അഥവാ പരാബൊള. ഒരു സമതലത്തിൽ ശയിക്കുന്ന ഒരു രേഖയും , ആ രേഖയിലല്ലാത്ത ഒരു ബിന്ദുവും ഉണ്ടെന്നിരിക്കട്ടെ; ആ രേഖയിൽ നിന്നും (നിയതരേഖ; Directrix) ബിന്ദുവിൽ നിന്നും ( കേന്ദ്രം; focus) ഉള്ള അകലം തുല്യമാകത്തക്കവിധം സഞ്ചരിക്കുന്ന മറ്റൊരു ബിന്ദുവിന്റെ സഞ്ചാരപഥത്തെ ( Locus) ആണ് പരവലയം അല്ലെങ്കിൽ പരാബൊള (Parabola) എന്നു പറയുന്നത്. 

ഒരു നേർവൃത്തസ്തൂപികയെ അതിന്റെ ഏതെങ്കിലും ഒരു പാർശ്വരേഖയ്ക് സമാന്തരമായി ഒരു സമതലം ഛേദിക്കുമ്പോൾ ലഭിക്കുന്ന ദ്വിമാനവക്രരൂപവും പരവലയമാണു്. വൃത്തസ്തൂപികയുടെ ശീർഷവും (Vertex) അതിന്റ ആധാരവൃത്തത്തിലെ ഏതെങ്കിലും ഒരു ബിന്ദുവും ബന്ധിപ്പിക്കുന്ന ഋജുരേഖയെയാണ് പാർശ്വരേഖ എന്നു പറയുന്നത്. വൃത്തസ്തൂപികയെ ഛേദിക്കുന്ന തലത്തിന്, അതിന്റെ അക്ഷവുമായുണ്ടാകുന്ന ചരിവ് അനുസരിച്ച്, പല ദ്വിമാനവക്രങ്ങൾ ലഭിക്കുന്നു. വൃത്തം, ദീർഘവൃത്തം, പരവലയം, അതിവലയം എന്നിവയാണവ. എന്നാൽ, ഛേദതലം, പ്രസ്തുത നേർവൃത്തസ്തൂപികയെ ഛേദിക്കാതെ അതിന്റെ വക്രപ്രതലം സ്പർശിക്കുക മാത്രം ചെയ്യുമ്പോൾ, ഒരു ഋജുരേഖയാണ് ലഭിക്കുന്നത്. ഇങ്ങനെ നേർവൃത്തസ്തൂപിക ഛേദിച്ചാൽ കിട്ടുന്ന വക്രങ്ങളെ പൊതുവെ വൃത്തസ്തൂപികാവക്രങ്ങൾ (Conics) എന്നു പറയുന്നു.

ഭൗതികശാസ്ത്രത്തിലും ജ്യോതിശാസ്ത്രത്തിലും സാങ്കേതികവിദ്യാരംഗങ്ങളിലും, മറ്റനവധി ശാസ്ത്രമേഖലകളിലും പരവലയങ്ങൾക്കു് വളരെ പ്രാധാന്യമുണ്ട്. 

ഒരു ഗോളത്തിന്റെ ഗുരുത്വാകർഷണത്തിനു വിധേയമായി, ക്ഷേപിക്കപ്പെടുന്ന ഒരു വസ്തുവിന്റെ (എറിയപ്പെടുന്ന ഒരു ക്രിക്കറ്റുപന്ത്, തോക്കിൽ നിന്നു പായുന്ന ഒരു വെടിയുണ്ട മുതലായവ) സഞ്ചാരപഥം പരവലയാകൃതിയിലുള്ളവയാണ്.

ചതുരനിർദ്ദേശാങ്കവ്യവസ്ഥയിൽ formula_1 അക്ഷത്തിനു സമാന്തരമായതും ശീർഷം formula_2ഉം ഫോകസ് formula_3ഉം നിയതരേഖ formula_4ഉം formula_5 ദൂരവും ഉള്ള പരവലയത്തിന്റെ സമവാക്യം
മറ്റൊരു തരത്തിൽ x-അക്ഷത്തിനു സമാന്തരമായ പരവലയത്തിന്റെ സമവാക്യം 
പൊതുസമവാക്യം 

വൃത്തസ്തൂപികാവക്രങ്ങളിൽ, ഏതു ബിന്ദുവിൽ നിന്നും, കേന്ദ്രത്തിലേക്കും, നിയതരേഖയിലേക്കും ഉള്ള ദൂരങ്ങൾ തമ്മിലുള്ള അനുപാതത്തെ വക്രത്തിന്റെ ഉൽകേന്ദ്രത (Eccentricity) എന്നു വിളിക്കുന്നു. അതായത്, വക്രത്തിലെ ഒരു ബിന്ദുവിൽ നിന്നും കേന്ദ്രത്തിലേക്കുള്ള അകലം r എന്നും, അതിൽ നിന്നും നിയതരേഖയിലേക്കുള്ള അകലം s എന്നുമിരിക്കട്ടെ, എങ്കിൽ -

പരവലയത്തിന്റെ കാര്യത്തിൽ, മേൽപ്പറഞ്ഞ അകലങ്ങൾ തുല്യമായതിനാൽ, ഉൽകേന്ദ്രത ഒന്ന് ആയിരിക്കും. ഉത്കേന്ദ്രത ഒന്നിൽക്കുറവാണെങ്കിൽ അതു ദീർഘവൃത്തവും (ellipse) , ഒന്നിൽ കൂടുതലാണെങ്കിൽ അത് അതിവലയവും ആയിരിക്കും. ഉത്കേന്ദ്രത പൂജ്യം ആയ വക്രമാണ് വൃത്തം. 

ദീർഘവൃത്തങ്ങളുടെ ശ്രേണിയുടെ സീമ എന്ന നിലയിൽ പരവലയത്തെ പരിഗണിക്കാം.ഈ ദീർഘവൃത്തങ്ങളുടെ ഒരു ഫോക്കസ് ഉറപ്പിച്ചും അടുത്ത ഫോക്കസ് ഒരേ ദിശയിൽ തന്നെ അനിയന്ത്രിതമായി നീങ്ങാനും അനുവദിക്കുന്നു.ഇത്തരത്തിൽ പരവലയത്തെ ഒരു ഫോക്കസ് അനന്തതയിൽ കേന്ദ്രീകരിച്ചിരിക്കുന്ന ഒരു ദീർഘവൃത്തമായി പരിഗണിക്കാം.

പരവലയത്തിനു് പ്രതിഫലനപ്രതിസമതയുള്ള ഒരു അക്ഷം ഉണ്ട്. ഈ അക്ഷം അതിന്റെ ഫോക്കസിലൂടെ കടന്നുപോകുന്നു.നിയതരേഖക്ക് ഇത് ലംബവും ആണ്. ഈ അക്ഷത്തിന്റേയും പരവലയത്തിന്റേയും സംഗമബിന്ദുവാണ് പരവലയത്തിന്റെ ശീർഷം.

ശീർഷം (h, k)ഉം ഫോക്കസും ശീർഷവും തമ്മിലുള്ള ദൂരം pഉം ആയ പരവലയത്തിന്റെ സമവാക്യങ്ങളാണ് താഴെ പ്രസ്താവിക്കുന്നത്.

പരാബോളയുടെ പൊതുരൂപം
കോണികത്തിന്റെ പൊതുസമവാക്യത്തിൽ നിന്നും നിർ‌വചിച്ചിരിക്കുന്ന പരവലയത്തിന്റെ സമവാക്യം formula_23 ആണ്‌.
ധ്രുവീയ നിർദ്ദേശാങ്കത്തിൽ(polar co-ordinates) ഫോകസ് മൂലബിന്ദുവും നിയതരേഖ അക്ഷത്തിനു സമാന്തരവും ആയ പരവലയത്തിന്റെ സമവാക്യം 
l അർദ്ധനാഭീകേന്ദ്രം(semi-latus rectum) ,അതായത് ഫോക്കസിൽ നിന്നും പരവലയത്തിലേക്കുള്ള ദൂരം ആണ്.നാഭീകേന്ദ്രം(latus rectum) ഫോക്കസിലൂടെ കടന്നുപോകുന്ന അക്ഷത്തിനു ലംബമായ ഞാൺ ആണ്.ഇതിന്റെ നീളം 4l ആണ്‌.

പ്രതിസമത അക്ഷം y-അക്ഷത്തിനു സമാന്തരമായതും ശീർഷം (0,0) ആയതും ആയ ഒരു പരവലയത്തിന്റെ സമവാക്യം 
ആണ്.(0,f)എന്ന ബിന്ദു പരവലയത്തിന്റെ ഫോക്കസ് ആണ്. പരവലയത്തിലുള്ള ഏതൊരു ബിന്ദുവും ഫോക്കസിൽ നിന്നും പ്രതിസമതാ അക്ഷത്തിനു ലംബമായ ഒരു രേഖയിൽ നിന്നും(ലീനിയാ നിയതരേഖ)തുല്യ അകലത്തിലായിരിക്കും.ശീർഷം ഇത്തരത്തിലുള്ള ഒരു ബിന്ദുവായതിനാൽ ലീനിയ നിയതരേഖ എന്ന ബിന്ദുവിലൂടേയും കടന്നുപോകുന്നു.അതായത് ഏതൊരു ബിന്ദു P=(x,y)ഉം (0,f)ൽ നിന്നും (x,-f)ൽ നിന്നും തുല്യ അകലത്തിലായിരിക്കും.ഇത്തരമൊരു സവിശേഷതയുള്ള ഫോകസിന്റെ വിലയാണ് കണ്ടുപിടിക്കുന്നത്.

Fഎന്നത് ഫോകസിനേയും Q,(x,-f)എന്ന ബിന്ദുവിനേയും സൂചിപ്പിക്കുന്നു. FP,QP എന്നിവയുടെ നീളം തുല്യമാണ്.

ഇരുവശത്തിന്റേയും വർഗ്ഗം കണ്ടാൽ
ഇരുവശത്തേയും പദങ്ങളെ വെട്ടിക്കളഞ്ഞാൽ
ഇരുവശത്തുനിന്നും x വെട്ടിക്കളഞ്ഞാൽ( xപൂജ്യമാവില്ല)
"p=f" എന്ന് കരുതിയാൽ പരാബോളയുടെ സമവാക്യം

മൂലബിന്ദു കേന്ദ്രമായ ഒരു പരാബോളയുടെ സമവാക്യമാണ് മുകളിൽ പ്രതിപാദിച്ചിരിക്കുന്നത്.പരാബോളയുടെ പൊതുരൂപം :formula_36 ആണ്.ഈ പരാബോളയുടെ ഫോകസ് 

ഇതിനെ മറ്റൊരു രീതിയിൽ 

നിയതരേഖയെ 
എന്ന സമവാക്യം കൊണ്ടും സൂചിപ്പിക്കം.ഈ സമവാക്യത്തെ തന്നെ മറ്റൊരു രീതിയിൽ 
പരാബോളയുടെ സ്പർശകത്തിന്റെ ചെരിവ് ആണ്.ഈ രേഖ y-അക്ഷത്തിൽ (0,-y) = (0, - a x²) എന്ന ബിന്ദുവിലും x-അക്ഷത്തിൽ (x/2,0) എന്ന ബിന്ദുവിലും സംഗമിക്കുന്നു.ഈ ബിന്ദുവിനെ G എന്ന് വിളിക്കുന്നു.Gഎന്ന ബിന്ദു F ന്റേയുംQന്റേയും മദ്ധ്യബിന്ദു ആണ്.
G,FQന്റെ മദ്ധ്യബിന്ദു ആണെന്നതിനാൽ 
കൂടാതെ P, Fൽ നിന്നും Qൽ നിന്നും തുല്യ അകലത്തിലാണ്.
മൂന്നാമതായി GP എന്ന രേഖ അതിനോടുതന്നെ സമമായതിനാൽ 

ഇതിൽനിന്നും 
formula_48.
എന്ന്കിട്ടുന്നു."QP" എന്ന രേഖയെ "P" യിൽ നിന്നും "T"എന്ന ബിന്ദുവിലേക്കും "GP"എന്ന രേഖയെ "P" ൽ നിന്നും"R"എന്ന ബിന്ദുവിലേക്കും നീട്ടിവരക്കാൻ സാധിക്കും.അപ്പോൾ 
formula_49 and formula_50 ലംബങ്ങളായിരിക്കും.ആയതിനാൽ ഇവ സർവസമങ്ങളും ആയിരിക്കും.എന്നാൽ formula_50 ,formula_52സമങ്ങളായതിനാൽ formula_49 , formula_52ഇവയും സമങ്ങളായിരിക്കും.പരാബോളയിലെ "P"എന്ന ബിന്ദുവിലെ സ്പർശകമാണ് 
"RG" എന്ന രേഖ.
Encarta Reference Library Premium 2005


</doc>
<doc id="56787" url="https://ml.wikipedia.org/wiki?curid=56787" title="പാനൂർ ഗ്രാമപഞ്ചായത്ത്">
പാനൂർ ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് പാനൂർ ഗ്രാമപഞ്ചായത്ത്.2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, അടുത്ത തിരഞ്ഞെടുപ്പുമുതൽ കൂത്തുപറമ്പ് നിയോജകമണ്ഡലത്തിലാണ്‌ ഉൾപ്പെടുന്നത്.

യു.ഡി.എഫിലെ കുനിയിൽ ലീല ആയിരുന്നു ഇപ്പോൾ പ്രീത അശോക്‌ ആണ് ഗ്രാമപഞ്ചായത്ത് പ്രസിഡന്റ്. ഈ ഗ്രാമപഞ്ചായത്തിൽ 12 വാർഡുകളാണുള്ളത്. 


പഞ്ചായത്തിനെ സമതലം, കുന്നുകൾ, ചെരിവുകൾ, വയലുകൾ എന്നിങ്ങനെ തരം തിരിക്കാം.
ഈ പഞ്ചായത്തിലെ ഏക പുഴ പാലത്തായി പുഴയാണ്‌]].

1963-ൽ അന്നത്തെ മേളൂർ പഞ്ചായത്ത് വിഭജിച്ച് പാനൂർ പഞ്ചായത്ത് രൂപവത്കരിച്ചത്. കെ.ടി. പത്മനാഭൻനമ്പ്യാർ ആയിരുന്നു ആദ്യത്തെ പ്രസിഡണ്ട്. 
കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="56852" url="https://ml.wikipedia.org/wiki?curid=56852" title="നീലഗിരി ജില്ല">
നീലഗിരി ജില്ല

നീലഗിരി ജില്ല ഇന്ത്യയിലെ തമിഴ്നാട് സംസ്ഥാനത്തിലാണ് സ്ഥിതി ചെയ്യുന്നത്. തമിഴ്നാട്ടിലും, കേരളത്തിലും, കർണാടകയിലും ആയി സ്ഥിതി ചെയ്യുന്ന പർവത നിരയുടെ പേരു കൂടി ആണ് നീലഗിരി ( തമിഴ്: நீலகிரி). പശ്ചിമഘട്ടം മലനിരകളുടെ ഒരു ഭാഗമാണു നീലഗിരി മലകൾ. 2,637 മീറ്റർ പൊക്കമുള്ള ദൊഡ്ഡബെട്ട (Doddabetta) മലയാണ് നീലഗിരിയുടെ ഏറ്റവും ഉയരം കൂടിയ ഭാഗം. ഇവിടെ ഉള്ളതായി സ്ഥിരീകരിച്ചിട്ടുണ്ട് 

2001ലെ ജനസംഖ്യക്കണക്ക് പ്രകാരമുള്ള ജനസംഖ്യ പട്ടിക .



</doc>
<doc id="56856" url="https://ml.wikipedia.org/wiki?curid=56856" title="ഭയം">
ഭയം

ശരീരത്തിന്റെ നിലനില്പിനു അപകടം നേരിട്ടേക്കാവുന്ന അപകടഭീഷണിയോടോ അപകടത്തോടോ തന്നെ മനസ്സ് വൈകാരികമായി പ്രതികരിക്കുന്നതാണ്‌ ഭയം. അതിജീവിക്കാനുള്ള ശ്രമങ്ങളിൽ ശരീരത്തിന്റെ പ്രതിപ്രവർത്തനങ്ങളിൽ പ്രധാനപ്പെട്ട ഒരു ഘടകമാണ്‌ ഇത്. എല്ലാ മനുഷ്യരും ഒന്നല്ലെങ്കിൽ മറ്റൊരുതരത്തിൽ ഭയമനുഭവിക്കുന്നവരാണ്. 

[[വർഗ്ഗം:ഭയം]]
[[വർഗ്ഗം:വികാരങ്ങൾ]]
[[വർഗ്ഗം:മാനുഷിക വികാരങ്ങൾ]]

</doc>
<doc id="56887" url="https://ml.wikipedia.org/wiki?curid=56887" title="ധർമ്മപുരി ജില്ല">
ധർമ്മപുരി ജില്ല

തമിഴ്‌നാട്ടിലെ കൊങ്ങുനാടിൽ സ്ഥിതി ചെയ്യുന്ന ജില്ലയാണ് ധർമ്മപുരി ജില്ല. ഈ ജില്ലയുടെ ആസ്ഥാനം ധർമ്മപുരി ആണ്. ധർമ്മപുരി പട്ടണം "തകടൂർ" എന്നും അറിയപ്പെടുന്നു. തമിഴ്‌നാട്ടിലെ ഒരു പിന്നോക്ക ജില്ല ആണ് ധർമ്മപുരി.


</doc>
<doc id="56898" url="https://ml.wikipedia.org/wiki?curid=56898" title="ഫ്ലിക്കർ">
ഫ്ലിക്കർ

ചിത്രങ്ങളും,വീഡിയോകളും അപ്‌ലോഡ് ചെയ്യുന്നതിനും,വെബ്ബ് സർവ്വീസുകൾക്കും,ഓൺലൈൻ കമ്മ്യൂണിറ്റിയുമായും ഉപയോഗിക്കുന്ന ഒരു വെബ്ബ്‌സൈറ്റ് പ്ലാറ്റ്ഫോം ആണ്‌ ഫ്ലിക്കർ. ഉപയോക്താക്കൾ സാധാരണ എടുക്കുന്ന ചിത്രങ്ങൾ അപ്‌ലോഡ് ചെയ്യുന്നതിനോടൊപ്പം ,ബ്ലോഗർമാർ ഒരു ചിത്രസഞ്ചയികയായും ഇതിനെ ഉപയോഗിക്കുന്നു.


</doc>
<doc id="56903" url="https://ml.wikipedia.org/wiki?curid=56903" title="ധരംശാല">
ധരംശാല

ഇന്ത്യയിലെ ഹിമാചൽ പ്രദേശ് സംസ്ഥാനത്തെ കാംഗ്ഡ ജില്ലയിലെ ഒരു മുനിസിപ്പൽ പട്ടണവും മലമ്പ്രദേശവുമാണ് ധർമശാല (; ; Hindi pronunciation )

ഇത് സെൻട്രൽ ടിബറ്റൻ അഡ്മിനിസ്ട്രേഷന്റെ (Central Tibetan Administration) ആസ്ഥാനം കൂടിയാണ് .
ധരംശാല സ്ഥിതി ചെയ്യുന്നത് അക്ഷാംശ രേഖാംശത്തിലാണ്. , സമുദ്രനിരപ്പിൽ നിന്ന് 1457 metres (4780 feet) ഉയരത്തിലാണ് ഇത് സ്ഥിതി ചെയ്യുന്നത്. ധരംശാലയുടെ മൊത്തം വിസ്തീർണ്ണം 29 km² ആണ്. 
ധൌലധാർ മലനിരകളുടെ ഭാഗമായി കാംഗ്ഡ താഴ്വരയിലാണ് ധരംശാല സ്ഥിതി ചെയ്യുന്നത്. 1852 ൽ കാംഗ്ഡ ജില്ലയുടെ തലസ്ഥാനമായിരുന്നു ധരംശാല. 

ധർമശാല പട്ടണം രണ്ട് ഭാഗങ്ങളായി തിരിച്ചിരിക്കുന്നു. അപ്പർ ധർമശാല യും ലോവർ ധർമശാല യും. അപ്പർ ധർമശാല (ഉയരം 1,700 m or 5,580 ft) ഇപ്പോഴും ഒരു ബ്രിട്ടീഷ് കോളനിയെ പോലെയാണ്. ലോവർ ധർമശാല (ഉയരം : 460 m 1,510 ft) ഒരു വ്യവസായികകേന്ദ്രമാണ്. ഇത് രണ്ടും തമ്മിൽ ഏകദേശം 9 കി.മി ദൂരമുണ്ട്. 
അപ്പർ ധർമശാല മക് ലോഡ് ഗഞ്ച് (McLeod Ganj) എന്നും അറിയപ്പെടുന്നു. ഇപ്പോഴത്തെ ദലൈ ലാമയുടെ താമസസ്ഥലം ഇവിടെയാണ്. 

2001 ലെ സെൻസ്സസ്സ് പ്രകാരം ഇവിടുത്തെ ജനസംഖ്യ 19,034 ആണ്. ഇതിൽ 55% പുരുഷന്മാരും 45% സ്ത്രീകളുമാണ് . ശരാശരി സാക്ഷരത ശതമാനം 77% ആണ്. ഇത് ദേശിയ സാക്ഷരതാ ശതമാനത്തിനേക്കാൾ കൂടുതലാണ്. 

ഇവിടുത്തെ കാലാവസ്ഥ വർഷം മുഴുവനും വളരെ തണുത്തതാണ്. ഡിസംബർ ജനുവരി മാസങ്ങളിൽ ഇവിടെ കനത്ത മഞ്ഞു വീഴ്ച ഉണ്ടാകാറുണ്ട്. മഞ്ഞുകാലം മുഴുവൻ ഇവിടെ കനത്ത മഞ്ഞു കെട്ടി കിടക്കുന്നു. വേനൽക്കാല താപനില 22 °C മുതൽ 38 °C വരെ വ്യത്യാസപ്പെടുന്നു. 

പത്താൻ കോട്ട് നിന്ന് 120 കി.മി. യാത്രചെയ്താൽ ഇവിടെ എത്തിച്ചേരാവുന്നതണ്. അടുത്തുള്ള റെയിവേ സ്റ്റേഷനൻ കാൻഗ്രയിൽ ആണ്. അടുത്തുള്ള വിമാനതാവളം 15കി.മി. അകലെ കാൻഗ്രക്ക് അടുത്തുള്ള ഗാഗൽ ആണ്. ഇവിടെ നിന്ന് ദിവസവും ദൽഹിയിലേക്ക് വിമാനസർവീസ് ഉണ്ട്.





</doc>
<doc id="56905" url="https://ml.wikipedia.org/wiki?curid=56905" title="ധനോൾട്ടി">
ധനോൾട്ടി

ഇന്ത്യയിലെ ഉത്തരാഖണ്ഡ് സംസ്ഥാനത്തിലെ തെഹ്‌റി ഗഡ്‌വാൽ ജില്ലയിലെ ഒരു നിയമസഭ മണ്ഡലവും ഒരു പ്രധാന മലമ്പ്രദേശവുമാണ് ധനോൾട്ടി. പ്രശസ്ത വിനോദസഞ്ചാരകേന്ദ്രമായ മസ്സൂരി ഇവിടെ നിന്നും 24 കി.മി ദൂരത്തിൽ സ്ഥിതി ചെയ്യുന്നു. ചംബയിൽ നിന്നും 29 കി.മി ദൂരത്തിലും സ്ഥിതി ചെയ്യുന്നു. 

ധനോൾട്ടി സമുദ്രനിരപ്പിൽ നിന്നും 1987 മി. ഉയരത്തിലാണ് സ്ഥിതി ചെയ്യുന്നത്. ഇവിടം ധാരാളം ഓക്ക് , അഗരി മരങ്ങളാൽ നിറഞ്ഞു നിൽക്കുന്നു. 

ധനോൾട്ടി സ്ഥിതി ചെയ്യുന്നത് അക്ഷാംശ രേഖാംശത്തിലാണ്. സമുദ്ര നിരപ്പിൽ നിന്നും 1,988 metres (6,522 feet) ഉയരത്തിലാണ് ധനോൾട്ടി സ്ഥിതി ചെയ്യുന്നത്.

വേനൽക്കാല താപനില ഇവിടുത്തെ 31° C മുതൽ 7.5° C വരെ വ്യത്യാസപ്പെടുന്നു. മഞ്ഞുകാല താപനില 7° C മുതൽ 1° C വരെ താഴുന്നു. 






</doc>
<doc id="56908" url="https://ml.wikipedia.org/wiki?curid=56908" title="ഡെമി മൂർ">
ഡെമി മൂർ

അമേരിക്കൻ സിനിമകളിലെ ഒരു നായികനടിയാണ് ഡെമി മൂർ. എൺപതുകളിലും തൊണ്ണൂറുകളിലും വളരെയധികം പ്രശസ്തയായിരുന്നു ഇവർ. 



</doc>
<doc id="56911" url="https://ml.wikipedia.org/wiki?curid=56911" title="ഗുൽമർഗ്">
ഗുൽമർഗ്

ഇന്ത്യയിലെ ജമ്മു കശ്മീർ സംസ്ഥാനത്തിലെ ബാരമുള്ള ജില്ലയിലെ ഒരു പ്രധാന മലമ്പ്രദേശമാണ് ഗുലമർഗ്( "Meadow of Flowers")

ശ്രീനഗറിൽ നിന്നും 52 കി.മി ദൂരത്തിൽ അക്ഷാംശരേഖാംശത്തിലാണ് ഗുൽമർഗ് സ്ഥിതി ചെയ്യുന്നത്. . സമുദ്ര നിരപ്പിൽ ഇന്നും ഉയരത്തിലും. 

2001 ലെ കാനേഷുമാരി പ്രകാരം ഇവിടുത്തെ ജനസംഖ്യ 664 ആണ്. ഇവിടെ രാത്രി കാലങ്ങളിൽ അധികം ആളുകൾ തണുപ്പുമൂലം തങ്ങാറില്ല. പക്ഷേ ടൂറിസ്റ്റ് ആളുകളും അതിനോടനുബന്ധിച്ച ആളുകൾ മാത്രം രാത്രി താമസിക്കാറുള്ളൂ. ഇവിടുത്തെ ജനസംഖ്യയിൽ 99% പുരുഷന്മാരും 1% സ്ത്രീകളുമാണ്, സാക്ഷരത നിരക്ക് 96% ആണ്.

മഹാശിവന്റെ പത്നിയായ ഗൌരിയുടെ പേരിൽ ഗുൽമർഗിന്റെ ആദ്യ നാമം ഗൌരിമാർഗ് എന്നായിരുന്നു. പിന്നീട് ഇവിടുത്തെ രാജാവായിരുന്ന യൂസുഫ് ഷാ ചക് ഇതിന്റെ പേര് റോസാ പ്പൂക്കളുടെ സ്ഥലം എന്നർഥമുള ഗുൽമർഗ് എന്നാക്കുകയായിരുന്നു. 

കാശ്മീരിന്റെ തലസ്ഥാനമായ ശ്രീനഗറിൽ നിന്നും 1 മണിക്കൂർ ബസ്സിലോ കാറിലോ ഇവിടേക്ക് എത്തിച്ചേരാവുന്നതാണ്. ഇവിടുത്തെ സുരക്ഷാപരിശോദനകൾ കാരണം യാത്ര മൂന്നു മണിക്കൂർ വരെ കൂടാനും സാധ്യത ഉണ്ട്. 

ഇവിടെ ഏകദേശം 40 ഓളം ഹോട്ടലുകൾ ലഭ്യമാണ്. ഇവിടുത്തെ സീസൺ സമയം തുടങ്ങുന്നത് ഡിസംബറിൽ മഞ്ഞുവീഴ്ചയോടെ ആണ്. ഇത് ഏപ്രിൽ മാസം വരെ നിണ്ടു നിൽക്കുന്നു. സാധാരണ് ടൂറിസ്റ്റുകൾക്ക് ഒരു രാത്രി തങ്ങുന്നതിന് 500 രൂപ മുതൽ 4000 രൂപ വരെ ചെലവുണ്ട്. 

2010 ലെ കോമൺ‌വെൽത്ത് ഗെയിംസിന്റെ ഒരു വേദിയായി ഗുൽമർഗിന്റെ നാമനിർദ്ദേശം ചെയ്തിട്ടുണ്ട്. 




</doc>
<doc id="56925" url="https://ml.wikipedia.org/wiki?curid=56925" title="പ്രതിവിഷം">
പ്രതിവിഷം

വിഷബാധക്കുള്ള ഔഷധമാണ് ആന്റിവെനം. അണലി, മൂർഖൻ എന്നീ പാമ്പുകളുടെ വിഷത്തിനുള്ള മരുന്നാണ് ആന്റിവെനം.

1904ൽ ആണ് ആദ്യമായി ആന്റിവെനം നിർമ്മിക്കപ്പെട്ടത്. 

പ്രതിവിഷം (Antivenom)

കടിച്ച പാമ്പിനെക്കൊണ്ടു വിഷമിറക്കുക, പാമ്പ്‌ കടിച്ചാൽ അതിനെ നമ്മൾ തിരിച്ചു കടിച്ചാൽ മതി നമുക്ക് വിഷമേൽക്കില്ല എന്നൊക്കെ നമ്മൾ ചിലപ്പോഴെങ്കിലും കേട്ടിരിക്കാൻ ഇടയുണ്ട്. അതുപോലെ ഒന്നാണ് പാമ്പ്‌ കടിച്ചാൽ മരുന്നായി കൊടുക്കന്നത് അതെ പാമ്പിന്റെ വിഷം ആണ് എന്നൊക്കെ.

എന്താണ് ഈ പ്രതിവിഷം എന്ന് നോക്കാം.

പത്തൊൻപതാം നൂറ്റാണ്ടിന്റെ അവസാനത്തിൽ ആണ് പാമ്പുകടിയേൽക്കുന്നവർക്ക് ഉള്ള മെഡിസിൻ അഥവാ പ്രതിവിഷം, ആൽബർട്ട് കാൽമറ്റി (Léon Charles Albert Calmette) എന്ന ഫ്രഞ്ച് ശാസ്ത്രജ്ഞൻ ആദ്യമായി കണ്ടെത്തിയത്. ഒരു വെള്ളപ്പൊക്കത്തിനു ശേഷം വിയറ്റ്നാമിലെ സൈഗോൺ (Saigon) നഗരത്തിനു അടുത്തുള്ള ഒരു ഗ്രാമത്തിൽ മൂർഖൻ പാമ്പുകൾ (Monocled cobra) ഇറങ്ങുകയും നാൽപ്പതിലധികം ആളുകളെ കടിക്കുകയും ചെയ്തു. ശാസ്ത്രജ്ഞനും നേവിയിൽ മെഡിക്കൽ ഓഫീസറും ആയിരുന്ന ആൽബർട്ടിനെ ഈ വാർത്ത അസ്വസ്ഥനാക്കി. എങ്ങനെയും പാമ്പുവിഷത്തിനു എതിരെ മെഡിസിൻ കണ്ടെത്തണം എന്ന് അദ്ദേഹം തീരുമാനിച്ചു. 1890ൽ തന്റെ പ്രൊഫസർ ആയ ലൂയി പാസ്റ്റർനെയും എമിലി റൌക്സിനെയും സന്ദർശിച്ചു പാസ്റ്റർ ഇൻസ്റ്റിറ്റ്യൂട്ട്ൽ (Pasteur Institute) റിസർച്ചിനായി ചേർന്നു. അന്നേവരെ അധികമാളുകൾ എക്സ്പ്ലോർ ചെയ്യാത്ത മേഖലയായ വിഷശാസ്ത്രത്തിൽ (Toxicology) ആൽബർട്ട് തന്റെ പരീക്ഷണങ്ങൾ തുടങ്ങി. ഇതിനായി ധാരാളം പാമ്പുകളുടെയും തേനീച്ചകളുടെയും സസ്യങ്ങളുടെയും വിഷം ശേഖരിക്കുകയും അവയിൽ പഠനം നടത്തുകയും ചെയ്തു. അങ്ങനെ 1894ൽ അദ്ദേഹം പാമ്പ്‌ വിഷത്തിനു പ്രതിരോധം തീർക്കുന്ന സിറം കണ്ടെത്തി. അത് കാൽമെട്ടി സിറം (Calmette's serum) എന്നറിയപ്പെടുന്നു.

പിന്നീട് ധാരാളം ശാസ്ത്രജ്ഞർ ഈ മേഖലയിൽ റിസർച്ച് നടത്തുകയും വളരെയധികം ആൻറിവെനം കണ്ടെത്തുകയും ഫലപ്രദമായി ഉപയോഗിക്കുകയും ചെയ്തു.

ഇന്ന് പ്രതിവിഷം ഉണ്ടാക്കുന്ന ഇൻസ്റ്റിറ്റ്യൂഷനുകളിൽ ധാരാളം ഇനത്തിൽപ്പെട്ട വിഷജീവികൾ വളർത്തപ്പെടുന്നു. അവയുടെ ആരോഗ്യത്തിലും പരിപാലനത്തിലും വളരെയധികം ശ്രദ്ധചെലുത്താറുണ്ട്. വളർച്ച പൂർണ്ണമായ പാമ്പുകളെ വിദഗ്ദ്ധർ കയ്യിലെടുത്തു അവയുടെ തലയ്ക്ക് പുറകുവശത്തു വിഷഗ്രന്ധിയിൽ (Venom glands) അമർത്തി വിഷമെടുക്കുന്നു. വിഷം ശേഖരിച്ച ഉടൻ തന്നെ അവയെ പ്രത്യേകം കുപ്പികളിലാക്കി ശേഖരിച്ചു വയ്ക്കുന്നു. കുപ്പിക്ക് മുകളിൽ പാമ്പിന്റെ ഇനം, അവയെ കണ്ടെത്തിയ സ്ഥലം എന്നീ ഘടകങ്ങൾ രേഖപ്പെടുത്തുന്നു. പിന്നീട് ഏകദേശം 20ഡിഗ്രീ സെൽഷ്യസിൽ വച്ച് അതിന്റെ താപനില കുറയ്ക്കുന്നു. വ്യാപകമായി നമ്മൾ കുതിരയെ ആണ് ആൻറിബോഡി ഉത്പാദിപ്പിക്കാനായി ഉപയോഗിക്കുന്നത്. കാരണം കുതിരകൾ ലോകത്തിലെ വളരെയധികം കാലാവസ്ഥയിലും അതിജീവിക്കുന്നവയും നല്ല ശരീരഭാരവും മനുഷ്യരുമായി കൂടുതൽ ഇണങ്ങുന്നവയും ആയതിനാൽ ആണ്. ആട്, കഴുത, മുയൽ, കുരങ്ങ്, ഒട്ടകം എന്നീ ജീവികളെയും ഉപയോഗിക്കാറുണ്ട്.

മൃഗങ്ങളിലേക്ക് വിഷം കുത്തിവയ്ക്കുന്നതിനു മുൻപായി ഒരു കെമിസ്റ്റിന്റെ മേൽനോട്ടത്തിൽ വിഷത്തിന്റെ അളവ് പരിശോധിച്ച് ഉറപ്പ് വരുത്തി അത് ശുദ്ധീകരിച്ച വെള്ളത്തിൽ ലയിപ്പിക്കുന്നു. അതിനു ശേഷം ഇതിൽ അഡ്ജുവൻറ് (രോഗപ്രതിരോധശേഷി വർദ്ധിപ്പിക്കാൻ ഉപയോഗിക്കുന്ന വാക്സിനിൽ ഉപയോഗിക്കുന്ന പദാർത്ഥം) ചേർക്കുന്നു. തന്മൂലം കുതിരയുടെ ശരീരം റിയാക്റ്റ്‌ ചെയ്യുകയും ആൻറിബോഡി ഉണ്ടായി വിഷത്തെ നിർവീര്യം ആക്കുകയും ചെയ്യുന്നു. ഈ സമയം എല്ലാം കുതിര ആഗോഗ്യത്തോടെ തന്നെയാണുള്ളത് എന്ന് പരിശോധിച്ച് ഉറപ്പ് വരുത്തുന്നു. എട്ടു മുതൽ പത്തുവരെയുള്ള ആഴ്ചകളിൽ ഈ കുതിരയിൽ ആൻറിബോഡി ശക്തമായ നിലയിൽ കാണപ്പെടും. ആ സമയം കുതിരയുടെ കഴുത്തിൽ ഉള്ള ഞരമ്പിൽ നിന്നും 3-6 ലിറ്റർ രക്തം ശേഖരിക്കുന്നു. അടുത്തപടിയായി ശേഖരിച്ച രക്തം ശുദ്ധീകരിച്ച് പ്ലാസ്മയും ആൻറിവെനവും ഉണ്ടാക്കുന്നു.

മോണോവാലൻറ് (ഒരു സ്പീഷിസിൽ ഉള്ള ജീവിയുടെ വിഷത്തിനു എതിരെ മാത്രം ഉപയോഗിക്കാൻ പറ്റുന്നവ) എന്നും പോളിവാലൻറ് (പല സ്പീഷിസിൽപ്പെട്ട ജീവികളുടെ വിഷത്തിനു എതിരെ ഉപയോഗിക്കാൻ പറ്റുന്നവ) എന്നും ആൻറിവെനത്തെ രണ്ടായി തരംതിരിച്ചിട്ടുണ്ട്.

നമ്മുടെ നാട്ടിൽ കാണപ്പെടുന്ന പല വിഷജീവികളുടെ വിഷബാധയ്ക്ക് എതിരെയും പ്രതിവിഷം നമ്മൾ വികസിപ്പിച്ചെടുത്തിട്ടുണ്ട്.

ആദ്യം വിഷം ചെറിയ അളവിൽ കുറെകാലം തുടർചയായി കുതിരയിൽ കുത്തിവയ്ക്കും. ദിവസം ചെല്ലുംഞോറും വിഷത്തിന്റെ അളവ് ക്രമമായി വർദ്ധിചുകൊണ്ടിരിക്കും.ഇങ്ങനെ കുതിവെയ്ക്കുന്നതിനാൽ കുതിരയുടെ ശരീരത്തിൽ പാമ്പിൻവിഷത്തെ പ്രതിരോധിക്കാനുള്ള ആന്റിബോഡി നിർമ്മിക്കപ്പെടുന്നു.അവസാനം ഒരു ബൂസ്റ്റ്ർ ഡോസ് വിഷം ഏറ്റാലും അപകടമുണ്ടാകാത്ത അവന്ഥയിലെത്തുബോൾ കുതിരയുടെ രക്തം ശേഖരിച്ച് അതിൽനിന്നു പ്രതിവിഷം അടങ്ങിയ സിറം വേർതിരിക്കുന്നു. ഈ സിറമാണു ആന്റിവെനം.

പൂനെയിലെ സിറം ഇൻസ്റ്റിറ്റ്യൂട്ട്, കിങ്സ് ഇൻസ്റ്റിറ്റ്യൂട്ട് എന്നിവടങ്ങളീൽ ആന്റിവെനം നിർമ്മിക്കുന്നുണ്ട്.


</doc>
<doc id="56926" url="https://ml.wikipedia.org/wiki?curid=56926" title="മിക്കി മൗസ്">
മിക്കി മൗസ്

ഒരു കോമിക് കാർട്ടൂൺ കഥാപാത്രമാണ് മിക്കി മൗസ്. ദ വാൾട്ട് ഡിസ്നി കമ്പനിയുടെ ഐക്കൺ ഈ കഥാപാത്രമാണിത്. 1928-ൽ വാൾട്ട് ഡിസ്നി, യൂബി ല്വെർക്ക് എന്നിവർ ചേർന്നാണ് മിക്കി മൗസിനെ സൃഷ്ടിച്ചിച്ചത്. ആദ്യകാലങ്ങളിൽ ശബ്ദം നൽകിയിരുന്നത് വാൾട്ട് ഡിസ്നി തന്നെയായിരുന്നു. സ്റ്റീംബോട്ട് വില്ലി പുറത്തിറങ്ങിയ ദിവസമായ നവംബർ 18, 1928 ആണ് ഡിസ്നി കമ്പനി ഈ കഥാപാത്രത്തിന്റെ ജന്മദിനമായി ആഘോഷിക്കുന്നത്. മനുഷ്യസ്വഭാവമുള്ള ഈ എലി അനിമേറ്റഡ് കാർട്ടൂണുകളിലേയും കോമിക് സ്ട്രിപ്പുകളിലേയും ഒരു കഥാപാത്രം എന്നതിൽനിന്ന് ലോകത്തിലെ ഏറ്റവും പരിചിതമായ ചിഹ്നങ്ങളിലൊന്നായി മാറിയിരിക്കുകയാണ്.


</doc>
<doc id="56960" url="https://ml.wikipedia.org/wiki?curid=56960" title="പന്ന്യന്നൂർ ഗ്രാമപഞ്ചായത്ത്">
പന്ന്യന്നൂർ ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് പന്ന്യന്നൂർ ഗ്രാമപഞ്ചായത്ത്.2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, അടുത്ത തിരഞ്ഞെടുപ്പുമുതൽ തലശ്ശേരി നിയോജകമണ്ഡലത്തിലാണ്‌ ഉൾപ്പെടുന്നത്.

സി.പി.ഐ(എം)-ലെ ടി. ജയരാജൻ ആണ്‌ ഗ്രാമപഞ്ചായത്ത് പ്രസിഡന്റ്. പന്ന്യന്നൂർ ഗ്രാമപഞ്ചായത്തിൽ 14 വാർഡുകളാണുള്ളത്. 

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="56963" url="https://ml.wikipedia.org/wiki?curid=56963" title="ഏകദിന ക്രിക്കറ്റ്">
ഏകദിന ക്രിക്കറ്റ്

ഒരു ദിവസം മാത്രം നീണ്ടുനിൽക്കുന്ന ക്രിക്കറ്റ് മത്സരം ആണ് ഏകദിന ക്രിക്കറ്റ്. പരമാവധി 20 മുതൽ 50 ഓവറുകളാണ് സാധാരണയായി ഏകദിന മത്സരങ്ങളിലെ ഒരിന്നിംഗ്സിൽ ഉണ്ടാവുക. ഓവറുകളുടെ പരമാവധി എണ്ണം ഇതിനേക്കാൾ കൂടിയതും കുറഞ്ഞതുമായ മത്സരങ്ങളും അത്ര വ്യാപകമല്ലെങ്കിലും നിലവിലുണ്ട്. ഇരുടീമുകളും ഈ നിശ്ചിത ഓവർ ഇന്നിംഗ്സ് കളിക്കുന്നതിനാൽ മത്സരഫലം അന്നു തന്നെ അറിയാൻ കഴിയും. കാലാവസ്ഥാ പ്രശ്നങ്ങൾ ഉണ്ടെങ്കിൽ പ്രധാന മത്സരങ്ങൾ, അന്താരാഷ്ട്രവും ആഭ്യന്തരവും, അടുത്ത ദിവസങ്ങളിലേക്ക് മാറ്റി വെക്കാറുണ്ട്.

ഇരുപതാം നൂറ്റാണ്ടിന്റെ അവസാനത്തിലാണ് ക്രിക്കറ്റിന്റെ ഈ രൂപം ഉത്ഭവിച്ചത്. 1960-ൽ ഇംഗ്ലീഷ് കൗണ്ടി ടീം ആണ് ആദ്യമായി ഏകദിന ക്രിക്കറ്റ് മത്സരരം നടത്തിയത്. ആദ്യ അന്താരാഷ്ട്ര ഏകദിന മത്സരം 1971 ൽ മെൽബൺ ക്രിക്കറ്റ് ഗ്രൗണ്ടിൽ വെച്ച് ഇംഗ്ലണ്ടും ഓസ്ട്രേലിയയും തമ്മിൽ നടന്നു. മൂന്നാം ടെസ്റ്റിന്റെ ആദ്യ മൂന്നു ദിവസത്തേയും കളി മഴമൂലം നടക്കാതിരുന്നപ്പോൾ ആ മത്സരം ഉപേക്ഷിക്കാൻ അധികാരികൾ തീരുമാനിച്ചു. അതിനു പകരമായി ഇരു ടീമിനും 40 ഓവറുകൾ വീതം നൽകി ഒരു ഏകദിന മത്സരം അവർ സംഘടിപ്പിച്ചു. 8 പന്തുകൾ അടങ്ങിയതായിരുന്നു അന്നത്തെ ഒരു ഓവർ. ആ മത്സരത്തിൽ ഓസ്ട്രേലിയ 5 വിക്കറ്റുകൾക്ക് ജയിച്ചു.

1970 കളുടെ അവസാനത്തിൽ കെറി പാക്കർ, വേൾഡ് സീരീസ് ക്രിക്കറ്റ് മത്സരം സംഘടിപ്പിച്ചു. ഏകദിന ക്രിക്കറ്റിന്റെ പ്രത്യേകതകളായ വിവിധ വർണ്ണങ്ങളിലുള്ള വസ്ത്രങ്ങൾ, രാത്രിയിൽ ഫ്ലഡ്‌ലൈറ്റിനടിയിൽ നടത്തുന്ന മത്സരങ്ങൾ മുതലായവ ഈ പരമ്പരയിലൂടെയാണ് ഉരുത്തിരിഞ്ഞുവന്നത്.

എല്ലാ ടീമുകളും ഒരിക്കൽ മാത്രം ബാറ്റ് ചെയ്യുന്നു. ഓരോ ഇന്നിംഗ്സിലേയും പരമാവധി ബാറ്റ് ചെയ്യാവുന്ന ഓവറുകൾ പരിമിതപ്പെടുത്തിയിരിക്കുന്നു. അന്താരാഷ്ട്ര ഏകദിന മത്സരത്തിൽ അത് 50 ഓവറുകളാണ്. പല ആഭ്യന്തര മത്സരങ്ങളിൽ അത് 40 നും 60 നും ഇടയിലും ആയിരിക്കും.


</doc>
<doc id="56965" url="https://ml.wikipedia.org/wiki?curid=56965" title="ഏകാധിപത്യം">
ഏകാധിപത്യം

ഭരണകൂടത്തിന്റെ അധികാരങ്ങൾ തന്നിൽതന്നെ നിക്ഷിപ്തമാക്കി ഒരൊറ്റയാൾനടത്തുന്ന അനിയന്ത്രിത ഭരണത്തെ ഏകാധിപത്യം (ഇംഗ്ലീഷ്:Autocracy) എന്നുപറയുന്നു. ഏകാധിപതിയുടെ മേൽവ്യവസ്ഥാപിത നിയന്ത്രണങ്ങളൊന്നും തന്നെ ബാധകമായിരിക്കയില്ല.

ആദ്യകാലം മുതൽക്കുതന്നെ ഗവണ്മെന്റിന്റെ രൂപമനുസരിച്ച് രാഷ്ട്രങ്ങൾ മൂന്നായി തരം തിരിക്കപ്പെട്ടിരുന്നു; രാജവാഴ്ച, അഭിജാതാധിപത്യം (Aristocracy), ജനാധിപത്യം. 

രാജവാഴ്ച, അതിന്റെ വൈകൃതമായ സ്വേച്ഛാധിപത്യം (Tyranny); അഭിജാതാധിപത്യം, അതിന്റെ വൈകൃതമായ അല്പാധിപത്യം (Oligarchy); ജനാധിപത്യം, അതിന്റെ വൈകൃതമായ പാമരപ്രഭുത്വം (Mobocracy) എന്നിങ്ങനെയാണ് പ്ലേറ്റോ ഗവണ്മെന്റുകളെ തരം തിരിച്ചത് ("റിപ്പബ്ലിക്ക്" 8, 9, പുസ്തകങ്ങൾ). അരിസ്റ്റോട്ടിലാകട്ടെ ആധുനിക അർത്ഥത്തിലുള്ള ജനാധിപത്യത്തിന് "പോളിറ്റി" എന്ന പദം പ്രയോഗിക്കുകയും ഡെമോക്രസി എന്ന പദത്തെ പോളിറ്റിയുടെ വൈകൃതം എന്നു വിശേഷിപ്പിക്കുകയും ചെയ്തു. പോളിറ്റിയെന്ന് അരിസ്റ്റോട്ടൽ വിശേഷിപ്പിച്ചത് മധ്യവഗ്ഗങ്ങളുടെ ഭരണത്തെയാണെന്നും പാമരന്മാരുടെ (ദരിദ്രരായ താണവർഗ്ഗങ്ങൾ) നേതൃത്വത്തിലുള്ള ഭരണത്തെ ഡെമോക്രസി (ജനാധിപത്യം) യെന്ന് വിവക്ഷിച്ചുവെന്നും പ്രാചീന രാഷ്ട്രമീമാംസാ സംഹിതകളുടെ വ്യാഖ്യാതാക്കൾഅഭിപ്രായപ്പെടുന്നു. 

ഭരണാധികാരിടെ ഹിതം മാത്രമാണ് ഏകാധിപത്യ ഭരണകൂടത്തിന്റെ അധികാരത്തിനുള്ള ന്യായീകരണം. സമൂഹത്തെ അവഗണിച്ചുകൊണ്ടുള്ള ഏകാധിപത്യത്തിന് സ്ഥായിയായ ആദർശതത്വങ്ങളോ മൗലികമായ നിയമങ്ങളോ ഇല്ല. നിയമമോ നടപടിക്രമങ്ങളോ ഏകാധിപതിയുടെ ഇച്ഛയെ തടസ്സപ്പെടുത്തുന്നില്ല. അതിന്റെ നിയമം സന്ദർഭാനുസരണം വേണ്ട ആവശ്യത്തെ മുൻനിറുത്തിയുള്ളതു മാത്രമാണ്. ഒരു നിയമത്തിനും ഏകാധിപതിയുടെ കല്പനയിൽകവിഞ്ഞ പദവി ഉണ്ടായിരിക്കുകയില്ല. നീതിയെ സംബന്ധിച്ച തന്റെ പ്രഖ്യാപനങ്ങൾക്കൊന്നും സാമൂഹികമായ അടിസ്ഥാനമുണ്ടായിരിക്കണമെന്നില്ല.

യുദ്ധമോ ആഭ്യന്തര കലാപമോ നിമിത്തം ആപത്കരമായ രാഷ്ട്രീയ സാഹചര്യമുണ്ടാവുമ്പോൾ പുരാതന റോമൻ റിപ്പബ്ലിക്കിൽ അവലംബിച്ചിരുന്ന സൈനിക ഭരണസമ്പ്രദായമാണ് ഏകാധിപത്യം. സെനറ്റിന്റെ അപേക്ഷപ്രകാരം കോൺസൽമാർ ചേർന്ന് മുൻകോൺസൽമാരിൽ ഏറ്റവും ധീരനും സത്യസന്ധനുമായ ഒരാളെ ഏകധിപതിയായി തെരഞ്ഞെടുത്തിരുന്നു. എന്നാൽഇങ്ങനെ തെരഞ്ഞെടുക്കപ്പെട്ട ഏകാധിപതിക്ക് സെനറ്റിനോട് ഉത്തരവാദിത്തം ഉണ്ടായിരിക്കുകയില്ല. ഈ പ്രത്യേക അധികാര കേന്ദ്രീകർണം പരമാവധി ആറു മാസമേ നീണ്ടു നിൽക്കുമായിരുന്നുള്ളു.

ആദ്യത്തെ റോമൻ ഏകാധിപതിയെ തിരഞ്ഞെടുത്തത് ബി.സി. 500 - ം മാണ്ടിലാണ്. പ്രാരംഭകാലത്ത് റോമിലെ അഭിജാത വർഗ്ഗമായ പെട്രീഷ്യന്മാരിൽനിന്നുമാണ് ഏകാധിപതികളെ തെരഞ്ഞെടുത്തിരുന്നത്. എന്നാല് ബി.സി. 356 - ം മാണ്ടോടുകൂടി പ്ലെബിയന്മാരും തെരഞ്ഞെടുക്കപ്പെട്ടു തുടങ്ങി. ബി.സി. 3 - ം ശ. നു ശേഷം ഏകാധിപത്യം ദുരുപയോഗപ്പെടുത്താൻതുടങ്ങി. സുള്ളായുടെയും ജൂലിയസ് സീസറുടെയും കാലത്തോടെ ഇത് പുനരുദ്ധരിക്കപ്പെട്ടുവെങ്കിലും ഏകാധിപത്യം പേരിൽമാത്രമൊതുങ്ങി.

സ്വേച്ഛാധിപത്യം (ഇംഗ്ലീഷ്:Tyranny) എന്ന ഗ്രീക്കു സംജ്ഞയ്ക്ക് ഇന്നറിയപ്പെടുന്ന ഏകാധിപത്യത്തോട് സാമ്യമുണ്ട്. സ്വേച്ഛാധിപതിയായ ഒരു വ്യക്തി തനിയയോ അഥവാ തനിക്ക് അധീനരായ വ്യക്തികളിലൂടെയോ നിയമനിർമ്മാണ നിർവഹണപരമായ എല്ലാ അധികാരങ്ങളും പിടിച്ചടക്കിയിരിക്കുന്ന ഗവണ്മെന്റു രൂപം എന്ന അർത്ഥത്തിൽഇത് ഉപയോഗിച്ചു പോന്നു.
ഗ്രീസും റോമും കാലികമായ സ്വേച്ഛാധിപത്യത്തിന് വിധേയമായിരുന്നുവെങ്കിലും അവിടെങ്ങും ബാബിലോണിയ, അസീറിയ, ഈജിപ്ത് എന്നീ രാജ്യങ്ങളിലേതുപോലെ അനിയന്ത്രിതാധിപത്യ സിദ്ധാന്തം ആവിഷ്കരിക്കപ്പെടുകയോ പ്രയോഗിക്കപ്പെടുകയോ ചെയ്തിട്ടില്ല. യഹൂദ പാർമ്പര്യത്തിനോ രാഷ്ട്രീയ അമിതാധിപത്യ സിദ്ധാന്ത പ്രയോഗത്തിനോ സ്ഥാനമുണ്ടായിരുന്നില്ല. ഏകദൈവവിശ്വാസം മനുഷ്യ സാഹോദര്യത്തിലും ദൈവത്തിന്റെ മുൻപിൽ സമാനതയിലും വിശ്വസിക്കുവാൻ ഇടയാക്കുകയും ഒരു അനിയന്തിതാധിപ രാജാവിനു സാദ്ധ്യത ഒഴിവാക്കുകയും ചെയ്തു. നിയമത്തിനു പിന്നിലെ നിയമത്തെ സംബന്ധിച്ച ബൈബിൾ സങ്കല്പം ഭൗമിക ഗവണ്മെന്റിനും മേലായ ദൈവിക നിയമത്തെക്കുറിച്ച് ഐഹിക രാജാക്കന്മാർക്കുള്ള ഒരു മുന്നറിയിപ്പായിരുന്നു. എന്നാൽപ്രാചീന കാലത്ത്, മിക്ക കിഴക്കൻരാജ്യങ്ങളിലും ഏകാധിപത്യ ഭരണകൂടങ്ങൾനിലനിന്നിരുന്നു. ഗ്രീക്കു - റോമൻസംസ്കാരങ്ങളുടെ സവിശേഷതകളായ് വ്യഷ്ടിവാദം, അസ്വസ്ഥത, അന്വേഷണം എന്നിവ ഏഷ്യയിലെ അനിയന്ത്രിതാധിപത്യത്തിന്റെ (absolute authority) യൂറോപ്പിലേക്കുള്ള വ്യാപനതിനെതിരേ കോട്ടകളെപ്പോലെ ചെറുത്തുനിന്നു.

പരസ്പര വിരുദ്ധമായ പൗരസ്ത്യ - പാശ്ചാത്യ ജീവിതരീതികൾ തമ്മിലുള്ള സമരമായിരുന്നു പാശ്ചാത്യ സംസ്കാരത്തിന്റെയും ലോക ചരിത്രത്തിന്റെയും ആവിർഭാവത്തിനു കാരണമായ പ്രമുഖ പ്രമേയങ്ങളിൽ ഒന്ന്. 
മധ്യകാലഘട്ടത്തിന്റെ ആരംഭത്തിൽ ആചാരങ്ങളെയും പുരാതനനിയമങ്ങളെയും സംബന്ധിച്ച ശക്തമായ ബോധം, ഒരു രാഷ്ട്രീയ സിദ്ധാന്തവും ഭരണസംവിധാനവുമെന്ന നിലയിലേക്കുള്ള നിയന്ത്രിതാധിപത്യത്തിന്റെ വളർച്ചയെ തടസപ്പെടുത്തി. മധ്യകാലത്തെ സുപ്രധാന സവിശേഷതയായ ഫ്യൂഡലിസത്തിന്റെ ആവിർഭാവം സാമൂഹികവും സാമ്പത്തികവുംമായിരുന്നു എങ്കിലും അതിന് സുപ്രധാന രാഷ്ട്രീയ വിവക്ഷകളുണ്ടായിരുന്നു. അടിയാനു ജന്മിയോട് കൂറും അനുസരണയും ബഹുമാനവും ഉണ്ടായിരുന്നു; പകരം ജന്മി അടിയാന് സംരക്ഷണവും സഹായവും നീതിയും നൽകണമെന്ന ധാരണയുമുണ്ടായിരുന്നു.

16 - ം ശ. മുതൽക്ക് അമിതാധിപത്യം പാശ്ചാത്യലോകത്ത് ശക്തമായൊരു രാഷ്ട്രീയ യാഥാർഥ്യമായി തീർന്നു കൊണ്ടിരുന്നു. എന്നാൽഅതിശക്തമായ കുലീന വിഭാഗങ്ങളുടെ ചെറുത്തുനില്പു കാരണം അത്യധികം ആയാസകരമായിട്ടായിരുന്നു ഇറ്റലി ഒഴികെയുള്ള രാജ്യങ്ങളിൽ സ്വേച്ഛാധിപത്യം സ്ഥാപിക്കപ്പെട്ടത്. യൂറോപ്യൻ രാജ്യങ്ങളിൽവച്ച് ഇംഗ്ലണ്ടിലെ രാജാവാണ് ആദ്യമായി തികച്ചും അനിയന്ത്രിതാധികാര രാജാവ് (absolute prince) ആയിരിക്കുവാൻ വേണ്ട ശക്തി ആർജിച്ചത്. ട്യൂഡർ കാലഘട്ടത്തിന്റെ ആരംഭത്തിൽ രാജകീയാധികാരത്തിന്റെ ഉപകരണം മാത്രമായിരുന്നു പാർലമെന്റ്. എന്നാൽ എലിസബെത്തിന്റെ ഭരണകാലാവസാന വർഷങ്ങളിൽ അത് കുറേക്കൂടി ശക്തമായിത്തീർന്നു. ഫ്രാൻസിൽരാജകീയധികാര ശക്തി വിജയം വരിച്ചത് കുറേക്കൂടി വൈകിയായിരുന്നു. ഇംഗ്ലണ്ടിലെ ഹെന്റ്റി viii നോളം ശക്തനായ ആദ്യത്തെ ഫ്രഞ്ചു രാജാവ് ലൂയി xiv - മനായിരുന്നു. 17 - ം നൂറ്റാണ്ടോടുകൂടി യൂറോപ്പിലെ മിക്ക രാജ്യങ്ങളും അനിയന്ത്രിതാധികാര വാഴ്ചക്കു കീഴിലായി. 1789 ലെയും 1848 ലെയും വിപ്ലവം വരെ ഈ ഗവണ്മെന്റു രൂപത്തിനായിരുന്നു, പ്രാമാണ്യം. അമിതാധികാര രാജാക്കന്മാരുടെ ഭരണോപകരണങ്ങൾ അപ്രായോഗികങ്ങൾ ആയിരുന്നു. മിക്കപ്പോഴും അവർക്ക് സാമ്പത്തിക ഞെരുക്കം നേരിടേണ്ടതായും വന്നു. അതുകൊണ്ട് ഇത്തരം ഭരണകൂടങ്ങളുടെ അധികാരം ആധുനിക ഗവണ്മെന്റുകളുടേതു പോലെ ഫലപ്രദമായിരുന്നില്ല.

സഭയുടെയും സാമ്രാട്ടിന്റെയും സർവാധികാരത്തെ സംബന്ധിച്ച അവകാശ വാദങ്ങൾക്കും കുലീനരുടെയും ചെറുകിട രാജാക്കന്മാരുടെയും വിഘടന പ്രവണതകൾക്കുമെതിരായുള്ള സമരത്തിലൂടെ ആധുനിക ദേശീയരാഷ്ട്രങ്ങൾ ജന്മമെടുത്തു. രാജകീയ പരമാധികാരം എന്ന തത്ത്വത്തിൽനിന്നുദ്ഭവിച്ച അനിയന്ത്രിതാധികാര സിദ്ധാന്തം ഒരു പുതിയ രാഷ്ട്രിയ സംഘടനാരൂപത്തിൽ ദേശീയ രാഷ്ട്രങ്ങളെ ഏകീകരിക്കുവാനും ബലവത്താക്കുവാനും ഹായിച്ചു. 1917 ന് മുൻപ് റഷ്യയിൽ നിലനിന്നിരുന്ന സാർഭരണവും 20 - ം നൂറ്റണ്ടിലെ നാസിസ്വേച്ഛാധിപത്യവും ആണ് ആധുനിക ഏകാധിപത്യ ഭരണക്രമത്തിന്റെ പരമമായ രൂപങ്ങൾ.

ഏകാധിപത്യത്തെ വിവക്ഷിക്കുന്നതിന് ആംഗലഭാഷയിൽ വിവിധ പദങ്ങൾപ്രയോഗിക്കുന്നുണ്ട്: അബ്സല്യൂട്ടിസം (അനിയന്ത്രിതാധിപത്യം), ഓട്ടോക്രസി (ഏകാധിപത്യം), ഡെസ്പോട്ടിസം (സ്വേച്ഛാപ്രഭുത്വം), ടിറനി (സ്വേച്ഛാധിപത്യം), ഡിക്റ്റേറ്റർഷിപ്പ് (സർവാധിപത്യം). ഒന്നിലേറെ വ്യക്തികൾചേർന്നുള്ള അനിയന്ത്രിതാധികാരഭരണവും 'അബ്സല്യൂറ്റിസം' എന്ന സംജ്ഞയ്ക്കു കീഴിൽവരാം. വ്യക്തമായി നിർവചിക്കപ്പെട്ട നിയമത്തിന്റെയും ധാർമികത്വത്തിന്റെയും സംയമം കൂടാതെ ഭരണാധിപനോ ഭരണാധിപൻമാരോ ഒരു സമൂഹത്തെ ഭരിക്കുന്നതിനുപയോഗിക്കുന്ന രാഷ്ട്രീയ സിദ്ധാന്തവും സംവിധാനവും എന്ന് അബ്സല്യൂട്ടിസത്തെ നിർവചിക്കാം. ഓട്ടോക്രസി എന്ന പദത്തെയാകട്ടെ ഭരണാധിപന്റെ വ്യാമോഹത്തിനെതിരെ ജനങ്ങളെ സംരക്ഷിക്കുന്നതിന് രാഷ്ട്രീയവും നിയമപരവുമായ സ്ഥാപനങ്ങൾ വികസിപ്പിക്കുവാൻ കഴിയാത്ത പിന്നോക്ക സമൂഹങ്ങളിൽ നിലനിൽക്കുന്ന ഒന്നായി പരിമിതപ്പെടുത്തിയാണ് നിർവചിച്ചിരിക്കുന്നത്. യന്ത്രവത് സമൂഹങ്ങളിലെ ഏകധിപത്യത്തിന്റെ പ്രശ്നങ്ങളെ പരാമർശിക്കുമ്പോൾ ഡിക്റ്റേറ്റർഷിപ് എന്ന പദമാണ് പ്രയോഗിക്കപ്പെടുന്നത്. എന്തെന്നാൽഈ കാലഘട്ടത്തെ ഏകാധിപത്യം കൂടുതൽവ്യാപകവും ശക്തവുമാണ്.

എന്നാൽ ഏകാധിപത്യം നിലനിൽക്കണമെങ്കിൽ സൈന്യത്തെയും മറ്റു പ്രബല ന്യൂനപക്ഷങ്ങളെയും തൃപ്തിപ്പെടുത്തേണ്ടതുണ്ട്. ഏറ്റവും നിരങ്കുശനായ ഏകാധിപതി പോലും ഉദ്യോഗസ്ഥ-അഭിജാത വർഗ്ഗങ്ങളുടെ പൊതു താത്പര്യങ്ങളുടെയും ഇടപെടലുകളുടെയും സ്വാധീനതയ്ക്ക് വിധേയനാണ്.

പദപ്രയോഗങ്ങളിലും വിശദാംശങ്ങളിലും വ്യത്യാസങ്ങളുണ്ടാവാമെങ്കിലും ചരിത്രപരമായ കാഴ്ചപ്പാടിൽ ഏകാധിപത്യത്തിന്റെ പ്രാധാന്യം സാമൂഹിക വളർച്ചയുടെ എല്ലാ കാലഘട്ടങ്ങളിലും ഒരേപോലെ തന്നെയാണ്. ഇത് മാനുഷികവും തുടച്ചയുള്ളതുമാണ്; ദൈവിക വിധിയോ പ്രാദേശികമോ പ്രത്യേക കാലഘട്ടന്റേതോ അല്ല.

'കിങ്' എന്ന ആംഗ്ലോ-സാക്സൻ പദത്തിന്റെ അർത്ഥം 'കഴിവുള്ള മനുഷ്യൻ' എന്നാണ്. മറ്റുള്ളവരുടെ മേലുള്ള അധികാരത്തിന്റെ യാതൊരു സൂചനയും ഈ പദത്തിനില്ല. കിങിനു സമാനമായ ലാറ്റിൻ പദം കൈയ്സ് എന്നും ഇന്ത്യൻപദം രാജാവ് എന്നുമാണ്. രാജാവ് മന്ത്രിസഭയുമായി കൂടിയാലോചന നടത്തുന്നതിലോ അതിന്റെ ഉപദേശപ്രകാരം പ്രവർത്തിക്കുന്നതിലോ ഏകശാസനസംവിധാനത്തിന് നിരക്കാത്ത യാതൊന്നുമില്ല. തന്റെ ഔന്നിത്യത്തിൽ സമൂഹത്തിൽ നിന്നും വളരെയധികം ഉയർന്ന ഏകനായ ഭരണാധിപനാണ് മോണാർക്ക്. ഏതുതരം ഏജന്റുകളിലൂടെ ഭരിച്ചാലും ഭരണരീതിയെ മോണാർക്കി (രാജവാഴ്ച) എന്നാണു വിളിക്കുക. 

രാജവാഴ്ച ഒരു പർമ്പരാഗത-രാജവംശീയ-സ്വയംപര്യാപ്ത വർഗത്തിൽ അധിഷ്ഠിതമാണ്. വംശാവലിയല്ലാതെ മറ്റൊരു അനുശാനത്തോടും അതിനുത്തരവാദിത്വമില്ല. 'ഞാൻതന്നെ രാഷ്ട്രം' എന്ന ലൂയി xiv-ംന്റെ പ്രഖ്യാപനത്തിന്റെ താത്പര്യം ഇതാണ്. തന്റെ മതാനുസാരിത്വവും സാമ്പത്തിക-ഏകീകരണ നയങ്ങളും അത്രത്തോളം സമഗ്രാധിപത്യ പരമായിരുന്നു. എന്നാൽ ജപ്പാനിലെ രാജാക്കന്മാർ നിസ്സംഗത പാലിക്കുകയും സൈന്യാധിപന്മാർ യഥാർഥ-അധികാരം കൈയടക്കി വയ്ക്കുകയും ചെയ്തിരുന്നു. 

ജനങ്ങളുടെ 'ചെറിയച്ഛൻ' എന്നർഥമുള്ള ഷാ എന്ന പദവി, വീടു പോലെ പിതൃപ്രാമുഖ്യ ഭരണത്തിൻ കീഴിലുള്ള ഒരു കുടുംബമാണ് രാഷ്ട്രം എന്ന ആശയത്തെ ധ്വനിപ്പിക്കുന്നു. സാമാന്യമായ അർത്ഥത്തിൽ മുസ്ലീം രാഷ്ട്രങ്ങളിൽ പാദുഷ (ബാദ്ശാഹ്), പാഷാ, ഷാ എന്നീ പേരുകളാണ് രാജസ്ഥാനത്തിന് നൽകിയിരുന്നത്. ഇവിടെ രാജാവ് ജനങ്ങളുടെ സംരക്ഷകനാണ്.

റോമാക്കാരെ സംബന്ധിച്ചിടത്തോളം രാജത്വത്തെ സംബന്ധിച്ച സംബോധന അധികാരത്തിന്റെ ഭഷയിലായിരുന്നു. പ്രാചീന റോമൻ റിപ്പബ്ലിക്കിൽ ഒരു പ്രത്യേക യുദ്ധത്തിൽ വിജയിയായ സൈനിക ജനറിന് ഇമ്പറേറ്റർ(imperator) എന്ന പേരു നൽകിയിരുന്നു. ഇതിൽനിന്നാണ് എമ്പറർ(emperor) എന്ന പദം ആവിർഭവിച്ചത്. ആക്രമണങ്ങളും കീഴടക്കലുകളുമാണ് ചക്രവർത്തിയുടെ യശസ്സ് ഉയർത്തുന്നത്. മഹാനായ അൽക്സാണ്ടർ, ചെങ്കിസ്ഖാൻ, നെപ്പോളിയൻ എന്നീ ചക്രവർത്തിമാർ ആ പദത്തിന്റെ എല്ലാ സവിശേഷതകളുടെയും മൂർത്തീകരണങ്ങൾ ആയിരുന്നു.

ഡെസ്പോട്ട് (Despot) എന്ന പദത്തിന് യജമാനൻ അഥവാ പ്രഭു എന്ന അർത്ഥമാണുണ്ടായിരുന്നത്. പിൽക്കാലത്ത് ഇത് തങ്ങളുടെ മക്കളോ മരുമക്കളോ പ്രവശ്യാഗവർണർ ആയിരിക്കുമ്പോൾ അവർക്കു നൽകുന്ന ബഹുമതിബിരുദമായിത്തീർന്നു. 12 - ം ശ. ത്തിന്റെ അവസാനം ഏഞ്ചലസ് എന്ന് ഇരട്ടപ്പേരുള്ള അലക്സിസ് iii - മനാണ് ഈ പദവി ആദ്യമായി സൃഷ്ടിക്കുകയും ചക്രവർത്തി കഴിഞ്ഞാൽ അടുത്ത സ്ഥാനം അതിനു നൽകുകയും ചെയ്തതെന്ന് പറയപ്പെടുന്നു. പിൽക്കാലത്ത് ഈ പദത്തിന് സ്വേച്ഛാധിപതി അഥവാ അനിയന്ത്രിതാധിപതി എന്ന അർത്ഥമുണ്ടായി. സങ്കുചിതമായ അർത്ഥത്തിൽ ഇതിന്റെ ആശയം നിഷ്ടുരശാസനം എന്നാണ്. കാരണം അമിതാധികാരത്തിന്റെ ഉടമസ്ഥതയും അതിന്റെ ദുരുപയോഗവും ഒന്നിനോടൊന്നു ബന്ധപ്പെട്ട കാര്യങ്ങളാണ്

'ടൈറന്റ്' എന്ന ഗ്രീക്കു പദം ദുശകുനം പിടിച്ച ഒന്നായി മാറിയിരിക്കുന്നു. സ്വേച്ഛാദുർഭരണത്തെയാണ് ടിറനി എന്നു വിവക്ഷിക്കുന്നത്. എന്നാൽ ആദ്യം അധികാരത്തിന്റെ പ്രയോക്താവ് എന്ന അർത്ഥം മാത്രമേ ഈപദത്തിനുണ്ടായിരുന്നുള്ളു. നഗരങ്ങൾ ചെറുതും വേറിട്ടുള്ള ഭരണത്തിൻകീഴിലും ആയിരുന്നപ്പോൾ സ്വേച്ഛാധിപതിയുടെ ഭരണം എക്സിക്യൂട്ടീവ് മേയറുടേതുപോലെ ആയിരുന്നു. ഇറ്റാലിയൻ നഗരങ്ങളിൽ ഇത്തരം ഭരണാധികാരികളെ പോഡെസ്റ്റ (podesta) എന്നു പറഞ്ഞിരുന്നു. ആര്യൻഫ്യൂററിനെ (Fuhrer) പോലെ അദ്ദേഹവും കുലീനരെയും സമ്പന്നരെയും പ്രതിയോഗികളായി കണക്കാക്കി. അവരെ അടിച്ചമർത്തുകയും കൊള്ളയടിക്കുകയും നാടുകടത്തുകയും ചെയ്യാമെന്നും കരുതിയിരുന്നു.

സ്വേച്ഛാധിപതിയെ സൂചിപ്പിക്കുന്ന മറ്റൊരു പദമാണ് ഓട്ടോക്രാറ്റ് (Autocrat). ഗ്രീക്കു സങ്കല്പമനുസരിച്ച്, വ്യക്തിപരമായ യോഗ്യതകൾഎന്തൊക്കെയായാലും അധികാരം വിനിയോഗിക്കുന്നതിനുള്ള തന്റെ അവകാശം (ദൈവികാനുമതിയാൽ ലഭിചത്) തന്നിൽതന്നെ നിക്ഷിപ്തമാക്കിയിരിക്കുന്നയാളാണ് ഓട്ടോക്രാറ്റ്. 

മുമ്പു സൂചിപ്പിച്ചതുപോലെ അടിയന്തരാവസ്ഥക്കാലത്ത് സർവ അധികാരങ്ങളും നിക്ഷിപ്തമാക്കിക്കൊണ്ട് നിയമിക്കപ്പെട്ടിരുന്ന മജിസ്ട്രേറ്റിൽ നിന്നുമാണ് "ഡിക്ടേറ്റർ" എന്ന പദം ആവിർഭവിച്ചത്. ലാറ്റിനിൽ ഈ പദത്തിന് അത്ര സൈനിക പ്രാധാന്യമില്ലായിരുന്നു. സമൂഹമോ സവിശേഷ സാഹചര്യമോ നിർദ്ദേശിച്ചാലല്ലാതെ ഒരു സർവാധിപതിക്കും ആധിപത്യം പുലർത്തൻ കഴിയില്ലെന്നാണ് പരമ്പരാഗത ലാറ്റിൻധാരണ. തിബർ നദീതീരത്തുള്ള പുരാതന ലാറ്റിന് റിപ്പബ്ലിക്കിന്റെ ഈ പാരമ്പര്യത്തെ മുസോളിനിയും ഹിറ്റലറും പോലും മാനിച്ചിരുന്നുവെന്നു വാദിക്കുന്നവരുണ്ട്. എത്ര തന്നെ കപടമായിട്ടാണെങ്കിലും ഔപചാരിക നടപടിക്രമങ്ങളുള്ള ജനഹിത പരിശോധനയിൽ അടിസ്ഥാനമാക്കിയായിരുന്നു അവർതങ്ങളുടെ അധികാരം വിനിയോഗിച്ചിരുന്നത്. ഇത് പൂർവികരിൽനിന്നാർജിക്കുകയോ സന്തതികൾക്ക് കൈമാറുകയോ ചെയ്യുന്നതല്ല.

ഫ്രാൻസ് ആണ് യൂറോപ്യൻ രാജ്യങ്ങളിൽ അതിശക്തമായ ഏകാധിപത്യം വളർന്നുവന്ന ആദ്യത്തെ രാജ്യം. രാഷ്ട്രീയ സൈദ്ധാന്തികനായ ബൊദൊൻ തന്റെ കൃതികളിലൂടെ ഏകധിപത്യത്തെ ന്യായീകരിക്കുകയും അതിന് തത്ത്വശാസ്ത്രപരമായ അടിത്തറ നൽകുകയും ചെയ്തു. അതിശക്തമായ സൈന്യം ഏകധിപത്യത്തെ താങ്ങിനിറുത്തി. 16, 18, നൂറ്റാണ്ടുകളിൽഫ്രഞ്ചു രാജവാഴ്ച യൂറോപ്പിലെങ്ങും വ്യാപകമായി അംഗീകരിക്കപ്പെട്ടു. രാജാവിന്റെ ദൈവികാനുമതിയെ സംബന്ധിച്ച സിദ്ധാന്തം അധികാര പ്രയോഗത്തിന് തുണയായിരുന്നു. ദേശീയവാതികൾ പോലും ഏകാധിപതിയെ രാഷ്ട്രനേതാവയി കരുതുകയും അദ്ദേഹത്തിന്റെ മഹത്ത്വത്തിൽഅഭിമാനിക്കുകയും ചെയ്തു. 

സ്പെയിൻ, പ്രഷ്യ, റഷ്യ, എന്നിവ ഫ്രഞ്ചുരീതിയിലുള്ള ഏകാധിപത്യത്തിന്റെ മറ്റു ദൃഷ്ടാന്തങ്ങളാണ്. ഭരണാധികാരത്തിന്റെ കേന്ദ്രീകരണം, മതപരമായ അസഹിഷ്ണതയുടെ വളർച്ച, ആശയങ്ങളുടെ തകർച്ച്, ബുദ്ധിപരമായ തളർച്ച എന്നിവയിലൂടെയാണ് സ്പെയിനിൽ ഏകാധിപത്യം വളർന്നു വന്നത്. സമ്പത്തികനില ഏറ്റവും സോചനീയമായി. അഭിജാതവർഗവും പുരോഹിതരും നികുതിയിളവനുഭവിച്ചപ്പോൾ, നികുതി സംവിധാനം താണവർഗങ്ങളെ തളർത്തുകയും വ്യവസായങ്ങളെ മുരടിപ്പിക്കുകയും ചെയ്തു.

ഭരണാധികാരത്തിന്റെ കേന്ദ്രീകരണം, സാമ്പത്തിക ക്ഷേമത്തിന്റെ ക്രമീകൃത വികസനം, സൈന്യത്തിനായി വന്തോതിൽസമ്പത്തിക വിഭവ വിനിയോഗം എന്നിവയായിരുന്നു പ്രഷ്യൻ ഏകധിപത്യത്തിന്റെ പ്രധാന നയങ്ങൾ. സമ്പദ്ഘടന സൈന്യവത്കരിക്കപ്പെട്ടു. ബ്യൂറോക്രസി വളർന്നു; ഭൂപ്രഭുക്കളുടെ മേധാവിത്വം ശാശ്വതീകരിക്കപ്പെട്ടു.

റഷ്യൻ ഏകധിപത്യവും സമ്പത്ഘടനയുടെ സൈന്യവത്കരണത്തിലാണ് അധികം ഊന്നിനിന്നത്. കുലീനരുടെരുടെ വിധേയത്വം ഉറപ്പുവരുത്തിയതോടൊപ്പം കർഷകരുടെയും കുടിയാന്മാരുടെയും മേൽകനത്ത നികുതിഭാരം കെട്ടിവയ്ക്കുകയും ചെയ്തു. റഷ്യൻ പാത്രിയാർക്കിസ് പദവി അവസാനിപ്പിക്കുകയും ക്രൈസ്തവസഭയെ ഭരണത്തിന്റെ ഒരു വകുപ്പെന്ന നിലയിൽതരം താഴ്ത്തുകയും ചെയ്തു.

അനിയന്ത്രിതാധിപത്യമുള്ള സുൽത്താന്റെ കീഴിൽഒരു സൈനിക സാമ്രജ്യമായിരുന്നു തുർക്കി. ഖലീഫ എന്ന നിലയിൽമത നേതാവുകൂടിയായിരുന്നു സുൽത്താൻ.

ഡെന്മാർക്ക്, പോളണ്ട്, സ്വിറ്റ്സർലണ്ട്, ഹോളണ്ട്, മുകൾസാമ്രാജ്യം ഇവയാണ് ഏകാധിപത്യ ഭരണകൂടങ്ങളുടെ മറ്റു ദൃഷ്ടാന്തങ്ങൾ. മുസോളിനിയുടെ കീഴിലുള്ള ഇറ്റലി, ഹിറ്റ്ലറുടെ ജർമനി, സലാസറുടെ പോർച്ചുഗൽ ഇവയാണ് 20 - ം നൂറ്റാണ്ടിലെ ഏകാതിപത്യത്തിന്റെ മകുടോദാഹരണങ്ങൾ. 

പർമ്പരാഗത മാതൃകകളിൽനിന്നും ഏറിയകൂറും വത്യസ്തമാണെങ്കിലും മിക്ക ലാറ്റിനമേരിക്കൻ രാജ്യങ്ങളിലും ഏകാധിപത്യ ഭരണകൂടങ്ങൾ നിലനിൽക്കുന്നു. ഇവിടങ്ങളിൽ കൊളോനിയലിസം അവസാനിച്ചതോടെ അതിമോഹികളായ നേതാക്കളുടെ കീഴിൽ അധികാരത്തിനു വേണ്ടിയുള്ള നിരങ്കുശമായ സമരത്തിന്റെ ആരംഭമായി. വിജയിച്ചിടങ്ങളിലെല്ലാം ബംന്ധപ്പെട്ട നേതാക്കൾ ഏകാധിപത്യ ഭരണസംവിധാനം ഏർപ്പെടുത്തി. ഇവിടങ്ങളിൽ ഏകാധിപത്യത്തെ താങ്ങിനിറുത്തുന്ന വിവിധ ഘടകങ്ങളുണ്ട്. വിദ്യാഭ്യാസരംഗത്തെ ക്രൈസ്തവ സഭയുടെ അനിഷേധ്യമായ സ്വാധീനതയാൽ ലിബറലിസത്തിന്റെ സ്വാധീനതയിൽ വളർന്നു വരുന്ന പ്രസ്ഥാനങ്ങൾ രാജ്യത്തെ സാധാരണ ജനജീവിതത്തെ ബാധിച്ചില്ല. വാർത്താവിനിമയ മാർഗ്ഗങ്ങൾ പ്രാകൃതവും ഭൂമിശാസ്ത്രപരവുമായ തടസ്സങ്ങൾകാരണം ജനങ്ങൾക്കു പരസ്പരം ബന്ധപ്പെടനുള്ള മാർഗ്ഗങ്ങൾദുഷ്കരവും ആണ്. സാമ്പത്തിക സാഹചര്യങ്ങൾ ജനാധിപത്യത്തിന്റെ വളർച്ചയ്ക്ക് അനുകൂലമായിരുന്നുമില്ല. പ്രാകൃത ഫ്യൂഡലിസം നിലനിൽക്കുന്ന ഈ പ്രദേശത്ത് ഇന്നുവരെ ഗണ്യമായ സാമ്പത്തിക വികസനമുണ്ടായിട്ടില്ല. മധ്യവർഗമാകട്ടെ എണ്ണത്തിൽകുറവും ഫ്യൂഡൽവിരുദ്ധ വികാരം പ്രകടിപ്പിക്കുവാൻ കഴിവില്ലാത്തത്ര ബലഹീനവുമാണ്.


</doc>
<doc id="56977" url="https://ml.wikipedia.org/wiki?curid=56977" title="ഞാൻ ഗന്ധർവ്വൻ">
ഞാൻ ഗന്ധർവ്വൻ

പി. പത്മരാജൻ തിരക്കഥയെഴുതി സംവിധാനം ചെയ്ത മലയാളചലച്ചിത്രമാണ്‌ ഞാൻ ഗന്ധർവ്വൻ. നിതീഷ് ഭരദ്വാജ്, സുപർണ്ണ എന്നിവർ മുഖ്യവേഷങ്ങളിലഭിനയിച്ചു. ഭൂമിയിലെ ഒരു കന്യകയെ പ്രണയിക്കുന്ന ഗന്ധർവ്വന്റെ കഥയാണ്‌ ചിത്രത്തിൽ ആവിഷ്കരിച്ചിരിക്കുന്നത്. പത്മരാജൻ സംവിധാനം ചെയ്ത അവസാന ചലച്ചിത്രം കൂടിയാണ്‌ "ഞാൻ ഗന്ധർവ്വൻ". ഗുഡ് നൈറ്റ് ഫിലിംസിന്റെ ബാനറിൽ ആർ. മോഹൻ നിർമ്മിച്ച ഈ ചിത്രം വിതരണം ചെയ്തത് മനോരാജ്യം റിലീസ് ആണ്.

കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ജോൺസൺ ആണ്. ഗാനങ്ങൾ തരംഗിണി വിപണനം ചെയ്തിരിക്കുന്നു. 

ഞാൻ ഗന്ധർവ്വൻ (1991)


</doc>
<doc id="56989" url="https://ml.wikipedia.org/wiki?curid=56989" title="പച്ചക്കടലാമ">
പച്ചക്കടലാമ

വംശനാശഭീഷണി നേരിടുന്ന ഒരു തരം കടലാമയാണ്‌ പച്ചക്കടലാമ (English: Green Turtle) അഥവാ ഗ്രീൻ ടർട്ടിൽ (ശാസ്ത്രീയനാമം: Chelonia mydas). ഇതിന്റെ പുറന്തോടിന്നടിയിലുള്ള കൊഴുപ്പിന്റെ പച്ചനിറമാണ്‌ പച്ചക്കടലാമ എന്ന പേരിനാധാരം. സസ്യഭുക്കുകളായ ഇവക്ക് 1.5 മീറ്റർ വരെ വലിപ്പവും 320 കിലോവരെ ഭാരവും ഉണ്ടാവാം, ശരാശരി ആയുസ്സ് 80 വർഷമാണ്‌. മറ്റുള്ള ആമകളേപ്പോലെ, തല തോടിനുള്ളിലേക്ക് വലിക്കാൻ ഇവയ്ക്ക് കഴിയില്ല. 

മഹാരാഷ്ട്രയിലെയും ഗുജറാത്തിലെയും തീരപ്രദേശങ്ങൾ, ലക്ഷദ്വീപ്, ആന്തമാൻ നിക്കോബാർ ദ്വീപുകൾ എന്നിവിടങ്ങളിലാണ്‌ ഇന്ത്യയിൽ ഇപ്പോൾ ഗ്രീൻ ടർട്ടിൽ കാണപ്പെടുന്നത് .ആദ്യകാലങ്ങളിൽ ലോകത്തെ മിക്കവാറും എല്ലാ സമുദ്രങ്ങളിലും ഇവയെ കണ്ടുവന്നിരുന്നു.
ഇപ്പോൾ വംശനാശ ഭീഷണി നേരിടുന്ന ജീവികളിൽ ഒന്നായ ഇതിന്റെ പ്രധാനശത്രു മനുഷ്യനാണ്‌. ആമസൂപ്പിനായും സൗന്ദര്യവർദ്ധകവസ്തുക്കളുടെ നിർമ്മാണത്തിനുപയോഗിക്കുന്ന പ്രത്യേകതരം എണ്ണ ഇതിന്റെ ശരീരത്തിൽ നിന്നും ലഭിക്കുന്നതിനാൽ, ഈ എണ്ണക്കായുമുള്ള വേട്ടയാടലാണ്‌ വംശനാശഭീഷണിയുടെ കാരണം
ജുണിനും സെപ്റ്റംബറിനും ഇടക്കാണ് ഇവ മുട്ടയിടുന്നത്. ഒരു കാലയളവിൽ ഏകദേശം100 മുട്ടകൾ വരെയിടുന്നു. മുട്ടയിടുന്ന സമയത്ത് അത് സ്വന്തം നാട്ടിൽ തിരിച്ചെത്തും എന്നതും ഇതിന്റെ ഒരു പ്രത്യേകതയാണ്‌.


</doc>
<doc id="56993" url="https://ml.wikipedia.org/wiki?curid=56993" title="ധാർചുള">
ധാർചുള

ഇന്ത്യയിലെ ഉത്തരാഖണ്ഡ് സംസ്ഥാനത്തിലെ പിത്തോഡ്‌ഗഡ് ജില്ലയിലെ ഒരു ഗ്രാമപഞ്ചായത്തും മലകളാൽ ചുറ്റപ്പെട്ടുകിടക്കുന്ന ഒരു സ്ഥലവുമാണ് ധാർചുള. 
ആദ്യ കാല ഹിമാലയത്തിലെ വ്യാപാരമാർഗ്ഗത്തിലെ ഒരു പ്രധാന സ്ഥലമാണ് ധാർചുള. കാളി നദി ഇതിന്റെ അരികിലൂടെ ഒഴുകുന്നു. പിത്തോഡ്‌ഗഡ് ധാർചുളയിൽ നിന്ന് 90 കി.മി ദൂരത്തിലാണ്. പ്രസിദ്ധമായ കൈലാശ് - മാനസരോവർ തീർഥാടന പാതയിലാണ് ധാർചുള സ്ഥിതി ചെയ്യുന്നത്. 
2001 ലെ കാനേഷുമാരി പ്രകാരം ഇവിടുത്തെ ജനസംഖ്യ 6424 ആണ്. ഇതിൽ 54% പുരുഷന്മാരും 46% സ്ത്രീകളുമാണ്. ശരാശരി സാക്ഷരത നിരക്ക് 75% ദേശീയ നിരക്കായ 59.5% ൽ കൂടുതലാണ്. പുരുഷ സാക്ഷരത ശതമാനം 80% വും സ്ത്രീ സാക്ഷരത ശതമാനം 69% വും ആണ്. മൊത്തം ജനസംഖ്യയിലെ 12% ശതമാനം 6 വയസ്സിൽ താഴെ ഉള്ളവരാണ്. 

വളരെ മനോഹരമായ താഴ്വരയിൽ സ്ഥിതി ചെയ്യുന്ന ഈ ഗ്രാമം അതിന്റെ ജില്ലാ ആസ്ഥാനമായ പിത്തോഡ്‌ഗഡിൽ നിന്നും 90 കി.മി ദൂരത്തിലാണ്. . പിത്തോഡ്‌ഗഡിൽ നിന്നും 3 മുതൽ 3.5 മണിക്കൂർ കാളി നദിയുടെ അരികിലൂടെ യാത്ര ചെയ്താൽ ധാരചുളയിൽ എത്താം. സ്വകാര്യ ജീപ്പുകളും സർക്കാർ ബസ്സുകളും ആണ് ലഭ്യമായ പ്രധാന വാഹനങ്ങൾ. 

പക്ഷേ പിത്തോഡ്‌ഗഡിൽ എത്തിച്ചേരാനുള്ള പ്രധാന മാർഗ്ഗം ഹൽ‌ദ്വാനി, ടനൿപൂർ എന്നിവടങ്ങളിൽ നിന്നാണ്. 
ഹൽദ്വാനി ഉത്തർപ്രദേശിലെ ബറേലിക്കടുത്തുള്ള ഒരു പട്ടണമാണ്. ഹൽദ്വാനിയിൽ നിന്നും പിത്തോഡ്‌ഗഡിലേക്ക് 8 മണിക്കൂറോളം യാത്രയുണ്ട്. പിത്തോഡ്‌ഗഡിൽ നിന്നും കാലത്ത് 11 മണി വരെ മാത്രമേ സ്വകാര്യ ബസ്സുകൾ ലഭ്യമുള്ളൂ. രാത്രി കാലങ്ങളിൽ മലമ്പ്രദേശ ഡ്രൈവിംഗ് അപകടമായതുകൊണ്ടാണ് ഇത്. ജൂലൈ മുതൽ സെപ്റ്റംബർ വരെയുള്ള മഴക്കാലത്ത് ഹൽദ്വാനി - പിത്തോഡ്‌ഗഡ് യാത്ര വളരെ ദുർഘടം പിടിച്ചതാണ്. 

ടനക്പൂരിലേക്ക് ലക്നൌ , ബറേലി എന്നിവടങ്ങളിൽ നിന്ന് ഒരു രാത്രി കൊണ്ട് എത്തിച്ചേരാവുന്നതാണ്. ടനക്പൂരിൽ നിന്നും പിത്തോഡ്‌ഗഡിലേക്കുള്ള യാത്ര 6 മണിക്കൂർ മാത്രമേ ഉള്ളു. 

ധാരാചുളയിലെ വേനൽക്കാലം മിത ചൂടുള്ളതും സുര്യപ്രകാശം നിറഞ്ഞതുമാണ്. പക്ഷേ മഞ്ഞു കാലം കടുത്ത തണുപ്പേറിയതാണ്. ഡിസംബർ മുതൽ ഫെബ്രുവരി വരെ ധാരാചുളയിലെ മുകൾ താഴ്വരകളിൽ കടുത്ത മഞ്ഞുവീഴ്ച ഉണ്ടാവാറുണ്ട്. ജൂലൈ മുതൽ സെപ്റ്റംബർ വരെ കനത്ത മഴ ലഭ്യമാകാറുണ്ട്. 

ധാരാചുളയിലും സമീപത്തുമായ പ്രധാന ചില ആകർഷണങ്ങൾ താഴെ പറയുന്നവയാണ്. 

നാരായൺ ആശ്രം - സമുദ്ര നിരപ്പിൽ നിന്നും 2734 മീ ഉയരത്തിൽ സ്ഥിതി ചെയ്യുന്ന ഈ ഹിന്ദു ആശ്രമം ധാരാചുളയിൽ നിന്ന് 94 കി.മി ദൂരത്തിലാണ്. 

കൈലാശ് മാനസരൊവർ - : 4556 മീ ഉയരത്തിൽ സ്ഥിതി ചെയ്യുന്ന ഈ തടാകം ലോകത്തിലെ ഏറ്റവും ഉയരം കൂടിയ സ്ഥലത്ത് സ്ഥിതി ചെയ്യുന്ന ശുദ്ധ ജല തടാകമാണ്. വൃത്താകൃതിയിലുള്ള ഈ തടാകത്തിന്റെ മൊത്തം വ്യാസം 88 കി. മി ഉം ആഴം 90 മീ ഉം ആണ്. ഇതിന്റെ മൊത്തം വിസ്തീർണ്ണം 320 km²ആണ്. ഈ തടാകം മഞ്ഞുകാലത്ത് മരവിക്കുകയും വേനൽക്കാലത്ത് ഉരുകകയും ചെയ്യുന്നു. 

മാനസരോവരും ഒരു പുണ്യസ്ഥലമാണ്. 


</doc>
<doc id="56996" url="https://ml.wikipedia.org/wiki?curid=56996" title="പാട്യം ഗ്രാമപഞ്ചായത്ത്">
പാട്യം ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് പാട്യം ഗ്രാമപഞ്ചായത്ത്.2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, 2011 മുതൽ കൂത്തുപറമ്പ് നിയോജകമണ്ഡലത്തിലാണ്‌ ഉൾപ്പെടുന്നത്.

വി.കെ.ജലജയാണ് ഗ്രാമപഞ്ചായത്ത് പ്രസിഡന്റ്. ഈ ഗ്രാമപഞ്ചായത്തിൽ 17 വാർഡുകളാണുള്ളത്. 


പാട്യം പഞ്ചായത്തിന്റെ പശ്ചിമമേഖല ഇടനാടൻ ഭൂപ്രകൃതിയുള്ളതും പൂർവ്വമേഖല മലനാടൻ ഭൂപ്രകൃതിയുള്ളതുമാണ്‌. പഞ്ചായത്തിന്റെ കിഴക്കുഭാഗം കണ്ണവം റിസർവ് ഫോറസ്റ്റാണ്‌. ഭൂപ്രകൃതിയനുസരിച്ച് പഞ്ചായത്തിനെ ഉയർന്ന സമതലം, ചരിഞ്ഞ പ്രദേശം, ചെറുചെരിവ്, സമതലം എന്നിങ്ങനെ നാലായി തിരിക്കാം. ഈ പഞ്ചായത്തിന്റെ വിസ്തൃതിയുടെ 5% വനപ്രദേശമാണ്‌. 

പാട്യം പഞ്ചാഅയത്തിലെ ഇളമാങ്കൽകുന്നിൽനിന്നും ഉത്ഭവിക്കുന്ന പാത്തിപ്പുഴ(തലശ്ശേരിപ്പുഴ) പഞ്ചായത്തിലൂടെയും പഞ്ചായത്തിന്റെ അതിർത്തിയിൽക്കൂടെയും ഒഴുകുന്നു.പഴശ്ശി ജലസേചനപദ്ധതിയുടെ കനാലുകൾ ഈ പഞ്ചായത്തിന്റെ പടിഞ്ഞാറ് ഭാഗത്തുകൂടി കടന്നുപോകുന്നുണ്ട്.

തലശ്ശേരി-കൂർഗ് റോഡ് പഞ്ചായത്തിന്റെ അതിർത്തിയിലൂടെയാണ്‌ കടന്നുപോകുന്നത്. 
1961 ഡിസംബർ 28-നാണ്‌ പാട്യം ഗ്രാമപഞ്ചായത്ത് നിലവിൽവന്നത്. 

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="56997" url="https://ml.wikipedia.org/wiki?curid=56997" title="ഗംഗോളിഹട്ട്">
ഗംഗോളിഹട്ട്

ഇന്ത്യയിലെ ഉത്തരാഖണ്ഡ് സംസ്ഥാനത്തിലെ പിത്തോഡ്‌ഗഡ് ജില്ലയിലെ ഒരു ചെറിയ മലമ്പ്രദേശമാണ് ഗംഗോളിഹട്ട്. 
ഗംഗോളിഹട്ട് ഇവിടുത്തെ കാളിയുടെ ഇരിപ്പിടമായ ശക്തി പീഠത്തിന് വളരെ പേരു കേട്ടതാണ്. ഇവിടുത്തെ ഭൂഗർഭ ഗുഹകളും വളരെ പ്രസിദ്ധമാണ്. ഇതിന് അടുത്തുള്ള ചെറീയ മലമ്പ്രദേശങ്ങളാണ് ചൌകോരി, ബെരിനാഗ് എന്നിവ. ഹിമാലയത്തിന്റെ പ്രധാന ഉന്നതികളായ പഞ്ചുളിയും നന്ദാദേവിയും ഗംഗോളിഹട്ടിൽ നിന്നും ദൃശ്യമാണ്. 
ഗംഗോളിഹട്ട് സ്ഥിതി ചെയ്യുന്നത് അക്ഷാംശ രേഖാംശത്തിലാണ്. സമുദ്രനിരപ്പിൽ നിന്നും ശരാശരി ഉയരം 1,347 metres (4,419 feet) ആണ്. ജില്ല ആസ്ഥാനമായ പിത്തോഡ്‌ഗഡിൽ നിന്നും 44 കി.മി ദൂരത്തിലാണ് ഗംഗോളിഹട്ട് സ്ഥിതി ചെയ്യുന്നത്.

ഗംഗോളിഹട്ട് ഇവിടുത്തെ പഴയ അമ്പലങ്ങൾക്കും, ഭൂഗർഭ ഗുഹകൾക്കും വളരെ പ്രസിദ്ധമാണ്. 
ചില പ്രധാന അമ്പലങ്ങൾ

ഇതിൽ വൈഷ്ണവി മന്ദിർ പ്രത്യേകതയുള്ളവയാണ്. ഇവിടെ നിന്നാൽ ഹിമാലയത്തിന്റെ മനോഹരമായ ദൃശ്യം കാണാവുന്നതാണ്. 

ഇതു കൂടാതെ ധാരാളം ഭൂഗർഭ ഗുഹകളും ഇവിടെയുണ്ട്. അതിൽ ചിലത് 


ഈയടുത്തായി ഭോലേശ്വർ ഗുഫ ('Bholeshwar Gufa') എന്ന പുതിയ ഒരു ഗുഹയും കണ്ടെടുത്തിട്ടുണ്ട്. 


</doc>
<doc id="57002" url="https://ml.wikipedia.org/wiki?curid=57002" title="ഭീമൻ പാൻഡ">
ഭീമൻ പാൻഡ

കരടി കുടുംബത്തിൽ ഉൾപ്പെടുന്ന ഒരു സസ്തനിയാണ് ഭീമൻ പാണ്ട. വെള്ളുപ്പും കറുപ്പും നിറമാണ് ഇവക്ക്. അഴകുള്ള മൂക്കും ഉരുണ്ട കണ്ണുകള്ളും വെളുത്ത രോമങ്ങള്ളുള്ള മുഖവും മൃദുരോമങ്ങൾ നിറഞ്ഞ ചെവിയുമാണ് പാണ്ടകൾക്. മധ്യചൈനയിലെ സിഞ്ചുവാൻ,ഷാൻസി,ഗ്യൻസു തുടങ്ങിയ പർവത പ്രദേശങ്ങളും തെക്കുപടിഞ്ഞാറൻ ഭാഗത്തുള്ള വനത്തിലും പടിങ്ങാറൻ മലനിരകൾക്കു സമീപത്തുള്ള മുളംങ്കാടുകളിലുമാണു ഇവയെ കാണുന്നത്.


</doc>
<doc id="57003" url="https://ml.wikipedia.org/wiki?curid=57003" title="ഇഗത്പുരി">
ഇഗത്പുരി

ഇന്ത്യയിലെ മഹാരാഷ്ട്ര സംസ്ഥാനത്തിലെ നാസിക് ജില്ലയിലെ ഒരു മുനിസിപ്പൽ പട്ടണവും പടിഞ്ഞാറൻ മലനിരകളിലെ ഒരു പ്രധാന മലമ്പ്രദേശവുമാണ് ഇഗത്പുരി. സെന്റ്രൽ റെയിൽ‌വേയുടെ മുംബൈ , നാസിക് റോഡ് എന്നീ സ്റ്റേഷനുകൾക്കിടയിലാണ് ഈ സ്ഥലം സ്ഥിതി ചെയ്യുന്നത്. ഇവിടുത്തെ വട പാവ് വളരെ പ്രസിദ്ധമാണ്. 

ഇഗത്പുരി സ്ഥിതി ചെയ്യുന്നത് അക്ഷാംശരേഖാംശത്തിലാണ്. സമുദ്രനിരപ്പിൽ നിന്ന് ശരാശരി ഉയര 586 metres (1922 feet) ആണ്. കസാറയിൽ നിന്ന് ഇവിടെക്ക് 12.42 km ദൂരമുണ്ട്. 
2001 ലെ കാനേഷുമാരി പ്രകാരം ഇവിടുത്തെ ജനസംഖ്യ 31,572 ആണ്. ഇതിൽ പുരുഷശതമാനം 52% വും സ്ത്രീശതമാനം 48% ആണ്. ശരാശരി സാക്ഷരത ശതമാനം 74% ആണ് 

സഹ്യാദ്രി പർവതനിരകളുടെ വലിയ ഉന്നതികളയാ പടിഞ്ഞാറൻ ചുരങ്ങളാൽ ഇഗത്പുരി ചുറ്റപ്പെട്ടിരിക്കുന്നു. 
മലകയറ്റക്കാർക്ക് പ്രിയപ്പെട്ട ഒരു ലക്ഷ്യസ്ഥാനമാണ് ഇത്. ബോളിവുഡ് സിനിമകളുടെ ചിത്രരംഗങ്ങൾ ധാരാളം ഇവിടെ ചിത്രീകരിക്കാറുണ്ട്. 
ഇവിടെ പ്രസിദ്ധമായ വിപാസന ധ്യാനകേന്ദ്രം സ്ഥിതിചെയ്യുന്നു. 

മുംബൈ, കസാറ എന്നിവടങ്ങളിൽ നിന്ന് റെയിൽ റോഡ് മാർഗ്ഗം ഇവിടെ എത്തിച്ചേരാവുന്നതാണ്. 



</doc>
<doc id="57006" url="https://ml.wikipedia.org/wiki?curid=57006" title="മദ്ധ്യമാവതി">
മദ്ധ്യമാവതി

കർണാടകസംഗീതത്തിലെ 22ആം മേളകർത്താരാഗമായ ഖരഹരപ്രിയയുടെ ഒരു ജന്യരാഗമണ്‌ മദ്ധ്യമാവതി. ചാരുകേശി, നഠഭൈരവി, ഹരികാംബോജി ഇവയുടെ ഗാന്ധാരം, ധൈവതം എന്നീ സ്വരസ്ഥാനങ്ങൾ മാറ്റിയാലും മദ്ധ്യമാവതി എന്ന ജന്യരാഗം ഉണ്ടാവുന്നു. ഈ രാഗം ഒരു ഔഡവരാഗമാണ്.

ഈ രാഗത്തിൽ ഗാന്ധാരമോ ധൈവതമോ ഉണ്ടായിരിക്കുകയില്ല.
(ചതുശ്രുതിഋഷഭം, ശുദ്ധമദ്ധ്യമം, പഞ്ചമം, കൈശികിനിഷാദം)



</doc>
<doc id="57032" url="https://ml.wikipedia.org/wiki?curid=57032" title="അസുരൻ">
അസുരൻ

ഹിന്ദുപുരാണപ്രകാരം അധികാരമോഹികളായ ഒരു വിഭാഗമാണ് അസുരന്മാർ. നന്മയുടെ മൂർത്തികളായ ദേവന്മാരുമായി മിക്കപ്പോഴും കലഹിക്കുന്നതുകാരണം ഇവരെ തിന്മയുടെ പ്രതിരൂപമായി വിശേഷിപ്പിക്കപ്പെടുന്നു. ദേവന്മാരും അസുരന്മാരും കശ്യപന്റെ മക്കളാണ്. കശ്യപന്റെ മക്കളാകുമ്പോൾ ദേവർ, അസുരർ എന്ന വ്യത്യസ്ത മക്കൾ ഉണ്ടാകുമൊ? ദേവ പക്ഷത്തിന്റെ വ്യാഖ്യാനമായി മാത്രമേ ഇതിനെ കാണാൻ സാധിക്കൂ.അസുരന്മാർ നിർമ്മിച്ചതിന്റെ പകുതി സംഭാവന നൽകാൻ പോലും ദേവന്മാർക്കു കഴിഞ്ഞിട്ടില്ല എന്നതാണ് പരമമായ സത്യം.

ബ്രഹ്മാവിന്റെ പൌത്രനും മരീചിയുടെ പുത്രനുമായ കശ്യപനു ദക്ഷപ്രജാപതിയുടെ പുത്രിയായ ദിതിയിലുണ്ടായ പുത്രന്മാരാണ് അസുരന്മാർ.

അസുരന്മാരെ പാപികളും രാക്ഷസന്മാരായി വിശേഷിപ്പിച്ചുപോരാറുണ്ട്. എന്നാൽ വേദകാലഘട്ടത്തിന്റെ തുടക്കത്തിൽ അസുരന്മാർക്ക് ദേവകളുടെ സ്ഥാനം നല്കിയിരുന്നു എന്ന് വിശ്വസിക്കപ്പെടുന്നുണ്ട്. എന്നാൽ പിൽക്കാലവേദഗ്രന്ഥങ്ങളിൽ ഇവരെ കൂടുതൽ അഹങ്കാരികളും അധികാരമോഹികളുമായാണ്‌ ചിത്രീകരിക്കുന്നത്. വരുണൻ അസുരനായിട്ടാണ് വൈദിക കാലഘട്ടത്തിൽ കണ്ടിരുന്നത്. പിന്നീട് ദേവനായി മാറ്റപ്പെടുകയുണ്ടായി.

പുരാണങ്ങളിലും ഇതിഹാസങ്ങളിലും ദേവന്മാരുടെ പ്രതിനായകസ്ഥാനത്താണ് അസുരന്മാരെ പ്രതിഷ്ഠിച്ചിട്ടുള്ളത്. ദേവന്മാർക്ക് ദേവഗുണമുള്ളപ്പോൾ അസുരന്മാർക്ക് രാക്ഷസഭാവമാണ് ഇവ കല്പിച്ചുനൽകിയത്. ഇഹലോകത്തിലെ എല്ലാ ചരാചരങ്ങൾക്കും ദൈവികഗുണവും അസുരഗുണവുമുണ്ടെന്ന് ഭഗവത് ഗീതയുടെ പതിനാറാം അധ്യായത്തിൽ (16.6) പറയുന്നു. അഹംഭാവം, അഹങ്കാരം, മിഥ്യാഭിമാനം, കോപം, നിഷ്ഠുരത, അജ്ഞത തുടങ്ങിയവയാണ് ഗീതയിൽ (16.4) അസുരഗുണങ്ങളായി വിശേഷിപ്പിക്കുന്നത്. 


</doc>
<doc id="57208" url="https://ml.wikipedia.org/wiki?curid=57208" title="ചക്രവാകം">
ചക്രവാകം

ഹംസജനുസ്സിൽപെട്ട ഒരു പക്ഷിയാണ്‌ ചക്രവാകം അല്ലെങ്കിൽ തങ്കത്താറാവ് ഇഗ്ലീഷ്: Brahmini Duck (ബ്രാഹ്മിണി താറാവ്), Ruddy shelduck, Chakravakam. ശാസ്ത്രനാമം : "Tadorna ferruginea". എപ്പോഴും ഇണയുമായി കാണപ്പെടുന്നു ഈ പക്ഷികൾ ഗാഢപ്രണയത്തിന്റെ പ്രതീകമായി കണക്കാക്കപ്പെടുന്നു. വിരഹവ്യഥയെ കാണിക്കാൻ ഇന്ത്യൻ കവികൾ ഉപയോഗിക്കുന്ന ഒരു കാവ്യസങ്കേതമാണ്‌ താമരയിതളാൽ മറഞ്ഞ ചക്രവാകത്തെ അന്വേഷിച്ച് വ്യാകുലപ്പെടുന്ന ചക്രവാകി എന്നത്. ബ്രാഹ്മണി താറാവ് എന്നുമറിയപ്പെടുന്ന ഇവ തെക്കേ ഏഷ്യ, മധ്യേഷ്യ, തെക്കൻ യൂറോപ്പ്, വടക്കൻ ആഫ്രിക്ക എന്നിവിടങ്ങളിൽ കാണപ്പെടുന്നു.. ഇവ മുട്ടയിടുന്നത് ഹിമാലയത്തിലോ മധ്യേഷ്യയിലോ ആണ്‌. ഓറഞ്ച് ബ്രൗൺ നിറമുള്ള തൂവലുകളാണുള്ളത്. തലയ്ക്ക് മഞ്ഞ നിറവും വാലിന് കറുപ്പ് നിറവുമാണ് ഉള്ളത്. ദക്ഷിണേന്ത്യയിൽ ഇവ താരതമ്യേന കുറവാണ്. മിശ്രഭോജികളാണിവ. പ്രാണികളും, കീടങ്ങളും, മത്സ്യങ്ങളും, ചെറിയ ഉരഗങ്ങളുമൊക്കെയാണ് ഇവയുടെ ഭക്ഷണം. പ്രത്യേക രീതിയിലുള്ള ശബ്ദങ്ങളാണ് ഇവ പുറപ്പെടുവിക്കാറ്. ഇവ ചിലപ്പോൾ കെട്ടിടങ്ങളിലും കൂട് വയ്ക്കാറുണ്ട്. ഇവയിൽ അധികവും തണുപ്പുകാലത്ത് തെക്കൻ ഏഷ്യയിലേക്ക് ചേക്കേറുന്നവയാണ്. ഒക്ടോബർ- നവംബർ മാസങ്ങളിൽ വടക്കെ ഇന്ത്യയിൽ എത്തുന്ന ഇവ ഏപ്രിൽ പകുതിയോടെ തിരിച്ച്പോകും. അപൂർവമായെ തെക്കേ ഇന്ത്യയിൽ എത്താറുള്ളു.

ഉയർന്ന പാറക്കൂട്ടങ്ങളിലും മരപ്പൊത്തുകളിലൊ വെള്ളത്തിൽ നിന്നകന്ന മാളങ്ങളിലൊ 6 മുതൽ 12 വരെ മഞ്ഞ കലർന്ന വെള്ളമുട്ടകളിട്ട് 30 ദിവസംകൊണ്ട് വിരിയിക്കും.

സാധാരണ ഇണകളായാണ് കാണുന്നതെങ്കിലും ചെറുകൂട്ടമായും കാണാറുണ്ട്. എന്നാൽ തണുപ്പുകാലത്ത് തടാകങ്ങളിലും ഒഴുക്കു കുറഞ്ഞ നദികളിലും വലിയ കൂട്ടമായി കാണാറുണ്ട്.

ശരീരത്തിലെ തൂവലുകൾ ഓറഞ്ച്- തവിട്ടു നിറമാണ്. നരച്ച തലയും. ചിറകിലുള്ള ലോഹ പച്ച നിറവും അതിനു മുമ്പിലെ വെള്ള നിറവും കണ്ണിൽ പെടുന്നതാണ്. നന്നായി നീന്താനുള്ള കഴിവുണ്ട്. ആണും പെണ്ണും ഒരേ പോലെ ഇരിക്കുമെങ്കിലും ആണിനു കഴുത്തിനു താഴെ കറുത്ത വളയം കാണുന്നു, പെണ്ണിനു പലപ്പോഴും മുഖത്ത് വെള്ളപാണ്ടും.


</doc>
<doc id="57263" url="https://ml.wikipedia.org/wiki?curid=57263" title="ജോവായി">
ജോവായി

ജ്വയി എന്നും അറിയപ്പെടുന്ന ജോവായി മേഘാലയ സംസ്ഥാനത്തെ ജൈന്തിയ ഹിൽ‌സ് ജില്ലയുടെ ആസ്ഥാനം കൂടിയായ ഒരു പട്ടണമാണ്. ജൈന്തിയ ഹിൽ‌സ് 1972 ൽ മേഘാലയ സംസ്ഥാനം രൂപപ്പെട്ടപ്പോൾ അതിർത്തി തിരിച്ച ആദ്യത്തെ സംസ്ഥാനമാണ്.

ജോവായി വടക്കു കിഴക്കൻ ഇന്ത്യയിലെ ഏറ്റവും സൌഹൃദ ഗോത്രമായ പ്നാർ ഗോത്രത്തിന്റെ ആസ്ഥാന സ്ഥലവുമാണ്. ജോവായിയുടെ തെക്ക് വശത്ത് ഇന്ത്യ - ബംഗ്ലാദേശ് അതിരും മറ്റുവശങ്ങളിൽ മ്യിന്തു നദിയുമാണ്. സമുദ്രനിരപ്പിൽ നിന്നും 1380 മീ ഉയരത്തിലാണ് ജോവായി സ്ഥിതി ചെയ്യുന്നത്. 
ഇത് ചുറ്റുവട്ടത്തുള്ള പ്രധാന സ്ഥലങ്ങളിൽ എല്ലാം വിദ്യഭ്യാസത്തിന്റേയും വ്യാപാരത്തിന്റെയും ഒരു പ്രധാന സ്ഥലമാണ്.

സംസ്ഥാനതലസ്ഥാന നഗരമായ ഷില്ലോങ്ങിൽ നിന്നും റോഡ് മാർഗ്ഗം 60 കി.മി സഞ്ചരിച്ച് ജോവായിയിൽ എത്തിച്ചേരാവുന്നതാണ്. ആസ്സാം, മേഘാലയ, ത്രിപുര, മിസ്സോറം എന്നീ സംസ്ഥാനങ്ങളെ ബന്ധിപ്പിക്കുന്ന ദേശീയപാത 44 ന്റെ അരികിലാണ് ജോവായി സ്ഥിതി ചെയ്യുന്നത്.

ഇവിടുത്തെ പ്രധാന ഗതാഗത മാർഗ്ഗം ബസ്സ്, സഹകരണ അടിസ്ഥാനത്തിൽ പ്രവർത്തിക്കുന്ന ടാക്സികൾ എന്നിവയാണ്.

ഏറ്റവും അടുത്ത റെയിൽ, വിമാനത്താവള നഗരം 160 കി.മി ദൂരത്തിൽ സ്ഥിതി ചെയ്യുന്ന ഗൌഹാട്ടി ആണ്.

പട്ടണത്തിനകത്ത് അധികം ആകർഷണ സ്ഥലങ്ങൾ ഇല്ലെങ്കിലും, ഇവിടുത്തെ "ബസിംഗ് ലോ മുസിയാഗ്" എന്ന മാർക്കറ്റ് വ് യാത്രികർക്ക് വളരെ പ്രിയപ്പെട്ടതാണ്. മറ്റു പ്രധാന ആകർഷണ കേന്ദ്രങ്ങൾ ചിലത്


ഇതു കൂടാതെ ഒരു പാട് പിക്നിക് സ്ഥലങ്ങൾ ജോവായിയിൽ ഉണ്ട്.




</doc>
<doc id="57302" url="https://ml.wikipedia.org/wiki?curid=57302" title="ഭൈരവി">
ഭൈരവി

കർണാടകസംഗീതത്തിലെ 20ആം മേളകർത്താരാഗമായ നഠഭൈരവിയുടെ ജന്യരാഗമാണ് ഭൈരവി.ഇതൊരു സമ്പൂർണരാഗമാണ് രണ്ട് വ്യത്യസ്തധൈവതങ്ങൾ(ചതുശ്രുതി,ശുദ്ധം) ഈ രാഗത്തിൽ വരുന്നുണ്ട് എന്നതിനാൽ ഈ രാഗത്തെ മേളകർത്താരാഗമായി പരിഗണിക്കുന്നില്ല.ഏകദേശം 1500ഓളം വർഷങ്ങൾക്കു മുൻപുതന്നെ ഈ രാഗം പ്രയോഗത്തിലിരുന്നു.ഈ രാഗത്തെ ആധാരമാക്കി നിരവധി രചനകൾ നടന്നിട്ടുണ്ട്.
(ചതുശ്രുതി ഋഷഭം,സാധാരണ ഗാന്ധാരം,ശുദ്ധമദ്ധ്യമം,ചതുശ്രുതി ധൈവതം,ശുദ്ധ ധൈവതം,കാകളി നിഷാദം)ചതുശ്രുതി ധൈവതം ആരോഹണത്തിലും ശുദ്ധധൈവതം അവരോഹണത്തിലുമാണ് ഉപയോഗിക്കുന്നത്.


</doc>
<doc id="57319" url="https://ml.wikipedia.org/wiki?curid=57319" title="കേരളത്തിൽ നിന്നുള്ള ലോക്‌സഭാംഗങ്ങൾ">
കേരളത്തിൽ നിന്നുള്ള ലോക്‌സഭാംഗങ്ങൾ

കേരളത്തിൽനിന്നും ലോക്‌സഭയിലേക്ക് തിരഞ്ഞെടുക്കപ്പെട്ടവരുടെ പട്ടികയാണിത്.


</doc>
<doc id="57394" url="https://ml.wikipedia.org/wiki?curid=57394" title="ഹിന്ദോളം">
ഹിന്ദോളം

കർണാടകസംഗീതത്തിലെ 20ആം മേളകർത്താരാഗമായ നഠഭൈരവിയുടെ ജന്യരാഗമായി കണക്കാക്കപ്പെടുന്ന രാഗമാണ് ഹിന്ദോളം.എന്നാൽ ചിലപ്പോൾ ഹനുമത്തോടിയുടെ ജന്യരാഗമായും പറയാറുണ്ട്.ഇതൊരു ഔഡവരാഗമാണ് അതായത് അഞ്ച് സ്വരസ്ഥാനങ്ങളാണ് ആരോഹണാവരോഹണത്തിൽ കാണുന്നത്.ഈ രാഗം ഒരു സുഘടനാരാഗമാണ്,അതായത് ആരോഹണത്തിലും അവരോഹണത്തിലും ഒരേ സ്വരസ്ഥാനങ്ങൾ തന്നെയാണ് ഉപയോഗിക്കുന്നത്.

(ഷഡ്ജം,സാധാരണ ഗാന്ധാരം,ശുദ്ധമദ്ധ്യമം,ശുദ്ധധൈവതം,കൈശികിനിഷാദം)

പണ്ഡിതർ ഈ രാഗം നഠഭൈരവിയുടെ ജന്യമായും അഥവാ ഹനുമത്തോടിയുടെ ജന്യമായും അഭിപ്രായപ്പെടാറുണ്ട്.ഈ രണ്ടുരാഗങ്ങളിലേയും ഋഷഭം,പഞ്ചമം എന്നിവ മാറ്റിയാൽ ഹിന്ദോളം ലഭിക്കുന്നു.


</doc>
<doc id="57396" url="https://ml.wikipedia.org/wiki?curid=57396" title="ശീതയുദ്ധം">
ശീതയുദ്ധം

1940കളുടെ മദ്ധ്യം മുതൽ 1990കളുടെ തുടക്കം വരെ അമേരിക്കൻ ഐക്യനാടുകൾക്കും സോവിയറ്റ് യൂണിയനും ഇടയ്ക്ക് നിലനിന്നിരുന്ന വിദ്വേഷവും സംഘർഷവും മാത്സര്യവും മൂലം ഉടലെടുത്ത യുദ്ധസമാനമായ അവസ്ഥയാണ് ശീതയുദ്ധം എന്നറിയപ്പെടുന്നത്. ഈ കാലഘട്ടത്തിൽ സൈനികസന്ധികൾ, കുപ്രചരണം, ചാരവൃത്തി, ആയുധകിടമത്സരം, വ്യവസായിക പുരോഗതി, ബഹിരാകാശപ്പന്തയം പോലുള്ള അത്യാധുനിക സാങ്കേതികവിദ്യാ വികസനമത്സരം എന്നിവ വഴി പരസ്പരമുള്ള ശത്രുത രണ്ടു വൻശക്തികളും പ്രകടമാക്കിപ്പോന്നിരുന്നു. ഇതിന്റെ ഭാഗമായി ഇരുകൂട്ടരും അണുവായുധങ്ങൾക്കും മറ്റ് ആയുധങ്ങൾക്കും പ്രോക്സി യുദ്ധങ്ങൾക്കുമൊക്കെയായി വൻതുകയും ചെലവാക്കിയിരുന്നു.

രണ്ടാം ലോകമഹായുദ്ധത്തിനു ശേഷം, ജോർജ്ജ് ഓർവെൽ ട്രിബ്യൂൺ മാസികയിൽ 1945- ഒക്ടോബർ 19-ന് എഴുതിയ ആറ്റം ബോബും നിങ്ങളും എന്ന പ്രബന്ധത്തിലാണ് ശീതയുദ്ധം എന്ന പ്രയോഗം ആദ്യമായി ഉപയോഗിച്ചത്. സോവിയറ്റ് യൂണിയനും പാശ്ചാത്യ ശക്തികൾക്കും ഇടയിൽ നിലനിന്നിരുന്ന സൈദ്ധാന്തികപോരാട്ടം എന്നാണ് ഓർവെൽ ഈ യുദ്ധസമാനമായ അവസ്ഥയെ വിശേഷിപ്പിച്ചത്. 


</doc>
<doc id="57400" url="https://ml.wikipedia.org/wiki?curid=57400" title="എസ്.ക്യു.എൽ.">
എസ്.ക്യു.എൽ.

റിലേഷണൽ ഡേറ്റാബേസുകൾക്കായുള്ള ഉടമസ്ഥ രഹിത നോൺ പ്രൊസീജറൽ കമ്പ്യൂട്ടർ പ്രോഗ്രാമിങ് ഭാഷയാണ് സ്റ്റ്രക്ചേർഡ് ക്വറി ലാങ്വേജ് അഥവാ എസ്.ക്യു.എൽ. ഇന്ന് ഒറാക്കിൾ, എം.എസ്. എസ്.ക്യു.എല്. സെർവർ, മൈ എസ്.ക്യു.എൽ, പി.എൽ/എസ്.ക്യു.എൽ തുടങ്ങി നിരവധി ഡേറ്റാബേസുകൾ എസ്.ക്യു.എൽ ഉപയോഗിക്കുന്നു. ഡേറ്റാബേസ് ഉപയോഗിച്ച് വിവരങ്ങളുടെ ശേഖരണം, പുനരുപയോഗം, കൈകാര്യംചെയ്യൽ എന്നിവയ്ക്കായി മാത്രം നിർമ്മിച്ച ഭാഷയാണിത്. എസ്.ക്യു.എൽ. സാധാരണയായി ഉപഭാഷയായി മാത്രമേ അറിയപ്പെടുന്നുള്ളു. റിലേഷണൽ ഡേറ്റാബേസിലെ അൽഗോരിതം കൂടി പ്രവർത്തിച്ചാലേ എസ്.ക്യു.എൽ ഉപയോഗിച്ച് പ്രയോജനപ്രദമായ പ്രവർത്തനങ്ങൾ നടത്താൻ കഴിയുകയുള്ളു എന്നതിനാലാണിത്. ഒരു നോൺ പ്രൊസീജറൽ ഭാഷയായാണ് നിർവ്വചിച്ചിരിക്കുന്നതെങ്കിലും കാലാകാലങ്ങളായുള്ള മാറ്റങ്ങളിലൂടെ ചിലയിടങ്ങളിൽ പ്രൊസീജറൽ സ്വഭാവം വന്നിട്ടുണ്ട്.
റിലേഷണൽ ഡേറ്റാബേസ് സിദ്ധാന്തം പോലെ ഐ.ബി.എമ്മിന്റെ ഗവേഷണശാലയിലാണ് എസ്.ക്യു.എല്ലിന്റേയും പിറവി. 1970 കളുടെ തുടക്കത്തിൽ ഐ.ബി.എം തങ്ങളുടെ ആർ.ഡി.ബി.എം.എസ്. സിസ്റ്റത്തിന്റെ ആദ്യരൂപം അവതരിപ്പിച്ച കൂട്ടത്തിൽ ഡേറ്റയുടെ കൈകാര്യനിർവ്വഹണത്തിനായി ഒരു ഉപഭാഷകൂടി സൃഷ്ടിച്ചിട്ടുണ്ടായിരുന്നു. ഔദ്യോഗികമായി പുറത്തിറങ്ങുന്നതിന്റെ മുമ്പ് ഭാഷയെ അവർ സീക്യൂവെൽ (SEQUEL - Structured English QUEry Language) എന്നു വിളിച്ചു പോന്നു. എന്നാൽ പുറത്തിറങ്ങിയ സമയം തങ്ങളുടെ ഭാഷയുടെ പേർ അവർ മാറ്റുകയും സീക്യൂവെല്ലിനോട് സാദൃശ്യമുള്ള എസ്.ക്യു.എൽ എന്ന നാമം സ്വീകരിക്കുകയും ചെയ്തു. സീക്യുവെൽ എന്ന നാമം മറ്റൊരു കമ്പനിയുടെ സ്വകാര്യസ്വത്തായിരുന്നു എന്നതും ഈ മാറ്റത്തിനു കാരണമായി. 1981-ൽ ഔദ്യോഗികമായി അവതരിപ്പിക്കപ്പെടുന്നതിന്റെ മുമ്പ് തന്നെ ഈ ഭാഷയും ആർ.ഡി.ബി.എം.എസ്സും. പ്രസിദ്ധിയാർജ്ജിച്ചായിരുന്നു. അതേസമയം തന്നെ റിലേഷണൽ സോഫ്റ്റ്‌വേർ.ഇൻ‌ക് (ഇന്ന് ഒറാക്കിൾ കോർപ്പറേഷൻ) അവരുടെ ആദ്യ ആർ.ഡി.ബി.എം.എസ് പുറത്തിറക്കിയിരുന്നു. ഈ ആദ്യകാല ഉൽപ്പന്നങ്ങൾ പുതു ഡേറ്റാബേസ് മാനേജ്മെന്റ് സിസ്റ്റങ്ങൾക്ക് മാനകങ്ങളായിത്തീർന്നു. ഇരുവരും തങ്ങളുടെ ഡേറ്റാബേസുകളിൽ എസ്.ക്യു.എൽ ഇണക്കിച്ചേർത്തിരുന്നു. അങ്ങനെ തത്ത്വത്തിൽ അതൊരു ഡേറ്റാബേസ് മാനേജ്മെന്റിനുള്ള ഭാഷയായിത്തീർന്നു. തുടർന്ന് മറ്റ് റിലേഷണൽ ഡേറ്റാബേസ് കമ്പനികളും ഏതെങ്കിലും വിധത്തിൽ എസ്.ക്യു.എൽ ഉപയോഗിച്ചു തുടങ്ങി. എങ്കിലും അവയെല്ലാം വ്യത്യസ്തമായിരുന്നു.

ഈ പ്രശ്നത്തിനു പരിഹാരം കാണാനുള്ള ശ്രമത്തിന്റെ ഭാഗമായി ആൻസി (ANSI) 1986-ൽ എസ്.ക്യു.എൽ.-86 (SQL -86) എന്ന പേരിൽ ഒരു മാനകരൂപം സൃഷ്ടിച്ചു. തുടർന്ന് അത് പലവട്ടം പുതുക്കുകയുണ്ടായി. ഇന്നും എസ്.ക്യു.എൽ കാലാനുസൃതമായിരിക്കാൻ ശ്രദ്ധിക്കുന്നുണ്ട്.

ഡേറ്റാബേസിലേക്ക് വിവരങ്ങൾ നൽകുക, ഡേറ്റാബേസിൽ നിന്നും വിവരങ്ങൾ എടുക്കുക, അതിലെ വിവരങ്ങൾ കൈകാര്യം ചെയ്യുക എന്നതിനപ്പുറം ഒരു പ്രവൃത്തിയും ചെയ്യാൻ എസ്.ക്യു.എൽ ഉപയോഗിച്ചു സാധിക്കുകയില്ല. അതുകൊണ്ട് തന്നെ ഡേറ്റാബേസ് മാനേജ്മെന്റ് സിസ്റ്റത്തിനു പുറത്ത് എസ്.ക്യു.എല്ലിനു നിലനിൽപ്പില്ല. അതായത് സി, സി++, ജാവ തുടങ്ങിയ കമ്പ്യൂട്ടർ ഭാഷകളെ പോലെ പ്രശ്നനിർദ്ധാരണത്തിനായി എസ്.ക്യു.എൽ ഉപയൊഗിക്കാൻ സാധ്യമല്ല. ഡേറ്റാബേസിലേയ്ക്ക് എസ്.ക്യു.എൽ ഉപയോഗിച്ചു നൽകുന്ന കമാൻഡുകളെ സ്വീകരിക്കുന്ന ഡേറ്റാബേസ് ആണ് അതിൽ എന്തായിരിക്കണം പ്രവർത്തനമെന്ന് പൂർണ്ണമായും നിശ്ചയിക്കുന്നതും പ്രവർത്തിക്കുന്നതും.

പ്രവർത്തനത്തിനായി പൂർണ്ണമായും ആർ.ഡി.ബി.എം.എസ്സിനെ ആശ്രയിക്കുന്നതിനാൽ എസ്.ക്യു.എൽ ഒരു പ്ലാറ്റ്ഫോം സ്വതന്ത്രമായ ഭാഷയാണെന്നു പറയാം. എന്നാൽ ജാവ പോലുള്ള പ്ലാറ്റ്ഫോം സ്വതന്ത്രങ്ങളായ ഭാഷകൾ പ്രവർത്തിക്കുന്നതിൽ നിന്നും പൂർണ്ണമായി വ്യത്യസ്തമായ രീതിയിലാണ് ഇതിന്റെ പ്രവർത്തനം. എസ്.ക്യു.എൽ കീവേഡുകൾ എല്ലായിടത്തും ഉപയോഗിക്കുന്നു എന്നതു കഴിഞ്ഞാൽ ഒന്നിനൊന്നു വ്യത്യസ്തമാണ് ആന്തരിക പ്രവർത്തനങ്ങൾ. ക്വെറികൾ ഡേറ്റാബേസിൽ വച്ച് മെഷീൻ കോഡിലോട്ട് മാറുകയും പ്രവർത്തിക്കുകയും ചെയ്യുന്നു.

ആർ.ഡി.ബി.എം.എസ്സുകൾ നിർമ്മിക്കുന്ന വിവിധ കമ്പനികൾ അവരവരുടെ പ്രത്യേകതകളും തങ്ങളുടെ എസ്.ക്യു.എല്ലിൽ ചേർത്തിട്ടുള്ളതിനാൽ അവരവരുടെ സങ്കീർണ്ണമായ ഒരു ക്വെറി മറ്റൊരാളുടെ ഡേറ്റാബേസിൽ പ്രവർത്തിക്കാതെ വന്നേക്കാം. ഉദാഹരണത്തിന് ഒറാക്കിൾ ഉപയോഗിക്കുന്ന ഒരു ക്വെറി അവരുടെ ലിനക്സ് ഡേറ്റാബേസിലും, വിൻഡോസ് ഡേറ്റാബേസിലും പ്രവർത്തിക്കും. പക്ഷേ അത് എം.എസ്. എസ്.ക്യു.എല്ലിലോ തിരിച്ചുമോ പ്രവർത്തിക്കണമെന്നില്ല. മിക്കവാറും എല്ലാ ഡേറ്റാബേസ് നിർമ്മാതാക്കളും അവരവരുടെ എസ്.ക്യു.എൽ ഭാഷാഭേദങ്ങൾ ഉപയോഗിക്കുന്നു. എന്നാലും ഭാഷയുടെ ബഹുഭൂരിഭാഗവും മാനക എസ്.ക്യു.എല്ലിനു സമാനമായിരിക്കും.
റിലേഷണൽ ഡേറ്റാബേസുകളിൽ വിവരങ്ങൾ സംഭരിച്ച് പുനഃരുപയോഗിക്കുന്നതിന് വേണ്ട കാര്യങ്ങൾ എസ്.ക്യു.എല്ലിൽ വ്യക്തമായി പറഞ്ഞിട്ടുണ്ട്.

ഡേറ്റായിൽ സ്ഥിരമായി അനുഭവപ്പെടേണ്ട കമാൻഡുകളെ സ്റ്റേറ്റ്മെന്റ്സ് (Statements) എന്നു വിളിക്കുന്നു. കണക്ഷനുകൾ, സെഷൻ, പരിശോധനകൾ തുടങ്ങിയ കാര്യങ്ങളാണ് സ്റ്റേറ്റ്മെന്റ് ആയി നൽകുന്നത്. പ്രത്യേക മാനദണ്ഡങ്ങൾക്കനുസൃതമായി വിവരങ്ങൾ ഡേറ്റാബേസിൽ നിന്നും ശേഖരിക്കാനുള്ള കമാൻഡുകളെ ക്വെറികൾ എന്നു വിളിക്കുന്നു (Queries). മാറിക്കൊണ്ടിരിക്കാവുന്ന വിവരങ്ങളേയും വരിയും നിരയുമടങ്ങുന്ന പട്ടികകളേയും സൃഷ്ടിക്കാൻ കഴിവുള്ള കമാൻഡുകളെ എക്സ്പ്രെഷൻസ് (Expressions) എന്നു വിളിക്കുന്നു. ശരിയെന്നോ തെറ്റെന്നോ ഉത്തരം വരാവുന്ന വ്യവസ്ഥകളെ അടിസ്ഥാനമാക്കി സ്റ്റേറ്റ്മെന്റുകളോ ക്വെറികളോ പ്രവർത്തിപ്പിക്കാനുള്ള കമാൻഡുകളെ പ്രെഡിക്കേറ്റുകൾ എന്നു വിളിക്കുന്നു. അവശ്യാനുസരണം തിരഞ്ഞെടുക്കാവുന്ന തരത്തിൽ സ്റ്റേറ്റ്മെന്റുകളോ ക്വെറികളോ ഉൾപ്പെട്ട കമാൻഡുകളെ ക്ലോസസ്(Clauses) എന്നു വിളിക്കുന്നു.

പ്രയോഗ രീതിക്കസരിച്ച് ഭാഷയെ മൂന്നുപഭാഷകളായി തിരിച്ചിട്ടുണ്ട്, അതായത് എസ്.ക്യു.എൽ എന്നത് ഒരൊറ്റഭാഷ തന്നെയാണെങ്കിലും ഒരു ഉപയോക്താവിന് ഡേറ്റാബേസിൽ ചെയ്യേണ്ട കാര്യങ്ങളായ സൃഷ്ടി, പുതുക്കൽ, പരിപാലനം, സുരക്ഷപ്രദാനം ചെയ്യുക തുടങ്ങിയ കാര്യങ്ങൾക്കായി മൂന്നായി തിരിച്ചിരിക്കുന്നു.
എന്നിങ്ങനെയാണത്

ഒരു പുതിയ ഡേറ്റാബേസ് നിർവ്വചിക്കാനും, അതിന്റെ ഘടന രൂപപ്പെടുത്താനും, ഉപയോഗശൂന്യമാകുമ്പോൾ നശിപ്പിച്ചുകളയാനുമുള്ള ഉപയോഗമാണ് എസ്.ക്യു.എല്ലിന്റെ ഈ ഭാഗം ചെയ്യുന്നത്. പുതിയ പട്ടികകളും അനുബന്ധഘടകങ്ങളും നിർവ്വചിക്കാനും ഇതിനു കഴിവുണ്ടാവും. codice_1, codice_2, codice_3, codice_4, codice_5 എന്നിവയാണ് ഡേറ്റാ നിർവചന ഭാഷയിലുള്ള ഏറ്റവും അടിസ്ഥാനകരമായ ചില വാക്കുകൾ.
ഉദാ:

ഡേറ്റാബേസിന്റെ പരിപാലനമാണ് ഭാഷയുടെ ഈ ഭാഗം കൈയ്യാളുന്നത്. ഇതുപയോഗിച്ച് ഒരുപയോക്താവിന് എന്ത് എങ്ങനെ വേണമെന്നും അതിലെന്തുമാറ്റമാണ് വേണ്ടതെന്നും പറഞ്ഞുകൊടുക്കാവുന്നതാണ്. codice_6, codice_7, codice_8 തുടങ്ങിയ വാക്കുകൾ ഡി.എം.എല്ലിൽ ഉൾപ്പെടുന്നു.
ഉദാ: ഒരു ബാങ്ക് അക്കൌണ്ടിലെ പണം മറ്റൊരക്കൌണ്ടിലേക്ക് മാറ്റുന്നു

ഡേറ്റാബേസിനെ സംരക്ഷിക്കുവാനും തെറ്റുകുറ്റങ്ങൾ പറ്റാതെ സൂക്ഷിക്കാനുമാന് ഡേറ്റാ നിയന്ത്രണത്തിനുള്ള ഭാഷ അഥവാ ഡി.സി.എൽ. ഉപയോഗിക്കുന്നത്. ഒരു ഡേറ്റാബേസിന്റെ കൈകാര്യം വേണ്ടത്രസുരക്ഷിതമല്ലങ്കിൽ അന്യർ അത് വരുതിയിലാക്കാനും അങ്ങനെ പ്രശ്നങ്ങളുണ്ടാകാനുമിടയുണ്ട്. ഇത് തടയാനാണ് ഡി.സി.എൽ. ഉപയോഗിക്കുന്നത്. codice_9, codice_10 എന്നീ വാക്കുകൾ ഇവിടെ ഉപയോഗിക്കുന്നു.

ഉദാ:
ഒരു കമ്പ്യൂട്ടർ ഉപയോഗിച്ചോ, നെറ്റ്‌വർക്കിലോ എസ്.ക്യു.എൽ ഉപയോഗിക്കാവുന്നതാണ്. ക്ലൈന്റ്/സെർവർ മാതൃകയിൽ നന്നായി പ്രവർത്തിക്കാൻ പാകത്തിലാണിത് സൃഷ്ടിച്ചതു തന്നെ. സെർവർ കമ്പ്യൂട്ടറിൽ ഡേറ്റാബേസ് സ്ഥിതിചെയ്യുകയും, ലാൻ ഉപയോഗിച്ചോ മറ്റ് സംവേദന ചാനലുകൾ ഉപയോഗിച്ചോ സെർവറുമായി ബന്ധപ്പെട്ട ക്ലൈന്റ് ഉപയോഗിച്ച് ഡേറ്റാബേസിനെ സമീപിക്കാനും കഴിയും. ഡി.ബി.എം.എസ്സിന്റെ ക്ലൈന്റിൽ സ്ഥിതി ചെയ്യുന്ന ഭാഗം ഉപയോഗിച്ച് സെർവറിനു കമാൻഡുകൾ നൽകാനും വിവരങ്ങൾ എടുക്കാനും കഴിയും.

ക്ലൈന്റ്/സെർവർ സിസ്റ്റത്തിൽ ഡേറ്റാബേസ് സ്ഥിതി ചെയ്യുന്ന കമ്പ്യൂട്ടറിനെ സെർവർ എന്നു വിളിക്കുന്നു. ഡേറ്റാബേസ് മാനേജ്മെന്റിന്റെ സെർവർ ഭാഗം സെർവറിലായിരിക്കും. ക്ലൈന്റിൽ നിന്നു ലഭിക്കുന്ന ക്വെറികൾ സ്വീകരിച്ച് മനസ്സിലാക്കി വേണ്ട പ്രവർത്തനങ്ങൾ നടത്തി ബന്ധപ്പെട്ട അറിയിപ്പുകൾ നൽകുകയാണ് സെർവർ ചെയ്യുന്നത്.

ഇന്ന് സെർവറുകൾ വളരെയധികം ഡേറ്റകൾ സംഭരിക്കാനും അവ വളരെ വേഗം പുനഃശേഖരണം നടത്താനും കൂടിയ തോതിലുള്ള ഡേറ്റാ കൈമാറ്റത്തെ തടസ്സപ്പെടുത്താതിരിക്കാനും ശക്തിയുള്ളവയായിരിക്കും. വളരെ കൂടിയ അളവിലുള്ള സംഭരണമാധ്യമങ്ങളും, വേഗതയേറിയ (ചിലപ്പോൾ ഒന്നിലധികം) പ്രോസസറും ഇവയ്ക്കുണ്ടാകും.

ക്ലൈന്റ്/സെർവർ സിസ്റ്റത്തിൽ ഡി.ബി.എം.എസ്സിന്റെ ക്ലൈന്റ് ഭാഗം സ്ഥിതിചെയ്യുന്ന കമ്പ്യൂട്ടറിനെ ക്ലൈന്റ് എന്നു വിളിക്കുന്നു. ഒരു സെർവറിനു തന്നെ ഒന്നിലധികം ക്ലൈന്റുകൾ ഉണ്ടാകാം. ഒരു ഉപയോക്താവിനു ഉപയോഗിക്കാൻ പറ്റുന്ന വിധത്തിൽ സെർവറിനെ സമീപിക്കാനുള്ള സോഫ്റ്റ്വെയറുകളാണ് ക്ലൈന്റിലുണ്ടാവുക. കീബോർഡോ മൌസോ മറ്റ് ഇൻപുട്ട് ഉപാധികളോ ഉപയോഗിച്ച് ഉപയോക്താവ് ആവശ്യപ്പെടുന്ന കാര്യങ്ങൾ സെർവറിലേക്കു നല്കുകയും, അത് പരിശോധിച്ച് സെർവർ നൽകുന്ന വിവരങ്ങൾ ഉപയോക്താവിന് മനസ്സിലാക്കിക്കൊടുക്കുകയുമാണ് ക്ലൈന്റിന്റെ ദൌത്യം.
ആദ്യകാലത്ത് എസ്.ക്യു.എൽ ഡേറ്റാബേസുകൾക്കായുള്ള ഭാഷയായി തിരിച്ചറിയപ്പെട്ടിരുന്നെങ്കിലും ഓരോ കമ്പനികളും അവരവരുടെ താത്പര്യപ്രകാരമാണ് തങ്ങളുടെ ഡേറ്റാബേസിനായി എസ്.ക്യു.എൽ നിർവചിച്ചിരുന്നത്. ഇത് ഈ ഭാഷയ്ക്ക് ഒരു മാനകരൂപം ഉണ്ടാക്കേണ്ടത് ആവശ്യമായി തീർത്തു. 1978 ന് അടുത്ത് കമ്മിറ്റി ഓൺ ഡേറ്റാ സിസ്റ്റംസ് ആൻഡ് ലാങ്വേജ് (Committee on Data Systems and Language -CODASYL) നിലവിൽ വരികയും ഭാവി ഭാഷയുടെ നിർവചനത്തിനായി ശ്രമിക്കുകയും ചെയ്തു. 1982 ഓടെ ഈ പ്രവർത്തനങ്ങളുടെ ഫലമായി ഡേറ്റാ ഡെഫനിഷൻ ലാങ്വേജിന്റേയും ഡേറ്റാ മാനിപ്പുലേഷൻ ലാങ്വേജിന്റേയും ഔദ്യോഗിക രൂപം അംഗീകാരത്തിനായി സമർപ്പിക്കപ്പെട്ടു. നാലുകൊല്ലം കൂടി കഴിഞ്ഞപ്പോൾ അമേരിക്കൻ നാഷണൽ സ്റ്റാൻഡേർഡ്സ് ഇൻസ്റ്റിറ്റ്യൂട്ട് നാഷണൽ കമ്മിറ്റി ഓൺ ഇൻഫൊർമേഷൻ റ്റെക്നോളൊജി സ്റ്റാൻഡേർഡ്സ് എച്ച്2 റ്റെക്നിക്കൽ കമ്മറ്റി ഓൺ ഡേറ്റാബേസ് (American National Standards Institute National Committee on Information Technology Standards H2 Technical Committee on Database - ANSI NCITS H2 TCD) അംഗീകരിച്ചു. ഇത് ഐ.ബി.എം. എസ്.ക്യു.എൽ/ഡി.എസ്. നിർവചനങ്ങൾക്കൊത്ത് പോകുന്ന തരത്തിലുള്ള ഒരു ഭാഷയായിരുന്നു. പിന്നീട് 1987-ൽ ഐ.എസ്.ഒ. യും (The International Organization for Standardization - ISO) ഇതംഗീകരിച്ചു.

ആദ്യ ഏകീകൃത രൂപം എന്ന നിലയിൽ അറിയപ്പെടുന്നത് 1989-ൽ അംഗീകരിച്ച എസ്.ക്യു.എൽ.89 ആണ് എസ്.ക്യു.എൽ.1 എന്നും ഇതറിയപ്പെടുന്നു. വിവിധകമ്പനികൾ ഒത്തുതീർപ്പിലെത്താൻ വിമുഖത കാട്ടിയതു മൂലം എസ്.ക്യു.എൽ 89 തീർത്തും അപൂർണ്ണവും നിരവധി ഭാഗങ്ങൾ കമ്പനികളുടെ താത്പര്യപ്രകാരം സൃഷ്ടിക്കാൻ വിട്ടുകൊടുത്തതുമായിരുന്നു.

1992-ൽ ഈ ന്യൂനതകളൊക്കെ മുന്നിൽ വച്ചുകൊണ്ട് മാനകഭാഷയെ പരിഷ്കരിക്കുകയും ആദ്യ ദൃഢമായ ഭാഷ പുറത്തിറക്കുകയും ചെയ്തു. ഇത് എസ്.ക്യു.എൽ92 അഥവാ എസ്.ക്യു.എൽ2 എന്നോ അറിയപ്പെടുന്നു. ആൻസി എസ്.ക്യു.എൽ.89നെ അടിസ്ഥാനമായി എടുക്കുകയും പഴയ മാനകരൂപത്തിന്റെ ദുർബലതയും വിടവുകളുമെല്ലാം അടയ്ക്കുകയും ചെയ്തു. മൂന്നുഘട്ടങ്ങളായാണ് ഈ പ്രവർത്തനങ്ങൾ ചെയ്തത് ആദ്യം ചെറിതും പ്രസക്തമല്ലാത്തതുമായ കാര്യങ്ങൾ ഏകീകരിച്ചു, രണ്ടാംഘട്ടത്തിൽ സബ്ക്വെറികൾ, പുതുക്കാവുന്ന വ്യൂകൾ, ഡൈനാമിക് എസ്.ക്യു.എൽ തുടങ്ങി നിരവധി പ്രസക്തമായ കാര്യങ്ങൾ ഏകീകരിച്ചു. അന്തിമഘട്ടത്തിൽ അസേർഷനുകൾ, ഡിഫറബിൾ കൺസ്റ്റ്രയിന്റ്സ്, താത്കാലിക ലോക്കൽ വേരിയബിളുകൾ, തുടങ്ങി നിരവധി പ്രസക്തവും ആധുനികവുമായ കാര്യങ്ങളിൽ മാറ്റങ്ങളുണ്ടായി. എസ്.ക്യു.എൽ.89 കേവലം 120 താളുകളിൽ നിർവചിച്ചിരുന്നുവെങ്കിൽ എസ്.ക്യു.എൽ92 നിർവചിക്കാൻ 600 താളുകൾ വേണ്ടി വന്നു.

1992-ൽ തന്നെ ആരംഭിച്ച് ആൻസിയുടേയും ഐ.എസ്.ഓയുടേയും മേൽനോട്ടത്തിൽ ഡേറ്റാബേസ് മോഡലിൽ ഒരു കുതിച്ചുചാട്ടത്തിനിടയാക്കിയ മാറ്റമായിരുന്നു 1999-ൽ പുറത്തിറങ്ങിയ എസ്.ക്യു.എൽ.99 അഥവാ എസ്.ക്യു.എൽ3 നടപ്പിൽ വരുത്തിയത്. സ്റ്റോർഡ് പ്രൊസീജർ പോലെ പ്രത്യേക കമ്പനികളുടെ സ്വന്തമായിരുന്ന ഭാഗവും ഒബ്ജക്റ്റ് ഓറിയന്റഡ് ആശയം പോലെ എസ്.ക്യു.എല്ലിനു തീർത്തും അപരിചതമായിരുന്ന രീതിയുമെല്ലാം ഈ മാറ്റത്തിൽ മാനകരൂപത്തിനു സ്വന്തമായി.

എക്സ്.എം.എല്ലുമായി ബന്ധപ്പെട്ട ഗുണഗണങ്ങൾ, “വിൻഡോ ഫങ്ഷനുകൾ”, സ്റ്റാൻഡേർഡൈസ്ഡ് സീക്വൻസുകൾ, ജെനെറേറ്റഡ് വാല്യൂസ് തുടങ്ങിയ മാറ്റങ്ങൾ എസ്.ക്യു.എൽ 2003 -ൽ ഉണ്ടായി.

പിന്നീടിറങ്ങിയ എസ്.ക്യു.എൽ 2006-ൽ എക്സ്.എം.എല്ലുമായി ബന്ധപ്പെട്ട ഒരുപിടി മാറ്റങ്ങൾ തന്നെയായിരുന്നു പ്രധാനം. എസ്.ക്യു.എൽ 2008-ൽ ആകട്ടെ 2003 മൂന്നു മുതൽ അസ്പഷ്ടമായി കിടന്ന കാര്യങ്ങളെ വ്യക്തമാക്കുക എന്ന ലക്ഷ്യത്തോടെയും, കൂടുതൽ ഉപയോഗപ്രദമായ വിൻഡോ ഫങ്ഷനുകളെ ഉൾപ്പെടുത്തിയും ഉള്ളതായിരുന്നു

ഒരു റിലേഷണൽ ഡേറ്റാബേസിനായുള്ള ഭാഷയായാണ് നിർമ്മിച്ചതെങ്കിലും ആദ്യം മുതൽക്കേ ഭാഷ റിലേഷണൽ മാതൃകയെ അതിലംഘിക്കുന്നുണ്ട്. ഇന്ന് ഏതാണ്ട് റിലേഷണൽ മാതൃകയെ പൂർണ്ണമായി അംഗീകരിക്കുന്നുവെങ്കിലും ലംഘനങ്ങൾ സങ്കീർണ്ണമായിട്ടുണ്ട്. codice_11 മുതലായ ക്ലോസുകളുടെ ദുരുപയോഗം വളരെ തെറ്റായ മറുപടികൾ ലഭിക്കാൻ കാരണമാകുന്നു. തീയതി, സമയം (codice_12, codice_13) തുടങ്ങിയ ദൈനംദിനജീവിത അടിസ്ഥാന വിവരങ്ങളിൽ പോലും ഡേറ്റാബേസ് നിർമ്മാതാക്കളിൽ ഏകത കൊണ്ടുവരാൻ എസ്.ക്യു.എല്ലിനു കഴിഞ്ഞിട്ടില്ല. മാനക രൂപം നിർവ്വചിക്കുന്നയിടത്ത് സംഭരണരീതിയെ കുറിച്ചൊന്നും വ്യക്തമായി പറയാത്തതുകൊണ്ട് ഓരോ നിർമ്മാതാവിനും അവരവർക്കിഷ്ടപ്പെട്ട രീതിയിൽ അത് ചെയ്യാൻ സാധിക്കുന്നു.

﻿﻿﻿


</doc>
<doc id="57432" url="https://ml.wikipedia.org/wiki?curid=57432" title="ന്യൂസീലൻഡ്">
ന്യൂസീലൻഡ്

തെക്കു-പടിഞ്ഞാറേ ശാന്തസമുദ്രത്തിൽ സ്ഥിതി ചെയ്യുന്ന ഒരു ദ്വീപുരാഷ്ട്രമാണ്‌ ന്യൂസീലൻഡ്. പ്രധാനമായും വടക്കേ ദ്വീപും തെക്കേ ദ്വീപും കൂടാതെ സ്റ്റീവാർട്ട് ദ്വീപ്, ചാത്തം ദ്വീപുകൾ തുടങ്ങിയ ഒട്ടനവധി ചെറുദ്വീപുകളും ചേർന്നതാണ് ഈ രാജ്യം. ന്യൂസീലൻഡിന്റെ ഭരണാധികാരം കുക്ക് ദ്വീപുകൾ, നിയുവെ (സ്വതന്ത്രഭരണം, പക്ഷേ സ്വതന്ത്ര പങ്കാളിത്തം) ടോക്‌ലവ്, റോസ് ഡിപ്പെൻഡൻസി (ന്യൂസിലൻഡ് അവകാശപ്പെടുന്ന അന്റാർട്ടിക്കാ ഭൂപ്രദേശം) എന്നീ പ്രദേശങ്ങളുടെ മേലും ഉണ്ട്.

ന്യൂസീലൻഡിലെ ആദിമ നിവാസികളായ മാവോറികൾ '‘നീണ്ട വെള്ള മേഘങ്ങളുടെ നാട്’' എന്ന അർ‌ത്ഥത്തിൽ ‘ആവോട്ടിയറോവ’ (Aotearoa) എന്നാണ് തങ്ങളുടെ നാടിനു പേരു നൽ‌കിയത്. 

മറ്റ്‌ പ്രമുഖ രാജ്യങ്ങളെയെല്ലാം അപേക്ഷിച്ച്‌, ഭൂമിശാസ്ത്രപരമായ ഒറ്റപ്പെടലുകൊണ്ടും ന്യൂസീലൻഡ്‌ ശ്രദ്ധേയമാണ്. ഓസ്ത്രേലിയൻ വൻകരയിൽ നിന്ന്‌ 1500 കിലോമീറ്റർ തെക്കു കിഴക്കായാണ് ന്യൂസീലാൻഡിന്റെ സ്ഥാനം. ഇരു രാജ്യങ്ങളെയും ടാസ്മാൻ കടൽ വേർതിരിക്കുന്നു. ന്യൂ കാലിഡോണിയ, ഫിജി, ടോങ്ക എന്നിവയാണ് മറ്റ്‌ അയൽ രാജ്യങ്ങൾ. 

ഏറെ വൈകി മാത്രം മനുഷ്യവാസം തുടങ്ങിയ രാജ്യങ്ങളിലൊന്നാണു ന്യൂ സീലൻഡ്‌. ജനസംഖ്യയിൽ ഭൂരിപക്ഷവും യൂറോപ്യൻ വംശജരാണു. തദ്ദേശീയരായ മാവോറികളാൺ രണ്ടാം സ്ഥാനത്ത്‌. ഏഷ്യൻ , പോളിനേഷ്യൻ വംശജരും നിർണ്ണായായക ന്യൂനപക്ഷങ്ങളാണ്. ജനാധിപത്യ ഭരണ ക്രമം നിലവിലുള്ള ന്യൂസീലാൻഡിൽ , രാഷ്ട്രീയാധികാരം കൈയ്യാളുന്നതു പ്രധാനമന്ത്രി ആണെങ്കിലും രാഷ്ട്രത്തലവൻ സ്ഥാനം എലിസബത്‌ രാജ്ഞിക്കാണ്. ബ്രിട്ടീഷ്‌ ഭരണത്തിന്റെ ശേഷിപ്പായി ഈ സ്ഥാനം തുടരുന്നു. രാജ്ഞിയുടെ അസ്സാന്നിധ്യത്തിൽ , അവരുടെ പ്രതിനിധിയായി നിഷ്പക്ഷനായ ഗവർണർ ജനറൽ പ്രവർത്തിക്കുന്നു. 
താരതമ്യേന സമീപ കാലത്ത്‌ മാത്രം മനുഷ്യവാസം തുടങ്ങിയ നാടുകളിലൊന്നാണ് ന്യുസിലൻഡ്‌. ഇവിടുത്തെ ആദ്യ കുടിയേറ്റക്കാർ പോളിനേഷ്യൻ വംശജർ ആണെന്നാണ് അനുമാനം. 700മുതൽ 2000 വരെ വർ‌ഷം മുൻപുള്ള കാലയളവിലാണ് പോളിനെഷ്യൻ കുടിയേറ്റം നടന്നതെന്നാണ് ചരിത്രകാരൻമാരുടെ അനുമാനം. ഇവർ ഇവിടെ രൂപപ്പെടുത്തിയെടുത്ത ജീവിത രീതിയും സംസ്കാരവുമാണ് 'മാവോറി'. മാവോറികൾക്കു സ്വന്തമായി സംസാരഭാഷയുണ്ടെങ്കിലും ഇതിനു ലിപിയില്ല. ഡച്ച്‌ പര്യവേഷകനായ ആബേൽ ജാൺസൂൺ ടാസ്മാനും സംഘവുമാണ് ആദ്യമായി ന്യുസിലാൻഡിലെത്തിയ യൂറോപ്യൻ വംശജർ . 1642ൽ എത്തിയ ഈ സംഘത്തിലെ നിരവധിപ്പേരെ മാവോറികൾ കൊലപ്പെടുത്തി. പിന്നീട്‌ ഒന്നര നൂറ്റണ്ടോളം കാലം പര്യവേഷകരാരും ഈ തീരത്തെത്തിയില്ല. ബ്രിട്ടിഷ്‌ പര്യവേഷകൻ ജെയിംസ്‌ കുക്ക് 1769ൽ തന്റെ സംഘവുമായെത്തി ന്യുസിലാൻഡിനു വലംവെച്ച്‌ തീരദേശത്തിന്റെ വിശദ ഭൂപടം തയ്യാറാക്കി. ക്യാപ്റ്റൻ കുക്കിന്റെ സന്ദർശനത്തിനു ശേഷം തിമിംഗിലം, സീൽ വേട്ടക്കാരും വാണിജ്യ കപ്പലുകളും ന്യുസിലൻഡ്‌ തീരത്ത്‌ എത്തിത്തുടങ്ങി. പത്തൊമ്പതാം നൂറ്റണ്ടിന്റെ തുടക്കത്തോടെ ക്രിസ്ത്യൻ മതപ്രചാരകരും ന്യുസീലൻഡിൽ എത്തി. മാവോറികൾ തങ്ങളുടെ പരമ്പരാഗത ജീവിത രീതികളിൽ നിന്നു പടിഞ്ഞാറൻ ശൈലിയിലേക്കും ക്രിസ്തുമതത്തിലേക്കും തിരിഞ്ഞു.


</doc>
<doc id="57437" url="https://ml.wikipedia.org/wiki?curid=57437" title="ഇലക്ട്രോണിക്സ്">
ഇലക്ട്രോണിക്സ്

തോമസ് ആൽ‌വ എഡിസൺ 1883-ൽ വൈദ്യുത ബൾബുകളുമായി ബന്ധപ്പെട്ട പരീക്ഷണങ്ങൾക്കിടയിൽ വൈദ്യുതിക്ക് രണ്ട് ലോഹചാലകങ്ങൾക്കിടയിലുളള ശൂന്യതയിൽ കൂടി സഞ്ചരിക്കാൻ സാധിക്കുമെന്ന് കണ്ടെത്തി. എഡിസൺ ഇഫക്ട് (Edison Effect) എന്നറിയപ്പെടുന്ന ഈ പ്രതിഭാസം പ്രയോജനപ്പെടുത്തി 1904-ൽ ജോൺ ഫ്ലമിങ് (John Fleming) ആദ്യ ഇലക്ട്രോണിക് ഉപകരണമെന്നു വിശേഷിപ്പിക്കാവുന്ന ഡയോഡ് വാൽവ് നിർമ്മിച്ചു. കാഥോഡ്, ആനോഡ് (പ്ലേററ്) എന്നിങ്ങനെയുളള രണ്ട് ഇലക്ട്രോഡുകളാണ് ഒരു വാക്വം ഡയോഡിൽ ഉൾപ്പെടുന്നത്. ഇവ വായു നീക്കം ചെയ്ത ഒരു ഗ്ലാസ്സിനുളളിലോ ലോഹകവചത്തിലോ ഉറപ്പിച്ചിരിക്കുന്നു. കാഥോഡിൽ നേരിട്ടോ പരോക്ഷമായോ താപോർജം ലഭിക്കുമ്പോൾ അത് ഇലക്ട്രോണുകളെ ഉത്സർജിക്കുന്നു. ഈ ഇലക്ട്രോണുകൾ പോസിററീവ് പൊട്ടൻഷ്യലുളള ആനോഡിലേക്ക് വാക്വം വഴി സഞ്ചരിക്കുന്നു. 

ഇലക്ട്രോണുകളുടെ സഞ്ചാര പാതയിൽ ഒരു ചട്ടക്കൂട് (ഗ്രിഡ്) വച്ച് കാഥോഡിൽ നിന്നും ആനോഡിലേക്കുള്ള വൈദ്യുതി പ്രവാഹത്തെ നിയന്ത്രിക്കാം എന്നുള്ള കണ്ടുപിടിത്തം ഒരു വിപ്ലവം തന്നെ ആയിരുന്നു. ഇത്തരത്തിലുള്ള വാക്വം ട്യൂബുകളുപയോഗിച്ചാണ് ആദ്യകാലത്തെ ഇലക്ട്രോണിക്സ് ഉപകരങ്ങളിൽ ഇലക്ട്രോൺ പ്രവാഹത്തെ നിയന്ത്രിച്ചിരുന്നത്. വാക്വം ട്യൂബുകൾ അവയിലുപയോഗിക്കുന്ന ഇലക്ട്രോഡുകളുടെ എണ്ണത്തെ അടിസ്ഥാനമാക്കി ഡയോഡ്, ട്രയോഡ്, പെൻറോഡ്, ടെട്രോഡ് എന്നിങ്ങനെ അറിയപ്പെടുന്നു.

അർദ്ധ ചാലകങ്ങളുടെ (സെമി കണ്ടക്ടർ) കണ്ടു പിടുത്തത്തോടെ വാക്വം ട്യൂബുകളുടെ സ്ഥാനം, ട്രാൻസിസ്റ്ററുകൾ കയ്യടക്കി.

വ്യാവസായിക വിപ്ലവംവ്യാവസായികയുഗത്തിന് കളമൊരുക്കിയതിന് സമാനമായി ഇലക്ട്രോണിക്സിന്ടെ വള൪ച്ച ആധുനിക ലോകത്തെ ഇലക്ട്രോണിക്സ് യുഗത്തിലേക്കും നയിച്ചു. വാർത്താ വിനിമയം , ഗതാഗതം , വ്യവസായം , കൃഷി , ഗവേഷണം, രാജ്യരക്ഷ , വൈദ്യശാസ്ത്രം , വിദ്യാഭ്യാസം തുടങ്ങി സമസ്തമേഖലകളിലും ഇലക്ട്രോണിക്സിന്റെ സജീവസാന്നിധ്യമുണ്ട് . കളിപ്പാട്ടങ്ങൾ , മോബൈൽഫോണുകൾ, കപ്യൂട്ടറുകൾ, ടെലിവിഷൻ,റേഡിയോതുടങ്ങി , ബഹിരാകാശപേടകങ്ങൾവരെ പ്രവർത്തിക്കുന്നത് ഇലക്ട്രോണിക്ഉപകരണങ്ങളുടെ സഹായത്താലാണ്.

തോമസ് ആൽ‌വ എഡിസൺ 1883-ൽ വൈദ്യുതബൾബുകളുമായിബന്ധപ്പെട്ടപരീക്ഷണങ്ങൾക്കിടയിൽ വൈദ്യുതിക്ക് രണ്ട് ലോഹചാലകങ്ങൾക്കിടയിലുളള ശൂന്യതയിൽ കൂടിസഞ്ചരിക്കാൻസാധിക്കുമെന്ന്കണ്ടെത്തി. എഡിസൺ ഇഫക്ട് (Edison Effect) എന്നറിയപ്പെടുന്ന ഈ പ്രതിഭാസം പ്രയോജനപ്പെടുത്തി. 1904-ൽ ജോൺ ഫ്ലമിങ് (John Fleming) ആദ്യഇലക്ട്രോണിക്ഉപകരസമാന്ന് വിശേ,ഷിപ്പിക്കാവുന്ന ഡയോഡ് വാൽവ് നിർമ്മിച്ചു . കാത്തോഡ് ,ആനോഡ്(പ്ലേററ്)എന്നിങ്ങനെയുളളരണ്ട്ഇലക്ട്രോഡുകളാണ് ഒരു വാക്വം ഡയോഡിൽ ഉൾപ്പെടുന്നത്. ഇവ വായു നീക്കം ചെയ്ത ഒരു ഗ്ലാസ്സിനുളളിലോ ലോഹകവചത്തിലോ ഉറപ്പിച്ചിരിക്കുന്നു. കാത്തോഡിൽനേരിട്ടോ പരോക്ഷമായോ താപോർജം ലഭിക്കുമ്പോൾഅത് ഇലക്ട്രോണുകളെഉത്സർജിക്കുന്നു. ഈ ഇലക്ട്രോണുകൾപോസിററീവ് പൊട്ടൻഷ്യലുളള ആനോഡിലേക്ക് വാക്വം വഴി സഞ്ചരിക്കുന്നു. 
ഇത്തരത്തിലുള്ള വാക്വംട്യൂബുകളുപയോഗിച്ചാണ് ആദ്യകാലത്തെ ഇലക്ട്രോണിക്സ് ഉപകരങ്ങളിൽ ഇലക്ട്രോൺപ്രവാഹത്തെ നിയന്ത്രിച്ചിരുന്നത്. വാക്വം ട്യൂബുകൾ അവയിലുപയോഗിക്കുന്ന ഇലക്ട്രോഡുകളുടെ എണ്ണത്തെ അടിസ്ഥാനമാക്കി ഡയോഡ്,ടയോഡ് ,പെൻറോഡ്, ടെട്രോഡ്എന്നിങ്ങനെഅറിയപ്പെടുന്നു.







</doc>
<doc id="57440" url="https://ml.wikipedia.org/wiki?curid=57440" title="ചീങ്കണ്ണി">
ചീങ്കണ്ണി

ഉരഗവർഗ്ഗത്തിൽപ്പെടുന്ന ശീതരക്തമുള്ള ഒരു ജീവിയാണ് ചീങ്കണ്ണി അഥവാ മീൻമുതല (Gharial). വെള്ളത്തിലോ വെള്ളത്തിനു സമീപമോ ജീവിക്കുന്ന ഇവ കരയിലാണ്‌ മുട്ടയിടുന്നത്. ശൽക്കങ്ങളാൽ പൊതിയപ്പെട്ടിരിക്കുന്ന ഇവയുടെ ശരീരത്തിന്റെ താപനില അന്തരീക്ഷ താപനിലയ്ക്കനുസരിച്ച് മാറിക്കൊണ്ടേയിരിക്കും. മീൻമുതലയുടെ ശൽക്കങ്ങൾ വളരെ കടുപ്പമുള്ളവയാണ്. ഗംഗയുടെ തീരങ്ങളിലാണ് ആദ്യമായി ഈ വർഗ്ഗത്തെ രേഖപ്പെടുത്തിയത്. അതിനാൽ ശാസ്ത്രീയനാമം ഗവിയാലിസ് ഗാൻജെറ്റികുസ് എന്നു വന്നു. 

ഇൻഡ്യ,പാകിസ്താൻ ,നേപ്പാൾ ,ഭൂട്ടാൻ ,ബംഗ്ലാദേശ് എന്നീ രാജ്യങ്ങളിൽ കാണപ്പെടുന്നു. ഏകദേശം അഞ്ച് മീറ്ററോളം നീളം കാണുന്നു സിന്ധു ,ഗംഗ, ബ്രഹ്മപുത്ര , ഐരാവതി, മഹാനദീ തടങ്ങളിൽ ആണ് ആവാസം. കേരളത്തിൽ സ്വാഭാവികമായി കാണപ്പെടുന്നില്ല. തിരുവ്നന്തപുരത്തും തൃശ്ശൂരും മൃഗശാലകളിൽ ഉണ്ട്. മൽസ്യം ആണ് ഇവയുടെ പ്രധാന ഭക്ഷണം. അനിയന്ത്രിതമായ മൽസ്യബന്ധനവും നദീ മലിനീകരണവും നിമിത്തം 500 ൽ താഴെയാണ് ഇപ്പോഴത്തെ എണ്ണം. 

മുതല


</doc>
<doc id="57442" url="https://ml.wikipedia.org/wiki?curid=57442" title="ദ്വിജാവന്തി">
ദ്വിജാവന്തി

കർണാടകസംഗീതത്തിലെ 28ആം മേളകർത്താരാഗമായ ഹരികാംബോജിയുടെ ഒരു ജന്യരാഗമായി പൊതുവിൽ കണക്കാക്കപ്പെടുന്ന രാഗമാണ് ദ്വിജാവന്തി.ഹിന്ദുസ്ഥാനി സംഗീതത്തിൽ നിന്നുമാണ് ഈ രാഗം കർണാടകസംഗീതത്തിലെത്തിച്ചേർന്നത് എന്നൊരു അഭിപ്രായമുണ്ട്.അവിടെ ഈ രാഗം ജൈജൈവന്തി എന്നാണറിയപ്പെടുന്നത്.കേരളത്തിൽ കഥകളി സംഗീതത്തിലെ പ്രധാനപ്പെട്ട ഒരു രാഗമാണ് ദ്വിജാവന്തി.സ്വാതിതിരുനാൾ ഈ രാഗത്തിൽ നിരവധി കൃതികൾ രചിച്ചിട്ടുണ്ടെങ്കിലും മുത്തുസ്വാമി ദീക്ഷിതരാണ് ഈ രാഗത്തിനു ജനപ്രീതി നൽകിയത്.താഴ്ന്നതും ഉയർന്നതുമായ സ്വരാഷ്ടകങ്ങളിൽ ഈ രാഗത്തിനു ഭക്തിരസമാണ് ഉള്ളത്.കച്ചേരികളിൽ പ്രധാനരാഗമായി വിരളമായി മാത്രമേ ഈ രാഗം ഉപയോഗിച്ചുവരുന്നുള്ളൂ

http://www.hinduonnet.com/thehindu/mp/2003/06/12/stories/2003061201250200.htm


</doc>
<doc id="57444" url="https://ml.wikipedia.org/wiki?curid=57444" title="മാഡ്രിഡ്">
മാഡ്രിഡ്

സ്പെയിനിന്റെ തലസ്ഥാനവും സ്പെയിനിലെ ഏറ്റവും വലിയ നഗരവുമാണ്‌ മാഡ്രിഡ് (ഉച്ചാരണം: ഇംഗ്ലീഷിൽ , ലത്തീനിൽ Magerit, സ്പാനീഷിൽ ഔദ്യോഗികമായി സാമാന്യേന ). ജനസംഖ്യയനുസരിച്ച് ലണ്ടണും ബർലിനും കഴിഞ്ഞാൽ യൂറോപ്യൻ യൂണിയനിലെ ഏറ്റവും വലിയ മുനിസിപ്പാലിറ്റിയും പാരിസും ലണ്ടണും റൂർ പ്രദേശവും കഴിഞ്ഞാൽ ഏറ്റവും വലിയ നഗരപ്രദേശവുമാണ്‌ മാഡ്രിഡ്.


</doc>
<doc id="57447" url="https://ml.wikipedia.org/wiki?curid=57447" title="ഷഹാന">
ഷഹാന

കർണാടകസംഗീതത്തിലെ 28ആം മേളകർത്താരാഗമായ ഹരികാംബോജിയുടെ ഒരു ജന്യരാഗമാണ് സഹാന അഥവാ ഷഹാന.
ഈ രാഗം ഒരു വക്രരാഗമാണ്.ആരോഹണത്തിലും അവരോഹണത്തിലുമുള്ള സ്വരങ്ങൾ ഒരു നിശ്ചിതക്രമം പാലിക്കുന്നില്ല.ഏഴുസ്വരങ്ങളുമുള്ള ഒരു സമ്പൂർണ്ണരാഗമെന്നിരിക്കേ ഈ രാഗത്തെ മേളകർത്താരാഗമായി കണക്കാക്കാത്തത് ഇക്കാരണത്താലാണ്.
(ചതുശ്രുതി ഋഷഭം,അന്തരഗാന്ധാരം,ശുദ്ധമദ്ധ്യമം,ചതുശ്രുതി ധൈവതം,കൈശികി നിഷാദ)


</doc>
<doc id="57456" url="https://ml.wikipedia.org/wiki?curid=57456" title="ശ്യാമ (രാഗം)">
ശ്യാമ (രാഗം)

കർണാടകസംഗീതത്തിലെ 28ആം മേളകർത്താരാഗമായ ഹരികാംബോജിയുടെ ജന്യരാഗമാണ് ശ്യാമ.


</doc>
<doc id="57458" url="https://ml.wikipedia.org/wiki?curid=57458" title="മുള്ളൻ പന്നി (കുടുംബം)">
മുള്ളൻ പന്നി (കുടുംബം)

അണ്ണാൻ ഉൾപ്പെടുന്ന കരണ്ടുതീനി നിരയിലെ ഒരു കുടുംബമാണ് മുള്ളൻ പന്നികൾ. ഈ നിരയിലെ ഏറ്റവും വലിപ്പമേറിയ ജീവിയാണ് മുള്ളൻ പന്നി. ഇവയുടെ ശരീരമാസകലം നീണ്ട മുള്ളുകൾ കാണപ്പെടുന്നു. പേരു സൂചിപ്പിക്കുന്ന വിധം പന്നി വർഗത്തിൽ‌പ്പെട്ടതല്ല ഈ ജീവി. മുള്ളൻ പന്നി ശത്രുക്കളെ നേരിടുന്നത് മുഖാമുഖമല്ല, പൃഷ്ഠം കൊണ്ടാണ്. പിന്നാക്കമോടുകയും പൃഷ്ഠം കൊണ്ട് ഇടിക്കുകയും ചെയ്യുന്നു. മുള്ളൻ പന്നിയുടെ മുള്ളുകൾ രോമങ്ങളുടെ രൂപാന്തരമാണ്. ശത്രുവിന്റെ ദേഹത്ത് തറയ്ക്കുന്ന മുള്ളുകൾ അതിന്റെ ശരീരത്തിൽ നിന്നും അടർന്നുപോകും. മുള്ളൻ പന്നികൾക്ക് എല്ലു കരണ്ടു തിന്നുന്ന സ്വഭാവമുണ്ട്, കാരണം മുള്ളുകൾ വളരാൻ എല്ലിൽ മാത്രം അടങ്ങിയിട്ടുള്ള കാത്സ്യവും ഫോസ്ഫറസും മറ്റും ആവശ്യമാണ്. 

ആഗോളമായി 12 ഇനം മുള്ളൻ പന്നികളാണുള്ളത്. ഇന്ത്യയിൽ മൂന്നിനങ്ങൾ കാണപ്പെടുന്നു. ഇതിൽ ഒരിനം (മുള്ളൻ പന്നി ) മാത്രമാണ് കേരളത്തിൽ കാണപ്പെടുന്നത്. 

പറമ്പിക്കുളം വെങ്കോളിക്കുന്നിന്റെ താഴ്വാരം ഈ ജീവിയുടെ ഒരു പ്രധാന ആവാസകേന്ദ്രമാണ്.


</doc>
<doc id="57464" url="https://ml.wikipedia.org/wiki?curid=57464" title="വിക്കിമാപ്പിയ">
വിക്കിമാപ്പിയ

ഗൂഗിൾ മാപ്‌സിന്റെ സഹായത്തോടെ വിക്കി ശൈലിയിൽ ,ഓൺലൈനായി ഭൂപടങ്ങളും, ഉപഗ്രഹ ചിത്രങ്ങളും രേഖപ്പെടുത്തുകയും ,ഉപയോക്താക്കൾക്ക് ഭൂമിയിലെ ഏതൊരു പ്രദേശത്തെക്കുറിച്ചുമുള്ള വിവരണം രേഖപ്പെടുത്താനുമുള്ള ഒരു സം‌വിധാനമാണ്‌ വിക്കിമാപ്പിയ. "ഭൂമിയെ നിർവ്വചിക്കുക" എന്ന ലക്ഷ്യത്തോടെ അലക്സാൺട്രാ കൊറിയേക്കിനും, എവ്ഗെനി സാവേലിയേവും ചേർന്ന് നിർമ്മിച്ച ഇത് നിലവിൽ വന്നത് 2006 മേയ് 24-നാണ്‌. 10 ദശലക്ഷത്തിലധികം പ്രദേശങ്ങൾ ഇതിനകം വിക്കിമാപ്പിയയിൽ രേഖപ്പെടുത്തപ്പെട്ടിട്ടുണ്ട്. . ഇതിൽ പ്രദേശങ്ങളോ ,കെട്ടിടങ്ങളോ രേഖപ്പെടുത്തുവാൻ അംഗത്വമെടുക്കേണ്ട ആവശ്യമില്ലെങ്കിലും, 2 ലക്ഷത്തിലധികം ഉപയോക്താക്കൾ ഇതിനകം വിക്കിമാപ്പിയയിൽ അംഗങ്ങളായിട്ടുണ്ട്.


</doc>
<doc id="57487" url="https://ml.wikipedia.org/wiki?curid=57487" title="ബേഗഡ">
ബേഗഡ

കർണാടകസംഗീതത്തിലെ 29ആം മേളകർത്താരാഗമായ ധീരശങ്കരാഭരണത്തിന്റെ ജന്യരാഗമായി പൊതുവിൽ കണക്കാക്കപ്പെടുന്ന രാഗമാണ് ബേഗഡ.ഇതൊരു വക്രരാഗമാണ്.
ഈ രാഗം ഹാസ്യം, ശൃംഗാരം, അത്ഭുതം എന്നീ രസങ്ങൾ പ്രദാനംചെയ്യുന്നു. ഈ രാഗത്തെ വ്യത്യസ്തമാക്കുന്നത് മദ്ധ്യമം, നിഷാദം എന്നീ സ്വരസ്ഥാനങ്ങളാണ്. രണ്ട് പ്രധാനസവിശേഷതകളാണ് ഈ രാഗത്തിനുള്ളത്.ഒന്ന്,ആരോഹണത്തിലോ അവരോഹണത്തിലോ കാണുന്ന ഉഭയവക്രസഞ്ചാരം.രണ്ട്, നിഷാദസ്വരം കാകളിയോ കൈശികിയോ ആവാം. രി-നി-ധ-പ എന്ന സഞ്ചാരത്തിലെ നിഷാദത്തിന്റെ പ്രയോഗം രാഗത്തിനു ആനന്ദം എന്ന ഭാവം കൈവരുത്തുന്നു.



</doc>
<doc id="57488" url="https://ml.wikipedia.org/wiki?curid=57488" title="സി.കെ. നായുഡു">
സി.കെ. നായുഡു

കൊട്ടരി കനകയ്യ നായുഡു എന്ന സി.കെ. നായുഡു (ഒക്ടോബർ 31, 1895 നാഗ്പൂർ, ഇന്ത്യ – നവംബർ 14, 1967, ഇൻഡോർ, ഇന്ത്യ) ഇന്ത്യയുടെ ആദ്യ ടെസ്റ്റ് ക്രിക്കറ്റ് ടീം ക്യാപ്റ്റനായിരുന്നു. ഒരു നല്ല ബാറ്റ്സ്മാനാനായിരുന്ന ഇദ്ദേഹത്തിന്റെ പ്രഹരശേഷി ശ്രദ്ധാർഹമാണ്‌. 1956-ൽ ഭാരത സർക്കാർ ഇദ്ദേഹത്തിന്‌ പത്മഭൂഷൺ പുരസ്കാരം നൽകി ആദരിച്ചു. പത്മഭൂഷൻ ലഭിച്ച ആദ്യ ക്രിക്കറ്റുകളിക്കാരനായിരുന്നു സി.കെ. നായുഡു. 

മാതൃഭാഷ തെലുങ്കാണെങ്കിലും നായുഡു വളർന്നത് നാഗ്‌പൂരാണ്‌. സ്കൂൾ വിദ്യാർത്ഥിയായിരുന്നപ്പോൾ തന്നെ ക്രിക്കറ്റിൽ ഒരു ഭാവി വാഗ്ദാനമായി അറിയപ്പെട്ടിരുന്നു. നായുഡു മിക്കവാറും കളിച്ചിരുന്നത് മദ്ധ്യ ഭാരതത്തിലായിരുന്നു. 1916-ൽ ഒന്നാം ക്ലാസ് ക്രിക്കറ്റിൽ അരങ്ങേറ്റം കുറിച്ചു. അന്നു മുതൽ തന്നെ ഒരു ക്രിക്കറ്റുകളിക്കാരനെന്ന നിലയിൽ പ്രശസ്തിയാർജ്ജിക്കാൻ നായുഡുവിനു സാധിച്ചു. ഹിന്ദു-യൂറോപ്യൻ ക്രിക്കറ്റ് മാച്ചിൽ ബാറ്റു ചെയ്യാനിറങ്ങുമ്പോൾ ടീം 79/7 എന്ന നിലയിലായിരുന്നു. ആദ്യത്തെ മൂന്നു പന്തും തടുത്തിട്ട നായുഡു നാലാമത്തെ പന്ത് സിക്സടിച്ചുകൊണ്ട് തന്റെ ക്രിക്കറ്റ് കരിയറിനു തുടക്കമിട്ടു. 1958 വരെ ഒന്നാം ക്ലാസ് ക്രിക്കറ്റിൽ സജീവമായിരുന്ന നായുഡു 1963-ൽ തന്റെ 68-ആം വയസ്സിൽ ഒരു പ്രദർശനമൽസരത്തിൽ പങ്കെടുക്കുകയുണ്ടായി. ആറു വ്യത്യസ്ത പതിറ്റാണ്ടുകളിൽ ഒന്നാം ക്ലാസ് ക്രിക്കറ്റ് കളിച്ച അപൂർവ്വപ്രതിഭകളിലൊരാളായിരുന്നു നായുഡു. 1923-ൽ ഹോൾകറിലെ ഭരണാധികാരി നായുഡുവിനെ ഇൻഡോറിലേക്ക് ക്ഷണിക്കുകയും തന്റെ പട്ടാളത്തിൽ ക്യാപ്റ്റൻ സ്ഥാനം നൽകുകയും ചെയ്തു. ആർതർ ഗില്ലിഗൻ 1926-27 സീസണിൽ ആദ്യ എം.സി.സി ടൂർ നയിച്ച. ഹിന്ദൂസിനുവേണ്ടി ബോംബെ ജിംഖാനയിൽ കളിച്ച നായുഡു 116 മിനിട്ടിൽ 11 സിക്സുകളടക്കം 153 റൺ നേടി. അതിലൊരു സിക്സ് ചെന്നു വീണത് ജിംഖാനയുടെ പുരപ്പുറത്തായിരുന്നു. 

1932-ൽ ഭാരതം ആദ്യ ഇംഗ്ലണ്ട് ടെസ്റ്റ് പര്യടനം നടത്തി. പര്യടനത്തിനു പോകാൻ പട്യാലയിലെ മഹാരാജാവ് നായകനും ലിംഡിയിലെ ഘനശ്യാംസിങ്ജി ഉപനായകനുമായി പ്രഖ്യാപിക്കപ്പെട്ടുവെങ്കിലും പട്യാലയിലെ മഹാരാജാവിന്‌ ആരോഗ്യപരമായകാരണങ്ങളാൽ വിട്ടു നിൽക്കേണ്ടി വന്നു. ആ സ്ഥാനം പോർബന്തറിലെ മഹാരാജാവ് ഏറ്റെടുത്തു. അന്നു ടീം കളിച്ച 26 മൽസരങ്ങളിലും നായുഡു കളിച്ചു. കളിച്ച ഒന്നാം ക്ലാസ് മൽസരങ്ങളിൽ 40.45 എന്ന ശരാശരിയിൽ 1618 റൺ നേടിയ നായുഡു 65 വിക്കറ്റും നേടി. ആകെ ടൂറിൽ അദ്ദേഹം 1842 റൺസ് സ്വന്തമാക്കി. അടുത്ത വർഷം വിസ്ഡൻ ഇദ്ദേഹത്തെ വിസ്ഡൻ ക്രിക്കറ്റർ ഓഫ് ദ ഇയർ ആയി തിരഞ്ഞെടുത്തു. ആ സീസണിൽ 32 സിക്സുകൾ അടിച്ച് സീസണിൽ ഏറ്റവും കൂടുതൽ സിക്സുകൾ അടിച്ച കളിക്കാരനായി. എഡ്ജ്ബാസ്റ്റണിൽ കളിക്കുമ്പോൾ അടുത്തുള്ള റീ നദിയിലേക്ക് പന്തടിച്ചിട്ടതിനാൽ അടുത്ത കൗണ്ടിയിലേക്ക് പന്തടിച്ചെന്ന ഖ്യാതിയും നായുഡുവിനുണ്ട്. ലിംഡിക്ക് പുറത്തിനു പരിക്കേറ്റതിനാൽ ആദ്യ ടെസ്റ്റിന്‌ നായുഡുവിനെ നായകനാക്കി. നല്ല തുടക്കം ലഭിച്ചെങ്കിലും ഇന്ത്യ പരമ്പര തോറ്റു. 

1933-34-ൽ ഡഗ്ലസ് ജാർഡീൻ ഒരു നല്ല എംസിസി ടീമുമായി ഇന്ത്യൻ പര്യടനത്തിനെത്തി. പഞ്ചാബ് ഗവർണേഴ്സ് ഇലവനു വേണ്ടി കളിച്ച നായുഡു സെഞ്ചുറി നേടി. ടെസ്റ്റ് ടീമിന്റെ ക്യാപ്റ്റനായി നായുഡു നിലനിർത്തപ്പെട്ടു. ഡിസംബർ 15-18ൽ ബോംബെ ജിംഖാനയിൽ വെച്ചു നടന്ന ആദ്യ മൽസരം കാണാൻ ഒരു ലക്ഷത്തിലേറെ പേർ എത്തിയിരുന്നു. ഇതായിരുന്നു ഇന്ത്യയിൽ വെച്ചു നടന്ന ആദ്യ ടെസ്റ്റ് മൽസരം. ഇന്ത്യ പരമ്പര 2-0ത്തിനു തോറ്റു. 

1956-57ൽ 62-ആം വയസ്സിൽ തന്റെ അവസാന രഞ്ജി ട്രോഫി മൽസരം കളിച്ചു. ഉത്തർപ്രദേശിനു വേണ്ടി കളിച്ച അദ്ദേഹം അവസാന മൽസരത്തിൽ 52 റൺസ് നേടി. അതേ സീസണിൽ രാജസ്ഥാനെതിരേ 84 റൺസും നേറ്റിയിരുന്നു. വിനൂ മങ്കാദിനെ രണ്ട് സിക്സുകൾ അടിച്ചത് ആ ഇന്നിൻസിലെ പ്രത്യേകതയായിരുന്നു. 1963-ൽ മഹാരാഷ്ട്ര ചീഫ് മിനിസ്റ്റേഴ്സ് ഇലവനെതിരേ മഹാരാഷ്ട്ര ഗവർണേഴ്സ് ഇലവനു വേണ്ടി ഒരു ചാരിറ്റി മൽസരത്തിലാണ്‌ നായുഡു അവസാനമായി കളിച്ചത്.. നായുഡുവിന്റെ കൊച്ചുമകൻ വിജയ് നായുഡു മദ്ധ്യപ്രദേശിനു വേണ്ടി ഒന്നാം ക്ലാസ് മൽസരങ്ങൾ കളിച്ചിട്ടുണ്ട്.



</doc>
<doc id="57496" url="https://ml.wikipedia.org/wiki?curid=57496" title="ചോഴി">
ചോഴി

ധനുമാസത്തിലെ മകയിരം നാളിൽ നടത്തപ്പെടുന്ന നായർ സമുദായക്കാരുടെ ഒരു പ്രാചീന കളിയാണ് ചോഴി. വാഴയുടെ ഉണങ്ങിയ ഇലകൾ കൊണ്ടു ശിവന്റെ ഭൂതഗണങ്ങളായി വേഷം കെട്ടിയ കുട്ടികളും, മുത്തിയമ്മ, പട്ടർ, ചിത്രഗുപ്തൻ, കാലൻ എന്നിവരായി വേഷമിട്ട മുതിർന്നവരും, ചെണ്ടക്കാർ, കൊമ്പുകാർ എന്നിവരുമാണ് ചോഴിക്കളിയിൽ പങ്കാളികൾ. തൃശൂർ ജില്ലയിലെ തലപ്പിള്ളി താലൂക്കിലും, പാലക്കാട് ജില്ലയിലെ ഒറ്റപ്പാലം താലൂക്ക് ഉൾപ്പെടുന്ന പ്രദേശങ്ങളിലും വ്യാപകമായി ചോഴി കളിച്ചുവരുന്നു.
മുത്തിയമ്മ കുട്ടികളുടെ നടുക്കുനിന്ന് തമാശകലർന്നപാട്ടുകൾ ആലപിക്കും. കുട്ടികൾ അതിനനുസരിച്ച് താളം പിടിക്കും.കാലനും ചിത്രഗുപ്തനും ഉച്ചത്തിൽ അലറിവിളിച്ച് രംഗത്ത് പ്രവേശിക്കുന്നു.
അഭിനേതാക്കൾ വീടുവീടാന്തരം കയറിയിറങ്ങി നൃത്തം ചെയ്യുന്നു. ചോഴിയുടെ വസ്ത്രധാരണരീതി ഉണങ്ങിയ വാഴയില ദേഹത്തുമുഴുവനായി കെട്ടുകയും രണ്ട് കുഴൽവാദ്യസഹിതവും ആയിരിക്കും. കാലൻ, ചിത്രഗുപ്തൻ എന്നിവർ കറുത്തവസ്ത്രങ്ങളും മുഖം‌മൂടികളും ദം‌ഷ്ട്രകളും ധരിച്ച് ഭീകരമായ പശ്ചാത്തലം ജനിപ്പിക്കുന്നു.


</doc>
<doc id="57499" url="https://ml.wikipedia.org/wiki?curid=57499" title="മദ്ധ്യപൂർവേഷ്യ">
മദ്ധ്യപൂർവേഷ്യ

തെക്കുപടിഞ്ഞാറേ ഏഷ്യൻ പ്രദേശങ്ങളും ചില വടക്കുകിഴക്കേ ആഫ്രിക്കൻ പ്രദേശങ്ങളും ഉൾക്കൊള്ളുന്ന പ്രദേശങ്ങൾ സൂചിപ്പിക്കാൻ 1900കൾ മുതൽ ബ്രിട്ടീഷുകാർ പ്രചാരം നൽകിയ പദമാണ്‌ മിഡിൽ ഈസ്റ്റ്. മിഡിൽ ഈസ്റ്റിലെ ഏഷ്യൻ പ്രദേശങ്ങളെ സൂചിപ്പിക്കാൻ പൊതുവേ മലയാളത്തിൽ ഉപയോഗിക്കുന്ന പദമാണ്‌ മദ്ധ്യപൂർവേഷ്യ. ഏഷ്യയുടെ പടിഞ്ഞാറ് കിടക്കുന്നതാകയാൽ ഭൂമിശാസ്ത്രപരമായി ഈ പ്രയോഗം തെറ്റാണെങ്കിലും "മദ്ധ്യപൂർവേഷ്യ" എന്ന പദം സാമാന്യേന "മിഡിൽ ഈസ്റ്റ്" എന്ന പദത്തിന്റെ മലയാളം തർജ്ജമ എന്നതു കണക്കെ ഉപയോഗിച്ചു പോരുന്നു.

മിഡിൽ ഈസ്റ്റ് എന്ന പദം ഒരു യൂറോപ്യൻ ഭൂമിശാസ്ത്രവീക്ഷണത്തിന്റെ ഫലമായുണ്ടായതാണ്‌. 1850കളിൽ ബ്രിട്ടീഷ് ഇന്ത്യ ഓഫീസിൽനിന്നാവണം ഈ പദം ഉദ്ഭവിച്ചത്. അമേരിക്കൻ നാവികതന്ത്രജ്ഞനായിരുന്ന ആല്ഫ്രഡ് തയെർ മഹൻ പ്രസ്തുത പദം ഉപയോഗിച്ചപ്പോൾ മുതലാണ്‌ ഈ പദത്തിനു പ്രചാരം ലഭിക്കാൻ തുടങ്ങിയത്. അക്കാലത്ത് ബ്രിട്ടീഷ് സാമ്രാജ്യവും റഷ്യൻ സാമ്രാജ്യവും മദ്ധ്യേഷ്യൻ രാജ്യങ്ങളിൽ തങ്ങളുടെ സ്വാധീനം വർദ്ധിപ്പിക്കാൻ മത്സരിച്ചുകൊണ്ടിരുന്ന കാലമായിരുന്നു. മഹൻ ഈ പ്രദേശത്തിന്റെ മാത്രമല്ല ഈ പ്രദേശത്തിന്റെ കേന്ദ്രമായ പേർഷ്യൻ ഗൾഫ് പ്രദേശത്തിന്റെയും തന്ത്രപ്രാധാന്യം മനസ്സിലാക്കിയിരുന്നു. സൂയസ് കനാൽ കഴിഞ്ഞാൽ ഇന്ത്യയിലേയ്ക്കുള്ള റഷ്യൻ മുന്നേറ്റം തടയാനായി സ്വാധീനത്തിലാക്കേണ്ട തന്ത്രപ്രധാനമായ പാത പേർഷ്യൻ ഗൾഫിനു ചുറ്റുമുള്ള, മിഡിൽ ഈസ്റ്റ് എന്ന് അദ്ദേഹം വിശേഷിപ്പിച്ച, പ്രദേശങ്ങളാണെന്ന് പറയുകയുണ്ടായി. മഹൻ ആദ്യമായി ഈ പദം ഉപയോഗിച്ചത് 1902 സെപ്റ്റംബറിൽ പ്രസിദ്ധീകരിച്ച ഒരു ബ്രിട്ടീഷ് ജർണലായ "നാഷണൽ റിവ്യൂവിൽ" പ്രസിദ്ധീകരിച്ച അദ്ദേഹത്തിന്റെ "The Persian Gulf and International Relations" എന്ന പ്രബന്ധത്തിലാണ്‌.


</doc>
<doc id="57515" url="https://ml.wikipedia.org/wiki?curid=57515" title="കമ്പ്യൂട്ടർ ഹാർഡ്‌വെയർ">
കമ്പ്യൂട്ടർ ഹാർഡ്‌വെയർ

കാണാനും , തൊട്ട് നോക്കാനും പറ്റുന്ന കമ്പ്യൂട്ടറിന്റെ ഭാഗങ്ങളെയാണ് കമ്പ്യൂട്ടർ ഹാർഡ്‌വെയർ അഥവാ യന്ത്രാംശം എന്നു പറയുന്നത്. കമ്പ്യൂട്ടറിന്റെ അനുബന്ധഘടകങ്ങളായ കീബോർഡ്, മോണിറ്റർ, മൗസ് എന്നിവയും ഫ്ലോപ്പി ഡ്രൈവ്, സീഡി/ഡിവിഡി ഡ്രൈവുകൾ, മദർ ബോർഡ് തുടങ്ങിയവയെല്ലാം ഉൾക്കൊള്ളുന്ന ക്യാബിനറ്റ് എന്നിവയും ഹാർഡ്‌വെയറിലുൾപ്പെടും.

ആദ്യകാല കംപ്യൂട്ടറുകൾ, അഥവാ ഡെസ്‌ക്ടോപ് കംപ്യൂട്ടറുകൾ വലിയ പ്രചാരം നേടിയിട്ടില്ലാത്ത സമയത്ത് വളരെ കുറച്ചു കംപ്യൂട്ടർ നിർമ്മാണ കമ്പനികൾ മാത്രം ഉണ്ടായിരിക്കുകയും അവർ ഓരോരുത്തരും അവരുടെതായ മാതൃകകളിൽ കംപ്യൂട്ടറുകൾ വിപണിയിലിറക്കുകയും ചെയ്തു. അതുകൊണ്ടുതന്നെ ഒരു കംപ്യൂട്ടർ കേടായാൽ ഘടകഭാഗങ്ങൾ മാറ്റി സ്ഥാപിക്കാനോ, അല്ലെങ്കിൽ ഉപഭോക്താവിന്റെ ആവശ്യത്തിനനുസരിച്ച് മെമ്മറി, മറ്റ് ഭാഗങ്ങൾ മാറ്റി സ്ഥാപിക്കാനോ വളരെ ബുദ്ധിമുട്ടായിരുന്നു. എന്നാൽ പേഴ്‌സണൽ കംപ്യൂട്ടറുകൾ വലിയ പ്രചാരം നേടിയതോടെ കൂടുതൽ കമ്പനികൾ ഇവയുടെ നിർമ്മാണത്തിലേക്ക് കടന്നുവരുകയും കംപ്യൂട്ടർ ഘടകഭാഗങ്ങൾ നിർമ്മിക്കുന്നതിൽ ഏകീകൃതമായ മാതൃകകൾ കൊണ്ടുവരികയും ചെയ്തു. അതായത് വിവധ കമ്പനികളുടെ ഘടകഭാഗങ്ങൾ പരസ്പരം മാറ്റിയിടാമെന്ന അവസ്ഥ. അതിന്റെ ഫലമായാണ് നാം ഇന്ന് കാണുന്ന തരത്തിൽ കംപ്യൂട്ടർ ഹാർഡ് വെയർ എന്നത് ഒരു ജോലിയോ, പഠനമോ ആയി പ്രചാരം നേടിയതും. 




</doc>
<doc id="57520" url="https://ml.wikipedia.org/wiki?curid=57520" title="ചിത്രഗുപ്തൻ">
ചിത്രഗുപ്തൻ

ഹൈന്ദവരുടെ ഒരു ദേവനാണ് ചിത്രഗുപ്തൻ (സംസ്കൃതം: चित्रगुप्त). ഭൂമിയിലെ ഓരോ വ്യക്തിയുടെയും പ്രവൃത്തിൾ രേഖപ്പെടുത്തി വയ്ക്കുകയും മരണശേഷം അവരെ സ്വർഗ്ഗത്തിലാണോ നരകത്തിലാണോ പ്രവേശിപ്പിക്കേണ്ടത് എന്ന് തീരുമാനിക്കുകയും ചെയ്യുന്നത് ഈ ദേവനാണ് എന്നാണ് വിശ്വാസം. ഇന്ത്യയിൽ, പ്രത്യേകിച്ച് വടക്കേ ഇന്ത്യയിൽ ചിത്രഗുപ്തൻ പ്രധാന പ്രതിഷ്ഠയായ പല ക്ഷേത്രങ്ങളുമുണ്ട്. കാഞ്ചീപുരത്ത് സ്ഥിതി ചെയ്യുന്ന ചിത്രഗുപ്തസ്വാമി ക്ഷേത്രമാണ് ഇവയിൽ ഏറ്റവും പ്രശസ്തമായത്.

More Informations : http://www.manoramaonline.com/cgi-bin/MMOnline.dll/portal/ep/malayalamContentView.do?contentId=11754275&programId=1073753696&channelId=-1073751705&BV_ID=@@@&tabId=9


</doc>
<doc id="57522" url="https://ml.wikipedia.org/wiki?curid=57522" title="കാഞ്ചീപുരം">
കാഞ്ചീപുരം

തമിഴ്നാട്ടിലെ കാഞ്ചീപുരം ജില്ലയുടെ ആസ്ഥാനനഗരമാണ് കാഞ്ചീപുരം(காஞ்சிபுரம்). പാലാർ നദിയുടെ പോഷകനദിയായ വേഗാവതി നദീതീരത്ത് സ്ഥിതിചെയ്യുന്ന ഈ നഗരം എ. ഡി നാലാം നൂറ്റാണ്ടുമുതൽ ഒൻപതാം നൂറ്റാണ്ടുവരെ പല്ലവരുടെ തലസ്ഥാനനഗരമായിരുന്നു. ദിവ്യദേശങ്ങൾ എന്നറിയപ്പെടുന്ന വിഷ്ണു പ്രതിഷ്ഠയായുള്ള 108 ക്ഷേത്രങ്ങളിൽ പതിനാലെണ്ണം ഈ നഗരത്തിലാണ് സ്ഥിതിചെയ്യുന്നത്. കാഞ്ചീപുരം പട്ടിനും പ്രശസ്തമാണ് ഈ നഗരം.


</doc>
<doc id="57524" url="https://ml.wikipedia.org/wiki?curid=57524" title="അഡോബി ഇൻഡിസൈൻ">
അഡോബി ഇൻഡിസൈൻ

അഡോബി സിസ്റ്റംസ് നിർമ്മിച്ച് വിതരണം ചെയ്യുന്ന ഒരു ഡെസ്ക് ടോപ്പ് പബ്ലിഷിങ്ങ് സോഫ്റ്റ്വെയറാണ് അഡോബി ഇൻഡിസൈൻ.

സമയബന്ധിത പ്രസിദ്ധീകരണങ്ങൾ, പോസ്റ്ററുകൾ, അച്ചടി മാധ്യമങ്ങൾ തുടങ്ങിയവയിലെ രൂപകൽപ്പകരാണ് ഇതിന്റെ പ്രധാന ഉപയോക്താക്കൾ. നീണ്ട ഡോക്യുമെന്റുകൾ തയ്യാറാക്കാൻ സാധാരണയായി അഡോബി ഫ്രയിം‌മേക്കർ അല്ലെങ്കിൽ ക്വാർക്ക്-എക്സ്‌-പ്രസ്സ് ആണ് ഉപയോഗിക്കുന്നത്.

ക്വാർക്ക്-എക്സ്‌-പ്രസ്സ് ന്റെ നേർ എതിരാളിയാണ് ഇൻഡിസൈൻ.

അഡോബിയുടെ തന്നെ പേജ്മേക്കറിന് പകരക്കാരനായ പിൻഗാമിയാണ് ഇൻഡിസൈൻ. 1994 ൽ അൽദസിനെ (Aldus) ഏറ്റെടുത്തതിനെ തുടർന്ന് അഡോബിക്ക് സ്വന്തമായ പേജ്മേക്കറിന്റെ വിപണി 1998 ൽ 1996 ൽ പൂറത്തിറങ്ങിയ കൂടുതൽ മെച്ചപ്പെട്ട ക്വാർക്ക്-എക്സ്‌-പ്രസ്സ് 4.1 നോടുള്ള കിടമൽസരത്തിൽ നഷ്ടമാവുകയായിരുന്നു. ആ അവസരത്തിൽ അഡോബിയെ ഏറ്റെടുത്ത് പേജ്മേക്കറുമായുള്ള പൂർണ്ണമായ മൽസരം ഒഴിവാക്കാൻ ക്വാർക്ക് സന്നദ്ധത പ്രകടിപ്പിക്കുകയും ചെയ്തു. എന്നാൽ ഇത് നിരാകരിച്ച അഡോബി "K2" എന്ന കോഡ് നാമത്തിൽ പേജ്മേക്കറിൽ നിന്നും വ്യത്യസ്തമായി ഒരു സം‌രംഭം ആരംഭിക്കുകയും 1999 ൽ ഇൻഡിസൈൻ 1.0 എന്ന പേരിൽ പുറത്തിറക്കുകയും ചെയ്തു.

2002 ൽ ഇതായിരുന്നു ആദ്യത്തെ മാക് ഓഎസ് എക്സ്-സ്വതേയുള്ള ഡെസ്ക്‌ടോപ്പ് പബ്ലീഷിങ്ങ് സോഫ്റ്റ്‌വേർ. ഇതിന്റെ മൂന്നാം പതിപ്പ് (InDesign CS) അഡോബിയുടെ ക്രിയേറ്റീവ് സ്യൂട്ടിന്റെ ഭാഗമായി ഫോട്ടോഷോപ്പ്, ഇല്ലസ്ട്രേറ്റർ, അക്രോബാറ്റ് തുടങ്ങിയവയുടെ കൂടെ വിതരണം ചെയ്തതിലൂടെ ഇതിന്റെ പ്രചാരം വളരെയധികം വർദ്ധിച്ചു. വിവിധ ഭാഷകളിൽ ഇതിന്റെ പതിപ്പുകൾ ലഭ്യമാണ്‌. ഡോക്യുമെന്റുകൾ അഡോബിന്റെ പോർട്ടബിൾ ഡോക്യുമെന്റ് ഫോർമാറ്റിലേക്ക് (PDF) മാറ്റുകയും ചെയ്യുന്നു. ഇതായിരുന്നു ആദ്യമായി യുണീകോഡിൽ ടെക്സ്റ്റ് പ്രൊസസ്സിങ്ങ് സാധ്യമാക്കിയ ഡി.ടി.പി സോഫ്റ്റ്‌വേർ, ഓപ്പൺടൈപ്പ് ഫോണ്ടുകൾ ഉപയോഗിച്ചുള്ള ഉന്നത ടൈപ്പോഗ്രാഫി, ഉയർന്ന സുതാര്യത സവിശേഷതകൾ, വിവിധ ലെയ്‌ഔട്ട് രീതികൾ ജാവസ്ക്രിപ്റ്റ് ഉപയോഗിച്ചുള്ള പ്ലാറ്റ്ഫോം-ഇതര സ്ക്രിപ്റ്റിങ്ങ് എന്നിവ ഇതിൽ ഉൾകൊള്ളിച്ചിരിക്കുന്നു.

പിന്നീട് ഇറങ്ങിയ പതിപ്പുകളിൽ പുതിയ ഫയൽ തരങ്ങൾ അവതരിപ്പിക്കുകയും ചെയ്തു.


</doc>
<doc id="57530" url="https://ml.wikipedia.org/wiki?curid=57530" title="ശ്രീ (രാഗം)">
ശ്രീ (രാഗം)

കർണാടകസംഗീതത്തിലെ 22ആം മേളകർത്താരാഗമായ ഖരഹരപ്രിയയുടെ ജന്യരാഗമാണ് ശ്രീ.ഇതൊരു വക്രരാഗമാണ്


</doc>
<doc id="57531" url="https://ml.wikipedia.org/wiki?curid=57531" title="ഭൂപാളം">
ഭൂപാളം

കർണാടകസംഗീതത്തിലെ 8ആം മേളകർത്താരാഗമായ ഹനുമതോടിയുടെ ജന്യരാഗമാണ് ഭൂപാളം.ഇതൊരു ഔഡവരാഗമാണ്.ഒരു പ്രഭാതരാഗമാണ്.കഥകളി സംഗീതത്തിലും നാടൻ പാട്ടുകളിലും ഈ രാഗം ഉപയോഗിച്ചുകാണാം

! ഗാനം
!ചലച്ചിത്രം


</doc>
<doc id="57543" url="https://ml.wikipedia.org/wiki?curid=57543" title="ആപ്പിൾ ഇൻകോർപ്പറേറ്റഡ്">
ആപ്പിൾ ഇൻകോർപ്പറേറ്റഡ്

കൺസ്യൂമർ ഇലക്ട്രോണിക്സ് രംഗത്തും,സോഫ്റ്റ്‌വയർ നിർമ്മാണ രംഗത്തും പ്രവർത്തിക്കുന്ന ഒരു അമേരിക്കൻ മൾട്ടിനാഷണൽ കമ്പനിയാണ് ആപ്പിൾ കമ്പ്യൂട്ടർ ഇൻകോർപ്പറേഷൻ എന്നു മുന്നേ അറിയപ്പെട്ടിരുന്ന ആപ്പിൾ ഇൻകോർപ്പറേഷൻ. മാക്കിൻറോഷ് ശ്രേണിയിൽ പെട്ട കമ്പ്യൂട്ടറുകൾ, ഐപോഡ്, ഐപാഡ്, ഐഫോൺ, സോഫ്റ്റ്വെയറുകൾ എന്നിവയാണ് പ്രധാന ഉത്പന്നങ്ങൾ.
ആപ്പിൾ കംപ്യൂട്ടർ കമ്പനി 1976 ഏപ്രിൽ 1 ന് സ്റ്റീവ് ജോബ്സ്, സ്റ്റീവ് വോസ്നിയാക്ക്, റൊണാൾഡ് വെയ്ൻ എന്നിവ സ്ഥാപിച്ചു. ആപ്പിൾ I, ഒരു കമ്പ്യൂട്ടർ സിംഗിൾ ഹാൻഡ്ഡ് രൂപകല്പന ചെയ്തതും വോസ്നിയാക്ക് കൈകൊണ്ട് നിർമ്മിച്ചതും ആയിരുന്നു ഇത്. [12] [13] ആദ്യം അത് ഹോംഹാം കമ്പ്യൂട്ടർ ക്ലബിൽ പൊതുജനങ്ങൾക്ക് കാണിച്ചു കൊടുക്കുകയും ചെയ്തു. ആപ്പിൾ മോർബോർഡായി വിറ്റത് (സി.പി.യു, റാം, അടിസ്ഥാന വാചക-വീഡിയോ ചിപ്സ് എന്നിവ), ഇപ്പോൾ ഒരു പൂർണ്ണമായ പേഴ്സണൽ കംപ്യൂട്ടറായി കരുതപ്പെടുന്നതിനേക്കാൾ കുറവാണ്. [16] 1976 ജൂലൈയിൽ ഞാൻ ആപ്പിൾ വിൽക്കുകയും ആപ്പിളിന് 666.66 ഡോളർ (2017 ഡോളർ വിലയിൽ 2,867 ഡോളർ) വിലകുറഞ്ഞത് വിലക്കയറ്റം കാരണം ക്രമീകരിക്കുകയും 


ആപ്പിൾ ഇൻകോർപ്പറേഷൻ നിർമ്മിക്കുന്ന പോർട്ടബിൾ മീഡിയ പ്ലെയറുകളാണ് ഐപോഡ്. 2001 ഒക്ടോബർ 23-നാണ് ആദ്യം പുറത്ത് വന്നത്. ഐപോഡ് ക്ലാസിക്, ഐപോഡ് ടച്ച്, ഐപോഡ് നാനോ, ഐപോഡ് ഷഫിൾ എന്നിവയാണ് ഇതിന്റെ വിവിധ തരങ്ങൾ.
gh

ആപ്പിൾ വികസിപ്പിച്ചെടുത്ത ഒരു ടാബ്‌ലെറ്റ് കമ്പ്യൂട്ടറാണ്‌ ഐപാഡ്. പ്രിന്റ്, ശബ്ദങ്ങൾ, ചിത്രങ്ങൾ, ചലച്ചിത്രങ്ങൾ, ഇന്റർനെറ്റ് ബ്രൗസിങ്ങ് തുടങ്ങിയ സം‌വിധാനങ്ങൾ ഇതിൽ പ്രവർത്തിപ്പിക്കുവാൻ സാധിക്കും.
gggg

ആപ്പിൾ നിർമ്മിച്ചു പുറത്തിറക്കുന്ന ഇന്റർനെറ്റ്,മൾട്ടിമീഡിയ തുടങ്ങിയ സൗകര്യങ്ങളുള്ള ഒരു മൊബൈൽ ഫോൺ ആണ് ആപ്പിൾ ഐഫോൺ(Apple iPhone) ജൂൺ 29, 2007 ന് പുറത്തിറങ്ങി.

ആപ്പിൾ നിർമ്മിച്ച് പുറത്തിറക്കുന്ന ഡിജിറ്റൽ മീഡിയ റിസീവറാണ് ആപ്പിൾ ടിവി. ഇതൊരു നെറ്റ്വർക്ക് ഉപകരണമാണ്. മാക് ഒഎസിലോ വിൻഡോസിലോ പ്രവർത്തിക്കുന്ന കമ്പ്യുട്ടറുകളിൽ നിന്ന് ഡിജിറ്റൽ കണ്ടെൻറ് ഏതെങ്കിലും ഹൈ ഡെഫനിഷൻ ടെലിവിഷനിലിൽ പ്ലേ ചെയ്യുകയാണ് ഇത് ചെയ്യുന്നത്.

ആപ്പിൾ ഇൻകോർപ്പറേറ്റഡ് കമ്പനിയുടെ സ്വന്തം ഓപറേറ്റിങ്ങ് സിസ്റ്റം ആയ മാക് ഒ.എസ് എക്സ് (Mac OS X)ആണ് മാക് സ്സോഫ്റ്റ് വെയർ വിഭാഗത്തിൽ പ്രധാനി. ഇത് ആപ്പിൾ നിർമ്മിക്കുന്ന കമ്പ്യൂട്ടറുകളിൽ ലഭ്യമാക്കുന്നു.
ഈ ഓപറേറ്റിങ്ങ് സിസ്റ്റത്തിനു വേണ്ടിയുള്ള വിവിധ സോഫ്റ്റ് വെയറുകളാണ് പൊതുവെ മാക് സോഫ്റ്റ് വെയറുകൾ എന്നറിയപ്പെടുന്നത്.



</doc>
<doc id="57545" url="https://ml.wikipedia.org/wiki?curid=57545" title="വിൻഡോസിൽ പ്രവർത്തിക്കുന്ന ഗെയിമുകൾ">
വിൻഡോസിൽ പ്രവർത്തിക്കുന്ന ഗെയിമുകൾ

വിൻഡോസിൽ പ്രവർത്തിക്കുന്ന ഗെയിമുകൾ താഴെ പറയുന്നു.



</doc>
<doc id="57548" url="https://ml.wikipedia.org/wiki?curid=57548" title="ബൊഗോട്ട">
ബൊഗോട്ട

കൊളംബിയയുടെ തലസ്ഥാനവും രാജ്യത്തെ ഏറ്റവും വലുതും ഏറ്റവും ജനനിബിഢവുമായ നഗരവുമാണ്‌ ഔദ്യോഗികമായി ബൊഗോട്ട, ഡി.സി. എന്നറിയപ്പെടുന്ന ബൊഗോട്ട. സാന്താ ഫേഡി ബൊഗോട്ട എന്നും നഗരത്തിനു പേരുണ്ട്. 2000 ഓഗസ്റ്റ് വരെ നഗരത്തിന്റെ ഔദ്യോഗികനാമം സാന്താ ഫെ ബൊഗോട്ട എന്നായിരുന്നു. 2007ൽ 7,033,914 പേർ വസിച്ചിരുന്ന നഗരത്തിലും അതിന്റെ പ്രാന്തപ്രദേശങ്ങളായ ചിയ, കോട്ട, സൊആച്ച, കാജിക്കാ, ല കാലെറ എന്നിവിടങ്ങളിലുമായി 8,244,980 പേർ വസിക്കുന്നതായി കണക്കാക്കപ്പെടുന്നു. സ്പാനിഷ് അധിനിവേശകർ കടന്നുവരുന്നതിനു മുമ്പ് അമേരിന്ത്യൻ ഗോത്രമായ മിസ്കകളുടെ ആസ്ഥാനമായിരുന്നു, അക്കാലത്ത് ബകാത്ത എന്നറിയപ്പെട്ടിരുന്ന ഈ നഗരം.1538 ഓഗസ്റ്റ് ആറിനാണ് ആദ്യത്തെ സ്പാനിഷ് കേന്ദ്രം ഇവിടെ സ്ഥാപിതമായത്. ഈ ദിവസം നഗരത്തിന്റെ സ്ഥാപകദിനമായി കണക്കാക്കുന്നു. രാജ്യത്തിന്റെ മധ്യത്തായി സമുദ്രനിരപ്പിൽ നിന്ന് 2640 മീറ്റർ ഉയരത്തിലാണ് ബൊഗോട്ട സ്ഥിതി ചെയ്യുന്നത്. ആൻഡീസ് പർവ്വതമേഖലയിലെ ഒരു ഉയർന്ന പീഠപ്രദേശമാണിത്. ലാ പാസും ക്വിറ്റോയും കഴിഞ്ഞാൽ ലോകത്തെ ഏറ്റവും ഉയരത്തിൽ സ്ഥിതി ചെയ്യുന്ന പ്രധാന നഗരം ബൊഗോട്ടയാണ്‌. ബൊഗോട്ട നദി നഗരാതിർത്തിയായി ഒഴുകുന്നു. കൊളംബിയയിലെ പ്രധാന സാമ്പത്തിക കേന്ദ്രവും വിദ്യാഭ്യാസകേന്ദ്രവും ബൊഗോട്ടയാണ്.

ലോകത്തെ ഏറ്റവും വലിയ രംഗകലാ ഉത്സവമായ ഐബീറോ അമേരിക്കൻ തിയേറ്റർ ഫെസ്റ്റിവൽ അരങ്ങേറുന്നത് ബൊഗോട്ടയിലാണ്. ലാറ്റിനമേരിക്കയുടെ ആതൻസ് എന്നും ബൊഗോട്ട അറിയപ്പെടുന്നു. ബൊഗോട്ടയിലെ ഗോൾഡ് മ്യൂസിയത്തിലാണ് ലോകത്തെ ഏറ്റവും വലിയ സ്വർണ്ണ കരകൗശലവസ്തുക്കളുടെ ശേഖരമുള്ളത്. എല്ലാ ഫെബ്രുവരിയിലും ആദ്യത്തെ വ്യാഴാഴ്ച ബൊഗോട്ടയിൽ കാറില്ലാനാൾ ആണ്. ഈ ദിവസം നഗരത്തെരുവുകളിൽ ആരും കാറോടിക്കാറില്ല. സൈക്കിൾയാത്രക്കാർക്കു മാത്രമുള്ള പാതകൾ അഥവാ സിക്ലോറൂട്ടാസ് (303 കി.മീ) ഏറ്റവും കൂടുതലുള്ള ലോകനഗരം ബൊഗോട്ടയാണ്. നഗരത്തിലെ സൈമൺ ബൊളിവാർ പാർക്കിൽ എല്ലാ ഓഗസ്റ്റിലും പട്ടം പറത്തൽ വേദിയാകുന്നു. 2007-ൽ ലോകപുസ്തക തലസ്ഥാനമായി തിരഞ്ഞെടുത്തിട്ടുള്ളത് ബൊഗോട്ടയെയാണ്. 

വർഗ്ഗം:ലാറ്റിനമേരിക്കയിലെ തലസ്ഥാനങ്ങൾ


</doc>
<doc id="57562" url="https://ml.wikipedia.org/wiki?curid=57562" title="ഖാരിഇ്">
ഖാരിഇ്

ഖുർആൻ പാരായണം ചെയ്യുന്ന (ഓതുന്ന) വ്യക്തിയെ (, ബഹുവചനം ഖുറാ') ഖാരിഇ് (Reader) എന്ന് പറയുന്നു. പാരായണ നിയമം അഥവാ തജ്‌വീദ് അനുസരിച്ചാണ് ഖുർആൻ പാരായണം നിർവ്വഹിക്കേണ്ടത്. ഖാരിഅ് ആകുന്നതിനു മുൻപ് ഖുർ-ആൻ മനഃപാഠമാക്കുന്നത് അഭിലഷണീയമായി കണക്കാക്കപ്പെടുന്നു.





</doc>
<doc id="57597" url="https://ml.wikipedia.org/wiki?curid=57597" title="ഹിജഡ">
ഹിജഡ

തെക്കുകിഴക്കേ ഏഷ്യയുടെ സാംസ്കാരിക പശ്ചാത്തലത്തിൽ ഹിജഡ (, ), എന്നതു കൊണ്ട് അർത്ഥമാക്കുന്നത് സ്ത്രീയോ പുരുഷനോ അല്ലാതെ മൂന്നാമത്തേതായ ലിംഗപ്രകൃതി ഉള്ള വ്യക്തി എന്നാണ്‌ . ഇവരിൽ മിക്കവരും ശാരീരികമായി പുരുഷന്മാരോ സമ്മിശ്രലിംഗികളോ ആണെങ്കിലും സ്ത്രീകളുടെ ശരീരപ്രകൃതിയുള്ളവരും ഉണ്ട്‌. ഭാഷയിൽ അവർ സ്വയം പരാമർശിക്കുന്നത് സ്ത്രീകളായാണ്‌. സ്ത്രീകളെ പോലെ അവർ വസ്ത്രധാരണം ചെയ്യുകയും ചെയ്യുന്നു. പുരുഷനായി ജനിച്ചശേഷം ലിംഗമാറ്റ ശസ്ത്രക്രിയയിലൂടെ ഹിജഡകളാകുന്നവരും ഉണ്ടെങ്കിലും ജന്മനാ തന്നെ വ്യതിരിക്തമായ ലിംഗപ്രകൃതി ലഭിച്ചവരാണ്‌ ഇവരിൽ ഏറെയും.ഇംഗ്ലീഷിൽ ഇവരെ "യൂനക്" (Eunuch) എന്ന് പറയുന്നു. എൽജിബിടീഐ എ സമൂഹത്തിലെ (LGBTIA) ട്രാൻസ് ജെൻഡർ, ഇന്റർസെക്സ് എന്നീ പദങ്ങൾ ഇവരെ ഉദ്ദേശിച്ചു ഉള്ളതാണ്.

ഹിജഡ എന്നത് ഒരു ഹിന്ദി നാമമാണ്. ഹിന്ദിയിൽ ഇത്തരക്കാരെ മൂന്ന് തരത്തിൽ വിളിച്ചു വരുന്നു (1)"ഹിജഡ", (2)"കിന്നർ", (3)"ചക്ക". ബംഗ്ല ഭാഷയിൽ ഇവരെ "ഹിജല", "ഹിജ്രെ" എന്നൊക്കെ വിളിക്കുന്നു. തമിഴിൽ "അരവന്നി, അരുവാണി", എന്നും, ഉറുദുവിൽ "കുസ്ര" എന്നും, പഞ്ചാബിയിൽ "ജങ്ക" എന്നും, ഗുജറാത്തിയിൽ "പാവെയ്യ" എന്നും ഇവർക്കു പേരുകളുണ്ട്.

ഹിജഡകളിൽ ഭൂരിഭാഗവും വളരെ ചെലവ് കുറഞ്ഞ ജീവിതശൈലി പിന്തുടരുന്നവരാണ്. ഇവർ സമൂഹത്തിൽ നിന്നും അകന്നുമാറി ഒറ്റപ്പെട്ടു താമസിക്കുന്നു. തെരുവിൽ നിന്നും, ബസ്, തീവണ്ടി തുടങ്ങിയ വാഹനങ്ങളിൽ യാത്രചെയ്യുന്നവരിൽ നിന്നും പണം പിരിച്ചും, കല്ല്യാണങ്ങളിലും മറ്റും നൃത്തം കളിച്ചും, പാട്ടു പാടിയും, ഇവർ ജീവിക്കാനാവശ്യമായ പണം സമ്പാദിക്കുന്നു.

തമിഴ് ചാനലായ വിജയ ടി വിയിൽ "ഇപ്പടിക്കു റോസ്" എന്ന ഒരു പരിപാടി ഒരു ബിരുദധാരിയായ ഹിജഡയാണ് അവതരിപ്പിക്കുന്നത്. ഈ പരിപാടി നല്ല നിലവാരം പുലർത്തുന്നതായും ചൂണ്ടിക്കാണിക്കപ്പെട്ടിട്ടുണ്ട്. 

ഹിജഡകളായ "കർപ്പഗ, രേവതി" എന്നിവർ മുഖ്യ കഥാപാത്രങ്ങളായി വേഷമിട്ടവയാണ്‌ "പാൽ, തൈനാവട്ട്" എന്നീ തമിഴ് ചലച്ചിത്രങ്ങൾ. ഹിജഡകളെക്കുറിച്ചുള്ള ലോകത്തിന്റെ കാഴ്ചപ്പാട് മാറ്റിമറിക്കാൻ പോന്ന കഥാപാത്രത്തെയാണ് രേവതിയ്ക്ക് തൈനാവട്ടിൽ നല്കിയിരിക്കുന്നതെന്നാണ് ഈ ചിത്രത്തിന്റെ സംവിധായകനായ കതിർ അവകാശപ്പെട്ടിട്ടുണ്ട്..



</doc>
<doc id="57598" url="https://ml.wikipedia.org/wiki?curid=57598" title="മൊകേരി ഗ്രാമപഞ്ചായത്ത്">
മൊകേരി ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് മൊകേരി ഗ്രാമപഞ്ചായത്ത്.2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന ഈ ഗ്രാമപഞ്ചായത്ത്, ഇപ്പോൾ കൂത്തുപറമ്പ് നിയോജകമണ്ഡലത്തിലാണ്‌ ഉൾപ്പെടുന്നത്.പുനംനമ്പൂതിരി, ചെറുശ്ശേരിനമ്പൂരി എന്നീ കവിശ്രേഷ്ഠൻമാരുടെ ജന്മദേശം ഇവിടെയായിരുന്നു എന്ന് കരുതപ്പെടുന്നു.

പണ്ടു കാലങ്ങളിൽ മൊകേരിയുടെ മിക്കവാറും പ്രദേശങ്ങൾ വെള്ളം കെട്ടി നിൽക്കുന്ന സ്ഥലങ്ങളായിരുന്നു. വെള്ളം കെട്ടി നിൽക്കുന്ന പ്രദേശങ്ങളെ തമിഴിൽ ‘ഏരി’ എന്ന് വിളിച്ചിരുന്നു. മീൻ പിടുത്തക്കാരായ മൊകയന്മാർ ഈ ഏരി പ്രദേശത്ത് താമസിച്ചതാവാം മൊകേരി എന്ന പേരിന് നിദാനം. ഏരിയുടെ മുഖമായതിനാൽ മുഖയേരി എന്ന പദം ലോപിച്ച് മൊകേരി ആയി എന്നും മുഖ്യയേരി ലോപിച്ച് മൊകേരി ആയതാണെന്നുമുള്ള വാദഗതികൾ നിലവിലുണ്ട്.

സി.പി.ഐ(എം)-ലെ ടി.പി.രാജൻ ആണ്‌ ഗ്രാമപഞ്ചായത്ത് പ്രസിഡന്റ്. മൊകേരി ഗ്രാമപഞ്ചായത്തിൽ 14 വാർഡുകളാണുള്ളത്. 
ഭൂപ്രകൃതിയുടെ അടിസ്ഥാനത്തിൽ പഞ്ചായത്തിനെ ഉയർന്ന പ്രദേശം, ചരിവു പ്രദേശം, സമതലം, താഴ്ന്ന പ്രദേശം, സമതലം, താഴ്ന്ന സ്ഥലങ്ങൾ, വയലുകൾ എന്നിങ്ങനെ അഞ്ചാക്കി തരം തിരിക്കാവുന്നതാണ്‌. വള്ള്യായിക്കുന്ന്, കൂരാറക്കുന്ന്, കല്ലുവച്ചപറമ്പ് എന്നീ മൂന്ന് കുന്നുകളും അവയ്ക്കിടയിലെ സമതലങ്ങളും തോടുകളും വയലുകളും ചേർന്നതാണ്‌ മൊകേരി പഞ്ചായത്ത്.
പഞ്ചായത്തിന്റെ പടിഞ്ഞാറെ അതിർത്തിയിലൂടെ പാത്തിപാലം പുഴ ഒഴുകുന്നു. പുഞ്ചത്തോട് തെക്കേ അതിർത്തിയിലൂടെ ഒഴുകി ചാടാലപ്പുഴയിൽ ചേരുന്നു.
അവിഭക്ത പാനൂർ പഞ്ചായത്തിന്റെ ഭാഗമായിരുന്ന ചില പ്രദേശങ്ങൾ ഉൾപ്പെടുത്തി 1962-ലാണ്‌ മൊകേരി ഗ്രാമപഞ്ചായത്ത് രൂപവത്കരിച്ചത് 

പാനൂർ-കൂത്തുപറമ്പ് സംസ്ഥാന പാത ഈ പഞ്ചായത്തിലൂടെയാണ്‌ കടന്നുപോകുന്നത്.ഇത് പണ്ട് കോട്ടയം രാജവംശക്കാർ പനോളിയിലേക്ക് വരാനുപയോഗിച്ചിരുന്ന പ്രധാന പാതയായിരുന്നു
കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="57614" url="https://ml.wikipedia.org/wiki?curid=57614" title="കിൻഷസ">
കിൻഷസ

ഡെമോക്രാറ്റിക്ക് റിപ്പബ്ലിക്ക് ഓഫ് കോംഗോയുടെ തലസ്ഥാനവും രാജ്യത്തെ ഏറ്റവും വലിയ നഗരവുമാണ്‌ കിൻഷസ (മുമ്പ് ഫ്രഞ്ചിൽ "ലെയോപ്പോഡ്‌വില്ലെ" ഡച്ച് "ലെയോപ്പോഡ്സ്റ്റാഡ്"). കോംഗോ കിൻഷസ എന്നും അറിയപ്പെടുന്ന ഈ നഗരം കോംഗോ നദിയുടെ തീരത്താണ്‌ സ്ഥിതി ചെയ്യുന്നത്.


</doc>
<doc id="57683" url="https://ml.wikipedia.org/wiki?curid=57683" title="തിരുവാങ്കുളം">
തിരുവാങ്കുളം

എറണാകുളം ജില്ലയിലെ കണയന്നൂർ താലൂക്കിന്റെ പരിധിയിൽ വരുന്ന ഒരു ഗ്രാമമാണ് തിരുവാങ്കുളം. 2010 വരെ ഇത് ഒരു ഗ്രാമപഞ്ചായത്തായിരുന്നു. പിന്നീട് ഈ പഞ്ചായത്തിനെ തൃപ്പൂണിത്തുറ നഗരസഭയിൽ ചേർക്കുകയുണ്ടായി. തൃപ്പൂണിത്തുറ ഹിൽ പാലസ്, കൂടാതെ കൊച്ചി റിഫൈനറി, ഭാരത് പെട്രോളിയം, ഇന്ത്യൻ ഓയിൽ, ഹിന്ദുസ്ഥാൻ പെട്രോളിയം തുടങ്ങിയ കമ്പനികളും തിരുവാങ്കുളത്തിനു സമീപമാണ്.

പേരിന്റെ ഉത്ഭവത്തിനെക്കുറിച്ച് വ്യക്തതയില്ല. തിരുവൻ എന്ന ദേവന്റെ നാമത്തിലുള്ള ക്ഷേത്രവും അതിന്റെ കുളവും ചേർന്ന നാമം തിരുവാങ്കുളം ആയതായി ചില ചരിത്രകാരന്മാർ കരുതുന്നു.

തിരുവാങ്കുളം ഗ്രാമത്തിന്റെ കിഴക്ക് ചിത്രപ്പുഴയും വടക്ക് ചമ്പക്കര കനാലും പടിഞ്ഞാറ് കണിയാപുള്ളി പുഴയും ഒഴുകുന്നു.

കൊച്ചി - മധുര ദേശീയപാത (NH-49) തിരുവാങ്കുളം ഗ്രാമത്തിലൂടെയാണ് കടന്നു പോകുന്നത്. 

തിരുവാങ്കുളത്തുള്ള ആളുകളുടെ പ്രധാന വരുമാനമാർഗ്ഗം കൃഷിയാണ്. കൂടാതെ ചില ചെറുകിട വ്യവസായ യൂണിറ്റുകളും ഇവിടെയുണ്ട്. പ്രധാനമായി ഉള്ളത്, കുപ്പിയുടെ അടപ്പുകൾ ഉണ്ടാക്കുന്ന മൂന്നോ നാലോ യൂണിറ്റുകളാണ്.


ക്ഷേത്രങ്ങൾ
ക്രിസ്ത്യൻ ആരാധനാലയങ്ങൾ

തിരുവാങ്കുളം ഗ്രാമത്തിൽ സ്ഥിതി ചെയ്യുന്ന ഹിൽ പാലസ് മ്യൂസിയം ഒരു അറിയപ്പെടുന്ന വിനോദസഞ്ചാര ആകർഷണമാണ്.


</doc>
<doc id="57685" url="https://ml.wikipedia.org/wiki?curid=57685" title="മാക് ബുക്ക് പ്രോ">
മാക് ബുക്ക് പ്രോ

ആപ്പിൾ ഇൻകോർപ്പറേറ്റഡ് നിർമ്മിക്കുന്ന, മാക്കിൻറോഷ് ശ്രേണിയിൽ പെട്ട പോർട്ടബിൾ കമ്പ്യൂട്ടറുകളാണ് മാക് ബുക്ക് പ്രോ. 2006 ജനുവരിയിൽ നടന്ന മാക് വേൾഡ് എക്സ്പോയിൽ വെച്ചാണ് ആദ്യം പുറത്ത് വന്നത്. പ്രൊഫഷണലുകളെയാണ് മാക് ബുക്ക് പ്രോ ലക്ഷ്യമിടുന്നത്. 



</doc>
<doc id="57687" url="https://ml.wikipedia.org/wiki?curid=57687" title="എൻവിഡിയ കോർപ്പറേഷൻ">
എൻവിഡിയ കോർപ്പറേഷൻ

ഗ്രാഫിക് പ്രോസസ്സർ, കമ്പ്യൂട്ടർ ചിപ്പസെറ്റുകൾ തുടങ്ങിയവ നിർമ്മിക്കുന്ന അമേരിക്കൻ ഐക്യനാടുകളിൽ കാലിഫോർണിയ സംസ്ഥാനത്തെ സാന്താ ക്ലാര ആസ്ഥാനമായുള്ള ഒരു ബഹുരാഷ്ട്ര കമ്പനിയാണ് എൻവിഡിയ കോർപ്പറേഷൻ(; {( ) എ.എം.ഡിയാണ് എൻവിദിയയുടെ പ്രധാന എതിരാളി. ഗ്രാഫിക്സിന് പുറമേ ഗവേഷക രംഗത്തും എൻവിദിയ ഉണ്ട്. ടെഗ്ര എന്ന ജിപിയു ഫോണുകളിലും മൊബൈൽ ഉപകരണങ്ങളിലും ഉപയോഗിക്കുന്നു. എ.എം.ഡിക്ക് പുറമേ ഇന്റലും ക്വാൾക്കോമുമാണ് എതിരാളികൾ.


എൻവിദിയ വീഡിയോ കാർഡുകൾ നിർമ്മിക്കുന്നില്ല., ജിപിയു ചിപ്പുകൾ മാത്രമേ നിർമ്മിക്കുന്നുള്ളു(The NVIDIA official website shows prototypical models). 



</doc>
<doc id="57692" url="https://ml.wikipedia.org/wiki?curid=57692" title="മാത്തമാറ്റിക്ക">
മാത്തമാറ്റിക്ക

ശാസ്ത്ര സാങ്കേതികം എൻജിനീയറിങ്ങ്, ഗണിതം തുടങ്ങി മറ്റുള്ള സാങ്കേതിക മേഖലകളിൽ ഉപയോഗിക്കുന്ന ഗണിത സോഫ്റ്റ്വെയറാണ് മാത്തമാറ്റിക്ക (Mathematica). സ്റ്റീഫൻ വോൾഫ്രമിന്റെ ആശയമായി രൂപം കൊണ്ട ഇത് ശേഷം ഗണിതപ്രതിഭകളും പ്രോഗ്രാമർമാരുമടങ്ങുന്ന ഒരു സംഘമാണ് അമേരിക്കയിലെ ഇല്ലിനോയിസിലെ ഷാമ്പയിനിലുള്ള വോൾഫ്രം റിസേർച്ചിൽ വികസിപ്പിച്ചെടുത്തത്.

രണ്ട് ഭാഗങ്ങളുള്ളതാണ്‌ മാത്തമാറ്റിക്ക, "കേർണലും" (kernel), ഫ്രണ്ട് എൻഡും (front end). കെർണൽ ഗണിത സമവാക്ക്യങ്ങൾ സ്വീകരിക്കുകയും അതിന്റെ ഫലം തിരിച്ച് നൽകുകയും ചെയ്യുന്നു. ഡോക്യുമെന്റിലധിഷ്ഠിതമായ ഗ്രാഫിക്കൽ യൂസർ ഇന്റർഫേസാണ്‌ ഫ്രണ്ട് എൻഡ്.

മാത്തമാറ്റിക്കയുടെ ചില സവിശേഷതകൾ താഴെ കൊടുത്തിരിക്കുന്നു.



</doc>
<doc id="57696" url="https://ml.wikipedia.org/wiki?curid=57696" title="ക്രോക്കഡിലിയ">
ക്രോക്കഡിലിയ

ഉരഗങ്ങളുടെ ഒരു ഓർഡറാണ് ക്രോക്കഡിലിയ. ഏകദേശം 8 കോടി 40 ലക്ഷം വർഷങ്ങൾക്ക് മുമ്പ് ക്രെറ്റാഷ്യസ് കാലഘട്ടത്തിലാണ് ഇവ ആദ്യമായി പ്രത്യക്ഷപ്പെട്ടത്. ഇന്ന് ജീവിച്ചിരിക്കുന്ന ജീവികളിൽ പക്ഷികളുടെ ഏറ്റവും അടുത്ത ബന്ധുക്കൾ ഇവയാണ്. ആർക്കോസോറിയ വിഭാഗത്തിലെ ഇന്ന് ജീവിച്ചിരിക്കുന്ന രണ്ടേ രണ്ട് വർഗ്ഗങ്ങൾ ക്രോക്കഡിലിയകളും പക്ഷികളുമാണ്. മുതല (ക്രോക്കഡൈൽ), അലിഗേറ്റർ, ഘരിയൽ (ചീങ്കണ്ണി), കെയ്മാൻ എന്നീ കുടുംബങ്ങളാണ് ക്രോക്കഡിലിയയിൽ ഉൾപ്പെടുന്നത്.


</doc>
<doc id="57699" url="https://ml.wikipedia.org/wiki?curid=57699" title="കുന്നോത്തുപറമ്പ് ഗ്രാമപഞ്ചായത്ത്">
കുന്നോത്തുപറമ്പ് ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് കുന്നോത്തുപറമ്പ്‌ ഗ്രാമപഞ്ചായത്ത്. ഈ ഗ്രാമപഞ്ചായത്ത് കൊളവല്ലൂർ, പുത്തൂർ എന്നീ വില്ലേജുകളിലായി വ്യാപിച്ചുകിടക്കുന്നു, 2006-ൽ പെരിങ്ങളം നിയോജകമണ്ഡലത്തിൽ ഉൾപ്പെട്ടിരുന്ന കുന്നോത്തുപറമ്പ്‌ ഗ്രാമപഞ്ചായത്ത്. അടുത്ത തിരഞ്ഞെടുപ്പുമുതൽ കൂത്തുപറമ്പ് നിയോജകമണ്ഡലത്തിലാണ്‌ ഉൾപ്പെടുന്നത്.


ഭൂപ്രകൃതിയുടെ അടിസ്ഥാനത്തിൽ പഞ്ചായത്തിനെ ഉയർന്ന സമതലം, ചരിവു പ്രദേശം, , താഴ്‌വരകൾ എന്നിങ്ങനെ മൂന്നാക്കി തരം തിരിക്കാവുന്നതാണ്‌. സമുദ്രനിരപ്പിൽനിന്നും 8 മുതൽ 75 മീറ്റർ വരെ ഉയരത്തിലായാണ് ഈ പഞ്ചായത്ത് സ്ഥിതിചെയ്യുന്നത്.
കണ്ണവം റിസർവ് വനത്തിൽപ്പെട്ട പാത്തിക്കൽ മലയിൽനിന്നും പുറപ്പെടുന്ന കൊളവല്ലൂർ പുഴയും മോഹനഗിരി എസ്റ്റേറ്റിന്റെ പടിഞ്ഞാറെ ചരിവ് ആയ ഒറ്റകൈതയിൽനിന്നും പുറപ്പെടുന്ന പുത്തൂർ പുഴയുമാണ്‌ ഈ പഞ്ചായത്തിലെ പ്രധാന ജലസ്രോതസ്സുകൾ.
അവിഭക്ത പാനൂർ പഞ്ചായത്തിന്റെ ഭാഗമായിരുന്ന ചില പ്രദേശങ്ങൾ ഉൾപ്പെടുത്തി 1963-ലാണ്‌ കുന്നോത്തുപറമ്പ്‌ ഗ്രാമപഞ്ചായത്ത് രൂപവത്കരിച്ചത് 

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="57700" url="https://ml.wikipedia.org/wiki?curid=57700" title="അഡോബി ഓഡിഷൻ">
അഡോബി ഓഡിഷൻ

അഡോബി സിസ്റ്റംസിന്റെ ഒരു ഡിജിറ്റൽ ഓഡിയോ എഡിറ്റിങ് കംമ്പ്യൂട്ടർ സോഫ്റ്റ്വെയറാണ് അഡോബി ഓഡിഷൻ (പൂർവ്വനാമം: കൂൾ എഡിറ്റ് പ്രൊ). ബഹുതലവും, നോൺ-ഡിസ്ട്രക്റ്റീവ് മിക്സ്/എഡിറ്റ് എൻവയോണ്മെന്റും ഡിസ്ട്രക്റ്റീവ് രീതിയിലുള്ള തരംഗരൂപ എഡിറ്റിങ്ങ് എന്നിവ ഇതിന്റെ പ്രധാന സവിശേഷതകളാണ്‌.

1990 ൽ മൈക്രോസോഫ്റ്റിലെ മുൻ ജീവനക്കാരായ റോബർട്ട് എല്ലിസണും ഡേവിഡ് ജോൺസ്റ്റണും ചേർന്ന് സ്ഥാപിച്ച സിണ്ട്രിലിയം സോഫ്റ്റ്‌വേർ എന്ന കമ്പനി വികസിപ്പിച്ചെടുത്ത കൂൾ എഡിറ്റ് ഒരു ക്രിപ്പിൾവെയറാട്ടായിരുന്നു ആദ്യം വിതരണം ചെയ്തിരുന്നത്. പൂർണ്ണമായ പതിപ്പ് അന്നത്തെ കാലത്ത് വളരെ ഉപയോഗപ്രദമായ ഒന്നായിരുന്നു. ശേഷം സിണ്ട്രിലിയം കൂൾ എഡിറ്റ് പ്രൊ പുറത്തിറക്കുകയും ചെയ്തു, ഇതിൽ ബഹുതല ഓഡിയോ ട്രാക്കുകൾ കൈകാര്യം ചെയ്യാനുള്ള കഴിവിനോടൊപ്പം മറ്റു സവിശേഷതകളും ഉൾകൊള്ളിക്കപ്പെട്ടു. പക്ഷേ നശീകരണ രീതിയിലുള്ള ഓഡിയോ പ്രൊസസ്സിങ്ങായിരുന്നു അതിലുണ്ടായിരുന്നത് (അക്കാലത്തെ ഭൂരിഭാഗം കമ്പ്യൂട്ടറുകൾക്കും തൽസമയ ഓഡിയോ പ്രൊസസ്സിങ്ങിനാവശ്യമായ ശക്തിയുള്ള പ്രൊസസ്സറോ മെമ്മറിയോ ഉണ്ടായിരുന്നില്ല). ശേഷം പുറത്തിറങ്ങിയ കൂൾ എഡിറ്റ് പ്രൊ 2 ൽ തൽസമയവും നശീകരണ സ്വഭാവത്തിലുമല്ലാത്ത ഓഡിയോ പ്രൊസസ്സിങ്ങ് കൂട്ടിച്ചേർത്തു, പിന്നീട് പതിപ്പ് 2.1 ൽ സറൗണ്ട് സൗണ്ട് മിക്സിങ്ങും ഒരേസമയം പരിധിയില്ലാത്ത എണ്ണം ട്രാക്കുകൾ കൈകാര്യം ചെയ്യുവാനുമുള്ള സൗകര്യവും ചേർക്കപ്പെട്ടു, നോയിസ് റിഡക്ഷൻ എഫ്.എഫ്.ടി ഇക്വലൈസേഷൻ തുടങ്ങിയവയ്ക്കുള്ള പ്ലഗിനുകളും ഇതിൽ ഉൾകൊള്ളിച്ചിരുന്നു.

സൗജന്യമല്ലാത്ത പതിപ്പായ കൂൾ എഡിറ്റ് പ്രൊ 2.1 നെ സിണ്ട്രിലിയത്തിൽ നിന്നും 2003 മേയിൽ 16.5 ദശലക്ഷം ഡോളറിന് അഡോബി വാങ്ങുകയും ചെയ്തു കൂടെ ലോപ്പോളജി എന്ന വലിയ ലൂപ്പ് ലൈബ്രറിയും. ശേഷം അഡോബി ഇതിന്റെ പേര് "അഡോബി ഓഡിഷൻ" എന്നാക്കുകയും ചെയ്തു.


</doc>
<doc id="57705" url="https://ml.wikipedia.org/wiki?curid=57705" title="ഏജ് ഓഫ് എം‌പയേഴ്സ് (വീഡിയോ ഗെയിം)">
ഏജ് ഓഫ് എം‌പയേഴ്സ് (വീഡിയോ ഗെയിം)

ഏജ് ഓഫ് എം‌പയേഴ്സ് ഒരു ചരിത്രാധിഷ്ഠിതമായ റിയൽ ടൈം യുദ്ധതന്ത്ര കമ്പ്യൂട്ടർ കളിയാണ്. എൻസെമ്പിൾ സ്റ്റുഡിയോസ് വികസിപ്പിച്ചെടുത്ത ഈ കളി 1997-ൽ മൈക്രോസോഫ്റ്റാണ് പുറത്തിറക്കിയത്. ഏജ് ഓഫ് എം‌പയേഴ്സ് ഗെയിം പരമ്പരയിലെ ആദ്യ കളിയാണിത്. ഈ കളിയിൽ ഉപയോക്താവ് ഒരു പുരാതന നാഗരിക ജനവിഭാഗത്തെ വിവിധ കാലഘട്ടങ്ങളിലൂടെ (ശിലായുഗം, ഉപകരണയുഗം, വെങ്കലയുഗം, ഇരുമ്പുയുഗം) നയിക്കുകയാണ് ചെയ്യുന്നത്. 1998-ൽ ഇതിന്റെ കൂട്ടിച്ചേർക്കൽ പതിപ്പായ പുറത്തിറങ്ങി. 

10,000 വർഷം നീണ്ടുനിൽക്കുന്നതാണ് കളിയിലെ കാലഘട്ടം. 12 വ്യത്യസ്ത പുരാതന സംസ്കാരങ്ങളേ ഉപയോഗിച്ച് ഇതിൽ കളിക്കുവനാകും. ഓരോന്നും സവിശേഷമായ പ്രത്യേകതകളുള്ളയാണ്. വിഭവങ്ങൾ ശേഖരിക്കുക, പട്ടണങ്ങൾ നിർമ്മിക്കുക, സൈന്യങ്ങളെ പരിശീലിപ്പിക്കുക, ആത്യന്തികമായി ശത്രുക്കളെ തോല്പ്പിക്കുക എന്നിവയാണ് കളിക്കാരന്റെ ലക്ഷ്യങ്ങൾ. ചരിത്രാടിസ്ഥിതിമായ 5 കാമ്പെയിനുകളും ഇതിൽ ഉൾപ്പെടുന്നു. 

താരതമ്യേന മികച്ച സ്വീകരണമാണ് ഈ കളിക്ക് ലഭിച്ചത്. ഗെയിം ഓഫ് ദ ഇയർ, കമ്പ്യൂട്ടർ സ്ട്രാറ്റജി ഗെയിം ഓഫ് ദ ഇയർ തുടങ്ങി പല പുരസ്കാരങ്ങളും ഇതിന് ലഭിച്ചു.


</doc>
<doc id="57708" url="https://ml.wikipedia.org/wiki?curid=57708" title="പവർ മാക് ജി4">
പവർ മാക് ജി4

ആപ്പിൾ നിർമ്മിച്ച് പുറത്തിറക്കുന്ന പേഴ്സണൽ കമ്പ്യൂട്ടറുകളുടെ ഒരു ശ്രേണിയാണ് പവർ മാക് G4. പവർ പിസി G4 ശ്രേണിയിൽപ്പെട്ട പ്രോസ്സസറുകളാണ് പവർ മാക് G4-ൽ ഉപയോഗിക്കുന്നത്.

1999 ഓഗസ്റ്റ് 31-ന് സാൻഫ്രാൻസിസ്കോയിൽ വെച്ച് നടന്ന സെയ്ബോൾഡ് കോൺഫറൻസിൽ വെച്ചാണ് പവർ മാക് ജി4 ആദ്യം പുറത്ത് വന്നത്. 400,450,500 മെഗാഹെർട്സ് കോൺഫിഗറേഷനുകളിൽ ഇത് ലഭ്യമായിരുന്നു.



</doc>
<doc id="57710" url="https://ml.wikipedia.org/wiki?curid=57710" title="മാക് ബുക്ക്">
മാക് ബുക്ക്

ആപ്പിൾ കമ്പനി നിർമ്മിച്ച് പുറത്തിറക്കുന്ന മാക്കിൻറോഷ് നോട്ട്ബുക്ക് കമ്പ്യൂട്ടറുകളുടെ ഒരു ശ്രേണിയാണ് മാക് ബുക്ക്. വിദ്യാഭ്യാസ, ഉപഭോക്തൃ രംഗമാണ് മാക് ബുക്ക് ശ്രേണി ലക്ഷ്യമിടുന്നത്. വില്പന-ഗവേഷണ സംഘടനയായ NDP ഗ്രൂപ്പിന്റെ കണക്കുകൾ പ്രകാരം മാക്കിൻറോഷ് ചരിത്രത്തിലെ ഏറ്റവും വില്പന നടന്ന കമ്പ്യൂട്ടറാണ്.

രണ്ട് ഡിസൈനുകളാണ് മാക് ബുക്കിന് ഉള്ളത്.

"Notes:



</doc>
<doc id="57712" url="https://ml.wikipedia.org/wiki?curid=57712" title="നാട്ട">
നാട്ട

കർണാടകസംഗീതത്തിലെ 36ആം മേളകർത്താരാഗമായ ചലനാട്ടയുടെ ജന്യരാഗമായി പൊതുവിൽ കണക്കാക്കുന്ന രാഗമാണ് നാട്ട.

(ഷഡ്ജം, ഷഡ്ശ്രുതിഋഷഭം, അന്തരഗാന്ധാരം, ശുദ്ധമദ്ധ്യമം, പഞ്ചമം, ഷഡ്ശ്രുതി ധൈവതം, കാകളി നിഷാദം)



</doc>
<doc id="57719" url="https://ml.wikipedia.org/wiki?curid=57719" title="ചെഞ്ചുരുട്ടി">
ചെഞ്ചുരുട്ടി

കർണാടകസംഗീതത്തിലെ 28ആം മേളകർത്താരാഗമായ ഹരികാംബോജിയുടെ ജന്യരാഗമായി പൊതുവിൽ കണക്കാക്കപ്പെടുന്ന രാഗമാണ് ചെഞ്ചുരുട്ടി.
http://www.indiamusicinfo.com/songs/raga/chenchurutti.htm


</doc>
<doc id="57732" url="https://ml.wikipedia.org/wiki?curid=57732" title="ആപ്പിൾ ടി.വി.">
ആപ്പിൾ ടി.വി.

ആപ്പിൾ നിർമ്മിച്ച് പുറത്തിറക്കുന്ന ഡിജിറ്റൽ മീഡിയ റിസീവറാണ് ആപ്പിൾ ടിവി. ഇതൊരു നെറ്റ്വർക്ക് ഉപകരണമാണ്. മാക് ഒഎസിലോ വിൻഡോസിലോ പ്രവർത്തിക്കുന്ന കമ്പ്യുട്ടറുകളിൽ നിന്ന് ഡിജിറ്റൽ കണ്ടെൻറ് ഏതെങ്കിലും ഹൈ ഡെഫനിഷൻ ടെലിവിഷനിലിൽ പ്ലേ ചെയ്യുകയാണ് ഇത് ചെയ്യുന്നത്.

2006 സെപ്റ്റംബർ 12 ന് സാൻഫ്രാൻസിസ്കോയിൽ നടന്ന പ്രത്യേകപത്രസമ്മേളനത്തിലാണ് ആപ്പിൾ കമ്പനിയുടെ ചീഫ് എക്സിക്യുട്ടീവ് ഓഫീസർ ആയ സ്റ്റീവ് ജോബ്സ് ഐ പോഡിന്റെ അഞ്ചാമത് അവതാരം എന്ന് വിശേഷിപ്പിക്കുന്ന ആപ്പിൾ ടി.വി പുറത്തിറക്കിയത്. 

സ്റ്റാൻഡേർഡ് ആപ്പിൾ റിമോട്ടാണ് ആപ്പിൾ ടിവിക്കൊപ്പം ലഭിക്കുന്നത്.

വീഡിയോ

Picture

ഓഡിയോ



</doc>
<doc id="57746" url="https://ml.wikipedia.org/wiki?curid=57746" title="പുന്നഗവരാളി">
പുന്നഗവരാളി

കർണാടകസംഗീതത്തിലെ 8ആം മേളകർത്താരാഗമായ ഹനുമൻതോടിയുടെ ജന്യരാഗമായി പൊതുവിൽ കണക്കാക്കപ്പെടുന്ന രാഗമാണ് പുന്നഗവരാളി.ഗാനാലാപനത്തിനുവളരെ കുറച്ചുമാത്രം സാദ്ധ്യതകളുള്ള ഒരു രാഗമാണിത്.
(സാധാരണഗാന്ധാരം,ശുദ്ധമദ്ധ്യമം,ശുദ്ധധൈവതം,കൈശികിനിഷാദം)
ഈ രാഗത്തിനു പൂർണ്ണത വരുന്നത് വിളംബകാലത്തിൽ ആലപിക്കുമ്പോഴാണ്.



</doc>
<doc id="57748" url="https://ml.wikipedia.org/wiki?curid=57748" title="എം.എൻ. നമ്പ്യാർ">
എം.എൻ. നമ്പ്യാർ

വില്ലൻ വേഷങ്ങളിലൂടെ ശ്രദ്ധേയനായ ചലച്ചിത്രനടനാണ് എം.എൻ. നമ്പ്യാർ എന്ന പേരിൽ അറിയപ്പെട്ട മഞ്ഞേരി നാരായണൻ നമ്പ്യാർ (മാർച്ച് 7, 1919 - നവംബർ 19, 2008). തമിഴ്, തെലുങ്ക്, മലയാളം, ഹിന്ദി എന്നീ ഭാഷകളിലായി ആയിരത്തിലധികം ചിത്രങ്ങളിൽ ഇദ്ദേഹം അഭിനയിച്ചിട്ടുണ്ട്.

1919 മാർച്ച് 7-ന് കണ്ണൂരിൽ ചെറുകുന്ന്‌ കേളുനമ്പ്യാരുടെയും കല്ല്യാണിയമ്മയുടെയും മകനായി എം.എൻ. നമ്പ്യാർ ജനിച്ചു. ഏഴാം ക്ളാസ്സിൽ പഠിക്കുമ്പോൾ, നവാബ് രാജമാണിക്യത്തിന്റെ നാടകക്കമ്പനിയിൽ ചേർന്ന ഇദ്ദേഹം, പിന്നീട് കോയമ്പത്തൂരിലെ ജൂപ്പിറ്റർ നാടകക്കമ്പനിയിലെ നടനായി. ഈ കമ്പനിയുടെ 'ഭക്തരാമദാസ്' എന്ന നാടകം സിനിമയാക്കിയപ്പോൾ അതിൽ ചെറിയ വേഷത്തിൽ അഭിനയിച്ചു. 1946 വരെ സ്റ്റേജ് നടനായി തുടർന്നു. 1938-ൽ പുറത്തിറങ്ങിയ 'ബൻപസാഗര'യാണ് ആദ്യചിത്രം.

അഭിനയിച്ച ചലച്ചിത്രങ്ങളിൽ ഭൂരിഭാഗവും തമിഴ് ആണ്. 1935-ൽ ഹിന്ദിയിലും തമിഴിലും ഇറങ്ങിയ "ഭക്ത രാമദാസ്" ആണ് ആദ്യചലച്ചിത്രം. ആറ് ദശകത്തോളം ചലച്ചിത്രരംഗത്ത് നിറഞ്ഞുനിന്ന് നമ്പ്യാർ പ്രമുഖ തമിഴ് ചലച്ചിത്രനടന്മാരായ എം.ജി. രാമചന്ദ്രൻ, ശിവാജി ഗണേശൻ, ജെമിനി ഗണേശൻ, രജനികാന്ത്, കമലഹാസൻ തുടങ്ങിയവരോടൊപ്പമെല്ലാം അഭിനയിച്ചു. 1950-ൽ പുറത്തിറങ്ങിയ എം.ജി.ആർ. ചിത്രമായ "മന്ത്രികുമാരി"യാണ് നമ്പ്യാരുടെ ജീവിതത്തിൽ വഴിത്തിരിവായത്. തമിഴ്, തെലുഗു, ഹിന്ദി, ഇംഗ്ളീഷ് ഭാഷകളിലായി 350-ഓളം ചിത്രങ്ങളിൽ അഭിനയിച്ചു. 'വേലൈക്കാരൻ', 'കാട്', 'മക്കളെ പെറ്റ മഹരാശി', 'കർപ്പൂരക്കരശി' തുടങ്ങിയ ഇദ്ദേഹത്തിന്റെചിത്രങ്ങൾ ഏറെ ശ്രദ്ധിക്കപ്പെട്ടു. 'ദിഗംബര സ്വാമികൾ', 'എൻ തങ്കൈ', 'കല്യാണി' എന്നീ ചിത്രങ്ങളിൽ നായക കഥാപാത്രത്തെയാണവതരിപ്പിച്ചത്. 1952-ൽ പുറത്തിറങ്ങിയ ജംഗിൾ ആണ് ഇദ്ദേഹത്തിന്റെ ഏക ഇംഗ്ലീഷ് സിനിമ. അവസാനമായി അഭിനയിച്ചത് സ്വദേശി (2006) എന്ന തമിഴ് ചിത്രത്തിലാണ്.

1952-ൽ അമ്മ എന്ന ചിത്രത്തിലൂടെയാണ് എം.എൻ. നമ്പ്യാരുടെ മലയാളത്തിലേക്കുള്ള രംഗപ്രവേശം. 'ആത്മസഖി' (1952), 'കാഞ്ചന' (1952), 'ആനവളർത്തിയ വാനമ്പാടി' (1959) 'ജീസസ്' (1975), 'തച്ചോളി അമ്പു' (1978), 'ശക്തി' (1980), 'ചന്ദ്രബിംബം (1980)', 'തടവറ' (1981), 'ചിലന്തിവല' (1982), 'ഷാർജ ടു ഷാർജ' (2001) എന്നിവയാണ് ഇദ്ദേഹത്തിന്റെ മറ്റു മലയാളചിത്രങ്ങൾ.


ഇതിൽ "ദിഗംബര സ്വാമിയാരി"ൽ 11 വേഷങ്ങളിൽ അദ്ദേഹം അഭിനയിക്കുകയുണ്ടായി. ഇതിനുപുറമെ 1952-ൽ റോഡ് കാമറോണിന്റെ "ജംഗിൾ" എന്ന ഇംഗ്ലീഷ് ചലച്ചിത്രത്തിലും അഭിനയിച്ചു. കല്യാണി, കവിത എന്നീ ചിത്രങ്ങളിൽ ഇദ്ദേഹം നായകനായി അഭിനയിച്ചു. മലയാളത്തിൽ അവസാനമായി അഭിനയിച്ചത് ജയറാം നായകനായ "ഷാർജ ടു ഷാർജ" എന്ന ചിത്രത്തിലാണ്. തമിഴിൽ വിജയകാന്ത് നായകനായ "സുദേശി"യിലും.

വാർധക്യസഹജമായ അസുഖത്തെത്തുടർന്ന് ഏറെക്കാലം ചികിത്സയിലായിരുന്ന നമ്പ്യാർ 2008 നവംബർ 19-ന് ചെന്നൈയിലെ സ്വവസതിയിൽ വെച്ച് അന്തരിച്ചു. രുക്മിണിയാണ് ഭാര്യ. ബി.ജെ.പി. നേതാവും ചെന്നൈ കോർപ്പറേഷൻ മുൻ കൗൺസിലറുമായിരുന്ന പരേതനായ സുകുമാരൻ നമ്പ്യാർ (2012-ൽ അന്തരിച്ചു), മോഹൻ നമ്പ്യാർ, ഡോ. സ്‌നേഹ എന്നിവർ മക്കൾ.



</doc>
<doc id="57759" url="https://ml.wikipedia.org/wiki?curid=57759" title="യുസ്തൂസ് യോസഫ്">
യുസ്തൂസ് യോസഫ്

യുയോമയ സഭ എന്ന പേരിൽ ഇപ്പോൾ അറിയപ്പെടുന്ന ഒരു സഭാവിഭാഗത്തിന്റെ പിറവിക്ക് കാരണക്കാരനായ ക്രൈസ്തവ മിഷണറിയും, കേരളത്തിലെ ക്രൈസ്തവ സഭകൾ വ്യാപകമായി ഉപയോഗിക്കുന്ന നിരവധി ക്രിസ്തീയകീർത്തനങ്ങളുടെ രചയിതാവുമാണ് റവ. യുസ്തൂസ് യോസഫ് (സെപ്റ്റംബർ 6, 1835 - 1887). "വിദ്വാൻ കുട്ടിയച്ചൻ" എന്ന പേരിലാണു ഇദ്ദേഹം പരക്കെ അറിയപ്പെട്ടിരുന്നത്. രാമയ്യൻ എന്നായിരുന്നു ഇദ്ദേഹത്തിന്റെ പൂർ‌വ്വനാമം. 

കേരളക്രൈസ്തവരുടെ ഇടയിൽ മലയാളത്തിലുള്ള ക്രിസ്തീയകീർത്തനങ്ങൾ വ്യാപകമായി ആലപിക്കാൻ തുടങ്ങിയത് ഇദ്ദേഹത്തിന്റെ പാട്ടുകൾക്ക് പ്രചാരം ലഭിച്ചതോടെയാണെന്നു പറയപ്പെടുന്നു. ക്രിസ്തീയ ഭക്തിഗാന രചയിതാക്കളിൽ മാർ അപ്രേമിനു സുറിയാനിയിലും, ഐസക് വാട്സിനു ഇംഗ്ലീഷിലും, ഉള്ള സ്ഥാനമാണു യുസ്തൂസ് യോസഫിനു മലയാളത്തിലുള്ളതെന്നുപോലും പറയുന്ന ക്രൈസ്തവ പണ്ഡിതന്മാരുണ്ട്.മാരാമൺ കൺവൻഷനിൽ സമാപന ഗാനമായി 1895 മുതൽ മുടക്കമില്ലാതെ ആലപിച്ചു വരുന്ന "സ്തുതിപ്പിൻ സ്തുതിപ്പിൻ യേശുദേവനെ" എന്നു തുടങ്ങുന്ന പ്രശസ്തഗാനത്തിന്റെ രചയിതാവ് വിദ്വാൻ കുട്ടിയച്ചനാണ്‌.
പാലക്കാട് ജില്ലയിലുള്ള മണപ്പുറം ഗ്രാമത്തിൽ ഒരു തമിഴ് ബ്രാഹ്മണ കുടുംബത്തിൽ വെങ്കിടേശ്വര അയ്യർ (വെങ്കിടേശ്വര ഭാഗവതര്), മീനാക്ഷി അമ്മാൾ എന്നിവരുടെ മൂത്ത മകനായി 1835 സെപ്റ്റംബർ 6-നാണു രാമയ്യൻ ജനിച്ചത്. മാതാപിതാക്കൾ അമ്പലത്തിലെ പാട്ടുകാരായിരുന്നു. രാമയ്യർക്ക് 5 സഹോദരന്മാരും ഒരു സഹോദരിയും ഉണ്ടായിരുന്നു.

പാലക്കാട്ടെ ഒരു ബ്രാഹ്മണ അദ്ധ്യാപകനിൽ നിന്നു ചെറുപ്പത്തിൽ തന്നെ മലയാളം, തമിഴ് എന്നീ ഭാഷകളും സം‌ഗീതവും അഭ്യസിച്ചു. അതിനു ശേഷം മുത്തച്ഛനിൽ (മാതാവിന്റെ അച്ഛൻ) നിന്നു സം‌സ്കൃതവും, ജ്യോതിഷവും പഠിച്ചു. അങ്ങനെ, 21 വയസായപ്പോഴേക്ക് രാമയ്യർ ജ്യോതിഷം, ഗണിതം, വ്യാകരണം, സം‌ഗീതം എന്നിവയിൽ പ്രവീണനായിത്തീർന്നു. ഈ സമയത്ത് കുടുംബം ശാസ്താംകോട്ടയ്ക്ക് താമസം മാറ്റി. ആദ്യം തേവലക്കരയിലും പിന്നെ ചവറയിലും പാർത്തു. ആ സമയത്ത് രാമയ്യൻ കരുനാഗപ്പള്ളി പുത്തൂർ മഠം എന്ന ബ്രാഹ്മണകുടുംബത്തിലെ സീതാദേവി എന്ന 10 വയസ്സുള്ള പെൺകുട്ടിയെ വിവാഹം കഴിച്ചു. ഇതിനു ശേഷമാണു അദ്ദേഹത്തിന്റെ ജീവിതത്തിന്റെ ഗതിമാറ്റിയ പല സം‌ഭവങ്ങളും അരങ്ങേറുന്നത്.

തേവലക്കരയിൽ താമസിക്കുന്ന രാമയ്യന്റെ അമ്മയ്ക്ക് കഠിനമായ ഏതോ അജ്ഞാത രോഗം പിടിപ്പെട്ടു. അറിവുള്ള വൈദ്യവും മന്ത്രവും ഒക്കെ മീനാക്ഷി അമ്മാളുടെ രോഗം ഭേദമാകാൻ വേണ്ടി അവർ പരീക്ഷിച്ചു. പക്ഷേ അതൊന്നും ഫലം കണ്ടില്ല. കുടുംബത്തിന്റെ അയൽവാസിയായിരുന്ന തോമസ് കുഞ്ഞ്, രാമയ്യന്റെ പിതാവിന്റെ അടുത്ത സുഹൃത്തായിരുന്നു. തോമസ് കുഞ്ഞിന്റെ ഉപദേശപ്രകാരം അവർ ക്രൈസ്തവ പ്രാർത്ഥനകൾ ചൊല്ലുകയും തേവലക്കര മാർത്ത മറിയം പള്ളിയിൽ കബറടങ്ങിയിരിക്കുന്ന ഒരു ദിവ്യന്റെ മദ്ധ്യസ്ഥതയിൽ പ്രാർത്ഥിക്കുകയും ചെയ്തെന്നും അവരെ അത്ഭുതപ്പെടുത്തി കൊണ്ട് അസുഖം ഭേദമായെന്നും പറയപ്പെടുന്നു. ഈ സംഭവമാണ് ക്രിസ്ത്യാനിവേദത്തെക്കുറിച്ച് അനേഷിക്കുവാൻ അവരെ പ്രേരിപ്പിച്ചതത്രെ. 

തോമസ് കുഞ്ഞ് നയിച്ചിരുന്ന ക്രിസ്തീയ ജീവിതത്തിൽ ആകൃഷ്ടരായ അയ്യർ കുടുംബം, പല അവസരങ്ങളിലും ക്രൈസ്തവ വിശ്വാസത്തെക്കുറിച്ചുള്ള സം‌ശയങ്ങളുമായി തോമസ് കുഞ്ഞിനേയും, അദ്ദേഹത്തിന്റെ അമ്മായിഅച്ഛനായ കുഞ്ഞാണ്ടി വൈദ്യനേയും സമീപിച്ചിരുന്നു. ഇടയ്ക്ക്, തോമസ് കുഞ്ഞ് വെങ്കിടേശ്വര അയ്യർക്ക് പിറന്നാൾ സമ്മാനമായി ഒരു മലയാളം ബൈബിൾ സമ്മാനിച്ചു. വെങ്കിടേശ്വര ഭാഗവതരും കുടുംബവും സ്ഥിരമായി ബൈബിൾ പാരായണം ചെയ്യുവാൻ തുടങ്ങി. ഇടക്കിടെ സംശയനിവാരണത്തിനായി തോമസ് കുഞ്ഞിനേയും, കുഞ്ഞാണ്ടി വൈദ്യനേയും സമീപിച്ചിരുന്നു. 

അക്കാലത്ത് മാവേലിക്കരയിൽ താമസിച്ചിരുന്ന റവ. ജോസഫ് പീറ്റ് എന്ന സി.എം.എസ്. മിഷനറി എഴുതിയ മലയാള വ്യാകരണ ഗ്രന്ഥം രാമയ്യൻ വായിക്കാൻ ഇടയായി. അതിനെ തുടർന്ന്, രാമയ്യൻ ജോസഫ് പീറ്റിനെ കാണാനായി മാവേലിക്കരയ്ക്ക് പോവുകയും അദ്ദേഹവുമായി നീണ്ട ചർച്ചയിൽ ഏർപ്പെടുകയും ചെയ്തു. ക്രമേണ, ക്രിസ്തീയ വിശ്വാസവും ക്രിസ്തുമതതത്ത്വങ്ങളും ചർച്ചയുടെ പ്രധാന വിഷയമായി. രാമയ്യൻ ചോദിച്ച ചോദ്യങ്ങൾക്കൊക്കെ തൃപ്തികരമായ ഉത്തരം നൽകാൻ ജോസഫ് പീറ്റിനു കഴിഞ്ഞെന്ന് പറയപ്പെടുന്നു. അതിനുശേഷം ജോസഫ് പീറ്റ് തേവലക്കരയിൽ രാമയ്യൻ കുടുംബത്തെ സന്ദർശിക്കുകയും, ക്രൈസ്തവ മതത്തെക്കുറിച്ച് അവരുമായി സൗഹൃദസം‌ഭാഷണം നടത്തുകയും ചെയ്തു. ജോൺ ബനിയന്റെ പ്രശസ്തമായ പരദേശിമോക്ഷയാത്ര എന്ന ഗ്രന്ഥത്തിന്റെ ഒരു പ്രതി ജോസഫ് പീറ്റ് അവർക്കു സമ്മാനിച്ചു. ഈ പുസ്തകം വായിച്ചതോടെയാണ് രാമയ്യൻ കുടുംബം ക്രിസ്തുമതത്തിലേക്ക് പരിവർത്തനം ചെയ്യാൻ തീരുമാനിച്ചത്. 

അവർ മതപരിവർത്തനം നടത്താൻ തീരുമാനിച്ച വാർത്ത പെട്ടെന്ന് ദേശത്തു പരന്നു. ഹൈന്ദവനേതാക്കളും, രാമയ്യന്റെ ഭാര്യവീട്ടുകാരും ഒക്കെ അവരെ സന്ദർശിച്ച് ആ ഉദ്യമത്തിൽ നിന്നു പിൻതിരിപ്പിക്കാൻ ശ്രമിച്ചു. രാമയ്യന്റെ ഭാര്യയെ ബലം പ്രയോഗിച്ച് അവരുടെ വീട്ടിലേക്ക് കൊണ്ടു പോവുകയും ചെയ്തു. പക്ഷേ അവർ തീരുമാനം മാറ്റിയില്ല. 

1861 ജൂൺ, സെപ്റ്റംബർ മാസങ്ങൾക്കിടയിൽ മാവേലിക്കര സി.എം.എസ് പള്ളിയിൽ വച്ച് ജോസഫ് പീറ്റിൽ നിന്ന് ജ്ഞാനസ്നാനമേറ്റ് അവർ എല്ലാവരും ക്രിസ്തുമതത്തിലേക്ക് പരിവർത്തിതരായി. രാമയ്യൻ 1861 ഓഗസ്റ്റ് 4 നാണു സ്നാനം ഏറ്റത്. 

ജ്ഞാനസ്നാനത്തിൽ അവർ എല്ലാവരും ക്രിസ്തീയ നാമങ്ങളും സ്വീകരിച്ചു. തനിക്കായി, അപ്പോസ്തോല പ്രവർത്തികൾ 1:23 വാക്യത്തിലെ യുസ്തൊസ് എന്ന പേരാണു രാമയ്യൻ സ്വീകരിച്ചത്. എല്ലാവരുടേയും പുതിയ പേരുകൾ ഇവ ആയിരുന്നു.


ബന്ധുക്കളിൽ നിന്നും, മതനേതാക്കളിൽ നിന്നും, നേരിടേണ്ടി വന്ന രൂക്ഷമായ എതിർപ്പു നിമിത്തം അവർക്ക് വാസസ്ഥലം മാറ്റേണ്ടി വന്നു.മാവേലിക്കരയിൽ ജോസഫ് പീറ്റിനോടൊപ്പം മിഷൻ ബംഗ്ലാവിലായിരുന്നു അവർ ദീർഘകാലം താമസിച്ചത്.

പരിവർത്തനത്തിനുശേഷം യുസ്തൂസ് യോസഫിനെ ഗ്രീക്ക്, ഇംഗ്ലീഷ് എന്നീ ഭാഷകളും ബൈബിളും പഠിക്കാനായി കോട്ടയം സെമിനാരിയിലേക്ക് അയച്ചു. അവിടെനിന്നു പഠനം പൂർത്തിയാക്കി ഇറങ്ങിയ അദ്ദേഹത്തെ 1865 നവംബർ 26-നു സി.എം.എസ്. സഭയിലെ ഡീക്കനായി വാഴിച്ചു. 1865 ഡിസം‌ബറിൽ അദ്ദേഹം മാവേലിക്കര സി.എം.എസ് ഇടവകയിൽ സഹവികാരിയായി നിയമിതനായി.

യുസ്തൂസ് യോസഫ് ബൈബിൾ അടിസ്ഥാനമാക്കിയുള്ള തന്റെ പ്രബോധനങ്ങളിൽ കേരളാക്രൈസ്തവസഭകളിൽ ഒരു നവീകരണം ഉണ്ടാകേണ്ടതിന്റെ ആവശ്യകത ജനങ്ങളെ ബോദ്ധ്യപ്പെടുത്തി. മാവേലിക്കരയോടു ചേർന്ന പ്രദേശങ്ങളിൽ ധാരാളം ഉണർവ്വ് യോഗങ്ങൾ നടന്നു. യുസ്തൂസ് യോസഫിനു പാട്ടുകൾ പാടാനുള്ള താലന്ത് ഈ യോഗങ്ങളിൽ വിശേഷിച്ചും പ്രകടമായി. സി.എം.എസ്. സഭയുടെ അധികാരികൾ യുസ്തൂസ് യൊസഫിന്റെ പ്രവർത്തനങ്ങളിൽ സം‌പ്രീതരായി. അവർ അദ്ദേഹത്തെ 1868-ൽ മാവേലിക്കര കന്നേറ്റി സി.എം.എസ്. ഇടവകയുടെ വികാരിയായി നിയമിച്ചു. വലിയ ആത്മാർത്ഥതയോടെ അദ്ദേഹം തേവലക്കര, കൃഷ്ണപുരം, പുതുപ്പള്ളി, കറ്റാനം, ചേപ്പാട് തുടങ്ങിയ പ്രദേശങ്ങളിൽ ഉണർവ്വ് യോഗങ്ങൾക്ക് സം‌ഘടിപ്പിച്ചു. വിദ്വാൻകുട്ടിയച്ചന്റെ വാഗ്‌സാമർത്ഥ്യവും, ഭാഷാജ്ഞാനവും, വേദപാണ്ഡിത്യവും, അദ്ദേഹത്തിന്റെ സഹോദരന്മാരുടെ സം‌ഗീത സിദ്ധിയും ജനങ്ങളെ ആകർഷിച്ചു. ആംഗ്ലിക്കൻ സഭയിൽ പെട്ടവർ മാത്രമല്ല, മലങ്കര സഭയിൽ പെട്ടവരും വിദാൻകുട്ടിയച്ചന്റെ പ്രസം‌ഗങ്ങൾ കേൾക്കാനും അദ്ദേഹം രചിച്ച ഉണർവ്വുപാട്ടുകൾ എറ്റു പാടാനും വന്നു കൂടി.

സന്ദർഭോജിതമായി യുസ്തൂസ് യോസഫ് ധാരാളം കീർത്തനങ്ങൾ രചിച്ചു. മലയാളത്തിലുള്ള ക്രിസ്തീയ കീർത്തനങ്ങൾ വിദ്വാൻകുട്ടിയച്ചന്റെ യോഗങ്ങൾക്ക് എത്തിയിരുന്നവർ കൂട്ടമായി ആലപിക്കാൻ തുടങ്ങി. ആ കാലഘട്ടത്തിൽ യുസ്തൂസ് യോസഫ് അച്ചനും സഹോദരന്മാരും രചിച്ചാലപിച്ചിട്ടുള്ള ക്രിസ്തീയ കീർത്തനങ്ങൾ മലയാള ഭാഷയ്ക്കും കേരളക്രൈസ്തവസഭയ്ക്കും സം‌ഗീത ലോകത്തിനും എണ്ണപ്പെട്ട സംഭാവനകളായി കരുതിപ്പോരുന്നു.

വിദ്വാൻകുട്ടിയച്ചനു മുൻപ് കേരളത്തിലെ ക്രൈസ്തവആരാധനയിൽ, ദൈവസ്നേഹത്തേയും കുരിശുമരണത്തേയും കുറിച്ച് പൗരസ്ത്യ ഓർത്തഡോക്സുകാരും സുറിയാനി കത്തോലിക്കരും സുറിയാനിയിലും, ആം‌ഗ്ലിക്കൻ സഭാവിഭാക്കാർ ഇം‌ഗ്ലീഷിലും, ലത്തീൻ കത്തോലിക്കർ ലത്തീനിലും, പാശ്ചാത്യ-പൗരസ്ത്യ രാഗങ്ങളിലുള്ള കീർത്തനങ്ങളാണു ആലപിക്കാറുണ്ടായിരുന്നത്. എന്നാൽ ഭാരതീയ ശാസ്ത്രീയ സം‌ഗീത പൈതൃകവും, ലയ-വിന്യാസങ്ങളും ഉപയോഗിച്ച്, ക്രിസ്തീയ ഭക്തി പ്രമേയങ്ങളെ സ്വതന്ത്രമായി ആർക്കും പാടാവുന്ന പാട്ടുകളാക്കി മാറ്റുന്ന പ്രക്രിയ ആദ്യം തുടങ്ങിയത് വിദ്വാൻ കുട്ടിയച്ചനാണ്‌.

ക്രൈസ്തവ പുരോഹിതനായിരുന്ന അദ്ദേഹം സഭാപഞ്ചാംഗത്തിലെ വിശേഷദിനങ്ങളിൽ പാടാനുള്ള അനവധി പാട്ടുകളും രചിച്ചു. അങ്ങനെ രചിച്ച പാട്ടുകളിൽ ചിലത് താഴെ പറയുന്നവ ആണ്‌.


സഭയുടെ പ്രധാനപഠിപ്പിക്കലുകളിൽ നിന്നും ആചാരങ്ങളിൽ നിന്നുമൊക്കെ വിട്ട്, വ്യക്തികളുടെ അത്മീയ-വിശ്വാസ അനുഭവങ്ങൾക്ക് സവിശേഷ പ്രാധാന്യം കൊടുക്കുന്ന വിവിധ പ്രവർത്തികൾ ഉൾപ്പെടുന്ന പ്രക്രിയയെയാണു ക്രൈസ്തവസഭളിൽ ഉണർവ്വ് എന്നതുകൊണ്ട് അർത്ഥമാക്കുന്നത്. പൊതുവെ പാട്ട്, പ്രസം‌ഗം, ആരാധന, നൃത്തം ഇതൊക്കെ "ഉണർവ്വ് കൂടി വരവുകളുടെ" ഭാഗവും ലക്‌ഷണവും ആണ്‌. കേരളക്രൈസ്തവ സഭകൾ ഈ വിധത്തിലുള്ള പല ഉണർവ്വ് കാലഘട്ടങ്ങൾക്കും സാക്‌ഷ്യം വഹിച്ചിട്ടുണ്ട്. പക്ഷേ ഇത്തരം കാലഘട്ടങ്ങളിലെ ഏറ്റവും പ്രധാന കാലഘട്ടമാണു ഇപ്പോൾ പൊതുവെ കൊല്ലവർഷം 1048-ലെ ഉണർവ്വ് എന്ന പേരിൽ അറിയപ്പെടുന്ന കാലഘട്ടം.

ഇപ്പോൾ തമിഴ്‌നാട്ടിലുള്ള തിരുനെൽവേലിയാണു ആ കാലഘട്ടത്തിൽ തെക്കേ ഇന്ത്യയിൽ ഇത്തരം ഉണർവ്വ് കൂട്ടായ്മകളുടെ ജന്മകേന്ദ്രമായത്. സി.എം.എസ് മിഷനറിമാരിലൂടെ 1860-ൽ ആണു ഇത് തിരുനൽവേലിയിൽ ആരംഭിച്ചത്. തിരുനൽവേലി സി.എം.എസ്. ഇടവകയിലെ ജോൺ അരുളപ്പൻ ഉപദേശിയാണു തെക്കേ ഇന്ത്യയിലെ ഉണർവ്വിന്റെ ഉപജ്ഞാതാവ് എന്ന് പറയപ്പെടുന്നു. അജ്ഞാതനായ ഒരു മത്തായി ഉപദേശിയിലൂടെ ഈ ഉണർവ്വ് തിരുവതാംകൂറിലേക്കും വ്യാപിച്ചു. തമിഴ് നാട്ടിൽ നിന്നു ക്രിസ്തു മതത്തിലേക്ക് മതപരിവർത്തനം ചെയ്ത വേദനായക ശാസ്ത്രിയുടെ മകൾ അമ്മാളെ മലങ്കര സഭയെ ഉണർവ്വ് പാട്ടുകൾ പാടി ഉത്തേജിപ്പിക്കാൻ മലങ്കര മെത്രാപ്പോലിത്താ അനുവദിച്ചതായി രേഖകൾ ഉണ്ട്. 

ഉണർവ്വിന്റെ സന്ദേശം ജനങ്ങളിൽ എത്തിക്കാൻ ജോൺ അരുളപ്പൻ ഉപദേശി നിരവധി പേരെ പരിശീലിപ്പിച്ചു. യുസ്തൂസ് യോസഫിന്റെ സഹോദരന്മാരായ യുസ്തൂസ് യാക്കോബ് കുട്ടി, യുസ്തൂസ് മത്തായി കുട്ടി എന്നിവർ ജോൺ അരുളപ്പന്റെ അനുയായികളായി മാറുകയും അദ്ദേഹത്തിൽ നിന്ന് ഉണർവ്വിന്റെ പാഠങ്ങൾ പഠിക്കുകയും, ഉണർവ്വിന്റെ സന്ദേശം മലങ്കര സഭയിൽ പടർത്താൻ തിരുവതാംകൂറിലേക്ക് തിരിച്ചു വരികയും ചെയ്തു.

അരുളപ്പൻ ഉപദേശിയിൽ നിന്നു ലഭിച്ച പരിശീലനം അനുസരിച്ച് മദ്ധ്യതിരുവിതാംകൂറിൽ ഉണർവ്വിന്റെ പ്രവർത്തനം യാക്കോബ് കുട്ടി, മത്തായി കുട്ടി എന്നിവർ ആരംഭിച്ചു. യുസ്തൂസ് യാക്കോബ് കുട്ടി കഴിവുറ്റ പ്രസംഗകനും യുസ്തൂസ് മത്തായി കുട്ടി നല്ലൊരുഗായകനും ആയിരുന്നു. മാനസാന്തരം, കർത്താവിന്റെ രണ്ടാം വരവ്, സഹസ്രാബ്ദ വാഴ്ച ഇതൊക്കെയായിരുന്നു അവരുടെ പ്രസം‌ഗങ്ങളുടെ പ്രധാന വിഷയങ്ങൾ. വളരെ പെട്ടെന്നു തന്നെ അവർ പ്രസിദ്ധരാവുകയും ആയിരങ്ങൾ അവരെ അനുഗമിക്കുകയും ചെയ്തു. ആ സഹോദരങ്ങൾ ധാരാളം ധനം സമ്പാദിക്കുകയും ചെയ്തു.

1873 ജൂലൈയിൽ മണക്കുഴി സി.എം.എസ്. ഇടവകയിലെ ഒരു സ്ത്രീക്ക് വിചിത്രമായ ഒരു ദർശനം ഉണ്ടായതായി വാർത്ത പരന്നു. ആകാശത്തു നിന്ന് ഒരു കറുത്ത മേഘശകലം ഇറങ്ങി വരികയും അത് അവരുടെ തോളിൽ ഇരിക്കുകയും ചെയ്യുന്നതായി അവർ കണ്ടെന്നും അതോടൊപ്പം "അനുതപിക്ക അല്ലെങ്കിൽ നീ മരിക്കും" എന്നൊരു അശരീരി കേട്ടെന്നും പറയപ്പെടുന്നു. അതേ രാത്രിയിൽ യുസ്തൂസ് മത്തായി കുട്ടിയുടെ ഭാര്യക്കും ഇതേ ദർശനം ഉണ്ടായതായി മത്തായി കുട്ടി അവകാശപ്പെട്ടു. ദിവസങ്ങൾക്കുള്ളിൽ തന്നെ കറ്റാനം സി.എം.എസ്. സ്കൂളിലെ ഒരു അദ്ധ്യാപകനും സമാനമായ ഒരു ദർശനം ഉണ്ടായത്രെ. ഈ മൂന്നു ദർശനങ്ങളും യുസ്തൂസ് യാക്കോബ് കുട്ടി, യുസ്തൂസ് മത്തായി കുട്ടി എന്നിവരുടെ മുൻകൂട്ടിയുള്ള പദ്ധതി പ്രകാരം ഉണ്ടായതാണെന്നു പലരും സം‌ശയിക്കുന്നു. ഈ സഹോദർന്മാർ തങ്ങളുടെ മൂത്ത സഹോദരനായ യുസ്തൂസ് യോസഫിനേയും തങ്ങളുടെ പഠിപ്പിക്കലുകൾ വിശ്വസിപ്പിച്ചു.

കൊട്ടാരയ്ക്കരയ്ക്കടുത്തുള്ള ചെങ്കുളം ഗ്രാമത്തിൽ കൂടാരപ്പറമ്പിൽ തൊമ്മൻ എന്നൊരു 'പ്രവാചകൻ' യാക്കോബ് കുട്ടിയുടേയും, മത്തായി കുട്ടിയുടേയും അടുത്ത സുഹൃത്ത് ആയിരുന്നു. സഹോദരന്മാരുടെ സ്വാധീനം നിമിത്തം യുസ്തൂസ് യോസഫ്, കൂടാരപ്പറമ്പിൽ തൊമ്മനെ സന്ദർശിച്ചു. യുസ്തൂസ് യോസഫിന്റേയും സന്നിഹിതരായിരുന്ന മറ്റുള്ളവരുടേയും സാന്നിദ്ധ്യത്തിൽ കൂടാരപ്പറമ്പിൽ തൊമ്മൻ, 

പ്രവചിച്ചു. യുസ്തൂസ് യോസഫും സഹോദരന്മാരും ആ പ്രവചനം വിശ്വസിച്ചു.

ഉന്നത ബ്രാഹ്മണ കുലജാതനായതിനാൽ സി.എം.എസ്. മിഷണറിമാർക്ക് യുസ്തൂസ് യോസഫിനോട് പ്രത്യേക മമത ഉണ്ടായിരുന്നു. ആരംഭ കാലങ്ങളിൽ അവർ അദ്ദേഹത്തിന്റെ പ്രവർത്തനങ്ങളെ അകമഴിഞ്ഞ് സഹായിച്ചു. പക്ഷേ കൂടാരപ്പറമ്പിൽ തൊമ്മനുമായുള്ള അദ്ദേഹത്തിനുണ്ടായിരുന്ന ബന്ധം സി.എം.എസ്. മിഷണറിമാർക്ക് സമ്മതമായിരുന്നില്ല.

പക്ഷേ യുസ്തൂസ് യോസഫ്, കൂടാരപ്പറമ്പിൽ തൊമ്മന്റെ പ്രവചനം വിശ്വസിക്കുകയും തന്റെ യോഗങ്ങളിൽ അത് പ്രചരിപ്പിക്കുകയും ചെയ്തു. കൂടാരപ്പറമ്പിൽ തൊമ്മന്റെ പ്രവചനത്തെ ബൈബിളിലെ പ്രവചനങ്ങളുമായി കോർത്തിണക്കി, ജ്യോത്സ്യവിദ്വാനായിരുന്ന കുട്ടി അച്ചൻ കാലഗണന നടത്തി. അതനുസരിച്ച്-

എന്ന വിളംബരം ഉണർവ്വുകാരുടെ യോഗത്തിൽ പ്രസിദ്ധപ്പെടുത്തുകയും, ഭരണാധികാരികളേയും സഭാദ്ധ്യക്ഷന്മാരേയും അറിയിക്കുകയും ചെയ്തു. മറ്റു ക്രൈസ്തവ സഭാ നേതാക്കൾ, യുസ്തൂസ് യോസഫിന്റെ പഠിപ്പിക്കലുകൾ അം‌ഗീകരിക്കിക്കുകയോ വെളിപാടോ പ്രവചന വ്യാഖ്യാനമോ സ്വീകരിക്കുകയോ ചെയ്യാതെ, അവ പാഷണ്ഡോപദേശമാണെന്നു ചൂണ്ടിക്കാട്ടുകയാണ് ചെയ്തത്.

യുസ്തൂസ് യോസഫ് തീർത്തും അസ്വീകാര്യനായെന്നു കണ്ട സി.എം.എസ്. അധികാരികൾ 1875 ഒക്‌ടോബർ 9-ന് അദ്ദേഹത്തെ തങ്ങളുടെ ഇടവകയിൽ നിന്നു മുടക്കി. ഒരാഴ്ചയ്ക്കു ശേഷം 1875 ഒക്‌ടോബർ 18നു യുസ്തൂസ് യോസഫ് കന്നീറ്റി ഉണർവ്വു സഭ എന്ന പേരിൽ ഒരു പുതിയ സഭ തുടങ്ങി. അദ്ദേഹം തന്നെയായിരുന്നു ആയിരുന്നു സഭയുടെ തലവൻ.

സി.എം.എസ്. സഭയിൽ നിന്നു യുസ്തൂസ് യോസഫിനെ പുറത്താക്കിയെങ്കിലും വളരേയധികം ആളുകൾ അദ്ദേഹത്തിന്റെ പഠിപ്പിക്കലുകളിൽ വിശ്വസിച്ചു. കന്നീറ്റി, തേവലക്കര, ചെങ്ങന്നൂർ, മാവേലിക്കര, ആറന്മുള, പൂവത്തൂർ, കോഴഞ്ചേരി,തിരുവല്ല, മാന്നാർ, നിരണം, തലവടി, ചെന്നിത്തല തുടങ്ങിയ സ്ഥലങ്ങളിൽ കന്നീറ്റി ഉണർവ്വു സഭയ്ക്ക് ശാഖകളും ഉണ്ടായി. ഏതാണ്ട് 1500-ഓളം വീട്ടുകാരും വിവിധ സഭകളിൽ നിന്നുള്ള 11 വൈദികരും സഭയിൽ ചേർന്നു. കൂടാരപ്പറമ്പിൽ തൊമ്മൻ, ഓമല്ലൂർ ഈപ്പൻ എന്നിവർക്കായിരുന്നു പുതിയ സഭയിൽ കാര്യനിർവഹണത്തിനുള്ള ചുമതല. സഭാ ജനങ്ങൾ എല്ലാം തന്നെ അഞ്ചര വർഷത്തിനു ശേഷം യേശുക്രിസ്തു വരും എന്ന പ്രതീക്ഷയിൽ ആകാംക്ഷയോടെ കാത്തിരുന്നു. ഇക്കാരണം കൊണ്ട് ഈ വിഭാഗത്തിൽ പെട്ടവരെ അഞ്ചരക്കാർ, അഞ്ചരവേദക്കാർ എന്നൊക്കെ മറ്റു ക്രൈസ്തവവിഭാഗങ്ങളിൽ പെട്ടവർ വിശെഷിപ്പിച്ചിരുന്നു. അതിനാൽ ആ പേരുകൾ ഈ സഭയുടെ മറു പേരുമായി തീർന്നു.

ഏതാനും മാസങ്ങൾക്ക് ശേഷം കന്നീറ്റി ഉണർവ്വു സഭയിലെ 'പ്രവാചകന്മാർ' (കൂടാരപ്പറമ്പിൽ തൊമ്മനും, ഓമല്ലൂർ ഈപ്പനും ആണു അതിൽ പ്രമുഖർ) തങ്ങൾക്ക് വിചിത്രമായ ഒരു ദർശനം ഉണ്ടായതായി പ്രഖ്യാപിച്ചു. 1876 ഓഗസ്റ്റ് 10 മുതൽ 12 വരെ ലോകം മുഴുവനും ഇരുട്ടു വ്യാപിക്കുവാൻ പോകുന്നു എന്നും ഇതു ക്രിസ്തുവിന്റെ രണ്ടാം വരവിനുള്ള അടയാളം ആയിരിക്കും എന്നതായിരുന്നത്രെ ദർശനം. ഈ വാർത്ത ലോകം മുഴുവൻ അറിയിക്കാൻ അവർ ആവുന്നതെല്ലാം ചെയ്തു. ഇം‌ഗ്ലണ്ടിലെ വിക്‌ടോറിയ രാജ്ഞിക്കും, കാന്റൻബറിയിലെ മെത്രാപ്പോലീത്തക്കും, മാർപ്പാപ്പാക്കും ഒക്കെ അവർ കമ്പിസന്ദേശങ്ങൾ അയച്ചു.

ഈ വാർത്ത കാരണം പുതിയ ആരാധനാമതത്തിന്റെ (cult) സ്വാധീനം പിന്നേയും വർദ്ധിച്ചു. കൂടുതൽ കൂടുതൽ ആളുകൾ സഭയിൽ ചേർന്നു. പലരും തങ്ങളുടെ വസ്തുവഹകൾ വിറ്റ് അതൊക്കെ യുസ്തൂസ് യോസഫിനു കാഴ്ച വെച്ചു. ആ സഭയിൽ ചേർന്ന ജനങ്ങളൊക്കെ ഉന്മാദചിത്തരായി പരിഭ്രമപ്പെട്ടു നടന്നു. പലർക്കും കച്ചവടത്തിലും കൃഷിയിലും ഉള്ള താല്പര്യം നശിച്ചു. പലയിടത്തും വസ്തു വഹകൾ വിറ്റു കിട്ടിയ പണം കൊണ്ട് ഗംഭീര വിരുന്ന് ഒരുക്കപ്പെട്ടു.

പക്ഷേ 1876 ഓഗസ്റ്റ് 10ന് പ്രതീക്ഷിച്ചതുപോലെ ഇരുട്ടോ പുനരാഗമനമോ ഉണ്ടാകാതിരുന്നപ്പോൾ തന്റെ ബൈബിൾപ്രവചനങ്ങൾക്ക് താൻ നടത്തിയ കാലനിർണ്ണയവും അതിനു അവലംബമാക്കിയ വെളിപാടുകളും തെറ്റായിരുന്നു എന്ന് യുസ്തൂസ് യോസഫിനു ബോദ്ധ്യമായി. ആ രാത്രിയിൽ അദ്ദേഹം ഉറങ്ങിയില്ല. വെളുപ്പിനു എഴുന്നേറ്റു തിരുവല്ലായിൽ ചെന്ന് സി.എം.എസ്. അധികാരികളെ കണ്ട് വിവരങ്ങൾ പറയാൻ ഒരുങ്ങുകയായിരുന്നു അദ്ദേഹം. പക്ഷേ സൂത്രശാലിയായ യാക്കോബു കുട്ടി അദ്ദേഹത്തെ വിട്ടില്ല.

എന്ന യാക്കോബ്കുട്ടിയുടെ പുതിയവ്യാഖ്യാനം യുസ്തൂസ് യൊസഫ് സ്വീകരിച്ചു. പക്ഷേ അതു ഭൂരിപക്ഷം വിശ്വാസികൾക്കും സ്വീകാര്യമായിരുന്നില്ല. പലരും സ്വന്തം മാതൃസഭകളിലേക്ക് തിരിച്ചു പോയി. സഭയുടെ പ്രധാനപ്രവാചകന്മാരിൽ ഒരാളായിരുന്ന ഓമല്ലൂർ ഈപ്പൻ പോലും കന്നീറ്റി ഉണർവ്വു സഭ വിട്ടു. ഓമല്ലൂർ ഈപ്പൻ 1878 ജൂലൈ 25നു വെട്ടിയാർ എന്ന സ്ഥലത്ത് ഒരു മരത്തിൽ തൂങ്ങിമരിച്ചു. കൂടാരപ്പറമ്പിൽ തൊമ്മനും, യുസ്തൂസ് യൊസഫിന്റെ സഹോദരനായ യുസ്തൂസ് മത്തായി കുട്ടിയും വസൂരി രോഗം വന്നു മരിച്ചു. എന്നാൽ, യുസ്തൂസ് യൂസഫും അദ്ദേഹത്തിന്റെ അടുത്ത അനുയായികളും, 1881 ഒക്‌ടോബർ 2നു യേശുവിന്റെ പുനരാഗമനം ഉണ്ടാകുമെന്ന പ്രത്യാശയോടെ കഴിഞ്ഞു. 1881 ഒക്‌ടോബർ 2 രാത്രി മുഴുവൻ ഉറക്കമൊഴിഞ്ഞ് അവർ യേശുവിനെ സ്വീകരിക്കാൻ ഇരുന്നു. പ്രവചിച്ച പോലെ പുനരാഗമനം ഉണ്ടായില്ല.

'പ്രവചനങ്ങൾ' അസ്ഥാനത്തായതിനു ശേഷം, 1881 ഒക്ടോബറിൽ പിറവിയെടുത്ത സഭയ്ക്ക് യുയോമയ സഭ എന്ന പേർ തെരഞ്ഞെടുത്തു. നിത്യ സുവിശേഷ സഭ, ക്രിസ്തുമാർഗ്ഗത്തിന്റെ നിവർത്തിയായ യുയോമയം എന്നിങ്ങനെയുള്ള വിശേഷനാമങ്ങളും ഇവർ ഉപയോഗിക്കുന്നു. യുയോമയാബ്ദം എന്ന നവീനയുഗവും, യുയോമയ ഭാഷ എന്ന പുതിയൊരു ഭാഷയും തുടങ്ങി. യുയോമയം ഒരു സർവ ജാതി മതൈക്യപ്രതീകമാണെന്നു വെളിപ്പെടുത്തിയ യുസ്തൂസ് യോസഫ്, തന്റെ ക്രൈസ്തവ നാമത്തിലേക്ക് പഴയ ഹൈന്ദവ നാമമായ രാമയ്യൻ, മൂസ്ലീം നാമമായ അലി, പാശ്ചാത്യ നാമമായ വിൽസൻ എന്നീ പേരും ചേർത്തു. ഇവയുടെയെല്ലാം ആദ്യാക്ഷരങ്ങൾ ഉൾപ്പെടുന്ന യുയോരാലിസൺ എന്ന പുതിയൊരു സ്ഥാനപ്പേരും സ്വീകരിച്ചു . 
വീടുകളിലും, പൊതുപ്രാർത്ഥന സമയത്തും, അപ്പവും വെള്ളവും വച്ച് പ്രാർത്ഥിച്ച്, പുതിയ രീതിയിൽ കർത്താവിന്റെ അത്താഴത്തിന്റെ സ്മരണ ദിവസേനേ ആചരിച്ചു പോരുന്ന ആ സഭയിൽ ഇപ്പോൾ 150-ൽ താഴെ കുടുംബങ്ങളാണു അവശേഷിച്ചിട്ടുള്ളത്.

1881 ഒക്ടോബർ 2നു ശേഷം സഭാ കാര്യങ്ങളിലൊന്നും അധികം ഇടപെടാതെ വളരെ ശാന്തമായ ഒരു ജീവിതമാണു യുസ്തൂസ് യോസഫ് നയിച്ചത്. യുസ്തൂസ് യോസഫ് 1887-ൽ 52-ആമത്തെ വയസ്സിൽ അന്തരിച്ചു. മാവേലിക്കരയ്ക്കടുത്തുള്ള കന്നീറ്റി എന്ന സ്ഥലത്തെ സി.എസ്.ഐ. പള്ളിയിലാണു യുസ്തൂസ് യോസഫിനെ അടക്കം ചെയ്തിരിക്കുന്നത്.

യുസ്തൂസ് യോസഫിന്റെ പിന്നീടുള്ള പ്രബോധനങ്ങളും പ്രവചനങ്ങളും മിക്ക ക്രൈസ്തവ സഭകൾക്കും സ്വീകാര്യമല്ലായിരുന്നുവെങ്കിലും മദ്ധ്യതിരുവിതാംകൂറിലെ ക്രൈസ്തവസഭകളെ അവ പരോക്ഷമായാണെങ്കിലും ഉണർത്തി. കൂടുതൽ കൂടുതൽ ആളുകൾ ബൈബിൾ വായിക്കുവാൻ തുടങ്ങി. ആ കാലഘട്ടത്തോടു ചേർന്നാണു ബൈബിളിന്റെ മലയാളം പരിഭാഷ ഉണ്ടായത് എന്നതും ഇതിനു സഹായമായി. ബൈബിൾ സൊസൈറ്റിയുടെ കണക്കു പ്രകാരം 1873ൽ 1119 ബൈബിളാണു വിറ്റു പോയതെങ്കിൽ 1874-ൽ അതിന്റെ എണ്ണം 3034 ആയി ഉയർന്നു. 

വിദ്വാൻ കുട്ടിയച്ചനു മലയാളം, തമിഴ്, സംസ്കൃതം, ഇംഗ്ലീഷ്, ഗ്രീക്ക് എന്നീ ഭാഷകളിൽ പ്രാവീണ്യം ഉണ്ടായിരുന്നു. മതപരിവർത്തനത്തിനു മുൻപ് വളരെ ശുഷ്കാന്തിയോടെ ഹിന്ദുമതം പിൻതുടർന്നിരുന്ന അദ്ദേഹത്തിനു ഹൈന്ദവ സം‌ഹിതകളിലും ആചാരങ്ങളിലും ഒക്കെ നല്ല അറിവുണ്ടായിരുന്നു. ഈ അറിവ് താൻ രചിക്കുന്ന ക്രിസ്തീയ കീർത്തനങ്ങളിൽ പ്രതിഫലിപ്പിക്കുവാൻ അദ്ദേഹത്തിന് സാധിച്ചു. കേരളക്രൈസ്തവരുടെ ഇടയിൽ മലയാളത്തിലുള്ള ക്രിസ്തീയകീർത്തനങ്ങൾ വ്യാപകമായി ആലപിക്കാൻ തുടങ്ങിയത് വിദ്വാൻ കുട്ടിയച്ചന്റെ പാട്ടുകൾക്ക് പ്രചാരം ലഭിച്ചതോടെയാണെന്നു പറയപ്പെടുന്നു. 

കേരളത്തിലെ മിക്കവാറും എല്ലാ ക്രൈസ്തവസഭകളും ഇപ്പോഴും തങ്ങളുടെ ആരാധനകളിൽ വിദ്വാൻ കുട്ടിയച്ചന്റെ കീർത്തനങ്ങൾ ഉപയോഗിക്കുന്നു എന്നത് അദ്ദേഹത്തിന്റെ കീർത്തങ്ങൾക്ക് കാലത്തെ അതിജീവിക്കുന്ന കാവ്യ സൗന്ദര്യവും ഭക്തിരസവും ഉണ്ട് എന്നതിന്റെ തെളിവാണു്.

യുസ്തൂസ് യോസഫിന്റെ സാഹിത്യ കൃതികളിൽ മുഖ്യമായവ താഴെ പറയുന്നവയാണ്‌.


ക്രിസ്താത്മീയ ഗീതങ്ങളിൾ ആകെ 148 ഗീതങ്ങൾ ആണ്‌ ഉള്ളത്. അതിലെ ഒടുവിലത്തെ 12 ഗീതങ്ങൾ മുഴുവൻ സം‌സ്കൃതത്തിലാണു രചിച്ചിരിക്കുന്നത്. യുയോമയ ഗീതങ്ങളിലെ 56 പാട്ടുകളും 34 ഗ്ലോകങ്ങളും സാധാരണ ജങ്ങൾക്ക് ഭാഷയിലും രാഗത്തിലും ദുർഗ്രഹങ്ങളാണ്‌. സം‌ഗീതവിദ്വാന്മാർക്ക് ആലപിച്ചാനന്ദിപ്പാനുള്ള കർണ്ണാടക ശാസ്ത്രീയ സം‌ഗീത കൃതികളാണ്‌ അവ.



</doc>
<doc id="57764" url="https://ml.wikipedia.org/wiki?curid=57764" title="ടി.വി. ട്യൂണർ കാർഡ്">
ടി.വി. ട്യൂണർ കാർഡ്

കമ്പ്യൂട്ടറിൽ ടെലിവിഷൻ തരംഗങ്ങൾ സ്വീകരിക്കുവാൻ പര്യാപ്തമാക്കുന്ന കമ്പ്യൂട്ടർ ഘടകമാണ് ടിവി ട്യൂണർ കാർഡ്. മിക്ക ട്യൂണറുകളും ടെലിവിഷൻ തരംഗങ്ങൾ ഹാർഡ് ഡിസ്കിലേക്ക് റെക്കോർഡ് ചെയ്യാൻ കഴിയുന്ന വിധത്തിൽ വീഡിയോ ക്യാപ്ചറിങ് കാർഡിന്റെ ഗുണങ്ങൾ കൂടിയുള്ളവയാണ്.

നാല് തരത്തിലുള്ള ടിവി ട്യൂണർ കാർഡുകൾ വിപണിയിൽ ലഭ്യമാണ്. അനലോഗ് ടിവി ട്യൂണറുകൾ, ഡിജിറ്റൽ ടിവി ട്യൂണറുകൾ, ഹൈബ്രിഡ് ടിവി ട്യൂണറുകൾ, കോമ്പോ ടിവി ട്യൂണറുകൾ എന്നിവയാണവ.

കോമ്പോ ടിവി ട്യൂണറുകൾ ഹൈബ്രിഡ് ടിവി ട്യൂണറുകൾക്ക് സമാനമാണ്. എന്നാൽ ഹൈബ്രിഡ് ടിവി ട്യൂണറിനെ അപേക്ഷിച്ച് ഇതിൽ പ്രത്യേകം രണ്ട് ട്യൂണറുകൾ ഉണ്ട്. ഒരാൾക്ക് അനലോഗ് ടെലിവിഷൻ വീക്ഷിക്കുന്നതോടൊപ്പം ഡിജിറ്റൽ ടെലിവിഷൻ റെക്കോർഡ് ചെയ്യാനും; അല്ലെങ്കിൽ തിരിച്ച് ചെയ്യാനും ഇതിൽ സാധ്യമാണ്. അനലോഗ് ട്യൂണറും ഡിജിറ്റൽ ട്യൂണറും ഒരേ സമയം പ്രവർത്തിപ്പിക്കാൻ കോമ്പോ ടിവി ട്യൂണറിന് കഴിയും.

ഡെസ്ക്ടോപ് കമ്പ്യൂട്ടറിന്റെ അകത്ത് സ്ഥാപിക്കാൻ പറ്റിയ എക്സ്പാൻഷൻ ട്യൂണർ കാർഡുകൾ ആയിരുന്നു ആദ്യകാലത്ത് താരതമ്യേന കൂടുതൽ ലഭ്യമായിരുന്നതു്. എന്നാൽ നോട്ട് ബുക്ക് കമ്പ്യൂട്ടറുള്ളിൽ അടക്കം ഉപയോഗിക്കാവുന്ന തരത്തിൽ യു.എസ്.ബി. അല്ലെങ്കിൽ ഫയർവയർ തുടങ്ങിയ ഇന്റർഫേസുകൾ ഉള്ള സ്വതന്ത്ര യൂണിറ്റുകളായ ട്യൂണർ കാർഡുകൾക്കും ഇപ്പോൾ പ്രചാരമുണ്ടു്.

 


</doc>
<doc id="57781" url="https://ml.wikipedia.org/wiki?curid=57781" title="ഡയറക്റ്റ് ബ്രോഡ്കാസ്റ്റ് സാറ്റലൈറ്റ്">
ഡയറക്റ്റ് ബ്രോഡ്കാസ്റ്റ് സാറ്റലൈറ്റ്

ഉപഗ്രഹ ടെലിവിഷന്റെ ഒരു രീതിയാണ് ഡയറക്ട്-ടു-ഹോം ബ്രോഡ്കാസ്റ്റിംഗ് (DTH) അഥവ ഡയറക്ട് ബ്രോഡ്കാസ്റ്റ് സാറ്റലൈറ്റ്(DBS). നിരവധി ടെലിവിഷൻ ചാനലുകൾ ഉപഗ്രഹങ്ങളിലൂടെ നേരിട്ട് വീടുകളിലേക്കെത്തിക്കുകയാണ് ഇവിടെ ചെയ്യുന്നത്.

‎ഡയറക്ട്-ടു-ഹോം ടെലിവിഷൻ അഥവാ ഡയറക്ട് ബ്രോഡ്കാസ്റ്റ് സാങ്കേതിക വിദ്യയുടെ തുടക്കം നടന്നത് സോവിയറ്റ് യൂണിയനിലായിരുന്നു. ശീതയുദ്ധകാലത്ത് അമേരിക്കയേക്കാൾ ബഹിരാകാശ സാങ്കേതിക വിദ്യയിൽ മുന്നിലായിരുന്ന സോവിയറ്റ് യൂണിയൻ 1976-ൽ ‎ഡയറക്ട്-ടു-ഹോം ടെലിവിഷൻ സംപ്രേഷണത്തിനുള്ള Ekren എന്ന ഭൂസ്ഥിര ഉപഗ്രബഹം വിക്ഷേപിച്ചു. എന്നാൽ ഇത് വാണിജ്യാടിസ്ഥാനത്തിലുള്ള സംരംഭം ആയിരുന്നില്ല. വാണിജ്യാടിസ്ഥാനത്തിലുള്ള ആദ്യത്തെ ഡയറക്ട് ബ്രോഡ്കാസ്റ്റ് സാറ്റലൈറ്റ് സേവനം 1989-ൽ ബ്രിട്ടീഷ് കമ്പനിയായ സ്കൈ ടെലിവിഷനാണ് ആരംഭിച്ചത്. നാല് ചാനലുകൾ ഉള്ള ഒരു ഫ്രീ ടു-എയർ-അനലോഗ് സേവനമായിരുന്നു ഇത്. Astra IA എന്ന ഉപഗ്രഹമായിരുന്നു ഇതിനായി പ്രയോജനപ്പെടുത്തിയിരുന്നത്. 1991 ആയപ്പോഴേക്കും കണ്ടീഷണൽ ആക്സ്സസ് രീതിയിലുള്ള പേ ടെലിവിഷൻ മോഡലിലേക്ക് സ്കൈ ടെലിവിഷൻ മാറി. 1998-ൽ സ്കൈ ടെലിവിഷൻ, സ്കൈ ഡിജിറ്റൽ എന്ന പേരിൽ ഡിജിറ്റൽ രീതിയിലുള്ള സേവനം ആരംഭിച്ചു. ഇതാണ് ഇപ്പോൾ ബ്രിട്ടനിലും അയർലണ്ടിലും മറ്റും ലഭ്യമാകുന്നത്. BSkyB എന്ന പേരിൽ അറിയപ്പെട്ടിരുന്ന ഈ കമ്പനി ഇപ്പോൾ റുപ്പർട്ട് മർഡോക്കിന്റെ ഉടമസ്ഥതയിലുള്ള മാധ്യമ കമ്പനിയായ ന്യൂസ് കോർപ്പറേഷന്റെ കീഴിലാണ്.

അമേരിക്കയിൽ ആദ്യമായി ‎ഡയറക്ട്-ടു-ഹോം സംപ്രേഷണം തുടങ്ങിയത് പ്രൈം സ്റ്റാർ എന്ന കമ്പനിയാണ്. 1991-ലായിരുന്നു അത്. അതേ വർഷം തന്നെ ഡയറക്ട് ടിവി ഗ്രൂപ്പ് എന്ന കമ്പനി ഡയറക് ടിവി എന്ന പേരിൽ ഡി.റ്റി.എച്ച്. സേവനം ആരംഭിച്ചു. ഇത് വളരെ വേഗം ജനപ്രീതിയാർജ്ജിക്കുകയുണ്ടായി. ഡയറക്ട് ടിവിയുമായി മത്സരിക്കാൻ കഴിയാതെ വന്നപ്പോൾ പ്രൈം സ്റ്റാർ അവരുമായി ലയിച്ച് ഒന്നായി. 1996-ൽ ഇക്കോസ്റ്റാർ എന്ന കമ്പനി ഡിഷ് നെറ്റ്വർക്ക് എന്ന ഡി.റ്റി.എച്ച്. സേവനം അമേരിക്കയിൽ ആരംഭിച്ചു. ഡയറക്ട് ടിവിയുമായി നേരിട്ട് മത്സരിച്ച ഈ കമ്പനി റീസിവറുകളും സേവനവും കുറഞ്ഞ തുകയിൽ ലഭ്യമാക്കി വൻതോതിൽ ഉപയോക്താക്കളെ നേടി.

ഈ കാലയളവിൽ ലോകത്തെ മറ്റ് രാജ്യങ്ങളിലും അമേരിക്കയിൽ തന്നെയും നിരവധി കമ്പനികൾ ഡി.റ്റി.എച്ച്. രംഗത്തേക്ക് വരികയുണ്ടായി. എങ്കിലും ഈ രംഗത്ത് ലോകത്തെ മുൻനിര കമ്പനികൾ ഡയറക്ട് ടിവി, ഡിഷ് നെറ്റ്വർക്ക്, സ്കൈ ഡിജിറ്റൽ എന്നിവ തന്നെയാണ്. ഇന്ത്യയിൽ എയർടെൽ, റിലയൻസ്, ടാറ്റ, സൺ നെറ്റ്വർക്ക് എന്നീ സ്വകാര്യ സംരംഭകരും പൊതുമേഖലാ രംഗത്ത് ദൂരദർശനും ഈ രംഗത്തുണ്ട്. സീ ഗ്രൂപ്പിന്റെ ഡിഷ് ടിവിയാണ് ഇന്ത്യയിലെ ആദ്യ ഡി.റ്റി.എച്ച്. സേവനം.

ഭൂസ്ഥിര ഉപഗ്രഹങ്ങൾക്ക് ഒരു പ്രത്യേക വിഭാഗത്തെ എപ്പോഴും സേവനപരിധിയിൽ നിർത്താനാകും എന്നതാണ് ഡി.റ്റി.എച്ചിന്റെ അടിസ്ഥാനതത്വം.. ഭൂമിയിൽ നിന്ന് അപ്ലിങ്ക് ചെയ്യപ്പെടുന്ന സിഗ്നലുകൾ ഉപഗ്രഹങ്ങൾക്ക് ഭൂമിയിലേക്ക് തന്നെ ഡൌൺലോഡ് ചെയ്ത് വിതരണം ചെയ്യാനാകും. കെയു ബാൻഡിൽ പ്രവർത്തിക്കുന്ന ഉപഗ്രഹങ്ങളാണ് ഡി.റ്റി.എച്ച്. സേവനത്തിനായി പ്രയോജനപ്പെടുത്തുന്നത്. ഇവയുടെ ട്രാൻസ്പോണ്ടറുകൾക്ക് സിഗ്നൽ ട്രാൻസ്മിഷന്റെ ശക്തി കൂടുതലുള്ളതിനാൽ കുറഞ്ഞ വലിപ്പമുള്ള ആൻറിനകൾ സിഗ്നലുകൾ സ്വീകരിക്കുവാൻ മതിയാകും. എന്നാൽ സി-ബാൻഡ് ഉപഗ്രഹങ്ങൾക്ക് ട്രാൻസ്പോണ്ടറിന്റെ ശക്തി കുറവായതിനാൽ അവയിൽ നിന്നും സിഗ്നലുകൾ സ്വീകരിക്കുവാൻ വലിയ ആൻറിനകൾ വേണ്ടി വരും. ഇതു മൂലമാണ് ഡി.റ്റി.എച്ചിന്റെ ആൻറിനകൾ കുറഞ്ഞ വലിപ്പം ഉള്ളവയാകുന്നത്. സാധാരണ ഉപഗ്രഹ സംപ്രേഷണം സ്വീകരിക്കുന്നതിന് അഞ്ച് മുതൽ 10 അടി വരെ വ്യാസമുളള ആൻറിനകൾ വേണ്ടി വരുമ്പോൾ ഡി.റ്റി.എച്ച്. സേവനം സ്വീകരിക്കാൻ 18 ഇഞ്ച് മുതൽ 30 ഇഞ്ച് വരെ വലിപ്പമുള്ള ഡിഷ് മതിയാകും. ഉപഗ്രഹത്തിൽ നിന്നും 37000 കിലോമീറ്ററോളം സിഗ്നൽ സഞ്ചരിക്കുന്നതിനാൽ അവയെ ശക്തി കൂട്ടിയതിന് ശേഷമേ ഡിസ്പ്ലേ സംവിധാനത്തിന് നൽകാൻ കഴിയുകയുള്ളു. ഇതിനായി ലോ നോയിസ് ബ്ലോക്ക് എന്ന സംവിധാനമാണ് ഉപയോഗിക്കുന്നത്. ഡി.റ്റി.എച്ചിൽ ഇൻറഗ്രേറ്റഡ് റിസീവർ/ഡീകോഡർ(ഐആർഡി) എന്ന പേരിലാണ് ഇതറിയപ്പെടുന്നത്. ഈ ഐ.ആർ.ഡി. സംവിധാനത്തിന് ഒരു പ്രത്യേക തിരിച്ചറിയൽ നമ്പർ ഉണ്ടാകും. സബ്സ്ക്രിപ്ഷൻ സേവനങ്ങൾ മാനേജ് ചെയ്യാനായി ഈ നമ്പറാണ് സേവനദാതാക്കൾ ഉപയോഗിക്കുന്നത്. ഐ.ആർ.ഡി. ടെലിഫോണുമായി ഘടിപ്പിച്ച് പെയ്-പെർ-വ്യൂ പോലെയുള്ള സേവനങ്ങളും ലഭ്യമാക്കാനാകും. അടുത്ത കാലത്തായി എല്ലാ ഡി.റ്റി.എച്ച്. സേവനദാതാക്കളും ഡിജിറ്റൽ രീതിയിലാണ് സേവനം നൽകുന്നത്. ഇത് സ്വീകരിക്കാനായി ഡിജിറ്റൽ സെറ്റ്-ടോപ് ബോക്സ് അത്യാവശ്യമാണ്.

കേബിളിനേയും ടെറസ്ട്രിയൽ ടെലിവിഷൻ സംപ്രേഷണത്തിനേയും അപേക്ഷിച്ച് പല മേന്മകൾ ഡി.ബി.എസിനുണ്ട്. ഉപഗ്രഹത്തിൽ നിന്ന് നേരിട്ട് സിഗ്നലുകൾ സ്വീകരിക്കുന്നത് മൂലം പരിപാടികളുടെ ദൃശ്യ-ശ്രാവ്യ ഗുണനിലവാരം ഉയർന്നതായിരിക്കും എന്നതാണ് പ്രധാനം. ടെറസ്ട്രിയൽ ടെലിവിഷൻ സംപ്രേഷണത്തിലും ഉപഗ്രഹങ്ങൾ ഉപയോഗിക്കുന്നുണ്ടെങ്കിലും അവ പ്രത്യേക കേന്ദ്രങ്ങളിൽ ആദ്യം സ്വീകരിച്ച ശേഷം കേബിളുകളിലൂടെയോ അന്തരീക്ഷത്തിലൂടെയോ പ്രക്ഷേപണം ചെയ്യുന്നത് മൂലം സിഗ്നലുകളുടെ ഗുണനിലവാരം കുറയുന്നു. ഡി.ബി.എസിന്റെ പ്രധാന നേട്ടങ്ങൾ താഴെപ്പറയുന്നു.


ഹൈഡെഫനിഷൻ ടെലിവിഷനിലേക്കിള്ള മാറ്റമാണ് ഡി.റ്റി.എച്ച്. രംഗത്ത് നടന്ന് കൊണ്ടിരിക്കുന്ന പ്രധാനമാറ്റം. ഡയറക് ടിവി, ഡിഷ് നെറ്റ്വർക്ക്, സ്കൈ ഡിജിറ്റൽ എന്നിവരെല്ലാം തന്നെ ഹൈഡെഫനിഷൻ ടെലിവിഷനൻ സേവനങ്ങൾ ആരംഭിച്ചു കഴിഞ്ഞു.

സൺ ഡയറക്ട് ആണ് ഇന്ത്യയിൽ ആദ്യമായി ഹൈഡെഫനിഷൻ സേവനം നൽകി തുടങ്ങിയത.
ഇന്ത്യയിലെ പ്രക്ഷേപണ മാധ്യമ രംഗത്തെ ഒരു പ്രധാനപ്പെട്ട ഒരു മാറ്റമാണ് ഭാരത സർക്കാർ ഡയറക്റ്റ് ടു ഹോമിനു (ഡി. ടി. എച്ച്.) അനുമതി നൽകിയത്. 2000 നവംബറിൽ ഇതു സംബന്ധിച്ച തീരുമാനം മന്ത്രിസഭ കൈക്കൊണ്ടു. നിലവിലുള്ള കേബിൾ സംവിധാനത്തിൽ നിന്നു വ്യത്യസ്തമായി ഉപഗ്രഹങ്ങളിൽ നിന്ന് സന്ദേശം വീടുകളിലേക്കു നേരിട്ട് സാധ്യമാക്കുകയെന്നതാണ് ഇതിന്റെ പ്രത്യേകത. ഇതിനായി ഉപഗ്രഹത്തിൽ കൂടുതൽ ശക്തിയേറിയ കെ. യു ട്രാൻസ്പോണ്ടറാണു ഉപയോഗിക്കുക. വീടുകളിൽ സ്ഥാപിക്കുന്ന ആന്റിന വഴി ഇത് നേരിട്ട് ലഭ്യമാകൂം.

1996 ലാണ് ഇന്ത്യയിൽ ഇതു ഡയറക്റ്റ് ടു ഹോം കൊണ്ടുവരാൻ ശ്രമം തുടങ്ങിയത്. സ്റ്റാർ ടി. വി യാണ് ഇതിനായി മുന്നിട്ടിറങ്ങിയത്. എന്നാൽ ഉയർന്ന ആവൃത്തിയുള്ള കെ. യു ബാന്റിൽ പ്രക്ഷേപണം ചെയ്യാൻ ഒരു വിദേശ സ്ഥാപനത്തിനു അനുമതി നൽകിയാൽ അതു രാജ്യത്തിന്റെ സുരക്ഷക്കു തന്നെ ഭീഷണിയാവുമെന്നതിനാൽ അനുവാദം നിഷേധിക്കുകയായിരുന്നു. പിന്നീട് ദൂരദർശ്ശനും ചില സ്വകാര്യ സ്ഥാപനങ്ങൾക്കും അനുമതി നൽകി

ഇന്ത്യയിലെ ഡി.റ്റി.എച്ച് സേവനദാതാക്കൾ



</doc>
<doc id="57784" url="https://ml.wikipedia.org/wiki?curid=57784" title="കത്രീന കൈഫ്">
കത്രീന കൈഫ്

പ്രശസ്ത ഇന്ത്യൻ ചലച്ചിത്രനടിയാണ് കത്രീന കൈഫ് (ജനനം ജൂലൈ 16, 1983) ഹിന്ദി സിനിമകളിലാണ് കൂടുതലായും അഭിനയിച്ചിട്ടുള്ളത് എങ്കിലും, മലയാളം, തെലുഗു എന്നീ ഭാഷകളിലും അഭിനയിച്ചിട്ടുണ്ട്.

1983 ജൂലൈ 16 ന് കത്രീന കൈഫ് ഹോങ്കോങിൽ മാതാവിന്റെ കുടുംബനാമമായ ടർക്വോട്ടെ എന്ന പേരിൽ ജനിച്ചു. പിതാവ് ഇന്ത്യയിലെ കാശ്മീർ സ്വദേശിയും ബ്രിട്ടീഷ് വ്യവസായിയുമായിരുന്ന മുഹമ്മദ് കൈഫും മാതാവ് ബ്രിട്ടീഷ് അഭിഭാഷകയും സന്നദ്ധപ്രവർത്തകയുമായിരുന്ന സുസൈനുമായിരുന്നു (സുസന്ന എന്നും ഉച്ഛരിക്കുന്നു). കത്രീനയുടെ ബാല്യം സാധാരണമായിരുന്നില്ല. കത്രീനയുടെ ചെറുപ്പത്തിൽ മാതാപിതാക്കൾ വേർപിരിഞ്ഞതിനാൽ അവരും സഹോദരങ്ങളും മാതാവിനോടൊത്താണു വളർന്നത്. അച്ഛൻ അമേരിക്കയിലേക്ക് താമസം മാറിയതിനുശേഷം കത്രീന പിതാവുമായി കണ്ടുമുട്ടിയിട്ടില്ല.

കത്രീനയ്ക്ക് 7 സഹോദരീ സഹോദന്മാരാണുള്ളത്. മൂത്ത സഹോദരിമാരായ സ്റ്റെഫാനി, ക്രിസ്റ്റീൻ, നടാഷ എന്നിവരും  ഇളയ സഹോദരിമാരായ മെലിസ, സോണിയ ഇസബെൽ എന്നിവരും മൈക്കേൾ എന്നു പേരായ ഒരു മൂത്ത സഹോദരനുമാണ് അവർക്കുള്ളത്. കത്രീന കൈഫിന്റെ പതിനാലാം വയസ്സുവരെ ഈ കുടുംബം അമേരിക്കയിലെ ഹവായിലാണ് താമസിച്ചിരുന്നത്. പതിനാലാംവയസ്സു മുതലാണ് കത്രീന മോഡലിംഗ് രംഗത്തേക്ക് കടക്കുന്നത്. ഒരു ജ്വല്ലറിയുടെ പരസ്യത്തിന് വേണ്ടിയാണ് കത്രീന ആദ്യമായി മോഡലാവുന്നത്. തുടർന്നും ലണ്ടനിൽ ധാരാളം പരസ്യങ്ങളിൽ കത്രീന അഭിനയിക്കുകയുണ്ടായി.

2003-ൽ പുറത്തിറങ്ങിയ ഭൂം എന്ന ഹിന്ദി ചിത്രത്തിലാണ് കത്രീന ആദ്യമായി അഭിനയിക്കുന്നത്. കത്രീന നായികയും മമ്മൂട്ടി നായകനായും അഭിനയിച്ച് മലയാളത്തിൽ പുറത്തിറങ്ങിയ ചലച്ചിത്രമാണ് "ബൽറാം വേഴ്സസ് താരാദാസ്". ഈ ചിത്രം സം‌വിധാനം ചെയ്തത് പ്രശസ്ത സം‌വിധായകനായ ഐ വി ശശിയാണ്.



</doc>
<doc id="57789" url="https://ml.wikipedia.org/wiki?curid=57789" title="വാഗൺ ട്രാജഡി">
വാഗൺ ട്രാജഡി

1921-ലെ മാപ്പിള സമരത്തെ തുടർന്ന് നവംബർ 19-ന് ബ്രിട്ടീഷ് പട്ടാളം തിരൂരിൽ നിന്നും കോയമ്പത്തൂർ ജയിലിലടക്കാൻ റെയിൽവേയുടെ ചരക്ക് വാഗണിൽ കുത്തി നിറച്ച് കൊണ്ടുപോയ തടവുകാർ ശ്വാസം മുട്ടി മരിച്ച സംഭവമാണ് വാഗൺ ട്രാജഡി അഥവാ വാഗൺ ദുരന്തം എന്നറിയപ്പെടുന്നത്. ഇംഗ്ലീഷ്: Wagon Tragedy. മാപ്പിള സമരത്തെ തുടർന്ന് അറസ്റ്റ് ചെയ്യപ്പെട്ട് ഗുഡ്സ് വാഗണിൽ അടക്കപ്പെട്ട നൂറോളം പേരിൽ 64 പേരാണ് മരിച്ചത്. ബ്രിട്ടീഷ് ആധിപത്യത്തിനെതിരായി മലബാർ ഭാഗത്ത് മുസ്ലീങ്ങൾ നടത്തിയ സമരമായിരുന്നു മലബാർ കലാപം അഥവാ മാപ്പിള ലഹള. കേരള ചരിത്രത്തിൽ മുസ്ലീങ്ങൾ നടത്തിയ പ്രസിദ്ധമായ സമരം ഇതാണ്‌. മലബാറിലെ ഹിന്ദുക്കളും ഈ ലഹളയിൽ പങ്കാളികളായിരുന്നു. അതോടൊപ്പംതന്നെ ബ്രീട്ടീഷു് ഒറ്റുകാരായ ഹിന്ദു ജന്മിമാർക്കെതിരെയുമായിരുന്നു സമരക്കാരുടെ ആക്രമം. ജന്മിമാർ അടക്കിവാണ കുടിയാന്മാർ പലരും ഇവരുടെ പ്രീണനത്തിനും വൃത്തികെട്ട ആചാരത്തിന്റെയും തല്ഫലമായി ഖിലാഫത്ത് പ്രസ്ഥാനത്തിൽ ചേരുകയും ബ്രിട്ടീഷുകാർക്കെതിരെ പോരാടുകയും ചെയ്തു.

മലബാർ കലാപത്തോടനുബന്ധിച്ച് ബ്രിട്ടീഷ് ഭരണകൂടം നടത്തിയ ഏറ്റവും ക്രൂരമായ നരനായാട്ടാണ് വാഗൺ ട്രാജഡി. തിരൂരിൽ നിന്നും കോയമ്പത്തൂർ ജയിലിലടക്കാൻ റെയിൽവേയുടെ ചരക്കുവാഗണിൽ കുത്തിനിറച്ചുകൊണ്ടുപോയ 64 തടവുകാരാണ് അന്ന് ശ്വാസം മുട്ടി മരിച്ചത്.

ബ്രിട്ടിഷുകാർക്കും അവർക്ക് കുട പിടിച്ച നാട്ടുപ്രമാണികൾക്കുമെതിരെ പടപൊരുതിയ മലബാറിലെ മാപ്പിളമാർ. അടിച്ചമർത്താൻ ബ്രിട്ടീഷുകാർ എന്ത് നിഷ്ഠൂരമാർഗവും സ്വീകരിച്ചു. അതിനെ ചരിത്രത്തിൽ അടയാളപ്പെടുത്തുന്നത് വായു ശ്വസിക്കാനാകാതെ പിടഞ്ഞു മരിച്ച 64 പേരുടെ മൃതദേഹം കൂടിയാണ്.

1921 നവംബർ 20, വെള്ളപ്പട്ടാളവും കൂട്ടാളികളും നരനായാട്ട് നടത്തി പിടികൂടിയ തടവുകാരെ അടച്ചിട്ട ചരക്കുവണ്ടികളിൽ ജയിലുകളിലേക്കയച്ചു. കാറ്റും വെളിച്ചവും കടക്കാത്ത സാമാനവണ്ടികളിൽ പലപ്പോഴായി ഏകദേശം 300 മാപ്പിളത്തടവുകാരെ മിലിട്ടറി ക്യാമ്പുകളിലെത്തിച്ചതായി വാഗൺ ട്രാജഡി വിചാരണവേളയിൽ തെളിഞ്ഞിട്ടുണ്ട്. രണ്ടായിരത്തോളം സമരക്കാരെ 32 തവണയായി ആന്തമാനിലേക്കും കോയമ്പത്തൂരിലേക്കും പലഘട്ടങ്ങളിൽ നാടുകടത്തി. കേണൽ ഹംഫ്രിബ്, സ്‌പെഷ്യൽ ഓഫിസർ ഇവാൻസ്, ജില്ലാ പട്ടാള മേധാവി ഹിച്ച്‌കോക്ക്, ആമു സൂപ്രണ്ട് മലബാറിനെ വരുതിയിലാക്കാൻ കളം നിറഞ്ഞവർ. നവംബർ 10 മുതൽ നാടിന്റെ നാനാ ഭഗത്തു നിന്നും മലബാർ കലാപത്തിന്റെ പേരിൽ നിരവധി പോരാളികളെ അറസ്റ്റ് ചെയ്യാൻ തുടങ്ങിയിരുന്നു. മലബാറിലെ ജയിലുകൾ നിറഞ്ഞുകവിഞ്ഞു. അധിക പേരെയും കള്ളക്കേസ് ചമച്ചായിരുന്നു പോലീസ് പിടികൂടിയത്. പുലാമന്തോൾ പാലം പൊളിച്ചെന്നായിരുന്നു വാഗണിലടച്ചവരിൽ ചുമത്തിയ കുറ്റം.

നവംബർ 20ന് കുറ്റം ചെയ്തവരോ അല്ലാത്തവരോ ആയ നൂറോളം തടവുകാരെ എം.എസ്.ആന്റ് എം.റെയിൽവേയുടെ 1711-ആം നമ്പർ വാഗണിൽ തിരൂർ റെയിൽവേ സ്റ്റേഷനിൽ നിന്ന് കോയമ്പത്തൂർക്ക് അയച്ചു. വെള്ളമോ വെളിച്ചമോ വായുവോ ഇല്ലാത്ത മണിക്കൂറുകൾ. തിരൂർ സ്റ്റേഷൻ വിട്ടപ്പോൾ തന്നെ ദാഹിച്ചുവരണ്ടും പ്രാണവായുവിനായും മരണവെപ്രാളം തുടങ്ങി. ആ നിലവിളികളൊന്നും കാവൽ പൊലീസ് വകവെച്ചില്ല. വണ്ടി ഷൊർണ്ണൂരും ഒലവക്കോട്ടും അൽപസമയം നിർത്തി. അപ്പോഴും ആ ദീനരോദനം പട്ടാളം കേട്ടതായി നടിച്ചില്ല . പുലർച്ചെ തമിഴ്‌നാട്ടിലെ പോത്തന്നൂരിലെത്തി, വാഗൺ തുറന്നപ്പോൾ കണ്ടത് മരണ വെപ്രാളത്തിൽ പരസ്പരം മാന്തിപൊളിച്ചും കെട്ടിപ്പിടിച്ചും വിറങ്ങലിച്ചു കിടന്ന 64 മൃതദേഹമാണ്.

അന്വേഷണം വേണമെന്ന ആവശ്യം ശക്തമായതോടെ ഒരു കമ്മിറ്റിയെ ചുമതലപ്പെടുത്തി . മലബാർ സ്പെഷ്യൽ കമ്മീഷ്ണർ എ . ആർ. നാപ്പ് ചെയർമാനും മദിരാശി റിട്ടേർഡ് പ്രസിഡൻസി മജിസ്ട്രേറ്റ് അബ്ബാസ്സ് അലി , മണ്ണാർക്കാട്ടെ കല്ലടി മൊയ്തു ,അഡ്വ.മഞ്ചേരി സുന്തരയ്യർ എന്നിവർ അംഗങ്ങളായ കമ്മിറ്റിക്കായിരുന്നു അന്വേഷണചുമതല. വാഗൺ നിർമ്മിച്ച കമ്പനിക്കാരും അത് ഏൽപ്പിച്ചുകൊടുത്ത ഇൻസ്പെക്ടറുമാരാണ് കുറ്റക്കാർ എന്നാണ് റിപ്പോർട്ട് വന്നത്. അന്വേഷണ റിപ്പോർട്ടിനെ തുടർന്ന് റയിൽവേ സർജന്റ് ആൻഡ്രൂസ് , ഒരു പോലീസ് ഹെഡ് കോൺസ്റ്റബിൾ എന്നിവരെ പ്രതിയാക്കി മദിരാശി ഗവൺമെന്റ് കേസെടുത്തെങ്കിലും കോടതി രണ്ടുപേരെയും വെറുതെ വിട്ടു.

പട്ടാള ഓഫീസറായ ഹിച് കോക്കാണ് പുറത്തുള്ളവർ കലാപകാരികളെ കാണുന്നതു തടയാൻ തന്റെ ആശയം നടപ്പാക്കിയത്. 1921 നവംബർ 17ന് ഇരുനൂറോളം തടവുകാരെ ഒരു വാഗണിൽ കുത്തിനിറച്ച് തിരൂരിൽ നിന്ന് കോയമ്പത്തൂരിലേക്കു പുറപ്പെട്ടു. വണ്ടി പുറപ്പെടും മുമ്പുതന്നെ ശ്വാസം കിട്ടാതെ നിലവിളി തുടങ്ങിയിരുന്നു. വണ്ടി കടന്നുപോയ വഴിനീളെ തടവുകാരുടെ നിലവിളി കേൾക്കാമായിരുന്നു. കോയമ്പത്തൂരിനടുത്തുള്ള പോദന്നൂരിൽ വണ്ടിയെത്തിയപ്പൊൾ വാഗണിൽ നിന്ന് അനക്കമൊന്നും കേൾക്കാത്തതിനെത്തുടർന്ന് പട്ടാളക്കാർ വാഗൺ തുറന്നു. ശ്വാസം കിട്ടാതെ പരസ്പരം കടിച്ചും മാന്തിക്കീറിയും 64 തടവുകാർ മരിച്ചിരുന്നു. ബാക്കിയുള്ളവരിൽ പലരും ബോധരഹിതരായിരുന്നു. പുറത്തിറക്കിയ ശേഷവും കുറെപ്പേർ മരിച്ചു.

ജാലിയൻ വാലാബാഗിനെക്കാൾ അത്യന്തം നികൃഷ്ടവും നീചവുമായ കൂട്ടക്കൊലയായിരുന്നു 1921 നവംബർ 20 ന് മലബാറിൽ അരങ്ങേറിയത്. ഈ ദുരന്തത്തിന്റെ സ്മരണയിൽ മലബാർ ഇന്നും നടുങ്ങുന്നു. മലബാർ കലാപത്തിന്റെ കാരണങ്ങളെപ്പറ്റി ഭിന്നാഭിപ്രായക്കാരുണ്ടെങ്കിലും എല്ലാവരും ഒരുപോലെ അപലപിച്ച കൂട്ടക്കൊലയായിരുന്നു വാഗൺ ട്രാജഡി. 

മലബാറിലെ 226 ഗ്രാമങ്ങളെയാണ് ലഹള ബാധിച്ചത്. 138 ഗ്രാമങ്ങളിൽ രൂക്ഷവും ശേഷിച്ച ഗ്രാമങ്ങളിൽ ഭാഗികമായും കലാപങ്ങളുണ്ടായി. മലബാർ കലാപത്തിൽ അനൗദ്യോകിക കണക്കനുസരിച്ച് ഇരുപത്തി അയ്യായിരം പേർ മരിച്ചിട്ടുണ്ട്.
പതിനായിരം പേർ മരിച്ചിട്ടുണ്ടെന്നാണ് ബ്രിട്ടീഷ് രേഖകൾ സൂചിപ്പിക്കുന്നത്. പതിനായിരക്കണക്കിനാളുകൾ പലായനം ചെയ്തു. പതിനാലായിരത്തിലധികം പേർ അറസ്റ്റു ചെയ്യപ്പെട്ടു. വിചാരണക്കുശേഷം അയ്യായിരം പേർക്ക് പിഴശിക്ഷ വിധിച്ചു. 3,63,458 രൂപയാണ് പിഴ ഇനത്തിൽ ബ്രിട്ടീഷുകാർക്ക് കിട്ടിയത്. 252 പേരെ ജീവപര്യന്തം തടവിന് ശിക്ഷിച്ച് ബല്ലാരി ജയിലിലേക്ക് അയച്ചു. 

ലഹള തുടങ്ങി ഒരു മാസം കഴിഞ്ഞപ്പോഴേക്കും വിചാരണയും ആരംഭിച്ചിരുന്നു. തടവുകാരായി പിടിക്കപ്പെട്ടവരെ ആദ്യം കണ്ണൂർ സെൻട്രൽ ജയിലിലേക്കാണ് അയച്ചിരുന്നത്. കണ്ണൂരിൽ‌ സ്ഥലം തികയാതെ വന്നതോടെ കലാപകാരികളെ ബല്ലാരിയിലേക്ക് കൊണ്ടുപോകുവാൻ തീരുമാനിക്കുകയായിരുന്നു. തടവുകാരെ ബല്ലാരിയിലെത്തിക്കാൻ ചുമതലപ്പെട്ടവർ സ്പെഷ്യൽ ഡിവിഷൻ ഉദ്യോഗസ്ഥൻ ഇവാൻസ്, പട്ടാള കമാന്റർ കർണ്ണൻ ഹംഫ്രിഡ് , ജില്ലാ മേധാവി ഹിച്ച് കോക്ക് എന്നിവരായിരുന്നു. 

കന്നുകാലികളെ കയറ്റുന്ന വണ്ടിയിലാണ് തുടക്കത്തിൽ തടവുകാരെ കുത്തിനിറച്ച് കൊണ്ടുപോയിരുന്നത്. ഇതു സുരക്ഷിതമല്ലന്ന് തോന്നിയതോടെ ചരക്കുവാഗണിൽ കൊണ്ടുപോകുവാൻ തീരുമാനിച്ചു. 
മദ്രാസ് ,സൗത്ത് മറാട്ട കമ്പനിക്കാരുടെ എം എസ് എം - എൽ വി 1711 എന്ന് മുദ്രണം ചെയ്ത വാഗണിലാണ് പിന്നീട് തടവുകാരെ കൊണ്ടുപോയത്. പ്രവേശന കവാടം തുറന്ന് കയറുകൊണ്ട് ബന്ധിക്കാനും യാത്രാ മദ്ധ്യേയുള്ള റയിൽവേ സ്റ്റേഷനുകളിൽ വമ്ടി നിർത്തി തടവുകാർക്ക് ശുദ്ധവായു ശ്വസിക്കാനും ഹിച്ച് കോക്ക് ആദ്യമൊക്കെ സൗകര്യം ചെയ്തു കൊടുത്തു. പുറത്തിറങ്ങുന്ന തടവുകാരെ ശുദ്ധവായു ശ്വസിച്ചതിനു ശേഷം വാഗണിൽ തിരികെ കയറ്റാനും കാവൽ നിൽക്കാനും മതിയായ പോലീസിനെ കിട്ടാത്തതോടെ ശുദ്ധവായു ശ്വസിക്കാനുള്ള ആനുകൂല്യവും ഇല്ലാതായി. 

അടച്ചുപൂട്ടിയ വാഗണിൽ ശ്വാസം പോലും വിടാനാവാതെ കൊണ്ടുപോകുവാൻ തുടങ്ങിയതോടെ തടവുകാരുടെ നരകയാതനയും തുടങ്ങി. രണ്ടായിരം പേരെ മുപ്പത്തിരണ്ടുപ്രാവശ്യം ഇതേ രീതിയിൽ കൊണ്ടുപോയി. 122പേരെയാണ് വാഗണിൽ കുത്തിനിറച്ചിരുന്നത്. ഇങ്ങനെ രണ്ടായിരം പേർ യാത്ര ചെയ്തപ്പോഴും ശ്വാസം മുട്ടിയും കണ്ണുതുറിച്ചുകൊണ്ടും മൃതപ്രായരായവർ വാഗൺ ദുരന്തത്തിന്റെ ചിത്രത്തിൽ വന്നിട്ടില്ല. 

നവംബർ 20 ന് പോയ വാഗണിലാണ് കൂട്ട ദുരന്തം അരങ്ങേറിയത്. അന്നത്തെ ദുരന്തത്തിൽ നിന്ന് ഭാഗ്യം കൊണ്ട് രക്ഷപെട്ടവർ ആരും ഇന്ന് ജീവിച്ചിരിപ്പില്ല. മലബാർ കലാപത്തിൽ നേരിട്ട് പങ്കെടുത്തവരും വിസ്മൃതിയിലായി.ദുരന്തമുണ്ടാക്കിയ വാഗണിൽ നിന്നും ആയുസ്സിന്റെ ബലം കൊണ്ട് രക്ഷപെട്ട മലപ്പുറം കോട്ടപ്പടിയിലെ വയൽക്കര കൊന്നോല അഹമ്മദുഹാജി ദുരന്തം നടന്നു ആരുപതിറ്റാണ്ടിനു ശേഷം തന്റെ അനുഭവം വിവരിച്ചത് വാഗൺ ദുരന്തത്തിന്റെ നേരിട്ടുള്ള വിവരണമാണ്. 
ഇരുപത് വർഷം മുമ്പാണ് ഹാജിയാർ വാഗൺ ട്രാജഡി സ്മരണക്കുവേണ്ടി വാഗൺ‌ ദുരന്തത്തിന്റെ സ്മരണ അയവിറക്കിയത്

മൃതദേഹങ്ങളുമായി വണ്ടി തിരൂറിലേക്ക് എത്തുന്നുണ്ടന്ന് അറിഞ്ഞ് മലബാർ കളക്റ്റർ തോമസും ഉയർന്ന പോലീസ് ഉദ്യോഗസ്ഥരും കാത്തുനിന്നു. വാഗൺ തിരൂറിൽ തുറന്നപ്പോൾ അകത്ത് രൂക്ഷഗന്ധം . മലമൂത്ര വിസർജ്ജനത്തിൽ പുരണ്ടും അന്യോന്യം കെട്ടിപ്പിടിച്ചുമുള്ള മൃതദേഹങ്ങൾ. മുസ്ലിം മൃതദേഹങ്ങളിൽ 44 എണ്ണം കോരങ്ങത്ത് പള്ളിയിലും 8 എണ്ണം കോട്ട്ജുമ്അത്ത് പള്ളിയിലെയും ഖബർസ്ഥാനിലും അടക്കം ചെയ്തതു. ഹൈന്ദവരുടെ മൃതദേഹങ്ങൾ ഏറ്റുവാങ്ങാൻ ആളില്ലാത്തതിനെത്തുടർ‌ന്ന് മുത്തൂരിലെ ഒരു കല്ലുവെട്ടുകുഴിയിലുമാണ് അടക്കം ചെയ്തത്.
(ചരിത്രകാരനും അധ്യാപകനുമായിരുന്ന ശ്രീ.അബ്ദു ചെറുവാടി എഡിറ്റ് ചെയ്ത വാഗൺ‌ ട്രാജഡി സ്മരണിക യിൽ നിന്നുള്ളതാണ് ഈ ഭാഗങ്ങൾ . വാഗൺ‌ ദുരന്തത്തിൽ  രക്ഷപ്പെട്ട  കൊന്നോല അഹമ്മദ് ഹാജിയുടെ അഭിമുഖം നടത്തിയാണ് അബ്ദു ചെറുവാടി ഈ ലേഖനം തയ്യാറാക്കിയത്. മലബാർ കലാപത്തെ പറ്റി ഏറ്റവും ആധികാരികമായ വിവരങ്ങൾ ഉള്ള പുസ്തകമാണ് വാഗൺ‌ ട്രാജഡി സ്മരണിക) 

വാഗൺ ദുരന്തം ഇന്ത്യയെ ഞട്ടിപ്പിച്ച സംഭവമായിരുന്നനു. ഇതിനെക്കുറിച്ച് അന്വേഷണം വേണമെന്ന ആവശ്യം ശക്തമായതോടെ അന്വേഷണത്തിന് ഒരു കമ്മിറ്റിയെ ചുമതലപ്പെടുത്തി . മലബാർ സ്പെഷ്യൽ കമ്മീഷ്ണർ എ . ആർ. നാപ്പ് ചെയർമാനും മദിരാശി റിട്ടേർഡ് പ്രസിഡൻസി മജിസ്ട്രേറ്റ് അബ്ബാസ്സ് അലി , മണ്ണാർക്കാട്ടെ കല്ലടി മൊയ്തു ,അഡ്വ.മഞ്ചേരി സുന്തരയ്യർ എന്നിവർ അംഗങ്ങളായ കമ്മിറ്റിക്കായിരുന്നു അന്വേഷണചുമതല. 
അന്വേഷണത്തിൽ റയിൽവേ നൽകിയ മൊഴി വിചിത്രമായിരുന്നു. ദ്വാരങ്ങളും വലക്കെട്ടുള്ളതുമായ വാഗൺ പെയിന്റ് ചെയ്തപ്പോൾ ദ്വാരങ്ങൾ അടഞ്ഞുപോയി ആളുകളെ കയറ്റാൻ പറ്റിയ വാഗൺ ആവശ്യപ്പടാത്തതിനാലാണ് ചരക്കു കയറ്റുന്ന വാഗൺ നൽകിയത് എന്നായിരുന്നു അവരുടെ മറുപടി.
വാഗൺ നിർമ്മിച്ച കമ്പനിക്കാരും അത് ഏൽപ്പിച്ചുകൊടുത്ത ഇൻസ്പെക്ടറുമാരാണ് കുറ്റക്കാർ എന്നാണ് റിപ്പോർട്ട് വന്നത്. മരിച്ചവരുടെ ആശ്രിതർക്ക് 300 രൂപ വീതം സഹായധനം നൽകാനും തീരുമാനമായി. 

അന്വേഷണ റിപ്പോർട്ടിനെ തുടർന്ന് റയിൽവേ സർജന്റ് ആൻഡ്രൂസ് , ഒരു പോലീസ് ഹെഡ് കോൺസ്റ്റബിൾ എന്നിവരെ പ്രതിയാക്കി മദിരാശി ഗവർൺമെന്റ് വാഗൺ ദുരന്തത്തെക്കുറിച്ചു കേസെടുത്തെങ്കിലും കോടതി രണ്ടുപേരെയും വെറുതെ വിട്ടു. ഇന്ത്യാരാജ്യം നടുങ്ങിയ വൻ കൂട്ടക്കൊല തുമ്പില്ലാതെയാവാൻ അന്വേഷണോദ്യോഗസ്ഥരെ തന്നെ സ്വാധീനിച്ചുവെന്ന് വ്യക്തം. 

അന്നത്തെ അധികൃതർ നിസ്സാരവൽക്കരിച്ച വാഗൺ ദുരന്തത്തിലെ മുറിപ്പാടുകൾ മലബാറുകാരെ ഇന്നും വേട്ടയാടുന്നു എന്ന് വിലയിരുത്തപ്പെട്ടിട്ടുണ്ട്.

മരണപ്പെട്ട  എഴുപതു പേരിൽ  41 പേരും പുലാമന്തോൾ പഞ്ചായത്തിൽ പെട്ടവരാണ് . വളപുരത്തു നിന്നും അറസ്റ്റ് ചെയ്യപ്പെട്ട ഉസ്താദിനെ  വിട്ടയക്കാൻ വേണ്ടി , പുലാമന്തോൾ പാലം പൊളിക്കാൻ ശ്രമിച്ചു എന്ന കുറ്റം ചുമത്തിയാണ് ഇവരെ അറസ്റ്റ് ചെയ്തത് 

വാഗൺ ട്രാജഡിയുടെ 80-ആം വാർഷികത്തോട് അനുബന്ധിച്ച് തിരൂർ മുനിസിപ്പാലിറ്റി നിർമ്മിച്ച ഹാളാണ് വാഗൺ ട്രാജഡി മെമ്മോറിയൽ മുൻസിപ്പൽ ടൗൺ ഹാൾ. തിരൂർ നഗരമധ്യത്തിലായാണ് ഈ ഹാൾ സ്ഥിതിചെയ്യുന്നത്. ഈ ദുരന്തത്തിന്റെ ഓർമക്കായ് ഹാളിനോട് ചേർന്ന് ഒരു വാഗൺ മാതൃക നിർമ്മിച്ചിട്ടുണ്ട്. ഈ വാഗണിന്റെ നിർമ്മാണത്തിനുശേഷം ഹാളിന്റെ പേർ മുൻസിപ്പൽ ടൗൺ ഹാൾ എന്നതു മാറ്റി വാഗൺ ട്രാജഡി മെമ്മോറിയൽ മുൻസിപ്പൽ ടൗൺ ഹാൾ എന്നാക്കുകയായിരുന്നു.


</doc>
<doc id="57792" url="https://ml.wikipedia.org/wiki?curid=57792" title="ജോൺ മക്കെയ്ൻ">
ജോൺ മക്കെയ്ൻ

അരിസോണയിൽനിന്നുള്ള സീനിയർ യുണൈറ്റഡ് സ്റ്റേറ്റ്സ് സെനറ്ററായിരുന്നു ജോൺ സിഡ്നി മക്കെയ്ൻ മൂന്നാമൻ(29 ഓഗസ്റ്റ് 1936 – 25 ഓഗസ്റ്റ് 2018). 2008-ലെ അമേരിക്കൻ പ്രസിഡന്റ് തെരഞ്ഞെടുപ്പിൽ റിപ്പബ്ലിക്കൻ പാർട്ടിയുടെ സ്ഥാനാർത്ഥി ഇദ്ദേഹമായിരുന്നു.

1958-ൽ യു.എസ്. നാവിക അക്കാഡമിയിൽ നിന്നും ബിരുദം നേടിയ ഇദ്ദേഹം നാവികസേനയിൽ വിമാന പൈലറ്റായി ജോലിയിൽ പ്രവേശിച്ചു. 1981-ൽ ക്യാപ്റ്റൻ പദവിയിലിരിക്കെ നാവികസേനയിൽ നിന്നും വിരമിച്ച ഇദ്ദേഹം അരിസോണയിലെത്തി തന്റെ രാഷ്ട്രീയ ജീവിതം ആരംഭിച്ചു. 1982-ൽ യു.എസ്. പ്രതിനിധി സഭയിലേക്ക് തിരഞ്ഞെടുക്കപ്പെട്ടു. 1986-ൽ യു.എസ്. സെനറ്റിൽ അംഗമായ ഇദ്ദേഹം 1992, 1998, 2004 വർഷങ്ങളിലെ തിരഞ്ഞെടുപ്പുകളിലും എളുപ്പത്തിൽ വിജയം കണ്ടു.

2000-ത്തിൽ റിപ്പബ്ലിക്കൻ പ്രസിഡന്റ് സ്ഥാനാർത്ഥിത്വത്തിനായി മത്സരിച്ചെങ്കിലും പരാജയപ്പെട്ടു. 2008-ൽ നടന്ന പൊതു തെരഞ്ഞെടുപ്പിൽ റിപ്പബ്ലിക്കൻ സ്ഥാനാർത്ഥിയായ ഇദ്ദേഹത്തെ ഡെമോക്രാറ്റിക് പാർട്ടിയുടെ ബറാക്ക് ഒബാമ 173-നെതിരെ 365 ഇലക്ട്രൽ കോളജ് വോട്ടുകൾക്ക് തോല്പ്പിച്ചു.

ത​ല​ച്ചോ​റി​ലെ അ​ർ​ബു​ദ ബാ​ധ​യെ തു​ട​ർ​ന്ന്​ 81ാം വയസ്സിൽ അന്തരിച്ചു.


</doc>
<doc id="57795" url="https://ml.wikipedia.org/wiki?curid=57795" title="മാങ്ങാട്ടിടം ഗ്രാമപഞ്ചായത്ത്">
മാങ്ങാട്ടിടം ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് മാങ്ങാട്ടിടം ഗ്രാമപഞ്ചായത്ത്. ഈ ഗ്രാമപഞ്ചായത്ത് മാങ്ങാട്ടിടം , കണ്ടംകുന്ന് എന്നീ വില്ലേജുകളിലായി വ്യാപിച്ചുകിടക്കുന്ന ഈ ഗ്രാമപഞ്ചായത്ത്, മട്ടന്നൂർ നിയോജക മണ്ഡലത്തിലാണ് ഉൾപ്പെടുന്നത്.
സി.പി.ഐ(എം)-ലെ ഷാജി കരിപ്പായി ആണ്‌ ഗ്രാമപഞ്ചായത്ത് പ്രസിഡന്റ്. മാങ്ങാട്ടിടം ഗ്രാമപഞ്ചായത്തിൽ 18 വാർഡുകളാണുള്ളത്. 


ഭൂപ്രകൃതിയുടെ അടിസ്ഥാനത്തിൽ പഞ്ചായത്തിനെ ഉയർന്ന കുന്നിൻ പ്രദേശം, കുന്നിൻ ചരിവുകൾ, താഴ്‌വരയിലെ വയലുകൾ എന്നിങ്ങനെ മൂന്നാക്കി തരം തിരിക്കാവുന്നതാണ്‌. 

പഞ്ചായത്തിന്റെ വടക്കുഭാഗത്തുകൂടി ഒഴുകുന്ന അഞ്ചരക്കണ്ടി പുഴയും പഞ്ചായത്തിനുള്ളിലൂടെ ഒഴുകുന്ന അയ്യപ്പൻ തോട്, കൈതേരി തോടു എന്നിവയുമാണ്‌ ഈ പഞ്ചായത്തിലെ പ്രധാന ജലസ്രോതസ്സുകൾ. പഴശ്ശി ജലസേചനപദ്ധതിയുടെ കനാലുകൾ ഈ പഞ്ചായത്തിലൂടെ കടന്നുപോകുന്നു.

ബ്രിട്ടീഷ് ഭരണകാലത്ത് പഴയ മദിരാശി സംസ്ഥാനത്തിന്റെ ഭാഗമായിരുന്ന മലബാറിലുൾപ്പെട്ട കോട്ടയം നാട്ടുരാജ്യത്തിനകത്തെ ഒരുൾനാടൻ ഗ്രാമമായിരുന്നു മാങ്ങാട്ടിടം. പഴശ്ശിയുടെ പോരാട്ടചരിത്രവുമായി ഈ ഗ്രാമത്തിന്റെ ചരിത്രവും ബന്ധപ്പെട്ടുകിടക്കുന്നു. ആട്ടക്കഥാസാഹിത്യരംഗത്തെ പ്രതിഭയായിരുന്ന കോട്ടയത്തു തമ്പുരാൻ കോട്ടയം രജകുടുംബത്തിലെ അംഗമായിരുന്നു. പഴശ്ശിരാജാവിനെയും സേനാനായകൻമാരിൽ പ്രധാനികളായിരുന്ന എടച്ചേരി കുങ്കനെയും, കൈതേരി അമ്പുവിനെയും അമ്പുവിന്റെ സഹോദരിയും, പഴശ്ശിരാജാവിന്റെ കാമുകിയുമായിരുന്ന കൈതേരി മാക്കത്തെയും കുറിച്ചുള്ള ചരിത്രം പാട്ടുകളുടെ രൂപത്തിൽ പണ്ടുമുതൽതന്നെ ഇവിടെ പ്രചാരത്തിലുണ്ട്. പഴശ്ശിരാജാവ് തന്റെ കാമുകിയായ മാക്കവുമായി കൈതേരിയിൽ ഒളിവിൽ കഴിഞ്ഞതിനെക്കുറിച്ചുള്ള നിറം പിടിപ്പിച്ച വർണ്ണനകൾ സർദാർ കെ.എം.പണിക്കരുടെ പഴശ്ശിരാജാ എന്ന ചരിത്രനോവലിൽ കാണുന്നുണ്ട്. കുറ്റ വിചാരണയും ശിക്ഷാവിധിയും കൈതേരിയിൽ വച്ച് നടന്നിരുന്നുവത്രെ. വധശിക്ഷയ്ക്ക് വിധിക്കപ്പെട്ട കുറ്റവാളികളെ കഴുതപ്പുറത്തേറ്റി ഉരുവച്ചാലിൽ കൊണ്ടുവന്നു ശിക്ഷ നടപ്പാക്കിയിരുന്നു. വിധി നടത്തുന്നിടത്ത് എത്തുന്നതിനു മുമ്പ് കുറ്റവാളികൾ ഉരുകിച്ചാകും എന്ന അർത്ഥത്തിൽ വിധി നടത്തപ്പെടുന്ന സ്ഥലത്തിനെ ഉരുകിച്ചാകൽ എന്നു പറഞ്ഞിരുന്നു. ആ ഉരുകിച്ചാകലാണത്രെ പിൽക്കാലത്ത് ഉരുവച്ചാൽ ആയി മാറിയത്. പഴശ്ശിരാജാവിന്റെ കാലശേഷം കോട്ടയം പൂർണ്ണമായും ഈസ്റ്റ് ഇന്ത്യാ കമ്പനിയുടെ നേരിട്ടുള്ള ഭരണത്തിൻകീഴിലായി. മാങ്ങാട്ടിടം മുൻകാലത്ത് പടുവിലായി അംശ(വില്ലേജ്)ത്തിന്റെ ഒരു ഭാഗമായിരുന്നു. 1930-ൽ റീസർവ്വെ നടന്നപ്പോഴാണ് മാങ്ങാട്ടിടം ഒരു സ്വതന്ത്ര വില്ലേജായി മാറിയത്. മാങ്ങാട്ടിടം വില്ലേജും കണ്ടുംകുന്ന് വില്ലേജും കൂടിചേർന്ന പ്രദേശമാണ് മാങ്ങാട്ടിടം ഗ്രാമപഞ്ചായത്ത്. ആദ്യകാല ജനതയെ അടിസ്ഥാനപരമായി രണ്ടായി തരം തിരിക്കാം. ജന്മികളായ കുറേ സവർണ്ണ കുടുംബങ്ങളും കാർഷികവൃത്തിയും മറ്റു കൈത്തൊഴിലുകളും ഉപജീവനമായി സ്വീകരിച്ച പിന്നാക്ക വിഭാഗങ്ങളും ചേർന്നതായിരുന്നു ഇവിടുത്തെ ഗ്രാമനിവാസികൾ. നാടൻ കലാരൂപങ്ങളും തെയ്യങ്ങളും കെട്ടിയാടി ഉപജീവനം നടത്തിവന്ന അടിയാളരും സമൂഹത്തിന്റെ ഒരു ഘടകമായിരുന്നു. അങ്ങിങ്ങായി കാണുന്ന ക്ഷേത്രങ്ങളും കാവുകളും സമൂഹത്തിൽ ഐക്യം ഊട്ടിയുറപ്പിക്കുന്നതിൽ നിർണ്ണായക സ്വാധീനം ചെലുത്തിയിരുന്നു. നമ്പൂതിരി ഇല്ലങ്ങൾ ധാരാളമായി നിലനിന്നിരുന്ന ചില പ്രദേശങ്ങൾ പഞ്ചായത്തിലുണ്ടായിരുന്നു. ഈ പഞ്ചായത്തിലെ ഭൂമി മുഴുവൻ പണ്ടുകാലത്ത്, രണ്ടുപുറ തറവാട്, പടുവിലാൻ, ചന്ത്രോത്ത്, തുടങ്ങിയ ഏതാനും ജന്മിതറവാടുകളുടെ അധീനതയിലായിരുന്നു. ജാതിസമ്പ്രദായം മറ്റെവിടെയുമെന്നപോലെ ഈ പഞ്ചായത്തിൽപെട്ട പ്രദേശത്തും അതിന്റെ മുഴുവൻ ഭീകരതയോടും കൂടി നിലനിന്നിരുന്നു. തൊട്ടുകൂടായ്മയുടെയും തീണ്ടിക്കൂടായ്മയുടെയും ഭീതിപ്പെടുത്തുന്ന ഓർമ്മകൾ ഇന്നും ഇവിടുത്തെ പഴമനസ്സുകളിൽ നിന്നും തീർത്തും മാഞ്ഞുപോയിട്ടില്ല. അക്കാലത്ത് കീഴാളസ്ത്രീകൾക്ക് മാറു മറയ്ക്കാനുള്ള സ്വാതന്ത്ര്യം പോലും നിഷേധിക്കപ്പെട്ടിരുന്നു. 1892-ൽ സ്ഥാപിതമായ മാങ്ങാട്ടിടം എൽ.പി.സ്കൂളാണ് വിദ്യാഭ്യാസരംഗത്ത് പഞ്ചായത്തിലുണ്ടായ ആദ്യത്തെ സംരംഭം. മാങ്ങാട്ടിടം എലിമെന്ററി സ്ക്കൂൾ എന്നായിരുന്നു ഇതിന്റെ ആദ്യത്തെ പേര്. നാടാകെ ദേശീയപ്രസ്ഥാനത്തിന്റെ പ്രക്ഷോഭങ്ങളുടെ ഭാഗമായി ഉരുകിതിളച്ചപ്പോൾ അതിന്റെ അലയൊലികൾ ഈ പ്രദേശത്തും വീശിയടിച്ചു. ഈ പഞ്ചായത്തിൽ നിന്നും സ്വാതന്ത്യ്ര സമരപ്രവർത്തനങ്ങളിൽ പങ്കെടുത്ത നിരവധി പേരുണ്ട്. വി.എം.കുഞ്ഞിരാമൻ നമ്പ്യാർ, വയലാളി കുഞ്ഞിരാമൻ, സി.കെ.മമ്മദ്, കല്ലായി കുമാരൻ എന്നിവർ അക്കൂട്ടത്തിൽ പ്രമുഖരാണ്. 1940-കളുടെ ആദ്യ നാളുകളിൽ എ.കെ.ജിയുടെ പ്രവർത്തനങ്ങൾ മാങ്ങാട്ടിടം പ്രദേശത്തെ ജനങ്ങളിൽ പ്രബുദ്ധമായ രാഷ്ട്രീയ ബോധത്തിന്റെ വെളിച്ചം തെളിയിക്കുവാൻ പ്രേരകമായി. എ.കെ.ജിയുടെ നേതൃത്വത്തിൽ സ്വാതന്ത്ര്യപ്രസ്ഥാനത്തിന്റെ ഭാഗമായി തക്ളിയിൽ നൂൽനൂറ്റു കൊണ്ടുള്ള യാത്രയും, വറുതിയുടെ ഭീകരരൂപം വിളിച്ചോതിക്കൊണ്ടുള്ള പട്ടിണി ജാഥയുടെ പ്രചരണപര്യടനവും മാങ്ങാട്ടിടത്തെ ദേശീയപ്രസ്ഥാനത്തിന്റെ ധാരയിലേക്ക് കൊണ്ടുവന്ന സംഭവങ്ങളായിരുന്നു. സുഭാഷ് ചന്ദ്രബോസിനോടൊപ്പം ഐ.എൻ.എ. സേനയിൽ സേവനമനുഷ്ഠിച്ച വ്യക്തിയായിരുന്നു ക്യാപ്റ്റൻ നെല്ലിക്ക അച്ച്യുതൻ. കൂടാതെ സ്വാതന്ത്യ്രസമര പോരാളികളായ ഒ.കരുണാകരൻ നമ്പ്യാർ, കമ്മാരൻ നമ്പ്യാർ എന്നിവരും ഇവിടെ നിന്നുള്ളവരായിരുന്നു. ഹിന്ദി ഭാഷാപഠനവും, ഗ്രന്ഥശാലാ പ്രവർത്തനങ്ങളും വയോജനവിദ്യാഭ്യാസ പ്രവർത്തനങ്ങളും അയിത്തോച്ചാടന പ്രവർത്തനങ്ങളും മദ്യനിരോധനത്തോടനുബന്ധിച്ചുള്ള കള്ളുഷാപ്പ് പിക്കറ്റിങ്ങും ഇവിടെ നടന്നിട്ടുണ്ട്. പഞ്ചായത്തിലെ പല സ്ഥലനാമങ്ങളുടെയും പിന്നിലുള്ള കഥകൾ ചരിത്രപരവും കൌതുകകരവുമാണ്. ശങ്കരനെല്ലൂർ എന്ന സ്ഥലത്തിന് ആ പേരു ലഭിച്ചത്, ശങ്കരന്റെ നല്ല ഊര് (ശിവക്ഷേത്രങ്ങളുള്ള നല്ല സ്ഥലം) ആയതിനാലാണത്രെ. അമ്പലങ്ങളുടെ നാടായിരിക്കാം ആമ്പിലാട് ആയിമാറിയത്. കുഞ്ഞല്ലൂർ അമ്പലം, കണ്ണഞ്ചാൻ അമ്പലം, മുല്ലപ്പളളി അമ്പലം, അമ്പലപ്പറമ്പ് എന്നിവയുടെ സാന്നിധ്യം മേൽപ്പറഞ്ഞ വാദത്തെ സാധൂകരിക്കുന്നു. പൂനത്തിൽ ഇല്ലം, ഏറോത്തില്ലം, കല്ലറ ഇല്ലം, മൊടത്തേടത്തില്ലം മുതലായ ഇല്ലപ്പേരുകൾ ഇവിടെ ഇപ്പോഴുമുണ്ട്. കൃഷ്ണഗാഥാകർത്താവായ ചെറുശ്ശേരിയുമായി ബന്ധപ്പെടുത്തി പറഞ്ഞുകേൾക്കുന്ന പൂനത്തിൽ ഇല്ലം, മുകളിൽ പരാമർശിച്ച പുനത്തിൽ ഇല്ലം തന്നെയാണെന്ന് പറയപ്പെടുന്നു. കഷ്ണം കഷ്ണമായി കുന്നുകൾ കാണപ്പെടുന്നതുകൊണ്ടാണ് കണ്ടംകുന്നിന് ആ പേരു ലഭിച്ചത്. ചുറ്റുപാടും താഴ്ന്ന സ്ഥലങ്ങളും മധ്യത്തിൽ വട്ടി കമഴ്ത്തിയതും ഉയർന്നുനിൽക്കുന്നതുമായ സ്ഥലമെന്ന നിലയ്ക്കുമാണ് വട്ടപ്രം (വട്ടിപ്പുറം) എന്ന സ്ഥലപ്പേരുണ്ടായത് എന്ന് വിശ്വസിക്കപ്പെടുന്നു. പഴയ കാലത്ത് ജാതിവ്യവസ്ഥയും അയിത്തവും ഒക്കെയുണ്ടായിരുന്ന ഈ പ്രദേശത്ത്, പിൽക്കാലത്ത് വളർച്ചയുടെ നാളുകളിൽ വിവിധ ജാതി മതസ്ഥരായ ആളുകൾ തമ്മിൽ സാഹോദര്യത്തോടെ കഴിഞ്ഞുവന്നു. മതമൈത്രി എന്നും നിലനിന്നങ്കിലും 1970 കാലത്ത് തലശ്ശേരി കേന്ദ്രമായി പൊട്ടിപ്പുറപ്പെട്ട വർഗ്ഗീയലഹളയിൽ സമാധാനം പുന:സ്ഥാപിക്കാനുള്ള ശ്രമത്തിനിടയിൽ യു.കെ.കുഞ്ഞിരാമന് ജീവത്യാഗം ചെയ്യേണ്ടിവന്നു. ഇവിടെ അംഗൻവാടികളും, പ്രീപ്രൈമറി സ്ഥാപനങ്ങളും ഉൾപ്പെടെ പ്രൈമറി തലം മുതൽ കോളേജുതലം വരെയുള്ള വിദ്യാഭ്യാസസ്ഥാപനങ്ങളും ഇവിടെ പ്രവർത്തിക്കുന്നുണ്ട്. മുപ്പതിൽ അധികം വായനശാലകൾ പഞ്ചായത്തിൽ പ്രവർത്തിക്കുന്നുണ്ട്. ലോക്കൽ അതോറിറ്റിയുടെ കീഴിലുള്ള ഓണക്കൻ ഗുരുക്കൾ സ്്മാരകവായനശാല ആന്റ് ഗ്രന്ഥാലയം, സ്വാതന്ത്യ്ര സമരകാലഘട്ടത്തിൽ സ്ഥാപിക്കപ്പെട്ട ദേശബന്ധു വായനശാല, കൈതച്ചാൽ അജയ വായനശാല ആന്റ് ഗ്രന്ഥാലയം, രചന വായനശാല ആന്റ് ഗ്രന്ഥാലയം, മമ്പ്രം ഗ്രാമദീപം വായനശാല, ആയിത്തറ അച്യുതൻ സ്മാരക വായനശാല ആന്റ് ഗ്രന്ഥാലയം, കൈതേരി യുവജന വായനശാല എന്നിവ ഈ രംഗത്തെ പ്രധാന സ്ഥാപനങ്ങളാണ്. . 1964-ൽ സ്ഥാപിക്കപ്പെട്ട നിർമ്മലഗിരി കോളേജ് ആണ്‌ പ്രധാന ഉന്നതവിദ്യാഭ്യാസസ്ഥാപനം.

തലശ്ശേരി-കൂർഗ് റോഡ് ഈ പഞ്ചായത്തിലൂടെയാണ്‌ കടന്നുപോകുന്നത്.

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="57800" url="https://ml.wikipedia.org/wiki?curid=57800" title="വെളിച്ചെണ്ണ">
വെളിച്ചെണ്ണ

തേങ്ങ ഉണക്കി ഉണ്ടാക്കുന്ന കൊപ്ര ആട്ടി എടുക്കുന്ന എണ്ണയാണ് വെളിച്ചെണ്ണ എന്നറിയപ്പെടുന്നത്. 

'എണ്ണ' എന്ന പദത്തിന് 'എള്ളിൽ നിന്ന് ലഭിക്കുന്നത്' (എള്ളിൽ നിന്ന് ലഭിക്കുന്ന നെയ്യ്) എന്നാണ് അർഥമെങ്കിലും പിന്നീട് അർഥവികാസം സംഭവിച്ച് എല്ലാ സ്നിഗ്ധദ്രാവകങ്ങളെയും സൂചിപ്പിക്കാൻ ഉപയോഗിക്കുന്ന പദമായി മാറി. "വെളിച്ചത്തിന് ഉപയോഗിക്കുന്ന എണ്ണ" (അതായത്, വിളക്ക് കത്തിക്കാൻ ഉപയോഗിക്കുന്ന എണ്ണ) എന്ന അർഥത്തിൽ വെളിച്ചെണ്ണ എന്ന പദം രൂപപ്പെട്ടു. പണ്ടുകാലത്ത് ചക്കുപയോഗിച്ചായിരുന്നു എണ്ണയാട്ടിയിരുന്നത്. 

വെളിച്ചെണ്ണ ഒരുതരം കൊഴുപ്പാണ്. ഇതിൽ 90% പൂരിത കൊഴുപ്പ് അടങ്ങിയിരിക്കുന്നു. 


</doc>
<doc id="57806" url="https://ml.wikipedia.org/wiki?curid=57806" title="ആന്റ് ഈറ്റർ">
ആന്റ് ഈറ്റർ

അമേരിക്കൻ ഭൂഖണ്ഡങ്ങളിൽ കണ്ടുവരുന്ന ഒരു സസ്തനിയാണ് ആന്റ് ഈറ്റർ (ഉറുമ്പുതീനി). ഉറുമ്പുകളേയും, ചിതലുകളേയും ഭക്ഷിച്ചാണ് ജീവിക്കുന്നത്. വലിയ ആന്റ് ഈറ്റർ, സിൽക്കി ആന്റ് ഈറ്റർ, ദക്ഷിണ ടമൻഡുവ, ഉത്തര ടമൻഡുവ എന്നിങ്ങനെ നാല് ജാതി ആന്റ് ഈറ്ററുകളാണുള്ളത്. മലയാളത്തിൽ ഈനാമ്പേച്ചി തുടങ്ങിയ ജീവികളെ കുറിക്കാൻ ഉറുമ്പുതീനി എന്ന പദം ഉപയോഗിക്കുന്നുണ്ട്.

കുഴലുപോലെ നീണ്ട വായ ആണ് ആന്റ് ഈറ്ററുകളുടെ പ്രത്യേകത. വായയിലെ ലോലമായ പശിമയുള്ള നാക്ക് തലയുടെ നീളത്തിലുമധികം പുറത്തേയ്ക്ക് നീട്ടാനാവും. നാവ് ഉറുമ്പിന്റെ കൂട്ടിലേക്കും, ചിതൽപ്പുറ്റിലേക്കും ഇറക്കി അതിൽ പറ്റിപ്പിടിക്കുന്നവയെ ഭക്ഷിക്കുകയാണ് രീതി. രോമാവൃതമായ ശരീരം കീടങ്ങളുടെ ആക്രമണത്തിൽ നിന്നും ഇവയെ രക്ഷിക്കാനുള്ളതാണ്. വാൽ കൊണ്ട് മാത്രം പിടിച്ച് തൂങ്ങിക്കിടക്കാൻ ഇവയ്ക്ക് കഴിയും. മുൻകാലിലെ നഖങ്ങൾ ചിതൽപ്പുറ്റുകളും മറ്റും പൊളിക്കാൻ ശേഷിയുള്ളതും, മരങ്ങളിലും മറ്റും പിടിച്ചുകയറാൻ സഹായമായിട്ടുള്ളതുമാണ്. പേടിച്ചാൽ ചുരുണ്ടു കിടക്കുന്ന സ്വഭാവവും ഇവയ്ക്കുണ്ട്.

തെക്കേ അമേരിക്കയിലും ഉത്തര അമേരിക്കയിൽ മെക്സിക്കോ വരെയുള്ള ദക്ഷിണ ഭാഗത്തുമാണ് ആന്റ് ഈറ്ററുകളെ കണ്ടുവരുന്നത്. മുമ്പ് ഒരു വലിയ ദ്വീപായിരുന്ന ദക്ഷിണ അമേരിക്കയിലാണ് ഇവ ഉരുത്തിരിഞ്ഞതെന്നും വികാസം പ്രാപിച്ചതെന്നും കരുതപ്പെടുന്നു. വരണ്ട ഉഷ്ണമേഖലാ വനങ്ങൾ, മഴക്കാടുകൾ, പുൽമേടുകൾ, സാവന്നകൾ തുടങ്ങിയയിടങ്ങളിൽ ആന്റ് ഈറ്ററുകളെ കണ്ടുവരുന്നു.


</doc>
<doc id="57820" url="https://ml.wikipedia.org/wiki?curid=57820" title="വേങ്ങാട്‌ ഗ്രാമപഞ്ചായത്ത്">
വേങ്ങാട്‌ ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ തലശ്ശേരി ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് വേങ്ങാട്‌ ഗ്രാമപഞ്ചായത്ത്. പടുവിലായി, പാതിരിയാട് എന്നീ വില്ലേജുകളിലായി വ്യാപിച്ചുകിടക്കുന്ന ഈ ഗ്രാമപഞ്ചായത്ത്, ധർമ്മടം നിയമസഭാമണ്ഡലത്തിലാണ്‌ ഉൾപ്പെടുന്നത്..

സി.പി.ഐ(എം)-ലെ എ.പി അനിത ആണ്‌ ഗ്രാമപഞ്ചായത്ത് പ്രസിഡന്റ്. വേങ്ങാട്‌ ഗ്രാമപഞ്ചായത്തിൽ 21 വാർഡുകളാണുള്ളത്. 
1.പട്ടത്താരി 
2.കല്ലായി 
3.വേങ്ങാട് അങ്ങാടി 
4.വേങ്ങാട് മെട്ട
5.വേങ്ങാട് തെരു
6.ഊർപ്പള്ളി
7.കൈതേരിപ്പൊയിൽ
8.വാളാങ്കിച്ചാൽ
9.പാതിരിയാട്
10.പാച്ചപ്പൊയിക
11.പറമ്പായി
12. കോളാലൂർ
13.മമ്പറം 
14.പൊയനാട്
15.കീഴത്തൂർ ബാലവാടി 
16.കീഴത്തൂർ വായനശാല
17.കുഴിയിൽ പീടിക
18.മൈലുള്ളി 
19.കുന്നിരിക്ക
20.പടുവിലായി
21.തട്ടാരി


ഈ പഞ്ചായത്ത് ഇടനാട്ടിൽ ഉൾപ്പെടുന്നു. 

പഞ്ചായത്തിന്റെ അതിരിലൂടെ ഒഴുകുന്ന അഞ്ചരക്കണ്ടി പുഴയും അതിലേക്ക് ഒഴുകുന്ന തോടുകളും കുളങ്ങളുമാണ്‌ ഈ പഞ്ചായത്തിലെ പ്രധാന ജലസ്രോതസ്സുകൾ.


1953-ൽ നിലവിൽ വന്ന പാതിരിയാട് , 1954-ൽ നിലവിൽ വന്ന പടുവിലായി എന്നീ വില്ലേജുകൾ ഉൾപ്പെടുത്തി 1961-ലാണ്‌ വേങ്ങാട്‌ ഗ്രാമപഞ്ചായത്ത് രൂപവത്കരിച്ചത് . 


</doc>
<doc id="57827" url="https://ml.wikipedia.org/wiki?curid=57827" title="കുമാരസംഭവം">
കുമാരസംഭവം

കാളിദാസൻ രചിച്ച പ്രശസ്തമായ മഹാകാവ്യമാണ്‌ കുമാരസംഭവം. സംസ്കൃതഭാഷയിലെ പഞ്ചമഹാകാവ്യങ്ങളിലൊന്നാണിത്. 
കാളിദാസൻ ഈ ഗ്രന്ഥം എട്ട് സർഗ്ഗങ്ങളിലായാണ് രചിച്ചിരിക്കുന്നത്. ശിവപാർവതീപ്രണയമാണ് ഇതിലെ പ്രധാനപ്രതിപാദ്യവിഷയം. 
ഒന്നാം സർഗ്ഗം ആരംഭിക്കുന്നത് ഹിമാലയവർണ്ണനയോടെയാണ്. "ഉത്തരദിക്കിനറ്റത്ത്, കിഴക്കും പടിഞ്ഞാറുമുള്ള സമുദ്രങ്ങളിലേക്കിറങ്ങി, ഭൂമിയുടെ അളവുകോലെന്നപോലെ നിലകൊള്ളുന്ന പർവതരാജനായ ഹിമാലയത്തെ" ആദ്യശ്ലോകം പുകഴ്ത്തുന്നു. തുടർന്ന്, ഹിമാലയത്തിന്റെ ഗാംഭീര്യവും, സൗന്ദര്യവും, ജീവി-ധാതു സമൃദ്ധിയും അതിൽ ജീവിക്കുന്ന കിന്നരന്മാരുടേയും കിരാതന്മാരുടേയും ജീവിതസന്ദർഭങ്ങളും കവി ചിത്രീകരിക്കുന്നു. 

യോഗാഗ്നിയിൽ ശരീരം വെടിഞ്ഞ ദക്ഷപുത്രിയായ സതി ഹിമവാന്റെയും പത്നി മേനയുടെയും മകളായിപ്പിറക്കുന്നു. വിവാഹപ്രായമായ പാർവ്വതിയെ കണ്ട് നാരദമഹർഷി അവൾ ശിവന്റെ പത്നിയാകേണ്ടവളാണെന്ന് ഹിമവാനെ അറിയിക്കുന്നതും പാർവ്വതി തപസ്സിരിക്കുന്ന ശിവനെ ശുശ്രൂഷിക്കാൻ ആരംഭിക്കുന്നതും തുടർന്ന് പ്രതിപാദിക്കുന്നു. രണ്ടാം സർഗ്ഗത്തിൽ താരകാസുരന്റെ ചെയ്തികൾക്ക് പരിഹാരംതിരഞ്ഞ് ദേവന്മാർ ബ്രഹ്മാവിന്റെ അടുത്തെത്തുന്നതും ശിവപാർവ്വതീസംയോഗത്തിൽ ജനിക്കുന്നവനേ താരകനെ കൊല്ലാനാകൂ എന്ന് അദ്ദേഹം നിർദ്ദേശിക്കുന്നതും അതിനായി ഇന്ദ്രൻ കാമനെയും രതിയെയും വിളിച്ചുവരുത്തുന്നതുമാണ് വിവരിക്കുന്നത്. മൂന്നാം സർഗ്ഗത്തിൽ തപസ്സിൽനിന്നുണരുന്ന ശിവൻ കാമദേവനെ ഭസ്മമാക്കുന്നതാണ്. നാലാം സർഗ്ഗം രതീവിലാപവും അഞ്ചാംസർഗ്ഗംപാർവതിയുടെ കഠിനതപസ്സും ഫലപ്രാപ്തിയും വർണ്ണിക്കുന്നു. ശിവപാർവ്വതിമാരുടെ വിവാഹമാണ് ആറ്, ഏഴ് സർഗ്ഗങ്ങളുറ്റെ വിഷയം. എട്ടാം സർഗ്ഗം ശിവപാർവതിമാരുടെ ശൃംഗാരകേളികളുടെ വർണ്ണനയാണ്.

ഗ്രന്ഥത്തിന്റെ പേരിന് ആസ്പദമായ സംഭവം - കുമാരന്റെ(സുബ്രഹ്മന്യന്റെ) ജനനം പ്രതിപാദിക്കുന്നില്ല എന്നതിനാൽ കുമാരസംഭവം ഒരു അപൂർണ്ണകൃതിയാണെന്ന് കരുതപ്പെടുന്നുണ്ട്. എന്നാൽ ഗൃഹസ്ഥാശ്രമത്തിന്റെ പ്രാധാന്യം ഉദ്ഘോഷിക്കുകയാണ് കാളിദാസന്റെ ലക്ഷ്യമെന്നും സ്കന്ദന്റെ ജനനത്തിന് വഴിയൊരുങ്ങുകവഴി കഥാനിർവ്വഹണം പൂർണ്ണമായി എന്നുമാണ് പണ്ഡിതരുടെ അഭിപ്രായം.

ക. അസ്ത്യുത്തരസ്യാം ദിശി ദേവതാത്മാഹിമാലയോ നാമ നഗാധിരാജ:പൂർവാപരൗ തോയോനിധി വഹാഹ്യസ്ഥിത: പൃഥ്വിവ്യാം ഇവ മാനദണ്ഡ:

സംസ്കൃതസാഹിത്യം

മഹാകാവ്യം
കുമാരസംഭവം - ഹിന്ദിവ്യാഖ്യാനം


</doc>
<doc id="57829" url="https://ml.wikipedia.org/wiki?curid=57829" title="മാക് ബുക്ക് എയർ">
മാക് ബുക്ക് എയർ

ആപ്പിൾ നിർമ്മിച്ച് പുറത്തിറക്കുന്ന മാക്കിൻറോഷ് നോട്ട്ബുക്ക് കമ്പ്യൂട്ടറാണ് മാക് ബുക്ക് എയർ. മാക് ബുക്ക് കുടുംബത്തിലെ ഏറ്റവും കനം കുറഞ്ഞതും അൾട്രാ പോർട്ടബിളുമായ ലാപ്‌ടോപ്പാണ് മാക് ബുക്ക് എയർ.




</doc>
<doc id="57833" url="https://ml.wikipedia.org/wiki?curid=57833" title="ഡെൽ">
ഡെൽ

കമ്പ്യൂട്ടറും അനുബന്ധ ഉപകരണങ്ങളും നിർമ്മിക്കുന്ന ബഹുരാഷ്ട്ര കമ്പനിയാണ് ഡെൽ ഇൻകോർപ്പറേറ്റഡ്. ടെക്സാസിലെ റൌണ്ട് റോക്കാണ് ആസ്ഥാനം.സ്ഥാപകനായ മൈക്കൽ ഡെല്ലിന്റെ പേരിൽ അറിയപ്പെടുന്ന സ്ഥാപനത്തിന് ലോകമെമ്പാടും 103,300 ഡെൽ തൊഴിലാളികൾ ഉണ്ട്. 
വിവിധ മേഖലകൾക്കായി പല ബ്രാൻഡ് നേമിലാണ് ഡെൽ ഉല്പന്നങ്ങൾ പുറത്തിറക്കുന്നത്.


</doc>
<doc id="57845" url="https://ml.wikipedia.org/wiki?curid=57845" title="ചിറ്റാരിപ്പറമ്പ്‌ ഗ്രാമപഞ്ചായത്ത്">
ചിറ്റാരിപ്പറമ്പ്‌ ഗ്രാമപഞ്ചായത്ത്

കണ്ണൂർ ജില്ലയിൽ തലശ്ശേരി താലൂക്കിലെ കൂത്തുപറമ്പ് ബ്ലോക്കിൽ സ്ഥിതിചെയ്യുന്ന ഗ്രാമപഞ്ചായത്താണ് ചിറ്റാരിപറമ്പ്‌ ഗ്രാമപഞ്ചായത്ത്. പടുവിലായി, പാതിരിയാട് എന്നീ വില്ലേജുകളിലായി വ്യാപിച്ചുകിടക്കുന്ന ഈ ഗ്രാമപഞ്ചായത്ത്, കൂത്തുപറമ്പ് നിയമസഭാമണ്ഡലത്തിലാണ്‌ ഉൾപ്പെടുന്നത്..
സി.പി.ഐ(എം)-ലെ വി. സൗമിനി ആണ്‌ ഗ്രാമപഞ്ചായത്ത് പ്രസിഡന്റ്. ചിറ്റാരിപറമ്പ്‌ ഗ്രാമപഞ്ചായത്തിൽ 20 വാർഡുകളാണുള്ളത്. 
2005- സെപ്റ്റംബർ 26-ന്‌ നടന്ന തെരഞ്ഞെടുപ്പിൽ തെരഞ്ഞെടുക്കപ്പെട്ട അംഗങ്ങൾ. 

കണ്ണവം റിസർവ് വനം പഞ്ചായത്തിന്റെ തെക്കുകിഴക്ക്ഭാഗത്തായി സ്ഥിതിചെയ്യുന്നു. ഭൂപ്രകൃതിയനുസരിച്ച് പഞ്ചായത്തിനെ സമതലങ്ങൾ, ചെരിവുകൾ, കുന്നിൻപ്രദേശങ്ങൾ എന്നിങ്ങനെ തരംതിരിക്കാം. ചെറുതും വലുതുമായ കുന്നുകൾ ഈ പഞ്ചായത്തിലുണ്ട്.

കണ്ണവം പുഴ പഞ്ചായത്തിലൂടെ ഒഴുകുന്നു. ഇടുമ്പപ്പുഴ പഞ്ചായത്തിനു വടക്കായി മാലൂർ പഞ്ചായത്തുമായി അതിർത്തി പങ്കിടുന്നു. 
1961-ലാണ്‌ ചിറ്റാരിപറമ്പ്‌ ഗ്രാമപഞ്ചായത്ത് വ്യക്തമായ അതിരുകളോടുകൂടിയ പഞ്ചായത്തായി മാറിയത്, കെ കുഞ്ഞിരാമൻ അടിയോടി ആയിരുന്നു ആദ്യത്തെ പ്രസിഡണ്ട്. . 
കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="57864" url="https://ml.wikipedia.org/wiki?curid=57864" title="യുയോമയ മതം">
യുയോമയ മതം

ബ്രാഹ്മണ സമുദായത്തിൽ നിന്ന് ക്രിസ്തുമതം സ്വീകരിക്കുകയും പിന്നീട് ക്രൈസ്തവസഭയിൽ നിന്ന് പുറത്താക്കപ്പെടുകയും ചെയ്ത രാമയ്യൻ എന്നയാളുടെ പഠിപ്പിക്കലുകളിലൂടെ ഉടലെടുത്ത ഒരു മതവിഭാഗമാണ് യുയോമയം. ലോകാവസാനത്തെ സംബന്ധിച്ച് രാമയ്യൻ നടത്തിയ പ്രവചനങ്ങൾ നിവർത്തിയാകാഞ്ഞതിനാൽ പ്രവചനങ്ങൾക്ക് പുതിയ വ്യാഖ്യാനങ്ങൾ നൽകി ക്രിസ്തുമതത്തിന്റേയും ഹിന്ദുമതത്തിന്റേയും ചില അം‌ശങ്ങൾ കൂട്ടിക്കലർത്തി രാമയ്യൻ രൂപവത്കരിച്ചതാണ്‌ യുയോമയ സഭ. ഇദ്ദേഹത്തിന് യുസ്തൂസ് യോസഫ് എന്നും പേരുണ്ട്.

സി.എം.ഐ സഭയിൽ നിന്നു പുറത്തക്കപ്പെട്ടതിനു ശേഷം 1875-ൽ യുസ്തൂസ് യോസഫും അനുയായികളും കൂടെ സ്ഥാപിച്ച കന്നീറ്റി ഉണർവ്വു സഭ, അഞ്ചരക്കാർ, അഞ്ചരവേദക്കാർ എന്നിങ്ങനെ വിവിധ പേരുകളിൽ അറിയപ്പെട്ടിരുന്നതും, 1875 തൊട്ട് 1881 ഒക്‌ടോബർ വരെ തെക്കൻ കേരളത്തിലെ, പ്രത്യേകിച്ച് മദ്ധ്യതിരുവിതാംകൂറിലെ, ക്രൈസ്തവസമൂഹത്തെയാകെ ഇളക്കി മറിച്ച സഭയുടെ ബാക്കിപത്രമാണു യുയോമയ സഭ. 

1881 ഒക്ടോബറിൽ പിറവിയെടുത്ത യുയോമയ സഭക്ക്, "നിത്യ സുവിശേഷ സഭ", "ക്രിസ്തുമാർഗ്ഗത്തിന്റെ നിവർത്തിയായ യുയോമയം" എന്നിങ്ങനെയുള്ള വിശേഷനാമങ്ങളും ഇവർ ഉപയോഗിക്കുന്നു. യുയോമയാബ്ദം എന്ന നവീനയുഗവും, യുയോമയ ഭാഷ എന്ന പേരിൽ പുതിയൊരു ഭാഷയും തുടങ്ങി. യുയോമയം ഒരു സർവ ജാതി മതൈക്യപ്രതീകമാണെന്നു വെളിപ്പെടുത്തിയ യുസ്തൂസ് യോസഫ്, തന്റെ ക്രൈസ്തവ നാമത്തിലേക്ക് തന്റെ പൂർവ്വ ഹൈന്ദവ നാമമായ രാമയ്യൻ, മൂസ്ലീം നാമമായ് അലി, പാശ്ചാത്യ നാമമായ വിൽസൻ എന്നീ പേരും ചേർത്തു. ഇവയുടെയെല്ലാം ആദ്യാക്ഷരങ്ങൾ ഉൾപ്പെടുന്ന യുയോരാലിസൺ എന്ന പുതിയൊരു സ്ഥാനപ്പേരും സ്വീകരിച്ചു . 

വീടുകളിലും, പൊതുപ്രാർത്ഥന സമയത്തും, അപ്പവും വെള്ളവും വച്ച് പ്രാർത്ഥിച്ച്, പുതിയ രീതിയിൽ കർത്താവിന്റെ അത്താഴത്തിന്റെ സ്മരണ ദിവസേനേ ആചരിച്ചു പോരുന്ന ആ സഭയിൽ ഇപ്പോൾ 150-ൽ താഴെ കുടുംബങ്ങളാണു അവശേഷിച്ചിട്ടുള്ളത്. 



</doc>
<doc id="57868" url="https://ml.wikipedia.org/wiki?curid=57868" title="ഫോട്ടോബൂത്ത്">
ഫോട്ടോബൂത്ത്

ഐ സൈറ്റ് ക്യാമറയിൽ നിന്നോ മറ്റ് വെബ് ക്യാമുകളിൽ നിന്നോ ചിത്രവും വീഡിയോയും എടുക്കുന്നതിനുള്ള ഒരു ചെറു സോഫ്റ്റ്വെയറാണ് ഫോട്ടോബൂത്ത്. 17 ഇഫക്ടുകൾ ഈ സോഫ്റ്റ്വെയറിലുണ്ട്. ഡവലപ്പർമാർക്ക് ഇഫക്ടുകൾ ഡവലപ്പ് ചെയ്ത് ഓൺലൈനായി പങ്കുവെയ്ക്കാനുള്ള സൌകര്യമുണ്ട്.



</doc>
<doc id="57869" url="https://ml.wikipedia.org/wiki?curid=57869" title="ഐസൈറ്റ്">
ഐസൈറ്റ്

ആപ്പിൾ പുറത്തിറക്കിയിരുന്ന ഒരു വെബ് ക്യാമറയാണ് ഐസൈറ്റ്. ഫയർവയർ കേബിൾ മുഖേനയാണ് ക്യാമറ കമ്പ്യൂട്ടറുമായി ബന്ധിപ്പിക്കുന്നത്.
¼-ഇഞ്ച് സിസിഡി സെൻസറാണ് ഐ സൈറ്റിനുള്ളത്. ഈ സിസിഡി സെൻസറിന് 640×480-പിക്സൽ വിജിഎ റെസല്യൂഷനുണ്ട്.


</doc>
<doc id="57872" url="https://ml.wikipedia.org/wiki?curid=57872" title="ഗ്രാഫിക്സ് പ്രോസ്സസിംഗ് യൂണിറ്റ്">
ഗ്രാഫിക്സ് പ്രോസ്സസിംഗ് യൂണിറ്റ്

ഗ്രാഫിക്സ് പ്രോസ്സസിംഗ് യൂണിറ്റ് എന്നത് കമ്പ്യൂട്ടറുകൾ, ഗെയിം കൺസോളുകൾ എന്നിവയ്ക്ക് വേണ്ടിയുള്ള ഒരു ഡെഡിക്കേറ്റഡ് ഗ്രാഫിക്സ് റെൻഡറിംഗ് ഉപകരണമാണ്. കമ്പ്യൂട്ടർ ഗ്രാഫിക്സ് ദൃശ്യമാക്കാനും അവ മാനിപ്പുലേറ്റ് ചെയ്യുവാനും ഇന്നത്തെ ഗ്രാഫിക്സ് പ്രോസ്സസിംഗ് യൂണിറ്റിന് കഴിവ് കൂടുതലാണ്. ഗ്രാഫിക്സ് പ്രോസ്സസിംഗ് യൂണിറ്റുകൾ മദർബോർഡിൽ ഇൻറഗ്രേറ്റഡ് ചെയ്തും വീഡിയോ കാർഡിലുമായാണ് ഉപയോഗിക്കുന്നത്. ഏകദേശം 90 ശതമാനം കമ്പ്യൂട്ടറുകളിലും ഇൻറഗ്രേറ്റഡ് ഗ്രാഫിക്സ് ആണ് ഉപയോഗിക്കുന്നത്.


ഇവയാണ് കാര്യക്ഷമത കൂടിയ ഗ്രാഫിക്സ് സൊല്യൂഷൻ. ഇവ പിസിഐ-എക്സ്പ്രസ്സ്(PCIe) അല്ലെങ്കിൽ ആക്സിലറേറ്റഡ് ഗ്രാഫിക്സ് പോർട്ട്(AGP) എന്നീ എക്സ്പാൻ സ്ലോട്ട് മുഖേന മദർബോർഡുമായി ബന്ധിപ്പിക്കുന്നു.

ഒന്നിലധികം കാർഡുകൾ ബന്ധിപ്പിച്ച് കൊണ്ട് കാര്യക്ഷമത കൂട്ടാവുന്നതാണ്. ഇതിനായി ഉപയോഗിക്കുന്ന സാങ്കേതിക വിദ്യകളാണ് സ്കേലബിൾ ലിങ്ക് ഇൻറർഫേസ്, എടിഐ ക്രോസ്ഫയർ.

കമ്പ്യൂട്ടർ സിസ്റ്റത്തിന്റെ മെമ്മറി ഉപയോഗിക്കുന്ന ഗ്രാഫിക്സ് പ്രോസ്സസറാണ് ഇൻറഗ്രേറ്റഡ് ഗ്രാഫിക്സ്. 90 ശതമാനം കമ്പ്യൂട്ടറുകളിലും ഇൻറഗ്രേറ്റഡ് ഗ്രാഫിക്സ് ആണ് ഉപയോഗിക്കുന്നത്. ഇവയ്ക്ക് കാര്യക്ഷമത വളരെ കുറവാണ്. ഇന്റലിന്റെ GMA X3000 ( List of Intel chipsets#Core 2 Chipsets|Intel G965 chipset), എ.എം.ഡിയുടെ റാഡിയോൺ HD 3200 (AMD 780G chipset) എൻവിദിയയുടെ ജീഫോഴ്സ് 8200 (nForce 710, NVIDIA nForce 730a) എന്നിവ ഇന്നത്തെ ഇൻറഗ്രേറ്റഡ് ഗ്രാഫിക്സുകളിൽ ചിലതാണ്.



</doc>
<doc id="57874" url="https://ml.wikipedia.org/wiki?curid=57874" title="ട്രാൻസ്ഫോർമർ">
ട്രാൻസ്ഫോർമർ

താഴ്ന്ന വിദ്യുത്ധാരയും ഉയർന്ന വോൾട്ടതയുള്ള വൈദ്യുതിയെ താഴ്ന്ന വോൾട്ടതയും ഉയർന്ന ധാരയും ഉള്ള വൈദ്യുതിയാക്കാനും, തിരിച്ചും ചെയ്യുവാനുള്ള ഉപകരണമാണ് ട്രാൻസ്ഫോർമർ. വൈദ്യുതി ഫലപ്രദമായി ഉത്പാദിപ്പിക്കപ്പെടുന്നതും ഉപയോഗിക്കപ്പെടുന്നതും താഴ്ന്ന വോൾട്ടതകളിലും, ഫലപ്രദമായി പ്രേഷണം ചെയ്യപ്പെടുന്നത് ഉയർന്ന വോൾട്ടതകളിലും ആണ് എന്ന വസ്തുത വൈദ്യുത വിതരണ സംവിധാനങ്ങളിൽ ട്രാൻസ്ഫോർമർ സുപ്രധാനമായ ഉപകരണമാക്കുന്നു. പത്തൊമ്പതാം നൂറ്റാണ്ടിന്റെ ഒടുവിൽ കണ്ടെത്തിയ ഈ യന്ത്രം ഇന്നും എല്ലാ വൈദ്യുതോപകരണങ്ങളിലും സുപ്രധാനമാണ്. "കാന്തിക മണ്ഡലത്തിൽ വലയബന്ധിതമായി മുഴുകിയിരിക്കുന്ന കമ്പിച്ചുരുളിൽ കാന്തിക ബലപ്രവാഹത്തിന്റെ വ്യതിയാനത്തിന് അനുപാദികമായി ഇലക്ട്രോണുകളെ തള്ളി നീക്കാനാവശ്യമായ ബലം(EMF)സൃഷ്ടിക്കപ്പെടുന്നു". വൈദ്യുതിയുടെ പിതാവായ ഫാരഡേ തന്നെ കണ്ടെത്തിയിട്ടുള്ള വിദ്യുത് കാന്തിക പ്രേരണമാണ് ട്രാൻസ്ഫോർമറിന്റേയും അടിസ്ഥാന തത്ത്വം.

കാന്തികക്ഷേത്രത്തിലൂടെ ചലിക്കുന്ന അഥവാ കാന്തിക ബലരേഖകളെ മുറിച്ചുകടക്കുന്ന ചാലകത്തിൽ വൈദ്യുതി ഉത്പാദിക്കപ്പെടും. ചാലകം ചലിക്കുന്നതിനു പകരം വ്യതിയാനം വന്നുകൊണ്ടിരിക്കുന്ന കാന്തികക്ഷേത്രമായാലും മതി. വിദ്യുത് കാന്തിക പ്രേരണം എന്ന ഈ തത്ത്വമനുസരിച്ചു തന്നെയാണ് ട്രാൻസ്ഫോർമറും പ്രവർത്തിക്കുന്നത്. ഒരു കമ്പിച്ചുരുളിലൂടെ വ്യതിയാനം വന്നുകൊണ്ടിരിക്കുന്ന വൈദ്യുതധാര കടന്നു പോകുമ്പോൾ അത് ചുരുളിനു ചുറ്റും ഒരു കാന്തികക്ഷേത്രം സൃഷ്ടിക്കുന്നു. ഈ കാന്തികക്ഷേത്രത്തിനുള്ളിലിരിക്കുന്ന മറ്റൊരു കമ്പിച്ചുരുൾ അക്കാരണം കൊണ്ട് വൈദ്യുതി പ്രേരണം ചെയ്യുന്നു. ഇതാണ് ട്രാൻസ്ഫോർമറിൽ സംഭവിക്കുന്നത്. രണ്ടാമത്തെ ചുരുളിൽ പ്രേരണം ചെയ്യപ്പെടുന്ന വോൾട്ടത അതിലെ ചുറ്റിന്റെ എണ്ണത്തിനനുസരിച്ച് മാറുന്നു. അതായത് എണ്ണത്തിനു നേരനുപാതത്തിൽ ആയിരിക്കും വോൾട്ടതയും. ആദ്യത്തെ കമ്പിച്ചുരുൾ സൃഷ്ടിക്കുന്ന കാന്തിക ക്ഷേത്രം മിക്കവാറും പൂർണ്ണമായി രണ്ടാമത്തെ കമ്പിച്ചുരുളിലൂടെ കടന്നു പോകുന്നു എന്നുറപ്പാക്കാൻ രണ്ടും ഒരേ കോർ ആയിട്ടാവും സൃഷ്ടിക്കുക. കാന്തികശീലത കൂടുതലുള്ള പച്ചിരുമ്പ് കോർ ആയിട്ട് ഉപയോഗിച്ചു വരുന്നു. ട്രാൻസ്ഫോർമറിൽ പുറത്തുനിന്നും വൈദ്യുതി നൽകുന്ന ചുരുളിനെ പ്രാഥമിക ചുരുൾ (Primary) എന്നും ഏതിൽ നിന്നാണോ വൈദ്യുതി പ്രേരണം ചെയ്യുന്നത് അതിനെ ദ്വിതീയ ചുരുൾ (Secondary) എന്നും വിളിക്കുന്നു. പച്ചിരുമ്പേൽ ചുറ്റിയ ചാലക ചുരുളിലൂടെ വൈദ്യുതി കടന്നു പോകുമ്പോൾ അതൊരു വൈദ്യുതകാന്തം ആവുകയും ഒരു കാന്തിക ക്ഷേത്രമുണ്ടാവുകയും ചെയ്യുന്നു. ഈ കാന്തിക ക്ഷേത്രം ദ്വിതീയ ചുരുളിലൂടെ കടന്നു പോകുമ്പോൾ വിദ്യുത് കാന്തിക പ്രേരണം സംഭവിക്കുന്നു. നൽകുന്ന വൈദ്യുതി പ്രത്യാവർത്തിധാരാ വൈദ്യുതി ആയതുകൊണ്ടാണ് കാന്തികക്ഷേത്രത്തിനു തുടർച്ചയായി മാറ്റം ഉണ്ടാകുന്നതും വിദ്യുത് കാന്തിക പ്രേരണം സംഭവിക്കുന്നതും. നേർധാരാ വൈദ്യുതി ആണുപയോഗിക്കുന്നതെങ്കിൽ വൈദ്യുതിയുടെ ഒഴുക്കിനു വ്യതിയാനം സൃഷ്ടിക്കാൻ ധാരാ ബ്രേക്കർ (Current Braker) ഉപയോഗിക്കുന്നു. ട്രാൻസ്ഫോർമറുകൾ വലിയതോതിൽ ഉപയോഗിക്കുന്നത് പ്രത്യാവർത്തി ധാരാ വൈദ്യുതിക്കായാണ്.

100% കാര്യക്ഷമതയുള്ള ഒരു ഉത്തമ ട്രാൻസ്ഫോർമറിൽ (Ideal Transformer) പ്രാഥമിക ചുരുളിലെ വോൾട്ടേജ്(V) കൊണ്ട് ദ്വിതിയ ചുരുളിലെ പ്രേരിത വോൾട്ടേജിനെ (V) ഹരിച്ചാൽ അത് പ്രാഥമിക ചുരുളിന്റെ ചുറ്റുകളുടെ എണ്ണം (N) കൊണ്ട് ദ്വിതീയ ചുരുളിന്റെ ചുറ്റുകളുടെ എണ്ണത്തെ (N) ഹരിക്കുന്നതിനു തുല്യമായിരിക്കും.
അതായത് :formula_1

അതുകൊണ്ട് ചുരുളുകളുടെ എണ്ണം കൂട്ടിയും കുറച്ചും ആവശ്യാനുസരണം വോൾട്ടത കൂട്ടാനും കുറയ്ക്കാനും സാധിക്കുന്നതാണ്. ഇതിനു ചുരുൾ അനുപാതം (Turns Ratio) എന്നു പറയുന്നു. ഒരു ഉത്തമ ട്രാൻസ്ഫോർമർ സാധാരണ രീതിയിൽ അസാധ്യമാണെന്നും അതിചാലകത ഉപയോഗിച്ച് മാത്രമേ സൃഷ്ടിക്കാനാകൂ എന്നും കരുതപ്പെടുന്നു. ഒരു ഉത്തമ ട്രാൻസ്ഫോർമർ സൃഷ്ടിക്കാൻ പ്രാഥമിക ചുരുൾ സൃഷ്ടിക്കുന്ന കാന്തികക്ഷേത്രം പൂർണ്ണമായും ദ്വിതീയ ചുരുളിലൂടെ കടന്നു പോവുകയും വേണം, ഇതും ഏറെക്കുറേ അസാദ്ധ്യമാണ്. എന്നിരുന്നാലും ട്രാൻസ്ഫോർമറുകൾ കാര്യക്ഷമതയിൽ മറ്റുപകരണങ്ങളേക്കാളും വളരെ മുന്നിൽ നിൽക്കുന്നു. ചെറിയ വൈദ്യുതോപകരണങ്ങളിൽ ഉപയോഗിക്കുന്ന ട്രാൻസ്ഫോർമറുകളേക്കാളും വൈദ്യുതോത്പാദന കേന്ദ്രങ്ങളിലും മറ്റും ഉപയോഗിക്കുന്ന തരം വലിയ ട്രാൻസ്ഫോർമറുകൾ കൂടുതൽ കാര്യക്ഷമത കാണിക്കുന്നു. 99 ശതമാനത്തിനു മുകളിൽ കാര്യക്ഷമത ഇവയ്ക്കുണ്ടാകാറുണ്ട്.

പ്രവർത്തനത്തിനനുസരിച്ച് പൊതുവേ ട്രാൻസ്ഫോർമറുകളെ സ്റ്റെപ്-അപ് ട്രാൻസ്ഫോർമറുകൾ, സ്റ്റെപ്-ഡൌൺ ട്രാൻസ്ഫോർമറുകൾ എന്നിങ്ങനെ രണ്ടായി തിരിച്ചിരിക്കുന്നു. താഴ്ന്ന വോൾട്ടതയിൽ സൃഷ്ടിക്കുന്ന വൈദ്യുതിയെ ഫലപ്രദമായ വിതരണത്തിനായി ഉപയോഗിക്കാനാണ് ആദ്യ വിഭാഗത്തെ കൂടുതലായി ഉപയോഗിക്കുന്നത്. ഉയർന്ന വോൾട്ടതയിൽ പ്രസരണ നഷ്ടം കുറവായിരിക്കും പക്ഷേ ചാലകത്തിന്റെ സമീപത്തു ചെല്ലുന്നതുപോലും വൈദ്യുതാഘാതം ഏൽക്കാനിടയായേക്കാം. അതുകൊണ്ട് ഇങ്ങനെ കൊണ്ടുവരുന്ന വൈദ്യുതിയെ അപകടരഹിതമായി ദൈനംദിന ജീവിതാവശ്യങ്ങൾക്ക് ഉപയോഗിക്കാൻ പ്രാപ്തമായ വിധത്തിൽ വോൾട്ടേജ് കുറക്കേണ്ടിയിരിക്കുന്നു. അങ്ങനെ വോൾട്ടേജ് കുറയ്ക്കാനായാണ് രണ്ടാമത്തെ വിഭാഗത്തെ പ്രധാനമായും ഉപയോഗിക്കുന്നത്. പൊതുജനങ്ങൾക്ക് വിതരണം ചെയ്യുന്ന വൈദ്യുതിയുടെ വോൾട്ടത പലരാജ്യങ്ങളിലും (ഭാരതത്തിലടക്കം) 220 വോൾട്ട് ആണ്. വൈദ്യുതോപകരണങ്ങൾക്കുള്ളിൽ ഉപകരണത്തിനനുസൃതമായി വൈദ്യുതധാരയുടെ വോൾട്ടത നിയന്ത്രിക്കാൻ ട്രാൻസ്ഫോർമറുകൾ ഉണ്ടായിരിക്കും. അവയും അധികവും സ്റ്റെപ്-ഡൌൺ ട്രാൻസ്ഫോർമറുകളായിരിക്കും.

വൈദ്യുതിയെക്കുറിച്ചുള്ള തന്റെ പ്രധാന പരീക്ഷണങ്ങൾ നടത്തിയ 1831-ൽ മെക്കേൽ ഫാരഡേ തന്നെയാണ് ട്രാൻസ്ഫോർമറിന്റെ അടിസ്ഥാനതത്വങ്ങൾ ആവിഷ്ക്കരിച്ചത്. എന്നാൽ അന്നതത്ര ഉപയോഗിക്കപ്പെട്ടില്ല. 1836-ൽ നിക്കോളാസ് കാല്ലൻ എന്ന ഐറിഷുകാരൻ ബാറ്ററികളിൽ നിന്നും മറ്റും നേർധാരാ വൈദ്യുതിയെ ഉയർന്ന വോൾട്ടതയിലേക്ക് മാറ്റാനായി ഒരു വിദ്യുത്പ്രേരകത്തെ ഉപയോഗിച്ചു. എന്നിരുന്നാലുമത്തരം ഉപകരണങ്ങൾ ശാസ്ത്രനിരീക്ഷണങ്ങൾക്കു മാത്രമേ ഉപയോഗിച്ചിരുന്നുള്ളൂ. നേർധാരാ വൈദ്യുതിയായിരുന്നതിനാൽ അവയ്ക്ക് ഒരു ധാരാ ബ്രേക്കറും ഉണ്ടായിരുന്നു. 1860 -ൽ പ്രത്യാവർത്തിധാരാ വൈദ്യുതി നൽകുന്ന ഡൈനാമോ കണ്ടുപിടിക്കപ്പെട്ടു. തുടർന്ന് സർ. വില്യം ഗ്രോവ് പ്രത്യാവർത്തിധാരയും ട്രാൻസ്ഫോർമറും ബന്ധിപ്പിച്ചു. അദ്ദേഹത്തിന്റെ പരീക്ഷണ ശാലയിൽ ഉയർന്ന വോൾട്ടേജിലുള്ള വൈദ്യുതിയാവശ്യമായിരുന്നതിനാലാണ് അദ്ദേഹം അത്തരം പരീക്ഷണം നടത്തിയത്. എന്നാൽ ട്രാൻസ്ഫോർമർ ഇന്നുപയോഗിക്കുന്ന രീതിയിൽ ഉപയോഗിച്ചു തുടങ്ങിയത് 1882-ൽ തോമസ് ആൽ‌വാ എഡിസൺ ആദ്യത്തെ വൈദ്യുത വിതരണ ശൃംഖല രൂപകല്പന ചെയ്തതോടെയാണ്. ഏകദേശം ഇതേ കാലത്ത് ഇംഗ്ലണ്ടിൽ വൈദ്യുത വ്യൂഹങ്ങൾക്കായി ട്രാൻസ്ഫോർമറുകൾ ഉപയോഗിക്കാൻ തുടങ്ങി. “സെക്കൻഡറി ജനറേറ്റർ” (Secondary Generator) എന്നു വിളിക്കപ്പെട്ട ആ ഉപകരണങ്ങൾ ജോൺ ഗിബ്സ്, ലൂസിയൻ ഗ്വലാർദ് എന്നീ രണ്ടുപേരാണ് നിർമ്മിച്ചത്. അവ അത്ര സാങ്കേതിക തികവാർന്നതോ, ഉപയോഗപ്രദമോ അല്ലായിരുന്നെങ്കിൽ പോലും ഗവേഷകരുടെ ശ്രദ്ധ അവയിലേക്കെത്താൻ കാരണമായി. സെക്കൻഡറി ജനറേറ്ററിൽ നിന്നും പ്രചോദനം കൊണ്ട് ഹംഗറിയിലെ ഗാൻസ് ആൻഡ് കമ്പനിയിലെ മാക്സ് ദേരി, ഓട്ടോ ബ്ലാത്തി, കാൾ സിപ്പർനോവ്സ്കി എന്നിവർ ചേർന്ന് പലതരം ട്രാൻസ്ഫോർമറുകൾ നിർമ്മിച്ചു. തുടർന്ന് 1885-ൽ ബുഡാപെസ്റ്റിൽ നടന്ന ഹംഗേറിയൻ നാഷണൽ എക്സിബിഷനിൽ ഇന്നത്തെ വൈദ്യുത വിതരണ ശൃംഖലയുടെ ആദ്യ മാതൃക അവർ അവതരിപ്പിച്ചു. 1067 എഡിസൺ ബൾബുകൾ തെളിയിക്കാനായി 75 ട്രാൻസ്ഫോർമറുകൾ ഉൾപ്പെട്ട ഒരു സംവിധാനമായിരുന്നു അത്.

ഗിബ്സ്-ഗല്വാർദ് ദ്വയത്തിൽ നിന്നും പ്രചോദനം കിട്ടിയവരിൽ പ്രധാനിയായ മറ്റൊരാളാണ് അമേരിക്കക്കാരനായ ജോർജ് വെസ്റ്റിങ് ഹൌസ്. ഒരു വലിയ നഗരത്തിനുള്ള വൈദ്യുതി വിതരണത്തിനു ഒന്നെങ്കിൽ ആരം കൂടിയ ചെമ്പ് കമ്പി ഉപയോഗിക്കണം അല്ലെങ്കിൽ കൂടിയ പ്രസരണ നഷ്ടം വഹിക്കണം എന്ന സത്യം അദ്ദേഹം മനസ്സിലാക്കിയിരുന്നു. അതിനുള്ള പോംവഴി കൂടിയ വോൾട്ടതയിൽ വൈദ്യുതി വിതരണം ചെയ്യുകയാണെന്നും അദ്ദേഹം തിരിച്ചറിഞ്ഞു. വെസ്റ്റിങ് ഹൌസ് 1884-ൽ വില്യം സ്റ്റാൻലി എന്ന എഞ്ചിനീയറെ പ്രശ്നം പഠിക്കാനായി നിയോഗിക്കുകയും 1885-ഓടെ ട്രാൻസ്ഫോർമർ ഉപയോഗിച്ച് പ്രശ്നം പരിഹരിക്കാനുള്ള ഒരു രൂപരേഖയും സ്റ്റാൻലി തയ്യാറാക്കി. തുടർന്ന് ഒലിവർ ഷാലൻബർജർ, ആൽബർട്ട് ഷ്മിഡ് എന്നീ മറ്റ് രണ്ട് എഞ്ചിനീയർമാരുടെ സഹായത്തോടെ വെസ്റ്റിങ് ഹൌസ് H ആകൃതിയിൽ മുറിച്ച ഇരുമ്പുകഷണങ്ങൾ ഉപയോഗിച്ചുള്ള ഒരു ട്രാൻസ്ഫോർമർ നിർമ്മിച്ചു. ആദ്യമേ ചുറ്റിവച്ച ചുരുളുകൾക്കകത്തേക്ക് കോർ കടത്തിവെക്കാനായി, സ്റ്റാൻലി കോറിന്റെ രൂപം E ആകൃതിയിലാക്കി. ഇന്നും ഇത്തരത്തിലാണ് ട്രാൻസ്ഫോർമറുകൾ നിർമ്മിക്കുന്നത്. 1886-ൽ വെസ്റ്റിങ് ഹൌസ് ഇലക്റ്റ്രിക്ക് കമ്പനി നിലവിൽ വന്നു. ഗിബ്സും ഗല്വാർദും സൃഷ്ടിച്ച ട്രാൻസ്ഫോർമറിന്റെ പേറ്റന്റുകൾ വെസ്റ്റിങ് ഹൌസ് ആദ്യമേ വാങ്ങിയിട്ടുണ്ടായിരുന്നു. തുടർന്ന് പുതിയ രൂപവും അത് എണ്ണയിൽ മുക്കിവച്ച് തണുപ്പിക്കുന്ന രീതിയുമെല്ലാം വെസ്റ്റിങ് ഹൌസ് കമ്പനിയുടെ പേറ്റന്റുകളായി. 1886-ൽ തന്നെ പുതിയ വ്യൂഹം വാണിജ്യാടിസ്ഥാനത്തിൽ ഉപയോഗിക്കാൻ തുടങ്ങി. നയാഗ്രയിലെ 5,000 കുതിരശക്തിയുള്ള വൈദ്യുത നിലയമൊക്കെ അതിനെ തുടർന്നുണ്ടായതാണ്. 2000 കെ.വി.എ. ശേഷിയുള്ള ട്രാൻസ്ഫോർമറുകളും തുടർന്നുണ്ടായി.

പത്തൊമ്പതാം നൂറ്റാണ്ടവസാനിച്ചപ്പോഴേക്കും ട്രാൻസ്ഫോർമറുകൾ ഘടനയിലും സാങ്കേതികവിദ്യയിലും പൂർണ്ണത നേടിയിരുന്നു. കൂടുതൽ ശേഷിയാണ് പിന്നീടവ കൈവരിച്ചത്. ഇന്നത്തെ ട്രാൻസ്ഫോർമറുകൾക്ക് 1000000 കെ.വി.എ. വരെ ശേഷിയുണ്ടാവാറുണ്ട്.

കൂടുതൽ കാന്തികശേഷിയുള്ള അക്രിസ്റ്റലീയ ലോഹങ്ങൾ ഉപയോഗിക്കാൻ കഴിഞ്ഞാൽ ട്രാൻസ്ഫോർമർ കോറുകൾക്ക് മാറ്റമുണ്ടായേക്കാം. ചുരുളുകളിൽ തീരെ പ്രതിരോധമില്ലാത്ത അതിചാലകതാവസ്ഥ സാധാരണ താപനിലയിൽ സാധിക്കാൻ കഴിഞ്ഞാൽ അതിചാലക ട്രാൻസ്ഫോർമറുകൾ പരമ്പരാഗത ട്രാൻസ്ഫോർമറുകളെ നീക്കം ചെയ്തേക്കാം. അതിചാലക ട്രാൻസ്ഫോർമറുകൾ താണ താപനിലയിൽ ഇന്നു തന്നെ സാധ്യമായിട്ടുണ്ട്. സോളിഡ് സ്റ്റേറ്റ് സാങ്കേതിക വിദ്യകളിലുണ്ടാകുന്ന മാറ്റം ട്രാൻസ്ഫോർമറുകളുടെ ഉപയോഗം തന്നെ അനാവശ്യമാക്കിയേക്കാം എന്നും കരുതപ്പെടുന്നു.


</doc>
<doc id="57890" url="https://ml.wikipedia.org/wiki?curid=57890" title="സംസ്കൃതസാഹിത്യം">
സംസ്കൃതസാഹിത്യം

സംസ്കൃതഭാഷ ഭാരതത്തിലെ ഏറ്റവും പഴക്കം ചെന്ന ഭാഷയും മറ്റ് പല ആധുനികഭാഷകളുടേയും മാതൃഭഷയും ആയി പരിഗണിക്കപ്പെടുന്നു. സംസ്കൃതസാഹിത്യം ആരംഭിക്കുന്നത് വേദങ്ങളോടു കൂടിയാണ്. ഹിന്ദുമതഗ്രന്ഥങ്ങളിൽ സംസ്കൃതസാഹിത്യത്തിന്റെ ഉപയോഗം കാണാം. കാലാനുക്രമമായി സംസ്കൃതസാഹിത്യത്തിനുള്ള വിവിധഘട്ടങ്ങൾ താഴേപറയും പ്രകാരം വിവരിക്കാം.

ഏകദേശം 1500-600ബി.സിയിലാണ് വേദങ്ങളുടെ രചന നടന്നതെന്നു് കരുതപ്പെടുന്നു. വേദങ്ങൾ നാലാണ് ഋഗ്വേദം, യജുർവേദം, സാമവേദം, അഥർവവേദം എന്നിങ്ങനെ. ഈ ഓരോ വേദത്തിലും സംഹിതകളും നിരവധി ബ്രാഹ്മണങ്ങൾ, ആരണ്യകങ്ങൾ, വേദാംഗങ്ങൾ എന്നിവയും അടങ്ങിയിക്കും. ഓരോ വേദത്തിലും നാലുഭാഗങ്ങൾ ഉണ്ടായിരിക്കും. ഈശ്വരസ്തുതി, അനുഷ്ഠാനവിധികൾ, ധ്യാനവിധി, തത്ത്വങ്ങൾ എന്നിങ്ങനെ. ഉപനിഷത്തുകൾ വേദങ്ങളുടെ ഒരു ഭാഗമാണ്. ഇതിലെ ഉള്ളടക്കം തികച്ചും തത്ത്വാധിഷ്ഠിതമാണ്. വേദങ്ങളുടെ രചന നിരവധി വ്യക്തികളാൽ കാലാകാലങ്ങളായി രൂപപ്പെട്ടതാണ്. ആയതിനാൽ തന്നെ ഭാരതീയസംസ്കാരത്തിന്റേയും ചരിത്രത്തിന്റേയും ഉൾക്കാഴ്ച നൽകാൻ വേദങ്ങൾ പര്യാപ്തമാണ്.

നാലുവേദങ്ങളുള്ളതിൽ ഓരോ വേദത്തിനും സംഹിതം എന്നും ബ്രാഹ്മണം എന്നും ഓരോ ഭാഗങ്ങളുണ്ട്. ബ്രാഹ്മണങ്ങളുടെ അനുബന്ധങ്ങളാണ് ആരണ്യകങ്ങൾ. ആരണ്യകങ്ങളുടെ അനുബന്ധങ്ങൾ ഉപനിഷത്തുകളും. ഈ ഓരോ വ്യാഖ്യാനങ്ങളിലുമുള്ള നിരവധി സൂക്തങ്ങൾ കൂടിയാണ് വേദസാഹിത്യം ഉണ്ടായത്.

വേദസാഹിത്യത്തിന്റെ തുടർച്ച എന്നോണം ബി.സി 500നും 100നും ഇടയിൽ അറിവിനെ സൂത്രങ്ങൾ എന്ന പേരിൽ പ്രബന്ധരൂപത്തിൽ സം‌യോജിപ്പിച്ചു. ഇതിൽ വേദാംഗങ്ങൾ,ബ്രഹ്മസൂത്രങ്ങൾ,യോഗസൂത്രങ്ങൾ,ന്യായസൂത്രങ്ങൾ എന്നിവ അടങ്ങിയിരുന്നു. വേദാംഗത്തിൽ വ്യാകരണം,ഉച്ചാരണശാസ്ത്രം എന്നിവ വിവരിച്ചിട്ടുണ്ട്.

കാവ്യഭംഗി നിറഞ്ഞ കൃതിയാണ് മഹാഭാരതം. കാവ്യഭംഗിയേക്കാളുപരിയായി ഈ ഗ്രന്ഥത്തിൽ ഹൈന്ദവ ഐതിഹ്യങ്ങളും തത്ത്വങ്ങളും മതവിശ്വാസങ്ങളുമെല്ലാം അടങ്ങിയിട്ടുണ്ട്. ഈ ഗ്രന്ഥത്തിന്റെ കർത്താവ് വ്യാസൻ ആണ്. മഹഭാരതത്തിലെ ആദിപർവത്തെ അടിസ്ഥാനമാക്കിയാൽ ആരംഭത്തിൽ ഈ ഗ്രന്ഥത്തിൽ 8800 പദ്യങ്ങളാണുണ്ടായിരുന്നതെന്നും അക്കാലത്ത് ജയം എന്ന പേരിലാണ് അറിയപ്പെട്ടതെന്നും മനസ്സിലാക്കാം. ശേഷം വൈശമ്പായനൻ ഭാരതം എന്നപേരിൽ 24000ഓളം പദ്യങ്ങൾ ഉൾക്കൊള്ളിച്ച് രചിച്ചു. ഹസ്തിനപുരി എന്ന നഗരത്തിൽ വസിച്ചിരുന്ന രണ്ട് കുടുംബങ്ങൾ തമ്മിൽ നിലനിന്നിരുന്ന കലഹമാണ് ഇതിവൃത്തം. മഹാഭാരതം എന്ന ഗ്രന്ഥത്തെക്കുറിച്ച് ഇപ്രകാരം പറയപ്പെടുന്നു.

"ധർമേ ച അർത്ഥേ ച കാമേ ച മോക്ഷേ ച ഭാരതർഷഭ

യത് ഇഹ അസ്തി തദ് അന്യത്ര യദ് ന ഇഹ അസ്തി തത് ക്വചിത്"

ആദികവി എന്ന വിശേഷണത്തിനർഹനായ വാല്മീകിയാൽ രചിക്കപ്പെട്ട ഗ്രന്ഥമാണ് രാമായണം. വായ്മൊഴിയിലൂടെയാണ് ആദ്യം പ്രചരിച്ചത്. അനേകനൂറ്റാണ്ടുകൾക്ക് ശേഷം എഴുതപ്പെട്ടു. അയോദ്ധ്യാവാസിയായ രാമൻ എന്ന രാജകുമാരന്റെ കഥയാണ് മുഖ്യകഥാതന്തു. മഹാഭാരതത്തെപ്പോലെതന്നെ ഭാരതസംസ്കാരത്തിന്റെ വളർച്ചയിൽ രാമായണത്തിന്റെ പങ്കും ചെറുതല്ല

സംസ്കൃതനാടകങ്ങളിൽ അധികവും രചിക്കപ്പെട്ടത് ബി.സി രണ്ടാം നൂറ്റാണ്ടിനും എ.ഡി ഏഴാം നൂറ്റാണ്ടിനും ഇടയിലാണ്. സംസ്കൃതനാടകങ്ങളിൽ അധികവും കാല്പനികത നിറഞ്ഞവയായിരുന്നു.
ബി.സി രണ്ടാം നൂറ്റണ്ടിൽ ശൂദ്രകൻ രചിച്ച നാടകം.
പതിമൂന്ന് നാടകങ്ങൾ ഇദ്ദേഹത്തിന്റേതായി കണ്ടെത്തിയിട്ടുണ്ട്. പതിനാലാമതൊരെണ്ണം ഗണപതി ശാസ്ത്രികൾ 1913ൽ കണ്ടെത്തി. ഏറ്റവും പ്രസിദ്ധമായ നാടകങ്ങൾ സ്വപ്നവാസവദത്തം,പ്രതിജ്ഞാ യൗഗന്ധരായണം എന്നിവ ആണ്.
പ്രശസ്തങ്ങളായ മൂന്ന് നാടകങ്ങളാണ് ഇദ്ദേഹം രചിച്ചിരിക്കുന്നത് - വിക്രമോർവശീയം, മാളവികാഗ്നിമിത്രം,അഭിജ്ഞാനശാകുന്തളം എന്നിവ. രണ്ട് വലിയ ഇതിഹാസകാവ്യങ്ങളും ഇദ്ദേഹത്തിന്റേതായിട്ടുണ്ട് - രഘുവംശവും, കുമാരസംഭവവും. കൂടാതെ ഋതുസമഹാരം മേഘദൂത് എന്നീ കാവ്യങ്ങളും ഇദ്ദേഹത്തിന്റെ രചനകളാണ്. കാളിദാസന്റേത്, ലളിത-സുന്ദരവും നിരവധി ഉപമകൾ നിറഞ്ഞതുമായ ഭാഷാശൈലിയാണ് . ആതിനാൽ തന്നെ "ഉപമാ കാളിദാസസ്യ" എന്നൊരു ചൊല്ലുതന്നെ ഉണ്ടായിട്ടുണ്ട്.

സംസ്കൃതസാഹിത്യത്തിലെ പ്രധാനപ്പെട്ട ഒരു സൃഷ്ടിയാണ് ഭരതമുനിയുടെ നാട്യശാസ്ത്രം. ഗ്രന്ഥകർത്താവിനെ കുറിച്ച് വേണ്ടത്ര വിവരമൊന്നും ലഭ്യമല്ല. വികാരങ്ങൾ പ്രകടിപ്പിക്കുന്നതിനായി ഉപയോഗിക്കുന്ന വിവിധതരം കലകളെക്കുറിച്ചാണ് ഈ ഗ്രന്ഥം പ്രതിപാദിക്കുന്നത്. പ്രധാനമായും സംഗീതം,നൃത്തം,സാഹിത്യം,അരങ്ങ് എന്നിവയെക്കുറിച്ച് ഭരതൻ ഈ ഗ്രന്ഥത്തിൽ നിരവധി മാർഗ്ഗനിർദ്ദേശങ്ങൾ നൽകിയിട്ടുണ്ട്. ഭാരതത്തിൽ കലകൾക്കുള്ള അടിസ്ഥാനം ഈ ഗ്രന്ഥമാണ്. ഭാവാവിഷ്കാരങ്ങൾക്കാവശ്യമായ രസങ്ങൾക്കും അടിസ്ഥനാമാക്കുന്നത് ഈ ഗ്രന്ഥത്തെ തന്നെ. ഭരതൻ നവരസങ്ങൾ എന്ന പേരിൽ ഒൻപത് രസങ്ങൾ ആവിഷ്കരിച്ചു. അത്ഭുതം,ഹാസ്യം, കരുണം,ശൃംഗാരം,ശാന്തം,ബീഭത്സം,വീരം,ഭയാനകം,രൗദ്രം എന്നിവയാണ് നാട്യശാസ്ത്ര പ്രകാരമുള്ള ഒൻപത് രസങ്ങൾ

ഹിന്ദുപുരാണഗ്രന്ഥങ്ങളുടെ രചന പ്രധാനമായും അഞ്ചു മുതൽ പത്താം നൂറ്റാണ്ടുവരെയുള്ള കാലത്താണ് നടന്നത്. പുരാണങ്ങളെ മഹാ എന്നും ഉപ എന്നും രണ്ടായി തിരിച്ചിരിക്കുന്നു. ഈ ഗ്രന്ഥങ്ങൾ പ്രധാനമായും 5 വിഷയങ്ങൾ (പഞ്ചലക്ഷണങ്ങൾ) വിവരിക്കുന്നു. അവ

പുരാണങ്ങൾ പ്രധാനമായും ഏതെങ്കിലും ഒരു മൂർത്തിയെ പ്രധാനിയായി ചിത്രീകരിക്കുന്നു.

<poem>
രഘുവംശം
മേഘ സന്ദേശം
നാരായണീയം
ബ്രഹ്മ സൂത്രം
ഉപദേശസാഹസ്രി
ഭജ ഗോവിന്ദം
മാണ്ഡൂക്യകാരിക
ദശകുമാരചരിതം
ലീലാതിലകം
രാമായണം
മഹാഭാരതം
മഹാഭാഗവതം
ഭഗവത് ഗീത
പഞ്ചതന്ത്രം
മനുസ്മൃതി
പരാശരസ്മൃതി
യാജ്ഞവൽക്യ സ്മൃതി
ബ്രഹ്മപുരാണം
വിഷ്ണുപുരാണം
ശിവപുരാണം
ഭാഗവതപുരാണം
പദ്മപുരാണം
നാരദപുരാണം
മാർക്കണ്ഡേയപുരാണം
ഭവിഷ്യപുരാണം
ലിംഗപുരാണം
വരാഹപുരാണം
ബ്രഹ്മവൈവർത്തപുരാണം
സ്കന്ദപുരാണം
വാമനപുരാണം
മത്സ്യപുരാണം
കൂർമ്മപുരാണം
ഗരുഡപുരാണം
ബ്രഹ്മാണ്ഡപുരാണം
അഗ്നിപുരാണം
ഗുരു ഗീത
ശിവ ഗീത
ഉധ്ധവ ഗീത
</poem>



</doc>
<doc id="57891" url="https://ml.wikipedia.org/wiki?curid=57891" title="ഐ.ഇ.ഇ.ഇ 1394 ഇന്റർ‌ഫേസ്">
ഐ.ഇ.ഇ.ഇ 1394 ഇന്റർ‌ഫേസ്

ഉയർന്ന വേഗത്തിലുള്ള വിനിമയത്തിന് വേണ്ടി നിലകൊള്ളുന്ന ഒരു സീരിയൽ ബസ് ഇൻറർഫേസാണ് ഐഇഇഇ 1394 ഇൻറർഫേസ് അഥവാ ഫയർവയർ.


</doc>
<doc id="57895" url="https://ml.wikipedia.org/wiki?curid=57895" title="തൃശ്ശൂർ (വിവക്ഷകൾ)">
തൃശ്ശൂർ (വിവക്ഷകൾ)


</doc>
<doc id="57909" url="https://ml.wikipedia.org/wiki?curid=57909" title="സെൻട്രൽ ഇന്റലിജൻസ് ഏജൻസി">
സെൻട്രൽ ഇന്റലിജൻസ് ഏജൻസി

അമേരിക്കയിലെ സിവിലിയൻ രഹസ്യാന്വേഷണവിഭാഗമാണ്‌ സി.ഐ.എ എന്ന സെൻട്രൽ ഇന്റലിജൻസ് ഏജൻസി.രണ്ടാം ലോകമഹായുദ്ധകാലത്ത് ഉണ്ടായിരുന്ന ഒ.എസ്.എസ്. (ഓഫീസ് ഓഫ് സ്ട്രാറ്റെജിക് സർവ്വിസസ്) പിരിച്ചു വിടപ്പെട്ടതിനെ തുടർന്ന്1946ൽ അമേരിക്കൻ പ്രസിഡന്റ് ഹാരി എസ് ട്രൂമാൻ രൂപം നൽകിയ സംഘടനയാണിത്. നയരൂപവത്കരണം നടത്തുന്നതിനു സഹായകമായി വിദേശ ഗവണ്മെന്റുകൾ, കോർപ്പറേഷനുകൾ, വ്യക്തികൾ തുടങ്ങിയവയേക്കുറിച്ചുള്ള വിവരങ്ങൾ ശേഖരിച്ച്, അപഗ്രഥിച്ച് ഗവണ്മെന്റിനെ ഉപദേശിക്കലാണ്‌ ഇതിന്റെ പ്രധാന ധർമ്മം.അമേരിക്കൻ പ്രസിഡന്റിന്റെ നേരിട്ടനിയന്ത്രണത്തിൽ പ്രവർത്തിക്കുന്ന ഈ സംഘടനയ്ക്ക് പ്രസിഡന്റിനെ കൂടാതെ യു. എസ്. കോൺഗ്രസ് കമ്മിറ്റികളോടു മാത്രമേ വിധേയത്വം പുലർത്തേണ്ടതുള്ളൂ. 2004 വരെ അമേരിക്കയിലെ ഗവണ്മെന്റിന്റെ കേന്ദ്ര രഹസ്യാന്വേഷണ ഏജൻസി ആയിരുന്നു. 2004-ൽ ഇന്റലിജൻസ് റിഫോം ആൻഡ് ടെററിസം പ്രിവൻഷൻ ആക്റ്റ് നിലവിൽ വന്നതോടെ, ഗവണ്മെന്റിന്റേയും ഇന്റലിജൻസ് കമ്യൂണിറ്റിയുടേയും ചില ധർമ്മങ്ങൾ ഡയറക്ടർ ഓഫ് നാഷണൽ ഇന്റലിജൻസ് ഏറ്റെടുത്തു. ഇന്റലിജൻസ് സൈക്കിളിന്റെ നിയന്ത്രണവും നിർവഹണവും, പതിനാറ് ഇന്റലിജൻസ് കമ്യൂണിറ്റി ഏജൻസികളുടെയും പൊതു അഭിപ്രായങ്ങളൂടെ ഏകീകൃത റിപ്പോർട്ടിങ്ങ്, പ്രസിഡന്റിനുള്ള ബ്രീഫ് തയ്യാറാക്കൽ എന്നിവ ഇപ്പോൾ ഡി.എൻ.ഐയുടെ ചുമതലയിലാണ്‌. എൻ. ആർ.ഒ( നാഷണൽ റിക്കൊനൈസൻസ് ഓഫീസ്) യുടെ പര്യവേഷണ ഉപഗ്രഹങ്ങളും സിഗ്നലുകൾ തടസ്സപ്പെടുത്തുവാനുള്ള സംവിധാനങ്ങളൂം , അമേരിക്കൻ സൈന്യത്തിന്റെ വിമാനങ്ങാളും സി ഐ എ ഉപയോഗിക്കുന്നു. ഡയക്ടർ ഓഫ് സെൻ‌ട്രൽ ഇന്റലിജൻസ് ആണ് സി ഐ എ യുടെ തലവൻ.അദ്ദേഹമാണ് അമേരിക്കയിലെ വിവിധ രഹസ്യാന്വേഷണ വിഭാഗങ്ങളൂടെ തലവനും ഇക്കാര്യത്തിലെ പ്രസിഡന്റിന്റെ മുഖ്യ ഉപദേഷ്ടാവും.വിർജീനിയയിലെ ഫെയർഫാക്സ് കൗണ്ടിയിലാണ്‌ സി.ഐ.ഏയുടെ ആസ്ഥാനം.

2001 സെപ്റ്റംബർ 11 ലെ ഭീകാരാക്രമണത്തെ തുടർന്ന് പിടികൂടിയവരെ ചോദ്യം ചെയ്യുന്നതിനു വേണ്ടി ലിത്വേനിയയിൽ സി.ഐ.എ. രഹസ്യ തടവറകൾ പ്രവർത്തിപ്പിച്ചത് തെളിഞ്ഞിരുന്നു.


</doc>
<doc id="57920" url="https://ml.wikipedia.org/wiki?curid=57920" title="ഷൈനി അഹൂജ">
ഷൈനി അഹൂജ

ബോളിവുഡിലെ ഒരു പ്രമുഖ നടനാണ് ഷൈനി അഹൂജ (ജനനം മേയ് 15, 1975). അദ്ദേഹത്തിന്റെ പിതാവ ഒരു സൈനിക ഉദ്ദ്യോഗസ്ഥനായിരുന്നു. ഡെഹ്‌റാഡൂണിലാണ് അഹൂജ ജനിച്ചത്.

2004 ൽ നിർമ്മിച്ച് 2005 ൽ ഇറങ്ങിയ ഹസാരോം ഖ്വായിഷേൻ ഐസി എന്ന സിനിമയാണ് ആദ്യ സിനിമ. അദ്ദേഹത്തിന്റെ ഈ സിനിമയിലെ അഭിനയത്തിന് ഒരു പാട് നല്ല അഭിപ്രായങ്ങൾ ലഭിച്ചിരുന്നു. മികച്ച പുതുമുഖ നടനുള്ള 2006 ലെ ഫിലും ഫെയർ അവാർ‌ഡും ഈ ചിത്രത്തിലെ അഭിനത്തിന് അദ്ദേഹത്തിന് ലഭിച്ചു. പക്ഷേ അദ്ദേഹത്തിനെ പ്രശസ്തനാക്കിയ ചിത്രം മഹേഷ് ഭട്ടിന്റെ ഗാംങ്സ്റ്റർ എന്ന 2006 ൽ ഇറങ്ങിയ ചിത്രമായിരുന്നു. ആ വർഷം തന്നെ പിന്നീട് ഇറങ്ങിയ വോ ലംഹേ എന്ന ചിത്രവും നല്ല പ്രസിദ്ധി നേടി. ഈ ചിത്രം 1970 കളിലെ നായിക നടിയായിരുന്ന പർവീൺ ബാബിയും ബോളിവുഡ് സംവിധായകനുമായ മഹേഷ് ഭട്ടും തമ്മിലുള്ള പ്രണയകഥയെ അടിസ്ഥാനമാക്കിയുള്ളതായിരുന്നു. 2007 ലെ ഷൈനി ശിൽപ്പ ഷെട്ടിയോടൊപ്പം അഭിനയിച്ച ചിത്രമായ ലൈഫ് ഇൻ അ മെട്രോ എന്ന ചിത്രം ഒരു നല്ല വിജയചിത്രമായിരുന്നു. പിന്നീട് ഇറങ്ങിയ ബൂൽ ബുലൈയ്യ എന്ന ചിത്രവും ഒരു വൻ‌വിജയമായിരുന്നു.

ഷൈനി അഹൂജ തന്റെ പഠനം പൂർത്തിയാക്കിയത് ഡെൽഹിയിലെ ആർമി പബ്ലിക് സ്കൂളിലായിരുന്നു. അദ്ദേഹം ആദ്യ വിദ്യാഭ്യാസം പൂർത്തിയാക്കിയത് റാഞ്ചിയിലായിരുന്നു. 2009 ജൂൺ 15-ന്‌ പീഡിപ്പിച്ചു എന്ന വീട്ടുവേലക്കാരിയുടെ പരാതിയെത്തുടർന്ന് അഹൂജയെ മുംബൈ പോലീസ് അറസ്റ്റ് ചെയ്തു.


! ചിത്രം!! വർഷൻ !! വേഷം !! കുറിപ്പുകൾ


</doc>
<doc id="57926" url="https://ml.wikipedia.org/wiki?curid=57926" title="ലക്നൗ അന്താരാഷ്ട്ര വിമാനത്താവളം">
ലക്നൗ അന്താരാഷ്ട്ര വിമാനത്താവളം

ഇന്ത്യയിലെ ഉത്തർ‌പ്രദേശ് സംസ്ഥാനത്തിലെ ലക്നൌവിനടുത്ത് ഒരു പ്രധാന വിമാനത്താവളമാണ് അമൌസി അന്താരാഷ്ട്ര വിമാനത്താവളം അഥവ ലക്നൌ അന്താരാഷ്ട്രവിമാനത്താവളം . ഇത് ലക്നൌ, കാൺപൂർ എന്നിവടങ്ങളിലെ വൈമാനിക യാത്രക്കാരുടെ ഒരു പ്രധാന വിമാനത്താവളമാണ്. ഇത് സ്ഥിതി ചെയ്യുന്ന ഗ്രാമമായ അമൌസി എന്ന സ്ഥലത്തിന്റെ പേരാണ് ഇതിന് ഇട്ടിരിക്കുന്നത്. 


ജൂലൈ 17 2008 ൽ ഇന്ത്യ സർക്കാർ ഈ വിമാനത്താവളത്തിനെ ചൌധരി ചരൺ സിങ് വിമാനത്താവളം എന്ന് പുനർനാമകരണം ചെയ്യാൻ തീരുമാനിച്ചു. 





</doc>
<doc id="57928" url="https://ml.wikipedia.org/wiki?curid=57928" title="ഐപോഡ്">
ഐപോഡ്

ആപ്പിൾ ഇൻകോർപ്പറേറ്റഡ് നിർമ്മിക്കുന്ന പോർട്ടബിൾ മീഡിയ പ്ലെയറുകളാണ് ഐപോഡ്. 2001 ഒക്ടോബർ 23-നാണ് ആദ്യം പുറത്ത് വന്നത്. ഐപോഡ് ക്ലാസിക്, ഐപോഡ് ടച്ച്, ഐപോഡ് നാനോ, ഐപോഡ് ഷഫിൾ എന്നിവയാണ് ഇതിന്റെ വിവിധ തരങ്ങൾ.

ആപ്പിളിന്റെ ഐട്യൂൺസ് സോഫ്റ്റ്‌വേർ ഉപയോഗിച്ച് കമ്പ്യൂട്ടറിൽ നിന്നും ഐപോഡിലേക്ക് പാട്ടുകൾ കയറ്റാം. 2007 സെപ്റ്റംബർ വരെയുള്ള കണക്കുകളനുസരിച്ച് 15 കോടി ഐപോഡുകളാണ് ലോകവ്യാപകമായി വിറ്റുപോയിരിക്കുന്നത്. ലോകത്തിലെ ഏറ്റവും അധികം വിൽക്കപ്പെട്ട ഡിജിറ്റൽ ഓഡിയോ പ്ലെയർ പരമ്പര ഐപോഡാണ്.


</doc>
<doc id="57929" url="https://ml.wikipedia.org/wiki?curid=57929" title="സർദാർ വല്ലഭായി പട്ടേൽ അന്താരാഷ്ട്രവിമാനത്താവളം">
സർദാർ വല്ലഭായി പട്ടേൽ അന്താരാഷ്ട്രവിമാനത്താവളം

ഇന്ത്യയിലെ ഗുജറാത്ത് സംസ്ഥാനതലസ്ഥാനമായ അഹമ്മദാബാദിൽ സ്ഥിതി ചെയ്യുന്ന അന്താരാഷ്ട്രവിമാനത്താവളമാണ് സർദാർ വല്ലഭായി പട്ടേൽ അന്താരാഷ്ട്രവിമാനത്താവളം . പൊതുവെ അഹമ്മദാബാദ് വിമാനത്താവളം എന്ന് അറിയപ്പെടുന്നു. അഹമ്മദാബാദ് റെയിൽ‌വേ സ്റ്റേഷനിൽ നിന്ന് ദൂരത്തിൽ സ്ഥിതി ചെയ്യുന്നു. ഏകദേശം 150 ലധികം വിമാനങ്ങൾ ഒരു ദിവസം സേവനം നടത്തുന്ന ഈ വിമാനത്താവളം ഇന്ത്യയിലെ തിരക്കേറിയ എട്ടാമത്തെ വിമാനത്താവളമാണ്. ഇന്ത്യയുടെ മുൻ ഉപപ്രധാനമന്ത്രി ആയിരുന്ന സർദാർ വല്ലഭായി പട്ടേലിന്റെ പേരിലാണ് ഈ വിമാനത്താവളം നാമകരണം ചെയ്തിരിക്കുന്നത്. അഹമ്മദാബാദ്, ഗാന്ധിനഗർ എന്നീ നഗരങ്ങളിലെ വൈമാനിക യാത്രക്കാരുടെ പ്രധാന വിമാനത്താവളമാണ് ഇത്. വിസ്തീർണ്ണത്തിൽ പരന്നു കിടക്കുന്ന ഈ വിമാനത്താവളം അളവിലുള്ള റൺ‌വേകളുണ്ട്. 

വിമാനത്താവളത്തിൽ ഒരു അന്താരാഷ്ട്ര ടെർമിനലും, ഒരു ഡൊമെസ്റ്റിക് ടെർമിനലും ഒരു കാർഗോ ടെർമിനലും ഉണ്ട്. 15 പാർക്കിംഗ് ബേകൾ (parking bays) ഇപ്പോ പ്രവർത്തനത്തിലുണ്ട്, ഇതു കൂടാതെ 30 എണ്ണം നിർമ്മാണത്തിലുമുണ്ട്. ഇപ്പോൾ വിമാനത്താവളം വികസനത്തിന്റെ പാതയിലാണ്. ഒരു പാട് നിർമ്മാണപ്രവർത്തനങ്ങൾ നടക്കുന്നുണ്ട്. 
ഇപ്പോഴുള്ള ഡൊമെസ്റ്റിക് ടെർമിനൽ പുതിയതായി തുറന്നതാണ്. ഇത് പഴയ യാത്രക്കാരുടെ ശേഷി ഇരട്ടിയായി വർദ്ധിപ്പിച്ചു. ഇതിൽ 20 ചെക് ഇൻ (check-in) കൌണ്ടറുകൾ ഉണ്ട്. ഡൊമെസ്റ്റിക് ടെർമിനലിൽ ഒരു ഫൈവ് സ്റ്റാർ റെസ്റ്റോറന്റ് ഉണ്ട്. ഇതു കൂടാതെ പുസ്തകശാലകൾ, ഹാൻഡിക്രാഫ്റ്റ് സ്റ്റോറൂകൾ എന്നിവയടക്കം പല സ്റ്റോറുകളുംമിവിടെ ഉണ്ട്. 
പുതിയ അറൈവൽ ടെർമിനലിൽ 3 ലഗേജ് ബെൽറ്റുകൾ ഉണ്ട്. ഇതു കൂടാതെ സ്നാക് ബാറുകളും, ഫോറിൻ എക്സ്ചേഞ്ചും ഇവിടെ ഉണ്ട്. 

പുതിയ അന്താരാഷ്ട്രടെർമിനൽ നിർമ്മാണത്തിലാണ്. ഇപ്പോ ഉള്ള റ്റെർമിനലിന്റെ ഇരട്ടി വലിപ്പമുള്ള ടെർമിനലാണ് നിർമ്മാണത്തിലുള്ളത്. ഇപ്പോ ഉള്ള ടെർമിനലിൽ 15 ചെക്ക് ഇൻ കൌണ്ടറുകൾ ഉണ്ട്. ഇത് 9 വിമാന സേവനങ്ങൾ ഉപയോഗിക്കുന്നു. ഇത് കൂടാതെ അറൈവൽ ഗേറ്റിൽ 2 ലഗേജ് ബെൽറ്റുകളും, ഡ്യൂട്ടി ഫ്രീ ഷോപ്പും ഉണ്ട്. 

ഈ അന്താരാഷ്ട്ര ടെർമിനൽ കൂടാതെ ഗുജറാത്ത് സർക്കാർ ഒരു പുതിയ അന്താരാഷ്ട്ര വിമാനത്താവളം കൂടി ഖംബത്ത് തീരങ്ങളിൽ ഫെഡാര എന്ന സ്ഥലത്ത് നിർദ്ദേശിച്ചിട്ടുണ്ട്. 









</doc>
<doc id="57941" url="https://ml.wikipedia.org/wiki?curid=57941" title="ഗവി">
ഗവി

പത്തനംതിട്ട ജില്ലയിലെ ഒരു നിത്യഹരിത വനപ്രദേശമാണ് ഗവി. പശ്ചിമഘട്ടത്തിലെ പെരിയാർ കടുവ സങ്കേതത്തിന്റെ ഭാഗമായ ഇവിടെ വനം വികസന കോർപ്പറേഷൻ ഒരുക്കുന്ന നിയന്ത്രിത വിനോദസഞ്ചാര സൗകര്യങ്ങൾ നിലവിലുണ്ട്. 

സമുദ്രനിരപ്പിൽനിന്ന് ഏകദേശം 3,400 അടി ഉയരത്തിൽ സ്ഥിതി ചെയ്യുന്ന ഗവിയിൽ കൊടുംവേനലിൽപ്പോലും വൈകിട്ടായാൽ ചൂട് 10 ഡിഗ്രിയിലേക്ക് എത്തുന്ന പ്രദേശമാണ്. പുൽമേടുകളാൽ സമ്പന്നമായ മൊട്ടക്കുന്നുകളാണ് ഗവിയുടെ മറ്റൊരു പ്രത്യേകത. ഇവിടെ ഒരു കുന്നിൻ പുറത്തു നിന്ന് നോക്കിയാൽ ശബരിമലയുടെ ഒരു വിദൂര ദർശനം ലഭിക്കും. അത്യപൂർവ്വങ്ങളായ പുഷ്പങ്ങളും മരങ്ങളും ഇവിടെയെത്തുന്ന പ്രകൃതിസ്നേഹികളെ ആകർഷിക്കാറുണ്ട്. പക്ഷിനിരീക്ഷകർക്കും ഏറ്റവും അനുയോജ്യമായ ഒരു പ്രദേശമാണ് ഗവി. മലമുഴക്കി വേഴാമ്പൽ, മരംകൊത്തി മുതലായ 323 തരം പക്ഷികളുടെ ഒരു സഞ്ചയം തന്നെയുണ്ടിവിടെ. കടുവ, ആന, പുലി, കരടി തുടങ്ങി വന്യമൃഗങ്ങളുടെ ആവാസ കേന്ദ്രം കൂടിയാണ് ഈ മേഖല. 63 തരം മൃഗങ്ങളും 45 തരം ഉരഗങ്ങളും ഈ പ്രദേശത്തുള്ളതായി കണക്കാക്കപ്പെടുന്നു.

ഗവിയെന്നാൽ വാക്കെന്നാണ് അർത്ഥം.

'ഗ്രോ മോർ ഫുഡ്' പദ്ധതി പ്രകാരം ഇവിടെ കൃഷിചെയ്ത ഏലക്കാടുകൾ ഫോറസ്റ്റ് ഡെവലപ്‌മെന്റ് കോർപറേഷൻ ഏറ്റെടുത്തു. എൺപതുകളുടെ ആദ്യം ശ്രീലങ്കയിൽ നിന്ന് കുടിയിറക്കപ്പെട്ട തമിഴ് വംശജരാണ് ഏലത്തോട്ടത്തിലെയും ഫാക്ടറിയിലെയും തൊഴിലാളികളിലധികവും. ഗവി ഇവരുടെ നാടാണെന്നു പറയാം. പതിറ്റാണ്ടുകളായി ഗവി മേഖലയിലുള്ള ശ്രീലങ്കൻ വംശജരായ ഈ തമിഴരുടെ സംരക്ഷണത്തിനാണ് കേരള വനംവികസന കോർപറേഷൻ നിയന്ത്രിത വിനോദ സഞ്ചാരം അനുവദിച്ചിരിക്കുന്നത്. ഇവിടെ നടത്തുന്ന ഏലക്കൃഷി വലിയ പ്രതിസന്ധി നേരിട്ടപ്പോൾ തൊഴിലാളികൾക്ക് തുടർച്ചയായി മൂന്നും നാലും മാസം ശമ്പളം മുടങ്ങിയിരുന്നു. തുടർന്ന് വിനോദസഞ്ചാര രംഗത്തേക്ക് കോർപറേഷൻ ഇറങ്ങിയതോടെയാണ് വരുമാനം വർധിച്ചത്. ഇതോടെ തൊഴിലാളികൾക്ക് മുടങ്ങാതെ ശമ്പളം നൽകാനാകുന്നുണ്ട്. 
കിലോമീറ്ററുകളോളം നീളത്തിൽ കാടിന്റെ ഹൃദയത്തിലൂടെയുള്ള യാത്ര വിനോദ സഞ്ചാരികളിൽ പലർക്കും ഒരു നവ്യാനുഭവമാകും. ആനക്കൂട്ടങ്ങൾക്ക് പുറമേ നീലഗിരി താർ എന്ന വരയാട്, സിംഹവാലൻ കുരങ്ങ് എന്നിവ കാട്ടിൽ വിഹരിക്കുന്നു. മലമുഴക്കി വേഴാമ്പലും നാനാജാതി ചിത്രശലഭക്കൂട്ടങ്ങളും ഇവിടെ സുലഭമായി കാണാം. കാടിന്റെ നിശ്ശബ്ദതയാസ്വദിച്ച് മറ്റ് ശല്യങ്ങളൊന്നുമില്ലാതെ വന്യമൃഗങ്ങളെ കാണാനായി ട്രക്കിങ്ങിന് പോകാനും വനപാലകരുടെ സുരക്ഷയിൽ കാടിനുള്ളിലെ ടെന്റിൽ താമസിക്കാനും അവസരമുണ്ട്. ഇതിനു പുറമേ ബോട്ടിംഗിനും ജംഗിൾ സഫാരിയും സാധ്യമാണ്. 

വനം വകുപ്പിന്റെ ഇക്കോ-ടൂറിസം പദ്ധതി വിദേശി ടൂറിസ്റ്റുകളെയും ഇവിടേക്ക് ആകർഷിക്കുന്നു. ശബരിഗിരി ജലവൈദ്യുത പദ്ധതിയുടെ ഭാഗമായ എട്ടു തടാകങ്ങളിൽ ഒന്നാണ് ഗവിയിലേത്. അണക്കെട്ട് പണിയുന്ന നേരത്ത് താൽക്കാലികമായി നിർമ്മിച്ച കെട്ടിടമാണ് ഫോറസ്റ്റ് മാൻഷനായി മാറിയത്. വിനോദ സഞ്ചാരികൾക്ക് താമസിക്കാൻ ഇപ്പോഴുള്ള ഏക സങ്കേതമാണിത്. 950 മുതൽ 1750 രൂപ വരെയുള്ള വിവിധ പാക്കേജുകൾ നിലവിലുണ്ട്. പക്ഷേ മുൻകൂട്ടിയുള്ള ബുക്കിംഗ് ആവശ്യമാണ്.
ഓർഡിനറി എന്ന മലയാള സിനിമയാണ് ഗവി ഒരു പ്രമേയമായി ചിത്രീകരിച്ച ആദ്യ സിനിമ.

മനുഷ്യ ഇടപെടലിന്റെ ആധിക്യം മൃഗങ്ങളുടെ ആവാസ വ്യവസ്ഥക്ക് തന്നെ ഭീഷണി സൃഷ്ടിച്ചിക്കുന്നതിനാൽ സന്ദർശന അനുമതി നിശ്ചിത എണ്ണം വിനോദ സഞ്ചാരികൾക്ക് മാത്രമായി പരിമിതപ്പെടുത്തിയിരിക്കുന്നു. മുൻകൂട്ടി ബുക്ക് ചെയ്ത് വള്ളക്കടവ് വഴി എത്തുന്ന നിശ്ചിത എണ്ണം സഞ്ചാരികൾക്കുള്ള സൗകര്യങ്ങളാണ് ഇവിടെയുള്ളത്.
വേനൽ കാലത്ത് ഫെബ്രുവരി മുതൽ ഏപ്രിൽ വരെയുള്ള മാസങ്ങളിൽ പകൽ പരമാവധി 28°C വരെ താപനില ഉയരാറുണ്ട്; എന്നാൽ രാത്രിയോടെ താപനില താഴ്ന്ന് 20° C വരെ എത്തി നിൽക്കും. മഴക്കാലത്ത് ജൂൺ മുതൽ ആഗസ്ത് വരെയുള്ള മാസങ്ങളിൽ പകൽ താപനില പരമാവധി 25°C വരെ എത്താറുണ്ടെങ്കിലും രാത്രി ആവുമ്പോഴേക്കും താപനില 10°C വരെ താഴാറുണ്ട്.

കൊല്ലം- മധുര ദേശീയ പാതയിൽ (എൻ.എച്ച് 220) ഉള്ള വണ്ടിപ്പെരിയാർ പട്ടണത്തിൽ നിന്നും 28 കി.മി. തെക്ക്-പടിഞ്ഞാറായി ഗവി സ്ഥിതി ചെയ്യുന്നു. കോട്ടയത്തു നിന്നും, തിരുവനന്തപുരത്തു നിന്നും, എറണാകുളത്തു നിന്നും, വണ്ടിപ്പെരിയാറിലേക്ക് കെ.എസ്.ആർ.ടി.സി ബസ് സർവീസുണ്ട്. വണ്ടിപ്പെരിയാറിൽ നിന്നു കുമളിയിലേക്കുള്ള വഴിയിൽ കണ്ണിമാറ എസ്റ്റേറ്റിലൂടെ വലത്തോട്ടുതിരിഞ്ഞു വേണം ഗവിയിലേക്ക് പോകാൻ. വളരെ ദുർഘടം പിടിച്ച വഴിയായതിനാൽ ജീപ്പ് പോലയുള്ള ഓഫ്-റോഡർ വാഹനങ്ങളാണ് ഉചിതം. വണ്ടിപ്പെരിയാറിൽ നിന്നും കുമിളിയിൽ നിന്നും ഇത്തരം വാഹനങ്ങൾ ലഭിക്കും. വണ്ടിപ്പെരിയാറിൽ നിന്നും ആദ്യത്തെ ഒൻപത് കിലോമീറ്റർ പിന്നിട്ടാൽ വള്ളക്കടവ് ചെക്‌പോസ്റ്റാണ്. പ്രവേശനപാസ്സുകൾ വള്ളക്കടവിലുള്ള വനംവകുപ്പ് ചെക്ക് പോസ്റ്റിൽനിന്ന് ലഭ്യമാണ്. ഇതിനു പുറമേ പത്തനംതിട്ടയിൽ നിന്നും ഗവി വഴി കുമളിയിലേക്ക് കെ.എസ്. ആർ.ടി.സി ബസ്സ് സർവ്വീസുണ്ട്. പത്തനംതിട്ട നിന്ന് വടശ്ശേരിക്കര, പെരിനാട്, പുതുക്കട, മണക്കയം വഴിയാണ് ഈ സർവീസ്. രാവിലെ 6.30-നും ഉച്ചയ്ക്ക് 12.30-നുമാണ് ഈ സർവ്വീസുകൾ. 

70 കിലോമീറ്റർ അകലെയുള്ള തേനിയും 120 കിലോമീറ്റർ അകലെയുള്ള കോട്ടയവുമാണ് ഏറ്റവും അടുത്തുള്ള റെയിൽവേ സ്റ്റേഷനുകൾ. കൊച്ചി, തിരുവനന്തപുരം വിമാനത്താവളങ്ങൾ യഥാക്രമം 200-ഉം 250-ഉം കിലോമീറ്റർ അകലെയാണ്.



</doc>
<doc id="57947" url="https://ml.wikipedia.org/wiki?curid=57947" title="ഐ.എ.എ.എഫ് അത്‌ലറ്റ്‌സ് ഓഫ് ദി ഇയർ">
ഐ.എ.എ.എഫ് അത്‌ലറ്റ്‌സ് ഓഫ് ദി ഇയർ

അന്താരാഷ്ട്ര അത്ലറ്റിക് ഫൗണ്ടേഷൻ സംഘടിപ്പിക്കുന്ന അത്ല‌റ്റിക് മീറ്റുകളിൽ പങ്കെടുക്കുന്ന കായിക താരങ്ങളിൽ ഏറ്റവും മികവു പ്രകടിപ്പിക്കുന്ന പുരുഷ വനിതാ കായിക താരങ്ങൾക്ക് നൽകുന്ന ബഹുമതിയാണ് ഐ.എ.എ.എഫ് അത്‌ലറ്റ്‌സ് ഓഫ് ദി ഇയർ.
ട്രാക്ക് ആന്റ് ഫീൽഡ്, ക്രോസ്സ് കണ്ട്രി, റേസ് വാക്കിങ്ങ്, റോഡ് റണ്ണിങ്ങ് എന്നീ വിഭാഗങ്ങളിലെ കായിക താരങ്ങളിൽ നിന്നാണ് ഇവരെ തിരഞ്ഞെടുക്കുന്നത്. 1988 മുതലാണ് ഈ പുരസ്കാരങ്ങൾ നൽകി തുടങ്ങിയത്. ഒരു ലക്ഷം യുഎസ് ഡോളറാണ് സമ്മാനത്തുകയായി നൽകുന്നത്.

ഐ.എ.എ.എഫ് വെബ്സൈറ്റ്


</doc>
<doc id="57966" url="https://ml.wikipedia.org/wiki?curid=57966" title="ക്രൈസിസ് (കമ്പ്യൂട്ടർ ഗെയിം)">
ക്രൈസിസ് (കമ്പ്യൂട്ടർ ഗെയിം)

ഒരു സയൻസ്-ഫിക്ഷൻ ഫസ്സ് പേഴ്സൺ ഷൂട്ടർ കമ്പ്യൂട്ടർ ഗെയിമാണ് ക്രൈസിസ്. ജർമ്മൻ വീഡിയോ ഗെയിം ഡവലപ്പറായ ക്രൈടെക് ആണ് ഇത് വികസിപ്പിച്ചെടുത്തത്. ഇലക്ട്രോണിക് ആർട്സ് ആണ് ഇതിന്റെ പ്രസാധകർ. വടക്കേ അമേരിക്കയിൽ 2007 നവംബർ 13-നും ആസ്ട്രേലിയയിൽ നവംബർ 15-നും യൂറോപ്പിൽ നവംബർ 16-നും ന്യൂസിലാൻഡിൽ നവംബർ 23-നും ആണ് പുറത്ത് വിട്ടത്. കണക്കുകൾ പ്രകാരം ലോകമെമ്പാടും 1.5 മില്യൺ വിറ്റഴിഞ്ഞു. 

ക്രൈഎൻജിൻ 2 എന്ന് എൻജിനാണ് ക്രൈസിസിൽ ഉപയോഗിക്കുന്നത്. വിൻഡോസ് വിസ്റ്റയുടെ ഡയറക്ട്3D 10(ഡയറക്ട്X 10) ഉപയോഗിക്കുന്ന ആദ്യ എൻജിനാണ് ക്രൈഎൻജിൻ 2.

പ്രത്യേക പതിപ്പിൽ താഴെപ്പറയുന്ന ഉണ്ട്:



</doc>
<doc id="57969" url="https://ml.wikipedia.org/wiki?curid=57969" title="ഹിറ്റ്മാൻ 2 - സൈലൻറ് അസാസിൻ">
ഹിറ്റ്മാൻ 2 - സൈലൻറ് അസാസിൻ

ഒരു സ്റ്റെൽത്ത് ഷൂട്ടർ ഗെയിമാണ് ഹിറ്റ്മാൻ 2:സൈലൻറ് അസാസിൻ. ഐഒ ഇൻററാക്ടീവ് ആണ് ഇത് വികസിപ്പിച്ചെടുത്തത്. എയ്ഡോസ് ഇൻററാക്ടീവ് ആണ് ഇതിന്റെ പ്രസാധകർ. ഹിറ്റ്മാൻ വീഡിയോ ഗെയിം ശ്രേണിയിലെ രണ്ടാമത്തെ ഗെയിമാണ് ഇത്. വടക്കേ അമേരിക്കയിൽ 2002 ഒക്ടോബർ 1-നാണ് പുറത്ത് വിട്ടത്. വിൻഡോസ്, പ്ലേസ്റ്റേഷൻ 2, എക്സ്ബോക്സ്, ഗെയിം ക്യൂബ് എന്നീ പ്ലാറ്റ്ഫോമുകളെ പിന്തുണയ്ക്കുന്നു.
ഒരു മൂന്നാം വ്യക്തിയുടെ വീക്ഷണകോണിൽ നിന്ന് മിഷൻ അധിഷ്‌ഠിത ഗെയിംപ്ലേ ഹിറ്റ്മാൻ 2 അവതരിപ്പിക്കുന്നു, ഇത് ഓപ്‌ഷണലായി ആദ്യ വ്യക്തിയുടെ കാഴ്ചയിലേക്ക് മാറാം. ഓരോ തലത്തിലും, പ്രധാന കഥാപാത്രമായ ഏജന്റ് 47 എന്ന കരാർ കൊലയാളിക്ക് പൂർത്തിയാക്കുന്നതിന് ഒരു കൂട്ടം ലക്ഷ്യങ്ങൾ നൽകുന്നു. മിക്ക തലങ്ങളിലും ഒന്നോ അതിലധികമോ ആളുകളുടെ വധം ആവശ്യമാണ്. ദൗത്യങ്ങൾ പൂർത്തിയാക്കേണ്ട രീതി കളിക്കാരനാണ്, കൂടാതെ ദൗത്യങ്ങൾ പൂർത്തിയാക്കുന്നതിന് പലതരത്തിലുള്ള മാർഗങ്ങളുണ്ട്. പ്രവർത്തന-അധിഷ്ഠിതവും ആക്രമണാത്മകവുമായ സമീപനം സ്വീകരിക്കുന്നതിനുപകരം, നിശ്ശബ്ദമായി ലക്ഷ്യം അവസാനിപ്പിക്കുന്നതിന് ഒരാൾക്ക് ഒരു പാനീയം വിഷം കൊടുക്കുന്നതുപോലുള്ള കെണികൾ സ്ഥാപിക്കാനും കഴിയും. ചില ദൗത്യങ്ങൾക്ക് കൊലപാതക സാധ്യതകളുണ്ട്.

47 ചുറ്റുപാടുകളുമായി കൂടിച്ചേരാനും നിയന്ത്രിത പ്രദേശങ്ങളിലേക്ക് പ്രവേശിക്കാനും കഴിവില്ലാത്ത വ്യക്തിയിൽ നിന്ന് വേഷംമാറി കണ്ടെത്താനോ നീക്കംചെയ്യാനോ കഴിയും. ഇത് "സംശയം" സിസ്റ്റവുമായി പ്രവർത്തിക്കുന്നു; എച്ച്‌യുഡിയിലെ ഹെൽത്ത് മീറ്ററിനടുത്തുള്ള ഒരു ബാർ 47 സംശയങ്ങളെ എത്രമാത്രം സംശയിക്കുന്നുവെന്ന് പ്രതിനിധീകരിക്കുന്നു. കൂടുതൽ ഫലപ്രദമായി കൂടിച്ചേരാൻ ഒന്നിലധികം മാർഗങ്ങളുണ്ട്; ഉദാഹരണത്തിന്, ഒരു റഷ്യൻ സൈനികന്റെ വേഷം ധരിച്ച് കളിക്കാരന് എകെ 47 ആക്രമണ റൈഫിൾ വഹിക്കുമെന്ന് ഉറപ്പാക്കാൻ കഴിയും. ഒരു യൂണിഫോം ഉപയോഗിച്ചിട്ടും, സഹ കാവൽക്കാരോട് കൂടുതൽ അടുത്തിടപഴകുന്നത് സംശയം വർദ്ധിപ്പിക്കും, കാരണം അവർക്ക് 47 കൂടുതൽ സൂക്ഷ്മമായി പരിശോധിക്കാൻ അവസരമുണ്ട്. ഓട്ടം, കയറ്റം, നിയന്ത്രിത സ്ഥലങ്ങളിൽ ആയിരിക്കുക എന്നിവ ആശങ്ക നേടുന്നതിനുള്ള മറ്റ് വഴികളാണ്.

ഹിറ്റ്മാൻ 2 ഒരു പോസ്റ്റ്-മിഷൻ റാങ്കിംഗ് സിസ്റ്റത്തിന്റെ ആശയം ഉപയോഗിക്കുന്നു, അതിൽ കളിക്കാരന് അവർ എങ്ങനെ ദൗത്യം പൂർത്തിയാക്കി എന്നതിനെ അടിസ്ഥാനമാക്കി ഒരു സ്റ്റാറ്റസ് നൽകുന്നു, സ്റ്റെലറ്റി-ആക്രമണാത്മക അക്ഷത്തിൽ റേറ്റുചെയ്തത്, "സൈലന്റ് അസ്സാസിൻ", പൂർത്തിയാക്കാൻ കൈകാര്യം ചെയ്യുന്ന ഒരു സ്റ്റീൽ കളിക്കാരൻ ശ്രദ്ധിക്കപ്പെടാതെ ലെവൽ, ഉദ്ദേശിച്ച ടാർഗെറ്റ് (കൾ) ഒഴികെ ടാർഗെറ്റുചെയ്യാത്ത രണ്ട് പേരെ മാത്രം കൊല്ലുന്നു, ഒപ്പം എല്ലാവരെയും കൊല്ലുന്ന മോഷണമില്ലാത്ത കളിക്കാരനായ "മാസ് കൊലപാതകി". വിമർശനാത്മക ചിന്തയ്ക്കും പ്രശ്‌ന പരിഹാരത്തിനും ഗെയിം കളിക്കാരന് പ്രതിഫലം നൽകുന്നു, ഗെയിമിനെ ലളിതമായ ഷൂട്ടർ ആയി കണക്കാക്കരുതെന്ന് കളിക്കാരനെ പ്രോത്സാഹിപ്പിക്കുന്നു. ഒന്നിലധികം ദൗത്യങ്ങളിൽ സൈലന്റ് അസ്സാസിൻ പദവി നേടുന്നത് കളിക്കാരന് ബോണസ് ആയുധങ്ങൾ നൽകുന്നു. ഈ ആയുധങ്ങൾ‌, മുമ്പത്തെ ലെവലിൽ‌ കണ്ടെത്തിയ ഇനങ്ങൾ‌ എന്നിവ ഭാവിയിലേയ്‌ക്ക് കൊണ്ടുപോകാൻ‌ കഴിയും, ഇത്‌ ടാസ്‌ക്കുകൾ‌ പൂർ‌ത്തിയാക്കുന്നതിനുള്ള വ്യത്യസ്ത മാർ‌ഗ്ഗങ്ങൾ‌ അനുവദിക്കുന്നു. റൈഫിളുകൾ, ഷോട്ട്ഗൺ എന്നിവ പോലുള്ള വലിയ ആയുധങ്ങൾ മറച്ചുവെക്കാനാവില്ല, അതിനാൽ കളിക്കാരൻ ആയുധവുമായി പൊരുത്തപ്പെടുന്നതിന് ഉചിതമായ വേഷം ധരിക്കേണ്ടതുണ്ട്, അല്ലെങ്കിൽ കളിക്കാരൻ അത് ഉപയോഗിക്കുന്നത് ആരും കാണുന്നില്ലെന്ന് ഉറപ്പാക്കുക.

ഹിറ്റ്മാൻ - കോഡ്നെയിം 47 കളിയിലെ സംഭവങ്ങൾക്ക് ശേഷം മുതൽക്കാണ് ഈ കഥ ആരംഭിക്കുന്നത്. നെതർലാൻഡിലെ റോട്ടർഡാം തുറമുഖത്ത് രണ്ടുപേർ തമ്മിലുള്ള സംഭാഷണത്തോടെയാണ് കളി ആരംഭിക്കുന്നത്. ഡോ. ഓർട്ട്-മേയർ നടത്തുന്ന ഒരു വിദൂര ലബോറട്ടറി അവർ സന്ദർശിക്കുകയും എല്ലാവരെയും മരിച്ച നിലയിൽ കണ്ടെത്തുകയും ചെയ്യുന്നു. ഒരു സ്യൂട്ടിലുള്ള ഒരാൾ നിരവധി കാവൽക്കാരെയും ഓർഡറുകളെയും കൊല്ലുന്നതായി ഒരു സുരക്ഷാ ഫൂട്ടേജ് കാണിക്കുന്നു. ആളെ ഏജന്റ് 47 ആയി തിരിച്ചറിഞ്ഞ അവരിൽ ഒരാൾ അവനെ "ജോലിക്കെടുക്കാൻ" തീരുമാനിക്കുന്നു.

തന്റെ അസ്തിത്വത്തിന്റെ എല്ലാ തെളിവുകളും മായ്ച്ചപ്പോൾ, 47 കരാർ കൊലയാളിയെന്ന നിലയിൽ തന്റെ ജീവിതം ഉപേക്ഷിച്ച് ഇറ്റലിയിലെ സിസിലിയിലുള്ള റെവറന്റ് എമിലിയോ വിട്ടോറിയോയുടെ ഉടമസ്ഥതയിലുള്ള ഒരു സിസിലിയൻ ഒരു ക്രിസ്ത്യൻ ദേവാലയത്തിൽ ഒരു തോട്ടക്കാരനായി ജീവിതം നയിക്കുകയാണ്. ഒരു ദിവസം, വിറ്റോറിയോയുടെ കുറ്റസമ്മതമൊഴിയിൽ പങ്കെടുക്കാൻ 47 സമ്മതിക്കുന്നു, ക്ഷമ ചോദിക്കുന്നു. പിന്നീട് ഒരു കാറിലെ രണ്ടുപേർ പള്ളിയിൽ എത്തുന്നു. 500,000 ഡോളർ മോചനദ്രവ്യം ആവശ്യപ്പെട്ട് ഒരു കുറിപ്പ് ഇടുന്നതിനുമുമ്പ് അവർ വിട്ടോറിയോയെ തട്ടിക്കൊണ്ടുപോകുന്നു. ഇത്രയും വലിയ തുക നൽകാൻ കഴിയാതെ 47 പേർ ഇന്റർനാഷണൽ കോൺട്രാക്ട് ഏജൻസിയെ (ഐസുഎ) ബന്ധപ്പെടുകയും വിട്ടോറിയോ എവിടെയാണെന്നുള്ള വിവരങ്ങൾക്ക് പകരമായി കരാർ കൊലപാതകം നടത്താൻ സമ്മതിക്കുകയും ചെയ്യുന്നു. പ്രാദേശിക മാഫിയ ഒളിത്താവളമായ വില്ല ബോർഗീസിന്റെ ബേസ്മെന്റിലെ ഒരു സെല്ലിലേക്ക് വിട്ടോറിയോയെ കൊണ്ടുപോയതായി അദ്ദേഹത്തിന് ഏജൻസിയിൽ നിന്ന് വിവരം ലഭിക്കുന്നു.

47 വില്ല ബോർഗീസിലേക്ക് നുഴഞ്ഞുകയറി അയാളുടെ ലക്ഷ്യത്തെ കൊല്ലുന്നു, പക്ഷേ വിട്ടോറിയോയെ കണ്ടെത്തുന്നതിൽ പരാജയപ്പെടുന്നു. രക്ഷപ്പെട്ടതിന് ശേഷം, ഏജൻസിക്ക് കടം തിരിച്ചടയ്ക്കുന്നതിന് കൂടുതൽ കരാറുകൾ നടത്താൻ 47 സമ്മതിക്കുന്നു. ഒടുവിൽ, വിട്ടോറിയോ മരിച്ചുവെന്ന് വിശ്വസിച്ച് അദ്ദേഹം തന്റെ തിരയൽ ഉപേക്ഷിക്കുന്നു. തന്റെ മുൻ തൊഴിലിലേക്ക് മടങ്ങിയെത്തിയ അദ്ദേഹം റഷ്യ, ജപ്പാൻ, മലേഷ്യ, അഫ്ഗാനിസ്ഥാൻ, ഇന്ത്യ എന്നിവിടങ്ങളിൽ നിരവധി ഹിറ്റുകൾ നടത്തുന്നു.

ക്രമേണ, വിട്ടോറിയോയെ തട്ടിക്കൊണ്ടുപോകുന്നത് 47 ന്റെ അഞ്ച് സ്രഷ്ടാക്കളിൽ ഒരാളുടെ സഹോദരൻ സെർജി സാവൊരോറ്റ്കോ വിരമിക്കലിൽ നിന്ന് മോഹിപ്പിക്കുന്നതിനുള്ള വിപുലമായ സജ്ജീകരണമാണെന്ന് 47 മനസ്സിലാക്കുന്നു. തന്റെ ലക്ഷ്യങ്ങളെല്ലാം സെർജിയുടെ സംഘത്തിന് ഒരു ആണവായുധ വിൽപ്പനയിൽ ഏർപ്പെട്ടിരുന്ന വ്യക്തികളാണെന്നും, വീണ്ടെടുക്കാൻ ഉത്തരവിട്ട ഇനങ്ങൾ രണ്ട് അധിക ന്യൂക്ലിയർ മിസൈലുകളുടെ ഘടകങ്ങളാണെന്നും അദ്ദേഹം മനസ്സിലാക്കുന്നു. വാർ‌ഹെഡുകളിൽ‌ പ്രധാന സിഗ്‌നേച്ചർ‌ സോഫ്റ്റ്‌വെയർ‌ ഉണ്ട്, അവ അമേരിക്കൻ നിർമ്മിതമായി വേഷംമാറി, അതിനാൽ‌ അമേരിക്കൻ‌ മിസൈൽ‌ പ്രതിരോധ സംവിധാനത്തെ മറികടക്കുന്നു. മിസൈലുകൾ വിൽക്കാൻ ഉദ്ദേശിക്കുന്ന സെർജി, ഇടപാടിൽ ഉൾപ്പെട്ടിരിക്കുന്ന എല്ലാവരെയും ഉന്മൂലനം ചെയ്യേണ്ടതുണ്ടായിരുന്നു, അതിനാൽ കരാർ എടുക്കാൻ 47 പേരെ ക്രമീകരിച്ചു.

വിറ്റോറിയോയെ പള്ളിക്കുള്ളിൽ ബന്ദികളാക്കിയ സെർജിയെ 47 പിന്തുടരുന്നു. വിറ്റോറിയോയെ മോചിപ്പിക്കാൻ 47 സെർജിയെയും അവന്റെ എല്ലാവരെയും കൊല്ലുന്നു. തന്റെ ജപമാല 47 നൽകിയ ശേഷം, തന്റെ അക്രമ പാത ഉപേക്ഷിച്ച് നല്ല ജീവിതം നയിക്കാൻ വിട്ടോറിയോ അഭ്യർത്ഥിക്കുന്നു. എന്നിരുന്നാലും, ആന്തരിക സമാധാനം കണ്ടെത്താൻ കഴിയാതെ 47 പേർ ജപമാല പള്ളിയുടെ വാതിലിൽ ഉപേക്ഷിച്ച് ഔദ്യോഗികമായി ഐസുഎയിലേക്ക് മടങ്ങുന്നു.


</doc>
<doc id="57971" url="https://ml.wikipedia.org/wiki?curid=57971" title="ഗാൽ‌വെസ്റ്റൺ (ടെക്സസ്)">
ഗാൽ‌വെസ്റ്റൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഹ്യൂസ്റ്റൺ-ഷുഗർലാൻഡ്-ബേടൗൺ മെട്രോപ്പോളിറ്റൻ പ്രദേശത്ത് അമേരിക്കയുടെ ഗൾഫ് തീരത്തോട് ചേർന്ന് ഗാൽവെസ്റ്റൺ ദ്വീപിൽ സ്ഥിതി ചെയ്യുന്ന നഗരവും ഗാൽവെസ്റ്റൺ കൗണ്ടിയുടെ ആസ്ഥാനവുമാണ്‌ ഗാൽവെസ്റ്റൺ. 2005ലെ യു.എസ്. സെൻസസ് പ്രകാരം ഇവിടുത്തെ മൊത്തം ജനസംഖ്യ 57,466 ആണ്‌. ഗാൽവെസ്റ്റണിൽ നിന്ന് മെയിൻലാൻഡിലേയ്ക്ക് നഗരത്തിനു വടക്ക് ഗാൽവെസ്റ്റൺ കോസ്‌വേ വഴിയും, പടിഞ്ഞാറ് ടോൾ ബ്രിഡ്ജ് വഴിയും, കിഴക്ക് ഫെറി ബോട്ട് സർവീസ് വഴിയും എത്തിച്ചേരാൻ സാധിക്കും.
1900ൽ വീശിയടിച്ച ചുഴലിക്കാറ്റിന്റെ പേരിലാണ്‌ ഗാൽവെസ്റ്റൺ ലോകമൊട്ടുക്ക് അറിയപ്പെടാൻ തുടങ്ങിയത്. ഈ ചുഴലിക്കാറ്റ് വിതച്ച ദുരന്തം അമേരിക്കൻ ചരിത്രത്തിലെ ഏറ്റവും വലിയ പ്രകൃതിദുരന്തങ്ങളിലൊന്നായി ഇന്നും അവശേഷിക്കുന്നു. 10മൈൽ(16-കി.മീ) നീളവും 17അടി(5.18മീ) ഉയരവുമുള്ള കടൽഭിത്തി ഇന്ന് നഗരത്തെ വെള്ളപ്പൊക്കത്തിൽനിന്നും ചുഴലിക്കാറ്റുമൂലമുള്ള കടലാക്രമണങ്ങളിൽനിന്നും സം‌രക്ഷിക്കുന്നു.

നഗരത്തിലെ പ്രധാന ടൂറിസ്റ്റ് ആകർഷണങ്ങൾ ഗാൽ‌വെസ്റ്റൺ സ്ക്ലിട്ടെർബാൻ വാട്ടർപ്പാർക്ക്, മൂഡി ഗാർഡൻസ് ബൊട്ടാണിക്കൽ പാർക്ക്, ഓഷ്യൻ സ്റ്റാർ ഓഫ്ഷോർ ഡ്രില്ലിംഗ് റിഗ് & മ്യൂസിയം, ലോൺ സ്റ്റാർ ഫ്ലൈറ്റ് മ്യൂസിയം, ദ സ്ട്രാൻഡ് എന്ന പേരിലറിയപ്പെടുന്ന നഗരത്തിലെ ചരിത്രപരമായ അധിവാസപ്രദേശങ്ങളുൾപ്പെടുന്ന ഡൗണ്ടൗൺ പ്രദേശങ്ങൾ, പല ചരിത്രപ്രധാനമായ മ്യൂസിയങ്ങൾ, മാൻഷനുകൾ, മൈലുകൾ നീണ്ടുകടക്കുന്ന ബീച്ച് എന്നിവയാണ്‌. വർഷംതോറും നടക്കുന്ന മാർഡി ഗ്രാസ് ഫെസ്റ്റിവൽ, ഗാൽവെസ്റ്റൺ ഐലൻഡ് ജാസ് & ബ്ലൂസ് ഫെസ്റ്റിവൽ, ടെക്സസ് ബീച്ച് ഫെസ്റ്റ്, ലോൺ സ്റ്റാർ ബൈക്ക് റാലി, ഡിസംബർ ആദ്യം നടക്കുന്ന വിക്ടോറിയൻ പ്രതിപാദ്യശൈലിയിലുള്ള ക്രിസ്തുമസ് ആഘോഷമായ ഡിക്കെൻസ് ഓൺ ദി സ്ട്രാൻഡ് തുടങ്ങി ഒട്ടനവധി കലാപ്രകടനങ്ങൾക്ക് വേദിയാണ്‌ സ്ട്രാൻഡ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം, നഗരത്തിന്റെ മൊത്തം വിസ്തീർണ്ണം ആണ്‌. ഇതിൽ ദ്വീപിലെ കരപ്രദേശവും ബാക്കി 77.85% വരുന്ന പ്രദേശം ജലവുമാണ്‌.


</doc>
<doc id="57991" url="https://ml.wikipedia.org/wiki?curid=57991" title="ചെന്നൈ അന്താരാഷ്ട്രവിമാനത്താവളം">
ചെന്നൈ അന്താരാഷ്ട്രവിമാനത്താവളം

ഇന്ത്യയുടെ തെക്കെ അറ്റത്തെ സംസ്ഥാനമായ ചെന്നൈയിൽ മീനമ്പാക്കത്ത് സ്ഥിതി ചെയ്യുന്ന വിമാനത്താവളമാണ് ചെന്നൈ അന്താരാഷ്ട്രവിമാനത്താവളം () അഥവാ മീനമ്പാക്കം വിമാനത്താവളം . ചെന്നൈയിൽ നിന്ന് ദൂരത്തിലാണ് ഇത് സ്ഥിതി ചെയ്യുന്നത്. മുംബൈ ചത്രപതി അന്താരാഷ്ട്രവിമാനത്താവളം, ഡെൽഹി ഇന്ദിരാഗാന്ധി അന്താരാഷ്ട്ര വിമാനത്താവളം എന്നിവക്ക് ശേഷം ഇന്ത്യയിലെ ഏറ്റവും തിരക്കേറിയ വിമാനത്താവളമാണ് ഇത്. . ഇത് തെക്കേ ഇന്ത്യയിലെ ദേശീയ - അന്താരാഷ്ട്ര വൈമാനിക യാത്രക്കാരുടെ ഒരു പ്രധാന വിമാനത്താവളമാണ്. 10 ദശലക്ഷത്തിലധികം യാത്രക്കാരെ ഒരു വർഷം കൈകാര്യം ചെയ്യുന്നുണ്ടെന്നാണ് കണക്ക്. 2007 ൽ ഈ വിമാനത്താവളം 50 ലധികം വിമാനസേവനങ്ങൾക്ക് സൗകര്യം കൊടുത്തു. ലോകത്തിലെ ഏറ്റവും കൂടുതൽ വേഗതയിൽ യാത്രക്കാരുടെ എണ്ണം കൂടുന്നതിൽ ഈ വിമാനത്താവളത്തിന് 14-)അം സ്ഥാനമാണ്.
. മുംബൈക്ക് ശേഷം ഏറ്റവും തിരക്കേറിയ കാർഗോ ടെർമിനൽ ഇവിടെയാണ് ഉള്ളത്. 
ചെന്നൈ വിമാനത്താവളം ഇന്ത്യയിലെ വിമാനത്താവളങ്ങളിൽ വളരെ പഴയ ഒന്നാണ്. ആദ്യകാലങ്ങളിൽ സ്ഥാപിക്കപ്പെട്ട വിമാനത്താവളങ്ങളിലൊന്നാണ് ഇത്. എയർ ഇന്ത്യയുടെ ആദ്യ വിമാനത്തിന്റെ 1954 ൽ മുംബൈയിൽ നിന്നും ബെൽഗാവ് വഴി ചെന്നൈയിലാണ് എത്തിച്ചേർന്നത്. ഇവിടുത്തെ ആദ്യ യാത്രിക ടെർമിനൽ പണിതത് വടക്ക് കിഴക്ക് ഭാഗത്തായി മീനമ്പാക്കത്ത് ആണ് . അതുകൊണ്ട് ഇതിനെ മീനമ്പാക്കം വിമാനത്താവളം എന്ന് അറിയപ്പെട്ടു. പിന്നീട് ഇവിടുത്തെ യാത്ര സേവനങ്ങൾ പല്ലവരം എന്ന സ്ഥലത്തേക്ക് മാറ്റി. പഴയ ടെർമിനൽ ഇപ്പോൾ കാർഗോ ടെർമിനൽ ആയിട്ടാണ് ഉപയോഗിക്കുന്നത്. ഇന്ത്യൻ കൊറിയർ കമ്പനി ആയ ബ്ലൂ ഡാർട്ടിന്റെ ആസ്ഥാനവുമാണ് ഇത്.

ചെന്നൈ വിമാനത്താവളത്തിൽ മൂന്ന് ടെർമിനലുകളാണ് ഉള്ളത്. പഴയ മീനമ്പാക്കം ടെർമിനൽ ഇപ്പോൾ കാർഗോ ടെർമിനൽ ആയിട്ടാണ് ഉപയോഗിക്കുന്നത്. യാത്രാ സേവനങ്ങൾക്കായി പല്ലവരത്തിനടുത്ത് നിർമിച്ചിട്ടുള്ള പുതിയ ടെർമിനലാണ് ഉപയോഗിക്കുന്നത്. യാത്ര ടെർമിനലുകളിൽ ഡൊമെസ്റ്റിക്, ഇന്റർനാഷണൽ എന്നിവ ഒരു ഇന്റർകണക്ട് കെട്ടിടം വഴി ബന്ധിപ്പിച്ചിരിക്കുന്നു. 

ആദ്യം നിർമ്മിക്കപ്പെട്ടത് ഇതിലെ ഇന്റർനാഷണൽ കെട്ടിടമാണ്. ഇതിൽ രണ്ട് എയറോ പാലങ്ങൾ ഉണ്ട്. ഇതിനു ശേഷം ഡൊമെസ്റ്റിക് ടെർമിനൽ പണി കഴിഞ്ഞു. ഇതിൽ മൂന്ന് എയറോ പാലങ്ങൾ ഉണ്ട്. ഡൊമെസ്റ്റിക് ടെർമിനലിന്റെ നിർമ്മാണത്തിനു ശേഷം അതു വരെ യാത്രക്കാരുടെ സേവനത്തിനായി ഉപയോഗിച്ചിരുന്ന മീനമ്പാക്കം ടെർമിനൽ കാർഗോ പ്രവർത്തനങ്ങൾക്ക് മാത്രമായി ഉപയോഗിക്കാൻ തുടങ്ങി. അടുത്തിടെ അന്താരാഷ്ട്ര ടെർമിനലിൽ ഒരു പുതിയ കെട്ടിട ബ്ലോക്ക് കൂടി നിർമ്മിച്ച് നീട്ടുകയുണ്ടായി. 
ചെന്നൈ വിമാനത്താവളത്തിന് ഇന്ത്യയിലെ ആദ്യ ഐ.എസ്.ഒ.9000 ബഹുമതി ലഭിക്കുന്ന ആദ്യ വിമാനത്താവളം എന്ന ബഹുമതിയുമുണ്ട്. 

ഇപ്പോൾ ഏകദേശം 25 വിമാന നീക്കങ്ങൾ ഓരോ മണിക്കൂറിലും ചെന്നൈ വിമാനത്താവളം കൈകാര്യം ചെയ്യുന്നുണ്ട്. പക്ഷേ, ഈ കൈകാര്യം ചെയ്യാനുള്ള കഴിവ് 2014-15 വർഷം ആകുമ്പോഴേക്കും തീരും എന്നാണ് കണക്ക്. പുതുതായി പണി തീർന്ന അണ്ണാ അന്താരാഷ്ട്ര ടെർമിനൽ 2007-08 ൽ 3,410,253 യാത്രക്കാർക്ക് സേവനം നൽക്കി എന്നാണ് കണക്ക്. അതുപോലെ പുതിയ ഡൊമെസ്റ്റിക് ടെർമിനൽ ആയ കാമരാജ ഡൊമെസ്റ്റിക് ടെർമിനൽ 2007-08 വർഷം 7,249,501 യാത്രക്കാർക്ക് സേവനം നൽകി എന്നാണ് കണക്ക്. ഇതുപ്രകാരം കാർഗോ ടെർമിനൽ 2007-08 വർഷം 270,608 ടൺ സാധനങ്ങളുടെ കാർഗോ നീക്കങ്ങൾ കൈകാര്യം ചെയ്തതായിട്ടാണ് കണക്ക്.


വിമാനത്താവളം ഭാവിയിലെ യാത്രക്കാരുടെ കണക്ക് പ്രകാരം ഇപ്പോൾ ആധുനികരിച്ചു കൊണ്ടിരിക്കുകയാണ്. എയർപോർട്ട് അതോറിറ്റി ഓഫ് ഇന്ത്യയുടെ നേതൃത്വത്തിൽ നടക്കുന്ന ഈ പ്രവർത്തനങ്ങളിൽ പുതുതായി ഒരു റൺ‌വേ, പുതിയ ടാക്സിവേകൾ, അപ്രോണുകൾ, പുതിയ യാത്ര കെട്ടിടം എന്നിവ പണിതീർന്നു കൊണ്ടിരിക്കുന്നു. സമീപ സ്ഥലങ്ങളിലെ സ്ഥലങ്ങൾ കൂടി വാങ്ങിച്ചു കൊണ്ട് പുതുതായി പണിയുന്ന പ്രവർത്തനം കൂടി ഇതിൽ ഉൾപ്പെടുന്നു. 
ഈ ആധുനികരണ ഏകദേശം രൂ. 2,350 കോടി ചെലവ് പ്രതീക്ഷിക്കുന്നു, ഇതിൽ രൂ.1,100 കോടി, റൺ‌വേ, അപ്രോൺ എന്നിവ നിർമ്മിക്കുന്നതിനു മാത്രമായി ഉള്ളതാണ്. 

പുതുതായി നിർദ്ദേശത്തിലിരിക്കുന്ന ചെന്നൈ മെട്രോ റെയിൽ പദ്ധതി, ചെന്നൈ അന്താരാഷ്ട്രവിമാനത്താവളവുമായി ബന്ധിപ്പിക്കുന്നുണ്ട്. ഇത് 2013-2014 ആവുമ്പോഴേക്കും പണി തീരുമെന്ന് കണക്കാക്കുന്നു. 

തമിഴ്‌നാട് മുഖ്യമന്ത്രി മീനമ്പാക്കം വിമാനത്താവളം കൂടാതെ ഒരു പുതിയ വിമാനത്താവളത്തിന്റെ പ്രഖ്യാപനം കൂടി നടത്തിയിട്ടുണ്ട്. ശ്രീ പെരുമ്പത്തൂർ, തിരുവള്ളൂർ താലൂക്കുകളിലായിട്ട് ഒരു പുതിയ ഗ്രീൻഫീൽഡ് വിമാനത്താവളം കൂടി എന്നാണ് പ്രഖ്യാപനം. ചെന്നൈ മീനമ്പാക്കം വിമാനത്താവളത്തിന്റെ വികസനം കൂടാതെ ആണ് ഈ വിമാനത്താവളം. പുതിയ ഗ്രീൻഫീൽഡ് വിമാനത്താവളം ഏകദേശം ഏക്കറിൽ പരന്നു കിടക്കുന്ന ഒന്നായിരിക്കും. അതു കൂടാതെ ഇപ്പോഴത്തെ വിമാനത്താവളത്തിന്റെ വികസനപ്രവർത്തനങ്ങൾ ൽ ആയിരിക്കും . ഇതിന്റെ മൊത്തം ചെലവ് 2,000 കോടി എന്ന് കണക്കാക്കപ്പെടുന്നു. 

ഇപ്പോഴത്തെ വിമാനത്താവളം സ്ഥിതി ചെയ്യുന്നത് ചെന്നൈ - തിരുച്ചിറപ്പിള്ളി ഗ്രാന്റ് സതേൺ ട്രങ്ക് റോഡിലാണ്. ഇത് ദേശീയപാത 45 ന്റെ ഭാഗമാണ്. ചെന്നൈ അന്തർനഗര റെയിൽവേയുടെ തിരുസലം സ്റ്റേഷനും ഇവിടെ അടുത്താണ് സ്ഥിതി ചെയ്യുന്നത്. 
ദേശീയ തലത്തിലുള്ള വിമാനസേവനങ്ങൾ കാമരാജ് ടെർമിനലിൽ നിന്നാണ് പ്രവർത്തിക്കുന്നത്. അണ്ണാ ടെർമിനൽ അന്താരാഷ്ട്ര സേവനങ്ങൾക്കായി പ്രവർത്തിക്കുന്നു. പഴയ ടെർമിനൽ ആയ മീനമ്പാക്കം കാർഗോ പ്രവർത്തനങ്ങൾക്കായി ഉപയോഗിക്കുന്നു. 




</doc>
