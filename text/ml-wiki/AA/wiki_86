<doc id="93194" url="https://ml.wikipedia.org/wiki?curid=93194" title="യുദ്ധം">
യുദ്ധം

രണ്ടോ അതിലധികമോ പ്രദേശങ്ങളോ വിഭാഗങ്ങളോ ചേരി തിരിഞ്ഞ് ആയുധങ്ങളോടു കൂടിയും സേനയെ ഉപയോഗിച്ചും നടത്തുന്ന പോരാട്ടമാണ് യുദ്ധം. കീഴടക്കുക ഉദ്ദേശ്യം അടിച്ചേൽപ്പിക്കുക അവകാശം പിടിച്ചു വാങ്ങുക എന്നിവയാകാം യുദ്ധത്തിന്റെ ലക്ഷ്യങ്ങൾ. ഈ ലക്ഷ്യങ്ങൾ രാഷ്ട്രീയം, വ്യവസായം, മതം, വംശീയത എന്നിവയിൽ അടിസ്ഥാനപ്പെട്ടിരിക്കാം, യുദ്ധത്തിന്റെ കാരണമായും ഇവയെ കണക്കാക്കുന്നു. രാഷ്ട്രവൽക്കരണം, സേനാസന്നാഹം എന്നിവ നൂതനയുഗത്തിൽ യുദ്ധത്തിനു വഴിതെളിച്ചു. രണ്ടു രാജ്യങ്ങൾ തമ്മിലുള്ള അതിരുതർക്കം യുദ്ധത്തിനു കാരണമാകാം. യുദ്ധത്താൽ നാശനഷ്ടങ്ങൾ വളരെ വലിയ അളവിൽ സംഭവിക്കുന്നു. പുരാണിക കാലങ്ങളിൽ ഒരു യുദ്ധത്തിൽ സാധാരണ തുടർച്ചയായ ഒരൊറ്റ സംഘട്ടനം മാത്രമേ കാണൂ. കാലക്രമേണ സൈന്യങ്ങളുടെ വലിപ്പം വർദ്ധിച്ചതോടെ ഒരു യുദ്ധത്തിൽ പല മുന്നണികളും (front), ഒരോ മുന്നണിയിൽ പല സംഘട്ടനങ്ങളും (battles) ഉണ്ടാവാം. ഉദാഹരണത്തിന് 1971 ലെ ഇൻഡോ പാക് യുദ്ധത്തിൽ പശ്ചിമ പാകിസ്താനുമായുള്ള അതൃത്തിയിൽ പശ്ചിമ മുന്നണിയും (western front) കിഴക്കൻ പാകിസ്താനുമായുള്ള (ഇപ്പോഴത്തെ ബംഗ്ലാദേശ്) അതൃത്തിയിൽ കിഴക്കൻ മുന്നണിയും (eastern front) ഉണ്ടായിരുന്നു. സംഘട്ടനങ്ങൾ (battles) പല തരമുണ്ട് :നാവിക സംഘട്ടനം (naval battles), വായു സംഘട്ടനം (air battles), കര സേനാ സംഘട്ടനം (land battles). ചില സംഘട്ടനങ്ങളിൽ മിശ്രിത ഘടകങ്ങളുണ്ടാവാം കടൽ-വായു (sea-air battles), കര-വായു (land air) , കടൽ-കര ആക്രമണം (Amphibious assault) എന്നിങ്ങനെ പല തരം സംഘട്ടനങ്ങൾ ഒരു യുദ്ധത്തിലുണ്ടാവാം.

2003-ൽ നോബൽ സമ്മാനജേതാവായ റിച്ചാർഡ് ഇ. സ്മാലി മനുഷ്യരാശി അടുത്ത 50 വർഷത്തിൽ നേരിടുന്ന പത്ത് വലിയ പ്രശ്നങ്ങളിൽ ആറാമത്തേതായി യുദ്ധത്തെ ഉൾപ്പെടുത്തുകയുണ്ടായി. 1832-ലെ തന്റെ "ഓൺ വാർ" എന്ന പ്രബന്ധത്തിൽ പ്രഷ്യൻ സൈനിക ജനറലായ കാൾ വോൺ ക്ലോസെവിറ്റ്സ് യുദ്ധത്തെ ഇപ്രകാരം നിർവ്വചിക്കുകയുണ്ടായി: "തങ്ങളുടെ ശത്രുക്കളെ തങ്ങളുടെ ഇച്ഛയ്ക്കനുസരിച്ച് പ്രവർത്തിക്കാൻ നിർബന്ധിതരാക്കുവാൻ വേണ്ടിയുള്ള ഒരു ബലപ്രയോഗമാണ് യുദ്ധം."

മനുഷ്യസ്വഭാവമനുസരിച്ച് ഒഴിവാക്കാനാകാത്തതായ ഒരു സംഗതിയാണ് ചില പണ്ഡിതർ യുദ്ധത്തെ കണക്കാക്കുന്നത്. മറ്റുള്ളവരുടെ വാദമനുസരിച്ച് ചില പ്രത്യേക സാമൂഹിക-സാംസ്കാരിക സാഹചര്യത്തിലോ പാരിസ്ഥിക സ്ഥിതികളിലോ മാത്രമാണ് യുദ്ധം ഒഴിവാക്കാൻ സാധിക്കാത്തതെന്ന് വാദിക്കുന്നു. ചില പണ്ഡിതർ വാദിക്കുന്നത് യുദ്ധം ചെയ്യുക എന്നത് ഒരു പ്രത്യേക സമൂഹത്തിനോ രാഷ്ട്രീയ സംവിധാനത്തിനോ മാത്രമുള്ള സ്വഭാവമല്ലെന്നും ജോൺ കീഗൻ തന്റെ "ഹിസ്റ്ററി ഓഫ് വാർഫെയർ" എന്ന ഗ്രന്ഥത്തിൽ പ്രസ്താവിക്കുന്നതുപോലെ ഉപയോഗിക്കുന്ന സമൂഹത്താൽ രൂപവും വ്യാപ്തിയും നിർണ്ണയിക്കപ്പെടുന്ന ഒരു ആഗോള പ്രതിഭാസമാണ് യുദ്ധം എന്നാണ്. യുദ്ധം ചെയ്യാത്ത മനുഷ്യ സമൂഹങ്ങൾ ഉണ്ട് എന്നതിൽ നിന്ന് മനുഷ്യൻ സ്വാഭാവികമായി യുദ്ധക്കൊതിയുള്ളവരായിരിക്കുകയില്ല എന്നും ചില പ്രത്യേക സാഹചര്യങ്ങളിൽ യുദ്ധമുണ്ടാവുകയാണ് ചെയ്യുന്നത് എന്നും വാദിക്കുന്നവരുണ്ട്. 

ആരംഭം മുതലുള്ള മരണം വച്ചുനോക്കിയാൽ ഏറ്റവും മാരകമായ യുദ്ധം രണ്ടാം ലോകമഹായുദ്ധമാണ്. 6 കോടിക്കും 8.5 കോടിക്കുമിടയിൽ ആൾക്കാരാണ് ഈ യുദ്ധത്തിൽ മരിച്ചത്.

യുദ്ധം ആ പേരിൽ അറിയപ്പെടണമെങ്കിൽ ആയുധങ്ങളോ സൈനിക സാങ്കേതികവിദ്യയോ ഉപകരണങ്ങളോ ഉപയോഗിച്ചുകൊണ്ട് സൈന്യങ്ങൾ സൈനിക തന്ത്രങ്ങളും വിന്യാസകലയും പ്രയോഗിക്കുന്ന ബലാബലപരീക്ഷണം നടത്തേണ്ടതുണ്ട്. സൈനിക ലോജിസ്റ്റിക്സ് അനുസരിച്ചുള്ള സൈനിക സ്ട്രാറ്റജി യുദ്ധത്തിൽ ഉപയോഗിക്കപ്പെടും. സൈനിക ചരിത്രത്തിലാകെ ചിന്തകർ യുദ്ധത്തിന്റെ തത്ത്വചിന്ത മനസ്സിലാക്കാനും ഇതിനെ ഒരു ശാസ്ത്രമായി ഉയർത്താനുമാണ് ശ്രമിച്ചിട്ടുള്ളത്.
ആധുനിക സൈനിക ശാസ്ത്രം പല ഘടകങ്ങൾ പരിശോധിച്ചാണ് ദേശീയ പ്രതിരോധ നയം സൃഷ്ടിക്കുന്നത്. യുദ്ധം ആരംഭിക്കുന്നതിനു മുൻപായി യുദ്ധം നടക്കുന്നയിടങ്ങളിലെ പരിസ്ഥിതി, രാജ്യത്തിന്റെ സൈന്യം സ്വീകരിക്കാൻ പോകുന്ന നിലപാടുകൾ എന്തു തരം യുദ്ധമാണ് ചെയ്യാനുദ്ദേശിക്കുന്നത് എന്നിവ പരിഗണിക്കപ്പെടും. 

പരമ്പരാഗത യുദ്ധമുറകൾ തുറന്ന യുദ്ധത്തിലൂടെ എതിരാളിയുടെ സൈനികശക്തി വെട്ടിക്കുറയ്ക്കാനുള്ള ശ്രമമാണ്. നിലവിലുള്ള രാജ്യങ്ങൾ തമ്മിലുള്ള പ്രഖ്യാപിത യുദ്ധമാണിത്. ആണവ, ജൈവ, രാസ ആയുധങ്ങൾ ഉപയോഗിക്കാതിരിക്കുകയോ ചുരുങ്ങിയ അളവിൽ മാത്രം വിന്യസിപ്പിക്കുകയോ ആണ് ഇത്തരം യുദ്ധത്തിൽ ചെയ്യുന്നത്. 

പരമ്പരാഗതമല്ലാത്ത യുദ്ധത്തിൽ ഒരു കക്ഷിയെ രഹസ്യമായി പിന്തുണയ്ക്കുകയോ ഒരു കക്ഷിയെ മറിച്ചിടുകയോ ചെയ്ത് വിജയം നേടാനാണ് ശ്രമിക്കുന്നത്.

ആണവയുദ്ധത്തിൽ ആണവായുധങ്ങളാണ് പ്രാധമികമായോ (പ്രധാനമായോ) ഒരു കക്ഷിയുടെ പരാജയം ഉറപ്പുവരുത്താനായി ഉപയോഗിക്കുന്നത്. പരമ്പരാഗത യുദ്ധത്തിൽ ആണവായുധങ്ങൾക്ക് ടാക്റ്റിക്കൽ/സ്ട്രാറ്റജിക് പിന്തുണ നൽകുക എന്ന വേഷമേയുള്ളൂ. 

ഒരു രാജ്യത്തെയോ രാഷ്ട്രീയ അസ്തിത്വത്തിലെയോ രണ്ടു കക്ഷികൾ രാജ്യത്തിന്റെ അധികാരം പിടിച്ചടക്കുവാനോ ഒരു പ്രദേശത്തിന് സ്വാതന്ത്ര്യം നേടിയെടുക്കാനോ നടത്തുന്ന യുദ്ധത്തിനാണ് ആഭ്യന്തരയുദ്ധം എന്ന് പറയുന്നത്. 

സൈനിക ശക്തി അളവുകോലായെടുത്താൽ വളരെയധികം വ്യത്യാസമുള്ള തരം രണ്ടു സമൂഹങ്ങൾ യുദ്ധത്തിലേർപ്പെടുന്നതിനെയാണ് അസന്തുലിത യുദ്ധം എന്ന് വിളിക്കുന്നത്. ഇത്തരം യുദ്ധങ്ങളിൽ ഗറില്ല യുദ്ധമുറകൾ സ്വീകരിക്കപ്പെടും. 

പരിസ്ഥിതി മലിനപ്പെടുത്തുന്നത് യുദ്ധമുറയായി ഉപയോഗിക്കുന്ന ഒരു രീതിയാണ് രാസയുദ്ധം. ഒന്നാം ലോമഹായുദ്ധത്തിൽ വിഷവാതകങ്ങൾ ഉപയോഗിച്ചതിലൂടെ 91,198 മരണങ്ങളും 1,205,655 പരിക്കുകളും ഉണ്ടായിട്ടുണ്ടെന്ന് കണക്കാക്കപ്പെടുന്നു.

സൈനികർ (വ്യക്തികളും ഗ്രൂപ്പുകളും) യുദ്ധത്തിനിടെ പെരുമാറുന്നതിൽ വലിയ വ്യത്യാസങ്ങളുണ്ട്. ചില സാഹചര്യങ്ങളിൽ സൈനികർ വംശഹത്യയും, ബലാത്സംഗവും വംശശുദ്ധീകരണവും നടത്തുമെങ്കിലും സാധാരണഗതിയിൽ സൈനികർ ചട്ടങ്ങളനുസരിച്ചും പ്രതീകാത്മകമായുള്ളതുമായ പ്രവൃത്തികളാണ് ചെയ്യുക. സൈനികർ ശത്രുക്കളോട് പൂർണ്ണമായും അക്രമസ്വഭാവം പ്രകടിപ്പിക്കുകയാണെങ്കിൽ ഉണ്ടാകാവുന്ന മരണനിരക്ക് മിക്കപ്പോഴും യുദ്ധങ്ങളിൽ ഉണ്ടാകാറില്ല. ശത്രുതാമനോഭാവം കുറയ്ക്കുന്ന തരം പെരുമാറ്റം ഒന്നാം ലോകമഹായുദ്ധത്തിനിടെ പലവട്ടം ഉണ്ടായിട്ടുണ്ട്. ഉദാഹരണത്തിന് ഒരു മോർട്ടാർ അബദ്ധത്തിൽ ബ്രിട്ടീഷ് സൈനികർക്കുമേൽ പതിച്ചപ്പോൾ വെടിവെപ്പുണ്ടായെങ്കിലും ഒരു ജർമൻ സൈനികൻ മാപ്പപേക്ഷ ഉറക്കെ പറഞ്ഞതോടെ ഇത് അവസാനിക്കുകയായിരുന്നു. പ്രാധമിക കർമ്മങ്ങൾ ചെയ്യുന്ന സൈനികർക്കുമേൽ വെടിയുതിർക്കാതിരിക്കുക, പരിക്കേറ്റവരെ രക്ഷിക്കാൻ ശ്രമിക്കുന്നവരെ വെടിവെക്കാതിരിക്കുക എന്നിങ്ങനെയുള്ള പ്രവൃത്തികളും ഒന്നാം ലോകമഹായുദ്ധത്തിൽ കാണപ്പെട്ടിരുന്നു.

യുദ്ധം ചെയ്യുന്നവർ തമ്മിൽ മാനസികമായി ഉണ്ടാകുന്ന അകൽച്ചയും ആധുനിക യുദ്ധോപകരണങ്ങളുടെ മാരകശേഷിയും ഈ പ്രഭാവത്തെ ഇല്ലാതാക്കിയേക്കും. യുദ്ധത്തിലെ അസാധാരണ സാഹചര്യങ്ങൾ സാധാരണ വ്യക്തികൾ ക്രൂരതകൾ ചെയ്യുന്നതിന് കാരണമായേക്കും.
ലോകത്തെ രാഷ്ട്രങ്ങൾ ചേരിതിരിഞ്ഞ് പരസ്പരം ഏറ്റുമുട്ടിയ രണ്ടു യുദ്ധപരമ്പരകളെയാണ്‌ ലോകമഹായുദ്ധങ്ങൾ എന്നു വിളിക്കുന്നത്.

1914-നും 1918-നുമിടയ്ക്ക് ആഗോളതലത്തിൽ അരങ്ങേറിയ സൈനിക സംഘർഷങ്ങളെ മൊത്തത്തിൽ ഒന്നാം ലോകമഹായുദ്ധം എന്നു വിളിക്കുന്നു. ലോകമഹായുദ്ധം എന്നറിയപ്പെടുമെങ്കിലും യുദ്ധത്തിനു പ്രധാനമായും വേദിയായതു യൂറോപ്യൻ വൻകരയാണ്. ദശലക്ഷക്കണക്കിന് ആൾക്കാർ കൊല്ലപ്പെട്ട ഈ സമ്പൂർണ്ണ യുദ്ധം ലോകക്രമത്തെ മാറ്റിമറിച്ചു.

ഫ്രാൻസ്, റഷ്യ, ബ്രിട്ടൺ, ഇറ്റലി, അമേരിക്ക എന്നീ രാജ്യങ്ങൾ ചേർന്ന സഖ്യ ശക്തികളും ഓസ്ട്രിയ-ഹംഗറി, ജർമ്മനി, ബൾഗേറിയ, ഓട്ടോമൻ സാമ്രാജ്യം എന്നിവ ചേർന്ന അച്ചുതണ്ടു ശക്തികളുമായിരുന്നു യുദ്ധരംഗത്ത് സജീവമായി നിലയുറപ്പിച്ചത്.

രണ്ടാം ലോകമഹായുദ്ധം 1939-1945 വരെയുള്ള കാലത്തു ആഗോളതലത്തിലൽ സഖ്യകക്ഷികളും അച്ചുതണ്ടുശക്തികളും തമ്മിൽ നടന്നു. നാളിതുവരെ മനുഷ്യചരിത്രം കണ്ട ഏറ്റവും ഭീകരമായ ഈ പോരാട്ടത്തിൽ 72 ദശലക്ഷം പേർ (ഇതിൽ 24 ദശലക്ഷം സൈനികരായിരുന്നു) മരണമടഞ്ഞു. 70-ലേറെ രാജ്യങ്ങൾ തമ്മിൽ ഭൂഗോളത്തിന്റെ നാനാദിക്കിലുമായി നടന്ന ഈ യുദ്ധത്തിൽ അമേരിക്ക, സോവിയറ്റ് യൂണിയൻ, ചൈന, ബ്രിട്ടൻ, ഫ്രാൻസ് തുടങ്ങിയ രാജ്യങ്ങൾ ഉൾപ്പെട്ട സഖ്യകക്ഷികൾ, ജർമ്മനി, ജപ്പാൻ, ഇറ്റലി എന്നീ രാജ്യങ്ങൾ നേതൃത്വം നൽകിയ അച്ചുതണ്ടുശക്തികളെ പരാജയപ്പെടുത്തി.

ഒരു രാജ്യത്തിനകത്തുതന്നെയുള്ള സംഘടിത വിഭാഗങ്ങൾ തമ്മിലുള്ള യുദ്ധമാണ് ആഭ്യന്തര യുദ്ധം. ആഭ്യന്തരയുദ്ധത്തിൽ പങ്കെടുക്കുന്ന ഒരു വിഭാഗം ഭരണകൂടം തന്നെയാകാം. രാജ്യത്തിന്റെയൊ ഒരു പ്രദേശത്തിന്റെയോ അധികാരം നേടുക, ഒരു പ്രദേശത്തെ സ്വതന്ത്രമാക്കുക, സർക്കാർ നയങ്ങളിൽ വ്യത്യാസമുണ്ടാക്കുക തുടങ്ങിയവയാകാം ഒരു ആഭ്യന്തര യുദ്ധത്തിന്റെ ലക്ഷ്യങ്ങൾ. ഇവ പൊതുവെ അതീവതീവ്രവും വളരെക്കാലം നീണ്ടുനിൽക്കുന്നതുമാണ്. വളരെയധികം ആൾനാശവും മറ്റ് നാശനഷ്ടങ്ങളും ആഭ്യന്തര യുദ്ധം മൂലം ഉണ്ടാകുന്നു..




</doc>
<doc id="93197" url="https://ml.wikipedia.org/wiki?curid=93197" title="വൈൽഡ് സ്ട്രോബറീസ്">
വൈൽഡ് സ്ട്രോബറീസ്

മതബോധം എന്ന ഫാന്റസിയെക്കുറിച്ചുള്ള തന്റെ "സെവെൻത് സീൽ" എന്ന ചിത്രത്തിനു ശേഷം ഇങ്മർ ബർഗ്മൻ സംവിധാനം ചെയ്ത സിനിമയാണ് വൈൽഡ് സ്ട്റോബറീസ്. ആധുനിക മനുഷ്യൻ സ്വയം സൃഷ്ടിക്കുന്ന ഒറ്റപ്പെടലും അന്യവൽകരണവും ഏകാന്തതയും ഈ ചിത്രത്തിൽ വിഷയമാക്കുന്നു. വ്യക്തിയുടെ ചിന്തകൾ, ഓർമ്മകൾ, നിരാശകൾ, ഖേദങ്ങൾ എന്നിവയെല്ലാം ആഴത്തിൽ ചിത്രീകരിക്കുന്ന ആഖ്യാന ശൈലി യൂറോപ്യൻ സിനിമ സ്വാംശീകരിച്ചത് 'വൈൽഡ് സ്ട്റോബറീസ്' എന്ന ഈ ചിത്രത്തിലൂടെയായിരുന്നു.

ഈ ചിത്രം, ബർലിൻ ഫിലിം ഫെസ്റ്റിവലിൽ ഗോൾഡൻ ബിയർ പുരസ്കാരം നേടിയിട്ടുണ്ട്. 

തനിക്ക് ലഭിച്ച ഓണററി ബിരുദം സ്വീകരിക്കുന്നതിനായി മുൻ സർവകലാശാലയിലേക്ക് മരുമകളോടൊപ്പം യാത്രയാകുന്ന പ്രൊഫസർ ഇഷാക് ബോർഗ് (വിഖ്യാത സ്വീഡിഷ് സംവിധായകനായ "വിക്റ്റർ ജോസ്റ്റോം" ആണ് ഈ കഥാപാത്രമായി അഭിനയിക്കുന്നത്) എന്ന 78 വയസ്സുകാരൻ തന്റെ 'മരണം പോലെ തണുത്തുറഞ്ഞ' ജീവിതത്തെ അതിന്റെ നിഷ്ഫലതയെ സ്വപ്നങ്ങളിലൂടെ ദർശിക്കുന്നു. യാത്രയ്ക്കിടെ തന്റെ ജീവിതത്തിലെ പ്രധാന ദശാസന്ധികളെല്ലാം കാണവേ അവയെല്ലാം അയാളിലേക്ക് തന്റെ ഭൂതകാലം, കുടുംബം, കാമുകി, ഭാര്യ എന്നിവയുടെ സ്മരണകൾ നിറയ്ക്കുന്നു. അയാളുടെ ഭൂതകാല തീരുമാനങ്ങൾ എല്ലാം അയാളെ കൊണ്ടെത്തിച്ചത് അർത്ഥമില്ലാത്തതും മൂല്യരഹിതവുമായ, തണുത്തുറഞ്ഞ, ശൂന്യത നിറഞ്ഞ ജീവിതത്തിലേക്കായിരുന്നു. ഭീതിതസ്വപ്നങ്ങൾക്കൊടുവിൽ, സ്നേഹത്തിലൂടെ മാത്രമേ ശാന്തി ഉള്ളൂ എന്ന തിരിച്ചറിവിൽ ആണ് അയാൾ എത്തിച്ചേരുന്നത്. 

കുറ്റബോധം നിറഞ്ഞ അയാളുടെ ജീവിതം എന്ന നിഷ്ഫലതയെ അതിന്റെ അസ്തിത്വത്തിൽ നിറഞ്ഞിരിക്കുന്ന ശൂന്യതയെ ചിത്രീകരിക്കുന്ന സ്വപ്നപരമ്പരകൾ ബർഗ്മാൻ എന്ന പ്രതിഭയുടെ യഥാർത്ഥ നിദർശനങ്ങളാണ്. മൂല്യനിരാസത്തിലൂടെ യൂറോപ്യൻ സമൂഹം നേടിയത് വെറും ശൂന്യത മാത്രമായിരുന്നു എന്നത് നമ്മെ ഈ ചിത്രം ഓർമ്മിപ്പിക്കുന്നു.



</doc>
<doc id="93252" url="https://ml.wikipedia.org/wiki?curid=93252" title="മാത ഹാരി">
മാത ഹാരി

ഒന്നാം ലോക മഹായുദ്ധത്തിനിടെ ഇരട്ടച്ചാരവൃത്തി ആരോപിച്ച് ഫ്രെഞ്ച് അധികാരികൾ വെടിവെച്ചുകൊന്ന നെഥർലൻഡ്സുകാരി മാദകനർത്തകിയും പരിവാരവനിതയുമായ (courtesan) മർഗരീതാ ഗീർട്രൂഡിനാ സെല്ലെയുടെ അരങ്ങിലെ പേരായിരുന്നു മാത ഹാരി(ജനനം: 7 ആഗസ്റ്റ്, 1876; മരണം: 15 ഒക്ടോബർ 1917). 
ഒരു സമ്പന്നകുടുംബത്തിൽ ജനിച്ച മാത ഹാരി, പിതാവിന്റെ സാമ്പത്തിക തകർച്ചയേയും പുനർവിവാഹത്തേയും തുടർന്ന് യൗവനാരംഭത്തിൽ കഷ്ടസ്ഥിതിയിലായി. തന്നേക്കാൻ ഏറെ പ്രായമുണ്ടായിരുന്ന ഡച്ച് കോളനി സൈന്യത്തിലെ ഉദ്യോഗസ്ഥൻ റുഡോൾഫ് ജോൺ മക്ലിയൊഡിനെ വിവാഹം കഴിച്ച അവർ പതിനെട്ടാമത്തെ വയസ്സിൽ ഇൻഡോനേഷ്യയിലെത്തി. അവിടെ അവർ പ്രാദേശിക സംസ്കാരവുമായി പരിചയത്തിലാവുകയും നൃത്തം പരിശീലിക്കുകയും ചെയ്തു. വിവാഹത്തിന്റെ തകർച്ചയെ തുടർന്ന് നെഥർലാൻഡ്സിൽ മടങ്ങിയെത്തിയ മാത ഹാരി, 1903-ൽ പാരിസിലേയ്ക്കു പോയി. അവിടെ നർത്തകിയെന്ന നിലയിൽ പേരെടുത്ത അവർക്ക് ഒന്നാം ലോകമഹായുദ്ധകാലത്ത് നെഥർലാൻഡ്സിന്റെ നിഷ്പക്ഷതയുടെ സൗകര്യത്തിൽ രാജ്യാതിർത്തികൾ കടന്ന് സ്വതന്ത്രമായി സഞ്ചരിക്കാനായി. സഖ്യകഷിസൈന്യത്തിലെ ഉന്നതോദ്യോഗസ്ഥരിൽ പലരുമായി അവർ ചങ്ങാത്തത്തിലായിരുന്നു.

ഫ്രെഞ്ചുകാർക്കു വേണ്ടി അവർ ചാരപ്പണി ചെയ്യുന്നതായി ബ്രിട്ടീഷ് അധികാരികൾ സംശയിച്ചിരുന്നെങ്കിലും ഫ്രാൻസ് ഇത് നിഷേധിച്ചു. മാഡ്രിഡിലെ ജർമ്മൻ സ്ഥാനപതികാര്യാലയത്തിലെ സൈനികസ്ഥാനപതി(military attache) ബെർളിനിലേയ്ക്ക് 1917 ജനുവരിയിൽ അയച്ച ഒരു റേഡിയോ സന്ദേശം, മാത ഹാരി ജർമ്മനിക്കു വേണ്ടിക്കൂടി ചാരവൃത്തി നടത്തിയിരുന്നുവെന്ന സൂചന നൽകിയതായി പറയപ്പെടുന്നു.ആ സന്ദേശം പിടിച്ചെടുത്ത ഫ്രെഞ്ച് സൈന്യം, അവരെ അറസ്റ്റു ചെയ്ത്, വിചാരണയിൽ കുറ്റക്കാരിയെന്നു കണ്ട് വെടിവെച്ചു കൊന്നു.അൻപതിനായിരം പട്ടാളക്കാരുടെ മരണത്തിന്‌ ഇടയാക്കി എന്നതാണ്‌ ഫ്രാൻസിൽ ഇവർക്കെതിരെ ചുമത്തിയ കേസ് അവരുടെ വിചാരണ കെട്ടിച്ചമച്ച തെളിവുകളെ ആശ്രയിച്ചായിരുന്നെന്നും വാദമുണ്ട്.

നെഥർലാൻഡ്സിൽ ഫ്രീസ്‌ലാൻഡിലെ ലീയൂവാർഡൻ എന്ന സ്ഥലത്ത് ആദം സെല്ലെയുടേയും ആദ്യഭാര്യ ഫ്രാനേക്കറുടേയും നാലുമക്കളിൽ മൂത്തവളായാണ് മർഗരീത്ത ഗീർട്രൂയിഡാ സെല്ലെ ജനിച്ചത്. അവൾക്ക് മൂന്നു സഹോദർന്മാരുണ്ടായിരുന്നു. ഒരു തൊപ്പിക്കടയും എണ്ണക്കമ്പനികളിൽ ഓഹരികളും ഉണ്ടായിരുന്ന പിതാവ് മർഗരീത്തയുടെ ബാല്യത്തിന്റെ തുടക്കം ആഡംബരം നിറഞ്ഞതാക്കാൻ മാത്രം സമ്പന്നനായിരുന്നു. അതിനാൽ പതിമൂന്നാമത്തെ വയസ്സു വരെ അവൾ പോയിരുന്നത് മുന്തിയ തരം വിദ്യാലയങ്ങളിലായിരുന്നു. എന്നാൽ 1889-ൽ മർഗരീത്തയുടെ പിതാവ് പാപ്പരാവുകയും മാതാപിതാക്കൾ വിവാഹമോചനം നേടുകയും ചെയ്തു. മരഗരീത്തയുടെ അമ്മ 1891-ൽ മരിച്ചു. രണ്ടു വർഷം കഴിഞ്ഞ് പിതാവ് ആംസ്റ്റർഡാമിൽ പുനർ വിവാഹിതനായതോടെ കുടുംബം ശിഥിലമായപ്പോൾ മർഗരീത്ത തലതൊട്ടപ്പനോടൊത്ത് താമസിക്കാൻ തുടങ്ങി. അക്കാലത്ത് അവൾ കിന്റർഗാർട്ടൺ അദ്ധ്യാപികയായി പരിശീലനം നേടാൻ തുടങ്ങിയെങ്കിലും പ്രധാനാധ്യാപകൻ അവളോട് പരസ്യമായി പ്രേമം പ്രകടിപ്പിക്കാൻ തുടങ്ങിയെന്നു കണ്ട തലതൊട്ടപ്പൻ അവളെ വിദ്യാലയത്തിൽ നിന്നു മാറ്റി. ഏതാനും മാസങ്ങൾക്കു ശേഷം അവൾ ഹേഗിലുള്ള അമ്മാവന്റെ വീട്ടിലേയ്ക്ക് ഓടിപ്പോയി.

പതിനെട്ടാമത്തെ വയസ്സിൽ ഒരു ഡച്ചു പത്രത്തിൽ കണ്ട വിവാഹപ്പരസ്യത്തോട് മർഗരീത്ത പ്രതികരിച്ചു. ഡച്ച് കൊളോണിയൽ പട്ടളത്തിലെ ഉദ്യോഗസ്ഥൻ റുഡോൾ ജോൺ മക്ലിയോഡിന്റേതായിരുന്നു പരസ്യം. മക്ലിയോഡിനെ വിവാഹം കഴിച്ച് മർഗരീത്ത ഭർത്താവിനൊപ്പം, ഡച്ച് ഈസ്റ്റ് ഇൻഡീസ് കോളനിയുടെ ഭാഗമായിരുന്ന ജാവയിലേയ്ക്കു പോയി. അവർക്ക് നോർമൻ ജോൺ എന്ന മകനും ജീൻ ലൂയീസ് എന്ന മകളും ജനിച്ചു.

എന്നാൽ ആ വിവാഹം പൊതുവേ പരാജയമായിരുന്നു. മക്ലിയോഡ് അക്രമവാസനയുള്ള മദ്യപാനിയായിരുന്നു. തന്റെ പരാജയങ്ങൾക്കും മനക്ലേശത്തിനും അയാൾ തന്റെ പകുതി മാത്രം പ്രായമുണ്ടായിരുന്ന ഭാര്യയെ കുറ്റക്കാരിയായി കണ്ടു. കൂടാതെ അയാൾ പരസ്യമായി ഒരു ജാവക്കാരി ഭാര്യയേയും വെപ്പാട്ടിയേയും വച്ചുകൊണ്ടിരുന്നു. മനം മടുത്ത മർഗരീത്ത ഇടയ്ക്ക് മക്ലിയോഡിനെ ഉപേക്ഷിച്ച് മറ്റൊരു ഡച്ച് ഉദ്യോഗസ്ഥൻ വാൻ റീഡ്സിനൊപ്പം പോയി. മാസങ്ങളോളം അവൾ ഇൻഡോനേഷ്യൻ സംസ്കാരം പഠിക്കുന്നതിൽ ശ്രദ്ധിക്കുകയും ഒരു പ്രാദേശിക നൃത്തസംഘത്തിന്റെ ഭാഗമായിരിക്കുകയും ചെയ്തു. 1897-ൽ ഹോളണ്ടിലെ ബന്ധുക്കൾക്കെഴുതിയ ഒരു കത്തിലാണ് സൂര്യൻ(പകലിന്റെ കണ്ണ്) എന്നർത്ഥമുള്ള മാത ഹാരി എന്ന അരങ്ങു നാമം അവൾ ആദ്യമായി വെളിപ്പെടുത്തിയത്.

മക്ലിയോഡിന്റെ നിർബ്ബന്ധത്തിനു വഴങ്ങി മർഗരീത്താ അയാൾക്കൊപ്പം തിരികെ ചെന്നപ്പോഴും അയാളുടെ അക്രമസ്വഭാവത്തിനു മാറ്റം വന്നില്ല. ഈ സാഹചര്യങ്ങളിൽ ആശ്വാസത്തിന് അവർ ആശ്രയിച്ചത് പ്രാദേശികസംസ്കാരത്തിന്റെ പഠനത്തിലാണ്. 1899-ൽ അവരുടെ മകൻ നോർമൻ മരിച്ചു. കോപിഷ്ഠനായ ഒരു വേലക്കാരൻ കുട്ടിയ്ക്കു വിഷം കൊടുക്കുകയാണ് ചെയ്തതെന്ന് മാതാപിതാക്കൾ അവകാശപ്പെട്ടു. എന്നാൽ മാതാപിതാക്കളിൽ നിന്ന് പകർന്നുകിട്ടിയ സിഫിലിസ് രോഗത്തിനു നടത്തിയ ചികിത്സയെ തുടർന്നുണ്ടായ സങ്കീർണ്ണതകളാണ് മരണകാരണമെന്ന് പറയപ്പെടുന്നു. ചില രേഖകളിൽ, മക്ലിയോഡിന്റെ ശത്രുക്കളിൽ ഒരാൾ അയാളുടെ രണ്ടു കുട്ടികളേയും കൊല്ലാനായി അത്താഴത്തിൽ വിഷം ചേർത്തതാണെന്നും പറയുന്നു. നെഥർലാൻഡ്സിലേയ്ക്കു തിരികേ പോയ ശേഷം മർഗരീത്തയും ഭർത്താവും 1902-ൽ വേർപിരിയുകയും 1906-ൽ വിവാഹമോചിതരാവുകയും ചെയ്തു. മക്ലിയോഡ് മകൾ ജീനിനെ നിർബ്ബന്ധപൂർവം കൈവശം വച്ചു. 21-ആമത്തെ വയസ്സിൽ മകളുടെ മരണവും സിഫിലിസുമായി ബന്ധപ്പെട്ട പ്രശ്നങ്ങൾ മൂലമാണെന്ന് പറയപ്പെടുന്നു. മക്ലിയോഡ് പിന്നീട് രണ്ടുവട്ടം വിവാഹം കഴിച്ചു.

1903-ൽ പാരിസിലേയ്ക്ക് പോയ മർഗരീത്ത ഒരു സർക്കസിൽ കുതിരസവാരിക്കാരിയായി "ലേഡി മാക്ലിയോഡ്" എന്ന പേരിൽ വേഷം കെട്ടി. ഉപജീവനത്തിനായി, കലാകാരന്മാരുടെ മോഡലായും അവർ പ്രവർത്തിച്ചു.

1905 ആയതോടെ മാദകനർത്തകിയെന്ന നിലയിൽ അവർ പേരെടുക്കാൻ തുടങ്ങി. മാത ഹാരിയെന്ന അരങ്ങുനാമം അവർ ഉപയോഗിക്കാൻ തുടങ്ങിയത് അക്കാലത്താണ്. ഇരുപതാം നൂറ്റാണ്ടിന്റെ തുടക്കത്തിൽ, കലാപരമായ പ്രചോദനത്തിനായി ഏഷ്യയിലേയ്ക്കും ഈജിപ്തിലേയ്ക്കും കണ്ണുവച്ചിരുന്ന ആധുനിക നൃത്തപ്രസ്ഥാനത്തിന്റെ ആദ്യകാലതാരങ്ങളായ ഇസദോര ഡങ്കൺ, റൂത്ത് സെയിന്റ് ഡെനിസ് തുടങ്ങിയവരുടെ സമശീർഷയായിരുന്നു അവർ. പിൽക്കാലവിമർശകന്മാർ ഇതുപോലെയുള്ള പ്രസ്ഥാനങ്ങളെ, പൗരസ്ത്യവാദത്തിന്റെ (Orientalism) പശ്ചാത്തലത്തിൽ വിലയിരുത്തിയിട്ടുണ്ട്. ഗബ്രിയേൽ അസ്ട്രുക്ക് എന്നയാളായിരുന്നു മാത ഹാരിയുടെ ബുക്കിങ്ങ് ഏജന്റ്.

1905 മാർച്ച് 13-ലെ അരങ്ങേറ്റം മുതൽ മാത ഹാരിയുടെ നൃത്തത്തിന്റെ സങ്കോചമില്ലാത്ത വിമോഹന ശൈലി വൻവിജയമായി. നൃത്തശാലയുടെ സ്ഥാപകൻ, കോടീശ്വരനായ വ്യവസായ പ്രമുഖൻ എമിൽ എറ്റിയേൻ ഗിയൂമെറ്റിന്റെ ദീർഘകാല കാമുകിയായിത്തീർന്നു അവർ. ബാല്യം മുതൽ ഇൻഡ്യയിലെ "വിശുദ്ധനൃത്തത്തിൽ" പരിശീലനം കിട്ടിയിട്ടുണ്ടെന്ന് അവകാശപ്പെട്ട മാത ഹാരി, ബ്രാഹ്മണ പശ്ചാത്തലത്തിലമുള്ള ജാവയിലെ ഹിന്ദു രാജകുമാരിയായും വേഷം കെട്ടി. ഇക്കാലത്ത് നഗ്നമോ മിക്കവറും നഗ്നമോ ആയ വേഷത്തിൽ പലവട്ടം അവർ ചിത്രങ്ങളിൽ പ്രത്യക്ഷപ്പെട്ടിട്ടുണ്ട്. അത്തരം ചിത്രങ്ങളിൽ ചിലത് കൈവശമാക്കിയ മക്ലിയോഡ്, മകളുടെ കൈവശാവകാശത്തിനു വേണ്ടിയുള്ള നിയമയുദ്ധത്തിൽ അവ ഉപയോഗിച്ചു.

ഛായാഗ്രഹണരംഗത്തു നിന്ന് അരങ്ങിലേയ്ക്കു പകർത്തിയ ഈ സങ്കോചരാഹിത്യം, മാത ഹരിയുടെ പ്രശസ്തി വർദ്ധിപ്പിച്ചു. അരങ്ങിലെ അവരുടെ ഏറ്റവും പേരുകേട്ട പ്രകടനം, അലങ്കാരപ്പണികളുള്ള മാർവസ്ത്രവും കയ്യിലേയും തലയിലേയും ആഭരണങ്ങളും മാത്രമാകുവോളം ഘട്ടങ്ങളായുള്ള വസ്ത്രം ഉരിയലായിരുന്നു. അല്പസ്തനിയാണെന്ന ബോധം മൂലം അവർ മാർവസ്ത്രം ഉപേക്ഷിക്കുക പതിവില്ലായിരുന്നു.

തന്റെ പൂർവികത്വത്തെക്കുറിച്ചുള്ള മാത ഹാരിയുടെ അവകാശവാദങ്ങൾ സാങ്കല്പികം മാത്രമായിരുന്നെങ്കിലും അത് അവരുടെ മാദകനൃത്തത്തിന് ബഹുമാന്യത നൽകുന്നതിന് ഉപകരിക്കുകയും പാരിസിൽ പിന്നീട് പേരെടുത്ത ഒരു ശൈലിയെ ഉറപ്പിച്ചെടുക്കുകയും ചെയ്തു. മാത ഹാരിയുടെ താൻപോരിമയും തുറന്ന മനോഭാവവും സങ്കോചരാഹിത്യവും അവർക്ക് ജനപ്രീതി നേടിക്കൊടുത്തു. അവർ പ്രകോപനപരമായ ചിത്രങ്ങളിൽ പ്രത്യക്ഷപ്പെടുകയും ധനികവൃത്തങ്ങളോട് ഇടപഴകുകയും ചെയ്തു. ഡച്ചുകാരുടെ നിയന്ത്രണത്തിലുള്ള പൂർവേന്ത്യൻ ദ്വീപുകളെക്കുറിച്ച് മറ്റു യൂറോപ്യന്മാർ മിക്കവാറും അജ്ഞരായിരുന്നതു കൊണ്ട്, മാതഹാരിയുടെ അവകാശവാദങ്ങൾ പൊതുവേ വിശ്വസിക്കപ്പെടുകയും അവർക്ക് സവിശേഷത കല്പിക്കപ്പെടുകയും ചെയ്തു.

1910 ആയപ്പോൾ അവരെ അനുകരിക്കുന്നവരായി ഒട്ടേറെപ്പേർ രംഗത്തു വന്നു. താമസിയാതെ, മാത ഹാരിയുടെ വശ്യതയ്ക്കു പിന്നിൽ വിലകുറഞ്ഞ പ്രകടനപരതയും കലാപരമായ പ്രതിഭയുടെ അഭാവവുമാണെന്ന് വിമർശകർ അഭിപ്രായപ്പെടാൻ തുടങ്ങി. യൂറോപ്പിലുടെനീളം പ്രധാനപ്പെട്ട സാമൂഹ്യസായാഹ്നങ്ങളുടെ കേന്ദ്രമായി അവർ തുടർന്നെങ്കിലും ഗൗരവസ്വഭാവമുള്ള സാംസ്കാരിക സ്ഥാപനങ്ങൾ നൃത്തമെന്താണെന്നറിയാത്ത നർത്തകിയായി കരുതി അവരെ വെറുക്കാൻ തുടങ്ങി.

ഏറെ വിജയിച്ച ഒരു പരിവാരവനിത(courtesan) കൂടിയായിരുന്നു മാത ഹാരി. എന്നാൽ അവർ വിലമതിക്കപ്പെട്ടത് ഉദാത്തമായ സൗന്ദര്യത്തിന്റെ പേരിലെന്നതിനു പകരം മാദകത്വത്തിന്റെയും ഉത്തേജകത്വത്തിന്റെയും പേരിലാണ്. ഉന്നതരുമായുള്ള അവരുടെ ബന്ധം ദേശാതിർത്തികൾ കടന്നുള്ള യാത്രകൾക്ക് അവസരമൊരുക്കി. ഒന്നാം ലോകമഹായുദ്ധത്തിനു മുൻപ് അവർ പൊതുവേ വിലയിരുത്തപ്പെട്ടത് കലാകാരി, സാമൂഹ്യമര്യാദകളെ അവഗണിക്കുന്ന സ്വതന്ത്രബുദ്ധി എന്നീ നിലകളിലായിരുന്നു. എന്നാൽ യുദ്ധത്തിന്റെ വരവോടെ തെറിച്ച അസന്മാർഗ്ഗചാരിയായും അപകടകാരിയായ വശീഹാരിണിയായും അവരെ ചിലർ കണക്കാക്കാൻ തുടങ്ങി.

ഒന്നാം ലോകമഹായുദ്ധത്തിൽ നെഥർലാൻഡ്സ് നിഷ്പക്ഷത പാലിച്ചു. അതിനാൽ ആ നാട്ടുകാരിയായ മാത ഹാരിയ്ക്ക് ദേശാതിർത്തികൾ കടന്ന് സ്വതന്ത്രമായി സഞ്ചരിക്കാനായി. യുദ്ധമേഘകൾ ഒഴിവാക്കി ഫ്രാൻസിനും നെഥർലാൻഡ്സിനുമിടയിൽ ബ്രിട്ടണും സ്പെയിനും വഴി അവർ സഞ്ചരിച്ചു. അവരുടെ ആ യാത്രകൾ ശ്രദ്ധിക്കപ്പെട്ടു. ഒരവസരത്തിൽ ബ്രിട്ടീഷ് രഹസ്യാന്വേഷകർ ചോദ്യം ചെയ്തപ്പോൾ, ഫ്രെഞ്ച് രഹസ്യാന്വേഷക വിഭാഗത്തിനുവേണ്ടി പ്രവർത്തിക്കുന്നതായി അവർ സമ്മതിച്ചു. എന്നാൽ ഫ്രെഞ്ച് അധികാരികൾ ഇത് നിഷേധിച്ചു. തന്റെ പ്രാധാന്യം പെരുപ്പിച്ചു കാട്ടാനായി മാത ഹാരി കരുതിക്കൂട്ടി നുണ പറഞ്ഞതോ, ഈ വെളിപ്പെടുത്തലിന്റെ രാഷ്ട്രീയപ്രത്യാഘാതങ്ങൾ ഭയന്ന് ഫ്രെഞ്ചുകാർ അത് നിഷേധിച്ചതോ എന്നു വ്യക്തമല്ല.

മാഡ്രിഡിലെ ജർമ്മൻ സൈനികസ്ഥാനപതി, 1917 ജനുവരിയിൽ ബെർലിനിലേയ്കയച്ച ചില റേഡിയോ സന്ദേശങ്ങളിൽ, എച്ച്-21 എന്ന രഹസ്യപ്പേരുള്ള ഒരു ജർമ്മൻ ചാരന്റെ സേവനങ്ങൾ ചെയ്ത പ്രയോജനത്തെക്കുറിച്ച് പരാമർശമുണ്ടായിരുന്നു. ഫ്രെഞ്ച് അധികാരികൾ ഈ സന്ദേശങ്ങൾ പിടിച്ചെടുക്കുകയും അവയിൽ പരാമർശിക്കപ്പെടുന്ന വ്യക്തി മാത ഹാരിയാണെന്ന് കണ്ടെത്തുകയും ചെയ്തു. എന്നാൽ ഫ്രെഞ്ചുകാർ മുന്നേ ഭേദിച്ചതെന്ന് ജർമ്മൻകാർക്ക് അറിയാമായിരുന്ന ഒരു രഹസ്യഭാഷാവ്യവസ്ഥയിലാണ് ഈ സന്ദേശങ്ങൾ എന്നതിനാൽ, അവ കെട്ടിച്ചമച്ചതാണെന്ന് കരുതുന്ന ചരിത്രകാരന്മാരുമുണ്ട്.

1917 ഫെബ്രുവരി 13-ആം തിയതി, പാരിസിലെ പ്ലാസാ അഥീനി ഹോട്ടലിലെ അവരുടെ മുറിയിൽ നിന്ന് മാത ഹാരിയെ അറസ്റ്റു ചെയ്തു. വിചാരണയിൽ അവർക്കെതിരായി ഉന്നയിക്കപ്പെട്ട ആരോപണം, ജർമ്മനിക്കുവേണ്ടി ചാരവൃത്തി നടത്തി, 50,000 ഫ്രെഞ്ച് സൈനികരുടെ മരണത്തിന് കാരണക്കാരിയായി എന്നതായിരുന്നു. കുറ്റക്കാരിയെന്ന് കണ്ട്, 1917 ഒക്ടോബർ 15-ആം തിയതി, 41-ആമത്തെ വയസ്സിൽ അവരെ വെടിവച്ചു കൊന്നു.

"അപകടം പിടിച്ച പെണ്ണ്" (Femme Fatale) എന്ന ജീവചരിത്രത്തിൽ, മാത ഹാരി ഇരട്ട ഏജന്റ് ആയിരുന്നില്ലെന്ന് പാറ്റ് ഷിപ്പ്മാൻ വാദിച്ചിട്ടുണ്ട്. ഫ്രെഞ്ച് പ്രതി-രഹസ്യാന്വേഷണവിഭാഗത്തിന്റെ തലവൻ ഗിയോർഗസ് ലാഡൂക്സിന്റെ പരാജയങ്ങൾക്ക് അവരെ ബലിയാടാക്കുകയായിരുന്നെന്ന് ഷിപ്പ്മാൻ വാദിക്കുന്നു. മാത ഹാരിയെ ഫ്രെഞ്ച് രഹസ്യാന്വേഷണ വിഭാഗത്തിലേയ്ക്ക് തെരഞ്ഞെടുത്തത് ലാഡൂക്സ് ആയിരുന്നു. ലാഡൂക്സ് തന്നെ പിന്നീട് ഇരട്ട ഏജന്റ് എന്ന ആരോപണത്തിൽ അറസ്റ്റു ചെയ്യപ്പെട്ടു. മാത ഹാരിയുടെ കേസിന്റെ പ്രമാണങ്ങൾ 100 വർഷത്തേയ്ക്ക് മുദ്രവയ്ക്കപ്പെട്ടിരിക്കുന്നതിനാൽ, ഇതിന്റെ യാഥാർത്ഥ്യം അജ്ഞാതമായിരിക്കുന്നു.

മാത ഹാരിയുടെ ശരീരം ഏറ്റുവാങ്ങാൻ കുടുംബാംഗങ്ങൾ ആരും മുന്നോട്ടുവരാൻ ഇല്ലാതിരുന്നതിനാൽ അത് വൈദ്യഗവേഷണത്തിനായി മാറ്റി വച്ചു. അവരുടെ ശിരസ്, പാരീസിലെ ശരീരഘടനയുടെ മ്യൂസിയത്തിൽ സൂക്ഷിക്കപ്പെട്ടിരുന്നു. എന്നാൽ 2000 ആണ്ടിൽ അത് കാണാതായിരിക്കുന്നതായി അറിഞ്ഞു. മ്യൂസിയം മറ്റൊരു കെട്ടിടത്തിലേയ്ക്കു മാറിയ 1954-ൽ അത് അപ്രത്യക്ഷമായതായി കരുതപ്പെടുന്നു. 1918-ലെ രേഖകളിൽ, ബാക്കി ശരീരഭാഗങ്ങളും മ്യൂസിയത്തിന് കൈമാറ്റം ചെയ്തതായി സൂചനയുണ്ടെങ്കിലും അവയും കണ്ടെത്തപ്പെട്ടിട്ടില്ല.

ഒരു പഴയ മാദകനർത്തകി ചാരവൃത്തിയുടെ പേരിൽ വധിക്കപ്പെട്ടെന്നതു തന്നെ പല കിം‌വദന്തികൾക്കും അവസരമൊരുക്കി. അവയിലൊന്ന്, ആരാച്ചാർക്ക് അവർ ഒരു "പറക്കും ചുംബനം" (flying kiss) സമ്മാനിച്ചുവെന്നായിരുന്നു. പൂർവകാമുകന്മാരിൽ ഒരാളും, വധശിക്ഷയുടെ ദൃക്സാക്ഷിയുമായിരുന്ന തന്റെ വക്കീലിനെയാവാം ആ ചുംബനത്തിൽ അവർ ലക്ഷ്യമാക്കിയത്. "നന്ദി മോൺസിയോർ" എന്നായിരുന്നു അവരുടെ അന്ത്യമൊഴി എന്നും ഊഹിക്കപ്പെട്ടു. "ഞാൻ വേശ്യയായിരുന്നു, വഞ്ചകിയായിരുന്നില്ല" എന്ന് അവർ പറഞ്ഞതായും പറയപ്പെടുന്നു.

മാതഹാരിയുടെ ചരിത്രം ഒന്നിലേറെ ചലച്ചിത്രങ്ങളുടെ വിഷയമായിട്ടുണ്ട്. 1931-ൽ ജോർജ് ഫിറ്റ്സ്‌മൗറീസ് സം‌വിധാനം ചെയ്ത ചിത്രത്തിൽ മാത ഹാരിയായി അഭിനയിച്ചത് പ്രസിദ്ധനടി ഗ്രെറ്റ ഗാർബോ ആയിരുന്നു. തുടർന്ന് 1985 ൽ പുറത്തിറങ്ങിയ ചിത്രം ജോയൽ സിസ്കിന്റെ കഥയിൽ ജോൺ ഹാരിംഗ്ടൺ സം‌വിധാനം നിർവ്വഹിച്ചു.സിൽവിയ ക്രിസ്റ്റൽ മാത ഹാരിയായി വേഷമിട്ടു.

ക. മാത ഹാരി എന്നതിന് മലയ ഭാഷയിൽ, സൂര്യൻ (പകലിന്റെ കണ്ണ്) എന്നാണ് അർത്ഥമെന്ന് പറയപ്പെടുന്നു.


</doc>
<doc id="93263" url="https://ml.wikipedia.org/wiki?curid=93263" title="റാഷമോൺ">
റാഷമോൺ

അകിര കുറൊസാവ സംവിധാനം ചെയ്ത്, 1950-ൽ പുറത്തിറങ്ങിയ ഒരു ജാപ്പനീസ് ചലച്ചിത്രമാണ് റാഷോമോൻ. തൊഷീരൊ മിഫൂൻ, മസായുകി മോറി, മചീകോ ക്യോ, തകാശി ഷിമൂറ എന്നിവരാണ് ഈ ചിത്രത്തിൽ അഭിനയിച്ചിരിക്കുന്നത്.

1951-ൽ വെനീസ് ചലച്ചിത്രോത്സവത്തിൽ റാഷോമോൺ "ഗോൾഡൻ ലയൺ"' പുരസ്കാരം നേടിയതോടെയാണു ഈ ജപ്പാനീസ് സിനിമ ലോകത്തിന്റെ മുഴുവൻ ശ്രദ്ധ പിടിച്ചു പറ്റിയത്. 24-ആം അക്കാദമി അവാർഡുകളിൽ ഈ ചിത്രത്തിന് അക്കാദമി ഓണററി പുരസ്കാരവും ലഭിക്കുകയുണ്ടായി.

'റാഷോമോൺ' ലളിതമായ ബാഹ്യഘടനയും ആന്തരിക ലോകവുമുള്ള സൃഷ്ടിയാണ്. അകുതഗാവ എന്ന ജപ്പാനീസ് കഥാകൃത്തിന്റെ രണ്ട് പ്രശസ്ത കഥകൾ കൂട്ടിച്ചേർത്താണ് കുറസോവ തൻെറ ചലച്ചിത്രം സൃഷ്ടിച്ചത്. `റാഷോമോൺ' സത്യത്തിൻെറ ആപേക്ഷികതയെ അവതരിപ്പിക്കുന്നു. ഒരേ വസ്തു നാലു പേരിലൂടെ പറയപ്പെടുമ്പോൾ നാലു പ്രകാരമായി മാറുന്നു. ഇവിടെ സംഭവിക്കുന്നത് ഒരു ബലാത്സംഗവും കൊലപാതകവുമാണ്. 'റാഷോമോൺ' ഗേറ്റിൽ മഴ തോരുന്നതും കാത്തിരിക്കുന്ന മൂന്ന് പേരുടെ സംഭാഷണത്തിലൂടെയാണ് ഈ സംഭവത്തെക്കുറിച്ച് നാമറിയുന്നത്. അവരും അക്കഥ പറയുകയല്ല; കോടതിയിൽ നടന്ന കേസു വിസ്താരത്തിനിടെ പറഞ്ഞു കേട്ടതെന്ന നിലക്കാണ് അവരത് അവതരിപ്പിക്കുന്നത്. 
കൊലയാളിയായ തജോമാറു (അതുല്യ നടനും കുറസോവയുടെ അപരസ്വത്വമായി കണക്കാക്കപ്പെടുന്നയാളുമായ തൊഷിറോ മിഫ്യൂൺ ആണ് കൊലയാളിയെ അവതരിപ്പിക്കുന്നത്) പറയുന്നത് താൻ പുരുഷനെ മരത്തിൽ കെട്ടിയിടുകയും സ്ത്രീയെ കീഴ്‌പെടുത്തുകയും ചെയ്തു എന്നാണ്. തുടർന്ന്, അപമാനിതയായ അവൾ തന്നെയാണത്രെ ഭർത്താവിനെ കൊന്നു കളയാൻ തജോമാറുവിനോട് ആവശ്യപ്പെട്ടത്. എന്നിട്ടും ചതിച്ചു കൊല്ലുന്നതിനു പകരം ദ്വന്ദ്വയുദ്ധം നടത്തിയതിശേഷമാണ് താൻ അയാളെ കൊന്നതെന്നാണയാൾ പറയുന്നത്. സ്ത്രീ ഓടിപ്പോവുകയും ചെയ്തു.

സമുറായിയുടെ ഭാര്യ പറയുന്നതാവട്ടെ അപമാനിതയായ താൻ ഭർത്താവിൻെറ കാൽക്കൽ വീണ് താൻ തെറ്റുകാരിയല്ലെന്നും തന്നോട് ക്ഷമിക്കണമെന്ന് അപേക്ഷിക്കുകയായിരുന്നു എന്നാണ്. എന്നാലയാൾ തണുത്തുറഞ്ഞ മനോഭാവത്തോടെ അവളെ അവഗണിക്കുകയായിരുന്നു. അയാൾ തുടർന്നും മരവിച്ചതു പോലെ നിന്നപ്പോൾ കയ്യിൽ കത്തിയും പിടിച്ച് താൻ കുഴഞ്ഞ് വീഴുകയാണ് ചെയ്തത്. പിന്നീട് ബോധം തെളിഞ്ഞപ്പോഴാണ് വാൾ നെഞ്ച്ത്ത് തറച്ച് ഭർത്താവ് മരിച്ചു കിടക്കുന്നത് കണ്ടത്. ഒരു പക്ഷേ താൻ കുഴഞ്ഞു വീണപ്പോൾ തൻെറ കയ്യിലുള്ള വാൾ ഭർത്താവിൻെറ ദേഹത്ത് തറച്ചതായിരിക്കുമെന്നാണ് അവൾ കരുതുന്നത്. 

കൊല്ലപ്പെട്ട സമുറായിയുടെ പ്രേതം വിശ്വസ്ത മാധ്യമത്തിലൂടെ പറയുന്നതാകട്ടെ വിഭിന്നമായ മറ്റൊരു ഭാഷ്യമാണ്. ബലാത്സംഗത്തിശേഷം തന്നെ കൊല്ലാൻ ഭാര്യ കൊള്ളക്കാരനോട് ആവശ്യപ്പെട്ടു. ഇതു കേട്ട് കുപിതനായ കൊള്ളക്കാരൻ അവളെ ബന്ധിക്കുകയും തന്നോട് അവളെ വേണമെങ്കിൽകൊന്നു കളയാനും പറഞ്ഞു. ഇതു കേട്ട താൻ അപ്പോൾ തന്നെ കൊള്ളക്കാരനോട് ക്ഷമിച്ചു എന്നാണ് അയാൾ പറയുന്നത്. സ്ത്രീ ഓടി രക്ഷപ്പെടുകയും കൊള്ളക്കാരൻ പുറകെ ഓടിപ്പോവുകയും അപ്പോൾ താൻ സ്വയം കുത്തി മരിക്കുകയും ആയിരുന്നു. 
അപ്പോൾ വിറകുവെട്ടുകാരൻ കഥയിലിടപെട്ട് താൻ മുൻപ് പറഞ്ഞ കഥ മാറ്റി യഥാർത്ഥ സംഭവം ഇപ്രകാരമാണെന്ന് പറയുന്നു. ബലാത്സംഗത്തിശേഷം കൊള്ളക്കാരൻ സ്ത്രീയോട് തന്നെ വിവാഹം കഴിക്കാൻ ആവശ്യപ്പെടുന്നു. അതിനുത്തരം പറയുന്നതിനുപകരം അവൾ കരഞ്ഞ് കൊണ്ട് ഭർത്താവിനെ കെട്ടഴിച്ചുവിട്ട് സ്വതന്ത്രനാക്കി. ഇത്തരം ഒരു സ്ത്രീക്കു വേണ്ടി മരിക്കാൻ തയ്യാറല്ലെന്നും വേണമെങ്കിൽ തൻെറ കുതിരയ്ക്കു വേണ്ടി താൻ മരിക്കാമെന്നുമാണ് ഭർത്താവ് അപ്പോൾ പറഞ്ഞത്. ഇത് കേട്ട് കൊള്ളക്കാരന് അവളിലുള്ള താത്പര്യം കൂട്ടുന്നു. ഈ മനോഭാവങ്ങൾ അവർ മൂവരും തമ്മിലുള്ള വാക്തർക്കത്തിലേക്ക് നയിക്കുന്നു. അവളാവശ്യപ്പെട്ടതു പ്രകാരം ദ്വന്ദ്വയുദ്ധത്തിലേർപ്പെട്ട അവരിലൊരാൾ കൊല്ലപ്പെടുന്നു. 

സംഭവത്തെക്കുറിച്ച് പരുടെയും വിവരണങ്ങളിൽ ഏതിലാണു സത്യം എന്നതിനെ ചൊല്ലി ഏറെ വാദപ്രതിവാദങ്ങൾ നടന്നിട്ടുണ്ട്. വാസ്തവത്തിൽ ഇതിലേതാണു സത്യം എന്ന ചോദ്യത്തിനു യാതൊരു സാംഗത്യവുമില്ല. അഹം ബോധത്തിൻെറ സാന്നിദ്ധ്യം കൊണ്ട് ഒന്നിനും പൂർണ സത്യമാകാൻ വയ്യ എന്നതാണു വസ്തുത. അല്ലെങ്കിൽ പൂർണസത്യം എന്നത് ആവിഷ്കരിക്കാൻ അസാധ്യമായ ഒന്നാണ്. പന്ത്രണ്ടാം നൂററാണ്ടിൽ പട്ടിണിയും ആഭ്യന്തര കലാപങ്ങളും കഥ നടക്കുന്ന നഗരത്തെ നശിപ്പിച്ചുകൊണ്ടിരിക്കുകയാണെന്ന് ചിത്രാരംഭത്തിൽ പറയുന്നുണ്ട്. അങ്ങനെ ഒരു കാലഘട്ടം സംഭാവന ചെയ്യുന്ന ആശയക്കുഴപ്പവും അവിശ്വാസ്യതയുമാണ് ഈ സംഭവപരമ്പരകളിൽ കാണുന്നത്. ഈ കൂരിരുട്ടിൽ വിശ്വാസത്തിൻെറ, മനുഷ്യത്വത്തിൻെറ ചെറുതിരി തേടുകയാണ് പുരോഹിതൻ. അതയാൾക്ക് ലഭിക്കുന്നു എന്നു കാട്ടിക്കൊണ്ട് കുറോസോവ ചിത്രമവസാനിക്കുമ്പോൾ മനുഷ്യനന്മയിൽ തനിക്കുള്ള വിശ്വാസം അദ്ദേഹം ആവർത്തിച്ചുറപ്പിക്കുന്നു.



</doc>
<doc id="93306" url="https://ml.wikipedia.org/wiki?curid=93306" title="യാത്ര (ചലച്ചിത്രം)">
യാത്ര (ചലച്ചിത്രം)

1985-ൽ പുറത്തിറങ്ങിയ ഒരു മലയാളചലച്ചിത്രമാണ്‌ യാത്ര. ബാലു മഹേന്ദ്ര സം‌വിധാനവും തിരക്കഥയും നിർവഹിച്ച ഈ ചിത്രത്തിനു കഥയും സംഭാഷണവും എഴുതിയത് ജോൺ പോൾ ആണ്. മമ്മൂട്ടി, ശോഭന എന്നിവർ പ്രധാനവേഷങ്ങളിൽ അഭിനയിച്ചു. അടിയന്തരാവസ്ഥക്കാലത്തു പൊലീസും ജയിൽ അധികൃതരും നടത്തിയ മനുഷ്യാവകാശ ലംഘനങ്ങളുടെ പശ്ചാത്തലത്തിലുള്ള കൽപ്പിത കഥയാണിത്.

കുറ്റവാളിയായ ഉണ്ണികൃഷ്ണൻ (മമ്മൂട്ടി) ജയിൽ മുക്തനായി പോകും‌വഴി സ്കൂൾ ബസ്സിലെ തന്റെ സഹയാത്രികരോടായി പറയുന്ന സംഭവങ്ങളിലൂടെയാണ്‌ കഥയുടെ ചുരുളഴിയുന്നത്. ഈ ചലച്ചിത്രത്തിലൂടെ, സം‌വിധായകനായ ബാലുമഹേന്ദ്ര മലയാളചലച്ചിത്രത്തിന്‌ കഥപറച്ചിലിന്റെ ഒരു പുത്തൻ വഴി തുറന്നുകാട്ടി.

അനാഥയും വനം ഉദ്ധ്യോഗസ്ഥനുമായ ഉണ്ണികൃഷ്ണൻ തന്റെ ജോലിസ്ഥലത്തിനടുത്ത് താമസിക്കുന്ന തുളസി (ശോഭന) എന്ന പെൺകുട്ടിയുമായി പ്രണയത്തിലാവുന്നു. വിവാഹിതരാവാൻ തീരുമാനിച്ച അവർ ഏറ്റവും അടുത്ത സുഹൃത്തുക്കളെ വിവാഹകാര്യം അറിയിക്കാനായി യാത്ര തിരിക്കുന്നുണ്ട്. യാത്ര കഴിഞ്ഞു മടങ്ങുന്ന ഉണ്ണികൃഷ്ണനെ പോലീസ് അറസ്റ്റ് ചെയ്യുന്നു. ഉണ്ണികൃഷ്ണന് പോലീസ് അന്വേഷിക്കുന്ന കുറ്റവാളിയുമായി കാഴ്ചയിൽ സാമ്യതതോന്നിയതിനാൽ ഇതു തന്നെയാണ്‌ കുറ്റവാളി എന്ന സംശയത്തിൽ പോലീസ് അദ്ദേഹത്തെ അറസ്റ്റു ചെയ്തതാണ്‌. ഈ സമയത്ത് യാദൃച്ഛികമായി ഒരു പോലീസുകാരൻ ഉണ്ണികൃഷ്ണന്റെ കൈയ്യാൽ കൊല്ലപ്പെടാനിടവരികയും ജീവപര്യന്തം ശിക്ഷക്ക് വിധിക്കപ്പെടുകയും ചെയ്യുന്നു. ജയിലിലെ ആദ്യകാലങ്ങളിൽ ഉണ്ണികൃഷ്ണൻ തുളസിക്കെഴുതുന്ന ഒരു കത്തിൽ തന്നെ മറന്നുകൊള്ളാൻ പറയുന്നുണ്ട്. ജയിൽ ശിക്ഷ അവസാനിക്കാറായ സമയത്ത് ഉണ്ണികൃഷ്ണൻ തുളസിക്കെഴുതിയ മറ്റൊരു കത്തിൽ തുളസി ജീവിച്ചിരിപ്പുണ്ടെങ്കിൽ തനിക്ക് വേണ്ടി ദീപം തെളിക്കാൻ ആവശ്യപ്പെടുന്നു. നീണ്ട ജയിൽവാസത്തിനൊടുവിൽ മോചിതനായ ഉണ്ണികൃഷ്ണൻ തന്റെ തുളസിയെ കാണാൻ വേണ്ടി പോകുവുകയാണ്‌. അവൾ ഇപ്പോഴും അദ്ദേഹത്തെ കാത്തിരിപ്പുണ്ടോ? ഉണ്ണികൃഷ്ണന്റെ സഹയാത്രികരുടെ കൂടി ചോദ്യമാണിത്.


ഈ ചിത്രത്തിലെ അഭിനയത്തിന്‌ 1985 ലെ കേരളസംസ്ഥാന ചലച്ചിത്ര അവാർഡിന്റെ പ്രത്യേക ജൂറി അവാർഡും ഫിലിം ഫെയറിന്റെ മികച്ച നടനുള്ള അവാർഡും മമ്മൂട്ടിയെ തേടിയെത്തി.



</doc>
<doc id="93316" url="https://ml.wikipedia.org/wiki?curid=93316" title="ബറാൻ">
ബറാൻ

ഇറാനിയൻ സംവിധായകനായ മജീദ് മജീദിയുടെ ഒരു ചിത്രമാണ് ബറാൻ (). 

അഫ്ഗാൻ യുദ്ധകാലത്ത് ഇറാനിലെത്തിയ അഭയാർത്ഥികളുടെ ദുരിതങ്ങളും കെട്ടിട നിർമ്മാണതൊഴിലാളിയായ ലത്തീഫിന്റെ ,അഫ്ഗാൻ അഭയാർത്ഥിയായ ബറാനോടുള്ള നിശ്ശബ്ദപ്രണയവുമാണ് ചിത്രത്തിന്റെ ഇതിവൃത്തം.

അഭയാർത്ഥികൾ അവർക്കുള്ള ക്യാമ്പുകളിൽ നിർബന്ധമായും താമസിക്കണമായിരുന്നു. അതിനാൽ അവർക്ക് ജോലിസ്ഥലത്ത് എത്തുന്നതിന് കുറേ ദൂരം സഞ്ചരിക്കേണ്ടി വന്നിരുന്നു.മാത്രമല്ല തിരിച്ചറിയൽ കാർഡ് ജോലി ചെയ്യുന്നതിന് ആവശ്യമായി വന്നു.നിയമവിരുദ്ധമായി ജോലിചെയ്തിരുന്ന നജാഫിന് അപകടം പറ്റിയപ്പോൾ അയാളുടെ മകൻ റഹമത്ത് പകരം വന്നു. എന്നാൽ അയാൾക്ക് കഠിനമായ ജോലി ചെയ്യാൻ കഴിവില്ലാത്തതിനാൽ ലത്തീഫ് ചെയ്യതിരുന്ന ഭക്ഷണം പാകം ചെയ്യൽ റഹമത്തിന് നൽകുകയും പകരം ലത്തീഫ് പണിസാധനങ്ങൾ ചുമക്കേണ്ടതായി വന്നു. അതിനാൽ അയാൾക്ക് റഹമത്തിനോട് കലശലായ വിരോധം ഉണ്ടായി.എന്നാൽ റഹമത്ത് നജാഫിന്റെ മകൾ ബറാനാണ് എന്ന് മനസ്സിലായപ്പോൾ അയാൾക്ക് സഹതാപം തോന്നുകയും ക്രമേണ പ്രണയമായി മാറുകയും ചെയ്തു.അയാൾക്ക് ഒരിക്കൽ അനധികൃതമായി ജോലി ചെയ്യുന്ന അഫ്ഗാൻകാരെ പിടികൂടാൻ വന്ന ഇറാനിയൻ ഉദ്യോഗസ്ഥരിൽ അവളെ രക്ഷിക്കാൻ സാധിക്കുകയും ചെയ്തു. 
ഇതിനുശേഷം ബറാൻ ജോലിസ്ഥലം മാറ്റുകയും ചെയ്തു.എന്നാൽ ലതീഫ് പല സ്ഥലങ്ങളിലും അവളെ അന്വേഷിച്ച് നടന്നു.ഒരു പുഴയുടെ തീരത്ത് കഠിനപൃവർത്തികളിൽ ഏർപ്പെട്ട ബറാനെ കാണുകയും ചെയ്തു.അവളെ സഹായിക്കുന്നതിനിവേണ്ടി ശമ്പളകുടിശ്ശിക വാങ്ങി സുൽത്തനെ ഏല്പിച്ചെങ്കിലും അയാൾ അത് ബറാന് നൽകിയില്ല. പിന്നീട് തന്റെ ഐഡന്റി കാർഡ് വിറ്റ് പണം ,മേമർ നൽകിയതണ് എന്ന് പറഞ്ഞ് നജാഫിനെ ഏല്പിച്ചു.അപ്പോൾ അയാൾ താൻ നാട്ടിലേക്ക് പോകുകയാണെന്ന് ലതീഫിനോട് പറഞ്ഞപ്പോൾ അയാൾക്ക് വലിയ ആഘാതമായി.എങ്കിലും അവർ നാട്ടിലേക്ക് പോകുന്ന ആ കുടുംബത്തിനെ അയാൾ സഹായിക്കാൻ തയ്യാറായി.അപ്പോൾ ബറാൻ അവളുടെ പ്രണയം ആയാളെ അറിയിച്ചു കൊണ്ട് ഒരു കുളിർമഴ പെയ്തു. 

 http://baran.cinemajidi.com/synopsis.html



</doc>
<doc id="93331" url="https://ml.wikipedia.org/wiki?curid=93331" title="തയാമിൻ">
തയാമിൻ

പച്ചക്കറികളിലും മാംസത്തിലും അടങ്ങിയിരിക്കുന്ന ജലത്തിൽ ലയിക്കുന്ന തരം ജീവക (പ്രോട്ടീൻ)മാണ്‌ തയാമിൻ - (Thiamine). സാധാരണയായി ബി-കോപ്ലക്സ് വിറ്റാമിനുകൾ എന്ന വിഭാഗത്തിലെ ഉൾപ്പെടുന്നതാണെങ്കിലും ഇതേ വിഭാഗത്തിലെ മറ്റ് വൈറ്റമിനുകളുമായി രാസപരമായ സാദൃശ്യമൊന്നുമില്ല. കരളാണ്‌ ഏറ്റവും നല്ല തയാമിൻ സ്രോതസ്സ്. തയാമിന്റെ അഭാവം മൂലം മനുഷ്യർക്കുണ്ടാകുന്ന രോഗമാണ്‌ "ബെറിബെറി" - (beriberi).അതിനാൾ തയാമിനെ ആന്റി ബെറിബെറി ഘടകം എന്നു പറയുന്നു. തയാമിന്റെ പഴയ പേരാണ്‌ "അന്യൂറിൻ "- (aneurine).

 

</doc>
<doc id="93356" url="https://ml.wikipedia.org/wiki?curid=93356" title="തട്ടത്തുമല">
തട്ടത്തുമല

തിരുവനന്തപുരം ജില്ലയിൽ കിളിമാനൂർ പട്ടണത്തിൽ നിന്ന് 3 കിലോമീറ്റർ വടക്കായി എം.സി. റോഡിനടുത്ത് സ്ഥിതിചെയ്യുന്ന ഒരു ഗ്രാമമാണ് തട്ടത്തുമല. തിരുവനന്തപുരം-കൊല്ലം ജില്ലകളുടെ അതിർത്തി ഇവിടെയാണ്. പഴയകുന്നുമ്മേൽ ഗ്രാമ പഞ്ചായത്തിന്റെ ഭാഗമാണ് ഈ പ്രദേശം.

ചിറയിൻകീഴ് ആണ് ഏറ്റവും അടുത്തുള്ള റയിൽവേ സ്റ്റേഷൻ. തിരുവനന്തപുരം അന്താരാഷ്ട്ര വിമാനത്താവളമാണ് ഏറ്റവും അടുത്തുള്ള വിമാനത്താവളം.

കട്ടികൂട്ടിയ എഴുത്ത്
Nedumpara sree Ayiravilly temple



</doc>
<doc id="93365" url="https://ml.wikipedia.org/wiki?curid=93365" title="വ്യാഴത്തിന്റെ കാന്തമണ്ഡലം">
വ്യാഴത്തിന്റെ കാന്തമണ്ഡലം

വ്യാഴത്തിന്റെ കാന്തികക്ഷേത്രം സൗരവാതത്തെ ചെറുക്കുന്ന മേഖലയാണ്‌ വ്യാഴത്തിന്റെ കാന്തമണ്ഡലം. സൂര്യനിലേക്കുള്ള ദിശയിൽ ഏതാണ്ട് എഴുപത് ലക്ഷം കിലോമീറ്ററും വിപരീത ദിശയിൽ ശനിയുടെ പരിക്രമണപഥം വരെയും ഇത് വ്യാപിച്ചുകിടക്കുന്നു. സൗരയൂഥത്തിലെ ഗ്രഹങ്ങളുടെ കാന്തമണ്ഡലങ്ങളിൽ വച്ച് ഏറ്റവും ശക്തിയേറിയതാണ്‌ വ്യാഴത്തിന്റേത്. സൗരമണ്ഡലം (heliosphere) കഴിഞ്ഞാൽ സൗരയൂഥത്തിലെ ഏറ്റവും വലിയ ഘടനയും ഇതുതന്നെ. ഭൂമിയുടെ കാന്തമണ്ഡലത്തെക്കാൾ വീതിയേറിയതും പരന്നതുമായ വ്യാഴത്തിന്റെ കാന്തമണ്ഡലത്തിന്റെ ശക്തി ഭൂമിയൂടേതിന്റെ പത്തിരട്ടിയോളവും വ്യാപ്തം 18000 ഇരട്ടിയോളവുമാണ്‌. റേഡിയോ വികിരണങ്ങൾ വഴി 1950-കളിലാണ്‌ ഇതിന്റെ സാന്നിദ്ധ്യം അനുമാനിക്കാനായത്. 1973-ൽ ബഹിരാകാശവാഹനമായ പയനിയർ 10 കാന്തമണ്ഡലത്തെ നേരിട്ട് നിരീക്ഷിക്കുകയും ചെയ്തു.

ലോഹീയ ഹൈഡ്രജനാൽ നിർമ്മിതമായ ബാഹ്യകാമ്പിൽ പ്രവഹിക്കുന്ന വൈദ്യുതധാരയാണ്‌ വ്യാഴത്തിന്റെ കാന്തികക്ഷേത്രത്തിന്‌ കാരണം. ഉപഗ്രഹമായ അയോയിൽ നടക്കുന്ന അഗ്നിപർവതസ്ഫോടനങ്ങൾ ഉയർന്ന അളവിൽ സൾഫർ ഡയോക്സൈഡ് പുറത്തുവിടുന്നു. ഇത് വ്യാഴത്തിനു ചുറ്റും വലിയൊരു വാതകവളയം ഉണ്ടാക്കുന്നു. വ്യാഴത്തിന്റെ കാന്തികക്ഷേത്രം ഇതിനെ വ്യാഴത്തോടൊപ്പം കറങ്ങാൻ നിർബന്ധിക്കുന്നു. വളയം കാന്തികക്ഷേത്രത്തെ പ്ലാസ്മകൊണ്ട് നിറക്കുകയും പാൻകേക്കിന്‌ സമാനമായ ആകൃതിയുള്ള "കാന്തികചക്രിക" (magnetodisc) ആക്കി മാറ്റുകയും ചെയ്യുന്നു. ഫലത്തിൽ, അയോയുടെ പ്ലാസ്മയും വ്യാഴത്തിന്റെ ഭ്രമണവുമാണ്‌ വ്യാഴത്തിന്റെ കാന്തമണ്ഡലത്തിന്റെ രൂപവത്കരണത്തിന്‌ കാരണമാകുന്നത്. ഇതിൽ നിന്ന് വ്യത്യസ്തമായി, സൗരവാതമാണ്‌ ഭൂമിയുടെ കാന്തമണ്ഡലത്തിന്റെ ഉറവിടം. കാന്തമണ്ഡലത്തിൽ പ്രവഹിക്കുന്ന ശക്തിയേറിയ വൈദ്യുതധാരകൾ വ്യാഴത്തിന്റെ ധ്രുവങ്ങളിൽ ശാശ്വതമായ ധ്രുവദീപ്തിക്ക് കാരണമാകുന്നു. ശക്തിയേറിയതും അസ്ഥിരവുമായ റേഡിയോ വികിരണവും ഇതിന്റെ ഫലമായി ഉണ്ടാകുന്നതാണ്‌. ഇതിനാൽ വ്യാഴത്തെ ശക്തി തീരെക്കുറഞ്ഞ റേഡിയോ പൾസാർ ആയി സങ്കല്പിക്കാം. വ്യാഴത്തിന്റെ ധ്രുവദീപ്തി ഇൻഫ്രാറെഡ്, ദൃശ്യപ്രകാശം, അൾട്രാവയലറ്റ്, മൃദു എക്സ് റേ എന്നിങ്ങനെ വിദ്യുത്കാന്തികവർണ്ണരാജിയുടെ വിവിധ ഭാഗങ്ങളിൽ നിരീക്ഷിക്കപ്പെട്ടിട്ടുണ്ട്.

കാന്തമണ്ഡലത്തിൽ കുടുങ്ങുന്ന കണങ്ങൾ ത്വരണത്തിന്‌ വിധേയമാകുന്നു. ഇവ പുറപ്പെടുവിപ്പിക്കുന്ന വികിരണം ഭൂമിയുടെ വാൻ അലൻ വലയത്തിന്‌ സമാനമായ, എന്നാൽ ആയിരം മടങ്ങ് ശക്തിയേറിയ വികിരണമേഖലകൾക്ക് കാരണമാകുന്നു. ഊർജ്ജമേറിയ കണങ്ങൾ വ്യാഴത്തിന്റെ ഉപഗ്രഹങ്ങളുമായി പ്രതിപ്രവർത്തിക്കുന്നത് അവയുടെ ഭൗതിക-രാസ ഘടനയിൽ കാര്യമായ മാറ്റം വരുത്തുന്നു. ഈ കണങ്ങൾ വ്യാഴത്തിന്റെ വലയങ്ങളുടെ ഭാഗമായ കണങ്ങളിലും സ്വാധീനം ചെലുത്തുന്നു. വികിരണവലയങ്ങൾ ബഹിരാകാശവാഹനങ്ങൾക്ക് അപായകരമാണ്‌.

നൗകാഗ്രാഘാതം (bow shock), കാന്തികസീമ (magnetopause), കാന്തികപുച്ഛം (magnetotail), കാന്തികചക്രിക എന്നിവയടങ്ങിയ സങ്കീർണ്ണമായ ഘടനയാണ്‌ വ്യാഴത്തിന്റെ കാന്തമണ്ഡലത്തിനുള്ളത്. വ്യാഴത്തിന്റെ കാമ്പിലെ ദ്രാവകങ്ങളുടെ ചംക്രമണം, ചുറ്റുമുള്ള പ്ലാസ്മയിലെ വൈദ്യുതധാര, കാന്തമണ്ഡലത്തിന്റെ അതിർത്തിയിലെ ധാരകൾ എന്നിവയാണ്‌ വ്യാഴത്തിന്റെ കാന്തികക്ഷേത്രത്തിന്‌ കാരണമാകുന്നത്. സൗരവാതത്തിന്റെ പ്ലാസ്മയ്ക്കകത്താണ്‌ കാന്തമണ്ഡലത്തിന്റെ സ്ഥാനം.

വ്യാഴത്തിന്റെ കാന്തികക്ഷേത്രത്തിന്റെ പ്രധാന പങ്കും ഭൂമിയുടേതിന്‌ സമാനമായി ഡൈനാമോയുടെ ഫലമായി ഉണ്ടാകുന്നതാണ്‌. ബാഹ്യകാമ്പിലെ ചാലകദ്രാവകത്തിന്റെ ചംക്രമണമാണ്‌ ഇതിന്‌ കാരണം. ഭൂമിയുടെ കാമ്പ് ഉരുകിയ ഇരുമ്പ്, നിക്കൽ എന്നിവ കൊണ്ടാണ്‌ നിർമ്മിക്കപ്പെട്ടിരിക്കുന്നതെങ്കിൽ വ്യാഴത്തിന്റേത് ലോഹീയ ഹൈഡ്രജനാലാണ്‌. വ്യാഴത്തിന്റെ കാന്തികക്ഷേത്രവും ഏതാണ്ട് ദ്വിധ്രുവമാണ്‌ - രണ്ട് കാന്തികധ്രുവങ്ങൾ ഒറ്റ കാന്തികാക്ഷത്തിന്റെ ഇരുവശത്തായി നിലകൊള്ളുന്നു. എന്നാൽ ഭൂമിയിൽ കാണപ്പെടുന്നതിന്‌ വിപരീതമായി വ്യാഴത്തിന്റെ കാന്തിക ഉത്തരധ്രുവം വ്യാഴത്തിന്റെ ഉത്തരാർദ്ധഗോളത്തിലും കാന്തിക ദക്ഷിണധ്രുവം ദക്ഷിണാർദ്ധഗോളത്തിലുമാണ്‌ സ്ഥിതിചെയ്യുന്നത്. വ്യാഴത്തിന്റെ കാന്തികക്ഷേത്രത്തിന്‌ ചതുർധ്രുവം, അഷ്ടധ്രുവം തുടങ്ങി ഉയർന്ന അംശങ്ങളുമുണ്ട്. എന്നാൽ അവയുടെയെല്ലാം ശക്തി ദ്വിധ്രുവ അംശത്തിന്റേതിന്‌ പത്തിലൊരു ഭാഗത്തിലും കുറവാണ്‌.

കാന്തിക അക്ഷം വ്യാഴത്തിന്റെ ഭ്രമണ അക്ഷവുമായി പത്ത് ഡിഗ്രി കോണളവിലാണ്‌ സ്ഥിതിചെയ്യുന്നത് (ഭൂമിയുടെ കാര്യത്തിൽ ഇത് 11.3° ആണ്‌). മധ്യരേഖാപ്രദേശത്ത് കാന്തികക്ഷേത്രത്തിന്റെ ശക്തി ഏതാണ്ട് 428 മൈക്രോടെസ്‌ല ആണ്‌. അതായത്, വ്യാഴത്തിന്റെ ദ്വിധ്രുവ കാന്തിക ആഘൂർണ്ണം 1.53 Tm ആണ്‌. ഭൂമിയുടെ കാന്തികക്ഷേത്രത്തിന്റെ 10 ഇരട്ടിയും കാന്തിക ആഘൂർണ്ണത്തിന്റെ 18000 ഇരട്ടിയുമാണ്‌ ഈ വിലകൾ. വ്യാഴത്തിന്റെ കാന്തികക്ഷേത്രം അന്തരീക്ഷത്തിന്‌ താഴെയുള്ള ഭാഗത്തിന്റെ അതേ വേഗത്തിൽ ഭ്രമണം ചെയ്യുന്നു. 9 മണിക്കൂർ 55 മിനിറ്റ് ആണ്‌ ഭ്രമണകാലം. പയനിയർ വാഹനം ആദ്യമായി നിരീക്ഷണം നടത്തിയ ശേഷം കാന്തികക്ഷേത്രത്തിന്റെ ശക്തിയിലോ ഘടനയിലോ യാതൊരു മാറ്റവും വന്നതായി നിരീക്ഷിക്കാനായിട്ടില്ല.

സൗരവാതത്തെ വ്യാഴത്തിന്റെ അന്തരീക്ഷവുമായി നേരിട്ട് പ്രതിപ്രവർത്തിക്കുന്നതിൽ നിന്ന് ഈ ആന്തരിക കാന്തികക്ഷേത്രം തടയുന്നു. കാന്തികക്ഷേത്രം സൗരവാതത്തെ ഗ്രഹത്തിൽ നിന്ന് അകറ്റിമാറ്റുന്നതുമൂലം ഫലത്തിൽ സൗരവാതത്തിൽ ഒരു തുളയുണ്ടാകുന്നു. ഇതാണ്‌ കാന്തമണ്ഡലം. സൗരവാതത്തിലുള്ളതിൽ നിന്ന് വിഭിന്നമായ ഒരു പ്ലാസ്മയാണ്‌ ഇതിനകത്തുണ്ടാവുക. കൊറോണ കൂടി കണക്കിലെടുത്താലുള്ള സൂര്യന്റെ വലിപ്പത്തിലും കൂടുതലാണ്‌ കാന്തമണ്ഡലത്തിന്റെ വലിപ്പം. ചന്ദ്രനിലേക്കുള്ള ദൂരത്തിന്റെ 1700 ഇരട്ടി ദൂരമാണ്‌ വ്യാഴത്തിലേക്കുള്ളതെങ്കിലും ഭൂമിയിൽ നിന്ന് നിരീക്ഷിക്കാൻ സാധിക്കുമായിരുന്നെങ്കിൽ പൂർണ്ണചന്ദ്രന്റെ അഞ്ചിരട്ടി വലിപ്പം വ്യാഴത്തിന്റെ കാന്തമഡലത്തിന്‌ ഉണ്ടാകുമായിരുന്നു. 

സാന്ദ്രതയേറിയതും തണുത്തതുമായ സൗരവാതപ്ലാസ്മയെ ചൂടുള്ളതും സാന്ദ്രത കുറഞ്ഞതുമായ കാന്തമണ്ഡലത്തിലെ പ്ലാസ്മയിൽ നിന്ന് വേർതിരിക്കുന്ന അതിർത്തി കാന്തികസീമ എന്നറിയപ്പെടുന്നു. വ്യാഴത്തിന്റെ കേന്ദ്രത്തിൽ നിന്ന് സൂര്യന്റെ ദിശയിൽ കാന്തികസീമയിലേക്കുള്ള ദൂരം വ്യാഴത്തിന്റെ ആരമായ ("R") 71492 കിലോമീറ്ററിന്‌ 45 മുതൽ 100 വരെ ഇരട്ടിയാണ്‌. കാന്തികസീമയുടെ സ്ഥാനം സൗരവാതത്തിന്റെ മർദ്ദത്തെ ആശ്രയിച്ചിരിക്കുന്നു. സൂര്യന്റെ സക്രിയതയനുസരിച്ച് ഇത് വ്യത്യാസപ്പെട്ടുകൊണ്ടിരിക്കും. കാന്തികസീമയ്ക്കു മുമ്പിൽ, വ്യാഴത്തിന്റെ കേന്ദ്രത്തിൽ നിന്ന് 80 മുതൽ 130 വരെ "R" ദൂരത്തിൽ നൗകാഗ്രാഘാതം സ്ഥിതി ചെയ്യുന്നു. സൗരവാതവും കാന്തമണ്ഡലവും തമ്മിൽ ഘട്ടനം നടക്കുന്ന മേഖലയാണിത്. നൗകാഗ്രാഘാതത്തിനും കാന്തികസീമയ്ക്കുമിടയിലുള്ള ഭാഗം കാന്തിക ഉറ (magnetosheath) എന്നറിയപ്പെടുന്നു.
ഗ്രഹത്തിന്റെ മറുഭാഗത്ത് സൗരവാതം അതിന്റെ കാന്തികക്ഷേത്രരേഖകളെ നീണ്ട ഒരു വാലായി വലിച്ചുനീട്ടുന്നു. കാന്തികപുച്ഛം എന്നറിയപ്പെടുന്ന ഈ വാൽ ശനിയുടെ പരിക്രമണപഥത്തിനും അപ്പുറത്തുവരെ എത്താം. വ്യാഴത്തിന്റെ കാന്തികപുച്ഛടത്തിന്റെ ഘടന ഭൂമിയുടേതിന്‌ സമാനമാണ്‌. രണ്ട് ലോബുകളാണ്‌ (ചിത്രത്തിലെ നീല ഭാഗങ്ങൾ) കാന്തികപുച്ഛത്തിനുള്ളത്. തെക്കുഭാഗത്തെ ലോബിലെ കാന്തികക്ഷേത്രരേഖകൾ വ്യാഴത്തിന്റെ ദിശയിലും വടക്കുഭാഗത്തിലേത് വിപരീതദിശയിലും ആയിരിക്കും. പുച്ഛധാരാപടലം (tail current sheet) എന്നറിയപ്പെടുന്ന പ്ലാസ്മപാളി (ചിത്രത്തിൽ ഓറഞ്ച് നിറത്തിൽ) ഈ ലോബുകളെ വേർതിരിക്കുന്നു. കാന്തികപുച്ഛം വഴി സൗരപ്ലാസ്മ കാന്തമണ്ഡലത്തിന്റെ ആന്തരഭാഗത്തെത്തുകയും ചൂടാക്കപ്പെട്ട് വ്യാഴത്തിൽ നിന്ന് 10 "R" യിൽ കുറവ് ദൂരത്തിൽ വികിരണവലയങ്ങൾക്ക് കാരണമാവുകയും ചെയ്യുന്നു.

കാന്തമണ്ഡലത്തെ ഈ രൂപത്തിൽ നിലനിർത്തുന്നത് വ്യാഴത്തിന്റെ ഭ്രമണത്തോടൊപ്പം കാന്തികപുച്ഛത്തിലൂടെ ഒഴുകുന്ന ചാർജ്ജില്ലാത്ത പടലവൈദ്യുതധാര, ഭ്രമണത്തിന്‌ വിപരീതദിശയിൽ കാന്തികപുച്ഛത്തിന്റെ അതിർത്തിയിൽ ഒഴുകുന്ന പുച്ഛധാരാപടലം, കാന്തികസീമയിലൂടെ ഒഴുകുന്ന ചാപ്മാൻ-ഫെറാറോ ധാര എന്നിവ ചേർന്നാണ്‌. കാന്തമണ്ഡലത്തിന്‌ പുറത്തെ ആന്തരികകാന്തികക്ഷേത്രത്തെ ഈ ധാരകൾ മൂലമുണ്ടാകുന്ന കാന്തികക്ഷേത്രം റദ്ദാക്കുന്നു. സൗരവാതവുമായി ഇവ കാര്യമായി പ്രതിപ്രവർത്തിക്കുകയും ചെയ്യുന്നു.

കാന്തമണ്ഡലത്തെ മൂന്ന് ഭാഗമായി തിരിക്കാം : അകംഭാഗം, നടുഭാഗം, പുറംഭാഗം. വ്യാഴത്തിൽ നിന്ന് 10 "R" യിലും കുറവ് ദൂരത്തിൽ സ്ഥിതിചെയ്യുന്ന കാന്തമണ്ഡലഭാഗമാണ്‌ അകംഭാഗം. ഇവിടെ കാന്തികക്ഷേത്രം ഏതാണ്ട് പൂർണ്ണമായും ദ്വിധ്രുവരൂപമുള്ളതാണ്‌. 10 മുതൽ 40 "R" വരെയുള്ള ഭാഗമാണ്‌ നടുഭാഗം. ഇതിനു പുറത്തുള്ളത് പുറംഭാഗവും. നടുഭാഗത്തും പുറംഭാഗത്തും കാന്തികക്ഷേത്രത്തിന്റെ ദ്വിധ്രുവരൂപമില്ലാത്ത അംശം വളരെ വലുതായിരിക്കും. പ്ലാസ്മപടലവുമായി ഇവ കാര്യമായി പ്രതിപ്രവർത്തിക്കുകയും ചെയ്യും.

വ്യാഴത്തിന്റെ കാന്തമണ്ഡലത്തിന്റെ രൂപം ഭൂമിയുടേതിന്‌ സമാനമാണെന്ന് ഒറ്റനോട്ടത്തിൽ തോന്നാമെങ്കിലും സൂക്ഷിച്ചുനോക്കിയാൽ ഘടനയിൽ കാര്യമായ വ്യത്യാസങ്ങൾ കാണാനാകും. അഗ്നിപർവതസ്ഫോടനങ്ങൾ നടക്കുന്ന ഉപഗ്രഹമായ അയോ പ്ലാസ്മയുടെ സ്രോതസ്സാണ്‌. വ്യാഴത്തിന്റെ കാന്തമണ്ഡലത്തിലേക്ക് ഓരോ സെക്കന്റിലും 1000 കിലോഗ്രാം പ്ലാസ്മ വരെ അയോ പുറന്തള്ളുന്നു. ഭീമൻ അഗ്നിപർവതസ്ഫോടനങ്ങളുടെ ഭാഗമായി അയോ ധാരാളം സൾഫർ ഡയോക്സൈഡ് പുറത്തുവിടും. ഇതിൽ വലിയ പങ്കും സൂര്യനിൽ നിന്നുള്ള അൾട്രാവയലറ്റ് വികിരണം മൂലം അയണീകൃതമായിട്ടുണ്ടാകും. ഓക്സിജന്റെയും സൾഫറിന്റെയും ടൺ കണക്കിന്‌ അയോണുകൾ ഇങ്ങനെ പുറത്തെത്തുന്നു. അയോയുടെ അന്തരീക്ഷത്തിൽ നിന്ന് ബഹിർഗമിക്കുന്ന ഇവ വ്യാഴത്തിനുചുറ്റും കട്ടിയേറിയതും തണുത്തതുമായ അയോ പ്ലാസ്മവളയം തീർക്കുന്നു. 10 മുതൽ 100 വരെ ഇലക്ട്രോൺ വോൾട്ട് (1 ലക്ഷം - 10 ലക്ഷം വരെ കെൽവിൻ) ആണ്‌ വലയത്തിനകത്തെ താപനില. വികിരണവലയങ്ങളിലെ താപനിലയെക്കാൾ വളരെക്കുറവാണ്‌ ഇത്. വ്യാഴത്തോടൊപ്പം അതേ ഭ്രമണകാലത്തോടെ കറങ്ങാൻ (സഹഭ്രമണം) പ്ലാസ്മ ടോറസ് നിർബന്ധിതമാകുന്നു. കാന്തമണ്ഡലത്തെ അടിസ്ഥാനപരമായിത്തന്നെ ഇത് മാറ്റിമറിക്കുന്നു.

ഡിഫ്യൂഷൻ ഉൾപ്പെടെയുള്ള പ്രതിഭാസങ്ങളുടെ ഫലമായി പ്ലാസ്മ മെല്ലെ വ്യാഴത്തിൽ നിന്നകലുന്നു. വ്യാഴത്തിൽ നിന്ന് അകന്നുപോകുന്തോറും ആരീയവൈദ്യുതധാരകൾ പ്ലാസ്മയുടെ വേഗത വർദ്ധിപ്പിക്കുന്നു. ഭ്രമണകാലം വ്യത്യാസപ്പെടാതിരിക്കാൻ ഇത് സഹായിക്കുന്നു. ഈ വൈദ്യുതധാരയാണ്‌ ലംബദിശയിലെ കാന്തികക്ഷേത്രത്തിനും കാരണം. 2,000 cm ആയിരുന്ന പദാർത്ഥസാന്ദ്രത വ്യാഴത്തിൽ നിന്ന് 35 "R" ദൂരമെത്തുമ്പോഴേക്ക് 0.2 cm ആയി കുറയുന്നു. കാന്തമണ്ഡലത്തിന്റെ നടുഭാഗത്ത് വ്യാഴത്തിൽ നിന്ന് 20 "R" യിലധികം ദൂരമെത്തുമോഴേക്ക് പ്ലാസ്മയുടെ സഹഭ്രമണം നിലക്കാൻ തുടങ്ങുന്നു. പ്ലാസ്മയുടെ കോണീയസംവേഗം ഗ്രഹത്തിന്റേതിനെക്കാൾ കുറവായി മാറുന്നു. ഒടുവിൽ കാന്തമണ്ഡലത്തിന്റെ പുറംഭാഗത്തെത്തുമ്പോഴേക്ക് പ്ലാസ്മ കാന്തികക്ഷേത്രത്തിന്റെ സ്വാധീനത്തിൽ നിന്ന് പൂർണ്ണമായി മുക്തമാകുന്നു, കാന്തികപുച്ഛം വഴി കാന്തമണ്ഡലത്തിന്‌ പുറത്തുപോവുകയും ചെയ്യുന്നു. പുറത്തുപോകുന്ന തണുത്ത സാന്ദ്രമായ പ്ലാസ്മയ്ക്കുപകരം ചൂടുള്ളതും (താപനില 20 keV (20 കോടി K) നു മുകളിൽ) സാന്ദ്രത കുറഞ്ഞതുമായ പ്ലാസ്മയാണ്‌ കാന്തമണ്ഡലത്തിന്റെ പുറംഭാഗത്തുനിന്ന് വരുന്നത്. വ്യാഴത്തോടടുക്കും തോറും ഈ പ്ലാസ്മ ചൂടാവുകയും കാന്തമണ്ഡലത്തിന്റെ അകംഭാഗത്തെ വികിരണവലയങ്ങൾ തീർക്കുകയും ചെയ്യുന്നു..

ഭൂമിയുടെ കാന്തികക്ഷേത്രത്തിന്‌ ഏതാണ്ട് ഒരു കണ്ണുനീർത്തുള്ളിയുടെ ആകൃതിയാണുള്ളത്. എന്നാൽ വ്യാഴത്തിന്റേത് കൂടുതൽ പരന്നതും ഒരു ഡിസ്കിനെ അനുസ്മരിപ്പിക്കുന്നതുമാണ്‌. ഈ ഡിസ്ക് അതിന്റെ അക്ഷത്തിനുചുറ്റും പുരസ്സരണം നടത്തുന്നു. സഹഭ്രമണം ചെയ്യുന്ന പ്ലാസ്മയിൽ നിന്നുള്ള അപകേന്ദ്രബലമാണ്‌ ഡിസ്ക് രൂപത്തിന്‌ കാരണം. അപകേന്ദ്രബലം വ്യാഴത്തിന്റെ കാന്തികക്ഷേത്രരേഖകളെ വലിച്ചുനീട്ടുകയും 20 "R" യിലേറെ ദൂരത്ത് പരന്ന പാൻകേക്കിന്റെ ആകൃതിയിലുള്ള കാന്തികചക്രിക തീർക്കുകയും ചെയ്യുന്നു. കാന്തികചക്രികയുടെ നടുഭാഗത്തെ തലത്തിൽ ഒരു നേരിയ വൈദ്യുതധാരാപടലമുണ്ട്. കാന്തിക മധ്യരേഖയോടടുത്താണ്‌ ഇതിന്റെ സ്ഥാനം. ഇതിന്‌ മുകളിൽ കാന്തികക്ഷേത്രരേഖകൾ വ്യാഴത്തിന്റെ എതിർദിശയിലും താഴെ വ്യാഴത്തിന്‌ നേരെയുമായിരിക്കും. കാന്തികചക്രികയുടെ ആന്തരികമർദ്ദം സൗരവാതത്തിന്റെ മർദ്ദത്തെ ചെറുക്കുന്നതിനാൽ കാന്തമണ്ഡലത്തിന്റെ വലിപ്പം കൂടാൻ അയോയിൽ നിന്ന് പുറത്തുവരുന്ന പ്ലാസ്മ കാരണമാകുന്നു. അയോ ഇല്ലായിരുന്നുവെങ്കിൽ സൂര്യന്റെ ദിശയിൽ കാന്തികസീമയിലേക്കുള്ള ദൂരം 42 "R" ൽ അധികമാകുമായിരുന്നില്ല - എന്നാൽ ഇത് യഥാർത്ഥത്തിൽ ശരാശരി 75 "R" ആണ്‌.

പ്ലാസ്മപടലത്തിലൂടെ ഒഴുകുന്ന വലയവൈദ്യുതധാരയാണ്‌ കാന്തികചക്രികയുടെ ഘടനയെ സ്ഥിരമായി നിർത്തുന്നത്. ഈ വൈദ്യുതധാരയും വ്യാഴത്തിന്റെ കാന്തികക്ഷേത്രവും തമ്മിലുള്ള പ്രതിപ്രവർത്തനത്തിന്റെ ഫലമായുണ്ടാകുന്ന ലോറന്റ്സ് ബലം ഒരുമിച്ച് ഭ്രമണം ചെയ്യുന്ന പ്ലാസ്മയെ വ്യാഴത്തിൽ നിന്ന് നിഷ്ക്രമിക്കാൻ സമ്മതിക്കാതെ പിടിച്ചുനിർത്തുന്നു. മധ്യരേഖാധാരാപടലത്തിലെ ആകെ വൈദ്യുതധാര 9–16 കോടി ആമ്പിയർ ആണെന്നാണ്‌ കണക്കാക്കുന്നത്.

വ്യാഴത്തിന്റെ ഭ്രമണമാണ്‌ കാന്തമണ്ഡലത്തെ നിലനിർത്തുന്ന പ്രധാന ഘടകം. ഇക്കാര്യത്തിൽ വ്യാഴം ഒരു ഏകധ്രുവജനിത്രത്തിന്‌ സമാനമാണ്‌. വ്യാഴം ഭ്രമണം ചെയ്യുമ്പോൾ അയണോസ്ഫിയർ ദ്വിധ്രുവ കാന്തികക്ഷേത്രത്തിന്‌ ആപേക്ഷികമായി ചലിക്കുന്നു. കാന്തികദ്വിധ്രുവആഘൂർണ്ണം ഭ്രമണത്തിന്റെ ദിശയിലാണെന്നതിനാൽ ഈ ചലനഫലമായുണ്ടാകുന്ന ലോറന്റ്സ് ബലം ഋണചാർജ്ജുള്ള ഇലക്ട്രോണുകളെ ധ്രുവങ്ങളിലേക്കും ധനചാർജ്ജുള്ള അയോണുകളെ മധ്യരേഖയിലേക്കും തള്ളിനീക്കുന്നു. തദ്ഫലമായി ധ്രുവപ്രദേശത്തിന്‌ ഋണചാർജ്ജും മധ്യരേഖാപ്രദേശത്തിന്‌ ധനചാർജ്ജും കൈവരുന്നു. വ്യാഴത്തിന്റെ കാന്തമണ്ഡലം ചാലകതയേറിയ പ്ലാസ്മയാൽ നിർമ്മിതമാണെന്നതിനാൽ അതിലൂടെ വൈദ്യുതപരിപഥം പൂർണ്ണമാകുന്നു. നേർധാര എന്ന് വിളിക്കുന്ന ഒരു വൈദ്യുതധാര കാന്തികക്ഷേത്രരേഖകളുടെ ദിശയിൽ അയണോസ്ഫിയറിൽ നിന്ന് മധ്യരേഖാപ്ലാസ്മപടലത്തിലേക്ക് ഒഴുകുന്നു. തുടർന്ന് ഇത് ആരീയ ദിശയിൽ വ്യാഴത്തിൽ നിന്ന് മധ്യരേഖാപ്ലാസ്മാപടലത്തിലൂടെ അകന്നുപോയി ഒടുവിൽ അയണോസ്ഫിയറിൽ തിരിച്ചെത്തുന്നു. കാന്തികക്ഷേത്രരേഖകളുടെ ദിശയിൽ ഒഴുകുന്ന വൈദ്യുതധാരയെ ഫീൽഡ് അലൈൻഡ് അഥവാ ബർക്‌ലാൻഡ് വൈദ്യുതധാര എന്ന് വിളിക്കുന്നു. ആരീയ വൈദ്യുതധാര കാന്തികക്ഷേത്രവുമായി പ്രതിപ്രവർത്തിക്കുകയും തദ്ഫലമായുണ്ടാകുന്ന ലോറന്റ്സ് ബലം കാന്തമണ്ഡലപ്ലാസ്മയെ ഗ്രഹത്തിന്റെ ഭ്രമണദിശയിൽ ത്വരണത്തിന്‌ വിധേയമാക്കുകയും ചെയ്യുന്നു. കാന്തമണ്ഡലത്തിലെ പ്ലാസ്മ വ്യാഴവുമായി സഹഭ്രമണം ചെയ്യുന്നതിന്‌ പ്രധാന കാരണം ഇതാണ്‌.

പ്ലാസ്മ ഷീറ്റ് ഗ്രഹത്തെക്കാൾ കുറഞ്ഞ കോണീയ സംവേഗവുമായി ഭ്രമണം ചെയ്യുമ്പോൾ അയണോസ്ഫിയറിൽ നിന്ന് പ്ലാസ്മ ഷീറ്റിലേക്കൊഴുകുന്ന വൈദ്യുതധാര വളരെ ശക്തമായിരിക്കും. വ്യാഴത്തിൽ നിന്ന് 20 മുതൽ 40 "R" വരെ ദൂരത്തിൽ സഹഭ്രമണം നഷ്ടമാകുന്നു. കാന്തികക്ഷേത്രരേകൾ വല്ലാതെ വലിച്ചുനീട്ടപ്പെടുന്ന കാന്തികചക്രികയിലാണ്‌ ഇത് സംഭവിക്കുന്നത്. കാന്തികചക്രികയിലേക്കൊഴുകുന്ന ശക്തിയേറിയ വൈദ്യുതധാരയുടെ ഉദ്ഭവം കാന്തികധ്രുവങ്ങളിൽ നിന്ന് ° അക്ഷാംശം അകലെയുള്ള വീതി കുറഞ്ഞ ഭാഗത്താണ്‌. വീതി കുറഞ്ഞ വൃത്താകൃതിയിലുള്ള ഈ ഭാഗങ്ങളിലാണ്‌ ധ്രുവദീപ്തിയും ദൃശ്യമാകുന്നത്. 50 "R" യിലും അകലെ കാന്തമണ്ഡലത്തിന്റെ പുറംഭാഗത്തുനിന്ന് പരിപഥം പൂർത്തിയാക്കുന്ന വൈദ്യുതധാര ധ്രുവങ്ങൾക്കടുത്തുകൂടെ തിരിച്ചെത്തുന്നു. വ്യാഴത്തിന്റെ കാന്തമണ്ഡലത്തിലെ മൊത്തം വൈദ്യുതധാര 6 കോടി മുതൽ 14 കോടി വരെ ആമ്പിയർ ആയിരിക്കുമെന്നാണ്‌ കണക്കാക്കിയിരിക്കുന്നത്.

സഹഭ്രമണത്തിനായി പ്ലാസ്മ ത്വരിതപ്പെടുന്നതോടെ വ്യാഴത്തിന്റെ ഭ്രമണഗതികോർജ്ജത്തിന്റെ ഒരു ഭാഗം പ്ലാസ്മയുടെ ഗതികോർജ്ജമായി മാറുന്നു. ഈ രീതിയിൽ നോക്കുകയാണെങ്കിൽ ഭൂമിയുടെ കാന്തമണ്ഡലം നിലനിർത്താനാവശ്യമായ ഊർജ്ജം സൗരവാതം നൽകുന്നതുപോലെ വ്യാഴത്തിന്റെ കാന്തമണ്ഡലം നിലനിർത്താനാവശ്യമായ ഊർജ്ജം നൽകുന്നത് വ്യാഴത്തിന്റെ ഭ്രമണമാണ്‌.

തണുത്തതും സാന്ദ്രവുമായ പ്ലാസ്മ 6 "R" അകലെയുള്ള അയോ വളയത്തിൽ നിന്ന് 50 "R" അകലെയുള്ള കാന്തമണ്ഡലത്തിന്റെ പുറംഭാഗത്തേക്ക് വഹിക്കപ്പെടുന്നതാണ്‌ കാന്തമണ്ഡലത്തിന്റെ ഗതികവുമായി ബന്ധപ്പെട്ട വിശദീകരിക്കാൻ ഏറ്റവും വിഷമകരമായ പ്രശ്നം. ഇതിന്റെ കൃത്യമായ വിശദീകരണം നൽകാനായിട്ടില്ല. എന്നാൽ കൈമാറ്റ അസ്ഥിരതയുടെ ഫലമായുണ്ടാകുന്ന പ്ലാസ്മ ഡിഫ്യൂഷനാണ്‌ ഇതിനു കാരണം എന്ന് പരികല്പന ചെയ്യപ്പെട്ടിട്ടുണ്ട്. ദ്രാവകഗതികത്തിലെ റെയ്‌ലി-ടെയ്‌ലർ അസ്ഥിരതയ്ക്ക് സമാനമാണിത്. കാന്തമണ്ഡലത്തിൽ അപകേന്ദ്രബലമാണ്‌ റെയ്‌ലി-ടെയ്‌ലർ അസ്ഥിരതയിലെ ഗുരുത്വാകർഷണത്തിന്റെ പങ്ക് വഹിക്കുന്നത്. സാന്ദ്രദ്രാവകത്തിന്റെ സ്ഥാനത്ത് അയോയുടെ പ്ലാസ്മയും സാന്ദ്രത കുറഞ്ഞ ദ്രാവകത്തിന്റെ സ്ഥാനത്ത് കാന്തമണ്ഡലത്തിന്റെ പുറംഭാഗത്തെ സാന്ദ്രതകുറഞ്ഞ പ്ലാസ്മയുമാണുള്ളത്. അസ്ഥിരതയുടെ ഫലമായി കാന്തമണ്ഡലത്തിന്റെ അകംഭാഗവും പുറംഭാഗവും പ്ലാസ്മ നിറഞ്ഞ അഭിവാഹനാളികകൾ (flux tubes) കൈമാറുന്നു. കാലിയായ അഭിവാഹനാളികകൾ വ്യാഴത്തിന്റെ അടുത്തേക്ക് നീങ്ങുമ്പോൾ അയോയിൽ നിന്നുള്ള പ്ലാസ്മ നിറഞ്ഞ ഭാരമേറിയ നാളികകൾ ദൂരേക്ക് നീങ്ങുന്നു. അഭിവാഹനാളികകളുടെ ഈ കൈമാറ്റം കാന്തമണ്ഡലത്തിലെ പ്രക്ഷുബ്ധതയുടെ ഒരു രൂപമാണ്‌.
ഗലീലിയോ ബഹിരാകാശവാഹനം അഭിവാഹനാളികകളുടെ കൈമാറ്റം ഭാഗികമായി സ്ഥിതീകരിച്ചിട്ടുണ്ട്. കാന്തമണ്ഡലത്തിന്റെ ഉൾഭാഗത്ത് പ്ലാസ്മയുടെ സാന്ദ്രത വളരെക്കുറവും കാന്തികക്ഷേത്രത്തിന്റെ ശക്തി വളരെക്കൂടുതലുമുള്ള മേഖലകൾ ഗലീലിയോ നിരീക്ഷിച്ചു. പുറംഭാഗത്തുനിന്നുള കാലിയായ അഭിവാഹനാളികകൾ തിരിച്ചെത്തുന്ന ഭാഗങ്ങളാവാം ഇവ. കാന്തമണ്ഡലത്തിന്റെ നടുഭാഗത്ത് ഇഞ്ചെക്ഷൻ സംഭവങ്ങളും ബഹിരാകാശവാഹനത്തിന് നിരീക്ഷിക്കാനായി. കാന്തമണ്ഡലത്തിന്റെ പുറംഭാഗത്തുനിന്ന് വരുന്ന ചൂടേറിയ പ്ലാസ്മ കാന്തികചക്രികയിൽ പതിക്കുമ്പോൾ ഊർജ്ജമേറിയ കണങ്ങളുടെ എണ്ണവും കാന്തികക്ഷേത്രത്തിന്റെ ശക്തിയും വളരെയധികമാകുന്ന പ്രതിഭാസമാണ് ഇഞ്ചെക്ഷൻ. തണുത്ത പ്ലാസ്മ പുറത്തേക്ക് പോകുന്നതെങ്ങനെയെന്നതിനുമാത്രം വിശദീകരണമായിട്ടില്ല.

അയോയിൽനിന്നുള്ള തണുത്ത പ്ലാസ്മ നിറഞ്ഞ അഭിവാഹനാളികകൾ കാന്തമണ്ഡലത്തിന്റെ പുറംഭാഗത്തെത്തുമ്പോൾ പുനസംയോജനപ്രക്രിയക്ക് വിധേയമാകുന്നു. കാന്തികക്ഷേത്രത്തെ പ്ലാസ്മയിൽ നിന്ന് ഇത് സ്വതന്ത്രമാക്കുന്നു. ചൂടേറിയതും സാന്ദ്രത കുറഞ്ഞതുമായ പ്ലാസ്മ നിറഞ്ഞ അഭിവാഹനാളികകളുടെ രൂപത്തിൽ കാന്തികക്ഷേത്രം കാന്തമണ്ഡലത്തിന്റെ ഉൾഭാഗത്തേക്ക് തിരിച്ചെത്തുന്നു. പ്ലാസ്മയാകട്ടെ പ്ലാസ്മോയിഡുകളുടെ രൂപത്തിൽ കാന്തികപുച്ഛത്തിലൂടെ പുറത്തുപോകുന്നു. പുനസംയോജനപ്രക്രിയ 2-3 ദിവസത്തെ ഇടവേളകളിൽ നടക്കുന്നതായി ഗലീലിയോ കണ്ട ആഗോള ആകാരമാറ്റങ്ങളുമായി ബന്ധപ്പെട്ടതാണെന്ന് കരുതപ്പെടുന്നു. ആകാരമാറ്റത്തിന്റെ ഭാഗമായി കാന്തികക്ഷേത്രത്തിന്റെ ശക്തിയിലും ദിശയിലും പ്രക്ഷുബ്ധമായ വലിയ മാറ്റങ്ങൾ ദൃശ്യമാകുന്നു. പ്ലാസ്മ സഹഭ്രമണം നിറുത്തി പുറത്തേക്കൊഴുകാൻ വരെ സാധ്യതയുണ്ട്. ഇരുണ്ട ഭാഗത്തെ കാന്തമണ്ഡലത്തിൽ പ്രഭാതത്തോടടുത്ത ഭാഗത്താണ് ഇത് കൂടുതലായി നിരീക്ഷിക്കപ്പെട്ടിട്ടുള്ളത്. തുറന്ന ക്ഷേത്രരേഖകളോടൊപ്പം കാന്തികപുച്ഛത്തിലൂടെ ഒഴുകുന്ന പ്ലാസ്മ ഗ്രഹീയവാതം (planetary wind) എന്നറിയപ്പെടുന്നു.

ഭൂമിയുടെ കാന്തമണ്ഡലത്തിലെ കാന്തിക ഉപചണ്ഡവാതങ്ങൾക്ക് സമാനമാണ് വ്യാഴത്തിന്റെ കാന്തമണ്ഡലത്തിലെ പുനസംയോജനപ്രക്രിയ - ഊർജ്ജസ്രോതസ്സുകളുടെ കാര്യത്തിലേ വ്യത്യാസമുള്ളൂ. ഭൂമിയുടെ കാന്തമണ്ഡലത്തിലെ ഉപചുഴലികൾ സൗരവാതത്തിലെ ഊർജ്ജം കാന്തികപുച്ഛത്തിൽ സംഭരിക്കപ്പെടുകയും ചാർജ്ജില്ലാത്ത വൈദ്യുതധാരാപടലത്തിലെ പുനസംയോജനത്തിന്റെ ഫലമായി പ്ലാസ്പോയിഡുകളായി പുറത്തുപോവുകയും ചെയ്യുന്നതിനാലാണ്. വ്യാഴത്തിലാകട്ടെ ഭ്രമണോർജ്ജം കാന്തികചക്രികയിൽ സംഭരിക്കപ്പെടുകയും പ്ലാസ്മോയിഡ് വിഘടിക്കുമ്പോൾ പുറത്തുപോവുകയും ചെയ്യുന്നു.

വ്യാഴത്തിന്റെ കാന്തമണ്ഡലത്തിന്റെ ഗതികം പ്രധനമായും ആന്തരിക ഊർജ്ജസ്രോതസ്സുകളെ ആശ്രയിച്ചാണിരിക്കുന്നതെങ്കിലും സൗരവാതത്തിനും ഇതിൽ പങ്കുണ്ടാകാൻ സാധ്യതയുണ്ട്. സൗരവാതമാണ് ഉന്നതോർജ്ജമുള്ള പ്രോട്ടോണുകളുടെ പ്രധാന സ്രോതസ്സ്. കാന്തമണ്ഡലത്തിന്റെ പുറംഭാഗത്തിന്റെ ഘടനയിലെ ചില പ്രത്യേകതകൾ സൗരവാതത്തിന്റെ പങ്കിലേക്ക് വിരൽചൂണ്ടുന്നു. പ്രഭാത-പ്രദോഷ ഭാഗങ്ങൾ തമ്മിലുള്ള അസമമിതിയാണ് ഒരു പ്രധാന സവിശേഷത. പ്രദോഷമേഖലയിലെ കാന്തികക്ഷേത്രരേഖകൾ പ്രഭാതമേഘയിലെ രേഖകൾക്ക് എതിർദിശയിലാണ്. പ്രഭാതമേഖലയിലെ രേഖകൾ തുറന്നതും കാന്തികപുച്ഛവുമായി ബന്ധപ്പെടുത്തുന്നതുമാണ്. എന്നാൽ പ്രദോഷമേഖലയിലെ രേഖകൾ അടഞ്ഞവയാണ്. സൗരവാതത്തിന്റെ സ്വാധീനത്താലുള്ള ഒരു പുനസംയോജനപ്രക്രിയ (ഭൂമിയുടെ കാര്യത്തിൽ ഇത് ഡുംഗി ചക്രം എന്നറിയപ്പെടുന്നു) വ്യാഴത്തിന്റെ കാന്തമണ്ഡലത്തിൽ നടക്കുന്നുണ്ടാകാം എന്നാണ് ഈ നിരീക്ഷണങ്ങൾ കാണിക്കുന്നത്.

വ്യാഴത്തിന്റെ കാന്തമണ്ഡലത്തിന്റെ ഗതികത്തിൽ സൗരവാതത്തിന്റെ സ്വാധീനം എത്രമാത്രമെന്ന് ഇതുവരെ കൃത്യമായി മനസ്സിലാക്കാൻ സാധിച്ചിട്ടില്ല. എന്നാൽ സൂര്യൻ സക്രിയമായിരിക്കുന്ന അവസ്ഥയിൽ ഈ സ്വാധീനം വളരെ കൂടുതലായിരിക്കാൻ സാധ്യതയുണ്ട്. ധ്രുവദീപ്തിയിൽ നിന്നുള്ള വികിരണങ്ങൾ, വികിരണവലയങ്ങളിൽ നിന്നുള്ള സിൻക്രോട്രോൺ വികിരണം എന്നിവയെല്ലാം സൗരവാതമർദ്ദവുമായി സഹസംബന്ധം കാണിക്കുന്നു. സൗരവാതം പ്ലാസ്മയുടെ ചംക്രമണത്തെയും കാന്തമണ്ഡലത്തിലെ ആന്തരികപ്രക്രിയകളെയും സ്വാധീനിക്കുന്നുണ്ടാകാമെന്ന് ഇതിൽ നിന്ന് അനുമാനിക്കാം.

വ്യാഴത്തിന്റെ ഇരുധ്രുവങ്ങളിലും തിളക്കമുള്ളതും ശാശ്വതവുമായ ധ്രുവദീപ്തി ദൃശ്യമാകുന്നു. ഭൂമിയിൽ ധ്രുവദീപ്തി സൂര്യൻ സജീവമായിരിക്കവെ മാത്രം ദൃശ്യമാകുന്ന ക്ഷണികമായ പ്രതിഭാസമാണ്‌. വ്യാഴത്തിൽ ധ്രുവദീപ്തികളുടെ തിളക്കം ദിനേന വ്യത്യാസപ്പെട്ടുകൊണ്ടിരിക്കുമെങ്കിലും അവ ശാശ്വതമാണ്‌. ധ്രുവദീപ്തിക്ക് മൂന്ന് പ്രധാന ഭാഗങ്ങളാണുളത് : കാന്തികധ്രുവങ്ങളിൽ നിന്ന് 16° അകലെ സ്ഥിതിചെയ്യുന്ന തിളക്കമേറിയതും നേരിയതുമായ (വീതി ആയിരം കിലോമീറ്ററിൽ താഴെ) വർത്തുളഘടനകളായ "മുഖ്യ അണ്ഡങ്ങൾ", ഉപഗ്രഹങ്ങളുടെ അയണോസ്ഫിയറുകളെ വ്യാഴത്തിന്റെ അയണോസ്ഫിയറുമായി ബന്ധിപ്പിക്കുന്ന കാന്തികക്ഷേത്രരേഖകളുടെ കാലടയാളങ്ങളായ (footprints) "കളങ്കങ്ങൾ", മുഖ്യ അണ്ഡങ്ങൾക്കകത്തുതന്നെ സ്ഥിതിചെയ്യുന്ന ക്ഷണികമായ "ധ്രുവീയ ഉത്സർജ്ജനങ്ങൾ". റേഡിയോ മുതൽ എക്സ് റേ വരെ വിദ്യുത്കാന്തികവർണ്ണരാജിയുടെ മിക്ക ഭാഗങ്ങളിലും ഉത്സർജ്ജനങ്ങൾ നിരീക്ഷിക്കപ്പെട്ടിട്ടുണ്ടെങ്കിലും മിഡ് ഇൻഫ്രാറെഡ്, ഡീപ് അൾട്രാവയലറ്റ് ആവൃത്തികളിലാണ്‌ അവ ഏറ്റവും ശക്തമായിട്ടുള്ളത്.

ധ്രുവദീപ്തികളുടെ പ്രധാന ഭാഗമായ മുഖ്യ അണ്ഡങ്ങൾക്ക് സ്ഥിരമായ രൂപങ്ങളും സ്ഥാനങ്ങളുമുണ്ടാകും. എന്നാൽ സൗരവാതമർദ്ദമനുസരിച്ച് അവയുടെ തീവ്രത വ്യത്യാസപ്പെട്ടുകൊണ്ടിരിക്കും. സൗരവാതത്തിന്റെ ശക്തി കൂടുമ്പോൾ ധ്രുവദീപ്തിയുടെ തീവ്രത കുറയുന്നു. കാന്തികചക്രികയിലെ പ്ലാസ്മയ്ക്കും വ്യാഴത്തിന്റെ അയണോസ്ഫിയറിനുമിടയിലെ സമ്മർദ്ദാന്തരം മൂലം ത്വരണത്തിന്‌ വിധേയമാകുന്ന ഇലക്ട്രോണുകളാണ്‌ മുഖ്യ അണ്ഡങ്ങളെ നിലനിർത്തുന്നത്. ഈ ഇലക്ട്രോണുകൾ ക്ഷേത്രരേഖകളുടെ ദിശയിൽ വൈദ്യുതധാരകളെ വഹിക്കുന്നു. ഈ വൈദ്യുതധാരകൾ കാന്തികചക്രികയുമായുള്ള പ്ലാസ്മയുടെ സഹഭ്രമണവും നിലനിർത്തുന്നു.മധ്യരേഖാപടലത്തിന്‌ പുറത്തുള്ള സാന്ദ്രതകുറഞ്ഞ പ്ലാസ്മക്ക് ചുരുങ്ങിയ വൈദ്യുതധാരയേ വഹിക്കാനാകൂ എന്നതിനാലാണ്‌ സമ്മർദ്ദാന്തരം രൂപമെടുക്കുന്നത്. പതിക്കുന്ന ഇലക്ട്രോണുകൾക്ക് 10 മുതൽ 100 കിലോ ഇലക്ട്രോൺ വോൾട്ട് വരെ ഊർജ്ജമുണ്ടാകും. വ്യാഴത്തിന്റെ അന്തരീക്ഷത്തിൽ ഏറെ ആഴം വരെ ഇവയ്ക്ക് തുളച്ചുകയറാനാകും. അവിടെ ഹൈഡ്രജൻ തന്മാത്രകളെ അയണീകരിക്കുന്ന ഇലക്ട്രോണുകൾ അൾട്രാവയലറ്റ് വികിരണത്തിന്‌ കാരണമാകുന്നു. അയണോസ്ഫിയറിനകത്തേക്ക് ഇങ്ങനെ വരുന്ന അകെ ഊർജ്ജം 10 മുതൽ 100 വരെ ടെറാവാട്ട് ആണ്‌. ഇതിനു പുറമെ അയണോസ്ഫിയറിലെ വൈദ്യുതധാരകൾ ജൂൾ താപനം വഴി അയണോസ്ഫിയറിനെ ചൂടാക്കുകയും ചെയ്യുന്നു. 300 ടെറാവാട്ട് ഊർജ്ജം വരെ ഇങ്ങനെ അയണോസ്ഫിയറിലെത്തുന്നു. ധ്രുവദീപ്തിയിൽ നിന്നുള്ള ശക്തിയേറിയ ഇൻഫ്രാറെഡ് വികിരണം ഇതിന്റെ ഫലമാണ്‌. വ്യാഴത്തിന്റെ തെർമോസ്ഫിയർ ചൂടാകുന്നതിനും ഇത് ഭാഗികമായി കാരണമാകുന്നു.

ഗലീലിയൻ ഉപഗ്രഹങ്ങളായ അയോ, യൂറോപ, ഗനിമീഡ് എന്നിവയോടനുബന്ധിച്ച് ധ്രുവദീപ്തിയിൽ കളങ്കങ്ങൾ കാണപ്പെട്ടിട്ടുണ്ട്. ഉപഹ്രഹങ്ങൾക്കടുത്ത് പ്ലാസ്മയുടെ സഹഭ്രമണം മെല്ലെയാകുന്നുവെന്നതിനാലാണ്‌ ഇവ രൂപമെടുക്കുന്നത്. കളങ്കങ്ങളിൽ അയോയുടേതാണ്‌ ഏറ്റവും തിളക്കമേറിയത്. അയോ കളങ്കത്തിന്‌ വ്യാഴത്തിൽ നിന്ന് അയോയുടെ അയണോസ്ഫിയറിലേക്ക് നീങ്ങുന്ന ആൽഫ്വെൻ ധാരകളുമായി ബന്ധമുണ്ടെന്ന് കരുതപ്പെടുന്നു. യൂറോപ, ഗനിമീഡ് എന്നിവയിൽ ഖരരൂപത്തിലുള്ള ജലത്തിന്റെ ഉത്പതനം നടക്കുന്നതിനാൽ അവ പ്ലാസ്മയുടെ ദുർബല സ്രോതസ്സുകളാണ്‌. തദ്ഫലമായി, അവയുടെ കളങ്കങ്ങൾ തിളക്കം കുറഞ്ഞവയാണ്‌. 

മുഖ്യ അണ്ഡങ്ങൾക്കുള്ളിൽ തിളക്കമേറിയ ആർക്കുകളും പൊട്ടുകളും ഇടക്കിടെ പ്രത്യക്ഷപ്പെടാറുണ്ട്. സൗരവാതവുമായുള്ള പ്രതിപ്രവർത്തനത്തിന്റെ ഫലമാണ്‌ ഇവ എന്നാണ്‌ കരുതുന്നത്. ഈ മേഖലകളിലെ കാന്തികക്ഷേത്രരേഖകൾ തുറന്നതോ മാഗ്നെറ്റോടെയിലിലേക്ക് ബന്ധിക്കുന്നതോ ആണ്‌. മുഖ്യ അണ്ഡങ്ങൾക്കുള്ളിലായി ദൃശ്യമാകുന്ന ചെറിയ അണ്ഡങ്ങൾ തുറന്ന ക്ഷേത്രരേഖകളും അടഞ്ഞ ക്ഷേത്രരേഖകളും തമ്മിലുള്ള അതിർത്തിയുമായോ ധ്രുവീയ അഗ്രങ്ങളുമായോ ബന്ധപ്പെട്ടിരിക്കാം. ധ്രുവീയ ഉത്സർജ്ജനങ്ങൾ ഭൂമിയുടെ ധ്രുവങ്ങളിൽ കാണപ്പെടുന്നവയ്ക്ക് സമാനമാണ്‌. സൗരകാന്തികക്ഷേത്രം ഗ്രഹത്തിന്റേതുമായി പുനസംയോജിക്കപ്പെടുമ്പോൾ പൊടെൻഷ്യൽ വ്യത്യാസം വഴി ഗ്രഹത്തിനടുത്തേക്ക് ത്വരിതപ്പെടുന്ന ഇലക്ട്രോണുകളാണ്‌ ഭൂമിയിലും വ്യാഴത്തിലും ധ്രുവീയ ഉത്സർജ്ജനങ്ങൾക്ക് കാരണം. ധ്രുവദീപ്തിയിലെ എക്സ് റേ വികിരണത്തിൽ സിംഹഭാഗവും മുഖ്യ അണ്ഡങ്ങളിൽ നിന്ന് വരുന്നതാണ്‌. ധ്രുവദീപ്തിയിൽ നിന്നുള്ള എക്സ് റേ വർണ്ണരാജിയിൽ വളരെ അയണീകൃതമായ ഓക്സിജൻ, സൾഫർ എന്നിവയുടെ ധാരാളം രേഖകളുണ്ട്. കിലോ ഇലക്ട്രോൺ വോൾട്ടുകൾ ഊർജ്ജമുള്ള ഓക്സിജൻ, സൾഫർ അയോണുകൾ വ്യാഴത്തിന്റെ ധ്രുവപ്രദേശത്തെ അന്തരീക്ഷത്തിൽ പതിക്കുന്നതാകാം ഇതിന്‌ കാരണം. എന്നാൽ അയോണുകൾ ഇങ്ങനെ പതിക്കുന്നതെന്തുകൊണ്ട് എന്നതിനും ഇതുവരെ ഉത്തരമായിട്ടില്ല.

കിലോഹേർട്സ്-മെഗാഹേർട്സ് ആവൃത്തികളിൽ വ്യാഴം ധാരാളം റേഡിയോ വികിരണം പുറപ്പെടുവിക്കുന്നു. 0.3 MHz-ൽ താഴെ ആവൃത്തിയുള്ള (അതായത് ഒരു കിലോമീറ്ററിലധികം തരംഗദൈർഘ്യം) റേഡിയോ തരംഗങ്ങൾ കിലോമീറ്റർ വികിരണം (KOM) എന്നറിയപ്പെടുന്നു. 0.3–3 MHz ആവൃത്തിയുള്ളവയെ ഹെക്റ്റോമെട്രിക് വികിരണം (HOM) എന്നും 3–30 MHz ആവൃത്തിയുള്ളവയെ ഡെകാമെട്രിക് വികിരണം (DAM) എന്നും വിളിക്കുന്നു. ഡെകാമെട്രിക് വികിരണമാണ്‌ ആദ്യമായി ഭൂമിയിൽ നിന്ന് നിരീക്ഷിക്കാനായത്. അതിന്റെ 10 മണിക്കൂർ ആവർത്തനകാലം വികിരണസ്രോതസ്സ് വ്യാഴമാണെന്ന് ഉറപ്പിക്കാൻ സഹായിച്ചു. ഏറ്റവും ശക്തിയേറിയ DAM അയോയുമായി ബന്ധപ്പെട്ടതാണ്‌ - ഇത് Io-DAM എന്നറിയപ്പെടുന്നു.
ഈ ഉത്സർജ്ജനത്തിൽ ഏറിയ പങ്കും സൈക്ലോട്രോൺ മേസർ അസ്ഥിരതയുടെ ഫലമാണെന്ന് കരുതുന്നു. ഇലക്ട്രോണുകൾ ധ്രുവങ്ങൾക്കിടയിൽ ചാഞ്ചാടുന്നതു മൂലം ധ്രുവദീപ്തിമേഖലകൾക്കടുത്തായി സൈക്ലോട്രോൺ മേസർ അസ്ഥിരതകൾ രൂപമെടുക്കുന്നു. റേഡിയോ തരംഗങ്ങൾക്ക് കാരണമാകുന്ന ഇലക്ട്രോണുകൾ ധ്രുവങ്ങളിൽ നിന്ന് കാന്തികചക്രികയിലേക്ക് വൈദ്യുതി കൊണ്ടുപോകുന്നവയാകാം. വ്യാഴത്തിന്റെ റേഡിയോ വികിരണതീവ്രത സമയമനുസരിച്ച് വ്യത്യാസപ്പെടുന്നു. ഇടയ്ക്കിടയ്ക്ക് വ്യാഴം ചുരുങ്ങിയ സമയം മാത്രം നീണ്ടുനിൽക്കുന്നതും എന്നാൽ വളരെ തീവ്രത കൂടിയതുമായ S ബർസ്റ്റുകൾ പുറത്തുവിടുന്നു - മറ്റെല്ലാ വികിരണവും ചേർന്നാലുള്ളതിലധികം തീവ്രത ഇവയ്ക്കുണ്ടാകും. DAM വികിരണത്തിന്റെ ഊർജ്ജനിരക്ക് ഏതാണ്ട് 100 ജിഗാവാട്ട് ആണ്‌. എല്ലാ HOM/KOM വികിരണങ്ങളും ചേർന്നാലുള്ള ഊർജ്ജനിരക്കാകട്ടെ 10 ജിഗാവാട്ടും. താരതമ്യത്തിന്‌, ഭൂമിയുടെ ആകെ റേഡിയോ ഉത്പന്നം 100 മെഗാവാട്ട് മാത്രമാണ്‌.

വ്യാഴത്തിന്റെ ഭ്രമണം ഗ്രഹത്തിന്റെ റേഡിയോ, കണികാ ഉത്സർജ്ജനങ്ങളെ ശക്തിയായി മോഡുലേറ്റ് ചെയ്യുന്നു. ഇക്കാര്യത്തിൽ വ്യാഴം ഒരു പൾസാറിന്‌ സമാനമാണ്‌. ആവർത്തിക്കുന്ന ഈ മോഡുലേഷൻ കാന്തമണ്ഡലത്തിലെ അസമമിതികളുമായി ബന്ധപ്പെട്ടിരിക്കുന്നു. കാന്തികആഘൂർണ്ണവും ഭ്രമണ അക്ഷവും തമ്മിലുള്ള കോൺ, ഉന്നത അക്ഷാംശ കാന്തിക വ്യതിചലനങ്ങൾ എന്നിവയാണ്‌ അസമമിതിക്ക് കാരണം. വ്യാഴത്തിന്റെ റേഡിയോ വികിരണത്തെ വിശദീകരിക്കുന്ന ഭൗതികശാസ്ത്രനിയമങ്ങൾ തന്നെയാണ്‌ പൾസാറുകളെയും വിശദീകരിക്കുന്നത്. വ്യത്യാസം പാരിമാണികം മാത്രമാണെന്നതിനാൽ വ്യാഴത്തെ ചെറിയൊരു റേഡിയോ പൾസാറായി കണക്കാക്കാം. എന്നാൽ ഇതിനുപുറമെ വ്യാഴത്തിന്റെ റേഡിയോ വികിരണം സൗരവാതമർദ്ദത്തെയും സൂര്യന്റെ സക്രിയതയെയും ആശ്രയിച്ചിരിക്കുന്നു. 

ദീർഘതരംഗങ്ങൾക്കു പുറമെ വ്യാഴം സിൻക്രോട്രോൺ വികിരണവും പുറപ്പെടുവിക്കുന്നു. 0.1–15 GHz ആവൃത്തിയുള്ള ഇത് ഡെസിമെട്രിക് വികിരണം അഥവാ DIM എന്നും അറിയപ്പെടുന്നു. വ്യാഴത്തോടടുത്ത വികിരണവലയങ്ങളിൽ കുടുങ്ങുന്ന പ്രകാശവേഗത്തോടടുത്ത വേഗമുള്ള ഇലക്ട്രോണുകളുടെ ബ്രെംസ്ട്രാലങ്ങ് വികിരണമാണ്‌ ഇതിന്റെ സ്രോതസ്സ്. DIM വികിരണത്തിന്‌ കാരണമാകുന്ന ഇലക്ട്രോണുകളുടെ ഊർജ്ജം 100 കിലോ ഇലക്ട്രോൺ വോൾട്ട് മുതൽ 100 മെഗാ ഇലക്ട്രോൺ വോൾട്ട് വരെയാണ്‌ - പ്രധാന പങ്കും 1–20 MeV ഊർജ്ജമുള്ള ഇലക്ട്രോണുകളിൽ നിന്നാണ്‌. ഈ വികിരണത്തെക്കുറിച്ച് വളരെ നന്നായി ശാസ്ത്രജ്ഞർ മനസ്സിലാക്കിയിട്ടുണ്ട്. 1960-കൾ മുതൽ തന്നെ വ്യാഴത്തിന്റെ കാന്തികക്ഷേത്രത്തെയും വികിരണവലയങ്ങളെയും കുറിച്ച് പഠിക്കാൻ ശാസ്ത്രജ്ഞർ DIM വികിരണം ഉപയോഗപ്പെടുത്തിയിരുന്നു. കാന്തമണ്ഡലത്തിന്റെ പുറംഭഗത്തുനിന്ന് വരുന്ന കണങ്ങൾ അകംഭാഗത്തേക്ക് വരുമ്പോൾ ത്വരിതപ്പെടുകയാണുണ്ടാകുന്നത്.

ഉന്നതോർജ്ജ ഇലക്ട്രോണുകളുടെയും അയോണുകളുടെയും ഒരു പ്രവാഹവും വ്യാഴം ഉത്സർജ്ജിക്കുന്നു. പത്ത് മെഗാഇലക്ട്രോൺ വോൾട്ട് കണക്കിന്‌ ഊർജ്ജമുള്ള കണങ്ങളടങ്ങിയ ഈ പ്രവാഹം ഭൂമിയുടെ പരിക്രമണപഥം വരെ എത്താറുണ്ട്. വളരെ സമാന്തരിതമായുള്ള ഈ പ്രവാഹങ്ങൾ റേഡിയോ വികിരണങ്ങളെപ്പോലെ വ്യാഴത്തിന്റെ ഭ്രമണത്തോടനുബന്ധിച്ച് മാറുന്നു. ഇക്കാര്യത്തിലും വ്യാഴം ഒരു പൾസാറിന്‌ സമാനമാണ്‌.

വ്യാഴത്തിന്റെ കാന്തമണ്ഡലം ഗ്രഹത്തിന്റെ വലയവ്യവസ്ഥയെയും നാല്‌ ഗലീലിയൻ ഉപഗ്രഹങ്ങളുടെ പരിക്രമണപഥങ്ങളെയും ഉൾക്കൊള്ളൂന്നു. കാന്തികമധ്യരേഖയോടടുത്ത് പരിക്രമണം നടത്തുന്ന ഇവ കാന്തമണ്ഡലത്തിലെ പ്ലാസ്മയുടെ സ്രോതസ്സുകളും സിങ്കുകളുമായി വർത്തിക്കുന്നു. കാന്തമണ്ഡലത്തിൽ നിന്നുള്ള ഊർജ്ജമേറിയ കണങ്ങൾ ഇവയുടെ പ്രതലങ്ങളിൽ മാറ്റം വരുത്തുകയും ചെയ്യുന്നു. പ്രതലത്തിൽ നിന്ന് പദാർത്ഥം പ്രസ്ഫോടനം (sputter) ചെയ്യുന്ന കണങ്ങൾ വികിരണവിശ്ലേഷണം (radiolysis) വഴി രാസമാറ്റങ്ങൾക്കും കാരണമാകുന്നു. വ്യാഴവുമായി സഹഭ്രമണം ചെയ്യുന്ന പ്ലാസ്മ ഉപഗ്രഹങ്ങളുടെ പരിക്രമണത്തിനെതിരെയുള്ള അർദ്ധഗോളങ്ങളുമായാണ്‌ കൂടുതലായി പ്രതിപ്രവർത്തിക്കുക. അർദ്ധഗോളങ്ങൾ തമ്മിൽ ദൃശ്യമായ അസമമിതിക്ക് ഈ പ്രതിപ്രവർത്തനം കാരണമാകുന്നു. ഉപഗ്രഹങ്ങളുടെ ആന്തരിക കാന്തികക്ഷേത്രം വ്യാഴത്തിന്റെ കാന്തികക്ഷേത്രത്തിന്റെയും ഭാഗമാകുന്നു.
വ്യാഴത്തോടടുത്ത് വലയങ്ങളും ചെറിയ ഉപഗ്രഹങ്ങളും വികിരണവലയങ്ങളിൽ നിന്ന് ഉന്നതോർജ്ജകണങ്ങളെ വലിച്ചെടുക്കുന്നു. ഇത് വികിരണവലയങ്ങളിൽ ദൃശ്യമായ വിടവുകളുണ്ടാക്കുകയും ഡെസിമെട്രിക് സിൻക്രോട്രോൺ വികിരണത്തെ ബാധിക്കുകയും ചെയ്യുന്നു. വ്യാഴത്തിന്‌ വലയങ്ങളുണ്ടെന്ന് ആദ്യമായി പരികല്പന നടത്തിയതുതന്നെ പയനിയർ 11 നൽകിയ വിവരങ്ങളിൽ നിന്ന് വ്യാഴത്തിനടുത്ത് ഉന്നതോർജ്ജ അയോണുകളുടെ എണ്ണത്തിൽ കാര്യമായ കുറവ് വരുന്നുവെന്ന് മനസ്സിലാക്കിയതോടെയാണ്‌. സൂര്യനിൽ നിന്നുള്ള അൾട്രാവയലറ്റ് വികിരണം വഴി ചാർജ്ജിതമാകുന്ന മൈക്രോമീറ്ററിൽ താഴെ വലിപ്പമുള്ള വലയകണങ്ങളുടെ ചലനത്തെയും കാന്തികക്ഷേത്രം സ്വാധീനിക്കുന്നു. സഹഭ്രമണം ചെയ്യുന്ന അയോണുകൾക്ക് സമാനമാണ്‌ അവയുടെ ചലനം. സഹഭ്രമണവും പരിക്രമണവും തമ്മിലുള്ള അനുരണനമാണ്‌ വ്യാഴത്തിന്‌ ഏറ്റവുമടുത്തുള്ള (1.4 - 1.71 "R") പ്രഭാവലയത്തിന്‌ കാരണം. പ്രഭാവലയത്തിലെ കണങ്ങൾ മൈക്രോമീറ്ററിൽ താഴെ വലിപ്പമുള്ളതും ചെരിവും ഉത്കേന്ദ്രതയും കൂടിയ ഭ്രമണപഥങ്ങളുള്ളതുമാണ്‌. മുഖ്യ വലയത്തിലാണ്‌ കണങ്ങൾ ഉദ്ഭവിക്കുന്നതെങ്കിലും അവ വ്യാഴത്തിനടുത്തേക്ക് വരുമ്പോൾ 1.71 "R" ദൂരത്തിലെ ശക്തിയേറിയ 3:2 ലോറന്റ്സ് അനുരണനത്തിന്റെ ഫലമായി അവയുടെ പരിക്രമണപഥങ്ങളിൽ വ്യതിയാനം സംഭവിക്കുന്നു - ചെരിവും വികേന്ദ്രതയും വർദ്ധിക്കുന്നു. 1.4 Rj ദൂരത്തിലെ 2:1 അനുരണനമാണ്‌ ഹാലോ വലയത്തിന്റെ അകത്തെ അതിർത്തി.

0.01 മുതൽ 1 വരെ ബാർ മർദ്ദമുള്ള അന്തരീക്ഷം ഗലീലിയൻ ഉപഗ്രഹങ്ങൾക്കുണ്ട്. ഇവയ്ക്കെല്ലാം തന്നെ 1,000–10,000 cm ഇലക്ട്രോൺ സാന്ദ്രതയുള്ള അയണോസ്ഫിയറുകളുമുണ്ട്. അയണോസ്ഫിയറിലെ വൈദ്യുതധാരകൾ തണുത്ത പ്ലാസ്മയുടെ പാതയെ ഗ്രഹങ്ങൾക്ക് ചുറ്റുമായി വളച്ച് ആപ്പിന്റെ രൂപമുള്ള ആൽഫ്വെൻ ചിറകുകൾ നിർമ്മിക്കുന്നു. വലിയ ഉപഗ്രഹങ്ങളും സഹഭ്രമണം ചെയ്യുന്ന പ്ലാസ്മയുമായുള്ള പ്രതിപ്രവർത്തനം സൗരവാതവും കാന്തികക്ഷേത്രമില്ലാത്ത ശുക്രൻ പോലെയുള്ള ഗ്രഹങ്ങളും തമ്മിലുള്ള പ്രതിപ്രവർത്തനത്തിന്‌ സമാനമാണ്‌. സഹഭ്രമണവേഗം ശബ്ദവേഗത്തിലും കുറവായതിനാൽ നൗകാഗ്രാഘാതം രൂപം കൊള്ളുന്നില്ല. സഹഭ്രമണം ചെയ്യുന്ന പ്ലാസ്മയുടെ മർദ്ദം ഉപഗ്രഹങ്ങളുടെ അന്തരീക്ഷത്തിൽ നിന്ന് വാതകങ്ങളെ പുറന്തള്ളുന്നു. ഈ ആറ്റങ്ങളിൽ ചിലത് അയണീകൃതമാവുകയും സഹഭ്രമണം ചെയ്യാൻ തുടങ്ങുകയും ചെയ്യും. ഉപഗ്രഹങ്ങളുടെ പരിക്രമണപഥങ്ങൾക്കടുത്തായി വാതകങ്ങളുടെയും പ്ലാസ്മയുടെയും വളയങ്ങൾ രൂപം കൊള്ളാൻ ഈ പ്രക്രിയ കാരണമാകുന്നു. അയോ വളയമാണ്‌ ഇവയിൽ ഏറ്റവും പ്രധാനപ്പെട്ടത്. ഫലത്തിൽ അയോയും മറ്റ് ഗലീലിയൻ ഉപഗ്രഹങ്ങളും കാന്തമണ്ഡലത്തിന്റെ ഉൾഭാഗത്തെയും നടുഭാഗത്തെയും പ്ലാസ്മയുടെ പ്രധാന സ്രോതസ്സായി വർത്തിക്കുന്നു. ഊർജ്ജമേറിയ കണങ്ങളെ ആൽഫ്വെൻ ചിറകുകൾ കാര്യമായി സ്വാധീനിക്കാത്തതുകൊണ്ട് അവയ്ക്ക് ഗനിമീഡ് ഒഴികെയുള്ള ഉപഗ്രഹങ്ങളുടെ ഉപരിതലത്തിലെത്താൻ സാധിക്കും.
ഹിമാവൃതമായ ഗലീലിയൻ ഉപഗ്രഹങ്ങളായ യൂറോപ, ഗനിമീഡ്, കാലിസ്റ്റോ എന്നിവയിലെല്ലാം വ്യാഴത്തിന്റെ കാന്തികക്ഷേത്രത്തിലെ മാറ്റങ്ങൾ മൂലം കാന്തികആഘൂർണ്ണം പ്രേരിതമാകുന്നു. ഈ കാന്തികആഘൂർണ്ണങ്ങളിൽ വരുന്ന വ്യത്യാസം അവയ്ക്കു ചുറ്റും ദ്വിധ്രുവകാന്തികക്ഷേത്രങ്ങളും തീർക്കുന്നു. ഈ പ്രേരിതക്ഷേത്രം നിലവിലെ കാന്തികക്ഷേത്രത്തിലെ മാറ്റങ്ങളെ ചെറുക്കാൻ ശ്രമിക്കുന്നു. ഉപരിതലത്തിനു കീഴിലെ ഉപ്പുജലത്തിലാണ്‌ പ്രേരണം നടക്കുന്നതെന്നാണ്‌ കരുതുന്നത്. ഇത്തരം ഉപ്പുജലസമുദ്രങ്ങൾ ഈ ഉപഗ്രഹങ്ങളുടെയെല്ലാം ഉപരിതലത്തിനു താഴെയുണ്ടെന്നും അവയ്ക്ക് ജീവൻ നിലനിർത്താനായേക്കുമെന്നും കരുതപ്പെടുന്നു. ഗലീലിയോ ബഹിരാകാശവാഹനം ഇവയുടെ സാന്നിധ്യത്തിലേക്ക് വിരൽചൂണ്ടുന്ന തെളിവുകൾ കണ്ടെത്തിയത് 1990-കളിലെ പ്രധാന കണ്ടെത്തലായി കണക്കാക്കുന്നു.

സ്വന്തമായ കാന്തികആഘൂർണ്ണമുള്ള ഗനിമീഡുമായുള്ള കാന്തമണ്ഡലത്തിന്റെ പ്രതിപ്രവർത്തനം മറ്റ് ഉപഗ്രഹങ്ങളിൽ നിന്ന് വേറിട്ട് നിൽക്കുന്നു. ഗനിമീഡിന്റെ കാന്തികക്ഷേത്രം കാന്തമണ്ഡലത്തിൽ ഉപഗ്രഹത്തിന്റെ ഇരട്ടി വ്യാസമുള്ള ഒരു ശൂന്യത ഉണ്ടാക്കുന്നു. ഉപഗ്രഹത്തിന്റെ കാന്തികക്ഷേത്രം സഹഭ്രമണം ചെയ്യുന്ന പ്ലാസ്മയെ തനിക്കുചുറ്റും വളയ്ക്കുന്നു. കാന്തികക്ഷേത്രം അടഞ്ഞ കാന്തികക്ഷേത്രരേഖകളുള്ള ഉപഗ്രഹത്തിന്റെ മധ്യരേഖാമേഖലകളെ ഊർജ്ജമേറിയ കണങ്ങളിൽ നിന്ന് സംരക്ഷിക്കുകയും ചെയ്യുന്നു. തുറന്ന കാന്തികക്ഷേത്രരേഖകളുള്ള ഉപഗ്രഹധ്രുവത്തിൽ പതിക്കാൻ കണങ്ങൾക്ക് സാധിക്കും. കണങ്ങളിൽ ചിലത് മധ്യരേഖയ്ക്കടുത്തായി കുടുങ്ങുകയും ചെറിയ വികിരണവലയങ്ങൾക്ക് കാരണമാവുകയും ചെയ്യുന്നു. അന്തരീക്ഷത്തിലെത്തുന്ന ഊർജ്ജമേറിയ ഇലക്ട്രോണുകളാണ്‌ ഗനിമീഡിലെ ധ്രുവദീപ്തിക്ക് കാരണം.

ചാർജ്ജിതകണങ്ങൾ ഗലീലിയൻ ഉപഗ്രഹങ്ങളുടെ ഉപരിതലസവിശേഷതകളെ കാര്യമായി സ്വാധീനിക്കുന്നു. അയോയിൽ നിന്ന് ഉദ്ഭവിക്കുന്ന പ്ലാസ്മ സൾഫർ, സോഡിയം അയോണുകളെ വ്യാഴത്തിൽ നിന്ന് ദൂരേക്ക് കൊണ്ടുപോകുന്നു. യൂറോപ, ഗനിമീഡ് എന്നീ ഉപഗ്രഹങ്ങളുടെ ഭ്രമണത്തിനെതിരായുള്ള അർധഗോളങ്ങളിലാണ്‌ ഇവ ചെന്നുപതിക്കുക. എന്നാൽ കാലിസ്റ്റോയിൽ മാത്രം ഭ്രമണത്തിന്റെ ദിശയിലുള്ള അർദ്ധഗോളത്തിൽ സൾഫർ അയോണുകൾ ചെന്നുവീഴുന്നു. ഇതിന്റെ കാരണം വ്യക്തമല്ല. കാലിസ്റ്റോ ഒഴികെയുള്ള ഉപഗ്രഹങ്ങളുടെ എതിർദിശയിലെ അർധഗോളങ്ങൾ ഇരുണ്ടതാകുന്നതിന്‌ കാരണവും പ്ലാസ്മ തന്നെയാകാം. ഊർജ്ജമേറിയ ഇലക്ട്രോണുകളും അയോണുകളും ഉപരിതലത്തിലെ ഹിമത്തിൽ ചെന്ന് പതിക്കുകയും പ്രസ്ഫോടനത്തിന്‌ കാരണമാവുകയും ചെയ്യുന്നു. ആറ്റങ്ങളും തന്മാത്രകളും പുറത്തുവരുകയും ജലവും മറ്റ് സംയുക്തങ്ങളും വികിരണവിശ്ലേഷണത്തിന്‌ വിധേയമാവുകയും ചെയ്യുന്നു. ഊർജ്ജമേറിയ കണങ്ങൾ ജലത്തെ ഹൈഡ്രജനും ഓക്സിജനുമായി വിഘടിപ്പിക്കുന്നു. ഉപഗ്രഹങ്ങൾക്ക് ഓക്സിജന്റെ ഒരു നേരിയ അന്തരീക്ഷമുണ്ടാകാൻ ഇതാണ് കാരണം (ഹൈഡ്രജന്റെ പ്രവേഗം കൂടുതലായതിനാൽ അത് അതിവേഗം നിഷ്ക്രമിക്കുന്നു). ഓസോൺ, ഹൈഡ്രജൻ പെറോക്സൈഡ് എന്നീ സംയുക്തങ്ങളും ഉപഗ്രഹങ്ങളുടെ ഉപഗ്രഹത്തിലെത്തുന്നത് വികിരണവിശ്ലേഷണത്തിന്റെ ഫലമായാണ്‌. ഓർഗാനിക് സംയുക്തങ്ങളോ കാർബണേറ്റുകളോ ഉപരിതലത്തിലുണ്ടെങ്കിൽ കാർബൺ ഡയോക്സൈഡ്, മെതനോൾ, കാർബോണിക് ആസിഡ് എന്നിവയും രൂപീകൃതമാകുന്നു. സൾഫറിന്റെ സാന്നിധ്യത്തിൽ സൾഫർ ഡയോക്സൈഡ്, ഹൈഡ്രജൻ ഡൈസൾഫൈഡ്, സൾഫ്യൂറിക് ആസിഡ് എന്നിവയും രൂപം കൊള്ളാം. ഓക്സിജൻ, ഓസോൺ മുതലായ ഓക്സിഡന്റുകൾ ഹിമത്തിനകത്ത് കുടുങ്ങുകയും ഉപരിതലത്തിനടിയിലെ ഉപ്പുജലസമുദ്രങ്ങളിലെത്തുകയും ചെയ്യാം. ജീവൻ നിലനിർത്തനാവശ്യമായ ഊർജ്ജസ്രോതസ്സാകാൻ ഇത് പര്യാപ്തമായേക്കും.

വ്യാഴത്തിന്റെ കാന്തമണ്ഡലത്തിൽ നിന്നുള്ള റേഡിയോ വികിരണം ആദ്യമായി നിരീക്ഷിച്ചത് 1899-ൽ ചൊവ്വവാസികളെ കണ്ടതായി അവകാശപ്പെട്ട നിക്കോള ടെസ്‌ല ആണെന്ന് അഭിപ്രായമുണ്ട്. ആ സമയത്ത് വ്യാഴവും ചൊവ്വയും ആകാശത്ത് ഒരുമിച്ചായിരുന്നു. 1955-ലാണ് വ്യാഴത്തിന് കാന്തമണ്ഡലമുണ്ടെന്നതിന്റെ ആദ്യത്തെ തെളിവ് ഡെകാമെട്രിക് റേഡിയോ വികിരണത്തിന്റെ നിരീക്ഷണത്തിലൂടെ ലഭ്യമായത്. DAM വർണ്ണരാജി 40 മെഗാഹേർട്സ് വരെ ഉണ്ടായിരുന്നതിനാൽ വ്യാഴത്തിന്റെ കാന്തികക്ഷേത്രത്തിന്റെ ശക്തി 1 മില്ലിടെസ്‌ല ആയിരിക്കണമെന്ന് ജ്യോതിശാസ്ത്രജ്ഞർ കണക്കുകൂട്ടി. 1959-ൽ മൈക്രോവേവ് നിരീക്ഷണങ്ങൾ ഡെസിമെട്രിക് വികിരണത്തിന്റെ കണ്ടെത്തലിനും വഴിവച്ചു. ഈ വികിരണത്തിന് കാരണം വികിരണവലയത്തിൽ പ്രകാശത്തോടടുത്ത വേഗത്തിൽ ചലിക്കുന്ന ഇലക്ട്രോണുകളാണെന്നും മനസ്സിലാക്കാനായി. സിൻക്രോട്രോൺ വികിരണം ഉപയോഗിച്ച് വ്യാഴത്തിനു ചുറ്റുമുള്ള ഇലക്ട്രോണുകളുടെ എണ്ണം, ഊർജ്ജം എന്നിവ കൂടുതൽ കൃത്യമായി കണക്കാക്കാൻ സാധിച്ചു. കാന്തികആഘൂർണ്ണത്തിന്റെയും അതിന്റെ ചെരിവിന്റെയും വിലകളും കൂടുതൽ നന്നായി മനസ്സിലാക്കുന്നതിലേക്ക് ഇത് വഴിതെളിച്ചു. 1973 ആയപ്പോഴേക്കും കാന്തികആഘൂർണ്ണത്തിന്റെ വില രണ്ടിലൊന്ന് കൃത്യതയോടെയും ചെരിവ് 10 ഡിഗ്രി കൃത്യതയോടെയും അറിയപ്പെട്ടിരുന്നു. അയോ വ്യാഴത്തിന്റെ DAM മോഡുലേറ്റ് ചെയ്യിക്കുന്നു എന്ന് 1964-ൽ നിരീക്ഷിക്കപ്പെട്ടു. വ്യാഴത്തിന്റെ ഭ്രമണകാലാവധി ഇതുവഴി കൃത്യമായി കണക്കാക്കാനായി. പയനിയർ 10 ബഹിരാകാശവാഹനം വ്യാഴത്തിനരികിലൂടെ ഡിസംബർ 1973-ൽ പറന്നതോടെയാണ്‌ വ്യാഴത്തിന്റെ കാന്തികക്ഷേത്രം ആദ്യമായി നേരിട്ട് നിരീക്ഷിക്കാനായത്.

2009 വരെ 8 ബഹിരാകാശവാഹനങ്ങൾ വ്യാഴത്തിനടുത്തൂടെ കടന്നുപോയിട്ടുണ്ട്. ഇവയെല്ലാം കാന്തമണ്ഡലത്തെക്കുറിച്ച് കൂടുതൽ അറിവുകൾ നൽകി. ആദ്യത്തെ ബഹിരാകാശവാഹനമായ പയനിയർ 10 1973-ൽ വ്യാഴത്തിന്‌ 2.9 "R" അടുത്തുവരെ എത്തി. ഒരു വർഷത്തിനു ശേഷം വളരെ ചെരിഞ്ഞ പാതയിലൂടെ വ്യാഴത്തെ സമീപിച്ച പയനിയർ 11 വാഹനത്തിന്‌ 1.6 "R" അടുത്തുവരെ എത്താനായി. ഉൾഭാഗത്തെ കാന്തികക്ഷേത്രത്തെക്കുറിച്ച് ഏറ്റവും നല്ല വിവരങ്ങൾ നൽകിയിട്ടുള്ളത് പയനിയർ 11 ആണ്‌. വ്യാഴത്തിന്റെ വികിരണം പയനിയർ നിർമ്മാതാക്കൾ കരുതിയിരുന്നതിന്റെ പത്തിരട്ടിയായിരുന്നു. ബഹിരാകാശവാഹനത്തിന്‌ ഇതുമൂലം തകരാറ് വരുമെന്ന് അവർ ഭയപ്പെട്ടു. എന്നാൽ ചില ചെറിയ പ്രശ്നങ്ങൾ ഒഴിച്ചുനിർത്തിയാൽ സുഗമമായി വികരണവലയത്തിലൂടെ കടന്നുപോകാൻ വാഹനത്തിനായി. ഇതിന്‌ പ്രധാന കാരണം കാന്തമണ്ഡലം അല്പം ചെരിഞ്ഞ് ബഹിരാകാശവാഹനത്തിൽ നിന്ന് അകന്നുമാറിയതായിരുന്നു. എന്നാൽ വികിരണം മൂലം പയനിയറിലെ പോളാരിമീറ്ററിൽ തെറ്റായ നിർദ്ദേശങ്ങൾ കടന്നുചെന്നതിനാൽ അയോയുടെ ചിത്രങ്ങൾ നഷ്ടമായി. ശേഷം വിക്ഷേപിച്ച കൂടുതൽ സങ്കീർണ്ണമായ വോയേജർ ബഹിരാകാശവാഹനത്തിന്റെ രൂപകല്പന ഉയർന്ന വികിരണത്തെ ചെറുക്കാനായി മാറ്റേണ്ടിവന്നു.

വോയേജർ 1,2 വാഹനങ്ങൾ 1979,80 വർഷങ്ങളിൽ വ്യാഴത്തെ സമീപിച്ചു. ഏതാണ്ട് മധ്യരേഖാപ്രതലത്തിലൂടെയാണ്‌ ഇവ നീങ്ങിയത്. വോയേജർ 1 വ്യാഴത്തിന്‌ 5 "R" അടുത്തുവരെ ചെന്നു. അയോ പ്ലാസ്മവളയം ആദ്യമായി കണ്ടത് ഈ വാഹനമാണ്‌. 10 "R" അടുത്തുവരെ എത്തിയ വോയേജർ 2 മധ്യരേഖാധാരാപടലം കണ്ടെത്തുകയും അതിലൂടെ കടന്നുപോവുകയും ചെയ്തു. 1992-ൽ വ്യാഴത്തിലേക്ക് വിക്ഷേപിക്കപ്പെട്ട ഉളിസെസ് വാഹനം കാന്തമണ്ഡലത്തിന്റെ ധ്രുവപ്രദേശമേഖലകളെയാണ്‌ ലക്ഷ്യമാക്കിയത്.

1995 മുതൽ 2003 വരെ വ്യാഴത്തിനു ചുറ്റും പരിക്രമണം നടത്തിയ ഗലീലിയോ ബഹിരാകാശവാഹനം 100 "R" വരെ ദൂരത്തിലുള്ള മധ്യരേഖാ കാന്തമണ്ഡലത്തെക്കുറിച്ച് വിശദമായ വിവരങ്ങൾ നൽകി. കാന്തികപുച്ഛം, കാന്തമണ്ഡലത്തിന്റെ പ്രഭാത-പ്രദോഷ ഭാഗങ്ങൾ എന്നിവ ഗലീലിയോ പഠനം നടത്തിയ മേഖലകളാണ്‌. ഉയർന്ന വികിരണമേഖലകളെ ഗലീലിയോ അതിജീവിച്ചെങ്കിലും ചില സാങ്കേതികതകരാറുകളുണ്ടായി. വികിരണം മൂലം ഗലീലിയോയുടെ ഗൈറോസ്കോപ്പിന്റെ തെറ്റുകൾ വർദ്ധിച്ചു. വാഹനത്തിന്റെ കറങ്ങുന്നതും കറങ്ങാത്തതുമായ ഭാഗങ്ങൾക്കിടയിൽ വൈദ്യുത ആർക്കുകൾ രൂപമെടുത്തതിനാൽ ഗലീലിയോ അനേകം തവണ സേഫ് മോഡിലേക്ക് മാറേണ്ടിവന്നു. 16,18,33 പരിക്രമണങ്ങളിലെ വിവരങ്ങൾ പൂർണ്ണമായി നഷ്ടമാകുന്നതിന്‌ ഇത് കാരണമായി. ഗലീലിയോയുടെ ക്വാർട്സ് ഓസിലേറ്ററിൽ ഫേസ് വ്യത്യാസങ്ങൾക്കും വികിരണം കാരണമായി. 

കാസിനി വാഹനം 200-ൽ വ്യാഴത്തിനടുത്തുകൂടി പറന്നപ്പോൾ ഗലീലിയോയോടൊത്ത് വിവരശേഖരണം നടത്തി. വ്യാഴത്തിനടുത്തേക്ക് അവസാനമായി വിക്ഷേപിക്കപ്പെട്ട ബഹിരാകാശവാഹനം 2007-ൽ ന്യൂ ഹൊറൈസൺസ് ആയിരുന്നു. ഈ വാഹനം 2500 "R" വരെ ദൂരത്തിൽ കാന്തികപുച്ഛത്തിന്റെ പഠനം നടത്തി. ഭൂമിയുടെ കാന്തമണ്ഡലവുമായി താരതമ്യം ചെയ്യുമ്പോൾ വ്യാഴത്തിന്റെ കാന്തമണ്ഡലത്തിന്റെ ചെറിയൊരു ഭാഗം മാത്രമേ ഇതുവരെ നിരീക്ഷിച്ചിട്ടുള്ളൂ. ജൂനോ ഉൾപ്പെടെയുള്ള ഭാവിയിലെ ബഹിരകാശപദ്ധതികൾ നൽകുന്ന വിവരങ്ങൾ കാന്തമണ്ഡലത്തിന്റെ ഗതികത്തെക്കുറിച്ച് കൂടുതൽ അറിവുകൾ നൽകാൻ സഹായിച്ചേക്കും.

2003-ൽ നാസ ഹ്യൂമൻ ഔട്ടർ പ്ലാനെറ്റ്സ് എക്സ്പ്ലൊറേഷൻ (HOPE) എന്ന പേരിൽ ഒരു പഠനം നടത്തി. ബാഹ്യസൗരയൂഥത്തിന്റെ പര്യവേക്ഷണമായിരുന്നു പഠനവിഷയം. താഴ്ന്ന വികിരണം, ഭൂഗർഭശാസ്ത്രപരമായ സ്ഥിരത എന്നീ കാരണങ്ങളാൽ കാലിസ്റ്റോ ഉപഗ്രഹത്തിൽ ഒരു ബേസ് സ്റ്റേഷൻ സ്ഥാപിക്കാനുള്ള സാധ്യത വിശകലനം ചെയ്യപ്പെട്ടു. അയോ, ഗനിമീഡ്, യൂറോപ എന്നിവയിൽ വികിരണം വളരെയധികമാണെന്നതിനാൽ കാലിസ്റ്റോ ആണ്‌ മനുഷ്യവാസം സാധ്യമായ ഒരേയൊരു ഗലീലിയൻ ഉപഗ്രഹം.




</doc>
<doc id="93370" url="https://ml.wikipedia.org/wiki?curid=93370" title="തലവൂർ തൃക്കൊന്നമർക്കോട് ശ്രീ ദുർഗാദേവീക്ഷേത്രം">
തലവൂർ തൃക്കൊന്നമർക്കോട് ശ്രീ ദുർഗാദേവീക്ഷേത്രം

ദക്ഷിണ കേരളത്തിലെ ഒരു പ്രധാന ദുർഗാ ദേവി ക്ഷേത്രമാണു തലവൂർ തൃക്കൊന്നമർക്കോട് ശ്രീ ദുർഗാ ദേവി ക്ഷേത്രം. കൊല്ലം ജില്ലയിലെ പത്തനാപുരം താലൂക്കിലെ തലവൂർ ഗ്രാമത്തിലാണു ക്ഷേത്രം സ്ഥിതി ചെയ്യുന്നത്. കുന്നിക്കോട് - പട്ടാഴി പാതയിൽ കുന്നിക്കോട്ടു നിന്നും 3 കിലോമീറ്റർ മാറിയാണു ക്ഷേത്രം സ്ഥിതി ചെയ്യുന്നത്. മഹിഷാസുര മർദ്ദിനി ഭാവത്തിലുള്ള ദുർഗ്ഗയാണു ഇവിടുത്തെ പ്രതിഷ്ഠ.

തലവന്മാരുടെ ഊരായിരുന്നു തലവൂർ. ദാരികനിഗ്രഹം എന്ന തിരു കൊലയുടെ ശബ്ദം കേട്ട ഇടം എന്ന അർത്ഥത്തിൽ തൃക്കൊന്നമർക്കോട് എന്ന പേര് ലഭിച്ചത്. കോട് എന്ന സ്ഥലത്തിന് സ്ഥലം എന്നർത്ഥമുണ്ട്.

ഹൈന്ദവവിശ്വാസമനുസരിച്ച് ശിവപത്നിയായ ശ്രീപാർവ്വതിയുടെ രൗദ്ര രൂപമാണ് ദുർഗാദേവി. മഹിഷാസുരനെ വധിക്കാൻ വേണ്ടി അവതാരം എടുത്തതെന്നാണ്‌ വിശ്വാസം . പതിനാറ് കൈകൾ ഉള്ളതും സിംഹത്തിന്റെ പുറത്ത് സഞ്ചരിക്കുന്നതുമായിട്ടാണ് ദുർഗയെ കണക്കാക്കുന്നത്.

തലവൂർ ക്ഷേത്രത്തിന്റെ മൂലസ്ഥാനം ഭൂതത്താൻ മുകളിലാണ്. ക്ഷേത്രത്തോട് ചേർന്ന് കുന്നിൻ മുകളിലാണ് ഇത്. പണ്ട് ഘോരവനമായിരുന്ന ഇവിടെ ദേവീസാന്നിധ്യം ആദ്യം അനുഭവിച്ചറിഞ്ഞത് പുല്ലുപറിക്കാനെത്തിയ താഴ്ന്ന ജാതിയിൽ പെട്ടവരായിരുന്നു. വലിയ കുന്നും ഘോരവനമുമായതിനാൽ ഇവിടെയെത്താൻ ഭക്തർക്ക് എത്തിച്ചേരാൻ ബുദ്ധിമുട്ട് അനുഭവപ്പെട്ടു. തുടർന്ന് താഴ്വാരത്ത് ക്ഷേത്രം പണിയുകയായിരുന്നു. 



ചരിത്ര പ്രസിദ്ധമായ തലവൂർ പൂരം നടക്കുന്നതു ഈ ക്ഷേത്രത്തിലാണു്. കുംഭ മാസത്തിലെ പൂരം നാളിലാണു ഈ ഉത്സവം കൊണ്ടാടുന്നത്. 

ദേവീക്ഷേത്രസന്നിധിയിൽ കുംഭമാസത്തിൽ നാട്ടുകാർ ഒത്തുകൂടി "കീഴ്പ്പതിവുപോൽ പതിവടിയന്തരങ്ങൾ നടത്തിക്കൊള്ളാം" എന്ന് പ്രതിജ്ഞ ചെയ്തു പിരിയുന്നതോടെയാണ് പൂരത്തിന്റെ ഒരുക്കങ്ങൾ ആരംഭിക്കുക. നാട്ടുപ്രമാണികളുടെ സാന്നിധ്യത്തിൽ തെക്കും വടക്കും ചേരികളുടെ പ്രതിനിധികളായി 12 പേർ വീതം ഇരു വശങ്ങളിലുമായി നിന്ന് കരവിളിച്ച് നടത്തുന്ന ചടങ്ങ് ആർപ്പുവിളികളും ആരവങ്ങളുമായി പിരിയുന്നു. തുടർന്ന് ദേവി തന്റെ പിറന്നാളിന് നാട്ടുകാരെ ക്ഷണിക്കാനെത്തുന്നതാണ് പറയിടീൽ ചടങ്ങ്. ഉത്സവത്തിനും തിരുന്നാളിനും വരുന്ന ചെലവ് വഹിക്കേണ്ടത് തങ്ങളുടെ കടമയാണെന്നാണ് നാട്ടുകാരുടെ വിശ്വാസം. ധാന്യത്തിന്റെയോ സമ്പാദ്യത്തിന്റെയോ ഒരു ഭാഗം അതിനുവേണ്ടി അവർ ദേവിക്ക് സമർപ്പിക്കുന്നു. നാടുകണ്ട്, 20ഓളം ദിവസം നീണ്ടതാണ് പറയിടീൽ ചടങ്ങ്. നാടുകണ്ട് തിരിച്ചെത്തുന്ന ദേവിക്കു മുൻപിൽ അധികം വൈകാതെ ഉത്സവം അരങ്ങേറുന്നു.

പത്തു ദിവസം നീണ്ട ഉത്സവത്തിന്റെ ആദ്യ ഏഴ് ദിവസം സപ്താഹാദികളാണ്. എട്ട്, ഒൻപത്, പത്ത് (മകം, പൂരം, ഉത്രം) ദിവസങ്ങളിലാണ് യഥാർത്ഥ ഉത്സവം അരങ്ങേറുന്നത്. പൂരം ദിവസം വമ്പിച്ച ഘോഷയാത്രയും, വെടിക്കെട്ടും അരങ്ങേറുന്നു. തലവൂർ ദേശത്തിന്റെ പ്രസിദ്ധി വർദ്ധിപ്പിച്ചതിൽ വെടിക്കെട്ടിന് നിർണ്ണായക സ്ഥാനമാണുള്ളത്.

ഒരു നേർവര വരച്ചാൽ മൂന്ന് ദേവി ക്ഷേത്രങ്ങൾ ഒരേ വരയിൽ. ദാരികനിഗ്രഹം തൃക്കൊന്നമർന്ന് കിടുങ്ങിയ കിടങ്ങയിൽ ക്ഷേത്രവും, തൃക്കൊന്നമർന്ന കേട്ട തൃക്കൊന്നമർക്കോടും തൃക്കൊന്നമർന്ന മൈലം തൃക്കൊന്നമർക്കാവുമാണ് ഈ ക്ഷേത്രങ്ങൾ. തലവൂർ പ്രദേശത്തിന്റെ അടുത്തടുത്ത പ്രദേശങ്ങളായ കുന്നിക്കോട്, മൈലം എന്നിവിടങ്ങളിലാണ് ഈ ക്ഷേത്രങ്ങൾ. പരസ്പരം സഹോദരീഭാവമാണ് ഇവർ തമ്മിലെന്നാണ് പ്രാദേശികരുടെ വിശ്വാസം. 

തലവൂർ പൂരം തിരുന്നാൾ ദിവസം രാത്രിയിൽ മൈലം ക്ഷേത്രത്തിലെ അത്താഴപൂജ കഴിഞ്ഞാൽ മേൽശാന്തി ഉടൻ നടയടച്ച് ദേവീസാന്നിദ്ധ്യത്തെ ആവാഹിച്ച് പൂരം കൂടാനായി തലവൂരെത്തുന്നു. രാത്രിയിലെ എഴുന്നെള്ളത്തിന് ദേവീതിടമ്പുമായി മൈലം ദേവിയുടെ സാന്നിദ്ധ്യത്തിൽ ആനപ്പുറത്ത് ഏറുന്നത് അദ്ദേഹമാണ്. തുടർന്ന് മൂലക്ഷേത്രമായ ഭൂതത്താൻ മുകളിലേക്ക് ഭൂതഗണങ്ങളുടെയൊപ്പം ആനയിക്കുന്നു. ഈ സമയം അനുജത്തി ഭാവത്തിൽ കിടങ്ങയിൽ ഭഗവതി തയ്യാറെടുപ്പുകളുമായി അവിടെയുണ്ടാകുമെന്നാണ് വിശ്വാസം. ജ്യേഷ്ഠത്തി ഭാവത്തിൽ നിലകൊള്ളുന്ന തലവൂർ, മൈലം ഭഗവതികൾക്ക് പുറം തിരിഞ്ഞിരിക്കുന്ന വിഷമം കൊണ്ട് കിഴക്കോട്ട് മൂന്ന് തവണ പ്രതിഷ്ഠ നടത്തിയിട്ടും കിടങ്ങയിൽ ദേവി വടക്കോട്ട് ദർശനമായി ഇരുന്നു എന്നാണ് ഐതിഹ്യം. 



വിക്കിമാപ്പിയയിൽ


</doc>
<doc id="93389" url="https://ml.wikipedia.org/wiki?curid=93389" title="ടൈം (ചലച്ചിത്രം)">
ടൈം (ചലച്ചിത്രം)

ഷാജി കൈലാസ് സംവിധാനം ചെയ്ത് 2007 ൽ പുറത്തിറങ്ങിയ ഒരു ചലച്ചിത്രമാണ് ടൈം. സുരേഷ് ഗോപി പ്രധാനവേഷത്തിൽ അഭിനയിച്ച ഈ ചിത്രം ഭാഗ്യചിത്ര റിലീസിന്റെ ബാനറിൽ, ഗോപൻ ആണ് നിർമ്മിച്ചിരിക്കുന്നത്.

സാമ്പത്തികവിജയം നേടിയ ചിന്താമണി കൊലക്കേസിന്‌ ശേഷം ഷാജി കൈലാസും സുരേഷ് ഗോപിയും ഒരുമിച്ച ടൈംഇൽ സുരേഷ് ഗോപി ഇരട്ട വേഷത്തിലാണ്‌ എത്തിയത് - സൂപ്രണ്ട് ഓഫ് പോലീസ് വിശ്വനാഥ മേനോൻ എന്ന കഥാപാത്രമായും അദ്ദേഹത്തിന്റെ മകൻ ഐ. പി. എസ്. ഓഫീസർ അപ്പൻ മേനോൻ എന്ന കഥാപാത്രമായും.

കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രാജേഷ് ജയരാമൻ ആണ്.

ഈ ചിത്രത്തിലെ കഥാപാത്രങ്ങളായി വെള്ളിത്തിരയിൽ സുരേഷ് ഗോപി, സിദ്ദിഖ്, മനോജ് കെ. ജയൻ, സായി കുമാർ, വിമലാ രാമൻ, പത്മപ്രിയ, പി. ശ്രീകുമാർ, വിജയ കുമാർ, മോഹൻ കുമാർ, ഗീത സലാം, ടി. പി. മാധവൻ, ബാബുരാജ്, ബിജു പപ്പൻ, കൊല്ലം തുളസി, ബേബി നീരജ, മാസ്റ്റർ അരുൺ എന്നിവർ അഭിനയിച്ചിരിക്കുന്നു.

ഈ ചിത്രത്തിലെ പാട്ട് എഴുതിയത് ഗിരീഷ് പുത്തഞ്ചേരി ആണ്. പശ്ചാത്തലസംഗീതം രാജാമണി ചെയ്തിരിക്കുന്നു. ഈ ചിത്രത്തിന്റെ സംഗീതസംവിധായകൻ രാഹുൽ രാജ് ആണ്.




</doc>
<doc id="93390" url="https://ml.wikipedia.org/wiki?curid=93390" title="യൂറോപ്പ (ഉപഗ്രഹം)">
യൂറോപ്പ (ഉപഗ്രഹം)

വ്യാഴത്തിന്റെ ആറാമത്തെ ഉപഗ്രഹമാണ് യൂറോപ്പ (Europa ;ഗ്രീക്ക് "Ευρώπη)". ഗലീലിയോയാണ്‌ 1610 -ൽ യൂറോപ്പ കണ്ടെത്തിയത്. അയോ, കാലിസ്‌റ്റോ, ഗാനിമേഡ് എന്നിവയുൾപ്പെടുന്ന ഗലീലയൻ ഉപഗ്രഹങ്ങളിൽ ഒന്നാണിത്. സയ്‌മൻ മാരിയസ് എന്ന ജർമൻ വാനനിരീക്ഷകനും ഇതേ കാലയളവിൽ ഈ കണ്ടെത്തൽ നടത്തിയതായി കരുതപ്പെടുന്നു. ഫെനീഷ്യൻ - ഗ്രീക്ക് കഥകളിലെ നായിക യൂറോപ്പയുടെ പേരിൽ നിന്നാണ് ഈ ഉപഗ്രഹത്തിനു പേര് നല്കപെട്ടത്‌.

സൗരയൂഥത്തിലെ ഏറ്റവും വലിയ ആറാമത്തെ ഉപഗ്രഹമായ യൂറോപ്പയുടെ ശരാശരി വ്യാസം 3,100 കിലോമീറ്ററാണ്‌, ഇത് ചന്ദ്രന്റെ വ്യാസത്തിനേക്കാൾ അല്പം കുറവാണ്‌. സിലികേറ്റ് പാറകളാൽ നിർമ്മിക്കപ്പെട്ട യൂറോപ്പയ്ക്ക് ഇരുമ്പിന്റെ കാമ്പ് ഉണ്ടെന്ന് കരുതപ്പെടുന്നു. അന്തരീക്ഷത്തിന്റെ പ്രധാനഭാഗം ഓക്സിജൻ ആണ്‌. വളരെ മിനുസമുള്ള ഇതിന്റെ പ്രതലം ഐസ്കൊണ്ടാണ് നിർമ്മിക്കപെട്ടിരിക്കുന്നത്.പൊട്ടലുകളും,കീറലുകളും,നീളമുള്ള അടയാളങ്ങളും നിറഞ്ഞ യൂറോപ്പയുടെ പ്രതലത്തിൽ ഗർത്തങ്ങൾ താരതമ്യേന കുറവാണ്. ഐസ് ഉൾക്കൊള്ളുന്ന സമനിരപ്പായ പ്രതലത്തോടുകൂടിയതിനാൽ ഇതിനടിയിൽ ജലം നിറഞ്ഞ സമുദ്രം ഉണ്ടാവാനിടയുണ്ടെന്നും ഭൂമിക്ക് പുറത്ത് ജീവൻ നിലനിൽക്കാൻ സാധ്യതയുള്ള സ്ഥലങ്ങളിൽ ഒന്നാണിതെന്നും കരുതിവരുന്നു . 

കുറഞ്ഞ പ്രായവും മിനുസമുള്ള പ്രതലവും യൂറോപ്പയുടെ ഉപരിതലത്തിനു കീഴെയുള്ള ജലം നിറഞ്ഞ സമുദ്രത്തിന്റെ തെളിവുകൾ ആകാമെന്ന നിഗമനത്തിലേക്കും തുടർന്ന് ഭൂമിക്കുപുറത്ത് ജീവന്റെ സാധ്യതയിലെക്കും വിരൽ ചൂണ്ടുന്നു. വ്യാഴവും മറ്റു സമീപ ഉപഗ്രഹങ്ങളും ചേർന്ന് ഉണ്ടാക്കുന ശക്തമായ ഗുരുത്വാകർഷണം ഭൂമിയിലെ വേലിയേറ്റ വേലിയിറക്ക സമാനമായ പ്രതിപാസത്തിനു കാരണമാകുന്നതായും അതുമൂലമുണ്ടാകുന്ന ഘർഷണം ജലത്തിന് നിലനിൽക്കാൻ ആവശ്യമായ താപം സൃഷ്ടിക്കുകയും ചെയ്യുന്നതായി കരുതപെടുന്നു. കൂടാതെ ഇത് ഭൂമിയിലെ ഫലകചലനങ്ങൾ പോലുള്ള ചലനങ്ങൾക്ക് കാരണമാകുന്നതായും കരുതുന്നു. 

ചില ബഹിരാകാശ പേടകങ്ങൾ യൂറോപ്പയെ കുറിച്ച് പഠിക്കുകയും വിവരം നൽകുകയും ചെയ്തിട്ടുണ്ട്. നാസയുടെ ഗലീലിയോ എന്ന പേടകമാണ് ഇതിൽ പ്രധാനം. യൂറോപ്പയുടെ സവിശേഷതകൾ അതിനെകുറിച്ചുള്ള കൂടുതൽ പഠനത്തിനു വഴിതെളിയിക്കുകയും ചെയ്തിട്ടുണ്ട്. നാസ 2016 - ൽ വിക്ഷേപിക്കും എന്ന് കരുതുന്ന Europa -Jupitar System Mission ആണ് ഇതിൽ ഏറ്റവും പ്രധാനം. 2019 ഓടെ യൂറോപ്പയിലെ ജീവന്റെ സാധ്യതയെപറ്റി ഇത് മൂലം ഒരു ഉത്തരം ലഭിക്കുമെന്ന് പ്രതീക്ഷിക്കുന്നു.

യൂറോപ്പയിൽ ജലസാന്നിദ്ധ്യമുള്ളതായി നാസയുടെ ഹബിൾ പഠനങ്ങളിലൂടെ സ്ഥിരീകരിച്ചു. ഇതിന്റെ പ്രതലത്തിൽ നിന്നും നീരാവി 200കി.മീറ്ററോളം ഉയരുകയും മഴപോലെ തിരിച്ചു പതിക്കുന്നതുമാണ് ഹബിൾ ദൂരദർശിനി നിരീക്ഷിച്ചത്. യൂറോപ്പയിലെ സമുദ്രത്തിൽ ഭൂമിയിലെ സമുദ്രത്തിൽ ഉള്ളതിനെക്കാൾ രണ്ടു മടങ്ങ് ജലം ഉണ്ടാകുമെന്നാണ് കണക്കാക്കിയിരിക്കുന്നത്. പ്രതലം തുരന്നു നോക്കാതെ ഉയരുന്ന നീരാവിയുടെ അളവും തീവ്രതയും മറ്റും നോക്കിയാണ് ഇത് ഗണിച്ചെടുത്തിട്ടുള്ളത്. ഈ സമുദ്രത്തെ പൊതിഞ്ഞു കിടക്കുന്ന മഞ്ഞുപാളിയുടെ കനം എത്രയെന്ന് തിട്ടപ്പെടുത്താൻ കഴിഞ്ഞിട്ടില്ല. ബാൾട്ടിമോറിൽ സ്ഥിതി ചെയ്യുന്ന സ്പെയ്സ് സയൻസ് ഇൻസ്റ്റിറ്റ്യൂട്ടിലെ ശാസ്ത്രജ്ഞനായ വില്യം സ്പാർക്ക്സിന്റെ നേതൃത്വത്തിലാണ് ഈ പഠനം നടന്നത്.

2005ൽ നാസയുടെ കാസിനി ബഹിരാകാശ പേടകം യൂറോപ്പയുടെ പ്രതലത്തിൽ നിന്നുയരുന്ന നീരാവിയെ കുറിച്ചുള്ള വിവരങ്ങൾ നൽകിയിരുന്നു. അന്നുമുതൽ തന്നെ ഇവിടത്തെ സമുദ്രത്തെ കുറിച്ചും ജീവസാന്നിദ്ധ്യത്തെ കുറിച്ചുമുള്ള ചർച്ചക്കളും ആരംഭിച്ചു. 2012ൽ ലോറൻസ് റോത്ത് ഈ നീരാവിച്ചുരുളുകൾ 160കി.മീറ്റർ വരെ ഉയരുന്നുണ്ടെന്നു കണ്ടെത്തി. കൂടുതൽ പഠനങ്ങൾക്കായി 2018ൽ വിക്ഷേപിക്കുന്ന ജയിംസ്‌വെബ് ബഹിരാകാശ ദൂരദർശിനി ഉപയോഗിക്കാനാണ് ഉദ്ദേശിക്കുന്നത്. ഇതിലെ ഇൻഫ്രാറെഡ് നിരീക്ഷണസംവിധാനം ഉപയോഗിച്ച് കൂടുതൽ മെച്ചപ്പെട്ട തെളിവുകൾ ശേഖരിക്കാനാവും.

 


</doc>
<doc id="93394" url="https://ml.wikipedia.org/wiki?curid=93394" title="കാർബൺ മോണോക്സൈഡ്">
കാർബൺ മോണോക്സൈഡ്

കാർബൺ മോണോക്സൈഡ് (CO) നിറമില്ലാത്തതും ഗന്ധമില്ലാത്തതും രുചിയില്ലാത്തതും വായുവിനെ അപേക്ഷിച്ച് ഭാരം കുറഞ്ഞതുമായ ഒരു വിഷവാതകമാണ്‌. ഒരു കാർബൺ ആറ്റവും ഒരു ഓക്സിജൻ ആറ്റവും സഹസംയോജകബന്ധനത്തിൽ ഏർപ്പെട്ടുണ്ടാകുന്ന സം‌യുക്തമാണ്‌ കാർബൺ മോണോക്സൈഡ്. കാർബൺ അടങ്ങിയിരിക്കുന്ന വസ്തുക്കളുടെ ഭാഗികമായ ഓക്സീകരണം നടക്കുമ്പോൾ, കാർബൺ ഡയോക്സൈഡ് ഉണ്ടാക്കാൻ ആവശ്യമായ ഓക്സിജൻ ഇല്ലെങ്കിലാണ്‌ കാർബൺ മോണോക്സൈഡ് ഉണ്ടാവുന്നത്. കാർബൺ മോണോക്സൈഡ് ഭൗമാന്തരീക്ഷത്തിൽ വളരെ ചെറിയ അളവിൽ കാണപ്പെടുന്നു.(0.1 ppm) വീടുകളിൽ 0.5 മുതൽ 5 ppm വരെയും ഗാസ് അടുപ്പുകൾക്ക് സമീപം 5 മുതൽ 30 ppm വരെ അളവിലും കാർബൺ മോണോക്സൈഡ് കാണപ്പെടുന്നു.
കാർബൺ മോണോക്സൈഡ് രക്തത്തിലെ ഹീമോഗ്ലോബിനുമായി ചേരുമ്പോൾ കാർബോക്സിഹീമോഗ്ലോബിൻ(COHb) എന്ന പദാർഥം ഉണ്ടാവുന്നു, ഈ പദാർഥം ഓക്സിജൻ ശ്വാസകോശത്തിൽനിന്നും പേശികളിലെത്തിക്കുന്നത് തടയുന്നു.


</doc>
<doc id="93436" url="https://ml.wikipedia.org/wiki?curid=93436" title="അടാട്ട് ഗ്രാമപഞ്ചായത്ത്">
അടാട്ട് ഗ്രാമപഞ്ചായത്ത്

തൃശ്ശൂർ ജില്ലയിലെ പുഴയ്ക്കൽ ബ്ലോക്ക് പഞ്ചായത്തിലാണ് അടാട്ട് ഗ്രാമപഞ്ചായത്ത് സ്ഥിതി ചെയ്യുന്നത്. പുറനാട്ടുകര, ചിറ്റിലപ്പിള്ളി, ചൂരക്കാട്ടുകര, മുതുവറ, പുഴയ്ക്കൽ, അടാട്ട് എന്നീ ഗ്രാമങ്ങളിലായി വ്യാപിച്ചുകിടക്കുന്ന അടാട്ട് പഞ്ചായത്തിന് 23.02 ചതുരശ്രകിലോമീറ്റർ വിസ്തീർണ്ണമുണ്ട്. പഞ്ചായത്തിന്റെ അതിരുകൾ കിഴക്കുഭാഗത്ത് തൃശ്ശൂർ കോർപ്പറേഷനും കോലഴി പഞ്ചായത്തും പടിഞ്ഞാറുഭാഗത്ത് തോളൂർ, വെങ്കിടങ്ങ് പഞ്ചായത്തുകളും തെക്കുഭാഗത്ത് തൃശ്ശൂർ കോർപ്പറേഷനും അരിമ്പൂർ പഞ്ചായത്തും വടക്കുഭാഗത്ത് കൈപ്പറമ്പ്, അവണൂർ പഞ്ചായത്തുകളുമാണ്. പുറനാട്ടുകരയിലാണ് പഞ്ചായത്തിന്റെ ആസ്ഥാനം സ്ഥിതി ചെയ്യുന്നത്. ആകെ 18 വാർഡുകളാണ് അടാട്ട് പഞ്ചായത്തിലുള്ളത്.

അടാട്ട് എന്ന സ്ഥലനാമത്തെപ്പറ്റി വിചിത്രമായ ഒരു ഐതിഹ്യമുണ്ട്. ഇത് കുറൂർ മനയെന്ന ഭവനവുമായും അവിടത്തെ അമ്മയുമായും ബന്ധപ്പെട്ടിരിക്കുന്നു. ഗുരുവായൂരപ്പന്റെ പൂജയ്ക്കായി നൈവേദ്യമൊരുക്കിക്കൊണ്ടിരുന്ന കുറൂരമ്മയെ സഹായിക്കാനായി എവിടെനിന്നോ ഒരു ബാലൻ എത്തി. പൂജാദ്രവ്യങ്ങളൊരുക്കി പൂജാരിയായ വില്വമംഗലത്തെ കാത്തിരിക്കെ, സഹായിക്കാൻ വന്ന ബാലൻ നൈവേദ്യം എടുത്തുകഴിക്കുന്നതു കണ്ടെത്തിയ കുറൂരമ്മ ആ ഉണ്ണിയെ ഒരു കലത്തിന്നടിയിൽ അടച്ചിട്ടുവത്രെ. ഭഗവാൻ കൃഷ്ണന് വെച്ചിരുന്ന നൈവേദ്യമെടുത്ത് കഴിക്കാനൊരുമ്പെട്ട ബാലൻ, സാക്ഷാൽ കൃഷ്ണൻ തന്നയെന്ന നിഗമനത്തിൽ അവർ എത്തിച്ചേരുകയായിരുന്നു. ഇങ്ങനെ കൃഷ്ണനെ അടച്ചിട്ട സ്ഥലം എന്ന അർത്ഥത്തിൽ ഈ സ്ഥലം അടാട്ട് എന്നപേരിൽ പിന്നീട് പ്രശസ്തമാവുകയായിരുന്നു. 

തൃശ്ശൂർ നഗരത്തിൽ നിന്നും 6 കിലോമീറ്റർ വടക്കുപടിഞ്ഞാറു ഭാഗത്തായി സമുദ്രനിരപ്പിൽ നിന്നും താഴ്ന്ന കോൾനിലങ്ങളാൽ ചുറ്റപ്പെട്ടതാണ് ഈ ഗ്രാമം. വിനോദസഞ്ചാരികളുടെ പറുദീസയായ വിലങ്ങൻകുന്ന്, അടാട്ട്, ചെട്ടി എന്നീ കുന്നുകളൊക്കെയുള്ള പ്രകൃതിരമണീയമായ പ്രദേശമാണ്. ബ്രിട്ടീഷ് പട്ടാളത്തിലേക്കുള്ള തിരഞ്ഞെടുപ്പുകേന്ദ്രവും നിരീക്ഷണകേന്ദ്രവുമായിരുന്നു ഒരുകാലത്ത് വിലങ്ങൻകുന്ന്. വിലങ്ങൻകുന്ന് തൃശ്ശൂർ നഗരത്തോട് അടുത്തുകിടക്കുന്ന ഒരു ടൂറിസ്റ്റ് കേന്ദ്രമാണ്. തൃശൂർ പട്ടണത്തിൽ നിന്ന് 8 കിലോമീറ്റർ മാറി തൃശ്ശൂർ-ഗുരുവായൂർ/കുന്നംകുളം/കോഴിക്കോട് സംസ്ഥാനപാതയ്ക്കരികിലാണ് വിലങ്ങൻകുന്ന് സ്ഥിതി ചെയ്യുന്നത്. 15 കിലോമീറ്റർ ദൂരത്തായി തൊട്ടടുത്ത കടൽത്തീരവും 16 കിലോമീറ്റർ അകലത്തായി പ്രസിദ്ധ തീർത്ഥാടനകേന്ദ്രമായ ഗുരുവായൂരും സ്ഥിതിചെയ്യുന്നു.

തൃശ്ശൂർ നഗരത്തിൽ നിന്ന് വളരെ അടുത്താണെങ്കിലും വടക്കാഞ്ചേരി നിയമസഭാമണ്ഡലത്തിലാണ് അടാട്ട് പഞ്ചായത്ത് സ്ഥിതിചെയ്യുന്നത്. സമീപപഞ്ചായത്തുകളായ കൈപ്പറമ്പ്, തോളൂർ, കോലഴി, അവണൂർ എന്നിവയും വടക്കാഞ്ചേരി മണ്ഡലത്തിലാണ്. ആലത്തൂർ ലോക്സഭാമണ്ഡലത്തിന്റെ ഭാഗമാണ് വടക്കാഞ്ചേരി. കോൺഗ്രസിലെ രമ്യ ഹരിദാസാണ് ഇപ്പോഴത്തെ എം.പി. ഗ്രാമപഞ്ചായത്ത് മുൻ പ്രസിഡന്റ് കൂടിയായ കോൺഗ്രസിലെ അനിൽ അക്കരയാണ് ഇപ്പോഴത്തെ എം.എൽ.എ. പേരാമംഗലം പോലീസ് സ്റ്റേഷന്റെ പരിധിയിലാണ് പഞ്ചായത്ത് വരുന്നത്. 

കോൾപടവുകൾ ഒരു ചങ്ങലപോലെ അടാട്ട് പഞ്ചായത്തിനെ ചുറ്റിക്കിടക്കുന്നു എന്നു പറയാം. നാലുമുറി, കർത്താണി, പായിപ്പടവ്, പുത്തൻകോള്, ഒമ്പതുമുറി, ചാത്തൻകോൾ, ചീരുകണ്ടത്ത് പടവ്, കരിക്കക്കോൾ, ആര്യമ്പാടം, പണ്ടാരക്കോൾ, ചൂരക്കോട്ടുകരപ്പാടം, മുതുവറത്താഴം തുടങ്ങി ഒന്നിനൊന്നു തൊട്ടുകിടക്കുന്ന കോൾപ്പടവുകളും, പാടശേഖരങ്ങളും കൊണ്ട് സമൃദ്ധമാണ് അടാട്ട് ഗ്രാമപഞ്ചായത്ത്. ഫലഭൂയിഷ്ഠമായ കോൾനിലങ്ങളെ കടൽവെള്ളത്തിൽ നിന്നും സംരക്ഷിച്ചുനിർത്തുന്നത് ഏനാമാക്കൽ ചിറയാണ്. കൃഷിയാണ് ഗ്രാമീണരുടെ പ്രധാനതൊഴിൽ.

2011-ലെ സെൻസസ് പ്രകാരം അടാട്ട് ഗ്രാമപഞ്ചായത്തിലെ ജനസംഖ്യ 23,441 ആണ്. ഇവരിൽ 11,155 പുരുഷന്മാരും 12,286 പേർ സ്ത്രീകളുമാണ്. 1000 പുരുഷന്മാർക്ക് 1018 സ്ത്രീകൾ എന്നതാണ് സ്ത്രീപുരുഷ അനുപാതം. കേരളത്തിൽ എവിടെയും പോലെ മലയാളമാണ് പ്രധാന സംസാരഭാഷ. ജനസംഖ്യയിൽ അധികവും ഹിന്ദു-ക്രിസ്ത്യൻ മതവിശ്വാസികളാണ്. അടുത്ത കാലത്തായി ധാരാളം ഉത്തരേന്ത്യക്കാർ ഇവിടെ വന്നിട്ടുണ്ട്. 


മണ്ണൊലിപ്പ് തടയുന്നതിനായി തൊഴിലുറപ്പ് പദ്ധതിയിലൂടെ ഈ പഞ്ചായത്തിലെ 17 വാർഡുകളിലും രാമച്ചം കൃഷി ചെയ്യുന്നു. 

ശ്രീരാമകൃഷ്ണഗുരുകുല വിദ്യാമന്ദിരം,
അമല കാൻസർ ഹോസ്പിറ്റൽ,
കേന്ദ്രീയ സംസ്കൃതവിദ്യാപീഠം(വ്യാസപീഠം),
തൃശ്ശൂർ കേന്ദ്രീയവിദ്യാലയം,
വിലങ്ങൻ പവർലും,
അടാട്ട് ഫാർമേഴ്സ് ബാങ്ക്,
ഈ പഞ്ചായത്തിന്റെ ചരിത്രത്തിൽ ഏറ്റവും പഴക്കംചെന്ന വിദ്യാഭ്യാസസ്ഥാപനം ചൂരക്കാട്ടുകര ഗവൺമെന്റ് യു.പി.സ്ക്കൂളാണ്.



നെല്ല്, നാളികേരം, അടയ്ക്ക, കുരുമുളക് ജെയ്‌വ പച്ചക്കറി എന്നിവയാണ് പ്രധാനവിളകൾ.

ഗ്രീൻ കേരള എക്സ്പ്രസ് സോഷ്യൽ റിയാലിറ്റി ഷോയിൽ 25 ലക്ഷം രൂപയുടെ പുരസ്കാരം (മൂന്നാം സ്ഥാനം)



</doc>
<doc id="93442" url="https://ml.wikipedia.org/wiki?curid=93442" title="കെ.എൽ. മോഹനവർമ്മ">
കെ.എൽ. മോഹനവർമ്മ

പ്രശസ്തനായ നോവലിസ്റ്റും ഹാസ സാഹിത്യകാരനുമാണ്‌ കെ.എൽ. മോഹനവർമ്മ. കേരള സാഹിത്യ അക്കാദമി അവാർഡ് നേടിയിട്ടുള്ള മോഹനവർമ്മ വീക്ഷണം പത്രത്തിന്റെ മുഖ്യ പത്രാധിപരായിരുന്നു. നിരവധി നോവലുകൾ എഴുതിയിട്ടുള്ള മോഹനവർമ്മയുടെ "ഓഹരി", "ക്രിക്കറ്റ്","സ്റ്റോക്ക് എക്സ്ചേഞ്ച്" തുടങ്ങിയ നോവലുകൾ ശ്രദ്ധിക്കപ്പെട്ടവയാണ്. കേന്ദ്രസർക്കാർ ഉദ്യോഗത്തിൽ നിന്ന് സ്വയംവിരമിച്ച അദ്ദേഹം. ഒന്നരവർഷം സാഹിത്യ അക്കാദമി സെക്രട്ടറിയായി സേവനമനുഷ്ഠിച്ചു. ഇപ്പോൾ മുഴുസമയം എഴുത്തിനായി വിനിയോഗിക്കുന്നു.

1936 ൽ ആലപ്പുഴ ജില്ലയിലെ ചേർത്തലയിൽ ജനിച്ചു. വളർന്നതും പഠിച്ചതും ചെന്നിത്തലയിലായിരുന്നു. പിതാവ് പ്രസിദ്ധ ജ്യോതിശാസ്ത്രജ്ഞനായിരുന്ന എം.ആർ. കേരളവർമ്മ. തിരുവനന്തപുരത്തും ആലപ്പുഴയിലും കലാലയ വിദ്യാഭ്യാസം.അക്കൗണ്ട്സിലും മാനേജ്മെന്റിലും ബിരുദങ്ങൾ. പൈക്കോ പബ്ലിക്കേഷൻസിന്റെ ചീഫ് എഡിറ്ററായും കുവൈറ്റിൽ ഒരു സ്വകാര്യ സ്ഥാപനത്തിൽ അക്കൗണ്ട്സ് മാനേജരായും ജോലിചെയ്തു.രണ്ടു തിരക്കഥകളും കുട്ടികൾക്കായുള്ള ഒരു സിനിമയും ചെയ്തു. ഇംഗ്ലീഷിലും എഴുതാറുള്ള മോഹനവർമ്മയുടെ താത്പര്യവിഷയങ്ങൾ കായികവിനോദങ്ങളും ചരിത്രവുമാണ്‌. "ഓഹരി" എന്ന നോവലിന്‌ സാഹിത്യ അക്കാദമി അവാർഡ് നേടി.
ഭാര്യ രാധാവർമ്മ. മക്കൾ: സുഭാഷ്, കവിത.





</doc>
<doc id="93458" url="https://ml.wikipedia.org/wiki?curid=93458" title="ബ്ലാക്ക് ക്യാറ്റ് (മലയാളചലച്ചിത്രം)">
ബ്ലാക്ക് ക്യാറ്റ് (മലയാളചലച്ചിത്രം)

ഗുഡ്‌വേ ഫിലിംസ് കോർപ്പറേഷന്റെ ബാനറിൽ 2007-ൽ ഇറങ്ങിയ മലയാളചലച്ചിത്രമാണ് ബ്ലാക്ക് കാറ്റ്. വിനയൻ സംവിധാനം ചെയ്ത ഈ ചിത്രം നിർമ്മിച്ചിരിക്കുന്നത് പി. രജീന്ദ്രൻ. ഈ ചിത്രത്തിൽ സുരേഷ് ഗോപി ഇരട്ട മുഖമുള്ള ഒരു കഥാപാത്രത്തെയാണ് അവതരിപ്പിച്ചത്. കഥ, തിരക്കഥ എന്നിവയെല്ലാം നിർവ്വഹിച്ചത് സം‌വിധായകനായ വിനയൻ തന്നെയാണ്. എസ്. എൽ. പുരം ജയസോമ, വിനയൻ എന്നിവർ ചേർന്ന് സംഭാഷണം എഴുതിയിരിക്കുന്നു.


വയലാർ ശരത്ചന്ദ്ര വർമ്മ, രാജീവ് ആലുങ്കൽ എന്നിവർ ഈ ചിത്രത്തിലെ പാട്ട് എഴുതിയിരിക്കുന്നു. ഗാനങ്ങൾക്ക് എം. ജയചന്ദ്രൻ, അൽഫോൻസ് ജോസഫ് എന്നിവർ ചേർന്ന് ഈണം നൽകി.




</doc>
<doc id="93459" url="https://ml.wikipedia.org/wiki?curid=93459" title="ജീവകം സി">
ജീവകം സി

വെള്ളത്തിൽ ലയിക്കുന്ന ഒരു ജീവകമാണു് ജീവകം സി (എൽ. അസ്കോർബിക് അമ്ലം).

അസ്കോർബിക് അമ്ലത്തിന്റെ ഒരു അയോൺ ആയ അസ്കോർബേറ്റ് എല്ലാ ജീവജാലങ്ങളിലും ചയാപചയത്തിനു(metabolism) അവശ്യമായ ഘടകമാണ്. ഭൂരിഭാഗം ജീവികൾക്കും സ്വന്തമായി ഈ ജീവകം നിർമ്മിക്കാനുള്ള കഴിവുണ്ടു് . എന്നാൽ ചില മീനുകൾ പക്ഷികൾ, വവ്വാലുകൾ, ഗിനിപ്പന്നികൾ, കുരങ്ങന്മാർ, മനുഷർ തുടങ്ങിയ ജീവിവർഗങ്ങൾക്കു ഈ ജീവകം ഭക്ഷണത്തിലൂടെ ലഭിക്കേണ്ടതുണ്ട്. ലോകാരോഗ്യ സംഘടനയുടെ ശുപാർശ അനുസരിച്ചു് ഒരാൾക്ക് , ദിവസേന 45 മില്ലീഗ്രാം ജീവകം സി ആവശ്യമുണ്ട്..

ജീവകം സി യുടെ കുറവു മൂലം ഉണ്ടാവുന്ന രോഗമാണു് സ്കർവി.
നാരങ്ങ, ഓറഞ്ച് തുടങ്ങിയ നാരങ്ങ വർഗത്തിലുള്ള ഫലങ്ങളിലും, മുന്തിരിങ്ങ, തക്കാളി, കാബേജ്, നെല്ലിക്ക തുടങ്ങിയവയിലും ഇലക്കറികളിലും അസ്കോർബിക് അമ്ലം സുലഭമായുണ്ട്. കൈതച്ചക്ക, തണ്ണിമത്തൻ, പപ്പായ, ഏത്തപ്പഴം, കോളിഫ്ളവർ, ചേമ്പ്, ഉള്ളി, വെളുത്തുള്ളി, കുരുമുളക്, മുളക് എന്നിവയിലും ജീവകം സി അടങ്ങിയിട്ടുണ്ട്. ഉരുളക്കിഴങ്ങ്, വാഴപ്പഴം, കാരറ്റ്, ആപ്പിൾ തുടങ്ങിയവയിൽ ഈ ജീവകത്തിന്റെ അളവ് താരതമ്യേന കുറവാണ്. പശുവിൻ പാലിലുള്ളതിനെക്കാൾ മൂന്നോ നാലോ ഇരട്ടി അസ്കോർബിക് അമ്ളം മനുഷ്യ സ്തന്യത്തിൽ അടങ്ങിയിട്ടുണ്ട്. മത്സ്യത്തിലും മാംസത്തിലും എണ്ണയിലും ഈ ജീവകം അടങ്ങിയിട്ടില്ല. വേവിച്ച ഭക്ഷണ പദാർഥങ്ങളിൽ അടങ്ങിയിട്ടില്ലാത്ത ജീവകവുമാണിത്.

ആഹാരത്തിലൂടെ ലഭ്യമാകുന്ന ജീവകം സി മനുഷ്യ ശരീരത്തിൽ അധിവൃക്ക ഗ്രന്ഥി (supra renal gland), പിറ്റ്യൂട്ടറി ഗ്രന്ഥി, വൃക്കകൾ, കരൾ, അണ്ഡാശയം, കണ്ണ് മുതലായ സ്ഥലങ്ങളിൽ സംഭരിക്കപ്പെടുന്നു. അധികമായി വ്യായാമം ചെയ്യുമ്പോഴും തളർച്ച മുതലായവ ബാധിക്കുമ്പോഴുമാണ് ജീവകം സി ഉപയോഗിക്കപ്പെടുന്നത്. 

ജീവകം സിയുടെ അഭാവം ആദ്യമായി ബാധിക്കുന്നതു് മീസെൻകൈമൽ (mesenchymal) കലകളുടെ പ്രവർത്തനശേഷിയെയാണ്. തന്മൂലം കൊളാജൻ, ഡെൻറീൻ, ഓസ്റ്റിയോയ്ഡ് (osteoid)ബന്ധകവസ്തുക്കൾ എന്നിവയുടെ ഉത്പാദനം മന്ദീഭവിക്കും. തത്ഫലമായി കാപ്പിലറി രക്തധമനികൾ പൊട്ടാനിടയാകുന്നു. പല്ലുകൾ ഇളകി കൊഴിയും, മോണയിൽ നിന്നു രക്തം വരും, സന്ധികൾക്കു് ബലക്ഷയവും വീക്കവുമുണ്ടാകും. ഇതെല്ലാം സ്കർവി (scurvy) രോഗത്തിന്റെ ലക്ഷണങ്ങളാണ്. സ്കർവി രോഗം ബാധിക്കാതിരിക്കാൻ ജീവകം സി ആവശ്യത്തിന് ഉണ്ടായിരിക്കണം. ക്ഷീണം, തളർച്ച, സാംക്രമിക രോഗങ്ങളുടെ പകർച്ച എന്നിവ തടയാനും ഇതു സഹായകമാണു്. മുറിവുകൾ ഉണങ്ങാനും ഇതു സഹായിക്കുന്നു. കൊളസ്ട്രോൾ നിയന്ത്രിക്കുന്നു, രക്തക്കുഴലുകൾ വികസിതമായിരിക്കാൻ സഹായിക്കുന്നതിനാൽ അധിക രക്തസമ്മർദ്ദവും ഹൃദ്രോഗങ്ങളും ഒരു പരിധിവരെ കുറയ്ക്കുന്നു. കണ്ണിനെ തിമിരരോഗം ബാധിക്കാനുള്ള സാധ്യത കുറയ്ക്കുന്നു; പ്രമേഹരോഗികൾക്കു കണ്ണിന്റെയും വൃക്കകളുടെയും നാഡികൾക്കുണ്ടാകുന്ന നാശം ഒഴിവാക്കുന്നു; രക്തത്തിലെ ഈയ(lead)ത്തിന്റെ അളവു കുറയ്ക്കുന്നു; ഇരുമ്പിന്റെ ആഗിരണം വർദ്ധിപ്പിക്കുന്നു.

ശിശുക്കൾക്കും ഗർഭിണികൾക്കും മുലയൂട്ടുന്ന അമ്മമാർക്കും പ്രായം ചെന്നവർക്കും ജീവകം സി കൂടുതൽ ആവശ്യമാണ് . അമോണിയം ക്ലോറൈഡുപോലെയുള്ള ചില ഔഷധങ്ങൾ സേവിക്കുമ്പോൾ ഈ ജീവകം മൂത്രത്തിലൂടെ നഷ്ടപ്പെടാനിടയുണ്ട്. അതിനാൽ ഇത്തരം ഔഷധങ്ങളുപയോഗിക്കുന്നവർ കൂടിയ അളവിൽ ജീവകം സി കഴിക്കണം. വിളർച്ചയ്ക്കു ചികിത്സിക്കാൻ ഫോളിക് അമ്ലവുമായി കലർത്തി ഇതു നല്കി വരുന്നു. പൊള്ളലേല്ക്കുന്നവർക്ക് ഇത് ഔഷധമായി നല്കാറുണ്ട്. അധിമാത്രയിൽ ഇത് നല്കേണ്ട അവസ്ഥയിൽ സാന്ദ്രീകൃതരൂപത്തിൽ ഉള്ളിൽ കഴിക്കാനോ കുത്തിവയ്പു വഴിയോ കൊടുക്കുന്നു.

ഒരു നല്ല ആന്റി ഓക്സിഡന്റായതിനാൽ അർബുദജന്യ പദാർത്ഥങ്ങളെ ശരീരത്തിൽ നിന്നും ഒഴിവാക്കാൻ ഇത് സഹായകമാണ്. ടൈറോസിൻ ഉപാപചയത്തിലും ഫോളിക് അമ്ലം - ഫോളിനിക് അമ്ലം പരിവർത്തനത്തിലും അസ്കോർബിബിക് അമ്ലത്തിനു പങ്കുണ്ട്.


</doc>
<doc id="93472" url="https://ml.wikipedia.org/wiki?curid=93472" title="വിനയൻ">
വിനയൻ

മലയാളചലച്ചിത്രലോകത്തെ ഒരു പ്രമുഖ ചലച്ചിത്രസം‌വിധായകനാണ് വിനയൻ.

മോഹൻ ലാലുമായി രൂപസാദൃശ്യമുള്ള മദൻ ലാൽ എന്ന വ്യക്തിയെ നായകനാക്കി "സൂപ്പർ സ്റ്റാർ" എന്ന ചിത്രം സം‌വിധാനം ചെയ്തുകൊണ്ടാണ് ഇദ്ദേഹം ചലച്ചിത്രലോകത്തേയ്ക്ക് കടന്ന് വന്നത്. മോഹൻ ലാലിനെ നായകനാക്കി വിനയൻ ചലച്ചിത്രങ്ങൾ ഒന്നും ചെയ്തിട്ടില്ലെങ്കിലും മമ്മൂട്ടി ("ദാദാ സാഹിബ്", "രാക്ഷസരാജാവ്"), സുരേഷ് ഗോപി ("ബ്ലാക്ക്‌ക്യാറ്റ്"), ജയറാം ("ദൈവത്തിന്റെ മകൻ"), പൃഥ്വിരാജ് ("സത്യം", "വെള്ളിനക്ഷത്രം"), ദിലീപ് ("വാർ & ലവ്"), കലാഭവൻ മണി ("വാസന്തിയും ലക്ഷ്മിയും പിന്നെ ഞാനും", "കരുമാടിക്കുട്ടൻ") എന്നീ മറ്റ് മുൻനിര നടന്മാർ വിനയൻ ചിത്രങ്ങളിലെ നായകന്മാരായിട്ടുണ്ട്.

ജയസൂര്യ ("ഊമപ്പെണ്ണിന് ഉരിയാടാപ്പയ്യൻ"), മണിക്കുട്ടൻ ("ബോയ് ഫ്രണ്ട്") എന്നീ നടന്മാർ വിനയന്റെ ചിത്രങ്ങളിലൂടെയാണ് അഭിനയരംഗത്തേയ്ക്ക് കടന്ന് വന്നത്.

2005-ൽ "അത്ഭുത ദ്വീപ്" എന്ന പേരിൽ 300 കുള്ളന്മാരെ വച്ച് ഒരു സിനിമയെടുത്തിരുന്നു. ഈ ചിത്രത്തിൽ നായകനായ രണ്ട് അടി മാത്രം ഉയരമുള്ള അജയ് കുമാർ (ഗിന്നസ് പക്രു) ലോകത്തിലെ ഏറ്റവും ഉയരം കുറഞ്ഞ നായകനായി ഗിന്നസ് പുസ്തകത്തിലും ലിംക ബുക്ക് ഓഫ് റെക്കോർഡുകളിലും സ്ഥാനം നേടി. ഈ സിനിമ പിന്നീട് തമിഴിലും വിനയൻ പുനർനിർമ്മിക്കുകയുണ്ടായി. അജയൻ തന്നെയായിരുന്നു ഈ ചിത്രത്തിലേയും നായകൻ. വിനയന്റെ തന്നെ "ഊമപ്പെണ്ണിന് ഉരിയാടാപയ്യൻ" എന്ന ചിത്രവും വിനയൻ തമിഴിൽ പുനർനിർമ്മിച്ചിരുന്നു. വിനയൻ സംവിധാനം ചെയ്ത ആകാശഗംഗ എന്ന യക്ഷിച്ചിത്രം മലയാളത്തിലെ മികച്ച ഹൊറർ സിനിമകളിലൊന്നാണ്.

ഫിലിം തൊഴിലാളികളുടെ സംഘടനയായ മാക്‌ടയുടെ പ്രസിഡന്റ് ആയിരുന്നിട്ടുണ്ട് വിനയൻ. ആ സമയത്ത് മറ്റ് അംഗങ്ങളുമായി ഉണ്ടായ അഭിപ്രായവ്യത്യാസം കാരണം ഈ സംഘടന പിളരുകയും പിരിഞ്ഞുപോയവർ മറ്റൊരു സംഘടന ഉണ്ടാക്കുകയും ചെയ്തു. വിനയൻ പിന്നീട് മാക്‌ട പ്രസിഡന്റ് സ്ഥാനം രാജി വച്ചു.



</doc>
<doc id="93482" url="https://ml.wikipedia.org/wiki?curid=93482" title="മാരത്തൺ">
മാരത്തൺ

ദീർഘദൂര ഓട്ടമത്സരത്തെയാണ്‌ മാരത്തൺ എന്ന് വിളിക്കുന്നത്. ഔദ്യോഗികമായി 42.195 കിലോമീറ്റർ ദൂരം കണക്കാക്കിയിട്ടുള്ള ഈ മത്സരം പൊതുനിരത്തിലൂടെയാണ്‌ സാധാരണയായി സംഘടിപ്പിക്കാറ്. പീഡിപ്പൈഡ്സ് എന്ന ഗ്രീക്ക് പട്ടാളക്കാരൻ മാരുത്തൊൺ യുദ്ധഭൂമിയിൽ നിന്നും സന്ദേശം വഹിച്ചുകൊണ്ട് ഏഥൻസിലേക്ക് നടത്തിയ ഐതിഹാസിക ഓട്ടമാണ്‌ ദീർഘദൂര ഓട്ടമത്സരത്തിന്‌ ഇത്തരമൊരു പേര്‌ നൽകാൻ കാരണം. ഈ കഥയുടെ ചരിത്രപരമായ സാധുത സംശയാസ്പദമാണ്‌,പ്രത്യേകിച്ചും ഹെറഡോട്ടസ് നൽകുന്ന വിവരണം ഇതിൽ നിന്നും വ്യത്യസ്തമാണ്‌.

1896 മുതലുള്ള ആധുനിക ഒളിംബിക്സ് മത്സരങ്ങളിലെ ഒരിനമായിമാറി മാരത്തൺ 1921 വരെ അതിന്റ നിശ്ചിത ദൂരം വ്യവസ്ഥപെടുത്തിയിരുന്നില്ല. ഓരോവർഷവും 800 ലധികം പ്രധാന മാരുത്തൊൺ മത്സരങ്ങൾ ലോകത്തിന്റെ വിവിധകോണുകളിൽ നടന്നുവരുന്നു. വലിയ മാരുത്തൊൺ മത്സരങ്ങളിൽ ആയിരക്കണക്കിന്‌ ജനങ്ങൾ പങ്കാളികളാവാറുണ്ട്.

ഗ്രീക്ക് സന്ദേശവാഹകനായിരുന്ന പീഡിപ്പൈഡ്‌സിനെ കുറിച്ചുള്ള ഒരു കഥയിൽ നിന്നാണ്‌ മാരത്തൊൺ എന്ന പേര്‌ ഉത്ഭവിക്കുന്നത്. ബി.സി 490 ആഗസ്റ്റിലോ സെപ്റ്റംബറിലോ നടന്ന മാരത്തൊൺ യുദ്ധത്തിൽ പേർഷ്യക്കാർ പരാജയപ്പെട്ടിരിക്കുന്നു എന്ന വിവരം അറീക്കാനായി മാരത്തൊൺ പട്ടണത്തിൽ നിന്നും ഏഥൻസിലേക്ക് പീഡിപ്പൈഡ്‌സിനെ അയക്കുകയുണ്ടായി എന്നാണ്‌ ഈ കഥയിലെ വിവരണം. ഇത്രയും ദൂരം നിറുത്താതെ ഓടിയ പീഡിപ്പൈഡ്‌സ്,യുദ്ധഭൂമിയിലെത്തി കുഴഞ്ഞു വീണ്‌ മരിക്കുന്നതിനു മുമ്പ് അത്യാവേശത്തിൽ ഇങ്ങനെ വിളിച്ചു പറഞ്ഞത്രെ: 'നമ്മൾ നേടി' (Nenikékamen). മാരത്തൊണിൽ നിന്നും ഏഥൻസിലേക്കുള്ള ഈ ഓട്ടത്തിന്റെ വിവരണം പ്ലൂട്ടാർക്കിന്റെ ഏഥൻസിന്റെ വീരേധിഹാസം എന്ന എ.ഡി ഒന്നാം നൂറ്റാണ്ടിലെഴുതിയ ഗ്രന്ഥത്തിൽ ഹെരലൈഡ്സിനെ ഉദ്ധരിച്ച് പറയുന്നത് ഈ ഓട്ടക്കാരന്റെ പേര്‌ ഒന്നുകിൽ തെർസിപസ് അല്ലെങ്കിൽ യുക്ൽസ് എന്നാണ്‌‌. എ.ഡി. രണ്ടാം നൂറ്റാണ്ടിലെ സമോസാറ്റയിലെ ലൂസിയാന്റെ വിവരണത്തിലും ഈ കഥയുണ്ട് ,പക്ഷേ അതിൽ പേര്‌ പീഡിപ്പൈഡ്‌സ് എന്നല്ല പിലിപ്പൈഡ്സ് എന്നാണ്‌ .

പീഡിപ്പൈഡ്‌സിന്റ് ചരിത്രപരമായ കൃത്യതയെ സംബന്ധിച്ച് വ്യത്യസ്ത അഭിപ്രായങ്ങളുണ്ട്. ഗ്രീക്ക്-പേർഷ്യൻ യുദ്ധങ്ങളുടെ പ്രധാന ചരിത്ര ഉറവിടമായി കണക്കാക്കുന്ന ഗ്രീക്ക് ചരിത്രകാരൻ ഹെറഡോട്ടസിന്റെ വിവരണപ്രകാരം പിഡിപൈഡ്സ് ഒരു സന്ദേശവാഹകനായി ഏഥൻസിൽ നിന്നും സ്പാർട്ടയിലേക്ക് സഹായം ആവശ്യപ്പെട്ടുകൊണ്ട് ഓടി എന്നും പിന്നീട് തിരിച്ചും ഓടിയെന്നുമാണ്‌. 240 കിലോമീറ്റർ (150 മൈൽ) ദൂരമുള്ളതായിരുന്നു ഒരു ഭാഗത്തേക്കുള്ള ഓട്ടം. ഹെറഡോട്ടസിന്റെ ചില കൈയ്യെഴുത്തുപ്രതികൾ പ്രകാരം ഈ ഓടിയ വ്യക്തി പിലിപ്പൈഡ്സ് എന്നാണെന്ന് വ്യക്തമാക്കിയിരിക്കുന്നു. എന്നാൽ മാരത്തണിൽ നിന്ന് ഏഥൻസിലേക്ക് ഒരു സന്ദേശവാഹകൻ ഓടിയതായി ഹെറഡോട്ടസ് പറയുന്നേയില്ല


</doc>
<doc id="93491" url="https://ml.wikipedia.org/wiki?curid=93491" title="അടാട്ട്">
അടാട്ട്

അടാട്ട്

കേരളത്തിലെ തൃശ്ശൂർ ജില്ലയിലെ ഒരു ഗ്രാമമാണ് അടാട്ട്. അടാട്ട് ഗ്രാമപഞ്ചായത്തിന്റെ ഭാഗമാണിത്. തൃശ്ശൂർ നഗരത്തിൽ നിന്ന് ഏതാണ്ട് 10 കിലോമീറ്റർ അകലെയാണ് ഈ പ്രദേശം സ്ഥിതി ചെയ്യുന്നത്, വടക്കാഞ്ചേരി നിയോജക മണ്ഡലത്തിൽ ഉൾപ്പെടുന്നു. ഈ പ്രേദേശത്തിന്റെ ചുറ്റളവ് ഏതാണ്ട് 6.91 കി.മി ഉണ്ട്. പുഴയ്ക്കൽ ബ്ളോക്ക് പഞ്ചായത്ത് പരിധിയിലാണ് അടാട്ട് എന്ന സ്ഥലം നിലനിൽക്കുന്നത്. ജനസംഗിയാ  5,721 എന്നാണ് പറഞ്ഞുവരുന്നത്. 

ശ്രീരാമകൃഷ്ണ ഗുരുകുല വിദ്യാലയം, ശ്രീ ശാരദ സ്കൂൾ, കേന്ദ്രിയ വിദ്യാലയം, ഐ. ഇ. എസ് സ്കൂൾ ചിറ്റിലപ്പിള്ളി എന്നീ വിദ്യാഭ്യാസ സ്ഥാപനങ്ങൾ സ്ഥിതി ചെയ്യുന്നത് അടാട്ട് ഗ്രാമപഞ്ചായത്തിലാണ്. 

പ്രധാനപ്പെട്ട ഉത്സവങ്ങൾ

- പുറനാട്ടുകാര ശ്രീ മഹാവിഷ്ണു ക്ഷേത്രം.

ധനുമാസ കുളിര്കാറ്റിൽ ഇലപൊഴിയും ആലിലയുടെ പൂരപ്പറമ്പും, കരിവീരന്മാരും ചെണ്ടപറമ്പും ബാല്യം കൊതിക്കും കളിപ്പാട്ടങ്ങളും ചാന്തുവളപ്പൊട്ടു   തൻ കൗമാരവും ഹൃദയമിടിപ്പും കമ്പക്കെട്ടും തിക്കും  തിരക്കും ബഹളങ്ങളും നിറഞ്ഞ പുറനാട്ടുകാര തേവരുടെ ഉത്സാവം പ്രധാനമായ ഒരു കാഴ്ച്ച തന്നെ            ആണ്.

- പുറനാട്ടുകാരാ സെന്റ്‌ സെബാസ്റ്റിയൻ പള്ളി

പുതുവർഷ പുലരിയുടെ ജനുവരി മാസത്തിലെ 10, 11, 12 എന്നീ തിയ്യതികളിലാണ് അതി ഗംഭീരമായ തിരുന്നാൾ  ആഘോഷം കൊണ്ടാടുന്നത്.

രളത്തിലെ തൃശ്ശൂർ ജില്ലയിലെ ഒരു ഗ്രാമമാണ് അടാട്ട്. അടാട്ട് ഗ്രാമപഞ്ചായത്തിന്റെ ഭാഗമാണിത്. തൃശ്ശൂർ നഗരത്തിൽ നിന്ന് ഏതാണ്ട് 10 കിലോമീറ്റർ വടക്കുപടിഞ്ഞാറുമാറിയാണ് ഈ ഗ്രാമം സ്ഥിതിചെയ്യുന്നത്.

അടാട്ട് എന്ന സ്ഥലനാമത്തെപ്പറ്റി വിചിത്രമായ ഒരു ഐതിഹ്യമുണ്ട്. ഇത് കുറൂർ മനയെന്ന ഭവനവുമായും അവിടത്തെ അമ്മയുമായും ബന്ധപ്പെട്ടിരിക്കുന്നു. ഗുരുവായൂരപ്പന്റെ പൂജയ്ക്കായി നൈവേദ്യമൊരുക്കിക്കൊണ്ടിരുന്ന കുറൂരമ്മയെ സഹായിക്കാനായി എവിടെനിന്നോ ഒരു ബാലൻ എത്തി. പൂജാദ്രവ്യങ്ങളൊരുക്കി പൂജാരിയായ വില്വമംഗലത്തെ കാത്തിരിക്കെ, സഹായിക്കാൻ വന്ന ബാലൻ നൈവേദ്യം എടുത്തുകഴിക്കുന്നതു കണ്ടെത്തിയ കുറൂരമ്മ ആ ഉണ്ണിയെ ഒരു കലത്തിന്നടിയിൽ അടച്ചിട്ടുവത്രെ. ഭഗവാൻ കൃഷ്ണന് വെച്ചിരുന്ന നൈവേദ്യമെടുത്ത് കഴിക്കാനൊരുമ്പെട്ട ബാലൻ, സാക്ഷാൽ കൃഷ്ണൻ തന്നെയെന്ന നിഗമനത്തിൽ അവർ എത്തിച്ചേരുകയായിരുന്നു. ഇങ്ങനെ കൃഷ്ണനെ "അടച്ചിട്ട" സ്ഥലം എന്ന അർത്ഥത്തിൽ ഈ സ്ഥലം അടാട്ട് എന്ന പേരിൽ പിന്നീട് പ്രശസ്തമാവുകയായിരുന്നു. ക്ഷേത്രനഗരമായ ഗുരുവായൂർ അടാട്ടിൽ നിന്ന് വളരെ അടുത്താണ്. ഏതാണ്ട് 20 കിലോമീറ്റർ ദൂരം മാത്രമേ ഇവിടെനിന്ന് ഗുരുവായൂർക്കുള്ളൂ.


കാർഷികമേഖല 
ടൂറിസം 



</doc>
<doc id="93494" url="https://ml.wikipedia.org/wiki?curid=93494" title="ദി കിംഗ്">
ദി കിംഗ്

മാക് പ്രൊഡക്ഷൻസിന്റെ ബാനറിൽ എം. അലി നിർമ്മിച്ച് ഷാജി കൈലാസ് സംവിധാനം നിർവ്വഹിച്ച് 1995-ൽ പ്രദർശനത്തിനെത്തിയ മലയാള ചലച്ചിത്രമാണ് ദി കിംഗ്. മമ്മൂട്ടിയായിരുന്നു ഈ ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. രഞ്ജി പണിക്കർ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്. 


ഗാനങ്ങളില്ലാത്ത ഈ ചിത്രത്തിന്റെ പശ്ചാത്തല സംഗീതം ഒരുക്കിയിരിക്കുന്നത് രാജാമണി ആണ്.




</doc>
<doc id="93496" url="https://ml.wikipedia.org/wiki?curid=93496" title="മേലേവാര്യത്തെ മാലാഖക്കുട്ടികൾ">
മേലേവാര്യത്തെ മാലാഖക്കുട്ടികൾ

പല്ലവി ഇന്റർനാഷണലിന്റെ ബാനറിൽ പി. സജിത് കുമാർ നിർമ്മാണം ചെയ്ത് തുളസീദാസ് സംവിധാനം ചെയ്‌ത ചലച്ചിത്രം മേലെ വാര്യത്തെ മാലാഖകുട്ടികൾ 2000 -ൽ പ്രദർശനത്തിനെത്തി. അനുപമ, കോക്കേഴ്സ്, പല്ലവി എന്നിവർ ചിത്രം വിതരണം ചെയ്തിരിക്കുന്നു.

കഥ, തിരക്കഥ, സംഭാഷണം എന്നിവ നിർവ്വഹിച്ചത് രാജൻ കിരിയത്ത് ആണ്.

പ്രധാന കഥാപാത്രങ്ങളെ ബാലചന്ദ്രമേനോൻ, ഗീത, അഭിരാമി, ജോമോൾ എന്നിവർ വെള്ളിത്തിരയിൽ അവതരിപ്പിച്ചിരിക്കുന്നു.

ഗാനരചന എസ്. രമേശൻ നായർ, ഗാനങ്ങൾക്ക് സംഗീതം പകർന്നത് ബേണി ഇഗ്നേഷ്യസ് പശ്ചാത്തലസംഗീതം രാജാമണി.

ഛായാഗ്രഹണം കെ. പി. നമ്പ്യാന്തിരി. ചിത്രസംയോജനം രഞ്ജൻ എബ്രഹാം. ചമയം മോഹൻദാസ്.


</doc>
<doc id="93501" url="https://ml.wikipedia.org/wiki?curid=93501" title="കോക്ടെയ്ൽ">
കോക്ടെയ്ൽ

രണ്ടോ അതിൽ കൂടുതലോ പാനിയങ്ങൾ ചേർത്തത മദ്യക്കൂട്ടാണ് കോക്ടെയ്‌ൽ. ചേരുവയിൽ ഒന്നെങ്കിലും മദ്യം ആയിരിക്കും. .ആദ്യകാലങ്ങളിൽ മദ്യത്തോടൊപ്പം പഞ്ചസാര ,വെള്ളം എന്നിവചേർക്കുന്നതിനെയാണ് കോക്ടെയിൽ എന്നു പറഞ്ഞിരുന്നത്.ഇന്ന് മദ്യത്തോടൊപ്പം മറ്റു മദ്യങ്ങൾ ജ്യൂസ് , പഞ്ചസാര ,തേൻ ,വെള്ളം സോഡ, ഐസ്, പാൽ, പച്ചമരുന്നുകൾ എന്നിവയൊക്കെ ചേർത്ത് കോക്ടെയിൽ ഉണ്ടാക്കാറുണ്ട്.

മദ്യം

മാതൃഭൂമി ആരോഗ്യ മാസിക നവംബർ 2008 ഡോ. ആർ .വി. എം. ദിവാകരൻ എഴുതിയ ലേഖനത്തിൽ നിന്നും.(page 25-30)


</doc>
<doc id="93513" url="https://ml.wikipedia.org/wiki?curid=93513" title="കടുവക്കുഴി">
കടുവക്കുഴി

തിരുവനന്തപുരം ജില്ലയിലെ നെടുമങ്ങാട്‌ താലുക്കിൽ വെമ്പായം ഗ്രാമപഞ്ചായത്തിലെ ഒരു ഗ്രാമമാണ്‌ കടുവാക്കുഴി. റബ്ബർ ആണ് പ്രധാന കൃഷി. കുന്നുകളാൽ ചുറ്റപെട്ട ഒരു പ്രദേശമാണിത് . വെമ്പായം , പോത്തെൻകോട് തുടങ്ങിയവയാണ് സമീപ ടൗണുകൾ. 


</doc>
<doc id="93526" url="https://ml.wikipedia.org/wiki?curid=93526" title="ഇലക്ട്രിക് ഗിറ്റാർ">
ഇലക്ട്രിക് ഗിറ്റാർ

ലോഹക്കമ്പികളുടെ കമ്പനം, പിക്അപ്പ്‌ ഉപയോഗിച്ച് വൈദ്യുതിയാക്കി മാറ്റി, പിന്നീട് അതിനെ ആമ്പ്ലിഫയറുകൾ ഉപയോഗിച്ച് ശബ്ദമാക്കി മാറ്റുന്ന ഗിറ്റാറുകളെയാണ് ഇലക്ട്രിക്‌ ഗിറ്റാറുകൾ എന്ന് വിളിക്കുന്നത് . പുറത്തേക്കു പോകുന്ന ശബ്ദം ഗിറ്റാർ ഇഫ്ഫെക്ട്സ് ഉപയോഗിച്ച് മാറ്റാറുണ്ട്. ആദ്യത്തെ ഇലക്ട്രിക്‌ ഗിറ്റാറുകൾ പൊള്ളയായ ബോഡിയിൽ സ്റ്റീൽ പിക്അപ്പ്‌ ഉപയോഗിച്ചുള്ളവയായിരുന്നു. പിന്നീട് കട്ടിയായ (സോളിഡ്) ബോഡിയിൽ പിക്അപ്പ്‌ ഉപയോഗിച്ചു വായിച്ചുതുടങ്ങി. 1930കളിൽ ജാസ്, ബ്ലൂസ് സംഗീതത്തിൽ ഇവ ഉപയോഗിച്ചു തുടങ്ങിയെങ്ങിലും പിന്നീടു 1960 നു ശേഷം റോക്ക് സംഗീതത്തിലും ഇപ്പോൾ മിക്കവാറും എല്ലാ രാജ്യങ്ങളിലെ സംഗീതത്തിലും ഈ ഉപകരണം ഉപയോഗിക്കുന്നുണ്ട്. മുകൾ ഷഡ്ജത്തിലെ ആറു തന്ത്രി ഗിറ്റാറുകളും, കീഴ്ഷഡ്ജത്തിലെ ബേസ് ഗിറ്റാർ കളും ആണ് ഇപ്പോൾ കൂടുതൽ ഉപയോഗത്തിൽ ഉള്ള ഇലക്ട്രിക്‌ ഗിറ്റാറുകൾ.


</doc>
<doc id="93532" url="https://ml.wikipedia.org/wiki?curid=93532" title="ബേസ് ഗിറ്റാർ">
ബേസ് ഗിറ്റാർ

താഴ്ന്ന ശ്രുതിയിലുള്ള വണ്ണം കൂടിയ തന്ത്രികൾ ഉപയോഗിച്ച് ഉണ്ടാക്കിയിട്ടുള്ള ഗിറ്റാറിനെയാണ് ബേസ് ഗിറ്റാർ അല്ലെങ്കിൽ ബേസ് എന്ന് വിളിക്കുന്നത് . ഇംഗ്ലീഷ് സ്പെല്ലിങ്ങിൽ base എന്ന് ഉച്ചരിക്കുന്ന രീതിയിലാണ്‌ bass guitar ന്റെ ഉച്ചാരണ രീതി. കാഴ്ചയിൽ സാധാരണ ഗിറ്റാറിന്റെ രൂപം ഉള്ള ഇവ നീളം കൂടിയ ബോഡിയും, കഴുത്തും ഉള്ളതും കട്ടികൂടിയ നാലോ അന്ജോ ആറൊ തന്തികൾ ഉപയോഗിച്ച് ഉപയോഗിക്കുന്നവയുമായിരിക്കും. വിരലുകൾ, തള്ള വിരൽ , പ്ലക്ട്രം എന്നിവ ഉപയോഗിച്ച് വായിക്കുന്നത് പ്ലക്കിംഗ്, സ്ലാപ്പിംഗ്, പോപ്പിംഗ്,തമ്പിംഗ്, ടാപ്പിംഗ് എന്നീ പല രീതിയിൽ അറിയപ്പെടുന്നുണ്ട്. പൊള്ളയായ ബോഡിയിൽ ഇത്തരം തന്ത്രികൾ ഉപയോഗിച്ച് വായിച്ചിരുന്ന ആദ്യകാലത്തെ ഉപകരണത്തിന് ഡബിൾ ബേസ് എന്ന് വിളിക്കുന്നു. 1950 നു ശേഷം ഇപ്പോൾ ഇലക്ട്രിക് ബേസ് ഗിറ്റാറുകൾ ആണ് കൂടുതൽ ഉപയോഗത്തിലുള്ളത്. റോക്ക്, പോപ്‌, ഫങ്ക്, ജാസ് തുടങ്ങിയ ഒട്ടുമിക്ക സംഗീതത്തിലും ഇപ്പോൾ ബേസ് ഗിത്താർ ഉപയോഗിക്കാറുണ്ട്.


</doc>
<doc id="93538" url="https://ml.wikipedia.org/wiki?curid=93538" title="മുണ്ടേരി (കണ്ണൂർ)">
മുണ്ടേരി (കണ്ണൂർ)

കണ്ണൂർ ജില്ലയിലെ ഒരു ചെറിയ പട്ടണമാണ് മുണ്ടേരി. 

2001-ലെ കാനേഷുമാരി പ്രകാരം, 33,433 ആണ് മുണ്ടേരിയുടെ ജനസംഖ്യ. ഇതിൽ 47% പുരുഷന്മാരും, 53% സ്ത്രീകളുമാണ്. 90.5% ആണ് മുണ്ടേരിയുടെ സാക്ഷരത ശതമാനം.(ഇന്ത്യയുടെ സാക്ഷരത ശതമാനം 53% മാത്രമാണ്). മുണ്ടേരിയിലെ ജനസംഖ്യയുടെ 12% ആറ് വയസ്സിൽ താഴെയുള്ള കുട്ടികളാണ്.

കണ്ണൂർ-മൈസൂർ ഹൈവേയിലാണ് മുണ്ടേരി സ്ഥിതി ചെയ്യുന്നത്. ആറ് കിലോമീറ്ററോളം വരുന്ന "മുണ്ടേരി വയൽ" അരിയുത്പാദനത്തിനു പ്രസിദ്ധമാണ്.


</doc>
<doc id="93540" url="https://ml.wikipedia.org/wiki?curid=93540" title="കണ്ണപുരം">
കണ്ണപുരം

കണ്ണൂർ ജില്ലയിലെ ഒരു ചെറിയ പട്ടണമാണ് "കണ്ണപുരം". 

കണ്ണന്റെ പുരമായതിനാലാണ് കണ്ണപുരം എന്ന പേരുണ്ടായതെന്നും, അതല്ല, തൃക്കോത്ത് ഗുഹയിൽ കണ്വമഹർഷി തപസ്സ് ചെയ്തിരുന്നതിനാൽ കണ്വന്റെ പുരം ആണ് കണ്ണപുരമായി പരിണമിച്ചതെന്നും അഭിപ്രായവുമുണ്ട്.

കണ്ണപുരം പഞ്ചായത്തിന്റെ കിഴക്ക് ‌നിന്നും പടിഞ്ഞാറ് ഭാഗത്തേക്ക്‌ ചരിഞ്ഞുകിടക്കുന്ന പ്രദേശമാണ്. പഞ്ചായത്തിന്റെ പടിഞ്ഞാറെ അതിരിലൂടെ ഒഴുകുന്ന തെക്കുമ്പാട്‌പുഴയുടെ തീരപ്രദേശങ്ങൾ വിശാലമായ നെൽവയലുകളാണ്, കുറച്ച്ചു ഭാഗം ചതുപ്പുനിലങ്ങളുമാണ്. പഞ്ചായത്തിന്റെ വടക്ക്‌കിഴക്കെ അതിരിലൂടെ പോകുന്ന കുറ്റിക്കോൽ പുഴയുടെ തീര പ്രദേശങ്ങളും ചതുപ്പുനിലങ്ങളൂള്ള കൈപ്പാട്‌ പ്രദേശങ്ങളാണ്. കിഴക്കുഭാഗം കുന്നിൻ ദേശങ്ങളാണ്. കീഴറ, ചുണ്ട, മൊട്ടമ്മൽ എന്നീ ഭാഗങ്ങൾ ചെരിവു പ്രദേശങ്ങളാണ്. ഭൂപ്രകൃതി അനുസരിച്ചു കണ്ണപുരം പഞ്ചായത്തിനെ നാലായി തരം തിരിക്കാം. കുന്നിന്മണ്ട (3.31%), ചെരിവു പ്രദേശം (27.02%), താഴ്‌വര (47.86‌%), ചതൂപ്പുനിലം (21.81%). കീഴറ, ചുണ്ട, മൊട്ടമ്മൽ എന്നിവിടങ്ങളിലാണ് കുന്നിന്മണ്ടകളുള്ളത്. ഇവിടങ്ങളിലെ പ്രധാന കൃഷി കശുവണ്ടിയാണ്. ചുണ്ട, മോട്ടമ്മൽ, ചെമ്മരവയൽക്കര, കീഴറ ഭാഗങ്ങൾ ചെരിവുള്ള പ്രദേശങ്ങളാണ്. തെങ്ങ്‌, കമുങ്ങ്‌, മാവ്‌, പ്ലാവ്‌ എന്നിവ പ്രധാനമായും കണ്ടു വരുന്നു. ചെമ്മരവയൽ, കീഴറ വയൽ, ഇടക്കേപ്പുറം, അയ്യോത്ത് ‌വയൽ എന്നീ ഭാഗങ്ങൾ പ്രധാന താഴ്‌വരകളാണു. ചെമ്മരവയൽ, പുഞ്ചവയൽ, അയ്യൊത്ത്‌ വയൽ, കീഴറ വയൽ എന്നിവയാണ് പ്രധാന പാടശേഖരങ്ങൾ. തെക്കുമ്പാട്‌പുഴയുടെ തീരങ്ങളിലും കുറ്റിക്കോൽ പുഴയുടെ തീരങ്ങളിലുള്ള കയറ്റീൽ മുതൽ വള്ളുവൻ കടവു വരെ ചതുപ്പുനിലം വ്യാപിച്ചു കിടക്കുന്നു. ഇവിടങ്ങളിൽ കൈപ്പാട് കൃഷി നടത്തി വരുന്നുണ്ട്.

1933-ൽ മൊട്ടമ്മൽ ദേശപ്രിയ വായനശാലയും, 1937-ൽ ഇടക്കേപ്പുറം വടക്ക് ദേശീയ യുവജനസംഘം വായനശാലയും, 1940-ന് മുൻപായി കണ്ണപുരത്ത് ഗ്രാമക്ഷേമ പൊതുജന വായനശാലയും സ്ഥാപിതമായിരുന്നു. തുടർന്ന് 1947-ൽ ചുണ്ടയിൽ നേതാജി വായനശാലയും, 1954-ൽ കീഴറ വിജ്ഞാനപോഷിണി ഗ്രന്ഥശാലയും, ഇടക്കേപ്പുറം തെക്ക് നവോദയ വായനശാലയും സ്ഥാപിക്കപ്പെട്ടു. വയോജനവിദ്യാഭ്യാസം, സാക്ഷരതാപ്രവർത്തനം തുടങ്ങിയവയ്ക്ക് മുൻതൂക്കം നൽകി കൊണ്ടായിരുന്നു ഇവയുടെ പ്രവർത്തനം. .1947 കാലത്ത് ചെറുകുന്ന്-കണ്ണപുരം പുരോഗമന കലാസമിതിയുടെ സ്ഥാപിക്കലോടുകൂടിയാണ് സംഘടിതമായ കലാസാംസ്ക്കാരിക പ്രവർത്തനങ്ങൾ പഞ്ചായത്തിലുണ്ടാവുന്നത്. 1940-കളുടെ തുടക്കത്തിൽ ഇടക്കേപ്പുറത്തെ ചാത്തുക്കുട്ടി ആശാന്റെ നേതൃത്വത്തിൽ പുരാണ നാടകസംഘം രൂപീകരിക്കുകയും ദേവയാനീചരിതം പോലുള്ള പ്രസിദ്ധകഥകൾ വിവിധ വേദികളിൽ അവതരിപ്പിക്കുകയുമുണ്ടായി. അതിലെ കഥാപാത്രങ്ങളുടെ പേരിൽ തന്നെയാണ് ചില അഭിനേതാക്കളെ ഏറെക്കാലം അറിയപ്പെട്ടിരുന്നത്. പ്രസന്ന കലാ സമിതി, വിജയ കലാമന്ദിർ, ജ്വാല തിയറ്റേഴ്സ് ,യൂത്ത് സെൻറർ കീഴറ, ചോയ്സ് കലാവേദി കാരക്കുന്ന് തുടങ്ങിയ കലാ സമിതികളും നാടകങ്ങൾ അവതരിപ്പിച്ചു വന്നിരുന്നു.

ചെറുകുന്ന് അന്നപൂർണ്ണേശ്വരി ക്ഷേത്രത്തിന്റെ പകുതി ഭാഗം നിലകൊള്ളുന്നത് കണ്ണപുരത്താണ്. ഇവിടുത്തെ വിഷുവിളക്കുത്സവം ഉത്തരകേരളത്തിലെ തന്നെ പ്രധാന ഉത്സവങ്ങളിൽ ഒന്നാണ്. വിഷുസംക്രാന്തി മുതൽ മേടം ഏഴാം നാൾ വരെ നീണ്ടുനിൽക്കുന്ന ഉത്സവത്തിൽ ജാതിമതഭേദമെന്യേ ആളുകൾ പങ്കെടുക്കാറുണ്ട്. മതസൗഹാർദ്ദത്തിന്റെ സംഗമവേദി കൂടിയാണ് ഈ ഉത്സവം. കീഴറ കൂലോം ഭഗവതി ക്ഷേത്രം, പെരുന്തോട്ടം നീലിയാർകോട്ടം, കുറുവക്കാവ്, കാരങ്കാവ്, കിഴക്കെ കാവ്, അരീക്കുളങ്ങര മുച്ചിലോട്ട് കാവ്, ഇടക്കെപ്പുറം തെക്ക് മുച്ചിലോട്ട് കാവ്, പൂമാലക്കാവ്, നണീൽ കാവ്, ആയിരം തെങ്ങ് ചാമുണ്ഡേശ്വരീ ക്ഷേത്രം എന്നിവയാണ് പ്രധാന ക്ഷേത്രങ്ങൾ. ക്രിസ്തുക്കുന്ന് ഫാത്തിമ മാതാ പള്ളിയാണ് പ്രധാന ക്രിസ്ത്യൻ ആരാധനാലയം. 

2001-ലെ കാനേഷുമാരി പ്രകാരം കണ്ണപുരത്തിന്റെ ജനസംഖ്യ 18,568 ആണ്. 46% ശതമാനം പുരുഷന്മാരും 54% ശതമാനം സ്ത്രീകളും അടങ്ങിയതാണ് ഇവിടുത്തെ ജനസംഖ്യ. 84% ആണ് ഇവിടുത്തെ സാക്ഷരത ശതമാനം. 86% പുരുഷന്മാരും 81% സ്ത്രീകളും കണ്ണപുരത്ത് സാക്ഷരരാണ്. ജനസംഖ്യയുടെ 10% ആറ് വയസ്സിൽ താഴെയുള്ള കുട്ടികളാണ്.

കണ്ണപുരം പഞ്ചായത്തിന്റെ സിംഹഭാഗം ചെറുകുന്ന് ഭാഗത്തും ബാക്കി ഭാഗം കല്ല്യാശ്ശേരി ഭാഗത്തും ആണുള്ളത്.

 2. http://lsgkerala.in/kannapurampanchayat/general-information/


</doc>
<doc id="93541" url="https://ml.wikipedia.org/wiki?curid=93541" title="പട്ടുവം">
പട്ടുവം

കണ്ണൂർ ജില്ലയിലെ ഒരു ഗ്രാമം. 32 ചതുരശ്രകിലോമീറ്റർ വിസ്തീർണ്ണം. ഇരുപതിനായിരത്തിനടുത്ത് ജനസംഖ്യ. തളിപ്പറമ്പ മുനിസിപ്പാലിറ്റിയുടെ അതിർത്തിയി ലാണ് പട്ടുവം സ്ഥിതി ചെയ്യുന്നത്.

മംഗലശ്ശേരി, മുതുകുട, കാവുങ്കൽ, മുറിയാത്തോട്, മുള്ളൂൽ, അരിയിൽ, പറപ്പൂൽ, വെള്ളിക്കീൽ എന്നീ പ്രദേശങ്ങൾ ഉൾപ്പെടുന്നതാണ് പട്ടുവം പഞ്ചായത്ത്.



</doc>
<doc id="93544" url="https://ml.wikipedia.org/wiki?curid=93544" title="പുഴാതി">
പുഴാതി

കണ്ണൂർ ജില്ലയിലെ ഒരു ചെറിയ പട്ടണമാണ് പുഴാതി.

2001-ലെ കാനേഷുമാരി പ്രകാരം പുഴാതിയിലെ ജനസംഖ്യ 33,470 ആണ്. ഇതിൽ 49% ശതമാനം പുരുഷന്മാരും 51% സ്ത്രീകളുമാണ്. 84% ആണ് പുഴാതിയുടെ സാക്ഷരതാനിരക്ക്. പുരുഷന്മാരുടെ സാക്ഷരത 85% ഉം സ്ത്രീകളുടേത് 83% ഉം ആണ്. പുഴാതിയിലെ 11% ശതമാനം പേർ 6 വയസ്സിൽ താഴെയുള്ള കുട്ടികളാണ്.


</doc>
<doc id="93549" url="https://ml.wikipedia.org/wiki?curid=93549" title="സംഗീതോപകരണം">
സംഗീതോപകരണം

സംഗീതത്തിന്റെ ശബ്ദം പുറപ്പെടുവിപ്പിക്കുവാൻ ഉണ്ടാക്കുന്ന ഉപകരണത്തെ സംഗീതോപകരണം അഥവാ വാദ്യം എന്നു വിളിക്കുന്നു. തത്ത്വത്തിൽ സംഗീതാത്മകമായ ശബ്ദം പുറപ്പെടുവിക്കുന്ന എന്തിനെയും സംഗീതോപകരണം എന്ന് വിളിക്കാം. മനുഷ്യസംസ്കാരം ആവിർഭവിച്ച് തുടങ്ങിയ കാലം മുതലേ സംഗീതോപകരണങ്ങളുടെ ഉപയോഗവും തുടങ്ങിയിരുന്നു. ഓർഗാനോളജി എന്നാണ് സംഗീതോപകരണത്തെ കുറിച്ചുള്ള പഠനത്തെ വിളിക്കുന്നത്.

പുരാതന ഓടക്കുഴലുകൾ 37000 വർഷങ്ങൾക്കു മുൻപുതന്നെ ഉണ്ടെന്നാണ് ചരിത്രം സൂചിപ്പിക്കുന്നതെങ്കിലും സംഗീതോപകരണങ്ങളുടെ ഉപയോഗം 67000 വർഷങ്ങൾക്കു മുൻപുതന്നെ ഉള്ളതായി കണക്കാക്കുന്നു. എന്നാൽ ഇതിന്റെ ആരംഭം എന്നാണെന്ന് കൃത്യമായി കണക്കാക്കാൻ പറ്റില്ലെന്നാണ് ചരിത്രകാരന്മാർ പറയുന്നത്

ഭാരതീയസംഗീതശാസ്ത്രപ്രകാരം വാദ്യങ്ങളെ നാലായി തരം തിരിച്ചിരിക്കുന്നു:

സ്വരവിസ്താരത്തിനു് അനുയോജ്യമായ വീണ, തംബുരു, മൻഡോലിൻ, സിതാർ, വയലിൻ തുടങ്ങിയവയാണു് തതവാദ്യങ്ങൾ (Strings).

തോൽ കൊണ്ട് മുഖം വലിച്ചുകെട്ടിയിട്ടുള്ള മുരശ്, മദ്ദളം, മൃദംഗം, മിഴാവ്, ചെണ്ട, തകിൽ, ഇടക്ക, തബല തുടങ്ങിയവയെല്ലാം ആനദ്ധവാദ്യങ്ങൾ (Percussion) എന്ന ഗണത്തിൽ പെടുന്നു. ഇവ തുകൽവാദ്യം എന്ന പേരിലും അറിയപ്പെടുന്നു.

ക്രമമായി വിന്യാസം ചെയ്ത ദ്വാരങ്ങളിലൂടെ വായു കടത്തിവിട്ട് ശബ്ദമുണ്ടാക്കുന്ന ഓടക്കുഴൽ, നാഗസ്വരം (നാദസ്വരം), ശംഖ്, കൊമ്പ്, കുഴൽ, ഷെഹ്‌നായ്, മകുടി, ഓർഗാൻ തുടങ്ങിയവയെല്ലാം സുഷിരവാദ്യങ്ങളാണു് (Wind).

ലോഹത്തകിടുകൾ കമ്പനം ചെയ്തു് സംഗീതത്തിനു വേണ്ടി ശബ്ദം ചേർക്കുന്ന ചേങ്ങല, ഇലത്താളം, മണി, ഘടം എന്നിവയെല്ലാം ഘനവാദ്യങ്ങൾ എന്ന ഗണത്തിൽ പെടുന്നു.

തതം, ആനദ്ധം, സുഷിരം, ഘനം എന്നീ നാലു വാദ്യവിശേഷങ്ങളേയും ഒരുമിച്ചു വിളിക്കുന്ന പേരാണു് വാദ്യചതുഷ്ടയം.


</doc>
<doc id="93559" url="https://ml.wikipedia.org/wiki?curid=93559" title="പൗരസ്ത്യസംഗീതം">
പൗരസ്ത്യസംഗീതം

ഏഷ്യൻ സംഗീതം ആണ് പൊതുവേ കിഴക്കൻസംഗീതം അഥവാ പൗരസ്ത്യസംഗീതം എന്ന് അറിയപ്പെടുന്നത് . ഇതിൽ തന്നെ (1)അഫ്ഗാനിസ്ഥാൻ, മംഗോളിയ മുതലായ രാജ്യങ്ങൾ ഉൾപെടുന്ന മദ്ധ്യ-ഏഷ്യ സംഗീതം,(2) ചൈന, ജപ്പാൻ മുതലായവ അടങ്ങുന്ന കിഴക്കൻഏഷ്യ സംഗീതം,(3) ഇന്ത്യ, ബംഗ്ലാദേശ്, പാകിസ്താൻ എന്നിവ ഉൾപ്പെടുന്ന തെക്കൻ ഏഷ്യ സംഗീതം,(4) ഇന്തോനേഷ്യ, മലേഷ്യ, പിലിപ്പിയൻസ് മുതലായവ ഉൾപ്പെടുന്ന തെക്കു-കിഴക്കൻ ഏഷ്യ സംഗീതം, (5)ഇറാൻ, ഇസ്രായേൽ, ടർക്കി, സൈപ്രസ് എന്നിവ ഉൾപ്പെടുന്ന പടിഞ്ഞാറൻ ഏഷ്യ സംഗീതം എന്നീ വിഭാഗങളും ഉൾപെടുന്നു. ഇതിൽ ഭാരതീയ സംഗീതം മറ്റൊരു വലിയ വിഭാഗമായും അറിയപ്പെടുന്നു.


</doc>
<doc id="93563" url="https://ml.wikipedia.org/wiki?curid=93563" title="ഭാവം (സംഗീതം)">
ഭാവം (സംഗീതം)

മനുഷ്യ വികാരങ്ങൾ സംഗീതത്തിൽ പ്രകടമാക്കുന്നതിനെ ഭാവം എന്ന് പറയാം .സംഗീതാലാപനത്തിൽ ഓരോ സ്വരത്തിന്റെയും ഒച്ചയുടെ അളവും (വോളിയം ലെവൽ), സ്വരത്തിലെ ശബ്ദതരംഗത്തിന്റെ തീവ്രതയും ക്രമപ്പെടുത്തി ആലാപനം നടത്തുമ്പോൾ അനുഭവപ്പെടുന്ന വ്യത്യാസത്തിനു ശാസ്ത്രീയമായി ഭാവം എന്ന് പറയാം. ഇതിനെ ഇംഗ്ലീഷിൽ expression എന്ന് പറയുന്നു . താരതമ്യേന ഉള്ള ശബ്ദ വ്യത്യാസം , പെട്ടെന്നുള്ള ശബ്ദവ്യത്യാസം, സാവധാനമുള്ള വ്യത്യാസം, ശബ്ദം മങ്ങൽ, നിശ്ശബ്ദത, നിശ്ശബ്ദതയിൽ നിന്നും ലെവൽ കൂടുക, ഉച്ചാരണം അടക്കം എല്ലാം ഇതിൽ ഉൾപ്പെടുന്നു


</doc>
<doc id="93564" url="https://ml.wikipedia.org/wiki?curid=93564" title="പുൽപ്പള്ളി">
പുൽപ്പള്ളി

വയനാട് ജില്ലയുടെ തെക്കു ഭാഗത്ത് സ്ഥിതി ചെയ്യുന്ന ഒരു ചെറിയ ഗ്രാമമാണ് പുൽപ്പള്ളി. സുൽത്താൻ ബത്തേരി താലൂക്കിലാണ് പുല്പള്ളി വില്ലേജ്. പ്രാദേശികമായി കരുമം എന്നും ഈ സ്ഥലത്തിനു പേരുണ്ട് . വില്ലേജിന്റെ വിസ്തൃതി 77.70 ച.കി.മീ.യാണ് . ഐതിഹ്യങ്ങൾ നിറഞ്ഞതാണ് ഈ ഗ്രാമം. ഇവിടത്തെ സീതാദേവിക്ഷേത്രം പ്രസിദ്ധം. വാല്മീകി മഹർഷിയുടെ ആശ്രമത്തിൽ അഭയം തേടിയ സീതാദേവിയുടെ കഥ ഓർമിപ്പിക്കുന്നതാണ് ഈ ക്ഷേത്രം. ദേവിയുടെ ഇരിപ്പിടമെന്നു വിശ്വസിക്കപ്പെടുന്ന കൽത്തറയും ദേവിയുടെ കണ്ണുനീരിനാലുണ്ടായെതെന്നു കരുതപ്പെടുന്ന തീർഥവും ആരെയും ആകർഷിക്കുന്നതാണ്. ശ്രീരാമൻസീതയുമൊത്ത് വനവാസം നടത്തിയത് ഇവിടെയാണെന്ന് ഐതിഹ്യം പറയുന്നു. ലവകുശന്മാർ മുനികുമാരന്മാരെന്ന പേരിൽ ഇവിടെ ആരാധിക്കപ്പെടുന്നു. നക്‌സലൈറ്റ് പ്രസ്ഥാനവുമായി ബന്ധപ്പെട്ട ചരിത്രമുണ്ട് , പുൽപ്പള്ളിക്ക്.

2001 കാനേഷുമാരി പ്രകാരം, പുൽപ്പള്ളിയുടെ ജനസംഖ്യ 29298 ആണ്. ഇതിൽ 14961 പുരുഷന്മാരും 14337 സ്ത്രീകളും ഉൾപ്പെടുന്നു.


</doc>
<doc id="93568" url="https://ml.wikipedia.org/wiki?curid=93568" title="മുഹമ്മദ് അമാനി മൗലവി">
മുഹമ്മദ് അമാനി മൗലവി

കേരളത്തിലെ പ്രഗല്ഭനായ ഒരു ഇസ്‌ലാമിക പണ്ഡിതനും ഖുർആൻ വിവർത്തകനും ഗ്രന്ഥകാരനുമായിരുന്നു മുഹമ്മദ് അമാനി മൗലവി എന്ന അമാനി മൗലവി (1910-1987). മലപ്പുറം ജില്ലയിലെ പെരിന്തൽമണ്ണക്കടുത്തുള്ള പട്ടിക്കാട് സ്വദേശിയായ മൗലവി തന്റെ "വിശുദ്ധ ഖുർആൻ വിവരണം" എന്ന മലയാള ഖുർആൻ വിവർത്തനത്തിലൂടെയാണ്‌ ഏറെ സുപരിചിതനായത്. അമാനി മൗലവിയുടെ ഖുർആൻ പരിഭാഷ എന്നറിയപ്പെട്ട ഈ ഖുർആൻ വ്യാഖ്യാനം കേരള മുസ്ലിംകൾക്കിടയിൽ ശ്രദ്ധിക്കപ്പെട്ട ഒരു വിവർത്തന കൃതിയാണ്‌. കേരള നദ്‌വത്തുൽ മുജാഹിദീൻ വിദ്യാഭ്യാസ ബോർഡ്‌ ചെയർമാനായി സേവനമനുഷ്ഠിച്ചിട്ടുണ്ട്. സലഫി ആശയക്കാരനായ മൗലവി പരമ്പരാഗത സുന്നി പണ്ഡിതരുമായും സൗഹൃദം പുലർത്തി. സമസ്‌ത കേരള ജംഇയ്യത്തുൽ ഉലമയുടെ പ്രമുഖ നേതാവും സുന്നി ടൈംസ്‌ പത്രാധിപരുമായിരുന്ന അമാനത്ത്‌ കോയണ്ണി മുസ്ലിയാർ അമാനി മൗലവിയുടെ സഹോദരനാണ്‌. 1987 നവംബർ 3 ന്‌ മരണം.

ചാലിലകത്ത് കുഞ്ഞഹമ്മദ് ഹാജിയുടെ പ്രമുഖ ശിഷ്യനും പണ്ഡിതനുമായിരുന്ന ഹസ്സൻ കുട്ടി മുസ്‌ല്യാരുടേയും ആലിമുസ്‌ല്യാരുടെ അടുത്ത ബന്ധുവായിരുന്ന വിളക്കണ്ടത്തിൽ ആമിനയുടേയും മകനായി 1906 ൽ ജനനം. അമാനത്ത് എന്ന കുടുംബപേര്‌ ചേർത്താണ്‌ മൗലവി അമാനി എന്ന പേരിലറിയപ്പെട്ടത്. ഡിസ്ട്രിക്റ്റ് ബോർഡിനു കീഴിലുള്ള പട്ടിക്കാട് സ്കൂളിൽ എട്ടുവരെ പഠനം,പിന്നീട് മലപ്പുറം ജില്ലയിലെ തോഴന്നൂർ,താനാളൂർ,അരീക്കോട് എന്നിവടങ്ങളിലുള്ള പള്ളിദർസുകളിൽ പഠനം. ഉപരി പഠനം തഞ്ചാവൂരിലെ മദ്‌റസത്തുൽ ഖാസിമിയ്യയിൽ. 1936 ൽ ഇവിടെ നിന്ന് മൗലവി അൽ ഖാസിമി ബിരുദം കരസ്ഥമാക്കി. 
കാരാട്ട്‌തൊടി തായുമ്മുവാണ് മുഹമ്മദ്‌ അമാനി മൗലവിയുടെ ഭാര്യ. മഹ്മൂദ്‌ ഹുസൈൻ അമാനി(ഉമരി), സലീം അമാനി, പരേതനായ അഹ്മദ്‌ കുട്ടി, മുബാറക്‌ അമാനി, അബ്‌ദുൽകരീം അമാനി, മൈമൂന, മർയം, പരേതയായ കുഞ്ഞി എന്ന ആമിന എന്നിവർ മക്കാളാണ്‌. അബ്ദുൽ ജബ്ബാർ തൃപ്പനച്ചി മരുമകനും ജാബിർ അമാനി പൗത്രനുമാണ്‌. 

1936-38 വർഷങ്ങളിൽ പട്ടിക്കാട്ടേയും തോടന്നൂരിലേയും പള്ളിദർസുകളിൽ അദ്ധ്യാപകാനായി സേവനമനുഷ്ഠിച്ച മൗലവി,1941 ൽ മൊറയൂരിൽ റിലിജിയസ് സ്കൂൾ ആരംഭിച്ചു. ഈ സ്കൂൾ പിന്നീട് മൊറയൂർ ഹൈസ്കൂളായി മാറി. സ്വന്തമായി രൂപപ്പെടുത്തിയ പാഠ്യപദ്ധതിയനുസരിച്ചാണ്‌ അമാനി മൗലവി അധ്യാപനം നടത്തിയിരുന്നത്‌.ജ്യോതിശാസ്‌ത്രവും ഭൂമിശാസ്‌ത്രവുമെല്ലാം ഗ്ലോബിന്റെയും അറ്റ്‌ലസ്സിന്റെയുമൊക്കെ സഹായത്തോടെ അറബി ഭാഷയിൽ അദ്ദേഹം പഠിപ്പിച്ചു. 1946 ൽ മഞ്ചേരിയിൽ റൗദത്തുൽ ഉലൂം സഥാപിച്ചപ്പോൾ അവിടെ അദ്ധ്യാപകനായി.

അമാനി മൗലവിയുടെ പ്രധാന മേഖല എഴുത്തും ഗ്രന്ഥരചനയുമായിരുന്നു. മുദരിസ് (പള്ളി ദർസിലെ അദ്ധ്യാപകൻ) ആയി ജോലിചെയ്യുന്ന കാലത്ത് "മുസ്ലിം വനിത","മുസൽമാൻ" എന്നീ പ്രസിദ്ധീകരണങ്ങളിൽ അദ്ദേഹം സ്ഥിരമായി എഴുതുമായിരുന്നു. ശാഹ് വലിയുല്ലാഹിദ്ദഹ്‌ലവിയുടെ ഹുജ്ജത്തുല്ലാഹിൽ ബാലിഗ എന്ന ഗ്രന്ഥത്തിലെ തഖ്‌ലീദ്,ഇജ്‌തിഹാദ് എന്നീ അദ്ധ്യായങ്ങൾ മൗലവി വിവർത്തനം ചെയ്തു പ്രസിദ്ധീകരിച്ചിട്ടുണ്ട്. അമാനിയ്യ ബുക്സ്റ്റാൾ എന്ന പേരിൽ ഒരു പുസ്തകശാലയും മൗലവി സ്ഥാപിക്കുകയുണ്ടായി

അമാനി മൗലവി മലായാളത്തിന്‌ നൽകിയ ഏറ്റവും വലിയ സംഭാനവയാണ്‌ അദ്ദേഹത്തിന്റെ "വിശുദ്ധ ഖുർആൻ വിവരണം" എന്ന പേരിലുള്ള ഖുർആൻ പരിഭാഷയും വ്യാഖ്യാനവും. നാലു വാല്യങ്ങളിലായി ഇറങ്ങിയ ഈ ഖുർആൻ വിവരണത്തിന്റെ പ്രസാധകർ കേരള നദ്‌വത്തുൽ മുജാഹിദീൻ (കെ.എൻ.എം.) ആണ്‌. പാദാനുപദ അർത്ഥവും വ്യാഖ്യാനവും വിശദീകരിക്കുന്നതാണ്‌ ഈ വിവരണത്തിന്റെ സവിശേഷത. പ്രഗല്ഭരായ എ. അലവി മൗലവി,പി.കെ മൂസ മൗലവി എന്നിവരും ഈ വിവർത്തന രചനയിൽ മുഖ്യപങ്കാളികളായിരുന്നു. അലവി മൗലവി രണ്ടാം പകുതിയുടെ രചനയിലായിരുന്നു ഉണ്ടായിരുന്നതെങ്കിൽ സൂറത്ത് കഹ്ഫ് മുതൽ സൂറത്ത് നംല്‌ കൂടിയ ഭാഗങ്ങളിലാണ്‌ പി.കെ. മൂസ മൗലവി പങ്കാളിയായത്. എന്നാൽ അമാനി മൗലവി നീണ്ട ഇരുപത്തഞ്ച് വർഷം ഈ ഉദ്ധ്യമത്തിൽ ചിലവഴിച്ചു. 1960 സെപ്റ്റംബർ 6 ന്‌ ആരംഭിച്ച രചന 1985 ഫെബ്രുവരിയിലാണ്‌ പൂർത്തിയായത്. കേരളീയ മുസ്ലിംകൾക്കിടയിൽ ഈ പരിഭാഷക്ക് കക്ഷിഭേദമന്യേ സ്വീകാര്യത ലഭിക്കുകയുണ്ടായി. പൗരാണികവും ആധുനികവുമായ പ്രഗല്ഭ ഖുർആൻ തഫ്‌സീറുകൾ (വ്യാഖ്യാനങ്ങൾ) ഈ വിവരണത്തിന്റെ രചനയിൽ മൗലവി അവലംബിച്ചിട്ടുണ്ട്. ആധുനിക ഖുർആൻ വ്യാഖ്യാനങ്ങളിൽ അവലംബമായി സ്വീകരിച്ചവയിൽ ഒന്ന് പ്രഗല്ഭ ഈജിപ്ഷ്യൻ പണ്ഡിതനും അൽ-ഇഖ്‌വാനുൽ മുസ്‌ലിമൂന്റെ നേതാവുമായിരുന്ന ശഹീദ് സയ്യിദ് ഖുതുബിന്റെ "ഫീ ളിലാലിൽ ഖുർആൻ" (ഖുർആന്റെ ശീതളഛായയിൽ) എന്ന വ്യാഖ്യാന ഗ്രന്ഥമാണ്. ഖുർആൻ വിവർത്തനത്തിന്റെ രചനക്കായി സുന്നി പണ്ഡിതനായിരുന്ന കൂറ്റനാട് കെ.വി. മുഹമ്മദ്‌ മുസ്ലിയാർ പോലുള്ള പ്രമുഖരുമായും മൗലവി ബന്ധപ്പെടാറുണ്ടായിരുന്നു.



</doc>
<doc id="93573" url="https://ml.wikipedia.org/wiki?curid=93573" title="പാശ്ചാത്യസംഗീതം">
പാശ്ചാത്യസംഗീതം

പടിഞ്ഞാറൻ സംഗീതം അല്ലെങ്കിൽ പാശ്ചാത്യ സംഗീതം എന്നത് തത്ത്വത്തിൽ അറിയപ്പെടുന്നത് ഒമ്പതാം നൂറ്റാണ്ട് മുതൽ യൂറോപ്പിലും മറ്റും നിലനിന്നിരുന്ന പരമ്പരാഗതസംഗീതത്തെയാണ്. ഇതിനു പലതരത്തിലുള്ള മാറ്റങ്ങളും വന്നത് 1550 മുതൽ 1990 വരെ ഉള്ള കാലഘട്ടത്തിലാണ് . 

ആദ്യകാലങ്ങളിൽ യൂറോപിയൻ സംഗീതം എന്നറിയപ്പെട്ടിരുന്ന ഇത് മറ്റു പല കിഴക്കൻ രാജ്യങ്ങളുടെയും സംഗീത രീതികളിൽ നിന്നും, പോപ്പുലർ സംഗീതം (പോപ്‌ മ്യൂസിക്‌) എന്നറിയപ്പെടുന്ന പുതിയ രീതിയിൽ നിന്നും വ്യത്യാസപ്പെട്ടിരിക്കുന്നു. സ്വരങ്ങൾ, ശ്രുതി, വേഗത, മീറ്റർ, താളം എന്നിവ എഴുതിവക്കുന്നത് സ്റ്റാഫ്‌ നോട്ടേഷൻ എന്നറിയപ്പെടുന്ന രീതിയിലാണ്. 19 ആം നൂറ്റാണ്ടുവരെ വെസ്റ്റേൺ ക്ലാസിക്കൽ സംഗീതം എന്ന പേര് തന്നെ കാര്യമായി അറിയപ്പെട്ടിനുന്നില്ല . തുടർന്നു ഇതിന്റെ തന്നെ ഭാഗങ്ങളായ ഓർക്കെസ്ട്ര, ഓപ്പറ, സിംഫണി, ഡാൻസ് മ്യൂസിക്‌ എന്നിവയിലും വളരെ അധികം മാറ്റം ഉണ്ടായി.

വലിയ ഓർക്കസ്ട്രകളിലാണ്‌ കൂടുതലും വെസ്റ്റേൺ ക്ലാസികാൽ മ്യൂസിക്‌ അവതരണം നടക്കുന്നത്. സോളോ വായിക്കുവാൻ ഉപയോഗിക്കുന്ന പിയാനോ, വയലിൻ, ബാഗ് പൈപ്പ്, ട്രംപറ്റ്, സാക്സഫോൻ മുതലായവ ഉപയോഗിക്കുന്നതിന്റെ കൂടെത്തന്നെ 20, 21 -)o നൂടാണ്ടോടുകൂടി ഇലക്ട്രിക് ഗിറ്റാർ, ഓർഗൻ, ഡ്രംകിറ്റ്എന്നിവയും കണ്ടുതുടങ്ങി. ഇതിന്റെ തന്നെ മറ്റൊരു ക്ലാസിക്കൽ ആയിട്ടുള്ള വിഭാഗമാണ്‌ അമേരിക്കൻ നാടുകളിൽ നിന്നും ഉടലെടുത്ത ജാസ് മ്യൂസിക്‌. ഇതിൽ നിന്നും പിന്നീട് പോപ്പുലർ മ്യൂസിക്‌ എന്നറിയപ്പെടുന്ന നിരവധി വിഭാഗങ്ങൾ ഉടലെടുത്തു. അവ പോപ്‌, റോക്ക് ആൻഡ്‌ റോൾ, റോക്ക്, കണ്ട്രി, ബ്ലൂസ്, ഫങ്ക്, ഫോക് , എന്നീ പല വിഭാഗങ്ങളായി തിരിഞ്ഞു. അടിസ്ഥാനപരമായുള്ള വെസ്റ്റേൺ ക്ലാസിക്കൽ മ്യൂസികിനുവേണ്ടി നിലകൊള്ളുന്ന പല വലിയ ഓർക്കെശ്ട്രകളും, സംഗീതങ്ക്ജരും, സ്കൂളുകളും ഇപ്പോഴും നിലവിലുണ്ട്. സ്കേൽ, കോഡ്, പിച്ച്, മെലഡി, ടെംപോ ഇവയെല്ലാം ഈ സംഗീത വിഭാഗത്തിലെ ചില സാങ്കേതിക വാക്കുകളാണ് 



</doc>
<doc id="93575" url="https://ml.wikipedia.org/wiki?curid=93575" title="കാഞ്ഞൂർ">
കാഞ്ഞൂർ

എറണാകുളം ജില്ലയിൽ കാലടിക്ക് തെക്കുപടിഞ്ഞാറായി പെരിയാറിന്റെ തീരത്ത് സ്ഥിതി ചെയ്യുന്ന ഒരു ഗ്രാമമാണ് കാഞ്ഞൂർ. കാലടിയിൽ നിന്നും ആലുവക്കുള്ള വഴിയിൽ മൂന്നു കിലോമീറ്റർ ദൂരെയായാണ് കാഞ്ഞൂരിന്റെ സ്ഥാനം. 

കാഞ്ഞൂരിലെ പുരാതനമായ സെയ്ന്റ് മേരീസ് പള്ളി പ്രശസ്തമാണ്. ഈ പള്ളിയിലെ സെബസ്ത്യാനോസ് പുണ്യവാളന്റെ പേരിലുള്ള പെരുന്നാളും പ്രസിദ്ധമാണ്. കൊച്ചി രാജവംശത്തിന്റെ കോവിലകം കാഞ്ഞൂരിനടുത്താണ്. ടിപ്പു സുൽത്താന്റെ പടയോട്ടക്കാലത്ത് ഈ പ്രദേശം ആക്രമിക്കപ്പെട്ടിട്ടുണ്ട്.


</doc>
<doc id="93583" url="https://ml.wikipedia.org/wiki?curid=93583" title="ഫ്യൂഷൻ സംഗീതം">
ഫ്യൂഷൻ സംഗീതം

രണ്ടോ അതിലധികമോ സംഗീത രൂപങ്ങൾ യോജിക്കുമ്പോൾ രൂപപ്പെടുന്ന സംഗീതത്തെ ഫ്യൂഷൻ സംഗീതം എന്ന് വിളിക്കുന്നു . ഉദാഹരണത്തിന് റോക്ക് ആൻഡ്‌ റോൾ സംഗീതം രൂപപ്പെട്ടത് ബ്ലൂസ് , ഗോസ്പൽ, കണ്ട്രി എന്നീ സംഗീത രൂപങ്ങൾ ചേർന്നാണ്. ഹിന്ദുസ്ഥാനി യും കർണാടക സംഗീതവും യോജിക്കുമ്പോഴും ഫ്യൂഷൻ ആകുന്നു . പ്രധാന സ്വഭാവം സംഗീതത്തിലെ താള വ്യതിയാനങ്ങളും, നീണ്ടുനിൽക്കുന്ന മനോധർമ വായനയും ചെറിയ ചെറിയ ഭാഗങ്ങളായുള്ള ഓരോ രീതിയുടെയും അവതരണവുമാണ്
രണ്ടു രാജ്യങ്ങളുടെ സംഗീതം കൂട്ടി ഇണക്കുമ്പോൾ പലപ്പോഴും വളരെ പ്രകടമായ വ്യത്യാസം കാണാറുണ്ട്‌. ഉദാഹരണത്തിന് അറേബ്യൻ സംഗീതവും റോക്കും, ഇന്ത്യൻ സംഗീതവും ജാസും, ജപ്പാൻ സംഗീതവും യൂറോപ്പ്യൻ സംഗീതവും. എല്ലാ സംഗീതരീതികളും ഒന്നല്ലെങ്കിൽ മറ്റൊന്നിൽ നിന്നും ഉത്ഭവിചിട്ടുട്ടുള്ളതിനാൽ ഇവയെ പരസ്പരം മനസ്സിലാക്കുവാനും പലപ്പോഴും ബുദ്ധിമുട്ടാണ്


</doc>
<doc id="93592" url="https://ml.wikipedia.org/wiki?curid=93592" title="കെ.പി.എം.എച്ച്.എസ്. എടവനക്കാട്">
കെ.പി.എം.എച്ച്.എസ്. എടവനക്കാട്

എറണാകുളം ജില്ലയിലെ വൈപ്പിൻ ദ്വീപിൽ ഏതാണ്ട് മധ്യഭാഗത്തായി എടവനക്കാട് ഗ്രാമപഞ്ചായത്തിൽ വൈപ്പിൻ മുനമ്പം റോഡിന് കിഴക്കുവശത്തായി എസ്.ഡി.പി.വൈ കെ.പി.എം.ഹൈസ്ക്കൂൾ (SDPY KPMHS) സ്ഥിതിചെയ്യുന്നു. വാഹനമാർഗ്ഗം സ്കൂളിലെത്താൻ എറണാകുളത്തു നിന്നും 15 കിലോമീറ്റർ വടക്കോട്ടും പറവൂരിൽ നിന്നാണെങ്കിൽ 12 കിലോമീറ്റർ തെക്കോട്ടും സഞ്ചരിക്കണം.

വാഹനസൗകര്യം പോലുമില്ലാതിരുന്ന അക്കാലത്ത് ഏറെ ദൂരം നടന്നു പോകേണ്ടുന്ന ഒരു ദുരവസ്ഥ വൈപ്പിനിലുണ്ടായിരുന്നു. ഏതാണ്ട് ഒരു മണിക്കൂറെങ്കിലും നടന്നെങ്കിൽ മാത്രമേ തൊട്ടടുത്തുള്ള സ്ക്കൂളുകളിൽ എത്തുകയുള്ളു. ഇതിന് ഒരറുതി വരുത്താൻ 1937 മെയ് മാസം 31-ം തീയതി എടവനക്കാട് ചെള്ളാമഠത്തിൽ കുമാരപ്പണിക്കരാണ് എൽ.എസ് എടവനക്കാട് എന്ന പേരിൽ സ്ക്കൂൾ ആരംഭിക്കുന്നത്. ആദ്യഘട്ടത്തിൽ പ്രൈമറിവിദ്യാഭ്യാസം മാത്രമേ ഉണ്ടായിരുന്നുള്ളു. തുടർന്ന് 1950 ൽ എച്ച്.എസ്.എടവനക്കാട് എന്ന പേരിൽ ഹൈസ്ക്കൂളായി ഉയർത്തപ്പെട്ടു. ഏതാണ്ട് രണ്ട് ദശാബ്ദം മുമ്പ് വരെ ഷിഫ്റ്റ് സമ്പ്രദായമായിരുന്നു നിലനിന്നിരുന്നത്.

1998 ൽ ഏറ്റവും നല്ല എയിഡഡ് സ്ക്കൂളിനുള്ള അവാർഡ് ലഭിച്ചിട്ടുണ്ട്. സ്ക്കൂൾ കലോത്സവം, കായികമേള, പ്രവൃത്തിപരിചയമേള തുടങ്ങിയ പാഠ്യേതരമേഖലകളിൽ സ്ക്കൂളിനും വിദ്യാർത്ഥികൾക്കും സംസ്ഥാനതലം വരെ പങ്കെടുക്കാനും ശ്രദ്ധേയ നേട്ടങ്ങൾ കൈവരിക്കാനും സാധിച്ചിട്ടുണ്ട്. തുടർച്ചയായ ഒൻപതു കൊല്ലം ഉപജില്ലാതല കലാപ്രതിഭപട്ടം കരസ്ഥമാക്കിയ എന്ന സംസ്ഥാന റെക്കോഡിനുടമയായ കെ.ആർ.കിഷോർ എന്ന വിദ്യാർത്ഥി ഈ സ്ക്കൂളിന്റെ പൂർവവിദ്യാർത്ഥിയാണ്. 2003 ൽ ഏറ്റവും നല്ല പി.ടി.എയ്ക്കുള്ള അവാർഡ് നേടാനും സ്ക്കൂളിന് കഴിഞ്ഞിട്ടുണ്ട്. പ്രവൃത്തിപരിചയക്ലാസുകൾക്കും കായികപരിശീലനത്തിനുമായി പ്രവൃത്തിസമയത്തിനു ശേഷവും സമയം കണ്ടെത്തി വരുന്നു.

ഇപ്പോൾ 5 മുതൽ 10 വരെ ക്ലാസുകളിലായി എഴുന്നൂറോളം വിദ്യാർത്ഥികളും മുപ്പതോളം അദ്ധ്യാപകരുമുണ്ട്. പെൺകുട്ടികൾക്ക് വെള്ള ടോപ്പും പച്ച ഉടുപ്പുമാണ് യൂണിഫോം. ആൺ കുട്ടികൾക്ക് വെള്ള ഷർട്ടും ചുവപ്പ് പാന്റ്സുമാണ് വേഷം. ഇത്തരത്തിൽ ആൺകുട്ടികൾക്കും പെൺകുട്ടികൾക്കും പ്രത്യേകനിറങ്ങളിൽ യൂണിഫോം എന്ന അപൂർവ്വമായ ഒരു പ്രത്യേകതയും സ്ക്കൂളിനുണ്ട്. കെ.എൻ.വിനോദമാണ് സ്ക്കൂൾ ഹൈഡ്മിസ്ട്രസ്. മികച്ച കമ്പ്യൂട്ടർ, സയൻസ് ലാബുകളും പുസ്തകസമ്പുഷ്ടമായ ലൈബ്രറിയും വിദ്യാർത്ഥികൾക്ക് ഒരനുഗ്രഹമാണ്. രക്ഷിതാക്കളുടെ നിരന്തരമായ അഭ്യർത്ഥനയെത്തുടർന്ന് ഇംഗ്ലീഷ് മീഡിയം , അറബി വിദ്യാഭ്യാസം എന്നിവ ആരംഭിക്കുന്നതിനും പദ്ധതിയുണ്ട്.

ഒരു ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. സ്കൂളിന് 5 കെട്ടിടങ്ങളിലായി 19 ക്ലാസ് മുറികളുണ്ട്. ഒരു സയൻസ് ലാബ്, ഗ്രന്ഥശാല, കളിസ്ഥലം എന്നീ സൗകര്യങ്ങൾ ഈ വിദ്യാലയത്തിനുണ്ട്. പതിനഞ്ച് കമ്പ്യൂട്ടറുകളുള്ള മെച്ചപ്പെട്ട ഒരു കമ്പ്യൂട്ടർ ലാബ് സ്ക്കൂളിനുണ്ട്. ഐ.ടി@സ്ക്കൂളിന്റെ മേൽനോട്ടത്തിൽ ഐ.സി.ടി സ്ക്കീമിന്റെ ഭാഗമായതോടെ വിവരസാങ്കേതിക വിദ്യ കേരളമാകെ പടർന്നു പന്തലിച്ചതിന്റെ ഭാഗമായി ബ്രോഡ്ബാന്റ് അടക്കമുള്ള ഏതാണ്ടെല്ലാ സൗകര്യങ്ങളും സ്ക്കൂളിന് കരഗതമാക്കാനായി.


കുമാരപ്പണിക്കർ, ഭാര്യ ദ്രൗപദി അമ്മ, മകൾ ഗിരിജാദേവി എന്നിവരായിരുന്നു നാളിതുവരെയുള്ള സ്ക്കൂൾ മാനേജർമാർ. 2008 ൽ കെ.പി.എം.ഹൈസ്ക്കൂളിന്റെ ഭരണസാരഥ്യം പള്ളുരുത്തിയിലെ ശ്രീധർമ്മപരിപാലനയോഗത്തിന് കൈമാറി. ഇതോടെ സ്ക്കൂളിന്റെ പേര് SDPY KPMHS എന്നാക്കി മാറ്റി. മൂന്ന് വർഷക്കാലയളവിലേക്ക് സ്ക്കൂൾ മാനേജറെ സഭാംഗങ്ങൾ തിരഞ്ഞെടുക്കുന്നു. വി.കെ പ്രദീപാണ് നിലവിലെ സ്ക്കൂൾമാനേജർ. നിരവധി വിദ്യാഭ്യാസസ്ഥാപനങ്ങൾ നടത്തിപ്പോരുന്ന ശ്രീധർമ്മപരിപാലനയോഗത്തിന് കീഴിൽ സ്ക്കൂൾ അഭിവൃദ്ധി പ്രാപിച്ചു വരുന്നു. 

സ്കൂളിന്റെ മുൻ പ്രധാനാദ്ധ്യാപകർ : 
കേശവമേനോൻ, പ്രകാശം, ജേക്കബ്, രാജരാജേശ്വരി, ജോയി, രാധാകൃഷ്ണൻ, സതീദേവി, നിർമ്മല




</doc>
<doc id="93596" url="https://ml.wikipedia.org/wiki?curid=93596" title="ബ്ലൂസ്">
ബ്ലൂസ്

അമേരിക്കൻ ഐക്യനാടുകളിലേക്ക് മാലി, സെനെഗൾ, ഗാംബിയ, ഘാന എന്നീ രാജ്യങ്ങളിൽ നിന്നും അടിമകളായി കൊണ്ടുവന്ന കറുത്തവർഗ്ഗക്കാരുടെ പശ്ചാത്തല സംഗീതമില്ലാത്ത വായ്‌ പാട്ടിൽ നിന്നുമാണ് ബ്ലൂസ് ഉത്ഭവിച്ചിട്ടുള്ളത്. കൃത്യമായി പറഞ്ഞാൽ ആഫ്രിക്കൻ-അമേരിക്കൻ ജനതയിൽ നിന്നും 19ആം നൂറ്റാണ്ടിൽ ഉടലെടുത്തതാണിതെന്നു പറയാം. ബ്ലൂസ് എന്നാൽ ഒരു പ്രത്യേക സംഗീത രീതി എന്നും സംഗീത വിഭാഗമെന്നും പറയാം . ശാസ്ത്രീയമായി പറഞ്ഞാൽ ചില പ്രത്യേക രീതിയിലുള്ള കോഡ് വിന്യാസത്തിലൂടെ (പ്രത്യേകിച്ചും 12 ബാർ ബ്ലൂസ്) ബ്ലു നോട്ടിനു (അഥവാ 'സങ്കട' സ്വരം) പ്രാധാന്യം കൊടുത്ത് മേജർ സ്കേലിൽ പാടുന്നതിനെയോ വായിക്കുന്നതിനെയോ ബ്ലൂസ് എന്ന് പറയാം. ബ്ലൂസ് സംഗീതത്തിൽ പല തരത്തിലുള്ള വിഭാഗങ്ങൾ ഉണ്ടായിട്ടുണ്ട് . ഉദാഹരണം ഷിക്കാഗോ ബ്ലൂസ് ,കണ്ട്രി ബ്ലൂസ്, റിതം ആൻഡ്‌ ബ്ലൂസ് തുടങ്ങിയവ.

രണ്ടാം ലോകമഹാ യുദ്ധത്തിന്റെ അവസാനത്തോടെ ഇലക്ട്രിക് ബ്ലൂസ് വിഭാഗത്തിന് തുടക്കം കുറിച്ചു. 1960-1970 കാലഘട്ടതോടെ റോക്ക് ബ്ലൂസ് എന്ന ഇപ്പോഴത്തെ പുതിയ രീതിയും നിലവിൽ വന്നു. ബ്ലൂസ് സംഗീതത്തിൽ ആഫ്രോ-അമേരിക്കക്കാരുടെതായ പ്രത്യേക അർത്ഥം വരുന്ന വരികൾ അടങ്ങുന്ന പാട്ടുകളും ബേസ് വായനയും മറ്റും ഉണ്ടാവും. ബ്ലൂ ഡെവിൾസ് എന്ന് സൂചിപ്പിക്കുന്ന ഈ സംഗീത രൂപത്തിന്റെ ആന്തരിക അർത്ഥം ആഫ്രോ-അമേരിക്കക്കാരുടെ 'നിരാശയും ദുഖഃവും' എന്നാണ്‌. ബ്ലൂസിന്റെ അവിർഭാവത്തിന്‌ കാരണമായ സാമൂഹിക സാമ്പത്തിക കാരണങ്ങൾ ഇപ്പോഴും വ്യക്തമായിട്ടില്ല എന്നാണു പഠനങ്ങൾ സൂചിപ്പിക്കുന്നത്. എന്നാലും കറുത്ത വർഗ്ഗക്കാർ പകൽ സമയത്തെ ജോലിക്കുശേഷം സംഗീതം, ഡാൻസ് എന്നിവ ആസ്വദിക്കുവാൻ പരസ്യമായി വന്നു തുടങ്ങിയ അല്ലെങ്ങിൽ അനുവാദം കിട്ടിയ 1863 ലെ എമാന്സിപഷിൻ ആക്ട്‌ നു ശേഷമാണ് ബ്ലൂസ് സംഗീതം അവരുടെ ലോകത്തിനു പുറത്തേക്കു വന്നതും ലോകം അറിയുവാൻ തുടങ്ങിയതും എന്നും അനുമാനിക്കുന്നു.

നിരാശയിൽനിന്നും ദുഃഖത്തിൽ നിന്നും സ്വാതന്ത്ര്യത്തിലേയ്ക്ക് വന്ന സംഗീത വിഭാഗമായ അമേരിക്കൻ ബ്ലൂസ് ഇന്ന് സാമ്പത്തികവ്യത്യാസമോ നിറവ്യത്യാസമോ ഇല്ലാതെ വളരെ വലിയ ഒരു ജനത ആസ്വദിക്കുന്ന സംഗീത വിഭാഗമായി മാറിക്കഴിഞ്ഞു. റോബർട്ട് ജോൺസൺ, ജോൺ ലോമാക്സ്, ബസ്സി സ്മിത്ത്, മഡി വാട്ടേർസ്, ഓടിസ് റഷ്, ജോൺ ലീ ഹൂകർ , ബി. ബി. കിംങ്, സ്ടീവി റേ വഗോൻ എന്നിവർ 20ആം നൂറ്റാണ്ടിലെ ചില ബ്ലൂസ് സംഗീതജ്ഞർ ആണ്


</doc>
<doc id="93599" url="https://ml.wikipedia.org/wiki?curid=93599" title="ഉമയാൾപുരം കെ. ശിവരാമൻ">
ഉമയാൾപുരം കെ. ശിവരാമൻ

ഭാരതത്തിലെ പ്രശസ്തനായ ഒരു മൃദംഗ വിദ്വാനാണ്‌ ഉമയാൾപുരം കെ. ശിവരാമൻ. കാശിവിശ്വനാഥ അയ്യരുടേയും കമലമ്മാളിന്റേയും മകനായി 1935 ഡിസംബർ 17 ന്‌ തമിഴ്നാട്ടിലെ തഞ്ചാവൂരിൽ ജനിച്ചു. പാലക്കാട് മണി അയ്യരെ പോലുള്ള പ്രഗല്ഭരായിരുന്നു ശിവരാമന്റെ ഗുരുനാഥർ. മാദ്രാസ് സർവകലാശാലയിൽ നിന്ന് ബി.എ.യും ബി.എൽ ഉം കരസ്ഥമാക്കി. ഹിന്ദുസ്ഥാനി, കർണാട്ടിക്‌ സംഗീതത്തിന്‌ പുറമെ പാശ്ചാത്യ സംഗീതത്തിനും മൃദംഗത്തിന്റെ സ്ഥാനം നിർണ്ണയിച്ച ഉമയാൾപുരം ഈ രംഗത്ത്‌ ഗവേഷണം നടത്തിയിട്ടുണ്ട്‌. മമ്മൂട്ടിക്കും അടൂർ ഗോപാലകൃഷ്ണനുമൊപ്പം ശിവരാമനേയും കേരള സർവകലാശാല 2010 ൽ ഡിലിറ്റ് നൽകി ആദരിച്ചു. 2010 ലെ ഭാരത സർക്കാറിന്റെ പത്മവിഭൂഷൺ പുരസ്കാരവും ഉമയാൾപുരത്തെ തേടിയെത്തി.



</doc>
<doc id="93608" url="https://ml.wikipedia.org/wiki?curid=93608" title="ജോമോൾ">
ജോമോൾ

മലയാളം സിനിമയിലെ ഒരു പ്രമുഖ നടിയാണ് ജോമോൾ എന്ന ഗൗരി ചന്ദ്രശേഖര പിള്ള. തമിഴിലും ജോമോൾ അഭിനയിച്ചിട്ടുണ്ട്.ഒരു വടക്കൻ വീരഗാഥ എന്ന ചിത്രത്തിൽ ഉണ്ണിയാർച്ചയുടെ ബാല്യകാലം അവതരിപ്പിച്ചു കൊണ്ട് ചലച്ചിത്ര രംഗത്തെത്തിയ ജോമോൾ 'മൈഡിയർ മുത്തച്ഛൻ' എന്ന സിനിമയിലും ബാലതാരമായിരുന്നു. 'എന്നു സ്വന്തം ജാനകിക്കുട്ടി' (1998) എന്ന സിനിമയിലൂടെ നായികയായ ജോമോൾക്ക് പ്രസ്തുത ചിത്രത്തിലെ അഭിനയത്തിനു മികച്ച നടിക്കുള്ള സംസ്ഥാന പുരസ്ക്കാരം ലഭിച്ചു. "നിറം", "ദീപസ്തംഭം മഹാശ്ചര്യം", "എന്ന് സ്വന്തം ജാനകിക്കുട്ടി" എന്നിവയാണ് ജോമോളുടെ പ്രധാനപ്പെട്ട ചിത്രങ്ങൾ.

ഒരു ക്രിസ്തുമതവിശ്വാസിയായിരുന്ന ജോമോൾ മുംബൈയിൽ ജോലിയുള്ള ചന്ദ്രശേഖരൻ പിള്ള എന്നൊരു വ്യക്തിയെ വിവാഹം കഴിക്കുകയും തുടർന്ന് ഹിന്ദുമതം സ്വീകരിച്ച് "ഗൗരി ചന്ദ്രശേഖര പിള്ള" എന്ന് പേര് മാറ്റുകയും ചെയ്തു. ഈ ദമ്പതികൾക്ക് ഒരു കുട്ടിയുണ്ട്.

വിവാഹശേഷം ജോമോൾ സിനിമകളിൽ സജീവമല്ലാതായെങ്കിലും ചില ടെലിവിഷൻ സീരിയലുകളിൽ ഗൗരി എന്ന പേരിൽ അഭിനയിച്ചു വന്നു.



</doc>
<doc id="93610" url="https://ml.wikipedia.org/wiki?curid=93610" title="കണ്ണൂർ കന്റോണ്മെന്റ്">
കണ്ണൂർ കന്റോണ്മെന്റ്

കണ്ണൂർ ജില്ലയിലുള്ള ചെറിയ പട്ടണമാണ് കണ്ണൂർ കന്റോണ്മെന്റ്. കണ്ണൂർ കോട്ടയ്ക്ക് വളരെ അടുത്ത് കിടക്കുന്ന ഒരു പ്രദേശമാണിത്.

കണ്ണൂരിൽ ഉണ്ടായിരുന്ന പോർച്ചുഗീസുകാരും ഡച്ചുകാരും, പിന്നീട് വന്ന ബ്രിട്ടീഷുകാരും കണ്ണൂർ കന്റോണ്മെന്റ് പട്ടാളക്യാമ്പ് ആയി ഉപയോഗിച്ചിരുന്നു. ഡിഫെൻസ് സെക്യൂരിറ്റി കോർപ്സിന്റെ ആസ്ഥാനമാണ് ഇന്നിവിടം. ബർണ്ണശ്ശേരി എന്നും ഈ സ്ഥലത്തിനു പേരുണ്ട്. ഇവിടെയുള്ള താമസക്കാരിൽ അധികവും ആംഗ്ലോ-ഇന്ത്യക്കാരാണ്. ക്രിസ്തീയ പള്ളികളും, മുസ്ലീം പള്ളികളും, ഒരു അമ്പലവും ഈ പ്രദേശത്തുണ്ട്.

2001 കാനേഷുമാരി പ്രകാരം 4699 ആണ് ഇവിടുത്തെ ജനസംഖ്യ. ഇതിൽ 65% പുരുഷന്മാരും 35% സ്ത്രീകളുമാണ്. 89% ആണ് ഇവിടുത്തെ സാക്ഷരതാനിരക്ക്. പുരുഷന്മാരിൽ 92%, സ്ത്രീകളിൽ 84% എന്നിങ്ങനെയാണ് സാക്ഷരതയുടെ സ്ത്രീ-പുരുഷ അനുപാതം. ആകെ ജനസംഖ്യയിൽ 8%, 6 വയസ്സിനു താഴെയുള്ള കുട്ടികളാണ്.

കന്റോണ്മെന്റിൽ രണ്ട് ആംഗ്ലോ ഇന്ത്യൻ സ്കൂളുകളുണ്ട്. സെയിന്റ് തെരേസാസ് ആംഗ്ലോ ഇന്ത്യൻ ഹയർ സെക്കന്ററി സ്കൂൾ, സെയിന്റ് മിഷേൽസ് ഐ.ഐ.എച്.എസ്.എസ്. എന്നിവയാണവ.
ഇതു കൂടാതെ ഉർസലൈൻ കോൺവെന്റ് സ്കൂൾ, ബി.ഇ.എം.പി അപ്പർ പ്രൈമറി സ്കൂൾ, സെയിന്റ് പീറ്റേർസ് ലോവർ പ്രൈമറി സ്കൂൾ, പ്രീമിയർ ഇംഗ്ലീഷ് സ്കൂൾ എന്നീ വിദ്യാലയങ്ങളും ഈ സ്ഥലത്തുണ്ട്.


</doc>
<doc id="93611" url="https://ml.wikipedia.org/wiki?curid=93611" title="തുളസീദാസ് (സംവിധായകൻ)">
തുളസീദാസ് (സംവിധായകൻ)

മലയാള സിനിമയിലെ ഒരു അറിയപ്പെടുന്ന സം‌വിധായകനാണ് തുളസീദാസ്. 25-ൽ പരം ചിത്രങ്ങൾ തുളസീദാസ് സം‌വിധാനം ചെയ്തിട്ടുണ്ട്. 1988-ൽ പുറത്തിറങ്ങിയ "ഒന്നിനുപിറകേ മറ്റൊന്ന്" എന്നതാണ് തുളസീദാസിന്റെ ആദ്യ ചിത്രം.





</doc>
<doc id="93614" url="https://ml.wikipedia.org/wiki?curid=93614" title="കല്ല്യാണസൗഗന്ധികം (ചലച്ചിത്രം)">
കല്ല്യാണസൗഗന്ധികം (ചലച്ചിത്രം)

ജെ. കെ. എം. ഫിലിംസ് - ന്റെ ബാനറിൽ കാസിം വെങ്ങോല നിർമ്മിച്ച് വിനയൻ സംവിധാനം ചെയ്‌ത മലയാളചലച്ചിത്രം കല്യാണസൗഗന്ധികം 1996 -ൽ പ്രദർശനത്തിനെത്തി. സെൻട്രൽ പിക്ചേഴ്സ് ചിത്രം വിതരണം ചെയ്തിരിക്കുന്നു.

വി. സി. അശോക്, ജെ. പള്ളാശ്ശേരി എന്നിവരുടേതാണ് കഥ. തിരക്കഥ, സംഭാഷണം എന്നിവ നിർവ്വഹിച്ചത് ജെ. പള്ളാശ്ശേരി ആണ്.


അനാഥനായ ജയദേവന് (ദിലീപ്) തട്ടാനായ വളർത്തച്‌ഛൻ മുരുകേശന്റെ (ഒടുവിൽ ഉണ്ണികൃഷ്ണൻ) കൂടെയാണ് താമസം. വളർത്തച്‌ഛൻ ചന്ദ്രശേഖരൻ മുതലാളിക്ക് വേണ്ടി വീട്ടിൽ സ്വർണ്ണം സൂക്ഷിക്കാറുണ്ട്. ജയദേവൻ മുതലാളിയുടെ ജ്വല്ലറിയിൽ ജീവനക്കാരനാണ് അവിടെ ജയദേവന് അനന്തൻ എന്ന ഒരു കൂട്ടുകാരനുണ്ട്. ഒരു നാൾ അനന്തൻ ജയദേവന്റെ വീട്ടിൽ സൂക്ഷിച്ചിരുന്ന മുതലാളിയുടെ സ്വർണ്ണവുമായി കടന്നുകളയുന്നു. മുതലാളിയുടെ മക്കളായ ഭാർഗ്ഗവന്റേയും (ശിവജി), രാഘവന്റേയും(സാദിഖ്) ഉപദ്രവം മൂലം ജയദേവൻ അനന്തനെ അന്വേഷിച്ച് അനന്തന്റെ കാമുകിയുടെ നാടായ കൊളപ്പള്ളിയിലേയ്ക്ക് പോകുന്നു. കാമുകിയെ പറ്റി അനന്തൻ പറഞ്ഞ അറിവും ഒരു ഫോട്ടോയും മാത്രമേ ജയദേവന്റെ കയ്യിലുള്ളൂ. ആ നാട്ടിൽ തന്നെയാണ് ജയദേവന്റെ സുഹൃത്ത് ഹരിപ്രസാദും (സൈനുദ്ദീൻ) കൂട്ടുകാരും താമസിക്കുന്ന ബ്രഹ്മചാരി നിവാസ്. ഹരിപ്രസാദ് ജോലിചെയ്യുന്ന ശ്രീ പരമാനന്ദ സിദ്ദ വൈദ്യ ഫാർമ്മസിയുടെ ഉടമ നീലകണ്ഠൻ വൈദ്യരുടെ (ക്യാപ്റ്റൻ രാജു) കൊച്ചുമകളാണ് അനന്തന്റെ കാമുകി ആതിര (ദിവ്യ ഉണ്ണി) എന്ന് മനസ്സിലാക്കുന്ന ജയദേവനും ഹരിപ്രസാദും ഹരിപ്രസാദിന്റെ കൂട്ടുകാരായ പ്രേമദാസനും(ജഗദീഷ്) ബാഹുലേയനും(ഹരിശ്രീ അശോകൻ) കൂടി പ്ലാൻ ചെയ്ത് ജയദേവനെ വേഷം കെട്ടിച്ച് നീലകണ്ഠൻ വൈദ്യരുടെ ഗുരുവിന്റെ ശിഷ്യനായ ജയദേവാനന്ദ സ്വാമികൾ എന്ന പേരിൽ വൈദ്യരുടെ ഭവനത്തിൽ കടന്നുകൂടുന്നു. അതിന് ആതിരയുടെ അമ്മാവൻ മാമ്പിള്ളി വാസുദേവന്റെ (ജഗതി ശ്രീകുമാർ) സഹായവും അവർക്ക് ലഭിക്കുന്നു. ആതിരയിൽ നിന്ന് അനന്തന്റെ വിവരങ്ങൾ അറിയുകയാണ് ജയദേവന്റെ ലക്ഷ്യം. ആതിരയെ വിവാഹം കഴിക്കുന്നത് സ്വപ്നം കണ്ട് നടക്കുന്ന ആതിരയുടെ മുറച്ചെറുക്കൻ ബാലഗോപാലനും (കലാഭവൻ മണി) കൂട്ടുകാരൻ കൃഷ്ണൻ കുട്ടിയും (ഇന്ദ്രൻസ്) അവിടെ എത്തുന്നു. ആതിരയ്ക്ക് സ്വാമിയോട് ഇഷ്ടം തോന്നുന്നു. അനന്തനെ ആതിരയ്ക്ക് ഇഷ്ടമല്ല എന്നും അനന്തൻ ആതിരയെ ശല്യം ചെയ്തിരുന്നവനാണെന്നും ജയദേവസ്വാമികൾ ആതിരയുമായി അടുത്ത് ഇടപഴകുന്നതിൽ നിന്ന് മനസ്സിലാക്കുന്നു. ഇതിനിടയിൽ അനന്തന്റെ ബന്ധുക്കൾ അനന്തനുവേണ്ടി ആതിരയെ കല്യാണമാലോചിച്ച് വരുന്നു. ഇതറിഞ്ഞ ജയദേവൻ കൂട്ടുകാരുടേയും ആതിരയുടേയും സഹായത്താൽ ഒരു കല്യാണ നാടകമൊരുക്കി അനന്തനെ പിടികൂടി ഭാർഗ്ഗവന്റേയും രാഘവന്റേയും കയ്യിൽ ഏൽപ്പിക്കുന്നു. ജയദേവനും ആതിരയുമായുള്ള വിവാഹത്തോടെ ചിത്രം മംഗളമായി അവസാനിക്കുന്നു.

ഗാനരചന കൈതപ്രം ദാമോദരൻ നമ്പൂതിരി. ഗാനങ്ങളുടെ സംഗീതസംവിധാനം നിർവ്വഹിച്ചത് ജോൺസൺ. ഗാനങ്ങൾ വിതരണം ചെയ്തത് അമിതാഭ് ബച്ചൻ കോർപറേഷൻ ലിമിറ്റഡ്.





</doc>
<doc id="93619" url="https://ml.wikipedia.org/wiki?curid=93619" title="ഷാംപെയ്ൻ">
ഷാംപെയ്ൻ

ഫ്രാൻസിലെ ഷാമ്പേയ്ൻ എന്ന മേഖലയിൽ ഉത്പാദിപ്പിക്കുന്ന നുരയുന്ന തരം വീഞ്ഞ് ആണ് ഷാം‌പെയ്‌ൻ. ഇത് സ്പാർക്ലിംഗ് വൈൻ (നുരയുന്ന വീഞ്ഞ്) എന്നറിയപ്പെടുന്നു. വിജയാഘോഷപ്രകടനങ്ങളിൽ ഷാമ്പേയ്ൻ കുപ്പി കുലുക്കി കോർക്ക് തുറന്ന് വീഞ്ഞ് നുരഞ്ഞ പതയടക്കും വിജയിക്കും കൂട്ടാളികൾക്കും നൽകുന്ന പഴക്കം ഉണ്ട്. 

ഫ്രാൻസിലെ ഷാം‌പെയ്‌ൻ പ്രവിശ്യയിൽ മാത്രമാണ് ഈ പാനീയമുണ്ടാക്കുന്നത്.അതുകൊണ്ടാണ് ഇങ്ങനെ പേരു വന്നത്.

ഷാം‌പെയ്‌ൻ നിർമ്മിക്കുന്ന പ്രക്രിയയെ ഫ്രഞ്ചുകാർ methode champenoise എന്നാണ് വിളിക്കുക. കുപ്പിയിലാക്കിയ വീഞ്ഞിനെ രണ്ടാമതും പുളിപ്പിച്ച് , കാർബൺ ഡൈ ഓക്സൈഡ് നിറയാൻ അനുവദിക്കുന്നു. വീഞ്ഞ് രണ്ടാമതും പുളിക്കാൻ സക്കറോമൈസസ് സെറിവിസിയ എന്നയിനം യീസ്റ്റും പ്രത്യേകതരം പഞ്ചസാരയുമാണ് ചേർക്കുക. ഈ രണ്ടാമത്തെ ഫെർമന്റേഷൻ പ്രക്രിയ പൂർത്തിയാകാൻ ഒന്നര വർഷമെങ്കിലും എടുക്കുന്നു. മൂന്നു വർഷത്തോളം സൂക്ഷിക്കുമ്പോൾ മാത്രമേ ഷാം‌പെയ്‌ൻ യഥാർഥ വീര്യം പ്രാപിക്കുകയുള്ളൂ.

ചേർക്കുന്ന പഞ്ചസാരയുടെ അളവനുസരിച്ച് ഷാം‌പെയ്നെ തരം തിരിക്കുന്നു


മാതൃഭൂമി ആരോഗ്യ മാസിക നവംബർ 2008 ഡോ. ആർ .വി. എം. ദിവാകരൻ എഴുതിയ ലേഖനത്തിൽ നിന്നും

മദ്യം


</doc>
<doc id="93624" url="https://ml.wikipedia.org/wiki?curid=93624" title="ജെസ്മി">
ജെസ്മി

കേരളത്തിലെ കത്തോലിക്കാ സഭയിൽ പൊതുവേയും കത്തോലിയ്ക്കാ സന്യാസസ്ഥാപനങ്ങളിൽ പ്രത്യേകിച്ചും നടക്കുന്നതായി ആരോപിക്കപ്പെടുന്ന അതിക്രമങ്ങളേയും അഴിമതികളേയും അസാന്മാർഗ്ഗികതയേയും തുറന്നുകാട്ടി വിമർശിക്കുന്ന "ആമേൻ- ഒരു കന്യാസ്ത്രീയുടെ ആത്മകഥ" എന്ന ഗ്രന്ഥം രചിച്ച കത്തോലിയ്ക്കാ സന്യാസിനിയാണ് ജെസ്മി എന്ന സിസ്റ്റർ ജെസ്മി. മേമി റഫായേൽ എന്നായിരുന്നു അവരുടെ പൂർവാശ്രമത്തിലെ നാമം. മൂന്നു പതിറ്റാണ്ടിലേറെ കാർമ്മലമാതാവിന്റെ സന്യാസസമൂഹത്തിൽ(കോൺഗ്രഗേഷൻ ഓഫ് മദർ കാർമൽ - സി.എം.സി) അംഗമായിരുന്ന ജെസ്മി, 51-ആമത്തെ വയസ്സിൽ അധികാരസ്ഥാനങ്ങൾക്കു നേരേ ഉയർത്തിയ കലാപത്തെ തുടർന്ന് ആ സമൂഹം വിട്ടുപോകുമ്പോൾ തൃശ്ശൂർ സെൻറ് മേരീസ് കലാലയത്തിലെ പ്രധാനാദ്ധ്യാപികയായിരുന്നു. 

പഠനത്തിലും പാഠ്യേതര വിഷയങ്ങളിലും കഴിവ് പ്രകടിപ്പിച്ചിരുന്ന മേമിയുടെ പ്രത്യേക താല്പര്യങ്ങൾ സാഹിത്യവും സിനിമയും ആയിരുന്നു. പ്രീഡിഗ്രീ വിദ്യാർത്ഥിയായിരിക്കെ പങ്കെടുത്ത ഒരു "ദൈവവിളി" ധ്യാനത്തെ തുടർന്ന് സ്വേച്ഛാനുസരണം സന്യാസത്തിന്റെ വഴി തെരഞ്ഞെടുത്ത അവർ, ഏഴുവർഷത്തെ പരിശീലനത്തിനു ശേഷം ജെസ്മി(Jesme) എന്ന പേരിൽ സന്യാസവൃതം എടുത്തു. ഈ പുതിയ പേര് യേശുവും ഞാനും(Jesus-Me) എന്നതിന്റെ ചുരുക്കമായിരുന്നു. വൃതസ്വീകരണത്തിനുശേഷവും, മതേതര വിദ്യാഭ്യാസവുമായി മുന്നോട്ടു പോകുന്നതിന് സഭാധികാരികൾ അവരെ അനുവദിച്ചു. കോഴിക്കോട് സർവകലാശാലയിൽ നിന്ന് ഇംഗ്ലീഷ് സാഹിത്യത്തിൽ ഗവേഷണബിരുദധാരിയാണ് ജെസ്മി. യുവസന്യാസിനി ആയിരിക്കെത്തന്നെ, അനീതികൾക്ക് നേരേ പ്രതികരിച്ചിരുന്ന അവർക്ക് തന്റെ സന്യാസിനീസമൂഹത്തിൽ അധികാരസ്ഥാനങ്ങൾ നിഷേധിക്കപ്പെട്ടതായി ആരോപണമുണ്ട്. എന്നാൽ റാങ്ക് അടക്കമുള്ള ഉന്നതമായ നേട്ടങ്ങളോടെ വിദ്യാഭ്യാസം പൂർത്തിയാക്കിയ ജെസ്മി തൃശൂർ സെയിന്റ് ജോസഫ്സ് കലാലയത്തിലെ പ്രധാനാധ്യാപികയായി. ആ പദവിയിലിരിക്കെ കോളജിന്റെ നടത്തിപ്പിന്റേയും മറ്റും കാര്യങ്ങളിൽ പ്രകടിപ്പിച്ച സ്വതന്ത്രമായ നിലപാടുകൾ ഇഷ്ടപ്പെടാഞ്ഞ അധികാരികൾ അവരെ നിർബ്ബന്ധപൂർവം അവധിയിൽ അയച്ചു. എന്നിട്ടും സന്യാസസമൂഹം വിട്ടുപോകാൻ ഇഷ്ടപ്പെട്ടിരുന്നില്ലെന്നും മനോരോഗിയായി മുദ്രകുത്തപ്പെട്ട് ചികിത്സക്കു വിധേയമാകാൻ നിർബ്ബന്ധിക്കപ്പെടുമെന്ന അവസ്ഥയിലാണ് താൻ പിരിഞ്ഞതെന്നും സുബോധം നഷ്ടപ്പെട്ടിട്ടില്ലെന്ന് തെളിയിക്കാനാണ് തന്റെ കഥ എഴുതിയതെന്നും അവർ അവകാശപ്പെടുന്നു. താൻ ഇപ്പോഴും സന്യാസിനി തന്നെയാണെന്നതാണ് അവരുടെ നിലപാട്. ജെസ്മി എന്ന സന്യസ്ഥനാമത്തിൽ തന്നെയാണ് അവർ ഇപ്പോഴും അറിയപ്പെടുന്നത്.

സാന്യാസസമൂഹം വിട്ടുപോകാൻ തീരുമാനിച്ചശേഷം ഡെൽഹിയിൽ നിന്ന് കേരളത്തിലേയ്ക്കു നടത്തുന്ന ഒരു തീവണ്ടിയാത്രയിലെ സ്മരണകളുടെ രൂപത്തിലാണ് ജെസ്മിയുടെ വിവാദപരമായ പുസ്തകം, "ആമേൻ - ഒരു കന്യാസ്ത്രിയുടെ ആത്മകഥ" എഴുതപ്പെട്ടിരിക്കുന്നത്. പ്രച്ഛന്നവേഷത്തിൽ ഒരൊളിച്ചോട്ടം, വെള്ളത്താമര, അനുഗൃഹീത ഞെരിഞ്ഞിലുകൾ, അലറുന്ന അലകളിലൂടെ സുധീരം, സുരക്ഷിതമായ അഭയസ്ഥാനം എന്നിങ്ങന ഓർമ്മകളുടെ അഞ്ചദ്ധ്യാങ്ങളാണ് ഈ ഗ്രന്ഥത്തിനുള്ളത്. കേരളത്തിലെ കന്യാസ്ത്രിമഠങ്ങളിൽ ഇപ്പോൾ യേശുവില്ലെന്നും യേശു പടിയിറങ്ങിപ്പൊയെന്നും 2009 ഫെബ്രുവരിയിൽ, പുസ്തകത്തിന്റെ പ്രകാശനച്ചടങ്ങിൽ ജെസ്മി നിരീക്ഷിച്ചു. ബ്രഹ്മചര്യനിഷ്ടയുടെ അടിത്തറയിൽ പടുത്തുയർത്തപ്പെട്ടിരിക്കുന്ന കത്തോലിക്കാ സ്ഥാപനങ്ങളിൽ, അടിച്ചമർത്തപ്പെട്ട ലൈംഗികതയിൽ നിന്ന് ജനിക്കുന്ന അനാശാസ്യ ലൈംഗിക പ്രവണതകൾ ഉഭയ-സ്വവർഗ്ഗ രൂപങ്ങളിൽ കൊടികുത്തിവാഴുന്നുവെന്നാണ് "ആമേനിലെ " പ്രധാന വെളിപ്പെടുത്തൽ. സഭയുടെ കീഴിലുള്ള വിദ്യാഭ്യാസസ്ഥാപനങ്ങളിലെ പ്രവേശനവുമായി ബന്ധപ്പെട്ട അഴിമതി, സന്യാസിനികൾക്കിടയിൽ സാമ്പത്തികവും വിദ്യാഭ്യാസപരവുമായി പിന്നോക്കം നിൽക്കുന്ന "ചേടുത്തിമാർക്ക്" നേരിടേണ്ടി വരുന്ന അവഗണനയും അപമാനവും, സുഖസൗകര്യങ്ങളുടേയും ജീവിതനിലവാരത്തിന്റേയും കാര്യത്തിൽ പുരോഹിതന്മാർക്കും കന്യാസ്ത്രികൾക്കും ഇടയിലുള്ള വലിയ അന്തരം തുടങ്ങിയവും "ആമേനിലെ" പ്രമേയങ്ങളിൽ പെടുന്നു. ഗ്രന്ഥകാരി തന്റെ കൃതി സമർപ്പിച്ചിരിക്കുന്നത് യേശുവിനാണ്. 
"ആമേൻ- ഒരു കന്യാസ്ത്രീയുടെ ആത്മകഥ" മലയാളത്തിൽ പ്രസിദ്ധീകരിച്ചത് ഡി.സി. ബുക്ക്സ് ആണ്. ആദ്യവർഷം തന്നെ പതിനൊന്നു പതിപ്പുകൾ ഇറങ്ങിയ ആ കൃതി ഇംഗ്ലീഷ്, ഹിന്ദി എന്നീ ഭാഷകളിലും പ്രസിദ്ധീകരിച്ചിട്ടുണ്ട്. 2009 ഒക്ടോബറിലെ ഫ്രാങ്ക്ഫർട്ട് പുസ്തകമേളയിലേയ്ക്ക് ജെസ്മി ക്ഷണിക്കപ്പെട്ടിരുന്നു. 2010 ജനുവരിയിൽ ഇൻഡ്യയിലെ ജയ്‌പൂരിൽ നടന്ന പുസ്തക മേളയിൽ ജെസ്മിയും അവരുടെ ഗ്രന്ഥവും പ്രത്യേകം ശ്രദ്ധിക്കപ്പെട്ടു.

ജെസ്മിയുടെ ഏറെ പ്രചാരം നേടിയ ഗ്രന്ഥം പല നിലയ്ക്കും, പ്രത്യേകിച്ച് കത്തോലിക്കാ വീക്ഷണത്തിൽ നിന്ന്, വിമർശിക്കപ്പെട്ടിട്ടുണ്ട്. കത്തോലിക്കാ നിലപാടിൽ നിന്നുള്ള അതിന്റെ രൂക്ഷവിമർശനവും പ്രത്യാഖ്യാനവുമായി, ആമേൻ, പാപത്തിന്റെ വെളിപാട് പുസ്തകം എന്ന പേരിൽ ഒരു ഗ്രന്ഥം തന്നെ പ്രസിദ്ധീകരിക്കപ്പെട്ടിട്ടുണ്ട്. കത്തോലിക്കാ മുദ്രണ സ്ഥാപനമായ ഡെൽഹിയിലെ മീഡിയാ ഹൗസ് പ്രസിദ്ധീകരിച്ച ഈ മറുപടി രചിച്ചിരിക്കുന്നത് മേരിക്കുട്ടി മണ്ടളം എന്ന നിവൃത്ത അദ്ധ്യാപികയാണ്. സന്യാസാലയങ്ങളിലെ "അനാശാസ്യ" ലൈംഗികതയേയും മറ്റും പറ്റി ജെസ്മി ഉന്നയിക്കുന്ന ആരോപണങ്ങളെ, സന്യാസജീവിതം ആവശ്യപ്പെടുന്ന അച്ചടക്കവും ആത്മപരിത്യാഗവുമായി പൊരുത്തപ്പെട്ടു പോകാനാകാവാഞ്ഞ ഒരാൾ, സന്യസ്തജീവിതത്തിലെ വ്യക്തിപരമായ പ്രതിസന്ധിയ്ക്ക് സാമൂഹ്യസ്വഭാവം നൽകിയും കുറ്റവാളികളെ കണ്ടെത്തിയും താരപരിവേഷം അണിയുവാൻ നടത്തിയ ശ്രമമായി ഈ പ്രത്യാഖ്യാനം വിശേഷിപ്പിക്കുന്നു.


ക. "I wrote this autobiography to prove that I am normal. They tried to portray me as an insane person."

ഖ. "I am not an ex-nun. I am a nun. A girl can be a Sister even outside the convent."

ഗ. "'മേമി' എന്ന പ്രീഡിഗ്രിക്കാരി പെൺകുട്ടിയെ പഠിപ്പിച്ച് പി.എച്ച്.ഡി.ക്കാരിയാക്കി, കോളേജ് പ്രിൻസിപ്പൽ സ്ഥാനത്ത് അവരോധിക്കുകയും പിന്നീട് ആ സ്ത്രീയുടെ വിഷപ്പല്ലുകളേറ്റ് മുറിവേൽക്കുകയും ചെയ്ത കാന്യാസ്ത്രീ സമൂഹത്തിന്‌" ആണ്‌ ഗ്രന്ഥകാരി ഈ പ്രത്യാഖ്യാനം സമർപ്പിച്ചിരിക്കുന്നത്.


</doc>
<doc id="93632" url="https://ml.wikipedia.org/wiki?curid=93632" title="വാഖാൻ ഇടനാഴി">
വാഖാൻ ഇടനാഴി

അഫ്ഗാനിസ്താന്റെ കിഴക്കേ അറ്റത്ത്, ഒരു നാട പോലെ ചൈനയിലേക്ക് നീണ്ടുകിടക്കുന്ന ഭൂഗാഗമാണ് വഖാൻ ഇടനാഴി (Wakhan Corridor). 
പാമീർ പർവ്വതക്കെട്ടിലായി 4,293 മീറ്റർ ഉയരത്തിലായാണ്‌ വാഖാൻ ഇടനാഴിയുടെ സ്ഥാനം.വടക്ക് തജിക്കിസ്ഥാൻ ,തെക്ക് കശ്മീർ , കിഴക്ക് ചൈന എന്നിങ്ങനെയാണ്‌ ഇടനാഴിയുടെ അതിരുകൾ. ഏകദേശം 210 കിലോമീറ്റർ നീളവും 20 കിലോമീറ്ററിനും 60 കിലോമീറ്ററിനും ഇടയിലുള്ള വീതിയുമുണ്ട് വാഖാൻ ഇടനാഴിക്ക്.

വൻകളിയുടെ സമാപനമെന്നോണം, റഷ്യയും ബ്രിട്ടീഷ് ഇന്ത്യയും തമ്മിൽ 1873-ൽ അംഗീകരിച്ച ഒരു കരാറിന്റെ ഫലമായാണ്, അഫ്ഗാനിസ്താനിലേക്ക് വഖാൻ ഇടനാഴി എന്ന ഒരു നാടപോയെയുള്ള പ്രദേശം കൂട്ടിച്ചേർക്കപ്പെട്ടത് . ഇരു സാമ്രാജ്യങ്ങളും തമ്മിൽ നേരിട്ട് അതിർത്തി പങ്കിടാതെ അഫ്ഗാനിസ്താനെ തങ്ങൾക്കിടയിലയിലെ ഒരു നിഷ്പക്ഷഭൂമിയാക്കുന്നതിന്റെ ഭാഗമായിരുന്നു ഇത്.

ലോകത്തിലെ ഏതെങ്കിലും രണ്ട് രാജ്യങ്ങളുടെ അതിർത്തികൾ തമ്മിൽ ഏറ്റവും വലിയ സമയവ്യത്യാസം ഉള്ളതും വാഖാൻ ഇടനാഴിയിലാണ്‌. അതിർത്തിക്കിരുവശത്തുമുള്ള ചൈന പ്രദേശവും വാഖാൻ ഇടനാഴിയും തമ്മിൽ മൂന്നര മണിക്കൂർ സമയ വ്യത്യാസം നിശ്ചയിച്ചിരിക്കുന്നു. അതായത് ചൈന പ്രദേശത്ത് രാവിലെ സമയം എട്ടു കണക്കാക്കുമ്പോൾ തൊട്ടടുത്ത വാഖാൻ ഇടനാഴിയിൽ സമയം രാവിലെ 4.30 മാത്രമായേ കണക്കാക്കുന്നുള്ളൂ.



</doc>
<doc id="93646" url="https://ml.wikipedia.org/wiki?curid=93646" title="കോഡ് ‌(സംഗീതം)">
കോഡ് ‌(സംഗീതം)

ചേർച്ചയുള്ള (Harmonically related) ഒരു കൂട്ടം സ്വരങ്ങൾ ഒരുമിച്ചോ വളരെ അടുത്തടുത്തോ കേൾക്കുമ്പോൾ അല്ലെങ്കിൽ വായിക്കുമ്പോൾ അതിനെ കോഡ്‌ എന്ന് പറയുന്നു. ചുരുക്കി പറഞ്ഞാൽ രണ്ടോ അതിലധികമോ സ്വരങ്ങൾ ഒരുമിച്ചു കേൾക്കുമ്പോൾ അതിനെ കോഡ്‌ എന്ന് പറയുന്നു. മൂന്നു സ്വരങ്ങൾ അടങ്ങുന്ന പ്രധാനപ്പെട്ട കോഡുകൾ മേജർ, മൈനർ, ഓഗ്മെന്റഡ്, ഡിമിനിഷ്ഡ്‌ എന്നിവയാണ്. ഇന്ത്യൻ സംഗീതത്തിലെ ഒരു കട്ട എന്ന് പറയുന്ന C സ്വരം അടിസ്ഥാനമായി (റൂട്ട്) എടുത്തുകൊണ്ടു തുടങ്ങുന്ന C മേജർ കോഡ്‌ ആണ് പൊതുവേ ആദ്യ പാഠവും. C മേജർ കോഡിൽ വരുന്ന സ്വരങ്ങൾ C.E.G. എന്നിവയാണ്. 'ഒന്ന് മറ്റൊന്നിനോട് ചേർന്ന്' എന്ന് ഇംഗ്ലീഷിൽ അർത്ഥം വരുന്ന 'accord' എന്നതിന്റെ ചുരുക്കം ആയ 'code' ൽ നിന്നും ആണ് കോഡ്‌ (chord)എന്ന വാക്ക് ഉണ്ടായത്. മൈനർ കോഡിൽ ആണെങ്കിൽ മൂന്നാമത്തെ സ്വരം ഒരു സെമി ടോൺ താഴും എന്ന വ്യത്യാസമാണ് അടിസ്ഥാനമായി വരുന്നത്. അതായത് C മുതലുള്ള മൂന്നാമതെ സ്വരമായ E ഒരു സെമി ടോൺ താഴ്ന്ന് 'E flat' ആകും .
15, 16 നൂറ്റാണ്ടുകളിലാണ് കോഡ്‌ വായന കൂടുതലായും ഉപയോഗിച്ച് തുടങ്ങിയത്. പ്രധാന മൂന്നു സ്വരങ്ങളുടെ കൂടെ തന്നെ പിന്നീട് കൂടുതൽ സ്വരങ്ങൾ കൂട്ടി ചേർത്ത് വ്യത്യാസപ്പെട്ട കോഡുകൾ വായിക്കുവാനും തുടങ്ങി. C മുതൽ ആരോഹണത്തിൽ B വരെയുള്ള 12 സ്വരങ്ങളിലും കോഡ്‌ വായിക്കും. ചില ഒരു പറ്റം കോഡുകൾ ചിട്ടയായി വായിക്കുമ്പോൾ അതിനെ 'കോഡ്‌ പ്രോഗ്രഷൻ' എന്ന് പറയും.


</doc>
<doc id="93678" url="https://ml.wikipedia.org/wiki?curid=93678" title="റോക്ക്">
റോക്ക്

1950 കളോടെ പടിഞ്ഞാറൻ സംഗീതത്തിന്റെ മുൻപന്തിയിലേക്ക് വന്ന സംഗീതവിഭാഗമാണ് റോക്ക്. റോക്ക് ആൻഡ്‌ റോൾ, റിതം ആൻഡ്‌ ബ്ലുസ്, കണ്ട്രി മ്യൂസിക്‌ , ഫോക്, ജാസ് എന്നിവയിൽ നിന്നും ഉടലെടുത്തതാണീ സംഗീതരൂപം. ഗിറ്റാറിനെ കേന്ദ്രമാക്കിയുള്ള ഈ സംഗീതത്തിൽ ഡ്രംസ്, ബേസ് ഗിറ്റാർ, ഓർഗൻ, എന്നിവയും പ്രധാന പങ്ക് വഹിക്കുന്നു.
1960 കളുടെ അവസാനം മുതൽ 1970 കളിൽ ഇതിൽനിന്നും ഉടലെടുത്ത മറ്റു രൂപങ്ങൾ ബ്ലുസ് റോക്ക്, ജാസ് റോക്ക്, ഫോക്ക് റോക്ക്, തുടങ്ങിയവയാണ്. 1970 കഴിഞ്ഞതോടെ സോഫ്റ്റ്‌ റോക്ക്, ഗ്ലാം റോക്ക്, പങ്ക് റോക്ക്, ഹാര്ഡ് റോക്ക്, ഹെവി മെറ്റൽ, പ്രോഗ്രസ്സീവ് റോക്ക് എന്നിവയും രൂപപ്പെട്ടു. 1980 കളിൽ ന്യൂ വേവ്, ഹാര്ഡ് കോർ പങ്ക് എന്നിവയും 1990 കളിൽ ഗ്രന്ജ്‌, ബ്രിട്ട് പോപ്‌ , നു മെറ്റൽ എന്നിവയും രൂപപ്പെട്ടു 

ഇത്തരം സംഗീതത്തിൽ വൈദക്ത്യം നേടിയ ഒരു കൂട്ടം സന്ഗീതക്ജരുടെ സംഘത്തെ റോക്ക് ബാന്ഡ് അല്ലെങ്കിൽ റോക്ക് ഗ്രൂപ്പ് എന്ന് വിളിക്കുന്നു. ഒരു ഗ്രൂപ്പിൽ അടിസ്ടാനപരമായി ഗിറ്റാർ, ബേസ് ഗിറ്റാർ , ഡ്രംസ്, വോക്കൽ എന്നിവ ഉണ്ടാവും. കൂടാതെ കീ ബോർഡ്, സാക്സഫോൺ റിതം ഗിറ്റാർ മുതലായവയും കാണും. 
എൽവിസ് പ്രെസ്‌ലി, ബീറ്റിൽസ്, എവെര്ളി ബ്രതെര്സ്, ജിമ്മി ഹെൻട്രിക്സ്, എറിക് ക്ലാപ്ടൻ, ബോബ് ദില്ലൻ, ഈഗിൾസ്, എസ്, യു2, ലെഡ് സെപ്പലിൻ, അയേൺ മേയ്ടൻ, നിർവാണ, ദി ഹു, എ.സി.ഡി.സി, മെഗാ ഡത്ത്, മെറ്റാലിക്കാ, മൈക്ക്‌ൾ ജാക്സൺ മഡോണ,എന്നിവർ പ്രധാനപ്പെട്ട ചില സംഗീതജ്ഞരും ബാണ്ടുകളും ആണ്. ഈ സംഗീതം ലോകത്തിന്റെ സാമൂഹിക രംഗങ്ങളിൽ പല മാറ്റങ്ങളും ഉണ്ടാക്കി എന്നാണു പഠനം സൂചിപ്പിക്കുന്നത്. ഫാഷൻ, സിനിമാ എന്നിവയുടെ ലോകത്താണ് കൂടുതൽ മാറ്റം ഉണ്ടാക്കിയത്. 


</doc>
<doc id="93679" url="https://ml.wikipedia.org/wiki?curid=93679" title="ഇരിവേരി">
ഇരിവേരി

കണ്ണൂർ ജില്ലയിലുള്ള ഒരു ചെറിയ പട്ടണമാണ് ഇരിവേരി.

2001 കാനേഷുമാരി പ്രകാരം 15,672 ആണ് ഇരിവേരിയുടെ ജനസംഖ്യ. ഇതിൽ 48% പുരുഷന്മാരും 52% സ്ത്രീകളുമാണ്. 84% ആണ് ഇരിവേരിയുടെ സാക്ഷരത ശതമാനം. സാക്ഷരത ശതമാനം പുരുഷന്മാരിൽ 85% ശതമാനവും സ്ത്രീകളിൽ 82% ശതമാനവുമാണ്. ഇരിവേരിയിലെ 12% പേർ 6 വയസ്സിൽ താഴെയുള്ള കുട്ടികളാണ്.

ചക്കരക്കല്ല് ആണ് ഇവിടുന്ന് അടുത്തുള്ള മറ്റൊരു പട്ടണം. ഇരിവേരിയിലുള്ള "ഇരിവേരിക്കാവിൽ" എല്ലാ വർഷവും നടത്തപ്പെടുന്ന "തെയ്യം" പ്രസിദ്ധമാണ്. അമ്പിളിയാട് ശ്രീ കൃഷ്ണന്റെ അമ്പലവും മണിക്കിയിൽ ഭഗവതി ക്ഷേത്രവുമാണ് ഇവിടുത്തെ പ്രധാന ഹിന്ദു ക്ഷേത്രങ്ങൾ.


</doc>
<doc id="93680" url="https://ml.wikipedia.org/wiki?curid=93680" title="കാടാച്ചിറ">
കാടാച്ചിറ

കേരളത്തിലെ കണ്ണൂർ ജില്ലയിലെ ചെറിയൊരു പട്ടണമാണ് കാടാച്ചിറ. കണ്ണൂർ താലൂക്കിലെ കടമ്പൂർ വില്ലേജിലാണ് കാടാച്ചിറ. താഴേ ചൊവ്വനിന്ന് കൂത്തുപറമ്പ് റൂട്ടിൽ 5.5 കിലോമീറ്റർ അകലെയാണ് കാടാച്ചിറ സ്ഥിതിചെയ്യുന്നത്. കണ്ണൂർ കൂത്തുപറമ്പ് റോഡാണ് ഇതിലെ കടന്നുപോകുന്ന പ്രധാന റോഡ്. 

2001 കാനേഷുമാരി പ്രകാരം 17,438 ആണ് കാടാച്ചിറയുടെ ജനസംഖ്യ. ഇതിൽ 47% പുരുഷന്മാരും 53% സ്ത്രീകളുമാണ്. കാടാച്ചിറയുടെ സാക്ഷരത 85% ആണ്. പുരുഷന്മാരിലെ സാക്ഷരത 86 ശതമാനവും, സ്ത്രീകളിൽ ഇത് 86 ശതമാനവുമാണ്. കാടാച്ചിറയിലെ 11% ജനങ്ങൾ 6 വയസ്സിൽ താഴെയുള്ള കുട്ടികളാണ്.




</doc>
<doc id="93681" url="https://ml.wikipedia.org/wiki?curid=93681" title="കാഞ്ഞിരോട്">
കാഞ്ഞിരോട്

കണ്ണൂർ ജില്ലയിലെ ഒരു ചെറിയ പട്ടണമാണ് കാഞ്ഞിരോട്.

2001 കാനേഷുമാരി പ്രകാരം 13,954 ആണ് കാഞ്ഞിരോടിന്റെ ജനസംഖ്യ. ഇതിൽ പുരുഷന്മാരുടെ ശതമാനം 47%-ഉം സ്ത്രീകളുടേത് 53% ഉം ആണ്. കാഞ്ഞിരോടിന്റെ സാക്ഷരതാ ശതമാനം 82% ആണ്. പുരുഷന്മാരിൽ 85%, സ്ത്രീകളിൽ 79% എന്നതാണ് കാഞ്ഞിരോടിന്റെ സാക്ഷരത അനുപാതം. കാഞ്ഞിരോടിലെ 12% ജനസംഖ്യ 6 വയസ്സിൽ താഴെയുള്ള കുട്ടികളാണ്.


</doc>
<doc id="93682" url="https://ml.wikipedia.org/wiki?curid=93682" title="ആലക്കോട്">
ആലക്കോട്

കണ്ണൂർ ജില്ലയിലെ ഒരു മലയോര പട്ടണമാണ് ആലക്കോട്‌. മലബാർ കുടിയേറ്റത്തിലെ ഒരു പ്രധാന കേന്ദ്രമായിരുന്നു ആലക്കോട്. ഇവിടെ കൂടുതൽ പേരും കൃഷിയിലും വ്യാപാരത്തിലും ഏർപ്പെട്ടിരിക്കുന്നു. അവിടെനിന്ന് മലഞ്ചരക്കുകൾ (റബ്ബർ, കൊപ്ര, കുരുമുളക്, അടയ്ക്ക മുതലായവ) വടക്കേ ഇന്ത്യയിലെ വ്യവസായ സ്ഥാപനങ്ങളിലേക്ക് കയറ്റി അയക്കപ്പെടുന്നു. 1940-50 കാലഘട്ടത്തിൽ തിരുവിതാംകൂറിൽ നിന്ന് കുടിയേറിയ ക്രിസ്ത്യാനികൾ അവിടുത്തെ സമ്പദ്വ്യവസ്ഥയിൽ ഒരു പ്രധാന പങ്കു വഹിക്കുന്നു. ഈ പ്രദേശം കണ്ണൂർ ടൗണിൽ നിന്ന് ഏകദേശം 40 കിലോമീറ്റർ അകലെയാണ്.

2001-ലെ കാനേഷുമാരി പ്രകാരം 33,605 ആണ് ആലക്കോടിലെ ജനസംഖ്യ. ഇതിൽ 16811 പുരുഷന്മാരും 16794 സ്ത്രീകളും ഉൾപ്പെടുന്നു.


</doc>
<doc id="93686" url="https://ml.wikipedia.org/wiki?curid=93686" title="കുറുമാത്തൂർ">
കുറുമാത്തൂർ

കണ്ണൂർ ജില്ലയിലെ ഒരു ഗ്രാമമാണ് കുറുമാത്തൂർ.

2001-ലെ കാനേഷുമാരി പ്രകാരം കുറുമാത്തൂരിന്റെ ജനസംഖ്യ 15,504 ആണ്. ഇതിൽ 7464 പുരുഷന്മാരും 8040 സ്ത്രീകളും ഉൾപ്പെടുന്നു.


</doc>
<doc id="93688" url="https://ml.wikipedia.org/wiki?curid=93688" title="ഉദയഗിരി">
ഉദയഗിരി

കണ്ണൂർ ജില്ലയിലെ തളിപ്പറമ്പ് താലുക്കിൽപെടുന്ന,കർണ്ണാടകകുടകു മലനിരകൾ അതിർത്തി പങ്കിടുന്ന ഒരു കിഴക്കൻ മലയോരഗ്രാമം ഉദയഗിരി. കണ്ണൂർ പട്ടണത്തിൽനിന്ന് 60 കിലോമീറ്റർ ദൂരത്തിലാണ് ഈ പ്രദേശം.കണ്ണുര് നിന്ന് റോഡ് മാർഗ്ഗം 25 കിലോമീറ്റർ യാത്ര ചെയ്താൽ തളിപ്പറമ്പ്.ഇവിടെനിന്ന് 35കിലോമീറ്റർ അന്താരാഷ്ട്ര നിലവാരത്തിലുള്ള ആലക്കോട് കുർഗ്ബോർഡർ റോഡിൽ സഞ്ചരിച്ചാൽ കാർത്തികപുരo. ഇവിടെനിന്ന് 1 കിലമീറ്റർ സഞ്ചരിച്ചാൽ ഉദയഗിരി എന്ന സ്ഥലത്തും എത്തിചേരും.1975 ൽ രുപീകൃതമായ ഉദയഗിരി പഞ്ചായത്തിന്റെ ആസ്ഥാനം കാർത്തികപുരംഎന്ന സ്ഥലമാണ്. ഉദയഗിരിയുടെ ആദ്യകാല പേര് പാട്ടപാറ എന്നായിരുന്നു.കിഴക്കൻ ചക്രവാളത്തിൽ ഉദയകിരണങ്ങൾ ആദ്യം പതിച്ചുണരുന്നസ്ഥലം എന്ന അർത്ഥത്തിലാണ് ഉദയഗിരി എന്നപേര് രൂപം കൊണ്ടത്.

എന്നിവ സ്ഥിതി ചെയുന്നു. എല്ലാ രാഷ്ടീയ പാർട്ടികളും വികസന മനോഭാവത്തോടെ ചേരി തിരി വില്ലാതെ പ്രവർത്തിക്കുന്നു എന്നത് ഉദയഗിരിയുടെ വികസനത്തിന് മുതൽ കുട്ടായിട്ടുണ്ട്. കൂടാതെ എല്ലാ മതസ്ഥരുടെയും ആരാധനാ
ലയങ്ങളും എല്ലാ മതസ്ഥരും വളരെ മത സൗഹാർദമായി ജിവിച്ചു പോരുന്നു. 
പൈതൽ മല കേരള-കർണാടക അതിർത്തിയിൽ സ്ഥിതി ചെയ്യുന്ന ഒരു വിനോദസഞ്ചാരകേന്ദ്രമാണ്. 1375 മീറ്ററോളം ഉയരം ഉണ്ട് ഈ മലയ്ക്ക്.

കണ്ണൂരാണ് ഇവിടുന്ന് ഏറ്റവും അടുത്തുള്ള പ്രധാനപ്പെട്ട പട്ടണം. കണ്ണൂരിൽ നിന്ന് ഉദയഗിരിയിലേയ്ക്ക് ബസ്സുകൾ ഓടുന്നുണ്ട്. തളിപ്പറമ്പയിൽ നിന്നും ഉദയഗിരിയിലേയ്ക്ക് ബസ്സ് മാർഗ്ഗം എത്തിച്ചേരാം.


</doc>
<doc id="93690" url="https://ml.wikipedia.org/wiki?curid=93690" title="നടുവിൽ">
നടുവിൽ

കണ്ണൂർ ജില്ലയിലെ ഒരു ഗ്രാമം ആണ് നടുവിൽ. "ന്യൂ നടുവിൽ" എന്നും ഈ സ്ഥലം അറിയപ്പെടുന്നു.

2001-ലെ കാനേഷുമാരി പ്രകാരം, നടുവിലിന്റെ ജനസംഖ്യ 19,841 ആണ്. ഇതിൽ 9852 പുരുഷന്മാരും 9989 സ്ത്രീകളും ഉൾപ്പെടുന്നു.


</doc>
<doc id="93711" url="https://ml.wikipedia.org/wiki?curid=93711" title="ദേശീയ ചലച്ചിത്ര പുരസ്കാരം 2008">
ദേശീയ ചലച്ചിത്ര പുരസ്കാരം 2008

ഇന്ത്യൻ ഗവൺമെന്റ് നൽകുന്ന 2008-ലെ അമ്പത്തി ആറാമത് ദേശീയ ചലച്ചിത്രപുരസ്കാരങ്ങൾ 2010 ജനുവരി 23-ന്‌ കേന്ദ്ര വാർത്താ വിതരണ പ്രക്ഷേപണ വകുപ്പ് മന്ത്രി അംബിക സോണി പ്രഖ്യാപിച്ചു. മലയാളി ചലച്ചിത്രസം‌വിധായകനായ ഷാജി എൻ. കരുൺ ചെയർമാനായ സമിതിയാണ്‌ പുരസ്കാര നിർണയം നടത്തിയത്.


</doc>
<doc id="93716" url="https://ml.wikipedia.org/wiki?curid=93716" title="വിവ ഫലസ്തീന">
വിവ ഫലസ്തീന

ഗാസ ചീന്തിലെ അശരണരായ ജനങ്ങൾക്ക് മാനുഷിക സഹായമെത്തിക്കുക എന്ന പ്രാഥമിക ഉദ്ദേശത്തോടെ ബ്രിട്ടീഷ് ആസ്ഥാനമായി റജിസ്റ്റർ ചെയ്‌ത് 2009 ജനുവരിയിൽ നിലവിൽ വന്ന ഒരു സന്നദ്ധ- സഹായ സംഘമാണ്‌ വിവ ഫലസ്തീന. (പലസ്തീൻ നീണാൾ വാഴട്ടെ-Long live Palestine- എന്നാണ്‌ ഇറ്റാലിയൻ,പോർച്ചുഗീസ്,സ്പാനിഷ് ഭാഷകളിൽ അറിയപ്പെടുന്നത്) . ഫലസ്തീൻ ജനവിഭാഗങ്ങൾക്ക് ആവശ്യമുള്ള ഭക്ഷണം, മരുന്ന്, മറ്റു അവശ്യവസ്തുക്കളും സേവനങ്ങളും എത്തിക്കുക, സമാധാനം കൈവരിക്കുക എന്ന ലക്ഷ്യം മുൻനിർത്തി അവിടുത്തെ യുദ്ധകാരണങ്ങളേയും ഫലത്തേയും ജനശ്രദ്ധയിൽ കൊണ്ടുവരിക എന്നിവയാണ്‌ ഈ സംഘടനയുടെ ലക്ഷ്യങ്ങളായി പറയുന്നത്. 

2008-2009 ഇസ്രയേൽ-ഗാസ പോരാട്ടത്തോടുള്ള പ്രതികരണമെന്നോണം ബ്രിട്ടീഷ് പാർലമെന്റ് അംഗമായ ജോർജ്ജ് ഗാല്ലോവെ ഉൾപ്പെടെയുള്ള ഒരു വിഭാഗം 2009 ജനുവരിയിൽ രൂപം നൽകിയ ഒരു സം‌രംഭമാണ്‌ വിവ ഫലസ്തീന

നാലു ആഴ്ചകൾക്കകം ശേഖരിച്ച പത്ത് ലക്ഷം പൗണ്ട് വിലമതിക്കുന്ന മാനുഷികസഹായ വസ്തുക്കളുമായി - ഒരു ഫയർ എഞ്ചിൻ,12 ആംബുലൻസുകൾ, ഒരു ബോട്ട്, മരുന്നുകൾ നിറച്ച ട്രക്കുകൾ, ഉപകരണങ്ങൾ, വസ്ത്രങ്ങൾ, പുതപ്പുകൾ, കുട്ടികൾക്കുള്ള സമ്മാനപ്പൊതികൾ എന്നിവ ഉൾപ്പെടുന്നതാണിത്- 2009 ഫെബ്രുവരി 14 ന്‌ നൂറുകണക്കിന്‌ സന്നദ്ധപ്രവർത്തകരുടെ ആദ്യ സഹായ സംഘം പുറപ്പെട്ടു. ബെൽജിയം,സ്പെയിൻ,മൊറോക്കൊ,അൾജീരിയ,ടുനീഷ്യ,ലിബിയ ഈജിപ്ത് എന്നീ രാജ്യങ്ങളിലൂടെ 5000 മൈലുകൾ താണ്ടിയാണ്‌ ഈ സംഘം കടന്നു പോയത്. യാത്ര ആരംഭിക്കുന്നതിന്റെ ഒരു ദിവസം മുമ്പ് ഭീകരവിരുദ്ധ നിയമത്തിന്റെ മറവിൽ വിവ ഫലസ്തിന സംഘത്തിലെ ഒമ്പത് സന്നദ്ധപ്രവർത്തകരെ ലങ്കാഷയർ പോലീസ് അറസ്റ്റ് ചെയ്തതിനെ ഗാല്ലോവെ ശക്തിയായി അപലപിക്കുകയുണ്ടായി. കരുതിക്കൂട്ടി നടത്തിയ ഒരറസ്റ്റായിരുന്നു അതെന്നും അദ്ദേഹം ആരോപിച്ചു. പ്രവർത്തകരെ അറസ്റ്റ് ചെയ്ത വാർത്ത പ്രക്ഷേപണം ചെയ്തതിൽ പിന്നെ തങ്ങൾക്കുള്ള സംഭാവനകളിൽ 80 ശതമാനം കുറവ് വന്നതായി വിവ ഫലസ്തീന റിപ്പോർട്ടു വെളിപ്പെടുത്തി. അറസ്റ്റ് ചെയ്യപ്പെട്ട എല്ലാവരെയും പിന്നീട്കുറ്റം ചാർത്താതെ വിട്ടയച്ചു.
ഇറാനിയൻ വാർത്താ ചാനലായ പ്രസ്സ് ടി.വി അതിന്റെ റിപ്പോർട്ടുമാരെ ഈ സംഘത്തോടൊപ്പം അയച്ചിരുന്നു. ഹസ്സൻ ഗനിയും യുവാൺ റിഡ്‌ലിയും ചേർന്ന് ഇതിനെ കുറിച്ച് ഒരു ഡോക്യുമെൻഡറിയും തയ്യാറാക്കി. 
2009 മാർച്ച് 9 ന്‌ റഫ ക്രോസ്സിങ്ങിലൂടെ വിവ ഫലസ്തീനയുടെ ആദ്യ സംഘം ഗാസയിൽ എത്തിച്ചേർന്നു. ലിബിയയുടെ ഗദ്ദാഫി ഫൗണ്ടേഷൻ സംഭാവനയായി നൽകിയ ഏകദേശം 180 ട്രക്ക് സഹായ വസ്തുക്കളും ഈ സംഘത്തോടൊപ്പം ഉണ്ടായിരുന്നു. ബ്രിട്ടീഷ് സംഘത്തോടൊപ്പം ഈ ട്രക്കുകളെ റഫ ക്രോസ്സിങ്ങിന്‌ അനുവദിക്കാതിരുന്നതിനാൽ അവയെ ഇസ്രയേൽ വഴി തിരിച്ചു വിടുകയായിരുന്നു.

2009 ജൂലൈ 17 ന്‌ 200 അമേരിക്കൻ സന്നദ്ധപ്രവർത്തകരുടെ ഒരു സംഘത്തെ ഗാസാ ചീന്തിലേക്ക് കടക്കാൻ ഇസ്രയേൽ അനുവദിച്ചു. വിയറ്റ്നാം യുദ്ധപോരാളി റോൻ കൊവിക് ജോർജ്ജ് ഗാല്ലോവെ എന്നിവരായിരുന്നു ഈ സംഘത്തിലെ നായകർ. അമേരിക്കയിലെ സന്നദ്ധപ്രവർത്തകർ തങ്ങളുടെ രാജ്യത്ത് നിയമപരമായ ബുദ്ധിമുട്ടുകൾ നേരിടേണ്ടിവരുമെന്ന ആശങ്ക ഇല്ലാതാക്കാൻ സർക്കാറിലൂടെ സഹായങ്ങൾ വിതരണം ചെയ്യുന്നതിനു പകരം സർക്കാറിതര സംഘടനക്ക് (NGOs) തങ്ങളുടെ സഹായ വസ്തുക്കൾ നേരിട്ട് കൈമാറാൻ ഹമാസ്, ഫലസ്തീൻ വിവയെ അനുവദിക്കുകയുണ്ടായി.

2009 ഡിസംബർ 6 ന്‌ മുന്നാമത്തെ വിവ ഫലസ്തീന സംഘം ലണ്ടനിൽ നിന്ന് യാത്രപുറപ്പെട്ടു. നിരവധി രാജ്യങ്ങളിൽ നിന്നുള്ള സന്നദ്ധപ്രവർത്തകർ (ഇസ്തംബൂളിൽ നിന്നും ഡമാസ്കസിൽ നിന്നുള്ള അധിക സഹായങ്ങളും ഇവർ ശേഖരിച്ചുകൊണ്ടുള്ളതായിരുന്നു ഈ സംഘം) ഫ്രാൻസ്,ബെൽജിയം,ലക്സംബർഗ്,ജർമ്മനി,ആസ്ട്രിയ,ഇറ്റലി,ഗ്രീസ്,തുർക്കി,സിറിയ,ജോർഡാൻ, എന്നീ രാജ്യങ്ങളിലൂടെ പോയി വീണ്ടും സിറിയ വഴി വന്ന് ഒടുവിൽ റഫയിലൂടെ ഗാസയിൽ പോകുന്നതിന്‌ ഈജിപ്തിലെത്തി. ഇസ്രയേൽ-ഗാസ പോരാട്ടത്തിന്റെ ഒന്നാം വാർഷിക ദിനമായ 2009 ഡിസംബർ 27 ന്‌ ആയിരുന്നു ഗാസയിൽ പ്രവേശിക്കാൻ ഉദ്ദേശിക്കപ്പെട്ട ദിവസം എന്നാൽ യഥാർത്ഥത്തിൽ ഗാസയിൽ കടന്നത് 2010 ജനുവരി 7 ന് ആയിരുന്നു.


</doc>
<doc id="93718" url="https://ml.wikipedia.org/wiki?curid=93718" title="അബ്രാജ് അൽ ബൈത് ടവർ">
അബ്രാജ് അൽ ബൈത് ടവർ

സൗദി അറേബ്യയിലെ മക്കയിൽ മസ്ജിദുൽ ഹറാമിനോട് ചേർന്ന് നില കൊള്ളുന്ന ഉയരമുള്ള കെട്ടിടമാണ് അബ്രാജ് അൽ-ബൈത്ത് ടവർ എന്നറിയപ്പെടുന്ന മക്ക റോയൽ ക്ലോക്ക് ടവർ. സൗദി അറേബ്യയിൽ ഏറ്റവും വലിയ കെട്ടിടമായ ഇതു ലോകത്ത് മൂന്നാം സ്ഥാനത്തിനാണ്. മക്കയിലെ ഹറാം പള്ളിയുടെ പ്രധാന കവാടത്തോട് ചേർന്ന് നില കൊള്ളുന്ന ഈ ടവർ വ്യത്യസ്ത പേരുകളിലുള്ള ഏഴു ടവറുകളുടെ ഒരു കൂട്ടമാണ്‌. ലോകത്തിലെ ഏറ്റവും വലിയ ഘടികാരം സ്ഥിതിചെയ്യുന്ന റോയൽ ക്ലോക്ക്ടവർ ലോക പ്രശസ്തമായ ലണ്ടനിലെ ബിഗ് ബെന്നിന്റെ ആറിരട്ടി വലിപ്പമുള്ളതാണ്. 2010 ആഗസ്ത് 11( ഹിജ്‌റ വർഷം 1431 റമദാൻ-1)ലാണ് ഈ ക്ലോക്ക് പ്രവർത്തിച്ചു തുടങ്ങിയത്. ക്ലോക്ക്ടവറിന്റെ അവസാനഘട്ട മിനുക്കു പണിയിലാണിപ്പോഴുള്ളത്.

ലോകത്തിലെ ഏറ്റവും ഉയരം കൂടിയ രണ്ടാമത്തെ ടവറായ മക്ക ടവറിന്റെ ഉയരം 601 മീറ്ററാണ്. ലോകത്തിലെ ഏറ്റവും ഉയരം കൂടിയ ടവറായ ബുർജ് ദുബൈക്ക് 828 മീറ്റർ ഉയരമാണുള്ളത്. 45 മീറ്റർ ഉയരവും 43 മീറ്റർ വീതിയുമുള്ള വാച്ച് ലോകത്തിലെ ഏറ്റവും വലിയ വാച്ചായിരിക്കും. ലണ്ടൻ ടവറിലുള്ള ബിഗ് ബൻ വാച്ചിന്റെ ആറിരട്ടി വലിപ്പമാണ് മക്ക ടവർ വാച്ചിനുള്ളത്. ലോകത്തിലെ ഏറ്റവും ഉയരം കൂടിയ വാച്ച് കേന്ദ്രീകരിച്ച് ഗ്രീനിച്ച് സമയത്തിന് സമാന്തരമായി മക്ക സമയം അവലംബിക്കാവുന്നതാണ മക്ക റോയൽ വാച്ച് ടവർ ഹോട്ടൽ. ഭൂപ്രതലത്തിൽ നിന്നും നാന്നൂറ് മീറ്ററിലധികം ഉയരത്തിൽ നാൽപ്പതു മീറ്ററിലധികം വ്യാസമുള്ള ക്ലോക്ക് മക്കയിലെ മുഴുവൻ ജില്ല കളിൽ നിന്നും ദർശിക്കാൻ കഴിയും. ജർമനി, സ്വിറ്സ്വാർലാൻഡ്‌ എന്നിവിടങ്ങളിൽ നിന്നും ഉള്ള എൻജിനീയർമാരും യൂറോപ്പിൽ നിന്നും ഉള്ള വിദഗ്തരുമാണ് രൂപകല്പനയും നിർമ്മാണവും പൂർത്തിയാക്കിയത്. കേരളത്തിൽ നിന്നുള്ള മാപ്പിള കലാസികളും ഈ ടവറിന്റെ നിർമ്മാണത്തിൽ പങ്കാളികളായിട്ടുണ്ട്.

ഏഴു ടവറുകൾ അടങ്ങിയ കിംഗ് അബ്ദുൽ അസീസ് എൻഡോവ്‌മെന്റ് പദ്ധതിയിലെ ഏറ്റവും ഉയരമുള്ള കെട്ടിടത്തിലാണ് ഏറ്റവും ഉയരമുള്ള ക്ലോക്ക് ടവർ നിലകൊള്ളുന്നത്. ദുബായിലെ ബുർജ് അൽ ഖലീഫ കഴിഞ്ഞാൽ ലോകത്തെ ഏറ്റവും ഉയരമുള്ള കെട്ടിടമാണ് ഫുന്ദുഖ് അബ്രാജ് അൽ ബൈത്ത്. നിർമ്മാണം പൂർത്തിയാവുമ്പോൾ 817 മീറ്റർ ഉയരമുണ്ടാവും ഈ കെട്ടിടത്തിന്. ബുർജ് ഖലീഫയേക്കാൾ വെറും 11 മീറ്റർ മാത്രം കുറവ്. 76 നിലകളാണ് ഈ കെട്ടിടത്തിനുള്ളത്. ഏഴ് ടവറുകളിലായി 3000 മുറികളും സ്യൂട്ടുകളുമുണ്ട്. ഭൂരിഭാഗം മുറികളിൽനിന്നും വിശുദ്ധ ഹറം വീക്ഷിക്കാൻ കഴിയുമെന്നതാണ് മറ്റൊരു പ്രത്യേകത. 

ബിഗ് ബെന്നിലെ ക്ലോക്കിനേക്കാൾ ആറിരട്ടി വലിപ്പമുള്ളതാണ് ടവറിലെ ഘടികാരങ്ങൾ. നാല് ദിശകളിലായി നാല് ഘടികാരങ്ങളുണ്ട്. ടവറിന്റെ മുൻവശത്തും പിൻവശത്തുമുള്ള ഘടികാരങ്ങൾക്ക്‌ 45 മീറ്റർ വീതമാണ് വ്യാസം. വശങ്ങളിലുള്ള ക്ലോക്കുകളുടെ ഉയരം 43 മീറ്ററും വീതി 39 മീറ്ററുമാണ്. ക്ലോക്കിന്റെ ആകെ തൂക്കം 36,000 ടൺ വരും. 12,000 ടൺ തൂക്കമുള്ള ലോഹ അടിത്തറയിലാണ് ക്ലോക്ക് സ്ഥാപിച്ചിരിക്കുന്നത്. ക്ലോക്കുകളിലെ യന്ത്രങ്ങൾക്ക് 21 ടൺ വീതമാണ് തൂക്കം. ആറു ടൺ വീതം തൂക്കമുള്ള ക്ലോക്കിലെ മിനുട്ട് സൂചികൾക്ക് 22 മീറ്ററും മണിക്കൂർ സൂചികൾക്ക് 17 മീറ്ററും നീളമുണ്ട്. ക്ലോക്കിനു മുകളിലെ അല്ലാഹു അക്ബർ എന്ന വാക്കിലെ ആദ്യ അക്ഷരത്തിന് 23 മീറ്ററിലേറെ ഉയരമുണ്ട്. കെട്ടിടത്തിന് ഏറ്റവും മുകളിൽ സ്തൂപത്തിനും ഉയരെയുള്ള ചന്ദ്രക്കലയുടെ വ്യാസം 23 മീറ്ററിലധികമാണ്. ലോകത്തെ ഏറ്റവും വലിയ മനുഷ്യ നിർമിത ചന്ദ്രക്കലയാണിത്. സ്തൂപവും ചന്ദ്രക്കലയുമടക്കമുള്ള ഉയരം 155 മീറ്ററാണ്. 

ക്ലോക്കുകളുടെ മുൻവശം അലങ്കരിച്ചിരിക്കുന്നത് 9.8 കോടി വർണച്ചില്ലുകൾ ഉപയോഗിച്ചാണ്. പകൽ സമയത്ത് ഡയലുകൾ വെള്ള നിറത്തിലും സൂചികൾ അടക്കമുള്ള അടയാളങ്ങൾ കറുപ്പ് നിറത്തിലും രാത്രിയിൽ ഡയലുകൾ പച്ച നിറത്തിലും അടയാളങ്ങൾ വെള്ള നിറത്തിലുമാകും. അറ്റകുറ്റ പണികൾക്കായി മനുഷ്യർക്ക്‌ സൂചികൾക്കകത്തു പ്രവേശിക്കാനും സാധിക്കും. രാത്രിയിൽ ക്ലോക്കുകൾക്ക് നിറം നൽകുന്നതിനു 20 ലക്ഷം എൽ.ഇ.ഡി ലൈറ്റുകൾ ഉപയോഗിക്കുന്നു. മിന്നൽ എല്ക്കതിരിക്കാൻ പ്രത്യേക സംവിധാനവും ക്ലോക്കുകളിൽ ഒരുക്കിയിട്ടുണ്ട്. പെരുന്നാൾ പ്രക്യാപനവും മാസപ്പിരവിയും അറിയിക്കുന്നതിനു ക്ലോക്കിന് മുകളിൽ ഉഗ്രശേഷിയുള്ള 16 ലൈറ്റുകൾ തെളിയിച്ചു മാനത്തു വർണം വിരിയിക്കും. ഇവയിൽ നിന്നും ഉള്ള രശ്മികൾക്ക് പത്തു കിലോമീറ്ററിലധികം നീളം ഉണ്ടാകും. ക്ലോക്കുകൾക്ക് മുകളിൽ സ്ഥാപിച്ചിരിക്കുന്ന ഉച്ചഭാഷിണിയിലൂടെ എഴു കിലോമീറ്റർ ദൂരം ഹറമിൽ നിന്നും ഉള്ള ബാങ്ക് വിളി കേൾക്കാൻ സാധിക്കും. ബാങ്ക് വിളി സമയത്ത് ക്ലോക്കുകൾക്ക് മുകളിൽ നിന്നും പച്ചയും വെള്ളയും നിറത്തിലുള്ള 21,000 വിളക്കുകൾ പ്രകാശിക്കും. മുപ്പതു കി. മീറ്റർ ദൂരം വരെ ഇത് കാണാൻ സാധിക്കും. 

ലേസർ രശ്മികൾ കൊണ്ട് പ്രവർത്തിക്കുന്ന ഘടികാരത്തിന്റെ വെള്ള, പച്ച, കറുപ്പ് നിറങ്ങളിലുള്ള പ്രതലത്തിൽ നിന്ന് നമസ്‌കാര സമയങ്ങളിലും പെരുന്നാൾ പോലുള്ള വിശേഷ സന്ദർഭങ്ങളിലും പ്രത്യേക രശ്മികൾ ബഹിർഗമിക്കും. മഴ, കാറ്റ്, പൊടിപടലങ്ങൾ എന്നിവ കാരണമായുണ്ടാകുന്ന പ്രതികൂല കാലാവസ്ഥയെ അതിജീവിക്കാൻ ജർമൻ നിർമിത ഘടികാരത്തിന് ശേഷിയുണ്ട്. . 3000 മുറികളുള്ള ഈ കെട്ടിടത്തിന്റെ എല്ലാ മുറികളിൽ നിന്നും കഅബ നേരിട്ട് കാണാൻ കഴിയും. ഫെയറമൗണ്റ് ഹോട്ടൽ ഗ്രൂപ്പ് നിയന്ത്രിക്കുന്ന ഈ ഹോട്ടലിന്റെ വരുമാനം മുഴുവനും വിശുദ്ധ മക്കയുടെ വികസനത്തിന് വഖഫ് ചെയ്തിട്ടുണ്ട്.

മക്ക നഗരത്തിന്റെ എല്ലാ ഭാഗത്തുമുള്ളവർക്ക് വ്യക്തമായി സമയം കാണാനാവുമെന്നതാണ് ഈ ക്ലോക്കിന്റെ പ്രത്യേകത. പകൽ 12 കിലോമീറ്റർ ദൂരെനിന്നും രാത്രിയിൽ അത്യാധുനിക പ്രകാശ സംവിധാനങ്ങൾ ഉള്ളതിനാൽ 17 കിലോമീറ്റർ ദൂരെനിന്നും ക്ലോക്കിലെ സമയം കാണാം. ജിദ്ദയിൽനിന്ന് പോകുന്നവർക്ക് ഹറം അതിർത്തി കടന്നുകഴിഞ്ഞാൽ അധികം വൈകാതെ ക്ലോക്ക് കാണാനാവും. ക്ലോക്ക് ടവർ പൂർണമായും പ്രവർത്തനക്ഷമമാവുന്നതോടെ ലോകത്ത് ഗ്രീൻവിച്ച് സമയം പോലെ മക്ക സമയവും അടിസ്ഥാന സമയമായി ഗണിക്കപ്പെടും.

അറ്റകുറ്റപ്പണിക്കായി തൊഴിലാളികൾക്ക് സൂചികൾക്കുള്ളിൽ പ്രവേശിക്കാൻ സാധിക്കും. വിമാന നിർമ്മാണത്തിന് ഉപയോഗിക്കുന്ന കാർബൺ ഫൈബറാണ് ക്ലോക്കുകളുടെ ഡയലും സൂചികളും നിർമ്മിക്കാൻ ഉപയോഗിച്ചിരിക്കുന്നത്. ഇരുമ്പിനേക്കാൾ മൂന്നിരട്ടി ബലമുള്ള കാർബൺ ഫൈബറിന് കടുത്ത കാലാവസ്ഥയെ ചെറുക്കാൻ കഴിയും. സൗരോർജവും വൈദ്യുതിയും ഉപയോഗിച്ചാണ് ക്ലോക്ക് പ്രവർത്തിക്കുക. മത, ശാസ്ത്രീയ കാര്യങ്ങൾക്ക് ഉപയോഗിക്കുന്നതിന് ടവറിൽ ഇസ്‌ലാമിക മ്യൂസിയവും വാനനിരീക്ഷണ കേന്ദ്രവുമുണ്ടാകും.

300 കോടി ഡോളർ ചെലവഴിച്ച് സൗദി ബിൻ ലാദിൻ ഗ്രൂപ്പാണ് സമുച്ചയം നിർമ്മിക്കുന്നത്. ദാർ അൽഹന്ദാസ് എന്ന ആർക്കിടെക്ടിന്റെ രൂപകൽപനയിൽ 2004 ലാണ് നിർമ്മാണം ആരംഭിച്ചത്. ഫെയർമൗണ്ട്് ഹോട്ടൽസ് ആന്റ് റിസോർട്ട്‌സിനാണ് സമുച്ചയത്തിന്റെ നടത്തിപ്പ് ചുമതല. ഇവിടെ നിന്ന് ലഭിക്കുന്ന വരുമാനം ഇരു ഹറമുകളുടേയും പുണ്യസ്ഥലങ്ങളുടേയും വികസനത്തിനു വേണ്ടി വഖഫ് ചെയ്തിരിക്കുകയാണ്.

മക്കാസമയം. ഗ്രീനിച്ച് സമയമനുസരിച്ചാണ് ഇന്ന് ലോകത്ത് സമയം നിർണ്ണയിക്കുന്നത്. മക്കയിലെ പുതിയ ക്ലോക്ക്ടവറിന്റെ വരവോടെ ഗ്രീനിച്ച് സമയത്തിന് വെല്ലുവിളിയുയർത്തുന്നുകൂടിയുണ്ട്. ഗ്രീനിച്ചിന് പകരം മക്കസമയം ആണ് നിർദ്ദേശിക്കപ്പെട്ടിരിക്കുന്നത്. കേവലം ഒരു ഘടികാരം എന്നതിലുപരി ജനവാസമുള്ള കരഖണ്ഡങ്ങളുടെ മധ്യത്തിലായ മക്കയിലാണിത് സ്ഥിതി ചെയ്യുന്നത്. മക്കയുടെ അപരനാമമായ ഉമ്മുൽഖുറ(നാടുകളുടെ മാതാവ്) എന്ന ഖുർആൻ(6:92) വിശേഷണത്തെ അന്വർഥമാക്കുന്നതാണ് ഈ പ്രത്യേകത. ആധുനിക ശാസ്ത്രപഠനങ്ങൾ ഇക്കര്യം സ്ഥിരികരിക്കുന്നതായി ലോക പ്രശസ്ത ഇസ്ലാമിക പണ്ഡിതൻ ഡോ.യൂസുഫുൽ ഖറദാവിയും അഭിപ്രായപ്പെടുന്നു. ഈ വിഷയത്തിൽ താത്വികവും പ്രായോഗികവുമായ ചർച്ചകൾക്കായി ഖത്തറിൽ ഒരു "Mecca, the Center of the Earth, Theory and Practice" എന്ന തലക്കെട്ടിൽ ഒരു സമ്മേളനവും നടന്നിരുന്നു. 



</doc>
<doc id="93719" url="https://ml.wikipedia.org/wiki?curid=93719" title="ജാസ്">
ജാസ്

ആഫ്രിക്കൻ അമേരിക്കൻ ജനതയിൽ നിന്നും 20ആം നൂറ്റാണ്ടിന്റെ തുടക്കത്തിൽ ഉത്ഭവിച്ച സംഗീത രൂപമാണ് ജാസ് എന്നുപറയുന്നു. പടിഞ്ഞാറൻ ആഫ്രിക്കയുടെ തനിമയുള്ള 'ബ്ലൂ നോട്ട്', മനോധർമം, താളങ്ങൾ മുതലായവയിൽ നിന്നും ഇതിനു ആഫ്രിക്കയുമായി ബന്ധമുണ്ടെന്ന് പറയുന്നു. എന്നാൽ ഇതിനു ആഫ്രിക്കയുമായി യാതൊരു ബന്ധവും ഇല്ല എന്നും 'അമേരിക്ക ഇല്ലെങ്കിൽ ജാസും ഇല്ല' എന്ന മുദ്രാവാക്യവും ഉണ്ട്

അന്നുമുതൻ ഇന്നുവരെ 19,20 നൂറ്റാണ്ടുകളിൽ ഉണ്ടായിരുന്ന അമേരിക്കൻ പോപ്പുലർ സംഗീതം ഉള്പ്പെടുതിക്കുണ്ടുള്ളതാണ് ജാസ് എന്ന് അറിയപ്പെടുന്നു. പടിഞ്ഞാറൻ അമേരിക്കയിൽ നിന്നുമാണ് 1915ൽ ജാസ് എന്ന വാക്കുണ്ടായത് എന്നും പറയുന്നു.

ജാസിൽ പിന്നീട് പല വിധത്തിലുള്ള ഭാഗങ്ങൾ ഉരുത്തിരിഞ്ഞു. അവ 1910 മുതലുള്ള 'നു ഓർളിയൻസ് ജാസ്', 1930 മുതൽ സ്വിംഗ് എന്ന രീതി, 1940 മുതൽ 'ബീ പോപ്‌ ', 1950 1960 കളിലേ 'ജാസ് ഫുഷൻ', 'ആഫ്രോ ക്യൂബൻ ജാസ്', 'ബ്രസീലിയൻ ജാസ്', 'ഫ്രീ ജാസ്', 'ആസിഡ് ജാസ്', ഫങ്ക്, 'ഹിപ് ഹോപ്‌' എന്നിവയാണ്. ഇത് പിന്നീട് ലോകമെന്പാടും പരന്നപ്പോൾ അതതു രാജ്യങ്ങള്മായി ബന്ധ പ്പെട്ട പല രൂപങ്ങളും കാണപ്പെട്ടു

ജാസ് എന്ന സംഗീതം നിർവചിക്കുവാൻ ബുധിമുട്ടാനെന്നാണ് പൊതുവേ പറയുന്നത്. ജോആക്കിം ബെരിന്ദ് ന്റെ നിർവചനത്തിൽ അമേരിക്കയിലെ കറുത്ത വർഗക്കാരുടെ സംഗീതം യൂറോപ്പ്യൻ സംഗീതമായുള്ള ഉരസ്സലിൽ അല്ലെങ്ങിൽ ഒത്തുചേരലിൽ നിന്നുമാണ് ജാസ് ഉടലെടുത്തതെന്നാണ് പറയുന്നത്. ട്രെവിസ് ജാക്ക്സൺ ഇതിനെ നിർവചിട്ടുള്ളത് ഇങ്ങനെയാണ്‌: താളൽമകമായി ആടുന്ന(സ്വിംഗ്)തും, മനോധർമം ഉള്ളതും, കൂട്ടമായി വായിക്കുവാൻ പറ്റുന്നതും, വായ്‌പ്പാട്ട് മെച്ചപ്പെടുത്തുവാൻ പറ്റുന്നതും, മറ്റു സംഗീതരീതികളോട് തുറന്ന മനസ്സുള്ളതുമായ ഒരു സംഗീതരൂപമാണ് ജാസ്. എന്നാൽ ഇതിൽ തർക്കമില്ലാത്ത കാര്യമായി അന്ഗീകരിക്കുന്നത് മനോധർമം ചെയ്യുവാൻ സാധിക്കുന്ന സംഗീത രൂപമായിട്ടാണ്. ബ്ലൂസ് പോലെ എടുത്തെടുത് ആലാപനം‌ ചെയ്യുവാൻ സാധിക്കുന്നത് ജാസിലാണ്.

1890 മുതൽ 1910 വരെയുള്ള 'റാഗ് ടൈം' കാലയളവിൽ അടിമത്തം നിര്തലാക്കിയെങ്കിലും പല കറുത്ത വർഗക്കാർക്കും ജോലി കിട്ടുവാൻ ബുദ്ധിമുട്ടായി വന്നു. ആ സമയം അവർക്ക് കൂടുതലും അവസരം കിട്ടിയത് അമേരിക്കയുടെ 'എന്റർടൈംമെന്റ്' ലോകത്തായിരുന്നു. ബാറുകളിലും മറ്റും തുടങ്ങിയ ജാസ് സംഗീതം പിന്നീട് കോമേര്ഷ്യൽ ലോകത്തേക്ക് വന്നു. പിന്നീട് 'നു ഓർളിയൻസ് ജാസും', 1920 മുതൽ 1930 വരെ 'ജാസ് ഏജും' അതിനുശേഷം 'സ്വിംഗ് ജാസും' 1940 1950 കളിൽ 'ബി പോപ്‌', 'കൂൾ ജാസ്', 'ഹാര്ഡ് പോപ്‌', 'മോഡൽ ജാസ്', 'ഫ്രീ ജാസ്' എന്നിവയും രൂപപ്പെട്ടു. 1960 കളിൽ 'ലാറ്റിൻ ജാസ്','പോസ്റ്റ്‌ ബോപ്', 'സോൾ ജാസ്','ജാസ് ഫുഷൻ', 'ജാസ് ഫങ്ക്', എന്നിവയും 1980 മുതൽ 2010 വരെ രൂപപ്പെട്ടിട്ടുള്ളത് 'സ്മൂത്ത്‌ ജാസ്', 'ആസിഡ് ജാസ്', 'ന്യൂ ജാസ്', 'പങ്ക് ജാസ്', 'ജാസ് കോർ', 'മോഡേൺ ക്രീയെടീവ്' എന്നിവയാണ്. 

ജാസിൽ വായിക്കുന്ന പ്രധാന ഉപകരണങ്ങൾ ഡ്രംസ് , പിയാനോ , ഗിറ്റാർ , ബേസ് ഗിറ്റാർ , ഡബിൾ ബേസ് , ട്രപറ്റ് , സാക്സഫോൺ,തുടങ്ങിയവയും പലതരം വിൻഡ് ഇൻസ്ട്രമെന്റ്സ്ഉം ആണ് .
ചില പ്രധാന ജാസ് സന്ഗീതക്ജർ രജി വാർക്മാൻ, സ്കോട്ട് ജോപ്ലിൻ, ലുയി ആം സ്രോന്ഗ്, ഡുക് എല്ലിംഗ്ടോൻ, മൈൽസ് ഡേവിസ്, ജാകോ പസ്തോറിഅസ, ജോണ് മക്ലോഫ്ലിന്ൻ, കെന്നി ജീ, എന്നിവരാണ്.

1987 ൽ അമേരിക്കൻ ഹൗസ് ഓഫ് റപ്രസൻടെടീവേസ്ഉം, സെനറ്റും ഇപ്രകാരം പാസാക്കി: "..ജാസിനെ അമേരിക്കയുടെ അപൂർവവും മൂല്യവുമുള്ള നിധിയായി ഇതോടെ പ്രക്യാപിക്കുന്നു. ഇത് നിലനിർത്താനും, മനസ്സിലാക്കാനും, പ്രചരിപ്പിക്കുവാനും നാം നമ്മുടെ പ്രത്യേക ശ്രദ്ധയും (attention ), പിൻതാങ്ങലും (support), സ്രോതസ്സുകളും(resources) ഉപയോഗപ്പെടുത്തണം.."


</doc>
<doc id="93734" url="https://ml.wikipedia.org/wiki?curid=93734" title="ഹോതകി സാമ്രാജ്യം">
ഹോതകി സാമ്രാജ്യം

തെക്കുപടിഞ്ഞാറൻ അഫ്ഗാനിസ്താനിലും, സഫവി സാമ്രാജ്യത്തെ പരാജയപ്പെടുത്തിയതിനു ശേഷം ഇന്നത്തെ ഇറാനിലും അധികാരത്തിലിരുന്ന ഘൽജി പഷ്തൂണുകളുടെ സാമ്രാജ്യമാണ് ഹോതകി സാമ്രാജ്യം (). കന്ദഹാറിലെ ഘൽജി നേതാവായിരുന്ന മിർ വായ്സ് ആണ് 1709-ൽ ഈ സാമ്രാജ്യം സ്ഥാപിച്ചത്. അഫ്ഗാനിസ്താനിലെ പഷ്തൂൺ ജനതയുടെ ചരിത്രത്തിന്റെ ആദ്യത്തെ സാമ്രാജ്യമാണിത്. മിർ വായ്സിനു ശേഷം അദ്ദേഹത്തിന്റെ പുത്രനായിരുന്ന മിർ മഹ്മൂദ് ആണ് സഫവി ഷായായിരുന്ന ഷാ ഹുസൈനെ പരാജയപ്പെടുത്തി സാമ്രാജ്യം പേർഷ്യയിലേക്ക് (ഇന്നത്തെ ഇറാൻ) വ്യാപിപ്പിച്ചത്. 

മിർ മഹ്മൂദിനു ശേഷം ഇറാനിലെ ഇസ്ഫാഹാനിൽ ഭരണം നടത്തിയിരുന്ന അഷ്രഫിന്റെ കാലത്ത് പടിഞ്ഞാറ്‌ തുർക്കികളിൽ നിന്നുമുണ്ടായ അധിനിവേശശ്രമങ്ങളെ ഹോതകികൾ സമർത്ഥമായി ചെറുത്തു നിന്നെങ്കിലും വടക്ക് റഷ്യക്കാരിൽ നിന്നും നിരവധി പരാജയങ്ങൾ ഏറ്റുവാങ്ങേണ്ടി വന്നു. തുടർന്ന് സഫവി ഷാ ഹുസൈന്റെ പുത്രനായിരുന്ന താഹ്മാസ്പ് രണ്ടാമൻ, തന്റെ സേനാനായകനായിരുന്ന നാദിർ ഖാന്റെ (നാദിർ ഷാ) സഹായത്തോടെ 1729-ൽ അധികാരം തിരിച്ചുപിടിച്ചതോടെ ഇറാനിലെ ഹോതകി സാമ്രാജ്യത്തിന് അന്ത്യമായി. തുടർന്ന് നാദിർ ഷാ തന്നെ 1738-ൽ കന്ദഹാറിലേയും ഹോതകി ഘൽജികളുടെ ആധിപത്യം അവസാനിപ്പിച്ചു.

1627-ൽ സഫവി സാമ്രാജ്യത്തിലെ ഷാ അബ്ബാസ് മുഗളരിൽ നിന്നും കന്ദഹാർ പിടിച്ചടക്കിയതിനെത്തുടർന്ന്, കന്ദഹാറിലെ പഷ്തൂണുകളിലെ പ്രബല വിഭാഗമായിരുന്ന അബ്ദാലി പഷ്തൂണുകളെ ഹെറാത്തിലേക്ക് മാറിത്താമസിപ്പിക്കുകയും അതോടെ കന്ദഹാറിൽ ശേഷിച്ച ഘൽജി വിഭാഗം അവിടത്തെ ശക്തമായ വിഭാഗമായി മാറുകയും ചെയ്തു. പതിനേഴാം നൂറ്റാണ്ടിൽ ഘൽജികൾ, പൊതുവേ സഫവികൾക്ക് അനുകൂലമായിരുന്നു. അതുപോലെ ഇവർ മുഗളരോട് ശത്രുതയിലുമായിരുന്നു. അവസാന സഫവി രാജാവായിരുന്ന ഷാ ഹുസൈന്റെ കാലത്ത് (1694-1722) പതിനെട്ടാം നൂറ്റാണ്ടിന്റെ തുടക്കം ഇദ്ദേഹത്തിന്റെ കീഴിൽ കന്ദഹാറിലെ ഭരണകർത്താവായിരുന്ന അബ്ദ് അള്ളാ ഖാൻ എന്ന ജോർജിയൻ വംശജൻ സഫാവി രാജാവുമായുള്ള തന്റെ അഭിപ്രായവ്യത്യാസം നിമിത്തം, കന്ദഹാർ നഗരം, മുഗളർക്ക് കൈമാറാൻ തീരുമാനിച്ചു. ഇതിനായി ഇദ്ദേഹം, കാബൂളിലെ ഭരണകർത്താവും പിൽക്കാല മുഗൾ ചക്രവർത്തിയുമായിരുന്ന ഷാ ആലവുമായി ചർച്ച നടത്തുകയും ചെയ്തിരുന്നു. എന്നാൽ നഗരത്തിലെ ഘൽജികൾ ഈ നീക്കത്തെ എതിർത്തു. എന്തായാലും അബ്ദ് അള്ളാ ഖാന് തന്റെ പദ്ധതി നടപ്പാക്കാൻ സാധിക്കുനതിനു മുൻപേ തെക്കുനിന്ന് ബലൂചികൾ ഇവിടം ആക്രമിക്കുകയും ഖാനെ തോൽപ്പിക്കുകയും ചെയ്തു. എന്നിരുന്നാലും സഫവികളും ഘൽജികളുമായുള്ള ബന്ധം പിന്നീട് വർദ്ധിച്ചില്ല. സുന്നികളായിരുന്ന പഷ്തൂണുകളെ ഷിയാ വിഭാഗത്തിലേക്ക്ക് പരിവർത്തനം നടത്താനുള്ള സഫവികളുടെ ശ്രമവും ഈ ബന്ധം ഉലയുന്നതിൽ നിർണായകകാരണമായി.

കന്ദഹാറിൽ പിന്നീട് സഫവികളുടെ കീഴിൽ ഭരണകർത്താവായി വന്നത് ഗുർഗിൻ ഖാൻ എന്ന മറ്റൊരു ജോർജിയൻ ആയിരുന്നു. ഇദ്ദേഹം ജിയോർജി പതിനൊന്നാമൻ എന്നും അറിയപ്പെടുന്നു. ഒരു ലഹളക്ക് നേതൃത്വം നൽകിയ കന്ദഹാറിലെ ധനികനായ ഹോതക് വംശത്തിൽ നിന്നുള്ള ഘൽജി നേതാവ് മിർ വായ്സുമായി ഇദ്ദേഹം ഒരു ഏറ്റുമുട്ടൽ നടത്തുകയും പരാജയപ്പെട്ട മിർ വായ്സിനെ, സഫവി തലസ്ഥാനമായ ഇസ്ഫാഹാനിലേക്ക് നാടുകടത്തുകയും ചെയ്തു. പഷ്തൂണുകളുടെ നാടോടിക്കഥകൾ അനുസരിച്ച് ഇസ്ഫാഹാനിലെത്തിയ മിർ വായ്സ്, നഗരത്തിലെ പ്രമുഖരുമായി ബന്ധം സ്ഥാപിച്ച്, സഫവികളുടെ ബലഹീനതകൾ പഠിച്ചെടുത്തു. ഇവിടെ നിന്ന് ഹജ്ജിന് പോകാൻ അനുമതി നേടിയ ഇദ്ദേഹം, മക്കയിൽ നിന്ന് ഷിയകൾക്കെതിരെ പോരാടുന്നതിനായി ഒരു ഫത്വ സംഘടിപ്പിച്ചെടുക്കുന്നതിൽ വിജയിക്കുകയും ചെയ്തു. തുടർന്ന് ഇസ്ഫഹാൻ വഴി കന്ദഹാറിലെത്തിയ മിർ വായ്സ്, 1709-ൽ ഗുർഗിൻ ഖാനെ വധിച്ചു. ഇതോടെ കന്ദഹാറിലെ ഘൽജികളുടെ പ്രതിനിധിയായി മാറിയ ഇദ്ദേഹം ഇവിടെ ഹോതകി സാമ്രാജ്യം സ്ഥാപിച്ചു. പിന്തുണക്കായി ഇന്ത്യയിലെ മുഗൾ ചക്രവർത്തിയുടെ സഹായം തേടിയ മിർ വായ്സിനെ തന്റെ മേൽകോയ്മയിൽ കന്ദഹാറിലെ ഭരണകർത്താവായി മുഗൾ ചക്രവർത്തിയും അംഗീകരിച്ചു. 

താമസിയാതെ തന്നെ മിർ വായ്സിന് സഫവികളുടെ ആക്രമണം നേരിടേണ്ടി വന്നു. ഗുർഗിൻ ഖാന്റെ ഒരു അനന്തരവനായ കേയ് ഖുസ്രോയേയും ഒപ്പം ജോർജിയൻ ഖ്വിസിൽബാഷ് സൈന്യങ്ങളെയുമാണ് സഫവികൾ, മിർ വായ്സിനെതിരെ അയച്ചത്. അബ്ദ് അള്ളാ ഖാൻ സാദോസായ് എന്ന അബ്ദാലി പഷ്തൂൺ നേതാവും ഖുസ്രോയോടൊപ്പമുണ്ടായിരുന്നു. സഫവി സേനക്ക് തുടക്കത്തിൽ ചെറിയ വിജയങ്ങൾ കൈവരിക്കാനായെങ്കിലും അവസാനം മിർ വായ്സിനോട് 1711-ൽ പരാജയപ്പെട്ടു. അങ്ങനെ മിർ വായ്സ് ഖാൻ ഹോതകി, കന്ദഹാർ മേഖലയിലെ അനിഷേധ്യനേതാവായി. കന്ദഹാറിലെ വക്കീൽ എന്നായിരുന്നും മിർ വായ്സ് അറിയപ്പെട്ടിരുന്നത്. 1715-ൽ മിർ വായ്സ് അന്തരിച്ചു. ആധുനിക കന്ദഹാറിന് പത്ത് കിലോമീറ്റർ പടിഞ്ഞാറായി ഹെറാത്തിലേക്കുള്ള പ്രധാനപാതയോട് ചേർന്നാണ് ഇദ്ദേഹത്തിന്റെ ശവകുടീരം സ്ഥിതി ചെയ്യുന്നത്.

അബ്ദ് അൽ അസീസ് എന്ന സഹോദരനാണ് മിർ വായ്സിന്റെ പിൻഗാമിയായി ഭരണത്തിലെത്തിയത്. ഇദ്ദേഹം സഫവികളോട് അടുപ്പം പുലർത്തിയതായി ആരോപിക്കപ്പെടുകയും രണ്ടു വർഷങ്ങൾക്കകം 1717-ൽ മിർ വായ്സിന്റെ പുത്രനായ മിർ മഹ്മൂദ് അധികാരത്തിലേറുകയും ചെയ്തു.

ഘൽജികൾ കന്ദഹാറിൽ ശക്തി പ്രാപിച്ചതിനൊപ്പം ഹെറാത്തിലേക്ക് കുടിയേറിയ അബ്ദാലി പഷ്തൂണുകൾ അവിടെയും ശക്തി പ്രാപിച്ചിരുന്നു. ആദ്യമൊക്കെ സഫവികളുടെ സാമന്തരായിരുന്ന അബ്ദാലികൾ 1716-ൽ സഫവികളിൽ നിന്നും സ്വാതന്ത്ര്യം പ്രഖ്യാപിച്ച് സ്വയംഭരണം ആരംഭിച്ചു. സഫവികൾക്കായി മിർ വായ്സുമായി പോരാടാനെത്തിയ അബ്ദ് അള്ളാ ഖാൻ സാദോസായുടെ നേതൃത്വത്തിലായിരുന്നു ഈ വിപ്ലവം നടന്നത്. പേർഷ്യക്കാരുമായുള്ള പോരാട്ടങ്ങൾക്കു ശേഷം അബ്ദാലികൾ ഹോതകി ഘൽജികളുമായി മത്സരമാരംഭിച്ചു. അബ്ദ് അള്ളാ ഖാന്റെ പുത്രനും സിസ്താനിലെ ഫറായുടെ ഭരണകർത്താവുമായിരുന്ന അസാദ് അള്ളായാണ്, ഘൽജികൾക്കെതിരെ പടനീക്കം നടത്തിയത്. എന്നാൽ 1719/20 കാലത്ത് മീർ മഹ്മൂദിന്റെ നേതൃത്വത്തിൽ ഹെറാത്തിനും കന്ദഹാറിനും മദ്ധ്യേയുള്ള ദിലാറാമിൽ വച്ച് അസാദ് അള്ളായെ പരാജയപ്പെടുത്തി. അസാദ് അള്ളായുടെ തലവെട്ടി സഫവി രാജാവായ ഷാ ഹുസൈന് ഇസ്ഫാഹാനിലേക്ക് അയച്ചുകൊടുക്കുകയും ചെയ്തു.
1720-ൽ ഘൽജി പഷ്തൂണുകൾക്കിടയിൽ തന്റെ സ്ഥാനം ഭദ്രമാക്കിയ മിർ മഹ്മൂദ് ഇറാനിലേക്ക് ആക്രമണം നടത്തി. ഇവർ കിർമാന നഗരം പിടിച്ചെടുക്കുകയും ഇവിടത്തെ മിക്കവാറും സൊറോസ്ട്രിയരെ കൊന്നൊടുക്കുകയും ചെയ്തു. കിർമാനിലെ സഫവി സൈന്യാധിപനായിരുന്ന ലുത്ഫ് അലി ഖാന്റെ ശക്തമായ പ്രതിരോധം നിമിത്തവും കന്ദഹാറിൽ മീർ മഹ്മൂദിനെതിരെ ഒരു കലാപം ഉയർന്നു വന്നതിനാലും ഘൽജികൾ കന്ദഹാറിലേക്ക് തന്നെപിന്മാറി.

ഇതേ സമയം ഹെറാത്തിൽ നിന്നുള്ള അബ്ദാലികൾ മുഹമ്മദ് സമാൻ ഖാന്റെ നേതൃത്വത്തിൽ സഫവികൾക്കെതിരെ ഒരു യുദ്ധവിജയം കരസ്ഥമാക്കുകയും ഹെറാത്തിന് പടിഞ്ഞാറുള്ള ഇസ്ലാം ഖാല കൈയടക്കുകയും ചെയ്തു. അങ്ങനെ ഘൽജികളും അബ്ദാലികളും ഏതാണ്ട് പൂർണമായും സ്വാതന്ത്ര്യം പ്രാപിക്കുകയും മുഗളർക്കും സഫവികൾക്കും ഇവരുടെ മേൽ യാതൊരുനിയന്ത്രണവും ഇല്ലാതാകുകയും ചെയ്തു..

1721-ൽ മീർ മഹ്മൂദ് വീണ്ടൂം കിർമാൻ പിടിച്ചെങ്കിലും ഇവിടത്തെ കോട്ട പിടിക്കുന്നതിൽ പരാജയപ്പെട്ട ഇദ്ദേഹം ഇവിടെ നിന്നും കുറച്ചു വടക്കുപടീഞ്ഞാറുള്ള യസ്ദ് നഗരത്തിലെത്തി. ഇവിടേയും ഇദ്ദേഹത്തിന് ശക്തമായ പ്രതിരോധം നേരിടേണ്ടീവന്നു. എങ്കിലും സ്വന്തം നാട്ടിലേക്ക് പിന്തിരിയാതെ മീർ മഹ്മൂദ് തന്റെ സൈന്യത്തെ വീണ്ടും വടക്കുപടിഞ്ഞാറുള്ള സഫവികളുടെ തലസ്ഥാനമായ ഇസ്ഫാഹാനിലേക്ക് നയിച്ചു.

1722 മാർച്ച് 8-ന് ഏതാണ്ട് 20000-ത്തോളം വരുന്ന ഘൽജികളുടെ സൈന്യം, അംഗബലത്തിൽ അവരുടെ ഇരട്ടിയോളം വരുന്ന സഫവി സൈന്യത്തെ ഇസ്ഫാഹാനിന് ഏതാണ്ട് 20 കിലോമീറ്റർ അകലെയുള്ള ഗുൽനാബാദിൽ വച്ച് പരാജയപ്പെടുത്തി. തുടർന്ന് പട്ടണം കീഴടക്കിയ ഘൽജികൾ ആയിരക്കണക്കിന് ഇസ്ഫഹാനി നഗരവാസികളെ കൊന്നൊടുക്കി. തുടർന്ന് ഷാ ഹുസൈന്റെ പുത്രിയെ മിർ മഹ്മൂദ് വിവാഹം ചെയ്യുകയും ഇറാന്റെ രാജാവായി 1722 ഒക്ടോബർ 25-ന് സ്വയം പ്രഖ്യാപിക്കുകയും ചെയ്തു.

ഇസ്ഫാഹാനിലെ നിരവധി മുന്തിയ പേർഷ്യക്കാരെ മിർ മഹ്മൂദ് വധിച്ചു. ഷാ ഹുസൈന്റെ ഏതാണ്ടെല്ലാ മക്കളും ഇങ്ങനെ വധിക്കപ്പെട്ടു. ഷാ ഹുസൈന്റെ ഒരു മകൻ മാത്രമേ ഘൽജികളുടെ കയിൽ നിന്നും രക്ഷപ്പെട്ടുളൂ. താഹ്മാസ്പ് രണ്ടാമൻ എന്ന ഇദ്ദേഹം, 1722 നവംബർ 10-ന് ഖാസ്വിൻ നഗരത്തിൽ വച്ച് പുതിയ ഷാ ആയി സ്വയം പ്രഖ്യാപിച്ചു. 1725-ൽ സ്വന്തം കൂട്ടാളികൾ തന്നെ മിർ മഹ്മൂദിനെ വധിച്ചു.

മിർ മഹ്മൂദിന്റെ മരണത്തിന് തൊട്ടടുത്ത ദിവസം തന്നെ മഹ്മൂദിന്റെ മുൻഗാമിയായിരുന്ന അബ്ദ് അൽ അസീസ് ഹോതകിയുടെ പുത്രൻ അഷ്രഫ് രാജാവായി. അധികാരത്തിലേറിയതിനു പിന്നാലെ അഷ്രഫ് മുൻ സുൽത്താനായിരുന്ന ഷാ ഹുസൈന്റെ പുത്രൻ താഹ്മാസ്പ് രണ്ടാമനെ പരാജയപ്പെടുത്തി തെഹ്രാൻ പിടിച്ചടക്കി. എന്നാൽ കന്ദഹാറിലെ ഭരണകർത്താവും മീർ മഹ്മൂദിന്റെ സഹോദരനുമായിരുന്ന ഹുസൈൻ സുൽത്താൻ, തന്റെ ഇഫ്സാഹാനിലെ ബന്ധുവിന്റെ മേൽക്കോയ്മ അംഗീകരിച്ചില്ല. അങ്ങനെ പേർഷ്യയിലേയും കന്ദഹാറിലേയും ഘൽജികളുടെ ബന്ധത്തിൽ വിടവ് രൂപപ്പെട്ടു. 

1725 മുതൽ തുർക്കികൾ പടിഞ്ഞാറൻ ഇറാനിൽ അധിനിവേശം ആരംഭിച്ചു. തബ്രീസ്, ഹംദാൻ, ഖാസ്വിൻ തുടങ്ങിയ പട്ടണങ്ങൾ അവർ അധീനതയിലാക്കി. എന്നാൽ 1727-ൽ ഘൽജികൾ, തുർക്കികളെ പരാജയപ്പെടുത്തി. ഇതിനെത്തുടർന്ന് തുർക്കികൾ അഷ്രഫിനെ ഇറാനിലെ ഷാ ആയി അംഗീകരിച്ചു. തിരിച്ച് ഘൽജികൾ തുർക്കിഷ് സുൽത്താനെ ഇസ്ലാമികലോകത്തിന്റെ സർവ്വാധിപനായും അംഗീകരിച്ചു.

1727-29 കാലത്ത് ഘൽജികൾ റഷ്യക്കാർക്കെതിരെയും യുദ്ധം ചെയ്തു. എന്നാൽ തുർക്കികൾക്കെതിരെ നടന്നതിൽ നിന്ന് വ്യത്യസ്തമായി വൻ തോൽവിയാണ് ഘൽജികൾക്ക് സംഭവിച്ചത്. അതോടെ ഘൽജി സൈന്യം വളരെയധികം ശുഷ്കമാകുകയും, അധികകാലത്തിനു മുൻപേ, ഘൽജികൾ പേർഷ്യയിൽ നിന്നും തുരത്തിയോടിക്കപ്പെടുകയും ചെയ്തു.

മുൻ സഫവി ഷാ ഹുസൈന്റെ പുത്രൻ താഹ്മാസ്പ് രണ്ടാമന്റെ സൈന്യാധിപനായിരുന്ന നാദിർ ഖാൻ 1729-ൽ അബ്ദാലികളെ പരാജയപ്പെടുത്തുകയും തുടർന്ന് ഹോതകി ഘൽജികളെ തോൽപ്പിക്കുന്നതിന് അബ്ദാലികളുമായി സഖ്യത്തിലേർപ്പെടുകയും ചെയ്തു. ഇതിനു ശേഷം നാദിർ ഖാനിൽ നിന്നും നിരവധി ആക്രമണങ്ങൾ അഷ്രഫിന് നേരിടേണ്ടിവന്നു. അവസാനം ഇസ്ഫാഹാന്റെ വടക്കുള്ള മൂർചാഖൂറിൽ വച്ച് അഷ്രഫ് അന്തിമമായി പരാജയപ്പെട്ടു.

അഷ്രഫ് തന്റെ സേനയുമായി ആദ്യം ഷിറാസിലേക്കും അവിടെ നിന്ന് കന്ദഹാറിലേക്കും നീങ്ങി. ഇതോടെ പേർഷ്യയിലെ പഷ്തൂൺ സാമ്രാജ്യത്തിന് അവസാനമായി. തുടർന്ന് കന്ദഹാറിലെത്തിയ അഷ്രഫിനെ ഹുസൈൻ സുൽത്താൻ വധിക്കുകയും ചെയ്തു.

മിർ മഹ്മൂദിന്റെ മരണത്തിനു ശേഷം കന്ദഹാറിലെ ഘൽജികളുടെ നേതൃസ്ഥാനത്തെത്തിയിരുന്നത് അദ്ദേഹത്തിന്റെ സഹോദരനായ ഹുസൈൻ സുൽത്താനായിരുന്നു. ഇദ്ദേഹം ഇസ്ഫാഹാനിലെ അഷ്രഫിന്റെ മേൽക്കോയ്മ അംഗീകരിച്ചിരുന്നുമില്ല. ഹുസൈൻ സുൽത്താന്റെ കാലത്ത് കന്ദഹാർ, ഹുസൈനാബാദ് എന്നും അറിയപ്പെട്ടിരുന്നു. 

1730-ൽ നാദിർഖാനോട് പരാജയപ്പെട്ട ഫറായിലെ അബ്ദാലി നേതാവ് സുൾഫിക്കർ ഖാൻ തങ്ങളുടെ മുൻശത്രു, ഹുസൈൻ സുൽത്താനുമായി സഖ്യമുണ്ടാക്കി. ഈ സഖ്യം, ഹെറാത്തിലെ നാദിർഷായുടെ സാമന്തനായിരുന്ന അബ്ദാലി നേതാവ് അള്ളാ യാർ ഖാനെ തോൽപ്പിക്കുകയും തുടർന്ന് മശ്‌ഹദിലേക്കെത്തുകയും ചെയ്തു. എന്നാൽ മശ്‌ഹദിലെത്തിയ നാദിർ ഖാൻ ഇവരെ പരാജയപ്പെടുത്തി 1732-ൽ പത്തുമാസക്കാലത്തെ യുദ്ധത്തിനുശേഷം സുൾഫിക്കർ ഖാനെ ഹെറാത്തിൽ നിന്നും നാദിർ ഖാൻ തുരത്തി. തുടർന്ന് സുൾഫിക്കർ ഖാന്റേയും ഹുസൈൻ സുൽത്താന്റേയും ബന്ധത്തിൽ വിള്ളൽ വീഴുകയും കന്ദഹാറിലെത്തിയ സുൾഫിക്കറിനേയും അയാളുടെ ഇളയ സഹോദരൻ അഹ്മദിനേയും ഹുസൈൻ സുൽത്താൻ കന്ദഹാറിൽ തടവുകാരാക്കി.

1736-ൽ അബ്ബാസ് മൂന്നാമനെ സ്ഥാനഭ്രഷ്ടനാക്കി നാദിർ ഖാൻ, നാദിർ ഷാ എന്ന പേരിൽ ഇറാനിൽ അധികാരം ഏറ്റെടുത്തു. അധികാരത്തിലെത്തിയതിനു ശേഷം നിരവധി അബ്ദാലികൾ ഉൾക്കൊണ്ട 80,000-ത്തോളം പേരടങ്ങുന്ന നാദിർഷായുടെ സൈന്യം കന്ദഹാർ ലക്ഷ്യമാക്കി മുന്നേറി. കന്ദഹാർ നഗരത്തിലേക്ക് നേരിട്ട് ഒരു ആക്രമണത്തിന് മുതിരാതിഉന്ന നാദിർ ഷാ, നഗരത്തിന്റെ ചുറ്റുമായി കോട്ടകളുടെ ഒരു വലയം തീർത്ത് സേനയെ ഇവയിൽ വിന്യസിച്ചു. ഒരു വർഷത്തോളം നീണ്ട ആക്രമണപരമ്പരക്ക് ശേഷം 1738 മാർച്ച് 12-ന് നാദിർ ഷാ കന്ദഹാർ പിടിച്ചടക്കി. 

കന്ദഹാറിന്റെ പതനം, തെക്കുകിഴക്കൻ അഫ്ഗാനിസ്താനിൽ ഘൽജികളുടെ ആധിപത്യത്തിനും വിരാമമിട്ടു. കന്ദഹാർ മേഖലയിലെ ഹോതകി ഘൽജികളിൽ നിരവധി പേരെ ഖുറാസാനിലേക്ക് നാടുകടത്തി. പകരം അബ്ദാലികളെ ഇവിടെ വസിക്കാനനുവദിച്ചു. ഘൽജി നേതാവ് സുൽത്താൻ ഹുസൈനേയും, കന്ദഹാറിൽ തടവിലായിരുന്ന അബ്ദാലി നേതാവ് സുൾഫിക്കർ ഖാനേയും അയാളുടെ സഹോദരനേയും നാദിർ ഷാ മസന്ദരാനിലേക്ക് നാടുകടത്തി.


</doc>
<doc id="93738" url="https://ml.wikipedia.org/wiki?curid=93738" title="മഹിന്ദ രാജപക്‌സെ">
മഹിന്ദ രാജപക്‌സെ

മഹിന്ദ രാജപക്സെ എന്നറിയപ്പെടുന്ന പേർസി മഹേന്ദ്ര രാജപക്സെ (ജനനം: നവംബർ 18 1945) ശ്രീലങ്കയുടെ മുൻപ്രസിഡണ്ടും, ശ്രീലങ്കൻ സായുധസേനയുടെ സർവസൈന്യാധിപനുമായിരുന്നു. ഒരു അഭിഭാഷകൻ കൂടിയായ രാജപക്സെ 1970-ൽ ആദ്യമായി ശ്രീലങ്കൻ പാർലമെന്റിലേക്ക് തെരഞ്ഞെടുക്കപ്പെട്ടു. 2006 ഏപ്രിൽ 6 മുതൽ ശ്രീലങ്കയുടെ പ്രധാനമന്ത്രിയായിരുന്ന അദ്ദേഹം 2005-ലെ രാഷ്ട്രപതി തെരഞ്ഞെടുപ്പിൽ മത്സരിച്ചപ്പോൾ പ്രധാനമന്ത്രി പദം രാജി വെച്ചു. ആ തെരഞ്ഞെടുപ്പിൽ ജയിച്ച 2005 നവംബർ 19-ന്‌ ശ്രീലങ്കയുടെ പ്രസിഡണ്ടായി സത്യപ്രതിജ്ഞ ചെയ്തു. 2010 ജനുവരി 27-ന്‌ ശ്രീലങ്കൻ പ്രസിഡൻറായി വീണ്ടും തെരഞ്ഞെടുക്കപ്പെട്ടു. 2009 സെപ്റ്റംബർ 6-ന് കൊളൊംബോ സർവകലാശാല അദ്ദേഹത്തിനു ഡോക്ടറേറ്റ് ബിരുദം നൽകുകയുണ്ടായി. ഇദ്ദേഹം 2015-ലെ തിരഞ്ഞെടുപ്പിൽ പരാജയപ്പെട്ടത്തിനെത്തുടർന്ന് 2015 ജനുവരി 8-ന് സ്ഥാനമൊഴിഞ്ഞു.





</doc>
<doc id="93748" url="https://ml.wikipedia.org/wiki?curid=93748" title="ഫ്ലിപ്">
ഫ്ലിപ്

അമേരിക്കൻ നാവികസേനയുടെ വളരെ പഴയതും മറ്റുള്ളവയിൽ നിന്നും വ്യത്യസ്തമായതുമായ പര്യവേഷണക്കപ്പലാണ് ഫ്ലിപ്(Floating Instrument Platform).കടലിൽ കുത്തനെ നിന്ന് പര്യവേഷണം നടത്തുന്നു എന്നതാണ് ഈ കപ്പലിന്റെ പ്രത്യേകത.ഇത്തരത്തിലുള്ള ലോകത്തിലെ ഏക കപ്പലാണ് ഫ്ലിപ്. ഫ്ലിപ് എന്നാൽ ഫ്ലോട്ടിംഗ് ഇൻസ്ട്രമെന്റ് പ്ലാറ്റ്ഫോം എന്നാണ് വിവക്ഷിക്കുന്നത്.തിരമാലകളെപ്പറ്റിയും കടൽ ജലത്തെപ്പറ്റിയുമുള്ള ഗവേഷണങ്ങളാണ് ഇതിൽ നടക്കുന്നത്.

1962 ൽ ഡോ: ഫ്രെഡ് ഫിഷർ , ഡോ: ഫ്രെഡ്സ്പൈസസ് എന്നീ ശാസ്ത്രജ്ഞന്മാരാണ് ഫ്ലിപ് രൂപകൽപ്പന ചെയ്ത് നിർമ്മിച്ചത്.അമേരിക്കൻ നേവൽ റിസർച്ച് ഓഫീസ് , സ്ക്രിപ്സ് ഇൻസ്റ്റിട്യൂട്ട് ഒഫ് ഓഷ്യാനോഗ്രാഫിയിലെ മറൈൻ ഫിസിക്കൽ ലാബോറട്ടറി എന്നിവയുടെ സംയുക്ത സംരംഭമായ ഫ്ലിപ്പിന്റെ നിർമ്മാണച്ചുമതല ഒറിഗണിലെ ഗണ്ടർസൺ ബ്രദേഴ്സ് എഞ്ചിനീയറിംഗ് കമ്പനിക്കായിരുന്നു.355 അടി നീളവും 700 ടണ്ണിലധികം ഭാരവും ഫ്ലിപ്പിനുണ്ട്.7 മുതൽ 10 നോട്ട് വരെയാണിതിന്റെ വേഗം.ഇതുവരെ 300 ലധികം പര്യവേഷണങ്ങൾ ഫ്ലിപ് പൂർത്തിയാക്കിയിട്ടുണ്ട്.

ഫ്ലിപ്പിന് ഒരുവട്ടം കുത്തനെ നിൽക്കാൻ 28 മിനിട്ട് സമയം വേണ്ടിവരും. മൂന്നു കൂറ്റൻ നങ്കൂരങ്ങളാണ് ഇതിനു സഹായകമായി വർത്തിക്കുന്നത്.സ്പൂൺ ആകൃതിയിലുള്ളഭാഗമാണ് കടലിനുമുകളിൽ ഉയർന്നു നിൽക്കുന്നത്.ഇതിന് ഏകദേശം 5 നിലയുള്ള കെട്ടിടത്തിന്റെ ഉയരം ഉണ്ടാകും.രണ്ടായിരം അടി താഴ്ചയിൽ പര്യവേഷണം നടത്താൻ ഈ കപ്പലിനു കഴിയും. 90 ഡിഗ്രിയിലാകുമ്പോൾ തിരമാലകളൂം കാറ്റും ഫ്ലിപ്പിന്റെ പ്രവർത്തനത്തിന് തടസ്സമാകാറില്ല. കൊടുങ്കാറ്റടിച്ച് തിരമാലകൾക്കൊപ്പം ആടി ഉലയുന്ന സാധാരണ കപ്പലുകൾ ശബ്ദതരംഗങ്ങളുടെ പഠനത്തെ സാരമായി ബാധിക്കും. കാരണം എടുക്കുന്ന അളവുകൾ കൃത്യമായിരിക്കില്ല. പക്ഷേ 90ഡിഗ്രിയിൽ ചരിച്ച് നിർത്തുന്ന ഫ്ലിപ് ഉറച്ച് തന്നെ നിൽക്കും. കടലിന്നടിയിൽ സ്ഥിതിചെയ്യുന്ന ഭാഗത്തുള്ള എട്ടു ടാങ്കുകളിലെ ജലം പുറംതള്ളിയാണ് ഈ കപ്പൽ പൂർവ്വസ്ഥിതി പ്രാപിക്കുന്നത്. കപ്പലിലെ മുറികൾക്ക് രണ്ട് തരം വാതിലുകളുണ്ട്. കപ്പൽ കടലിന് സമാന്തരമായി കിടക്കുമ്പോൾ ഉപയോഗിക്കുന്നതും കപ്പൽ കുത്തനെ നിൽക്കുമ്പോൾ ഉപയോഗിക്കുന്നതും.

അഞ്ചു നാവികരും പതിനൊന്നു ഗവേഷകരുമാണ് ഈ കപ്പലിൽ സാധാരണയായി ഉണ്ടാവുക.30മുതൽ 45 ദിവസം വരെ കുത്തനെ നിന്ന് പഠനം നടത്താൻ ഫ്ലിപ്പിനു കഴിയുന്നു.ഇതിനുള്ളിലെ യാത്രാസൗകര്യങ്ങൾ ആഡംബരമുള്ളതല്ല.ജീവനക്കാരുടെ ദൈനംദിന ചര്യകൾ വളരെ ലളിതമാണ്.

മാതൃഭൂമി ഹരിശ്രീ 2008 മാർച്ച്.



</doc>
<doc id="93752" url="https://ml.wikipedia.org/wiki?curid=93752" title="ലസാന്ത വിക്രമതുംഗെ">
ലസാന്ത വിക്രമതുംഗെ

ശ്രീലങ്കൻ സർക്കാറിനെതിരെ നിലകൊണ്ട പ്രമുഖനായ ഒരു പത്രപ്രവർത്തകനും രാഷ്ട്രീയപ്രവർത്തകനും മനുഷ്യാവകാശപ്രവർത്തകനുമായിരുന്നു ലസാന്ത വിക്രമതുംഗെ. 2009 ജനുവരിയിൽ അദ്ദേഹം കൊലചെയ്യപ്പെടുകയായിരുന്നു. താൻ കൊലചെയ്യപ്പെടുമെന്ന് പ്രവചിച്ചുകൊണ്ട് മരണപ്പെടുന്നതിനു മുമ്പ് ലസാന്ത എഴുതിയ കോരിത്തരിപ്പിക്കുന്ന മുഖപ്രസംഗം ലസാന്തയുടെ മരണവാർത്തയെ വേറിട്ടു നിറുത്തി. മാധ്യമങ്ങളെ ശ്വാസം മുട്ടിച്ചുകൊല്ലാൻ ശ്രീലങ്കൻ സർക്കാർ കൊലപാതകത്തെ ആയുധമാക്കുകയാണെന്ന് അദ്ദേഹം തന്റെ ഒടുവിലത്തെ ആ ലേഖനത്തിൽ പറയുന്നുണ്ട്.

മഹീന്ദ രജപക്സ സർക്കാറിന്റെ ശക്തനായ വിമർശകനായിരുന്നു ലസാന്ത വിക്രമതുംഗെ. തമിഴ് പുലിപ്രശനത്തിന്‌ സൈനിക നടപടി തേടിയ മഹീന്ദ രജപക്സയുടെ സഹോദനും പ്രതിരോധ സെക്രട്ടറിയുമായിരുന്ന ഗോറ്റ്ബയ രജപക്സയുമായി ഒരു നിയമപോരാട്ടത്തിൽ ഏർപ്പെട്ടിട്ടുണ്ടായിരുന്നു ലസാന്ത.

സർക്കാറിനെതിരെയുള്ളവരേയും മറ്റു പത്രപ്രവർത്തകരുടേയും നിരവധി കൊലപാതകത്തിനു -പി. ദേവകുമാരൻ (2008 മെയിൽ കൊലപ്പെടുത്തി),സമ്പത് ഡി സിൽവ(2006 ഏപ്രിലിൽ വെടിയേറ്റ് മരണം),തരകി ശിവറാം (2005 ൽ പോലീസ് സ്റ്റേഷനിൽ പിടിക്കപ്പെട്ടു)-ശേഷം ഉണ്ടായ പ്രഗല്ഭനായ ഈ പത്രപ്രവർത്തകന്റെ മരണം ലോകത്തിന്റെ നാനാഭാഗത്തും നിന്നും വ്യാപക പ്രതിഷേധത്തിനിടയാക്കി. ഡയ്ലി മിറർ ഈ കൊലപാതകത്തെ "ശ്രീലങ്കയിലെ മാധ്യമ സ്വാതന്ത്ര്യത്തിനേറ്റ "കനത്ത തിരിച്ചടി" എന്നാണ് വിശേഷിപ്പിച്ചതെങ്കിൽ എഡിറ്റേഴ്സ് ഗിൽഡ് സർക്കാറാണ്‌ ഈ കൊലപാതകത്തിനു ഉത്തരവാദിയെന്നും മാധ്യമ പ്രവർത്തകർക്ക് നേരെയുള്ള അതിക്രമത്തെ തടയുന്നതിൽ സർക്കാർ പരാജയപ്പെട്ടിരിക്കയാണെന്നും ആരോപിച്ചു. ഈ കൊലപാതകത്തിൽ നടുക്കം രേഖപ്പെടുത്തിയ ശ്രീലങ്കൻ സർക്കാർ, ഉത്തരവാദികളെ പിടികൂടുന്നതിൽ കഴിയുന്നതെല്ലാം ചെയ്യുമെന്നും ഉറപ്പ് നൽകി.

1998 ൽ തന്റെ വീടിനു ടാങ്ക്‌വേധ ഷെല്ലുകൾ ആക്രമണം നടത്തിയതുമുതൽ ആംനസ്റ്റി ഇന്റർനാഷണലിന്റെ ജീവനുഭീഷണിയുള്ളവരുടെ ലിസ്റ്റിലുൾപ്പെട്ട ആളായിരുന്നു ലസാന്ത. മാധ്യമ രംഗത്തുനിന്ന് കടുത്ത സമ്മർദ്ദമുണ്ടായിരിക്കെ തന്നെ ഒരു വർഷമായ ഈ കൊലപാതകത്തിന്റെ ഉത്തരവാദികളെ ഇതുവരെ അറസ്റ്റ് ചെയ്തിട്ടില്ല. കൊലപാതകത്തെ കുറിച്ചുള്ള അന്വേഷണം ഒരു ഒളിച്ചുവെക്കലായി അവസാനിക്കുമെന്ന് ശ്രീലങ്കൻ മാധ്യമങ്ങൾ അനുമാനിക്കുന്നു..

ലസാന്തയുടെ മരണത്തിനു ശേഷം അദ്ദേഹത്തിന്റെ "സൺഡേ ലീഡർ" ദിനപത്രം, തന്റെ മരണം പ്രവചിക്കുന്ന മട്ടിൽ ലസാന്ത എഴുതി വച്ചിരുന്ന ഒരു മുഖപ്രസംഗം പ്രസിദ്ധീകരിച്ചു. അതിൽ അദ്ദേഹം, മാദ്ധ്യമപ്രവർത്തകരുടെ വധത്തെ മാധ്യമനിയന്ത്രണത്തിനുള്ള മുഖ്യ ആയുധമാക്കുന്നതിന് ശ്രീലങ്കൻ സർക്കാരിനെ വിമർശിച്ചു. വ്യക്തിപരമായ ധൈര്യത്തിന്റെ അമ്പരപ്പിക്കുന്ന തെളിവ് അവതരിപ്പിച്ചുകൊണ്ട് അദ്ദേഹം ഇങ്ങനെ എഴുതി:

വർഷങ്ങളായി വധഭീഷണി നേരിട്ടുകൊണ്ടിരുന്ന അദ്ദേഹം, താൻ അമ്മാതിരി അപകടങ്ങളെ നേരിടാൻ തയ്യാറാകുന്നതെന്തുകൊണ്ടെന്ന് വിശദീകരിക്കുന്നു - "എന്തൊക്കെപ്പറഞ്ഞാലും, ഞാൻ ഒരു ഭർത്താവും മൂന്ന് ഓമനക്കുട്ടികളുടെ അച്ഛനുമാണ്. . ... പത്രപ്രവർത്തകർക്ക് ശ്രീലങ്കയിൽ നേരിടേണ്ടിവരുന്ന ഭീഷണികൾ മനസ്സിലാക്കിയിട്ടുള്ള (വിദേശ)നയതന്ത്രപ്രതിനിധികളിൽ ചിലർ, എനിക്ക് അവരുടെ രാജ്യങ്ങളിൽ സ്വാഗതവും അഭയവും വച്ചുനീട്ടി. ഞാൻ ഇവിടെ പറ്റി നിൽക്കുന്നത് മറ്റെന്തൊക്കെ കാരണം കൊണ്ടായാലും, വേറെ വഴിയില്ലാഞ്ഞിട്ടല്ല. ഉന്നതമായ പദവികൾ, പ്രശസ്തി, പണം, സുരക്ഷിതത്ത്വം എന്നിവയേക്കാളൊക്കെ പ്രധാനമായ ഒരു ഉത്തരവാദിത്തമുണ്ട്. മനസാക്ഷിയുടെ ആഹ്വാനം പിന്തുടരുകയെന്നതാണത്... ശ്രീലങ്കയെ തുറവിയും, മതേതരത്വവും ഉള്ള ഒരു സ്വതന്ത്രജനാധിപത്യമാക്കുന്നതിനുള്ള വിളിയാണത്".

രാഷ്ട്രപതി രാജപക്സെയെ സംബോധന ചെയ്ത്, തന്റെ മരണത്തെ തുടർന്ന് നടക്കാനിരിക്കുന്ന അന്വേഷണം എങ്ങനെയായിരിക്കുമെന്ന് അദ്ദേഹം പ്രവചിക്കുന്നു:
ഈ നിരീക്ഷണത്തെക്കുറിച്ച്, ഓസ്ത്രേലിയയിലെ കാൻബറാ ടൈംസ് പത്രത്തിലെ ഗ്വിൻ ഡയർ ഇങ്ങനെ അഭിപ്രായപ്പെട്ടു: "അദ്ദേഹം, രാഷ്ട്രപതിയുടെ സഹോദരൻ, പ്രതിരോധസചിവൻ, ഗോതബയ രാജപക്സെയെ ആണ് ഉദ്ദേശിച്ചതെന്ന് മിക്കവാറും ഉറപ്പാണ്."

അതേസമയം, ബിബിസിയുമായുള്ള ഒരഭിമുഖത്തിൽ പ്രതിരോധസചിവൻ രാജപക്സെ, ലസാന്തയുടെ മരണത്തെ "കേവലം മറ്റൊരു കൊലപാതം" എന്നു വിളിച്ചു നിസ്സാരവൽക്കരിച്ചു. ലസാന്തയെ അദ്ദേഹം "മഞ്ഞപ്പത്രമെഴുത്തുകാരൻ" എന്നും വിളിച്ചു..
ലസാന്തയുടെ മരണത്തിൽ നിന്ന് രാഷ്ട്രീയലാഭം കൊയ്യാൻ ശ്രമിക്കുന്നതിന് സർക്കാർ പ്രതിപക്ഷത്തെ കുറ്റപ്പെടുത്തി.

ലസാന്തയുടെ സഹപ്രവർത്തകയായിരുന്ന ഭാര്യ സൊനാലി സമരസിംഗെ, ഭർത്താവിന്റെ കൊലപാതകത്തിന് ഒരു മാസത്തിനകം രാജ്യം വിട്ടുപോയി. അവർ തന്നെത്തന്നെ വിശേഷിപ്പിക്കുന്നത് "പ്രവാസി പത്രാധിപ" എന്നാണ്..


</doc>
<doc id="93755" url="https://ml.wikipedia.org/wiki?curid=93755" title="സി. ജയൻ ബാബു">
സി. ജയൻ ബാബു

2005 മുതൽ കേരളത്തിന്റെ തലസ്ഥാനമായ തിരുവനന്തപുരം ജില്ലയിലെ തിരുവനന്തപുരം നഗരത്തിന്റെ നാല്പത്തിരണ്ടാമത് മേയറാണ്‌. സി. ജയൻ ബാബു. ഇദ്ദേഹം സി.പി.ഐ.(എം) ജില്ലാ കമ്മിറ്റി അംഗം കൂടിയാണ്‌. ഈ പാർട്ടിയുടെ സ്റ്റേറ്റ് കണ്ട്രോൾ കമ്മിറ്റിയിലേക്കും ഇദ്ദേഹത്തെ തിരഞ്ഞെടുത്തിട്ടുണ്ട്. 


</doc>
<doc id="93760" url="https://ml.wikipedia.org/wiki?curid=93760" title="ഡ്രംസ്">
ഡ്രംസ്

കൊട്ടുവാൻ ഉപയോഗിക്കുന്ന പലതരം പാശ്ചാത്യ താള വാദ്യോപകരണങ്ങൾ ഒരാൾക്ക് ഒറ്റയ്ക്ക് ഒരുമിച്ച് വായിക്കുവാൻ ചേർത്ത് വച്ചിരിക്കുന്ന കൂട്ടത്തെ ഡ്രംസ് അല്ലെങ്കിൽ 'ഡ്രം സെറ്റ്' എന്ന് പറയുന്നു. ഇതിൽ പഴയകാലത്ത് ഉപയോഗിച്ചിരുന്ന മരക്കട്ടകൾ, തുകൽ അല്ലെങ്കിൽ ഫൈബർ കൊണ്ട് ഉണ്ടാക്കിയ പലതരം ഡ്രംമുകളും, പശുവിന്റെ കഴുത്തിൽ പണ്ട് കാലത്ത് കെട്ടിയിരുന്ന മണി (കൗ ബെൽ), ട്രയാഗിൾസ് എന്നറിയപ്പെടുന്ന ത്രികോനാക്രിതിയിലുള്ള കമ്പി ഫ്രൈമുകൾ, കിലുക്കാൻ ഉപയോഗിക്കുന്ന ടാംബോറിൻ, പലതരം മണികൾ എന്നിവയുണ്ടാവും. 

ഒരു ഡ്രം സെറ്റിന്റെ പ്രധാന ഭാഗങ്ങൾ കാലുകൾ കൊണ്ട് വായിക്കുന്ന 'ബേസ് ഡ്രം', 'ഹൈ ഹാറ്റ്' മുതലായവയും, കൈകൾ കൊണ്ട് വായിക്കുന്ന 'സ്നേർ ഡ്രം', 'ടോം ടോം', 'ഫ്ലോർ ടോം', 'സിംബൽസ്' എന്നിവയും ആയിരിക്കും. ഇവ വായിക്കുന്നത് കാലുകളിൽ പെടലും, കൈകളിൽ വടികളോ (stick ), ബ്രഷോ(brush )ഉപയോഗിച്ചായിരിക്കും ആയിരിക്കും. വിവിധ സംഗീത രീതികൾക്കും വിവിധ രീതിയിലാണ് ഡ്രംസ് വായിക്കുന്നത്. ഉദാഹരണത്തിന്: റോക്ക് മുസിക് ആണെങ്കിൽ 'ബേസ് ദ്രമും', 'സ്നേർ ദ്രമും', 'ഹൈ ഹാറ്റ്'ഉം ആണ് പ്രധാനം. എന്നാൽ ജാസിൽ 'റൈഡ് സിംബലും', സ്നേർ ഡ്രം' ന്റെ ചില ശൈലികളുമാണ് പ്രധാനം. 

'ഡ്രം സെറ്റ്' എന്നുള്ള വാക്ക് 1890 കളിൽ ബ്രിട്ടനിലാണ് ആദ്യമായി ഉപയോഗിച്ചത്. അതിനെ തന്നെ 'ഡ്രം കിറ്റ്‌', 'ട്രാപ്‌ സെറ്റ്', ഡ്രംസ് എന്ന് പല പേരുകളിൽ വിളിക്കും. ഇവ എല്ലാം ആദ്യ കാലങ്ങളിൽ വേറെ വേറെ ആയിരുന്നു വായിച്ചിരുന്നത്. എന്നാൽ ഒര്കെസ്ട്രകളിൽ സാമ്പത്തികമായുള്ള ലാഭത്തിനു വേണ്ടി ആളുകളുടെ എണ്ണം കുറയ്ക്കാനായി ഒരാൾ തന്നെ കൂടുതൽ ഡ്രംമ്മുകൾ കൈകാര്യം ചെയ്യുവാൻ തുടങ്ങി. 1890 ലാണ് കാലുകൾ കൊണ്ടുള്ള പെടൽ പരീക്ഷണം നടത്തിത്തുടങ്ങിയത്. 1909 മുതൽ ബേസ്ഡ്രം നിലവിൽ വരുകയും ആധുനിക 'ഡ്രം കിറ്റിനു' രൂപം കൊടുക്കുകയും ചെയ്തു. 1940 ലാണ് രണ്ട് ഡ്രംമ്മുകൾ കാലുകളിൽ വച്ച് വായന തുടങ്ങിയത്. പിന്നീട് ഇലക്ട്രോണിക് ഡ്രംമ്മുകളും, ഡ്രം മഷീനുകളും നിലവിൽ വന്നു. ഡ്രം വായിക്കുന്ന ആളെ ഡ്രമ്മർ(drummer ) എന്ന് വിളിക്കുന്നു. 

പ്രധാനപ്പെട്ട ചില ഡ്രമ്മർമാർ ബില്ലി കോബാം, കാൾ പാമർ, കീത്ത് മൂൺ, ജോൺ ബോണാം, റിന്ഗോ സ്റ്റാർ, ഫിൽ കോളിൻസ്, നിക്കോ മക് ബ്രെയിൻ തുടങ്ങിയവരാണ്. ഇന്ന് ലോകത്തിന്റെ എല്ലാ ഭാഗങ്ങളിലും പല സംഗീത രീതികളിലും ഡ്രം കിറ്റ്‌ ഉപയോഗിക്കുന്നുണ്ട്.


</doc>
<doc id="93764" url="https://ml.wikipedia.org/wiki?curid=93764" title="സോണാഗച്ചി">
സോണാഗച്ചി

കൊൽക്കത്തയിലെ ഏറ്റവും വലിയ ചുവന്ന തെരുവാണ് സോണാഗച്ചി (സ്വർണ്ണ മരം). ബഹുനില കെട്ടിടങ്ങൾ ഒരുപാടുള്ള ഇവിടെ പതിനായിരക്കണക്കിനു് ലൈംഗിക തൊഴിലാളികൾ ജോലി ചെയ്യുന്നു. 



</doc>
<doc id="93767" url="https://ml.wikipedia.org/wiki?curid=93767" title="ഛോട്ടാ മുംബൈ">
ഛോട്ടാ മുംബൈ

അൻവർ റഷീദ് സം‌വിധാനം ചെയ്ത രണ്ടാമത്തെ ചലച്ചിത്രമാണ് ഛോട്ടാ മുംബൈ. മോഹൻലാൽ നായകനായി അഭിനയിച്ച ഈ ചിത്രം നിർമ്മിച്ചത് മണിയൻപിള്ള രാജുവാണ്.ബെന്നി പി. നായരമ്പലത്തിന്റേതാണ് തിരക്കഥ. സായി കുമാർ, സിദ്ധിഖ്, കലാഭവൻ മണി, ഇന്ദ്രജിത്ത്, ജഗതി ശ്രീകുമാർ, ഭാവന തുടങ്ങി ഒരു നീണ്ട താരനിര തന്നെ ഈ ചിത്രത്തിലുണ്ട്. 2007 എപ്രിലിൽ പ്രദർശനത്തിനെത്തിയ ഛോട്ടാ മുംബൈ മികച്ച വിജയം നേടി.


</doc>
<doc id="93772" url="https://ml.wikipedia.org/wiki?curid=93772" title="രാഹുൽ രാജ്">
രാഹുൽ രാജ്

മലയാള സിനിമയിലെ ഒരു സംഗീതസം‌വിധായകനാണ് രാഹുൽ രാജ്. അൻവർ റഷീദ് സം‌വിധാനം ചെയ്ത ഛോട്ടാ മുംബൈ എന്ന ചലച്ചിത്രത്തിലെ ഗാനങ്ങൾ ചിട്ടപ്പെടുത്തിക്കൊണ്ടാണ് ഇദ്ദേഹം ചലച്ചിത്രലോകത്തേയ്ക്ക് കടന്ന് വന്നത്.



</doc>
<doc id="93798" url="https://ml.wikipedia.org/wiki?curid=93798" title="കാമാഠിപുര">
കാമാഠിപുര

മുംബൈ നഗരത്തിലെ കാമത്തിപുര മറാത്തി: कामाठीपुरा), ഏഷ്യയിലെ ഏറ്റവും വലിയ ചുവന്ന തെരുവാണ്. ഇവിടെ ഒരുപാടു ലൈംഗിക തൊഴിലാളികൾ ജോലി ചെയ്യുന്നു. 19-ആം നൂറ്റാണ്ടിലും 20-ആം നൂറ്റാണ്ടിന്റെ ആദ്യവും മനുഷ്യക്കടത്തിന്റെ ഫലമായി യൂറോപ്പിൽ നിന്നും ജപ്പാനിൽ നിന്നും എത്തി ചേർന്നവരാണ് ഇവിടത്തെ ലൈംഗിക തൊഴിലാളികളുടെ മുൻഗാമികൾ. അവർ ബ്രിട്ടീഷുകാർക്ക് വേണ്ടിയും ഇന്ത്യക്കാർക്ക് വേണ്ടിയും ലൈംഗിക വൃത്തിയിൽ ഏർപ്പെട്ടു. പിന്നീട് തദ്ദേശീയരായ സ്ത്രീകൾ ഈ തൊഴിലിൽ ഏർപ്പെട്ട് ഉപജീവനം നടത്താനാരംഭിച്ചു.



</doc>
<doc id="93806" url="https://ml.wikipedia.org/wiki?curid=93806" title="ഐ പാഡ്">
ഐ പാഡ്

ആപ്പിൾ വികസിപ്പിച്ചെടുത്ത ഒരു ടാബ്‌ലെറ്റ് കമ്പ്യൂട്ടറാണ്‌ ഐപാഡ്.പ്രിന്റ്, ശബ്ദങ്ങൾ, ചിത്രങ്ങൾ, ചലച്ചിത്രങ്ങൾ, ഇന്റർനെറ്റ് ബ്രൗസിങ്ങ് തുടങ്ങി ഐഫോൺ ഒസിൽ പ്രവർത്തിപ്പിക്കാവുന്ന ഒട്ടു മിക്ക സം‌വിധാനങ്ങളും ഇതിലും പ്രവർത്തിപ്പിക്കുവാൻ സാധിക്കും. 9.7 ഇഞ്ച്‌ സ്ക്രീനോട് കൂടിയ ഐപാഡിന്റെ ഒന്നിന്റെ ഭാരം 680ഗ്രാം ആണ്.

2011 മാർച്ചിൽ ആപ്പിൾ ഐപാഡ് 2 പുറത്തിറക്കി. അതോടെ 15 മില്യണിലധികം ഐപാഡുകൾ വിറ്റഴിക്കപ്പെട്ടു. മറ്റുള്ള കമ്പനികളുടെ എല്ലാ ടാബ്ലറ്റുകളേക്കാൾ കൂടുതൽ ഐപാഡുകൾ വിറ്റഴിക്കപ്പെട്ടിട്ടുണ്ട്. 2011-ൽ അമേരിക്കൻ ഐക്യനാടുകളിലെ ടാബ്‌ലറ്റ് കമ്പ്യൂട്ടറുകളുടെ 83% വും ഐപാഡിനാണ്.
2010 ഏപ്രിൽ 3 ന് ആണ് ആപ്പിൾ ആദ്യത്തെ ഐപാഡ് വിപണിയിൽ എത്തിച്ചത്. ഐപാഡ് ശ്രേണിയിലെ ഏറ്റവും പുതിയ പതിപ്പായ ഐപാഡ് എയർ 2013 നവംബർ 1 ന് വിൽപ്പനയ്ക്ക് സജ്ജമായി. 




</doc>
<doc id="93813" url="https://ml.wikipedia.org/wiki?curid=93813" title="ചന്ദ്രിക കുമാരതുംഗ">
ചന്ദ്രിക കുമാരതുംഗ

ശ്രീലങ്കയുടെ നാലാമത്തെ എക്സിക്യുട്ടീവ് പ്രസിഡണ്ടായിരുന്നു ചന്ദ്രിക കുമാരതുംഗ(ജനനം: ജൂൺ 29 1945). 1994 നവംബർ 12 മുതൽ 2005 നവംബർ 19 വരെ ശ്രീലങ്കൻ പ്രസിഡണ്ടായിരുന്ന ഇവർ 2005-ന്റെ അവസാനം വരെ ശ്രീലങ്കൻ ഫ്രീഡം പാർട്ടിയുടെ നേതാവു കൂടിയായിരുന്നു. ശ്രീലങ്കയിലെ രണ്ടു മുൻ ഭരണാധികാരികളുടെ മകളായ ഇവർ ശ്രീലങ്കയിലെ ഏക വനിതാ പ്രസിഡണ്ടാണ്‌. 



</doc>
<doc id="93819" url="https://ml.wikipedia.org/wiki?curid=93819" title="ചുവപ്പ്">
ചുവപ്പ്

മനുഷ്യനേത്രങ്ങളാൽ വീക്ഷിക്കാവുന്ന ഏറ്റവും ഉയർന്നതരംഗദൈർഘ്യമുള്ള (630 മുതൽ 740 നാനോമീറ്റർ വരെ) വൈദ്യുതകാന്തിക വികിരണരാജിയിലെ പ്രകാശം സൃഷ്ടിക്കുന്ന നിറമാണ് ചുവപ്പ്. പ്രാഥമികനിറങ്ങളിൽ ഒന്നാണ് ചുവപ്പ്. രക്തവർണ്ണം ചെമപ്പാണ്. ഓക്സിജൻ വഹിക്കുന്ന രക്താണുക്കളാണ്‌ രക്തത്തിനു ചുവപ്പുനിറം നൽകുന്നത്. മാണിക്യം പോലുള്ള പല കല്ലുകൾക്കും ചുവപ്പ് നിറമാണ്.

പത്തൊൻപതാം നൂറ്റാണ്ട് മുതൽ സ്ഥിതിസമത്വവാദത്തിന്റെയും (സോഷ്യലിസവും കമ്മ്യൂണിസവും) വിപ്ലവത്തിന്റെയും ത്യാഗത്തിന്റെയും നിറമായും ചുവപ്പിനെ കരുതിവരുന്നു. മിക്ക സോഷ്യലിസ്റ്റ് അല്ലെങ്കിൽ കമ്മ്യൂണിസ്റ്റ് രാജ്യങ്ങളുടെയും പതാകകളിൽ ചുവപ്പുനിറം കാണാൻ സാധിക്കും.

ഏറ്റവും തരംഗദൈർഘ്യം ഉള്ളത് കൊണ്ട് ഏറ്റവും ദൂരെ നിന്ന് കാണാൻ സാധിക്കുന്നതും അതിനാൽ അപകടസൂചന നൽകാൻ ഉപയോഗിക്കുന്നതും ചുവപ്പാണ്. തടസ്സം സൂചിപ്പിക്കാൻ ചുവപ്പ് നിറം ഉപയോഗപ്പെടുത്തുന്നു. ഗതാഗതവിളക്കുകളിൽ ചുവപ്പ് നിറം ഉപയോഗപ്പെടുത്തുന്നതും ഇതേ അർത്ഥത്തിലാണ്.


</doc>
<doc id="93821" url="https://ml.wikipedia.org/wiki?curid=93821" title="ലൂയിസ് ബാങ്ക്സ്">
ലൂയിസ് ബാങ്ക്സ്

ഒരു ഭാരതീയ സംഗീത സംവിധായകനും, റെക്കോർഡ്‌ നിർമാതാവും, കീ ബോർഡ്‌ വായനക്കാരനും, പാട്ടുകാരനുമായ ലൂയിസ് ബാങ്ക്സ് അഥവാ ദംബാർ ബഹാദൂർ ഭുഥാപ്രിതി (ജനനം 1941 ഫെബ്രുവരി 11 ) പശ്ചിമബംഗാളിലെ ഡാർജിലിങ്ങിൽ ജനിച്ചു. ഇദ്ദേഹത്തെ പൊതുവേ അറിയപ്പെടുന്നത് ഇന്ത്യൻ ജാസിന്റെ ഗോഡ് ഫാദർ എന്നാണ്. ഇൻഡി പോപ്പിലും ജാസിലും ഇന്ത്യൻ ഫ്യൂഷൻ ജാസിലുമുള്ള സംഭാവനകൾ കണക്കിലെടുത്താണ് ഇത്തരത്തിൽ അറിയപ്പെടുന്നത്.

സരസ്വതി, ജോർജ് ബാങ്ക്സ് എന്നിവരാണ് ഇദ്ദേഹത്തിന്റെ മാതാപിതാക്കൾ. അച്ഛൻ ഒരു ട്രംപറ്റ് വായനകാരൻ ആയിരുന്നു. ഡാർജിലിങ്ങിലെ സ്കൂളിലും കോളേജിലും പഠിച്ച ഇദ്ദേഹം ചെറുപ്രായത്തിൽ തന്നെ ഗിറ്റാർ, ട്രംപറ്റ്, പിയാനോ എന്നിവ പഠിച്ചുതുടങ്ങി. കോളേജ് കഴിഞ്ഞ ഉടൻ കാട്മണ്ടു വിലേക്ക് പോയ ഇദ്ദേഹം അവിടെ വച്ച് ജാസ് സംഗീതം മനസ്സിലാക്കി. പിന്നീട് വെതർ റിപ്പോർട്ട് എന്ന ബാൻഡിൽ കുറച്ചുകാലം വായിച്ചു. തുടർന്നു കൽക്കട്ട യിലേക്ക് താമസം മാറി. പ്രശസ്ത ഹിന്ദി സംഗീത സംവിധായകനായ ആർ.ഡി.ബർമൻ ന്റെ കൂടയൂം, മുംബൈ ലെ ഹോട്ടലുകളിലും ജാസ് യാത്ര കളിലും വായിക്കുകവഴി ഇദ്ദേഹം ജാസ് സംഗീതവും രാഗങ്ങളും തമ്മിൽ യോജിപ്പിച്ചു പ്രചരിപ്പിക്കുവാനും തുടങ്ങി. പ്രശസ്ത സിത്താർ വിദ്വാനായ രവി ശങ്കർ നൊപ്പം വായിക്കുബോഴാണു ഇൻഡോ ജാസ് ഫുഷൻ ആരംഭിച്ചത്. ദൂരദർശൻനു വേണ്ടി പല രാജ്യസ്നേഹ പാട്ടുകൾചെയ്തിട്ടുണ്ട്. തുടരന് ശങ്കർ മഹാദേവൻ, ശിവമണി, കാൾ പീട്ടെര്സ് എന്നിവരോറൊപ്പം സിൽക്ക് എന്ന ബാണ്ടും തുടങ്ങി. റഷ്യ ക്കാരിയായ ലോരേനെ ആണ് സഹധർമ്മിണി. മകൻ ജിനോ ബാനക്സ് ഒരു പ്രശസ്ത ഡ്രമ്മർ ആണ് .

2008 ലെ മൈൽസ് ഫ്രം ഇന്ത്യ എന്ന ആൽബത്തിനോടനുബന്ധിച്ച് കീ ബോര്ടിസ്റ്റ് എന്ന നിലയിൽ ഗ്രാമി അവാർഡ്നും ശുപാർശ ചെയ്യപ്പെട്ടു.



</doc>
<doc id="93822" url="https://ml.wikipedia.org/wiki?curid=93822" title="വടക്കുനോക്കിയന്ത്രം (ചലച്ചിത്രം)">
വടക്കുനോക്കിയന്ത്രം (ചലച്ചിത്രം)

1989-ൽ പുറത്തിറങ്ങിയ ഒരു മലയാളചലച്ചിത്രമാണ്‌ വടക്കുനോക്കിയന്ത്രം. ഈ ചിത്രത്തിന്റെ കഥ, തിരക്കഥ, സം‌വിധാനം എന്നിവ നിർവഹിച്ചതും പ്രധാന കഥാപാത്രമായ തളത്തിൽ ദിനേശനെ അവതരിപ്പിച്ചതും ശ്രീനിവാസനാണ്‌.

തളത്തിൽ ദിനേശൻ എന്ന കേന്ദ്രകഥാപാത്രത്തിന്റെ അപകർഷതാബോധം മൂലം അയാളുടെ ദാമ്പത്യജീവിതത്തിൽ ഉണ്ടാകുന്ന പ്രശ്നങ്ങളാണ് ഈ ചിത്രത്തിന്റെ പ്രമേയം.


കൈതപ്രം ദാമോദരൻ നമ്പൂതിരി എഴുതിയ ഗാനത്തിന് സംഗീതം പകർന്നത് ജോൺസൺ ആണ്.

1989-ലെ മികച്ച ചിത്രത്തിനുള്ള കേരളസംസ്ഥാന ചലച്ചിത്രപുരസ്കാരം ഈ ചിത്രത്തിനായിരുന്നു. മികച്ച സംവിധായകനുള്ള പുരസ്കാരവും ഈ ചിത്രത്തിലൂടെ ശ്രീനിവാസന് ലഭിച്ചു.



</doc>
<doc id="93830" url="https://ml.wikipedia.org/wiki?curid=93830" title="ആർക്കിയോപ്റ്റെറിക്സ്">
ആർക്കിയോപ്റ്റെറിക്സ്

പക്ഷിയെ പോലെ ഇരിക്കുന്ന ദിനോസറാണ് ആർക്കിയോപ്റ്റെറിക്സ്. പക്ഷികളുടെയും ദിനോസറുകളുടെയും ഇടയിൽ പെട്ട ഒരു പ്രധാന കണ്ണിയായി ഇവയെ കരുതുന്നു. മൂലഖഗം, ആദ്യപക്ഷി എന്നൊക്കെ അർത്ഥമുള്ള "ഉർവൊഗെൽ" എന്ന ജർമ്മൻ പേരിലും അത് അറിയപ്പെടുന്നു. പുരാതനം എന്നർത്ഥമുള്ള ആർക്കയോസ്, തൂവൽ, ചിറക് എന്നീ അർത്ഥങ്ങളുള്ള റ്റെറിക്സ് എന്നീ വാക്കുകൾ ചേർന്നാണ് ആർക്കിയോപ്റ്റെറിക്സ് എന്ന പേരുണ്ടായത്. 150 മുതൽ 145 വരെ ദശലക്ഷം വർഷങ്ങൾക്കു മുൻപ്, ഇന്നത്തെ തെക്കൻ ജർമ്മനിയിലാണ് ഇവ ജീവിച്ചിരുന്നത്. അക്കാലത്ത് യൂറോപ്പ് ഭൂമധ്യരേഖയോട് ഇന്നത്തേക്കാൾ അടുത്ത്, ആഴം കുറഞ്ഞ ഊഷ്മള സമുദ്രത്തിലെ ദ്വീപസമൂഹമായിരുന്നു. 

ആകൃതിയിലും വലിപ്പത്തിലും യൂറോപ്പിലെ വായാടിപ്പക്ഷിയെ(magpie) അനുസ്മരിപ്പിക്കുന്ന ഇതിന് 50 സെന്റിമീറ്ററോളം നീളം ഉണ്ടായിരുന്നു. ചിറകോടുകൂടി വലിപ്പം കുറഞ്ഞ ശരീരവും പറക്കാനോ തെന്നി നീങ്ങാനെങ്കിലുമോ ഉള്ള കഴിവും ഉണ്ടായിരുന്നെങ്കിലും, ആർക്കിയോപ്റ്റെറിക്സിന്, ഇക്കാലത്തെ പക്ഷികളോടുണ്ടായിരുന്നതിനേക്കാൾ സാമ്യം തെറോപ്പോഡു വർഗ്ഗത്തിൽ പെട്ട ഡൈനോസറുകളോടായിരുന്നു. കൂർത്ത പല്ലുകളോടു കൂടിയ താടികൾ, നഖങ്ങളോടു കൂടിയ മൂന്നു മുൻകാൽവിരലുകൾ, അസ്ഥി ബലപ്പെടുത്തിയ നീണ്ട ഓലവാൽ തുടങ്ങിയവയിലും, ആന്തരാസ്ഥികൂടത്തിന്റെ ചില പ്രത്യേകതകളിലും ഇവ ഡൈനോസറുകളുമായി സാമ്യം പുലർത്തിയിരുന്നു. മേല്പറഞ്ഞ പ്രത്യേകതകൾ ഇതിനെ ഡൈനോസറുകളുടേയും പക്ഷികളുടേയും അന്തരാളജന്തുവാക്കുന്നു(connecting link). അതിനാൽ പക്ഷികളുടെയെന്നപോലെ ഡൈനോസറുകളുടെ പഠനത്തിലും ആർക്കിയോപ്റ്റെറിക്സിന് പ്രാധാന്യമുണ്ട്.

ചാൾസ് ഡാർവിൻ "വംശോല്പത്തി"(Origin of Species) പ്രസിദ്ധീകരിച്ച് രണ്ടു വർഷം മാത്രം കഴിഞ്ഞ് 1861-ലാണ് ആർക്കിയോപ്റ്റെറിക്സിന്റെ ആദ്യത്തെ സമ്പൂർണ്ണമാതൃക കണ്ടുകിട്ടിയത്. പരിണാമവാദത്തെ സംബന്ധിച്ച അക്കാലത്തെ ചർച്ചകളിൽ അത് ഒരു പ്രധാന തെളിവായി അവതരിപ്പിക്കപ്പെട്ടു. തുടർന്നുള്ള കാലത്ത്, വേറേ ഒൻപതു മാതൃകകൾ കൂടി കണ്ടുകിട്ടി. ആ മാതൃകകൾക്കു തമ്മിൽ ചില വ്യത്യാസങ്ങൾ ഉണ്ടെങ്കിലും അവയെല്ലാം ഒരേ വർഗ്ഗത്തിൽ പെട്ടവയാണെന്ന് പൊതുവേ സമ്മതിക്കപ്പെടുന്നു.

കണ്ടെത്തപ്പെട്ടിട്ടുള്ള ആർക്കിയൊപ്റ്റെറിക്സ് മാതൃകകളിൽ മിക്കവയും തൂവലുകളുടെ പതിപ്പുകൾ(impressions) ഉൾപ്പെട്ടവയാണ്. ലഭ്യമായ ഏറ്റവും പഴയ തൂവൽ മാതൃകകളിൽ പെടുന്നവയാണിവ. ഈ പഴയ മാതൃകകളിലെ തൂവലുകൾ പോലും താരതമ്യേന വികാസം പ്രാപിച്ചു കാണപ്പെടുന്നതിനാൽ, തൂവലുകൾക്ക് ദീർഘമായ ഒരു പരിണാമചരിത്രമുണ്ടെന്ന് അനുമാനത്തിന് ആർക്കിയോപ്റ്റെറിക്സിന്റെ കണ്ടെത്തൽ കാരണമായി.

150-145 ദശലക്ഷം വർഷങ്ങൾക്കു മുൻപ്, ജുറാസിക് യുഗത്തിലെ ടിത്തോണിയൻ കാലഘട്ടത്തിലാണ് ആർക്കിയോപ്റ്റെറിക്സ് ജീവിച്ചിരുന്നത്. തെക്കൻ ജർമ്മനിയിലെ ബവേറിയയിൽ, ജീവാശ്മസമൃദ്ധിക്ക് പേരുകേട്ട സോൺഹോഫെൻ ചുണ്ണാമ്പുശിലകളിൽ നിന്നാണ് ഇവയുടെ ജീവാശ്മങ്ങളെല്ലാം കണ്ടെത്തപ്പെട്ടിട്ടുള്ളത്. 

വിശാലമായ ചിറകുകളും, ശരീരവുമായുള്ള താരതമ്യത്തിൽ ഏറെ നീളമുള്ള വാലുമായി, ഒരു ഇടത്തരം പക്ഷിയുടെ വലിപ്പമായിരുന്നു ആർക്കിയോപ്റ്റെറിക്സിന്. ശരീരത്തിന്റെ നീളം അര മീറ്ററോളം വരുമായിരുന്നു. ലഭ്യമായ വിവരങ്ങൾ അനുസരിച്ച്, തൂവലുകളുടെ ഘടന സാധാരണപക്ഷികളുടെ തൂവലുകളുടേതു തന്നെ ആയിരുന്നു. ഇരുവശത്തേയും തോളെല്ലുകൾ(clavicles) യോജിച്ചുണ്ടായ അഭിലാഷാസ്ഥി(wish bone), പറക്കാൻ പറ്റിയ തൂവൽ(flight feathers) തുടങ്ങിയവ ഇവയുടെ പക്ഷിസ്വഭാവങ്ങളിൽ ചിലതാണ്. അതേസമയം, തെറാപോഡ് വർഗ്ഗത്തിൽ പെട്ട ഡൈനോസറുകളുടെ പല സ്വഭാവങ്ങളും അവ നിലനിർത്തി. പല്ലുകളും, നട്ടെല്ലിന്റെ പിന്നറ്റത്തെ ആശ്രയിച്ചുള്ള ഓലവാലും മറ്റും അവയെ സാധാരണ പക്ഷികളിൽ നിന്ന് ഭിന്നരും ഡൈനോസറുകൾക്ക് സദൃശരും ആക്കുന്നു. ഡൈനോസറുകളുടേയും പക്ഷികളുടേയും സ്വഭാവങ്ങൾ ഒത്തുചേർന്ന ആർക്കിയോപ്റ്റെറിക്സ്, ഈ ജന്തുവർഗ്ഗങ്ങൾക്കിടയിലെ കണ്ണിയായും ഭൗമോപരിതലത്തിൽ നിന്നുയർന്ന് ആകാശചാരിയായിത്തീർന്ന ആദ്യത്തെ പക്ഷിയായും കരുതപ്പെടുന്നു. പക്ഷികൾ തെറോപോഡ് വർഗ്ഗത്തിൽ പെട്ട ഡൈനോസറുകളിൽ നിന്ന് പരിണമിച്ചുണ്ടായവയാണെന്ന ടി.എച്ച്. ഹക്‌സിലിയുടെ 1868-ലെ വാദം 1970-ൽ ജോൺ ഓസ്റ്റോം ആവർത്തിച്ചത് മുഖ്യമായും ആർക്കിയോപ്റ്റെറിക്സിനെ തെളിവാക്കിയാണ്. 

ഡാർവിന്റെ പരിണാമവാദം അവതരിപ്പിക്കപ്പെട്ട് താമസിയാതെ കണ്ടുകിട്ടിയ ആർക്കിയോപ്റ്റെറിക്സ്, പരിണാമസിദ്ധാന്തത്തെ പിന്തുണയ്ക്കുന്നതായും രണ്ടുജന്തുവർഗ്ഗങ്ങൾക്കിടയിലെ അന്തരാളജന്തുവിന്റെ മാതൃക എന്ന നിലയിൽ ആ സിദ്ധാന്തത്തിന്റെ സ്ഥാപനത്തെ സഹായിച്ച ഒരു പ്രധാന തെളിവായും കണക്കാക്കപ്പെടുന്നു. ഡൈനോസറുകളുടെ കാര്യത്തിൽ ഗോബി മരുഭൂമിയിലും ചൈനയിലും മറ്റും നടന്ന പര്യവേഷണങ്ങലിൽ കണ്ടുകിട്ടിയ ചൈനയിലെ "തൂവൽ ഡൈനോസറും" മറ്റും, ആർക്കിയോപ്റ്റെറിക്സും ഡൈനോസറുകളും തമ്മിൽ ബന്ധമുണ്ടെന്ന വാദത്തെ കൂടുതൽ ബലപ്പെടുത്തുന്നു. പക്ഷികളുടെ പൂർവികരിൽ സാധാരണ പ്രതീക്ഷിക്കാവുന്ന മിക്കവാറും സ്വഭാവങ്ങൾ ആർക്കിയോപ്റ്റെറിക്സിൽ കാണപ്പെടുന്നു. അതേസമയം ആർക്കിയോപ്റ്റെറിക്സ്, ആധുനികകാലത്തെ പക്ഷികളുടെ നേരിട്ടുള്ള പൂർവികൻ ആയിരിക്കണമെന്നില്ല. ആർക്കിയോപ്റ്റെറിക്സിന്റെ സമകാലീനരായിരുന്ന പക്ഷികൾക്കിടയിൽ എന്തുമാത്രം പരിണാമ വൈവിദ്ധ്യം നിലനിന്നിരുന്നെന്ന് വ്യക്തമല്ല.


</doc>
<doc id="93837" url="https://ml.wikipedia.org/wiki?curid=93837" title="മ്യൂസിക്കൽ സ്കെയിൽ">
മ്യൂസിക്കൽ സ്കെയിൽ

സംഗീതത്തിൽ വ്യത്യസ്ത സ്വരങ്ങൾ (notes) ചിട്ടയായി ആരോഹണത്തിലും (മുകളിലേക്ക്), അവരോഹണത്തിലും (താഴേക്ക്) അതുപോലെ തന്നെ കോഡിലും ഉപയോഗിക്കുന്നതിന്‌ പാശ്ചാത്യ സംഗീതത്തിൽ മ്യൂസിക്കൽ സ്കെയിൽ എന്ന് പറയുന്നു. ഭാരതീയസംഗീതത്തിലെ രാഗത്തിന് സമാനമാണ് പാശ്ചാത്യസംഗീതത്തിലെ സ്കെയിൽ.

ഭാരതീയ സംഗീതത്തിലെ പോലെ തന്നെ സ്വരങ്ങൾ കുറഞ്ഞ ആവൃത്തിയിൽ നിന്നും കൂടിയ ആവൃത്തിയിലേക്കാണ് പുരോഗമിക്കുന്നത്. ഒരു പ്രത്യേക ആവൃത്തിയിലുള്ള സ്വരം മുതൽ അതിന്റെ ഇരട്ടി ആവൃത്തി വരെയുള്ള മേഖലയെയാണ് ഒരു ഒക്റ്റേവ് എന്നുപറയുന്നത്. ആദ്യത്തെ ഒക്റ്റേവ് അവസാനിക്കുന്നിടത്തുനിന്നും അടുത്ത ഇരട്ടി ആവൃത്തിവരെയുള്ള മേഖലെയെ അടുത്ത ഒക്റ്റേവ് എന്നും പറയുന്നു. ഒക്റ്റേവുകളുടെ ഇത്തരത്തിലുള്ള പുരോഗമനത്തെ ഒക്റ്റേവ് ആവർത്തനം എന്നു പറയുന്നു.

ഉദാഹരണത്തിന് C എന്ന സ്വരം അടിസ്ഥാനമായെടുത്താൽ, (ഭാരതീയസംഗീതത്തിൽ സ) C മുതൽ മുകളിലേക്ക് അടുത്ത C വരെ അതായത് C -D -E -F -G -A -B -(C ) വരെയും, വീണ്ടും താഴോട്ടു C -B -A -G -F -E -D -(C ) വരെയും ഉള്ള സ്വരങ്ങളുടെ വിന്യാസത്തെ ആണ് സ്കെയിൽ എന്ന് പറയുന്നത്. ഇതിൽ ബ്രാക്കറ്റിൽ ഉള്ള C അടുത്ത ഒക്ടേവിന്റെ തുടക്കത്തിലുള്ള C ആണ്.

സ്കെയിലുകൾ പല തരത്തിൽ ഉണ്ട്. ഡയാടോണിക്, ക്രോമാടിക്, ഹോൾ ടോൺ, പെന്റാടോണിക്, ഹെക്സാടോണിക്, ഹെപ്റ്റാടോണിക്, ഒക്റ്റാടോണിക്, മുതലായവ. ഇതിൽ ക്രോമാടിക് എന്നാൽ അടുത്തടുത്ത് വരുന്ന സ്വരങ്ങൾ എന്നാണ്‌. 1100 - 1600 കാലഘട്ടങ്ങളിൽ കൂടുതലും വൈറ്റ് നോട്സ് എന്നറിയപ്പെടുന്ന വിഭാഗത്തിലെ സ്കെയിലായ മേജർ സ്കെയിൽ ആണ് ഉപയോഗിച്ചിരുന്നത്. അതിനുശേഷം 1600-1900 കളിലും പിന്നീടും മൈനർ സ്കെയിലുകളും മറ്റും നിലവിൽ വന്നു. 

ഒരു ഒക്റ്റേവിനെ 12 സ്വരങ്ങളായി വിഭജിച്ചിരിക്കും. അതുകഴിഞ്ഞാൽ അടുത്ത ഒക്റ്റേവ് തുടങ്ങും. ഇതാണ് പാശ്ചാത്യ-പൗരസ്ത്യ സംഗീതോപകരണങ്ങളിൽ സ്വീകരിച്ചിട്ടുള്ളത്. എന്നാൽ ചില സംഗീതജ്ഞർ രണ്ടു ഒരേ ആവൃത്തി വരുന്ന സ്വരങ്ങളുടെ ഇടയിലുള്ള അളവിനെ 13ഉം 24ഉം 43ഉം വരെ ഭാഗങ്ങളായി വിഭജിച്ചു പരീക്ഷണം നടത്തിയിട്ടുണ്ട്. ഇത്തരത്തിൽ വിഭജിക്കുമ്പോൾ കേൾക്കുന്ന സ്വരങ്ങളെ മൈക്രോ നോട്സ് എന്നും അവയിൽ നിന്നും ഉണ്ടാവുന്ന സ്കെയിലിനെ മൈക്രോ ടോണൽ സ്കെയിൽ എന്നും പറയുന്നു. ഹാരറി പാർച് ആണ് ആദ്യമായി ഇത്തരം പരീക്ഷണം നടത്തിയത്. 1970ൽ എമിൽ റിച്ചാർഡ്സ് വീണ്ടും ഇത്തരം പരീക്ഷണം നടത്തി. ഈസ്ലി ബ്ലാക്ക് വുഡ് ഇത്തരത്തിലുള്ളവ രചിച്ചു വച്ചിട്ടുമുണ്ട്. രാഗ സംഗീതത്തിലും ബ്ലൂസിലും ജാസിലും സ്വരങ്ങൾ വളച്ച് (bend ചെയ്ത്) ഇത്തരത്തിൽ സ്വരങ്ങൾ ഉണ്ടാക്കാറുണ്ട്. ഉദാഹരണം ബ്ലൂസിൽ C മേജർ സ്കേലിൽ പാടുമ്പോൾ G നോട്ട് bend ചെയ്ത് G ക്കും G sharp നും ഇടക്കുള്ള സ്വരം ഉണ്ടാക്കും. ഇവയെ ബ്ലൂ നോട്ട് എന്ന് വിളിക്കും.

റോക്കിലും, ജാസിലും, ബ്ലൂസിലും, കിഴക്കൻ രാജ്യങ്ങളുടെ സംഗീതത്തിലും എല്ലാം വ്യത്യസ്തമായ സ്കെയിലുകളും അവയുടെ സഞ്ചാരവും ആണ് ഉപയോഗിക്കുന്നത്. പാശ്ചാത്യ-പൗരസ്ത്യ സംഗീതരീതികളിൽ സ്വരങ്ങൾ എല്ലാം തന്നെ ഒരേ ആവൃത്തി ഉള്ള 12 സ്വരങ്ങളായിട്ടാണ് വിഭജിച്ചിട്ടുള്ളതെങ്കിലും സ്വരങ്ങൾ സഞ്ചരിക്കുന്ന രീതിയിലാണ് വ്യത്യാസമുള്ളത്.
ഇപ്രകാരം സ്വരങ്ങൾ എഴുതി വക്കുന്നതിനു സ്റ്റാഫ് നൊട്ടേഷൻ എന്നു പറയുന്നു


</doc>
<doc id="93852" url="https://ml.wikipedia.org/wiki?curid=93852" title="മാക്സിം ഗോർക്കി">
മാക്സിം ഗോർക്കി

ഒരു റഷ്യൻ എഴുത്തുകാരനും, സോഷ്യലിസ്റ്റ് റിയലിസ്റ്റിക് സാഹിത്യ രൂപത്തിന്റെ സ്ഥാപകനും, രാഷ്ട്രീയപ്രവർത്തകനുമായിരുന്നു മാക്സിം ഗോർക്കി( or Пешко́в) ( – 18 June 1936) എന്നറിയപ്പെടുന്ന് അലക്സി മാക്സിമോവിച്ച് പെഷ്കോവ് .അമ്മ എന്ന നോവൽ അദ്ദേഹത്തിന്റെ പ്രധാനപ്പെട്ട സൃഷ്ടികളിലൊന്നാണ്.

വോൾഗ തീരത്തെ നിഴ്നി നൊവ്‌ഖൊറോദ് എന്ന പട്ടണത്തിലെ ഒരു തൊഴിലാളി കുടുംബത്തിൽ 1868 മാർച്ച് 28 നാണ് മാക്സിം ഗോർക്കിയുടെ ജനനം.വളരെ ചെറുപ്പത്തിൽ അതായത് അഞ്ചു വയസ്സുള്ളപ്പോൽ അച്‌ഛനും ഒൻപതു വയസ്സിൽ അമ്മയും മരിച്ച ഗോർക്കി അനാഥത്വമറിഞ്ഞാണ് വളർന്നത്.ചിത്തഭ്രമം ബാധിച്ച മുത്തച്ഛനോടും ,മുത്തശ്ശിയോടും ഒപ്പമായിരുന്നു ബാല്യകാലം.പ്രാഥമിക വിദ്യാഭ്യാസം നേടിയ ഗോർക്കി തെരുവിലേക്കിറങ്ങുകയാണുണ്ടായത്. തുടർന്ന് ചെരുപ്പുകുത്തിയായും , പോർട്ടറായും , കപ്പലിലെ തൂപ്പുകാരനായുമൊക്കെ അദ്ദേഹം ജോലിനോക്കി.രാത്രികാലങ്ങളിൽ ധാരാളം വായിക്കുന്നത് അദ്ദേഹം ശീലമാക്കിയിരുന്നു.പുഷ്കിന്റെ കഥകളും മഹാന്മാരുടെ ജീവചരിത്രവുമൊക്കെ ഇതിൽപ്പെടുന്നു.

സ്കൂളിൽ ചേർന്ന് പഠിക്കുവാൻ ശ്രമിച്ചുവെങ്കിലും വീണ്ടും കൂലിവേലയിൽ തുടരാനായിരുന്നു അദ്ദേഹത്തിന്റെ വിധി.ഇക്കാലത്ത് ധാരാളം ബുദ്ധിജീവികളും വിപ്ലവകാരികളുമായി ഇടപെടാൻ ഗോർക്കിക്കു കഴിഞ്ഞു.പതിനാലു മണിക്കൂർ റൊട്ടിക്കടയിൽ ജോലിചെയ്ത അദ്ദേഹം പഠനം മുഴുമിപ്പിക്കാനാവാത്തതിൽ മനം നൊന്ത് ആത്മഹത്യക്കുശ്രമിക്കുകയുണ്ടായി.1887 ൽ സ്വന്തം നെഞ്ചിലേക്കു നിറയൊഴിച്ചെങ്കിലും ഹൃദയത്തിനു മുറിവേൽക്കാത്തതിനാൽ രക്ഷപെട്ടു.തുടർന്ന് അദ്ദേഹം ക്ഷയരോഗത്തിനടിമപ്പെടുകയാണുണ്ടായത്. തുടർന്ന് കൃഷിയിടങ്ങളിലും , ആശ്രമങ്ങളിലുമൊക്കെയായി അഞ്ചുവർഷത്തോളം റഷ്യയിൽ അലഞ്ഞുതിരിയുകയുണ്ടായി.

24-)0 വയസ്സിൽ പത്രപ്രവർത്തവൃത്തിയിലും സാഹിത്യവൃത്തിയിലും അദ്ദേഹം വ്യാപൃതനായി.1899 ൽ ഷിസ്ൻ എന്ന പ്രസിദ്ദീകരണത്തിന്റെ സാഹിത്യ വിഭാഗം പത്രാധിപരായി.1900 മുതൽ സാനി എന്ന പ്രസിദ്ദീകരണ ശാലയിൽ അദ്ദേഹം ജോലിനോക്കിയിരുന്നു.ഫോമോ ഗോർദയേവ് എന്ന ആദ്യനോവൽ പുറത്തു വരുന്നത് 1899 ൽ ആണ്.ലെനിൻ, ആന്റ്റൺ ചെഖോവ് , ടോൾസ്റ്റോയ് എന്നിവരുമായി അടുത്ത ബന്ധമുണ്ടായിരുന്നു ഗോർക്കിക്ക്.ലെനിന്റെ നേതൃത്വത്തിലുള്ള 
ബോൾഷെവിക് കക്ഷിയുടെ ധനസാമാഹരണത്തിനായി 1906 ൽ അദ്ദേഹം അമേരിക്കയിൽ ചെല്ലുകയുണ്ടായി.ഈ സമയത്താണ് അമ്മ എന്നകൃതി രചിക്കുന്നത്.

1913 ൽ ഗോർക്കി റഷ്യയിൽതിരിച്ചെത്തി.പിന്നീട് വർക്കേഴ്സ് ആന്റ് പെസന്റ്സ് യൂണിവേഴ്സിറ്റി ,പെട്രോഗ്രാദ് തിയേറ്റർ, വേൾഡ് ലിറ്ററേച്ചർ പബ്ലിഷിംഗ് ഹൗസ് എന്നിവ സ്ഥാപിക്കാൻ അദ്ദേഹം മുൻകൈ എടുത്തു.റഷ്യൻ വിപ്ലവനന്തരം ഭരണകൂടവുമായി പിണങ്ങി അദ്ദേഹം നാടുവിട്ടു.1923-25 കാലത്ത് ബർലിനിലെ ഡയലോഗ് എന്ന പസിദ്ധീകരണത്തിൽ എഡിറ്ററായി ജോലിചെയ്തു.1936 ജൂൺ പതിന്നാലിന് 68 വയസ്സുള്ളപ്പോൾ ന്യുമോണിയ ബാധിച്ചായിരുന്നു അദ്ദേഹത്തിന്റെ അന്ത്യം.

മാതൃഭൂമി ഹരിശ്രീ 2007 ഒക്ടോബർ 20


</doc>
<doc id="93864" url="https://ml.wikipedia.org/wiki?curid=93864" title="എരമം">
എരമം

കണ്ണൂർ ജില്ലയിലുള്ള ഒരു ചെറിയ ഗ്രാമമാണ് എരമം.

2001-ലെ കാനേഷുമാരി പ്രകാരം, 9676 ആണ് എരമത്തിന്റെ ജനസംഖ്യ. ഇതിൽ 4671 പുരുഷന്മാരും 5005 സ്ത്രീകളും ഉൾപ്പെടുന്നു.

എരമത്ത് നിന്ന് 16 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ. കോഴിക്കോട് അന്താരാഷ്ട്ര വിമാനത്താവളമാണ് അടുത്തുള്ള വിമാനത്താവളം.


</doc>
<doc id="93865" url="https://ml.wikipedia.org/wiki?curid=93865" title="കുറ്റൂർ">
കുറ്റൂർ

കണ്ണൂർ ജില്ലയിലെ ഒരു ഗ്രാമമാണ് കുറ്റൂർ.

2001-ലെ കാനേഷുമാരി പ്രകാരം, 7581 ആണ് കുറ്റൂരിന്റെ ജനസംഖ്യ. ഇതിൽ 3640 പുരുഷന്മാരും 3941 സ്ത്രീകളും ഉൾപ്പെടുന്നു.

കുറ്റൂരിൽ നിന്ന് 16 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ. കോഴിക്കോട് അന്താരാഷ്ട്ര വിമാനത്താവളമാണ് അടുത്തുള്ള വിമാനത്താവളം.


</doc>
<doc id="93866" url="https://ml.wikipedia.org/wiki?curid=93866" title="കടന്നപ്പള്ളി">
കടന്നപ്പള്ളി

കണ്ണൂർ ജില്ലയിലെ ഒരു ഗ്രാമം ആണ് കടന്നപ്പള്ളി.

2001-ലെ കാനേഷുമാരി പ്രകാരം, 9970 ആണ് കടന്നപ്പള്ളിയുടെ ജനസംഖ്യ. ഇതിൽ 4758 പുരുഷന്മാരും 5212 സ്ത്രീകളും ഉൾപ്പെടുന്നു.

കടന്നപ്പള്ളി-പാണപ്പുഴ ഗ്രാമ പഞ്ചായത്തിൽ ഉൽപ്പെടുന്ന ഈ പ്രദെശം കണ്ണൂർ താലൂക്കിലാണു. 14 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ. കോഴിക്കോട് അന്താരാഷ്ട്ര വിമാനത്താവളമാണ് അടുത്തുള്ള വിമാനത്താവളം.

കടന്നപ്പള്ളി പോസ്റ്റ്‌ ഓഫീസ് പിൻ 670504 ആണ്. ഇവിടെ കടന്നപ്പള്ളി യു പി സ്കൂൾ, ഗവ ഹയർ സെക്കന്ററി സ്കൂൾ ഇവ കൂടാതെ ഒരു എൽ പി സ്കൂൾ എന്നിവ ഉണ്ട്. ഒരു ആർട്സ് കോളേജും അടുത്ത കാലത്തായി ഇവിടെ വരുകയുണ്ടായി.

മുൻ കേരളാ ദേവസ്വം വകുപ്പ് മന്ത്രി ശ്രീ രാമചന്ദ്രൻ കടന്നപ്പള്ളി കടന്നപ്പള്ളി എന്ന ഗ്രാമത്തെ കൂടുതൽ പേർക്കു പരിചയപ്പെടുത്തി.

കണ്ണൂര് നെൽ പാടങ്ങൾ കാണാൻ കഴിയുന്ന ചുരുക്കം ചില നാടുകളിലോന്നാണ് കടന്നപ്പള്ളി.


</doc>
<doc id="93867" url="https://ml.wikipedia.org/wiki?curid=93867" title="പാണപ്പുഴ">
പാണപ്പുഴ

കണ്ണൂർ ജില്ലയിലെ ഒരു ഗ്രാമമാണ് പാണപ്പുഴ.

2001-ലെ കാനേഷുമാരി പ്രകാരം, 11205 ആണ് എരമത്തിന്റെ ജനസംഖ്യ. ഇതിൽ 5337 പുരുഷന്മാരും 5868 സ്ത്രീകളും ഉൾപ്പെടുന്നു.

പാണപ്പുഴയിൽ നിന്ന് 16 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ. കോഴിക്കോട് അന്താരാഷ്ട്ര വിമാനത്താവളമാണ് അടുത്തുള്ള വിമാനത്താവളം. കണ്ണൂർ, മംഗലാപുരം, തുടങ്ങിയ അന്താരാഷ്ട്ര വിമാനത്താവളങ്ങളും അടുത്താണ് സ്ഥിതിചെയ്യുന്നത്.


</doc>
<doc id="93868" url="https://ml.wikipedia.org/wiki?curid=93868" title="ആലപ്പടമ്പ്">
ആലപ്പടമ്പ്

കണ്ണൂർ ജില്ലയിലെ ഒരു ഗ്രാമമാണ് ആലപ്പടമ്പ്.

2001-ലെ കാനേഷുമാരി പ്രകാരം, 7828 ആണ് ആലപ്പടമ്പിലെ ജനസംഖ്യ. ഇതിൽ 3795 പുരുഷന്മാരും 4033 സ്ത്രീകളും ഉൾപ്പെടുന്നു.

ആലപ്പടമ്പിൽ നിന്ന് 16 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ. കോഴിക്കോട് അന്താരാഷ്ട്ര വിമാനത്താവളമാണ് അടുത്തുള്ള വിമാനത്താവളം.


</doc>
<doc id="93871" url="https://ml.wikipedia.org/wiki?curid=93871" title="കാങ്കോൽ">
കാങ്കോൽ

കണ്ണൂർ ജില്ലയിലുള്ള ഒരു ചെറിയ ഗ്രാമമാണ് കാങ്കോൽ. പഞ്ചായത്ത് പ്രസിദന്റ് പി.ഉഷയാണ്. 

2001-ലെ കാനേഷുമാരി പ്രകാരം, 9747 ആണ് കാങ്കോലിലെ ജനസംഖ്യ. ഇതിൽ 4649 പുരുഷന്മാരും 5098 സ്ത്രീകളും ഉൾപ്പെടുന്നു.കാങ്കോൽ ആലപ്പടമ്പ പഞ്ചായത്തിലെ രണ്ട് വില്ലേജുകളിൽ ഒന്നാണ് കാങ്കോൽ.

കാങ്കോലിലെ നിന്ന് 16 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ.കണ്ണൂർ അന്താരാഷ്ട്ര വിമാനത്താവളമാണ് അടുത്തുളള വിമാനത്താവളം


</doc>
<doc id="93872" url="https://ml.wikipedia.org/wiki?curid=93872" title="പെരിങ്ങോം">
പെരിങ്ങോം

കണ്ണൂർ ജില്ലയിലുള്ള ഒരു ചെറിയ ഗ്രാമമാണ് പെരിങ്ങോം. ഇത് പെരിങ്ങോം-വയക്കര ഗ്രാമപഞ്ചായത്തിൽ സ്ഥിതി ചെയ്യുന്നു.

2001-ലെ കാനേഷുമാരി പ്രകാരം, 13261 ആണ് പെരിങ്ങോമിന്റെ ജനസംഖ്യ. ഇതിൽ 6388 പുരുഷന്മാരും 6873 സ്ത്രീകളും ഉൾപ്പെടുന്നു.
ഏഷ്യയിലെ 2മത്തെ സ്ഥാനം ഇവിടുത്തെ സി ആർ പി എഫ് ക്യാമ്പിനാണ്.

മിക്കവാറും എല്ലാ സർക്കാർ സ്ഥാപനങ്ങലും ഇവിടെയുണ്ട്.


പെരിങ്ങോമിൽ നിന്ന് 20 കിലോമീറ്റർ അകലെയുള്ള പയ്യന്നൂരിലാണ് ഇവിടുന്ന് ഏറ്റവും അടുത്തുള്ള റയിൽവേ സ്റ്റേഷൻ. കോഴിക്കോട് അന്താരാഷ്ട്ര വിമാനത്താവളമാണ് അടുത്തുള്ള വിമാനത്താവളം.


</doc>
<doc id="93885" url="https://ml.wikipedia.org/wiki?curid=93885" title="ചോക്ലേറ്റ് (ചലച്ചിത്രം)">
ചോക്ലേറ്റ് (ചലച്ചിത്രം)

ഷാഫി സംവിധാനം ചെയ്ത്, പൃഥ്വിരാജ്, റോമ എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പുറത്തിറങ്ങിയ ഒരു മലയാളചലച്ചിത്രമാണ് ചോക്കലേറ്റ്. "അനന്താ വിഷൻസിന്റെ" ബാനറിൽ പി. കെ. മുരളീധരൻ, ശാന്ത മുരളി എന്നിവരാണ് ഈ ചിത്രം നിർമ്മിച്ചത്. വൈശാഖ മൂവീസ് കേരളത്തിൽ വിതരണം ചെയ്ത ഈ ചിത്രം 2007 -ൽ ഇറങ്ങിയ ചിത്രങ്ങളിൽ വച്ച് ഏറ്റവും ഉയർന്ന പ്രദർശന വിജയം നേടിയ മലയാളചലച്ചിത്രമായിരുന്നു.

കഥ, തിരക്കഥ, സംഭാഷണം എന്നിവ നിർവ്വഹിച്ചത് സച്ചി, സേതു എന്നിവർ ചേർന്നാണ്‌.


വനജ ടീച്ചർ (വനിത കൃഷ്ണചന്ദ്രൻ) ജോലി ചെയ്യുന്ന സെന്റ് മേരീസ് വിമൻസ് കോളേജിൽ പി ജി കോഴ്സിന് ഒരു സീറ്റ് ആൺകുട്ടികൾക്ക് സംവരണം ചെയ്തിട്ടുള്ളതാണ്. പ്രിൻസിപ്പാളുടെ വിവേചനാധികാരം ഉപയോഗിച്ച് അത് ആൺകുട്ടികൾക്ക് കൊടുക്കാവുന്നതാണ്. പഠിക്കുന്ന കോളേജിൽ ഒൻപത് സസ്പെൻഷനും ഏഴ് പോലീസ് കേസും സമ്പാദിച്ച മകൻ ശ്യാം ബാലഗോപാലിന് (പൃഥ്വിരാജ്) ആ സീറ്റ് നേടിക്കൊടുക്കാൻ ടീച്ചർ ശ്രമിക്കുന്നു. മകനെ പ്രശ്നങ്ങൾ ഉണ്ടാക്കാതെ നോക്കാം എന്ന ടീച്ചറുടെ ഉറപ്പിൽ, പ്രിൻസിപ്പാൾ എലീന ജോൺ (ശാരി) ആ സീറ്റ് ശ്യാമിന് കൊടുക്കുന്നു.

മൂവായിരത്തോളം പെൺപിള്ളാരുടെ ഇടയിലെത്തുന്ന ഒറ്റ ആൺതരിയായ ശ്യാമിന് കാര്യങ്ങൾ അത്ര സുഗമമായിരുന്നില്ല. പി ടി എ പ്രസിഡണ്ട് മാത്യൂസിന്റെ (ലാലു അലക്സ്) മകൾ ആൻ മാത്യൂസ് ബാഹുലേയന്റെ (രാജൻ പി. ദേവ്) മകൾ നന്ദന (സംവൃത സുനിൽ), സൂസൻ (രമ്യ നമ്പീശൻ) എന്നിവരുൾപ്പെടുന്ന ഗ്രൂപ്പ് ശ്യാമിനെ പുകച്ച് പുറത്ത് ചാടിയ്ക്കാൻ ശ്രമിക്കുന്നു. അവരുടെ എതിർ ഗ്രൂപ്പായ പ്രീത നയിക്കുന്ന ഗ്രൂപ്പ് ശ്യാമിന് അനുകൂലവുമാണ്. ക്രമേണ ശ്യാമും ആൻ മാത്യൂസും തമ്മിൽ പരസ്പരം അടുക്കുന്നു. പക്ഷേ അവർ പരസ്പരം ഇഷ്ടം തുറന്ന് പറയുന്നില്ല. ഇതിനിടയിൽ ഫാഷൻ ഡിസൈനർ ആയ രഞ്ജിത്ത് (ജയസൂര്യ) ഫെമിനാ ഷോയിൽ മോഡലാകാൻ നന്ദനയെ പ്രേരിപ്പിയ്ക്കാൻ ശ്യാമിന്റെ സഹായം തേടുന്നു. ആൻ മാത്യൂസിന് വരുന്ന മാനുവൽ എബ്രാഹുമായുള്ള (സൈജു കുറുപ്പ്) വിവാഹാലോചന ശ്യാം കൂട്ടുകാരായ പപ്പൻ (സലിം കുമാർ), രഞ്ജിത്ത് എന്നിവരുമായി ചേർന്ന് മുടക്കുന്നു. രഞ്ജിത്തിന് നന്ദനയോട് പ്രണയമാണ് എന്ന് അറിഞ്ഞ ശ്യാം യൂണിവേഴ്സിറ്റി ഫെസ്റ്റിന്റെ ഭാഗമായി കുട്ടികളെ പരിശീലിപ്പിക്കാൻ എന്ന പേരിൽ കൂട്ടുകാരേയും രഞ്ജിത്തിനേയും കോളേജിൽ കൊണ്ട് വരുന്നു. മാനുവലുമായുള്ള കല്യാണം മുടക്കി എന്ന പേരിൽ ആൻ ശ്യാമുമായി ഉടക്കുന്നു. ഇതിനിടയിൽ ശ്യാമും നന്ദനയുമായി അടുത്തിടപഴകുന്ന ഫോട്ടോകൾ കിട്ടുന്ന ബാഹുലേയൻ മുതലാളി ഗുണ്ടകളുമായി വന്ന് ശ്യാമിനെ ആക്രമിക്കുന്നു. ഫോട്ടോ അയച്ചത് ആൻ ആണെന്ന ധാരണയിൽ ശ്യാം ആനുമായി പിണങ്ങുന്നു. വീണ്ടും ഫോട്ടോകൾ കിട്ടുന്ന ബാഹുലേയൻ വീണ്ടും ഗുണ്ടകളുമായി വരുന്നു. ഇതറിഞ്ഞ നന്ദന ശ്യാമിനെ അറിയിക്കാൻ ശ്യാം താമസിക്കുന്ന ഹോട്ടലിലേയ്ക്ക് പോകുന്നു. ഹോട്ടലിൽ അനാശാസ്യം നടക്കുന്നു എന്ന അജ്ഞാത സന്ദേശത്തെ തുടർന്ന് വന്നെത്തുന്ന പോലീസ് ഇൻസ്പെക്ടർ ആന്റണിയും (സാദിഖ്) സംഘവും നന്ദനയേയും ശ്യാമിനേയും അറസ്റ്റ് ചെയ്യുന്നു. രാമഭദ്രൻ ഐ.പി.എസ് (സ്ഫടികം ജോർജ്ജ്) ഇടപെട്ട് അവരെ മോചിപ്പിച്ചെങ്കിലും മഞ്ഞപത്രങ്ങളിൽ വാർത്ത വരുന്നു. പി ടി എ മീറ്റിങ്ങിൽ പ്രശ്ന പരിഹാരമായി ശ്യാമും നന്ദനയും തമ്മിലുള്ള വിവാഹം കഴിപ്പിയ്ക്കാൻ തീരുമാനിക്കാനിരിക്കുമ്പോൾ പ്രീതയാണ് ഫോട്ടോ അയച്ചതിന്റേയും പോലീസിൽ ഫോൺ ചെയ്തതിന്റേയും പിറകിൽ എന്ന രഹസ്യം ആൻ പുറത്ത് കൊണ്ടു വരുന്നു. രഞ്ജിത്തും നന്ദനയുമായുള്ള വിവാഹം തീരുമാനിക്കപ്പെടുന്നു. തെറ്റിദ്‌ധാരണ മാറിയ ആനും ശ്യാമും തമ്മിൽ വീണ്ടും ഇണങ്ങുന്നതോടെ ചിത്രം അവസാനിക്കുന്നു.

ഗാനരചന വയലാർ ശരത്ചന്ദ്ര വർമ്മ. ഗാനങ്ങൾക്ക് സംഗീതം പകർന്നത് അലക്സ് പോൾ




</doc>
<doc id="93913" url="https://ml.wikipedia.org/wiki?curid=93913" title="അള്ളാ റഖ">
അള്ളാ റഖ

അള്ളാ റഖ എന്നറിയപ്പെടുന്ന അള്ളാറഖ ഖാൻ ഖുറേഷി (1919 ഏപ്രിൽ 29 - 2000 ഫെബ്രുവരി 3) ഒരു ഭാരതീയനായ തബല വായനക്കാരനായിരുന്നു.
ഇന്ത്യയിൽ പാഗ്വാൾ എന്ന സ്ഥലത്ത് ജനിച്ച ഇദ്ദേഹത്തിനു 12 വയസ്സിൽ തബലയോട് അമിതമായ താല്പര്യം വരുകയും, അത് പഠിക്കുവാനായി വീട് വിട്ടിറങ്ങി പോവുകയും ചെയ്തു. ആഷിക് അലി ഖാനിൽ നിന്നും വായ്‌പ്പാട്ടും രാഗങ്ങളും അഭ്യസിച്ചു. രഖ ലാഹോറിൽ വച്ച് സംഗീതത്തിന്റെ പ്രധാന ലോകത്തേക്ക് വരുകയും 1940 ൽ മുംബയിൽ ഓൾ ഇന്ത്യ റേഡിയോയിൽ ചേരുകയും ചെയ്തു. 1943 -48 കാലഘട്ടത്തിൽ ചില ഹിന്ദി സിനിമകളിൽ സംഗീത സംവിധാനം ചെയ്യുകയും ചെയ്തു. ബെടെ ഗുലാം അലി ഖാൻ, അലാവുദീൻ ഖാൻ, വസന്ത് റായി, രവി ശങ്കർ എന്നിവരോടൊപ്പം വായിച്ചിട്ടുള്ള ഇദ്ദേഹം 1967ൽ മോനിട്ടറി പോപ്‌ ഫെസ്റിവൽ ലും 1969ൽ വുഡ് സ്റോക്ക് ഫെസ്റിവൽ ലും വായിച്ചിട്ടുണ്ട്. കൃത്യമായ താളക്രമം, മനോധർമം എന്നിവയാണ് ഇദ്ദേഹത്തെ ലോകമെമ്പാടും പ്രശസ്തനാക്കിയത്. തബല എന്ന വാദ്യതിന്റെ പ്രശസ്തി ലോകമെമ്പാടും പ്രചരിക്കുവാൻ അള്ളാ രഖ കാരണക്കാരനായി. "അഭാജി" എന്ന് ശിഷ്യഗണങളുടെ ഇടയിൽ അറിയപ്പെട്ടിരുന്ന ഇദ്ദേഹത്തിനു കർണാടക സംഗീതവും ഹിന്ദുസ്ഥാനി സംഗീതവും തമ്മിലുള്ള വിടവ് വളരെ അധികം നികത്താനും സാധിച്ചു. 
അമേരികൻ സംഗീതത്തിലെ പല താളവാദ്യക്കാരും ഇദ്ദേഹത്തിന്റെ ശൈലികൾ പഠിക്കുകയും പലരും ഇദ്ദേഹതോടോപ്പം 1960 കളിൽ തന്നെ വായിക്കുകയും ചെയ്തിട്ടുണ്ട്. ഇദ്ദേഹത്തെ ചിലർ വിശേഷിപ്പിച്ചിരുന്നത് ഇങ്ങനെയാണ്‌. "അള്ളാ റഖ സംഗീതത്തിലെ ഐൻസ്റ്റൈൻ ഉം പിക്കാസോ യും ആണ്. ഈ ഗ്രഹത്തിലെ താളങ്ങളുടെ ഒരു വലിയ രൂപവുമാണ് ഇദ്ദേഹം."

1977 ൽ ഇദ്ദേഹത്തിനു പത്മശ്രീ അവാർഡും 1982 ൽ സംഗീത നാടക അക്കാഡമി അവാർഡും ലഭിച്ചു.
ബാവി ബീഗം ആയിരുന്നു ഇദ്ദേഹത്തിന്റെ സഹധർമ്മിണി . മൂന്നു പുത്രന്മാരും (സാക്കിർ ഹുസൈൻ , ഫസൽ ഖുറേഷി , ടുഫിക് ഖുറേഷി) , രണ്ടു പുത്രിമാരും ( ഖുർഷിദ് ഔലിയ നേ ഖുറേഷി, റസിയാ ) ഉണ്ട്. 
ഇദ്ദേഹത്തിന്റെ പുത്രി റസിയയുടെ പെട്ടെന്നുള്ള മരണത്തെ തുടർന്നു മണിക്കൂറുകൾക്കുള്ളിലാണ് 2000 ത്തിൽ ഇദ്ദേഹം ഹൃദയ സ്തംഭനം മൂലം നിര്യാതനായത്.



</doc>
<doc id="93929" url="https://ml.wikipedia.org/wiki?curid=93929" title="അയൻ">
അയൻ

2009 ഏപ്രിൽ 3-നു പുറത്തിറങ്ങിയ ഒരു തമിഴ് ആക്ഷൻ ത്രില്ലർ ചലച്ചിത്രമാണ് അയൻ . ഇതിന്റെ തിരക്കഥയും സംവിധാനവും നിർവ്വഹിച്ചിരിക്കുന്നത് കെ. വി. ആനന്ദ് ആണ്.
അദ്ദേഹത്തിന്റെ രണ്ടാമത്തെ ചിത്രമാണിത്. ഈ ചിത്രത്തിൽ, സൂര്യ ശിവകുമാർ, തമന്ന ഭാട്ടിയ ,പ്രഭു ഗണേഷൻ എന്നിവർ പ്രധാന വേഷത്തിൽ അഭിനയിക്കുന്നു.
എം. ശരവണനും എം. എസ്. ഗുഹനും ചേർന്നാണ് ഈ ചിത്രം നിർമ്മിച്ചിരിക്കുന്നത്.
സൺ പിക്ചേഴ്സിനാണ് ചലച്ചിത്രത്തിന്റെ വിതരണവകാശം.
സംഗീതം ഹാരിസ് ജയരാജ്, എഡിറ്റിങ്ങ് അന്തോണി ഗോൺസാൽവസ്, ഛായാഗ്രഹണം എം.എസ്. പ്രഭു.

നാമ്പിയ, മലേഷ്യ, സൻസിബാർ,സൗത്ത് ആഫ്രിക്ക എന്നിവിടങ്ങളിലായിരുന്നു സിനിമയുടെ ചിത്രീകരണം.

ദേവയെ(സൂര്യ) ചുറ്റിപ്പറ്റിയാണ് സിനിമയിലെ കഥ. ദേവയുടെ അമ്മക്ക് തന്റെ മകൻ ഒരു ഗവൺമെന്റ് ഓഫീസറായി കാണണമെന്നാണ് ആഗ്രഹം. അതേസമയം മറുവശത്ത് തന്റെ കുട്ടിക്കാലം തൊട്ട്, തന്നെ നോക്കിയിരുന്ന അർമുഗ ദാസിന്റെ കള്ളക്കടത്ത് ഗ്രൂപ്പിലായിരുന്നു ദേവ പ്രവർത്തിച്ചിരുന്നത്. 
ദേവയുടെ വരവോടുകൂടിയാണ് ചിത്രം ആരംഭിക്കുന്നത്. 
അർമുഗ ദാസിന്റെ ബിസിനസ്സ് എതിരാളി കമലേഷ് അറുമുഗ ദാസിനെ നശിപ്പിക്കാനും, തന്റേതായുള്ള ഒരു ബിസിനസ്സ് സാമ്രാജ്യം കെട്ടിപ്പെടുക്കാനും ശ്രമിക്കുന്നു. അതിലൂടെ ചിത്രം പുരോഗമിക്കുന്നു.


</doc>
<doc id="93940" url="https://ml.wikipedia.org/wiki?curid=93940" title="ഗോവിന്ദപുരം (വിവക്ഷകൾ)">
ഗോവിന്ദപുരം (വിവക്ഷകൾ)



</doc>
<doc id="93943" url="https://ml.wikipedia.org/wiki?curid=93943" title="ഗോവിന്ദപുരം (കോഴിക്കോട്)">
ഗോവിന്ദപുരം (കോഴിക്കോട്)

കോഴിക്കോട് നഗരത്തിലെ ഒരു പട്ടണമാണ് ഗോവിന്ദപുരം. കോഴിക്കോട് നഗര മധ്യത്തിൽ നിന്നും ഏകദേശം 5 കി.മീ കിഴക്കു ഭാഗത്തായാണ് ഗോവിന്ദപുരം. 

ഇവിടുത്തെ പ്രധാനപ്പെട്ട പൊതു സ്ഥാപനങ്ങൾ, സെൻട്രൽ സ്കൂൾ, മോഡൽ ഐ.ടി.ഐ, ഗോവിന്ദപുരം യു.പി. സ്കൂൾ, ഗോവിന്ദപുരം പൊതു വായന ശാല എന്നിവയാണ്.
പേരു സൂചിപ്പിക്കുന്നതു പോലെ തന്നെ ഹിന്ദു ക്ഷേത്രങ്ങൾ കൊണ്ട് സമ്പന്നമാണ്. ഏകദേശം പതിമൂന്നോളം ക്ഷേത്രങ്ങൾ ഇവിടെ ഉണ്ട്. പ്രസിദ്ധമായ വളയനാട് ദേവി ക്ഷേത്രം, ഋഷിപുരം ശിവക്ഷേത്രം, പാർത്ഥസാരഥി ക്ഷേത്രം എന്നിവ ഇതിൽ പെടുന്നു.


</doc>
<doc id="93944" url="https://ml.wikipedia.org/wiki?curid=93944" title="കേരളസംസ്ഥാന ചലച്ചിത്രപുരസ്കാരം">
കേരളസംസ്ഥാന ചലച്ചിത്രപുരസ്കാരം

കേരളത്തിൽ നിർമ്മിക്കുന്ന ഉയർന്ന കലാമൂല്യമുള്ള ചലച്ചിത്രങ്ങൾക്കും അതിന്റെ പിന്നണിയിൽ പ്രവർത്തിക്കുന്ന മികച്ച നടീനടന്മാർക്കും സാങ്കേതികപ്രവർത്തകർക്കും വർഷാവർഷം നൽകി വരുന്നതാണ് കേരളസംസ്ഥാന ചലച്ചിത്രപുരസ്കാരം. കേരളസംസ്ഥാന ചലച്ചിത്ര അക്കാദമിയാണ് ഈ പുരസ്കാരങ്ങൾ എർപ്പെടുത്തുന്നത്. കേരള സാംസ്കാരികവകുപ്പും ചലച്ചിത്ര അക്കാദമിയും ചേർന്ന് തീരുമാനിക്കുന സ്വതന്ത്രജൂറിയാണ് പുരസ്കാരങ്ങൾ തീരുമാനിക്കുന്നത്.

2012-ലെ പുരസ്കാരം മുതൽ മികച്ച കളറിസ്റ്റിനുള്ള പുരസ്‌കാരവും നൽകിവരുന്നു.




</doc>
<doc id="93955" url="https://ml.wikipedia.org/wiki?curid=93955" title="റിമ കല്ലിങ്കൽ">
റിമ കല്ലിങ്കൽ

മോഡലും മലയാളചലച്ചിത്രരംഗത്തെ ഒരു അഭിനേത്രിയുമാണ് റിമ കല്ലിങ്കൽ. 2009-ൽ പുറത്തിറങ്ങിയ ഋതു എന്ന ശ്യാമപ്രസാദ് ചിത്രമാണ് റിമയുടെ ആദ്യ ചിത്രം. പിന്നീട് അതേ വർഷം തന്നെ ലാൽ ജോസിന്റെ "നീലത്താമര" എന്ന ചിത്രത്തിലും റിമ ശ്രദ്ധേയമായ വേഷം ചെയ്യുകയുണ്ടായി.

തൃശ്ശൂർ ജില്ലയിലെ അയ്യന്തോൾ കല്ലിങ്കൽ വീട്ടിൽ കെ.ആർ. രാജന്റെയും ലീനാഭായിയുടെയും മകളായി ജനിച്ചു. കൂനൂർ സ്റ്റെയിൻസ് സ്കൂൾ , കോലഴി ചിന്മയ വിദ്യാലയ എന്നിവിടങ്ങളിൽ പ്രാഥമിക വിദ്യാഭ്യാസം നടത്തി. തൃശൂർ ക്രൈസ്റ്റ് കോളേജിൽ നിന്നും ബിരുദപഠനം പൂർത്തിയാക്കി. ജേർണലിസത്തിൽ ബിരുദധാരിയായ റിമയ്ക്ക് 2008-ലെ മിസ്. കേരള മത്സരത്തിൽ രണ്ടാം സ്ഥാനം ലഭിച്ചിട്ടുണ്ട്. ചെറുപ്പംമുതൽ ക്ലാസിക്കൽ നൃത്തം പഠിച്ചിട്ടുള്ള റിമ കലാമണ്ഡലം രംഗനായികയുടെ കീഴിൽ ഭരതനാട്യവും മോഹിനിയാട്ടവും അഭ്യസിച്ചു. ബംഗളൂരുവിൽ നിന്നും കണ്ടമ്പററി ഡാൻസ് പഠിച്ചു. ഇന്ത്യയിലും വിദേശരാജ്യങ്ങളിലുമായി അനവധി വേദികളിൽ റിമ നൃത്തം അവതരിപ്പിച്ചിട്ടുണ്ട്.

നിദ്ര, 22 ഫീമെയിൽ കോട്ടയം എന്നീ ചിത്രങ്ങളിലെ അഭിനയത്തിന് മികച്ച നടിക്കുള്ള 2012-ലെ കേരളസംസ്ഥാന ചലച്ചിത്രപുരസ്കാരം ഇവർക്കു ലഭിച്ചു.

2013 നവംബർ ഒന്നിന് ആഷിഖ് അബുവുമായി താൻ വിവാഹിതയാകുമെന്നു അവരുടെ ഫേസ്ബുക്ക്‌ പേജ് വഴി അറിയിച്ചിരുന്നു. അറിയിച്ചപോലെ തന്നെ അന്നവർ വിവാഹിതാരായി.



</doc>
<doc id="93975" url="https://ml.wikipedia.org/wiki?curid=93975" title="ഓരിലത്താമര">
ഓരിലത്താമര

കേരളത്തിലുടനീളം കളയായി വളരുന്ന ഒരു ഔഷധസസ്യമാണ്‌ ഓരിലത്താമര. പ്രത്യേകിച്ചും പശ്ചിമഘട്ട മലനിരകളുടെ തിരുവിതാം‌കൂർ, മലബാർ ഭാഗങ്ങളിൽ കണ്ടുവരുന്ന ഒരു സസ്യമാണിത് . കൂടാതെ ആസ്ട്രേലിയയിലെ ക്യൂൻസ്‌ലാന്റ്, മലേഷ്യ, താലന്റിന്റെ വടക്കൻ ഭാഗങ്ങൾ]], ലാവോസ്, മ്യാന്മാർ, ഇന്തോനേഷ്യ, ന്യൂഗിനിയ എന്നീ പ്രദേശങ്ങളിലും കണ്ടുവരുന്നു.



ഏകദേശം 15 സെന്റീമീറ്റർ വരെ പൊക്കമുള്ളതും മുരടിച്ച രുപത്തിൽ കാണുന്ന ഒരില മാത്രമായി വളരുന്ന ഒരു ഓഷധിയാണ്‌ ഓരിലത്താമര. ഇല ചെറുതും വൃത്താകൃതിയിലുള്ളതുമായിരിക്കും. മാംസളമായ ഭൂകാണ്ഡമാണിതിനുള്ളത്. കിഴങ്ങ്, ഇല എന്നിവയാണ്‌ ഔഷധയോഗ്യമായ ഭാഗങ്ങൾ .


</doc>
<doc id="93985" url="https://ml.wikipedia.org/wiki?curid=93985" title="ടി.കെ. മാധവ മെമ്മോറിയൽ കോളേജ്">
ടി.കെ. മാധവ മെമ്മോറിയൽ കോളേജ്

ആലപ്പുഴയിലെ ഹരിപ്പാടിനടുത്ത നങ്ങ്യാർകുളങ്ങരയിൽ സ്ഥിതിചെയ്യുന്ന കലാലയമാണ് ടി.കെ. മാധവ മെമ്മോറിയൽ കോളേജ്. ഇരുപതാം നൂറ്റാണ്ടിലെ സാമൂഹിക പരിഷ്കർത്താക്കളിൽ പ്രമുഖനായിരുന്ന ടി.കെ. മാധവന്റെ സ്മരണാർത്ഥം 1964-ലാണ് ഈ കലാലയം സ്ഥാപിതമായത്.

കാർത്തികപ്പള്ളി, കരുനാഗപ്പള്ളി, മാവേലിക്കര എസ്.എൻ.ഡി.പി. യൂണിയനുകൾ ചേർന്ന് സ്ഥാപിച്ച ഈ കോളേജ് 1964 ജൂലൈ 4-ന് മുൻ കേരള മുഖ്യമന്ത്രി ആർ. ശങ്കറാണ് ഉദ്ഘാടനം ചെയ്തത്.

വളരെ ബൃഹത്തായ ഒരു ഗ്രന്ഥശാലയാണ് ഇവിടുള്ളത്. അപൂർവ്വ സാഹിത്യ സൃഷ്ടികൾ വരെ ഇവിടെയുണ്ട്. റഫറൻസ് വിഭാഗത്തിൽ തന്നെ 2000-ത്തോളം ഗ്രന്ഥങ്ങളുണ്ട്.

എട്ട് ഡിഗ്രി കോഴ്സുകളും ഒരു പോസ്റ്റ് ഗ്രാജുവേറ്റ് കോഴ്സും ഇവിടെ നടത്തുന്നു.





</doc>
<doc id="93993" url="https://ml.wikipedia.org/wiki?curid=93993" title="കണ്ടകാരിച്ചുണ്ട">
കണ്ടകാരിച്ചുണ്ട

സമുദ്രനിരപ്പിൽ നിന്നും 1000 മീറ്റർ വരെ ഉയരത്തിൽ വളരുന്ന ഒരു ഔഷധ സസ്യമാണ്‌ കണ്ടകാരിചുണ്ട. തരിശുഭൂമികളിലും തുറസ്സായ സ്ഥലങ്ങളിലും പാതവക്കിലും ഈ സസ്യത്തെ കാണാം. നീല പൂക്കൾ ഉണ്ടാകുന്നവ, വെള്ള പൂക്കൾ ഉണ്ടാകുന്നവ എന്നിങ്ങനെ രണ്ടുതരം ചെടികൾ നിലവിലുണ്ട്. വെള്ള നിറത്തിലുള്ള പൂക്കൾ ഉള്ളവയെ ലക്ഷ്മണാ എന്ന പേരിലും അറിയപ്പെടുന്നു.



തണ്ടുകളിലും ഇലകളിലും മുള്ളുകളുള്ള ഏകവർഷി ഔഷധിയായ കണ്ടകാരിചുണ്ട ഏകദേശം 25-75 സെന്റീമീറ്റർ വരെ പൊക്കത്തിൽ വളരുന്നവയാണ്‌. മുള്ളുകൾക്ക് ഏകദേശം 1.5 സെന്റീമീറ്റർ വരെ നീളം കാണപ്പെടുന്നു. ഇലകൾക്ക് 10 സെന്റീമീറ്റർ വരെ നീളവും 5 സെന്റീമീറ്റർ വരെ വീതിയും ഉണ്ടായിരിക്കും. ഇലകളുടെ മധ്യസിര തടിച്ചതും സിരകളിൽ മുള്ളുകൾ ഉള്ളവയുമാണ്‌. നാലോ അഞ്ചോ പൂക്കൾ കൂടിയ കുലകളായി കാണപ്പെടുന്ന പൂക്കൾക്ക് 75 മില്ലീമീറ്റർ വരെ വ്യാസമുണ്ടാകും. 5 ബാഹ്യ ദളങ്ങളുള്ളവയാണിത്. മഞ്ഞ, ഓറഞ്ചു നിറങ്ങളോടുകൂടിയ കായ്കൾ ഉരുണ്ടതും 12 മില്ലീമീറ്റർ വരെ വ്യാസമുള്ളവയുമാണ്‌. ഇവയിൽ പച്ചനിറത്തിലുള്ള വരകൾ വ്യക്തമായി കാണാവുന്നതാണ്‌. വെളുത്ത മാംസളമായ ഭാഗവും അതു നിറയെ മഞ്ഞനിറത്തിലുള്ള ചെറിയ വിത്തുകളും ഇതിന്റെ കായ്കളുടെ പ്രത്യേകതയാണ്‌. പഴം അല്പം ക്ഷാരരസം ഉള്ളവയുമാണ്

കണ്ടകാരി ഘൃതത്തിലെ ഒരു ചേരുവയാണ്.
ഉമിനീർ കൂടുതലുണ്ടാക്കും. നീരു് വറ്റിയ്ക്കും. മൂത്രം വർദ്ധിപ്പിക്കും. പനി, ചുമ, ആസ്തമ, മഹോദരം എന്നിവ മാറ്റും.


</doc>
<doc id="94005" url="https://ml.wikipedia.org/wiki?curid=94005" title="റാപ്പ്">
റാപ്പ്

താളാത്മകമായി അർത്ഥത്തോടെ വാക്കുകൾ അടുത്തടുത് കോർത്തിണക്കി സംസാര ശൈലിയിൽ ഡ്രം ബീറ്റ് കൾക്കൊപ്പം ഹിപ് ഹോപ്‌ രീതിയിൽ അവതരിപ്പിക്കുന്ന പാശ്ചാത്യ കലാരൂപമാണ്‌ റാപ്പ് സംഗീതം അല്ലെങ്കിൽ ഹിപ് ഹോപ്‌ സംഗീതം. 

പശ്ചിമ ആഫ്രിക്കയുടെ ഹിപ് ഹോപ്‌ സംസ്കാരത്തിലേക്ക് വിരൽ ചൂണ്ടുന്ന ഈ സംഗീത രൂപം 1970 കളിൽ അമേരിക്കയിലെ ആഫ്രിക്കൻ-അമേരിക്കൻ ജനതയിൽ നിന്നുമാണ് ആരംഭിച്ചത് . റാപ്പിംഗ്, ഡി-ജെ-യിംഗ്, സാമ്പ്ലിംഗ്, സ്ക്രാച്ചിംഗ്, ബീറ്റ് ബോക്സിംഗ് തുടങ്ങിയ നിരവധി മാത്രകൾ ചേർന്നുണ്ടായതാണ് റാപ്പ് മ്യൂസിക്‌. വളരെ അധികം നിർവ്വചനങ്ങൾ ഉള്ള ഇവ ചുരുക്കി പറഞ്ഞാൽ:
താളാത്മകമായിവാക്കുകൾ കോർത്തിണക്കി ആളുകളോട് ഇടപഴകി അവതരിപ്പിക്കുന്ന രീതിയാണ് റാപ്പിംഗ്. ഇതിനു ഇന്ഗ്ലീഷിലെ എം-സി-യിംഗ് (master of ceremony) എന്ന വാക്കിനോട് അർത്ഥം വരുന്നു. ഡി-ജെ-യിംഗ് എന്നാൽ ഡിസ്ക് പോലുള്ള ഇലക്ട്രോണിക് ഉപകരണങ്ങൾ ഉപയോഗിച്ച് ബ്രേക്ക്‌ ഡാൻസ്നു വേണ്ടി സംഗീതം പെട്ടെന്ന് പെട്ടെന്ന് ഗതി മാറ്റി അവതരിപ്പുക്കുന്നത്. സാമ്പ്ലിംഗ് എന്നാൽ ഇലക്ട്രോണിക് ഉപകരണം ഉപയോഗിച്ച് മറ്റു പല വസ്തുക്കളുടെയും മനുഷ്യരുടെയും മറ്റും ശബ്ധം ഉണ്ടാക്കുക. സ്ക്രാച്ചിംഗ് എന്നാൽ റെക്കോർഡ്‌ പ്ലെയറിലെ ഡിസ്ക് മുന്നോട്ടും പിന്നോട്ടും തിരിച്ചും മറ്റും പലവിധ ശബ്ധവും മാറ്റങ്ങളും അനുഭവപ്പെടുത്തുക എന്നാണു. ബീറ്റ് ബോക്സിംഗ് എന്നാൽ വായ കൊണ്ടും മറ്റും ഡ്രം വായിക്കുന്ന ശബ്ദം ഉണ്ടാക്കുക എന്നാണു. റാപ് സങീതം അവതരിപ്പിക്കുന്ന ആളെ റാപ്പർ എന്നു വിളിക്കുന്നു.

റാപിന്റെ തുടക്കം ആഫ്രിക്കൻ സംഗീതത്തിൽ നിന്നുമാണ് എന്ന് സൂചിപ്പിക്കുന്നു. നൂറ്റാണ്ടുകൾക്കുമുമ്പ് ആഫ്രിക്കയിൽ കഥകളും മറ്റും ചെണ്ടയുടെ പശ്ചാത്തലത്തിൽ താളാത്മകമായി പൊതുവേദിയിൽ പറയുന്ന രീതിയിൽ നിന്നുമാണ് ഇത് ഉടലെടുത്തതെന്നു പറയുന്നു. 1970 കളിൽ ആഫ്രോ-അമേരിക്കൻ വംശജരുടെ പാർട്ടികളിലും മറ്റുമാണ് ഈ പഴയ രീതിയെ അനുകരിച്ചു അവതരണം ആരംഭിച്ചത്. സംസാരം താളാത്മകമായി ചെയ്യുക, കവിതകൾ വേഗത്തിൽ ചൊല്ലുക, മനോധർമം വാക്കുകളിൽ നടത്തുക എന്നീ പല രീതികളും കാണാം. ഡിസ്കോ സംഗീതത്തിന്റെ മാത്രകളും ഇതിൽ കാണാം. ബ്രേക്ക്‌ ഡാൻസ് നു വേണ്ടി റാപ് സംഗീതം വളരെ അധികം ഉപയോഗിക്കുന്നുണ്ട്. 

1980 കളുടെ തുടക്കം വരെ അമേരിക്കയിൽ തങ്ങി നിന്ന ഈ സംഗീതം പിന്നീട് എല്ലാ രാജ്യങ്ങളിലേക്കും വ്യാപിച്ചു. ഒട്ടു മിക്ക ഭാഷകളിലും ഈ സംഗീതരീതി ഇപ്പോൾ ഉണ്ട്. ഡ്രം മെഷീൻന്റെയും, മറ്റു ഇലക്ട്രോണിക് ഉപകരണങ്ങളുടെയും ഉപയോഗം മൂലം ഇതിൽ തന്നെ നിരവധി ശാഖകളും മാറ്റങ്ങളും ഉണ്ടായിട്ടുണ്ട്. ചില റാപ് സന്ഗീത്ഗ്ജരും ബാണ്ടുകളും ആണ്: എമിയം, കൂൾ ഹെർക്ക്, ഗ്രാൻഡ്‌ മാസ്റർ ഫ്ലാഷ്, റസ്സൽ സിംമാൻസ്, ആഫ്രികാ ബംബാത്താ, ബി റിയൽ മുതലായവർ.


</doc>
<doc id="94009" url="https://ml.wikipedia.org/wiki?curid=94009" title="ദിൻഗിരി ബന്ദ വിജേതുംഗ">
ദിൻഗിരി ബന്ദ വിജേതുംഗ

ശ്രീലങ്കയുടെ മൂന്നാമത്തെ പ്രസിഡണ്ടും, പതിനൊന്നാമത് പ്രധാനമന്ത്രിയുമായിരുന്നു ദിൻഗിരി ബന്ദ വിജേതുംഗ (ഫെബ്രുവരി 15, 1916 – സെപ്റ്റംബർ 21 2008). 1993 മേയ് 1 മുതൽ 1994 നവംബർ 12 വരെയായിരുന്നു ഇദ്ദേഹം ശ്രീലങ്കൻ പ്രസിഡണ്ടായിരുന്നത്. 1989 മാർച്ച് 3 മുതൽ 1993 മേയ് 7 വരെ ശ്രീലങ്കയുടെ പ്രധാനമന്ത്രിപദവും അലങ്കരിച്ചിരുന്ന ഇവർ 1988 മുതൽ 1989 വരെ ശ്രീലങ്കൻ വടക്കു പടിഞ്ഞാറൻ പ്രവിശ്യയുടെ ഗവർണർ പദവി കൂടി വഹിച്ചിരുന്നു.
ശ്രീലങ്കയുടെ മദ്ധ്യ പ്രവിശ്യയിലുള്ള കാൻഡി ജില്ലയിലെ ഒരു ഇടത്തരം സിംഹള ബുദ്ധ കുടുംബത്തിലാണ്‌ വിജേതുംഗ ജനിച്ചത്.ഗമ്പോലയിലെ സെന്റ് ആൻഡ്രൂസ് കോളേജിൽ നിന്നു സെക്കന്ററി വിദ്യാഭ്യാസം പൂർത്തിയാക്കിയ ശേഷം ഒരു കോ ഓപ്പറേറ്റീവ് സ്റ്റോറിൽ മേൽനോട്ടക്കാരനായി സേവനമനുഷ്ഠിച്ചു.



</doc>
<doc id="94016" url="https://ml.wikipedia.org/wiki?curid=94016" title="ജോൺ ലോഗി ബേർഡ്">
ജോൺ ലോഗി ബേർഡ്

ടെലിവിഷൻ കണ്ടു പിടിച്ച സ്കോട്ടിഷ് എഞ്ചിനീയറാണ്‌ ജോൺ ലോഗി ബേർഡ്.1926 ൽ അദ്ദേഹം ഈ കണ്ടുപിടിത്തം ലണ്ടനിലെ റോയൽ ഇൻസ്റ്റിറ്റ്യൂട്ട് മുൻപാകെ പ്രദർശിപ്പിച്ചു.

1888 ൽ ഹെലൻസ്ബർഗിൽ ഒരു പുരോഹിതന്റെ മകനായിയാണ്‌ ബേർഡിന്റെ ജനനം.ലാർച്ച് ഫീൽഡ് അക്കാഡമി ,റോയൽ ടെക്നിക്കൽ കോളേജ് ,യൂണീവേഴ്സിറ്റി ഓഫ് ഗ്ലാസ്ഗോ എന്നിവിടങ്ങളിൽ നിന്നും വിദ്യാഭ്യാസം പൂർത്തിയാക്കിയ ഇദ്ദേഹം തുടർന്ന് സൈന്യത്തിൽ ചേർന്നു.ഒന്നാംലോകമഹായുദ്ധത്തിൽ പങ്കെടുത്ത അദ്ദേഹത്തിന്‌ അനാരോഗ്യം മൂലം വിരമിക്കേണ്ടി വന്നു. ഇലക്ട്രിക്കൽ എഞ്ചിനീയർ ആയി ജോലി നോക്കുവാനും ഇത് തടസ്സമായി.മാർക്കോണി റേഡിയോ കണ്ടുപിടിച്ചത് ഇലക്ട്രോണിക്സിൽ ശ്രദ്ധചെലുത്താൻ ബേർഡിനെ പ്രേരിപ്പിച്ചു.

1884 ൽ പോൾ നിപ്കോ എന്നയാൾ കണ്ടുപിടിച്ച നിപ്കോ ഡിസ്ക് എന്ന ഉപകരണം ഉപയോഗിച്ച് 1925 ൽ ബേർഡ് ഒരു ടെലിവിഷൻ നിർമ്മിക്കുകയുണ്ടായി.ഫോട്ടോ ഇലക്ട്രിക് സെല്ലുകൾ ഉപയോഗിച്ച് നിപ്കോ ഡിസ്കിനെ പരിഷ്കരിക്കുകയായിരുന്നു ബേർഡ് ചെയ്തത്.1925 ഒക്ടോബർ 2 ന് ഒരു പാവയുടെ പ്രതിബിംബം തന്റെ താമസസ്ഥലത്തിന്റെ ഒരറ്റത്തുനിന്നും മറ്റേ അറ്റത്തേക്ക് ബേർഡ് വിജയകരമായി അയച്ചു.

1927 ൽ ടെലിഫോൺ ലൈനിൽകൂടി വിവിധ സ്ഥലങ്ങളിലേക്ക് ബേർഡ് ടെലിവിഷൻ സം‌പ്രേഷണം നടത്തി.1929 ൽ ശബ്ദവും ചിത്രവും ഒരുമിച്ച് സം‌പേഷണം ചെയ്യുന്നതിൽ ബേർഡ് വിജയിക്കുകയുണ്ടായി.മെഴുകുപൂശിയ കാന്തികത്തകിടുകളിൽ ടി.വി. സിഗ്നലുകൾ വൈദ്യുതി ഉപയോഗിച്ച് ആലേഖനം ചെയ്യുന്ന രീതിയും ബേർഡ് വികസിപ്പിച്ചെടുത്തു.

1929 സപ്തംബർ 30 നു ബി.ബി.സി , ബേർഡിന്റെ ഉപകരണങ്ങൾ ഉപയോഗിച്ച് സം‌പേഷണം പരീക്ഷിച്ചു.1930ൽ ഫിലൊ ടി ട്രാൻസ്‌വർത്ത് എന്ന ശാസ്ത്രജ്ഞൻ ബേർഡിന്റെ മാതൃകയിലെ ഡിസ്കിനു പകരം സീഷിയം തകിടുകൾ ഉപയോഗിച്ച് ടെലിവിഷൻ നിർമ്മിക്കുന്നതിൽ വിജയിച്ചു.

മാതൃഭൂമി ഹരിശ്രീ 2005 ഫെബ്രുവരി 26


</doc>
<doc id="94022" url="https://ml.wikipedia.org/wiki?curid=94022" title="ചടയമംഗലം">
ചടയമംഗലം

കൊല്ലം ജില്ലയിലുള്ള കൊട്ടാരക്കര താലൂക്കിലെ ഒരു പട്ടണമാണ് ചടയമംഗലം. ചടയമംഗലം ബ്ലോക്ക് പഞ്ചായത്തിന്റെ ആസ്ഥാനവുമാണിവിടം.
ചടയമംഗലം എന്ന പേര് 'ജടായുമംഗലം എന്നപേരിൽ നിന്നുമാണ് ഉണ്ടായതെന്ന് വിശ്വസിക്കുന്നു. ഹിന്ദു പുരാണവുമായി ബന്ധപ്പെട്ട് ഇവിടെ സ്ഥിതി ചെയ്യുന്ന ഒരു പാറയാണ് പ്രധാന ടൂറിസ്റ്റ് കേന്ദ്രം, ഹിന്ദു, മുസ്ലിം, ക്രിസ്ത്യൻ തുടങ്ങിയ മത വിഭാഗങ്ങളിൽപ്പെട്ടവർ ഇവിടെ താമസിക്കുന്നു. 

ലോകത്തെ ഏറ്റവും വലിയ പക്ഷി ശിൽപ്പമായ ഭീമൻ ശിൽപ്പം (ജടായു) ചടയമംഗലത്തെ ജടായു നാഷ്ണൽ പാർക്കിലാണ് സ്ഥിതി ചെയ്യുന്നത്. 15,000 ചതുരശ്രയടിയിലാണ് ശിൽപ്പം നിർമ്മിച്ചിരിക്കുന്നത്.



</doc>
<doc id="94026" url="https://ml.wikipedia.org/wiki?curid=94026" title="ആയൂർ">
ആയൂർ

കൊല്ലം ജില്ലയിലെ ഒരു ഗ്രാമമാണ് അയൂർ. എം സി റോഡിലാണ് ഈ സ്ഥലം സ്ഥിതിചെയ്യുന്നത്. കൊല്ലം നഗരത്തിന്റെ കിഴക്കുഭാഗത്ത് 32 കി. മീ., കൊട്ടാരക്കരയിൽ നിന്ന് 17 കി. മി. ദൂരെ, തിരുവനന്തപുരത്തിന് 55 കി. അഞ്ചലിൽ  നിന്ന് 8 കി.മീ അകലെ സ്ഥിതി ചെയ്യുന്നു  നിലമേൽ, കടയ്ക്കൽ ആയൂരിന്റെ  തെക്കുഭാഗവും ആണ്. റബ്ബർ, നെല്ല്, കശുവണ്ടി, കുരുമുളക് എന്നിവ പ്രധാന വാണിജ്യ വസ്തുക്കളാണ്. വിമാനമാർഗ്ഗം തിരുവനന്തപുരം ഇന്റർനാഷണൽ എയർപോർട്ടാണ് അടുത്തുള്ള വിമാനത്താവളം. കൊല്ലം ജംഗ്ഷൻ റെയിൽവേ സ്റ്റേഷൻ 31 കിലോമീറ്റർ അകലെയാണ്.





ശ്രി ഭുവനേശ്വരി ക്ഷേത്രം ആയൂർ
മലപ്പേരൂർ ശ്രീ ആയിരവില്ലി ക്ഷേത്രം

മാർത്തോമാ ചർച്ചു് പെരിങ്ങള്ളൂർ

ശാലേം മർത്തയുമാ ചർച്ചു് ആയൂർ

സെന്റ് മേരീസ് ഓർത്തഡോസ്  ചർച്ചു് ആയൂർ 

മലപേരൂർ മാർത്തോമാ ചർച്ചു്

സെന്റ് മേരീസ് മലങ്കര കത്തോലിക്ക ചർച്ചു് ആയൂർ 

പെരിങ്ങള്ളൂർ ജുമാ മസ്ജിദ് 



</doc>
<doc id="94030" url="https://ml.wikipedia.org/wiki?curid=94030" title="ചിത്രശലഭ കുടുംബങ്ങൾ">
ചിത്രശലഭ കുടുംബങ്ങൾ

ചിത്രശലഭങ്ങൾ ലെപിഡോപ്ടെറാ(Lepidoptera) എന്ന ഗോത്രത്തിൽ(order) പെടുന്നു. ഈ ഗോത്രത്തിൽ പെടുന്ന 1800 ഓളം വർഗം(species) ശലഭങ്ങളെ 128 കുടുംബങ്ങളിലായി(families) പെടുത്തിയിരിക്കുന്നു. 128 കുടുംബങ്ങളെ 47 തറവാടുകളിൽ(superfamilies) പെടുത്തിയിരിക്കുന്നു. ചിത്രശലഭങ്ങൾ റൊപലോസീറ(Rhopalocera)എന്ന ഉപഗോത്രത്തിൽ (suborder) പെടുന്നു. പ്രധാനപ്പെട്ട 5 ചിത്രശലഭകുടുംബങ്ങൾ താഴെ പറയുന്നവയാണ്. 


വലിയ വർണ്ണാഭമായ ചിത്രശലഭങ്ങൾ അടങ്ങിയ പാപ്പിലിയോണിഡേ എന്ന ചിത്രശലഭകുടുംബം.മീവൽ പക്ഷിയുടേത് പോലുള്ള ചെറ്യ വാൽ ഈ ശലഭങ്ങളുടെ പ്രത്യേകതയാണ്.ഇവ കിളിവാലൻ ശലഭങ്ങൾ എന്നറിയപ്പെടാൻ കാരണം ഈ വാലാണ്.ലോകത്തിൽ ആകെ 700 ഓളം ഇനം കിളിവാലൻ ശലഭങ്ങളുണ്ട്.<ref name="GloBIS/GART"></ref>.
ഭാരതത്തിൽ 107 ഇനം കിളിവാലൻ ശലഭങ്ങളുള്ളപ്പോൾ കേരളത്തിൽ 19 ഇനം ഉള്ളതായി കണക്കാക്കപ്പെട്ടിരിക്കുന്നു.ശലഭ മുട്ടകൾ ഗോളാകൃതിയിലാണ്.ലാർവകൾക്ക് ശരീരത്തിന്റെ മുകൾ ഭാഗത്ത് മുള്ളുകളോ മുഴകളോ ഉണ്ടായിരിക്കും.കിളിവാലൻ ശലഭങ്ങളുടെ മറ്റൊരു തിരിച്ചറിയൽ പ്രത്യേകത അവയുടെ ശലഭപ്പുഴുക്കളിൽ കാണുന്ന ഓസ്മെറ്റീരിയംഎന്ന ഭാഗമാണ്.തലയ്ക്കും ഉരസ്സിന്റെ ആദ്യഖണ്ഡത്തിനും ഇടയിൽ കാണുന്ന വെളുത്ത നിറത്തിൽ കാണുന്ന കൊമ്പ് പോലുള്ള ഭാഗമാണ് ഓസ്മെറ്റീരിയം.ശലഭപ്പുഴുവിന്റെ ശരീരം ആപത്ഘട്ടങ്ങളിൽ രണ്ടായി പിളരുന്നതുപോലെ തോന്നിക്കാൻ ഇതു സഹായിക്കുന്നു.പ്യൂപ്പകൾതല മേൽപ്പോട്ടായി തൂങ്ങിക്കിടക്കുന്നവയാണ്.തേൻ കുടിക്കാൻ ഇഷ്ടപ്പെടുന്നവയാണ് ഈ ശലഭകുടുംബാംഗങ്ങളെല്ലാം.
ഭാരതത്തിലെ ഏറ്റവും വലിയ ചിത്രശലഭമായ ഗരുഡശലഭം, വലിപ്പത്തിൽ രണ്ടാമനായ കൃഷ്ണശലഭം ,ചക്കര ശലഭം,നീലക്കുടുക്ക,വിറവാലൻ,നാരക ശലഭം,പുള്ളിവാലൻ എന്നിവയെക്കെ കിളിവാലൻ ശലഭങ്ങളുടെ കൂട്ടത്തിലാണ് പെടുന്നത്.അരിശ്റ്റൊലോക്കിയെസിയേ,റൂട്ടേസീ,അനോനേസീ,ലോറേസീ,മഗ്നോലിയേസീ എന്നീ സസ്യകുടുംബങ്ങളിൽപ്പെട്ട ചെടികളിലാണ് കിളിവാലൻ ചിത്രശലഭങ്ങളുടെ ലാർവകൾ വളരുന്നത്.

പീറിഡേ എന്ന് ആംഗലഭാഷയിൽ അറിയപ്പെടുന്ന ഈ ശലഭകുടുംബത്തിൽ പൊതുവെ വെള്ളയോ മഞ്ഞയോ നിറത്തിലുള്ള ചിത്രശലഭങ്ങളാണ് കാണപ്പെടുന്നത്.ആയിരത്തിൽപ്പരം ഇനം പീറിഡെ ശലഭങ്ങൾ ലോകത്താകെയുള്ളതായി കണക്കാക്കപ്പെട്ടിരിക്കുന്നു.ഇവ 76ജനുസ്സുകളിലെ ആയിരത്തിഒരനൂറ് സ്പീഷിസുകളിലായി വ്യാപിച്ചുകിടക്കുന്നു.ഭാരതത്തിൽ കാണപ്പെടുന്ന 109 ഇനങ്ങളിൽ 34 എണ്ണം കേരളത്തിൽ കാണപ്പെടുന്നു. ശലഭങ്ങളുടെ മഞ്ഞയോ വെള്ളയോ നിറത്തിനു കാരണം അവയുടെശരീരത്തിൽ നിർമ്മിക്കപ്പെടുന്ന വിസർജ്യവസ്തുക്കളിലെ വർണ്ണകങ്ങളാണ് .പീറിഡേ കുടുംബത്തിൽപ്പട്ട വെണ്ണയുടെ നിറത്തിൽ പറക്കുന്ന ബ്രിംസ്റ്റോൺശലഭങ്ങളിൽനിന്നുമാണ് ചിത്രശലഭങ്ങൾക്ക് ഇംഗ്ളീഷ് ഭാഷയിൽ ബട്ടർഫ്ളൈ എന്നു പേരു വന്നത്. വരണ്ട പ്രദേശങ്ങളിൽ കാണപ്പെടുന്ന ഇവയിൽ ആൽബട്രോസ് ശലഭങ്ങളെപ്പോലുള്ളവ ദേശാടനം നടത്തുന്നതിൽ പ്രസിദ്ധരാണ്.പൂക്കളോടും നനഞ്ഞപ്രദേശങ്ങളോടും പ്രത്യേക താൽപര്യം കാണിക്കുന്നവയാണ് ഈ ശലഭങ്ങൾ.മുട്ടകൾക്ക് നെന്മണിയുടെ ആകൃതി.ലാർവകൾക്ക് പച്ചയോ തവിട്ടോ നിറം,കുഴലാകൃതി.
ആൺ-പെൺ ശലഭങ്ങൾ ചിറകിലെ പൊട്ടുകളുടെ എണ്ണത്തിലോ നിറങ്ങളുടെ ആകൃതിയിലോ ക്രമത്തിലോ വ്യത്യാസം കാണിക്കുന്നു.

നിംഫാലിഡേ എന്ന ചിത്രശലഭക്കുടുംബത്തിംലെ എല്ലാ അംഗങ്ങളുടെയും മുൻകാലുകൾ വളരെ ചെറുതും നാരുകൾപ്പോലുള്ള രോമങ്ങളാൽ മൂടപ്പെട്ടതാണ്.ഈ കാലുകൾ സ്പർശിനികളായി ഉപയോഗിക്കുന്നു.തേൻചെടികളുടെ സ്ഥാനം കണ്ടെത്താനും ശലഭപ്പുഴുവിന്റെ ഭക്ഷണസസ്യം കണ്ടെത്തി മുട്ടകൾ നിക്ഷേപിക്കാനും മണം പിടിച്ചെടുക്കാനും ഈ രോമക്കാലുകൾ ഉപയോഗിക്കുന്നു.
രോമക്കാലൻ ശലഭങ്ങളുടെ മുട്ടകൾ ഉരുണ്ടതും വെളുപ്പ്നിറമുള്ളതും ആണ്.നീണ്ടുരുണ്ട ശലഭപ്പുഴുവിന്റെ പുറത്ത് നീണ്ട മുള്ളുകൾ പോലുള്ള രോമങ്ങൾ കാണുന്നു.പുൽവർഗ്ഗത്തിൽപ്പെട്ട സസ്യങ്ങളിലാണ് പൊതുവെ ശലഭപ്പുഴുക്കൾ വളരുന്നത്. ഈ വലിയ കുടുംബത്തെ എട്ട് ഉപകുടുംബങ്ങളായി തിരിച്ചിട്ടുണ്ട്.വളരെ വൈവിധ്യം നിറഞ്ഞ ഈ ചിത്രശലഭകുടുംബത്തിൽ 6000 ഇനം ശലഭങ്ങളുണ്ട്.ഇവയിൽ അഞ്ഞൂറോളം ഇനങ്ങൾ ഭാരതത്തിൽ കാണപ്പെടുമ്പോൾ കേരളത്തിൽ നൂറോളം ഇനങ്ങളാണ് നിരീക്ഷിക്കപ്പെട്ടിരിക്കുന്നത്.

ലോകത്തിലെ ഏറ്റവും വലിയ രണ്ടാമത്തെ ചിത്രശലഭകുടുംബം.ലോകത്താകെ ആറായിരത്തിൽപ്പരം നീലിശലഭങ്ങളുണ്ട്.കേരളത്തിൽ ഈ ഇനത്തിൽപ്പെട്ട നൂറോളം പൂമ്പാറ്റകളുണ്ട്.വളരെ ചെറുതും തറയോട് ചേർന്ന് പറക്കുന്ന സ്വഭാവമുള്ളവയുമാണ് ഇവ.മുട്ടയ്ക്ക് മത്തങ്ങയുടെ ആകൃതിയാണ്.ലോകത്തിലെ ഏറ്റവും ചെറിയ ചിത്രശലഭമെന്നു വിശേഷിപ്പിക്കപ്പെടുന്ന രത്നനീലി ലൈക്കനിഡേ ശലഭകുടുംബത്തിൽപ്പെടുന്നു.ഇക്കൂട്ടത്തിൽപ്പെട്ട മിക്ക ശലഭങ്ങളുടെയും ലാർവകൾമധുരമുള്ള ദ്രാവകങ്ങൾ സ്രവിക്കുന്നു.

ഈ ഇനത്തിൽപെട്ട ചിത്രശലഭങ്ങൾ പൊതുവെ വേഗത്തിൽ തുള്ളിച്ചാടി നടക്കുന്നവയാണ്.തവിട്ട്,കറുപ്പ്,ചുവപ്പുകലർന്ന തവിട്ട് എന്നീനിറങ്ങളിൽ ഇവ പ്രധാനമായും കാണപ്പെടുന്നു.ഭൂമിയിൽ ആകെ 35000 ഇനങ്ങളും ഭാരതത്തിൽ ഏതാണ്ട് 320 ഇനങ്ങളും കാണപ്പെടുന്നു.



</doc>
<doc id="94042" url="https://ml.wikipedia.org/wiki?curid=94042" title="ദേശീയ ചലച്ചിത്ര പുരസ്കാരം 2007">
ദേശീയ ചലച്ചിത്ര പുരസ്കാരം 2007

ഇന്ത്യൻ ഗവൺമെന്റ് നൽകുന്ന 2007-ലെ അമ്പത്തി അഞ്ചാമത് ദേശീയ ചലച്ചിത്രപുരസ്കാരങ്ങൾ കേന്ദ്ര വാർത്താ വിതരണ പ്രക്ഷേപണ വകുപ്പ് മന്ത്രി അംബിക സോണി പ്രഖ്യാപിച്ചു


</doc>
<doc id="94045" url="https://ml.wikipedia.org/wiki?curid=94045" title="മിന്നാമിന്നിക്കൂട്ടം">
മിന്നാമിന്നിക്കൂട്ടം

നഹർ ഫിലിംസിന്റെ ബാനറിൽ രാഖി റാം നിർമ്മിച്ച് കമൽ സംവിധാനം ചെയ്ത മലയാളചലച്ചിത്രമാണ് മിന്നാമിന്നിക്കൂട്ടം. ഐ.ടി മേഖലയിലെ യൗവനങ്ങളുടെ പ്രണയം വിഷയമാക്കിയ ഈ ചലച്ചിത്രം 2008-ൽ പുറത്തിറങ്ങി.


അനിൽ പനച്ചൂരാൻ എഴുതിയ ഗാനങ്ങൾക്ക് സംഗീതം പകർന്നത് ബിജിബാൽ. മാതൃഭൂമി മ്യൂസിക്കൽസ് ഗാനങ്ങൾ വിതരണം ചെയ്തിരിക്കുന്നു.




</doc>
<doc id="94070" url="https://ml.wikipedia.org/wiki?curid=94070" title="കിളിതീനിപ്പഞ്ഞി">
കിളിതീനിപ്പഞ്ഞി

ഭാരതത്തിലെ ഇലകൊഴിയും വനങ്ങളിൽ പ്രധാനമായും കണ്ടുവരുന്ന ഒരു ഔഷധസസ്യംആണ്‌ കിളിതീനിപ്പഞ്ഞി. ഇത് ചെറുപുന്ന എന്ന പേരിലും അറിയപ്പെടുന്നു. 
ഭാരതത്തിലെ പരമ്പരാഗത ആയുർവേദ ചികിത്സയിലും യുനാനിയിലും ഇതിന്റെ വിത്തിൽ നിന്നും വേർതിരിക്കുന്ന എണ്ണ ഉപയോഗിക്കുന്നു.



ചുറ്റിപ്പിടിച്ചു കയറാൻ പ്രതാനങ്ങളില്ലാത്ത വള്ളിച്ചെടി വർഗ്ഗത്തിൽ പെടുന്ന ഒരു ചെടിയാണ്‌ ഇത്. ഇലകൾ ഏകാന്തരന്യാസത്തിൽ വിന്യസിച്ചിരിക്കുന്നു. ഇലയുടെ അരികുകൾ പല്ലുകൾ പോലെയുൾലതും അഗ്രം കൂർത്തതുമായിരിക്കും. ഏകലിംഗപുഷ്പങ്ങൾ ആണ്‌ ഇതിൽ ഉള്ളത്. ആൺ - പെൺ പുഷ്പങ്ങൾ ഒരു ചെടിയൊലോ വ്യത്യസ്ത ചെടികളിലോ കാണാവുന്നതാണ്‌. പുഷ്പമഞ്ജരികൾ മിക്കവാറും, പത്രകക്ഷങ്ങളിൽ നിന്നോ തണ്ടിന്റെ അഗ്രഭാഗത്തുനിന്നോ ഉണ്ടാകുന്നു. മഞ്ഞയോ പച്ചകലർന്ന വെള്ളയോ നിറത്തിൽ പൂക്കൾ ഉണ്ടാകുന്നു. ബാഹ്യദളം, ദളം, കേസരം എന്നിവ 5 എണ്ണം വീതമാണ്‌ ഒരു പൂവിൽ ഉണ്ടാവുക. കേസരങ്ങൾ അന്തർമുഖമായി സ്ഥിതിചെയ്യുന്നു. നീണ്ട് ഉരുണ്ടു തടിച്ച കായ്കൾ, ആദ്യം മഞ്ഞ നിറത്തിലും പഴുക്കുമ്പോൾ നല്ല ചുവപ്പുനിറത്തിലും കാണപ്പെടുന്നു. ഇവയിൽ മൂന്ന് പാളികളും ആറുവരെ വിത്തുകളും അടങ്ങിയിരിക്കും. 

വിത്തിൽ നിന്നും ചക്കിൽ ആട്ടി കറുത്ത എണ്ണയും മഞ്ഞ എണ്ണയും വേർതിരിക്കുന്നു



</doc>
<doc id="94071" url="https://ml.wikipedia.org/wiki?curid=94071" title="ചെറുപുന്ന">
ചെറുപുന്ന

കരീബിയൻ സ്വദേശിയായ 20 മീറ്റർ വരെ ഉയരം വയ്ക്കുന്ന തവിട്ടുനിറത്തിലുള്ള മരപ്പട്ടയോടു കൂടിയ ഇടത്തരം വൃക്ഷം. . ചെറുപുന്നയുടെ വിത്തിൽ നിന്നും എണ്ണയെടുക്കാറുണ്ട്. ഇത് പല ആവശ്യങ്ങൾക്ക് ഉപയോഗിക്കുന്നു. സ്വാഭാവിക പുനരുദ്ഭവം വനത്തിൽ നടക്കുന്നുണ്ട്. വിത്ത് മരത്തിൽ നിന്നും ശേഖരിച്ച് തയ്യുണ്ടാക്കാം. തൈകൾക്ക് അധികം വെയിലേൽക്കാതെ നോക്കണം. മറ്റു പേരുകൾ - santa-maría, false-mamey, Alexandrian laurel, Galba, mast wood, beauty leaf, West Indian laurel. കടുപ്പമുള്ള, ഈടുനിൽക്കുന്ന തടി. വഴിയോരത്ത് തണലിനായും കാറ്റിനെ തടയാനും തീരത്ത് ഉപ്പുവെള്ളത്തെ പ്രതിരോധിക്കാനും നട്ടുവളർത്തുന്നു. തടിയിൽ നിന്നുമുള്ള കറ ഔഷധമായി ഉപയോഗിക്കുന്നു.


</doc>
<doc id="94079" url="https://ml.wikipedia.org/wiki?curid=94079" title="കുടകപ്പാല">
കുടകപ്പാല

1200 മീറ്റർ വരെ പൊക്കമുള്ള സ്ഥലങ്ങളിൽ വളരുന്ന ഔഷധയോഗ്യമായ ചെറിയ വൃക്ഷമാണ്‌ കുടകപ്പാല (ശാസ്ത്രീയനാമം:Holarrhena pubescens). ഇത് 10 മീറ്റർ വരെ ഉയരത്തിൽ വളരുന്നു. അതിസാരത്തിനുള്ള ഔഷധമായി ആയുർവേദത്തിൽ ഉപയോഗിക്കുന്നു

നേർത്ത സുഗന്ധമുള്ള പൂക്കൾ കുലകളായി ഈസ്റ്റർ കാലത്ത് ഉണ്ടാകുന്നതു കൊണ്ട് "ഈസ്റ്റർ മരം" എന്നും വിളിക്കും. കായ്കൾക്ക് ഒരടിയോളം നീളമുണ്ട്. വിത്തു നട്ടും വേരിൽ നിന്നുണ്ടാകുന്ന തൈകൾ നട്ടും വളർത്താം 



തൊലി, വേരു്, വിത്ത് എന്നിവ ഔഷധത്തിനു് ഉപയോഗിക്കുന്നു. അമീബിക് വയറുകടിയ്ക്കും അതിസാരത്തിനും നല്ല മരുന്നാണ്. അർശ്ശസ്സ്, രക്തപിത്തം, കുഷ്ടം, ഛർദ്ദി, വയറുവേദന എന്നീ രോഗങ്ങൾക്ക് നല്ല മരുന്നാണെന്ന് ഭാവപ്രകാശം, ധന്വന്തര നിഘണ്ടു എന്നീ ഗ്രന്ഥങ്ങൾ പറയുന്നു.

പാൽ നിറത്തിൽ കറയുള്ള ചെടിയാണ്‌ ഇത്. ഇതിന്റെ ഇലകൾ സമ്മുഖമായി വിന്യസിച്ചിരിക്കുന്നു. ചെറിയ ഇല ഞെട്ടിൽ 10-30 സെന്റീമീറ്റർ വരെ നീളമുള്ള ഇലകൾക്ക് വൃത്താകാരമാണുള്ളത്. ഇലകളുടെ സിരകൾ വ്യക്തമായി കാണാവുന്നതാണ്‌. പത്ര കക്ഷത്തിൽ പുഷ്പമജ്ഞരി ഉണ്ടാകുന്നു. പൂക്കൾ ചെറുതും വെള്ളനിറത്തിൽ സുഗന്ധമുള്ളതുമാണ്‌. ബാഹ്യദളപുടം സം‌യുക്തവും 5 ഇതളുകൾ ഉള്ളതുമാണ്‌. ദളപുട നാളിയുടെ അഗ്രഭാഗത്തായി 5 ദളങ്ങൾ സ്ഥിതിചെയ്യുന്നു. ഒരു പൂവിൽ 5 കേസരങ്ങൾ ഉണ്ട്. ഒരു പൂവിൽ നിന്നും രണ്ട് ഫോളിക്കുകളിലായി നീളമുള്ള വിത്തുകൾ കാണപ്പെടുന്നു.

തൊലി, വിത്ത് എന്നിവയാണ്‌ ഔഷധയോഗ്യമായ ഭാഗങ്ങൾ
ഒരിടത്ത് തെറ്റായി പ്രസിദ്ധീകരിക്കപ്പെട്ടതിനാൽ ഇത് ഗുണ്ടുമുല്ലയുമായി പലയിടത്തും തെറ്റിദ്ധരിച്ച് ഉപയോഗിക്കപ്പെടാറുണ്ട്.


</doc>
<doc id="94080" url="https://ml.wikipedia.org/wiki?curid=94080" title="ലഘുശൂലം">
ലഘുശൂലം

ക്രേനിയേറ്റുകളുടെ സഹോദരവിഭാഗമായി പരിഗണിക്കപ്പെടുന്ന "സെഫാലോകോർഡേറ്റുകൾ" എന്ന ഉപഫൈലത്തിൽ പെടുന്ന ജന്തുക്കളുടെ നിലവിലുള്ള മാതൃകയാണ് ലഘുശൂലം. ലഘുശുലം(lancelet) എന്ന പേര് ഇതിന്റെ ശരീരാകൃതിയെ സൂചിപ്പിക്കുന്നു. "ആംഫിയോക്സസ്" എന്ന പേരും ഇതിനുണ്ട്. ഉഷ്ണ, മിതോഷ്ണ മേഖലകളിലെ ആഴം കുറഞ്ഞ കടൽ പ്രദേശങ്ങളിൽ മണ്ണിൽ പൂണ്ടാണ് ഇത് സാധാരണ കാണപ്പെടുന്നത്. ഏഷ്യയിൽ, മനുഷ്യർക്കും വളർത്തുമൃഗങ്ങൾക്കും ഭഷണമായി ഇത് വ്യാവസായികാടിസ്ഥാനത്തിൽ ശേഖരിക്കപ്പെടാറുണ്ട്. കശേരുകികളായ ജന്തുക്കളുടെ ഉത്പത്തിയെക്കുറിച്ചുള്ള പഠനത്തിൽ പ്രയോജനപ്പെടുന്ന ലഘുശൂലം, ജന്തുശാസ്ത്രപഠനത്തിലെ ഒരു പ്രധാന മാതൃകയാണ്. കശേരുകികളുടെ പരിണാമത്തേയും അതിജീവനത്തേയും സംബന്ധിച്ച കൗതുകകരമായ ഒട്ടേറെ സൂചനകൾ നൽകുന്ന ശരീരഘടനയാണ് ഈ ജീവിയുടേത്. കശേരുകികളിൽ നിന്ന് 520-ഓളം ദശലക്ഷം വർഷം മുൻപ് വേർപിരിഞ്ഞുപോയ ഒരു വിഭാഗത്തിൽ പെട്ടതെങ്കിലും, ഈ ജീവിയുടെ ജനിതകക്കൂട്ട്(Genome), കശേരുകികളുടെ പരിണാമത്തെക്കുറിച്ച്, പ്രത്യേകിച്ച് അവ പഴയ ജീനുകളെ പുതിയ ലക്ഷ്യങ്ങൾക്ക് എങ്ങനെ ഉപയോഗിച്ചുവെന്നതിനെ സംബന്ധിച്ച്, വിലപ്പെട്ട അറിവുകൾ തരുന്നു. കശേരുകികളുടെ ആദിമാതൃകളുമായി സാദൃശ്യം പുലർത്തുന്ന ജീവിയാണ് ലഘുശൂലം.
"ബ്രാങ്കിയോസ്റ്റോമ ഫ്ലോറിഡേ" എന്ന വംശത്തില്പെടുന്ന ഫ്ലോറിഡാ ലഘുശൂലത്തിന്റെ ജനിതകക്കൂട്ട് രേഖപ്പെടുത്തപ്പെട്ടിട്ടുണ്ട്.

ലഘുശൂലത്തിന്റെ ശരീരത്തിന്റെ നീളം സാധാരണ അഞ്ചുസെന്റിമീറ്ററും പരമാവധി ഏഴു സെന്റിമീറ്ററുമാണ്. അർത്ഥതാര്യമായി(translucent) ഏതാണ്ട് മത്സ്യാകൃതിയുള്ള ശരീരത്തിൽ മത്സ്യത്തിനുള്ളതുപോലെയുള്ള ജോഡിച്ചിറകുകളോ മറ്റ് അംഗങ്ങളോ ഇല്ല. കാര്യമായി രൂപപ്പെടാത്ത ഒരു വാൽച്ചിറക് ഉണ്ടെങ്കിലും ഇവ അധികം നീന്തൽസാമർത്ഥ്യം പ്രകടിപ്പിക്കുന്നില്ല. ചെകിളപ്പിളർപ്പ്, വദനം, വാൽ എന്നിവയെ തരുണാസ്ഥിസമമായ ഒരു വസ്തു ബലപ്പെടുത്തുന്നുണ്ടെങ്കിലും ഇവയ്ക്ക് യഥാർത്ഥമായ അസ്ഥിവ്യവസ്ഥ ഇല്ല.

കശേരുകികളെപ്പോലെ ഇവയ്ക്കും ശരീരത്തിന്റെ പിൻവശത്ത് അകം പൊള്ളയായ ഒരു നാഡീതന്തുവും, കണ്ഠപ്പിളർപ്പുകളും, വിശർജ്ജനദ്വാരത്തിനപ്പുറമെത്തുന്ന വാലും(post anal tail) ഉണ്ട്. കശേരുകികളെപ്പോലെ ഇവയുടെ പേശികളും "മയോമീർ" എന്നറിയപ്പെടുന്ന അടുക്കുകളായി ക്രമീകരിക്കപ്പെട്ടിരിക്കുന്നു. 
എന്നാൽ, ഇവയുടെ പിൻഭാഗത്തെ നാഡീതന്തു, കശേരുകികളുടെ നാഡീതന്തുവിനെപ്പോലെ അസ്ഥിയാൽ പൊതിയപ്പെട്ടതല്ല. അതിനെ സം‌രക്ഷിക്കുന്നത് തിക്കി അടുക്കിയ കോശങ്ങൾ ചേർന്ന് ബലപ്പെട്ട നോട്ടോക്കോഡ്(notochord) എന്ന കുഴലാണ്. ലഘുശൂലത്തിന്റെ നോട്ടോക്കോഡ്, കശേരുകികളുടെ നട്ടെല്ലിൽ നിന്ന് ഭിന്നമായി, തലയിലേയ്ക്ക് കടന്നെത്തുന്നതാണ്. ലഘുശൂലം ഉൾപ്പെടുന്ന ഉപഫൈലത്തിന്റെ "സെഫാലോകോർഡേറ്റുകൾ" എന്ന പേര്, തലയിൽ എത്തിനിൽക്കുന്ന നോട്ടോക്കോഡിനെ സൂചിപ്പിക്കുന്നു. ഇതിന്റെ നാഡീതന്തുവിന്റെ ശിരോഭാഗത്തിന് ബാക്കി ഭാഗങ്ങളേക്കാൾ അല്പം വലിപ്പക്കൂടുതൽ മാത്രമേയുള്ളു. അതിനാൽ ലഘുശൂലത്തിന് ശരിയായ ഒരു മസ്തിഷ്കം ഉണ്ടെന്ന് പറയുക വയ്യ. അതുപോലെ, ശരീരത്തിന്റെ മുന്നറ്റത്ത് കശേരുകികൾക്കുള്ളതുപോലെ കണ്ണുകളോ മറ്റു സംവേദനേന്ദ്രിയങ്ങളോ ഇവയ്ക്കില്ല.


</doc>
<doc id="94083" url="https://ml.wikipedia.org/wiki?curid=94083" title="കുമ്പിൾ">
കുമ്പിൾ

ഭാരതത്തിലെ മിക്കവാറും വനപ്രദേശങ്ങളിൽ കാണാപ്പെടുന്ന ഒരു ഇലപൊഴിയും മരമാണ്‌ കുമ്പിൾ (ശാസ്ത്രീയ നാമം:Gmelina arborea). കുമിഴ് എന്നും ഇത് അറിയപ്പെടുന്നു. നനവാർന്ന മലഞ്ചെരുവുകളിലും താഴ്വരകളിലും കൂടുതലായി കാണപ്പെടുന്നു. ദശമൂലത്തിൽ ഉൾപ്പെട്ടിരിക്കുന്ന ഒരു ഔഷധമാണിത്. കുമ്പിൾ മരത്തിന്റെ തടിയിലാണ് കഥകളിക്കോപ്പുകൾ നിർമ്മിക്കുന്നത്.



ഇടത്തരം വലിപ്പത്തിൽ വളരുന്ന ഒരു മരമാണിത്. മരപ്പട്ടയ്ക്ക് വെളുപ്പോ ചാരനിറമോ ആയിരിക്കും. തടി ചാര നിറം കലർന്ന വെള്ള നിരത്തിൽ കാണപ്പെടുന്നു. ഇലകൾ ഹൃദയാകാരത്തിൽ അഗ്രം കൂർത്തവയാണ്‌. ഇലകൾ സമ്മുഖമായി വിന്യസിച്ചിരിക്കുന്നു. സഹപത്രങ്ങൾ ഉള്ള പൂങ്കുലയ്ക്ക് ഏകദേശം 30 സെന്റീമീറ്റർ വരെ നീളമുണ്ടാകും. പൂക്കൾ വലുതും മഞ്ഞനിറവും ആയിരിക്കും. ബാഹ്യദളപുടം ദീർഘസ്ഥയിയായിരിക്കും. സം‌യുക്തദളപുടം പരന്ന് ചോർപ്പിന്റെ ആകൃതിയിൽ കാണപ്പെടുന്നു. ഇതിൽ 4 കേസരങ്ങൾ ആണുള്ളത്. അണ്ഡാശയത്തിന്‌ 4 അറകളാണുള്ളത്. ഒരു ഫലത്തിൽ ഒന്നോ രണ്ടൊ വിത്തുകൾ ഉണ്ടായിരിക്കും.

ഔഷധസസ്യങ്ങളുടെ പട്ടിക



</doc>
<doc id="94086" url="https://ml.wikipedia.org/wiki?curid=94086" title="നാദിർ ഷാ">
നാദിർ ഷാ

1736 മുതൽ 1747 വരെ വിശാല ഇറാനിൽ ഭരണത്തിലിരുന്ന അഫ്‌ഷാറി സാമ്രാജ്യത്തിന്റെ ചക്രവർത്തിയും സ്ഥാപകനുമാണ് നാദിർ ഷാ അഫ്‌ഷാർ (പേർഷ്യൻ: نادر شاه افشار;) എന്ന നാദിർ ഷാ. (നാദിർ ഖിലി ബെഗ്, നാദിർ ഖാൻ എന്നിങ്ങനെയും അറിയപ്പെടുന്നു). (ജനനം: 1688 നവംബർ /1698 ഓഗസ്റ്റ് 6 – മരണം: 1747 ജൂൺ 19). ഇദ്ദേഹത്തിന്റെ സൈനികതന്ത്രങ്ങൾ മൂലം ചില ചരിത്രകാരന്മാർ പേർഷ്യയിലെ നെപ്പോളിയൻ എന്നും രണ്ടാം അലക്സാണ്ടർ എന്നും അദ്ദേഹത്തെ വിശേഷിപ്പിക്കുന്നു. 

സഫവി സാമ്രാജ്യത്തിലെ ദുർബലനായ ഷാ ഹുസൈന്റെ കാലത്ത് അഫ്ഗാനികൾ പേർഷ്യ പിടിച്ചടക്കി ആധിപത്യം സ്ഥാപിച്ച വേളയിലാണ് നാദിർഷാ രംഗത്തെത്തുന്നത്. ഓട്ടൊമൻ തുർക്കികളും റഷ്യക്കാരും പേർഷ്യയുടെ പല ഭാഗങ്ങളും ഇക്കാലത്ത് കൈയടക്കി വച്ചിരുന്നു. ഈ പ്രദേശങ്ങൾ തിരിച്ചുപിടിച്ച് പേർഷ്യയെ വീണ്ടും ഒന്നിപ്പിക്കാൻ നാദിർ ഷാക്ക് സാധിച്ചു. പിന്നീട് സഫവികളൂടെ ദുർബലരായ പിൻഗാമികളിൽ നിന്നും 1736-ൽ നാദിർ ഷാ അധികാരം സ്വയം ഏറ്റെടുക്കുകയും ചെയ്തു.

നാദിർ ഷയുടെ സൈനികമുന്നേറ്റൾ വിശാലമായ ഒരു പേർഷ്യൻ സാമ്രാജ്യത്തിന്റെ പിറവിക്ക് വഴിതെളിച്ചു. ഈ സാമ്രാജ്യത്തിൽ, ഇന്നത്തെ ഇറാൻ, അഫ്ഗാനിസ്താൻ, പാകിസ്താൻ, കോക്കാസസ് മേഖലയുടെ ഭാഗങ്ങൾ, മദ്ധ്യേഷ്യയുടെ ചില ഭാഗങ്ങൾ എന്നിവ ഉൾക്കൊള്ളുന്നു. എങ്കിലും സൈനികരംഗത്തെ ചെലവ്, പേർഷ്യൻ സാമ്പത്തികരംഗത്ത് വൻ നാശനഷ്ടം വരുത്തിവച്ചു. നാദിർ ഷായുടെ വിജയങ്ങൾ, അദ്ദേഹത്തെ മദ്ധ്യേഷ്യയിലെ ഏറ്റവും ശക്തമായ സാമ്രാജ്യത്തിന്റെ അധിപനാക്കിയെങ്കിലും 1747-ൽ അദ്ദേഹം കൊല്ലപ്പെട്ടതിനു ശേഷം സാമ്രാജ്യം ഛിന്നഭിന്നമായി.

ഷാ ഇസ്മായിൽ ഒന്നാമന്റെ കാലം മുതലേ സഫവികൾക്ക് സൈനികരെ സംഭാവനചെയ്തിരുന്ന വടക്കൻ പേർഷ്യയിലെ (ഖുറാസാനിലെ) തുർക്കോഫോൻ അഫ്ഷാർ വംശത്തിൽനിന്നുള്ളയാളാണ് നാദിർ ഷാ. അഫ്ഷാർ വംശത്തിലെ ക്വിരിക്ലു വിഭാഗത്തിൽ ജനിച്ച ഇദ്ദേഹത്തിന്റെ ജന്മനാമം, നാദിർ ഖിലി ബെഗ് എന്നായിരുന്നു. 
സഫവി സാമ്രാജ്യത്തിലെ ഷാ ഹുസൈന്റെ ഭരണകാലത്ത് 1722 മാർച്ച് 8-ന് കന്ദഹാറിൽ നിന്നുള്ള ഹോതകി ഘൽജികളുടെ സൈന്യം മിർ മഹ്മൂദിന്റെ നേതൃത്വത്തിൽ സഫവി സാമ്രാജ്യത്തിന്റെ തലസ്ഥാനമായ ഇസ്ഫാഹാൻ ആക്രമച്ച് പിടിച്ചടക്കി. ഷാ ഹുസൈന്റെ രക്ഷപെട്ട ഏകമകനായ താഹ്മാസ്പ് രണ്ടാമൻ 1722 നവംബർ 10-ന് ഖാസ്വിൻ നഗരത്തിൽ വച്ച് പുതിയ ഷാ ആയി പ്രഖ്യാപിക്കുകയും അധികാരം തിരിച്ചുപിടിക്കാൻ ശ്രമമാരംഭിക്കുകയും ചെയ്തു.

1726-ൽ താഹ്മാസ്പിന്റെ സൈന്യത്തിൽ ചേർന്ന നാദിർ ഖാൻ, തുടക്കത്തിൽത്തന്നെ നേതൃപാടവം പ്രകടിപ്പിച്ചിരുന്നു. മൂന്നു വർഷത്തിനു ശേഷം, ഇദ്ദേഹം സൈന്യത്തിൽ പ്രധാനസ്ഥാനത്തേക്കെത്തുകയും ചെയ്തു. ഇക്കാലത്ത് താഹ്മാസ്പിനെ പിന്തുണച്ചിരുന്ന മൂന്ന് പ്രധാനപ്പെട്ട തദ്ദേശിയനേതാക്കളിൽ ഒരാളായി നാദിർ ഖാൻ മാറി. ഖാജർ തുർക്കികളുടെ നേതാവും കാസ്പിയന്റെ തെക്കുകിഴക്കുള്ള ആധുനിക ഗുർഗാൻ നഗരത്തിനടുത്തുള്ള അസ്തറാബാദിലെ ഭരണാധികാരിയുമായിരുന്ന ഫത് അലിഖാൻ ഖാജർ, മശ്‌ഹദിലെ ഭരണാധികാരിയായിരുന്ന മാലിക് മഹ്മൂദ് എന്നിവരായിരുന്നു മറ്റു രണ്ടുപേർ. മൂന്നു നേതാക്കളും തമ്മിലുള്ള പരസ്പരമത്സരം നിരവധി രക്തച്ചൊരിച്ചിലുകളിലും അത് താഹ്മാസ്പിന്റെ സ്ഥാനത്തെ ചോദ്യം ചെയ്യുന്ന നിലയിൽ വന്നെത്തുകയും ചെയ്തു. ഇതിന്റെത്തുടർന്ന് താഹ്മാസ്പിന്റെ കല്പനപ്രകാരം, ഫത് അലി ഖാൻ ഖാജറിന്റെ തലവെട്ടി. 1726- നവംബറിൽ മശ്‌ഹദിലെ മാലിക് മഹ്മൂദിനെയും നാദിർ ഖാൻ തോൽപ്പിച്ചു. അങ്ങനെ നാദിർ ഖിലി ഖാൻ, താഹ്മാസ്പ് രണ്ടാമന്റെ സർവസൈന്യാധിപനായി മാറി.

നേതൃത്വമേറ്റെടുത്തതിന് രണ്ടു വർഷങ്ങൾക്കു ശേഷം, മശ്‌ഹദ് താവളമാക്കിയിരുന്ന നാദിർ ഖാൻ, അതിനു കിഴക്കുവശത്ത് ഇന്നത്തെ അഫ്ഗാനിസ്താന്റെ പടിഞ്ഞാറുഭാഗം (ഹെറാത്തും ഫറായും) നിയന്ത്രിച്ചിരുന്ന അബ്ദാലി പഷ്തൂണുകളെ നേരിടാൻ തീരുമാനിച്ചു. രണ്ടു ചിരന്തരവൈരികളാണ് അബ്ദാലികളെ ഇക്കാലത്ത് നയിച്ചിരുന്നത്. മുഹമ്മദ് ഖാൻ അഫ്ഗാന്റെ സഹോദരനായിരുന്ന അള്ളാ യാർ ഖാൻ, മുഹമ്മദ് സമാൻ ഖാന്റെ പുത്രനായിരുന്ന സുൾഫിക്കർ ഖാൻ എന്നിവരായിരുന്നു ഈ നേതാക്കൾ. ഇവർ യഥാക്രമം ഹെറാത്തിലും ഫറായിലും ഭരണത്തിലിരുന്നു.

1729-ൽ നാദിർ ഖാൻ അബ്ദാലികളെ പരാജയപ്പെടുത്തി. എന്നാൽ ഘൽജികളെ തോപ്പിക്കുന്നത് മുഖ്യലക്ഷ്യമാക്കിയിരുന്ന നാദിർ ഖാൻ ഇതിന് അബ്ദാലികളുടെ സഹായം ലഭ്യമാക്കുന്നതിനായി അള്ളാ യാർ ഖാനെ ഹെറാത്തിലെ സഫവി മേൽക്കോയ്മയിലുള്ള ഭരണകർത്താവായി വീണ്ടും നിയമിച്ചു. അങ്ങനെ നിരവധി അബ്ദാലി പടയാളികൾ നാദിർ ഖാന്റെ സേനക്കൊപ്പം ചേർന്നു.

ഇതിനു ശേഷം ഇസ്ഫാഹാനിൽ ഭരണത്തിലിരുന്ന അഷ്രഫിന്റെ നേതൃത്വത്തിലുള്ള ഹോതകി ഘൽജികളുമായി നിരവധി നാദിർ ഖാൻ നടത്തി. അവസാനം ഇസ്ഫാഹാന്റെ വടക്കുള്ള മൂർചാഖൂറിൽ വച്ച് അഷ്രഫ് അന്തിമമായി പരാജയപ്പെട്ടു. ഇതോടെ പേർഷ്യയിലെ പഷ്തൂൺ സാമ്രാജ്യത്തിന് അവസാനമായി. ഘൽജികളുടെ പരാജയത്തിനു ശേഷം താഹ്മാസ്പ് രണ്ടാമൻ ഇസ്ഫാഹാനിൽ അധികാരമേറ്റെടുത്തു.

താഹ്മാസ്പ് രണ്ടാമന് മൂന്നു വർഷം മാത്രമേ ഭരണം നടത്താനായുള്ളൂ. പകരം അയാളുടെ ശിശുവായ പുത്രൻ ഷാ അബ്ബാസ് മൂന്നാമന്റെ പേരിൽ 1731 മുതൽ 1736 വരെ നാദിർ ഖാൻ ഭരണം നടത്തി. ഇക്കാലഘട്ടത്തിൽ ഘൽജികളും അബ്ദാലികളിലെ ഒരു വിഭാഗവും ഉൾപ്പെട്ട സുൾഫിക്കർ ഖാന്റെ നേതൃത്വത്തിലുള്ള സഖ്യം ഹെറാത്തും വടക്കുകിഴക്കൻ ഇറാനിലെ മശ്‌ഹദും പിടിച്ചടക്കിയെങ്കിലും ഇവരെയെല്ലാം നാദിർ ഖാൻ 1732-ഓടെ പരാജയപ്പെടുത്തി മശ്‌ഹദും ഹെറാത്തും നിയന്ത്രണത്തിലാക്കി.

1736-ൽ അബ്ബാസ് മൂന്നാമനെ സ്ഥാനഭ്രഷ്ടനാക്കി നാദിർ ഖാൻ, നാദിർ ഷാ എന്ന പേരിൽ സ്വയം സാമ്രാജ്യത്തിന്റെ ഷാ ആയി പ്രഖ്യാപിച്ചു.

അധികാരത്തിലെത്തിയതിനു ശേഷം നിരവധി അബ്ദാലികളും അടങ്ങിയ 80,000-ത്തോളം പേരടങ്ങുന്ന നാദിർ ഷായുടെ സൈന്യം കന്ദഹാർ ലക്ഷ്യമാക്കി മുന്നേറി. കന്ദഹാർ നഗരത്തിലേക്ക് നേരിട്ട് ഒരു ആക്രമണത്തിന് മുതിരാതിഉന്ന നാദിർ ഷാ, നഗരത്തിന്റെ ചുറ്റുമായി കോട്ടകളുടെ ഒരു വലയം തീർത്ത് സേനയെ ഇവയിൽ വിന്യസിച്ചു.

ഇത്തരത്തിൽ നാദിർ ഷാ സ്വന്തം ഭടന്മാരെ വിന്യസിച്ച് കോട്ട, നാദിറാബാദ് എന്നറിയപ്പെടുന്നു. ഇന്നത്തെ കന്ദഹാർ നഗരത്തിന്റെ തെക്കുള്ള നാദിറാബാദ് ഇന്നും കാണാവുന്നതാണ്.

കന്ദഹാറിലേക്കുള്ള ആക്രമണം പുരോഗമിക്കുന്ന സമയം തന്നെ മറ്റൊരു പേർഷ്യൻ സൈന്യം, ബന്ദർ അബ്ബാസിൽ നിന്ന് പേർഷ്യൻ ഗൾഫിന്റെ തീരവും, മക്രാൻ തീരവും വഴി കിഴക്കോട്ട് നീങ്ങി. ഇവർ ബലൂചിസ്താനിലെ കലാട്ടിലെ ഭരണാധികാരിയോട് നാദിർ ഷാക്ക് മുൻപാകെ കീഴടങ്ങാൻ നിർബന്ധിതനാക്കി. അങ്ങനെ സമീൻ ദ്വാർ, കലാത്-ഇ ഘിൽജി എന്നിങ്ങനെ ബലൂചിസ്താന്റെ മിക്ക ഭാഗങ്ങളും ഷായുടെ നിയന്ത്രണത്തിലായി.

നാദിർ ഷായുടെ കന്ദഹാർ ആക്രമണം ഏതാണ്ട് ഒരു വർഷത്തോളം നീണ്ടു. 1738 മാർച്ച് 12-ന് നാദിർ ഷാ കന്ദഹാർ പിടിച്ചടക്കി. കന്ദഹാറിന്റെ പതനം, തെക്കുകിഴക്കൻ അഫ്ഗാനിസ്താനിൽ ഘൽജികളുടെ ആധിപത്യത്തിനും വിരാമമിട്ടു. നാദിർ ഷാ, കന്ദഹാർ മേഖലയിലെ ഹോതകി ഘൽജികളിൽ നിരവധി പേരെ ഖുറാസാനിലേക്ക് നാടുകടത്തി. പകരം അബ്ദാലികളെ ഇവിടെ വസികാനനുവദിക്കുകയും ചെയ്തു. ഹോതകി ഘൽജികളുടെ നേതാവായിരുന്ന സുൽത്താൻ ഹുസൈനേയും, ഫറായിലെ അബ്ദാലി നേതാവായിരുന്ന സുൾഫിക്കർ ഖാനേയും അയാളുടെ 15 വയസുകാരൻ സഹോദരൻ അഹ്മദിനേയും മസന്ദരാനിലേക്ക് നാടുകടത്തി.

ഘൽജികളെ പരാജയപ്പെടുത്തിയതിനു ശേഷം നാദിർ ഷാ മുഗളരെ ലക്ഷ്യമാക്കി നീങ്ങി.
ഘൽജികൾക്കെതിരെയുള്ള തന്റെ ആക്രമണസമയത്ത് ഇന്ത്യയിലേക്ക് കടന്ന ചില അഫ്ഗാനികളെ പിന്തുടർന്ന് ശിക്ഷിക്കാനാണ് ഇന്ത്യയിലേക്ക് കടന്നതെന്നാണ് നാദിർ ഷായുടെ വിശദീകരണം. എന്നാൽ മുഗൾ സാമ്രാജ്യത്തിന്റെ സമ്പത്ത് തന്നെയായിരുന്നു നാദിർഷായുടെ യഥാർത്ഥലക്ഷ്യം. 1738 മേയ് മാസത്തിലാണ് നാദിർ ഷാ കന്ദഹാറിൽ നിന്ന് ഗസ്നിയിലേക്ക് തിരിച്ചത്. തുടർന്ന് ഗസ്നിക്ക് തെക്കുള്ള ചഷം ഇ മുഖ്മൂറിലൂടെ ഇന്ത്യൻ അതിർത്തി (മുഗൾ സാമ്രാജ്യത്തിന്റെ അന്നത്തെ അതിർത്തി) കടന്നു. ഇന്നത്തെ മുഖ്ഖൂർ എന്ന സ്ഥലമാണിത്. കാബൂൾ എത്തുന്നവരേക്കും കാര്യമായ സംഘടിതപ്രതിരോധങ്ങളൊന്നും നാദിറിന് നേരിടേണ്ടിവന്നില്ല. കാബൂളിൽ വച്ച് സ്ഥലത്തെ പല പ്രമുഖരും നാദിർ ഷാക്ക് മുൻപിൽ കീഴടങ്ങിയെങ്കിലും നഗരത്തിലെ കോട്ട കീഴടക്കാൻ ജൂൺ അവസാനം വരെ സമയമെടുത്തു. സെപ്റ്റംബറിൽ, നാദിർ ഷാ പെഷവാറിലേക്ക് തിരിച്ചു.

ഇതേ സമയം വടക്കൻ അഫ്ഗാനിസ്താൻ അധീനതയിലാക്കി, നാദിർഷായുടെ പുത്രൻ റെസ ഖിലി മിർസയുടെ സൈന്യവും ജലാലാബാദിൽ വച്ച് നാദിർഷായോടൊപ്പം ചേർന്നു. പേർഷ്യക്കാരുടെ പ്രധാന സേന ഖൈബർ ചുരത്തിലേക്ക് നീങ്ങിയപ്പോൾ നാദിർ ഷായുടെ നേതൃത്വത്തിലുള്ള മറ്റൊരു ചെറിയ സേന, തെക്കുവശത്തുള്ള മറ്റൊരുവഴിയിലൂടെ ഇന്ത്യയിൽ കടന്ന് ഖൈബർ ചുരം പ്രതിരോധിച്ചിരുന്ന മുഗളരുടെ സേനയെ പിന്നിൽ നിന്നും ആക്രമിച്ചു. ഇത് പേർഷ്യൻ സൈന്യത്തിന് താരതമ്യേന എളുപ്പത്തിൽ ഇന്ത്യയിൽ കടക്കുന്നതിന് സഹായകമായി. പെഷവറിലെത്തിയപ്പോഴേക്കും നഗരം നിരുപാധികം ഷാക്ക് മുൻപിൽ കീഴടങ്ങി.

1739-ന്റെ തുടക്കത്തിൽത്തന്നെ നാദിർ ഷാ പഞ്ചാബ് പിടിച്ചടക്കുകയും ദില്ലി ലക്ഷ്യമാക്കി നീങ്ങുകയും ചെയ്തു. എന്നാൽ നാദിർ ഷാക്കെതിരെയുള്ള മുഗളരുടെ പ്രതിരോധം, ഭയം നിറഞ്ഞതും അർദ്ധമനസ്സോടുകൂടിയതുമായിരുന്നു. 1739 ഫെബ്രുവരി 24-ന് നാദിർ ഷാ പാനിപ്പത്തിനടുത്തുവച്ച് മുഗൾ സൈന്യത്തെ പരാജയപ്പെടുത്തി. 80,000-ത്തോളം പേരടങ്ങുന്ന സേനയുണ്ടായിരുന്നിട്ടും മുഗൾ ചക്രവർത്തി മുഹമ്മദ് ഷാ ഒരു ദിവസത്തിനു ശേഷം യുദ്ധത്തിൽ നിന്നും പിന്മാറി, നാദിർഷാക്കനുകൂലമായി സന്ധിയിലേർപ്പെടുകയായിരുന്നു.

തുടർന്ന് രണ്ടുമാസം, നാദിർ ഷാ ദില്ലിയിലുണ്ടായിരുന്നു. ഈ സമയത്ത്, ദില്ലിയിലെ നഗരവാസികളും നാദിർഷായുടെ പേർഷ്യൻ ഖിസിൽബാഷ് സൈനികരുമായി ഒരു സ്പർദ്ധയുണ്ടാകുകയും, ഇതിനെത്തുടർന്നുണ്ടായ കൂട്ടക്കൊലയിൽ 20,000-ത്തോളം നഗരവാസികൾ കൊല്ലപ്പെടുകയും ചെയ്തു. തുടർന്ന് പേർഷ്യൻ സൈന്യം നഗരത്തിൽ വ്യാപകമായ കൊള്ളയടി നടത്തി. ഈ സമയത്ത് മുഗൾ സാമ്രാജ്യത്തിന്റെ സമ്പത്ത് മുഴുവനും നാദിഷായും കരസ്ഥമാക്കി. പ്രശസ്തമായ മയൂരസിംഹാസനം, കോഹിനൂർ രത്നം എന്നിവയെല്ലാം ഇക്കൂട്ടത്തിൽപ്പെടുന്നു. മുഗളരിൽ നിന്നും ലഭിച്ച സമ്പത്ത്, തുർക്കിക്കെതിരെ പിന്നീട് നടത്തിയ ആക്രമണങ്ങളിൽ നാദിർഷാക്ക് ഇന്ധനമായി. ഇന്ത്യയിൽ നിന്നും കൊള്ളയടിച്ചു കടത്തിയ സമ്പത്ത് അത്രയധികമായിരുന്നതിനാൽ പിന്നീട് മൂന്നുവർഷത്തേക്ക് നാദിർ ഷാ ഇറാനിൽ നിന്നും നികുതിപോലും പിരിച്ചിരുന്നില്ല.

മുഗൾ ചക്രവർത്തിയെ ഭരണം തിരിച്ചേൽപ്പിച്ച് നാദിർഷാ, 1739 മേയ് പകുതിയോടെ പേർഷ്യയിലേക്കുള്ള മടക്കയാത്ര തുടങ്ങി. മുഗൾ ചക്രവർത്തിയ്മായുള്ള കരാർ പ്രകാരം, സിന്ധുവിന്റെ വടക്കും പടിഞ്ഞാറുമുള്ള പ്രദേശങ്ങൾ പേർഷ്യൻ സാമ്രാജ്യത്തിന്റെ ഭാഗമായി മാറി. അങ്ങനെ സിന്ധൂനദി, ഹിന്ദുസ്ഥാന്റെ ഔപചാരിക അതിർത്തിയായി.

ദില്ലിക്ക് ശേഷം, അമു ദര്യക്ക് വടക്കുള്ള പ്രദേശങ്ങളിലേക്കാണ് ഷാ ശ്രദ്ധതിരിച്ചത്. 1740-നും 41-നുമിടയിൽ സമർഖണ്ഡ്, ബുഖാറ, ഖീവ തുടങ്ങിയ ട്രാൻസോക്ഷ്യാനയുടെ മിക്ക ഭാഗങ്ങളും നാദിർ ഷാ കീഴടക്കി. അങ്ങനെ മുൻകാല ഹഖാമനി പേർഷ്യൻ ചക്രവർത്തിയായിരുന്ന ദാരിയസിന്റെ അധീനപ്രദേശങ്ങളോളം, നാദിർഷാക്ക് കീഴിലായി.
ട്രാൻസോക്ഷ്യാന ആക്രമണത്തിനു ശേഷം 1741-ൽ നാദിർഷാ മശ്‌ഹദിൽ തിരിച്ചെത്തുകയും ഇവിടം തലസ്ഥാനമാക്കുകയും ചെയ്തു. പിൽക്കാലത്തെ നാദിർഷായുടെ ആക്രമണങ്ങൾ, പ്രധാനമായും തുർക്കിക്കും പേർഷ്യൻ ഗൾഫ് പ്രദേശത്തിനെതിരെയുമായിരുന്നു. പക്ഷേ ഈ യുദ്ധങ്ങൾ പേർഷ്യയുടെ സമ്പദ്സ്ഥിതിയെ പ്രതികൂലമായി കാര്യമായി ബാധിച്ചു. ഷായുടെ അവസാനകാലമായപ്പോഴേക്കും ജനങ്ങൾക്കിടയിലും സൈനികർക്കിടയിലും ആസ്വാരസ്യങ്ങൾ ഉടലെടുത്തിരുന്നു.

നാദിർഷായുടെ പിൽക്കാലജീവിതത്തിൽ, അദ്ദേഹം തന്റെ സമീപസ്ഥരെയെല്ലാം സംശയദൃഷ്ടിയോടെയാണ് വീക്ഷിച്ചിരുന്നത്. ഒരു സുന്നിയായിരുന്ന നാദിർഷായെ, ഷിയാക്കളായിരുന്ന ഇറാനിയൻ പ്രജകൾ അത്രകണ്ട് സ്വീകരിച്ചിരുന്നില്ല. ഇതിനിടയിൽ തനിക്കെതിരെ തിരിഞ്ഞെന്നാരോപിച്ച് സ്വന്തം മകനെ അന്ധനാക്കാനും അദ്ദേഹം മടിച്ചില്ല. 1747-ൽ അശ്ഖാബാദിന് തെക്കുള്ള ഖ്വചാനടുത്ത് (ഖാബുഷാൻ, കുചാൻ എന്നിങ്ങനെയും അറിയപ്പെടുന്നു.) നാദിർഷായെ അദ്ദേഹത്തിന്റെ കൂട്ടാളികൾ തന്നെ കൊലപ്പെടുത്തി. കുർദുകളുടെ കലാപം നേരിടാനായി ആ പ്രദേശത്തെത്തിയ നാദിർ ഷായും സൈന്യവും അവിടെ തമ്പടിച്ചിരിക്കുകയായിരുന്നു. പേർഷ്യൻ സൈനികരിൽ വിശ്വാസമില്ലാതിരുന്ന നാദിർ ഷാ അഫ്ഗാനികളെയായിരുന്നു തന്റെ അംഗരക്ഷകരായി നിയോഗിച്ചിരുന്നത്. തന്നോട് കൂറില്ലാത്ത ചില പേർഷ്യൻ സൈനികരെ പിറ്റേ ദിവസം തടവിലാക്കണമെന്ന് നാദിർ ഷാ ഒരു ദിവസം തന്റെ അഫ്ഗാൻ സൈനികർക്ക് നിർദ്ദേശം നൽകി. പേർഷ്യൻ സൈനികർ ഈ വിവരം ഒരു ചാരൻ വഴി മനസ്സിലാക്കുകയും അന്ന് രാത്രി തന്നെ നാദിർഷായുടെ കൂടാരത്തിൽ മൂന്നുപേർ കടക്കുകയും ഉറങ്ങിക്കിടന്ന അദ്ദേഹത്തെ വകവരുത്തുകയുമായിരുന്നു.

നാദിർ ഷായുടെ പിൻഗാമികളിൽ പ്രധാനപ്പെട്ട ഒരാളായിരുന്നു അദ്ദേഹത്തിന്റെ പൗത്രൻ ഷാ രൂഖ്. നാദിർ ഷായുടെ മരണശേഷം ഇദ്ദേഹം മശ്‌ഹദ് ആസ്ഥാനമാക്കി ഖുറാസാൻ പ്രദേശത്തിന്റെ മുഴുവൻ ഭരണം നടത്തിയിരുന്നു. അഫ്ഗാൻ നേതാവും ദുറാനിസാമ്രാജ്യസ്ഥാപകനുമായ അഹ്മദ് ഷാ അബ്ദാലി, 1750/51 കാലത്ത് ഷാ രൂഖിനെ പരാജയപ്പെടുത്തുകയും അഫ്ഗാനികളുടെ സാമന്തനാക്കുകയും ചെയ്തു. 

പിന്നീട് ഇറാനിൽ അധികാരത്തിലെത്തിയ ഖ്വാജറുകളുടെ രാജവംശം, അതിന്റെ സ്ഥാപകനായിരുന്ന ആഘാ മുഹമ്മദ് ഷായുടെ നേതൃത്വത്തിൽ മശ്‌ഹദ് നഗരം കൈയടക്കുകയും ഷാ രൂഖിനെ തടവുകാരനായി പിടിക്കുകയും ചെയ്തു. ഖ്വാജറുകളുടെ പൂർവികനായ ഫത് അലി ഖാനെ, നാദിർ ഷായുടെ നേതൃത്വത്തിൽ വധിച്ചതിന്റെ പ്രതികാരമായി, ഷാ രൂഖിനെ ഇവർ ക്രൂരമായി പീഡിപ്പിക്കുകയും കൊലപ്പെടുത്തുകയും ചെയ്തു. ഇതിനും പുറമേ മശ്‌ഹദിൽ അടക്കം ചെയ്തിരുന്ന നാദിർ ഷായുടെ ശവശരീരത്തിന്റെ എല്ലുകൾ മാന്തിയെടുത്ത്, തെഹ്രാനിലെ ഒരു ഖാജർ കൊട്ടാരത്തിന്റെ തറക്കടിയിൽ (ചവിട്ടി അപമാനിക്കുന്നതിനായി) കുഴിച്ചിട്ടു.

1797-ൽ ഖാജറുകളുടെ ഷാ കൊല്ലപ്പെട്ടതിനെത്തുടർന്ന് ഖുറാസാനിൽ നിന്നും ഖാജറുകൾ പിൻവാങ്ങി. അങ്ങനെ മശ്‌ഹദിന്റെ നിയന്ത്രണം, ഷാ രൂഖിന്റെ പുത്രൻ നാദിർ മിർസയുടെ കൈവശം വന്നു ചേർന്നു. ഇതിനിടെ പേഷ്യയിൽ ആഘാ മുഹമ്മദ് ഷാ ഖാജറിന്റെ പിൻഗാമിയായി അദ്ദേഹത്തിന്റെ സഹോദരപുത്രൻ ഫത് അലി ഷാ (ഭരണകാലം 1797-1834) അധികാരത്തിലെത്തിയിരുന്നു. പത്തൊമ്പതാനം നൂറ്റാണ്ടിന്റെ തുടക്കത്തിൽത്തന്നെ അദ്ദേഹം ഖുറാസാൻ പിടിച്ചടക്കുകയും, മശ്‌ഹദ് പിടിച്ചെടുത്ത് 1802 അവസാനം, നാദിർ മിർസയേയും അയാളുടെ കുടുംബത്തിലെ 38 പേരേയും തടവിലാക്കി തെഹ്രാനിലേക്ക് കൊണ്ടുപോകുകയും അവിടെ വച്ച് കൂട്ടത്തോടെ വധശിക്ഷക്ക് വിധേയമാക്കുകയും ചെയ്തു



</doc>
<doc id="94090" url="https://ml.wikipedia.org/wiki?curid=94090" title="പെരിപാറ്റസ്">
പെരിപാറ്റസ്

വെൽവെറ്റ് പുഴുക്കളിലെ ഒരു ജനുസ്സാണ് 'പെരിപാറ്റസ്'. 570 ദശലക്ഷത്തോളം വർഷങ്ങളായി പരിണാമസ്പർശമേൽക്കാതെ നിൽക്കുന്ന ഇവ, "ജീവിക്കുന്ന ജീവാശ്മങ്ങൾ"(living fossils) ആയി കണക്കാക്കപ്പെടുന്നു. ഓസ്ട്രേലിയ, ആഫ്രിക്ക, ഏഷ്യ, ന്യൂസിലൻഡ്, കോസ്റ്റ റീക്ക തുടങ്ങിയ പ്രദേശങ്ങളിൽ കാണപ്പെടുന്ന ഇവ യൂറോപ്പിലും അന്റാർട്ടിക്കയിലും ഇല്ല. ഇവ നാൽപ്പതോളാം ഉപവർഗ്ഗങ്ങളുണ്ട്.
നിശാചാരിയായ മാംസഭുക്കാണ് പെരിപാറ്റസ്. ഒട്ടേറെ ജോഡി കാലുകളുള്ള ഈ അപൂർവ ജീവിയ്ക്ക് ഏറെക്കുറേ ഒരു പുഴുവിന്റെ ആകൃതിയാണ്. ആർത്രോപോഡു വർഗ്ഗത്തിൽ പെട്ട ജന്തുക്കളുമായി ഘടനാപരമായ പല സാദൃശ്യങ്ങളും പ്രകടിപ്പിക്കുന്ന പെരിപാറ്റസിന് ചില കാര്യങ്ങളിൽ അനലിഡുകളുമായും സാമ്യമുണ്ട്. മറ്റുജീവിവർഗ്ഗങ്ങൾ ഒന്നിലും കാണപ്പെടാത്ത ചില സവിശേഷസ്വഭാവങ്ങളും ഇതിനുണ്ട്.
താഴെ പറയുന്നവയാണ് പ്രധാന വിഭാഗങ്ങൾ:

"Peripatus antiguensis" and "Peripatus bavaysi" are considered "nomina dubia" by Oliveira et al. 2012.

പെരിപാറ്റസിന്റെ ശരീരം ബാഹ്യമായി ഖണ്ഡീകരിക്കപ്പെട്ടിട്ടുള്ളതല്ല. ആർത്രോപോഡുകളുടേതുപോലെ ഖണ്ഡീകരിക്കപ്പെട്ട കാലുകളുമല്ല ഇവയ്ക്കുള്ളത്. എന്നാൽ ആർത്രോപോഡുകളുടേതുപോലുള്ള നഖങ്ങൾ ഇവയ്ക്കുണ്ട്. ക്യൂട്ടിക്കിൾ മൂടിയ ചർമ്മത്തിൽ "പാപ്പില്ല"-കൾ എന്നറിയപ്പെടുന്ന സൂക്ഷ്മമായ തന്തുക്കൾ വളർന്നിരിക്കുന്നു. പെരിപാറ്റസിന്റെ വെൽവെറ്റ് നിറത്തിനു പിന്നിൽ ഈ പാപ്പില്ലകളാണ്. 

പെരിപാറ്റസിന്റെ ശരീരം മസ്തിഷ്കവൽക്കരിക്കപ്പെട്ടതല്ല.

പെരിപാറ്റസിന്റെ ആഹാരം മുഖ്യമായും ചെറിയ പ്രാണികളാണ്. ശിരസിനോടടുത്തുള്ള ഒരു ജോഡി സം‌വേദിനികൾ(antennae) ശ്രവിക്കുന്ന ഒട്ടലോടുകൂടിയ വെളുത്ത ദ്രാവകത്തിൽ കുരുക്കിയാണ് അത് ഇരയെ പിടിക്കുന്നത്. വായുവുമായി സമ്പർക്കത്തിൽ ഈ ദ്രവം ഉറയ്ക്കുന്നതോടെ ഇര നിശ്ചലമാക്കപ്പെടുന്നു. തുടർന്ന് ഇരയുടെ ബാഹ്യാസ്ഥികൂടത്തിൽ ഒരു സുഷിരമുണ്ടാക്കി പെരിപാറ്റസ് അതിലൂടെ ദഹനരസങ്ങൾ അടങ്ങിയ ശ്രവം കടത്തിവിടുന്നു. ശ്രവത്തിലെ രസങ്ങളുടെ പ്രവർത്തനത്തിൽ ദഹിച്ച ഇരയുടെ ആന്തരഭാഗങ്ങൾ പെരിപാറ്റസ് വലിച്ചടുത്ത് ആഹരിക്കുന്നു.

വിസർജ്ജനം നെഫ്രിഡിയകൾ എന്നറിയപ്പെടുന്ന സുഷിരങ്ങൾ വഴിയാണ്.

പെരിപാറ്റസ് വർഗ്ഗങ്ങൾക്കിടയിൽ പ്രത്യുല്പാദന തന്ത്രങ്ങളുടെ കാര്യത്തിൽ ഏറെ വൈവിദ്ധ്യമുണ്ട്. മുട്ടയിടുന്ന ഇനങ്ങളും അണ്ഡത്തെ ശരീരത്തിനുള്ളിൽ സൂക്ഷിച്ച് പൂർണ്ണമായോ ഭാഗികമോ ആയി വികസിച്ച കുഞ്ഞുങ്ങൾക്ക് ജന്മം കൊടുക്കുന്ന ഇനങ്ങളും ഉണ്ട്.


</doc>
<doc id="94095" url="https://ml.wikipedia.org/wiki?curid=94095" title="നാദിർ ഷാ (വിവക്ഷകൾ)">
നാദിർ ഷാ (വിവക്ഷകൾ)

നാദിർഷാ എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.


</doc>
<doc id="94111" url="https://ml.wikipedia.org/wiki?curid=94111" title="പൂപ്പാതിരി">
പൂപ്പാതിരി

കേരളത്തിലെ വനങ്ങളിൽ കണ്ടുവരുന്ന ഒരു ഔഷധ സസ്യമാണ്‌ പൂപ്പാതിരി. .
ആയുർവേദത്തിലെ ദശമൂലത്തിൽ ഈ സസ്യവും അടങ്ങിയിരിക്കുന്നു. അതോടൊപ്പം തന്നെ ആയുർവേദത്തിൽ ഇതിനെ വാതഹര ഔഷധങ്ങളിലും ഉൾപ്പെടുത്തിയിരിക്കുന്നു
. കരിങ്ങാഴ, പാതിരി എന്നെല്ലാം അറിയപ്പെടുന്നു.



15-20 മീറ്റർ വരെ പൊക്കത്തിൽ വളരുന്ന ഒരു ഇലകൊഴിയും സസ്യമാണിത്. തടി, അധികം വളവില്ലാത്തതും ബലമുള്ളതുമാണ്‌. ഇലകൾ തണ്ടുകളിൽ നിന്നും ചെറിയ ശാഖകളിൽ 5-9 വരെ പത്രകങ്ങളായി സമ്മുഖമായി ഉണ്ടാകുന്നു. പത്രകത്തിന്‌ 10-15 സെന്റീമീറ്റർ വരെ നീളവും 5-7സെന്റീമീറ്റർ വരെ വീതിയുമുണ്ടാകും. അഗ്രഭാഗത്തുള്ളതിനെക്കാൽ താരതമ്യേന ചെറിയ പത്രകങ്ങളാണ്‌ താഴെ ഉണ്ടാവുക. പൂങ്കുലയിൽ പൂക്കൾ തിങ്ങി കാണപ്പെടുന്നില്ല. പുഷ്പൾ പീതവർണ്ണത്തിലോ താമ്രവർണ്ണത്തിലോ സുഗന്ധമുള്ളത് ആയിരിക്കും. ബാഹ്യദളപുടം വലുതും ചെറുതുമായി 5 കർണ്ണങ്ങളോടൂകൂടിയതായിരിക്കും. സം‌യുക്ത ദളപുടത്തിന്‌ മൂന്നോ നാലോ അസമകർണ്ണങ്ങൾ ഉണ്ടായിരിക്കും. മഞ്ഞ നിറമുള്ള ഇവയിൽ ചുവപ്പു കലർന്ന പാടല നിറത്തോടുകൂടിയ രേഖകൾ കാണാവുന്നതാണ്‌. ഒരു പൂവിൽ 4 ഉർവ്വര കേസരങ്ങളും ഒരു വന്ധ്യകേസരവും ഉണ്ട്. കായ്കൾ മുരിങ്ങക്കയുടെ ആകൃതിയിൽ അര മീറ്റർ വരെ നീളത്തിൽ നീണ്ടുരുണ്ട് കാണപ്പെടുന്നു. ഇങ്ങനെയുള്ള ഓരോ കായ്കളിലും 12 മുതൽ 30 വരെ വിത്തുകളും ഉണ്ടാകാറുണ്ട്. 

വേര്‌, പുഷ്പങ്ങൾ, മരത്തൊലി എന്നിവയാണ്‌ ഔഷധത്തിൽ ഉപയോഗിക്കുന്ന ഭാഗങ്ങൾ


</doc>
<doc id="94116" url="https://ml.wikipedia.org/wiki?curid=94116" title="യെരുശലേം സിൻഡ്രോം">
യെരുശലേം സിൻഡ്രോം

യെരുശലേം നഗരത്തിലേയ്ക്കുള്ള സന്ദർശനത്തെ തുടർന്നോ, സന്ദർശനത്തിനു പ്രേരണ നൽകുന്നതോ ആയി രൂപപ്പെടുന്ന ഒരുപറ്റം ഒഴിയാചിന്തകളും(obsession), ഭ്രമകല്പനകളും ചേർന്ന മാനസികാവസ്ഥയാണ് യെരുശലേം സിൻഡ്രോം. ഈ മനോവിഭ്രാന്തിയുടെ ഏറ്റവും അറിയപ്പെടുന്നതും സാധാരണവുമായ രൂപം, നേരത്തെ മാനസികരോഗത്തിന്റെ ലക്ഷണങ്ങളൊന്നും പ്രകടിപ്പിച്ചിട്ടില്ലാത്ത വ്യക്തി യെരുശലേമിൽ എത്തിച്ചേരുന്നതോടെ വിഭ്രാന്തിയുടെ ലക്ഷണങ്ങൾ പ്രകടിപ്പിക്കുകയെന്നതാണ്. തീക്ഷ്ണമായ മതാത്മകതയോടെ പ്രത്യക്ഷപ്പെടുന്ന ഈ വിഭ്രാന്തി, ഏതാനും ആഴ്ചകൾക്കു ശേഷമോ, യെരുശലേമിൽ നിന്ന് മടങ്ങുന്നതോടെയോ പരിഹരിക്കപ്പെടുന്നു. ഏതെങ്കിലും ഒരു മതത്തിലോ മതവിഭാഗത്തിലോ പെട്ടവരെ മാത്രമല്ല ഇതു ബാധിക്കുന്നത്. വ്യത്യസ്ത പശ്ചാത്തലങ്ങളിൽ പെട്ട യഹൂദരും, ക്രിസ്ത്യാനികളും, മുസ്ലിങ്ങളും ഈ മാനസികാവസ്ഥയ്ക്ക് ഇരയായിട്ടുള്ളതായി പറയപ്പെടുന്നു.

ബ്രിട്ടീഷ് മനോവിജ്ഞാനപത്രികയിൽ 2000-ആം ആണ്ടിൽ എഴുതിയ ഒരു ലേഖനത്തിന്റെ കർത്താക്കൾ മുന്നേ മനോവിഭ്രാന്തിയുടെ ലക്ഷണങ്ങൾ പ്രകടിപ്പിക്കാത്ത ചില വ്യക്തികൾ യെരുശലേമിലെത്തുന്നതോടെ അതിന്റെ ലക്ഷണങ്ങൾ പ്രകടിപ്പിക്കുന്നുവെന്ന് കണ്ടെത്തിയതായി അവകാശപ്പെട്ടു. എന്നാൽ ഈ അവകാശവാദം ചോദ്യം ചെയ്യപ്പെട്ടിട്ടുമുണ്ട്.യെരുശലേമിൽ വിഭ്രാന്തിയുടെ ലക്ഷണങ്ങൾ പ്രകടിപ്പിക്കുന്ന സന്ദർശകർ മിക്കവരും മുന്നേ മനോവിഭ്രാന്തിയുടെ പശ്ചാത്തലമുള്ളവരായിരുന്നെന്ന് ഇതിനെ ചോദ്യം ചെയ്യുന്നവർ വാദിക്കുന്നു.

വിവിധ പ്രദേശങ്ങളുമായി ബന്ധപ്പെട്ട സ്റ്റെന്ധാൾ സിൻഡ്രോം, പാരിസ് സിൻഡ്രോം തുടങ്ങിയ വിഭ്രാന്തികളിൽ നിന്ന് യെരുശലേം സിൻഡ്രോം വ്യത്യസ്തമായിരിക്കുന്നത് അതിന്റെ മതാത്മകതയിലാണ്.

"യെരുശലേം സിൻഡ്രോം" ഒരുതരം ഹിസ്റ്റീരിയ ആയാണ് നേരത്തേ കരുതപ്പെട്ടിരുന്നത്.യെരുശലേമിലെത്തുന്ന ചില സന്ദർശകരുടെ പെരുമാറ്റത്തെ വിവരിക്കാൻ യെരുശലേം സിൻഡ്രോം എന്ന വിശേഷണം ആദ്യം ഉപയോഗിച്ചത് യെരുശലേമിലെ തന്നെ മനോവിജ്ഞാനി ഹീൻസ് ഹെർമാൻ 1930-ൽ ആയിരുന്നു. മെക്കയിലേയും റോമിലേയും സന്ദർശകരിൽ ചിലരും വിഭ്രാമകാവസ്ഥകൾ പ്രകടിപ്പിക്കുന്നതിനാൽ, ഈ വിഭ്രാന്താവസ്ഥയ്ക്ക് യെരുശലേമുമായി പ്രത്യേക ബന്ധമുണ്ടോയെന്ന നിശ്ചയമില്ല. യെരുശലേമിലെ സന്ദർശനവുമായി ബന്ധപ്പെട്ട വിഭ്രാന്തിയെപ്പറ്റി മദ്ധ്യകാല ലേഖകന്മാരായ ഫെലിക്സ് ഫാബ്രി, മാർഗെരി കെമ്പ് തുടങ്ങിയവരും പറയുന്നുണ്ട്. പത്തൊൻപതാം നൂറ്റാണ്ടിലെ യെരുശലേം സന്ദർശിച്ചവരുടെ രചനകളിലും ഇതിന്റെ പരാമർശമുണ്ട്.

ഈ വിഭ്രാന്തിയുമായി ബന്ധപ്പെടുത്തി സാധാരണ പരാമർശിക്കപ്പെടാറുള്ള ഒരു സംഭവം, 1969-ൽ യെരുശലേം സന്ദർശിച്ചതിനെ തുടർന്ന്, തനിക്ക് ദൈവികമായ ദൗത്യനിയുക്തി കിട്ടിയെന്നു തോന്നിയ ഓസ്ട്രിയ സ്വദേശി ഡെനിസ് മൈക്കേൽ റോഹാൻ, പവിത്രമായ അൽ അസ്കാ മോസ്കിന് തീവച്ചതാണ്. ഈ സംഭവം നഗരവ്യാപകമായ സഘർഷത്തിനും ലഹളയ്ക്കും കാരണമായി. ഈ സംഭവമാണ് യെരുശലേം സിൻഡ്രോം എന്ന ചലച്ചിത്രത്തിന്റെ ആശയബീജമായിത്തീർന്നത്.


</doc>
<doc id="94127" url="https://ml.wikipedia.org/wiki?curid=94127" title="കാൻടാറ്റ്-3">
കാൻടാറ്റ്-3

കാനഡയ്ക്കും യൂറോപ്പിനുമിടയിലുള്ള മൂന്നാമത്തെ ട്രാൻസ്അറ്റ്ലാൻറിക് ടെലിഫോൺ കേബിളാണ് കാൻനാറ്റ്-3. ഐസ്‌ലാന്റിലും ഫാറോ ദ്വീപുകളിലേക്കും ഇതിന് ശാഖകളുണ്ട്.




</doc>
<doc id="94143" url="https://ml.wikipedia.org/wiki?curid=94143" title="മാർക്ക് വാൾബെർഗ്ഗ്">
മാർക്ക് വാൾബെർഗ്ഗ്

മാർക്ക് റോബർട്ട് മിഖായേൽ വാൾബെർഗ്ഗ്(born June 5, 1971) ഒരു അമേരിക്കൻ ചലച്ചിത്രനടനും റാപ്പറും ഹിപ്പ്-ഹോപ്പ് സംഗീതജ്ഞനുമാണ്.

ഡോർചെയ്റ്ററിലാണ് വാൾബെർഗ്ഗ് ജനിച്ചത്. അമ്മ അൽമാ അൽഎയ്ൻ ബാങ്ക് ക്ലർക്കായിരുന്നു. അദ്ദേഹത്തിന്റെ പിതാവ് ഡൊണാൾഡ് എഡ്വേർഡ് വാൾബെർഗ്ഗ് ടീമാസ്റ്ററായിരുന്നു. 1982-ൽ മാതാപിതാക്കൾ വിവാഹബന്ധം ഒഴിഞ്ഞു.



</doc>
<doc id="94155" url="https://ml.wikipedia.org/wiki?curid=94155" title="ഇലക്ട്രോണിക് സിറ്റി">
ഇലക്ട്രോണിക് സിറ്റി

ഇന്ത്യയിലെയും വിദേശങ്ങളിലെയും പ്രമുഖ വ്യാവസായിക വിവരസാങ്കേതിക സ്ഥാപനങ്ങൾ ഉൾപെടുന്ന ഒരു വ്യവസായ നഗരം ആണ് "'ഇലക്ട്രോണിക് സിറ്റി". കർണാടക തലസ്ഥാനമായ ബാംഗ്ലൂരിന്റെ നഗരാതിർത്തിയിലെ ദോഡതോഗൂർ എന്ന ഗ്രാമത്തിലാണ് 332ഏക്കർ വിസ്തൃതിയിൽ ഈ പാർക്ക് സ്ഥിതി ചെയ്യുന്നത്. ഇന്ത്യയിലും വിദേശങ്ങളിലും പേര് കേട്ട നൂറോളം സ്ഥാപനങ്ങൾ ഇലക്ട്രോണിക് സിറ്റിയിൽ അവരുടെ കാര്യാലയങ്ങൾ തുറന്നിട്ടുണ്ട്. വിപ്രോ, ഹ്യൂലറ്റ് പക്കാർഡ് , ഇൻഫോസിസ്, പട്നി, സീമെൻസ് തുടങ്ങിയവ അവയിൽ ചിലത് മാത്രം. 

ആർ.കെ.ബലിഗ എന്ന വ്യവസായിയുടെ ദീർഘവീക്ഷണത്തിന്റെ ഫലമായിട്ടാണ് ഇലക്ട്രോണിക് സിറ്റി എന്ന സംരംഭത്തിന്റെ തുടക്കം. ബാംഗ്ലൂരിനെ ഒരു മികച്ച വിവരസാങ്കേതിക നഗരം ആയി വളർത്തുക എന്ന ലക്ഷ്യത്തോടെ അദ്ദേഹം 1978ൽ പദ്ധതി ആരംഭിച്ചു. ആർ.കെ.ബലിഗ ചെയർമാനായ കിയോനിക്സ് എന്ന സ്ഥാപനം ആയിരുന്നു ഈ സംരംഭത്തിന്റെ തുടക്കം കുറിച്ചത്. എന്നാൽ അതിന്റെ വളർച്ചയും പുരോഗതിയും കാണാൻ അദ്ദേഹത്തിന് ഭാഗ്യമുണ്ടായില്ല. (1988ൽ ആർ.കെ.ബലിഗ മരണമടഞ്ഞു). 
1990കളിൽ ഇന്ത്യയുടെ ഉദാരവല്കരണ നയങ്ങൾ വന്നതോടെ, ഒട്ടേറെ വിദേശസ്ഥാപനങ്ങൾ ഇന്ത്യയിലേക്ക്‌ അവരുടെ പ്രവർത്തനം വ്യാപിപ്പിച്ചു. ഇന്ത്യയിലെ വിവരസാങ്കേതിക സ്ഥാപനങ്ങൾക്ക് വിദേശത്തും നല്ല മികവു തെളിയിക്കാനായി. അതിൽ ഭൂരിപക്ഷം സ്ഥാപനങ്ങളും ഇലക്ട്രോണിക് സിറ്റിയിൽ പ്രവർത്തനം ആരംഭിച്ചതോടെ അതിന്റെ പ്രശസ്തിയും ഉയർന്നു. 

1997ൽ ഇലക്ട്രോണിക് സിറ്റിയുടെ നടത്തിപ്പ് കിയോനിക്സിൽ നിന്ന് ഇ.എൽ.സി.ഐ.എ എന്ന സ്ഥാപനം ഏറ്റെടുത്തു.



</doc>
<doc id="94163" url="https://ml.wikipedia.org/wiki?curid=94163" title="ഷൂട്ടർ (ചലച്ചിത്രം)">
ഷൂട്ടർ (ചലച്ചിത്രം)

ഷൂട്ടർ 2007-ൽ പുറത്തിറങ്ങിയ അമേരിക്കൻ ആക്ഷൻ-ത്രില്ലർ ചലച്ചിത്രമാണ്. അൻറോണി ഫ്യൂഗ ആണ് ഈ ചലച്ചിത്രം സംവിധാനം ചെയ്തിരിക്കുന്നത്. സ്റ്റീഫൻ ഹണ്ടർ എഴുതിയ പോയിൻറ് ഓഫ് ഇംപാക്ട് എന്ന നോവലിനെ ആധാരമാക്കിയാണ് തിരക്കഥ എഴുതിയിരിക്കുന്നത്.



</doc>
<doc id="94179" url="https://ml.wikipedia.org/wiki?curid=94179" title="സുജ കാർത്തിക">
സുജ കാർത്തിക

മലയാള സിനിമയിലെ ഒരു അഭിനേത്രിയാണ് സുജ കാർത്തിക. 2002-ൽ പുറത്തിറങ്ങിയ "മലയാളി മാമന് വണക്കം" എന്ന ചിത്രത്തിലൂടെയാണ് സുജ സിനിമകളിലേയ്ക്ക് കടന്ന് വന്നത്.

2010 ജനുവരി 31-ന് സുജ വിവാഹിതയായി. മർച്ചന്റ് നേവിയിൽ എൻജിനീയറായ രാകേഷ് കൃഷ്ണനാണ് സുജയെ വിവാഹം ചെയ്തിരിക്കുന്നത്.



</doc>
<doc id="94182" url="https://ml.wikipedia.org/wiki?curid=94182" title="ഡാഡി കൂൾ">
ഡാഡി കൂൾ

2009-ൽ പുറത്തിറങ്ങിയ ഒരു മലയാളചലച്ചിത്രമാണ് ഡാഡി കൂൾ. നവാഗതനായ ആഷിഖ് അബു സം‌വിധാനം ചെയ്ത ഈ ചിത്രത്തിൽ നായകനായി അഭിനയിച്ചത് മമ്മൂട്ടിയാണ്.

ജോലിയിൽ തീരെ ശ്രദ്ധയില്ലാതെ തന്റെ ആറു വയസ്സുകാരൻ മകനോടൊത്ത് സമയം ചിലവഴിക്കാൻ ആഗ്രഹിക്കുന്ന ഒരു അച്ഛനാണ് സി.ഐ. ആന്റണി സൈമൺ (മമ്മൂട്ടി). ജോലിയിലുള്ള ആത്മാർത്ഥതക്കുറവ് മൂലം ആന്റണി മേലുദ്യോഗസ്ഥരുടെ അപ്രീതിക്ക് കാരണമാകുകയും സസ്പെൻഷനിലാകുകയും ചെയ്യുന്നു. എങ്കിലും തന്റെ ചെയ്തികളിൽ ആന്റണിക്ക് അശേഷം കുറ്റബോധമില്ല.

സെക്കന്റ് ഷോ സിനിമയ്ക്ക് പോയി മടങ്ങും വഴി ക്രിക്കറ്റ് താരം ശ്രീകാന്തിനെ ഒരു പറ്റം റൗഡികളിൽ നിന്ന് ആന്റണി ആകസ്മികമായി രക്ഷപ്പെടുത്തുന്നു. ഇതോടെ ടി.വിയിലും വാർത്താപത്രങ്ങളിലും വാർത്ത വരികയും ഇദ്ദേഹത്തെ തിരിച്ചെടുക്കാൻ ക്രൈംബ്രാഞ്ച് നിർബന്ധിതരാകുകയും ചെയ്യുന്നു. തന്റെ സഹപ്രവർത്തകരുടെ കളിയാക്കലുകളിൽ നിന്ന് രക്ഷപെടാൻ ആന്റണി ഭീംബായ് എന്ന കുറ്റവാളിയെ പിടിക്കുമെന്ന് വെല്ലുവിളിക്കുകയും പിന്നീട് പിടിക്കുകയും ചെയ്യുന്നു. അതേ ദിവസം ആന്റണിയെ വധിക്കാൻ ഒരു സംഘം തോക്കുമായി വരുന്നത് ആന്റണിയുടെ മകൻ കാണാൻ ഇടയാകുന്നു. അച്ചനെ ഇക്കാര്യം അറിയിച്ചപ്പോൾ സംശയാസ്പദമായി കണ്ട ഒരു വഴിപോക്കനെ ആന്റണി വെടിവയ്ക്കുന്നു. അത്യാസന്നനിലയിലായ ഇയാളെ കാരണമില്ലാതെ വെടിവയ്ച്ചതിന് ആന്റണി കുറ്റാരോപിതനാകുന്നു. തുടർന്ന് തന്റെ മകനോട് ആന്റണി അനിഷ്ടം കാണിച്ച് മിണ്ടാതിരിക്കുന്നതിനിടയിൽ കുട്ടിയെ കാണാതാകുന്നു.

കുട്ടി തനിയെ ഓടിപ്പോയതാണോ അതോ ആന്റണിയുടെ ശത്രുക്കൾ തട്ടിക്കൊണ്ടുപോയതാണോ എന്ന കുറ്റാന്വേഷണമാണ് പിന്നീട്.


ക്രിക്കറ്റ് കളിക്കാരൻ ശ്രീശാന്ത്‌ ഈ ചിത്രത്തിൽ ഒരു ശ്രദ്ധേയമായ കഥാപാത്രം അഭിനയിക്കുമെന്ന് വാർത്തകൾ ഉണ്ടായിരുന്നുവെങ്കിലും പിന്നീട് ശ്രീശാന്ത് ഇതിൽ നിന്ന് പിന്മാറി. മോഡലായ ഗോവിന്ദ് പത്മസൂര്യ ആണ് പിന്നീട് ഈ കഥാപാത്രത്തെ അവതരിപ്പിച്ചത്.



</doc>
<doc id="94184" url="https://ml.wikipedia.org/wiki?curid=94184" title="ബിജിബാൽ">
ബിജിബാൽ

മലയാളചലച്ചിത്രങ്ങളിലെ സം‌ഗീതസം‌വിധാനരംഗത്ത് പ്രവർത്തിക്കുന്ന ഒരു വ്യക്തിയാണ് ബിജിബാൽ. 2007-ൽ പുറത്തിറങ്ങിയ അറബിക്കഥ എന്ന ലാൽ ജോസ് ചിത്രത്തിലെ സം‌ഗീതം സം‌വിധാനം ചെയ്തുകൊണ്ടാണ് ബിജിബാലിന്റെ സിനിമാജീവിതം തുടങ്ങുന്നത്. അനിൽ പനച്ചൂരാൻ എന്ന ഗാനരചയിതാവിന്റേയും ആദ്യ സിനിമയായിരുന്നു ഇത്.

പലേരി മാണിക്യം എന്ന ചിത്രത്തിൽ ബിജിബാൽ ആലപിച്ചിട്ടുണ്ട്. 2008-ൽ മികച്ച സംഗീതസം‌വിധായകനുള്ള മുല്ലശ്ശേരി പുരസ്കാരം ബിജിബാലിനെ തേടിയെത്തി. പരേതയായ ശാന്തിയാണ് ഭാര്യ. ഇവർ അറിയപ്പെടുന്ന നർത്തകിയായിരുന്നു. 2017 ഓഗസ്റ്റ് 29-ന് മസ്തിഷ്കാഘാതത്തെത്തുടർന്ന് കൊച്ചിയിലെ ആസ്റ്റർ മെഡിസിറ്റി ആശുപത്രിയിൽ വച്ച് ഇവർ അന്തരിച്ചു. ബിജിബാൽ ഈണം നൽകി ആലപിച്ച 'കയ്യൂരുള്ളൊരു സമരസഖാവിന്', ഇടശ്ശേരിയുടെ പ്രമുഖ കവിതയായ പൂതപ്പാട്ടിന്റെ ദൃശ്യാവിഷ്കാരം തുടങ്ങിയ രംഗങ്ങളിൽ ശാന്തി അഭിനയിച്ചിരുന്നു. 'രാമന്റെ ഏദൻതോട്ടം' എന്ന ചിത്രത്തിനുവേണ്ടി നൃത്തസംവിധാനം നിർവ്വഹിച്ചതും ശാന്തിയാണ്. ദേവദത്ത്, ദയ എന്നീ രണ്ട് മക്കളാണ് ബിജിബാൽ-ശാന്തി ദമ്പതികൾക്ക്. യൂട്യൂബിൽ വൻ ഹിറ്റായി മാറിയ 'ഓണം വന്നല്ലോ ഊഞ്ഞാലിട്ടല്ലോ' എന്ന ഗാനം ആലപിച്ചത് ദയയാണ്. 


</doc>
<doc id="94187" url="https://ml.wikipedia.org/wiki?curid=94187" title="എം. ജയചന്ദ്രൻ">
എം. ജയചന്ദ്രൻ

മലയാളചലച്ചിത്രരംഗത്തെ ഒരു സം‌ഗീത സം‌വിധായകനും ഗായകനുമാണ് എം. ജയചന്ദ്രൻ. ടി.വി. പരിപാടികളിൽ അവതാരകനായും, റിയാലിറ്റി പരിപാടികളിൽ വിധികർത്താവായും ജയചന്ദ്രൻ ഇരുന്നിട്ടുണ്ട്.

2003, 2004, 2007, 2008, 2010, 2012,2016 എന്നീ വർഷങ്ങളിലെ കേരള സർക്കാരിന്റെ മികച്ച സം‌ഗീതസം‌വിധായകനുള്ള പുരസ്കാരം ജയചന്ദ്രനായിരുന്നു. കൂടാതെ 2005-ൽ കേരള സർക്കാരിന്റെ മികച്ച ഗായകനുള്ള പുരസ്കാരവും എം. ജയചന്ദ്രനെ തേടിയെത്തി. 2015 ലെ മികച്ച സംഗീത സംവിധാനത്തിനുള്ള ദേശീയ ചലച്ചിത്രപുരസ്കാരം എം ജയചന്ദ്രൻ നേടി, "കാത്തിരുന്ന് കാത്തിരുന്നു.." എന്ന എന്ന് നിന്റെ മൊയ്തീൻ ചിത്രത്തിലെ ഗാനത്തിനാണ് അവാർഡ്.


ദേശീയ ചലച്ചിത്രപുരസ്കാരം:

കേരളസംസ്ഥാന ചലച്ചിത്രപുരസ്കാരം:
ഏഷ്യാനെറ്റ് സിനിമാ പുരസ്കാരം:



</doc>
<doc id="94209" url="https://ml.wikipedia.org/wiki?curid=94209" title="കല്ലുവാതുക്കൽ">
കല്ലുവാതുക്കൽ

കൊല്ലം ജില്ലയിലെ ഒരു ഗ്രാമമാണ് കല്ലുവാതുക്കൽ. ഇന്ത്യയിലെ ആദ്യത്തെ ഇ. എസ്. ഐ മെഡിക്കൽ കോളേജ് സ്ത്ഥചെയ്യുന്നത് കല്ലുവാതുക്കല്ലിൽ അണ്. ഇന്ത്യയിലെ ആദ്യത്തെ അസോള ഗ്രാമവും കല്ലുവാതുക്കൽ അണ്.കൊല്ലം ജില്ലയുടെ ഇത്തിക്കര വികസന ബ്ളോക്കിൽപെടുന്ന 5 പഞ്ചായത്തുകളിൽ ഏറ്റവും വലിയ പഞ്ചായത്താണ് കല്ലുവാതുക്കൽ പഞ്ചായത്ത്. ഏകദേശം 38 ച:കി.മീ. വിസ്തൃതിയിൽ വ്യാപിച്ച് കിടക്കുന്ന പ്രദേശമാണ് കല്ലുവാതുക്കൽ ഗ്രാമം. വടക്ക് ജലനാദം മുഴക്കി ഒഴുകി വരുന്ന ഇത്തിക്കര ആറിന്റെ തീരവും, തെക്ക് മലയോര റോഡും പാടശേഖരങ്ങളും, കിഴക്ക് കുന്നുകളും താഴ്വരകളും പടിഞ്ഞാറ് കേരവൃക്ഷങ്ങളും തിങ്ങിനിറഞ്ഞ സമതല പ്രദേശങ്ങളും ഒത്തിണങ്ങിയതാണ് കല്ലുവാതുക്കൽ ഗ്രാമം. കേരളത്തിലെ അതിപുരാതനങ്ങളായ രണ്ട് തലസ്ഥാന നഗരങ്ങളാണ് കൊല്ലവും, കൊടുങ്ങല്ലൂരും. അതിൽ ഇന്നും ഒരു നഗരമെന്ന നിലയിൽ തലയുയർത്തി നിൽക്കുന്ന കൊല്ലത്തിനടുത്ത് ദേശീയപാതയ്ക്കരികിലായി ഒരു പർവ്വതത്തിന്റെ ഗർവ്വോടെ അംബരചുംബിയായി നിൽക്കുന്ന ഒരു പാറ ഉണ്ടായിരുന്നു. വെള്ളാരം കല്ല് പോലെ മനോഹരവും കരിങ്കല്ലിന്റെ ബലവുമുള്ളതായിരുന്നു ഈ പാറ. “പാറയുടെ സമീപം” എന്നർത്ഥത്തിലാണ് ഗ്രാമത്തിന് കല്ലുവാതുക്കൽ എന്ന് പേര് ലഭിച്ചത്. പഞ്ചായത്തിലെ പേരെടുത്തു കാട്ടിയിരുന്ന “കല്ലുവാതുക്കൽ പാറ” ഗതകാലസ്മരണകൾ അയവിറക്കിക്കൊണ്ട് ഇന്നൊരു ചെറിയ ജലാശയമായി കണ്ണീർ പൊഴിക്കുന്നു. കല്ലുവാതുക്കൽ പഞ്ചായത്ത് ഒരു കാർഷിക മേഖലയാണ്. നിമ്നോന്നതങ്ങളായ ഭൂപ്രകൃതിയാണ് പഞ്ചായത്തിന്റെ ഏറിയ ഭാഗവും. വടക്ക് മരക്കുളം മുതൽ വെളിനല്ലൂർ വരെ ഉദ്ദേശം 10 കി.മീ. നീളത്തിൽ ഇത്തിക്കര ആറും, പടിഞ്ഞാറ് ചാത്തന്നൂർ, പൂതക്കുളം, ഇളകമൺ പഞ്ചായത്തുകളും, തെക്ക് നാവായിക്കുളം പഞ്ചായത്തും, കിഴക്ക് പള്ളിക്കൽ പഞ്ചായത്തും ഉൾപ്പെട്ട അതിർത്തിക്കുള്ളിൽ 36.57 ച.കി.മീ. വിസ്തീർണ്ണത്തിൽ വ്യാപിച്ചു കിടക്കുന്ന ഒരു ഭൂപ്രദേശമാണ് ഇത്.

കേരളത്തിലെ അതിപുരാതനങ്ങളായ രണ്ട് തലസ്ഥാന നഗരങ്ങളാണ് കൊല്ലവും, കൊടുങ്ങല്ലൂരും. അതിൽ ഇന്നും ഒരു നഗരമെന്ന നിലയിൽ തലയുയർത്തി നിൽക്കുന്ന കൊല്ലത്തിനടുത്ത് ദേശീയപാതയ്ക്കരികിലായി ഒരു പർവ്വതത്തിന്റെ ഗർവ്വോടെ അംബരചുംബിയായി നിൽക്കുന്ന ഒരു പാറ ഉണ്ടായിരുന്നു. വെള്ളാരം കല്ല് പോലെ മനോഹരവും കരിങ്കല്ലിന്റെ ബലവുമുള്ളതായിരുന്നു ഈ പാറ. “പാറയുടെ സമീപം” എന്നർത്ഥത്തിലാണ് ഗ്രാമത്തിന് കല്ലുവാതുക്കൽ എന്ന് പേര് ലഭിച്ചത്. പഞ്ചപാണ്ഡവൻമാർ കല്ലുവാതുക്കൽ പാറയുടെ മുകളിൽ താമസിച്ചിരുന്നതിന്റെ അടയാളങ്ങൾ ഈ തലമുറയിലുള്ളവർ നേരിട്ട് കണ്ടിട്ടുണ്ടെന്നാണ് പറയപ്പെടുന്നത്. ഉരുളി കമഴ്ത്തിയ പാടും വറ്റാത്ത ഒരു കുളവും പാറ പൊട്ടിച്ചു തുടങ്ങിയ കാലം വരെ ഇവിടെ ഉണ്ടായിരുന്നു. പാഞ്ചാലി അരി കഴുകി ഒഴിച്ച കാടി ചിറക്കര ദേശത്തുകൂടി ഒഴുകി പോളച്ചിറ കായലിൽ ചെന്ന് ചേർന്നു എന്നും അങ്ങനെ ആ കായലിന് കാടിയുടെ നിറം ഉണ്ടായെന്നുമാണ് ഐതിഹ്യം. പോളച്ചിറ കായലിന് കാടിച്ചിറ എന്നും പേരുണ്ട്. പാറയ്ക്ക് പടിഞ്ഞാറുഭാഗത്തുള്ള അതിമനോഹരമായിരുന്ന മുസാവരി ബംഗ്ളാവിൻ കുന്നിൽ ശ്രീമൂലം തിരുനാൾ മഹാരാജാവും അതുകഴിഞ്ഞ് ചിത്തിരതിരുനാളും യാത്രാമദ്ധ്യേ വിശ്രമിക്കുമായിരുന്നു. ഈ ബംഗ്ളാവിൻ കുന്ന് പിൽകാലത്തെ സി.പി യുടെ പട്ടാള ക്യാമ്പായി മാറി. വടക്ക് ജലനാദം മുഴക്കി ഒഴുകി വരുന്ന ഇത്തിക്കര ആറിന്റെ തീരവും, തെക്ക് മലയോര റോഡും പാടശേഖരങ്ങളും, കിഴക്ക് കുന്നുകളും താഴ്വരകളും പടിഞ്ഞാറ് കേരവൃക്ഷങ്ങളും തിങ്ങിനിറഞ്ഞ സമതല പ്രദേശങ്ങളും ഒത്തിണങ്ങിയതാണ് കല്ലുവാതുക്കൽ ഗ്രാമം. ഉണ്ണുനീലി സന്ദേശത്തിൽ പരാമർശിക്കുന്ന ചിറക്കര ദേവീക്ഷേത്രവും, കൂത്തും കൂടിയാട്ടവും നിലനിന്നിരുന്ന ചെന്തുപ്പിൽ ക്ഷേത്രവും, തെക്കൻ തിരുവിതാംകൂറിലെ ഏറ്റവും പ്രസിദ്ധമായ രാമപുരം ക്ഷേത്രവും, രാജവാഴ്ച നിലനിന്നിരുന്ന വേളമാനൂർ അമ്പലവും, മീനമ്പലം ജംഗ്ഷനിൽ ഒറ്റപ്പാറയിൽ മേൽക്കൂര നിർമ്മിച്ച് അതിനുള്ളിൽ മൂന്ന് മത്സ്യങ്ങളുടെ രൂപം വൃത്താകൃതിയിൽ കൊത്തിവച്ച് നിർമ്മിച്ചിട്ടുള്ള വഴിയമ്പലവും എല്ലാം കല്ലുവാതുക്കൽ ഗ്രാമത്തിന്റെ പൗരാണിക സാംസ്കാരിക ജീവിതത്തിന്റെ ഒളിമങ്ങാത്ത മുദ്രകളാണ്. ശ്രീരാമപുരം ക്ഷേത്രത്തിൽ സ്വർണ്ണ കൊടിമരം പോലും ഉണ്ടായിരുന്നതായിട്ടാണ് ചരിത്രം. കരുമ്പാലൂർ ഗോപാലക്കുറുപ്പ്, വരിഞ്ഞം രാഘവൻ പിള്ള എന്നീ സമര നായകൻമാരെ സംഭാവന ചെയ്യാൻ കല്ലുവാതുക്കൽ പഞ്ചായത്തിന് കഴിഞ്ഞിട്ടുണ്ട്. സ്റ്റേറ്റ് കോൺഗ്രസ്സിന്റെ നേതാക്കൻമാരായിരുന്ന ടി.എം.വർഗ്ഗീസ്, സി.കേശവൻ, പി.കെ.കുഞ്ഞ്, കണ്ണംതോട്ടത്തിൽ ജനാർദ്ദനൻ നായർ, പ്രക്ഷോഭ സമരങ്ങൾ നയിച്ച ഗോപാലക്കുറുപ്പ്, വരിഞ്ഞം രാഘവൻ പിള്ള, സി പി യുടെ മർദ്ദനഭരണത്തിനെതിരെ ഓടിനടന്ന് പ്രസംഗിച്ച ജി.ജനാർദ്ദനക്കുറുപ്പ് എന്നിവർ പഞ്ചായത്തിന്റെ സംഭാവനയാണ്. കെ.പി.എ.സി യുടെ സംഘാടകനും ആദ്യത്തെ പ്രസിഡന്റുമായിരുന്നു ജനാർദ്ദനക്കുറുപ്പ്. പാരിപ്പള്ളി പി.ഭാസ്ക്കരക്കുറുപ്പ്, കുട്ടപ്പക്കുറുപ്പ്, കേശവൻ കുട്ടി, ടൈലർ ചിറക്കര കെ.ബാലൻ പിള്ള, കുഞ്ഞുപിള്ള തുടങ്ങിയ നിരവധി സ്വാതന്ത്ര്യസമര സേനാനികളെ കല്ലുവാതുക്കൽ ഗ്രാമം സംഭാവന ചെയ്തിട്ടുണ്ട്.

കൊല്ലം ജില്ലയുടെ ഇത്തിക്കര വികസന ബ്ളോക്കിൽപെടുന്ന 5 പഞ്ചായത്തുകളിൽ ഏറ്റവും വലിയ പഞ്ചായത്താണ് കല്ലുവാതുക്കൽ പഞ്ചായത്ത്. ഏകദേശം 38 ച.കി.മീ. വിസ്തൃതിയിൽ വ്യാപിച്ച് കിടക്കുന്ന ഈ പഞ്ചായത്തിന്റെ വടക്ക് പൂയപ്പള്ളി പഞ്ചായത്തും, കിഴക്ക് പള്ളിക്കൽ പഞ്ചായത്തും, തെക്ക് പടിഞ്ഞാറായി ചാത്തന്നൂർ പഞ്ചായത്തും ചുറ്റപ്പെട്ട് കിടക്കുന്നു. ഭൂപ്രകൃതി അനുസരിച്ച് ഈ പഞ്ചായത്തിലെ പ്രദേശങ്ങളെ ഇടനാട് വിഭാഗത്തിൽപ്പെടുത്താം. ഈ പഞ്ചായത്തിൽ ഏറ്റവും ഉയർന്ന പ്രദേശങ്ങൾ വിലവൂർകോണം വേളമാനൂർ ദർപ്പയിൽ കുന്നും, കാടായിൽ കുന്നും, അടുതല കുന്നും ആണ്. ഇവ ഏകദേശം സമുദ്ര നിരപ്പിൽ നിന്നും 100 മീറ്റർ ഉയരത്തിൽ കാണപ്പെടുന്നു. ഏറ്റവും താഴ്ന്ന സ്ഥലങ്ങൾ 20 മീറ്ററിൽ താഴെയാണ്. വെട്ടുകല്ലിൽ നിന്നുണ്ടായ മണ്ണാണ് ചെമ്മണ്ണ്. ഇത് പല ഇടങ്ങളിലും തവിട്ട് കലർന്ന ചുമപ്പ് നിറമായി കാണപ്പെടുന്നു. ഇരുമ്പിന്റെ അംശം ഈ മണ്ണിൽ കൂടുതലായി കാണപ്പെടുന്നു. ഈ പഞ്ചായത്തിൽ കൂടി ഒഴുകുന്ന പ്രധാന നദിയാണ് ഇത്തിക്കര ആറ്. ഈ പഞ്ചായത്തിൽ കൂടി ഒഴുകുന്ന തോടുകളുടെയും നദികളുടെയും ആകെ നീളം 56.8 കി.മീ. ആണ്. മറ്റു പ്രധാന ഉപരിതല ജലസ്രോതസ്സുകൾ കുളങ്ങളും ചിറകളുമാണ്. ആകെ ഉള്ള 46 ചിറകളിൽ 16 എണ്ണത്തിൽ മാത്രമാണ് വെള്ളം എപ്പോഴും കാണുന്നത്. കല്ലുവാതുക്കൽ പഞ്ചായത്ത് ഒരു കാർഷിക മേഖലയാണ്. നിമ്നോന്നതങ്ങളായ ഭൂപ്രകൃതിയാണ് പഞ്ചായത്തിന്റെ ഏറിയ ഭാഗവും. വടക്ക് മരക്കുളം മുതൽ വെളിനല്ലൂർ വരെ ഉദ്ദേശം 10 കി.മീ. നീളത്തിൽ ഇത്തിക്കര ആറും, പടിഞ്ഞാറ് ചാത്തന്നൂർ, പൂതക്കുളം, ഇളകമൺ പഞ്ചായത്തുകളും, തെക്ക് നാവായിക്കുളം പഞ്ചായത്തും, കിഴക്ക് പള്ളിക്കൽ പഞ്ചായത്തും ഉൾപ്പെട്ട അതിർത്തിക്കുള്ളിൽ 36.57 ച.കി.മീ. വിസ്തീർണ്ണത്തിൽ വ്യാപിച്ചുകിടക്കുന്ന ഒരു ഭൂപ്രദേശമാണ് ഇത്. കല്ലുവാതുക്കൽ ഗ്രാമപഞ്ചായത്തിൽ പ്രധാനമായും കരകൃഷികളും നെൽകൃഷികളുമാണുള്ളത്. ഇത്തിക്കര ആറിനോട് ചേർന്നു കിടക്കുന്ന ഭാഗങ്ങളിൽ മണൽ കലർന്ന പശിമരാശി മണ്ണും കരപ്രദേശങ്ങളിൽ ഭൂരിഭാഗവും ചരൽ കലർന്ന ചുവന്ന മണ്ണും നെൽപ്പാടങ്ങളിൽ മിക്കവാറും മണൽ കലർന്ന ചെളിമണ്ണുമാണ് കാണപ്പെടുന്നത്. കല്ലുവാതുക്കൽ പഞ്ചായത്തിൽ 1105 ഹെക്ടറോളം സ്ഥലത്ത് തെങ്ങുകൃഷി ചെയ്തു വരുന്നു. ഭൂപ്രകൃതി അനുസരിച്ച് കിഴക്കു നിന്നും പടിഞ്ഞാറോട്ട് ചരിവായതിനാൽ പെയ്യുന്ന മഴവെള്ളം മുഴുവൻ കുത്തി ഒലിച്ച് ഇത്തിക്കര ആറുവഴി അറബിക്കടലിൽ ചെന്നു ചേരുന്നു. പഞ്ചായത്തിന്റെ പേരിനോട് സാദൃശ്യം തോന്നത്തക്ക രീതിയിൽ കല്ലുകളും പാറകളും കൂടി ചേർന്ന ഭൂപ്രദേശമാണിത്. ദേശീയ പാത 47 പഞ്ചായത്തിനെ കീറി മുറിച്ച് കൊണ്ട് കടന്നുപോകുന്ന കല്ലുവാതുക്കൽ പഞ്ചായത്തിൽ രണ്ട് പ്രധാന കവലകളാണ് കല്ലുവാതുക്കലും, പാരിപ്പള്ളിയും. വ്യവസായ മേഖലയിൽ മുന്നിട്ട് നിൽക്കുന്നത് കശുവണ്ടി വ്യവസായമാണ്. ദേശീയപാതയിൽ കൊല്ലം ജില്ലയെ കേരളത്തിന്റെ തലസ്ഥാന ജില്ലയോട് ബന്ധിപ്പിക്കുന്ന കല്ലുവാതുക്കൽ പഞ്ചായത്തിൽ അറിവിന്റെ ആദ്യാക്ഷരം കുറിക്കപ്പെട്ടത് വേളമാനൂർ കൈതളാവിൽ കുടുംബത്തിലെ കാരണവർ ആയിരുന്ന മാധവൻ പിള്ള ആശാന്റെ നേതൃത്വത്തിൽ 117 വർഷങ്ങൾക്കുമുമ്പ് വേളമാനൂരിൽ ആരംഭിച്ച ഓലകുടിലിൽ ആയിരുന്നു. പ്രസ്തുത സരസ്വതി ക്ഷേത്രമാണ് പിൽക്കാലത്ത് വേളമാനൂർ ഗവ. എൽ പി, യു പി സ്കൂളായി മാറിയത്.

1950-1960 കാലഘട്ടം വരെ പഞ്ചായത്തിലെ ആരോഗ്യരംഗം ഏതാനും നാട്ടുവൈദ്യന്മാരെയാണ് പ്രധാനമായും ആശ്രയിച്ചിരുന്നത്. പ്രസിദ്ധനായ നടയ്ക്കൽ കാരൂർ നാരായണൻ വൈദ്യൻ അക്കാലത്ത് എല്ലാ വിധ രോഗങ്ങൾക്കും ചികിത്സ നടത്തിയിരുന്നു. 1955-ൽ പാരിപ്പളളിയിൽ ആരംഭിച്ച മിനി പി എച്ച് സെന്റർ ആണ് പഞ്ചായത്തിൽ ആദ്യമായി പൊതുമേഖലയിൽ ഉണ്ടായ ആരോഗ്യ സ്ഥാപനം.

കല്ലുവാതുക്കൽ ഗ്രാമപഞ്ചായത്തിൽ ഏറ്റവും അടുത്ത റെയിൽവേ സ്റ്റേഷൻ പഞ്ചായത്തിൽ കൂടി കടന്നുപോകുന്ന ഏറ്റവും പ്രധാനപാതയായ എൻ-എച്ച്-47 ൽ നിന്നും 10 കി.മീ. പടിഞ്ഞാറുള്ള പരവൂരിൽ ആണ്. അൻപതു വർഷങ്ങൾക്ക് മുമ്പ് കല്ലുവാതുക്കൽ ഗ്രാമത്തിൽ കൂടി ഉണ്ടായിരുന്ന പ്രധാന റോഡ് അന്ന് രാജപാത എന്നറിയപ്പെടുന്ന കന്യാകുമാരി-കൊച്ചിൻ റോഡായിരുന്നു. ഈ റോഡ് പഞ്ചായത്തിന്റെ തെക്ക് കിഴക്കേയറ്റമായ കടമ്പാട്ടുകോണം മുതൽ വടക്കുപടിഞ്ഞാറതിർത്തിയായ തട്ടാർ കോണം വരെ ഉള്ള റോഡാണ് (ഇന്നുള്ള എൻ എച്ച്/47). 1940-45 കാലയളവിലാണ് പഞ്ചായത്തിലെ പ്രധാന പാതയായ കൊല്ലം-തിരുവനന്തപുരം റോഡിൽ കൂടി ആദ്യമായി സർക്കാർ ഉടമയിലുള്ള ട്രാൻസ്പോർട്ട് ഡിപ്പാർട്ട് മെന്റിന്റെ ബസുകൾ ഓടിത്തുടങ്ങിയത്. 1945-ന് ശേഷം റോഡ് മെറ്റൽ ഇടുകയും പിൽക്കാലത്ത് ടാർ ചെയ്യുകയും രണ്ട് പ്രാവശ്യമായി വിപുലീകരിച്ച് ആദ്യ 70 അടി റോഡായും പിന്നീട് 140 അടി ആക്കുകയും ഇന്നുള്ള എൻ എച്ച് ആയി രൂപാന്തരപ്പെടുകയും ചെയ്തു.

ഗ്രാമീണ സൗകുമാര്യത്താൽ ഉൽകൃഷ്ടമായ ഒരു സംസ്കാരമാണ് കല്ലുവാതുക്കൽ പഞ്ചായത്തിനുള്ളത്. വടക്കുഭാഗത്ത് കിഴക്ക് പടിഞ്ഞാറായി ഒഴുകുന്ന ഇത്തിക്കര ആറും, ഇവയ്ക്കെല്ലാം മകുടം ചാർത്തി തല ഉയർത്തി നിൽക്കുന്ന കുന്നും, മണ്ണയത്തു കുന്നും, ഒരിപ്പുറത്തുകുന്നും ദർപ്പക്കുന്നും ഇവിടത്തെ പ്രകൃതി വിശേഷമാണ്. ദേശീയപാത ഈ പഞ്ചായത്തിന്റെ മദ്ധ്യ ഭാഗത്ത് കൂടി ഒരു വെള്ളിയരഞ്ഞാണം പോലെ കടന്നു പോകുന്നു. ശ്രീനാരായണ ഗുരുദേവന്റെ ഉപദേശങ്ങളും പ്രവർത്തനങ്ങളും ഈ പ്രദേശത്ത് മാറ്റൊലി കൊണ്ടു. ഇത് അയിത്തത്തിനെതിരായ പ്രവർത്തനങ്ങൾക്ക് ആക്കം കൂട്ടി. കേരളത്തിന്റെ വിദ്യാഭ്യാസ സാംസ്കാരിക ചരിത്ര പഠനത്തിലും ചരിത്ര രചനയിലും കീർത്തി മുദ്ര പതിപ്പിച്ച ചരിത്ര നായകൻ ഇളംകുളം കുഞ്ഞൻ പിള്ള സാറിന്റെ ജന്മം കൊണ്ട് ഈ പഞ്ചായത്ത് ധന്യമാണ്. ഞാറ്റു പാട്ടിന്റേയും നാടൻ കലാരൂപങ്ങളുടേയും ഉത്സവ ആഘോഷങ്ങളുടെയും ചരിത്ര പാരമ്പര്യം ഈ പഞ്ചായത്തിനുണ്ട്. ഒരു ബഹുജന സംഘടനയെന്ന പേരിൽ ആദ്യമായി രൂപം കൊണ്ടത് വണ്ടിത്തൊഴിലാളി യൂണിയൻ ആയിരുന്നു. പത്രപ്രവർത്തകനും ചെറുകഥാകൃത്തുമായ ആനന്ദക്കുറുപ്പ്, സാഹിത്യകാരനായ നടയ്ക്കൽ ജനാർദ്ദന പിള്ള മുതലായവർ പഞ്ചായത്തിന് അഭിമാനമാണ്. ഇവിടുത്തെ ആരാധനാലയങ്ങൾ നൂറ്റാണ്ടുകളോളം പഴക്കമുള്ളതാണ്. ധാരാളം കാവുകളും, കളരികളും, ആൽത്തറകളും, ചാവരമ്പലങ്ങളും ഈ പഞ്ചായത്തിലുണ്ട്. ധാരാളം ഗുരുമന്ദിരങ്ങളും കാണാൻ കഴിയും. കഥകളിയും തുള്ളലും ഇവിടുത്തെ ക്ഷേത്രത്തിൽ നടക്കുന്നുണ്ട്. 6 ക്രിസ്ത്യൻ പള്ളികളും, 6 മുസ്ളീം പള്ളികളും, 4 മദ്രസ്സകളും ഇവിടെയുണ്ട്. ഒരു കാലത്ത് ക്രിസ്ത്യാനികളുടെ ഇടയിൽ മാർഗ്ഗംകളി വളരെ പ്രസിദ്ധമായിരുന്നു. ഓണക്കളി, കാടിജാതി ഊട്ട്, കോലം കെട്ടി തുള്ളൽ, കാക്കാരിശ്ശി നാടകം, കൈകൊട്ടിക്കളി, മുടിയാട്ടം കളി, പേയൂട്ട് എന്നിവ വളരെ പ്രസിദ്ധമായിരുന്നു. കോലം കെട്ടി തുള്ളലിന്റെ ഉപജ്ഞാതാവ് ഏരൂർക്കാരൻ എന്നു വിളിക്കുന്ന ആദിച്ചൻ ആയിരുന്നു.

2001-ലെ കാനേഷുമാരി പ്രകാരം 23452 ആണ് കല്ലുവാതുക്കലിന്റെ ജനസംഖ്യ. ഇതിൽ 11284 പേർ പുരുഷന്മാരും 12168 പേർ സ്ത്രീകളുമാണ്..





കെെരളി ലെെബ്രറി ആർട്സ് & സ്പോഴ്സ് ക്ലബ് കാട്ടുപുരം

http://lsgkerala.in/kalluvathukkalpanchayat


</doc>
<doc id="94220" url="https://ml.wikipedia.org/wiki?curid=94220" title="അനസ്തികം">
അനസ്തികം

മസ്തിഷ്കത്തിന്റെ പ്രതികരണശേഷിയെ ബോധപൂർവം നിശ്ചിതസമയത്തേക്കും നിശ്ചിതനിലവാരത്തിലും ദുർബലമാക്കാനുപയോഗിക്കുന്ന മരുന്നുകളെ അനസ്തികങ്ങൾ എന്നു പറയുന്നു. 

നമ്മുടെ ബോധം മസ്തിഷ്കത്തിന്റെ ജാഗ്രതാവസ്തയാണ്. മസ്തിഷ്കത്തിന്റെ പ്രതികരണശേഷി ചില പ്രത്യേകതരം ഔഷധങ്ങൾ ഉപയോഗിച്ച് കുറയ്ക്കുവാൻ സാധിക്കും. ഔഷധപ്രയോഗം കൊണ്ട് അതിനു വിധേയമായ വ്യക്തിയിൽ ഒരു സുഷുപ്താവസ്ഥ സൃഷ്ടിക്കുകയാണ് ചെയ്യുന്നത്. ആ ഉറക്കത്തിന്റെ ആക്കം കൂട്ടിക്കൂട്ടി ശസ്ത്രക്രിയ നടത്താൻ പാകത്തിൽ ആ വ്യക്തിയെ അബോധാവസ്തയിൽ വേണ്ടത്ര സമയം നിലനിർത്തുകയാണ് അനസ്തിക ഔഷധങ്ങൾ ചെയ്യുന്നത്. ഉത്തേജനസ്ഥിതി നിലനിർത്തുന്ന വ്യവസ്ഥ (റെറ്റിക്കുലാർ ആക്റ്റിവേറ്റിംഗ് സിസ്റ്റം) മസ്തിഷകത്തിന്റെ സവിശേഷമായ ഒരു വ്യവസ്ഥയാണ്. ഈ വ്യവസ്ഥ ശരിയായി പ്രവർത്തിക്കുമ്പോഴാണ് നമ്മുടെ ജാഗ്രത കാത്തുസൂക്ഷിക്കപ്പെടുന്നത്.


</doc>
<doc id="94225" url="https://ml.wikipedia.org/wiki?curid=94225" title="ഗ്രാമി പുരസ്കാരം">
ഗ്രാമി പുരസ്കാരം

എല്ലാ വർഷവും അമേരിക്കയിലെ നാഷണൽ അക്കാദമി ഓഫ് റെകോർഡിംഗ് ആർട്സ് ആൻഡ് സയൻസ് നൽകി വരുന്ന പുരസ്കാരമാണ് ഗ്രാമി പുരസ്കാരം. ഇത് ആദ്യം "ഗ്രാമോഫോൺ പുരസ്കാരം" എന്നാണ് അറിയപ്പെട്ടിരുന്നത്. ഈ പുരസ്കാര ചടങ്ങ് പ്രശസ്തരായ ഒരുപാട് കലാകാരന്മാരുടെ പരിപാടികൾ ഉൾപ്പെടുത്തി നടത്തി വരുന്നു. 
ഈ പുരസ്കാരം 1958 മുതലാണ് നൽകി വരുന്നത്. 
ഇതിന്റെ പുരസ്കാരത്തിന്റെ ട്രോഫി നിർമ്മിക്കുന്നത് ബില്ലിംഗ് ആർട്വർക് ആണ്. എല്ലാ ട്രോഫികളും നിർമ്മിക്കുന്നത് കൈവേല കൊണ്ടാണ്. 

2007 വരെ 7,578 ഗ്രാമി ട്രോഫികൾ നൽകിയിട്ടുണ്ട്.
പ്രധാനമായും താഴെ പറയൂന്ന തരങ്ങളിലാണ് ഈ പുരസ്കാരം നൽകി വരുന്നത്. 


31 ഗ്രാമി നേടിയ സർ ജോർജ് സോൾട്ടി ആണ് ഏറ്റവും കൂടുതൽ ഗ്രാമി നേടിയത് . 27 അവാർഡ് നേടിയ ആലിസൺ ക്ക്രൗസ്സ്‌ ആണ് സ്ത്രീകളിൽ മുന്നിൽ. 22 ഗ്രാമി അവാർഡ് നേടിയ യു2 (U2) ആണ് ഏറ്റവും കൂടുതൽ ഗ്രാമി പുരസ്കാരം നേടിയ സംഗീത സംഘം.

ഒരു രാത്രി ഏറ്റവും കൂടുതൽ ഗ്രാമി നേടിയതിന്റെ റെക്കോർഡ് 8 ആണ്. മൈക്കൽ ജാക്സൺ ആണു ഈ നേട്ടം ആദ്യമായി കൈവരിക്കുന്നത് (1984-ൽ).2000-ൽ സൺടാന എന്ന സംഘം ഈ നേട്ടത്തിനൊപ്പമെത്തി.

1984 ൽ മൈക്കൽ ജാക്സൺ 8 ഗ്രാമി പുരസ്കാരങ്ങൾ നേടിയിട്ടുണ്ട്.

ഒരു രാത്രി ഏറ്റവും കൂടുതൽ ഗ്രാമി നേടിയ കലാകാരികൾ എന്ന നേട്ടം ബിയോൺസും (2010ൽ) അഡേൽ (2012ൽ) ഉം ആണു പങ്കു വെക്കുന്നത് (6 എണ്ണം വീതം)

2OOO ൽ സൺടാന 8 ഗ്രാമി പുരസ്കാരങ്ങൾ നേിയിട്ടുണ്ട്.

79 തവണ ഗ്രാമി നാമ നിർദ്ദേശം ലഭിച്ച ക്വിന്സീ ജോൺസ് ആണ് ഏറ്റവും കൂടുതൽ നാമ നിർദ്ദേശം ലഭിച്ച കലാകാരൻ

12 തവണ നാമ നിർദ്ദേശം ലഭിച്ച മൈക്കിൾ ജാക്സൻ ആണ് ഒരു പുരസ്കാര രാത്രിയിൽ ഏറ്റവും കൂടുതൽ നാമ നിർദ്ദേശം ലഭിച്ച കലാകാരൻ[2]



</doc>
<doc id="94240" url="https://ml.wikipedia.org/wiki?curid=94240" title="ഇന്ത്യയുടെ വിഭജനം">
ഇന്ത്യയുടെ വിഭജനം

1947-ൽ ബ്രിട്ടീഷ് ഇന്ത്യക്ക് സ്വയംഭരണം നൽകുന്നതിനൊപ്പം രാജ്യത്തെ അടിസ്ഥാനത്തിൽ മൂന്നു ഖണ്ഡങ്ങളായി വിഭജിച്ചതിനെയാണ് ഇന്ത്യയുടെ വിഭജനം എന്നതുകൊണ്ട് ഉദ്ദേശിക്കുന്നത്. ഇതിനെത്തുടർന്ന് ഇന്ത്യ, പാകിസ്താൻ എന്നിങ്ങനെ രണ്ടു രാജ്യങ്ങൾ ഉടലെടുത്തു. ഇന്ത്യൻ സ്വാതന്ത്ര്യനിയമം 1947 എന്ന നിയമമനുസരിച്ചാണ് ഈ വിഭജനം നടന്നത്. ഇത് ഇന്ത്യയിലെ ബ്രിട്ടീഷ് ഭരണത്തിന് അന്ത്യം കുറിക്കുകയും ചെയ്തു.

ഈ വിഭജനത്തിന്റെ ഫലമായി പുതിയ രാജ്യങ്ങളായ ഇന്ത്യയും പാകിസ്താനും തമ്മിൽ കലഹം ഉടലെടുക്കുകയും ഏകദേശം ഒന്നേകാൽ കോടി ജനങ്ങൾക്ക് പലായനം ചെയ്യേണ്ടതായി വരുകയും നിരവധി പേർക്ക് ജീവഹാനി സംഭവിക്കുകയും ചെയ്തു. മരിച്ചവരുടെ എണ്ണം വിവിധ കണക്കുകളനുസരിച്ച് ഒരു ലക്ഷം മുതൽ പത്തുലക്ഷം വരെയാണ്. രക്തരൂഷിതമായ ഈ വിഭജനത്തിന്റെ ഫലമായി ഇന്ത്യക്കും പാകിസ്താനുമിടയിൽ ഉടലെടുത്ത പരസ്പരശത്രുത ഇന്നും തുടരുന്നു.

ഭൂമിശാസ്ത്രപരമായി, ബ്രിട്ടീഷ് ഇന്ത്യയിലെ ബംഗാൾ, പഞ്ചാബ് എന്നീ പ്രവിശ്യകളിലാണ് വിഭജനം നടന്നത്. പൂർവ്വബംഗാൾ, പശ്ചിമബംഗാൾ എന്നിങ്ങനെ ബംഗാൾ വിഭജിക്കപ്പെടുകയും പൂർവ്വബംഗാൾ പാകിസ്താനോടും പശ്ചിമബംഗാൾ ഇന്ത്യയോടും ചേർത്തു. (പശ്ചിമബംഗാൾ ഇന്ന് ഇന്ത്യയിലെ ഒരു സംസ്ഥാനമാണ്. 1956 മുതൽ കിഴക്കൻ പാകിസ്താൻ എന്ന പേരിലാണ് പൂർവ്വബംഗാൾ അറിയപ്പെട്ടിരുന്നത്. 1971-ൽ പാകിസ്താനിൽ നിന്നും വിഘടിച്ച് ബംഗ്ലാദേശ് എന്ന സ്വതന്ത്രരാജ്യമായി.) ഇത്തരത്തിൽ പഞ്ചാബ് പ്രവിശ്യയും പൂർവ്വപഞ്ചാബ്, പശ്ചിമപഞ്ചാബ് എന്നിങ്ങനെ വിഭജിക്കുകയും പൂർവ്വപഞ്ചാബ് ഇന്ത്യയുടെയും പശ്ചിമപഞ്ചാബ് പാകിസ്താന്റേയും ഭാഗമാകുകയും ചെയ്തു. (പൂർവ്വപഞ്ചാബ്, ഇന്ത്യയിൽ ഇന്ന് പഞ്ചാബ്, ഹരിയാണ, ഹിമാചൽ പ്രദേശ് എന്നീ സംസ്ഥാനങ്ങളാണ്. ഇന്നത്തെ പാകിസ്താനി പഞ്ചാബ്, ഇസ്ലാമാബാദ് തലസ്ഥാനമേഖല എന്നിവ ഉൾക്കൊള്ളൂന്നതാണ് വിഭജനാനന്തരമുള്ള പശ്ചിമപഞ്ചാബ്.)

ഇന്ത്യൻ സിവിൽ സർവീസ്, ബ്രിട്ടീഷ് ഇന്ത്യൻ സേന, റോയൽ ഇന്ത്യൻ നാവികസേന, ഇന്ത്യൻ റെയിൽവേ, കേന്ദ്രഖജനാവ്, മറ്റു ഭരണവകുപ്പുകൾ എന്നിവയടങ്ങുന്ന ഇന്ത്യാസർക്കാരിന്റെ സ്വത്തുവകകളും പങ്കിടാൻ ഈ വിഭജനക്കരാറിൽ വ്യവസ്ഥയുണ്ടായിരുന്നു.

1947-ലെ ഇന്ത്യൻ സ്വാതന്ത്ര്യനിയമത്തിൽ ഉൾക്കൊള്ളിക്കാതിരുന്ന മറ്റു നാട്ടുരാജ്യങ്ങൾക്ക് അവരുടെ ഇഷ്ടപ്രകാരം ഇന്ത്യയോടോ പാകിസ്താനോടോ ഒപ്പം ചേരാനോ, സ്വതന്ത്രമായി നിലനിൽക്കാനോ ഉള്ള സ്വാതന്ത്ര്യവും നൽകിയിരുന്നു. എന്നാൽ അതതുരാജ്യങ്ങളിലെ ഭരണാധികാരിയുമായുള്ള കരാർ പ്രകാരം ഇവ കാലക്രമേണ ഏതെങ്കിലും ഒരു രാജ്യത്തിന്റെ ഭാഗമായിത്തീർന്നു. ഇത്തരത്തിൽ ഒരു നാട്ടുരാജ്യമായിരുന്ന ജമ്മു കശ്മീരിന്റെ മേലുള്ള അവകാശവാദം വിഭജനത്തിനു തൊട്ടുപിന്നാലെത്തന്നെ ഇന്ത്യയും പാകിസ്താനുമായുള്ള ഒരു യുദ്ധത്തിൽ കലാശിച്ചു. അതിനുശേഷം ഇന്ത്യയും പാകിസ്താനുമായി മറ്റു യുദ്ധങ്ങളൂം സംഘർഷങ്ങളൂം തുടർന്നു. ഇത്തരത്തിലുള്ള 1971-ലെ ഇന്തോ-പാകിസ്താൻ യുദ്ധത്തിന്റേയും ബംഗ്ലാദേശ് വിമോചനയുദ്ധത്തിന്റേയും ഫലമായാണ് കിഴക്കൻ പാകിസ്താൻ, ബംഗ്ലാദേശ് എന്ന സ്വതന്ത്രരാജ്യമായി മാറിയത്. ഇന്ന് ഇന്ത്യൻ ഉപഭൂഖണ്ഡത്തിൽ നിലനിൽക്കുന്ന അസ്വസ്ഥതകൾ 1947 ലെ വിഭജനത്തിന്റെ ബാക്കിപത്രമാണ് എന്ന് ചരിത്രകാരന്മാർ രേഖപ്പെടുത്തുന്നു.

ഇന്ത്യ ഉപഭൂഖണ്ഡത്തിന്റെ വിഭജനം ഒട്ടേറെ ചരിത്രസാഹചര്യങ്ങളുടെ സങ്കീർണ്ണമായ ഒത്തുചേരലിൽ സംഭവിച്ചതാണ്‌. 1905 ൽ കർസൻ പ്രഭുവിന്റെ ഭരണകൂടം, സാമുദായികാടിസ്ഥാനത്തിൽ ബംഗാളിനെ വിഭജിച്ചെങ്കിലും ജനകീയപ്രക്ഷോഭത്തെ തുടർന്ന് ആ തീരുമാനം പിൻവലിക്കാൻ അവർ നിർബ്ബന്ധിതരായി. 1947ൽ നടന്ന ഇന്ത്യ-പാക്ക് വിഭജനം ബ്രിട്ടീഷ് മേൽകോയ്മയുടെ അന്ത്യത്തോടനുബന്ധിച്ചു നടന്ന അധികാരക്കൈമാറ്റത്തിന്റെ ഭാഗമായിരുന്നു. ഹിന്ദുക്കൾക്ക് ഭൂരിപക്ഷമുള്ള ഏകീകൃതഭാരതം തങ്ങൾക്ക് ഹിതകരമായിരിക്കില്ല എന്നു കരുതിയ ഒരുവിഭാഗം മുസ്ലിങ്ങൾ എടുത്ത നിലപാട് മുഹമ്മദലിയ ജിന്നയുടെ നേതൃത്വത്തിൽ പാകിസ്താൻ എന്ന പുതിയ രാജ്യത്തിന്റെ രൂപീകരണത്തിൽ കലാശിച്ചു.മഹാത്മാഗാന്ധിയും മൗണ്ട് ബാറ്റൺ പ്രഭുവും അബുൽ അഅ്‌ലാ മൗദൂദിയും ഈ വിഭജനത്തെ ശക്തമായി എതിർത്തിരുന്നു. ഇന്ത്യ വിഭജിക്കപ്പെടാതെ തുടരണമെന്നായിരുന്നു മൗണ്ട് ബാറ്റന്റെ ആഗ്രഹം. ജിന്നയുടേയും നെഹ്റുവിന്റേയും സ്വാധീനം അതിനെ മറികടന്നു. അങ്ങനെ സ്വാതന്ത്യത്തിനു വേണ്ടിയുള്ള അഭിവാഞ്ജ ഭാരതത്തെ വീണ്ടും വിഭജിക്കുന്നതിനു ഇടയാക്കി. ഗാന്ധിയുടെ ഈ സന്ദർഭത്തിലെ സമീപനമായിരുന്നു അദ്ദേഹത്തിന്റെ മരണത്തിലേക്ക് നയിച്ചത് എന്നു കരുതപ്പെടുന്നു.
1935 ൽ സിന്ധ് ഭരണകൂടമാണ് ഒരു പ്രത്യേക രാജ്യം വേണമെന്ന ആവശ്യം മുന്നോട്ടു വെച്ചത്. അതുവരെ ഏകരാഷ്ട്രം എന്ന രീതിയിൽ തന്നെ മുന്നോട്ടു പോയിരുന്ന മുഹമ്മദലി ജിന്നയും പിന്നീട് മുസ്ലിമുകൾക്കായി ഒരു പ്രത്യേക രാജ്യം വേണമെന്ന ആവശ്യവുമായി കോൺഗ്രസ്സിനെ സമീപിച്ചു. മുസ്ലിമുകൾ ന്യൂനപക്ഷമായിരുന്നു പ്രദേശങ്ങളിൽ അവർ അനുഭവിച്ചിരുന്ന അവഗണനയും പീഡനങ്ങളും ഈ ആവശ്യത്തിനു ശക്തി വർദ്ധിപ്പിച്ചു.

1940 ലെ മുസ്ലിം ലീഗിന്റെ ലാഹോർ കോൺഗ്രസ്സിൽ വെച്ച് മുഹമ്മദ് അലി ജിന്ന പ്രത്യേക രാഷ്ട്രം എന്ന പ്രമേയം അവതരിപ്പിച്ചു. കക്സാർ തെഹ്രിക്ക് പോലുള്ള മുസ്ലീം സംഘടനകൾ ഈ വിഭജനത്തെ ശക്തിയായി എതിർത്തിരുന്നു. തെഹ്രിക്ക് പാർട്ടിയുടെ നേതാവായിരുന്ന അല്ലാമ മഷ്രിഖിയെപ്പോലുള്ള നേതാക്കളെ വിഭജനത്തെ എതിർത്തു എന്ന കാരണത്തിൽ അറസ്റ്റു ചെയ്തു ജയിലിലടച്ചു.ഹിന്ദുക്കളും, മുസ്ലിങ്ങളും ഐക്യത്തോടെ ഒരു രാജ്യമായി തന്നെ കഴിയുമെന്നാണ് മോഹൻദാസ് കരംചന്ദ് ഗാന്ധി, അല്ലാമ മഷ്രിഖി തുടങ്ങിയ നേതാക്കൾ വിശ്വസിച്ചിരുന്നത്. ഹിന്ദുക്കൾക്കും, മുസ്ലിമുകൾക്കും വേണ്ടി ഇന്ത്യയെ വിഭജിക്കുക എന്നത് ദൈവനിന്ദയാണെന്ന് മോഹൻദാസ് കരംചന്ദ് ഗാന്ധി പറയുകയുണ്ടായി.

1946 ഓഗസ്റ്റ് 16 നടന്ന കൽക്കട്ട കൂട്ടക്കുരുതിക്കുശേഷം, ഇരുവിഭാഗത്തിലുമുള്ള നേതാക്കൾ ഭാവിയിലുണ്ടായേക്കാവുന്ന ഹിന്ദു-മുസ്ലിം സംഘർഷങ്ങളെ ഓർത്ത് ഭീതിതരായിരുന്നു. കൽക്കട്ട കൂട്ടക്കുരുതിയിൽ ഏതാണ്ട് 5000 ഓളം ആളുകൾ മരിച്ചതായി കണക്കാക്കപ്പെടുന്നു. ഇതേതുടർന്ന് വടക്കേ ഇന്ത്യയിലും, ബംഗാളിലും വ്യാപകമായ തോതിൽ കലാപങ്ങൾ പൊട്ടിപ്പുറപ്പെട്ടു. വിഭജനതീരുമാനം വേഗത്തിലാക്കാൻ ഇത്തരം കലാപങ്ങൾ നേതാക്കൾക്കു മുന്നിൽ സമ്മർദ്ദം സൃഷ്ടിച്ചു.

ബ്രിട്ടീഷ് ഇന്ത്യയെ ഇന്ത്യൻ യൂണിയനെന്നും പാകിസ്താനെന്നും വിഭജിച്ചത് ജൂൺ തേഡ് പ്ലാൻ അഥവാ മൗണ്ട്ബാറ്റൺ പദ്ധതി അനുസരിച്ചാണ്. 1947 ജൂൺ 3 ന് ഒരു പത്രസമ്മേളനത്തിൽ വെച്ച് മൗണ്ട്ബാറ്റൺ പ്രഭുവാണ് ഇത് പ്രഖ്യാപിച്ചത്. ഈ പദ്ധതിയനുസരിച്ച് ഭരണഘടനാ നിർമ്മാണ സമിതിയുടെ പ്രവർത്തനം തുടരും. പക്ഷേ, ഈ സമിതിയുണ്ടാക്കുന്ന ഭരണഘടന അതംഗീകരിക്കാൻ കൂട്ടാക്കാത്ത പ്രദേശങ്ങൾക്ക് ബാധകമായിരിക്കുന്നതല്ല. അതായത് സ്വയംനിർണയാവകാശം തത്ത്വത്തിൽ അംഗീകരിക്കപ്പെട്ടിരിക്കുന്നു. 1947 ആഗസ്ത് 15 ഇതിനകം ഇന്ത്യയുടെ സ്വതന്ത്ര്യദിനമായി തീരുമാനിച്ചിട്ടുമുണ്ടായിരുന്നു. ഇതിലെ പ്രധാന നിർദ്ദേശങ്ങൾ ഇവയാണ്.


ഇന്ത്യയേയും പാകിസ്താനേയും വേർതിരിക്കുന്ന അതിർത്തിരേഖയാണ് റാഡ്ക്ലിഫ് രേഖ. ഇന്ത്യയും പാകിസ്താനും തമ്മിലുള്ള അതിർത്തി നിർണ്ണയിക്കുവാൻ വേണ്ടിയുള്ള കമ്മീഷന്റെ ചെയർമാനായിരുന്ന സർ.സിറിൾ റാഡ്ക്ലിഫിന്റെ പേരിലാണ് ഈ രേഖ അറിയപ്പെടുന്നത്. അമൃത്സറിലൊഴിച്ച് ബാക്കിയെല്ലാം മുസ്ലിം പ്രാതിനിധ്യമുള്ള പ്രദേശങ്ങളായിരുന്നു. അമൃത്സറിൽ മാത്രം 46.5 ശതമാനം മാത്രമേ മുസ്ലിം സമുദായക്കാരുണ്ടായിരുന്നുള്ളു. പ്രദേശങ്ങളെ മതത്തിന്റെ അടിസ്ഥാനത്തിൽ വേർതിരിക്കുക എന്നത് ശ്രമപ്പെട്ട ജോലിയായിരുന്നു. ഇതിനായാണ് സർക്കാർ അതിർത്തി നിർണ്ണയ കമ്മീഷനെ നിയമിക്കുന്നത്. സർ.സിറിൾ റാഡ്ക്ലിഫ് ആയിരുന്നു കമ്മീഷൻ ചെയർമാൻ. റാഡ്ക്ലിഫ് ഇന്ത്യയിലേക്ക് ആദ്യമായി വരുന്ന ഒരാളായിരുന്നു. അതുകൊണ്ട് തന്നെ നിഷ്പക്ഷമായി കാര്യങ്ങൾ ചെയ്യാനും കഴിയുമെന്ന് ബ്രിട്ടീഷ് സർക്കാർ വിശ്വസിച്ചു. രണ്ട് മുസ്ലീം പ്രതിനിധികളും, രണ്ട് മുസ്ലീമേതര പ്രതിനിധികളും അടങ്ങിയതായിരുന്നു കമ്മീഷൻ. അതുകൊണ്ട് തന്നെ വളരെ പ്രധാനപ്പെട്ട പല തീരുമാനങ്ങളും റാഡ്ക്ലിഫിനു തന്നെ സ്വയം എടുക്കേണ്ടി വന്നു. ജനങ്ങളുടെ ആവശ്യങ്ങൾക്ക് വേണ്ട രീതിയിൽ ശ്രദ്ധകൊടുക്കാൻ റാഡ്ക്ലിഫ് കമ്മീഷനും കഴിഞ്ഞിരുന്നില്ല. റാഡ്ക്ലിഫ് കമ്മീഷൻ ഇരുവിഭാഗങ്ങളുടേയും ആവശ്യങ്ങൾ ശ്രദ്ധിച്ചില്ല എന്ന പരാതി തുടക്കം മുതലേ ഉണ്ടായിരുന്നു. കമ്മീഷന്റെ തീരുമാനങ്ങൾ അന്തിമമായിരുന്നു.

അതിർത്തി നിശ്ചയിച്ചു കഴിഞ്ഞ ഉടൻ തന്നെ ഇരുവശത്തേക്കും ജനങ്ങൾ പലായനം ആരംഭിച്ചു. പുതിയതായി രൂപം കൊണ്ട സർക്കാരുകൾക്ക് ഇത്ര ഭീമമായ പലായനം കൈകാര്യം ചെയ്യാൻ കഴിഞ്ഞിരുന്നില്ല. പലയിടത്തും അക്രമങ്ങളും കലാപങ്ങളും പൊട്ടിപ്പുറപ്പെട്ടു. മരണസംഖ്യ വളരെ ഉയർന്നതായിരുന്നു. അഞ്ചുലക്ഷത്തിനും, പത്തു ലക്ഷത്തിനും ഇടക്ക് ആളുകൾ കൊല്ലപ്പെട്ടിട്ടുണ്ടാവാം എന്നു കണക്കാക്കപ്പെടുന്നു.

പഞ്ചാബിന്റെ കിഴക്ക് ഭാഗം 1947 ൽ ഇന്ത്യയുടെ ഭാഗമായി മാറി. കിഴക്കൻ പഞ്ചാബിൽ ഏറെയും സിഖ് മതസ്ഥരും, ഹിന്ദുക്കളുമായിരുന്നു. മുസ്ലിങ്ങൾ കൂടുതലുള്ള പടിഞ്ഞാറൻ ഭാഗം പുതിയതായി രൂപീകരിക്കപ്പെട്ട പാകിസഥാനിലും ലയിച്ചു. വിഭജനം കഴിഞ്ഞുവെങ്കിലും, കിഴക്കൻ പഞ്ചാബിൽ മുസ്ലിമുകളും, പടിഞ്ഞാറൻ പഞ്ചാബിൽ ഹിന്ദുക്കളും പലായനം ചെയ്യാനാവാതെ ഭീതിയോടെ ജീവിച്ചിരുന്നു.

ലാഹോറും, അമൃത്സറും ആയിരുന്നു ഏറ്റവും പ്രശ്നബാധിതമായ പ്രദേശങ്ങൾ. അതിർത്തി നിർണ്ണയസമയത്ത് ഈ രണ്ടു പ്രദേശങ്ങളും എവിടേക്ക് ഉൾക്കൊള്ളിക്കണമെന്നുള്ള കാര്യത്തിൽ കമ്മീഷന് ആശയക്കുഴപ്പമായിരുന്നു. അവസാനം ലാഹോർ പാകിസ്താന്റെ ഭാഗമായും, അമൃത്സർ ഇന്ത്യയുടെ ഭാഗമായും നിശ്ചയിക്കപ്പെട്ടു. വിഭജനശേഷം, പടിഞ്ഞാറൻ പഞ്ചാബിന്റെ ഭാഗങ്ങളായിരുന്ന ലാഹോർ, റാവൽപിണ്ടി, മുൾട്ടാൻ, തുടങ്ങിയ പ്രദേശങ്ങളിൽ ജീവിച്ചിരുന്ന സിഖ് മതസ്ഥർ കൂട്ടമായി ആക്രമിക്കപ്പെടുകയും കൊല്ലപ്പെടുകയും ചെയ്തു. അതേപോലെ തന്നെ കിഴക്കൻ പഞ്ചാബിന്റെ പ്രദേശങ്ങളായിരുന്ന ലുധിയാന, ജലന്ധർ എന്നിവിടങ്ങളിൽ വസിച്ചിരുന്ന മുസ്ലിം വംശജരും ആക്രമണത്തിനിരയായി.

ബംഗാൾ പ്രവിശ്യയും വിഭജിക്കപ്പെട്ടു. പശ്ചിമ ബംഗാൾ ഇന്ത്യയോടൊപ്പവും, ഈസ്റ്റ് ബംഗാൾ പാകിസ്താനോടൊപ്പവും ലയിച്ചു. ബംഗാൾ വിഭജനസമയത്ത് വ്യക്തമായ തീരുമാനങ്ങൾ ഇരുഭാഗത്തു നിന്നും രൂപീകരിക്കപ്പെട്ടിരുന്നില്ല. എന്നാലും തൽക്കാലം വിഭജനം നടക്കട്ടെ എന്നും, പിന്നീടു വരുന്ന തർക്ക വിഷയങ്ങൾ ഒരു ട്രൈബ്യൂണലിനെക്കൊണ്ട് അന്വേഷിപ്പിച്ച് പരിഹരിക്കാം എന്നതുമായിരുന്നു ബ്രിട്ടന്റെ നിലപാട്. കാര്യങ്ങൾ വ്യക്തമായി നിർവഹിക്കാൻ കെല്പുള്ള ഒരു ഭരണസംവിധാനം ബംഗാൾ പ്രവിശ്യയുടെ തലപ്പത്ത് ഉണ്ടായിരുന്നുമില്ല. വിഭജനത്തിനുശേഷം ആരായിരിക്കും പുതുതായി രൂപീകരിക്കപ്പെടുന്ന സംസ്ഥാനത്തെ നയിക്കുന്നത് എന്നതിനെച്ചൊല്ലിയും ആശയക്കുഴപ്പങ്ങൾ നിലനിന്നിരുന്നു. ഈസ്റ്റ് ബംഗാൾ പിന്നീട് ഈസ്റ്റ് പാകിസ്താൻ എന്നു പേരു മാറ്റി. എന്നാൽ ബംഗാൾ വിമോചന യുദ്ധത്തിലൂടെ ഈസ്റ്റ് പാകിസ്താൻ സ്വതന്ത്രമാവുകയും ബംഗ്ലാദേശ് എന്ന സ്വതന്ത്ര രാഷ്ട്രമായിത്തീരുകയും ചെയ്തു.

സിന്ധ് വംശജരായ ഹിന്ദുക്കൾ വിഭജനത്തിനുശേഷം സിന്ധ് പ്രവിശ്യയിൽ തന്നെ തുടരാൻ തീരുമാനിക്കുകയായിരുന്നു. അവിടത്തെ മുസ്ലിമുകളുമായി അവർ നല്ല ബന്ധത്തിലാണ് കഴിഞ്ഞിരുന്നത്. പതിനാല് ലക്ഷത്തോളം വരുന്ന ഹിന്ദുക്കൾ സിന്ധ് പ്രവിശ്യയിൽ വിഭജനകാലത്ത് ജീവിച്ചിരുന്നു. എന്നാൽ വിഭജനത്തെത്തുടർന്നുണ്ടാകാവുന്ന അനിശ്ചിതത്വം മുൻകൂട്ടിക്കണ്ട് പലരും ഇന്ത്യയിലേക്ക് പലായനം ചെയ്യാൻ തീരുമാനിക്കുകയായിരുന്നു. ഏതാണ്ട് എട്ട് ലക്ഷത്തിനടുത്ത് വരുന്ന ഹിന്ദുക്കൾ സിന്ധ് വിട്ട് ഇന്ത്യയിലേക്ക് വന്നു. സിന്ധ് പ്രവിശ്യ മുഴുവനായി പാകിസ്താന്റെ ഭാഗമായപ്പോൾ ഇന്ത്യയിൽ തുടരാൻ തീരുമാനിച്ച സിന്ധ് വംശജരായ ഹിന്ദുക്കൾ ഭവനരഹിതരായി മാറി. സിന്ധിൽ ഇപ്പോഴും ഹിന്ദുക്കൾ ജീവിക്കുന്നുണ്ട്, പാകിസ്താന്റെ 1998 ലെ കാനേഷുമാരി അനുസരിച്ച് ഇവരുടെ എണ്ണം ഇരുപതുലക്ഷത്തോളം വരും.

ഇന്ത്യൻ ഉപഭൂഖണ്ഡത്തിൽ ഇന്നും നിലനിൽക്കുന്ന അസ്വസ്ഥതകൾക്കു കാരണം ഈ വിഭജനമായിരുന്നു എന്ന് ചരിത്രകാരന്മാർ കരുതുന്നു. ബ്രിട്ടീഷ് വൈസ്രോയിയും, മൗണ്ട് ബാറ്റണും എല്ലാം ഇന്ത്യാ വിഭജനത്തിന്റെ പേരിൽ ധാരാളം കുറ്റപ്പെടുത്തലുകൾക്ക് ഇരകളായിട്ടുണ്ട്. റാഡ്ക്ലിഫ് രേഖ ഇന്ത്യക്കനുകൂലമായി സൃഷ്ടിച്ചു എന്നതായിരുന്നു ആരോപണങ്ങളിൽ ഒന്ന്. കമ്മീഷൻ വളരെയധികം ശ്രമപ്പെട്ടാണ് അതിർത്തി നിർണ്ണയം നടത്തിയതെങ്കിലും അതിൽ പോരായ്മകളേറെയാണ്. ഭൂമിശാസ്ത്രപരമായി അതിർത്തി നിർണ്ണയിക്കുന്നതിൽ കമ്മീഷൻ പരാജയപ്പെട്ടുവെങ്കിലും, രാഷ്ട്രീയമായി വിജയിച്ചു എന്നു പറയപ്പെടുന്നു. ഇന്ത്യാ വിഭജനത്തിനായി ബ്രിട്ടൻ കാണിച്ച തിടുക്കമാണ് പ്രശ്നങ്ങൾക്കെല്ലാം ഹേതുവായിത്തീർന്നതെന്നു കരുതുന്ന വിമർശകരും ഉണ്ട്. വിഭജനത്തിനു മുന്നേ തന്നെ സ്വാതന്ത്ര്യപ്രഖ്യാപനം നടന്നിരുന്നു, അതുകൊണ്ടു തന്നെ വിഭജനം എന്നത് ഇന്ത്യയുടേയും പാകിസ്താന്റേയും പുതിയ സർക്കാരുകളുടെ ജോലിയായി തീർന്നു. വലിയ തോതിലുള്ള പലായനം മുൻകൂട്ടി കാണുവാൻ കഴിഞ്ഞിരുന്നില്ല. പുതുതായി രൂപീകരിക്കപ്പെട്ട രണ്ടു രാജ്യങ്ങളും നേരിട്ട പ്രധാന വെല്ലുവിളിയായിരുന്നു ഇത്. ഇരു രാജ്യങ്ങളുടേയും ക്രമസമാധാന സംവിധാനം ആകെ തകർന്നു. കൊള്ളയും കലാപങ്ങളും പടർന്നു പിടിച്ചു. ലക്ഷക്കണക്കിനാളുകൾ മരണമടഞ്ഞു, അത്രത്തോളം തന്നെ ആളുകൾ ആലംബഹീനരായി. കിടപ്പാടവും, അന്നുവരെ സമ്പാദിച്ചതെല്ലാം നഷ്ടപ്പെട്ടു.
രണ്ടരക്കോടിയോളം ജനങ്ങൾ പുതുതായി സൃഷ്ടിക്കപ്പെട്ട അതിർത്തി കടന്ന് മാതൃരാജ്യത്തേക്ക് പലായനം ചെയ്തു എന്ന് കണക്കുകൾ പറയുന്നു. 1941 ലും 1951 ലും നടന്ന കാനേഷുമാരി അനുസരിച്ചുള്ള കണക്കാണിത്. ഇന്ത്യയിലേക്കുള്ള അഭയാർത്ഥികൾ ഏറെയും വന്നു ചേർന്നത് ഡൽഹിയിലേക്കാണ്. ഡൽഹിയുടെ ജനസംഖ്യ കുതിച്ചുയർന്നു. 1947 ൽ കേവലം പത്തുലക്ഷം മാത്രമുണ്ടായിരുന്ന ഡൽഹിയിലെ ജനസംഖ്യ, 1947-1951 കാലഘട്ടത്തിൽ ഇരുപതുലക്ഷത്തിലേക്കെത്തിച്ചേർന്നു. ഡൽഹിയുടെ തന്ത്രപ്രധാന സ്ഥലങ്ങളിലെല്ലാം അഭയാർത്ഥികൾ വീടുവെച്ചു താമസിക്കാൻ തുടങ്ങി. സൈനിക താവളങ്ങളിലും, ചരിത്രപ്രാധാന്യമുള്ള സ്ഥലങ്ങളിലും എന്നു വേണ്ട തലചായ്ക്കാൻ ഒരിടം എന്നതായിരുന്നു അവർക്ക് പ്രധാനം. താൽക്കാലികമായി ടെന്റുകൾ കെട്ടി താമസിച്ച ഇവർക്കായി പിന്നീട് ഭാരത സർക്കാർ സ്ഥിരമായ താമസസൗകര്യമൊരുക്കിക്കൊടുത്തു. പുതിയ ഒരു ജീവിതം സൃഷ്ടിക്കാൻ ആവശ്യമായതൊക്കെ ഭാരതസർക്കാർ അഭയാർത്ഥികൾക്കായി ചെയ്തുകൊടുത്തു. കച്ചവടം ആരംഭിക്കാൻ പുതിയ വായ്പാ പദ്ധതികൾ, തൊഴിൽ അവസരങ്ങൾ, വിദ്യാഭ്യാസ സൗജന്യങ്ങൾ തുടങ്ങിയവ നൽകി അഭയാർത്ഥികളെ സർക്കാർ സംരക്ഷിച്ചു.

ഇന്ത്യാ വിഭജനസമയത്ത് ഏറ്റവും കൂടുതൽ പീഡനങ്ങൾ അനുഭവിച്ചത് സ്ത്രീകളായിരുന്നു. 33,000 ഓളം വരുന്ന ഹൈന്ദവ, സിഖ് മതസ്ഥരായ സ്ത്രീകളെ പാകിസ്താൻ ബലംപ്രയോഗിച്ച് പിടിച്ചുകൊണ്ടുപോയി എന്ന ഇന്ത്യാ സർക്കാർ ആരോപിക്കുമ്പോൾ, തങ്ങളുടെ 50000 ഓളം വരുന്ന മുസ്ലിം സ്ത്രീകളെ എതിർവിഭാഗക്കാരും ഉപദ്രവിച്ചെന്ന് പാകിസ്താൻ പ്രത്യാരോപണം ഉന്നയിക്കുന്നു. 1949 ഓടെ, 12,000 ഓളം വനിതകളെ തിരികെ ഇന്ത്യയിലേക്കും, ആറായിരത്തോളം സ്ത്രീകളെ പാകിസ്താനിലേക്കും കൊണ്ടു വന്ന് പുനരധിവസിപ്പിച്ചു എന്ന് സർക്കാർ കണക്കുകൾ പറയുന്നു. എന്നാൽ തിരിച്ചുചെല്ലുന്ന തങ്ങളെ കുടുംബാംഗങ്ങൾ സ്വീകരിക്കുമോ ഇല്ലയോ എന്ന ഭയത്താൽ കൂടുതലും ഹിന്ദു,സിഖ് മതസ്ഥരായ സ്ത്രീകൾ തിരികെ ഇന്ത്യയിലേക്ക് പോരാൻ തയ്യാറായില്ല. ഇതു തന്നെയായിരന്നു ഇന്ത്യയിൽ അകപ്പെട്ടുപോയ മുസ്ലിം വനിതകളുടെ കാര്യവും.

ഇന്ത്യാ വിഭജനത്തിനുശേഷം ഇരു രാജ്യങ്ങളും തമ്മിലുള്ള ബന്ധം ഒട്ടും സൗഹാർദ്ദപരമായിരുന്നില്ല. കലാപങ്ങളും, യുദ്ധങ്ങളും കൊണ്ട് കലുഷിതമായിരുന്നു അതിർത്തി പ്രദേശങ്ങൾ. ജമ്മൂ-കാശ്മീർ പ്രദേശമായിരുന്നു ഏറ്റവും കൂടുതൽ പ്രശ്നസങ്കീർണ്ണമായിരുന്നത്. മൂന്നു യുദ്ധങ്ങളാണ് ജമ്മു കാശ്മീരിനെച്ചൊല്ലി ഇന്ത്യയും പാകിസ്താനും തമ്മിലുണ്ടായത്.

കശ്മീർ എന്ന നാട്ടുരാജ്യത്തിന്റെ നിയന്ത്രണത്തിനായി ഇന്ത്യയും പാകിസ്താനും തമ്മിൽ 1947-48 കാലഘട്ടത്തിലുണ്ടായ യുദ്ധമാണ് ഒന്നാം കാശ്മീർ യുദ്ധം എന്നറിയപ്പെടുന്ന 1947-ലെ ഇന്ത്യാ-പാകിസ്താൻ യുദ്ധം. പുതിയ രാജ്യങ്ങൾക്കിടയിൽ നടന്ന ഇന്ത്യാ-പാക് യുദ്ധങ്ങളിൽ ആദ്യ യുദ്ധമായിരുന്നു ഇത്. സ്വാതന്ത്ര്യത്തിനധികം നാൾ കഴിയും മുമ്പേ ഇന്ത്യയിൽ നിന്നും കാശ്മീർ പിടിച്ചടക്കാനായി വസീരിസ്താനിൽ നിന്നുള്ള ഗോത്രവർഗ്ഗക്കാരെയുപയോഗിച്ച് പാകിസ്താൻ ഇന്ത്യക്ക് നേരേ ആക്രമണം ആരംഭിച്ചതോടെയാണ് യുദ്ധത്തിന്റെ ആരംഭം.. ഈ യുദ്ധത്തിന്റെ ഫലം ഇപ്പോഴും ഇരുരാജ്യങ്ങളുടെ ഭരണകാര്യങ്ങളിൽ പ്രതിഫലിക്കുന്നു.

1947 ഒക്ടോബർ 22 ന് പാകിസ്താൻ സേന രാജ്യത്തിന്റെ തെക്ക് കിഴക്കൻഭാഗത്ത് നടന്ന കലാപം അടിച്ചമർത്താനെന്ന വ്യജേന കാശ്മീർ രാജ്യത്തിന്റെ അതിർത്തികടന്നു. പ്രാദേശിക ഗോത്ര വർഗ്ഗക്കാരായ തീവ്രവാദികളും പാകിസ്താൻ സേനയും ശ്രീ നഗർ പിടിച്ചടക്കാനായി നീങ്ങി. പക്ഷേ ഉറിയിൽ എത്തിയപ്പോഴേക്കും അവർക്ക് പ്രതിരോധം നേരിടേണ്ടി വന്നു. കാശ്മീർ രാജാവായിരുന്ന ഹരി സിങ് ഇന്ത്യയോട് സഹായം അഭ്യർത്ഥിക്കുകയും ഇന്ത്യയുമായി ലയനരേഖയിൽ ഒപ്പുവെക്കുകയും ചെയ്തു. ബ്രിട്ടീഷ് ഗവണ്മെന്റും പാകിസ്താൻ സേനയുടെ മുന്നേറ്റം തടഞ്ഞു.

1971-ൽ ഇന്ത്യയും പാകിസ്താനും തമ്മിലുണ്ടായ സൈനിക സംഘടനമായിരുന്നു ഇന്ത്യാ-പാകിസ്താൻ യുദ്ധം 1971. 1971 ഡിസംബർ 3-ന് ഇന്ത്യയുടെ 11 എയർബേസുകളെ ആക്രമിച്ചതോടെ തുടങ്ങിയ , ആരംഭദിശയിൽ ഓപ്പറേഷൻ ചെങ്കിസ്ഖാൻ എന്ന് വിശേഷിപ്പിക്കപ്പെട്ട ഈ യുദ്ധം 13 ദിവസം മാത്രം നീണ്ടുനിന്ന് ചരിത്രത്തിലെ ഏറ്റവും ചെറിയ യുദ്ധങ്ങളിലൊന്നായി അവസാനിച്ചു.

1971-ൽ ഇന്ത്യയും പാകിസ്താനും തമ്മിൽ നടന്ന ഈ യുദ്ധം ചരിത്രത്തിലെ ഏറ്റവും ചെറിയ യുദ്ധങ്ങളിലൊന്നായി കണക്കാക്കപ്പെടുന്നു. 1971 ഡിസംബർ 3-ന് ഇന്ത്യൻ എയർബേസുകളെ പാകിസ്താൻ ആക്രമിച്ചതോടെ പ്രാരംഭം കുറിച്ച ഈ യുദ്ധം വെറും 13 ദിവസം മാത്രമാണ് നീണ്ടു നിന്നത്. ഓപ്പറേഷൻ ചങ്കിസ് ഖാൻ എന്നറിയപ്പെട്ട ഈ യുദ്ധത്തിൽ ഇന്ത്യ പാക് സൈന്യങ്ങൾ പ്രധാനമായും ഇന്ത്യയുടെ കിഴക്കൻ അതിർത്തിയിലും പടിഞ്ഞാറൻ അതിർത്തിയിലും ആണ് ഏറ്റുമുട്ടിയത്. 1971 ഡിസംബർ 16-ന് കിഴക്കൻ പാകിസ്താനെ സ്വതന്ത്രമാക്കിക്കൊണ്ട് പാകിസ്താന്റെ കിഴക്കൻ സൈന്യനേതൃത്വം ഒപ്പുവച്ച "ഇൻസ്ട്രുമെന്റ് ഓഫ് സറണ്ടർ" എന്നറിയപ്പെടുന്ന ഉടമ്പടിയോടുകൂടി യുദ്ധത്തിനു വിരാമമായി. പാർലമെന്റ് അംഗങ്ങൾ ഉൾപ്പെടെ 90,000 നും 93,000 നും ഇടക്ക് വരുന്ന പാകിസ്താൻ സൈനികരെ ഇന്ത്യൻ സൈന്യം തടവിലാക്കി. ഈ യുദ്ധത്തിൽ 20 ലക്ഷത്തിനും 30 ലക്ഷത്തിനും ഇടക്ക് സാധാരണ ജനങ്ങൾ കൊല്ലപ്പെട്ടുവെന്നും ഏകദേശം 400 ഓളം സ്ത്രീകൾ പാകിസ്താൻ സൈനികരാൽ ബാലാത്സംഗം ചെയ്യപ്പെട്ടുവെന്നും കണക്കാക്കപ്പെടുന്നു. യുദ്ധത്തിനിടെ 8 മുതൽ 10 ദശലക്ഷം വരെ അഭയാർത്ഥികൾ ഇന്ത്യയിലേക്ക് കുടിയേറി.

കശ്മീരിലെ കാർഗിൽ പ്രദേശത്ത് 1999 മെയ് മുതൽ ജൂലൈ വരെ ഇന്ത്യയും പാകിസ്താനും തമ്മിൽ നടന്ന സായുധപോരാട്ടത്തെയാണ് കാർഗിൽ യുദ്ധം അഥവാ കാർഗിൽ പോരാട്ടം, എന്നു വിളിക്കുന്നത്. കാശ്മീരിൽ ഇന്ത്യയും പാകിസ്താനും തത്ത്വത്തിൽ അംഗീകരിച്ചിരിക്കുന്ന അതിർത്തിരേഖയായ നിയന്ത്രണ രേഖ ലംഘിച്ച് ഇന്ത്യൻ പ്രദേശത്തേക്ക് പാകിസ്താനി പട്ടാളവും കാശ്മീർ തീവ്രവാദികളും നുഴഞ്ഞു കയറിയതാണ് ഈ യുദ്ധത്തിനു കാരണമായത്. പാകിസ്താൻ ആദ്യം യുദ്ധം കശ്മീർ കലാപകാരികളുടെ സൃഷ്ടിയാണെന്നു പറഞ്ഞിരുന്നെങ്കിലും ജീവഹാനിയും അപകടങ്ങളും സംഭവിച്ചവരുടെ പട്ടികയും പാകിസ്താൻ പ്രധാനമന്ത്രിയുടേയും പട്ടാള മേധാവിയുടേയും പിന്നീടുള്ള പ്രസ്താവനകളും പാകിസ്താന്റെ അർദ്ധസൈനിക വിഭാഗങ്ങളുടെ യുദ്ധത്തിലെ പങ്ക് വെളിവാക്കി.ഇന്ത്യൻ വായുസേനയുടെ പിൻബലത്തോടെ ഇന്ത്യൻ കരസേന നടത്തിയ ആക്രമണങ്ങളും അന്താരാഷ്ട്രകേന്ദ്രങ്ങളുടെ സമ്മർദ്ദവും നിയന്ത്രണ രേഖയ്ക്ക് പിന്നിലേക്ക് പിന്മാറാൻ പാകിസ്താനെ നിർബന്ധിതമാക്കി.

സമുദ്രനിരപ്പിൽ നിന്ന് വളരെ ഉയർന്ന മേഖലയിലാണ് ഈ യുദ്ധം നടന്നത്. ഉയർന്ന മലനിരകൾ പോരാട്ടത്തിനു ബുദ്ധിമുട്ടു സൃഷ്ടിച്ചിരുന്നു. ഇരു രാജ്യങ്ങളും ആണവായുധങ്ങൾ വികസിപ്പിച്ച ശേഷമുണ്ടായ ആദ്യ യുദ്ധമായിരുന്നു ഇത്. ‌രണ്ടു രാജ്യങ്ങളിലും കടുത്ത സമ്മർദ്ദം സൃഷ്ടിച്ച ഈ യുദ്ധത്തിന്റെ ഫലമായി ഇന്ത്യ യുദ്ധോപകരണങ്ങൾക്കായി ഏറെ പണം ചിലവിടാൻ തുടങ്ങി, പാകിസ്താനിലാകട്ടെ യുദ്ധം സർക്കാരിന്റേയും സാമ്പത്തികാവസ്ഥയുടേയും സ്ഥിരതയെ ബാധിച്ചു. സംഭവത്തെത്തുടർന്ന് 1999 ഒക്ടോബർ 12-നു പാകിസ്താൻ പട്ടാളമേധാവി പർവേസ് മുഷാറഫ് പട്ടാള വിപ്ലവത്തിലൂടെ അധികാരം പിടിച്ചെടുത്തു.



</doc>
<doc id="94267" url="https://ml.wikipedia.org/wiki?curid=94267" title="ടോറാ ബോറാ">
ടോറാ ബോറാ

കിഴക്കൻ അഫ്ഗാനിസ്ഥാനും ഖൈബർ ചുരത്തിനും അടുത്തായി വെള്ളമലകൾ (സഫേദ് കോ)എന്ന ഉയർന്നപ്രദേശത്തുള്ള ധാരാളം പ്രകൃതിനിർമ്മിതമായ ഗുഹകൾ നിറഞ്ഞ മലഞ്ചെരിവുകളാണ്‌ ടോറാ ബോറാ.കറുത്ത പൊടി എന്നാണ്‌ പത്താൻ ഭാഷയിൽ ടോറാ ബോറാ എന്ന വാക്കിനർത്ഥം. ചുണ്ണാമ്പുപാറകൾക്കിടയിലൂടെ ജലം ഒഴുകിയിറങ്ങി രൂപപ്പെട്ട ഈ ഗുഹകൾ സോവിയറ്റ് യൂണിയന്റെ അഫ്ഗാനിസ്ഥാൻ അധിനിവേശസമയത്തു് താലിബാൻ സംഘടനയുടെ രഹസ്യത്താവളം എന്ന നിലയിൽ കുപ്രസിദ്ധി ആർജ്ജിച്ചിരുന്നു.
2001ൽ ന്യൂയോർക്കിലെഇരട്ടഗോപുരങ്ങളുടെ പതനത്തെത്തുടർന്നു് അഫ്ഗാനിസ്ഥാനിലുണ്ടായ അമേരിക്കൻ സൈനികമുന്നേറ്റത്തോടെ ടോറാ ബോറാ വീണ്ടും വാർത്തകളിൽ പ്രാമുഖ്യം നേടി. 2001 ഡിസംബറിൽ നടന്ന ടോറാ ബോറാ പോരാട്ടത്തോടെ അൽ ഖാഇദ ഭീകരസംഘടനയുടെ നേതാവായ ഒസാമ ബിൻ ലാദന്റെ ഒളിത്താവളമെന്ന നിലയിൽ ഈ പ്രദേശം കുപ്രസിദ്ധിയാർജ്ജിച്ചു. കടന്നുകയറാനാവാത്ത വിധം സുശക്തമായിരുന്ന ഒരു കോട്ടയാണു് ടോറാ ബോറാ എന്നു് പാശ്ചാത്യമാദ്ധ്യമങ്ങൾ വിളംബരം ചെയ്തുകൊണ്ടിരുന്നു. അവരുടെ വാർത്തകളനുസരിച്ച് ഈ രഹസ്യകേന്ദ്രത്തിൽ 2000 ആളുകൾക്കു് തങ്ങാൻ സൗകര്യമുള്ള വിധത്തിൽ ആശുപത്രി, ജലവൈദ്യുതനിലയം, ഹോട്ടൽ, ടാങ്കുകൾക്കുപോലും കടന്നുപോകാൻ പറ്റുന്ന ഗതാഗതസൗകര്യങ്ങൾ, ആയുധപ്പുരകൾ, വാതായനവ്യൂഹം തുടങ്ങിയവ സജ്ജമാക്കിയിരുന്നു. അമേരിക്കൻ, ബ്രിട്ടീഷ് മാദ്ധ്യമങ്ങൾ ഈ സ്ഥലത്തിന്റെ വിശദമായ മാപ്പുകളും പ്ലാനുകളും ഊഹവാർത്തകളായി പ്രസിദ്ധീകരിച്ചു. അന്നത്തെ യു.എസ്. പ്രതിരോധസെക്രട്ടറി ഡൊണാൾഡ് റംസ്ഫീൽഡ് എൻ.ബി.സി. ചാനലുമായി നടത്തിയ ഒരു അഭിമുഖസംഭാഷണത്തിൽ പറഞ്ഞതു് ഇപ്രകാരമായിരുന്നു:"ഇതു് ഗൗരവതരമായ ഒരു കാര്യമാണു്; മാത്രമല്ല, ഇതുപോലെ ഒട്ടനവധി രഹസ്യകേന്ദ്രങ്ങൾ അവിടെയുണ്ടു്" 
എന്നാൽ പിന്നീട് ഈ വസ്തുതകളെല്ലാം നിറം പിടിപ്പിച്ച അതിശയോക്തികളായിരുന്നുവെന്നു തെളിഞ്ഞു. ഒരു അമേരിക്കൻ പട്ടാളക്കാരൻ പി.ബി.എസ്. എന്ന അമേരിക്കൻ ചാനലുമായി നടത്തിയ അഭിമുഖസംഭാഷണത്തിൽ ഇപ്രകാരം പറഞ്ഞു: "അവ ആളുകൾ വിശ്വസിക്കുന്നതുപോലെ അത്ര ഗംഭീരമായ ഗുഹാശൃംഖലകളൊന്നുമായിരുന്നില്ല. മിക്കവാറും എല്ലാം പ്രകൃതിനിർമ്മിതമായിരുന്നു. ചില ഗുഹകൾ മരക്കഷ്ണങ്ങൾ കൊണ്ടു താങ്ങിനിർത്തി ഏകദേശം 10 x 24 അടി വലിപ്പമുള്ള മുറികൾ പോലെ ആക്കിയിട്ടുണ്ടായിരുന്നു. റിപ്പോർട്ടുകളിൽ പറയുന്ന പോലുള്ള നിർമ്മിതികൾ പ്രതീക്ഷിച്ചു ചെല്ലുമ്പോൾ ഞങ്ങൾ കാണുന്നതു് തീരെ ചെറിയ കുറച്ചു ബങ്കറുകളും മറ്റുമായിരുന്നു." ("Again, with the caves, they weren't these crazy mazes or labyrinths of caves that they described. Most of them were natural caves. Some were supported with some pieces of wood maybe about the size of a 10-foot by 24-foot room, at the largest. They weren't real big. I know they made a spectacle out of that, and how are we going to be able to get into them? We worried about that too, because we see all these reports. Then it turns out, when you actually go up there, there's really just small bunkers, and a lot of different ammo storage is up there.")- Jeff, Staff Sgt. ODA 572
2007-ൽ യൂറോപ്പിനും അമേരിക്കയ്ക്കുമെതിരേ ഒരു വൻആക്രമണം അഴിച്ചുവിടാൻ വേണ്ടി ഒസാമാ ബിൻ ലാഡൻ ഈ കേന്ദ്രത്തിൽ വെച്ച് അൽ ഖായ്ദ, താലിബാൻ നേതാക്കളുമായി ഗൂഢാലോചന നടത്തുന്നുവെന്നു് അമേരിക്കൻ രഹസ്യാന്വേഷണവകുപ്പ് സംശയിച്ചു. ഇതിനെത്തുടർന്നു് അവർ നടത്തിയ ഒരു ചാവേർ ആക്രമണത്തിൽ കുറേയേറെ തീവ്രവാദികൾ കൊല്ലപ്പെട്ടുവെങ്കിലും ഒസാമയെ പിടികൂടാനായില്ല.


</doc>
<doc id="94284" url="https://ml.wikipedia.org/wiki?curid=94284" title="കൈറ്റ്സർഫിങ്">
കൈറ്റ്സർഫിങ്

ജലോപരിതലത്തിൽ നടത്തുന്ന ഒരു കായിക വിനോദമാണ് കൈറ്റ് സർഫിങ് അഥവാ കൈറ്റ് ബോർഡിങ് എന്നറിയപ്പെടുന്നത്. ഇതിൽ സഞ്ചരിക്കുന്ന ആൾ ജലോപരിതലത്തിൽ ഒരു സർഫ് ബോർഡിൽ നിൽക്കുകയും കാറ്റിന്റെ സഹായത്താൽ സർഫ് ബോർഡിനോട് ബന്ധിപ്പിച്ചിരിക്കുന്ന പായയുടെ ദിശക്കനുസരിച്ച് നീങ്ങുകയും ചെയ്യുന്നതാണ് ഇതിന്റെ അടിസ്ഥാന രീതി. കൈറ്റ് സർഫിങ്ങും കൈറ്റ് ബോർഡിങ്ങും തമ്മിലും സാമ്യമുണ്ടെങ്കിലും ഇത് തമ്മിൽ സഞ്ചരിക്കുന്ന രീതിയനുസരിച്ച് വ്യത്യസ്തമാണ്. ഇതിനു രണ്ടിനും വ്യത്യസ്ത രീതിയിലുള്ള സർഫ് ബോർഡ് ആണ് ഉപയോഗിക്കുന്നത്. 
ഒരു കൈറ്റ് സർഫർ അല്ലെങ്കിൽ കൈറ്റ് ബോർഡർ ഉപയോഗിക്കുന്ന സർഫ് ബോർഡ് കാലുകൾ ബന്ധിപ്പിക്കാത്തതോ അല്ലാത്തതോ രീതിയിലുള്ളതാണ് . കൈറ്റ് സർഫിങ്ങിന്റെ മറ്റൊരു പ്രധാന ഘടകം കൈറ്റ് അഥവ പായയാണ്. . ഈ പായയാണ് കൈറ്റ് സർഫറെ വെള്ളത്തിന്റെ ഉപരിതലത്തിലൂടെ നയിക്കുന്നത്. ഇത് വളരെയധികം ബുദ്ധിമുട്ടുള്ളതും അഭ്യാസരീതിയും ആവശ്യമായ ഒരു കലയാണ്.

ഇത് വളരെ അഭ്യാസവും പ്രൊഫണലുകളുമായ ആളുകളിൽ നിന്ന് അഭ്യസിക്കേണ്ട ഒരു കായിക വിനോദമാണ്. തെറ്റായ രീതിയിൽ പായയെ നിയന്ത്രിക്കുന്നതോ, സർഫ് ബോർഡിൽ ശരിയായ രീതിയിൽ സഞ്ചരിക്കാത്തതോ അപകടങ്ങൾ ക്ഷണിച്ചു വരുത്തുന്നതാണ്. 
ഇതിന്റെ പല ഘട്ടങ്ങൾ താഴെപ്പറയുന്നതവയാണ്. 
കൈറ്റ് സർഫിങ്ങിന് പറ്റിയ സ്ഥലങ്ങൾ സ്ഥിർമായ വേഗതയിൽ വീശുന്ന കാറ്റുള്ളതും ശാന്തമായ ജലോപരിതലങ്ങളും തുറസ്സായതുമായ പ്രദേശങ്ങളാണ്. സാധാരണ കടൽ തീരങ്ങളാണ് ഇതിനുപയോഗിക്കുന്നത്. പക്ഷേ വലിയ തടാകതീരങ്ങളിലും ഇത് അഭ്യസിക്കാവുന്നതാണ്. 



</doc>
<doc id="94299" url="https://ml.wikipedia.org/wiki?curid=94299" title="അഭിനയം">
അഭിനയം

നാടകാദിദൃശ്യകലകളിൽ കഥാപാത്രങ്ങളെ സാമാജികർക്കു മുമ്പിൽ നടൻ അവതരിപ്പിക്കുന്ന സങ്കേതമാണ് അഭിനയം (ഇംഗ്ലീഷ്:Acting). മറ്റൊരു തരത്തിൽ പറഞ്ഞാൽ, ജീവിതാവസ്ഥകൾ, ഭാവങ്ങൾ, സംഭവങ്ങൾ എന്നിവയുടെ പ്രതീതി, അംഗചലനങ്ങൾ, ശബ്ദം എന്നിവയിലൂടെ കാഴ്ചക്കാരിൽ ജനിപ്പിക്കുന്ന കലയാണ് അഭിനയം. ശരീരാവയവങ്ങളുടെ ചലനങ്ങൾ മുഖേന ആശയങ്ങളെ 'നേരേ കൊണ്ടുവന്ന്' (അഭി-നയിച്ച്) അന്യർക്ക് മനസ്സിലാക്കിക്കൊടുക്കുന്ന പ്രകടനസമ്പ്രദായം. അഭിനയം അഭിനേതാവിന്റെ കലയാണ്. അഭിനേതാവ് എന്നതിന് സംസ്കൃതത്തിൽ 'നടൻ' എന്ന സംജ്ഞയാണ് സർവസാധാരണമായി ഉപയോഗിച്ചുവരുന്നത്. നൃത് (നൃത്തം ചെയ്യുക) എന്ന ധാതുവിൽനിന്നാണ് നടൻ എന്ന സംജ്ഞ നിഷ്പാദിപ്പിച്ചിരിക്കുന്നത്. ഇതിൽ നിന്നും ഭാരതീയ അഭിനയത്തിന്റെ തുടക്കം നൃത്തവുമായി ബന്ധപ്പെട്ടതാണെന്ന് ഊഹിക്കാം. 

ചരിത്രാതീതകാലം മുതല്ക്കേ ഇന്ത്യയിൽ അഭിനയത്തിന് ഗണ്യമായ സ്ഥാനം ലഭിച്ചിരുന്നുവെന്നും കുറഞ്ഞത് 2,000 കൊല്ലത്തെ ചരിത്രം ഇതിന് അവകാശപ്പെടാമെന്നും കരുതപ്പെടുന്നു. ഉത്തരേന്ത്യയിൽ തുർക്കികളുടെ ആക്രമണം ഉണ്ടാവുകയും ഒരു മുസ്ലിം ഭരണകൂടം നിലവിൽ വരികയും ചെയ്യുന്നതുവരെ നാടകം ഭാരതീയസംസ്കാരത്തിന്റെ സുന്ദരമായ ഒരു പ്രദർശനവേദി ഒരുക്കിയിരുന്നു. ഋഗ്വേദത്തിൽ തന്നെ രണ്ടോ അതിലധികമോ കഥാപാത്രങ്ങൾ ഗാനാത്മകമായ സംഭാഷണങ്ങളിൽക്കൂടി കഥാഖ്യാനം നിർവഹിക്കുന്ന സന്ദർഭങ്ങളുണ്ട്. മൂകാഭിനയവും പാവകളിയും ബി.സി. രണ്ടാം ശ.-ത്തിൽ തന്നെ ഭാരതത്തിൽ പ്രചാരത്തിലെത്തിയിരുന്നു. നാടകീയകലയുടെ വികാസത്തെ സൂചിപ്പിക്കുന്നതും ബി.സി. മൂന്നാം ശതകത്തിലേതെന്ന് കരുതപ്പെട്ടുവരുന്നതുമായ ശിലാലിഖിതങ്ങളും ചിത്രാലേഖ്യങ്ങളും ദക്ഷിണബിഹാറിലെ രാംഗഢ്മലകളിലുള്ള ഗുഹകളിൽ കണ്ടെത്തിയിട്ടുണ്ട്.

മതപരമായ ആചാരാനുഷ്ഠാനങ്ങളോടു ബന്ധപ്പെട്ടാണ് ഭാരതീയ അഭിനയവേദി വികാസം പ്രാപിച്ചിട്ടുള്ളത്. എ.ഡി. 2-ാം ശതകത്തോടുകൂടി ഭാരതീയ അഭിനയവേദി ഗണ്യമായി വികസിച്ചു. അഭിനയത്തിന്റെ ധർമത്തെയും ഘടകങ്ങളെയും സങ്കേതങ്ങളെയും പറ്റി പ്രതിപാദിക്കുന്ന ഗ്രന്ഥങ്ങളും പ്രാചീനകാലത്തുതന്നെ ഇന്ത്യയിൽ ഉണ്ടായി. വേദങ്ങളുടെ കാലത്തുതന്നെ ഇന്ത്യയിൽ വികാസം പ്രാപിച്ചുകഴിഞ്ഞിരുന്ന വൈദിക പാരമ്പര്യത്തിന്റെ ഭാഗമായ മാർഗി സമ്പ്രദായത്തിനുപുറമേ ദേശി എന്നൊരു സമ്പ്രദായംകൂടി കലയിൽ ഉണ്ടെന്ന് നാട്യശാസ്ത്രം തന്നെ സൂചിപ്പിക്കുന്നു്. പുരാതനമായ ഒരു സംയുക്ത പാരമ്പര്യത്തിൽ നിന്നാണ് ഭാരതീയാഭിനയം രൂപം കൊണ്ടത്. താരതമ്യേന പഴക്കം കുറഞ്ഞതെങ്കിലും ഇതിനോടു സാദൃശ്യമുള്ള ഒരഭിനയപാരമ്പര്യം ചൈനയിലും ജപ്പാനിലും ആവിർഭവിച്ചു. യൂറോപ്പിലെ അഭിനയ പാരമ്പര്യത്തിന് അടിസ്ഥാനമിട്ടത് ഗ്രീസാണ്. നാടകചിന്ത ഗ്രീസിലും വികാസം പ്രാപിച്ചു. അരിസ്റ്റോട്ടിൽ പോലും അഭിനയത്തിന്റെ വിശദാംശങ്ങളെ കുറിച്ചു പ്രതിപാദിച്ചിട്ടില്ല. എങ്കിലും അഭിനയസങ്കേതത്തിൽ ഭാരതീയ അഭിനയവേദിയെപ്പോലെ വിപുലവും വിശാലവുമായ ശാസ്ത്രീയവീക്ഷണം പുലർത്തുവാൻ അവയ്ക്കു കഴിഞ്ഞിട്ടില്ല.ഇന്ത്യയിൽ ഓരോ വിശദാംശവും പരീക്ഷിക്കപ്പെടുകയും ചർച്ചാവിഷയമാക്കുകയും ചെയ്തു. അഭിനയകലയിൽ വിദഗ്ദ്ധ ശിക്ഷണം നൽകാനുള്ള പദ്ധതികളും സംവിധാനങ്ങളും പ്രാചീനകാലത്തുതന്നെ ഉണ്ടായി.ഭാരതീയ അഭിനയകല മൊത്തത്തിൽ സ്വതന്ത്രവും തികച്ചും ഭാരതീയവുമായ സങ്കല്പങ്ങൾ ഉൾക്കൊണ്ട് വികസിച്ചിട്ടുള്ളതാണ്. ഭാരതീയദൃശ്യകലാവേദിയിലെ അഭിനയപ്രധാനമായ കലാരൂപങ്ങളുടെ എല്ലാം സാങ്കേതികാടിസ്ഥാനം മൗലികമായി ഒന്നുതന്നെയാണ്.

ഭാരതീയദൃശ്യകലാവേദിയിലെ ക്ളാസിക് കാലഘട്ടം ഏതാണ്ട് 8-ഉം 11-ഉം ശ-ങ്ങൾക്കിടയിൽ വികാസത്തിന്റെ പരമകാഷ്ഠയെപ്രാപിച്ചിരിക്കുന്നു. 14-ാം ശ.-ത്തോടുകൂടി അത് തകർച്ചയിലേക്ക് വഴുതിവീണു. ഈ കാലഘട്ടങ്ങൾക്കിടയിൽ ഭാവോജ്വലങ്ങളായ നിരവധി കലാസൃഷ്ടികൾക്കും ആകർഷകങ്ങളായ വിവിധ കലാശൈലികൾക്കും രൂപം നല്കുവാനും ആശയാദർശങ്ങൾക്ക് പ്രചാരം നല്കുവാനും അതിന് കഴിഞ്ഞിട്ടുണ്ട്. സാമൂഹികവും സദാചാരപരവുമായ മൂല്യങ്ങളുടെ സംരക്ഷണത്തിനുവേണ്ടി ആയിരുന്നു ഇക്കാലമത്രയും അതു നിലകൊണ്ടിരുന്നത്. സാധാരണക്കാർക്ക് അപ്രാപ്യവും ദുർഗ്രഹവുമായിരുന്ന കലാരൂപങ്ങൾ നിഷ്കൃഷ്ടമായ ശിക്ഷണം ലഭിച്ചിട്ടുള്ള അഭിനേതാക്കളും രംഗശില്പികളും ചേർന്ന് അവതരിപ്പിച്ചു. ഇവ കണ്ട് ആസ്വദിക്കുന്നതിനും ഒരുവക ശിക്ഷണം തന്നെ ആവശ്യമുണ്ടായിരുന്നു. ഈ സാഹചര്യത്തിൽ കാലത്തിന്റെ ആവശ്യം എന്ന നിലയിൽ ഉരുത്തിരിഞ്ഞതാണ് ഭരതമുനിയുടെ നാട്യശാസ്ത്രം. ക്ളാസിക് കാലഘട്ടത്തിലെ ഭാരതീയ ദൃശ്യകലാവേദിയുടെയും അഭിനയസമ്പ്രദായങ്ങളുടെയും വിപുലമായ വളർച്ചയും വികാസവും പ്രകാശിപ്പിക്കുന്ന മഹത്തായ ഒരു ലക്ഷണഗ്രന്ഥമാണിത്. ഭാരതീയ ക്ളാസിക് അഭിനയകലയുടെ ഉദാത്തമായ സംഭാവനകളിൽ ഒന്നായി നിലകൊള്ളുന്ന നാട്യശാസ്ത്രത്തിന് സമാനമായ മറ്റൊരു ലക്ഷണഗ്രന്ഥം ലോകദൃശ്യകലാരംഗത്ത് ഇന്നുവരെ ഉണ്ടായിട്ടില്ല. രംഗവേദിയുടെ ശില്പശൈലിതൊട്ട് നൃത്തം, നൃത്യം, നാടകാഭിരൂപകങ്ങൾ എന്നിവയുടെ അവതരണത്തിൽ ദീക്ഷിക്കേണ്ട എല്ലാ കാര്യങ്ങളുടെയും സൂക്ഷ്മാംശംവരെ ഇതിൽ പ്രതിപാദിച്ചിട്ടുണ്ട്. പ്രത്യേകിച്ച് അഭിനയത്തിൽ വിവിധവികാരങ്ങൾ പ്രകടിപ്പിക്കേണ്ട വിധങ്ങളെക്കുറിച്ചും ശബ്ദം, പ്രകാശം, വർണം, ചമയങ്ങൾ എന്നിവയുടെ ഉപയോഗത്തെപ്പറ്റിയും വിശദമായ നിർദ്ദേശങ്ങൾ ഈ കൃതിയിൽ ഉൾക്കൊള്ളിച്ചിരിക്കുന്നു. അഭിനയകല പ്രാചീനഭാരതത്തിൽ എത്രമാത്രം വികാസം പ്രാപിച്ചിരുന്നു എന്നതിന് ഈ കൃതി സാക്ഷ്യം വഹിക്കുന്നു. 

ഭാരതീയ കലാചർച്ചയിൽ അഭിനയ ശബ്ദത്തെക്കാൾ കൂടുതൽ ഉപയോഗിച്ചു കാണുന്നത് നാട്യശബ്ദമാണ്. നടന്റെ ധർമമാണത്. അഭിനയത്തിനു പ്രാധാന്യമുള്ള നാടകകലയെ കുറിക്കാനും നാട്യപദം ഉപയോഗിക്കുന്നു. അഭിനയമെന്ന അർത്ഥത്തിൽ നാട്യശബ്ദം ഭാവപ്രകടനത്തെയാണ് സൂചിപ്പിക്കുന്നത്. "ആക്റ്റിങ്" (Acting) എന്ന ഇംഗ്ലിഷ് പദം ക്രിയാരൂപമായ പ്രകടനത്തെ സൂചിപ്പിക്കുന്നു. രണ്ടായാലും അഭിനയം അനുകരണം തന്നെയാണെന്ന് ചിലർക്ക് അഭിപ്രായമുണ്ട്. 'അവസ്ഥാനുകൃതിർ നാട്യം' എന്ന ഭാരതീയ നിർവചനവും അനുകരണം എന്നു തർജമ ചെയ്യാവുന്ന "മിമെസിസ്" എന്ന ഗ്രീക്ക്പദവും ഈ അഭിപ്രായത്തിന് ഉപോത്ബലകമായി ചൂണ്ടിക്കാണിക്കുന്നു. എന്നാൽ, ഭാരതീയരുടെ 'അവസ്ഥാനുകൃതി' യെന്ന പ്രയോഗം സ്ഥായിഭാവത്തിന്റെ പുനഃസൃഷ്ടിയെ കുറിക്കുന്നു. പരമാനന്ദ നിർവിശേഷമായ രസാനുഭൂതിയാണ് അതിന്റെ ആത്യന്തികലക്ഷ്യം.

നാട്യശാസ്ത്രകാരൻ അഭിനയത്തെ ലോകധർമിയെന്നും നാട്യധർമിയെന്നും രണ്ടായി തരംതിരിച്ചിട്ടുണ്ട്. നാട്യസങ്കേതങ്ങളെ അവലംബിച്ചുള്ള ചേതോഹരമായ അഭിനയമാണ് നാട്യധർമി. അത് അനുകരണമല്ല, സൃഷ്ടിപരമായ കലാപ്രകടനമാണ്. അതാണ് ഉത്തമമായ അഭിനയം. ലോകവ്യവഹാരത്തെ പ്രതിനിധാനം ചെയ്യുന്നതാണ് ലോകധർമി. അതും കേവലാനുകരണമല്ല. നാട്യധർമിയിലെന്നപോലെ നിയത സങ്കേതങ്ങളെ അത് ആശ്രയിക്കുന്നില്ലെന്നേയുള്ളു. 

അഭിനയത്തിന്റെ ലക്ഷ്യം വ്യക്തികളുടെയോ സംഭവങ്ങളുടെയോ ചിത്രീകരണം മാത്രമല്ല. ഭാവാവിഷ്കരണത്തിനുള്ള ഉപാധികൾ മാത്രമാണ് പാത്രങ്ങളും സംഭവങ്ങളും. കഥകളിയിലെ മൈം എന്ന വാക്കിന് അനുകരണം എന്ന അർത്ഥമുണ്ട്. എന്നാൽ, നാടകങ്ങളിലെ 'മൈം' വെറും അനുകരണമല്ല. ചിലതരം ഭാവങ്ങളോ മനുഷ്യവ്യാപാരങ്ങളോ യഥാർത്ഥമല്ലാത്ത ശൈലിയിൽ മിഴിവോടുകൂടി പ്രദർശിപ്പിക്കുവാൻ ഉപയോഗിക്കപ്പെടുന്ന മൂകാഭിനയമാണ് അത്.

യാഥാർഥ്യ പ്രതീതി ജനിപ്പിക്കുകയും പ്രേക്ഷകരെ വികാരാധീനരാക്കുകയും ചെയ്യുകയെന്നതാണ് അഭിനയത്തിന്റെ ധർമമെന്ന് കരുതുന്നവരുണ്ട്. സാധാരണ ആസ്വാദകരെ പെട്ടെന്ന് ആകർഷിക്കാറുള്ളത് ഇത്തരം അഭിനയമാണ്. അഭിനയം കണ്ടുകൊണ്ടിരിക്കുമ്പോൾ പ്രേക്ഷകർ ഉത്തമ കഥാപാത്രങ്ങളുടെ സുഖദുഃഖങ്ങളിൽ പങ്കുകൊള്ളത്തക്കവണ്ണം കഥാഗതിയുമായി താദാത്മ്യം പ്രാപിക്കണമെന്നും അതുപോലെതന്നെ നടന്മാർക്ക് കഥാപാത്രങ്ങളുമായി താദാത്മ്യം ഉണ്ടാകണമെന്നും കരുതപ്പെടുന്നു. കാല്പനിക നാടകങ്ങളുടെയും റിയലിസ്റ്റിക്ക് നാടകങ്ങളുടെയും കാലഘട്ടത്തിൽ വളർന്നുവന്നതാണ് ഈ വീക്ഷണഗതി. ഭാരതീയ പാരമ്പര്യത്തിലെ നാട്യധർമിയായ അഭിനയത്തിൽ നടനോ പ്രേക്ഷകനോ ഇങ്ങനെ താദാത്മ്യം ഉണ്ടാകുന്നില്ല.

അഭിനയമാണ് നടക്കുന്നതെന്നും രംഗത്ത് നിൽക്കുന്നത് നടനാണെന്നും പ്രേക്ഷകർ ബോധവാന്മാരാണ്. നടൻ പ്രകടിപ്പിക്കുന്ന ഭാവം പ്രേക്ഷകർക്ക് അനുഭവപ്പെടണമെങ്കിലും അത് ഒരു വ്യക്തിയുടെ ഭാവമായി അവശേഷിക്കുന്നില്ല. അതിന് `സാധാരണീകരണം' സംഭവിക്കുന്നു. ഇത്തരത്തിലുള്ള ഒരു സാധാരണീകരണം നാടകത്തിന്റെ വിജയത്തിന് അത്യന്താപേക്ഷിതമാണെന്ന് അരിസ്റ്റോട്ടിൽ പറയുന്നു. ആധുനികകാലത്തെ ശൈലീകൃതാഭിനയത്തിന്റെ ലക്ഷ്യവും ഇതുതന്നെ. പ്രത്യക്ഷ ജീവിതത്തിന്റെ അനുകരണം കുറച്ച്, തീക്ഷ്ണമായ ഭാവാഭിനയത്തിന് യോജിച്ച ചലനങ്ങളും ഭാഷണവും രംഗത്തവതരിപ്പിക്കാൻ ആധുനിക സംവിധായകർ ശ്രദ്ധിക്കുന്നു. 
കഥാഗതിയിൽ ലയിച്ച് വികാരാധീനരായിത്തീരുന്ന പ്രേക്ഷകരെ അതിൽ നിന്ന് ഉണർത്തി നാടകപ്രമേയത്തെപ്പറ്റി ബോധപൂർവം ചിന്തിക്കാൻ പ്രേരിപ്പിക്കുന്നതിനു വേണ്ടി 'അന്യവൽക്കരണം' എന്നൊരു സങ്കേതം കൂടി ബെർട്ടോൾട്ട് ബ്രെഹ്ത് ആവിഷ്കരിക്കുകയുണ്ടായി. 
നാട്യശാസ്ത്രം, അഭിനയദർപ്പണം മുതലായ പ്രാമാണിക ഗ്രന്ഥങ്ങളിൽ വിവരിച്ചിരിക്കുന്നതനുസരിച്ച് അഭിനയത്തെ ആംഗികം, വാചികം, ആഹാര്യം, സാത്വികം ഇങ്ങനെ നാലായി വിഭജിക്കാം; അല്ലെങ്കിൽ നാലുവിധമായി കരുതാം.

"ആംഗികോ, വാചിക സ്തദ്വ-

ദാഹാര്യഃ സാത്വികോപരഃ

ചതുർഥാഭിനയസ്തത്ര

ആംഗികോം ഗൈർന്നിദർശിതഃ

വാചാവിരചിതഃകാവ്യ-

നാടകാദിഷു വാചികഃ

ആഹാര്യോ ഹാരകേയൂര-

വേഷാദിഭിരലംകൃതിഃ

സാത്വികഃ സാത്വികൈർഭാവൈ-

ഭാവജ്ഞേത വിഭാവിതഃ." (അഭിനയദർപ്പണം) 

ആംഗികത്തിനാണ് ഭാരതീയ ചിന്തകന്മാർ പ്രാധാന്യം കൽപ്പിച്ചിട്ടുള്ളത്. സന്ദർഭോചിതമായ അംഗചലനങ്ങൾ കൊണ്ട് നടൻ നടത്തുന്ന ഭാവപ്രകടനമാണ് ആംഗികം. അത് അഭിനയത്തെ പ്രത്യക്ഷവും ക്രിയാംശപ്രധാനവുമാക്കുന്നു. ഭാവത്തിന്റെ ഓരോ സൂക്ഷ്മാംശത്തെയും മനോധർമമനുസരിച്ചുള്ള അംഗചലനങ്ങളിലൂടെ വികസിപ്പിച്ച് അവതരിപ്പിക്കാൻ നടനു കഴിയുന്നു.ശരീരാവയവങ്ങളെ അംഗം, പ്രത്യംഗം, ഉപാംഗം എന്നു മൂന്നായി വിഭജിച്ചിരിക്കുന്നു. ശിരസ്സ്, കൈപ്പടം, മാറ്, പാർശ്വം, അരക്കെട്ട്, പാദം എന്നിവ അംഗം; തോള്, കൈയ്, പുറം, വയറ്, തുട, കണങ്കാല് എന്നിവ പ്രത്യംഗം; കൃഷ്ണമണി, കൺപോള, പുരികം, മൂക്ക്, ചുണ്ട്, താടി, പല്ല്, നാവ്, കവിൾ, കഴുത്ത് എന്നിവ ഉപാംഗം. ഉപാംഗങ്ങൾകൊണ്ടുള്ള പ്രയോഗത്തിന് മുഖാഭിനയമെന്നും കരാംഗുലികൾകൊണ്ടുള്ള പ്രകടനത്തിന് മുദ്രാഭിനയമെന്നും അംഗ-പ്രത്യംഗത്തിലെ മറ്റു ഭാഗങ്ങൾകൊണ്ടുള്ള പ്രയോഗത്തിന് അംഗാഭിനയമെന്നുമാണ് സാധാരണ പറഞ്ഞുവരുന്നത്. നൃത്ത-നൃത്യ-നാട്യമയമായ നടനകലയുടെ സംവിധാനക്രമം ഈ മൂന്നുവിധ അഭിനയത്തെയും ആസ്പദമാക്കിയാണ് നിർവഹിക്കുന്നത്.

1.മുഖാഭിനയം
കൃഷ്ണമണിയുടെ ഒൻപതുവിധമുള്ള വ്യാപാരങ്ങളും കൺപോളകളുടെ ഒൻപതുവിധമുള്ള പ്രയോഗങ്ങളും പുരികങ്ങളുടെ ഏഴുവിധമുള്ള ചലനങ്ങളും മൂക്കിന്റെ ആറുവിധം കർമങ്ങളും ചുണ്ടിന്റെ ആറുവിധം പ്രയോഗങ്ങളും പല്ലിന്റെയും ചുണ്ടിന്റെയും നാവിന്റെയും പ്രവൃത്തികൾകൊണ്ടുണ്ടാകുന്ന താടിയുടെ ഏഴു വ്യാപാരങ്ങളും കവിളിന്റെ ആറുവിധം പ്രയോഗങ്ങളും കഴുത്തിന്റെ ഒൻപതുവിധം വിന്യാസങ്ങളും മുഖാഭിനയത്തിന് അത്യന്താപേക്ഷിതമാണ്. കൃഷ്ണമണിയുടെ ഒൻപതുവിധം വ്യാപാരങ്ങൾ ഭ്രമണം, വലനം, പതനം, ചലനം, സംപ്രവേശനം, സമോദ്വർത്തം, നിവർത്തനം, നിഷ്ക്രാമം, പ്രാകൃതം എന്നിവയാണ്. കൃഷ്ണമണികളെ വട്ടത്തിൽ ചുറ്റിക്കുന്നത് ഭ്രമണം; മൂന്നുകോണായി നടത്തുന്നത് വലനം; മുകളിൽനിന്നു കീഴ്പോട്ടു വീഴ്ത്തുന്നത് പതനം; ധൃതഗതിയിൽ ഇളക്കുന്നത് ചലനം; ഉള്ളിലേക്ക് ആകർഷിക്കുന്നത് സംപ്രവേശനം; ഒരു ഭാഗത്തുനിന്നു വിലങ്ങനെ മറുഭാഗത്തേക്ക് ഇളക്കുന്നത് സമോദ്വർത്തം; കടാക്ഷമായിനോക്കുന്നത് നിവർത്തനം; ശക്തിയോടെ തുറിച്ചുനോക്കുന്നത് നിഷ്ക്രാമം; സ്വാഭാവികമായിട്ടുള്ളത് പ്രാകൃതം.
പുരികങ്ങളുടെ ചലനങ്ങളെ ഉത്ക്ഷേപം, പാതനം, ഭ്രുകുടി, ചതുരം, കുഞ്ചിതം, രേചിതം, സഹജം എന്നിങ്ങനെ ഏഴായി തിരിക്കാം. പുരികങ്ങളെ മേല്പ്പോട്ട് ഉയർത്തുന്നത് ഉത്ക്ഷേപം; കീഴ്പോട്ടാക്കുന്നത് പാതനം; പുരികങ്ങളുടെ കട(അറ്റം) പൊക്കുന്നത് ഭ്രുകുടി; ഭംഗിയിൽ നീട്ടി സ്വല്പം പൊക്കുന്നത് ചതുരം; അല്പം ഒടിക്കുന്നത് കുഞ്ചിതം; ഒരു പുരികം മാത്രമായി പൊക്കുന്നത് രേചിതം; സ്വാഭാവികമായത് സഹജം.

മൂക്കിന്റെ കർമങ്ങൾ നതാ, മന്ദാ, വികൃഷ്ഠാ, സോച്ഛ്വാസാ, വിക്രൂണിതാ, സ്വാഭാവികി എന്നിവയാണ്. മൂക്കിന്റെ സുഷിരങ്ങൾ കൂടെക്കൂടെ ചേർക്കുന്നതാണ് നതാ; നിശ്ചലമായ അവസ്ഥ മന്ദാ; വിടർത്തിപിടിക്കുന്നത് വികൃഷ്ഠാ; മൂക്കിന്റെ സുഷിരങ്ങൾ വികസിപ്പിച്ച് മേല്പോട്ടും കീഴ്പോട്ടും ശ്വാസം വലിക്കുകയും വിടുകയും ചെയ്യുന്നത് സോച്ഛ്വാസം; മൂക്ക് ചുരുക്കിപിടിക്കുന്നത് വിക്രൂണിതാ; സമമായ നില സ്വാഭാവികി.

അധരകർമങ്ങളിൽ വികർത്തനം, കമ്പനം, വിസർഗം, വിനിഗൂഹനം, സംദഷ്ടകം, സമുൽഗകം എന്നിവ ഉൾപ്പെടുന്നു. ചുണ്ടുവളച്ചുപിടിക്കുന്നതിന് വികർത്തനമെന്നും, വിറപ്പിക്കുന്നതിന് കമ്പനമെന്നും, പുറത്തേക്കു തള്ളുന്നത് വിസർഗമെന്നും, പല്ലുകൊണ്ട് ചുണ്ടിൽ കടിക്കുന്നതിന് സംദഷ്ടകമെന്നും, വട്ടം പിടിക്കുന്നതിന് സമുൽഗകമെന്നും പറയുന്നു.

താടിയുടെ വ്യാപാരങ്ങൾ കുട്ടനം, ഖണ്ഡനം, ഛിന്നം, ചികിതം, ലേഹനം, സമം, ദംഷ്ടം എന്നിവയാണ്.

പല്ലുകൾ തമ്മിൽ ഇറുമ്മുമ്പോൾ ഉള്ള താടിയുടെ അവസ്ഥയാണ് കുട്ടനം; തുടിപ്പിച്ചുകൊണ്ടുള്ളതാണ് ഖണ്ഡനം; മുറുക്കം വരുത്തിക്കൊണ്ടുള്ളതാണ് ഛിന്നം; പല്ലുകൾ പൊക്കുമ്പോഴുള്ള അവസ്ഥ ചികിതം; നാവുകൊണ്ട് താടിയിലേക്ക് നക്കുന്നത് ലേഹനം; സാധാരണ നിലയാണ് സമം. ചുണ്ട് പല്ലുകൊണ്ട് കടിക്കുമ്പോഴുള്ള അവസ്ഥയാണ് ദംഷ്ടം. പല്ലിന്റെയും ചുണ്ടിന്റെയും നാവിന്റെയും സഹായത്തോടെ മാത്രമേ താടിവ്യാപാരങ്ങൾ നടക്കുകയുള്ളു.

കവിൾ പ്രയോഗങ്ങൾ ക്ഷാമം, ഫുല്ലം, പൂർണം, കമ്പിതം, കുഞ്ചിതം, സമം എന്നിവയാണ്.

കവിൾ കീഴ്ഭാഗത്തേക്ക് ഒട്ടിച്ചിടുന്നത് ക്ഷാമം; വിടർത്തുന്നത് ഫുല്ലം; ഉയർത്തുന്നത് പൂർണം; ഇളക്കുന്നത് കമ്പിതം; സങ്കോചിപ്പിക്കുന്നത് കുഞ്ചിതം; സ്വാഭാവികമാക്കുന്നത് സമം.

കണ്ഠവ്യാപാരങ്ങൾ സമം, നതം, ഉന്നതം, ത്യ്രസ്രം, രേചിതം, കുഞ്ചിതം, അഞ്ചിതം, വലിതം, നിവൃത്തം എന്നിവയാണ്. സ്വാഭാവികമായുള്ള കഴുത്താണ് സമം; കുനിക്കുന്നത് നതം, മുഖം പൊക്കിപ്പിടിക്കുമ്പോഴുള്ളത് ഉന്നതം; കഴുത്ത് ഒരു വശത്തേക്ക് ചായ്ക്കുന്നത് ത്യ്രസ്രം; ഭംഗിയിൽ വെട്ടിക്കുന്നത് രേചിതം; സ്വല്പം കുനിക്കുന്നത് കുഞ്ചിതം; കഴുത്ത് മുൻപോട്ടു നീക്കുന്നത് അഞ്ചിതം; ഒരു വശത്തേക്ക് തിരിക്കുന്നത് വലിതം; മുൻപോട്ടു കൂടെക്കൂടെ വെട്ടുന്നത് നിവൃത്തം. 

കൺപോളകളുടെ പ്രയോഗങ്ങൾ ഉൻമേഷം, നിമേഷം, പ്രസൃതം, കുഞ്ചിതം, സമം, വിവർത്തിതം, സ്ഫുരിതം, പിഹിതം, വിലോളിതം, എന്നിവയാണ്. കൺപോളകൾ തമ്മിൽ അകന്നുകൊണ്ടുള്ളതിന് ഉൻമേഷമെന്നും, തമ്മിൽ ചേർന്നുകൊണ്ടുള്ളതിന് നിമേഷമെന്നും, നീളം വരുത്തിക്കൊണ്ടുള്ളതിന് പ്രസൃതമെന്നും, അല്പം കുറിയതാക്കുന്നതിന് കുഞ്ചിതമെന്നും, സ്വാഭാവികമായിട്ടുള്ളതിന് സമമെന്നും, പൊക്കിക്കൊണ്ടുള്ളതിന് വിവർത്തിതമെന്നും, ഇളക്കിക്കൊണ്ടുള്ളതിന് സ്ഫുരിതമെന്നും, മറച്ചുകൊണ്ടുള്ളതിന് പിഹിതമെന്നും, തമ്മിൽ അടിച്ചുകൊണ്ടുള്ളതിന് വിലോളിതമെന്നും പറയുന്നു. 
മേൽ വിവരിച്ച ഉപാംഗങ്ങളുടെ വ്യാപാരാദികൾ സാധകം ചെയ്തു സ്വായത്തമാക്കിയശേഷം സ്വാഭാവികം, പ്രസന്നം, രക്തം, ശ്യാമം എന്നീ നാലുവിധം മുഖരാഗങ്ങളെ അതതു സന്ദർഭത്തിനും സ്ഥായിക്കും ആശയപ്രകാശനത്തിനും യോജിച്ചവിധം സമ്മേളിപ്പിച്ച് മുഖാഭിനയം നടത്തേണ്ടതാണ്.

കാവ്യത്തിന്റെയും നാട്യത്തിന്റെയും ആത്മാവായി കണക്കാക്കപ്പെട്ടിരിക്കുന്നത് രസമാണ്. ശൃംഗാരം, വീരം, കരുണം, ഹാസ്യം, അത്ഭുതം, ഭയാനകം, ബീഭത്സം, രൗദ്രം, ശാന്തം എന്ന് ഒൻപതാണ് രസങ്ങൾ. ഇവയെ ആണ് നവരസങ്ങൾ എന്നു പറഞ്ഞുവരുന്നത്. ഇവയ്ക്കോരോന്നിനും പ്രത്യേകം സ്ഥായിഭാവമുണ്ട്. ഒരു രസത്തെ പ്രകടിപ്പിക്കുമ്പോൾ മറ്റുള്ള ഭാവങ്ങളെക്കൊണ്ട് അവയ്ക്ക് തടസ്സം വരാതെ നിർത്തുന്ന മനോവികാരങ്ങൾക്കാണ് സ്ഥായിഭാവം എന്നു പറയുന്നത്. ശൃംഗാരത്തിനു സ്ഥായിഭാവം രതി, കരുണത്തിനു ശോകം, ഹാസ്യത്തിനു ഹാസം, അത്ഭുതത്തിനു ആശ്ചര്യം, ഭയാനകത്തിനു ഭയം, ബീഭത്സത്തിനു ജുഗുപ്സ, രൗദ്രത്തിനു ക്രോധം, ശാന്തത്തിനു നിർവേദം എന്നീ ക്രമത്തിലാണ് സ്ഥായിഭാവം അഥവാ മനോവികാരങ്ങൾ നവരസാഭിനയത്തിൽ നിലനിർത്തേണ്ടത്. ഓരോ രസത്തിനു യോജിച്ചവിധമുള്ള ഉപാംഗക്രിയകളും ഉപയോഗിച്ചാണ് മുഖാഭിനയം പൂർണമാക്കുന്നത്. നോ: നവരസങ്ങൾ

2.മുദ്രാഭിനയം
ശബ്ദഭാഷകൊണ്ട് ആശയം അന്യനെ ധരിപ്പിക്കുന്നതിന് നാക്ക്, പല്ല്, ചുണ്ട്, മൂക്ക്, കണ്ഠം എന്നിവ എപ്രകാരം ഉപകരിക്കുന്നുവോ അതുപോലെയാണ് മുദ്രാഭിനയത്തിന് അംഗുഷ്ടം, തർജനി, മധ്യമ, അനാമിക, കനിഷ്ഠിക എന്നീ അഞ്ചു കൈവിരലുകളും ഉപകാരപ്പെടുന്നത്. ഭാഷയ്ക്ക് അകാരാദി വ്യഞ്ജകാക്ഷരങ്ങൾ പോലെയാണ് ആംഗ്യഭാഷയ്ക്ക് ചതുർവിംശതി കൈമുദ്രകൾ. ഹസ്തലക്ഷണദീപിക എന്ന ശാസ്ത്രഗ്രന്ഥമനുസരിച്ചുള്ള ഇരുപത്തിനാലു പ്രധാനമുദ്രകളാണ് കേരളത്തിൽ പ്രചാരത്തിലുള്ളത്. പതാകം , മുദ്രാഖ്യം ,കടകം, മുഷ്ടി, കർത്തരീമുഖം , ശുകതുണ്ഡം , കപിത്ഥം , ഹംസപക്ഷം , ശിഖരം , ഹംസാസ്യം , അഞ്ജലി , അർധചന്ദ്രം , മുകുരം, ഭ്രമരം, സൂചിമുഖം, പല്ലവം, ത്രിപതാകം, മൃഗശീർഷം, സർപ്പശിരസ്സ്, വർധമാനകം, അരാളം, ഊർണനാഭം, മുകുളം, കടകാമുഖം എന്നിവയാണവ.

മേൽ വിവരിച്ച മുദ്രയെ ഒരു കൈകൊണ്ട് കാണിക്കുന്നതിന് അസംയുതമെന്നും രണ്ടു കൈകൊണ്ടു കാണിക്കുന്നതിന് സായുതമെന്നും പറഞ്ഞുവരുന്നു. ഇവ കൂടാതെ സമാനമെന്നും മിശ്രമെന്നും ചില വകഭേദങ്ങൾ കൂടിയുണ്ട്. ഒരേ മുദ്ര ഒന്നിലധികം വാക്കുകൾക്ക് ഉപയോഗിക്കുന്നതാണ് സമാനമുദ്ര. ഓരോ കൈയിലും വിഭിന്നമായ മുദ്രപിടിച്ച് വാക്കുകളും സംജ്ഞകളും പ്രകടിപ്പിക്കുന്നതാണ് മിശ്രമുദ്ര. കൈമുദ്രകളെ പൊതുവേ മൂന്നു പ്രകാരത്തിൽ തരംതിരിക്കാം: അനുകരണാത്മകം, വ്യഞ്ജകം, സാങ്കേതികം. ഏതെങ്കിലും ഒന്നിന്റെ രൂപത്തെയോ ഭാവത്തെയോ അനുകരിച്ച് കാണിക്കുന്നത് അനുകരണാത്മകവും ഏതെങ്കിലും ഒന്നിനെ വ്യഞ്ജിപ്പിച്ച് കാണിക്കുന്നത് വ്യഞ്ജകവും കേവലം സാങ്കേതികങ്ങളായവയെ കാണിക്കുന്നത് സാങ്കേതികവുമാകുന്നു. മുദ്രാപ്രകടനംകൊണ്ടു മാത്രം അർഥസംപുഷ്ടി ഉണ്ടാകയില്ല. ഒരർഥത്തിൽ മുദ്ര എന്നു പറഞ്ഞാൽ അടയാളം എന്നു മാത്രമാണ് അർഥം. മുദ്രയോടുകൂടി ഉപാംഗചലനങ്ങളും അംഗചലനങ്ങളും തത്തൽസ്ഥായിക്കും സന്ദർഭത്തിനും അർഥപ്രകാശത്തിനും യോജിപ്പിച്ച് പ്രവർത്തിപ്പിക്കേണ്ടതാണ്, എന്നാൽ മാത്രമേ അഭിനയം പൂർണമാകയുള്ളു (നോ: കൈമുദ്രകൾ). അതിനുള്ള ഒരു ശാസ്ത്രീയ നിർദ്ദേശം ഇതാണ്:

'യതോ ഹസ്തസ്തതോ ദൃഷ്ടിഃ

യതോ ദൃഷ്ടിസ്തതോ മനഃ

യതോ മനസ്തതോഭാവഃ

യതോ ഭാവസ്തതോ രസഃ'

3.അംഗാഭിനയം
ഉപാംഗങ്ങളെ കൂടാതെയുള്ള ശരീരത്തിലെ മറ്റ് അവയവങ്ങൾ അഥവാ അംഗ-പ്രത്യംഗങ്ങൾ കൊണ്ടാണ് അംഗാഭിനയം വെളിപ്പെടുത്തേണ്ടത്. ശാസ്ത്രീയമായി ഈ അവയവങ്ങളെക്കൊണ്ടുള്ള പ്രവൃത്തികൾ പലവിധമുണ്ട്. മണ്ഡലസ്ഥാനങ്ങൾ, ഭ്രമരികൾ, പ്ളവനങ്ങൾ, ഗതികൾ, വിക്ഷേപങ്ങൾ, ചാരി എന്നിത്യാദി പേരുകളിൽ അവ അറിയപ്പെടുന്നു. പാദതാഡനം, ചാട്ടം, കറക്കം, നിലകൾ, കരവിക്ഷേപങ്ങൾ മുതലായവയിൽനിന്ന് ലഭിക്കുന്നതാണ് അംഗാഭിനയം. അവ കഥാസന്ദർഭത്തിനും കഥാപാത്രത്തിന്റെ സ്ഥായിക്കും രാഗ-താള-മേളാനുസരണം പ്രകടിപ്പിക്കേണ്ടതാണ്.

വാചികം നടന്മാർ നടത്തുന്ന ഭാഷണം തന്നെയാണ്. അവർ പറയുന്ന വാക്കുകളുടെ സാധാരണ അർത്ഥം മാത്രമല്ല, അതിലെ സ്വരവ്യതിയാനങ്ങളും ശ്രുതിഭേദങ്ങളും ഈണവും താളവുമെല്ലാം ഭാവപ്രകാശനത്തിൽ സുപ്രധാനമായ പങ്കുവഹിക്കുന്നു.വാചികാഭിനയം നാട്യത്തിലും നാടകത്തിലുമാണ് ഉപയോഗിക്കേണ്ടത്. വാക്കുകളെയും വാചകങ്ങളെയും സന്ദർഭാനുസൃതം ഉച്ചരിക്കുന്നതിൽ നിന്നു വാചികാഭിനയം ഉണ്ടാകുന്നു. അക്ഷരശുദ്ധി, ശബ്ദക്രമം, ഉച്ചാരണവിധം എന്നിത്യാദികളെ ആശ്രയിച്ചാണ് വാചികാഭിനയത്തിന്റെ മേന്മ പ്രത്യക്ഷമാകുന്നത്. വാചികാഭിനയം നാട്യത്തിലും നാടകത്തിലുമാണ് ഉപയോഗിക്കേണ്ടത്. വാക്കുകളെയും വാചകങ്ങളെയും സന്ദർഭാനുസൃതം ഉച്ചരിക്കുന്നതിൽ നിന്നു വാചികാഭിനയം ഉണ്ടാകുന്നു. അക്ഷരശുദ്ധി, ശബ്ദക്രമം, ഉച്ചാരണവിധം എന്നിത്യാദികളെ ആശ്രയിച്ചാണ് വാചികാഭിനയത്തിന്റെ മേന്മ പ്രത്യക്ഷമാകുന്നത്. 
വാചികത്തോടൊപ്പം നടൻ നിർവഹിക്കുന്ന സൂക്ഷ്മതരമായ സ്‌തോഭപ്രകടനമാണ് സാത്വികം. ഭാവത്തിന്റെ വികാസങ്ങൾ ശരീരത്തിൽ ഉളവാക്കുന്ന പ്രതിഭാസങ്ങളിൽ നിന്ന് ഓരോ ഭാവത്തിനും യോജിച്ചവ തിരഞ്ഞെടുത്ത് സന്ദർഭോചിതമായി പ്രയോഗിക്കുകയാണ് നടൻ സാത്വികത്തിൽ ചെയ്യേത്. ഉപാംഗങ്ങളുടെ ചലനത്തോടുകൂടിയുള്ള മുഖാഭിനയവും വിറയൽ, വിയർക്കൽ, രോമാഞ്ചംകൊള്ളൽ, കണ്ണുനീർ വാർക്കൽ തുടങ്ങിയവയും സാത്വികത്തിൽ മുഖ്യമായ പങ്കുവഹിക്കുന്നു. എല്ലാ അംഗചലനങ്ങളുടെയും പിന്നിൽ മനോവ്യാപാരങ്ങൾകൂടി ഉണ്ടായിരിക്കണം. നടന്റെ മനസ്സിനുള്ളിൽനിന്നു പുറത്തേക്കു പ്രസരിക്കുന്ന ഭാവങ്ങളുടെ പ്രകാശനം മാത്രമേ രസാനുഭൂതിയിൽ കലാശിക്കുകയുള്ളൂ. ദേഹസ്വരൂപമാണ് സത്വം. സത്വത്തിൽ നിന്നു ഭാവവും ഭാവത്തിൽനിന്നു ഹാവവും, ഹാവത്തിൽ നിന്നു ഹേലയും ജനിക്കുന്നു. ശരീരത്തിൽ പ്രകൃത്യാ ഇരിക്കുന്നവയാണ് ഭാവ-ഹാവ-ഹേലാദികൾ. സത്വം ഉന്തിനില്ക്കുന്ന അഭിനയം ഉത്തമവും, സത്വം സമനിലയിൽ നില്ക്കുന്നത് മധ്യമവും, സത്വം ഇല്ലാത്തത് അധമവുമാകുന്നു. അസ്പഷ്ടരൂപമായിട്ടുള്ള സത്വത്തെ ആശ്രയിച്ചാണ് നവരസങ്ങളും മറ്റ് അഭിനയങ്ങളും നിലകൊള്ളുന്നത്. അഭിനയകലയുടെ ഉത്പത്തി സാത്വികാഭിനയത്തിൽ നിന്നാണ്. 
നടന്റെ ചമയവും വേഷഭൂഷാദികളും രംഗസജ്ജീകരണങ്ങളും ചേർന്നതാണ് ആഹാര്യം. പാത്രഭാവം ആവിഷ്കരിക്കാൻ ആവശ്യമായ പ്രാഥമിക ഉപാധികളാണ് ഇവ. 

ഇപ്രകാരം ശരീരാവയവങ്ങൾകൊണ്ടും വാക്കുകൊണ്ടും വേഷഭൂഷാദികൾകൊണ്ടും സത്വംകൊണ്ടും കവിയുടെ അന്തർഗതമായ ആശയത്തെ വെളിവാക്കുന്ന ഒരു പ്രദർശനശൈലിയാണ് അഭിനയത്തിലുള്ളത്. 'അഭിനയ' ശബ്ദത്തിന്റെ ഒരു പര്യായമായ 'വ്യഞ്ജക'ത്തിലും ഈ ഭാവത്തെ ഊന്നിപ്പറയുന്നു. എന്തായാലും അഭിനയത്തിന്റെ എല്ലാ ഘടകങ്ങളും രസാഭിവ്യക്തിയെ ലക്ഷ്യമാക്കിക്കൊണ്ടായിരിക്കണം എന്ന് നിഷ്കർഷിക്കുന്നതിൽ നാട്യശാസ്ത്രകാരന്മാരെല്ലാവരും ഒരുപോലെ ശ്രദ്ധിച്ചിരുന്നു. അഭിനയസങ്കേതങ്ങളെ സംബന്ധിച്ചിടത്തോളം ഭാരതത്തിലെ വിവിധ പ്രദേശങ്ങളിൽ രൂപംകൊണ്ടിട്ടുള്ള ദൃശ്യകലാരൂപങ്ങൾ എല്ലാംതന്നെ നാട്യശാസ്ത്രപ്രോക്തങ്ങളായ നിർദ്ദേശങ്ങളും നിബന്ധനകളുമാണ് മൗലികമായി സ്വീകരിച്ചിട്ടുള്ളത്. കൂത്ത്, കൂടിയാട്ടം, കഥകളി, തുള്ളൽ, മോഹിനിയാട്ടം, ഭരതനാട്യം, യാത്ര, യക്ഷഗാനം, കുച്ചിപ്പുടി, കഥക്, മണിപ്പൂരി തുടങ്ങിയവയിലെല്ലാം ഉൾക്കൊള്ളുന്ന അഭിനയാംശം ഇത്തരത്തിലുള്ളതാണ്
അഭിനയത്തിൽ ഭാഗഭാക്കാകുന്ന അംഗങ്ങൾ, ഉപാംഗങ്ങൾ, പ്രത്യംഗങ്ങൾ അവയുടെ ഫലപ്രദ ഉപയോഗം എന്നിവയെക്കുറിച്ച് നാട്യശാസ്ത്രം, അഭിനയ ദർപ്പണം തുടങ്ങിയ ഗ്രന്ഥങ്ങളിൽ പ്രതിപാദിച്ചിട്ടു്. ശിരസ്സ്, കണ്ണ്, പുരികം, കവിൾ, നാസിക, ചുണ്ട്, താടി, കഴുത്ത്, കൈ, ഉരസ്സ് തുടങ്ങിയവയുടെ ചലന ഭേദങ്ങളും നിലകളും ചാരികൾ, ഗതികൾ തുടങ്ങിയ പദവിന്യാസ വിശേഷങ്ങളുമാണ് ഈ ഗ്രന്ഥങ്ങളിൽ മുഖ്യമായി വിവരിച്ചിട്ടുള്ളത്. 
സംഗീതവാദ്യനൃത്തങ്ങൾ ഭാരതീയസങ്കൽപ്പത്തിൽ അഭിനയത്തിന് അത്യന്താപേക്ഷിതങ്ങളായ ബാഹ്യഘടകങ്ങളാണ്. 
മാനസികാവസ്ഥകളാണ് ഭാവങ്ങൾ. ഓരോ കലാസൃഷ്ടിയിലും മുഖ്യമായി ആവിഷ്കരിക്കപ്പെടുന്ന ഭാവം സ്ഥായിഭാവം. അതിനെ പരിപോഷിപ്പിക്കുമാറ് ഇടയ്ക്കുവന്നുമറയുന്നവ സഞ്ചാരിഭാവങ്ങൾ. ഭാവങ്ങൾ ശരീരത്തിലുണ്ടാക്കുന്ന ചേഷ്ടകൾ, അനുഭാവങ്ങൾ ഇവയെല്ലാം വേണ്ടവിധം കൂടിച്ചേരുമ്പോൾ ആസ്വാദകന് രസം അനുഭവപ്പെടുന്നു. രതി, ഉത്സാഹം തുടങ്ങിയ എട്ടു ഭാവങ്ങളും അവയിൽ നിന്നു ജനിക്കുന്ന ശൃംഗാരം, വീരം തുടങ്ങിയ എട്ടു രസങ്ങളും നാട്യശാസ്ത്രത്തിൽ എടുത്തുപറഞ്ഞിട്ടു്. ശാന്തം കൂട്ടിച്ചേർത്തപ്പോഴാണ് നവരസ സങ്കല്പം ഉണ്ടായത്. 
അഭിനയവേദിയെ സംബന്ധിച്ചിടത്തോളം ഇന്ത്യയ്ക്കു സമാന്തരമായി വികാസം പ്രാപിച്ചിരുന്നത് ഗ്രീസിലും ചൈനയിലും രൂപമെടുത്ത നാടകവേദികളായിരുന്നു. പക്ഷേ, അഭിനയം എന്ന ഭാരതീയ സംജ്ഞ ഉൾക്കൊള്ളുന്നത്ര വ്യാപകവും വൈവിധ്യപൂർണവുമായ ഒരു അർഥവ്യാപ്തി ഗ്രീക്കിലോ ചീനഭാഷയിലോ ഉള്ള സമാനപദങ്ങൾ ഉൾക്കൊണ്ടിരുന്നില്ല. ഗ്രീസിൽ പ്രത്യേകിച്ചും അഭിനയം നാടകവുമായി ബന്ധപ്പെട്ടാണ് രൂപമെടുത്തത്. കഥാപാത്രങ്ങളെ പ്രതിനിധാനം ചെയ്യുക എന്ന ധർമം നിർവഹിക്കുവാനാണ് അഭിനയം അവിടെ ആവശ്യമായി വന്നത്. ചൈനീസ് നാടകവേദി നൃത്തവേദിയുമായി ബന്ധപ്പെട്ട് രൂപംകൊണ്ടതായതുകൊണ്ട് നൃത്തത്തിലും ഒരു പരിധിവരെ അഭിനയം ആവശ്യമായിവന്നു. പില്ക്കാലത്ത് അവിടെ നാടകവേദിക്കുണ്ടായ വികാസം നൃത്തവേദിയിൽനിന്ന് സ്വതന്ത്രമായും സമാന്തരമായും ആയിരുന്നതുകൊണ്ട് അഭിനയത്തിന്റെ തുടർന്നുള്ള വികാസം അവിടെയും നാടകവേദിയുമായി മാത്രം ബന്ധപ്പെട്ടായിരുന്നു. യൂറോപ്യൻ നാടകവേദി ഗ്രീക് നാടകവേദിയുടെ വികസിതരൂപമായതുകൊണ്ട് യൂറോപ്യൻ അഭിനയവേദിയെക്കുറിച്ച് പറയുമ്പോൾ അവിടത്തെ നാടകവേദിയുമായി മാത്രം ബന്ധപ്പെടുത്തിയേ പറയാൻപറ്റൂ. പൗരസ്ത്യനാടകവേദിയിൽ നൂറ്റാണ്ടുകളുടെ തുടർച്ചയായ നിലനില്പ് അവകാശപ്പെടാവുന്ന ജപ്പാനിലെ നാടകവേദി ചൈനീസ് നാടകവേദിയുടെ പരിണതരൂപമായതുകൊണ്ട് അവിടത്തെ അഭിനയവേദിയും നാടകത്തോടു ബന്ധപ്പെട്ടാണ് നിലനിന്നുവരുന്നത്. ആധുനിക അഭിനയവേദി ഇന്ത്യയിൽ ഒഴികെ മറ്റെല്ലായിടത്തും ഏറിയകൂറും നാടകപ്രസ്ഥാനത്തോട് ബന്ധപ്പെട്ടിരിക്കുന്നതുകൊണ്ട് അഭിനയത്തെ സംബന്ധിച്ച ആധുനികപ്രവണതകളെക്കുറിച്ചുള്ള പഠനങ്ങൾ അരങ്ങ്, നാടകം എന്നീ വിഷയങ്ങളോട് ബന്ധപ്പെടുത്തി ചേർത്തിരിക്കുന്നു.


</doc>
<doc id="94300" url="https://ml.wikipedia.org/wiki?curid=94300" title="ശൈഖ് അബ്ദുൽ ഖാദിർ ജീലാനി">
ശൈഖ് അബ്ദുൽ ഖാദിർ ജീലാനി

പ്രശസ്ത പേർഷ്യൻ സൂഫി പണ്ഡിതനും ഇസ്ലാമത പ്രബോധകനുമായിരുന്നു ശൈഖ് അബ്ദുൽ ഖാദിർ ഗീലാനി അഥവാ അബ്ദുൽ ഖാദർ അൽ ജിലാനി "Abd(,olqāder Gilāni"). (പേർഷ്യൻ: عبد القادر گیلانی Abdolɢāder Gilāni) (എ.ഡി.1077-1166) (ഹിജ്റ വർഷം:470–561 ). അബ്ദുൽ ഖാദിൽ അൽ ഗീലാനി ഇബ്നു സ്വാലിഹ് ഇബ്നു ജം‌ഗിദോസ്ത് എന്നാണ്‌ പൂർണ്ണനാമം. ഖാദിരി സൂഫിപരമ്പരയുടെ പ്രധാന കണ്ണിയായ ശൈഖ് ഗീലാനി വിശ്വ പ്രസിദ്ധമായ നാല് ഖുതുബ്കളിൽ ഒരാളായി കരുതപ്പെടുന്നു. പേർഷ്യൻ ഭാഷയിലുള്ള "گ" (ഗ-G) എന്ന അക്ഷരം അറബി ഭാഷയിലില്ലാത്തതിനാൽ കീലാനി എന്നും ജീലാനി എന്നും അറബിക് കൈയ്യെഴുത്തുപ്രതികളിൽ രേഖപ്പെടുത്തപ്പെട്ടിരിക്കുന്നു. ജുനൈദ് ബാഗ്ദാദിയുടെ ആത്മീയ പരമ്പരയിലാണ്‌ ഗീലാനി പെടുന്നത്. മുസ്‌ലിം ലോകത്ത് ശൈഖ് ജീലാനി നൽകിയ സംഭാവന,അദ്ദേഹത്തിന്‌ മുഹ്‌യുദ്ദീൻ (വിശ്വാസത്തെ പുനഃരുജ്ജീവിപ്പിച്ചവൻ) എന്ന അപരനാമത്തിലറിയപ്പെടാൻ കാരണമായി. അറബി മലയാള കൃതിയായ മുഹ്‌യുദ്ദീൻ മാല ശൈഖ് ഗീലാനിയെ പ്രകീർത്തിച്ചുകൊണ്ട് എഴുതപ്പെട്ട ഒരു കാവ്യസൃഷ്ടിയാണ്‌. 

കാസ്പിയൻ കടലിന്റെ വടക്കുള്ള പേർഷ്യൻ (ഇറാൻ) പ്രവശ്യയായ ഗീലാനിലെ നയീഫ് ദേശത്ത് (എ.ഡി 1077 
(ഹിജ്റ 470 ,റമളാൻ 1) ന് അബ്ദുൽ ഖാദിർ ജനിച്ചു. സൂഫി സിദ്ധനായിരുന്ന സയ്യിദ് അബു സ്വാലിഹ് ഇബ്നു മൂസ പിതാവും , അമ്മാത്തുൽ ജബ്ബാർ ഫാഥ്വിമ മാതാവുമാണ്. മാതാപിതാക്കൾ ഹസൻ , ഹുസൈൻ വഴിയുള്ള വംശപാരമ്പരയിൽ മുഹമ്മദ് നബിയിലേക്ക് എത്തിച്ചേരുന്നു 

പ്രാഥമിക പഠനം മാതാപിതാക്കളിൽ നിന്നും പൂർത്തിയാക്കി പത്താം വയസ്സിൽ മതപാഠശാലയിൽ ചേർന്നു. ശേഷം ഉപരിപഠനത്തിനായി ബഗ്ദാദിലേക്ക് തിരിച്ചു . ഈ യാത്രയിൽ കളവ് പറയരുതെന്ന മാതവിന്റെ ഉപദേശം. കൊള്ളക്കാരുടെ മുൻപിലും പാലിച്ച അബ്ദുൽ ഖാദിർ കാരണമായി കൊള്ള സംഘം നേർമാർഗ്ഗത്തിലായ സംഭവം ഇദ്ദേഹത്തിന്റെ ജീവ ചരിത്രത്തിൽ പ്രതേകം സ്ഥാനം പിടിക്കുന്നുണ്ട്.
ശൈഖ് അബൂ സഈദുൽ മുഖ്റമി,ഇബ്നു അഖീൽ, അബുൽ ഖത്വാബ്, അബുൽ ഹുസൈനുൽ ഫര്റാഗ്, ശൈഖ് അബൂബക്കരിത്തിബ്രീസി, ഹമ്മാദ് ബ്നു ദബാസ് എന്നീ ഗുരുക്കന്മാരിൽ നിന്നും ഖുർആൻ, ഹദീസ്,ഫിഖ്ഹ്, തസ്സവുഫ്, അഖീദ എന്നീ വിഷയങ്ങളിൽ ജ്ഞാനം നേടിയതിനു ശേഷം ബഗ്ദാദിലെ ഖാസി അബീ സഊദിൽ മഖ്റമിയുടെ വിദ്യാപീഠത്തിലും തുടർന്ന് വിശ്വപ്രസിദ്ധമായ ‘നിളാമിയ്യ’ സര്വകലാശാലയിലും അധ്യാപകനായി സേവനമനുഷ്ടിച്ചു. ശാഫിഈ, പിന്നീട് ഹംബലി കർമ്മശാസ്ത്ര സരണികളിൽ മതവിധി നൽകുന്നയിടത്തോളം അദ്ദേഹത്തിന്റെ പാണ്ഡിത്യമുയർന്നു. 

ജുനൈദ് ബാഗ്ദാദിയുടെ ആത്മീയ പരമ്പരയായിരുന്നു അബ്ദുൽ ഖാദിർ സ്വീകരിച്ചിരുന്നത്. നാൽപത് വർഷം നീണ്ടു നിന്ന വിദ്യാഭ്യാസത്തിനും അധ്യാപനത്തിനുമൊടുവിൽ ആധ്യാത്മിക ജീവിതത്തിലേക്ക് പൂർണ്ണമായും കടക്കുകയും റിയാളകൾ പൂർത്തിയാക്കി പത്ത് വർഷത്തോളം നിരീക്ഷണം, ധ്യാനം, ദേശാടനം എന്നിവയിൽ മുഴുകി. 

പത്ത് വർഷത്തിന് ശേഷം ബാഗ്ദാദിലേക്ക് തിരിച്ചു വന്ന മുഹ്യുദ്ദീൻ പർണ്ണശാല സ്ഥാപിച്ചു. തുടർന്ന് മരണംവരെ ഇദ്ദേഹത്തിന്റെ പ്രവർത്തനരംഗം ബാഗ്ദാദായിരുന്നു. കലിമ തൗഹീദിന്റെ ബൈഅത്ത് നൽകിയ തന്റെ ആത്മീയ ഗുരുവായ ശൈഖ് അബൂ സയീദ് മുബാറക് അൽ മഖ്‌സൂമിവിന്റെ കീഴിലുണ്ടായിരുന്ന വിദ്യാലയം അബ്ദുൽഖാദർ ഏറ്റെടുത്തു. വിദഗ്ദ്ധനായ അധ്യാപകൻ എന്ന നിലയിൽ പ്രസിദ്ധനായി. മെസൊപ്പൊട്ടേമിയ, പേർഷ്യ, ഈജിപ്റ്റ് എന്നിവിടങ്ങളിൽ നിന്നും ധാരാളം ശിഷ്യന്മാർ ഇദ്ദേഹത്തിനുണ്ടായി. ആർജ്ജിച്ച തന്റേതായ സാധക വഴികൾ രൂപപ്പെടുത്തി ശിഷ്യരെ പരിശീലിപ്പിച്ചു. ഈ സരണി ഖാദിരിയ്യ എന്നറിയപ്പെട്ടു. ഖാൻഖാഹ് കേന്ദ്രമാക്കി പ്രബോധന പ്രവർത്തനങ്ങളിൽ മുഴുകിയ ഇദ്ദേഹത്തിന്റെ പ്രഭാഷണങ്ങൾ ശ്രവിക്കാൻ പതിനായിരക്കണക്കിന് പേർ തടിച്ചു കൂടാറുണ്ടായിരുന്നു. ലക്ഷകണക്കിന് മുസ്ലിങ്ങളെ പരിവർത്തനപ്പെടുത്തിയ ഇദ്ദേഹത്തിന്റെ പ്രഭാഷണങ്ങൾ അതിലേറെപ്പേരെ ഇസ്ലാം മതത്തിലേക്ക് ആകർഷിച്ചുവെന്നും വിശ്വസിക്കപ്പെടുന്നു ഇദ്ദേഹം സ്ഥാപിച്ച അൽഖാദിരിയാ മാർഗ്ഗത്തിന് ഇസ്ലാം ലോകത്തിൽ വലിയ സ്ഥാനമുണ്ടായിരുന്നു. ഇദ്ദേഹത്തിന്റെ മരണശേഷം പുത്രന്മാരും പൗത്രന്മാരും ഈ മാർഗ്ഗത്തിന്റെ പ്രവർത്തനം തുടർന്നു നടത്തിവന്നു. ഈ മാർഗ്ഗത്തിന്റെ സ്വാധീനത ലോകത്തിന്റെ പലഭാഗങ്ങളിലേക്കും വ്യാപിച്ചു. ഇന്ത്യയിൽ പലയിടത്തും അൽഖാദിരിയാമാർഗ്ഗം സ്വീകരിച്ചവരുണ്ട്.

അധികാരികളുടെ നീതി കേടിനെതിരെ ശബ്ദിക്കുന്ന പ്രകൃതമായിരുന്നു ഇദ്ദേഹത്തിന്റേത്. ജനങ്ങളുടെ ആവശ്യത്തെ പറ്റി അധികാരികളെ ബോധിപ്പിക്കുകയും പരിഹാരം കാണുകയും ചെയ്യുമായിരുന്നു. അധികാരികളെ പ്രീണിപ്പിച്ച് സ്ഥാനമാനങ്ങളും സമ്പത്തു നേടുന്ന കൊട്ടാര സേവകരായ പണ്ഡിതന്മാരെ ഗുണദോഷിക്കുകയും അവരിൽ നിന്ന് അകലം പാലിക്കുകയും ചെയ്തിരുന്നു. നേർച്ചയായി സമർപ്പിക്കപ്പെടുന്ന പണവും, വസ്ത്രവും ഭക്ഷണങ്ങളും ആവിശ്യക്കാർക്കിടയിൽ വിതരണം ചെയ്യുന്ന പ്രകൃതമായിരുന്നു. രാത്രി സമയങ്ങളിൽ നഗരത്തിലെത്തുന്ന ആവശ്യക്കാർക്ക് അത്താഴവും , കിടക്കാനുള്ള സൗകര്യം ഒരുക്കാനും ഖാന്ഖാഹിന്റെ പടിപ്പുരയിൽ റൊട്ടിയുമായി സേവകരെ നിയോഗിച്ചിരുന്നു. എകാന്ത വാസത്തിനു ശേഷം കച്ചവട രംഗത്ത് വ്യാപൃതനാവുകയും മികവ് തെളിയിക്കുകയും ചെയ്തു. ചരക്ക് നീക്കത്തിനായി നിരവധി കപ്പലുകൾ ഇദ്ദേഹത്തിന് സ്വന്തമായി ഉണ്ടായിരുന്നു. അന്നദാനം നടത്തുന്ന കൃത്യത്തെ ന്യായീകരിച്ചു കൊണ്ട് മുഹ്യുദ്ധീൻ ശൈഖ് പറഞ്ഞ വാചകം ഇതാണ്; ഓരോ കർമ്മങ്ങളും ഞാൻ ചികഞ്ഞന്വേഷിച്ചു, വിശക്കുന്നവരെ ഭക്ഷിപ്പിക്കുന്നതിനേക്കാൾ നല്ല ഒന്ന് ഞാൻ കണ്ടില്ല 

ജിലാനി ഒരു അത്ഭുത പുരുഷനായിട്ടാണ് കണക്കാക്കപ്പെടുന്നത്. ഇദ്ദേഹത്തിന്റെ ജ്ഞാനം, ആത്മീയശക്തി എന്നിവയെല്ലാം അമാനുഷികമാണെന്ന് വിശ്വസിക്കപ്പെടുന്നു. പല സിദ്ധികളുമുണ്ടായിരുന്ന ഇദ്ദേഹത്തെ ദുഷ്ടന്മാർ ഭയപ്പെട്ടിരുന്നു. ജലത്തിനു മുകളിൽകൂടി നടക്കുന്നതിനും വായുവിൽ സഞ്ചരിക്കുന്നതിനും ഉള്ള കഴിവുകൾ ഇദ്ദേഹത്തിന് ഉണ്ടായിരുന്നു എന്ന് ചിലർ വിശ്വസിക്കുന്നു. ദീനാനുകമ്പ, വിനയം, സൗമ്യത, സത്യം തുടങ്ങിയവയെ ഇദ്ദേഹം അങ്ങേയറ്റം പ്രായോഗികമാക്കിയിട്ടുണ്ട്.

സൂഫിമതസിദ്ധാന്തങ്ങൾ പ്രചാരത്തിലിരുന്ന കാലത്തായിരുന്നു ജിലാനി ജീവിച്ചിരുന്നത്. ഇദ്ദേഹം സുന്നികളുടെ ധാർമികവും സാമൂഹികവും ആയ കടമകളെക്കുറിച്ച് ഒരു ചെറുഗ്രന്ഥം രചിച്ചിട്ടുണ്ട്. ഗ്രന്ഥത്തിന്റെ അവസാനം സൂഫി ചിന്താഗതിയുടെ പ്രത്യേകതകളെക്കുറിച്ചും പ്രതിപാദിക്കുന്നു. കൂടാതെ മിസ്റ്റിസിസത്തെക്കുറിച്ചുള്ള കൃതികളും പ്രാർഥനാസമാഹാരങ്ങളും മതപ്രഭാഷണങ്ങളും ഇദ്ദേഹം രചിച്ചിട്ടുണ്ട്. 
1166-ൽ ബാഗ്ദാദിൽവച്ച് ഇദ്ദേഹം നിര്യാതനായി. ജിലാനിയുടെ ഖബർസ്ഥാനി ബാഗ്‌ദാദിലെ പ്രധാന സന്ദർശന കേന്ദ്രമാണ്. നിരവധി മുസ്ലിങ്ങൾ ഇവിടം സന്ദർശിക്കാറുണ്ട് 

ഒട്ടേറെ ഗ്രന്ഥങ്ങൾ ജീലാനി രചിച്ചിട്ടുണ്ടെങ്കിലും നാമമാത്രമായാതെ ഇന്ന് നിലനിൽക്കുന്നുള്ളു. കൈയെഴുത്ത് പ്രതികളായ രചനകളിൽ ഭൂരിഭാഗവും താര്ത്താരികളുടെ ബാഗ്ദാദ് അക്രമണത്തില് കത്തിയെരിക്കപ്പെട്ടു. ശേഷിച്ചവയിൽ ചിലത് മദീനയിലെ മതമൗലിക വാദികളുടെ ആക്രമങ്ങളിലും ചുട്ടെരിക്കപ്പെട്ടു.



സൂഫികളിൽ അത്യുന്നതക്കാരനായ മുഹ്യുദ്ധീൻ അബ്ദുൽ ഖാദിറിനെ പ്രകീർത്തിച്ച് സരണി മാർഗ്ഗക്കാരായ സൂഫികളാൽ ലോകമൊട്ടുക്കും നിരവധി കീർത്തനങ്ങൾ രചിക്കപ്പെട്ടിട്ടുണ്ട്. ഖസീദത്തുൽ ഖുതുബിയ്യത്,മുഹ്യുദ്ധീൻ മാല, നൂൽമാല എന്നിവ മലയാള പരിസരത്ത് പ്രസിദ്ധി നേടിയവയാണ് 




</doc>
<doc id="94301" url="https://ml.wikipedia.org/wiki?curid=94301" title="അണ്ടർവാട്ടർ റഗ്‌ബി">
അണ്ടർവാട്ടർ റഗ്‌ബി

വെള്ളത്തിനടിയിൽ കളിക്കുന്ന ഒരു കളിയാണ് അണ്ടർവാട്ടർ റഗ്‌ബി Underwater rugby (UWR) . ഇതിന്റെ പേരിന് റഗ്‌ബി എന്ന കളിയുമായി സാമ്യമുണ്ടെങ്കിലും അതുമായി വലിയ സാദൃശ്യമില്ലാത്ത കളിയാണിത്. 
ഇത് കളിക്കുന്നത് ഒരു പൂളിൽ സാധാരണ 3.5 മീ മുതൽ 5 മീറ്റർ വരെ ആഴമുള്ള വെള്ളത്തിനടിയിലാണ്. രണ്ട് ടീമുകളിലും 6 വീതം കളിക്കാർ ഉണ്ടാകും. കൂടാതെ ഓരോ ടീമിനും 6 വീതം പകരക്കാർ അഥവ സബ്സ്റ്റിറ്റ്യൂട്ടുകളും ഉണ്ടാകും. രണ്ട് ടീമിന്റെ പിച്ചിന്റെ അറ്റത്ത് സാധാരണ 40 സെ.മീ വലിപ്പമുള്ള ഗോൾ പോസ്റ്റ് ഉണ്ടാകും. ഇതിനുപയോഗിക്കുന്ന ബോൾ ഉപ്പുവെള്ളം നിറച്ച ഒന്നാണ്. ഈ ബോളുപയോഗിച്ച് ഓരോ ടീമുകളും എതിർ ടീമിന്റെ പോസ്റ്റിൽ ഗോളടിക്കാൻ ശ്രമിക്കുന്നു. 

ഇതിന്റെ ബാൾ ഏത് ദിശയിലേക്ക് വെള്ളത്തിനടിയിലൂടെ എറിയാം. സാധാരണ ബോൾ 2 മുതൽ 3 മീറ്റർ വരെ ദൂരത്തിൽ എറിയാൻ സാധിക്കും. ഏറ്റവും കൂടുതൽ ഗോൾ എതിർ ടിമിനെതിരെ നേടുന്ന ടീം ജയിക്കുന്നു.



</doc>
<doc id="94304" url="https://ml.wikipedia.org/wiki?curid=94304" title="ദ ഗ്രേറ്റ് ഡിക്ടേറ്റർ">
ദ ഗ്രേറ്റ് ഡിക്ടേറ്റർ

ചാർലി ചാപ്‌ളിൻ സംവിധാനം ചെയ്ത ഒരു സിനിമയാണ് ദ ഗ്രേറ്റ് ഡിക്റ്റേറ്റർ. ഫാസിസത്തിനെതിരെയുള്ള മഹത്തായ കലാസൃഷ്ടികളൊന്നായി ഈ സിനിമയെ കണക്കാക്കുന്നു.

ഒരു ഫാസിസ്റ്റ് എകാധിപതി. അയാൾെക്കാരു ഇരട്ടയുണ്ട്. പാവപ്പെട്ട ഒരു ബാർബർ . രണ്ടു വേഷത്തിലും ചാപ്‌ളിൻ തന്നെ പ്രത്യക്ഷപ്പെടുന്നു. അടിച്ചമർത്തപ്പെട്ട തോമാനിയയ്ക്കു മേൽ ഇരട്ടക്കുരിശിന്റെ നിഴൽ. രാപ്പകലന്യേ തെരുവുകളിൽ പട്ടാള ബൂട്ടുകളുടെ ശബ്ദം മാത്രം. രാത്രികളിൽ പട്ടാളക്കാരുടെ മൃഗീയമുഖങ്ങൾ ഓരോ മൂലയിലും തെളിഞ്ഞു വരുന്നു. പട്ടാളം, കോൺസൻട്രേഷൻ ക്യാംപുകൾ, ഏകാധിപതി -അങ്ങിങ്ങ് പിറുപിറുത്തു കേൾക്കുന്ന വാക്കുകൾ ഇവ മാത്രം. ദൂരെ മലമുകളിലെ കൊട്ടാരത്തിൽ തോമാനിയയിലെ എകാധിപതിയായ ഹൈങ്കൽ വസിക്കുന്നു.ലോകത്തേറ്റവും വെറുക്കപ്പെട്ട മനുഷ്യൻ. ലോകം കീഴടക്കലാണ് തന്റെ ജൻമലക്ഷ്യമെന്ന് കരുതുന്ന,ആര്യൻമാർമാത്രമുള്ള ഒരു പ്രപഞ്ചത്തിന്റെ പ്രഭുവായിത്തീരും താനെന്നു സ്വപ്നം കാണുന്ന ഭ്രാന്തൻ. ചുറ്റുപാടുമുള്ള മാറ്റങ്ങളെക്കുറിച്ചറിയാത്ത ഒരേ ഒരു വ്യക്തി ആ കൊച്ചു ബാർബറാണ്. അയാൾ തന്റെ ജൂതസങ്കേതം വിട്ടുപോയിട്ട് കാലമേറെയായിക്കഴിഞ്ഞിരുന്നു. ഒന്നാം ലോകമഹായുദ്ധത്തിൽ പരിക്കേറ്റ അയാൾ വർഷങ്ങളോളം ദൂരെയെവിടെയോ ആശുപത്രിയിലായിരുന്നു.ചികിത്സ മതിയെന്നു തീരുമാനിച്ച അയാൾ ഒരു ദിവസം ഒളിച്ചോടി വീട്ടിലെത്തുന്നു. സന്തോഷപൂർവം അയാൾ വീണ്ടും തന്റെ ബാർബർ ഷാപ്പു ശരിയാക്കിയെടുക്കാനുള്ള ശ്രമത്തിലേർപ്പെടുന്നു. മാറാല അടിച്ചു മാറ്റുന്നു. തന്റെ പഴയ വരവുചെലവു കണക്കു പുസ്തകം പൊടിതട്ടിയെടുക്കുന്നു. ഈ ജൂത സങ്കേതത്തിൽ ആക്രമണം നടത്തുന്ന ഇരട്ടക്കുരിശുകാർ ഈ ബാർബറെയും നോട്ടം വെയ്ക്കുന്നു.അക്രമത്തിനിരയാവുന്നവരിൽ മാന്യനും വൃദ്ധനുമായ ജെക്കളും ഭാര്യയും ഉൾപ്പെടും.പിന്നെ ഹന്ന എന്ന സുന്ദരിയായ അലക്കുകാരിയും. പരിസരപ്രദേശങ്ങളിലെ വിഴുപ്പെല്ലാം അലക്കി വെളുപ്പിക്കുന്നവൾ. ജൂത കോളനി ഈ അടിയിൽ നിന്നു പതുക്കെ ഉണരുന്നു. ഒരു ഞായറാഴ്ച സായാഹ്നസവാരിക്കു ഹന്നയെ ബാർബർ എല്ലാ ധൈര്യവും സംഭരിച്ച് ക്ഷണിക്കുന്നു. തന്റെ വടി വീശി അവളോടൊപ്പം അഭിമാനപൂർവം നടക്കുന്ന ബാർബറെ കാണാൻ കോളനി നിവാസികളെല്ലാം പുറത്തെത്തിനോക്കുന്നു. ഒരല്പം നടന്നു കഴിയും മുൻപേ മരണവും സർവനാശവും പ്രഖ്യാപിക്കുന്ന ഏകാധിപതിയുടെ ഭ്രാന്തൻ ഉദ്‌ഘോഷണം ലൗഡ്‌സ്പീക്കറിലൂടെ കേട്ട് അവർ ഞെട്ടി നിന്നു പോകുന്നു. പുതിയൊരാക്രമണം. ഏകാധിപതിയെ ചെറുക്കാൻ ധൈര്യം കാണിച്ച ബാർബറെ അക്രമികൾ വേട്ടയാടുന്നു. കൊച്ചുഹന്ന അയാളെ തട്ടിൻ പുറത്ത് ഒളിപ്പിച്ചു.പക്ഷേ അയാളെ അവർ കണ്ടുപിടിക്കുന്നു.ഓടിച്ചിട്ടു പിടിക്കുന്നു.അയാൾ കോൺസട്രേഷൻ ക്യാംപിലെത്തിച്ചേരുന്നു. ഷൾട്ട്‌സ് എന്ന ഒരു സുഹൃത്തുമൊത്ത് ബാർബർ അവിടെ നിന്നു രക്ഷപ്പെടുന്നു. ഏകാധിപതിയുടെ ആസ്ഥാനകേന്ദ്രത്തിലൊരംഗമായിരുന്ന ഷൾട്ട്‌സ് മുഖത്തുനോക്കി സത്യം പറഞ്ഞതിനാൽ കോൺസട്രേഷൻ ക്യാംപിലെത്തിയ ഒരാളാണ്. ഏകാധിപതിയ്ക്കും ബാർബർക്കും ഛായയിലുള്ള സാമ്യം ആദ്യം കണ്ടെത്തുന്നത് ഈ സുഹൃത്താണ്.തടവുചാടി ഓസ്ട്രിയയിൽ എത്തിയപ്പോൾ പ്രതീക്ഷിക്കാത്ത സംഭവങ്ങൾ നടക്കുന്നു.ഏകാധിപതി ഓസ്ട്രിയ പിടിച്ചടക്കിയെന്നോ അയാളുടനെ അങ്ങോട്ടെഴുന്നെള്ളുമെന്നോ അവർ അറിഞ്ഞിരുന്നില്ല .എല്ലാവരും ആ കൊച്ചു ബാർബറെ ഏകാധിപതിയായി തെററിദ്ധരിക്കുന്നു.അയാളെ അവർ മൈക്രോഫോണുകൾക്ക് മുൻപിലേക്ക് വലിച്ചിഴയ്ക്കുന്നു. ചാപ്‌ളിൻ നടത്തുന്ന പ്രസംഗം ഫാസിസത്തിൻ കീഴിൽപ്പെട്ട് ദുരിതമനുഭവിക്കുന്ന എല്ലാ രാഷ്ട്രങ്ങളിലെയും ജനതയുടെ ശബ്ദമായി മാറുന്നു.





</doc>
<doc id="94307" url="https://ml.wikipedia.org/wiki?curid=94307" title="നീന്തൽ മത്സരം">
നീന്തൽ മത്സരം

നീന്തൽ അടിസ്ഥാനമാക്കിയുള്ള കായിക വിനോദങ്ങളെ മൊത്തമായി നീന്തൽ മത്സരങ്ങൾ എന്ന വിഭാഗത്തിൽപ്പെടുത്താവുന്നതാണ്. വെള്ളത്തിൽ നീന്തി ഒരു പ്രത്യേകസമയത്തിനുള്ളിലോ, ഏറ്റവും വേഗത്തിലോ എത്തി ജയിക്കുന്ന രീതിയിലുള്ള മത്സരങ്ങളാണ് നീന്തൽ മത്സരങ്ങളിൽ ഉള്ളത്. പല തരത്തിൽ നീന്തുന്ന രീതികൾ നിലവിലുണ്ട്. പക്ഷേ, ഒരു പ്രത്യേക നീന്തൽ മത്സരത്തിൽ എല്ലാവരും ഒരേ രീതിയിൽ തന്നെ നീന്തണമെന്നതാണ് പൊതുവെ അംഗീകരിക്കപ്പെട്ടിട്ടുള്ളതും നടന്നുവരുന്നതുമായ രീതി. 

നീന്തൽ മത്സരങ്ങൾ 1896 മുതൽ ഒളിമ്പിക്സ് മത്സരങ്ങളുടെ ഭാഗമാണ്. ഇതിന്റെ നിയന്ത്രിക്കുന്ന സ്ഥാപനം അന്താരാഷ്ട്ര നീന്തൽ ഫെഡറേഷൻ (FINA) ആണ്. നീന്തൽ മത്സരങ്ങൾ ഒരു വ്യായാമമായിട്ടും കണക്കാക്കുന്നു.

നീന്തൽ മത്സരങ്ങളിലെ പ്രധാന തരങ്ങൾ താഴെപ്പറയുന്നവയാണ്. 



</doc>
<doc id="94317" url="https://ml.wikipedia.org/wiki?curid=94317" title="ക്രിസ്റ്റോഫ് കീസ്‌ലോവ്‌സ്കി">
ക്രിസ്റ്റോഫ് കീസ്‌ലോവ്‌സ്കി

ഒരു പോളിഷ് ചലച്ചിത്രസംവിധായകനും തിരക്കഥാകൃത്തുമാണ് ക്രിസ്സ്റ്റോഫ് കീസ്ലോവ്സ്കി ( ഇംഗ്ലീഷ്; Krzysztof Kieślowski) (27 ജൂൺ 1941 – 13 മാർച്ച് 1996). മനുഷ്യാസ്തിത്വത്തിന്റെയും ബോധത്തിന്റെയും നിഗൂഢതലങ്ങളിലേക്കു നോക്കുന്ന കീസ്‌ലോവ്‌സ്കിയുടെ ചലച്ചിത്രങ്ങൾ ആധുനിക സിനിമയിലെ ക്ലാസിക്കുകളായി ഗണിക്കപ്പെടുന്നു. ധാർമികോത്കണ്ഠയുടെ സിനിമയെന്ന് വിശേഷിപ്പിക്കപ്പെടുന്ന എഴുപതുകളിലെ പോളിഷ് ചലച്ചിത്ര ശൈലിയുടെ മുന്നണിപ്പടയാളികളിലൊരാളായിരുന്നു. ക്രിസ്റ്റോഫ് സനൂസി ഫെൽക്കിസ് ഫാൽക്ക്, എഡ്വാഡ് സെബ്രോവ്‌സ്കി, അഗ്നീസ്ക ഹോള്, യാനൂസ് കിയോവ്‌സ്കി, വോയ്‌സെക് മാർസേവ്‌സ്കി, ജെറി ദൊമരാഡ്‌സി തുടങ്ങിയ സംവിധായകർക്കൊപ്പം കീസ്‌ലോവ്‌സ്കിയും തന്റെ ചിത്രങ്ങളെ സമൂഹത്തിലെ അനീതിയും അപഭ്രംശവും പരാജയവും തുറന്നുകാട്ടുന്ന അലിഗറികളാക്കി മാറ്റി. പോളണ്ടിന്റെ വർത്തമാനകാലത്തെക്കുറിച്ചുള്ള ദൃശ്യപരിഛേദങ്ങളാണ് അവ. ജീവിതത്തിന്റെ അവസാനവർഷങ്ങളിലാണ് കീസ്‌ലോവ്‌സ്കിയുടെ ചിത്രങ്ങൾ ലോകശ്രദ്ധ നേടിയത്.കീസ്‌ ലൊവിസ്‌ കിയുടെ സിനിമകൾ പലപ്പോഴും ഒരു നിശ്ചിത പ്രമേയത്തെ ആസ്പദമാക്കി ആവിഷ്കരിക്കുന്ന ചലച്ചിത്ര പരമ്പരകളാണു.പോളിഷ്‌ ടെലിവിഷനു വേണ്ടി പത്തു കൽപനകളെ ആസ്പദമാക്കി നിർമിച്ച 'ഡെക്കലോഗ്‌(1988)' പത്തു സിനിമകളുടെ പരമ്പരയാണു. ഈ പരമ്പരയിലെ അഞ്ചാമത്തെ ചിത്രമായ 'എ ഷോർട്ട്‌ ഫിലിം എബൗട്‌ കില്ലിംഗ്‌' കാൻ ഫിലിം ഫെസ്റ്റിവലിൽ ജൂറി FIPRESCI അവാർഡും നേടുകയുണ്ടായി. ഫ്രഞ്ച്‌ ദേശീയ പതാകയിലെ നിറങ്ങളെ ആസ്പദമാക്കി നിർമ്മിച്ച ചിത്ര പരമ്പരയാണു " //" 

മനുഷ്യന്റെ ആന്തരികജീവിതം അവതരിപ്പിക്കുന്നതിൽ സാഹിത്യത്തെ അപേക്ഷിച്ച് സിനിമ എന്ന മാധ്യമം ദുർബലമാണെന്ന വിശ്വാസത്തിൽ, എന്ന സിനിമയോടെ തന്റെ ചലച്ചിത്രപ്രവർത്തനങ്ങൾ അവസാനിപ്പിക്കുകയുണ്ടായി കീസ്‌ലോവ്സ്കി. തുടർന്ന് ഏറെ നാൾ കഴിയും മുൻപ്, 1996-ൽ ബൈപ്പാസ് സർജറിയെത്തുടർന്ന് വാഴ്സോയിലെ ഒരു ആശുപത്രിയിൽ നിര്യാതനായി.



</doc>
<doc id="94318" url="https://ml.wikipedia.org/wiki?curid=94318" title="അമ്പെയ്ത്ത്">
അമ്പെയ്ത്ത്

അമ്പും വില്ലും ഉപയോഗിക്കുന്ന ഒരു കലയും, കഴിവും, കായികവിനോദവുമാണ് അമ്പെയ്ത് അഥവാ ആർച്ചറി എന്നറിയപ്പെടുന്നത്. ആദ്യകാലങ്ങളിൽ അമ്പെയ്ത് വേട്ടക്കാണ് ഉപയോഗിച്ചിരുന്നത്. കൂടാതെ യുദ്ധത്തിൽ എതിരാളികളെ കീഴടക്കുന്നതിനും അമ്പെയ്ത് ഉപയോഗിച്ചിരുന്നു. അമ്പെയ്ത്ത് പരിശീലിക്കുന്ന ഒരാളെ അമ്പെയ്തുകാരൻ അഥവാ ആർച്ചർ എന്നു പറയുന്നു. വില്ലാളി എന്നും പറയാറുണ്ട്. ഇംഗ്ലീഷിൽ അമ്പെയ്തിൽ വളരെയധികം പ്രാവീണ്യമുള്ളയാളെ ടോക്സോഫിലിറ്റ് ( "toxophilite.") എന്നു പറയുന്നു.

അമ്പെയ്തുകൾ പലവിധത്തിലുണ്ട്. അവയിൽ ചിലത് താഴെപ്പറയുന്നു. 

ഒരു പ്രത്യേക ദൂരത്തിൽ വച്ചിരിക്കുന്ന വസ്തുവിലോ, ലക്ഷ്യത്തിലോ കൃത്യതയോടെ അമ്പെയ്തുകൊള്ളിക്കുന്ന രീതിയാണ് ഇത്. ഇത് ഒരു ഒളിമ്പിക്സ് ഇനമാണ്. ഇത് അന്താരാഷ്ട്രതലത്തിൽ നിയന്ത്രിക്കുന്നത് അന്താരാഷ്ട്ര ആർച്ചറി ഫെഡറേഷൻ ആണ്. 
ഒരു പ്രത്യേക ദൂരമോ പരിധിയോ ഇല്ലാതെ വ്യത്യസ്തലക്ഷ്യങ്ങളെ അമ്പെയ്ത് വീഴ്തുന്ന രീതിയിലുള്ള മത്സരങ്ങളാണ് ഫീൽഡ് ആർച്ചറി വിഭാഗത്തിൽ പെടുന്നത്. 



</doc>
<doc id="94332" url="https://ml.wikipedia.org/wiki?curid=94332" title="കീർത്തിചക്ര">
കീർത്തിചക്ര

യുദ്ധമുഖത്തല്ലാതെ നടത്തുന്ന ധീരമായ പോരാട്ടത്തിന് ഭാരതത്തിൽ നൽകപ്പെടുന്ന രണ്ടാമത്തെ പ്രധാന സൈനികബഹുമതിയാണ് കീർത്തി ചക്ര. സൈനികർക്കും സാധാരണ പൗരന്മാർക്കും ഈ ബഹുമതി നൽകാറുണ്ട്. മരണാനന്തര ബഹുമതിയായും കീർത്തി ചക്ര നൽകാറുണ്ട്. 

1967-ന് മുമ്പ് അശോകചക്ര ക്ലാസ്- 2 എന്നാണിത് അറിയപ്പെട്ടിരുന്നത്.


</doc>
<doc id="94335" url="https://ml.wikipedia.org/wiki?curid=94335" title="കവണ">
കവണ

Y ആകൃതിയിലുള്ള ഒരു കമ്പില് വലിയുന്ന നാട കെട്ടിയിട്ടാണ് കവണ അഥവ തെറ്റാലി ഉണ്ടാക്കുന്നത്. ആദ്യ കാലത്തെ ആയുധങ്ങളിൽ ഒന്നാണ് കവണ. ഇപ്പോഴും കുട്ടികൾ വിനോദത്തിനായി കവണ ഉപയോഗിക്കുന്നു. ചില ആദിവാസികൾ വേട്ടയാടാനായി കവണ ഉപയോഗിക്കുന്നുണ്ട്. 

വലിയുന്ന നാടയുടെ മധ്യത്തിൽ കല്ല് അതുപോലെയുള്ള കട്ടിയുള്ള വസ്തുക്കൾ വെച്ച് ശക്തിയോടെ വലിച്ചുവിട്ട് ലക്ഷ്യസ്ഥാനത്ത് കൊള്ളിക്കുന്നതാണ് കവണയുടെ പ്രവർത്തനം.


</doc>
<doc id="94337" url="https://ml.wikipedia.org/wiki?curid=94337" title="കീർത്തിചക്ര (ചലച്ചിത്രം)">
കീർത്തിചക്ര (ചലച്ചിത്രം)

2006-ൽ പുറത്തിറങ്ങിയ ഒരു മലയാളചലച്ചിത്രമാണ് കീർത്തിചക്ര. മേജർ രവി സം‌വിധാനം നിർവഹിച്ച ഈ ചിത്രത്തിൽ മോഹൻലാലും ജീവയുമാണ് പ്രധാന വേഷങ്ങൾ ചെയ്തത്. മേജർ രവിയുടെ ആദ്യ ചിത്രമാണിത്. ജമ്മു കാശ്മീരിലെ തീവ്രവാദികളുമായി ഇന്ത്യൻ സൈന്യം നടത്തുന്ന പോരാട്ടങ്ങളാണ് ഈ ചിത്രത്തിന്റെ പ്രമേയം.

ഈ ചിത്രം പിന്നീട് അരൻ എന്ന പേരിൽ തമിഴിൽ മൊഴിമാറ്റി പുറത്തിറക്കുകയുണ്ടായി. തമിഴ് പ്രേക്ഷകർക്ക് ചിത്രം ഇഷ്ടപ്പെടുവാൻ വേണ്ടി തമിഴ് പതിപ്പിൽ ജീവയുടെ കൂടുതൽ രംഗങ്ങൾ ചേർത്തിരുന്നു.

നാഷണൽ സെക്യൂരിറ്റി ഗാർഡിന്റെ തലവനാണ് മേജർ മഹാദേവൻ (മോഹൻലാൽ). കാശ്മീരിലെ തീവ്രവാദികളെ അടിച്ചമർത്താൻ നിയോഗിക്കപ്പെട്ട ദൗത്യസംഘത്തെയാണ് മേജർ നയിക്കുന്നത്. മേജറുടെ ബഡ്‌ഡി പെയർ ആയ ഹവിൽദാർ ജയ്കുമാർ (ജീവ) തന്റെ വിവാഹത്തിനായി നാട്ടിൽ പോയിരിക്കുന്ന സമയത്ത് മേജറിന് തീവ്രവാദികളെക്കുറിച്ച് ഒരു പ്രധാനപ്പെട്ട വിവരം ലഭിക്കുന്നു. മേജർ ജയ്കുമാറെ ഉടൻ കാശ്മീരിലേയ്ക്ക് വിളിപ്പിക്കുന്നു. വിവാഹപ്പിറ്റേന്ന് തന്നെ ജയ്കുമാറിന് തിരിച്ചുവരേണ്ടിവരുന്നു.

ഈ രഹസ്യവിവരത്തെ പിന്തുടർന്ന് കമാന്റോകൾ നടത്തിയ തിരച്ചിലിൽ ഒരു പള്ളിയിൽ നിന്ന് വൻതോതിൽ ആയുധങ്ങൾ കണ്ടെടുക്കുന്നു. തുടർന്ന് ഡാൽ തടാകത്തിനടുത്ത് വീണ്ടും ഒരു ഓപ്പറേഷൻ നടത്തുകയും ഒരു തീവ്രവാദിയെ ഇവർ കീഴടക്കുകയും ചെയ്യുന്നു. എന്നാൽ ഈ ഏറ്റുമുട്ടലിൽ ഒരു ജവാന് (സന്തോഷ് ജോഗി) ജീവാപായം സംഭവിക്കുന്നു. പിടിക്കപ്പെട്ട ഈ തീവ്രവാദി ഇനിയും കൂടുതൽ പേര് വധിക്കപ്പെടുമെന്ന ഭീഷണിയും വെല്ലുവിളികളും തുടർന്നപ്പോൾ ആ ദേഷ്യം മൂലം അയാളെ ജയ്കുമാർ വെടിവച്ച് കൊല്ലുന്നു. ഈ വിവരം അറിഞ്ഞ് മനുഷ്യാവകാശപ്രവർത്തകർ അവിടെ എത്തുകയും ഇവർ ഗവർമെന്റിന് പരാതി നൽകുമെന്ന് പറയുകയും ചെയ്യുന്നു. എന്നാൽ നടന്ന സംഭവങ്ങൾ മനസ്സിലാകുമ്പോൾ അവർ ഈ ഉദ്യമത്തിൽ നിന്ന് പിന്മാറുന്നു.

തീവ്രവാദികൾ മുസ്ലീമുകളുടെ വലിയ ഒരു പള്ളിയായ ഹസ്രത്ബാൽ പള്ളിയെ മിസ്സൈൽ വച്ച് തകർക്കാൻ പദ്ധതി ഇടുന്നു. ഇത് മുസ്ലീം സമുദായത്തിനെ വ്രണപ്പെടുത്തുമെന്നും ഇത് ഇന്ത്യൻ പട്ടാളത്തിനെതിരേയുള്ള വികാരമാകുമെന്നും അവർ കണക്കുകൂട്ടുന്നു. ഇതിനായി ഹസ്രത്ബാൽ പള്ളിയിലേയ്ക്ക് മിസൈൽ ഉന്നം വയ്ക്കാൻ പറ്റിയ ഒരു വീട് കണ്ടുപിടിച്ച് അവർ ആ വീട് പിടിച്ചെടുക്കുന്നു. ആ വീട്ടിൽ ഉണ്ടായിരുന്ന ഒരു പെൺകുട്ടിയെ ഇവർ ബലാത്സംഘം ചെയ്യുകയും എതിർത്ത ഒരു വ്യക്തിയെ വെടിവച്ച് കൊല്ലുകയും ചെയ്യുന്നു. ഈ വെടിയൊച്ച അവിടെ റോന്ത് ചുറ്റുകയായിരുന്ന പട്ടാളക്കാർ കേൾക്കുകയും അവർ എൻ.എസ്.ജി. യെ വിവരം അറിയിക്കുകയും ചെയ്യുന്നു.

എൻ.എസ്.ജി ഈ വീട് വളയുന്നു. തുടർന്നുണ്ടായ യുദ്ധത്തിൽ എൻ.എസ്.ജി തീവ്രവാദികളെ പിടിക്കുകയും, ആ വീട്ടിൽ ബന്ധികളാക്കപ്പെട്ടവരെ മോചിപ്പിക്കുകയും, മിസൈലിനെ നിർജ്ജീവമാക്കുകയും ചെയ്യുന്നു. പട്ടാളക്കാർ മടങ്ങാൻ തുടങ്ങുമ്പോൾ, തീവ്രവാദികളുടെ തലവന്റെ ശവശരീരം കാണാനില്ല എന്ന് ഒരു വ്യക്തി ചൂണ്ടിക്കാണിക്കുന്നു. തുടർന്ന് ഇവർ അയാളെ തിരയുകയും മഹാദേവൻ അയാളെ കണ്ടെത്തുകയും ചെയ്യുന്നു. മഹാദേവന്റെ ഭാര്യയേയും (ലക്ഷ്മി ഗോപാലസ്വാമി) മകളേയും വധിച്ച കൊലയാളിയും ആയിരുന്നു അയാൾ. തുടർന്ന് മഹാദേവനും അയാളും തമ്മിൽ സംഘട്ടനത്തിൽ ഏർപ്പെടുകയും മഹാദേവനെ അയാൾ വെടിവയ്ക്കുകയും ചെയ്യുന്നു. എന്നാൽ ജയ്കുമാർ ഇടയിൽ കയറി മഹാദേവന്റെ ജീവൻ രക്ഷിച്ച് രാജ്യത്തിനു വേണ്ടി തന്റെ ജീവൻ ബലിനൽകുന്ന്നു. ജയ്കുമാറിന്റെ സേവനങ്ങൾക്ക് രാജ്യം അയാളെ മരണാനന്തരബഹുമതിയായി കീർത്തിചക്ര നൽകി ആദരിച്ചു.



</doc>
<doc id="94351" url="https://ml.wikipedia.org/wiki?curid=94351" title="ജിമ്മി ഹെൻഡ്രിക്സ്‌">
ജിമ്മി ഹെൻഡ്രിക്സ്

ജെയിംസ്‌ മാർഷൽ "ജിമ്മി" ഹെൻഡ്രിക്സ്‌, (ജനനം: ജോണി അല്ലൻ ഹെൻഡ്രിക്സ്‌ - 27 നവംബർ 1942 - 18 സെപ്തംബർ 1970) ഒരു അമേരിക്ക ക്കാരനായ ഗിറ്റാറിസ്റ്റ് ആയിരുന്നു. റോക്ക് സംഗീതത്തിന്റെ ചരിത്രത്തിലെ ഏറ്റവും വലിയ ഇലക്ട്രിക് ഗിറ്റാർ വായനക്കാരനായിട്ടാണ് ഇദ്ദേഹത്തെ മറ്റു സംഗീതജ്ഞരും വിമർശകരും വിലയിരുത്തുന്നത്.

1967 ലെ മോണിട്ടറി ഫെസ്റ്റിവലിന് ശേഷമാണ് ഇദ്ദേഹം അമേരിക്കയിൽ പ്രശസ്തി ആർജിച്ചത്. തുടർന്നുള്ള 1969 ലെ വുഡ് സ്റ്റോക്ക് ഫെസ്റ്റിവൽ, 1970 ലെ ഐൽ ഓഫ് വൈറ്റ് ഫെസ്റ്റിവൽ എന്നിവക്ക് ശേഷം ഇദ്ദേഹം കൂടുതൽ ജനശ്രദ്ധ ആകർഷിച്ചു.

1960 കളിൽ വൗവാ ശബ്ദം, ആപ്ലിഫയർ ഓവർ ഡ്രൈവ്/ഇഫക്ട്സ് തുടങ്ങിയവയിൽ നിരവധി പരീക്ഷണങ്ങൾ നടത്തിയത് റോക്ക് സംഗീതത്തിനു പുതിയ മുഖമുദ്ര ഉണ്ടാക്കി. ഇദ്ദേഹത്തിന്റെ ഇത്തരം പരീക്ഷണങ്ങളാണ് പിൽക്കാലത്ത് പലതരത്തിലുള്ള റോക്ക് സംഗീത രൂപങ്ങൾക്കും തുടക്കമായാത്. 
ഇദ്ദേഹത്തെ മുന്നോട്ടു നയിച്ചത് ബ്ലൂസ് സംഗീതജ്ഞരായ ബി ബി കിംഗ്‌, മഡി വാട്ടേർസ്, ഹൗളിംഗ് വൂൾഫ്, ആൽബെർട്ട് കിംഗ്‌ തുടങ്ങി നിരവധി പേരുടെ സംഗീതമാണ്. ഇദ്ദേഹത്തിന്റെ കൂടെ ഏറ്റവും കൂടുതൽ സംഗീതം അവതരിപ്പിച്ചിട്ടുള്ളത് ബില്ലി കോക്സ്, മിച് മിച്ചൽ, നോഎൽ രേദിംഗ്, ബടി മൈൽസ് എന്നിവരാണ്.

ഹെൻഡ്രിക്സ്‌ ന്റെ ആരാധകരുടെയും, പ്രസസ്തിയുടെയും ആഴം അളക്കാൻ പറ്റാത്തതാണ്‌. ഇദ്ദേഹത്തിന്റെ മരണാനന്തര ബഹുമതികൾ നിരവധിയാണ്. 1992 ൽ യു.എസ റോക്ക് ആൻഡ്‌ റോൾ ഹാൾ ഓഫ് ഫേയിം, 2005 ൽ യു.കെ മുസിക് ഹാൾ ഓഫ് ഫേയിം, 1997 ൽ ലണ്ടനിൽ blues plaque, 1994 ൽ ഹോളിവൂഡ്‌ വാക്ക് ഓഫ് ഫേയിമിൽ താരകം, 2006 ൽ ഇദ്ദേഹത്തിന്റെ Are you experienced എന്ന ആൽബം അമേരിക്കൻ രജിസ്ട്രി ഓഫ് റെക്കോര്ട്സിൽ ഉൾപ്പെടുത്തി. 2003 ൽ ഇദ്ദേഹത്തെ എക്കാലത്തെയും വലിയ 100 ഗിറ്റാർ വായനക്കാരിൽ ഒരാളായി അംഗീകരിച്ചു.

1942 നവംബർ 27 നു ജെയിംസ്‌ അല്ലൻ ഹെൻഡ്രിക്സ്‌ന്റെ യും ലൂസിലി ഹെൻഡ്രിക്സ്‌ന്റെ യും മകനായി അമേരിക്കയിൽ ജനിച്ച ഇദ്ദേഹം വളരെ അധികം കഷ്ടപ്പാടുകളിലൂടെയാണ് കുട്ടിക്കാലം ചെലവഴിച്ചത്. 
സ്കൂൾ വിദ്യാഭ്യാസവും കോളേജ് വിദ്യാഭ്യാസവും കഴിഞ്ഞ ശേഷം ഇദ്ദേഹം ആർമിയിൽ ചേരുകയായിരുന്നു. മോഷ്ടിക്കപ്പെട്ട കാറുകൾ ഓടിച്ചതിന് പിടിയിലായപ്പോൾ രണ്ടു കൊല്ലം തടവ് അല്ലെങ്കിൽ ആർമിയിൽ സേവനം എന്ന ഉപാധി വച്ചപ്പോൾ ആർമി സ്വീകരിക്കുകയായിരുന്നു. എന്നാൽ ഒരു വർഷം മാത്രമേ സേവനം നടത്തിയുള്ളൂ. തുടർന്നു നിരവധി ബാന്റുകളിൽ വായിക്കുകയും. പരിപാടികൾ അവതരിപ്പിക്കുകയും ചെയ്തു. മയക്കു മരുന്നിന്റെ അമിത ഉപയോഗം ഇദ്ദേഹത്തിന്റെ ജീവിതത്തെ പല രീതിയിലും ബാധിച്ചു. 1970 ൽ ലണ്ടനിൽ വച്ച് ദുരൂഹ സാഹചര്യത്തിൽ മരിക്കുകയായിരുന്നു. മരണകാരണം ഇപ്പോഴും കൃത്യമായി അറിയില്ല എന്നാണു പറയുന്നത് .


</doc>
<doc id="94353" url="https://ml.wikipedia.org/wiki?curid=94353" title="മീൻ">
മീൻ


</doc>
<doc id="94357" url="https://ml.wikipedia.org/wiki?curid=94357" title="നിശാശലഭം">
നിശാശലഭം

ചിത്രശലഭവുമായി വളരെ സാമ്യമുള്ളതും അവ ഉൾക്കൊള്ളുന്ന ലെപിഡോപ്‌ടീറ (Lepidoptera) എന്ന ഓർഡറിൽപ്പെടുന്നതുമായ ജീവികളാണ്‌ നിശാശലഭങ്ങൾ (Moth). 
ചിത്രശലഭങ്ങളും നിശാശലഭങ്ങളും തമ്മിൽ പലപ്പോഴും ആശയക്കുഴപ്പം ഉണ്ടാകാറുണ്ട്. ഇവയെ തമ്മിൽ തിരിച്ചറിയാൻ പല മാർഗ്ഗങ്ങളുണ്ട്. നിശാശലഭങ്ങളെ സാധാരണ രാത്രികാലങ്ങളിലാണ് കാണാറുള്ളത് ചിത്രശലഭങ്ങളെ പകലും. നിശാശലഭങ്ങളുടെ സ്പർശിനികളിലും ശരീരത്തിലും സൂക്ഷ്മങ്ങളായ രോമങ്ങൾ ഉണ്ടാകും. എന്നാൽ ചിത്രശലഭങ്ങളിൽ അങ്ങനെ തന്നെ രോമങ്ങൾ ഉണ്ടാകാറില്ല. നിശാശലഭങ്ങൾ സ്പർശകങ്ങൾ തറക്ക് സമാന്തരമായി പിടിക്കുമ്പോൾ ചിത്രശലഭങ്ങൾ അവ കുത്തനെ പിടിക്കുന്നു. നിശാശലഭങ്ങൾ എവിടെയെങ്കിലും ഇരിക്കുമ്പോൾ ചിറകുവിടർത്തിയിരിക്കുന്നു. ചിത്രശലഭങ്ങളാകട്ടെ ചിറകുകൾ മുകളിലേയ്ക്ക് കൂട്ടിവയ്ക്കുന്നു.
ജൈവവൈവിദ്ധ്യത്തിലെ ഒരു പ്രധാനകണ്ണിയാണ് നിശാശലഭങ്ങൾ. നിശാശലഭങ്ങളും അവയുടെ പുഴുക്കളും പക്ഷികളുടെയും ചിലന്തികളുടെയും പല്ലികളുടെയും തവളകളുടെയും വവ്വാലുകളുടെയും ആഹാരമാണ്. രാത്രിയിലും പകലും വിരിയുന്ന പല പൂക്കളുടെയും പ്രധാന പരാഗണ സഹായികളാണ് ഇവർ. ചില ചെടികളുടെ കൃഷിക്ക് നിശാശലഭങ്ങളുടെ പരാഗണസഹായം അത്യാവശ്യമാണ്.  ഈ ശലഭങ്ങളുടെ പുഴുക്കൾ മിക്കവാറും ചെടികളുടെ ഇലകൾ തിന്നാണ് വളരുന്നത്, ഇത് പല കളകളുടെയും പ്രകൃത്യാലുള്ള നിയന്ത്രണത്തിന് സഹായകരമാണ്. 
നിശാശലഭങ്ങളുടെ എണ്ണം ഒരിടത്തെ ജൈവവൈവിധ്യത്തെ കൂടുതൽ അറിയുന്നതിന് ഉപകരിക്കുന്ന ഒരു പ്രധാന സൂചകമാണ്. ജീവദൈർഘ്യം കുറവായതിനാലും ജീവിതം പലഘട്ടങ്ങളിലൂടെ കടന്നുപോകുന്നതിനാലും പ്രകൃതിയിലുള്ള ചെറിയമാറ്റങ്ങൾ ഇവയുടെ എണ്ണത്തെ പെട്ടെന്ന് ബാധിക്കാറുണ്ട്. അതുകൊണ്ടുതന്നെ നിശാശലഭങ്ങളെ നിരീക്ഷിക്കൽ പ്രകൃതിയിലുണ്ടാവുന്ന മാറ്റങ്ങൾ വേഗത്തിൽ അറിയാൻ നമ്മെ സഹായിക്കുന്നു.

നിശാശലഭ വാരം ലോകവ്യാപകമായി പൊതുജനങ്ങളുടെ സഹായത്താൽ നടത്തപ്പെടുന്ന ഒരു നിശാശലഭ പ്രൊജക്റ്റാണ്. നിശാശലഭങ്ങൾ ചിത്രശലഭങ്ങളുടെ കുടുംബത്തിൽപ്പെട്ടവരാണെങ്കിലും അവയെക്കുറിച്ച് ശാസ്ത്രലോകത്തിനും പൊതുജനങ്ങൾക്കുമുള്ള അറിവ് വളരെ പരിമിതമാണ്. ഈ ഒരു സാഹചര്യത്തിലാണ് എല്ലാ വർഷവും ജൂലൈ അവസാനവാരം നിശാശലഭ നിരീക്ഷണത്തിനും അവയെക്കുറിച്ചുള്ള അറിവ് പങ്കുവെക്കുന്നതിനുമായി ഈ വാരാചരണം നടത്തുന്നത്. നിശാശലഭങ്ങളെക്കുറിച്ചും അവയുടെ പ്രാധാന്യത്തെക്കുറിച്ചും  ബോധവൽക്കരണം നടത്താനുദ്ദേശിച്ചു നടത്തുന്ന ഈ പരിപാടിയിൽ പ്രത്യേകിച്ച് യോഗ്യതകളൊന്നുമില്ലാതെ ആർക്കും പങ്കെടുക്കാം; നിശാശലഭങ്ങളെ നിരീക്ഷിക്കുകയൂം ഈ നിരീക്ഷണങ്ങളോ ചിത്രങ്ങളോ പൊതുസഞ്ചയത്തിൽപ്പെട്ട ഏതെങ്കിലും വെബ്പോർട്ടലുകളിൽ ചേർക്കുകയും മാത്രമാണ് ചെയ്യേണ്ടത്. ഈ നിരീക്ഷണങ്ങൾ നിശാശലഭങ്ങളുടെ വൈവിദ്ധ്യത്തെക്കുറിച്ചും അവയുടെ വിതരണത്തെക്കുറിച്ചുമുള്ള അറിവുകൾ നല്കാൻ കഴിയുന്ന ശക്തമായ വിവരങ്ങളായി മാറുന്നു. 2012 ൽ തുടങ്ങിയ ഈ പരിപാടിയിൽ ഓരോ വർഷവും പ്രാതിനിധ്യം വർദ്ധിച്ചുവരുന്നുണ്ട്.

വളർച്ചയും ജീവിതദശകളും ചിത്രശലഭത്തിന്റേതുതന്നെയാണ്. അതിനാൽ കൂടുതൽ വിവരങ്ങൾക്ക് ചിത്രശലഭം താളിനെ ആശ്രയിക്കുക.


</doc>
<doc id="94365" url="https://ml.wikipedia.org/wiki?curid=94365" title="ക്രൈസോതെമിസ്">
ക്രൈസോതെമിസ്

ഒരു ഉഷ്ണമേഖലാ ഉദ്യാനസസ്യമാണ് ക്രൈസോതെമിസ് ("Chrysothemis"). കരീബിയയാണ്‌ ഈ സസ്യത്തിന്റെ ജന്മദേശം ഇതിന്‌ "കോപ്പർ ലീഫ്" എന്നും പേരുണ്ട്. 
ഉഷ്ണമേഖലാ കാലാവസ്ഥ നിലനിൽക്കുന്ന പ്രദേശങ്ങളിൽ വളരുന്ന ഇവയുടെ തണ്ടുകൾ രസഭരമാണ്‌ അതിനാൽ തന്നെ സക്കുലന്റ് വിഭാഗത്തിൽ ഉൾപ്പെടുന്നതാണ്‌ ഈ ചെടി. ഇതിന്‌ ആഴത്തിൽ വേരുപടലം കാണപ്പെടുന്നില്ല. വേരുകൾക്ക് പകരം ചെടിച്ചുവട്ടിൽ കിഴങ്ങുകളാണ്‌ ഉണ്ടാകുക. ചിലപ്പോൾ പത്രകക്ഷങ്ങളിലും കിഴങ്ങുകൾ കാണാറുണ്ട്. ഇലകൾ തണ്ടുകളിൽ നിന്നും സമ്മുഖമായി വിന്യസിച്ചിരിക്കുന്നു. ഇലകൾക്ക് നേരിയ ചെമ്പ് നിറം കലർന്ന പച്ചനിറമാണ്‌. കൂടാതെ ഇലകളിൽ നേർത്ത രോമാവരണവും ഉണ്ട്. പൂക്കൾ പത്രകക്ഷത്തിൽ നിന്നും കുലകളായി ഉണ്ടാകുന്നു. ബാഹ്യദളപുടം 5 ഇതളുകൾ സം‌യുക്തമായി ചുവപ്പ് നിറത്തിൽ കാണുന്നു. ദളം 5 ഇതളുകൾ ചേർന്നതും സം‌യുക്തവും മഞ്ഞയോ മഞ്ഞയും ചുവപ്പും കലർന്നതോ ആയി കാണപ്പെടുന്നു. പൂക്കൾ വളരെക്കാലം വാടാതെ നിലനിൽക്കും. പൂക്കൾ വാടിയാലും ബാഹ്യദളം വളരെക്കാലം കൊഴിയാതെ നിലനിൽക്കുകയും ചെയ്യും.

സൂര്യപ്രകാശം ഭാഗികമായി ലഭിക്കുന്നതോ തണൽ ഉള്ളതോ ആയ സ്ഥലങ്ങളിൽ വളർത്താൻ പറ്റിയ ചെടിയാണിത്. ആഴത്തിൽ വേരുപടലം ഇല്ലാത്തതിനാൽ ആഴം കുറഞ്ഞ ചട്ടികളിലും ഇത് നടാവുന്നതാണ്‌. തണ്ട്, കിഴങ്ങ് എന്നിവയാണ്‌ നടീൽവസ്തുവായി ഉപയോഗിക്കുന്നത്. നീർവാഴ്ചയുള്ള മണ്ണിലും ചട്ടികളിലും വളർത്താവുന്ന ചെടിയാണിത്. ചട്ടികളിൽ നടുമ്പോൾ മണ്ണ്, മണൽ, ചാണകപ്പൊടി/ഇലപ്പൊടി എന്നിവ 2:1:1 എന്ന അനുപാതത്തിൽ കലർത്തിയ പോട്ടിംഗ് മിശ്രിതമാണ്‌ മാധ്യമം. ജലസേചനം അത്യാവശ്യ ഘടകമാണ്‌. പക്ഷേ ചെടിയുടെ മുകളിൽ നിന്നും വെള്ളം ഒഴിക്കുന്നത്; ഇലയുടെ ഇടയിൽ വെള്ളം കെട്ടിനിന്ന് അഴുകുന്നതിന്‌ കാരണമാകും. ജൈവവളങ്ങൾ നൽകുന്നത് കൂടുതൽ പൂക്കൾ ഉണ്ടാകുന്നതിന്‌ കാരണമാകും


</doc>
<doc id="94376" url="https://ml.wikipedia.org/wiki?curid=94376" title="റ്റു കിൽ എ മോക്കിങ്ങ്ബേർഡ് (നോവൽ)">
റ്റു കിൽ എ മോക്കിങ്ങ്ബേർഡ് (നോവൽ)

പുലിറ്റ്സർ പുരസ്കാരം നേടിയ ഒരു ഇംഗ്ലീഷ് നോവലാണ്‌ റ്റു കിൽ എ മോക്കിങ്ങ്ബേർഡ്. ഹാർപർ ലീയാണ്‌ നോവലിന്റെ രചയിതാവ്. 1960-ൽ പുറത്തിറങ്ങിയ കൃതി ഉടനെതന്നെ കാര്യമായി വിറ്റഴിയുകയും നിരൂപകപ്രശംസ പിടിച്ചുപറ്റുകയും ചെയ്തു. "റ്റു കിൽ എ മോക്കിങ്ങ്ബേർഡ്" ഇന്ന് അമേരിക്കൻ സാഹിത്യത്തിലെ ക്ലാസ്സിക്കുകളിലൊന്നായി കണക്കാക്കപ്പെടുന്നു. 1936-ൽ ലീക്ക് പത്തു വയസ്സായിരിക്കെ അവരുടെ പട്ടണത്തിനടുത്ത് നടന്ന ഒരു സംഭവത്തെ ഭാഗികമായി ആസ്പദിച്ചെഴുതിയ ഈ നോവൽ, അവരുടെ കുടുംബത്തെയും അയൽക്കാരെയും കുറിച്ചുള്ള നിരീക്ഷണങ്ങളെക്കൂടി അടിസ്ഥാനമാക്കുന്നു.

വർണ്ണവിവേചനം, ബലാത്സംഗം എന്ന ഗൗരവമായ വിഷയങ്ങളെ പ്രതിപാദിക്കുന്നുവെങ്കിലും ഈ കൃതി ഊഷ്മളതയ്ക്കും ഹാസ്യത്തിനും പ്രശസ്തമാണ്‌. നോവലിലെ കാഥികയുടെ പിതാവായ ആറ്റികസ് ഫിഞ്ച് വായനക്കാർക്ക് വീരപുരുഷനും അഭിഭാഷകർക്ക് സത്യസന്ധതയുടെ മാതൃകയുമാണ്‌. "അമേരിക്കയിൽ ഇരുപതാം നൂറ്റാണ്ടിൽ വർണ്ണവിവേചത്തെക്കുറിച്ചുള്ള പുസ്തകങ്ങളിൽ ഏറ്റവുമധികം വായിക്കപ്പെട്ടത് ഒരുപക്ഷേ "റ്റു കിൽ എ മോക്കിങ്ങ്ബേർഡ്" ആയിരിക്കാം. വർണ്ണവിവേചനത്തിനെതിരെ നിലകൊണ്ട വീരപുരുഷകഥാപാത്രങ്ങളിൽ വച്ച് ഏറ്റവും മനസ്സിൽ തങ്ങുന്ന ചിത്രം ഇതിലെ നായകനായ ആറ്റികസ് ഫിഞ്ചിന്റേതുമാകാം" എന്നാണ്‌ നോവലിന്റെ പ്രാധാന്യത്തെ ഒരു വിമർശകൻ വിവരിച്ചത്.

തെക്കൻ ഗോതിക് നോവൽ, ബിൽഡുങ്സ്റൊമാൻ എന്നീ വിഭാഗങ്ങളിൽ നോവലിനെ ഉൾപ്പെടുത്താം. വർണ്ണവിവേചനത്തിലെ അനീതിയെയും നിഷ്കളങ്കതയുടെ അവസാനത്തെയും നോവൽ പ്രമേയമാക്കുന്നു. വർഗ്ഗം, ധീരത, കരുണ, തെക്കൻ സംസ്ഥാനങ്ങളിലെ സ്ത്രീപുരുഷവ്യത്യാസങ്ങൾ എന്നീ വിഷയങ്ങളും നോവൽ കൈകാര്യം ചെയ്യുന്നതായി പണ്ഡിതന്മാർ ചൂണ്ടിക്കാട്ടിയിട്ടുണ്ട്. സഹിഷ്ണുതയ്കും മുൻവിധികളില്ലാതിരിക്കേണ്ടതിനും പ്രാധാന്യം നൽകുന്ന കൃതി ഇംഗ്ലീഷ് സംസാരിക്കുന്ന പ്രദേശങ്ങളിലെ പല വിദ്യാലയങ്ങളിലും പാഠപുസ്തകമാണ്‌. എങ്കിലും പുസ്തകം പാഠ്യപദ്ധതികളിലും ഗ്രന്ഥശാലകളിലും നിന്ന് നീക്കം ചെയ്യണമെന്ന ആവശ്യവുമായി പല മുന്നേറ്റങ്ങളുമുണ്ടായിട്ടുണ്ട്. ഇത്രയും പ്രശസ്തി കൈവരിച്ചുവെങ്കിലും നോവൽ കറുത്തവർഗ്ഗക്കാരെ കൈകാര്യം ചെയ്ത രീതിയിൽ ചില വായനക്കാർ അസന്തുഷ്ടരാണെന്ന് എഴുത്തുകാരും ചൂണ്ടിക്കാട്ടിയിട്ടുണ്ട്. 

നോവൽ പുറത്തിറങ്ങിയ ഉടനെത്തന്നെ മുപ്പതോളം പത്രമാസികകളെങ്കിലും നിരൂപണങ്ങളെഴുതിയിരുന്നു. നിരൂപണങ്ങൾ വിലയിരുത്തലിൽ വളരെയധികം വേറിട്ടുനിന്നു. അടുത്തകാലത്ത് ബ്രിട്ടീഷ് ലൈബ്രേറിയന്മാർ "മരിക്കുന്നതിനുമുമ്പ് ഓരോ മുതിർന്ന വ്യക്തിയും വായിച്ചിരിക്കേണ്ട പുസ്തകങ്ങളുടെ പട്ടികയിൽ" ബൈബിളിനും മുകളിലായി നോവലിനെ ഉൾപ്പെടുത്തി. 1962-ൽ നോവലിനെ ആസ്പദമാക്കി പുറത്തിറങ്ങിയ അതേ പേരിലുള്ള ചലച്ചിത്രം മൂന്ന് ഓസ്കാറുകൾ നേടി. 1990 മുതൽ വർഷത്തിലൊരിക്കൽ ഹാർപർ ലീയുടെ ജന്മസ്ഥലമായ അലബാമയിലെ മൺറോവില്ലിൽ നോവലിനെ അടിസ്ഥാനമാക്കി ഒരു നാടകവും പ്രദർശിപ്പിക്കപ്പെടുന്നു. നാല്പതിലേറെ ഭാഷകളിലേക്ക് പരിഭാഷ ചെയ്യപ്പെട്ടിട്ടുള്ള നോവലിന്റെ മൂന്ന് കോടിയിലേറെ കോപ്പികൾ വിറ്റുതീർന്നിട്ടുണ്ട്. അനേകം പുരസ്കരങ്ങളും പുസ്തകത്തെയും രചയിതാവിനെയും തേടിയെത്തിയിട്ടുണ്ട്.

1926-ൽ അലബാമയിലെ മൺറോവില്ലിലാണ്‌ ഹാർപർ ലീ ജനിച്ചത്. പിന്നീട് എഴുത്തുകാരനായി പേരെടുത്ത ട്രൂമാൻ കാപോട്ട് അവരുടെ ബാല്യകാലസുഹൃത്തായിരുന്നു. മോണ്ട്ഗോമറിയിലെ ഹണ്ടിങ്ങ്ടൺ കോളേജിൽ പഠിച്ച ശേഷം നിയമപഠനത്തിനായി 1945-ൽ അലബാമ സർവകലാശാലയിലേക്ക് പോയി. കോളേജ് വിദ്യാഭ്യാസത്തിനിടെ കലാലയമാസികകളിൽ എഴുതുമായിരുന്നു. കലാലയങ്ങളിൽ അക്കാലത്ത് ആരും വിഷയമാക്കാതിരുന്ന വർണ്ണവിവേചനത്തെക്കുറിച്ചുള്ള ചെറുകഥകളാണ്‌ കൂടുതലും എഴുതിയിരുന്നത്. 1950-ൽ ന്യൂ യോർക്ക് നഗരത്തിലേക്ക് താമസം മാറ്റിയ ലീ ബ്രിട്ടീഷ് ഓവർസീസ് എയർവേസ് കോർപ്പറേഷനിൽ റിസർവേഷൻ ക്ലർക്കായി ജോലി നേടി. അവിടെവച്ച് മൺറോവില്ലിലെ ജനങ്ങളെക്കുറിച്ച് ചെറുകഥകളുടെയും ഉപന്യാസങ്ങളുടെയും ഒരു സഞ്ചയം എഴുതാനാരംഭിച്ചു. പ്രസിദ്ധീകരിക്കാനായി ഈ രചനകൾ കാപോട്ട് നിർദ്ദേശിച്ച ഒരു ഏജന്റിന്‌ 1957-ൽ കാണിച്ചുകൊടുത്തു. ജെ.ബി. ലിപ്പിൻകോട്ട് ആൻഡ് കോയിൽ ജോലി ചെയ്തിരുന്ന ഒരു എഡിറ്റർ ക്ലർക്ക് ജോലി ഉപേക്ഷിച്ച് മുഴുവൻ സമയവും എഴുത്തിൽ ശ്രദ്ധ കേന്ദ്രീകരിക്കാൻ ലീയോട് നിർദ്ദേശിച്ചു. സുഹൃത്തുക്കൾ സാമ്പത്തികമായി സഹായിച്ചതിനാൽ എഴുത്തിനു വേണ്ടി ഒരു വർഷം ജോലിയിൽ നിന്ന് മാറിനിൽക്കാൻ അവർക്ക് സാധിച്ചു.

"റ്റു കിൽ എ മോക്കിങ്ങ്ബേർഡ്" പൂർത്തിയാക്കാൻ ലീ രണ്ടര വർഷമെടുത്തു. നാഷണൽ എൻഡോവ്മെന്റ് ഫോർ ദി ആർട്സിലെ വിവരണമനുസരിച്ച് എഴുത്തിനിടെ ക്ഷമ നശിച്ച ലീ ഒരിക്കൽ കൈയെഴുത്തുപ്രതി ജനാലയിലൂടെ മഞ്ഞിലേക്ക് വലിച്ചെറിഞ്ഞു. ഏജന്റ് അവരെക്കൊണ്ട് അത് തിരിച്ചെടുപ്പിക്കുകയാണുണ്ടായത്. 1960 ജൂലൈ 11-നാണ്‌ നോവൽ പ്രസിദ്ധീകൃതമായത്. ആദ്യം "ആറ്റികസ്" എന്ന് പേരിട്ടിരുന്ന കൃതി വെറും കഥാപാത്രവിവരണത്തിലുപരിയാണെന്ന് കാണിക്കാനാണ്‌ പേര്‌ "റ്റു കിൽ എ മോക്കിങ്ങ്ബേർഡ്" എന്ന് മാറ്റിയത്. ആയിരത്തോളം പ്രതികളേ ചെലവാകുകയുള്ളൂ എന്നാണ്‌ ലിപ്പിൻകോട്ടിലെ എഡിറ്റോറിയൽ സംഘം ലീയോട് പറഞ്ഞിരുന്നത്. നോവൽ വലിയ വിജയമൊന്നുമാകുമെന്ന് താൻ കരുതിയിരുന്നില്ലെന്നും പുസ്തകം നിരൂപകരുടെ കൈയാൽ കരുണയോടെ പെട്ടെന്ന് വധിക്കപ്പെടുമെന്നും എന്നാൽ കൃതി ഇഷ്ടപ്പെട്ട ആരെങ്കിലും തന്നെ പ്രോത്സാഹിപ്പിക്കുമെന്നുമാണ്‌ കരുതിയതെന്നും ലീ പിന്നീട് പറഞ്ഞു. എന്നാൽ കരുണയോടെയുള്ള വധം പോലെ തന്നെ ഭയാനകമായ പരസ്യമായ പ്രോത്സാഹനമാണ്‌ തനിക്ക് ലഭിച്ചത്. റീഡേഴ്സ് ഡൈജസ്റ്റ് ഭാഗികമായി പുനഃപ്രസിദ്ധീകരിച്ചതോടെ പുസ്തകത്തിന്‌ ധാരാളം വായനക്കാരുണ്ടായി. അതുകഴിഞ്ഞ് ഇന്നുവരെ പുസ്തകത്തിന്റെ പ്രസിദ്ധീകരണം നിലച്ചിട്ടില്ല.

അലബാമയിലെ കാല്പനികനഗരമായ മേകോംബിൽ 1930-കളിലെ മൂന്ന് വർഷങ്ങളിലാണ്‌ കഥ നടക്കുന്നത്. സ്കൗട്ട് എന്നറിയപ്പെടുന്ന ആറു വയസ്സുകാരിയായ ജീൻ ലൂയിസ ഫിഞ്ചിന്റെ വീക്ഷണകോണിലൂടെയാണ്‌ നോവലിന്റെ ആഖ്യാനം. അമ്മ മരിച്ചതിനാൽ നാല്‌ വയസ്സിന്‌ മൂത്ത സഹോദരൻ ജെറെമിയോടും (ജെം) അച്ഛൻ ആറ്റികസിനോടുമൊപ്പമാണ്‌ സ്കൗട്ട് ജീവിക്കുന്നത്. മധ്യവയസ്കനായ ആറ്റികസ് അഭിഭാഷകനാണ്‌. അമ്മായിയോടൊപ്പം വേനൽക്കാലം മേകോംബിൽ ചിലവഴിക്കാനെത്തിയ ചാൾസ് ബേക്കർ ഹാരിസ് (ഡിൽ) എന്ന കുട്ടിയുമായി ജെമും സ്കൗട്ടും ചങ്ങാത്തത്തിലാകുന്നു. ഏത് സമയവും വീട്ടിനുള്ളിൽ തന്നെ കഴിഞ്ഞുകൂടുന്ന അയൽക്കാരനായ ആർതർ റാഡ്‌ലിയെ (ബൂ) കുട്ടികൾക്ക് ഭയമാണ്‌. സ്ഥലത്തെ മുതിർന്നവർ ബൂയെക്കുറിച്ച് സംസാരിക്കാറേയില്ല. വർഷങ്ങളായി അധികമാരും അയാളെ കണ്ടിട്ടുമില്ല. ബൂ കാണാൻ എങ്ങനിരിക്കുമെന്നും അയാൾ വീട്ടിൽ നിന്ന് പുറത്തിറങ്ങാതിരിക്കാൻ കാരണമെന്തെന്നും കുട്ടികൾ സങ്കല്പിക്കാൻ ശ്രമിക്കുന്നു. ഡില്ലുമൊത്തുള്ള രണ്ട് വേനലവധികൾക്കു ശേഷം റാഡ്‌ലിമാരുടെ വീട്ടിനു പുറത്തെ ഒരു മരത്തിൽ തങ്ങൾക്കായി ആരോ ചെറിയ സമ്മാനങ്ങൾ കൊണ്ടുവയ്ക്കുന്നുണ്ടെന്ന് സ്കൗട്ടും ജെമും മനസ്സിലാക്കുന്നു. കുട്ടികളെ സ്നേഹിക്കുന്നു എന്ന് സൂചിപ്പിക്കുന്ന ധാരാളം കാര്യങ്ങൾ ബൂ ചെയ്യുന്നുവെങ്കിലും ഒരിക്കലും അവർക്കു മുന്നിൽ പ്രത്യക്ഷപ്പെടുന്നില്ല.

വെളുത്തവർഗ്ഗക്കാരിയായ മായെല്ല യൂവെൽ എന്ന യുവതിയെ ബലാത്സംഗം ചെയ്തു എന്ന കുറ്റം ആരോപിക്കപ്പെട്ടിരിക്കുന്ന ടോം റോബിൻസണു വേണ്ടി വാദിക്കാൻ കോടതി ആറ്റികസിനോടാവശ്യപ്പെടുന്നു. മേകോംബിലെ പൗരന്മാരധികവും എതിർക്കുന്നുവെങ്കിലും ടോമിനെ രക്ഷിക്കാൻ ആവുന്നത്ര പരിശ്രമിക്കാൻ ആറ്റികസ് തീരുമാനിക്കുന്നു. മറ്റു കുട്ടികൾ ആറ്റികസ് "കാപ്പിരിപ്രേമി" ആണെന്ന് പറഞ്ഞ് കുട്ടികളെ പ്രകോപിപ്പിക്കുന്നു. ആറ്റികസ് വിലക്കിയിട്ടുണ്ടെങ്കിലും അച്ഛന്റെ അഭിമാനത്തിനുവേണ്ടി അവരോട് ഏറ്റുമുട്ടാൻ സ്കൗട്ട് ശ്രമിക്കുന്നു. ടോമിനെ കൊല്ലാൻ ശ്രമിക്കുന്ന ഒരു കൂട്ടം ആളുകളെ ആറ്റികസിനും നേരിടേണ്ടി വരുന്നു. രംഗത്തെത്തുന്ന കുട്ടികൾ അവരെ കാര്യങ്ങൾ ആറ്റികസിന്റെയും ടോമിന്റെയും വീക്ഷണകോണിൽ നിന്ന് കാണാൻ പ്രേരിപ്പിക്കുന്നതോടെ അവർ പിന്തിരിയുന്നു.

കുട്ടികൾ കോടതിയിലേക്ക് വരേണ്ടെന്ന് ആറ്റികസ് വിലക്കുന്നതിനാൽ അവർ കറുത്തവർഗ്ഗക്കാർക്കായുള്ള പ്രത്യേക ബാൽക്കണിയിൽ നിന്നാണ്‌ വാദപ്രതിവാദം കാണുന്നത്. മായെല്ലയും പിതാവ് മദ്യപാനിയായ ബോബ് യൂവെലും കള്ളം പറയുകയാണെന്ന് ആറ്റികസ് തെളിയിക്കുന്നു. മായെല്ല യഥാർത്ഥത്തിൽ ടോമിനെ വശീകരിക്കാൻ ശ്രമിക്കുകയായിരുന്നു എന്നും ഇത് കണ്ടെത്തിയ അച്ഛനാണ്‌ മായെല്ലയെ തല്ലിയത് എന്നും തെളിയുന്നു. ടോം നിരപരാധിയെന്ന് തെളിഞ്ഞിട്ടും അയാൾ കുറ്റക്കാരനാണെന്നാണ്‌ വിധി വരുന്നത്. ടോമിനെ കോടതി തൂക്കിക്കൊല്ലാൻ വിധിക്കുന്നതോടെ ജെമിന്‌ നീതിവ്യവസ്ഥയിലുള്ള വിശ്വാസം നഷ്ടമാകുന്നു. അപ്പീൽ നൽകി ടോമിനെ രക്ഷിക്കാൻ ആറ്റികസ് ശ്രമം നടത്തുന്നതിനിടെ ജയിൽ ചാടാൻ ശ്രമിക്കുന്ന ടോമിനെ അധികൃതർ വെടിവച്ചുകൊല്ലുന്നു.

വിധി തനിക്കനുകൂലമായെങ്കിലും ജനങ്ങളുടെ മുമ്പിൽ അപഹാസ്യനാക്കപ്പെട്ട ബോബ് യൂവെൽ പ്രതികാരപ്രതിജ്ഞയെടുക്കുന്നു. അയാൾ തെരുവിൽ വച്ച് ആറ്റികസിന്റെ മുഖത്ത് തുപ്പുകയും ജഡ്ജിയുടെ വീട്ടിൽ അയാളില്ലാത്ത സമയം നോക്കി കയറി മോഷ്ടിക്കാൻ ശ്രമിക്കുകയും ചെയ്യുന്നു. ടോമിന്റെ വിധവയെയും ബോബ് ഉപദ്രവിക്കുന്നു. ഒടുവിൽ ഒരു രാത്രി ജെമും സ്കൗട്ടും സ്കൂളിലെ ഹാലോവീൻ പരിപാടി കഴിഞ്ഞ് തനിച്ച് വീട്ടിലേക്ക് മടങ്ങുന്നതിനിടെ അവരെ ആക്രമിച്ച് കൊല്ലാൻ ബോബ് ശ്രമിക്കുന്നു. മൽപ്പിടിത്തത്തിനിടെ ജെം കൈയൊടിഞ്ഞ് അബോധാവസ്ഥയിലാകുന്നുവെങ്കിലും ഒരു അജ്ഞാതൻ കുട്ടികളുടെ രക്ഷയ്ക്കെത്തുകയും അവരെ വീട്ടിലെത്തിക്കുകയും ചെയ്യുന്നു. വീട്ടിൽ വച്ച് അത് ബൂ റാഡ്ലിയാണെന്ന് സ്കൗട്ട് മനസ്സിലാക്കുന്നു.

രംഗത്തെത്തുന്ന മേകോംബ് പോലീസ് മേധാവിയായ ഹെക്ക് ടേറ്റ് ബോബ് കൊല്ലപ്പെട്ടിരിക്കുന്നു എന്ന് മനസ്സിലാക്കുന്നു. കൊലക്കുറ്റം ജെം, ബൂ ഇവരിലാരുടെയെങ്കിലും മേൽ ചാർത്തുന്നത് വിഡ്ഢിത്തവും അധാർമ്മികതയുമായിരിക്കുമെന്ന് ടേറ്റ് ആറ്റികസിനെ പറഞ്ഞ് മനസ്സിലാക്കുന്നു. വാദിക്കാൻ ആറ്റികസ് ശ്രമിക്കുന്നുവെങ്കിലും ഒടുവിൽ സ്വന്തം കത്തിമേൽ വീണാണ്‌ ബോബ് മരിച്ചത് എന്ന ടേറ്റിന്റെ വാദം അംഗീകരിക്കുന്നു. തന്റെ കൂടെ വീട്ടിലേക്ക് നടക്കാൻ ബൂ സ്കൗട്ടിനോടാവശ്യപ്പെടുന്നു. വാതിൽക്കൽ വച്ച് ഇരുവരും പിരിയുന്നതിനു ശേഷം ബൂ വീണ്ടും സ്വയം തീർത്ത വീട്ടുതടങ്കലിൽ തുടരുന്നു. ജീവിതത്തെ അയാളുടെ വീക്ഷണകോണിൽ നിന്ന് നോക്കിക്കാണാൻ ശ്രമിക്കുന്ന സ്കൗട്ട് അയാളുടെ അനേകം ഉപകാരങ്ങൾക്ക് ഒരിക്കലും തങ്ങൾ നന്ദി പറയുകയോ പ്രത്യുപകാരം നൽകുകയോ ചെയ്തില്ലല്ലോ എന്ന് പശ്ചാത്തപിക്കുന്നു.

"റ്റു കിൽ എ മോക്കിങ്ങ്ബേർഡ്" ആത്മകഥയല്ലെന്നും എന്നാൽ "ഒരു എഴുത്തുകാരൻ തനിക്ക് അറിയാവുന്ന കാര്യങ്ങൾ സത്യസന്ധമായി എങ്ങനെ എഴുതണമെന്നുള്ളതിന്‌ ഉദാഹരണമാണെന്നും" ഹാർപർ ലീ പറഞ്ഞിട്ടുണ്ട്. ലീയുടെ ബാല്യകാലത്തെ പല സംഭവങ്ങളും പരിചയമുള്ള വ്യക്തികളും നോവലിലേതുമായി വളരെയധികം സാമ്യം പുലർത്തുന്നു. ലീയുടെ അച്ഛൻ അമസ കോൾമാൻ ലീ ആറ്റികസ് ഫിഞ്ചിനെപ്പോലെ അഭിഭാഷകനായിരുന്നു. 1919-ൽ കൊലക്കുറ്റം ആരോപിക്കപ്പെട്ട രണ്ട് കറുത്തവർഗ്ഗക്കാർക്കുവേണ്ടി അദ്ദേഹം വാദിച്ചു. എന്നാൽ കുറ്റവാളികളെന്ന് വിധിക്കപ്പെട്ട അവർ തൂക്കിലേറ്റപ്പെടുകയും അവരുടെ ശവശരീരങ്ങൾ വികൃതമാക്കപ്പെടുകയും ചെയ്തു. ഇതിനുശേഷം അദ്ദേഹം ക്രിമിനൽ കേസുകളൊന്നും വാദിച്ചില്ല. മൺറോവില്ലിലെ ദിനപത്രത്തിന്റെ എഡിറ്ററും പ്രസാധകനും കൂടിയായിരുന്നു അമസ കോൾമാൻ. ആറ്റികസിൽ നിന്ന് വ്യത്യസ്തനായി ആദ്യകാലത്ത് വർണ്ണവിവേചനത്തെ അനുകൂലിച്ചിരുന്നുവെങ്കിലും പിന്നീട് ഈ ചിന്തയിൽ അയവുവന്നു. സ്കൗട്ടിന്റെ അമ്മ അവർക്ക് രണ്ടുവയസ്സുള്ളപ്പോഴേ മരണമടഞ്ഞെങ്കിൽ ഹാർപർ ലീയുടെ അമ്മ മരിച്ചത് അവർക്ക് 25 വയസ്സുള്ളപ്പോഴാണ്‌. എന്നാൽ മാനസികപ്രശ്നങ്ങളുണ്ടായിരുന്ന ലീയുടെ അമ്മയ്ക്ക് അവരുടെ ജീവിതത്തിൽ കാര്യമായ സ്വാധീനമില്ലായിരുന്നു. ജെമിനെപ്പോലെ നാല്‌ വയസ്സിന്‌ മൂത്ത എഡ്വിൻ എന്ന സഹോദരനും ലീക്കുണ്ടായിരുന്നു. നോവലിലെ കാല്പൂർണിയയെപ്പോലെ കറുത്തവർഗ്ഗക്കാരിയായ ഒരു ജോലിക്കാരി ദിവസവും അവരുടെ വീട്ടിൽ വരുമായിരുന്നു.

ഡിൽ എന്ന കഥാപാത്രം രൂപപ്പെടുത്തിയിരിക്കുന്നത് ലീയുടെ ബാല്യകാലസുഹൃത്തായ ട്രൂമാൻ കാപോട്ടിനെ (അക്കാലത്ത് ട്രൂമാൻ പെർസൺസ് എന്നായിരുന്നു അറിയപ്പെട്ടിരുന്നത്) അടിസ്ഥാനമാക്കിയാണ്‌. വേനൽക്കാലത്ത് സ്കൗട്ടിന്റെ അയൽക്കാരനായിരുന്നു ഡിൽ എങ്കിൽ ട്രൂമാൻ അമ്മ ന്യൂയോർക്ക് സന്ദർശിക്കുന്ന വേളകളിൽ ലീയുടെ അയൽക്കാരിയായ തന്റെ അമ്മായിയുടെ കൂടെയായിരുന്നു താമസിച്ചിരുന്നത്. ഡില്ലിനെപോലെ കാപോട്ടിനും അസാധാരണമായ ഭാവനയും കഥകളുണ്ടാക്കാനുള്ള ശേഷിയുമുണ്ടായിരുന്നു. ധാരാളം വായിക്കാനിഷ്ടപ്പെട്ടിരുന്ന ലീയും കാപോട്ടും മറ്റ് കുട്ടികളിൽ നിന്ന് വ്യത്യസ്തരായിരുന്നു. ആൺകുട്ടികളെപ്പോലെ പെരുമാറുമായിരുന്ന ലീ ധാരാളമായി വഴക്കുണ്ടാക്കുകയും ചെയ്യുമായിരുന്നു. സങ്കീർണ്ണമായ ഭാഷയും ഉച്ചാരണവൈകല്യവും മൂലം കാപോട്ടിനെ മറ്റു കുട്ടികൾ കളിയാക്കുമായിരുന്നു. കൂട്ടുകാരിൽ നിന്ന് മാറ്റി നിറുത്തപ്പെട്ട ഇരുവരും പെട്ടെന്ന് സുഹൃത്തുക്കളായി. കാപോട്ട് തങ്ങളെയിരുവരെയും വിശേഷിപ്പിച്ചത് "വ്യത്യസ്തർ" (apart people) എന്നാണ്‌. ലീയുടെ അച്ഛൻ നൽകിയ ടൈപ് റൈറ്ററിൽ കഥകളെഴുതുകയും അത് നാടകമാക്കി ഇരുവരും ചേർന്ന് അവതരിപ്പിക്കുകയും ചെയ്യുമായിരുന്നു. ഇരുവരും ചേർന്ന് 1960-ൽ കാൻസസ് സംസ്ഥാനത്തേക്ക് അവിടെ നടന്ന കൂട്ടകൊലപാതകത്തെക്കുറിച്ചന്വേഷിക്കാൻ നടത്തിയ യാത്രയാണ്‌ കാപോട്ടിന്റെ നോവലായ "ഇൻ കോൾഡ് ബ്ലഡിന്‌" അടിസ്ഥാനമായത്.

ഏതു സമയവും വീടടച്ചിട്ടിരുന്ന ഒരു കുടുംബം ലീയുടെ വീടിനടുത്ത് താമസിച്ചിരുന്നു. അവിടത്തെ മകൻ ഒരു കേസിൽ പെട്ടതിനെത്തുടർന്ന് അച്ഛൻ 24 വർഷം അവനെ വീട്ടുതടങ്കലിൽ വയ്ക്കുകയാണുണ്ടായത്. ഒടുവിൽ എല്ലാവരും മറന്ന ആ മനുഷ്യൻ 1952-ൽ മരണമടഞ്ഞു.

ടോം റോബിൻസന്റെ മാതൃക ആരെന്ന് വ്യക്തമല്ല. ഒന്നിലധികം സംഭവങ്ങൾ ടോമിന്റെ പാത്രസൃഷ്ടിക്ക് പ്രചോദനമായിട്ടുണ്ടാകാം എന്ന് ഊഹങ്ങളുണ്ട്. ലീക്ക് പത്തുവയസ്സായിരിക്കെ മൺറോവില്ലിനടുത്തുള്ള ഒരു വെള്ളക്കാരി വാൾടർ ലെറ്റ് എന്ന കറുത്തവർഗ്ഗക്കാരൻ തന്നെ ബലാത്സംഗം ചെയ്തെന്ന് ആരോപിച്ചു. ഈ കഥയും തുടർന്നുണ്ടായ കോടതിനടപടികളും ലീയുടെ അച്ഛന്റെ പത്രം റിപ്പോർട്ട് ചെയ്തിരുന്നു. ലെറ്റ് കുറ്റവാളിയെന്ന് വിധിച്ച കോടതി അയാളെ വധശിക്ഷയ്ക്ക് വിധിച്ചു. കുറ്റാരോപണം കളവാണെന്ന് പറഞ്ഞ് ധാരാളം കത്തുകൾ വന്നതിനെത്തുടർന്ന് വധശിക്ഷ ജീവപര്യന്തമാക്കി മാറ്റി. ജയിലിൽ വച്ച് ക്ഷയരോഗബാധിതനായ ലെറ്റ് 1937-ൽ മരിച്ചു. സ്കോട്ട്ബറോ ബോയ്സ് സംഭവവും കഥാതന്തുവിനെ സ്വാധീനിച്ചിരിക്കാം എന്നും അഭിപ്രായമുണ്ട്. രണ്ട് വെളുത്തവർഗ്ഗക്കരായ സ്ത്രീകളെ ബലാത്സംഗം ചെയ്തു എന്നാരോപിക്കപ്പെട്ട ഒമ്പത് കറുത്തവർഗ്ഗക്കാർ തെളിവുകൾ അപര്യാപ്തമായിരുന്നിട്ടും വധശിക്ഷയ്ക്ക് വിധിക്കപ്പെട്ട സംഭവമാണ്‌ സ്കോട്ട്ബറോ ബോയ്സ് സംഭവം. എന്നാൽ തെക്കന്മാരുടെ മുൻവിധികളെ വെളിവാക്കാൻ സ്കോട്ട്സ്ബറോ കേസ് ഉദാഹരണമാക്കാമെങ്കിലും തന്റെ മനസ്സിലുണ്ടായിരുന്നത് ഇത്ര സെൻസേഷണലല്ലായിരുന്ന ഒരു സംഭവമാണെന്ന് ലീ 2005-ൽ പറഞ്ഞു. 1955-ൽ ഒരു വെള്ളക്കാരിയുടെ നേരെ ചൂളമടിച്ചതിന്‌ കൊല ചെയ്യപ്പെട്ട പതിനാലുകാരനായ എമ്മെറ്റ് ടില്ലും ടോമിന്‌ മാതൃകയായിരിക്കാം എന്ന് പറയപ്പെടുന്നു.

ലീയുടെ കഥപറയാനുള്ള കഴിവിനെ അവരുടെ രചനാശൈലിയിലെ ഏറ്റവും ശക്തമായ അംശമായി നിരൂപകർ കണക്കാക്കുന്നു. ഒരു നിരൂപണം "തന്ത്രപരമായ അത്യുജ്ജ്വലത" (tactical brilliance) എന്നാണ്‌ ഇതിനെ വിശേഷിപ്പിച്ചത്. മറ്റൊരു പണ്ഡിതൻ ഇപ്രകാരം എഴുതി : "കഥ പറയാനുള്ള അസാമാന്യമായ കഴിവ് ഹാർപ്പർ ലീക്കുണ്ട്. അവരുടെ കല ദൃശ്യവും ചലച്ചിത്രസമാനമായ ഒഴുക്കുള്ളതുമാണ്‌. പരിണാമത്തിന്റെ ഏച്ചുകെട്ടലുകളില്ലാതെ ഒരു രംഗം മറ്റൊന്നിലേക്ക് അലിഞ്ഞുചേരുന്നു." ചുറ്റുപാടുകളെ നിരീക്ഷിക്കുന്ന കുട്ടിയും ബാല്യകാലം അയവിറക്കുന്ന മുതിർന്ന സ്ത്രീയും ചേർന്ന വ്യക്തിയാണ്‌ നോവലിലെ കാഥിക. ആഖ്യാനത്തിലെ ഈ മിശ്രണവും ഫ്ലാഷ്ബാക്കിന്റെ ഉപയോഗവും വീക്ഷണകോണുകൾ കൊണ്ട് കളിക്കാൻ നോവലിസ്റ്റിനെ സഹായിക്കുന്നു. കുട്ടികളുടെ നിരീക്ഷണങ്ങൾ, മുതിർന്നവരുടെ പരിതഃസ്ഥിതികൾ, മറച്ചുവയ്ക്കപ്പെടുന്ന ഉദ്ദേശ്യങ്ങൾ, ചോദ്യം ചെയ്യപ്പെടാത്ത സാമ്പ്രദായികത എന്നിവയെയെല്ലാം ഉപയോഗപ്പെടുത്തുന്ന ഈ ആഖ്യാനരീതി "ആനന്ദജനകമാംവിധം വഞ്ചിക്കുന്ന" (delightfully deceptive) നോവലായി "റ്റു കിൽ എ മോക്കിങ്ങ്ബേർഡിനെ" മാറ്റുന്നു. എന്നാൽ സ്കൗട്ടിന്റെ ഭാഷയിലെ സങ്കീർണ്ണതയെയും കാര്യങ്ങൾ ആഴത്തിൽ മനസ്സിലാക്കാനുള്ള കഴിവിനെയും വായനക്കാർ ചോദ്യം ചെയ്യുന്നതിനും ഇത് വഴിവയ്ക്കുന്നു. സ്കൗട്ടിനെയും ജെമിനെയും പോലെ പൂർണ്ണമായ സംരക്ഷണത്തിൽ വളരുന്ന കുട്ടികൾക്ക് ടോമിന്റെ ജീവൻ തന്നെ തുലാസിലായുള്ള വിചാരണയുടെ ഗുരുത്വം മനസ്സിലാക്കാനുള്ള ശേഷിയെ ഹാർഡിങ്ങ് ലെമേ, നോവലിസ്റ്റും വിമർശകനുമായ ഗ്രാൻവിൽ ഹിക്ക്സ് എന്നിവർ ചോദ്യം ചെയ്തിട്ടുണ്ട്.

ദുഃഖപര്യവസായിയായ കഥയിലും ഹാസ്യം ഉപയോഗിക്കുന്ന ലീയുടെ രീതിയെപ്പറ്റി ജാക്വലിൻ ടാവെർണിയെർ-കർബിൻ ഇപ്രകാരം പറയുന്നു : "ചിരി സുന്ദരമായ പുറംതൊലിക്കടിയിലുള്ള പഴുപ്പിനെ പുറത്തുകൊണ്ടുവരുന്നു, അതിനെ വിലകുറക്കുകയും ചെയ്യുന്നു: ഒരാൾ നോക്കിച്ചിരിക്കുന്ന ഒന്നിനും അയാളെ നിയന്ത്രിക്കാൻ സാധ്യമല്ല." ആൺകുട്ടികളെ തല്ലുകയും സാധാരണ പെൺകുട്ടികളുടെ വസ്ത്രങ്ങൾ ധരിക്കാൻ കൂട്ടാക്കാതിരിക്കുകയും വെറുതെ തെറിപറയുകയും ചെയ്യുന്ന സ്കൗട്ട് ചിരിപ്പിക്കുന്ന കഥാപാത്രമാണ്‌. എന്നാൽ സ്കൗട്ടിന്റെ വീക്ഷണകോണിലൂടെ കഥ പറയുന്ന ലീ ഹാസ്യാനുകരണം, ആക്ഷേപഹാസ്യം, നിന്ദാസ്തുതി എന്നിവയിലൂടെ സങ്കീർണ്ണമായ പ്രശ്നങ്ങളെയാണ്‌ കൈകാര്യം ചെയ്യുന്നതെന്ന് ടാവെർണിയെർ-കർബിൻ പറയുന്നു. തന്നെ വിവാഹം കഴിക്കാമെന്ന് വാക്കുനൽകിയ ഡിൽ ജെമിനോടൊപ്പം കൂടുതൽ സമയം ചിലവഴിക്കുന്നത് ഇഷ്ടപ്പെടാത്ത സ്കൗട്ട് ഡിൽ തന്നെ ഗൗനിക്കാനുള്ള എറ്റവും നല്ല മാർഗ്ഗം അവനെ തല്ലുകയാണെന്ന് കരുതുന്നു - അനേകം തവണ ഇത് പ്രവൃത്തിയിൽ കൊണ്ടുവരുകയും ചെയ്യുന്നു. സ്കൗട്ടിന്റെ സ്കൂളിലെ ആദ്യ ദിനം അവൾക്ക് ഇഷ്ടപ്പെട്ടില്ലെന്ന് വിശദീകരിക്കാൻ ലീ ആക്ഷേപഹാസ്യമാണ്‌ ഉപയോഗിക്കുന്നത്. ആറ്റികസ് അവളെ എഴുത്തും വായനയും പഠിപ്പിച്ചതിനാലുണ്ടായ "നാശം" ഇല്ലാതാക്കണമെന്നും ആറ്റികസിൽ നിന്ന് കൂടുതൽ പഠിക്കരുതെന്നുമാണ്‌ അദ്ധ്യാപിക സ്കൗട്ടിനോട് പറയുന്നത്. തമാശയല്ലാത്ത സംഭവങ്ങളെ നിന്ദാസ്തുതിയിലൂടെയാണ്‌ ലീ വരച്ചുകാട്ടുന്നത്. വർണ്ണവിവേചനത്തെ അനുകൂലിക്കുന്ന മേകോംബ് സമൂഹം എന്നിട്ടും എങ്ങനെ "നന്നായിരിക്കാൻ" ആത്മാർത്ഥമായി പരിശ്രമിക്കുന്നു എന്ന് സ്കൗട്ടും ജെമും മനസ്സിലാക്കാൻ ശ്രമിക്കുന്നു. ആക്ഷേപഹാസ്യവും നിന്ദാസ്തുതിയും ധാരാളമായി ഉപയോഗിക്കുന്നതിനാൽ നോവലിന്റെ പേരിന്‌ സാധ്യമായ മറ്റൊരു വിശദീകരണവും ടാവെർണിയെർ-കർബിൻ നൽകുന്നു : പുസ്തകത്തിലൂടെ ലീ വിദ്യാഭ്യാസത്തെയും നീതിന്യയവ്യവസ്ഥയെയും എല്ലാം കളിയാക്കുകയാണ്‌ (mocking).

കഥ മുന്നോട്ടുകൊണ്ടുപോകാൻ ലീ ഉപയോഗിക്കുന്ന രസമുള്ള മാർഗ്ഗങ്ങളെയും നിരൂപകർ പ്രത്യേകം ശ്രദ്ധിച്ചിട്ടുണ്ട്. ആറ്റികസ് പട്ടണത്തിനു പുറത്തുപോകുമ്പോൾ ജെം കളിക്കിടെ പള്ളിയിലെ സഹപാഠിയെ പള്ളിയിലെ ചൂളയ്ക്കടുത്തായി പൂട്ടിയിടുന്നു. വീട്ടുജോലിക്കാരിയായ കാല്പൂർണിയ കുട്ടികളെ കറുത്തവർഗ്ഗക്കാർക്കായുള്ള പള്ളിയിലേക്ക് കൊണ്ടുപോകുന്നു. അവരുടെയും ടോമിന്റെയും ജീവിതത്തെക്കുറിച്ച് കുട്ടികൾക്ക് ധാരണ നൽകാൻ ഈ സംഭവം സഹായിക്കുന്നു. ഹാലോവീൻ പരിപാടികൾക്കിടെ ഉറങ്ങിപ്പോകുന്ന സ്കൗട്ട് നാടകത്തിൽ രംഗത്തെത്തുന്നത് കാണികൾക്കിടയിൽ പൊട്ടിച്ചിരിക്ക് കാരണമാകുന്നു. നാടകവേഷത്തിൽ തന്നെ വീട്ടിലേക്ക് പോകാൻ സ്കൗട്ട് തീരുമാനിക്കുന്നു. ബോബ് യൂവെൽ ആക്രമിക്കുമ്പോൾ ഈ വേഷമാണ്‌ സ്കൗട്ടിനെ രക്ഷിക്കുന്നത്

"റ്റു കിൽ എ മോക്കിങ്ങ്ബേർഡിനെ" തെക്കൻ ഗോതിക് നോവൽ, ബിൽഡുങ്സ്റൊമാൻ എന്നീ വിഭാഗങ്ങളിൽ ഉൾപ്പെടുത്തുന്നു. ബൂ റാഡ്ലിയുടെയും അയാളുടെ വീടിന്റെയും ലോകാതീതമായ കഴിവുകളും ടോം റോബിൻസൺ വർണ്ണവിവേചനം മൂലം അനുഭവിക്കുന്ന അനീതിയും മൂലം ഈ നോവലിനെ ഗോതിക് വിഭാഗത്തിൽ ഉൾപ്പെടുത്താം. മേകോംബിലെ കോടതിമുറിയുടെ വാസ്തുവിദ്യയെക്കുറിച്ചും ബൂ റാഡ്ലിയായുള്ള ഡിലിന്റെ അഭിനയത്തെക്കുറിച്ചും പരാമർശിക്കാൻ ലീ "ഗോതിക്" എന്ന പദമുപയോഗിച്ചിട്ടുണ്ട്. പുറമെക്കാർക്കും തെക്കൻ ഗോതിക് നോവലുകളിൽ പ്രധാന സ്ഥാനമുണ്ട്. മേകോംബിലെ എല്ലാ അധികാരസ്ഥാനങ്ങളെയും - വിദ്യാലയത്തെയും അദ്ധ്യാപകരെയും നീതിന്യായവ്യവസ്ഥയെയും മതസ്ഥാപനത്തെയുമെല്ലാം - ലീ ചോദ്യം ചെയ്യുന്നു. എങ്കിലും സമൂഹം മുഴുവൻ ഒറ്റപ്പെടുത്തുകയാണെങ്കിലും സ്വന്തം മനഃസാക്ഷിയെയാണ്‌ അനുസരിക്കേണ്ടത് എന്ന് വിശ്വസിക്കുന്ന ആറ്റികസിനെ സ്കൗട്ട് എല്ലാത്തിലും മുകളിലുള്ള അധികാരസ്ഥാനമായി കരുതുന്നു. എന്നാൽ ബൂ റാഡ്ലി മാനുഷികവും നന്മനിറഞ്ഞതുമായ കഥാപാത്രമാണെന്നതിനാൽ നോവലിനെ തെക്കൻ ഗോതിക് വിഭാഗത്തിലുൾപ്പെടുത്തുന്നതിനെ ചോദ്യം ചെയ്യുന്നവരുണ്ട്. മദ്യപാനം, അഗമ്യഗമനം, ബലാത്സംഗം, വർണ്ണവിവേചനം എന്നിവയെക്കുറിച്ചെല്ലാം ലീ എഴുതിയത് മെലോഡ്രാമയില്ലാതെ യഥാതഥമായായിരുന്നു താനും. കഥാപാത്രങ്ങളുടെ പ്രശ്നങ്ങളെ ആഗോളതലത്തിലുള്ളവയായാണ്‌ ലീ കണക്കാക്കിയത്.

കുട്ടികളായിരിക്കെ സ്കൗട്ടും ജെമും നോവലിൽ ജീവിതത്തിലെ കഠിനമായ യാഥാർത്ഥ്യങ്ങളെ അഭിമുഖീകരിക്കുകയും അവയിൽ നിന്ന് പഠിക്കുകയും ചെയ്യുന്നു എന്നതിനാൽ നിരൂപകർ നോവലിനെ "ബിൽഡുങ്സ്റൊമാൻ" എന്ന വിഭാഗത്തിലുൾപ്പെടുത്തുന്നു. അയൽക്കാർ തങ്ങളെ നിരാശപ്പെടുത്തുന്നതിനെ സ്കൗട്ടിനെക്കാൾ ജെമിന്റെ വീക്ഷണകോണിലൂടെയാണ്‌ ലീ പരിശോധിക്കുന്നത്. ടോമിന്റെ കാര്യത്തിൽ വിധി വന്നതിന്റെ അടുത്ത ദിവസം ജെം മിസ് മൗഡിയോട് ഇങ്ങനെ പറയുന്നു : "ഒരു പുഴുക്കൂടിനകത്ത് ജീവിക്കുന്ന പുഴുവിനെപ്പോലെയാണ്‌. മേകോംബിലെ ജനങ്ങൾ ലോകത്തിൽ വച്ച് ഏറ്റവും നല്ലവരാണെന്നായിരുന്നു ഞാൻ കരുതിയിരുന്നത്. അവരെ കണ്ടാൽ അങ്ങനെ തോന്നുമായിരുന്നു." വർണ്ണ, വർഗ്ഗ വ്യത്യാസങ്ങളെ മനസ്സിലാക്കാൻ ജെം ബുദ്ധിമുട്ടുന്നു. വളർന്നുവരുന്ന മറ്റുള്ളവരിൽ നിന്ന് വ്യത്യസ്തയായൊരു പെൺകുട്ടി എന്ന നിലയിൽ സ്കൗട്ടിന്‌ അഭിമുഖീകരിക്കേണ്ടി വരുന്ന യാഥാർത്ഥ്യങ്ങളെയും നോവൽ പരിശോധിക്കുന്നു. തന്റെ അനുഭവങ്ങളിൽ നിന്ന് സമൂഹത്തിലെ തന്റെ സ്ഥാനവും സ്ത്രീ എന്ന നിലയിൽ തനിക്കുണ്ടാകാൻ പോകുന്ന ശക്തിയും സ്കൗട്ട് മനസ്സിലാക്കുന്നതിനാൽ നോവലിനെ ഫെമിനിസ്റ്റ് ബിൽഡുങ്സ്റൊമാൻ വിഭാഗത്തിൽ പെടുത്തുന്നവരുണ്ട്.

പ്രസിദ്ധീകരണത്തിന്‌ ഉടനെത്തന്നെ വളരെ പ്രശസ്തി നേടിയെങ്കിലും "റ്റു കിൽ എ മോക്കിങ്ങ്ബേർഡ്" മറ്റ് ആധുനിക അമേരിക്കൻ ക്ലാസ്സിക്കുകളെപ്പോലെ ആഴത്തിൽ വിശകലനം ചെയ്യപ്പെട്ടിട്ടില്ല. നോവലിനെക്കുറിച്ച് അനേകം പുസ്തകങ്ങളും ലേഖനങ്ങളുമെഴുതിയ ക്ലോഡിയ ഡഴ്സ്റ്റ് ജോൺസൺ 1994-ൽ എഴുതി : "പുറത്തിറങ്ങി 33 വർഷം കഴിഞ്ഞിട്ടും "റ്റു കിൽ എ മോക്കിങ്ങ്ബേർഡ്" ഒരു ഗവേഷണപ്രബന്ധത്തിന്‌ വിഷയമായിട്ടില്ല. നോവലിനെക്കുറിച്ച് ആറ് സാഹിത്യപഠനങ്ങളേ പുറത്തിറങ്ങിയിട്ടുള്ളൂ - അവയിൽ തന്നെ മിക്കതും ഒന്നുരണ്ട് പേജ് മാത്രം ദൈർഘ്യമുള്ളതാണ്‌" നോവലിന്‌ മനോവികാരങ്ങളെ ഇളക്കിമറിക്കാനുള്ള ശക്തി അത് അധികം പരിശോധിക്കപ്പെടാതിരിക്കുന്നതിന്റെ കൂടി ഫലമാണ്‌ എന്ന് മറ്റൊരു എഴുത്തുകാരൻ 2003-ൽ പറഞ്ഞു

1960-കൾക്ക് ശേഷം ഹാർപർ ലീ തന്നെ അവരുടെ നോവലിനെ വ്യാഖ്യാനിക്കുന്നതിൽ നിന്ന് വിട്ടുനിൽക്കുന്നു. തന്റെ പുസ്തകത്തിനു ലഭിച്ച ഉത്സാഹപൂർണ്ണമായ പ്രതികരണത്തെക്കുറിച്ച് അപൂർവ്വമായി പത്രാധിപർക്കയച്ച ഒരു കത്തിൽ ലീ ഇപ്രകാരം എഴുതി : "തെക്കൻ സംസ്ഥാനക്കാരുടെയെല്ലാം പൈതൃകമായ ക്രിസ്തീയസത്തയുള്ള മാന്യതയുടെയും പെരുമാറ്റത്തിന്റെയും ചട്ടമാണ്‌ പുസ്തകം ചെറുവാക്കുകളിലൂടെ നിർമ്മിക്കുന്നതെന്ന് അല്പമെങ്കിലും ചിന്താശേഷിയുള്ള ആർക്കും മനസ്സിലാകും"

പുസ്തകം പുറത്തിറങ്ങിയതോടെ കഥാതന്തു രണ്ട് വ്യത്യത ഭാഗങ്ങളായിട്ടാണെന്ന് നിരൂപകർ ചൂണ്ടിക്കാട്ടി - ഇവയെ തമ്മിൽ ബന്ധിപ്പിക്കാനുള്ള ലീയുടെ കഴിവിനെക്കുറിച്ച് വ്യത്യസ്ത അഭിപ്രായങ്ങളാണ്‌ ഉയർന്നുവന്നത്. ആദ്യത്തെ ഭാഗം ബൂ റാഡ്‌ലിയെക്കുറിച്ചും അയല്പക്കത്ത് കുട്ടികൾ അനുഭവിച്ചിരുന്ന സുരക്ഷയെയും സുഖത്തെയും കുറിച്ചായിരുന്നു. അയൽക്കാരെക്കുറിച്ചുള്ള സ്കൗട്ടിന്റെയും ജെമിന്റെയും നിരീക്ഷണങ്ങൾ മിക്ക നിരൂപകർക്കും ഇഷ്ടപ്പെട്ടു. മേകോംബ് ജനതയെക്കുറിച്ചുള്ള വിശദമായ പ്രതിപാദനത്തെക്കുറിച്ച് വളരെ മതിപ്പ് തോന്നിയ ഒരു എഴുത്തുകാരൻ പുസ്തകത്തെ "തെക്കൻ കാല്പനികപ്രാദേശികത" എന്ന വിഭാഗത്തിൽ പെടുത്തി. നോവലിലെ മിക്ക കഥാപാത്രങ്ങളുടെയും പെരുമാറ്റത്തെ തെക്കൻ വർണ്ണവ്യവസ്ഥയുപയോഗിച്ച് വിശദീകരിക്കുന്നതിൽ ഈ വൈകാരികപ്രാദേശികത പ്രകടമാണ്‌. മേകോംബ് വാസികളുടെ കുറ്റങ്ങളെയും ഗുണങ്ങളെയും അലക്സാണ്ട്ര അമ്മായി വിശദീകരിക്കുന്നത് കുടുംബപുരാണമുപയോഗിച്ചാണ്‌ (ചൂതാട്ടത്തിന്റെയും മദ്യപാനത്തിന്റെയും ചരിത്രമുള്ള കുടുംബങ്ങൾ). കാഥികയാകട്ടെ ഫിഞ്ച് കുടുംബത്തിന്റെയും മേകോംബിന്റെയും ചരിത്രത്തെക്കുറിച്ച് വളരെയധികം വിവരണം നൽകുന്നു. ടോമിനെ വശീകരിക്കാനുള്ള തന്റെ ശ്രമങ്ങളെ സമ്മതിക്കാനുള്ള മായെല്ലയുടെ ത്രാണിയില്ലായ്മയിലും "ഉള്ളതുപയോഗിച്ച് ഏറ്റവും ഉത്തമമായത് ചെയ്യുന്ന അവബോധമുള്ളവരാണ്‌ നല്ല ആളുകൾ" എന്ന ആറ്റികസിന്റെ നിർവചനത്തിലും ഈ പ്രാദേശികത കൂടുതൽ വ്യക്തമാകുന്നു. കഥാപാത്രങ്ങളെക്കാൾ തെക്കൻ സംസ്ഥാനങ്ങളിലെ രീതികളും വിലക്കുകളുമാണ്‌ നോവലിനെ മുന്നോട്ട് നയിക്കുന്നത്.

നോവലിന്റെ രണ്ടാം ഭാഗം തെക്കൻ സംസ്ഥാനങ്ങളിലെ വെളുത്തവർഗ്ഗക്കാർ നീഗ്രോകളോട് പെരുമാറുന്ന രീതിയെക്കുറിച്ചാണ്‌. നോവൽ പുറത്തിറങ്ങിയ ഉടനെയുള്ള വർഷങ്ങളിൽ അത് പ്രധാനമായും വർണ്ണവ്യത്യാസത്തെക്കുറിച്ചുള്ളതാണ്‌ എന്ന രീതിയിലാണ്‌ വീക്ഷിക്കപ്പെട്ടത്. അലബാമയിൽ വർണ്ണവിവേവചനവുമായി ബന്ധപ്പെട്ട് നടന്ന രണ്ട് സംഭവങ്ങളാണ്‌ നോവലിന്‌ അടിസ്ഥാനമെന്ന് ന്യായമായും കരുതാമെന്ന് ക്ലോഡിയ ഡഴ്സ്റ്റ് ജോൺസൺ പറയുന്നു : ബസിൽ കറുത്തവർഗ്ഗക്കാർക്കായുള്ള പിൻഭാഗത്തേക്ക് മാറാൻ റോസ പാർക്സ് വിസമ്മതിച്ചതിന്റെ ഫലമായുണ്ടായ 1955-ലെ മോണ്ട്ഗോമറി ബസ് ബഹിഷ്കരണവും, ഓതെറിൻ ലൂസി, പോളീ മയേഴ്സ് എന്ന കറുത്തവർഗ്ഗക്കാരായ രണ്ട് കുട്ടികളെ പ്രവേശിപ്പിച്ചതിനാൽ അലബാമ സർവകലാശാലയിൽ 1956-ലുണ്ടായ കലാപവും (ഇവരിൽ മയേഴ്സ് തന്റെ അപേക്ഷ പിൻവലിക്കുകയും ലൂസി പുറത്താക്കപ്പെടുകയും ചെയ്തു). നോവലിന്റെ ചരിത്രപശ്ചാത്തലത്തെക്കുറിച്ച് രണ്ട് സാഹിത്യപണ്ഡിതർ ഇപ്രകാരവും പറഞ്ഞിട്ടുണ്ട് : "ആഭ്യന്തരയുദ്ധത്തിനും പുനർനിർമ്മാണത്തിനും ശേഷം തെക്കൻ സംസ്ഥാനങ്ങളിലെ ഏറ്റവും പ്രധാനവും സംഘർഷഭരിതവുമായ സാമൂഹികപരിവർത്തനത്തിനിടയിലാണ്‌ "റ്റു കിൽ എ മോക്കിങ്ങ്ബേർഡ്" എഴുതപ്പെടുന്നതും പ്രസിദ്ധീകരിക്കപ്പെടുന്നതും. 1930-കളിലാണ്‌ കഥ നടക്കുന്നതെങ്കിലും ഈ പരിവർത്തനം മൂലമുള്ള 1950-കളിലെ സംഘർഷങ്ങളുടെയും പിരിമുറുക്കത്തിന്റെയും ഭീതിയുടെയും ശബ്ദത്തിലാണ്‌ നോവലിന്റെ ആഖ്യാനം." അമേരിക്കയിലെ വർണ്ണബന്ധങ്ങൾക്കുമേൽ നോവലിനുണ്ടായ പ്രഭാവം അതിന്റെ വിജയത്തിന്റെ കാരണങ്ങളിലൊന്നായി കണക്കാക്കപ്പെടുന്നു. "പൗരാവകാശപ്രസ്ഥാനത്തിന്റെ വളർച്ച മൂലമുള്ള വർണ്ണപിരിമുറുക്കങ്ങളുമായി പൊരുത്തപ്പെടാൻ തെക്കൻ സംസ്ഥാനങ്ങളും അമേരിക്കയും ശ്രമിക്കുന്നതിനിടെ തക്ക സമയത്ത് സഹായവുമായാണ്‌ പുസ്തകം അവതരിച്ചത്". ഹാർപർ ലീ പൗരാവകാശപ്രസ്ഥാനത്തിൽ നേരിട്ട് പങ്കെടുത്തിട്ടില്ലെങ്കിലും പ്രസ്ഥാനവുമായി നോവലിന്റെ പ്രസിദ്ധീകരണത്തിനുള്ള അഭേദ്യമായ ബന്ധം മൂലം അവരുടെ ജീവചരിത്രങ്ങളിലും പുസ്തകത്തിന്റെ പഠനങ്ങളിലും പ്രസ്ഥാനചരിത്രത്തിലെ പ്രധാന സംഭവങ്ങളെക്കുറിച്ചുള്ള ധാരാളം വിവരണങ്ങളുണ്ട്.

ടോം റോബിൻസൺറ്റെ മാതൃക എമ്മെറ്റ് ടിൽ ആയിരുന്നുവെന്ന് അഭിപ്രായപ്പെടുന്ന പാട്രിക് ക്യുര ഇരുവർക്കും സഹിക്കേണ്ടിവന്ന അനീതികൾ എണ്ണിക്കാണിക്കുന്നു. കറുത്തവർഗ്ഗക്കാരനായ ബലാത്കാരി പവിത്രമായ തെക്കൻ സ്ത്രീത്വത്തെ ഉപദ്രവിക്കുന്ന ബിംബം ക്യൂറ ചൂണ്ടിക്കാട്ടുന്നു. ലൈംഗികമെന്ന സൂചനയെങ്കിലും നൽകുന്ന തരത്തിൽ കറുത്തവർഗ്ഗക്കാരായ പുരുഷന്മാർ വെള്ളക്കാരികളോട് എന്ത് ചെയ്താലും പറഞ്ഞാലും "കുറ്റവാളിക്ക്" അക്കാലത്ത് മരണശിക്ഷയായിരുന്നു ലഭിച്ചിരുന്നത്. ടോം നിരപരാധിയെന്ന് കാണിക്കുന്ന ധാരാളം തെളിവുകളുണ്ടായിരുന്നിട്ടും ദരിദ്രരായ വെളുത്തവർഗ്ഗക്കാരായ കർഷകരടങ്ങിയ വിധികർത്താക്കളുടെ സമിതി അയാൾ കുറ്റവാളിയെന്ന് വിധിക്കുന്നു. കൂടുതൽ വിദ്യാഭ്യാസമുള്ള മിതവാദികളായ ജനങ്ങൾ പോലും വിധിയെ അനുകൂലിക്കുന്നു. അനീതിക്കിരയായ നോവലിലെ കറുത്തവർഗ്ഗക്കാരൻ കുറ്റം ചെയ്യാൻ പോലും സാധിക്കാത്ത വികലാംഗനായിരുന്നു. വെളുത്തവർഗ്ഗക്കാരായ തെക്കൻ എഴുത്തുകാരുടെ രചനകളിലെ "അവിവേകിയും തുണയറ്റവനും തനിക്കുവേണ്ടി പ്രതിരോധിക്കാനാകാത്തവനുമായ, വെള്ളക്കാർ നീതിയോടെ കാര്യങ്ങൾ നടത്തുന്നതിനെ ആശ്രയിച്ചുകഴിയുന്ന" കറുത്തവർഗ്ഗക്കാരന്റെ വാർപ്പുമാതൃകയ്ക്ക് ഉദാഹരണമാണ്‌ ടോം. വാദത്തിന്റെ തലേന്ന് കൊലചെയ്യാൻ വരുന്ന സംഘത്തിൽ നിന്ന് ആറ്റികസിന്റെയും കുട്ടികളുടെയും ഇടപെടലിലൂടെ രക്ഷപ്പെടുന്നെങ്കിലും ടോം ജയിൽ ചാടാൻ ശ്രമിക്കുന്നതിനിടെ അത്യന്തം ഹിംസാത്മകമായ രീതിയിൽ 17 വെടിയുണ്ടകളേറ്റ് കൊല്ലപ്പെടുന്നു.

വർണ്ണവിവേചനവും അനീതിയും പ്രതീകാത്മകമായും നോവലിൽ പ്രത്യക്ഷപ്പെടുന്നുണ്ട്. തന്റെ ജോലിയല്ലാതിരുന്നിട്ടുകൂടി ഭ്രാന്തൻനായയെ ആറ്റികസിന്‌ കൊല്ലേണ്ടിവരുന്നു. മേകോംബ് ജനതയുടെ മുൻവിധിയുടെ പ്രതീകമാണ്‌ നായ എന്ന് കരോലിൻ ജോൺസ് പറയുന്നു. വിജനമായ തെരുവിൽ കാത്തുനിന്ന് നായയെ വെടിവച്ചുകൊല്ലുന്ന ആറ്റികസിനു തന്നെ വെള്ളക്കാരായ പൗരന്മാരുടെ സഹായമില്ലാതെ പട്ടണത്തിലെ വർണ്ണവിവേചനത്തിനെതിരെ തനിച്ച് പോരാടേണ്ടിവരുന്നു. വാദത്തിന്റെ തലേന്ന് ടോമിനെ കൊലചെയ്യാനായി വരുന്ന ആൾക്കൂട്ടത്തിൽ നിന്ന്‌ അയാളെ രക്ഷിക്കുമ്പോഴും ടോമിനായി വാദിക്കുമ്പോഴും ആറ്റികസ് ഒറ്റയ്ക്കാണ്‌. ഭ്രാന്തൻനായയുടെ സംഭവത്തിൽ നിന്നുള്ള സ്വപ്നസമാനമായ ബിംബങ്ങൾ കോടതിയിലെ ചില രംഗങ്ങളെ വിവരിക്കാൻ ലീ ഉപയോഗിക്കുന്നു. ജോൺസ് എഴുതുന്നു : "ടോം റോബിൻസൺറ്റെ മനുഷ്യപ്രകൃതിയെപ്പോലും നിഷേധിക്കുന്ന വർണ്ണവിവേചനമാണ്‌ മേകോംബിലെ യഥാർത്ഥ ഭ്രാന്തൻനായ. ജൂറിക്കു മുമ്പിൽ ആറ്റികസ് വാദിക്കുമ്പോൾ ജൂറിയുടെയും പട്ടണജനതയുടെയും കോപത്തിന്‌ തലവച്ചുകൊടുക്കുകയാണ്‌"

വർണ്ണവിവേചനത്തെക്കുറിച്ച് സംസാരിക്കുന്നുവെങ്കിലും നോവലിലെ കറുത്തവർഗ്ഗക്കാരായ കഥാപാത്രങ്ങളെക്കുറിച്ച് വെളുത്തവർഗ്ഗക്കാരെപ്പോലെ സമഗ്രമായ പ്രതിപാദനമില്ല. വർണ്ണവിവേചനപരമായ വിശേഷണങ്ങളുള്ളതിനാലും കറുത്തവർഗ്ഗക്കാരായ കഥാപാത്രങ്ങളെ അന്ധവിശ്വാസികളായ വാർപ്പുമാതൃകകളായി അവതരിപ്പിക്കുന്നതിനാലും കാല്പൂർണിയയെ "അങ്കിൾ ടോംസ് കാബിനിലെ" സംതൃപ്തനായ അടിമയുടെ പുതിയൊരു രൂപം മാത്രമായി ചിത്രീകരിക്കുന്നതിനാലും നോവൽ കറുത്തവർഗ്ഗക്കാരെ തരംതാഴ്ത്തിക്കാട്ടുന്നതായി കരുതുന്നവരുണ്ട്. സ്കൗട്ടിന്റെ ആഖ്യാനം മൂലം വായനക്കാർക്ക് നിഷ്കളങ്കരും സംഘർഷത്തിൽ നിന്ന് വിട്ടുനിൽക്കുന്നവരുമായി നിൽക്കാൻ സാധിക്കുന്നു. "സ്കൗട്ടിന്റെ ശബ്ദത്തിലെ 'ഞാനല്ല' സ്വരം കറുത്തവരും വെളുത്തവരും ആണുങ്ങളും പെണ്ണുങ്ങളുമായ നമ്മെ സമൂഹത്തിലെ നമ്മുടെ സ്ഥാനം മനസ്സിലാക്കാൻ സഹായിക്കുന്നു."

വർണ്ണവ്യത്യാസവുമായി ബന്ധപ്പെട്ട ഭാഗങ്ങൾ വെളുത്തവർഗ്ഗക്കാരായ വായനക്കാർ പൊതുവെ നല്ല രീതിയിൽ സ്വീകരിച്ചെങ്കിലും കറുത്തവർഗ്ഗക്കാരായ വായനക്കാരിൽ നിന്നുള്ള പ്രതികരണം മിശ്രമായിരുന്നു. നോവലിനുവേണ്ടി "ദി ഇംഗ്ലീഷ് ജർണൽ" പ്രസിദ്ധീകരിച്ച അധ്യാപനസഹായി ഇപ്രകാരം പറയുന്നു : "ഒരു കൂട്ടം വിദ്യാർത്ഥികൾക്ക് ആശ്ചര്യജനകവും ശക്തവുമായി തോന്നുന്നത് മറ്റൊരു കൂട്ടത്തിന്‌ താഴ്ത്തിക്കെട്ടുന്നതായി തോന്നാം." കാനഡയിൽ നിന്നുള്ള ഒരു ലാംഗ്വേജ് ആർട്സ് കൺസൾട്ടന്റ് കണ്ടെത്തിയത് വെള്ളക്കാരായ വിദ്യാർത്ഥികളിൽ നോവൽ നല്ല പ്രഭാവമുണ്ടാക്കിയപ്പോൾ കറുത്തവർഗ്ഗക്കാർക്ക് കൃതി മനോവീര്യം കെടുത്തുന്നതായി അനുഭവപ്പെട്ടു എന്നാണ്‌. സ്കൂളിൽ നാടകത്തിൽ കാല്പുർണിയയുടെ ഭാഗമവതരിപ്പിച്ച ഒരു പെൺകുട്ടി തന്റെ പ്രതികരണം ഇപ്രകാരം വ്യക്തമാക്കി : "അത് (നോവൽ) വെള്ളക്കാരുടെ വീക്ഷണകോണിൽ നിന്നാണ്‌, ഏതാണ്ടൊരു റേസിസ്റ്റ് വീക്ഷണകോണിൽ നിന്ന്. ആഫിക്കൻ അമേരിക്കൻ കഥാപാത്രങ്ങളെക്കുറിച്ച് നാം കാര്യമായൊന്നും കാണുന്നില്ല. അവരെ വ്യക്തിപരമായ തലത്തിൽ മനസ്സിലാക്കാൻ സാധിക്കുകയില്ല. എങ്കിലും നോവലിന്‌ സാർവജനികമായ ഒരു സന്ദേശം നൽകാനുണ്ട്. നോവൽ അടിസ്ഥാനപരമായി വർണ്ണവിവേചനത്തെക്കുറിച്ചാണെന്ന് എനിക്കറിയാം, എങ്കിലും നോവലിൽ നിന്ന് അതുമാത്രമല്ല ലഭിക്കുന്നത്"

തെക്കൻ അലബാമയുടെ ജെയ്ൻ ഓസ്റ്റിൻ ആകാൻ താൻ ആഗ്രഹിച്ചിരുന്നതായി 1964-ൽ ഒരു അഭിമുഖത്തിൽ ഹാർപർ ലീ വ്യക്തമാക്കുകയുണ്ടായി. ഇരുവരും കൈകാര്യം ചെയ്ത വിഷയങ്ങളിൽ സമാനതകൾ കാണാനാകും. ലീയും ഓസ്റ്റിനും സമൂഹത്തിലെ നിലവിലുള്ള അവസ്ഥയെ എതിർക്കുകയും സമൂഹത്തിലെ സ്ഥാനത്തെക്കാൾ വ്യക്തികളുടെ മൂല്യത്തിന് വില കൽപിക്കുകയും ചെയ്തു. ഒരിക്കൽ വീട്ടിൽ ഭക്ഷണം കഴിക്കാനെത്തിയ പാവപ്പെട്ട വാൾട്ടർ കണ്ണിങ്ങ്ഹാമിനെ സ്കൗട്ട് കളിയാക്കുമ്പോൾ കാൽപൂർണിയ അവളെ വഴക്കുപറയുകയും ശിക്ഷിക്കുകയും ചെയ്യുന്നു. അവർ കറുത്തവർഗ്ഗക്കാരിയായ ഒരു വീട്ടുജോലിക്കാരി മാത്രമായിരുന്നിട്ടും ആറ്റികസ് അവരുടെ തീരുമാനങ്ങളെ ബഹുമാനിക്കുന്നു. പിന്നീട് സഹോദരി അലക്സാണ്ട്ര അവരെ പിരിച്ചുവിടണമെന്ന് ശക്തിയായി ആവശ്യപ്പെടുമ്പോഴും ആറ്റികസ് കാൽപൂർണിയക്ക് വേണ്ടി നിലകൊള്ളുന്നു. താൻ കൂട്ടത്തിൽപെടാനാഗ്രഹിക്കാത്ത സ്ത്രീകളെ സ്കൗട്ട് ഓസ്റ്റീനിയൻ രീതിയിൽ വിമർശിക്കുന്നതായി ഒരെഴുത്തുകാരൻ വിലയിരുത്തുന്നു. ലീയും ഓസ്റ്റിനും പ്രാധാന്യം നൽകുന്ന കാര്യങ്ങളായി സമൂഹത്തിലെ ക്രമം (order), അനുസരണ, courtesy, സാമൂഹികസ്ഥാനം നോക്കാതെയുള്ള ബഹുമാനം എന്നിവയെ സാഹിത്യവിമർശകനായ ജീൻ ബ്ലാക്ക്ആൾ എണ്ണുന്നു.

വർണ്ണവിവേചനത്തിന് കാരണമായ മുൻവിധികൾ "വെളുത്തവർഗ്ഗക്കാരിലെ ചവറിന്റെ" മേൽ മാത്രമായി കെട്ടിവയ്ക്കുന്നതിലും ഏറെ സങ്കീർണ്ണമായ രീതിയിലാണ് ലീ വർണ്ണ, വർഗ്ഗ വ്യത്യാസങ്ങളെ കൈകാര്യം ചെയ്തത് എന്നാണ് പണ്ഡിതമതം. ലിംഗ, വർഗ്ഗപ്രശ്നങ്ങൾ മുൻവിധികളെ ശക്തിപ്പെടുത്തുന്നതും നിലവിലുള്ള സാമൂഹികക്രമത്തെ എതിർക്കുന്നവരെ നിശ്ശബ്ദരാക്കുന്നതും വർണ്ണവിവേചനത്തിന്റെ കാരണത്തെക്കുറിച്ച് അമേരിക്കക്കാർക്കുള്ള ധാരണയെ സങ്കീർണ്ണമാക്കുന്നതും എങ്ങനെയെന്ന് ഹാർപർ ലീ കാണിച്ചുതരുന്നു. മധ്യവർഗ്ഗത്തിന്റെ ശബ്ദത്തിലുള്ള ആഖ്യാനത്തിലൂടെ എല്ലാ വർഗ്ഗങ്ങളിലും സംസ്കാരങ്ങളിലും നിന്നുള്ള വായനക്കാരുമായി അടുപ്പം സ്ഥാപിക്കാനും നൊസ്റ്റാൾജിയ ഉണർത്താനും നോവലിന് സാധിക്കുന്നു. സ്കൗട്ടിന്റെയും ജെമിന്റെയും വീക്ഷണകോണിലൂടെ കാര്യങ്ങൾ കാണുന്ന വായനക്കാർക്ക് യാഥാസ്ഥിതികയായ മിസ്സിസ് ഡുബോസ്, കീഴാളവർഗ്ഗത്തിൽപെട്ട യൂവെലുമാർ, അത്രതന്നെ പാവപ്പെട്ടവരും എന്നാൽ വളരെ വ്യത്യസ്തരുമായ കണ്ണിങ്ങ്ഹാമുമാർ, സമ്പന്നനെങ്കിലും സാമൂഹികഭ്രഷ്ടനായ ഡോൾഫസ് റേമണ്ട്, കാൽപൂർണിയ ഉൾപ്പെടെയുള്ള കറുത്തവർഗ്ഗക്കാർ എന്നിവരെല്ലാവരുമായും ബന്ധം സ്ഥാപിക്കാനാകുന്നു. മറ്റൊരാളുടെ വീക്ഷണകോണിലൂടെ ലോകത്തെ നോക്കിക്കാണുന്നതുവരെ അയാളെക്കുറിച്ച് മുൻവിധികളില്ലാതിരിക്കണം എന്നുപറയുന്ന ആറ്റികസിനെ അനുസരിക്കുന്ന കുട്ടികൾ കഥാപാത്രങ്ങളെക്കുറിച്ച് കൂടുതൽ ആഴത്തിൽ മനസ്സിലാക്കാൻ സഹായിക്കുന്നു.

പുസ്തകം കാര്യമായി വിറ്റുപോകില്ലെന്ന്‌ എഡിറ്റർമാർ ലീയെ താക്കീത് ചെയ്തിരുന്നുവെങ്കിലും പ്രസിദ്ധീകരണത്തിന്‌ ഉടൻ തന്നെ അത് പ്രസിദ്ധിയാർജ്ജിച്ചു. സാഹിത്യലോകത്ത് മാത്രമല്ല, സ്വന്തം നാടായ മൺറോവില്ലിലും അലബാമയിൽ തന്നെയും ലീ വാർത്താവിഷയമായി മാറി. ഇതിനുശേഷം പുസ്തകത്തിന്‌ അനേകം പതിപ്പുകളുണ്ടായി. "ബുക്ക് ഓഫ് ദി മന്ത് ക്ലബി"ന്റെ ഭാഗമായതും "റീഡേഴ്സ് ഡൈജസ്റ്റ് കണ്ടൻസ്ഡ് ബുക്സ്" എഡിഷനുകളും "മോക്കിങ്ങ്ബേഡി"നെ കൂടുതൽ വായനക്കാരിലെത്താൻ സഹായിച്ചു.

പ്രസിദ്ധീകരണത്തിന്‌ ഒരു വർഷത്തിനകം തന്നെ നോവൽ പത്ത് ഭാഷകളിലേക്ക് തർജ്ജമ ചെയ്യപ്പെട്ടിരുന്നു. ഇതുവരെ 30 കോടി കോപ്പികളും 40-ലേറെ ഭാഷകളിലേക്ക് തർജ്ജമകളുമുണ്ടായിട്ടുണ്ട് ഇതുവരെ ഒരുകാലവും "മോക്കിങ്ങേർഡ്" പ്രസിദ്ധീകരണത്തിലല്ലാതിരുന്നിട്ടില്ല. അമേരിക്കയിലെ സ്കൂൾ സിലബസിന്റെ ഭാഗമായി ഇത് മാറിയിട്ടുണ്ട്. 2008-ലെ ഒരു സർവേ പ്രകാരം അമേരിക്കയിൽ 9-12 ക്ലാസ്സുകളിൽ പഠിക്കുന്ന കുട്ടികൾ ഏറ്റവുമധികം വായിക്കുന്ന നോവൽ "മോക്കിങ്ങ്ബേഡാ"ണ്‌. 1991-ൽ ബുക്ക് ഓഫ് ദി മന്ത് ക്ലബും ലൈബ്രറി ഓഫ് കോൺഗ്രസ് സെന്ററും നടത്തിയ സർവേ അനുസരിച്ച് ബൈബിൾ കഴിഞ്ഞാൽ പിന്നെ "മാറ്റമുണ്ടാക്കുന്നതായി" ഏറ്റവും കൂടുതൽ തവണ പറയപ്പെട്ടിട്ടുള്ളത് ഈ പുസ്തകത്തെക്കുറിച്ചാണ്‌.

1962-ൽ നോവലിനെ അടിസ്ഥാനമാക്കി അതേ പേരിൽ ഒരു ഹോളിവുഡ് ചലച്ചിത്രം പുറത്തിറങ്ങുകയുണ്ടായി. ഗ്രിഗറി പെക്ക് ആണ്‌ ഇതിൽ ആറ്റികസ് ഫിഞ്ചിന്റെ വേഷം അവതരിപ്പിച്ചത്. ചലച്ചിത്രത്തിന്റെ നിർമ്മാതാവായ അലൻ ജെ. പാകുല പാരമൗണ്ട് സ്റ്റുഡിയോ പ്രവർത്തകരുമായി നടന്ന സംഭാഷണം വിവരിക്കുന്നു : "അവർ ചോദിച്ചു, 'ചലച്ചിത്രത്തിൽ എന്ത് കഥയാണ്‌ താങ്കൾ പറയാനുദ്ദേശിക്കുന്നത്?' ഞാൻ മറുപടിയായി ചോദിച്ചു, 'നിങ്ങൾ പുസ്തകം വായിച്ചിട്ടുണ്ടോ?' 'അതെ' 'അതുതന്നെയാണെന്റെ കഥ'" 20 ലക്ഷം ഡോളറിന്റെ ബജറ്റിൽ പുറത്തിറക്കിയ ചിത്രം സാമ്പത്തികമായി വൻ വിജയമായിരുന്നു. 2 കോടി ഡോളറിന്റെ വരുമാനമാണ്‌ മോക്കിങ്ങ്ബേർഡ് നിർമ്മാതാക്കൾക്ക് നേടിക്കൊടുത്തത്. മൂന്ന് ഓസ്കാർ പുരസ്കാരങ്ങളും ചലച്ചിത്രം നേടുകയുണ്ടായി : മികച്ച നടൻ (ഗ്രിഗറി പെക്ക്), മികച്ച ബ്ലാക്ക് ആൻഡ് വൈറ്റ് സെറ്റ് ഡെകറേഷൻ കലാസംവിധാനം, മറ്റൊരു മാധ്യമത്തെ ആസ്പദമാക്കിയുള്ള മികച്ച തിരക്കഥ (ഹോർട്ടൺ ഫൂട്ട്). ഇവയ്ക്കു പുറമെ അഞ്ച് ഓസ്കാറുകൾക്കു കൂടി ചിത്രം നാമനിർദ്ദേശം ചെയ്യപ്പെട്ടിരുന്നു. സ്കൗട്ട് ആയി അഭിനയിച്ച മേരി ബാധാമിന്‌ മികച്ച സഹനടിക്കുള്ള പുരസ്കാരത്തിനുള്ള നാമനിർദ്ദേശവും ഇതിൽ ഉൾപ്പെടുന്നു.

ചലച്ചിത്രത്തെക്കുറിച്ച് സംതൃപ്തയായിരുന്ന കഥാകാരി ഇപ്രകാരം പറയുകയുണ്ടായി : "ആ ചലച്ചിത്രത്തിൽ മനുഷ്യനും കഥാപാത്രവും കണ്ടുമുട്ടി. പുസ്തകത്തെ ചലച്ചിത്രമാക്കാനും ടെലിവിഷനിലും അരങ്ങത്തും നാടകങ്ങളാക്കാനും എനിക്ക് അനേകം ഓഫറുകൾ വന്നിട്ടുണ്ടെങ്കിലും ഞാൻ അതൊക്കെ നിരസിക്കുകയാണുണ്ടായത്. ആ ചലച്ചിത്രം ഒരു കലാസൃഷ്ടി തന്നെയായിരുന്നു". ആറ്റികസിന്റെ കഥാപാത്രത്തിന്റെ മാതൃകയായ കഥാകാരിയുടെ പിതാവിനെ ഗ്രിഗറി പെക്ക് ഷൂട്ടിങ്ങിന്‌ മുമ്പ് സന്ദർസിക്കുകയുണ്ടായി. ചലച്ചിത്രം പുറത്തിറങ്ങുന്നതിന്‌ മുമ്പ് പിതാവ് മരണമടഞ്ഞു. പെക്കിന്റെ അഭിനയത്തിൽ സംതൃപ്തയായ ലീ തന്റെ പിതാവിന്റെ പോക്കറ്റ് വാച്ച് അദ്ദേഹത്തിന്‌ സമ്മാനിച്ചു. ഓസ്കാർ ദാനച്ചടങ്ങിൽ ഈ വാച്ചുമായാണ്‌ പെക്ക് എത്തിയത്. വർഷങ്ങൾക്കുശേഷം ലണ്ടൻ വിമാനത്താവളത്തിൽ വച്ച് പെക്കിന്റെ ലഗേജിൽ നിന്ന് വാച്ച് കളവുപോയി. ഇത് ലീയെ അറിയിച്ചപ്പോൾ അതൊരു വാച്ച് മാത്രമാണ്‌ എന്നായിരുന്നു അവരുടെ മറുപടി. ലീയും പെക്കും ദീർഘകാലം സുഹൃത്തുക്കളായി തുടർന്നു. ലീയുടെ ബഹുമാനാർത്ഥം പെക്ക് തന്റെ പൗത്രന്‌ ഹാർപർ എന്ന് നാമകരണം ചെയ്യുകയുണ്ടായി.

പൊതുവെ പൊതുപരിപാടികളിൽ നിന്നെല്ലാം അകന്നു നിൽക്കുന്ന ഹാർപർ ലീ 2005 മേയിൽ ഗ്രിഗറി പെക്കിന്റെ വിധവയുടെ ക്ഷണം സ്വീകരിച്ച് ലോസ് ആഞ്ചലസ് പബ്ലിക് ലൈബ്രറിയിൽ ഒരു പരിപാടിയിൽ പ്രത്യക്ഷപ്പെട്ടു. ലീയെക്കുറിച്ച് അവർ ഇപ്രകാരം പറഞ്ഞു: "അവർ ഒരു ദേശീയനിധിയാണ്‌. ഈ പുസ്തകത്തിലൂടെ അവർ ഒരു മാറ്റം സൃഷ്ടിച്ചു. ഈ പുസ്തകവും ചലച്ചിത്രവും ഇന്നും എന്നത്തെയും പോലെ ശക്തമായി തുടരുന്നു. അമേരിക്കയിലെ എല്ലാ വിദ്യാർത്ഥികളും ഏഴാം തരത്തിലും എട്ടാം തരത്തിലും പടിക്കുമ്പോൾ ഈ പുസ്തകം വായിക്കുകയും ചലച്ചിത്രം കാണുകയും ചെയ്യുന്നു. അവർ എഴുതിയ ഉപന്യാസങ്ങളടങ്ങിയ ആയിരക്കണക്കിന്‌ കത്തുകൾ അധ്യാപകരിൽ നിന്ന് എന്റെ ഭർത്താവിന്‌ ലഭിക്കാറുണ്ടായിരുന്നു"

നോവലിനെ അടിസ്ഥാനമാക്കി ക്രിസ്റ്റഫർ സെർഗൽ ഒരു നാടകവും നിർമ്മിച്ചിട്ടുണ്ട്. അലബാമയുടെ സാഹിത്യതലസ്ഥാനം എന്ന് സ്വയം വിശേഷിപ്പിക്കുന്ന മൺറോവില്ലിൽ 1990-ലാണ്‌ നാടകം ആദ്യമായി പ്രദർശിപ്പിക്കപ്പെട്ടത്. എല്ലാ മേയിലും കൗണ്ടിയിലെ കോർട്ട്ഹൗസ് മൈതാനങ്ങളിൽ നാടകം അവതരിപ്പിക്കപ്പെടുന്നു. നാട്ടുകാർ തന്നെയാണ്‌ കഥാപാത്രങ്ങളെ അവതരിപ്പിക്കുന്നത്. ഇടവേളസമയത്ത് കാണികളിൽ നിന്ന് പന്ത്രണ്ട് വെളുത്തവർഗ്ഗക്കാരെ ജൂറി അംഗങ്ങളുടെ ഭാഗമവതരിപ്പിക്കാൻ തിരഞ്ഞെടുക്കുന്നു. കോടതിമുറിരംഗം അവതരിപ്പിക്കുന്നത് മൺറോ കൗണ്ടി കോർട്ട്ഹൗസിൽ വച്ചാണ്‌. അവിടെ കാണികൾ വർണ്ണത്തിന്റെ അടിസ്ഥാനത്തിൽ വേർതിരിച്ചാണ്‌ ഇരുത്തപ്പെടുന്നത്.




</doc>
<doc id="94386" url="https://ml.wikipedia.org/wiki?curid=94386" title="റോം മെട്രോ">
റോം മെട്രോ

ഇറ്റലിയുടെ തലസ്ഥാനമായ റോമിൽ സ്ഥാപിതമായ അതിവേഗ തീവണ്ടി ഗതാഗത മാർഗ്ഗമാണ് റോം മെട്രോ(). 1955-ലാണ് റോം മെട്രോ ആരംഭിച്ചത്. മൂന്ന് പാതകളാണുള്ളത്. പാത എ(ഓറഞ്ച്), പാത ബി(നീല), പാത സി(പച്ച). ഇതിൽ പാത സി നിർമ്മാണത്തിലാണ്. ഇത് പാത ബിയുടെ ശാഖയായിട്ടാണ് നിർമ്മിക്കുന്നത്. നാലാമതൊരു പാതയും കൂടി വിഭാവനം ചെയ്തിട്ടുണ്ട്. 





</doc>
<doc id="96202" url="https://ml.wikipedia.org/wiki?curid=96202" title="മഹ്‌മൂദ് ദർവീഷ്">
മഹ്‌മൂദ് ദർവീഷ്

ഒരു ഫലസ്തീനിയൻ കവിയും ഗ്രന്ഥകാരനുമാണ്‌ മഹ്‌മൂദ് ദർവീഷ്. ഫലസ്തീന്റെ ദേശീയ കവിയായി പരിഗണിക്കപ്പെടുന്ന ദാർവീഷ് തന്റെ സാഹിത്യ സംഭാവനകൾക്ക് നിരവധി പുരസ്കാരങ്ങൾ നേടിയിട്ടുണ്ട്. ഏഥൻ നഷ്ടം, ജനനം, ഉയിർത്തെഴുന്നേല്പ്,വിപ്രവാസം,ജന്മഗേഹം നഷ്ടപ്പെട്ടവരുടെ മനോവ്യഥ തുടങ്ങിയവയുടെ രൂപകമായിട്ടാണ്‌ ദാർവീഷിന്റെ സൃഷ്ടികളിൽ ഫലസ്തീൻ കടന്നുവരുന്നത്.

പശ്ചിമ ഖലീലിയിലുള്ള അൽ-ബിർവ ഗ്രാമത്തിലാണ്‌ ദർവീഷിന്റെ ജനനം. സാലിമിന്റെയും ഹുറയ്യ ദർവീഷിന്റെയും രണ്ടാമത്തെ മകനായിരുന്നു ദർവീഷ്. അച്ഛൻ ഒരു മുസ്ലിം ഭൂവുടമയായിരുന്നു. അമ്മ നിരക്ഷരയായിരുന്നു. ദർവീഷിനെ വായന പഠിപ്പിച്ചത് മുത്തഛനാണ്‌. ഇസ്രയേൽ സംസ്ഥാനം രൂപവത്കരിക്കപെട്ടതോടെ ദർവീഷിന്റെ കുടുംബം ലബനാനിലെ ജെസ്സിനിലേക്കും പിന്നീട് ദമൂറിലേക്കും പാലായനം ചെയ്തു. ഒരു വർഷത്തിനു ശേഷം അവർ തിരിച്ചു വരികയും ഇസ്രയേലിന്റെ ഭാഗമായ ആകറിലെ ദാറുൽ അസദിൽ സ്ഥിരതാമസമാക്കുകയും ചെയ്തു. ജദീദിയിൽ നിന്ന് രണ്ട് കിലോമീറ്റർ വടക്കുമാറി കഫ്‌ർ യാസിഫിലുള്ള ഹൈസ്കൂളിലാണ്‌ ദർവീഷ് പഠിച്ചത്. പിന്നീട് അദ്ദേഹം ഹൈഫയിലേക്ക് താമസം മാറി. ദർവീഷിന്റെ ആദ്യ കവിതാ പുസ്തകം "അസാഫിൽ ബിലാ അജിനിഹാ" അഥവാ 'ചിറകൊടിഞ്ഞ കുരുവി' അദ്ദേഹത്തിന്റെ പത്തൊമ്പതാം വയസ്സിലാണ്‌ പുറത്തുവരുന്നത്. 1970 ൽ ദർവീഷ് ഇസ്രയേൽ വിടുകയും റഷ്യയിലേക്ക് പഠനത്തിനായി പോകുകയും ചെയ്തു. ഒരു വർഷം മോസ്കോ സർവകലാശാലയിൽ പഠിച്ചതിനു് ശേഷം അദ്ദേഹം ഈജിപ്തിലേക്കും അവിടുന്ന് ലബനോനിലേക്കും പോയി. 1973 ൽ ദർവീഷ് പി.എൽ.ഒ.യിൽ ചേർന്നതോടെ അദ്ദേഹത്തിന്‌ ഇസ്രയേലിൽ പുനഃപ്രവേശനം തടയപ്പെട്ടു.
1995 അദ്ദേഹത്തിന്റെ സഹപ്രവർത്തക എമിലി ഹബീബിയുടെ ശവസ്കാരചടങ്ങിനായി ഇസ്രയേലിലേക്ക് മടങ്ങിയ ദർവീഷിന്‌ നാലു ദിവസം അവിടെ തങ്ങുന്നതിന്‌ അനുമതി നൽകുകയുണ്ടായി. 1995 ൽ ദർവീഷിന്‌ ഇസ്രയേലിലെ റാമല്ലയിൽ സ്ഥിരതാമസമാക്കാൻ അനുമതി ലഭിച്ചങ്കിലും അവിടുത്തെ താമസം അദ്ദേഹത്തിനു വിപ്രവാസ ജീവിതമായി അനുഭവപ്പെട്ടതിനാൽ വെസ്റ്റു ബാങ്കിനെ തന്റെ സ്വദേശമായി കാണുകയുണ്ടായില്ല എന്നും അദ്ദേഹം പറയുകയുണ്ടായി.



</doc>
<doc id="98764" url="https://ml.wikipedia.org/wiki?curid=98764" title="രണസിംഗെ പ്രേമദാസ">
രണസിംഗെ പ്രേമദാസ

ശ്രീലങ്കയുടെ മുൻ പ്രസിഡണ്ടും പ്രധാനമന്ത്രിയുമായിരുന്നു രണസിംഗെ പ്രേമദാസ(ജൂൺ 23, 1924 - മേയ് 1, 1993). 1989 ജനുവരി 2 മുതൽ 1993 മേയ് 1 വരെ ശ്രീലങ്കയുടെ മൂന്നാമത്തെ പ്രസിഡണ്ടായി സേവനമനുഷ്ഠിച്ചു. അതിനു മുൻപ് ജെ.ആർ. ജയവർദ്ധനെ നേതൃത്വം നൽകിയിരുന്ന മന്ത്രിസഭയിൽ പ്രധാനമന്ത്രിയായി 1978 ഫെബ്രുവരി 6 മുതൽ 1989 ജനുവരി 1 വരെ സേവനമനുഷ്ഠിച്ചു. 1993 മേയ് 1-നു കൊളംബോയിൽ എൽ.ടി.ടി.ഇ. നടത്തിയ ഒരു ബോബ് സ്ഫോടനത്തിൽ കൊല്ലപ്പെട്ടു.



</doc>
<doc id="98767" url="https://ml.wikipedia.org/wiki?curid=98767" title="ദ്രോണ 2010">
ദ്രോണ 2010

സുനിത പ്രൊഡക്ഷന്റെ ബാനറിൽ മമ്മൂട്ടിയെ നായകനാക്കി 2010 ജനുവരി 27 നു പുറത്തിറങ്ങിയ ഷാജി കൈലാസ്‌ ചിത്രം ആണ് ദ്രോണ 2010. ദീപക്‌ ദേവ് ആണ് സംഗീതം നൽകിയത്. മമ്മൂട്ടിയെ കൂടാതെ കനിഹ, തിലകൻ തുടങ്ങിയവരും ഇതിൽ അഭിനയിച്ചു. ഈ ചിത്രം ബോക്സ്‌ ഓഫീസിൽ വലിയ വിജയം ആയില്ല.

ദ്രോണ എന്നാ പേരിൽ ഇറക്കാൻ ആയിരുന്നു ആദ്യം തീരുമാനം. പിന്നീട് ദ്രോണ എന്നാ പേര് നിർഭാഗ്യമാണ് എന്ന് ജോത്സ്യൻ പറഞ്ഞതനുസരിച്ച് ദ്രോണ 2010 എന്ന് പേര് മാറ്റുകയായിരുന്നു. കൂടാതെ 27 നു നല്ല ദിവസം ആണ് എന്ന് സംഖ്യാശാസ്ത്രപരമായി കണ്ടു പിടിച്ചതുകൊണ്ട് ചിത്രം 27 നു വ്യാഴാഴ്ച ആണ് തീയറ്ററിൽ എത്തിയത്.

മമ്മുട്ടി ഇരട്ട വേഷത്തിൽ എത്തിയ ഈ ചിത്രം, പക യുടെ കഥ പറയുന്നതാണ്.


ഈ സിനിമയ്ക്ക് വിമർശകരിൽ നിന്ന് മോശം പ്രതികരണമാണ് ലഭിച്ചത്. 'nowrunning.com'ൽ നിന്നു 2/5 നക്ഷത്രങ്ങൾ മാത്രമാണ് ഈ സിനിമയ്ക്ക് ലഭിച്ചത്. റിലീസ് ചെയ്ത് 50 ദിവസം പൂർത്തിയാക്കുന്നതിനു മുൻപ് ഈ ചിത്രം പ്രധാന കേന്ദ്രങ്ങളായ എറണാകുളം, കോഴിക്കോട്, തിരുവനന്തപുരം, കോട്ടയം എന്നിവിടങ്ങളിൽ നിന്ന് നീക്കം ചെയ്തു.


</doc>
<doc id="98854" url="https://ml.wikipedia.org/wiki?curid=98854" title="സച്ചിൻ തെൻഡുൽക്കർ നേടിയ അന്താരാഷ്ട്ര ശതകങ്ങളുടെ പട്ടിക">
സച്ചിൻ തെൻഡുൽക്കർ നേടിയ അന്താരാഷ്ട്ര ശതകങ്ങളുടെ പട്ടിക

സച്ചിൻ തെൻഡുൽക്കർ അന്താരാഷ്ട്ര ഏകദിന ക്രിക്കറ്റിലും ടെസ്റ്റ് ക്രിക്കറ്റിലും നേടിയ ശതകങ്ങളുടെ പട്ടികയാണിത്




</doc>
<doc id="103073" url="https://ml.wikipedia.org/wiki?curid=103073" title="അപകേന്ദ്രബലം">
അപകേന്ദ്രബലം

ഉദാത്ത ബലതന്ത്രത്തിൽ വർത്തുള ചലനത്തിലുള്ള ഒരു non-inertial ആധാരവ്യൂഹത്തിൽ ഉടലെടുക്കുന്ന ജഡത്വബലത്തെ(inertial force) (അഥവാ "fictitious" force) സൂചിപ്പിക്കാനും അഭികേന്ദ്രബലത്തിന്റെ പ്രതിപ്രവർത്തനത്തെ സൂചിപ്പിക്കാനും അപകേന്ദ്രബലം എന്ന പദം ഉപയോഗിക്കുന്നു.

ഋജുരേഖയിൽ സഞ്ചരിക്കുന്ന ഒരു വസ്തു വൃത്താകൃതിയിലുള്ള പാതയിൽ സഞ്ചരിക്കണമെങ്കിൽ ആ വസ്തുവിനെ വൃത്ത്കേന്ദ്രത്തിലേക്കുവലിക്കുന്ന ഒരു അഭികേന്ദ്രബലം വേണം. ഈ ബലം ഇല്ലെങ്കിൽ വസ്തു വൃത്തത്തിന്റെ സ്പർശരേഖയിൽകൂടി ഋജുവായിത്തന്നെ സഞ്ചരിച്ചുകൊണ്ടിർക്കും. അഭികേന്ദ്രബലം വസ്തുവിൽ പ്രയോഗിക്കപ്പെടുമ്പോൾ ന്യൂട്ടന്റെ മൂന്നാം ചലനനിയമമനുസരിച്ച് എതിർദിശയിൽ ഒരു പ്രതിപ്രവർത്തനബലമായി അതിനു തത്തുല്യമായ ഒരു അപകേന്ദ്രബലം ഉടലെടുക്കും. അങ്ങനെ വസ്തുവിനെ വൃത്തകേന്ദ്രത്തിലേക്കടുപ്പിക്കാതെ വൃത്തപരിധിയിൽതന്നെ ചലിച്ചുകൊണ്ടിരിക്കാൻ സഹായിക്കുന്നു. 
അഭികേന്ദ്രബലം വസ്തുവിന്റെ പിണ്ഡത്തിനോടും വേഗതയുടെ വർഗത്തിനോടും നേരിട്ട് അനുപാതത്തിലും വൃത്തത്തിന്റെ വ്യാസാർദ്ധത്തിനോട് വിപരീതാനുപാതത്തിലുമാണ്.


</doc>
<doc id="103518" url="https://ml.wikipedia.org/wiki?curid=103518" title="കൊച്ചുത്രേസ്യ">
കൊച്ചുത്രേസ്യ

തെരേസ ഡി ലിസ്യൂ (2 ജനുവരി 1873 – 30 സെപ്റ്റംബർ1897) അഥവാ വിശുദ്ധ കൊച്ചു ത്രേസ്യ, ഫ്രെഞ്ചുകാരിയായ ഒരു കർമലീത്താ സന്യാസിനിയായിരുന്നു. 1925-ൽ പതിനൊന്നാം പീയൂസ് മാർപ്പാപ്പ കൊച്ചുത്രേസ്യയെ വിശുദ്ധയായി പ്രഖ്യാപിച്ചു.കത്തോലിക്ക സഭയിലെ ഏറ്റവും വലിയ പുണ്യവതിയെന്നു കൊച്ചുത്രേസ്യ അറിയപെടുന്നു. 1997-ൽ കത്തോലിക്ക സഭ അവളെ വേദപാരംഗതയുടെ (ഡോക്ടർ ഓഫ് ദി ചർച്ച്) പദവി നൽകി ബഹുമാനിച്ചു. ആവിലായിലെ ത്രേസ്യാ, സിയെനായിലെ കത്രീന എന്നിവർക്കു പുറമേ, ഈ ബഹുമതി നേടിയ മൂന്നു വനിതകളിൽ ഒരാളാണ് വിശുദ്ധ കൊച്ചുത്രേസ്യ. ചെറുപുഷപം(Little flower) എന്ന പേരിലും കൊച്ചുത്രേസ്യ അറിയപ്പെടുന്നു.

വളരെ ചെറിയ പ്രായത്തിൽ തന്നെ സന്യാസ ജീവിതം തെരഞ്ഞെടുത്ത കൊച്ചുത്രേസ്യ 15 മത്തെ വയസിൽ തന്റെ രണ്ട് സഹോദരിമാരോടൊപ്പം മഠത്തിൽ ചേർന്നു.എട്ടു വർഷത്തെ സന്യാസ ജീവിതത്തിനു ശേഷം ക്ഷയരോഗം പിടി പെട്ട കൊച്ചുത്രേസ്യ ഇരുപത്തിനാലാമത്തെ വയസിൽ ഇഹലോഹവാസം വെടിഞ്ഞു. "ഒരു ആത്മാവിന്റെ കഥ" എന്ന കൊച്ചുത്രേസ്യയുടെ ആത്മകഥ ആദ്ധ്യാത്മികസാഹിത്യത്തിലെ ഒരു ആധുനികക്ലാസ്സിക് ആണ്. അത് ഏറെപ്പേരെ വിശുദ്ധയിലേക്ക് ആകർഷിക്കാൻ ഇടയാക്കിയതായി കരുതപ്പെടുന്നു.

സെലി മാർട്ടിന്റെയും (Zélie Martin) ലൂയിസ് മാർട്ടിന്റെയും( Louis Martin) അഞ്ചുമക്കളിൽ ഏറ്റവും ഇളയ മകളായി 1873 ജനുവരി രണ്ടാം തീയതിയാണ് കൊച്ചുത്രേസ്യ ജനിച്ചത്. ആ ദമ്പതികൾക്ക് ഒൻപതു മക്കൾ പിറന്നിരുന്നെങ്കിലും രണ്ട് ആൺകുട്ടികളും രണ്ടു പെൺകുട്ടികളും ശൈശവത്തിൽ മരിച്ചതിനാൽ അഞ്ചു പെൺകുട്ടികൾ മാത്രം അവശേഷിച്ചിരുന്നു. അച്ഛൻ ലൂയിസ് മാർട്ടിൻ ഒരു വാച്ച് നിർമ്മാതാവായിരുന്നു. വൈദികൻ ആകാൻ വളരെ ആഗ്രഹിച്ചിരുന്ന അദ്ദേഹത്തിന് ലത്തീൻ ഭാഷ അറിയാത്തതിനാൽ അതിനു കഴിഞ്ഞില്ല. തൂവാല (ലൈസ്) നിർമ്മാണം ആയിരുന്നു. സെലിയുടെ മുഖ്യ വരുമാന മാർഗം. സെലി മാർട്ടിന് രോഗികളെ പരിചരിക്കാൻ വളരെ താത്പര്യം ആയിരുന്നു. ഇവർ ഇരുവരും തെരേസയുടെ ജീവിതത്തിൽ വളരെ സ്വാധീനം ചെലുത്തി. കൊച്ചുത്രേസ്യയ്ക്ക് നാലു വയസ്സുള്ളപ്പോൾ അമ്മ മരിച്ചു.

15 വയസ്സുള്ളപ്പോൾ, "എനിക്കൊരു വിശുദ്ധയാകണം" എന്ന് കൊച്ചുത്രേസ്യ എഴുതി. അതേസമയം അവൾ പ്രസാദപ്രകൃതിയും ഫലിതപ്രിയയും ആയിരുന്നു. സഹോദരിമാർക്കൊപ്പം കടൽത്തീരത്ത് വിനോദയാത്രകൾക്കു പോയ അവൾ ചെമ്മീൻ പിടുത്തവും കഴുതപ്പുറത്തുള്ള സവാരിയും ആസ്വദിച്ചു. പട്ടുനൂൽപ്പുഴുക്കളേയും, മുയലുകളേയും, പ്രാവുകളേയും ഒരു വായാടിപ്പക്ഷി, സ്വർണ്ണമത്സ്യം, ടോം എന്നു പേരുള്ള ഒരു നായ് എന്നിവയേയും അവൾ വളർത്തിയിരുന്നു. മറ്റുള്ളവരെ അനുകരിക്കുന്നതിൽ വലിയ സാമർത്ഥ്യം കാട്ടിയ കൊച്ചുത്രേസ്യ, പരിചയക്കാരുടെ ഹാസ്യാനുകരണം വഴി കുടുംബാംഗങ്ങളെ രസിപ്പിച്ചു.(ജീവചരിത്രത്തിനെഴുതിയ അവതാരികയിൽ ജോൺ ബീവേഴ്സ്) 

1887-ൽ ലിസിയുവിലെ കാർമലൈറ്റ് സന്ന്യാസിനീ മഠത്തിൽ പ്രവേശനത്തിനായി തെരേസ അപേക്ഷിച്ചെങ്കിലും, പ്രായക്കുറവുമൂലം പ്രവേശനം നിഷേധിക്കപ്പെട്ടു. തെരേസയുടെ മൂത്ത സഹോദരിമാരിൽ രണ്ടുപേർ ഈ മഠത്തിലെ അംഗങ്ങളായിരുന്നു. 1888-ൽ പിതാവിനോടും സഹോദരിയോടുമൊപ്പം റോമിലേക്കു തീർഥയാത്ര നടത്തിയശേഷം തെരേസയ്ക്ക് സന്യാസിനീ മഠത്തിൽ പ്രവേശനം ലഭിച്ചു.

കാർമലൈറ്റ് നിഷ്ഠയുടെ കർശന നിയമങ്ങൾ മുടക്കം കൂടാതെ പാലിച്ച തെരേസ "തന്റെ എളിയ മാർഗം" പുതിയതായി മഠത്തിൽ ചേരുന്നവരെ അഭ്യസിപ്പിക്കുവാൻ ശുഷ്കാന്തി കാണിച്ചു. ദൈവവുമായുള്ള തെരേസയുടെ ബന്ധം കുട്ടിത്തം നിറഞ്ഞതായിരുന്നു. വിയറ്റ്നാമിലെ ഹാനോയിയിലെ കാർമലൈറ്റ് മിഷണറി പ്രവർത്തനങ്ങളിൽ പങ്കുകൊള്ളുവാൻ തെരേസ താത്പര്യപ്പെട്ടിരുന്നുവെങ്കിലും അനാരോഗ്യംമൂലം സാധ്യമായില്ല. ക്ഷയരോഗംമൂലം വളരെയധികം യാതന അനുഭവിച്ചെങ്കിലും സഹനശക്തിയുടെ ഉജ്ജ്വല ദൃഷ്ടാന്തമായി തെരേസ നിലകൊണ്ടു. 1897 സെപ്റ്റംബർ 30-ന് തെരേസ നിര്യാതയായി. 1925 മേയ് 17-ന് തെരേസ വിശുദ്ധയായി പ്രഖ്യാപിക്കപ്പെട്ടു.

പിൽക്കാലത്ത് ജീവചരിത്രമായി പ്രസിദ്ധീകരിക്കപ്പെട്ട തെരേസയുടെ ഓർമക്കുറിപ്പുകൾ വളരെയധികം ജനസമ്മതി ആർജിക്കുകയും വിവിധ ഭാഷകളിലേക്ക് വിവർത്തനം ചെയ്യപ്പെടുകയും ചെയ്തു. കൊച്ചുത്രേസ്യയെ വിശുദ്ധപദവിയിലേയ്ക്കുയർത്തുന്നതിൽ ഈ കൃതി ഗണ്യമായ പങ്കുവഹിച്ചു. 1927-ൽ മതപ്രവർത്തക സംഘങ്ങളുടെയും 1947-ൽ ഫ്രാൻസിന്റെയും രക്ഷകപുണ്യവാളത്തിയായി തെരേസ പ്രഖ്യാപിക്കപ്പെട്ടു. തെരേസ നയിച്ച ലളിതസുന്ദരമായ ജീവിതമാണ് വിശ്വാസികളെ ഹഠാദാകർഷിച്ചത്. സുവിശേഷ തത്ത്വങ്ങൾക്കനുസൃതമായി ജീവിക്കാനുള്ള ധൈര്യവും ആത്മസമർപ്പണവും തെരേസ പ്രദർശിപ്പിച്ചു. കാർമലൈറ്റ് വസ്ത്രങ്ങൾ ധരിച്ച് ഒരു കുല റോസാപുഷ്പങ്ങൾ കൈയ്യിലേന്തിക്കൊണ്ടുള്ള ചിത്രീകരണമാണ് തെരേസയ്ക്ക് ശില്പങ്ങളിലും ചിത്രങ്ങളിലും നൽകിയിട്ടുള്ളത്. ആനുകൂല്യങ്ങളും അത്ഭുതങ്ങളും റോസാപ്പുഷ്പങ്ങൾ പോലെ ചൊരിയുമെന്ന തെരേസയുടെ വാഗ്ദാനത്തിന്റെ സ്മരണ ഇപ്രകാരം നിലനിർത്തപ്പെടുന്നു. ഒക്ടോബർ 1-നാണ് തെരേസയുടെ തിരുനാൾ ആഘോഷിക്കുന്നത്.



</doc>
<doc id="103842" url="https://ml.wikipedia.org/wiki?curid=103842" title="ഡിങ്കൻ">
ഡിങ്കൻ

കുട്ടികളുടെ ഇടയിൽ വളരെയധികം പ്രചാരമുള്ള മലയാളത്തിലെ ഒരു ചിത്രകഥയാണ് ഡിങ്കൻ. മംഗളം പ്രസിദ്ധീകരിക്കുന്ന കുട്ടികൾക്കുള്ള ദ്വൈവാരികയായ ബാലമംഗളത്തിലാണ് ഡിങ്കൻ പ്രസിദ്ധീകരിച്ചു വന്നിരുന്നത്.

മംഗളം സ്‌ഥാപക പത്രാധിപർ എം.സി. വർഗീസ്‌ 1980-ലാണ് കുട്ടികൾക്കായി ബാലമംഗളം ആരംഭിച്ചത്‌. 1983-ൽ ഡിങ്കൻ എന്ന കഥാപാത്രം പിറന്നു. എൻ. സോമശേഖരൻ - പി. ബേബി കൂട്ടുകെട്ടിലാണ് ഡിങ്കൻ പിറന്നത്‌. ഈ കൂട്ടുകെട്ടിൽ നമ്പോലൻ, കൊച്ചുവീരൻ, പക്രു തുടങ്ങിയ കഥാപാത്രങ്ങളും പിറവിയെടുത്തിരുന്നു. 'എതിരാളിക്കൊരു പോരാളി, ശക്‌തരിൽ ശക്‌തൻ' എന്ന ടാഗ്‌ലൈൻ ഡിങ്കനായി ഉപയോഗിച്ചിരുന്നു.

25000 കോപ്പികളുമായാണ് ആദ്യലക്കം ബാലമംഗളം പുറത്തിറങ്ങിയത്. ആരംഭകാലത്തു തന്നെ പി. ബേബി മംഗളത്തിൽ ആർട്ടിസ്റ്റായി ഉണ്ടായിരുന്നു. ഡിഗ്രിപഠനം കഴിഞ്ഞ സോമശേഖരൻ 1981-ലാണു ബാലമംഗളത്തിൽ എത്തിയത്. ആദ്യകാലത്ത് കഥകൾക്കായിരുന്നു ബാലമംഗളത്തിൽ പ്രാമുഖ്യം നൽകിയിരുന്നത്‌. എന്നാൽ ഇതിൽ മാറ്റം വരണമെന്നും കാർട്ടൂൺ കഥാപാത്രങ്ങളെ സൃഷ്‌ടിക്കണമെന്നും എം.സി. വർഗീസ്‌ എഡിറ്റോറിയൽ വിഭാഗത്തോട് നിരന്തരം ആവശ്യപ്പെട്ടിരുന്നു. എന്നാൽ ചർച്ചകൾ പലതു നടന്നെകിലും കഥാപാത്രങ്ങൾ ഒന്നും സൃഷ്ടിക്കപ്പെട്ടില്ല. ഡിഗ്രി പരീക്ഷാഫലം ലഭിച്ചതോടെ സോമശേഖരൻ ജേർണലിസം പഠിക്കാനായി മംഗളത്തിലെ ജോലി ഉപേക്ഷിച്ച് കോഴിക്കോട്ടേയ്ക്ക്‌ യാത്രയാകാൻ തീരുമാനിച്ചു. എന്നാൽ വർഗ്ഗീസ് സോമശേഖരനോടായി 'പഠിച്ചുകൊള്ളൂ അതിനൊപ്പം ഇവിടെ ജോലിയും ചെയ്യാം പഠിച്ചിറങ്ങിയാലും സോമനുള്ള കസേര ഇവിടെ ഒഴിച്ചിട്ടേക്കും' എന്നും പറഞ്ഞ് യാത്രയാക്കി.

സോമശേഖരൻ കോഴിക്കോട്ടേയ്ക്ക്‌ മാറിയെങ്കിലും പുതുതായി രൂപം നൽകേണ്ട കാർട്ടൂൺ കഥാപാത്രത്തെക്കുറിച്ചുള്ള ചിന്ത അവസാനിപ്പിച്ചിരുന്നില്ല. അതിനായി 1982-ൽ കാലിക്കറ്റ്‌ സർവകലാശാലയിൽ ജേർണലിസം പഠിച്ചിരുന്ന മുപ്പതുവിദ്യാർഥികളുമായി കഥാപാത്ര സൃഷ്ടിയെക്കുറിക്ക് ചർച്ചകൾ നടത്തിയിരുന്നു. ചിലർ ഇതിനെ തമാശയായി കണ്ടെങ്കിലും ചിലർ അതിനെ ഗൗരവമായി എടുക്കുകയും അമാനുഷിക ശക്‌തിയുള്ള കഥാപാത്രങ്ങൾക്കായി ശ്രമിക്കുകയും ചെയ്തു. ഇത്തരം ചർച്ചകൾക്കൊടുവിലാണ്‌ എലിക്ക്‌ അമാനുഷിക ശക്‌തി നൽകുന്നതിന്‌ സോമശേഖരൻ തീരുമാനമെടുത്തത്‌. ഡിസംബറിൽ അവധിസമയത്ത് കോഴിക്കോട്ടുനിന്നു കോട്ടയത്ത് എത്തിയ സോമശേഖരൻ എം.സി. വർഗീസിന്റെ ചോദ്യം നേരിടേണ്ടിവന്നു. 'കാർട്ടൂണിനായി കഥാപാത്രത്തെ കിട്ടിയോടോ...' എന്ന ചോദ്യത്തിനു തന്റെ ആശയം വ്യക്തമാക്കി. അതിനായി സമ്മതം നൽകിയ വർഗീസ് ചിത്രം വരയ്ക്കാൻ ബേബിയെ ഏൽപ്പിച്ചാൽ മതിയെന്നും നിർദ്ദേശിച്ചു.

എലിക്ക്‌ അമാനുഷിക ശക്‌തിനൽകാമെന്നു തീരുമാനിച്ച ശേഷം കഥാപാത്രത്തിനു പേരു നൽകാനുള്ള ശ്രമത്തിൽ കുട്ടികൾക്കും മുതിർന്നവർക്കും ഒരുപോലെ സ്വീകാര്യമാകുന്ന പേരുവേണമെന്ന് മനസ്സിൽ കരുതിയ സോമശേഖരൻ ഇതിനു 'ഡിങ്കൻ' എന്ന പേരു നൽകി. തുടർന്ന് രൂപകൽപനചെയ്യുന്നതിനായി ഒപ്പം ബേബിയെയും കൂട്ടി. തുടർന്ന് 1983-ൽ മസിൽ വീർപ്പിച്ച്‌ മഞ്ഞ ഉടുപ്പും ചുമപ്പ്‌ ട്രൗസറും അണിഞ്ഞ് നെഞ്ചത്തൊരു നക്ഷത്രവുമായി ഡിങ്കൻ ബാലംബഗളത്തിൽ ആദ്യമായി പ്രത്യക്ഷപ്പെട്ടു.

മാതാപിതാക്കളെ അനുസരിക്കാതെ തന്നിഷ്‌ടം കാണിച്ചു നടന്നിരുന്ന ഒരു സാധാരണ എലി മാത്രമായിരുന്നു ഡിങ്കൻ. അങ്ങനെയിരിക്കെ ഒരു ദിവസം അന്യഗ്രഹത്തിൽ നിന്നെത്തിയ ജീവികൾ ഡിങ്കനെ പിടിച്ച് ചില പരീക്ഷണങ്ങൾക്കു വിധേയനാക്കുകയും അതോടെ ഡിങ്കന്‌ അസാധാരണ ശക്‌തിയും കഴിവുകളും ലഭിക്കുകയുമാണ് ചെയ്യുന്നത്. തുടർന്ന് ഡിങ്കൻ തന്റെ കഴിവും ശക്തിയും മൃഗങ്ങളുടെയും കാടിന്റെയും നന്മയ്‌ക്കായി ഉപയോഗിക്കാൻ തീരുമാനിക്കുന്നതുമാണ്‌ ആദ്യരണ്ടുലക്കങ്ങളിൽ ഇതിവൃത്തമാക്കിയത്‌. തുടർന്നാണ് ഡിങ്കന്റെ ആസ്‌ഥാനമായ പങ്കിലക്കാടും എതിരാളികളായ കരിങ്കാടനും കേരകനും ഉൾപ്പെടെയുള്ള കഥാപാത്രങ്ങളെ രംഗപ്രവേശം ചെയ്യിക്കുന്നത്‌.

ബാലമംഗളത്തിൽ ഡിങ്കനെ ഉൾപ്പെടുത്തിയതോടെ കോപ്പികളുടെ എണ്ണം 1.5 ലക്ഷം വരെയെത്തിയിരുന്നു. പരീക്ഷക്കാലങ്ങളിൽ കുട്ടികളുടെ ഇത്തരം പ്രസിദ്ധീകരണൾക്ക് ഇടിവു സംഭവിക്കുക സാധാരണമാണ്. എന്നാൽ ബാലംഗളത്തിനു ആ കാലത്തും ഇടിവു സംഭവിക്കാതിരുന്നത് മുതിർന്നവരും ഈ പ്രസിദ്ധീകരണം വായിക്കുന്നതു മൂലമാണെന്ന് ഇക്കണോമിക്‌സ് ടൈംസ്‌ നടത്തിയ സർവേയിൽ കണ്ടെത്തി. പിന്നീട് സാങ്കേതിക കാരണങ്ങളാൽ ബാലമംഗളം പ്രസിദ്ധീകരണം നിർത്തി.

വളരെയധികം അത്ഭുത ശക്തികളുള്ള ഒരു എലിയായാണ് ഡിങ്കനെ ചിത്രീകരിക്കുന്നത്. കാട്ടിലെ മൃഗങ്ങൾക്ക് ആപത്തിലെ മിത്രവും ശത്രുക്കളുടെ പേടി സ്വപ്നവും ആയ ഡിങ്കൻ, വനത്തിൽ ആരെങ്കിലും അപകടത്തിൽ പെട്ട് ഡിങ്കാ... എന്ന് നീട്ടി വിളിച്ചാൽ ഉടൻ തന്നെ രക്ഷകനായെത്തും.

മാതാപിതാക്കൾ പറയുന്നതൊന്നും അനുസരിക്കാതെ താന്തോന്നിയായി നടക്കുന്ന ഒരു സാധാരണ എലിയായിരുന്നു ഡിങ്കൻ. അങ്ങനെയിരിക്കെ ഒരു ദിവസം ഡിങ്കനെ ചില അന്യ ഗ്രഹ ജീവികൾ പിടിച്ചു കൊണ്ട് പോയി ചില പരീക്ഷണങ്ങൾക്ക് വിധേയനാക്കി. അങ്ങനെ ഡിങ്കന് അസാധാരണമായ ശക്തിയും കഴിവുകളും ലഭിച്ചു. തന്റെ കഴിവുകൾ മൃഗങ്ങളുടെയും കാടിന്റെയും നന്മക്കായി ഉപയോഗിക്കാൻ ഡിങ്കൻ തീരുമാനിച്ചു.

പരമ്പരാഗതമതങ്ങളുടെയും വിശ്വാസങ്ങളുടെയും നിരർത്ഥകത തുറന്നുകാണിക്കുന്നതിനുവേണ്ടി, ഇന്റർനെറ്റിലും സാമൂഹിക മാധ്യമങ്ങളിലും സജീവമായ ചില മലയാളി നിഷ്പക്ഷ സാമൂഹിക പ്രവർത്തകർ ഡിങ്കനെ ഒരു ദൈവമായി ഉപയോഗിയ്ക്കാറുണ്ട്. പാശ്ചാത്യർക്കിടയിൽ പറക്കും ഇടിയപ്പഭീമനുള്ള സ്ഥാനമാണ് ചില മലയാളികൾക്ക് ഡിങ്കദൈവം. ഈ മതം ഡിങ്കോയിസം എന്ന് ഇത്തരക്കാർക്കിടയിൽ അറിയപ്പെടുന്നു. വളരെ കുറച്ചുപേർ മാത്രം പ്രചരിപ്പിക്കുന്ന ഈ മതം വ്യവസ്ഥാപിതമായ മത ചട്ടക്കൂടുകളോ കർമ്മങ്ങളോ ആരാഥനാലയങ്ങളോ ഇല്ലാത്തതാണെന്നും അങ്ങേയറ്റം തമാശ രൂപത്തിലുള്ളതാണെന്നും എന്നതാണ് ഇതിന്റെ പ്രത്യേകത.

നടൻ ദിലീപ് തന്റെ സിനിമയ്ക്ക് പ്രൊഫസർ ഡിങ്കൻ എന്ന പേരിട്ടതിൽ പ്രതിഷേധിച്ച് ഡിങ്കോയിസ്റ്റുകൾ ദിലീപിന്റെ ഹോട്ടലായ "ദേ പുട്ട്" എന്ന കടയിലേക്ക് പ്രതിഷേധയാത്ര നടത്തുകയുണ്ടായി. "ഡിങ്കൻ ഉണ്ട്" എന്ന പ്ലാക്കർഡുകളും പിടിച്ച് സിനിമയുടെ കഥ എന്തുതന്നെയായാലും തങ്ങളുടെ വികാരങ്ങളെ ദിലീപ് വ്രണപ്പെടുത്തി എന്നും ആരോപിച്ചായിരുന്നു പ്രകടനം. ഒരു പ്രമുഖ നടിയെ പീഡിപ്പിച്ച കേസിൽ ദിലീപ് അറസ്റ്റിലായപ്പോഴും ഇത്തരം ആരോപണങ്ങൾ ഉയർന്നുവന്നിരുന്നു.

തങ്ങൾ വിമർശനങ്ങൾക്ക് അതീതരാണെന്നും തങ്ങളുടെ പ്രവൃത്തികളെയും ആചാരങ്ങളെയും ഒരു തരത്തിലും ചോദ്യം ചെയ്യരുതെന്നും ഭീഷണമായ രീതിയിൽ മിക്ക പരമ്പരാഗത മതങ്ങളും പൊതു ഇടങ്ങളിൽ ശബ്ദമുണ്ടാക്കുമ്പോൾ അതിനെ പരിഹാസം കൊണ്ട് നേരിടുകയാണ് ഇതിന്റെ ലക്ഷ്യം. കോഴിക്കോടു വച്ചു 2016 മാർച്ചിൽ നടത്തിയ സമ്മേളനത്തിൽ ഡിങ്കമതക്കാർ മറ്റു മതക്കാരുടെ പലരീതികളെയും പരിഹസിക്കുകയുണ്ടായി. കൂട്ടത്തിൽ ഡിങ്കമതവിശ്വാസികൾക്ക് ന്യൂനപക്ഷപദവി വേണമെന്നും ആവശ്യപ്പെടുകയുണ്ടായി. ശാസ്ത്ര സാഹിത്യ പരിഷത്തിന്റെ മുൻ അധ്യക്ഷൻ പ്രൊഫസർ പാപ്പൂട്ടിയും സമ്മേളനത്തിൽ സംബന്ധിക്കുകയുണ്ടായി. ഡിങ്കമതത്തിന് ക്ഷേത്രങ്ങളില്ലെന്നും വിശ്വാസികൾ ഒത്തുകൂടുന്ന എല്ലായിടവും ഡിങ്കാലയമായി കണക്കാക്കാമെന്നും ഡിങ്കോയിസം പാരഡി മതമല്ലെന്നും മതങ്ങളുടെയും ജാതിയുടെയും പേരിൽ കലഹിക്കുന്നവർക്കിടയിൽ ബോധവത്കരണത്തിനായും സംവാദത്തിനായും തങ്ങൾ ഉണ്ടാകുമെന്നും ഡിങ്കോയിസ്റ്റുകൾ പറഞ്ഞു. കോഴിക്കോട്ട് നടന്ന പ്രഥമ ഡിങ്കമത സമ്മേളനത്തിൽ അഞ്ഞൂറോളം ആളക്കാർ പങ്കെടുത്തു. സമൂഹത്തിൽ നിലനിൽക്കുന്ന അന്ധവിശ്വാസങ്ങളെ ആക്ഷേപഹാസ്യത്തിൽ വിമർശിച്ചു കൊണ്ടാണ് ഡിങ്കോയിസ്റ്റുകൾ കോഴിക്കോട് മാനഞ്ചിറയിൽ ഒരുമിച്ചു കൂടിയത്.




</doc>
<doc id="104277" url="https://ml.wikipedia.org/wiki?curid=104277" title="കാഞ്ചനസീത">
കാഞ്ചനസീത

രാമായണത്തെ ആസ്പദമാക്കി അരവിന്ദൻ സംവിധാനം ചെയ്ത് 1977-ൽ പുറത്തിറങ്ങിയ ഒരു മലയാളസിനിമയാണ്‌ കാഞ്ചനസീത. ഗൗരവകരമായ സമീപനത്തിനു തയ്യാറായ ഇന്ത്യയിലെ ആദ്യത്തെ ഇതിഹാസചിത്രമാണിത്. പ്രശസ്ത നാടകകൃത്തായ സി.എൻ.ശ്രീകണ്ഠൻ നായരുടെ നാടകത്തെ ആസ്പദമാക്കിയാണു ഈ സിനിമ നിർമ്മിച്ചിട്ടുള്ളത്. പ്രകൃതിപുരുഷസംയോഗം എന്ന വേദാന്താശയത്തെ ജി.അരവിന്ദൻ ഈ ചിത്രത്തിലൂടെ ആവിഷ്കരിക്കുന്നു. രാജീവ്‌ താരാനാഥ്‌ ആണ്‌ ഈ ചിത്രത്തിന്‌ സംഗീതം നൽകിയിരിക്കുന്നത്.
ജനറൽ പിക്‌ചേഴ്സിന്റെ ബാനറിൽ കെ. രവീന്ദ്രനാഥൻ നായരാണ്‌ ഈ ചിത്രം നിർമ്മിച്ചത്.

ഈ ചിത്രത്തിലൂടെ 1977-ലെ മികച്ച സം‌വിധായകനുള്ള ദേശീയ ചലച്ചിത്രപുരസ്കാരം അരവിന്ദന്‌ ലഭിച്ചു.



</doc>
<doc id="104478" url="https://ml.wikipedia.org/wiki?curid=104478" title="തൊഷീരൊ മിഫൂൻ">
തൊഷീരൊ മിഫൂൻ

ജപ്പാൻകാരനായ ഒരു ചലച്ചിത്രനടനാണ്‌ തൊഷീരോ മിഫൂൻ (三船 敏郎 മിഫൂൻ തൊഷീരൊ; ഏപ്രിൽ 1, 1920 – ഡിസംബർ 24, 1997). ജാപ്പനിസ് സിനിമയുടെ കുലപതിയായ കുറോസവയുടെ ഡ്രങ്കൻ ഏയ്ഞ്ചലിലൂടെ അഭിനയരംഗത്തേക്ക് വന്നു. വെനീസ് ഫിലിം ഫെസ്റ്റിവെലിൽ സ്വീകരിക്കപ്പെട്ട റാഷമോൺ എന്ന കുറോസവ ചിത്രത്തിലെ പ്രകടനത്തിലൂടെ ചലച്ചിത്രചരിത്രത്തിലെ അപൂർവ കൂട്ടുകെട്ടിന് വഴിയൊരുക്കുകയും പ്രശസ്തിയിലേക്ക് ഉയരുകയും ചെയ്തു. കുറോസവയുടെ പന്ത്രണ്ടോളം ചിത്രങ്ങളിൽ തോഷിറോ മിഫൂൺ അഭിനയിച്ചു. സെവൻ സാമുറായി , ത്രോൺ ഒഫ് ബ്ലഡ്, റെഡ് ബിയെഡ്, ഹിഡൻ ഫോർട്ടസ്, യോജിംബോ, കെൻജി മിസോഗുച്ചി സംവിധാനം ചെയ്ത ഓഹാറുവിന്റെ ജീവിതം തുടങ്ങിയ ചിത്രങ്ങൾ മിഫൂണിനെ എതിരറ്റവനാക്കി. റെഡ് ബിയെഡിലെയും യോജിംബോയിലെയും അഭിനയം വെനീസ് ഫിലിംഫെസ്റ്റിവലിൽ മികച്ച നടനുള്ള അവാർഡ് രണ്ട് തവണ നേടിക്കൊടുത്തു . യോജിംബോയുടെ അമേരിക്കൻ പതിപ്പായ എ ഫിസ്റ്റ്ഫുൾ ഒഫ് ഡോളേഴ്‌സ് കോളെജ് കാമ്പസുകളിൽ ശ്രദ്ധേയമായി. ജോൺ ഫ്രാങ്കൻഹീമറുടെ ഗ്രാൻഡ് പ്രീ (1968) എന്ന ചിത്രത്തിലൂടെ ഹോളിവുഡ്ഡിൽ നങ്കൂരമുറപ്പിച്ചു. ഹെൽ ഇൻ പെസിഫിക് റെഡ്‌സൺ പ്രശസ്തങ്ങളാണ്.


</doc>
<doc id="105321" url="https://ml.wikipedia.org/wiki?curid=105321" title="സുശ്രുതസംഹിത">
സുശ്രുതസംഹിത

ബുദ്ധന്റെ സമകാലീനനെന്ന് (ബി സി 800 - 600) കരുതപ്പെടുന്ന സുശ്രുതൻ രചിച്ച ആയുർവേദ ഗ്രന്ഥമാണ് സുശ്രുത സംഹിത. ശസ്ത്രക്രിയയെ സംബന്ധിച്ചു രചിക്കപ്പെട്ട ആധികാരിക ഗ്രന്ഥങ്ങളിൽ ആദ്യത്തേതാണിത് സുശ്രുതൻ ജീവിച്ചിരുന്ന കാലഘട്ടത്തെപ്പറ്റി വ്യക്തമായ തെളിവുകളില്ലയെങ്കിലും, മറ്റ് ഗ്രന്ഥങ്ങളിലെ പരാമാർശങ്ങളെ അടിസ്ഥാനമാക്കി ബി സി 800 നും 600 നും ഇടയ്ക്കു ജീവിച്ചിരുന്നു എന്ന് അനുമാനിക്കാം ചില ചരിത്രകാരന്മാർ, സുശ്രുതൻ ജീവിച്ചിരുന്നത് ബി സി 3000 മുതൽ എ ഡി 10 ആം നൂറ്റാണ്ടു വരെയുള്ള പല കാലഘട്ടങ്ങളിലെന്ന് അവകാശപ്പെടുന്നു നാഗാർജ്ജുനൻ (ക്രി വ 1 ആം നൂറ്റാണ്ട്) രചിച്ച ഉപായഹൃദയം എന്ന ആയുർവേദ ഗ്രന്ഥത്തിൽ സുശ്രുതനെപ്പറ്റി പരാമർശിച്ചിട്ടുണ്ട്. അതിനാൽ സുശ്രുതൻ നാഗർജ്ജുനനു മുൻപ് ജീവിച്ചിരുന്നു എന്ന് ചിലർ സ്ഥാപിക്കുന്നു. പതഞ്ജലിയുടെ(ബി സി 2 ആം നൂറ്റാണ്ട്) മഹാഭാഷ്യത്തിലും കാത്യായനന്റെ (ബി സി 3 ആം നൂറ്റാണ്ട്) വർത്തികത്തിലും സുശ്രുതനെപ്പറ്റി പരാമർശങ്ങളുണ്ട് പാണിനിയടക്കമുള്ള പണ്ഡിതന്മാർ അവരുടെ രചനകളിൽ സുശ്രുതൻ “ഒരു പുതിയ ശാസ്ത്രത്തിന്റെ ഉപജ്ഞാതാവ്” എന്ന് വിശേഷിപ്പിക്കുന്നു.സുശ്രുതന്റെ ഗുരു ദിവോദാസ ധന്വന്തരി, ധന്വന്തരി മഹർഷിയുടെ നാലാം തലമുറയായി ജനിച്ചുവെന്ന് ഗരുഡപുരാണത്തിൽ പരാമർശിച്ചിട്ടുണ്ടെങ്കിലും അന്നത്തെ സാമൂഹിക വ്യവസ്ഥയിൽ കുടുംബത്തിലെ പ്രശസ്തരായവരുടെ പേരുകൾ അനന്തര തലമുറകളിൽ ഉപയോഗിക്കുന്നത് വളരെ സാധാരണയായിരുന്നതിനാൽ വ്യത്യസ്ത കാലഘട്ടങ്ങളിൽ ജീവിച്ചിരുന്ന ഒരേ പേരുള്ള രണ്ട് വ്യക്തികളായിരുന്നു അവർ അപധനവൻ, അറഭ്രൻ, പഷ്കലവതൻ തുടങ്ങിയവർ സുശ്രുതന്റെ സഹപാഠികളായിരുന്നു ഇവർ ശസ്ത്രക്രിയയെപറ്റി രചിച്ച പ്രബന്ധങ്ങളും സുശ്രുത സംഹിതയിൽ ഉപയോഗിച്ചിട്ടുണ്ട്. സുശ്രുതനു ശേഷമുള്ള കാലഘട്ടത്തിൽ ആയുർവേദത്തിന്റെ മറ്റു വിഭാഗങ്ങൾ വളർന്നുവെങ്കിലും ശസ്ത്രക്രിയ പഠനത്തിനായി ശവശരീരം തുറന്നുള്ള പഠനവും നിരീക്ഷണങ്ങളും നിഷിദ്ധമായിരുന്നതിനാൽ അത് പ്രാധാന്യമർഹിക്കാത്ത ഒരു വിഷയമായി അധഃപതിച്ചു.

രണ്ട് വിഭാഗങ്ങളായാണ് സുശ്രുതസംഹിത
സുശ്രുത സംഹിത ഇപ്പോഴുള്ള ചിട്ടയായ രൂപത്തിൽ സംസ്കരിച്ചെടുത്തത് നാഗാർജ്ജുനൻ എന്ന വ്യക്തിയെന്ന് ആദ്യകാല വ്യാഖ്യാതാക്കൾ വൃദ്ധ സുശ്രുതൻ എന്ന പേരും ചിലർ ഉപയോഗിച്ചിട്ടുണ്ട്


</doc>
<doc id="105854" url="https://ml.wikipedia.org/wiki?curid=105854" title="വേഴാമ്പൽ">
വേഴാമ്പൽ

ആഫ്രിക്കയിലേയും ഏഷ്യയിലേയും ഉഷ്ണമേഖല അയനവൃത്തത്തിനടുത്തുള്ള ആവാസവ്യവസ്ഥകളിൽ വസിക്കുന്ന ഒരു പക്ഷി വർഗ്ഗമാണു വേഴാമ്പൽ. താഴേക്കു വളഞ്ഞ നീണ്ട കൊക്കുകൾ ഈ പക്ഷിയുടെ പ്രത്യേകതയാണു. മിശ്രഭുക്കുക്കളായ ഇവ പഴങ്ങളും ചെറിയ ജീവികളേയും തിന്നു ജീവിക്കുന്നു. ഈ വർഗ്ഗത്തിലെ പല പക്ഷികളും വംശനാശ ഭീഷണി നേരിടുന്നു.വേഴാമ്പൽ കുടുംബത്തിലെ അംഗമാണ് മലമുഴക്കി വേഴാമ്പൽ. കാക്ക വേഴാമ്പൽ, കോഴി വേഴാമ്പൽ എന്നിവയും കേരളത്തിൽ കാണപ്പെടുന്ന വേഴാമ്പലിനങ്ങളാണ്.

ഏഷ്യ, ആഫ്രിക്ക എന്നീ വൻകരകളിലായി അമ്പതോളം ഇനം വേഴാമ്പലുകളുണ്ട്.
കേരളത്തിൽ കാണപ്പെടുന്ന വേഴാമ്പൽ വർഗ്ഗത്തിൽപ്പെട്ട പക്ഷികൾ:


</doc>
<doc id="105930" url="https://ml.wikipedia.org/wiki?curid=105930" title="മികച്ച നടനുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക">
മികച്ച നടനുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക

കേരള സർക്കാർ 1969 മുതൽ ഓരോ വർഷവും മലയാളചലച്ചിത്ര രംഗത്തെ മികച്ച നടന്മാർക്കു പുരസ്കാരങ്ങൾ നൽകുന്നുണ്ട്. 1969 മുതൽ ആ പുരസ്കാരം നേടിയവരുടെ പട്ടികയാണു താഴെ കൊടുത്തിരിക്കുന്നത്. 


</doc>
<doc id="107453" url="https://ml.wikipedia.org/wiki?curid=107453" title="മേലങ്ങത്ത് നാരായണൻകുട്ടി">
മേലങ്ങത്ത് നാരായണൻകുട്ടി

പ്രശസ്തനായ ഒരു തമിഴ് വിവർത്തകനായിരുന്നു മേലങ്ങത്ത് നാരായണൻകുട്ടി തമിഴ് സംഘ സാഹിത്യത്തിൽ ഇത്രയേറെ പാണ്ഡിത്യം നേടിയവർ മലയാളത്തിൽ അതി വിരളമാണ്.

1920 ഡിസംബർ 11 ന് എറണാകുളം കലൂർ ദേശത്ത് വൈലോപ്പിള്ളി അമ്മുണ്ണി മേനോന്റേയും മേലങ്ങത്ത് മാധവി അമ്മയുടേയും മൂത്ത മകനായി ജനിച്ചു. ഹൈസ്കൂൾ വിദ്യാഭ്യാസത്തിന് ശേഷം എറണാകുളം ടാറ്റാ ഓയിൽ മിത്സ് കമ്പനിയിൽ (ഇന്നത്തെ ഹിന്ദുസ്ഥാൻ ലിവർ ലിമിറ്റഡ്) ജോലിയിൽ പ്രവേശിച്ചു.

പിതൃസഹോദരീ പുത്രനായ പ്രശസ്ത കവി വൈലോപ്പിള്ളി ശ്രീധരമേനോനുമായുള്ള നിരന്തര സമ്പർക്കം നൈസർഗികമായുണ്ടായിരുന്ന സാഹിത്യ വാസനയെ പരിപോഷിപ്പിച്ചു. കേസരി എ. ബാലകൃഷ്ണപ്പിള്ളയാണ് ചെന്തമിഴ് സാഹിത്യത്തിലേയ്ക്ക് നാരായണങ്കുട്ടിയുടെ ശ്രദ്‌ധ തിരിച്ചത്. 

കലിങ്കത്തുപ്പരണി, കളവഴി നാല്പത്, കാർ നാല്പത്, ഇന്നാ നാല്പത്, പത്തുപ്പാട്ട്, കലിത്തൊകെ തുടങ്ങി പതിനഞ്ചിലധികം സംഘകാല കൃതികൾ മലയാളത്തിലേയ്ക്ക് പരിഭാഷപ്പെടുത്തി. അനേക വർഷങ്ങളുടെ തീവ്രപരിശ്രമം കൊണ്ടാണ് സംഘം കൃതികൾ മലയാളികൾക്ക് മുന്നിൽ പകർന്നു വച്ചത്. അമ്മാവനായ മേലങ്ങത്ത് അച്യുതമേനോന്റെ കവിതകൾ സമാഹരിച്ച് മേലങ്ങൻ കവിതകൾ എന്ന പേരിൽ പ്രസിദ്‌ധീകരിച്ചു. 
തമിഴ് സാഹിത്യ ചരിത്രം മലയാളത്തിലേക്ക് പരിഭാഷപ്പെടുത്തി 
മേലങ്ങത്ത് മ്യൂസിയം എന്ന പേരിൽ ഏലൂരിലുള്ള ഗ്രന്ധശേഖരത്തിന്റെ സ്ഥാപകൻ കൂടിയായിരുന്നു അദ്ദേഹം. തമിഴ്-മലയാളം നിഘണ്ടുവിന്റെ പണിപ്പുരയിലിരിക്കെയാണ്. 2002 ജൂൺ 17 ന് അദ്ദേഹം അന്തരിച്ചത്.

കലിത്തൊകെ വിവർത്തനം വിവർത്തനത്തിനുള്ള (തമിഴ്) കേന്ദ്രസാഹിത്യ അക്കാദമിയുടെ അവാർഡ് നേടി (1991). പ്രശസ്തനായ ഒരു ഹോമിയോ ഡോക്ടർ കൂടിയായിരുന്നു നാരായണൻ കുട്ടി. അഖില കേരള പാരമ്പര്യ വൈദ്യഫെഡറേഷൻ ഡയമണ്ട് ഹോമിയോ അവാർഡ് നൽകി ആദരിച്ചു.

ഭാർഗ്ഗവി അമ്മയാണ് ഭാര്യ. വിജയൻ പിള്ള (പേഴ്സണൽ മാനേജർ, ഹിന്ദുസ്ഥാൻ ലിവർ ലിമിറ്റഡ്), സുഷമ, സുധ, രാജേന്ദ്രൻ പിള്ള, ശ്രീകുമാർ എന്നിവരാണ് മക്കൾ.


</doc>
<doc id="107458" url="https://ml.wikipedia.org/wiki?curid=107458" title="ഇക്കണ്ടവാര്യർ">
ഇക്കണ്ടവാര്യർ

സ്വതന്ത്രകൊച്ചിയുടെ ഏക പ്രധാനമന്ത്രിയായിരുന്നു ഇക്കണ്ടവാരിയർ (1890-ജൂൺ 8 1977). 1948-ലാണ് അദ്ദേഹം ഭരണം എറ്റെറ്റുക്കുന്നത്.

കൊല്ലവർഷം 1065 മേടം 22-ന് തൃശ്ശൂർ താലൂക്കിലെ ഇടക്കുന്നിദേശത്ത് ഇടക്കുന്നിവാരിയത്ത് പാർവതിക്കുട്ടിവാരസ്യാരുടെയും കുട്ടനെല്ലൂർ മേലേടത്ത് ശങ്കരൻ നമ്പൂതിരിയുടെയും മകനായാണ് ഇക്കണ്ടവാരിയർ ജനിച്ചത്. ഇരിങ്ങാലക്കുട, എറണാകുളം, തൃശൂർ എന്നിവിടങ്ങളിൽ പ്രാഥമികവിദ്യാഭ്യാസംകഴിഞ്ഞ് എറണാകുളം മഹാരാജാസ് കോളേജിൽനിന്ന് ഇന്റർമീഡിയറ്റ് പരീക്ഷ ജയിച്ചു. മദ്രാസ് ക്രിസ്ത്യൻ കോളേജിൽനിന്ന് ബി.ഏ.യും മദ്രാസ് ലോ കോളേജിൽനിന്ന് ബി.എഫ്.എൽ.ഉം തിരുവനന്തപുരം ലോ കൊളേജിൽനിന്ന് 1918-ൽ ബി.എൽ ബിരുദവും കരസ്ഥമാക്കി.
1914-ൽ മദ്രാസ് കോളേജിൽ ബി.ഏ. പഠിച്ചുകൊണ്ടിരിക്കെ സ്വാതന്ത്രസമാരത്തിൽ ആകൃഷ്ടനാവുകയും ആ വർഷം മദ്രാസിൽവെച്ചു നടന്ന കോൺഗ്രസ് സമ്മേളനത്തിൽ സജീവമായി പങ്കെടുക്കുകയും ചെയ്തു.
ഗാന്ധിയൻ ആദർശങ്ങൾ ശക്തമായി സ്വാധീനിച്ച ഇക്കണ്ടവാരിയർ ഇന്ത്യൻ സ്വാതന്ത്ര്യസമരത്തിൽ നിർണ്ണായകപങ്കുവഹിച്ചു.
1947-ൽ കൊച്ചി രാജ്യപ്രജാമണ്ഡലത്തിന്റെ അദ്ധ്യക്ഷനായ ഇക്കണ്ടവാരിയർ കൊച്ചിയെ രാജഭരണത്തിൽനിന്ന് മോചിപ്പിക്കാൻ തീവ്രമായി പരിശ്രമിച്ചു. 1948-ൽ കൊച്ചിസംസ്ഥാനം സ്വതന്ത്രമാകുകയും കൊച്ചിയുടെ ആദ്യപ്രധാനമന്ത്രിയായി സ്ഥാനമേൽക്കുകയും ചെയ്തു. പിന്നീട് കൊച്ചി തിരുവിതാംകൂറിൽ ലയിക്കുകയും മലബാറുമായിച്ചേർന്ന് 1956-ൽ കേരളസംസ്ഥാനം നിലവിൽ വരികയും ചെയ്തു. 1977 ജൂൺ 8-നായിരുന്നു ഇക്കണ്ടവാരിയരുടെ മരണം.



</doc>
<doc id="107469" url="https://ml.wikipedia.org/wiki?curid=107469" title="ചാലിയാർ ഗ്രാമപഞ്ചായത്ത്‌">
ചാലിയാർ ഗ്രാമപഞ്ചായത്ത്

മലപ്പുറം ജില്ലയിലെ ഒരു പഞ്ചായത്താണ് ചാലിയാർ ഗ്രാമപഞ്ചായത്ത്‌. 124.28 ചതുരശ്രകിലോമീറ്റർ വിസ്തീർണ്ണമുള്ള പഞ്ചായത്ത് അകമ്പാടം, കുറുമ്പലങ്ങോട്, പുള്ളിപ്പാടം എന്നീ വില്ലേജുകളിലായി വ്യാപിച്ചുകിടക്കുന്നു. 1979-ൽ ഡിസംബർ 25-നാണ് ചാലിയാർ പഞ്ചായത്ത് രൂപം കൊണ്ടത്.


ഇവിടുത്തെ ജനസംഖ്യയിൽ ഏറിയപങ്കും ആദിവാസികളാണ്. നിബിഡ വനപ്രദേശമായ ഇവിടെ വിവിധ തരത്തിലുള്ള ജന്തുജാലങ്ങളും പക്ഷികളും ഉരഗങ്ങളും കാണപ്പെടുന്നു.



</doc>
<doc id="107474" url="https://ml.wikipedia.org/wiki?curid=107474" title="മേപ്പാടം">
മേപ്പാടം

മമ്പാട്‌ പഞ്ചായത്തിലെ ഒരു ചെറിയ ഗ്രാമമാണ്‌ മേപ്പാടം. റഹ്മാനിയ ഹയർ സെക്കന്ററി സ്കൂൾ, റഹ്മാനിയ അറബി കോളേജ് എല്ലാം ഈ ഗ്രാമത്തിലാണ് ഉള്ളത്. മുസ്ലിം ഭൂരിപക്ഷ പ്രദേശമാണ് ഇത്. പട്ടികജാതി വിഭാഗം കുടുതൽ ഉണ്ട്.നുറു വർഷംപിന്നിട്ട ഒരു ഗവണ്മെന്റ് പ്രൈമറി സ്കൂൾ എവിടെയാണ്.


</doc>
<doc id="107488" url="https://ml.wikipedia.org/wiki?curid=107488" title="ചിത്രലേഖ ഫിലിം സൊസൈറ്റി">
ചിത്രലേഖ ഫിലിം സൊസൈറ്റി

കേരളത്തിലെ ആദ്യത്തെ ഫിലിം സൊസൈറ്റിയാണ്‌ ചിത്രലേഖ ഫിലിം സൊസൈറ്റി. തിരുവനന്തപുരം കേന്ദ്രീകരിച്ച് 1965-ൽ ആരംഭിച്ച ഈ ഫിലിം സൊസൈറ്റിയിലൂടെ ഇന്ത്യൻ ചലച്ചിത്രരംഗത്ത് വ്യക്തിമുദ്രപതിപ്പിച്ച നിരവധി പേരും, പ്രശസ്തമായ ചലച്ചിത്രങ്ങളും രംഗത്തെത്തി. സഹകരണ സ്റ്റുഡിയോ എന്ന സ്ഥാപനത്തെയും ഈ സൊസൈറ്റി കാഴ്ചവച്ചു. ഇന്ത്യൻ ചലച്ചിത്രരംഗത്തെ അതികായനായ അടൂർ ഗോപാലകൃഷ്ണനാണ് ഈ സൊസൈറ്റിയുടെ രൂപീകരണത്തിന് ചുക്കാൻ പിടിച്ചത്. കൊടിയേറ്റം ഗോപി, കരമന ജനാർദ്ദനൻ നായർ തുടങ്ങിയ പ്രമുഖനടന്മാർ ചിത്രലേഖയിലൂടെയാണ് ചലച്ചിത്രരംഗത്തെത്തിയത്. ഇന്ത്യയിലെതന്നെ ഏറ്റവും പ്രശസ്തമായിരുന്ന ഈ ഫിലിം സൊസൈറ്റിയുടെ കീഴിൽ ആരംഭിച്ച ചിത്രലേഖ ഫിലിം കോ ഓപ്പറേറ്റീവ് ചലച്ചിത്രനിർമ്മാണരംഗത്ത് മുദ്ര പതിപ്പിച്ചു. ദേശീയ-അന്തർദേശീയതലത്തിൽ അംഗീകാരങ്ങൾ ലഭിച്ച സ്വയംവരം, കൊടിയേറ്റം എന്നീ കഥാചിത്രങ്ങളും അനേകം ഹ്രസ്വചിത്രങ്ങളും നിർമിച്ചു. ആക്കുളത്ത് ഒരു ഫിലിം സ്റ്റുഡിയോയും 1974-ൽ ആരംഭിച്ചു. സഹകരണ മേഖലയിലെ ഇന്ത്യയിലെതന്നെ പ്രഥമ സംരംഭമായിരുന്നു ഇത്.


</doc>
<doc id="107490" url="https://ml.wikipedia.org/wiki?curid=107490" title="ലൂയി ബുനുവേൽ">
ലൂയി ബുനുവേൽ

സ്പാനിഷ് ചലച്ചിത്ര നിർമാതാവും സംവിധായകനുമാണ്‌ ലൂയി ബുനുവേൽ. 1920-ൽ സ്പാനിഷ് മൂവിക്ലബ് ആരംഭിച്ചു. 1925-ൽ സാൽവദോർ ദാലിയുമായി ചേർന്ന് ആൻ അൻഡലൂഷ്യൻ ഡോഗ് എന്ന ചിത്രം സംവിധാനം ചെയ്തു. പൗരോഹിത്യത്തിനെതിരായുള്ള ദ ഗോൾഡൻ ഏജ് 1930-ൽ സംവിധാനം ചെയ്തു. മെക്‌സിക്കോയിൽ വച്ച് സംവിധാനം ചെയ്ത ദ ഗ്രേറ്റ് മേഡ്കാപ്പ്, ദ യങ് ആൻഡ് ഡാമ്ഡ് എന്നീ ചിത്രങ്ങൾ വമ്പിച്ച വിജയമായിരുന്നു. വിരിദ്യാനാ എന്ന പൗരോഹിത്യത്തെ നിന്ദിക്കുന്ന ചിത്രം കാൻ ഫെസ്റ്റിവലിൽ മികച്ച ചിത്രത്തിനുള്ള അവാർഡ് നേടി. ചിത്രങ്ങൾ സറീയലിസ്റ്റ് ചിത്രങ്ങളായി അറിയപ്പെട്ടു.


</doc>
<doc id="107514" url="https://ml.wikipedia.org/wiki?curid=107514" title="തിമൂർ ഷാ ദുറാനി">
തിമൂർ ഷാ ദുറാനി

ദുറാനി സാമ്രാജ്യത്തിലെ രണ്ടാമത്തെ ചക്രവർത്തിയായിരുന്നു തിമൂർ ഷാ എന്ന തിമൂർ ഷാ ദുറാനി (1748 – 1793 മേയ് 18). തന്റെ പിതാവ് അഹ്മദ് ഷാ ദുറാനിയുടെ മരണശേഷം 1772 ഒക്ടോബർ 16 മുതൽ 1793-ൽ തന്റെ മരണം വരെ ഇദ്ദേഹം സാമ്രാജ്യത്തിന്റെ ചക്രവർത്തിയായിരുന്നു. അഹ്മദ് ഷാ ദുറാനിയുടെ രണ്ടാമത്തെ പുത്രനായിരുന്നു ഇദ്ദേഹം.

ദുറാനി സാമ്രാജ്യത്തിന്റെ സ്ഥാപകനായ അഹമ്മദ് ഷായുടെ ഏറ്റവും പ്രിയപ്പെട്ട ഭാര്യയിലുണ്ടായ പുത്രനായിരുന്നു തിമൂർ. തന്റെ പിതാവ് രാജാവാകുന്നതിന് ഒരു വർഷം മുൻപ്, അതായത് 1746-ൽ കിഴക്കൻ ഇറാനിലെ മശ്‌ഹദിൽ വച്ചാണ് തിമൂർ ജനിച്ചത്. തിമൂറിന്റെ മാതാവ്, ജലാലാബാദിൽ താമസമാക്കിയ ഒരു അറബി നേതാവിന്റെ പുത്രിയാണ്. 
അഹ്മദ് ഷാ അബ്ദാലിയുടെ 1756/57 കാലത്തെ ഇന്ത്യൻ ആക്രമണത്തിൽ തിമൂർ പങ്കെടുത്തിരുന്നു. ഇക്കാലത്ത് അമൃത്സർ ആക്രമിക്കുന്നതിൽ ഇദ്ദേഹം നേതൃനിരയിലുണ്ടായിരുന്നു. ഇന്ത്യയിലെ മുഗൾ ചക്രവർത്തി ആലംഗീർ രണ്ടാമനെ അഹ്മദ് ഷാ കീഴടക്കിയതിനെത്തുടർന്ന് തിമൂർ, ആലംഗീറിന്റെ പുത്രിയെ വിവാഹം ചെയ്തിരുന്നു. ഈ ആധിപത്യത്തിനു ശേഷം തിമൂർ തന്റെ പിതാവിനു കീഴിൽ പഞ്ചാബിലെ പ്രതിനിധിയായി ലാഹോറിൽ ഭരണം നടത്തി. 

1759-ൽ അഹ്മദ് ഷാ മറാഠകളുടേയും സിഖുകളുടേയും സഖ്യസേന, തിമൂറടക്കമുള്ള അഫ്ഗാനികളെ ലാഹോറിൽ നിന്ന് തുരത്തി. ഇതിനു ശേഷം അഹ്മദ് ഷാ തിരിച്ചെത്തി ഈ പ്രദേശങ്ങൾ വീണ്ടൂം നിയന്ത്രണത്തിലാക്കിയെങ്കിലും തിമൂർ പിന്നീട് പഞ്ചാബിലേക്ക് മടങ്ങാതെ വടക്കുപടിഞ്ഞാറൻ അഫ്ഗാനിസ്താനിലെ ഹെറാത്തിൽ പ്രതിനിധിയായി ഭരണം നടത്തി.
തനിക്കു ശേഷം തിമൂറിനെയാണ്‌ അഹ്മദ് ഷാ പിൻഗാമിയായി പ്രഖ്യാപിച്ചിരുന്നത്. തന്റെ പിതാവിന്റെ മരണശേഷം രാജാവായെങ്കിലും തലസ്ഥാനമായ കന്ദഹാറിലേക്ക് മാറാതെ, ഹെറാത്തിൽ നിന്നുതന്നെ തിമൂർ ഭരണം തുടർന്നു. ഈ അവസരത്തിൽ തിമൂറിന്റെ മൂത്ത സഹോദരൻ സുലൈമാൻ മിർസ, തന്റെ ഭാര്യാപിതാവും അഹമ്മദ് ഷായുടെ മന്ത്രിയും ആയിരുന്ന ഷാ വാലി ഖാന്റെ പിന്തുണയോടെ കന്ദഹാറിൽ അധികാരമുറപ്പിക്കാൻ ശ്രമിച്ചു. ഉടൻ തന്നെ കന്ദഹാറിലെത്തിയ തിമൂർ തന്റെ സഹോദരനെ ഇന്ത്യയിലേക്ക് തുരത്തിയോടിക്കുകയും ഷാ വാലി ഖാനെ വധശിക്ഷക്ക് വിധേയനാക്കുകയും ചെയ്തു. 
ഭരണത്തിൽ കൈകടത്തിയിരുന്ന വംശനേതാക്കളുടെ പിടിയിൽ നിന്നും സ്വയം മോചിതനാകുന്നതിനായി, 1775/76 കാലഘട്ടത്തിൽ തിമൂർ, തന്റെ തലസ്ഥാനം കന്ദഹാറിൽ നിന്നും കുറഞ്ഞ പഷ്തൂൺ ജനസംഖ്യയുള്ള കാബൂളിലേക്ക് മാറ്റി. കാബൂളിൽ അദ്ദേഹം, "ബാല ഹിസാർ-ഇ പായിൻ" എന്ന കോട്ട പണികഴിപ്പിച്ചു. കാബൂളിലെ പഴയ കോട്ടയായ "ബാലാ ഹിസാർ ഇ-ബാല" എന്ന കോട്ടയുടെ എതിർവശത്തായിരുന്നു ഇത്. പെഷവാറായിരുന്നു തിമൂർ ശൈത്യകാലതലസ്ഥാനമാക്കിയിരുന്നത്.
മുഹമ്മദ്സായ് വിഭാഗത്തിന്റെ നേതാവായിരുന്ന ഹജ്ജി ജമാൽ ഖാന്റെ പുത്രൻ പയിന്ദ ഖാനെത്തന്നെ തിമൂർ തന്റെ പ്രധാന ഉപദേഷ്ടാവാക്കിയെങ്കിലും, ഭരണത്തിൽ താജിക്ക് വംശജരെ കൂടുതലായി ഉൾപ്പെടുത്തി. ഇതിനു പുറമേ 12000-ത്തോളം ഷിയാക്കളായ ഖ്വിസിൽബാഷ് കുതിരപ്പടയാളികളെ തന്റെ അംഗരക്ഷകരായി നിയമിച്ചു.

ഈ നടപടികൾ മൂലം, തിമൂർ ഒരു പഷ്തൂൺ വിരോധിയും പേർഷ്യൻ പക്ഷക്കാരനുമാണെന്ന ഒരു പ്രതീതി പഷ്തൂണുകൾക്കിടയിൽ സൃഷ്ടിച്ചു. തിമൂറീന് പഷ്തു ഭാഷ അത്ര വശമില്ലാതിരുന്നതും പേർഷ്യൻ ഭാഷ നന്നായി സംസാരിച്ചിരുന്നതും ഈ ആരോപണത്തെ കൂടുതൽ ശക്തിപ്പെടുത്തി. പഷ്തൂണുകൾക്കിടയിലെ തിമൂറിന്റെ അനഭിമത, സാമ്രാജ്യത്തിലുടനീളം കലാപങ്ങൾ പൊട്ടിപ്പുറപ്പെടാൻ കാരണമായി

തിമൂർ, പഷ്തൂണുകൾക്കിടയിൽ സ്വന്തം സ്ഥാനം ഉറപ്പിക്കാൻ പരിശ്രമിക്കുമ്പോൾ, സിഖുകാർ പഞ്ചാബിൽ ആധിപത്യം സ്ഥാപിക്കാൻ തുടങ്ങിയിരുന്നു. 1781-ൽ ഇവർ മുൾത്താൻ പിടിച്ചടക്കി. ഇതേ വർഷം തന്നെ അഫ്ഗാനികൾ ഈ നഗരം തിരിച്ചു പിടിച്ചെങ്കിലും നില അത്ര ഭദ്രമായിരുന്നില്ല.

ഇതിനു പുറമേ വടക്കു നിന്നും ആക്രമണങ്ങളേയ്യും ഇക്കാലത്ത് അഫ്ഗാനികൾക്ക് നേരിടേണ്ടി വന്നു. 1785-ൽ ബുഖാറയിലെ ഉസ്ബെക് നേതാവും മംഗിത് സാമ്രാജ്യത്തിന്റെ സ്ഥാപകനുമായ അമീർ മുറാദ്, വടക്കൻ അഫ്ഗാനിസ്താൻ ആക്രമിച്ചു. ഇവർ ഉടൻ തന്നെ പിൻവാങ്ങിയെങ്കിലും വടക്കൻ അഫ്ഘാനിസ്താന്റെ നിയന്ത്രനം കാബൂളിൽ നിന്നും വിട്ട് സ്വതന്ത്രമായി മാറി. പടിഞ്ഞാറ്‌ മശ്‌ഹദിൽ, അഫ്ഗാനികളുടെ സാമന്തനായിരുന്ന, നാദിർഷായുടെ പൗത്രൻ ഷാ രൂഖിന്റെ നേതൃത്വത്തിൽ, ഖ്വാജറുകൾക്കെതിരെ ചില വിജയങ്ങൾ നേടാൻ സാദോസായ് സാമ്രാജ്യത്തിനായി.

1791-ൽ ചില മോഹ്മന്ദ്, അഫ്രീദി പഷ്തൂൺ വംശജർ, തിമൂറിനെ അട്ടിമറിക്കാൻ ശ്രമിച്ചു. ഇതിനെത്തുടർന്ന് ഗൂഢാലോചനക്കാരായ രണ്ടു പേരെ വധശിക്ഷക്ക് വിധേയമാക്കുകയും ചെയ്തിരുന്നു. ഇതിനു പുറമേ ഇതിന് നേതൃത്വം നൽകിയെന്നാരോപിച്ച്, മൊഹ്മന്ദ് പഷ്തൂൺ വിഭാഗത്തിന്റെ നേതാവിനെ ചതിയിലൂടെ തടവിലാക്കുകയും വധിക്കുകയും ചെയ്തു. കാര്യമായ തെളിവിന്റെ അഭാവത്തിലുള്ള ഈ നടപടിയും പഷ്തൂണുകൾക്കിടയിലെ തിമൂറീന്റെ മതിപ്പ് കുറച്ചു.

1793-ൽ പെഷവാറിൽ നിന്നും കാബൂളിലേക്കുള്ള യാത്രമദ്ധ്യേ, രോഗബാധിതനായ തിമൂർ, ഈ വർഷം മേയ് 20-ന് കാബൂളീൽ വച്ച് മരണമടഞ്ഞു. ശത്രുക്കൾ ഇദ്ദേഹത്തിന് വിഷം നൽകി വധിച്ചതാണെന്നും കിംവദന്തികളുണ്ട്. കാബൂളിന്റെ മദ്ധ്യഭാഗത്ത്, കാബൂൾ നദിയുടെ തെക്കുഭാഗത്തായാണ് തിമൂർ ഷായുടെ ശവകുടീരം സ്ഥിതി ചെയ്യുന്നത്.

23 ആണ്മക്കളും 13 പെണ്മക്കളുമായി 36 മക്കൾ തിമൂറിനുണ്ടായിരുന്നു. ആരേയും തന്റെ പിൻഗാമിയായി അദ്ദേഃഅം പ്രഖ്യാപിച്ചിരുന്നുമില്ല. മരണസമയത്ത് കാബൂളിലുണ്ടായിരുന്ന സമാൻ ഷാ എന്ന പുത്രൻ അധികാരമേൽക്കുകയും തിമൂറിന്റെ മറ്റ് ആണ്മക്കളിൽ പലരേയും തടവിലാക്കുകയും ചെയ്തു.


</doc>
<doc id="107520" url="https://ml.wikipedia.org/wiki?curid=107520" title="വിഴാൽ">
വിഴാൽ

ഭാരതത്തിൽ മിക്കവാറും പർവ്വത പ്രദേശങ്ങളിൽ കണ്ടുവരുന്ന ഒരു ഔഷധസസ്യമാണ്‌ വിഴാൽ. ഇതിന്‌ വിഴാലരി എന്നും പേരുണ്ട്. . കുരുവിന്റെ സാമ്യം കൊണ്ടാവാം False Black Pepper എന്നും അറിയപ്പെടുന്നു.



പച്ച നിറമുള്ള തണ്ടുകളുള്ളതും വളരെ ഉയരത്തിൽ പടർന്ന് വളരുന്നതുമായ ഒരു വള്ളിച്ചെടിയാണ്‌ വിഴാൽ. 4-10 സെന്റീമീറ്റർ വരെ നീളവും 1-5 സെന്റീ മീറ്റർ വരെ വീതിയുമുള്ളതും അറ്റം കൂർത്തതുമായ ഇലകൾ ഏകാന്തരക്രമത്തിൽ വിന്യസിച്ചിരിക്കുന്നു. പൂക്കൾ കുലകളായി ശാഖാഗ്രങ്ങളിൽ കാണപ്പെടുന്നു. നാലോ അഞ്ചോ ബാഹ്യ ദളങ്ങളും അഞ്ച് ദളങ്ങൾ, അഞ്ച് കേസരങ്ങളെന്നിവയാണ്‌ പൂക്കൾക്കുള്ളത്. കായ്കൾ വളരെ ചെറുതും ഉരുണ്ട ആകൃയിലുള്ളതുമാണ്‌. 



</doc>
<doc id="107526" url="https://ml.wikipedia.org/wiki?curid=107526" title="ശതാവരി">
ശതാവരി

ഭാരതത്തിൽ മിക്കവാറും എല്ലായിടത്തും കാണപ്പെടുന്ന ഒരു ഔഷധസസ്യമാണ്‌ ശതാവരി. . ഇത് ആയുർവേദത്തിലെ ജീവന പഞ്ചമൂലത്തിൽ ഉൾപ്പെട്ടിട്ടുള്ള ഒരു സസ്യമാണ്‌. അയവുള്ളതും ഈർപ്പമുള്ളതുമായ എല്ലാ പ്രദേശങ്ങളിലും വളരുന്ന ഇത് ഔഷധാവശ്യങ്ങൾക്കായി വാണിജ്യാടിസ്ഥാനത്തിൽ കൃഷിയും ചെയ്യുന്നു.അനേകം ഔഷധ ഗുണങ്ങളുള്ളതിനാൽ ഇതിനെ 'ദശ വീര്യ 'എന്നും വിളിക്കുന്നു . 



കിഴങ്ങുവേരുകൾ ഉള്ള ആരോഹി സസ്യമാണിത്. ഇലകൾ ചെറു മുള്ളുകളായി രൂപാന്തരപ്പെട്ടിരിക്കുന്നു. ഇലകളുടെ (മുള്ളുകളുടെ) കക്ഷത്തിൽ നിന്നും ഉത്ഭവിക്കുന്ന ശാഖകൾ ക്ലാനോഡുകളായി കാണപ്പെടുന്നു. ചെറുതും വെളുത്തതും ദ്വിലിംഗങ്ങളുമായ പൂക്കൾ കുലകളായി ഉണ്ടാകുന്നു. പരി ദളപുടത്തിന്‌ 6 കർണ്ണങ്ങളും 6 കേസരങ്ങളും കാണപ്പെടുന്നു. ഫലം ഗോളാകൃതിയിലുള്ളതും മാംസളവുമാണ്‌. 

പ്രധാനമായും രണ്ടുതരം ശതാവരികളാണ്‌ കേരളത്തിൽ കണ്ടുവരുന്നത്. അധികം ഉയരത്തിൽ വളരുന്ന "അസ്പരാഗസ് ഗൊണോക്ലാഡസ്" എന്ന ഇനവും. അധികം ഉയരമില്ലാത്ത "അസ്പരാഗസ് റസിമോസസ്" എന്ന ഇനവും. അസ്പരാഗസ് ഗൊണോക്ലാഡസ് എന്ന ഇനം വളരെ ഉയരത്തിൽ പടർന്നു വളരുന്നവയും മുള്ളുകൾ അല്പം വളഞ്ഞതുമാണ്‌. ജനുവരി - മാർച്ച് മാസങ്ങളിൽ പുഷ്പിക്കുന്നു. അസ്പരാഗസ് റെസിമോസസ് എന്ന വർഗ്ഗം അധികം ഉയരത്തിൽ പടരാത്തവയും നേരെയുള്ള മുള്ളുകൾ ഉള്ളതുമാണ്‌. ജൂൺ - സെപ്റ്റംബർ മാസങ്ങളിൽ പുഷ്പിക്കുന്നു.

ശതാവരിഗുളം, ശതാവരി ഘൃതം, സഹജരാദി കുഴമ്പ്, രാസ്നാദി കഷായം എന്നിവയിൽ ഉപയോഗിക്കുന്നു. 



</doc>
<doc id="107528" url="https://ml.wikipedia.org/wiki?curid=107528" title="ഉളിക്കൽ">
ഉളിക്കൽ

കണ്ണൂർ ജില്ലയിലെ ഇരിട്ടിക്ക് അടുത്തുള്ള ഒരു ചെറിയ പട്ടണമാണ്‌ ഉളിക്കൽ. ഉളിക്കൽ പഞ്ചായത്തിന്റെ ഭാഗമാണ്‌ ഉളിക്കൽ പട്ടണം.

300 വർഷത്തോളം പഴക്കമുള്ള വയത്തൂർ കാലിയാർ ശിവക്ഷേത്രം ഇവിടെ നിന്നും മൂന്നു കിലോമീറ്റർ വടക്കായിസ്ഥിതി ചെയ്യുന്നു. കുടകരാണിവിടത്തെ പ്രധാന ഊട്ടുത്സവത്തിൽ മുഖ്യ പങ്കാളികൾ. വയത്തൂർ പുഴയുടെ തീരത്താണ്‌ ഈ ക്ഷേത്രം. ഒരു പ്രമുഖ വിനോദസഞ്ചാരകേന്ദ്രമായ കാഞ്ഞിരക്കൊല്ലി ഉളിക്കലിൽ നിന്ന് 17 കിലോമീറ്റർ അകലെയാണ്‌. ഉളിക്കലിൽ നിന്ന് 7 കിലോമീറ്റർ ദൂരെയുള്ള ഇരിട്ടി പട്ടണമാണ്‌ ഇവിടുന്ന് ഏറ്റവും അടുത്തുള്ള പ്രമുഖ പട്ടണം.


</doc>
<doc id="107539" url="https://ml.wikipedia.org/wiki?curid=107539" title="കോട്ടയം (കണ്ണൂർ ജില്ല)">
കോട്ടയം (കണ്ണൂർ ജില്ല)

കണ്ണൂർ ജില്ലയിലുള്ള ഒരു ചെറിയ പട്ടണമാണ്‌ കോട്ടയം. 

2001-ലെ കാനേഷുമാരി പ്രകാരം, 17,5000 ആണ്‌ കോട്ടയത്തിന്റെ ജനസംഖ്യ. . ഇതിൽ 47% പുരുഷന്മാരും, 53% സ്ത്രീകളുമാണ്‌. 84% ആണ്‌ ഇവിടുത്തെ സാക്ഷരതാനിരക്ക്. പുരുഷന്മാരിൽ സാക്ഷരതാനിരക്ക് 86%, സ്ത്രീകളിൽ 82% എന്നിങ്ങനെയാണ്‌.

ഇവിടെയുള്ള ജനസംഖ്യയിലെ 11% ആറ് വയസ്സിൽ താഴെയുള്ള കുട്ടികളാണ്‌.


</doc>
<doc id="107543" url="https://ml.wikipedia.org/wiki?curid=107543" title="പിറ്റ്ഷ്ലെമു">
പിറ്റ്ഷ്ലെമു

ചിലിയുടെ മദ്ധ്യമേഖലയിലെ ഒരു തീരദേശ വിനോദസഞ്ചാര കേന്ദ്രമാണ്‌ പിറ്റ്ഷ്ലെമുഇത് കർദിനാൾ കാറൊ പ്രവിശ്യയുടെ തലസ്ഥാനവുമാണ്‌.. ചിലിയിലെ അഞ്ച് ചരിത്രപ്രാധാന്യമുള്ള സ്മാരകങ്ങൾ നിലനിൽക്കുന്ന പിറ്റ്ഷ്ലെമുവിനെ 2004-ൽ ദേശീയ സ്മാരക സമിതി പരമ്പരാഗത ഹെറിറ്റേജ് സൈറ്റ് ആയി പ്രഖ്യാപിച്ചു.


</doc>
<doc id="107549" url="https://ml.wikipedia.org/wiki?curid=107549" title="അയ്യൻകുന്ന്">
അയ്യൻകുന്ന്

കണ്ണുർ ജില്ലയിലെ ഒരു ഗ്രാമമാണ്‌ അയ്യൻ കുന്ന്.

2001-ലെ കാനേഷുമാരി പ്രകാരം 23336 ആണ്‌ അയ്യൻ കുന്നിന്റെ ജനസംഖ്യ. ഇതിൽ 11754 പുരുഷന്മാരും 11582 സ്ത്രീകളും ഉൾപ്പെടുന്നു.


</doc>
<doc id="107550" url="https://ml.wikipedia.org/wiki?curid=107550" title="കീഴല്ലൂർ">
കീഴല്ലൂർ

കണ്ണൂർ ജില്ലയിലെ ഒരു ഗ്രാമമാണ്‌ കീഴല്ലൂർ.

2001-ലെ കാനേഷുമാരി പ്രകാരം, 19130 ആണ്‌ കീഴല്ലൂരിന്റെ ജനസംഖ്യ. ഇതിൽ 9215 പുരുഷന്മാരും 9915 സ്ത്രീകളും ഉൾപ്പെടുന്നു.


</doc>
<doc id="107551" url="https://ml.wikipedia.org/wiki?curid=107551" title="തില്ലങ്കേരി">
തില്ലങ്കേരി

കണ്ണൂർ ജില്ലയിലെ ഒരു ഗ്രാമമാണ്‌ തില്ലങ്കേരി.

2001-ലെ കാനേഷുമാരി പ്രകാരം 13661 ആണ്‌ തില്ലങ്കേരിയുടെ ജനസംഖ്യ. ഇതിൽ 6550 പുരുഷന്മാരും 7111 സ്ത്രീകളും ഉൾപ്പെടുന്നു.


</doc>
<doc id="107552" url="https://ml.wikipedia.org/wiki?curid=107552" title="ചാവശ്ശേരി">
ചാവശ്ശേരി

കണ്ണൂർ ജില്ലയിലെ ഒരു ഗ്രാമമാണ്‌ ചാവശ്ശേരി.. ഈ ഗ്രാമം ഇരിട്ടി നഗരസഭാ പരിധിയിൽ സ്ഥിതി ചെയ്യുന്നു. മട്ടന്നൂർ-ഇരിട്ടി റോഡ് ഈ ഗ്രാമത്തിലൂടെ കടന്നുപോകുന്നു. പഴശ്ശി അണക്കെട്ടിലേക്ക് ഇവിടെ നിന്നും എത്തിച്ചേരാം. കളറോഡ് പാലം മുതൽ ഉളിയിൽ വരെ നീണ്ടു കിടക്കുന്നു ചാവശ്ശേരി ഗ്രാമം.

2001-ലെ കാനേഷുമാരി പ്രകാരം 20134 ആണ്‌ ചാവശ്ശേരിയുടെ ജനസംഖ്യ. ഇതിൽ 9866 പുരുഷന്മാരും 10268 സ്ത്രീകളും ഉൾപ്പെടുന്നു.


</doc>
<doc id="107555" url="https://ml.wikipedia.org/wiki?curid=107555" title="കീഴൂർ">
കീഴൂർ

കണ്ണൂർ ജില്ലയിലെ ഒരു ഗ്രാമമാണ്‌ കീഴൂർ. ബാവലിപ്പുഴയുടെ കരയിലാണ് ഈ ഗ്രാമം സ്ഥിതിചെയ്യുന്നത്. ഇരിട്ടിയാണ്‌ ഏറ്റവും അടുത്ത പട്ടണം.

ഇരിട്ടി താലൂക്കിലും ഇരിട്ടി നഗരസഭയിലും ഉൾപ്പെടുന്ന പ്രദേശമാണിത്. 2001-ലെ കാനേഷുമാരി പ്രകാരം 15,979 ആണ്‌ കീഴൂരിന്റെ ജനസംഖ്യ. ഇതിൽ 7,875 പുരുഷന്മാരും 8,104 സ്ത്രീകളും ഉൾപ്പെടുന്നു.
കീഴൂർ ശ്രീ മഹാദേവന്റെ അമ്പലം ഇവിടെയാണ്‌ സ്ഥിതി ചെയ്യുന്നത്.
ഇരിട്ടി മുലോത്തുംകുന്ന് കൈരാതി കിരാത ക്ഷേത്രം,കീഴൂർ മഹാവിഷ്ണുക്ഷേത്രം , കീഴൂർ മഹാദേവക്ഷേത്രം ,വൈരിഘാതകൻക്ഷേത്രം , കണ്ണിയത് മടപ്പുര, കൂളിചെബ്ര ശ്രീ പൊട്ടൻ തിറക്ഷേത്രം, എന്നിവ കീഴൂർ ഗ്രാമത്തിലെ പ്രധാനപ്പെട്ടക്ഷേത്രങ്ങളാണ്



</doc>
<doc id="107556" url="https://ml.wikipedia.org/wiki?curid=107556" title="മൊകേരി">
മൊകേരി

കണ്ണൂർ ജില്ലയിലെ ഒരു ഗ്രാമമാണ്‌ മൊകേരി.

2001-ലെ കാനേഷുമാരി പ്രകാരം 18821 ആണ്‌ മൊകേരിയുടെ ജനസംഖ്യ. ഇതിൽ 8734 പുരുഷന്മാരും 10087 സ്ത്രീകളും ഉൾപ്പെടുന്നു.


</doc>
<doc id="107557" url="https://ml.wikipedia.org/wiki?curid=107557" title="പന്ന്യന്നൂർ">
പന്ന്യന്നൂർ

കണ്ണൂർ ജില്ലയിലെ തലശ്ശേരി താലൂക്കിൽ പെടുന്ന ഒരു ചെറിയ പട്ടണമാണ്‌ പന്ന്യന്നൂർ. വിശാല മയ്യഴിയുടെ ഒരു ഭാഗമാണ്‌ പന്ന്യന്നൂർ.

2001-ലെ കാനേഷുമാരി പ്രകാരം 20,860 ആണ്‌ ജനസംഖ്യ. ഇതിൽ 46% പുരുഷന്മാരും 54% സ്ത്രീകളും ആണ്‌.. പന്ന്യന്നൂരിന്റെ സാക്ഷരത 86 ശതമാനമാണ്‌. സാക്ഷരത പുരുഷന്മാരിൽ 86 ശതമാനവും സ്ത്രീകളിൽ 85 ശതമാനവുമാണ്‌. ആറ് വയസ്സിനു താഴെയുള്ള കുട്ടികളാണ്‌ പന്ന്യന്നൂരിലെ 11%.

തലശ്ശേരി പട്ടണത്തിൽ നിന്ന് 8 കിലോമീറ്റർ അകലെയാണ്‌ പന്ന്യന്നൂർ. ചൊക്ലി, മയ്യഴി, പാനൂർ എന്നിവയാണ്‌ സമീപത്തുള്ള മറ്റ് പട്ടണങ്ങൾ. 


</doc>
<doc id="107558" url="https://ml.wikipedia.org/wiki?curid=107558" title="കണിച്ചാർ">
കണിച്ചാർ

കണ്ണൂർ ജില്ലയിലെ ഒരു ഗ്രാമമാണ്‌ കണിച്ചാർ.

2001-ലെ കാനേഷുമാരി പ്രകാരം 16200 ആണ്‌ കണിച്ചാറിലെ ജനസംഖ്യ. ഇതിൽ 8038 പുരുഷന്മാരും 8162 സ്ത്രീകളും ഉൾപ്പെടുന്നു.
ഏലപ്പീടിക പ്രകൃതി രമണീയതയാൽ അനുഗ്രഹിക്കപ്പെട്ട ഒരു പ്രദേശമാണ്. കീഴ്ക്കാംതൂക്കായ മലകളും അരുവികളും നൂറുകണക്കിന് പക്ഷിമൃഗാദികളും നിറഞ്ഞ ഈ പ്രദേശം സമുദ്രനിരപ്പിൽ നിന്നും ഏകദേശം 670-970 മീറ്റർ ഉയരത്തിലാണ്. കണ്ണൂർ ജില്ലയുടെ മുഴുവൻ ഭാഗങ്ങളും അറബിക്കടലും ഇവിടെ നിന്നും വീക്ഷിക്കുവാൻ സാധിക്കും. മലബാർ കുടിയേറ്റത്തിന്റെ സിരാകേന്ദ്രമായ പേരാവൂരിൽ നിന്നും എട്ട് കിലോമീറ്റർ തെക്ക് കിഴക്കായി സ്ഥിതിചെയ്യുന്ന ഈ പ്രദേശത്തേക്ക് കുടിയേറ്റത്തിന്റെ ആദ്യ നാളുകളിൽ തന്നെ ജനവാസം തുടങ്ങിയതായി ചരിത്ര രേഖകൾ പറയുന്നു. തലശ്ശേരി-വയനാട് സംസ്ഥാന പാതയിൽ നിന്നും ഒരു കിലോമീറ്റർ മാറി വയനാട് ചുരത്തിന്റെ അടിവാരത്ത് സ്ഥിതിചെയ്യുന്ന ഈ പ്രദേശത്തിന്റെ ഭംഗി ആസ്വദിക്കുവാൻ വരുന്നവർ ധാരാളമാണ്.

വിശുദ്ധ സെബസ്ത്യാനോസിന്റെ നാമധേയത്തിൽ ഒരു ക്രൈസ്തവദേവാലയം ഇവിടെയുണ്ട്. ചരിത്രപ്രസിദ്ധമായ കൊട്ടിയൂർ ശിവക്ഷേത്രം, ആറളം സെൻട്രൽ സ്റ്റേറ്റ് ഫാം എന്നിവ ഇതിനടുത്താണ്. തൈലനിർമ്മാണത്തിനുപയോഗിക്കുന്ന കറുവ, തെരുവപ്പുൽ എന്നിവ ഇവിടെ ധാരാളമായി കൃഷിചെയ്യുന്നു. കൂടാതെ റബ്ബർ, കശുമാവ്, തെങ്ങ്, കവുങ്ങ്, കുരുമുളക്, വാഴ, ഇഞ്ചി എന്നിവയും ഇവിടുത്തെ പ്രധാന വിളകളാണ്. ഉയർന്ന പ്രദേശമായതുകൊണ്ട് വേനൽക്കാലത്തും ഇവിടുത്തെ അന്തരീക്ഷം വളരെ തണുപ്പ് നിറഞ്ഞതായിരിക്കും.


</doc>
<doc id="107559" url="https://ml.wikipedia.org/wiki?curid=107559" title="മുഴക്കുന്ന്">
മുഴക്കുന്ന്

കണ്ണൂർ ജില്ലയിലെ ഒരു ഗ്രാമമാണ്‌ മുഴക്കുന്ന്. ഇരിട്ടി താലൂക്കിൽ പേരാവൂർ ബ്ലോക്കിൽ സ്ഥിതിചെയ്യുന്ന ഈ സ്ഥലം, പഴശ്ശിരാജയുടെ പരദേവതാക്ഷേത്രമായ മൃദംഗശൈലേശ്വരിക്ഷേത്രത്തിന്റെ പേരിൽ പ്രസിദ്ധമാണ്. 

2001-ലെ കാനേഷുമാരി പ്രകാരം 21117 ആണ്‌ മുഴക്കുന്നിന്റെ ജനസംഖ്യ. ഇതിൽ 10298 പുരുഷന്മാരും 10819 സ്ത്രീകളും ഉൾപ്പെടുന്നു.


</doc>
<doc id="107576" url="https://ml.wikipedia.org/wiki?curid=107576" title="ജൂനിയസ് റിച്ചാർഡ് ജയെവർദ്ധനെ">
ജൂനിയസ് റിച്ചാർഡ് ജയെവർദ്ധനെ

ശ്രീലങ്കയിലാകെ "ജെ.ആർ"(JR) എന്ന ചുരുക്കപ്പേരിലറിയപ്പെടുന്ന ജൂനിയസ് റിച്ചാർഡ് ജയെവർദ്ധനെ (സെപ്റ്റംബർ 17 1906 – നവംബർ 1, 1996) ശ്രീലങ്കയുടെ ആദ്യത്തെ എക്സിക്യുട്ടീവ് പ്രസിഡണ്ടാണ്‌. 1978 മുതൽ 1989 വരെയാണ്‌ ഇദ്ദേഹം പ്രസിഡണ്ടായിരുന്നത്. ശ്രീലങ്കൻ ദേശീയപ്രസ്ഥാനത്തിന്റെ നായകനായിരുന്ന ഇദ്ദേഹം ശ്രീലങ്കക്ക് സ്വാതന്ത്ര്യം കിട്ടിയതിനു ശേഷം മന്ത്രിസഭകളിൽ നിരവധി സ്ഥാനങ്ങൾ വഹിച്ചിട്ടുണ്ട്. പുതുതായി സൃഷ്ടിച്ച എക്സിക്യുട്ടീവ് പ്രസിഡണ്ട് സ്ഥാനമേറ്റെടുക്കുന്നതിനു മുൻപ് 1977 മുതൽ 1978 വരെ ശ്രീലങ്കൻ പ്രധാനമന്ത്രിയായും ജയവർദ്ധനെ പ്രവർത്തിച്ചിട്ടുണ്ട്.



</doc>
<doc id="107608" url="https://ml.wikipedia.org/wiki?curid=107608" title="ചന്ദ്രോത്സവം (ചലച്ചിത്രം)">
ചന്ദ്രോത്സവം (ചലച്ചിത്രം)

ദാമർ സിനിമാസിന്റെ ബാനറിൽ സന്തോഷ് ദാമോദരൻ നിർമ്മിച്ച് രഞ്ജിത്ത് സംവിധാനം നിർവ്വഹിച്ച മലയാളചലച്ചിത്രം ചന്ദ്രോത്സവം 2005-ൽ സിനിമാ പ്രദർശനശാലകളിൽ എത്തി. ദാമർ ഫിലിംസ് പ്രേക്ഷകർക്ക് വിതരണം ചെയ്തിരിക്കുന്നു. മോഹൻലാൽ, മീന എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. സംവിധാനത്തിന് പുറമേ ചിത്രത്തിന്റെ രചന നിർവ്വഹിച്ചതും രഞ്ജിത്ത് ആണ്.


ഗാനരചന ഗിരീഷ് പുത്തഞ്ചേരി. ഈ ചിത്രത്തിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് വിദ്യാസാഗർ 




</doc>
<doc id="107625" url="https://ml.wikipedia.org/wiki?curid=107625" title="ശിവാലയ ഓട്ടം">
ശിവാലയ ഓട്ടം

മകരം, കുംഭം എന്നീ മാസങ്ങളുടെ മധ്യത്തിൽ ഹൈന്ദവരുടെ ആഘോഷമായ ശിവരാത്രിയോടനുബന്ധിച്ച് നടത്തപ്പെടുന്ന ഒരു ആചാരമാണ്‌ ശിവാലയ ഓട്ടം അഥവാ ചാലയം ഓട്ടം. ശിവരാത്രി നാളിൽ ദ്വാദശ രുദ്രന്മാരെ വണങ്ങുക എന്നതാണ്‌ ഈ ആചാരത്തിന്റെ സവിശേഷത. തമിഴ്നാട്ടിലെ കന്യാകുമാരി ജില്ലയിൽ വിളവൻകോട്, കൽക്കുളം താലൂക്കുകളിലായുള്ള 12 ശിവക്ഷേത്രങ്ങളിൽ ഒരു രാത്രിയും ഒരു പകലും കൊണ്ട് നടത്തുന്ന ദർശനമാണിത്.

മഹാഭാരത കഥയുമായി ബന്ധപ്പെട്ടാണ്‌ ശിവാലയഓട്ടത്തിനുപിന്നിലുള്ള ഐതിഹ്യം നിലനിൽക്കുന്നത്. ധർമ്മപുത്രൻ നടത്തിയ യാഗത്തിൽ പങ്കെടുക്കുവാൻ ശ്രീകൃഷ്ണന്റെ നിർദ്ദേശപ്രകാരം വ്യാഘ്രപാദമുനിയെ കൂട്ടിക്കൊണ്ടുവരുവാൻ ഭീമസേനൻ പോയി. കടുത്ത ശിവഭക്തനായ വ്യാഘ്രപാദൻ തന്റെ തപസ്സിളക്കിയ ഭീമനെ ആട്ടിപ്പായിച്ചു. ശ്രീകൃഷ്ണൻ നൽകിയ 12 രുദ്രാക്ഷങ്ങളുമായി ഭീമൻ വീണ്ടും തിരുമലയിൽ തപസ്സനുഷ്ഠിക്കുകയായിരുന്ന വ്യാഘ്രപാദനു സമീപമെത്തി. മുനി കോപിതനായി ഭീമനുനേരെ തിരിയുകയും ഭീമൻ പിന്തിരിഞ്ഞ് "ഗോവിന്ദാ... ഗോപാലാ... "എന്നു വിളിച്ച് ഓടൻ തുടങ്ങുകയും ചെയ്തു. മുനി ഭീമന്റെ സമീപമെത്തുമ്പോൾ ഭീമൻ അവിടെ ഒരു രുദ്രാക്ഷം നിക്ഷേപിക്കും. അപ്പോൾ അവിടെ ഒരു ശിവലിംഗം ഉയർന്നുവരികയും ചെയ്യും. മുനി അവിടെ പൂജ നടത്തുമ്പോൾ ഭീമൻ മുനിയെ വീണ്ടും യാഗത്തിനു പോകാൻ പ്രേരിപ്പിക്കാൻ ശ്രമിക്കും. മുനി വീണ്ടും ഭീമന്റെ പുറകേ പോകുമ്പോൾ ഭീമൻ വീണ്ടും വീണ്ടും രുദ്രാക്ഷങ്ങൾ നിക്ഷേപിക്കുകയും ചെയ്യും. അങ്ങനെ 11 രുദ്രാക്ഷങ്ങളും നിക്ഷേപിക്കുകയും ശിവലിംഗങ്ങൾ ഉയർന്നു വരികയും ചെയ്തു. ഒടുവിൽ 12-ആമത്തെ രുദ്രാക്ഷം നിക്ഷേപിച്ച സ്ഥലത്ത് ശ്രീകൃഷ്ണൻ പ്രത്യക്ഷപ്പെട്ട് വ്യാഘ്രപാദന്‌ ശിവനായും ഭീമന് വിഷ്ണുവായും ദർശനം നൽകുകയും ചെയ്തു. അങ്ങനെ ഇരുവർക്കും ശിവനും വിഷ്ണുവും ഒന്നെന്ന് വ്യകതമായി. അദ്ദേഹം പിന്നീട് ധർമ്മപുത്രന്റെ യാഗത്തിൽ പങ്കുകൊണ്ടു. ഭീമൻ രുദ്രാക്ഷം നിക്ഷേപിച്ചതിന്റെ ഫലമായി സ്ഥപിതമായ 12 ശിവക്ഷേത്രങ്ങളിലാണ്‌ ശിവാലയ ഓട്ടം നടക്കുന്നത്.

കന്യാകുമാരി ജില്ലയിൽ നൂറ്റാണ്ടുകൾക്ക് മുൻപ് നിലനിന്ന ജൈനമതത്തിന്റെ അനുഷ്ഠാനരീതികളുടെ പിന്തുടർച്ചയാണ്‌ ശിവാലയ ഓട്ടമെന്ന് ചരിത്രകാരന്മാർ അഭിപ്രായപ്പെടുന്നു. 

തിരുമല, തിക്കുറുശ്ശി, തൃപ്പരപ്പ്, തിരുനന്ദിക്കര, പൊന്മന, പന്നിപ്പാകം, കൽക്കുളം, മേലാങ്കോട്, തിരുവിടയ്ക്കോട്, തിരുവിതാംകോട്, തൃപ്പന്നികോട്, തിരുനട്ടാലം എന്നിവയാണ്‌ 12 ശിവാലയ ക്ഷേത്രങ്ങൾ. 100 കിലോമീറ്റർ ചുറ്റളവിൽ സ്ഥിതിചെയ്യുന്ന ഈ ക്ഷേത്രങ്ങളിൽ കാൽനടയായി ദർശനം നടത്തുന്നതാണ്‌ വഴിപാട്. ഒരാഴ്ച വ്രതം നോറ്റശേഷമാണ്‌ വഴിപാട് സമർപ്പിക്കുന്നത്.

ശിവരാത്രി ദിവസത്തിന്റെ തലേ ദിവസം വൈകുന്നേരം തിരുമല ക്ഷേത്രത്തിൽ നിന്നും ആരംഭിക്കുന്ന ഓട്ടം ശിവരാത്രി ദിവസം വൈകുന്നേരത്തോടു കൂടി തിരുനട്ടാലം ക്ഷേത്രത്തിൽ അവസാനിക്കുന്നു. കാവി വസ്ത്രം, തുളസിമാല എന്നിവ അണിഞ്ഞ് കൈകളിൽ വിശറിയും ഭസ്മ സഞ്ചിയും കൊണ്ടാണ്‌ ഭക്തർ ഈ ദർശനം നടത്തുന്നത്. ശിവക്ഷേത്രങ്ങളിലേക്കാണ്‌ യാത്രയെങ്കിലും "ഗോവിന്ദാ... ഗോപാലാ..." എന്നീ വൈഷ്ണവമന്ത്രങ്ങളാണ്‌ ഇവർ ഉരുവിടുന്നത്. അതിനാൽ ഇവർ ഗോവിന്ദന്മാർ എന്ന പേരിലും അറിയപ്പെടുന്നു.


</doc>
<doc id="107631" url="https://ml.wikipedia.org/wiki?curid=107631" title="2010 ഇന്ത്യൻ പ്രീമിയർ ലീഗ്">
2010 ഇന്ത്യൻ പ്രീമിയർ ലീഗ്

2010 ഇന്ത്യൻ പ്രീമിയർ ലീഗ് അഥവാ ഐ.പി.എൽ. 2010, ബി.സി.സി.ഐ . 2007-ൽ സൃഷ്ടിച്ച ട്വെന്റി20 ക്രിക്കറ്റ് ലീഗായ ഇന്ത്യൻ പ്രീമിയർ ലീഗിന്റെ മൂന്നാമത്തെ സീസണാണ്.2010 മാർച്ച് 12 മുതൽ ഏപ്രിൽ 25 വരെ ഇന്ത്യയിലാണ് മത്സരങ്ങൾ നടന്നത്. ഇന്ത്യയിലങ്ങോളമിങ്ങോളമുള്ള 20 കോടി ജനങ്ങൾ ടെലിവിഷനിലൂടെ ഈ പരിപാടി വീക്ഷിക്കപ്പെടുമെന്നു കരുതുന്നു. യുട്യൂബിൽ തത്സമയം കാണാൻ സാധിക്കുന്ന ആദ്യത്തെ കായികമത്സരമായിരിക്കും ഇത് . ഇതു കൂടാതെ അവസാനത്തെ നാലു മത്സരങ്ങൾ ഇന്ത്യയിലെ തീയേറ്ററുകളിൽ 3-ഡിയിൽ തത്സമയം കാണിച്ചു.

2010 ഏപ്രിൽ 25-നു് നടന്ന നവി മുംബൈയിൽ നടന്ന കലാശക്കളിയിൽ മഹേന്ദ്ര സിംഗ് ധോണി നയിച്ച ചെന്നൈ സൂപ്പർ കിംഗ്സ് സച്ചിൻ ടെണ്ടുൽക്കർ നയിച്ച മുംബൈ ഇന്ത്യൻസിനെ 22 റൺസിനു പരാജയപ്പെടുത്തി ജേതാക്കളായി. ഏറ്റവും അധികം റൺസ് നേടുന്ന കളിക്കാരനുള്ള ഓറഞ്ച് ക്യാപ്പും, ടൂർണമെന്റിലെ മികച്ച കളിക്കാരനുമായി സച്ചിൻ ടെണ്ടുൽക്കറും, കൂടുതൽ വിക്കറ്റുകൾ നേടുന്ന കളിക്കാരനുള്ള ബഹുമതി ഡെക്കാൻ ചാർജേർസിന്റെ പ്രഗ്യാൻ ഓജയും നേടി.

ഐ.പി.എല്ലിന്റെ മൂന്നാം പതിപ്പിൽ പുതിയ 5 വേദികൾ കൂടി ഉൾപ്പെടുത്തിയിട്ടുണ്ട് നാഗ്‌പൂർ, കട്ടക്, നവി മുംബൈ, അഹമ്മദാബാദ്,ധരംശാല എന്നിവയാണു പുതുതായി ഉൾപ്പെടുത്തിയ വേദികൾ. ഇതിൽ നാഗ്‌പൂർ, കട്ടക്, നവി മുംബൈ എന്നീ വേദികൾ ഡെക്കാൻ ചാർജേഴ്സിന്റെ ഹോം ഗ്രൗണ്ടാണ്‌. അഹമ്മദാബാദ് രാജസ്ഥാൻ റോയൽസിന്റെയും ധരംശാല കിങ്സ് X1 പഞ്ചാബിന്റെയും ഹോം ഗ്രൗണ്ടായിരിക്കും.


</doc>
<doc id="107638" url="https://ml.wikipedia.org/wiki?curid=107638" title="കടവൂർ (വിവക്ഷകൾ)">
കടവൂർ (വിവക്ഷകൾ)



</doc>
<doc id="107649" url="https://ml.wikipedia.org/wiki?curid=107649" title="നീർവാളം">
നീർവാളം

ഭാരതത്തിൽ മിക്കവാറും എല്ലായിടത്തും വളരുന്ന ഔഷധമൂല്യമുള്ള ഒരു സസ്യമാണ്‌ നീർവാളം. മഴ കൂടുതൽ ലഭിക്കുന്ന സംസ്ഥാനങ്ങളായ കേരളം, അസ്സം, ബംഗാൾ എന്നിവിടങ്ങളിൽ കാട്ടുചെടിയായും ഇത് കാണപ്പെടുന്നു. "യുഫോർബിയേസീ" (Euphorbiaceae) സസ്യകുടുംബത്തിൽ ഉൾപ്പെട്ട ഇതിന്റെ ശാസ്ത്രീയനാമം "ക്രോട്ടൺ ടിഗ്‌ലിയം" (Croton tiglium). എന്നാണറിയപ്പെടുന്നത്.



6 മീറ്റർ വരെ പൊക്കത്തിൽ വളരുന്ന ഒരു നിത്യ ഹരിതവൃക്ഷമാണിത്. 5 മുതൽ 10 സെന്റീമീറ്റർ വരെ നീളവും 3-7 സെന്റീമീറ്റർ വരെ വീതിയുമുള്ള ഇലകളാണ്‌ ഇതിനുള്ളത്. ഇലകളുടെ അരികുകൾ പല്ലുകൾ പോലെയാണ്‌. നീളമുള്ള ഇലത്തണ്ടുകളിലായി ഇലകൾ ക്രമീകരിച്ചിരിക്കുനു. ഏകലിംഗപുഷ്പങ്ങളാണ്‌ ഈ സസ്യത്തിനുള്ളത്. ആൺ പൂക്കളും പെൺ പൂക്കളും ഒരേ സസ്യത്തിൽ തന്നെ കാണപ്പെടുന്നു. പൂക്കൾ ചെറുതും പച്ചയും മഞ്ഞയും കലർന്ന തവിട്ട് നിറത്തിലുള്ളവയായി കാണപ്പെടുന്നു. ഒരു പൂവിൽ 5 ബാഹ്യദളങ്ങളും 5 ദളങ്ങളും ഉണ്ട്. 15-20 വരെ കേസരങ്ങൾ കാണപ്പെടുന്നു. മൂന്ന് വരിപ്പുകൾ ഉള്ള ഉരുണ്ട കായ്കളാണ്‌ ഇതിനുള്ളത്. അവയ്ക്ക് മൂന്ന് സെന്റീമീറ്ററോളം നീളവും കാണപ്പെടുന്നു. 8 ഞരമ്പുകൾ കാണപ്പെടുന്ന വിത്ത് ഏകദേശം 1 സെന്റീമീറ്റർ വരെ വലിപ്പമുള്ളതുമാണ്‌. 

വേര്‌, ഇല, വിത്ത് എന്നിവയാണ്‌ ഔഷധയോഗ്യമായ ഭാഗങ്ങൾ

വിത്തുകൾ ശുദ്ധിചെയ്യുന്നതിനായി തോട് കളഞ്ഞ് ഗോമൂത്രത്തിലിട്ട് വേവിച്ച് ഊറ്റി ഉണക്കിയെടുക്കുന്നു. 



</doc>
<doc id="107652" url="https://ml.wikipedia.org/wiki?curid=107652" title="പാച്ചോറ്റി">
പാച്ചോറ്റി

പശ്ചിമഘട്ടത്തിലും പൂർവ്വഘട്ടത്തിലും കാണപ്പെടുന്ന ഒരു ഔഷധ വൃക്ഷമാണ്‌ പാച്ചോറ്റി. "സിമ്പ്ലൊക്കോസ് കൊച്ചിൻ ചിനെൻസിസ്" ("Symplocos cochinchinensis") എന്നാണ് ഇതിന്റെ ശാസ്ത്രീയനാമം. മലയോരപ്രദേശങ്ങളിൽ 10 മീറ്റർ വരെ പൊക്കത്തിൽ ഇവ വളരുന്നു. ഇന്ത്യയ്ക്കു പുറമെ ഓസ്ട്രേലിയ, മ്യാന്മാർ, ചൈന, ഇന്തോനേഷ്യ, ജപ്പാൻ, മലേഷ്യ, ന്യൂ ഗിനിയ, ശ്രീലങ്ക, തായ്‌ലാന്റ്, ലാവോസ് എന്നീ രാജ്യങ്ങളിലും കാണപ്പെടുന്നു. പാച്ചോറ്റിയിൽ വെള്ള പാച്ചോറ്റി എന്നും ചുവന്ന പാച്ചോറ്റി എന്നും രണ്ടിനങ്ങളുണ്ട്. ഇതിൽ വെള്ള പാച്ചോറ്റി തൃക്കേട്ട നക്ഷത്രക്കാരുടെ വൃഷമാണ്. വലിയ മരമായി വളരാറുണ്ടെങ്കിലും സാധാരണയായി ഇവ ഇടത്തരം വൃഷമായാണ് വളരുന്നത്. 


അനേകം ശാഖോപശാഖകളും തിങ്ങിനിറഞ്ഞ ഇലകളും ഉള്ള വൃക്ഷമാണിത്. അനായാസമായി ഉരിഞ്ഞെടുക്കാവുന്ന മരത്തൊലിക്ക് വെള്ള കലർന്ന പച്ചനിറം ഉണ്ടായിരിക്കും. ഉണങ്ങുമ്പോൾ തൊലി ഉണങ്ങി ചുരുളുന്നു. ശാഖാഗ്രത്തിലായി കൂട്ടമായുണ്ടാകുന്ന ഇലകൾ ഏകാന്തരക്രമത്തിൽ വിന്യസിച്ചിരിക്കുന്നു. ഇലകൾക്ക് 7.5 മുതൽ 15 സെന്റീമീറ്റർ വരെ നീളവും 5-7.5 സെന്റീമീറ്റർ വരെ വീതിയും ഉണ്ടായിരിക്കും. 

ഡിസംബർ - മേയ് കാലയളവിലാണ് സസ്യം പുഷ്പിക്കുന്നത്. വെള്ള നിറത്തിലുള്ള പൂക്കൾ സുഗന്ധമുള്ളവയാണ്. ഒരു കുലയിൽ 10 മുതൽ 12 വരെ പൂക്കൾ കാണപ്പെടുന്നു. ഒറ്റ വിത്തുമായാണ് ഇവയുടെ ഫലം ഉണ്ടാകുന്നത്. നിലത്തു പതിക്കുന്ന വിത്തുകൾ അതിവേഗം നശിക്കുന്നതിനാൽ സ്വാഭാവിക പുനരുത്ഭവം വളരെ കുറവാണ്. അതിനാൽ വനത്തിൽ ഇവയുടെ സ്വാഭാവിക വളർച്ച വിരളമാണ്. ഈടും ഉറപ്പും കുറഞ്ഞ ഇവയുടെ തടിക്ക് വെള്ള നിറമാണ്.


പാച്ചോറ്റിയുടെ തൊലിക്കും ഫലത്തിനും ഔഷധഗുണമുണ്ട്. മരപ്പട്ടയ്ക്കാണ് കൂടുതൽ ഔഷധഗുണമുള്ളത്.



</doc>
