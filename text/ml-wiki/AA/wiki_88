<doc id="109370" url="https://ml.wikipedia.org/wiki?curid=109370" title="ദ് ഗ്രേറ്റ് ഗെയിം">
ദ് ഗ്രേറ്റ് ഗെയിം

പത്തൊമ്പതാം നൂറ്റാണ്ടിൽ, മദ്ധ്യേഷ്യയിലെ ആധിപത്യത്തിനായി, ബ്രിട്ടീഷ് സാമ്രാജ്യവും റഷ്യൻ സാമ്രാജ്യവും തമ്മിൽ നിലനിന്നിരുന്ന പരസ്പരമത്സരങ്ങളാണ് വൻ‌കളി (ദ് ഗ്രേറ്റ് ഗെയിം) (, "Bol'sháya igrá") എന്നറിയപ്പെടുന്നത്. 1813-ൽ റഷ്യക്കാരും പേർഷ്യക്കാരും തമ്മിൽ ഒപ്പുവക്കപ്പെട്ട ഗുലിസ്താൻ കരാർ മുതൽ 1907-ലെ ആംഗ്ലോ-റഷ്യൻ കൺ‌വെൻഷൻ വരെയുള്ള കാലഘട്ടമാണ് വൻ‌കളിയുടെ പ്രധാനഘട്ടമായി പൊതുവേ വിലയിരുത്തപ്പെടുന്നത്. 1917-ലെ ബോൾഷെവിക് വിപ്ലവത്തിന്‌ ശേഷമുള്ള കാലത്തെ വൻ‌കളിയുടെ തീവ്രത കുറഞ്ഞ രണ്ടാംഘട്ടമായി കണക്കാക്കപ്പെടുന്നു.

ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ആറാം ബംഗാൾ ലൈറ്റ് കാവൽറി വിഭാഗത്തിലെ ഒരു രഹസ്യാന്വേഷണോദ്യോഗസ്ഥനായിരുന്ന ആർതർ കൊണോലിയാണ് (1807–1842) വൻ‌കളി എന്ന പദം ആദ്യമായി ഉപയോഗിച്ചത്. വിഖ്യാത ഇംഗ്ലീഷ് നോവലെഴുത്തുകാരനായ റുദ്യാർദ് കിപ്ലിങ്ങിന്റെ 1901-ൽ പ്രസിദ്ധീകരിക്കപ്പെട്ട കിം എന്ന നോവലിലൂടെ ഈ പദം പൊതുധാരയിലെത്തി.

വൻകളിയുടെ പുരോഗമനവേളയിൽ ബംഗാളിൽ നിന്ന് വികസിക്കാൻ തുടങ്ങിയ ബ്രിട്ടീഷ് സാമ്രാജ്യം, ഇന്ത്യ മുഴുവൻ അധീനതയിലാക്കുകയും വടക്കോട്ട് അഫ്ഗാനിസ്താൻ വരെ എത്തിച്ചേരുകയും ചെയ്തു. ഇതേ സമയം റഷ്യൻ സാമ്രാജ്യം മദ്ധ്യേഷ്യ മുഴുവൻ കൈക്കലാക്കി അഫ്ഗാനിസ്താന്റെ വടക്കൻ അതിർത്തിയിലുമെത്തി. പത്തൊമ്പതാം നൂറ്റാണ്ടിന്റെ അവസാനം ഇരു ശക്തികളും കരാറിലെത്തുകയും അഫ്ഗാനിസ്താനെ, തങ്ങൾക്കിടയിലുള്ള ഒരു നിഷ്പക്ഷപ്രദേശമായി അംഗീകരിക്കുകയും ചെയ്തു. ഇരു സാമ്രാജ്യങ്ങൾക്കുമിടയിൽ നേരിട്ട് അതിർത്തി ഒഴിവാക്കുന്നതിന് 1873-ൽ അഫ്ഗാനിസ്താന്റെ കിഴക്കുഭാഗത്ത് വഖാൻ ഇടനാഴി എന്ന ഒരു ഭാഗം കൂട്ടിച്ചേർക്കുകയും ചെയ്തു.

വൻകളിയുടെ തുടക്കത്തിൽ ഇരുശക്തികളുടേയും അതിർത്തികൾ തമ്മിലുള്ള അകലം 1500 കിലോമീറ്റർ ആയിരുന്നത് അതിന്റെ അവസാനമായപ്പോൾ വെറും 25 കിലോമീറ്ററായി ചുരുങ്ങി. ഇതിലൂടെ ചൈന അഫ്ഗാനിസ്താന്റെ അയൽരാജ്യമാകുകയും ചെയ്തു.

1798-ൽ ഇന്ത്യയിലെ ബ്രിട്ടീഷ് ഗവർണർ ജനറൽ ആയിരുന്ന മാർക്വെസ് വെല്ലസ്ലിക്ക് അഫ്ഗാനിസ്താനിലെ ദുറാനി ചക്രവർത്തിയായിരുന്ന സമാൻ ഷായിൽ നിന്നും ഒരു കത്ത് ലഭിച്ചു. ഇന്ത്യയിലേക്ക് ഒരു ആക്രമണം നടത്തുവാൻ ഉദ്ദേശിക്കുന്നെന്നും മറാഠരെ തുരത്തുന്നതിന് ബ്രിട്ടീഷുകാരുടെ സഹായം വേണമെന്നുമായിരുന്നു ഇതിലെ ഉള്ളടക്കം. അഹ്മദ് ഷാ ദുറാനിയുടെ ഇന്ത്യൻ ആക്രമണങ്ങൾ കെട്ടടങ്ങിയ ഒരു ശാന്തതയുടെ കാലത്ത്, വീണ്ടൂം ഒരു അഫ്ഗാൻ ആക്രമണം, വെല്ലസ്ലിക്ക് താല്പര്യമുണ്ടായിരുന്നില്ല. സമാൻ ഷായുടെ ഈ നീക്കത്തിന് കടിഞ്ഞാണിടാൻ, ഈസ്റ്റ് ഇന്ത്യ കമ്പനിയുടെ ഒരു പ്രതിനിധി (ജോൺ മാൽക്കം) മുഖാന്തരം, വെല്ലസ്ലി പ്രഭു പേർഷ്യൻ സർക്കാരിനെ സമീപിക്കുകയും സമാൻ ഷാ ഇന്ത്യൻ ആക്രമണത്തിന് മുതിർന്നാൽ, അതിൽ നിന്നും പിന്തിരിയാനുള്ള നടപടിയെടുക്കണമെന്നും അഭ്യർത്ഥിച്ചു. 

മൂന്നു വർഷങ്ങൾക്കു ശേഷം (1801-ൽ) ബ്രിട്ടീഷ് ഇന്ത്യ സർക്കാർ പേർഷ്യയുമായുള്ള ബന്ധം പുതുക്കി. ഇത്തവണ അഫ്ഗാൻ മുന്നേറ്റം മാത്രമായിരുന്നില്ല പ്രശ്നം. അതിനുപുറമേ നെപ്പോളിയന്റെ നേതൃത്വത്തിലുള്ള ഫ്രഞ്ചുകാരും പ്രധാന വിഷയമായിരുന്നു. പത്തൊമ്പതാം നൂറ്റാണ്ടിന്റെ തുടക്കത്തിൽ നെപ്പോളിയന്റെ ശക്തി, അതിന്റെ പരമോന്നതിയിലായിരുന്നു. നെപ്പോളിയൻ പേർഷ്യ വഴി, ഇന്ത്യയിലേക്ക് കരമാർഗ്ഗമുള്ള ഒരു യുദ്ധത്തിന്‌മുതിർന്നാലോ എന്ന ഭയം ബ്രിട്ടീഷുകാർക്കുണ്ടായിരുന്നു. പേർഷ്യൻ ഷാ ആയിരുന്ന ഫത് അലി ഷായും ബ്രിട്ടീഷുകാരും ഒരു പരസ്പരസഹകരണ കരാറിലേർപ്പെട്ടു. ഇത് ആംഗ്ലോ-പേർഷ്യൻ ഉടമ്പടി എന്നറിയപ്പെടുന്നു. അഫ്ഗാനികളെ മാത്രമല്ല ഫ്രഞ്ചുകാരേയും ഇന്ത്യൻ ഉപഭൂഖണ്ഡത്തിലേക്ക് പ്രവേശിക്കുന്നതിൽ നിന്ന് തടയുക എന്നതായിരുന്നു ഈ കരാറിന്റെ ലക്ഷ്യം. ഇതിനു പകരമായി പേർഷ്യൻ സൈന്യത്തിന് സൈനികസഹായം നൽകാമെന്ന് ബ്രിട്ടീഷുകാർ ഉറപ്പുനൽകി.

എന്നാൽ ഫ്രഞ്ചുകാർ ഏഷ്യയിലേക്ക് കടന്നില്ല എന്നതുകൊണ്ടൂം, അഫ്ഗാനികൾ ആഭ്യന്തരപ്രശ്നങ്ങൾ മൂലം തകർന്നടിഞ്ഞതും മൂലം ഈ ഉടമ്പടിയനുസരിച്ചുള്ള നടപടികൾ എടുക്കേണ്ടിവന്നില്ല.

1807-ലെ ടിൽസിറ്റ് സമാധാനസന്ധിയോടെ നെപ്പോളിയനും റഷ്യയിലെ സാർ അലക്സാണ്ടറും ഒന്നു ചേരുകയും പേർഷ്യ വഴി ഇന്ത്യയിലേക്ക് ഒരു സംയുക്താക്രമണത്തിന് തയ്യാറെടുക്കുകയും ചെയ്തിരുന്നു. ഇതോടെ പേർഷ്യയുമായുള്ള ബന്ധം പുതുക്കാനുള്ള ശ്രമങ്ങൾ ബ്രിട്ടീഷ് സർക്കാർ ആരംഭിക്കുകയും പ്രതിരോധത്തിനുള്ള മുന്നൊരുക്കമായി എൽഫിൻസ്റ്റോണിനേയും മെറ്റ്കാഫിനേയും യഥാക്രമം അഫ്ഗാൻ സിഖ് സഭകളിലേക്കയക്കുകയും ചെയ്തു.

തങ്ങളുടെ വടക്കൻ അതിർത്തിയിൽ നിന്നുള്ള റഷ്യൻ ഭീഷണീയെപ്പേടിച്ച് പേർഷ്യക്കാർ ആദ്യം ഫ്രാൻസിനോടൂം തുടർന്ന് ബ്രിട്ടണോടൂം സഹായമഭ്യർത്ഥിച്ചു. തുടക്കം വലിയ താൽപര്യം കാണിക്കാതിരുന്ന ബ്രിട്ടീഷുകാർ 1812-ൽ ആംഗ്ലോ-പേർഷ്യൻ ഉടമ്പടിയിൽ ഒപ്പുവച്ചു. ഏതെങ്കിലും യൂറോപ്യൻ ശക്തി, പേർഷ്യയെ ആക്രമിച്ചാൽ ബ്രിട്ടീഷുകാർ സൈനികമായോ അല്ലെങ്കിൽ 2 ലക്ഷം തോമൻ (Tomans) വാർഷികധനസഹായം നൽകിയോ സഹായിക്കാം എന്നതായിരുന്നു വ്യവസ്ഥ.

എന്നാൽ ഈ കരാർ നിലവിൽ വരുന്നതിനു മുൻപേ പേർഷ്യക്കാർക്ക് റഷ്യയിൽ നിന്ന് വൻപരാജയങ്ങളേറ്റുവാങ്ങേണ്ടീവന്നിരുന്നു. ഇതിനോടൊപ്പം റഷ്യയുമായി 1813-ൽ ഗുലിസ്താൻ കരാറിലൊപ്പുവക്കാൻ നിർബന്ധിമാകുകയും ചെയ്തു. ഗുലിസ്താൻ കരാറനുസരിച്ച് ജോർജ്ജിയയടക്കമുള്ള കോക്കസസിന്റെ മിക്ക ഭാഗങ്ങളും റഷ്യയുടെ നിയന്ത്രണത്തിലായി. മാത്രമല്ല, കാസ്പിയൻ കടലിൽ യുദ്ധക്കപ്പലുകൾ വിന്യസിക്കുന്നതിൽ നിന്നും പേർഷ്യയെ ഈ കരാർ വിലക്കുകയും ചെയ്തു. 1921 വരെ നിലനിന്ന ഈ വിലക്ക്, തുർക്ക്മെൻ ജനതക്കെതിരെയുള്ള റഷ്യയുടെ പിൽക്കാലനടപടികൾക്ക് വളരെ സഹായകരമായി.

1828-ൽ റഷ്യുമായുള്ള യുദ്ധത്തിൽ പരാജയപ്പെട്ട് ഭീഷണീക്ക് വഴങ്ങി പേർഷ്യക്ക് തുർക്ക്മാൻചായ് കരാറിലൊപ്പുവെക്കേണ്ടിവന്നു. ഇതോടെ റഷ്യക്കാർ പേർഷ്യക്കു മേൽ കൂടുതൽ നിബന്ധനകൾ അടിച്ചേൽപ്പിക്കുകയും കോക്കസസിന് തെക്കോട്ട് അവരുടെ ശക്തി വ്യാപിപ്പിക്കുകയും ചെയ്തു. ഗുലിസ്താൻ, തുർക്ക്മാൻചായ് കരാറുകൾ തങ്ങൾക്ക് നേരിടേണ്ടീവന്ന ഏറ്റവും വലിയ നാണക്കേടൂകളായി ഇറാനിയർ ഇപ്പോഴും കരുതുന്നു.

റഷ്യയുടെ മദ്ധ്യേഷ്യയിലേക്കുള്ള കടന്നുവരവിനെ ഭീഷണിയായിക്കണ്ട ഇന്ത്യയിലെ ബ്രിട്ടീഷുകാർ അഫ്ഗാനിസ്താനിൽ തങ്ങൾക്കു സ്വാധീനമുള്ള ഒരു ഭരണകൂടം ഉണ്ടാക്കണമെന്നും അതുവഴി ബ്രിട്ടീഷ് ഇന്ത്യൻ ഭരണപ്രദേശങ്ങളിലേക്ക് കടക്കാനിടയുള്ള റഷ്യക്കാരെ അവിടെവച്ച് തടയാമെന്നും കണക്കുകൂട്ടി. എന്നാൽ അഫ്ഗാനിസ്താനിൽ നിലവിൽ ഭരണത്തിലിരുന്ന ദോസ്ത് മുഹമ്മദ് ഖാനെ പുറത്താക്കി മുൻ ദുറാനി ചക്രവർത്തിയായിരുന്ന ഷാ ഷൂജയെ ഭരണത്തിലവരോധിക്കാനുള്ള ബ്രിട്ടീഷുകാരുടെ ശ്രമം തുടക്കത്തിൽ വിജയമായിരുന്നെങ്കിലും 1841- 42 കാലയളവിൽ വൻപരാജയമേറ്റുവാങ്ങി അവർക്ക് അഫ്ഗാനിസ്താനിൽനിന്നും പിൻവാങ്ങേണ്ടിവന്നു.

അഫ്ഗാനിസ്താനിൽ ദോസ്ത് മുഹമ്മദ് ഖാന്റെ പിൻഗാമിയായി അധികാരത്തിലെത്തിയ അമീർ ഷേർ അലിയുടെ ഭരണകാലത്ത്, റഷ്യക്കാർ, ദക്ഷിണമദ്ധ്യേഷ്യയിലേക്ക് പിടിമുറിക്കിക്കൊണ്ടിരിക്കുകയായിരുന്നു. 1865-ൽ താഷ്കണ്ടും 1868-ൽ സമർഖണ്ഡും റഷ്യക്കാർ പിടിച്ചടക്കി. 1869-ൽ ബുഖാറയെ പിടിച്ചടക്കി ഒരു റഷ്യൻ സാമന്തദേശമാക്കി. റഷ്യക്കാരുടെ മുന്നേറ്റം ഭയന്ന് ഷേർ അലി, ബ്രിട്ടീഷുകാരോട് സഹായമഭ്യർത്ഥിച്ചു. ഇതിനെത്തുടർന്ന് 1869 മാർച്ചിൽ അമ്പാലയിൽ വച്ച് പുതിയ ബ്രിട്ടീഷ് ഗവർണർ ജനറൽ മേയോ പ്രഭുവുമായി ഒരു ചർച്ചയും നടന്നു. റഷ്യൻ ആക്രമണമുണ്ടാകുകയാണെങ്കിൽ സഹായിക്കുക, തന്റെ മകൻ അബ്ദ് അള്ളാ ജാനെ പുൻ‌ഗാമിയാക്കുന്നതിൽ പിന്തുണക്കുക തുടങ്ങിയവയായിരുന്നു ഷേർ അലിയുടെ ആവശ്യങ്ങൾ.

ഒന്നാം ആംഗ്ലോ-അഫ്ഗാൻ യുദ്ധത്തിലെ കനത്ത തിരിച്ചടിയും 1857-ലെ ഇന്ത്യൻ ലഹളയും മൂലം അഫ്ഗാനിസ്താനിലെ രാഷ്ട്രീയകാര്യങ്ങളിലിടപെടാനോ, അതിനുവടക്ക് റഷ്യ നടത്തിക്കൊണ്ടിരുന്ന മുന്നേറ്റങ്ങൾക്കെതിരെ നടപടികൾ സ്വീകരിക്കാനോ ഇന്ത്യയിലെ ബ്രിട്ടീഷുകാർ മുതിർന്നില്ല. അഫ്ഗാനിസ്താനിൽ സൈനികവിന്യാസം നടത്തി റഷ്യയുടെ മുന്നേറ്റങ്ങൾക്ക് തടയിടണമെന്ന് ഇന്ത്യയിലെ ബ്രിട്ടീഷുകാരിൽ ഒരു വിഭാഗം ആവശ്യമുയർത്തിയിരുന്നെങ്കിലും 1864-ൽ ഗവർണർ ജനറലായി വന്ന ജോൺ ലോറൻസ് ഇതിനെ എതിർക്കുകയും അഫ്ഗാനിസ്താനിലേക്കുള്ള ഏതൊരു സൈനികനീക്കവും പരാജയത്തിലേ കലാശിക്കൂ എന്നും ബ്രിട്ടീഷുകാർ സിന്ധൂനദീതീരത്താണ് റഷ്യയെ നേരിടേണ്ടതെന്ന തീരുമാനം എടുക്കുകയും ചെയ്തു. "കരുതിക്കൂട്ടിയുള്ള നിഷ്ക്രിയത്വം" ("മാസ്റ്റേർലി ഇനാക്റ്റിവിറ്റി - Masterly inactivity") എന്നാണ് ഈ നയത്തെ വിളിക്കുന്നത്. തുടർന്ന് 1878 വരെ ഇതേ നയമാണ് പിന്തുടർന്നിരുന്നത്. അതുകൊണ്ട് ഷേർ അലിയുടെ അഭ്യർത്ഥനകൾക്കുമേൽ വലിയ ഉറപ്പുകൾ നൽകാനോ അഫ്ഗാനിസ്താനിലെ കാര്യങ്ങളിൽ നേരിട്ട് ഇടപെടുന്നതിനും വിസമ്മതിച്ചു. എങ്കിലും സാമ്പത്തികസൈനികസഹായങ്ങൾ അവർ അഫ്ഗാനികൾക്ക് വാഗ്ദാനം ചെയ്തു. 

1873-ൽ ബ്രിട്ടീഷുകാരുടെ സഹായത്തോടെ റഷ്യയുമായി ഒരു അതിർത്തിക്കരാറീലെത്താൻ അഫ്ഗാനികൾക്ക് സാധിച്ചു. ഗ്രാൻ‌വില്ലെ-ഗോർച്ചാക്കോവ് സന്ധി എന്നറിയപ്പെടുന്ന ഈ കരാറനുസരിച്ച് അമു ദര്യ, അഫ്ഗാനിസ്താന്റെ വടക്കൻ അതിർത്തിയയി ഇരുകൂട്ടരും അംഗീകരിച്ചു. എന്നാൽ ഇറാനും അഫ്ഗാനിസ്താനും തമ്മിലുള്ള ഒരു അതിർത്തിപ്രശ്നത്തിൽ മാദ്ധ്യസ്ഥം വഹിച്ച ബ്രിട്ടീഷുകാർ, ഹിൽമന്ദ് നദിയെ അതിർത്തിയായി നിശ്ചയിച്ചതിലൂടെ സിസ്താന്റെ ഫലഭൂയിഷ്ടമായ ഭൂരിഭാഗം പ്രദേശങ്ങൾ ഇറാനിലേക്ക് പോകുകയും അമീർ ഷേർ അലിയും ബ്രിട്ടീഷുകാരും തമ്മിലുള്ള ബന്ധം മോശമാകാൻ തുടങ്ങുകയും ചെയ്തു.

മദ്ധ്യേഷ്യയിലെ റഷ്യൻ ആധിപത്യം വർദ്ധിക്കുന്നതിൽ ആശങ്കപൂണ്ടും, അഫ്ഗാൻ അമീർ ഷേർ അലി റഷ്യക്കാരുമായി ബന്ധം സ്ഥാപിക്കുന്നതിന്റെ പേരിലും, ഡിസ്രയേലിയുടെ നേതൃത്വത്തിൽ 1874-ൽ നിലവിൽവന്ന ബ്രിട്ടീഷ് സർക്കാർ നിഷ്ക്രിയത്വം അവസാനിപ്പിക്കുകയും അഫ്ഗാനിസ്താനിൽ ബ്രിട്ടീഷ് സാന്നിദ്ധ്യം അനിവാര്യമാണെന്ന് വിലയിരുത്തുകയും ചെയ്തു. ഇന്ത്യയിലെ അന്നത്തെ വൈസ്രോയിയായിരുന്ന നോർത്ത്ബ്രൂക്ക് പ്രഭു നിഷ്ക്രിയത്വത്തിന്റെ വക്താവായിരുന്നു. എന്നാൽ അഫ്ഗാനിസ്താനിൽ ഇടപെടാനായും അവിടെ ബ്രിട്ടീഷ് പ്രതിനിധികളെ നിയമിക്കാനുമായി ബ്രിട്ടണിൽനിന്നുള്ള സമ്മർദ്ധം മൂലം അദ്ദേഹം 1876-ൽ രാജിവച്ചു. വ്യക്തിപരമായ കാരണങ്ങളാണ് രാജിക്ക് കാരണമായി അദ്ദേഹം ചൂണ്ടിക്കാണിച്ചതെങ്കിലും ഈ സമ്മർദ്ധമാണ് കാരണമായിരുന്നതെന്ന് വിലയിരുത്തപ്പെടുന്നു. പകരമായെത്തിയ ലിട്ടൺ പ്രഭുവിലൂടെ ബ്രിട്ടീഷുകാർ മുന്നേറ്റനയം നടപ്പിലാക്കി. അഫ്ഗാനിസ്താനിലേക്ക് നയതന്ത്ര-സൈനികസംഘത്തെ അയക്കണമെന്ന് നിർദ്ദേശിക്കപ്പെട്ടു. 1876 അവസാനം ബ്രിട്ടീഷുകാർ കന്ദഹാറിന് തെക്ക് ഇന്നത്തെ പാകിസ്താനിലുള്ള ക്വെത്തയിൽ സൈനികത്താവളം സ്ഥാപിച്ചു. ഇക്കാലത്ത് റഷ്യയും തുർക്കിയുമായുള്ള യുദ്ധം ബ്രിട്ടൺ ഉൾപ്പെടുന്ന ഒരു വൻ യുദ്ധത്തിലേക്ക് മാറാൻ സാദ്ധ്യതയുണ്ടായിരുന്നെങ്കിലും 1878-ലെ ബെർലിൻ കോൺഗ്രസിലൂടെ എല്ലാ കക്ഷികളും ഒത്തുതീർപ്പാവുകയും ചെയ്തു. ഏഷ്യയിലെ റഷ്യൻ-ബ്രിട്ടീഷ് അധീനപ്രദേശങ്ങൾക്കിടയിലെ നിഷ്പക്ഷഭൂമിയായി അഫ്ഗാനിസ്താനെ കണക്കാക്കാനും ബെർലിനിൽ തീരുമാനമായിരുന്നു. എന്നാൽ ഈ തീരുമാനങ്ങൾ ഇന്ത്യയിലേക്കെത്തുംമുമ്പേ അഫ്ഗാനിസ്താനുമായുള്ള യുദ്ധത്തിന് ഇന്ത്യയിൽ അരങ്ങൊരുങ്ങിയിരുന്നു.

1878 ജൂലൈയിൽ ഒരു റഷ്യൻ ദൂതൻ അഫ്ഗാനിസ്ഥാനിലെത്തിയതിനെത്തുടർന്ന് ബ്രിട്ടീഷുകാരും ഒരു സംഘത്തെ അഫ്ഗാനിസ്താനിലേക്കയച്ചു. ഈ സംഘത്തിന്റെ കടന്നുവരവിന് ഷേർ അലി ചില വ്യവസ്ഥകളേർപ്പെടുത്തിയത് യുദ്ധത്തിന് കാരണമായി. 1878 നവംബറിൽ ബ്രിട്ടീഷ് സൈന്യം അഫ്ഗാനിസ്താനിൽ കടക്കുകയും 1879 ജനുവരിയിൽ കാബൂൾ പിടിച്ചടക്കുകയും ചെയ്തു. ബ്രിട്ടീഷ് സേനയുടെ വരവിനെത്തുടർന്ന് പലായനം ചെയ്ത ഷേർ അലിക്ക് പകരം അദ്ദേഹത്തിന്റെ പുത്രൻ മുഹമ്മദ് യാക്കൂബ് ഖാനെ ബ്രിട്ടീഷുകാർ അമീറാക്കി വാഴിക്കുകയും അദ്ദേഹത്തെക്കൊണ്ട് ഗന്ധാമാക് സന്ധിയിൽ ഒപ്പുവപ്പിക്കുകയും അതിലൂടെ അഫ്ഗാനിസ്താന്റെ വിദേശനയം ബ്രിട്ടീഷുകാരുടെ ഇംഗിതപ്രകാരമായി മാറുകയും ചെയ്തു. എങ്കിലും തദ്ദേശീയരുടെ ശക്തമായ എതിർപ്പിനെത്തുടർന്ന് 1880/81-ഓടെ ബ്രിട്ടീഷുകാർക്ക് അഫ്ഗാനിസ്താനിൽ നിന്നും പിൻ‌വാങ്ങേണ്ടിവന്നു. കാബൂളിലെ ഭരണം അബ്ദുർറഹ്മാൻ ഖാനെ ഏൽപ്പിക്കുകയും ചെയ്തു.


</doc>
<doc id="109386" url="https://ml.wikipedia.org/wiki?curid=109386" title="മഴയെത്തും മുൻപെ">
മഴയെത്തും മുൻപെ

മമ്മൂട്ടി, ശ്രീനിവാസൻ, ശോഭന, ആനി എന്നിവർ പ്രധാന കഥാപാത്രങ്ങളെ അവതരിപ്പിച്ച് മുരളി ഫിലിംസിന്റെ ബാനറിൽ വി.പി. മാധവൻ നിർമ്മിച്ച് കമൽ സംവിധാനം ചെയ്‌ത മലയാളചലച്ചിത്രമാണ്‌ മഴയെത്തും മുൻപെ 1995-ൽ ഈ ചിത്രം പ്രദർശനത്തിനെത്തി. ശ്രീനിവാസനാണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

കോളേജ് പ്രൊഫസറായ നന്ദകുമാർ വർമ്മയോട് (മമ്മൂട്ടി) സ്വന്തം വിദ്യാർത്ഥിയായ ശ്രുതിക്ക് (ആനി) പ്രണയം തോന്നുന്നു. പ്രണയ സാക്ഷാത്കാരത്തിനഅയി പക്ഷാഘാതം പിടിപെട്ട് ഭേദപ്പെട്ട് വരുന്ന നന്ദഗോപന്റെ പ്രതിശ്രുത വധു ഉമയെ (ശോഭന) നന്ദഗോപനിൽ നിന്ന് അകറ്റുന്നു. ശ്രുതിയുമായുള്ള വിവാഹം കഴിഞ്ഞാണ്‌ നന്ദഗോപൻ ഈ കഥയറിയുന്നത്. ചതിക്കപ്പെട്ട് മാനസികമായി തകർന്ന നന്ദഗോപൻ ശ്രുതിയുമായി പിരിഞ്ഞ് ദൂരേക്ക് പോകുന്നു. വർഷങ്ങൾക്ക് ശേഷം സഹപ്രവർത്തകൻ റഹ്‌മാൻ (ശ്രീനിവാസൻ) നന്ദഗോപനെ അന്വേഷിച്ചിറങ്ങുകയാണ്‌.


മമ്മൂട്ടി ആദ്യമായി പാടി അഭിനയിച്ചു എന്ന പ്രത്യേകതയോടെ ഇറങ്ങിയ ഈ ചിത്രത്തിന്റെ ഗാനരചന കൈതപ്രം ദാമോദരൻ നമ്പൂതിരി, ബിച്ചു തിരുമല എന്നിവർ ചേർന്ന് നിർവ്വഹിച്ചിരിക്കുന്നു. ഗാനങ്ങളുടെ സംഗീതസംവിധാനം നിർവ്വഹിച്ചത് രവീന്ദ്രൻ, ആനന്ദ് എന്നിവരാണ്. പശ്ചാത്തലസംഗീതം ഒരുക്കിയത് എസ്.പി. വെങ്കിടേഷ്. ഗാനങ്ങൾ സർഗ്ഗം സ്പീഡ് ഓഡിയോസ് വിപണനം ചെയ്തിരിക്കുന്നു. 




</doc>
<doc id="109389" url="https://ml.wikipedia.org/wiki?curid=109389" title="സെറ്റ്-ടോപ് ബോക്സ്">
സെറ്റ്-ടോപ് ബോക്സ്

പുറമേയുള്ള ഉറവിടത്തിൽ നിന്നും ഉള്ള സിഗ്നൽ ടെലിവിഷനിൽ പ്രദർശിപ്പിക്കാനുപയോഗിക്കുന്ന ഉപകരണമാണ് സെറ്റ്-ടോപ് ബോക്സ് അല്ലെങ്കിൽ സെറ്റ്-ടോപ് യൂണിറ്റ് എന്നറിയപ്പെടുന്നത്. കേബിൾ, സാറ്റലൈറ്റ് ടെലിവിഷൻ രംഗത്താണ് സെറ്റ്-ടോപ് ബോക്സിന്റെ ഉപയോഗം.
1950-കൾക്ക് മുൻപ് ബ്രിട്ടീഷ് ടെലിവിഷനുകളിൽ വിഎച്ച്എഫ് ബാൻഡ് 1 മാത്രമേ ട്യൂൺ ചെയ്യാൻ കഴിയുമായിരുന്നുള്ളു. ആകെയുണ്ടായിരുന്ന അഞ്ച് ബാൻഡ് 1 ബിബിസി വാങ്ങിയപ്പോൾ ഐടിവിക്ക് സംപ്രേഷണത്തിനായി ബാൻഡ് 3 ഉപയോഗിക്കേണ്ടി വന്നു. ബാൻഡ് 3 കൺവർട്ടർ ഉപയോഗിച്ച് ബാൻഡ് 1-ലേക്ക് സിഗ്നൽ മാറ്റി. 
ഇപിജി മുഖേന ഉപയോക്താവിന് പരിപാടികളുടെ സമയക്രമം, ദൈർഘ്യം, പ്രോഗ്രാമിനെക്കുറിച്ചുള്ള ലഘുവിവര​ണം എന്നിവ അറിയുവാൻ സാധിക്കു.
സെറ്റ്-ടോപ് ബോക്സിലെ മറ്റൊരു സവിശേഷതയാണ് ഫേവറിറ്റ്സ്. ഉപയോക്താവിന് ചാനലുകൾ ഒരു ഗ്രൂപ്പായോ അല്ലാതെയോ മാർക്ക് ചെയ്യുവാൻ കഴിയും.

ഡിജിറ്റൽ പ്രക്ഷേപണത്തിന് ഡിജിറ്റൽ സെറ്റ്-ടോപ് ബോക്സുകൾ ആവശ്യമാണ്. ഡയറക്ട് ബ്രോഡ്കാസ്റ്റ് സാറ്റലൈറ്റ് സേവനങ്ങൾക്ക് ഇത്തരം സെറ്റ്-ടോപ് ബോക്സുകൾ ഉപയോഗിക്കുന്നു. ചില സെറ്റ്-ടോപ് ബോക്സുകൾ ഡിജിറ്റൽ വീഡിയോ റെക്കോർഡർ ഘടിപ്പിച്ചിട്ടുള്ളതായിരിക്കും. ഇന്ത്യയിലെ ടാറ്റ സ്കൈ ഇത്തരത്തിലുള്ലതാണ്.



</doc>
<doc id="109398" url="https://ml.wikipedia.org/wiki?curid=109398" title="ഖഡ്കി">
ഖഡ്കി

മഹാരാഷ്ട്രയിലെ ഒരു ചെറിയ പട്ടണമാണു ഖഡ്കി. മുംബൈ-ബാംഗ്ലൂർ ഹൈവേയിൽ പൂനെ നഗരത്തിനു വടക്കായി മുലാ നദിയുടെ തീരത്ത് സ്ഥിതി ചെയ്യുന്നു. ഇന്ത്യൻ സൈന്യത്തിന്റെ ഒരു സങ്കേതമായ ഇവിടെ ഒരു സൈനിക ആശുപത്രിയും യുദ്ധസ്മാരകവുമുണ്ട്. ഇവിടെയുള്ള മറ്റൊരു പ്രമുഖ സ്ഥാപനമാണ് കോളേജ് ഓഫ് മിലിട്ടറി എഞ്ചിനീയറിംഗ്.
1817-ൽ ഇവിടെ നടന്ന ഖഡ്കി യുദ്ധത്തിലാണ് പേഷ്വാ ബാജിറാവു ബ്രിട്ടീഷ് സൈന്യത്തോട് പരാജയപ്പെട്ടത്. താമസിയാതെ ഖഡ്കി ബ്രിട്ടീഷുകാരുടെ സൈനികത്താവളമായി മാറി. ഒന്നാം ലോകമഹായുദ്ധകാലത്തെ ബ്രിട്ടീഷ് ജനറൽ സർ വില്ല്യം ബേർഡ്‌വുഡ് ജനിച്ചത് ഇവിടെയായിരുന്നു. 
ഇന്ത്യയുടെ മുൻ ഹോക്കി ക്യാപ്റ്റൻ ധൻരാജ് പിള്ള അടക്കം അനവധി പ്രമുഖ ഹോക്കി താരങ്ങൾ ഖഡ്കിയിൽ നിന്നുള്ളവരാണ്.


</doc>
<doc id="109399" url="https://ml.wikipedia.org/wiki?curid=109399" title="കോപ്‌സിയ">
കോപ്‌സിയ

കുറ്റിച്ചെടിയായി വളരുന്ന ഒരു ഉദ്യാനസസ്യമാണ്‌ കോപ്‌സിയ ("Kopsia"). അപ്പോസൈനേസീ എന്ന സസ്യംകുടുംബത്തിൽ ഉൾപ്പെടുന്ന ഇതിന്റെ ശാസ്ത്രീയനാമം "Kopsia fruticosa" എന്നാണ്‌. ഭാരതം കൂടാതെ ഇന്തോനേഷ്യ, മലേഷ്യ, ഫിലിപ്പീൻസ്, തായ്‌ലന്റ് എന്നീ ഏഷ്യൻ രാജ്യങ്ങളിൽ ഒരു ഉദ്യാനസസ്യമായി വളർത്തുന്നു.

കുറ്റിച്ചെടിയായി വളരുന്ന ഒരു നിത്യഹരിതസസ്യമാണിത്. ഇതിന്റെ ഇലകൾ ഏകദേശം ഒരു സെന്റീ മീറ്റർ നീളമുള്ള ഞെട്ടുകളിൽ ഏകാന്തരത്തിൽ സമ്മുഖമായി വിന്യസിച്ചിരിക്കുന്നു. പൂക്കൾ 5 ദളങ്ങളോടുകൂടി കുലകളായി കാണപ്പെടുന്നു. കായ്കൾക്ക് ഗോളാകൃതിയാണുള്ളത്. 



</doc>
<doc id="109416" url="https://ml.wikipedia.org/wiki?curid=109416" title="കെ. യാസീൻ അഷ്റഫ്">
കെ. യാസീൻ അഷ്റഫ്

കേരളത്തിലെ ഒരു മാധ്യമ നിരൂപകനും എഴുത്തുകാരനും പ്രമുഖ അദ്ധ്യാപകനുമാണ്‌ പ്രൊഫ. യാസീൻ അഷ്റഫ്. ഫാറൂഖ് കോളേജിലെ ഇംഗ്ലീഷ് സാഹിത്യ വിഭാഗം അദ്ധ്യാപകനായി ദീർഘനാൾ സേവനമനുഷ്ഠിച്ച അദ്ദേഹം, കാലിക്കറ്റ് സർ‌വകലാശാലയിലെ ഏറ്റവും നല്ല അദ്ധ്യാപകനുള്ള എം.എം. ഗനി പുരസ്കാരം നേടിയിട്ടുണ്ട്. മാധ്യമം പത്രത്തിന്റെ അസോസിയേറ്റ് പത്രാധിപരും മീഡിയ വൺ ചാനലിന്റെ ഡയറക്ടറുമാണ്.
1951 സെപ്റ്റംബർ 15 ന്‌ പെരിന്തൽമണ്ണയിൽ ജനനം. പിതാവ് കല്ലിങ്ങൽ അബ്ദു . ചന്ദ്രിക പത്രാധിപ സമിതി അംഗമായിരുന്നു പിതാവ്. മാതാവ് പെരുമ്പുള്ളി തറവാട്ടിലെ പി. പാത്തുട്ടി. ഇംഗ്ലീഷ് സാഹിത്യത്തിൽ ഡോക്ടറേറ്റ് നേടിയ യാസീൻ അഷ്റഫ്, കോഴിക്കോട്ടെ ഫാറൂഖ് കോളേജിൽ ഇംഗ്ലീഷ് സാഹിത്യവിഭാഗം തലവനായിരുന്നു. വൊയ്സ് ഓഫ് ഇസ്ലാം, ശാസ്ത്രവിചാരം മാസിക എന്നിവയിൽ ജോലി ചെയ്തു. മാധ്യമം ആഴ്ചപ്പതിപ്പിൽ എഴുതി വരുന്ന "മീഡിയാസ്കാൻ" ശ്രദ്ധേയമായ ഒരു മാധ്യമ വിശകലന പംക്തിയാണ്‌‌. ഇതു പുസ്തകരൂപത്തിൽ പ്രസിദ്ധീകരിച്ചിട്ടുണ്ട്.. മാധ്യമ വിഷയവുമായി ബന്ധപ്പെട്ട് അദ്ദേഹത്തിന്റേതായി നിരവധി ലേഖനങ്ങളും പ്രഭാഷണങ്ങളുമുണ്ട് . ഡോ. കെ. അഹ്മദ് അൻവർ സഹോദരനാണ്.
വിവർത്തന കൃതികൾ ഉൾപ്പെടെ പല കൃതികളുടേയും രചയിതാവാണ്‌.


</doc>
<doc id="109420" url="https://ml.wikipedia.org/wiki?curid=109420" title="ഡിസ്കോ">
ഡിസ്കോ

1970 കളിൽ പ്രസിദ്ധിയാർജിച്ച ഒരു പാശ്ചാത്യ സംഗീതരൂപമാണ് ഡിസ്കോ. അമേരിക്കൻ ക്ലബ്ബുകളിൽ 1960 കളുടെ അവസാനത്തിലാണ് ഇതിന്റെ ആരംഭം. നൃത്ത ചുവടുകൾ വയ്ക്കുവാൻ ഉതകുന്ന രീതിയിലാണ് ഇതിന്റെ ചിട്ടപ്പെടുത്തൽ. ഒരേ രീതിയിലുള്ള ഡ്രം ബീറ്റ് ആണ് ഇതിന്റെ പ്രത്യേകത.
ആഫ്രോ-അമേരിക്കൻ ജനതയിൽ നിന്ന് ഉടലെടുത്ത ഈ സംഗീത രൂപം പോപ്‌ മ്യൂസിക്‌, ഫങ്ക് മ്യൂസിക്‌, ലാറ്റിൻ സംഗീതം, സോൾ മ്യൂസിക്‌ എന്നിവയുമായി ബന്ധപ്പെട്ടിരിക്കുന്നു. നു ഡിസ്കോ, ടെക്നോ, ഡി.ജെ സംഗീതം, മുതലായവ ഇതെതുടർന്നു പിൽക്കാലത്ത് ഉണ്ടായ മാറ്റങ്ങളിൽ പ്രധാനപ്പെട്ടവയാണ്. 
ബോണി എം, ബീജീസ്, ജാക്സൺ5 എന്നിവർ ഡിസ്ക്കോ സംഗീതത്തിലെ ചില ബാൻഡുകളാണ്. 


</doc>
<doc id="109427" url="https://ml.wikipedia.org/wiki?curid=109427" title="ടാറ്റ സ്കൈ">
ടാറ്റ സ്കൈ

ടാറ്റ സ്കൈ ടാറ്റയുടെ ഡിടുഎച്ച് സേവനമാണ്. എംപെഗ്-4 കംപ്രഷനും ഡിവിബി-S2 സാങ്കേതികതയും ഈ ഡിടുഎച്ച് സേവനത്തിൽ ഉപയോഗിക്കുന്നു. ഇൻസാറ്റ് 4എ 83.0°E സാറ്റലൈറ്റാണ് പ്രക്ഷേപണത്തിനായി ഉപയോഗപ്പെടുത്തുന്നത്.



</doc>
<doc id="109448" url="https://ml.wikipedia.org/wiki?curid=109448" title="ചുമടുതാങ്ങി">
ചുമടുതാങ്ങി

വാഹന ഗതാഗതം നിലവിൽ വരുന്നതിനു മുൻപ് ദീർഘദൂരം ചരക്കുകൾ തലച്ചുമടായി കൊണ്ടു പോകുന്നവർക്ക് ഇടക്ക് ചുമടിറക്കി വച്ച് വിശ്രമിക്കുന്നതിനായി പാതയോരങ്ങളിൽ നാട്ടി നിർത്തിയിരുന്ന വലിയ കരിങ്കല്ലുകളെയാണ് ചുമടുതാങ്ങി അഥവാ അത്താണി എന്നു പറയുന്നത്.ഏകദേശം 5-6 അടി ഉയരത്തിൽ ലംബമായി നാട്ടിയിട്ടുള്ള രണ്ട് കല്ലുകൾക്ക് മുകളിൽ തിരശ്ചീനമായി മറ്റൊരു കല്ല് വച്ചാണ് ഇവ നിർമ്മിക്കുന്നത്. പരസഹായം കൂടാതെ ചുമടിറക്കി വയ്ക്കാനുള്ള ഉപാധിയായിരുന്നു ഇത്. വാഹന, റെയിൽ ഗതാഗതങ്ങൾ നിലവിൽ വന്നപ്പോൾ ചുമടുതാങ്ങികൾ വഴിയോരങ്ങളിൽ നിന്നും അപ്രത്യക്ഷമായി.അത്താണികൾ നിലനിന്നിരുന്ന ചില സ്ഥലങ്ങൾ കാലാന്തരത്തിൽ ചെറു കച്ചവടകേന്ദ്രങ്ങളാവുകയും അവ അത്താണി എന്ന സ്ഥലപ്പേരിൽ അറിയപ്പെടുകയും ചെയ്തു. മലപ്പുറം, തൃശ്ശൂർ, എറണാകുളം എന്നീ ജില്ലകളിൽ ഈ പേരിൽ പ്രദേശങ്ങളൂണ്ട്.




</doc>
<doc id="109458" url="https://ml.wikipedia.org/wiki?curid=109458" title="മുഹമ്മദ് അഫ്സൽ ഖാൻ">
മുഹമ്മദ് അഫ്സൽ ഖാൻ

അഫ്ഗാനിസ്താൻ അമീറത്തിന്റെ മൂന്നാമത്തെ അമീർ ആയിരുന്നു മുഹമ്മദ് അഫ്സൽ ഖാൻ (ജീവിതകാലം: 1811 - 1867 ഒക്ടോബർ 7). 1865 മുതൽ 1867 വരെയുള്ള ചുരുങ്ങിയ കാലം മാത്രം സാമ്രാജ്യം ഭരിച്ച ഇദ്ദേഹം അമീറത്തിന്റെ സ്ഥാപകനായ ദോസ്ത് മുഹമ്മദ് ഖാന്റെ മൂത്ത പുത്രനായിരുന്നു. രണ്ടാം ആംഗ്ലോ അഫ്ഗാൻ യുദ്ധത്തിനു ശേഷം അഫ്ഗാനിസ്താനിൽ അധികാരത്തിലെത്തിയ ശക്തനായ ഭരണാധികാരി, അബ്ദ് അൽ റഹ്മാൻ ഖാൻ ഇദ്ദേഹത്തിന്റെ പുത്രനാണ്.

പുത്രൻ അബ്ദ് അൽ റഹ്മാൻ ഖാന്റെ നേതൃത്വത്തിൽ, ഷേർ അലി ഖാനെ സ്ഥാനഭ്രഷ്ടനാക്കിയാണ് മുഹമ്മദ് അഫ്സൽ ഖാൻ, അമീർ പദവിയിലെത്തിയത്. 1867-ൽ അഫ്സൽ ഖാൻ മരണമടഞ്ഞതിനു ശേഷം മുഹമ്മദ് അസം ഖാൻ എന്ന സഹോദരൻ അമീർ ആയി ഭരണത്തിലിരുന്നെങ്കിലും 1869-ൽ ബ്രിട്ടീഷുകാരുടെ സഹായത്തോടെ ഷേർ അലി ഖാൻ, അസം ഖാനെ പരാജയപ്പെടുത്തി അമീർ സ്ഥാനം തിരിച്ചുപിടിച്ചു.
ദോസ്ത് മുഹമ്മദ് ഖാന് ഒരു ഒരു ബംഗഷ് ഭാര്യയിൽ 1811-ൽ ജനിച്ച പുത്രനായ മുഹമ്മദ് അഫ്സൽ ഖാൻ, അദ്ദേഹത്തിന്റെ 27 മക്കളിൽ ഏറ്റവും മൂത്തവനായിരുന്നു. ഇന്നത്തെ പാകിസ്താനിലെ പെഷവാറിന് തെക്ക് വസിക്കുന്ന ഒരു പഷ്തൂൺ വിഭാഗമാണ് ബംഗഷുകൾ. അഫ്ഗാൻ ചരിത്രത്തിൽ അന്നുവരെ വലിയ പ്രാധാന്യം ഈ വംശത്തിനുണ്ടായിട്ടില്ല. അഫ്സൽ ഖാന്റെ മാതാവിൽ ദോസ്ത് മുഹമ്മദിന് 1818-ൽ ജനിച്ച മറ്റൊരു പുത്രനാണ് മുഹമ്മദ് അസം ഖാൻ. പിതാവിന്റെ ഭരണകാലത്ത് ഇരുസഹോദരന്മാരും വടക്കൻ അഫ്ഗാനിസ്താനിൽ ഉന്നതപദവികൾ വഹിച്ചിരുന്നു. 
ഏറ്റവും മൂത്ത പുത്രനായിരുന്നെങ്കിലും, അഫ്സൽ ഖാന്റെ മാതാവിന്റെ താഴ്ന്ന കുടൂംബപാരമ്പര്യം നിമിത്തം ദോസ്ത് മുഹമ്മദ് അയാളെ പിൻ‌ഗാമിയായി അംഗീകരിച്ചിരുന്നില്ല. പകരം തന്റെ ഇളയമക്കളിലൊരാളായ ഷേർ അലി ഖാനെയാണ് പിൻ‌ഗാമിയാക്കിയത്. 1863-ൽ ദോസ്ത് മുഹമ്മദിന്റെ മരണത്തിനു ശേഷം അഫ്സൽ ഖാനും അസം ഖാനും ഷേർ അലിക്കെതിരെ കലാപമുയർത്തി. ഇവർക്ക് വിജയിക്കാനായില്ലെന്നു മാത്രമല്ല ഇളയ സഹോദരനായിരുന്ന അസം ഖാൻ തോൽപ്പിക്കപ്പെടുകയും അയാൾക്ക് ഇന്ത്യയിലേക്ക് പലായനം ചെയ്യേണ്ടതായും വന്നെങ്കിൽ അഫ്സൽ ഖാൻ തുറുങ്കിലടക്കപ്പെട്ടു.
1866-ൽ മുഹമ്മദ് അഫ്സൽ ഖാന്റെ മകൻ അബ്ദ് അൽ റഹ്മാൻ ഖാൻ, ഷേർ അലിയെ പരാജയപ്പെടുത്തുകയും മുഹമ്മദ് അഫ്സൽ ഖാനെ അമീർ ആയി വാഴിക്കുകയും ചെയ്തു.

അഫ്സൽ ഖാന്റെ ഭരണം വളരെ ചുരുങ്ങിയ കാലം മാത്രമേ നീണ്ടു നിന്നുള്ളൂ. 1867 ഒക്ടോബർ 7-ന് അഫ്സൽ ഖാൻ മരണമടയുകയും സഹോദരൻ മുഹമ്മദ് അസം ഖാൻ അധികാരത്തിലേറുകയും ചെയ്തു.


</doc>
<doc id="109466" url="https://ml.wikipedia.org/wiki?curid=109466" title="മുഹമ്മദ് യാക്കൂബ് ഖാൻ">
മുഹമ്മദ് യാക്കൂബ് ഖാൻ

1879 ഫെബ്രുവരി മുതൽ ഒക്ടോബർ വരെ അഫ്ഗാനിസ്താന്റെ അമീർ ആയിരുന്നു മുഹമ്മദ് യാക്കൂബ് ഖാൻ (ജീവിതകാലം:1849 - 1923 നവംബർ 15). ഇദ്ദേഹം, അഫ്ഗാനിസ്താൻ അമീറത്തിന്റെ രണ്ടാം അമീർ ആയിരുന്ന ഷേർ അലി ഖാന്റെ പുത്രനായിരുന്നു.

പിതാവിനെതിരെ കലാപങ്ങളുയർത്തിയതിന്റെ പേരിൽ തടവിലായെങ്കിലും രണ്ടാം ആംഗ്ലോ-അഫ്ഗാൻ യുദ്ധത്തിൽ ഷേർ അലിയുടെ മരണശേഷം ബ്രിട്ടീഷ് സഹായത്തോടെ യാക്കൂബ് ഖാൻ അമീർ ആയി സ്ഥാനമേറ്റു. ബ്രിട്ടീഷുകാരുമായി ഗന്ദാമാക് ഉടമ്പടി ഒപ്പുവച്ചതിലൂടെ ഉയർന്ന ജനരോഷത്തിൽ പിടിച്ചുനിൽക്കാനാകാതെ ഇദ്ദേഹം സ്ഥാനമുപേക്ഷിച്ച് ഇന്ത്യയിലേക്ക് പലായനം ചെയ്യുകയായിരുന്നു.

അധികാരത്തിൽ നിന്ന് പുറത്തായ ഷേർ അലി ഖാൻ, ബ്രിട്ടീഷുകാരുടെ സഹായത്തോടുകൂടി 1869-ൽ വീണ്ടും അധികാരം പിടിച്ചെടുക്കുന്ന വേളയിൽ, തന്റെ പിതാവിന് മുഹമ്മദ് യാക്കൂബ് ഖാന്റെ ശക്തമായ പിന്തുണയുണ്ടായിരുന്നു. എന്നാൽ പിതാവ് രണ്ടാമതും അധികാരത്തിലെത്തിയതിനു ശേഷം യാക്കൂബ് ഖാനും അദ്ദേഹത്തിന്റെ സഹോദരനായ മുഹമ്മദ് അയൂബ് ഖാനും, 1870-ൽ ഷേർ അലിക്കെതിരെ കലാപമുയർത്തിയിരുന്നു. ഇതിൽ വിജയം കാണാതെ ഇരുവരും ഇറാനിലേക്ക് പലായനം ചെയ്യുകയും ചെയ്തു. തുടർന്ന് മക്കളുമായി അനുരഞ്ജനത്തിലെത്തിയ ഷേർ അലി, മുഹമ്മദ് യാക്കൂബ് ഖാനെ ഹെറാത്തിലെ ഭരണനിർവാഹകനാക്കി.

1874-ൽ അബ്ദ് അള്ളാ ജാൻ എന്ന മറ്റൊരു പുത്രനെ ഷേർ അലി ഖാൻ, തനെ പിൻ‌ഗാമിയായി പ്രഖ്യാപിക്കുകയും യാക്കൂബ് ഖാനെ തടവിലാക്കുകയും ചെയ്തു. തന്റെ സഹോദരനെ രക്ഷിക്കാൻ അയൂബ് ഖാൻ ശ്രമം നടത്തിയെങ്കിലും വിജയം കാണാതെ പേർഷ്യയിലേക്ക് തിരിച്ചുപോകേണ്ടിവന്നു. യാക്കൂബ് ഖാനെ മോചിപ്പിക്കാൻ ബ്രിട്ടീഷുകാരും ഷേർ അലിക്കു മേൽ സമ്മർദ്ദം ചെലുത്തിയെങ്കിലും 1879 വരെ അദ്ദേഹം തടവിലായിരുന്നു.

1878-ലെ രണ്ടാം ആംഗ്ലോ അഫ്ഗാൻ യുദ്ധത്തിൽ അമീർ ഷേർ അലിക്ക് അധികാരം നഷ്ടപ്പെടുകയും കാബൂൾ വിട്ട് പലായനം ചെയ്ത അദ്ദേഹം 1879 ജനുവരിയിൽ മരണമടയുകയും ചെയ്തു. ഇതോടെ ബ്രിട്ടീഷുകാർ യാക്കൂബ് ഖാനെ തടവിൽ നിന്ന് മോചിപ്പിച്ച് കാബൂളിലെ അമീർ ആക്കി.

യാക്കൂബ് ഖാന്റെ ഭരണകാലത്താണ് 1879 മേയിൽ ബ്രിട്ടീഷുകാരുമായി ഗന്ദാമാക് സന്ധി ഒപ്പുവക്കപ്പെട്ടത്. 1879 മേയ് 26-നാണ് ഈ കരാർ ഒപ്പുവക്കപ്പെട്ടത്. ഈ സന്ധിയിലൂടെ അഫ്ഗാനിസ്താന്റെ വിദേശനയം ബ്രിട്ടീഷ് മേൽക്കോയ്മക്ക് കീഴിലായി. കാബൂളിൽ ഒരു സ്ഥിരം ബ്രിട്ടീഷ് സൈനികത്താവളം സ്ഥാപിക്കുന്നതിനും ഇതിൽ വ്യവസ്ഥയുണ്ടായിരുന്നു. വിദേശാക്രമണങ്ങളിൽ നിന്ന് അഫ്ഗാനിസ്താനെ സംരക്ഷിക്കുന്നതിനുള്ള ഉറപ്പ് തിരിച്ച് അമീറിനും ബ്രിട്ടീഷുകാരിൽ നിന്നും ലഭിച്ചു. ഇതിനു പുറമേ ഇന്ന് പാകിസ്താനിൽ സ്ഥിതി ചെയ്യുന്ന തെക്കുഭാഗത്തെ കുറേ പ്രവിശ്യകൾ അഫ്ഗാനിസ്താന്റെ ഭാഗമായി അംഗീകരിച്ചുകൊണ്ടുതന്നെ ബ്രിട്ടീഷുകാർക്ക് ഭരണത്തിന് വിട്ടുനൽകുകയും ചെയ്തു.

ഗന്ദാമാക് സന്ധിയിലെ വ്യവസ്ഥപ്രകാരം 1879 ജൂലൈ 24-ന് മേജർ ലൂയി കാവനാരി, ബ്രിട്ടീഷ് പ്രതിനിധിയായി കാബൂളിലെത്തി. എന്നാൽ ഗന്ദാമാക് സന്ധിക്കെതിരെയുള്ള ജനങ്ങളുടെ പ്രക്ഷോഭം മൂലം ബ്രിട്ടീഷുകാർക്ക് ഉടൻ തന്നെ തിരിച്ചടി നേരിട്ടു. സെപ്റ്റംബർ 3-ന് കാവനാരിയേയും സംഘത്തേയും ഒരു അഫ്ഗാൻ ജനക്കൂട്ടം കൊലപ്പെടുത്തു.

ഇതിനെത്തുടർന്ന് കർക്കശക്കാരനായിരുന്ന ജനറൽ ഫ്രെഡറിക് റോബർട്ട്സ് കാബൂളിലെത്തുകയും കാബൂളിലെ ഭരണം ബിട്ടീഷുകാർ ഏറ്റെടുക്കുകയും ചെയ്തു. ഇതോടെ യാക്കൂബ് ഖാൻ ഇന്ത്യയിലേക്ക് കടന്നു. കുറച്ചുകാലത്തെ അനിശ്ചിതാവസ്ഥക്ക് ശേഷം മുൻ അമീർ മുഹമ്മദ് അഫ്സൽ ഖാന്റെ പുത്രൻ, അബ്ദ് അൽ റഹ്മാൻ ഖാൻ പുതിയ അമീർ ആയി സ്ഥാനമേറ്റു.

1923-ൽ ഇന്ത്യയിൽ വച്ചാണ് മുഹമ്മദ് യാക്കൂബ് ഖാൻ മരണമടഞ്ഞത്.

 "ക്വെത്തക്ക് വടക്കുപടിഞ്ഞാറുള്ള പിശിൻ, ക്വെത്തക്ക് തെക്കുകിഴക്കുള്ള സിബി, പെഷവാറിന് തെക്കുള്ള കുറാം താഴ്വര എന്നിവയായിരുന്നു ഈ പ്രദേശങ്ങൾ. സിബിയും പിശിനും 1887-ൽ ബ്രിട്ടീഷുകാർ ഔദ്യോഗികമായി സ്വന്തമാക്കി."


</doc>
<doc id="109508" url="https://ml.wikipedia.org/wiki?curid=109508" title="അമൃതം (ചലച്ചിത്രം)">
അമൃതം (ചലച്ചിത്രം)

ജയറാം, പത്മപ്രിയ, അരുൺ, ഭാവന എന്നിവർ പ്രധാന വേഷങ്ങൾ ചെയ്ത് മാജിക് സിനിമാസിന്റെ ബാനറിൽ എം. എസ്. സലീം, തോമസ് കൊടുവേലി എന്നിവർ നിർമ്മിച്ച് സിബി മലയിൽ സംവിധാനം ചെയ്‌ത മലയാളചലച്ചിത്രമാണ് അമൃതം. 2004-ൽ പ്രദർശനത്തിനിറങ്ങിയ ഈ ചലച്ചിത്രം മാജിക് സിനിമ വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചത് കെ. ഗിരീഷ് കുമാർ ആണ്.

ഗോപിനാഥൻ നായർ (ജയറാം) കഠിനാധ്വാനിയായ കൃഷിക്കാരനാണ്. കുട്ടിയായിരുന്നപ്പോഴേ അച്‌ഛൻ (നെടുമുടി വേണു) ഉപേക്ഷിച്ച് പോയ അമ്മ ലക്ഷ്മിയും (കെ.പി.എ.സി. ലളിത) അനിയൻ ദിനേശനും (അരുൺ) ഉൾപ്പെടുന്ന കുടുംബത്തിന്റെ ഭാരം അന്ന് മുതലേ ഗോപിനാഥന്റെ ചുമലിലാണ്. കോളേജിൽ പഠിക്കുന്ന ദിനേശനിലാണ് ഗോപിയുടെ എല്ലാ പ്രതീക്ഷകളും. ദിനേശനാകട്ടെ കോളേജ് രാഷ്ട്രീയത്തിൽ മുഴുകിയിരിക്കുകയാണ് കൂടാതെ ചായക്കടക്കാരൻ ഗംഗാധരന്റെ (ടി.ജി. രവി) മകളായ മൃദുലയുമായി (ഭാവന) പ്രണയത്തിലുമാണ്. ഹാജിയാരുടെ മകൾ സൈനബക്ക് (പത്മപ്രിയ) ഗോപിയോട് പ്രണയമാണ്‌‌. സൈനബയുടെ സഹോദരൻ ഷഫീക് (സുധി ജോഷി) രാഷ്ട്രീയ എതിരാളിയായതിനാൽ ദിനേശൻ സൈനബയുമായുള്ള ഗോപിയുടെ ബന്ധത്തിനെതിരാണ്. എല്ലാ എതിർപ്പുകളും അവഗണിച്ച് ഒരുനാൾ ഗോപി സൈനബയെ വിവാഹം ചെയ്ത് വീട്ടിൽ കൊണ്ട് വരുന്നു. ഇതോടെ ദിനേശന്റെ രാഷ്ട്രീയരംഗം ചൂടുപിടിക്കുകയാണ്.


ഗാനരചന കൈതപ്രം ദാമോദരൻ നമ്പൂതിരി, സംഗീതസംവിധാനം എം. ജയചന്ദ്രൻ. പശ്ചാത്തലസംഗീതം നിർവ്വഹിച്ചത് ജോൺസൺ. ഗാനങ്ങൾ വിപണനം ചെയ്തത് മനോരമ മ്യൂസിക്ക്.




</doc>
<doc id="109516" url="https://ml.wikipedia.org/wiki?curid=109516" title="പീറ്റർ അബലാർഡ്">
പീറ്റർ അബലാർഡ്

മദ്ധ്യയുഗത്തിലെ ഒരു ഫ്രഞ്ച് സ്കൊളാസ്റ്റിക് ചിന്തകനും ദാർശനികനും ഒന്നാംകിട ലൊജിഷ്യനും ആയിരുന്നു പീറ്റർ അബലാർഡ് (ജനനം:1079; മരണം ഏപ്രിൽ 21, 1142). അദ്ദേഹത്തിന്റെ പേരിന്റെ ലത്തീൻ രൂപം പെട്രസ് അബലാർഡസ് അല്ലെങ്കിൽ അബൈലാർഡ് എന്നും; ഫ്രെഞ്ച് രൂപം പിയറി അബലാർഡ് എന്നുമാണ്‌. പന്ത്രണ്ടാം നൂറ്റാണ്ടിലെ ഏറ്റവും നിശിതബുദ്ധിയായ ചിന്തകനും ധീരനായ ദൈവശാസ്ത്രജ്ഞനുമെന്ന് ചേംബേഴ്സ് ജീവചരിത്ര നിഘണ്ടു അദ്ദേഹത്തെ വിശേഷിപ്പിക്കുന്നു. തന്റെ ശിഷ്യ, എലൂയീസ്(Heloise) എന്ന ബാലികയുമായുള്ള അബലാർഡിന്റെ ദുരന്തപ്രേമത്തിന്റേയും രഹസ്യവേഴ്ചയുടേയും കഥ, ഇതിഹാസമാനം കൈവരിച്ചിട്ടുണ്ട്. അബലാർഡിന്റെ വൃഷണഛേദത്തിലും ഇരുവരുടേയും സന്യാസസ്വീകരണത്തിലുമായിരുന്നു ഇതിന്റെ കലാശം.

"പിയറി ലെ പാലെ" എന്ന് ആദ്യം അറിയപ്പെട്ടിരുന്ന അബലാർഡ്, ഫ്രാൻസിലെ ബ്രിട്ടണിയിൽ, നാന്റിസിൽ നിന്ന് പത്തു മൈൽ കിഴക്കുള്ള "ലെ പാലെ" എന്ന ഗ്രാമത്തിൽ ഒരു ചെറുകിട ബ്രെണ്ടൻ പ്രഭുകുടുംബത്തിലാണ്‌ ജനിച്ചത്. ബാലനായിരിക്കെ പഠനത്തിൽ ഏറെ സാമർദ്ധ്യം പ്രകടിപ്പിച്ച അദ്ദേഹം, പിതാവിന്റെ പ്രോത്സാഹനത്തിൽ സുകുമാര കലകളും, സം‌വാദചിന്തയും(art of dialectic) പരിശീലിച്ചു. അക്കാലത്ത് സം‌വാദചിന്തയുടെ അഭ്യാസമെന്നാൽ മുഖ്യമായും, ലത്തീനിലൂടെ പകർന്നുകിട്ടിയ അരിസ്റ്റോട്ടിലിന്റെ യുക്തിയുടെ പരിശീലനമായിരുന്നു. തുടർന്ന്, പിതാവിനെപ്പോലെ സൈന്യത്തിൽ പ്രവേശിക്കുന്നതിനു പകരം അബലാർഡ് വിദ്യാഭ്യാസരംഗത്ത് ശ്രദ്ധ കേന്ദ്രീകരിച്ചു. ആദ്യകാലങ്ങളിൽ തർക്കവും പഠനവുമായി അദ്ദേഹം ഫ്രാൻസ് മുഴുവൻ ചുറ്റിനടന്നു. ഇതിന്റെ ഫലമായി, താൻ അരിസ്റ്റോട്ടിലിനെ പിന്തുടരുന്ന "പെരിപടറ്റിക്ക്" ചിന്തകന്മാരിൽ ഒരാളെപ്പോലെയായിത്തീർന്നെന്ന് അദ്ദേഹം തന്നെ പറയുന്നു. ഉത്തരഫ്രാൻസിലെ കൊമ്പീനിൽ നിന്നുള്ള നാമവാദി(nominalist) ചിന്തകൻ റോസെല്ലിനസായിരുന്നു ഇക്കാലത്ത് അബലാർഡിന്റെ ഗുരു.

യാത്രകൾക്കൊടുവിലെ ഇരുപതു വയസ്സ് തികഞ്ഞിട്ടില്ലായിരുന്ന അബലാർഡ് പാരിസിലിലെത്തി. അവിടെ, നോത്ര് ദാം ഭദ്രാസനത്തോടു ചേർന്നുള്ള വിദ്യാലയത്തിൽ, ലാവോണിലെ അൻസെൽമിന്റെ ശിഷ്യനും യഥാർത്ഥ്യവാദ ചിന്തയുടെ മുൻ‌നിരവക്താക്കളിൽ ഒരാളുമായിരുന്ന ഷമ്പീക്സിലെ വില്യമിന്റെ കീഴിൽ അദ്ദേഹം കുറേക്കാലം പഠിച്ചു. ഇക്കാലത്താണ്‌ അദ്ദേഹം തന്റെ പേര്‌ അബലാർഡ് എന്നു മാറ്റിയത്. താമസിയാതെ ഗുരുവിനെത്തന്നെ സം‌വാദത്തിൽ തോല്പിക്കാൻ അദ്ദേഹത്തിനു കഴിഞ്ഞു. ഇതേത്തുടർന്നുണ്ടായ ദീർഘമായ മത്സരം, മദ്ധ്യകാലചിന്തയിൽ അന്നേവരെ മുന്നിട്ടുനിന്നിരുന്ന യാഥാർത്ഥ്യവാദത്തിന്റെ(realism) തിരോധാനത്തിലും നാമവാദത്തിന്റെ(nominalism) സ്വീകാര്യതയിലും കലാശിച്ചു. ഗുരുവിനോടു മത്സരിച്ച്, 22 വയസ്സു മാത്രമുണ്ടായിരുന്നു അബലാർഡ് ആദ്യം മെലൻ എന്ന സ്ഥലത്തും, പിന്നെ നേരിട്ടുള്ള എതിർപ്പിനായി പാരിസിനടുത്തു തന്നെയുള്ള കോർബീലിലും സ്വന്തം വിദ്യാലയം തുടങ്ങി.

അബലാർഡിന്റെ അദ്ധ്യാപനം വൻ‌വിജയമായിരുന്നെങ്കിലും, ആരോഗ്യ സംബന്ധമായ പ്രശ്നങ്ങളാൽ ഇടയ്ക്ക് അത് നിർത്തിവയ്ക്കാൻ അദ്ദേഹം നിർബന്ധിതനായി. 1108-ൽ അബലാർഡ് മടങ്ങിയെത്തിയപ്പോൾ സെയ്ന്റ് വിക്ടർ എന്ന സ്ഥലത്ത് വില്യം പഠിപ്പിക്കുന്നുണ്ടായിരുന്നു. അവർ വീണ്ടും പ്രതിദ്വന്ദികളായി. ഇത്തവണയും വിജയം അബലാർഡിനു തന്നെയായിരുന്നു. അദ്ദേഹത്തിന്റെ മേധാവിത്വം ഇതോടെ അംഗീകരിക്കപ്പെട്ടു. ഒരിക്കൽ കൂടി അദ്ദേഹം മെലനിൾ പഠിപ്പിക്കാൻ തുടങ്ങി. പാരിസിൽ പഠിപ്പിക്കുന്നതിൽ നിന്ന് അബലാർഡിനെ തടയാൻ വില്യമിന്‌ കുറേക്കാലം കഴിഞ്ഞെങ്കിലും ഒടുവിൽ നോത്ര് ദാമിന്‌ അഭിമുഖമായി സൈൻ നദിയുടെ കരയിലുള്ള സെയിന്റ് ജെനവീവ് കുന്നിൽ അദ്ദേഹം ഒരു വിദ്യാലയം തുടങ്ങി. സം‌വാദചിന്തയിൽ(dialectic) വിജയം സ്ഥാപിച്ചു കഴിഞ്ഞതിനാൽ തത്ത്വചിന്തയിലേയ്ക്ക് ശ്രദ്ധതിരിച്ച അബലാർഡ്, ലവോണിൽ അൻസെൽമിന്റെ ക്ലാസ്സുകളിൽ പങ്കെടുക്കാൻ തുടങ്ങി. അവിടേയും അദ്ദേഹത്തിന്റെ വിജയം സമ്പൂർണ്ണമായിരുന്നു. മുൻ തയ്യാറെടുപ്പോ പ്രത്യേക പഠനമോ ഇല്ലാതെ ആ വിഷയവും അദ്ദേഹത്തിന്‌ താമസിയാതെ പഠിപ്പിക്കാനായി. ശിഷ്യന്റെ ക്ലാസുകൽ ഗുരുവിന്റേതിനേക്കാൽ മെച്ചപ്പെട്ടവയെന്ന് അംഗീകരിക്കപ്പെട്ടു. അതോടെ അബലാർഡ് പ്രശസ്തിയുടെ കൊടുമുടിയിലായി. നോത്ര് ദാമിൽ അദ്ധ്യാപകസ്ഥാനത്തേയ്ക്ക് നിർദ്ദേശിക്കപ്പെട്ട അദ്ദേഹം 1115-ൽ ആ സ്ഥാനം ഏറ്റെടുത്തു. 

ആകർഷകമായ രൂപവും പെരുമാറ്റവും അബലാർഡിനെ അനുഗ്രഹിച്ചിരുന്നു. താമസിയാതെ, വിവിധദേശക്കാരായ ആയിരക്കണക്കിനു ശിഷ്യന്മാർ അദ്ദേഹത്തിനു ചുറ്റും കൂടി. വിദ്യാർത്ഥികൾ കൊടുത്ത പ്രതിഫലത്തിൽ നിന്നു ലഭിച്ച സമ്പത്തും, എല്ലാവരുടേയും ആരാധനയും മൂലം ലോകത്തിലെ ഏക അപരാജിതദാർശനികനായി താൻ സ്വയം കാണാൻ തുടങ്ങിയെന്ന് അബലാർഡ് പറയുന്നു. എന്നാൽ പ്രശസ്തിയുടെ കൊടുമുടിയിൽ പ്രേമത്തിന്റെ പിടിയിലായതിനെ തുടർന്ന്, അദ്ദേഹത്തിന്റെ അവസ്ഥ താമസിയാതെ മാറി.

നോത്ര് ദാം പരിസരത്തിൽ അവളുടെ അമ്മാവൻ ഫുൾ‌ബർട്ട് എന്നയാളുടെ സം‌രക്ഷണയിൽ ജീവിക്കുകയായിരുന്നു എലൂയീസ് അക്കാലത്ത്. ക്ലാസിക്കൽ വിജ്ഞാനത്തിന്‌ പേരെടുത്തിരുന്ന അവൾ, ലത്തീനു പുറമേ ഗ്രീക്ക്, എബ്രായ ഭാഷകളിലും നൈപുണ്യം നേടിയിരുന്നു. അദ്ധ്യാപനത്തിന്റെ പേരിൽ ഫുൾബർട്ടിന്റെ ഭവനത്തിൽ പ്രവേശനം നേടിയെടുത്ത അബലാർഡ് അവളുടെ കാമുകനായി. ഈ "നേട്ടം" അബലാർഡ് പറഞ്ഞു നടക്കുകകൂടി ചെയ്തപ്പോൾ അത് അദ്ദേഹത്തിന്റെ അദ്ധ്യാപനത്തെ ബാധിച്ചു. കാര്യം അറിഞ്ഞ ഫുൾബർട്ട് അവരെ വേർപെടുത്തിയെങ്കിലും അവർ രഹസ്യമായി കണ്ടുമുട്ടിക്കൊണ്ടിരുന്നു. എലൂയീസ് ഗർഭിണിയായതിനെ തുടർന്ന് അബലാർഡ് അവളെ തന്റെ നാടായ ബ്രിട്ടണിയിൽ സ്വന്തം സഹോദരിയുടെ അടുത്തേയ്ക്കയച്ചു. അവിടെ ജനിച്ച അവരുടെ ആൺകുട്ടിയ്ക്ക് ഒരു ജ്യോതിശാസ്ത്ര നിരീക്ഷണോപകരണത്തിന്റെ പേരിനെ ആശ്രയിച്ച്, "അസ്ത്രോലാബ്" എന്നാണ്‌ പേരിട്ടത്. 

ഫുൾബർട്ടിന്റെ കോപം ശമിപ്പിക്കാനായി, എലൂയീസിനെ വിവാഹംകഴിക്കാൻ അബലാർഡ് സന്നദ്ധത പ്രകടിപ്പിച്ചു. എന്നാൽ, തന്റെ അക്കാദമിക ഭാവിയെ ബാധിക്കാതിരിക്കാനായി, വിവാഹം രഹസ്യമാക്കി വയ്ക്കാൻ അദ്ദേഹം ആഗ്രഹിച്ചു. എന്നാൽ വിവാഹം നടന്നയുടൻ ഫുൽബർട്ട് അത് പരസ്യമാക്കി. എന്നാൽ എലൂയീസ് അത് നിഷേധിക്കുകയും അബലാർഡിന്റെ നിർദ്ദേശാനുസരണം അർജന്റൂയിൽ എന്ന സ്ഥലത്തെ കന്യാസ്ത്രീമഠത്തിൽ പ്രവേശിക്കുകയും ചെയ്തു. എലൂയീസിന്റെ ഉപേക്ഷിക്കാനാണ്‌ അബലാർദ് തുനിയുന്നതെന്ന് വിശ്വസിച്ച ഫുൾബർട്ട് ഒരു രാത്രിയിൽ തന്റെ ആളുകളെ അയച്ച്, കൈക്കൂലി കൊടുത്തു സ്വാധീനിച്ച അബലാർഡിന്റെ ഒരു വേലക്കാരന്റെ സഹകരണത്തോടെ അദ്ദേഹത്തെ വൃഷണഛേദം ചെയ്തു. അബലാർഡിന്റെ ആദ്ധ്യാപനജീവിതത്തിന്‌ അതോടെ തൽക്കാലം അവസാനമായി. എലൂയീസ് കന്യാസ്ത്രിയാകാൻ നിർബ്ബന്ധിതയായി. ആഗ്രഹിക്കാത്ത സന്യാസജീവിതം സ്വീകരിക്കാൻ താൻ നിർബ്ബന്ധിക്കപ്പെടുന്നതിനെ ചോദ്യം ചെയ്ത് എലൂയീസ് അബലാർഡിന്‌ കത്തുകളയച്ചു. 

പതിനഞ്ചാം നൂറ്റാണ്ടിലെ ഒരു കൈയെഴുത്തുപുസ്തകത്തിൽ നിന്നു കണ്ടുകിട്ടിയ 113 അജ്ഞാതലേഖനങ്ങൾ, അബലാർദും എലൂയീസും പ്രേമത്തിന്റെ ആദ്യഘട്ടത്തിൽ കൈമാറിയവയാണെന്ന് ചരിത്രകാരൻ കോൺസ്റ്റന്റ് മ്യൂസ് അഭിപ്രായപ്പെട്ടിട്ടുണ്ട്.

അപ്പോൾ ഏതാണ്ട് നാല്പതു വയസ്സുണ്ടായിരുന്ന അബലാർഡ്, പാരിസിനടുത്തുള്ള വിശുദ്ധ ഡെനിസിന്റെ സന്യാസാശ്രമത്തിൽ, തന്റെ കഷ്ടതകളെ ഒതുക്കി ഒതുങ്ങിക്കഴിയാൻ തീരുമാനിച്ചു. എന്നാൽ ആശ്രമഭിത്തികൾക്കുള്ളിൽ ആശ്വാസം കിട്ടാതെ വന്നതുകൊണ്ടും പഠനത്തിലുള്ള താത്പര്യം തിരികെ വന്നതിനാലും, മറ്റുള്ളവരുടെ അഭ്യർത്ഥന മാനിച്ച് അദ്ദേഹം അജ്ഞാതമായ ഒരാശ്രമത്തിൽ തന്റെ വിദ്യാലയം വീണ്ടും തുടങ്ങി. ഇപ്പോൾ അദ്ദേഹത്തിന്റെ പ്രഭാഷണങ്ങൾ ഭക്തിയുടെ ചൈതന്യം നിറഞ്ഞവയായിരുന്നു. വീണ്ടും വിദ്യാർത്ഥികൾ കൂട്ടമായി അദ്ദേഹത്തെ ശ്രവിക്കാനെത്തുകയും പഴയ സ്വാധീനം തിരികെ കിട്ടുകയും ചെയ്തു. എന്നാൽ ഇപ്പോഴും അദ്ദേഹത്തിന്‌ ഒട്ടേറെ ശത്രുക്കളുണ്ടായിരുന്നു. അവരുടെ ആക്രമണങ്ങൾക്കു മറുപടി പറയുക അദ്ദേഹത്തിന്‌ പഴയതുപോലെ എളുപ്പമായിരുന്നില്ല. 

സർ‌വോത്തമ ദൈവശാസ്ത്രം("Theologia 'Summi Boni"') എന്ന പേരിൽ അബലാർഡ് തന്റെ പ്രഭാഷണങ്ങൾ പ്രസിദ്ധീകരിച്ച ഉടനെ എതിരാളികൾ, അതിൽ അദ്ദേഹം ദൈവിക ത്രിത്വത്തിനു നൽകിയിരുന്ന യുക്ത്യധിഷ്ഠിത വ്യാഖ്യാനത്തെ വിമർശിക്കാൻ തുടങ്ങി. 1121-ൽ പാരിസിനു വടക്കുകിഴക്കുള്ള സോയിസൺ എന്ന സ്ഥലത്തു നടന്ന പ്രാദേശിക സഭാസമ്മേളനത്തിൽ ത്രിത്വത്തിലെ ഘടകങ്ങളുടെ വ്യക്തിത്വത്തെ നിഷേധിക്കുന്ന സാബല്ലിയസിന്റെ പാഷണ്ഡത അദ്ദേഹത്തിൽ ആരോപിക്കപ്പെട്ടു. അബലാർഡിന്റെ വ്യാഖ്യാനത്തെ സഭാസമ്മേളനം അപലപിക്കുകയും പുസ്തകം അഗ്നിക്കിരയാക്കുകയും ചെയ്ത കഴിഞ്ഞ് സോയിസണിൽ തന്നെയുള്ള വിശുദ്ധ മെഡാർഡിന്റെ ആശ്രമത്തിൽ അദ്ദേഹത്തെ അടച്ചിട്ടു. അബലാർഡിന്റെ ജീവിതത്തിലെ ഏറ്റവും തിക്തമായ അനുഭവങ്ങളിൽ ഒന്നായിരുന്നു അത്.

വിശുദ്ധ ഡെനിസിന്റെ ആശ്രമത്തിൽ മടങ്ങിയെത്തിയ അബലാർഡിന്‌ അവിടത്തെ സാഹചര്യങ്ങളും മുൻപത്തേതിൽ ബുദ്ധിമുട്ടുള്ളതായി അനുഭവപ്പെട്ടു. ഇതിൽ ഒരളുവരേ കുറ്റം അബലാർഡിന്റെ തന്നെ ആയിരുന്നു. മറ്റു സന്യാസിമാരെ അരിശം കൊള്ളിക്കുന്നതിൽ അബലാർഡ് ഒരു പ്രത്യേകതരം ആനന്ദം കണ്ടെത്തി. ഉദാഹരണത്തിന്‌, ഒന്നാം നൂറ്റാണ്ടിൽ ആഥൻസിലെ മെത്രാനായിരുന്ന അരയോപാഗസുകാരൻ ദിയൊനുസ്യോസിനെ വിശുദ്ധ ഡെനിസിന്റെ ആശ്രമത്തിലെ മറ്റു സന്യാസികൾ തങ്ങളുടെ ആശ്രമത്തിന്റെ സ്ഥാപകനായി കരുതിയിരുന്നു. അരയോപാഗസുകാരൻ ദിയൊനുസ്യോസ് ആഥൻസിലെ മെത്രാനായിരുന്നെന്ന ഒൻപതാം നൂറ്റാണ്ടിലെ ആശ്രമാധിപൻ ഹിൽഡുയിന്റെ സാക്ഷ്യം അവർ വിശ്വസിച്ചിരുന്നു. എന്നാൽ, അവരെ അരിശം കൊള്ളിക്കാനായി അബലാർഡ്, അരയോപാഗസുകാരൻ ദിയൊനുസ്യോസ് കൊരിന്തിലെ മെത്രാനായിരുന്നു എന്ന സഭാചരിത്രകാരൻ ബീഡിന്റെ സാക്ഷ്യം എടുത്തുകാട്ടി. ചരിത്രപരമായ ഈ "പാഷണ്ഡത" സ്വാഭാവികമായും പീഡനങ്ങളിലേയ്ക്കു നയിച്ചപ്പോൾ, അബലാർഡ് ആശ്രമാധിപന്‌ ഒരു കത്തെഴുതി. അതിൽ അദ്ദേഹം, കൊരീന്തിലെ മെത്രാനായിരുന്ന ദിയൊനുസ്യോസ്, ആഥൻസിലെ മെത്രാനായിരുന്ന അരയോപാഗസുകാരൻ ദിയൊനുസ്യോസിൽ നിന്ന് ഭിന്നനായിരുന്നെന്ന കേസറിയായിലെ യൂസീബിയസിന്റേയും, ജെറോമിന്റേയും സാക്ഷ്യങ്ങൾ താൻ അംഗീകരിക്കുന്നെന്നും എന്നാൽ ബീഡിന്റെ അഭിപ്രായത്തെ മാനിച്ച്, അരയോപാഗസുകാരൻ ദിയൊനുസ്യോസ്, കൊരീന്തിലെ കൂടി മെത്രാൻ ആയിരുന്നെന്നും വേണമെങ്കിൽ കരുതാമെന്നും എഴുതി.
ആശ്രമത്തിലെ ജീവിതം അബലാർഡിന്‌ തീരെ അസഹ്യമായിത്തീരുകയും ഒടുവിൽ അദ്ദേഹത്തെ അവിടം വിട്ടുപോകാൻ അനുവദിക്കുകയും ചെയ്തു. നോജന്റ് സർ സൈനിനടുത്തുള്ള ഒറ്റപ്പെട്ട ഒരു സ്ഥലത്ത് അദ്ദേഹം മുളയും പുല്ലും ഉപയോഗിച്ച് ഒരു കുടിൽ കെട്ടി സന്യാസം തുടങ്ങി. അദ്ദേഹത്തിന്റെ പുതിയ ആവാസസ്ഥനത്തെക്കുറിച്ചുള്ള വാർത്ത പരന്നപ്പോൾ, പാരീസിൽ നിന്നുള്ള വിദ്യാർത്ഥികൾ അവിടെയെത്തി സമീപത്തുള്ള കാടു തെളിച്ച് അവിടെ തമ്പടിച്ചു. അങ്ങനെ അദ്ദേഹം വീണ്ടും അദ്ധ്യാപനത്തിന്റെ സംതൃപ്തി അനുഭവിക്കാൻ തുടങ്ങി. ഈ പുതിയ കൂട്ടായ്മയ്ക്ക് അബലാർഡ് പരിശുദ്ധാത്മാവിന്റെ സമൂഹം എന്നു പേരിട്ടു. 

എന്നാൽ ഈ പുതിയ സ്ഥലത്തും പീഡനങ്ങൾ ഉണ്ടാകുമെന്നു ഭയന്ന അബലാർഡ് ഒടുവിൽ അവിടം വിട്ട്, അകലെ ബ്രിട്ടണിയിലെ മറ്റൊരാശ്രമത്തിന്റെ അധിപനാകാനുള്ള ക്ഷണം സ്വീകരിച്ചു പോയി. അവിടേയും അദ്ദേഹം കാലാവസ്ഥയുടെ കാഠിന്യവും, ചുറ്റുപാടുമുണ്ടായിരുന്ന അരാജകത്വവും കൊണ്ട് വിഷമിച്ചു. ആശ്രമം തന്നെ പ്രാകൃതവും ക്രമമില്ലാത്തതുമായിരുന്നു. എങ്കിലും പത്തു വർഷത്തോളം അതൊക്കെ സഹിച്ച് കഴിഞ്ഞതിനു ശേഷമാണ്‌ അദ്ദേഹം അവിടം വിട്ടുപോയത്. 

ഇതിനിടെ അർജന്റുയൂലിലെ എലൂയീസിന്റെ സന്യാസഭവനം പിരിച്ചുവിടപ്പെട്ടിരുന്നു. തുടർന്ന്, അബലാർഡ് ഉപേക്ഷിച്ചുപോന്ന പരിശുദ്ധാത്മാവിന്റെ ആശ്രമത്തിൽ പുതുതായി സ്ഥാപിച്ച പുതിയ സന്യാസസമൂഹത്തിന്റെ അധിപയായി എലൂയീസ് സ്ഥാനമേറ്റു. ആ സ്ഥാപനത്തിന്റെ ആത്മീയോപദേഷ്ടാവെന്ന നിലയിൽ അബലാർഡ് ഇടയ്ക്ക് അവിടം സന്ദർശിച്ചിരുന്നു.

ഇക്കാലത്ത് മാതൃകാപരമായ ജീവിതം കൊണ്ട് തന്റെ സന്യാസ സമൂഹത്തിലുള്ളവർക്കിടയിൽ മതിപ്പു നേടിയെടുത്ത എലൂയീസ് ക്രമേണ അതിന്റെ അധിപയുടെ പദവിയിൽ എത്തിച്ചേർന്നു. 

ആശ്രമാധിപന്റെ സ്ഥാനം ഉപേക്ഷിച്ചതിനെ തുടർന്നു അജ്ഞാതമായൊരു സ്ഥലത്തെ ഏകാന്തതയിൽ കഴിഞ്ഞ അബലാർഡ്, മറ്റു രചനകൾക്കൊപ്പം തന്റെ പ്രസിദ്ധമായ "ദുരിതങ്ങളുടെ കഥ"-യും (Historia Calamitatum) എഴുതി. ഇതിനോടു പ്രതികരിച്ച് എലൂയീസ് എഴുതിയ ആദ്യത്തെ കത്ത്, മനുഷ്യവികാരങ്ങളുടേയും സ്ത്രൈണപ്രേമത്തിന്റേയും ചിത്രീകരണമെന്ന നിലയിൽ ശ്രദ്ധേയമായ ഒരു രചനയാണ്‌. എന്നാൽ പിന്നീട് എഴുതിയ മറ്റു രണ്ടു കത്തുകളിൽ അവൾ, അബലാർഡ് അവളോട് ഉപദേശിച്ചതുപോലെയുള്ള വിരക്തിയുടെ മനോഭാവം കൈക്കൊള്ളുകയും അദ്ദേഹത്തെ സഹോദരനായി സങ്കല്പിക്കുകയും ചെയ്യുന്നു.

1136-ൽ സാലിസ്ബറിയിലെ ജോൺ അബലാർഡിന്റെ പ്രസംഗം ശ്രവിച്ചിരുന്നു. അപ്പോൾ, തന്റെ ആദ്യകാലനേട്ടങ്ങളുടെ രംഗത്തേയ്ക്ക് മടങ്ങിയെത്തിയ അബലാർഡ് ജെനവീസ് മലയിൽ പഠിപ്പിക്കുകയായിരുന്നു. എന്നാൽ അത് അല്പകാലത്തേയ്ക്ക് മാത്രമേ തുടരാനായുള്ളു. അവസാനത്തെ ഒരു വലിയ പ്രതിസന്ധി കൂടി അദ്ദേഹത്തെ കാത്തിരിക്കുന്നുണ്ടായിരുന്നു. പരിശുദ്ധാത്മാവിന്റെ ആശ്രമത്തിലെ നാളുകൾ മുതൽ, അബലാർഡിന്റെ മുഖ്യശത്രുവായിരുന്നത് ക്ലേയർ‌വോയിലെ ബെർണർദീനോസ് ആയിരുന്നു. ബെർണർദീനോസിന്റെ തീക്ഷ്ണവും അചഞ്ചലവുമായ വിശ്വാസം, യുക്തി ഉപയോഗിച്ചുള്ള അബലാർഡിന്റെ അന്വേഷണങ്ങളെ പാഷണ്ഡതയായി കണ്ടു. താൻ നശിപ്പിക്കാനാഗ്രഹിക്കുന്ന തിന്മയുടെ ഏറ്റവും തെളിവുള്ള മാതൃകയായി അദ്ദേഹം അബലാർഡിനെ വിലയിരുത്തി.
1141-ൽ ഇരുവരും തമ്മിലുള്ള തർക്കത്തിലെ പ്രാഥമികവാദങ്ങൾക്കൊടുവിൽ, അബലാർഡ് ഉയര്ത്തുന്ന ഭീഷണിയെക്കുറിച്ചുള്ള ബോദ്ധ്യത്തിൽ ബെർണർദീനോസ് ഒന്നുകൂടി ഉറച്ചു. സെൻസ് എന്ന സ്ഥലത്തു ചേർന്ന സഭാസമ്മേളനത്തിൽ തനിക്കെതിരെ ഉന്നയിയ്ക്കപ്പെട്ട എണ്ണമറ്റ ആരോപണങ്ങൾക്കു മറുപടി പറയാൻ അബലാർഡ് ഒരുങ്ങി. എന്നാൽ ബെർണർദീനോസ് വാദം തുടങ്ങിയപ്പോൾ അബലാർഡ്, വിഷയത്തിൽ മാർപ്പാപ്പയുടെ തീരുമാനം ആവശ്യപ്പെട്ടു. അടുത്ത വർഷം റോം തന്നെ അബലാർഡിന്റെ ആശയങ്ങളെ അപലപിക്കുന്നതു വരെ ബെർണർദീനോസ് അടങ്ങിയിരുന്നില്ല.

തന്റെ നിലപാട് വാദിക്കാനായി റോമിലേയ്ക്കു യാത്ര തിരിച്ച അബലാർഡ് ഇടയ്ക്ക് ക്ലൂണിയിലെ ബെനഡിക്ടൻ ആശ്രമത്തിൽ തങ്ങി. അവിടെ ഏതാനും മാസങ്ങൾ താമസിച്ചു കഴിഞ്ഞപ്പോൾ ഗുരുതരമായ രോഗാവസ്ഥയിലായ അദ്ദേഹത്തെ സുഹൃത്തുക്കൾ ചാലോൺ സുർ സവോനിലെ വിശുദ്ധ മാർസലിന്റെ ആശ്രമത്തിലേയ്ക്കു മാറ്റി. അവിടെയായിരുന്നു അദ്ദേഹത്തിന്റെ അന്ത്യം. "എനിക്കറിയില്ല" എന്നായിരുന്നു അദ്ദേഹത്തിന്റെ അന്തിമമൊഴി എന്നു പറയപ്പെടുന്നു.

ആദ്യം വിശുദ്ധ മാർസലിന്റെ ആശ്രമത്തിലെ സംസ്കരിക്കപ്പെട്ട അദ്ദേഹത്തിന്റെ ഭൗതികാവശിഷ്ടം പിന്നീട് എലൂയീസ് അധിപയായിരുന്ന പരിശുദ്ധാത്മാവിന്റെ ആശ്രമത്തിലേയ്ക്ക് രഹസ്യമായി മാറ്റി. 1163-ൽ മരിച്ച എലൂയീസിനേയും അദ്ദേഹത്തോടൊപ്പം സംസ്കരിച്ചു.

അബലാർഡിന്റേയും എലൂയീസിന്റേയും മകൻ അസ്ട്രോലാബിനെ, അബലാർഡ് അവസാന നാളുകൾ ചിലവഴിച്ച ക്ലൂണി ആശ്രമത്തിലെ "സമ്പൂജ്യനായ പീറ്റെർ എന്ന സന്യാസി അനുസ്മരിക്കുന്നുണ്ട്. എലൂയീസിനുള്ള ഒരു കത്തിൽ പീറ്റർ ഇങ്ങനെ എഴുതിയിരുന്നു: "നിങ്ങളുടെ പേരിൽ ഞങ്ങൾക്കു കൂടി പ്രിയപ്പെട്ടവനായിരിക്കുന്ന അസ്ട്രോലാബിന്‌, വലിയ ഇടവകകളിലൊന്നിൽ സ്ഥാനം കിട്ടാൻ എന്നാലാവുന്നതെല്ലാം ചെയ്യാൻ എനിക്കു സന്തോഷമേയുള്ളു". 1150-നടുത്ത് ഫ്രാൻസിൽ നാന്റിസിലെ ഭദ്രാസനപ്പള്ളിയിൽ 'പെട്രസ് അസ്ട്രലാബിയസ്' എന്നൊരാൾ ഉണ്ടായിരുന്നതായി രേഖയുണ്ട്. ഇപ്പോൾ സ്വിറ്റ്സർലൻഡിലുള്ള ഹൗട്ടറീവ് എന്ന സ്ഥലത്തെ സിസ്റ്റേർസിയൻ ആശ്രമവുമായി ബന്ധപ്പെട്ട രേഖകളിലും ഇതേ പേര്‌ പ്രത്യക്ഷപ്പെടുന്നുണ്ട്. എന്നാൽ ഇവിടെയൊക്കെ പരാമർശിക്കപ്പെടുന്നത് ഒരേ വ്യക്തിതന്നെയാണെന്നുറപ്പില്ല. പരിശുദ്ധാത്മാവിന്റെ ആശ്രമത്തിൽ ഏതോ ഒരു വർഷം ഒക്ടോബർ 29-നോ 30-നോ അസ്ട്രോലാബ് മരിച്ചതായും രേഖപ്പെടുത്തപ്പെട്ടിട്ടുണ്ട്. ഇത് ഏതു വർഷമാണെന്ന് നിശ്ചയമില്ല. ."

മുന്നേ അംഗീകരിപ്പെട്ടിരുന്ന മതസിദ്ധാന്തങ്ങളെ യുക്തിപൂർ‌വം തെളിയിക്കാൻ ശ്രമിക്കുന്ന സ്കൊളാസ്റ്റിക് അന്വേഷ രീതിയുടെ സ്ഥാപകനെന്ന നിലയിലാണ്‌ അബലാർഡിന്റെ പ്രാധാന്യം. അദ്ദേഹത്തിന്റെ സ്വന്തം വ്യാഖ്യാനങ്ങൾ നിരാകരിക്കപ്പെട്ടിരിക്കാമെങ്കിലും, അദ്ദേഹം അവയിൽ എത്തിച്ചേർന്നത്, പിന്നീട് പതിമൂന്നാം നൂറ്റാണ്ടിൽ വികസിതരൂപം പ്രാപിച്ച് സഭാനേതൃത്വത്തിന്റെ അംഗീകാരം നേടിയ ചിന്താപദ്ധതിയെ ആശ്രയിച്ചാണ്‌.

പാശ്ചാത്യ ക്രിസ്തീയലോകത്ത് അരിസ്റ്റോട്ടിലിന്റെ ദാർശനികമേധാവിത്വം സ്ഥാപിച്ചെടുക്കുന്നതിൽ അബലാർഡിനു ഗണ്യമായ സ്ഥാനമുണ്ട്. അദ്ദേഹത്തിന്റെ മരണത്തിനു അരനൂറ്റാണ്ടിനു ശേഷം അരിസ്റ്റോട്ടിൽ പാശ്ചാത്യലോകം അരിസ്റ്റോട്ടിലിന്റെ പ്രാമാണികതയെ പൂർണ്ണമായും അംഗീകരിച്ചു. അരിസ്റ്റോട്ടിലിന്റെ ഒർഗനാനും(Organon) ഇതരകൃതികളും പാശ്ചാത്യവിദ്യാശാലകളിൽ ലഭ്യമായിത്തുടങ്ങിയത് ഇക്കാലത്തായിരുന്നു. അതിനു മുൻപ് നിലവിലിരുന്ന യാഥാർത്ഥ്യവാദം പ്ലേറ്റോയുടെ ചിന്തയെ ആണ്‌ ആശ്രയിച്ചിരുന്നത്. 

സം‌വാദദർശനത്തിനു പുറമേ, അബലാർഡ് ഏറ്റവും കൂടുതൽ സംഭാവന നൽകിയ മേഖല സന്മാർഗ്ഗശാസ്ത്രമാണ്‌. മനുഷ്യകർമ്മങ്ങളുടെ ധാർമ്മികമൂല്യം അളക്കുന്നതിൽ കർത്താക്കളുടെ വ്യക്തിനിഷ്ടമായ ലക്ഷ്യത്തിനുള്ള പ്രാധാന്യത്തിലേയ്ക്ക് അദ്ദേഹം വിരൽചൂണ്ടി. അബലാർഡിന്റെ കാലത്തിനു ശേഷം അരിസ്റ്റോട്ടിലിന്റെ സന്മാർഗ്ഗചിന്ത പൂർണ്ണമായും ലഭ്യമായെങ്കിലും സന്മാർഗ്ഗസംബന്ധിയായ അന്വേഷണങ്ങൾ സ്കൊളാസ്റ്റിക് ചിന്തയിൽ വിരളമായിരുന്നു എന്നോർക്കുമ്പോൾ, ഈ രംഗത്തെ അബലാർഡിന്റെ സംഭാവനകളുടെ പ്രാധാന്യം വ്യക്തമാകും.

സമകാലീനരേയും മദ്ധ്യകാലചിന്തയുടെ ഗതിയേയും അസാധാരണമാം വിധം സ്വാധീനിച്ച അബലാർഡ് മദ്ധ്യകാലത്തിനു ശേഷം പ്രധാനമായും അറിയപ്പെട്ടത് എലൂയീസുമായുള്ള പ്രണയത്തിന്റെ പേരിലാണ്‌. അദ്ദേഹത്തിന്റെ രചനകളുടെ ഒരു ശേഖരം പ്രസിദ്ധീകരിക്കപ്പെട്ടത് 1836-ൽ മാത്രമാണ്‌. അതിനു മുൻപ് 1721-ൽ "Scito te ipsum" എന്ന ഏകരചന മാത്രമായിരുന്നു പ്രസിദ്ധീകരിക്കപ്പെട്ടിരുന്നത്. 

1836-ലെ സമാഹാരത്തിൽ അദ്ദേഹത്തിന്റെ "Sic et Non" (Yes and No) എന്ന കൃതിയുടെ ഭാഗങ്ങൾ ഉൾപ്പെടുത്തിയിരുന്നു. വിശ്വാസസംബന്ധമായ കാര്യങ്ങളിൽ സഭാപിതാക്കന്മാരുടെ രചനകളിലെ വിരുദ്ധാഭിപ്രായങ്ങൾ ചർച്ചയ്ക്കു വേണ്ടി ശേഖരിച്ചതായിരുന്നു അത്. അഭിപ്രായവ്യത്യാസങ്ങളെ സമന്വയിപ്പിക്കാനുള്ള ഒരു ശ്രമവും അതിൽ ഇല്ലാതിരുന്നുവെന്നത് അതിനെ പ്രത്യേകം ശ്രദ്ധേയമാക്കി. അരിസ്റ്റോട്ടിലിന്റേയും, പോർഫിറിയുടേയും, ബോത്തിയസിന്റേയും യുക്തിശാസ്ത്രസംബന്ധിയായ രചനകളെ നിരൂപണം ചെയ്യുന്ന "ഡയലെക്ടിക്കാ" എന്ന രചനയും 1836-ലെ സമാഹാരത്തിൽ ഉണ്ടായിരുന്നു.

ജന്മപാപത്തെ സംബന്ധിച്ച ഹിപ്പോയിലെ ആഗസ്തീനോസിന്റെ സിദ്ധാന്തത്തെ ഭേദഗതി ചെയ്ത് അബലാർഡ് രൂപപ്പെടുത്തിയ "ലിംബോ" (Limbo) എന്ന സങ്കല്പം ഇന്നസന്റ് തൃതീയൻ മാർപ്പാപ്പ അംഗീകരിച്ചു. ജ്ഞാനസ്നാനം ലഭിക്കായ്കയാൽ ജന്മപാപത്തോടെ മരിക്കുന്ന ശിശുക്കൾ, നേരത്തെ വിശ്വസിക്കപ്പെട്ടിരുന്നതുപോലെ നരകത്തിൽ എത്തുന്നതിനു പകരം, സ്വർഗ്ഗനരകങ്ങൾക്കു പുറമേയുള്ള 'ലിംബോ' എന്ന സന്നിഗ്ദ്ധലോകത്ത് എത്തിച്ചേരുമെന്നാണ്‌ ഈ സിദ്ധാന്തം. അവിടെ ദൈവദർശനത്തിൽ നിന്നുളവാകുന്ന സ്വർഗ്ഗീയാനന്ദത്തിന്‌ അവസരമില്ലെങ്കിലും വേദനയില്ലാതെ അവർ കഴിയുന്നു.


</doc>
<doc id="109549" url="https://ml.wikipedia.org/wiki?curid=109549" title="തുറുപ്പുഗുലാൻ">
തുറുപ്പുഗുലാൻ

മമ്മൂട്ടി, സ്നേഹ, ഇന്നസെന്റ്, കലാശാല ബാബു എന്നിവർ പ്രധാന കഥാപാത്രങ്ങളെ അവതരിപ്പിച്ച് ഗാലക്സി ഫിലിംസിന്റെ ബാനറിൽ ജലീൽ നിർമ്മിച്ച് ജോണി ആന്റണി സംവിധാനം നിർവ്വഹിച്ച മലയാളചലച്ചിത്രമാണ് തുറുപ്പുഗുലാൻ. 2006-ൽ പുറത്തിറങ്ങിയ ഈ ചിത്രം ഗാലക്സി ഫിലിംസാണ്‌ വിതരണം ചെയ്തത്. ഒരു മുഴുനീള കോമഡി-ആക്ഷൻ ത്രില്ലറായ ഈ ചിത്രത്തിൽ 'ഗുലാൻ' എന്ന് ഇരട്ടപ്പേരുള്ള കുഞ്ഞുമോൻ എന്ന പ്രധാന കഥാപാത്രത്തെ മമ്മൂട്ടി അവതരിപ്പിച്ചിരിക്കുന്നു. മുഖ്യമായും കുട്ടികളെ ലക്ഷ്യമാക്കിയ ഈ കഥാപാത്രം ബാലഭൂമി എന്ന കുട്ടികളുടെ പ്രസിദ്ധീകരണത്തിൽ കാർട്ടൂൺ കഥാപാത്രമായും പ്രത്യക്ഷപ്പെടുകയുണ്ടായി. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഉദയകൃഷ്ണ, സിബി കെ. തോമസ് എന്നിവർ ചേർന്നാണ്‌.


ഗാനരചന കൈതപ്രം ദാമോദരൻ നമ്പൂതിരി, സംഗീതസംവിധാനം നിർവ്വഹിച്ചത് അലക്സ് പോൾ.




</doc>
<doc id="109552" url="https://ml.wikipedia.org/wiki?curid=109552" title="ആഗതൻ">
ആഗതൻ

കമൽ സം‌വിധാനം ചെയ്ത് 2010 ഫെബ്രുവരി 12-ന്‌ പ്രദർശനം ആരംഭിച്ച ഒരു മലയാളചലച്ചിത്രമാണ്‌ ആഗതൻ.
ദിലീപ് പ്രധാന കഥാപാത്രമായ ഗൗതം മേനോനെ അവതരിപ്പിച്ചിരിക്കുന്ന ഈ ചിത്രത്തിന്റെ കഥയും തിരക്കഥയും നിർവഹിച്ചിരിക്കുന്നത് കലവൂർ രവികുമാറാണ്‌. ബോഡിഗാഡിനു ശേഷം ദിലീപ് അഭിനയിച്ച അടുത്ത ചിത്രമാണ് ആഗതൻ. ദിലീപ്,സത്യരാജ്, ചാർമി കൗർ , ലാൽ, ബിജു മേനോൻ, ഇന്നസെന്റ്, സറീനാ വഹാബ്, ബാബു നമ്പൂതിരി, ശില്പ്പാ ബാല, ഷംനാ, അശ്വിൻ, അംബികാ മോഹൻ, റീനാ ബഷീർ, തുടങ്ങിയവരും ചിത്രത്തിൽ അഭിനയിക്കുന്നു.
ആഗതനിൽ ബിജു മേനോൻ ഒരു ഡോക്ടറുടെ വേഷത്തിലാണ് അഭിനയിക്കുന്നത്.

റിട്ടയേർഡ് കേണൽ ഹരീന്ദ്രനാഥ വർമ്മയുടെയും(സത്യരാജ്)ഗൗതം മേനോന്റെയും (ദിലീപ്)ന്റെയും കഥയാണ് ആഗതൻ എന്ന സിനിമയിലൂടെ പറയുന്നത്. ഗൗതമിന്റെ അച്ഛൻ മുകുന്ദൻ മേനോൻ, ശ്രീനഗറിലെ ഒരു ബാങ്കിൽ ഉദ്ദ്യോഗസ്ഥനാണ്. അമ്മ സുജാത. സഹോദരി അമ്രിത. ഗൗതമിനു ഏഴ് വയസ്സുള്ളപ്പോൾ കാശ്മീരിൽ വെച്ച് തീവ്രവാദി ആക്രമണത്തിൽ കുടുംബം നഷ്ട്ടപ്പെടുന്നു . വർഷങ്ങൾക്കു ശേഷം ഗൗതം സ്വന്തം നാട്ടിലേക്ക് തിരിച്ചു വരുന്നു.യാത്രക്കിടെ ബാഗ്ലൂരിൽ വെച്ച് ശ്രേയ (ചാർമി) എന്ന ഒരു പെൺകുട്ടിയെ കണ്ടുമുട്ടുന്നു. പിന്നീട് പലപ്പോഴായി ബാഗ്ലൂരിൽ വെച്ച് അവർ തമ്മിൽ കണ്ടുമുട്ടുന്നു. ശ്രുതിക്ക് ഗൗതമിനെ ഇഷ്ട്ടപ്പെടുന്നു ഗൗതമിനു ശ്രേയയെയും. വീട്ടുകാർ അവർ തമ്മിലുള്ള വിവാഹം ആലോചിക്കുന്നു. ശേഷം ശ്രുതിയുടെ അച്ഛൻ റിട്ടേർഡ് കേണൽ ഹരീന്ദ്രനാഥ വർമ്മയെ കാണാൻ പോകുന്നു. അതിലൂടെ കഥ വഴിത്തിരിവിലെത്തുന്നു.


</doc>
<doc id="109560" url="https://ml.wikipedia.org/wiki?curid=109560" title="എം.ഡി. നാലപ്പാട്ട്">
എം.ഡി. നാലപ്പാട്ട്

മണിപ്പാൽ സർ‌വകലാശാലയിലെ ജിയോപൊളിറ്റിക്സ് വിഭാഗത്തിന്റെ ഡയറക്ടർ ജനറലും യുനെസ്കോ പീസ് ചെയർ ഭാരവാഹിയും പ്രശസ്ത എഴുത്തുകാരനുമാണ്‌ എം.ഡി. നാലപ്പാട്ട് (ഇംഗ്ലീഷ്:M D Nalapat) എന്ന പേരിൽ അറിയപ്പെടുന്ന മാധവ് ദാസ് നാലപ്പാട്ട് അല്ലെങ്കിൽ മോനു നാലപ്പാട്ട്. പ്രശസ്ത കവയിത്രി കമലാസുരയ്യയുടെ മകൻ. മാതൃഭൂമിയുടേയും ടൈംസ് ഓഫ് ഇന്ത്യയുടേയും പത്രാധിപരായി സേവനമനുഷ്ഠിച്ചിട്ടുള്ള എം.ഡി നാലപ്പാട്ട്, രാജ്യസുരക്ഷാ നയം, അന്തർദേശീയ വിഷയം എന്നിവയെ കുറിച്ച് വിപുലമായി എഴുതാറുണ്ട്. യു.പി.ഐ ലെ ഒരു കോളമിസ്റ്റാണ്‌ അദ്ദേഹം. ഇന്ത്യാ സർക്കാറിൽ ഔദ്യോഗിക പദവികളൊന്നുമില്ലങ്കിലും ഉന്നത തലങ്ങളിലെ നയരൂപീകരണത്തിൽ അദ്ദേഹത്തിന്റെ സ്വാധീനമുണ്ട്.

കേരളത്തിലാണ്‌ എം.ഡി. നാലപ്പാട്ട് ജനിച്ചതെങ്കിലും വളർന്നതും പഠിച്ചതും ബോംബെയിൽ ആയിരുന്നു. ബോംബെ സർ‌വകലാശാലയിൽ നിന്ന് സ്വർണ്ണ മെഡലോടെ എക്കണോമിക്സ് ആന്റ് സ്റ്റാറ്റിസ്റ്റിക്സിൽ ബിരുദാനന്തര ബിരുദം കരസ്ഥമാക്കി. ചെറുപ്പം മുതലേ എഴുതി തുടങ്ങിയ മാധവ് ദാസ്, മാതൃഭൂമിയിലും മെയിൻസ്ട്രീമിലും രാഷ്ട്രീയ വിഷയങ്ങളെ അധികരിച്ച് എഴുതുമായിരുന്നു. കുറച്ചു കാലം മാധ്യമത്തിലും ഒരു പംക്തി എഴുതിയിരുന്നു. യുനൈറ്റഡ് പ്രസ്സ് ഇന്റർനാഷണലിൽ (UPI) സ്ഥിരമായി അദ്ദേഹം എഴുതാറുണ്ട്. പുസ്തകങ്ങളും എഴുതിയിട്ടുണ്ട്. മാനേജ്മെന്റ്, പത്രപ്രവർത്തനം, അധ്യാപനം, സാമുഹിക പ്രവർത്തനം തുടങ്ങിയ ബഹുമുഖ മേഖലകളിൽ വ്യാപരിക്കുന്നതാണ്‌ അദ്ദേഹത്തിന്റെ ജീവിതം. ചൈന, തായ്‌വാൻ ,ഇറാൻ, ഇസ്രയേൽ, അമേരിക്ക തുടങ്ങിയ രാജ്യങ്ങളുമായുള്ള ഇന്ത്യയുടെ വിദേശ ബന്ധം മെച്ചപ്പെടുത്തുവാനും അദ്ദേഹം മുൻ‌കൈ എടുത്തിട്ടുണ്ട്. 

1977 ൽ മാതൃഭൂമിയിൽ ഡയറക്ടറായി ചുമതലയേറ്റു. 1978 എക്സിക്യുട്ടീവ് മാനേജർ. 1984 ൽ മാതൃഭൂമി പത്രാധിപർ. 1989 ൽ മാതൃഭൂമി വിട്ട അദ്ദേഹം അതേവർഷം ടൈംസ് ഓഫ് ഇന്ത്യയിൽ റസിഡന്റ് പത്രാധിപരായി. പത്തുവർഷം അവിടെ ജോലിചെയ്തു. പിന്നീട് അധ്യാപന രംഗത്തേക്ക് തിരിഞ്ഞ നാലപ്പാട്ട്, മണിപ്പാൽ യൂനിവേഴ്സിറ്റിയിലെ ജിയോപൊളിറ്റിക്സ് വിഭാഗത്തിന്റെ പ്രൊഫസറായി. ഇന്ത്യയിലെ ആദ്യ ജിയോപൊളിറ്റിക്സ് അദ്ധ്യാപകനാണ്‌ പ്രൊഫ. എം.ഡി. നാലപ്പാട്ട്.. കേരളത്തിലെ അനൗപചാരിക വിദ്യാഭ്യാസ വികസന സംഘടനയുടെ ആദ്യത്തെ ഹോണററി കോഡിനേറ്റർ എന്ന നിലയിൽ കേരളത്തിലെ സാരക്ഷതാപ്രസ്ഥാനത്തിലും എം.ഡി നാലപ്പാട്ട് മുഖ്യ പങ്ക് വഹിച്ചിട്ടുണ്ട്. കുട്ടികൾക്കായി വിദ്യാഭ്യാസ ചലച്ചിത്ര പ്രദർശനം നടത്തുന്നതിനുള്ള കേരള ചിൽഡ്രൻസ് ഫിലിം സൊസൈറ്റിയുടെ ഹോണററി സെക്രട്ടറിയായും സേവനമനുഷ്ഠിച്ചു.

ആറു ഗ്രന്ഥങ്ങൾ എഴുതിയിട്ടുള്ള എം.ഡി. നാലപ്പാട്ടിന്റെ രചനകളിൽ പ്രധാനം "ഇന്ദുത്വ" എന്ന പേരിൽ 1997 ൽ എഴുതിയ കൃതിയാണ്‌. "നമ്മുടെ മഹത്തായ ഈ ഉപഭൂഖണ്ഡത്തിലെ ഓരോ വ്യക്തിയുടേയും മനസ്സിൽ വൈദിക-മുഗള സങ്കലനത്തിന്റെ സാംസ്കാരികവും മനഃശ്ശാസ്ത്രപരവുമായ ഒരു ധാര പ്രവർത്തിക്കുന്നുണ്ട്" എന്ന ആശയമാണ്‌ ഈ ഗ്രന്ഥത്തിലെ കേന്ദ്ര പ്രതിപാദ്യം.
മനഃപാഠമാക്കാതിരിക്കൂ, പ്രവാചകനിൽ നിന്ന് പഠിക്കൂ പ്രബോധനം വാരിക 2010 ഫെബ്രുവരി 27




</doc>
<doc id="109573" url="https://ml.wikipedia.org/wiki?curid=109573" title="അമൃതം">
അമൃതം

അമൃതം അഥവ മരണം എന്തെങ്കിലും കൊണ്ട് ഒഴിവാക്കുവാൻ സാധിക്കുമോ അതാണ് അമൃതം എന്ന് പറയുന്നത്. മരിക്കാതിരിക്കുക എന്നു മാത്രമല്ല മരിച്ചവർ ജീവിക്കുക എന്നതുകൂടി അമൃതംമൂലം സാധ്യമായിത്തീരുന്നു എന്നു വിശ്വസിക്കപ്പെടുന്നു.

അമൃതത്തെ ബ്രഹ്മാനന്ദമായി ഉപനിഷത്തുകളിൽ നിർദ്ദേശിച്ചിട്ടുണ്ട്. "യജ്ഞാത്വാമൃതമശ്നുതേ" എന്നിങ്ങനെ ആത്മജ്ഞാനത്തിന്റെ ഫലം അമൃതാനുഭൂതിയാണെന്നു ഭഗവദ്ഗീതയിലും പ്രസ്താവിച്ചിരിക്കുന്നു. യജ്ഞശിഷ്ടത്തെ (യാഗത്തിൽ ദേവതയ്ക്കു സമർപ്പിച്ചതിനുശേഷം ദ്രവ്യത്തെ) അമൃതമെന്നു വ്യവഹരിക്കുന്നുണ്ട്. അതു ഭുജിക്കുന്നവർ എല്ലാ പാപത്തിൽ നിന്നും മുക്തരാകുന്നു എന്നു ഭഗവദ്ഗീതയിൽ പറഞ്ഞിട്ടുണ്ട്.
ഗോരൂപം ധരിച്ച ഭൂമിദേവിയെ തന്റെ ആജ്ഞയ്ക്കുവശംവദയാക്കി പൃഥുചക്രവർത്തി അവരവർക്കിഷ്ടമുള്ളതു കറന്നെടുക്കാൻ നിർദ്ദേശിച്ചപ്പോൾ ദേവൻമാർ ദുഗ്ധരൂപേണ കറന്നെടുത്തതു അമൃതമാണെന്നു പുരാണത്തിൽ പറഞ്ഞിട്ടുണ്ട്. ദേവൻമാർ ദുർവാസാവിന്റെ ശാപംകൊണ്ട് ജരാബാധിതരായപ്പോൾ അസുരൻമാരുമായി സഖ്യം ചെയ്ത് ഇരുവരുംകൂടി പാലാഴിമഥനം നടത്തുകയും അതിൽനിന്നും ലഭിച്ച വിഭവങ്ങളിൽ സർവപ്രധാനം അമൃതമായിരുന്നു എന്നു പ്രസിദ്ധമാണ്. കർണാമൃതം, നേത്രാമൃതം തുടങ്ങിയ ഭാഷാപ്രയോഗങ്ങൾ അമൃതത്തിന്റെ മഹനീയതയെ ദ്യോതിപ്പിക്കുന്നു. ചന്ദ്രൻ അമൃതകിരണനാണെന്നും പ്രസിദ്ധിയുണ്ട്. ദേവൻമാർ ഭക്ഷിക്കുന്നതുകൊണ്ട് കൃഷ്ണപക്ഷത്തിൽ ചന്ദ്രൻ ഓരോ കലയായി കാണാതാകുന്നു എന്ന് പൌരാണികർ വിശ്വസിച്ചിരുന്നു. ചന്ദ്രനിലെ ഒരിക്കലും ക്ഷയിക്കാത്ത ഒരൊറ്റകലയ്ക്ക് അമൃതകല എന്നാണ് പേർ. ജീമൂതവാഹനന്റെ പ്രാണത്യാഗത്താൽ പശ്ചാത്താപഭരിതനായ ഗരുഡൻ അമൃതം സമ്പാദിച്ചു വർഷിക്കുകയാൽ അസ്ഥിശേഷരായിരുന്ന നാഗങ്ങളെല്ലാം ജീവിച്ചു എന്നു ജാതകകഥകളെ ആസ്പദമാക്കിയെഴുതിയ നാഗാനന്ദം നാടകത്തിൽ വർണിതമായിട്ടുണ്ട്. രാവണവധത്താൽ സന്തുഷ്ടരായ ദേവൻമാർ ശ്രീരാമനെ അഭിനന്ദിച്ച ഘട്ടത്തിൽ ദേവേന്ദ്രൻ അദ്ദേഹത്തോടു വരം ചോദിക്കുവാൻ നിർദ്ദേശിച്ചു. യുദ്ധത്തിൽ തനിക്ക് ഉപകാരം ചെയ്തു മരിച്ച വാനരൻമാർ ജീവിക്കണമെന്നും അംഗവൈകല്യം സംഭവിച്ചവർ മുമ്പത്തെപ്പോലെ സ്വസ്ഥരാകണമെന്നും ആഗ്രഹം പ്രദർശിപ്പിക്കുകയുണ്ടായി. ദേവരാജൻ അമൃതവർഷംകൊണ്ട് ആ അപേക്ഷ നിറവേറ്റിക്കൊടുത്തു.


</doc>
<doc id="109580" url="https://ml.wikipedia.org/wiki?curid=109580" title="വിക്ടേഴ്സ്">
വിക്ടേഴ്സ്

കേരളത്തിലെ സ്കൂൾ വിദ്യാഭ്യാസ മേഖലയിൽ വിദ്യഭ്യാസ വകുപ്പ് ആവിഷ്കരിച്ച പദ്ധതിയാണ് വിക്ടേഴ്സ് എന്ന ചുരുക്കപ്പേരിലറിയപ്പെടുന്ന "വെർസറ്റയിൽ ഐ സി ടി എനേബിൾഡ് റിസോർസ് ഫോർ സ്റ്റുഡന്റ്സ് " (Versatile ICT Enabled Resource for Students)". വിദ്യാഭ്യാസാവശ്യങ്ങൾക്കായി വിക്ഷേപിച്ച കൃത്രിമോപഗ്രഹമായ എഡ്യുസാറ്റിന്റെ സഹായത്തോടെയാണ് ഈ പദ്ധതി നടത്തുന്നത്. സ്കൂൾ വിദ്യാഭ്യാസത്തിനുള്ള ഇന്ത്യയിലെ ആദ്യത്തെ ബ്രോഡ്‌ബാൻഡ് ഇന്ററാക്ടീവ് നെറ്റ്വർക്കാണ് ഇത്. 2005 ജൂലൈ 28-ന് എ.പി.ജെ. അബ്ദുൾ കലാം ഉദ്ഘാടനം നിർവ്വഹിച്ചു. തിരുവനന്തപുരത്ത് ഗോർക്കി ഭവനത്തിൽ ഐ.റ്റി.@സ്കൂൾ പ്രോജക്ട് സി-ഡിറ്റ് സഹകരണത്തോടെ ഒരു കേന്ദ്ര സ്റ്റുഡിയോ സജ്ജീകരിച്ചിരിക്കുന്നു. വിക്ടേഴ്സ് പ്രോഗ്രാമുകൾ സ്വീകരിക്കാനും അപ്‌ലിങ്ക് ചെയ്യാനും സാറ്റലൈറ്റ് ഇൻറാറാക്ടീവ് ടെർമിനലുകൾ സംസ്ഥാനത്തുടനീളം സ്ഥാപിച്ചിട്ടിണ്ട്.

വിക്ടേഴ്സ് ഡി.റ്റി.എച്ച് സംവിധാനത്തിൽ 90 സെ.മീ. വലിപ്പമുള്ള ഒരു ആന്റിനയും സെറ്റ്-ടോപ്പ് ബോക്സും ഒരു കെ.യു ബാൻഡ് എൽ.എൻ.ബിയും ആവശ്യമാണ്. 

വിക്ടേഴ്സ് പദ്ധതിയുടെ ഭാഗമായി വിദ്യാഭ്യാസ പരിപാടികൾ ഡയറക്ട്-ടു ഹോം സംവിധാനമുപയോഗിച്ച് വീടുകളിൽ ലഭിക്കുന്ന രീതിയിൽ രണ്ടാമതൊരു ചാനൽ കൂടി നിലവിൽ വന്നിട്ടുണ്ട്. ഇതിലൂടെയുള്ള സംപ്രേഷണം 2006 ഫെബ്രുവരി 13-ആം തീയതി മുതൽ ആരംഭിച്ചു.


</doc>
<doc id="109589" url="https://ml.wikipedia.org/wiki?curid=109589" title="പാലുവായ്">
പാലുവായ്

തൃശൂർ ജില്ലയിലെ ഗുരുവായൂരിനു അടുത്തുള്ള ഒരു ഗ്രാമമാണ് പാലുവായ്. സെന്റ്‌ അന്തോനീസ് യു പി സ്കൂൾ പലുവയിൽ സ്ഥിതി ചെയ്യുന്നു, ഇതിനോട് ചേർന്ന് സെന്റ്‌ അന്തോനീസ് പള്ളിയും ഒരു സന്ന്യാസ ആശ്രമവും സ്ഥിതി ചെയ്യുന്ന്നു. കോതകുളങ്ങര അമ്പലവും പാലുവായിലുണ്ട്. എല്ലാ കൊല്ലവും ഈ അമ്പലത്തിലെ ഉത്സവം വളെരെ ആഘോഷമായി കൊണ്ടാടുന്നു . ഗുരുവായൂർ തൃശൂർ റെയിൽവേ പാത പാലുവായിൽ കൂടി കടന്നു പോകുന്നു . ഈ ഗ്രാമം തൈക്കാട് പഞ്ചായത്തിൽ പെട്ട ഒരു പ്രദേശമാണ് . തൈക്കാട് പഞ്ചായത്ത് ഓഫീസും പാലുവായിലാണ് സ്ഥിതി ചെയ്യുന്നത്.പലുവായ് എന്ന ഗ്രാമം ഗുരുവായൂർ എന്ന കോര്പരെഷനോട് ചേർത്തു.


</doc>
<doc id="109603" url="https://ml.wikipedia.org/wiki?curid=109603" title="ജോൺ എൽ. എസ്പോസിറ്റോ">
ജോൺ എൽ. എസ്പോസിറ്റോ

അമേരിക്കയിലെ ഒരു മതതാരതമ്യപഠന വിദഗ്ദ്ധനും, മുസ്‌ലിം-ക്രിസ്ത്യൻ ബന്ധങ്ങൾ ശക്തിപ്പെടുത്തുന്നതിനായുള്ള പ്രിൻസ് വലീദ് ബിൻ തലാൽ സെന്ററിന്റെ തലവനുമാണ്‌ ജോൺ എൽ. എസ്പോസിറ്റോ എന്ന പേരിൽ പ്രശസ്തനായ ജോൺ ലൂയിസ് എസ്പോസിറ്റോ. ഇറ്റാലിയൻ-അമേരിക്കൻ വംശജനായ ഇദ്ദേഹം ജോർജ്ജ്ടൗൺ യൂണിവേഴ്സിറ്റിയിൽ പ്രൊഫസർ ആയി പ്രവർത്തിക്കുന്നു. അവിടെ ഇസ്‌ലാമിക് സ്റ്റഡീസ് എന്ന വിഷയവും ഇന്റർനാഷണൽ അഫയർസ് എന്ന വിഷയവും കൈകാര്യം ചെയ്തുവരുന്നു

1940 മേയ് 19 ന്‌ ന്യൂയോർക്കിനടുത്തുള്ള ബ്രൂക്‌ലിൻ എന്ന പ്രദേശത്ത് ഒരു റോമൻ കത്തോലിക്കൻ കുടുംബത്തിലായിരുന്നു എസ്പോസിറ്റോ ജനിച്ചത്. കത്തോലിക്കൻ സന്യാസി മഠത്തിൽ 10 വർഷത്തോളം ജീവിച്ച അദ്ദേഹം ബിരുദ പഠനത്തിന്‌ ശേഷം, സെന്റ് ജോൺസ് യൂണിവേഴ്സിറ്റിയിൽ നിന്നും ദൈവശാസ്ത്രത്തിൽ ബിരുദാനന്തര ബിരുദം കരസ്ഥമാക്കി. 1974-ൽ ഇസ്‌ലാമിനെ കുറിച്ചുള്ള പഠനത്തിലൂടെ പെൻസിൽ‌വാനിയയിലെ ടെമ്പിൾ യൂണിവേഴ്സിറ്റിയിൽ നിന്നും ഡോക്ടറേറ്റ് നേടി..
ഡോക്ടറേറ്റ് എടുത്ത ശേഷം മസാചുസെറ്റ്സിലെ ഹോളി ക്രോസ്സ് കോളേജിൽ അദ്ധ്യാപകനായി ചേർന്ന എസ്പോസിറ്റോ അവിടെ 20 കൊല്ലത്തോളം സേവനമനുഷ്ഠിച്ചു. അവിടെ മധ്യപൗരസ്ത്യദേശ പഠന വിഭാഗം അദ്ധ്യാപകൻ, മതങ്ങളെക്കുറിച്ച് പഠിക്കുന്ന വിഭാഗം തലവൻ, അന്താരാഷ്ട്രപഠനകേന്ദ്രത്തിന്റെ അധ്യക്ഷൻ എന്നീ നിലകളിലെല്ലാം പ്രവർത്തിച്ചു വന്നു.
പിന്നീട് ജോർജ്ജ് ടൗൺ യൂണിവേഴ്സിറ്റിയിൽ അദ്ധ്യാപകനായി ചേർന്ന എസ്പോസിറ്റോ ഇസ്‌ലാമിക് സ്റ്റഡീസ്, അന്താരാഷ്ട്ര ബന്ധങ്ങൾ എന്നീ വിഷയങ്ങൾ കൈകാര്യം ചെയ്തു വരുന്നു 
1988-ൽ MESAയുടെ (Middle East Studies Association of North America) പ്രസിഡന്റായി എസ്പോസിറ്റോ തെരെഞ്ഞെടുക്കപ്പെട്ടു. American Council for the Study of Islamic Societies പ്രസിഡന്റായും അദ്ദേഹം സേവനമുഷ്ഠിച്ചു. അമേരിക്കയിലെ മാർട്ടിൻ ഇ. മാർട്ടി അവാർഡ്, പകിസ്താന്റെ ഖാഇദെ അ‌അ്സം അവാർഡ് തുടങ്ങിയ പുരസ്കാരങ്ങൾ എസ്പോസിറ്റോ നേടിയിട്ടുണ്ട്.
ഇസ്‌ലാമിനെ കുറിച്ച് ആഴത്തിൽ പഠിച്ച എസ്പോസിറ്റോ മതങ്ങൾ തമ്മിലുള്ള ഐക്യത്തിന്റെ മേഖലകൾ വളരെ വിശാലമാണെന്ന് വിലയിരുത്തുന്നു. മതങ്ങളുടെ സന്ദേശം സമാധാനമാണെന്ന് പറയുന്ന അദ്ദേഹം മതങ്ങളുടെ വിശാല മുന്നണിക്കായി പ്രവർത്തിച്ച് വരുന്നു.
1984-ൽ പ്രസിദ്ധീകരിച്ച Islam and Politics, 1988-ൽ Islam: The Straight Path എന്നിവയടക്കം മുപ്പത്തഞ്ചിലധികം ഗ്രന്ഥങ്ങൾ രചിച്ച എസ്പോസിറ്റോ, "The Oxford Encyclopedia of the Modern Islamic World"", ""The Oxford History of Islam"", ""The Oxford Dictionary of Islam" The Oxford Encyclopedia of the Islamic World (അഞ്ചു വാള്യങ്ങൾ) and Oxford Islamic Studies Online തുടങ്ങിയ നിരവധി ഓക്സ്ഫഡ് റെഫറൻസ് ഗ്രന്ഥങ്ങളുടെ എഡിറ്റർ കൂടിയാണ്‌..


</doc>
<doc id="109605" url="https://ml.wikipedia.org/wiki?curid=109605" title="82-ആം അക്കാദമി പുരസ്കാരങ്ങൾ">
82-ആം അക്കാദമി പുരസ്കാരങ്ങൾ

2009-ലെ തെരഞ്ഞെടുത്ത മികച്ച ചലച്ചിത്രങ്ങളെ ആദരിച്ചു കൊണ്ടുള്ള 82-ആം അക്കാദമി പുരസ്കാരദാനച്ചടങ്ങ് 2010 മാർച്ച് 7-ന് ലോസ് ആഞ്ചലസിലെ കൊഡാക് തീയേറ്ററിൽ അമേരിക്കൻ സമയം വൈകീട്ട് 5:30-ന്‌ നടന്നു. സധാരണ രീതിയിൽ ഫെബ്രുവരി മാസം നടക്കുന്ന ഈ ചടങ്ങ് മാർച്ച് മാസത്തിലേക്കാക്കിയത് 2010-ലെ ശൈത്യകാല ഒളിമ്പിക്സ് നടന്നതു കാരണമാണ്‌. യുണൈറ്റഡ് സ്റ്റേറ്റ്സിൽ എ.ബി.സി. ചടങ്ങ് ടെലിവിഷനിൽ തത്സമയ സംപ്രേഷണം ചെയ്തു.


</doc>
<doc id="109609" url="https://ml.wikipedia.org/wiki?curid=109609" title="സാറ്റലൈറ്റ് ഡിഷ്">
സാറ്റലൈറ്റ് ഡിഷ്

വാർത്താവിനിമയ ഉപഗ്രഹങ്ങളിൽ നിന്നും വിവരങ്ങൾ സ്വീകരിക്കുവാൻ ഉപയോഗിക്കുന്ന തരം പരാബോളിക് ആൻറിനയാണ് സാറ്റലൈറ്റ് ഡിഷ്.
പരോബോളിക് ആകൃതി കാരണം ഡിഷിന്റെ ഫോക്കൽ പോയിന്റിലേക്ക് സിഗ്നലുകൾ കേന്ദ്രീകരിക്കപ്പെടുന്നു. ഫീഡ്‌ഹോൺ എന്നറിയപ്പെടുന്ന ഉപകരണം ഫോക്കൽ പോയിന്റിൽ ഘടിപ്പിച്ചിരിക്കുന്നു. സിഗ്നലുകൾ ശേഖരിച്ച് ലോ-നോയിസ് ബ്ലോക്ക് സംവിധാനത്തിലേക്ക് നൽകുക എന്നതാണ് ഇതിന്റെ ധർമ്മം.




</doc>
<doc id="109612" url="https://ml.wikipedia.org/wiki?curid=109612" title="കാതറീൻ ബിഗലോ">
കാതറീൻ ബിഗലോ

ഒരു അമേരിക്കൻ ചലച്ചിത്ര സം‌വിധായകയാണ്‌ കാതറീൻ ബിഗലോ(ജനനം:നവംബർ 27, 1951). 1987-ൽ പുറത്തിറങ്ങിയ "നിയർ ഡാർക്ക്", 1991-ൽ പുറത്തിറങ്ങിയ "പോയന്റ് ബ്രേക്ക്", 2009-ൽ പുറത്തിറങ്ങി, 2010-ലെ ആറു അക്കാദമി അവാർഡുകൾ കരസ്ഥമാക്കിയ "ദ ഹർട്ട് ലോക്കർ" എന്നിവയാണ്‌ കാതറീന്റെ ശ്രദ്ധേയമായ ചിത്രങ്ങൾ. മികച്ച സം‌വിധാനത്തിനുള്ള അക്കാദമി അവാർഡ് ലഭിച്ച ആദ്യ വനിതയാണിവർ

"ദ ഹർട്ട് ലോക്കർ" എന്ന ചിത്രത്തിന്റെ സം‌വിധാനത്തിനു് ഡയറക്ടേർസ് ഗിൽഡ് ഫോർ അമേരിക്ക അവാർഡ് ഫോർ ഔട്ട്സ്റ്റാൻഡിങ്ങ് ഡയറക്ടിങ്ങ്, മികച്ച സം‌വിധായികയ്ക്കുള്ള ബാഫ്റ്റ പുരസ്കാരം, മികച്ച സം‌വിധായികയ്ക്കുള്ള അക്കാദമി പുരസ്കാരം എന്നീ പുരസ്കാരങ്ങൾ കാതറീൻ നേടി. ആ ചിത്രം 2010-ലെ ഏറ്റവും നല്ല ചിത്രമായി ബാഫ്റ്റയിലും, അക്കാദമി പുരസ്കാരത്തിലും തെരഞ്ഞെടുക്കപ്പെട്ടു. അതു പോലെ 2010-ലെ മികച്ച ചിത്രത്തിനുള്ള ഗോൾഡൻ ഗ്ലോബ് പുരസ്കാരത്തിനും ഈ ചിത്രം നിർദ്ദേശിക്കപ്പെട്ടിട്ടുണ്ട്.

അമേരിക്കൻ ഐക്യനാടുകളിലെ കാലിഫോർണിയയിലെ സാൻ കരോൾസിൽ‌ ഒരു പെയിന്റ് ഫാക്ടറി മാനേജരുടെയും, ലൈബ്രേറിയന്റെയും മകളായാണ്‌ കാതറീൻ ജനിച്ചത്. ഒരു ചിത്രകാരിയായ കാതറീൻ ചിത്രകലാ രംഗത്തു നിന്നുമാണ്‌ ചലച്ചിത്ര രംഗത്തെത്തിയത്. ന്യൂയോർക്കിലെ വിറ്റ്നി മ്യൂസിയം ഓഫ് അമേരിക്കൻ ആർട്ടിലെ ചിത്രകലാ വിദ്യാർത്ഥിയായിരിക്കുന്ന സമയത്താണ്‌ ചലച്ചിത്ര രംഗത്തേക്കു പ്രവേശിക്കുന്നത്.

1989-ൽ കാതറീൻ ജെയിംസ് കാമറൂണിനെ വിവാഹം ചെയ്തു. 1991-ൽ ഇവർ ഈ വിവാഹ ബന്ധം വേർപെടുത്തി. 


</doc>
<doc id="109625" url="https://ml.wikipedia.org/wiki?curid=109625" title="ഡ്യൂറണ്ട് രേഖ">
ഡ്യൂറണ്ട് രേഖ

പാകിസ്താനും അഫ്ഗാനിസ്താനും തമ്മിലുള്ള അന്താരാഷ്ട്രഅതിർത്തിരേഖയാണ് ഡ്യൂറണ്ട് രേഖ എന്നറിയപ്പെടുന്നത്. അത്ര കൃത്യമായി തിട്ടപ്പെടുത്താത്ത ഈ അതിർത്തി ഏതാണ്ട് 2,640 കിലോമീറ്റർ (1,610 മൈൽ) നീളമുള്ളതാണ്. 1893-ൽ ബ്രിട്ടീഷ് ഇന്ത്യ ഭരണകൂടവും അഫ്ഗാനിസ്താനിലെ അന്നത്തെ അമീർ ആയിരുന്ന അബ്ദുർ‌റഹ്മാൻ ഖാനും തമ്മിൽ, ഇരുകൂട്ടരുടേയും സ്വാധീനമേഖലക്ക് പരിധി നിശ്ചയിക്കുന്നതിനായി ഒപ്പുവക്കപ്പെട്ട ഡ്യൂറണ്ട് രേഖ കരാർ പ്രകാരമാണ് ഈ അതിർത്തിരേഖ നിലവിൽ വന്നത്. ബ്രിട്ടീഷ് ഇന്ത്യയിലെ അന്നത്തെ വിദേശകാര്യസെക്രട്ടറി ആയിരുന്ന ഹെന്രി മോർട്ടൈമർ ഡ്യൂറണ്ടിന്റെ പേരിലാണ് ഈ രേഖ അറിയപ്പെടുന്നത്. വിവിധ പഷ്തൂൺ ജനവിഭാഗങ്ങളുടെ ആവാസമേഖലകളെ രണ്ടായി വിഭജിച്ച ഈ രേഖ അഫ്ഗാനിസ്താൻ പാകിസ്താൻ ബന്ധത്തിനിടയിലുള്ള ഒരു പ്രധാന പ്രശ്നസ്രോതസ്സാണ്. മാത്രമല്ല, ലോകത്തെ ഏറ്റവും അപകടകരമായ മേഖലകളിലൊന്നിലൂടെയാണ് ഈ രേഖ കടന്നുപോകുന്നത് 

ഈ രേഖക്ക് അന്താരാഷ്ട്രഅതിർത്തി എന്ന നിലയിലുള്ള സ്ഥാനം ഇന്നുവരെ പൂർണ്ണമായി കൈവന്നിട്ടില്ല. വിവിധ അന്താരാഷ്ട്രഭൂപടങ്ങളിൽ പാക് അഫ്ഗാൻ അതിർത്തിയായി ഡ്യൂറണ്ട് രേഖയെ കാണിക്കുന്നുണ്ടെങ്കിലും അഫ്ഗാനിസ്താൻ ഈ രേഖയെ അംഗീകരിച്ചിട്ടില്ല. രേഖക്ക് കിഴക്കുള്ള പല പ്രദേശങ്ങളുടെ മേലും, പണ്ട് ബ്രിട്ടീഷുകാർക്കോ, ഇന്ന് പാകിസ്താൻ അധികൃതർക്കോ പൂർണമായി ആധിപത്യം സ്ഥാപിക്കാൻ സാധിച്ചിട്ടില്ല. പല പ്രദേശങ്ങളും രാഷ്ട്രീയസ്വയംഭരണമുള്ള ഗോത്രമേഖലയായി ഇന്നും തുടരുന്നു.

ഡ്യൂറണ്ട് രേഖക്ക് ആസ്പദമായ കരാറാണ് ഡ്യൂറണ്ട് രേഖ കരാർ. ഒറ്റ താളുള്ള ഈ കരാർ, ഏഴ് ചെറിയ ഖണ്ഡികകൾ അടങ്ങിയതായിരുന്നു. ബ്രിട്ടീഷ് ഇന്ത്യക്ക് വേണ്ടി ഹെന്രി മോർട്ടൈമർ ഡ്യൂറണ്ടും അഫ്ഗാനികൾക്കായി അമീർ അബ്ദുർ റഹ്മാൻ ഖാനുമാണ് 1893 നവംബർ 12-ന് ഈ കരാറിൽ ഒപ്പുവച്ചത്. ഇതിനെത്തുടർന്ന് അതിർത്തി നിർണ്ണയിക്കുന്നതിന് ബ്രിട്ടീഷ് അഫ്ഗാൻ സം‌യുക്തസംഘം 1894-ൽ സർവേ ആരംഭിക്കുകയും ചെയ്തു.


</doc>
<doc id="109626" url="https://ml.wikipedia.org/wiki?curid=109626" title="അപ്പൂപ്പൻതാടി ചെടികൾ">
അപ്പൂപ്പൻതാടി ചെടികൾ

ചിലയിനം ചെടികളുടെ വിത്തുകൾക്കു പുറമേ ആവരണം ചെയ്തുകാണുന്ന ഘനം കുറഞ്ഞ് പഞ്ഞിപോലെയുള്ള ഘടനയാണ് അപ്പൂപ്പൻ‌താടി എന്നറിയപ്പെടുന്നത്. ഇത്തരം വിത്തുകൾ കാറ്റിൽ പറന്നു് ദൂരസ്ഥാനങ്ങളിൽ ചെന്നു വീണു് വിത്തുവിതരണം നടക്കാൻ ഈ ഘടന സഹായിക്കുന്നു. 

അപ്പൂപ്പൻ താടി ഉണ്ടാകുന്ന ചെടികളെ "മിൽക്ക് വീഡ്" (ശാസ്ത്രനാമം - Asclepiadaceae) എന്നു ആംഗലേയത്തിൽ വിളിക്കുന്നു. പല ജാതികളിലുള്ള ചെടികളെ ഈ ഗണത്തിൽ പെടുത്തിയിരിക്കുന്നു. അപ്പൂപ്പൻതാടിക്ക് "വൂളീ പോഡ്" (woolly pod) എന്നാണ് ഇംഗ്ലീഷിൽ പേര്. 

സം‌യുക്തപുഷ്പഘടനയുള്ള സൂര്യകാന്തി, ചെണ്ടുമല്ലി തുടങ്ങിയ മിക്കവാറും സസ്യങ്ങളിലും അപ്പൂപ്പൻ‌താടിക്കു സമാനമായ ഘടനയുണ്ടെങ്കിലും എരുക്ക്(Crown flower അല്ലെങ്കിൽ Giant Milkweed ശാസ്ത്രനാമം Calotropis gigantea), അടപതിയൻ, തുടങ്ങിയ ചില ചെടികളിൽ ഈ ഘടന വൃത്താകാരത്തിൽ ഘനം കുറഞ്ഞ ധാരാളം നാരുകളായി പരിണമിച്ചിരിക്കുന്നു. അതിലോലമായ ഈ നാരുകൾ വായുപ്രവാഹത്തിനനുസരിച്ച് വിത്തിനെ മുകളിലേക്കുയർത്താനും ദൂരസ്ഥലങ്ങളിൽ കൊണ്ടുചെന്നുവീഴ്ത്താനും സഹായിക്കുന്നു.


</doc>
<doc id="109627" url="https://ml.wikipedia.org/wiki?curid=109627" title="ജാക്കോ പസ്ത്തോറിയസ്">
ജാക്കോ പസ്ത്തോറിയസ്

അമേരിക്ക ക്കാരനായ ഒരു ബേസ് ഗിറ്റാറിസ്റ്റ് ആയിരുന്നു ജോൺ ഫ്രാൻസിസ് ആന്റണി ജാക്കോ പസ്ത്തോറിയസ് (1951 ഡിസംബർ 1 - 1987 സെപ്തംബർ 21). ഒരു ജാസ് ബേസ് ഗിറ്റാറിസ്റ്റ് ആയ ഇദ്ദേഹത്തിന്റെ വായനാ രീതിയും കണ്ടുപിടിത്തങ്ങളും ആണ് ഇദ്ദേഹത്തെ കൂടുതൽ ശ്രദ്ധേയനാക്കിയത്. വളരെ വേഗത്തിലുള്ള വായനയും ഹാര്മോനിക്സ്‌ മുതലായവയാണ് ഇതിൽ പ്രധാനപ്പെട്ടവ. എക്കാലത്തെയും ഏറ്റവും വലിയ ബേസ് ഗിറ്റാറിസ്റ്റ് ആയിട്ടാണ് സംഗീതലോകം ഇദ്ദേഹത്തെ കാണുന്നത്. ഡ്രംസ് വായനയിലൂടെയാണ് ആണ് ഇദ്ദേഹത്തിന്റെ സംഗീതലോകത്തേക്കുള്ള പ്രവേശനം. പിന്നീട് ഡബിൾ ബേസ് വായിക്കുകയും ഫ്രെട്ടുകൾ ഇല്ലാത്ത ബേസ് (fretless bass ) വായനയിൽ പ്രമുഖനാവുകയും ചെയ്തു. നിരവധി ബാണ്ടുകളിൽ ആദ്യകാലങ്ങളിൽ വായിച്ചിട്ടുള്ള ജാക്കോയുട്രെ പ്രധാനപ്പെട്ട ബാൻഡ്‌ വെതർ റിപോർട്ട് ആയിരുന്നു.

അമിതമായ മയക്കുമരുന്നിന്റെ ഉപയോഗം ഇദ്ദേഹത്തിന്റെ ജീവിതത്തെ വളരെ അധികം പ്രതികൂലമായി ബാധിച്ചു. 1987 ൽ അമിത മദ്യപാനത്തെ തുടർന്നുണ്ടായ ഒരു കയ്യേറ്റത്തിൽ നിന്നുമാണ് മരണം സംഭവിച്ചത്.



</doc>
<doc id="109628" url="https://ml.wikipedia.org/wiki?curid=109628" title="ദ ഹർട്ട് ലോക്കർ">
ദ ഹർട്ട് ലോക്കർ

2008-ൽ പുറത്തിറങ്ങിയ ഒരു അമേരിക്കൻ ചലച്ചിത്രമാണ്‌ ദ ഹർട്ട് ലോക്കർ. യുദ്ധം ശിഥിലമാക്കിയ ഇറാഖിൽ പ്രവർത്തിക്കുന്ന യു.എസ്. ബോംബ് നിർവീര്യ സ്ക്വാഡിന്റെ കഥ പറയുന്ന ഈ ചലച്ചിത്രം സം‌വിധാനം ചെയ്തത് കാതറീൻ ബിഗലോയാണ്‌. 2010-ലെ അക്കാദമി പുരസ്കാര ചടങ്ങിൽ ആറു പുരസ്കാരങ്ങളാണ്‌ ഈ ചിത്രം നേടിയത്. മികച്ച ചിത്രം, മികച്ച സം‌വിധായക, ചലച്ചിത്രത്തിനായി രചിച്ച മികച്ച തിരക്കഥ, എഡിറ്റിങ്ങ്, ശബ്ദമിശ്രണം, സൗണ്ട് എഡിറ്റിങ്ങ് എന്നീ അക്കാദമി പുരസ്കാരങ്ങളാണ്‌ ഈ ചിത്രം നേടിയത്. ഈ ചിത്രത്തിലൂടെ കാതറീൻ ബിഗലോക്ക് മികച്ച സം‌വിധാനത്തിനുള്ള പുരസ്കാരം ഒരു വനിതക്ക് ആദ്യമായി ലഭിച്ചു. 2010-ലെ [ബ്രിട്ടീഷ് അക്കാഡമി ഫിലിം അവാർഡ്|ബാഫ്റ്റ]] പുരസ്കാര ദാനചടങ്ങിൽ കച്ച ചിത്രം, മികച്ച സം‌വിധായക, ചലച്ചിത്രത്തിനായി രചിച്ച മികച്ച തിരക്കഥ, എഡിറ്റിങ്ങ്, ഛായാഗ്രഹണം, ശബ്ദം തുടങ്ങിയ പുരസ്കാരങ്ങളും ഈ ചിത്രത്തിനു ലഭിച്ചു. 


</doc>
<doc id="109633" url="https://ml.wikipedia.org/wiki?curid=109633" title="വിശ്വ മോഹൻ ഭട്ട്">
വിശ്വ മോഹൻ ഭട്ട്

ഭാരതീയനായ ഒരു സ്ലൈഡ് ഗിറ്റാർ വായനക്കാരനാണ് വിശ്വ മോഹൻ ഭട്ട് അഥവാ വി.എം. ഭട്ട്. കൂടാതെ മോഹന വീണ എന്ന ഉപകരണം രൂപപ്പെടുത്തിയതും ഇദ്ദേഹമാണ്. ഗിറ്റാറിൽ ഹിന്ദുസ്ഥാനി സംഗീതം വായിക്കുന്ന ഇദ്ദേഹത്തിനു 1994-ൽ ഗ്രാമി പുരസ്കാരം ലഭിച്ചു. 2004-ൽ ക്രോസ് റോഡ്സ് ഗിറ്റാർ ഫെസ്റിവലിൽ പങ്കെടുത്ത ഇദ്ദേഹം നിരവധി സന്ഗീതക്ജരുടെ കൂടെ സംഗീത കച്ചേരികൾ അവതരിപ്പിച്ചിട്ടുണ്ട്. 1998-ൽ സംഗീത നാടക അക്കാദമി അവാർഡും, 2002 ൽ പത്മശ്രീ അവാർഡും ലഭിച്ചിട്ടുണ്ട്.

പത്മയാണ് ഇദ്ദേഹത്തിന്റെ സഹധർമിണി. മക്കൾ സലിൽ ഭട്ട്, സൗരഭ് ഭട്ട് എന്നിവരും സംഗീതലോകത്തെ പ്രതിഭകളാണ്. 



</doc>
<doc id="109657" url="https://ml.wikipedia.org/wiki?curid=109657" title="കാർത്തികപ്പള്ളി">
കാർത്തികപ്പള്ളി

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് കാർത്തികപ്പള്ളി. കയർ, മൽസ്യബന്ധനം എന്നിവയാണ് ഇവിടുത്തെ ജനങ്ങളുടെ പ്രധാന ഉപജീവന മാർഗങ്ങൾ. 


</doc>
<doc id="109662" url="https://ml.wikipedia.org/wiki?curid=109662" title="പാലയൂർ">
പാലയൂർ

തൃശ്ശൂർ ജില്ലയിലെ ഒരു പ്രമുഖ ക്രിസ്ത്യൻ തീർത്ഥാടനകേന്ദ്രമാണ്‌ പാലയൂർ പള്ളി. AD 52 ൽ ക്രിസ്തു ശിഷ്യനായ മാർതോമാശ്ലീഹാ ഇവിടെ വന്നു എന്നും കൊടുങ്ങല്ലൂരിൽ കപ്പൽ മാർഗ്ഗം വന്ന അദ്ദേഹം പാലയൂരിൽ വന്നു ആദ്യത്തെ പള്ളി സ്ഥാപിക്കുകയായിരുന്നു എന്നുമാണ് വിശ്വാസം. (അന്നു് അതൊരു കുരിശ് മാത്രമായിരുന്നു). ഇതിനുശേഷം കേരളത്തിൽതന്നെ ഏഴു പള്ളികൾ അദ്ദേഹം സ്ഥാപിക്കുകയുണ്ടായി എന്നു വിശ്വസിക്കപ്പെടുന്നു.ആദ്യത്തെ പള്ളി പാലയൂർ പള്ളിയാണ് .അതുകൊണ്ട് തന്നെ ഏഷ്യയിലെ ആദ്യത്തെ ക്രിസ്തീയ ദൈവാലയവും പാലയൂർ തന്നെ .ഏഷ്യയിലെ തന്നെ ക്രിസ്ത്യാനികളുടെ ചരിത്ര മ്യൂസിയം ഇവിടെയാണ്‌ ഉള്ളത് . ഇത് ക്രിസ്ത്യാനികളുടെ ഒരു തീർഥാടന കേന്ദ്രമാണ് .തോമസ് ശ്ലീഹ സ്ഥാപിച്ച എഴരപ്പള്ളികളിൽ ഒന്നാണ് പാലയൂർ പള്ളി മാർ തോമാശ്ലീഹാ സ്ഥാപിച്ച കൽക്കുരിശ്, ചരിത്ര പ്രസിദ്ധമായ ബോട്ട് കുളo, ലോകത്തിലെ ഏറ്റവും വലിയ തോമാശ്ലീഹായുടെ പ്രതിമ ഇവിടെ സ്ഥിതിചെയ്യുന്നു. പൂർവ്വികർക്ക് മാമ്മോദീസാ നല്കിയ പുണ്യമായ തളിയകുളം. ഈ തളിയകുളത്തിൽ എല്ലാമാസവും സമൂഹ മാമ്മോദീസ നടത്തുന്നു. കേളത്തിന്റെ വിവിധ ഭാഗങ്ങളിൽ നിന്നുള്ളവർ ഇവിടെ വന്ന് കുഞ്ഞുങ്ങൾക്ക് മാമ്മോദീസ നൽകുന്നു. പാലയൂർ പള്ളിയിൽ എല്ലാ ചൊവാഴ്ചകളിലും ചൊവ്ഴച്ച ആചരണം നടത്തുന്നു. മാസത്തിലെ പത്താം തിയ്യതി കഴിഞ്ഞു വരുന്ന ഞായറാഴ്ച്ച മുപ്പിട്ടു ഞായർ ആയി ആഘോഷിക്കുന്നു ഈ ദിവസങ്ങളിൽ കുഞ്ഞുങ്ങൾക്ക് ഉള്ള ആദ്യ ചോറൂണ്ണ് നടത്തുതുന്നു. വലിയ നൊയമ്പിലെ ഓശാന ഞായറിനു മുമ്പുള്ള ഞായറാഴ്ച്ച തൃശൂർ അതിരൂപതയുടെ നേതൃത്വത്തിൽ പാലയൂർ മഹാതീർത്ഥാടനം ഇവിടെ നടത്തുന്നു. ചാവക്കാട് ബസ്സ് സ്റ്റാൻഡിൽ നിന്ന് ഒരു കിലോമീറ്ററും, ഗുരുവായൂർ റെയിൽവേ സ്റ്റേഷനിൽ നിന്ന് നാലു കിലോമീറ്റർ, നെടുമ്പാശ്ശേരി വിമാനതാവളത്തിൽ നിന്ന് 85 കിലോമീറ്റർ. ആണ് യാത്രാമാർഗ്ഗങ്ങൾ. ബന്ധപ്പെടേണ്ട ഫോൺ 0487 2556978.


</doc>
<doc id="109670" url="https://ml.wikipedia.org/wiki?curid=109670" title="ദേശീയപാത 183 (ഇന്ത്യ)">
ദേശീയപാത 183 (ഇന്ത്യ)

കേരളത്തിലെ കൊല്ലം നഗരത്തെയും തമിഴ്‌നാട്ടിലെ തേനി നഗരത്തെയും തമ്മിൽ ബന്ധിപ്പിക്കുന്ന 265 കി.മീ ദൈർഘ്യമുള്ള പ്രധാനപാത ആണു ദേശീയപാത 183 (പഴയ ദേശീയപാത 220). തമിഴ്നാട്ടിലൂടെ 55 കി.മി.യും കേരളത്തിൽ 210 കി.മി.യും ഇത് കടന്നു പോകുന്നു. കേരളത്തിലെ കൊല്ലം ഹൈസ്കൂൾ ജംഗ്ഷനിൽ തുടങ്ങി അഞ്ചാലുംമൂട്, കുണ്ടറ, ചിറ്റുമല, ഭരണിക്കാവ്, താമരക്കുളം, ചാരുംമൂട്, കൊല്ലക്കടവ്‌, കോടുകുളഞ്ഞി, ചെങ്ങന്നൂർ, കോട്ടയം, പാമ്പാടി, കാഞ്ഞിരപ്പള്ളി, മുണ്ടക്കയം, കുട്ടിക്കാനം, കുമളി എന്നീ പട്ടണങ്ങളെയും തമിഴ്‌നാട്ടിലെ തേനി പട്ടണവുമായി ബന്ധിപ്പിക്കുന്ന ഈ പാത തെക്കേ ഇന്ത്യയിലെ ഒരു തിരക്കേറിയ പാതയാണ്. കൊടുംവളവുകളും കുത്തിറക്കവും കൊല്ലം ഭാഗത്തെ വീതിക്കുറവും നിലവിൽ ഈ പാതയിലൂടെയുള്ള യാത്ര ദുഷ്ക്കരമാക്കുന്നു. ഈ പാതയുടെ വികസനം കൊല്ലം, ആലപ്പുഴ, പത്തനംതിട്ട, കോട്ടയം, ഇടുക്കി തുടങ്ങിയ ജില്ലകളുടെ വളർച്ചക്ക് ഏറെ പ്രയോജനപ്രദമാണ്.

കൊല്ലത്തു നിന്ന് ആരംഭിക്കുന്ന പാത കൊട്ടാരക്കര, അടൂർ, ചങ്ങനാശ്ശേരി, കോട്ടയം, പാമ്പാടി, കാഞ്ഞിരപ്പള്ളി, മുണ്ടക്കയം, പീരുമേട്, വണ്ടിപ്പെരിയാർ എന്നിവിടങ്ങളിലൂടെ കടന്ന് കുമളിയിൽ വെച്ച് തമിഴ്‌നാട്ടിൽ പ്രവേശിക്കുന്ന പാത കമ്പം വഴി തേനിയിൽ അവസാനിക്കുന്നു. എം.സി. റോഡിന്റെ ഭാഗങ്ങളും, കോട്ടയം-കുമളി റോഡ് (കെ.കെ. റോഡ്) പൂർണ്ണമായും ഈ ദേശീയപാതയിൽ ഉൾപ്പെടുന്നു.


</doc>
<doc id="109671" url="https://ml.wikipedia.org/wiki?curid=109671" title="പാലോട്">
പാലോട്

തിരുവനന്തപുരം ജില്ലയിലെ പൊന്മുടിയുടെ താഴ്‌വരയിൽ പെരിങ്ങമ്മല പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ്‌ പാലോട്. തിരുവനന്തപുരത്ത് നിന്നും ചെങ്കോട്ട റോഡിൽ എകദേശം 39 കി.മി. സഞ്ചരിച്ചാൽ പാലോട് എത്താം. പെരിങ്ങമ്മല, നന്ദിയോട്, പാങ്ങോട് ഗ്രാമപഞ്ചായത്തകളുടെ സംഗമസ്ഥാനമാണു ഈ ചെറു പട്ടണം. ഈ പ്രദേശത്തിന്റെ ഒരു വശത്തൂടെ വാമനപുരം നദി, മറുവശത്തൂടെ ചിറ്റാറും ഒഴുകുന്നു.

തിരുവനന്തപുരം ജില്ലയിലെ നെടുമങ്ങാട് താലൂക്കിൽ ഉൾപ്പെടുന്ന വാമനപുരം ബ്ലോക്കിലാണ്‌ പെരിങ്ങമ്മല പഞ്ചായത്തിലെ പാലോട് സ്ഥിതിചെയ്യുന്നത്.

ഒരു കാലത്ത് പാലോട്ട് വലിയ ഒരു പാല മരം നിലനിന്നിരുന്നു. പിന്നീട് ആ പാല മരം നിലം പൊത്തി. പാലമൂട് മാത്രം നിലനിന്നു. ജനങ്ങൾ പാലമൂട് എന്ന് വിളിക്കുവാൻ തുടങ്ങി. അതു പറഞ്ഞു പറഞ്ഞു ലോപിച്ച് പാലോട് എന്നായി.
ഒരു കാലത്ത് ജില്ലയിലെ പ്രധാന ക്ഷീരമേഖലയായിരുന്നു പാലോട്. പണ്ട്കാലങ്ങളിൽ പശുക്കളുടെ ആദ്യത്തെ കറവയിൽ നിന്നുമുള്ള പാൽ നദിയിൽ ഒഴുക്കുന്ന പതിവുണ്ടായിരുന്നു. അങ്ങനെ പാലൊഴുകുന്ന പുഴയോടും ഗ്രാമം പാലോട് ആയി എന്ന അഭിപ്രായവും ഉണ്ട്.

കുടാതെ ഈ പ്രദേശത്ത് പകലും ഇരുൾ മൂടിയ സ്ഥലങ്ങൾ ഉണ്ടായിരുന്നു എന്നും ആയതിനാൽ ഇവിടെ പകൽ പോലും ഇരുട്ടിനെ പേടിച്ചു ഓടാൻ തുടങ്ങി അങ്ങനെ പകൽ ഓടി എന്ന് പറഞ്ഞു പാലോട് ആയി മാറി.

പാലോട് വർഷാവർഷവും പാലോട് മേള എന്ന പേരിൽ ഒരു കാർഷിക-വ്യവസായ-വിനോദസഞ്ചാര വരാഘോഷം ഫെബ്രുവരിമാസം ഏഴാം തിയതി മുതൽ നടക്കാറുണ്ട്. 1963-ൽ വേലംവെട്ടി ജനാർദ്ദന പിള്ള "കന്നുകാലി ചന്ത" എന്ന പേരിൽ ആരംഭിച്ചതാണ് ഇന്നത്തെ ഈ മേള. പാലോട്ടുള്ളവരുടെ ഉത്സവമാണു മേള.


-മീന്മുട്ടി ഡാം
-മീന്മുട്ടി ഹൈഡൽ ടൂറിസം


</doc>
<doc id="109674" url="https://ml.wikipedia.org/wiki?curid=109674" title="കുമരനല്ലൂർ">
കുമരനല്ലൂർ

കേരളത്തിൽ പാലക്കാട് ജില്ലയുടെ പടിഞ്ഞാറേ അതിരിലായി, മലപ്പുറം ജില്ലയോട്അതിർത്തി പങ്കിടുന്ന ചെറിയൊരു ഗ്രാമമാണ് കുമരനല്ലൂർ. 

കല-സാംസ്കാരിക മേഖലയിലെ പ്രശസ്തരായ മഹാകവി അക്കിത്തം അച്യുതൻ നമ്പൂതിരി, മലയാളത്തിലെ മഹാനായ സാഹിത്യകാരൻ എം.ടി.വാസുദേവൻ നായർ തുടങ്ങിയവർ ഈ ഗ്രാമത്തിന്റെ സംഭാവനകളാണ്.

കുമാരനെല്ലൂർ ശ്രീ സുബ്രഹ്മണ്യക്ഷേത്രം ഇവിടുത്തെ പ്രസിദ്ധമായ ഒരു ആരാധനാലയമാണ്.


</doc>
<doc id="109693" url="https://ml.wikipedia.org/wiki?curid=109693" title="ബാലി (ഹൈന്ദവം)">
ബാലി (ഹൈന്ദവം)

ഹൈന്ദവ ഇതിഹാസമായ രാമായണത്തിലെ ഒരു കഥാപാത്രമാണ് വാനര രാജാവായ ബാലി. ഇന്ദ്രന്റെ മകനും സുഗ്രീവന്റെ ജ്യേഷ്ഠനുമായിരുന്ന ബാലി കിഷ്കിന്ധയിലെ രാജാവായിരുന്നു. വിഷ്ണുവിന്റെ അവതാരമായ രാമൻ ഒളിയ‌മ്പെയ്താണ് ബാലിയെ വധിച്ചത്. ബാലിയെ ചതിയിൽ പെടുത്തി രാമനെക്കൊണ്ട് സുഗ്രീവൻ വധിപ്പിച്ചുവെന്നാണ് കഥ. 

ബാലിക്ക് എതിരെ യുദ്ധം ചെയ്യാൻ വരുന്ന ശത്രുവിന്റെ പകുതി ശക്തി കൂടി ലഭിക്കും എന്നൊരു വരം കിട്ടിയിട്ടുണ്ടായിരുന്നു. അതു കൊണ്ട് തന്നെ ബാലിയെ യുദ്ധത്തിൽ കീഴ്പെടുത്തുവാൻ കഴിയുമായിരുന്നില്ല. ഒരിക്കൽ ബാലി ശിവപൂജ ചെയ്തുകൊണ്ടിരിക്കുമ്പോൾ രാവണൻ ബാലിയെ യുദ്ധത്തിനായി വെല്ലുവിളിച്ചു. രാവണന്റെ പകുതി ശക്തികൂടി ലഭിച്ച ബാലി രാവണനെ വാലിൽ ചുറ്റിയെടുത്ത് ലോകം മുഴുവൻ സഞ്ചരിച്ചു.

ഒരിക്കൽ ബാലി, മായാവി എന്ന രാക്ഷസനുമായി യുദ്ധം ചെയ്യാൻ രാക്ഷസന്റെ ഗുഹയിലേക്ക് കയറിപ്പോകുമ്പോൾ ഗുഹാകവാടം ബന്ധിക്കാൻ സുഗ്രീവനോട് ആവശ്യപ്പെട്ടു. എന്നാൽ രാക്ഷസന്റെ മായയാൽ തെറ്റിദ്ധരിക്കപ്പെട്ട് ബാലി മരിച്ചു എന്നു കരുതി സുഗ്രീവൻ ഗുഹാകവാടം തുറക്കാതെ തിരികെ പോയി. സ്വയം ഗുഹാ കവാടം തുറന്ന് പുറത്തു വന്ന ബാലി സുഗ്രീവനെ കൊട്ടാരത്തിൽ നിന്ന് പുറത്താക്കി, സുഗ്രീവന്റെ ഭാര്യയായ രൂമയെ സ്വന്തമാക്കി. 

ബാലി വളരെ നല്ല രാജാവായിരുന്നുവെങ്കിലും തന്റെ അനുജനായ സുഗ്രീവൻ അബദ്ധത്തിൽ ചെയ്തു പോയ തെറ്റ് ക്ഷമിക്കാൻ തയ്യാറായില്ല.

രാവണൻ തട്ടിക്കൊണ്ടുപോയ സീതയെ അന്വേഷിക്കുന്ന സമയത്ത്, ശ്രീരാമൻ സുഗ്രീവനുമായി സീതാന്വേഷണത്തിനുവേണ്ടി സഖ്യത്തിലേർപ്പെട്ടു. ബാലിയെ നിഗ്രഹിച്ച് സുഗ്രീവനെ കിഷ്കിന്ധയിലെ രാജാവാക്കുക എന്നതായിരുന്നു സീതാന്വേഷണത്തിനു സുഗ്രീവൻ വെച്ച നിബന്ധന. അതംഗീകരിച്ച രാമൻ, സുഗ്രീവനോട് ബാലിയെ യുദ്ധം ചെയ്യാൻ വെല്ലുവിളിക്കാൻ ആവശ്യപ്പെടുകയും, നേരിട്ട് യുദ്ധം ചെയ്യാൻ പറ്റാത്തതു കൊണ്ട് മരത്തിനു പിന്നിൽനിന്നും അമ്പെയ്തു ബാലിയെ വധിക്കാം എന്നറിയിക്കുകയും ചെയ്തു. രൂപസാദൃശ്യമുള്ള സഹോദരങ്ങളിൽ നിന്നും മാലയണിഞ്ഞ സുഗ്രീവനെ ശ്രീരാമൻ തിരിച്ചരിയുകയും ബാലിയെ ഒളിയമ്പെയ്തു വധിക്കുകയും ചെയ്തു.

അമ്പേറ്റ് നിലത്തുവീണ ബാലി താൻ ചെയ്ത തെറ്റുകൾ എന്താണെന്നു ശ്രീരാമനോടു ചോദിക്കുകയും അതിനുത്തരമായി സഹോദരനെ മകനായി കാണണമെന്നും അവന്റെ ഭാര്യയെ സ്വന്തമാക്കിയത് പൊറുക്കാനാകാത്ത തെറ്റാണെന്നും മറുപടികൊടുത്തു. ശേഷം തന്റെ വിശ്വരൂപം കാട്ടി ബാലിക്ക് മോക്ഷം കൊടുത്തു.


</doc>
<doc id="109695" url="https://ml.wikipedia.org/wiki?curid=109695" title="ജൈനദർശനം">
ജൈനദർശനം

ഭാരതീയദർശനസമ്പ്രദായങ്ങളിൽ വേദങ്ങളെ പ്രമാണമായി സ്വീകരിക്കാത്തതും (നാസ്തികം) പുരാതനവുമായ ഒരു പ്രധാനദർശനധാരയാണ് (School of Philosophy) ജൈനദർശനം. 

ദൈവാസ്തിത്വം ജൈനദർശനം അംഗീകരിക്കുന്നില്ല. പ്രപഞ്ചം ദ്രവ്യങ്ങളാൽ നിർമിതവും സത്യവും ശാശ്വതവും ആണെന്നും, ആത്മാവ് (ജീവ) ആണു ജീവവസ്തുക്കൾക്കു ചൈതന്യവും ബോധവും നൽകുന്നതെന്നും ജൈനദർശനം പറയുന്നു. മുജ്ജന്മകർമ്മബന്ധങ്ങൾ ആത്മാവിൽ ഒട്ടിപ്പിടിക്കുന്നു. അത് ദ്രവ്യവസ്തുക്കളെ ആകർഷിച്ച് ജീവശരീരമുണ്ടാക്കുന്നു. ആത്മാവിന് സ്വപ്രയത്നത്താൽ മുക്തിനേടാൻ കഴിയും. ശരിയായ ചിന്തയും വാക്കും പ്രവൃത്തിയും കർമ്മങ്ങളെ ആത്മാവിൽ നിന്ന് ഒഴിവാക്കാനും മുക്തി നേടാനുമുള്ള മാർഗം.

"രാഗദ്വേഷങ്ങളെ ജയിച്ചവർ" എന്നാണ് "ജിന" എന്ന വാക്കിനർത്ഥം.അത് ജൈനമതസ്ഥാപകരായ ഇരുപത്തിനാലു ഗുരുക്കന്മാരെ (തീര്ത്ഥങ്കരന്മാരെ) സൂചിപ്പിക്കുന്ന പൊതുനാമമാണ്. ജൈനർ ദൈവവിശ്വാസികളല്ല. എന്നാൽ സ്വപ്രയത്നത്തിലൂടെ, മുക്തിനേടിയ മഹാത്മാക്കളായ തീർത്ഥങ്കരന്മാരെ ആരാധിക്കുന്നു. ഋഷഭദേവനാണ് ആദ്യത്തെ തീർത്ഥങ്കരൻ. ഗൗതമബുദ്ധന്റെ സമകാലികൻ ആയിരുന്ന (ക്രി.മു. ആറാം നൂറ്റാണ്ട്) വർദ്ധമാന മഹാവീരനാണ് ഇരുപത്തിനാലാമത്തെ തീർത്ഥങ്കരൻ. അവർ സ്വതന്ത്രരും, പൂർണ്ണരും, സർവജ്ഞാനികളും, പൂർണ്ണാനന്ദം ലഭിച്ചവരും ആണ് എന്നാണ് ജൈനർ വിശ്വസിക്കുന്നത്. പ്രാകൃതം, സംസ്കൃതം എന്നീ ഭാഷകളിൽ എഴുതപ്പെട്ട അതിവിപുലമായ ദർശനസാഹിത്യം ജൈനദർശനത്തിലുണ്ട്. എന്നാൽ പല ഗ്രന്ഥങ്ങളും നഷ്ടപ്പെട്ടിരിക്കുന്നു.

ജൈനദർശനത്തിലെ ജ്ഞാനശാസ്ത്രമനുസരിച്ച് (Epistemology) പ്രത്യക്ഷം, അനുമാനം, ശബ്ദം (perception, Inference and Testimony of reliable persons) എന്നിവ പ്രമാണങ്ങളായി സ്വീകരിക്കാവുന്നവയാണ്. പ്രത്യക്ഷം മാത്രമേ പ്രമാണമായുള്ളൂ എന്ന ചർവാകവീക്ഷണത്തെ ജൈനർ ചോദ്യം ചെയ്യുന്നു. ആ വാദത്തിന് ന്യായീകരണം നൽകാൻ ചർ‌വാകർക്ക് കഴിയില്ല, പ്രത്യക്ഷങ്ങൾക്ക് പരസ്പരവൈരുദ്ധ്യമില്ല എന്നോ, അവ തെറ്റായ അറിവിലേക്കു നയിക്കുന്നില്ലെന്നൊ എന്നോ ഉള്ള "ഒരു കാരണം" ചർ‌വാകർ നൽകേണ്ടി വരും. അല്ലെങ്കിൽ മൌനമായി തങ്ങളുടെ വാദത്തിന് ന്യായീകരണമില്ലെന്ന് സമ്മതിക്കേണ്ടിവരും. കാരണം പറയുക എന്നത് ഒരു തരം അനുമാനമാണ്. എന്നുതന്നെയല്ല, രണ്ടാമത്തെ നിലപാടെടുത്താൽ, അവരുടെ വാദം "ന്യായീകരണമില്ലാത്ത ഒരു പ്രസ്താവന" (Ipse Dixit) മാത്രമായിത്തീരും. രണ്ടും സ്വീകാര്യമല്ല. തന്നെയുമല്ല, ചില അനുമാനങ്ങൾ തെറ്റിപ്പോകുന്നു എന്നതു കൊണ്ട് എല്ലാ അനുമാനങ്ങളും തെറ്റായിരിക്കും എന്ന് പറയാവതല്ല. അതുതന്നെ ഒരു "അനുമാനമാണ്". ഇന്ദ്രീയങ്ങൾ കൊണ്ട് അറിയാത്ത വസ്തുക്കൾ നിലനിലക്കുന്നില്ലെന്ന് ചാർവാകന്മാർ വാദിക്കുന്നതും, പരിമിതമായ ഇന്ദ്രീയാനുഭവം അവലംബിച്ചുള്ള ഒരു അനുമാനമാണ്. അതുകൊണ്ട്, എന്തു ന്യായം കൊണ്ടാണോ പ്രത്യക്ഷം സ്വീകാര്യമാവുന്നത്, അതേ ന്യായം കൊണ്ടു തന്നെ അനുമാനവും ശബ്ദവും പ്രമാണമായി സ്വീകരിക്കപ്പെടണം. ഇത്തരം കാര്യങ്ങളിൽ, അവയുടെ പ്രായോഗത്തിക്കുമോഴുള്ള ഫലങ്ങളുമായി അവ ചേരുന്നുണ്ടൊ എന്നാണ് നോക്കേണ്ടത്. അതാണ് സാധുതയുടെ മാനദണ്ഡം.

അറിവുകൾ ഒന്നും തന്നെ പൂർണ്ണമല്ല എന്ന് ജൈനദർശനം പറയുന്നു. വസ്തുക്കള്ക്ക് അനന്തമായ ഗുണധർമ്മങ്ങളുണ്ട് (വലിപ്പം, നിറം, ആകൃതി, ഘടകങ്ങൾ, തുടങ്ങിയവ) .പക്ഷേ, പൂർണ്ണരല്ലാത്ത നമുക്ക് അതിനെക്കുറിച്ച് ഭാഗികമായ അറിവേ ലഭിക്കുന്നുള്ളൂ. ആനയെക്കണ്ട കുരുടന്മാരെപ്പോലെ തന്റെ അറിവുമാത്രമാണു ശരി എന്നു ശഠിക്കരുത്. എല്ലാ പരാമർശങ്ങളിലും "സ്യാത്" (Perhaps, ഒരു പക്ഷേ) എന്നു കൂടി ചേർക്കണം. "ആന തൂണു പോലെയാണ്" എന്നു സാമാന്യമായി ഉറപ്പിക്കതെ, "ഒരു പക്ഷേ ആന തൂണുപോലെയാകാം" എന്നു പറയണം. അതുപോലെ "മുറിയിൽ കുടം ഉണ്ട്" എന്നു പറയാതെ, "ഒരു പക്ഷേ (ചില സാഹചര്യങ്ങളിൽ ) മുറിയിൽ കുടം ഉണ്ട്" എന്നു പറയണം, കാരണം, അത്തരം ഒരു പരാമർശം, കുടം എല്ലാക്കാലതും അതേപോലെ തന്നെ ഉണ്ട് (ഉണ്ടായിരുന്നു, ഉണ്ടായിരിക്കും) എന്ന അർത്ഥം വരും. അതുശരിയല്ല. ഇതാണ് ജൈനരുടെ സ്യാദ് വാദം. ഒരു വസ്തു എന്താണെന്നു പൂർണമായി മനസ്സിലാക്കണമെങ്കിൽ ആ വസ്തുവിൻറ മുഴുവൻ ഗുണധർമ്മങ്ങൾ മാത്രം അറിഞ്ഞാൽ പോരാ. അത് മറ്റെല്ലാവസ്തുക്കളിൽ നിന്നും എങ്ങനെയെല്ലാം വ്യത്യാസപ്പെട്ടിരിക്കുന്നു എന്നും അറിയണം. ആകയാൽ, ഒരു വസ്തുവിനെക്കുറിച്ച് പൂർണ്ണജ്ഞാനമുള്ളയാൾക്ക് മറ്റെല്ലാ വസ്തുക്കളെക്കുറിച്ചും പൂർണ്ണജ്ഞാനം ഉണ്ടായിരിക്കും എന്നർത്ഥം ! കേവലികൾക്കു (Omniscient) മാത്രമേ അങ്ങനെയുള്ള പൂർണ്ണമായ അറിവുണ്ടായിരിക്കുകയുള്ളൂ. എന്നാൽ സാധാരണ ദൈനംദിനകാര്യങ്ങൾക്ക് ഭാഗികമായ അറിവ് ധാരാളമാണ്. പക്ഷേ, അതുകൊണ്ട് പൂർണ്ണജ്ഞാനം കിട്ടി എന്നു ധരിക്കരുത്.

ഒരു കാര്യത്തെ കുറിച്ച് ഏഴു പ്രകാരത്തിൽ നയം (Judgement) സാധ്യമാണെന്ന് ജൈനർ വാദിക്കുന്നു. കറുത്തമണ്ണു കുഴച്ച്, ചുട്ടുണ്ടാക്കിയ ഒരു കുടം പരിഗണിക്കുക. കുടത്തിന്റെ നിറമെന്താണ് ? ചുവപ്പ് എന്നു പൊതുവെ പറയാമോ ?പാടില്ല. കാരണം കുടം മുൻപു കറുത്തതായിരുന്നു. അതുകൊണ്ട്, (1) "ചിലപ്പോൾ കുടത്തിന്റെ നിറം ചുവപ്പ്" എന്നു പറയണം. അതു ധനാത്മകപ്രസ്താവന. കൂടാതെ, (2) "ചിലപ്പോൾ കറുപ്പല്ല" എന്ന് ഋണാത്മകമായിട്ടും പറയാം. ഇവ ഒന്നിച്ച് (3) "ചിലപ്പോൾ ചുവപ്പ്, ചിലപ്പോൾ കറുപ്പ്" എന്നും പറയാം. അപ്പോൾ, എല്ലാ അവസ്ഥിലും ശരിയാകുന്ന കുടത്തിന്റെ യഥാർത്ഥ നിറമെന്താണ്? അതു പറയാൻ പറ്റില്ല. അതായത്, (4) "ചിലപ്പോൾ കുടത്തിന്റെ നിറം അവക്തവ്യം ആണ്". ഇപ്രകാരം വിവിധ ദർശനകോണിൽ നിന്ന്, ഒരു വസ്തുവിന്റെ ഒരു ഗുണത്തെപ്പറ്റി എടുക്കാവുന്ന തീരുമാനങ്ങൾ സം‌യോജിപ്പിച്ചുകൊണ്ട് മറ്റു മൂന്നു തീരുമാനങ്ങളും കൂടി എടുക്കാം. അവ യഥാക്രമം, (5) "ചിലപ്പോൾ ചുവപ്പ്, ചിലപ്പോൾ അവക്തവ്യം." (6) "ചിലപ്പോൾ ചുവപ്പല്ല, ചിലപ്പോൾ അവക്തവ്യം". (7) "ചിലപ്പോൾ ചുവപ്പ്, ചിലപ്പോൾ ചുവപ്പല്ല, ചിലപ്പോൾ അവക്തവ്യം." ഇതാണ് സപ്തഭങ്ഗിനയം എന്നറിയപ്പെടുന്നത്. എന്തെങ്കിലും പ്രഭാവം (Effect) സൃഷ്ടിക്കുക്കുവാനുള്ള കഴിവാണ് വാസ്തവികതയുടെ തെളിവ് എന്ന ബുദ്ധദർശനത്തെയും ജൈനർ നിരാകരിക്കുന്നു. പാമ്പാണ് എന്നു തെറ്റായി ധരിച്ചാൽ ഒരു കയർ ഭയവും, ഉദ്വേഗവും ജനിപ്പിക്കുന്നു. എന്നാൽ അതു പാമ്പല്ലല്ലോ?

ജൈനരുടെ കേവലദർശനത്തിൽ (Metaphysics), ഈ ലോകം വാസ്തവത്തിലുള്ളതാണ്, സത്യമാണ്. മിഥ്യയോ, മായയോ അല്ല. ലോകം പലതരം ദ്രവ്യങ്ങളാൽ നിർമ്മിതമാണ്. എല്ലാ ദ്രവ്യങ്ങൾക്കും സ്ഥിരമായതും മാറ്റത്തിനു വിധേയമാവുന്നതും ആയ വിശേഷതകളുണ്ട്. അവയെ ജൈനർ യഥാക്രമം "ഗുണം" എന്നും "പര്യായം" എന്നും വിളിക്കുന്നു. ആകയാൽ, ലോകം സ്ഥിരമാണ് എങ്കിലും മാറ്റത്തിനും വിധേയമാണ്. ലോകത്തിൽ ഒന്നും തന്നെ സ്ഥിരമല്ലെന്നും എല്ലാം പ്രതിക്ഷണം മാറുന്നു എന്ന ബുദ്ധദർശനം (ക്ഷണികവാദം) ജൈനർ അംഗീകരിക്കുന്നില്ല. അതുപോലെ, എല്ലാ മാറ്റങ്ങളും അസത്യമാണെന്നും വാസ്തവികത (Reality) സ്ഥിരമാണെന്നുമുള്ള വേദാന്തദാർശനികരുടെ നിത്യവാദവും ജൈനർ നിരാകരിക്കുന്നു.

ലോകത്തിൽ വികസിക്കാനും വിഭജിക്കാനും ഒക്കെ കഴിയുന്ന ദ്രവ്യങ്ങളുണ്ട്. അവയാണ് "അസ്തികായങ്ങള്". എന്നാൽ കാലം അനാസ്തികായമാണ്, വികസിപ്പിക്കാനോ ചുരുക്കാനോ കഴിയില്ല. അസ്തികായങ്ങളിൽ, ജീവനുള്ളവയും ജീവനില്ലാത്തവയും ഉണ്ട്. അജീവവസ്തുകളിൽ സമ്യോജിക്കാനും വിഘടിക്കാനും കഴിയുന്നവയുണ്ട്. അവയാണ് 'പുദ്ഗല'ങ്ങൾ. അവയെ തുടർച്ചയായി വിഘടിപ്പിച്ചാൽ വിഘടനം അസാദ്ധ്യമായ അണുക്കളിൽ എത്തിച്ചേരും. അണുക്കൾ സംയോജിച്ച് സങ്കീർണമായവ ('സംഘട'ങ്ങൾ/ 'സ്കന്ധ'ങ്ങൾ) ഉണ്ടാവുന്നു. പ്രകൃതിയിലെ വസ്തുക്കളും നമ്മുടെ ശരീരവും ഒക്കെ ഇപ്രകാരം അണുക്കളാൽ സംഘടിക്കപ്പെട്ടയാണ്. മനസും, വാക്കും, ശ്വാസവും ഈവിധം അണുക്കളാൽ നിർമ്മിതമാണെന്ന് ജൈനർ പറയുന്നു.

ദ്രവ്യങ്ങൾക്ക് സ്ഥിരമായ ചില വിശേഷങ്ങൾ ഉണ്ട്. അവയെ ജൈനർ ഗുണങ്ങൾ എന്നു വിളിക്കുന്നു. മാറ്റത്തിനു വിധേയമാകുന്നവയെ പര്യായങ്ങൾ എന്നു വിളിക്കുന്നു. പുദ്ഗലങ്ങൾക്ക് സ്പർശം, രുചി, നിറം എന്നീ നാലു ഗുണങ്ങളുണ്ട്. എന്നാൽ ശബ്ദം മറ്റുചില ചിന്തകർ കരുതുന്നതുപോലെ ഇപ്രകാരം ഒരു ഗുണമല്ല. ശബ്ദം, വെളിച്ചം, നിഴൽ, ഇരുട്ട്, തുടങ്ങിയവ ദ്രവ്യങ്ങളുടെ പര്യായങ്ങളാണ്.

ഭൗതികദ്രവ്യങ്ങൾ കൂടാതെ, ലോകത്തിൽ ആകാശവും, കാലവും (Space, Time) ഉണ്ട്. ദ്രവ്യങ്ങൾക്ക് വികസിക്കാൻ ഇടം നൽകുന്നതന്തോ അതാണ് ആകാശം. ആകാശത്തിന്റെ അസ്തിത്വം ഇന്ദ്രീയാനുഭവങ്ങളിലൂടെ പ്രത്യക്ഷമായി അറിയാൻ കഴിയില്ല. അനുമാനിച്ചാണ് അറിയാൻ സാധിക്കുക. ആകാശമില്ലെങ്കിൽ ദ്രവ്യങ്ങൾക്ക് വികസിക്കാൻ കഴിയില്ല. ജൈനവീക്ഷണത്തിൽ, ദ്രവ്യങ്ങളും മറ്റും നിലനിൽക്കുന്ന ലോകാകാശവും, അതിനപ്പുറത്ത് അലോകാകാശവും ഉണ്ട്.

ആകാശത്തെക്കുറിച്ച് എന്നതു പോലെ സമയത്തെക്കുറിച്ചും അനുമാനിച്ചറിയാം. കാലത്തിന്റെ അസ്തിത്വം അംഗീകരിക്കാതെ ചലനവും മാറ്റവും വിശദീകരിക്കാനാവില്ല. മാങ്ങയ്ക്ക് പച്ച നിറം വരുന്നതും പഴുക്കുന്നതും ഒന്നിനുപുറകേ ഒന്നായി, തുടർച്ചയായേ കഴിയൂ, വ്യത്യസ്തകാലങ്ങളിലേ സാധിക്കൂ. കാലം സകലയിടങ്ങളിലും ഒരു പോലെയാണ്. അതു വികസിക്കില്ല, ചുരുങ്ങില്ല. ചില ജൈനചിന്തകർ പരമാർത്ഥകാലം എന്നും വ്യാവഹാരികകാലം എന്നും രണ്ടുതരം കാലത്തെപ്പറ്റിപ്പറയുന്നു. വ്യാവഹാരികകാലം മാത്രമാണ് നിമിഷങ്ങളും നാഴികകളും ഒക്കെയായി വിഭജിക്കാൻ സാധിക്കുന്നത്.

സജീവവസ്തുക്കൾക്ക് സുഖദുഃഖങ്ങൾ ആന്തരികമായി അനുഭവിക്കാൻ കഴിവുണ്ട്. അറിയാനും ചിന്തിക്കാനും കഴിയുന്നുണ്ട്. ബോധമുള്ളതു കൊണ്ടാണ് അപ്രകാരം കഴിയുന്നത്. ബോധം നൽകുന്നത് ആത്മാവ് (ജീവ എന്നാണു ജൈനർ വിളിക്കുന്നത്) എന്ന വസ്തുവാണ് (Substance). പ്രത്യക്ഷാനുഭവങ്ങളും അനുമാനവും ആണ് ആത്മാവുണ്ടെന്നു തെളിയിക്കുന്നത്. വസ്തുക്കളുടെ സ്വഭാവഗുണങ്ങൾ കൊണ്ടാണ് നാം അതിനെ മനസ്സിലാക്കുന്നത്. ഓറഞ്ചിന്റെ ആകൃതിയും നിറവും മണവും കൊണ്ടാണ് അത് ഓറഞ്ചാണെന്ന് നാം മനസ്സിലാക്കുന്നത്. അതുപോലെ, സുഖദുഃഖങ്ങൾ അനുഭവിക്കാനുള്ള ജീവവസ്തുക്കളുടെ കഴിവാണ് ആത്മാവുണ്ട് എന്നു വ്യക്തമാക്കുന്നത്. കൂടാതെ, ബോധം നൽകുന്ന ഒരു വസ്തുവിന്റെ നിയന്ത്രണമില്ലാതെ, ഇന്ദ്രീയങ്ങൾക്കും ശരീരത്തിനും അവയുടെ പ്രവൃത്തികൾ ചിട്ടയായി ചെയ്യാൻ കഴിയുകയുമില്ല.

ബോധം എന്നത് വസ്തുക്കളുടെ സം‌യോജനത്തിലൂടെ ലഭിക്കുന്നു എന്ന ചർവാകരുടെ യദൃഛാവാദം ശരിയല്ല. അപ്രകാരം വസ്തുക്കൾ ചേരുമ്പോൾ ബോധം ലഭിച്ചതായി എന്തു പ്രത്യക്ഷത്തെളിവാണ് ചർവാകർക്കു നൽകുവാനാവുന്നത് ? ആത്മാവും ശരീരവും ഒന്നാണെന്ന വാദവും തെറ്റ്. എങ്കിൽ ശരീരം നിലനിൽക്കുന്നിടത്തോളം കാലം അതിനു ബോധവും ഉണ്ടാവണം. പക്ഷേ, ഉറക്കത്തിലും, മോഹാലസ്യപ്പെറുമ്പോഴും, മരിക്കുമ്പോഴും ബോധം നഷ്ടപ്പെടുന്നുണ്ടല്ലോ ? ‘ഞാൻ തടിച്ചവൻ, മെലിഞ്ഞവൻ’എന്നൊക്കെ നാം പറയുന്നത്, വ്യംഗ്യമായിട്ടാണ്. അത് വാച്യാർത്ഥത്തിലല്ല. അതുകൂടാതെ, ‘ഈ ശരീരത്തിൽ ആത്മാവില്ല’ എന്നു പറയുന്നതെങ്ങിനെ ? ഒരിടത്ത്, ഒരു കാര്യം ഇല്ല എന്നു പറയണമെങ്കിൽ അത് മറ്റെവിടെയോ ഏതെങ്കിലും തരത്തിൽ ഉണ്ട് എന്ന അറിവ് ഇല്ലാതെ പറ്റില്ലല്ലോ ? ഇതിനെല്ലാം ഉപരിയായി, ഞാൻ (എന്റെ ആത്മാവ്) നിലനിൽക്കുന്നില്ല എന്നു പറയുന്നതും "എന്റെ അമ്മ മച്ചിയാണ്" (Barren)എന്നോ "സൂര്യൻ പ്രകാശം നൽകുന്നു, പക്ഷേ അതു നിലനിൽക്കുന്നില്ല" എന്നോ പറയുന്നതുപോലെ അസംബന്ധമാണ് (Absurd).

ജീവനുള്ള വസ്തുക്കൾക്കെല്ലാം ആത്മാവുണ്ട്. പൊടികളിൽ പോലും. എത്ര ജീവവസ്തുക്കളുണ്ടോ അത്രയും ആത്മാക്കളും ഉണ്ട്. ആത്മാവിന് രൂപമില്ല. എന്നാൽ അതിന് ഒരു വെളിച്ചം പോലെ, ശരീരത്തിനു ബോധം നൽകാൻ കഴിയുന്നു. അതിന് സ്ഥിതിചെയ്യാൻ ശരീരം വേണം എന്നാൽ സ്ഥലം ആവശ്യമില്ല. രണ്ടാത്മാക്കൾക്ക് ഒരു ശരീരത്തിൽ ഇരിക്കാൻ കഴിയും - രണ്ടു ദീപങ്ങൾ ഒരേസ്ഥലം പ്രകാശിപ്പിക്കാൻ സാധിക്കുന്നതുപോലെ. ശരീരത്തിലല്ലാതെ മറ്റോരിടത്തും ആത്മാവില്ല. മാത്രവുമല്ല, അതിന് വികസിക്കുവാനും കഴിയും, എന്നാൽ അത് അനന്തമായ ഒന്നല്ല. എന്നാൽ എന്നോ എല്ലാ ജീവവസ്തുക്കൾക്കും ബോധം ഒരുപോലെയല്ല. ചെടികൾക്കും തീരെച്ചെറിയ ജീവികൾക്കും ബോധം കുറവാണ്. അവയ്ക്ക് സ്പർശനേന്ദ്രീയം മാത്രമാണുള്ളത്. പുഴുക്കളെപ്പോലെയുള്ള ജീവികൾക്ക് രണ്ട് ഇന്ദ്രീയങ്ങളുണ്ട്. ചിലതിനു മൂന്ന്, ചിലതിനു നാല്. മനുഷ്യനും വലിയ ജീവികൾക്കും അഞ്ച്. എല്ലാ ജീവനും മുക്തി നേടാനാവും.

ആത്മാവിന് അനന്തമായ കഴിവുകളുണ്ട്. അത് അനശ്വരമാണ്, എന്നാൽ മാറ്റങ്ങൾക്കു വിധേയവുമാണ്. മുജ്ജന്മകർമ്മങ്ങളാണ് - ചിന്തയും വാക്കും പ്രവൃത്തിയും - ജീവിതത്തിലെ ദുരിതങ്ങളുടെ കാരണം. അവമൂലം ആത്മാവിന് ആഗ്രഹങ്ങൾ ഉണ്ടാവുന്നു. അവ ദ്രവ്യകണികകളെ ആത്മാവിലേക്ക് ആകർഷിക്കുന്നു. തദ്വാരാ ജീവശരീരം സൃഷ്ടീക്കപ്പെടുന്നു. ജീവശരീരത്തിന്റെ നിറം, ആകൃതി, ആയുസ്സ്, ഇന്ദ്രീയങ്ങൾ (എണ്ണവും, തരവും) തുടങ്ങിയവ നിർണയിക്കുന്നത് ഒരോരോ കർമ്മങ്ങളാണ്. ഗോത്രകർമ്മമാണ് ഏതു കുടുംബത്തിൽ ജനിക്കണമെന്നു നിർണയിക്കുന്നത്. ആയുഷ്കർമ്മം ശരീരത്തിന്റെ ആയുസ്സ് നിർണയിക്കുന്നു. ജീവവസ്തുക്കൾക്ക് പ്രത്യക്ഷമായ ശരീരം മാത്രമല്ല്, ഇന്ദ്രീയങ്ങളും, മനസും, ജീവശക്തിയും ഉണ്ട്. അവയെല്ലാം ആത്മാവിനെ ബന്ധനത്തിലാക്കുന്നു. ക്രോധം, ലോഭം, മാനം, മായ (Greed, Anger, Pride, Infatuation) എന്നീ ‘കഷായ’ങ്ങളാണ് (ഒട്ടിപ്പിടിപ്പിക്കുന്നവ) ആത്മാവിൽ ദ്രവ്യങ്ങൾ ആകർഷിക്കപ്പെട്ട് ചേർന്നിരിക്കുവാൻ കാരണമാവുന്നത്. ഇപ്രകാരം ആത്മാവ് ഭാവബന്ധനത്തിലും ദ്രവ്യബന്ധനത്തിലും ആയിത്തീരുന്നത്.

ആത്മാവിൽ നിന്ന് ദ്രവ്യങ്ങളെ മാറ്റിക്കളയുന്നതാണ് മുക്തി. അറിവില്ലായ്മയാണ് ക്രോധലോഭാദികൾക്കു കാരണം. അവയൊഴിവാക്കാൻ ശരിയായ ജ്ഞാനം നേടണം. അതിന് മുക്തിനേടിയ, പൂർണ്ണജ്ഞാനികളായ തീർത്ഥങ്കരന്മാർ പറഞ്ഞത് ശ്രദ്ധയോടെ, ശരിയായ വിശ്വാസത്തോടെ പഠിക്കണം. എന്നാൽ അതു മാത്രം പോരാ. ശരിയായ അറിവിന്റെ വെളിച്ചത്തിൽ, ഇന്ദ്രീയങ്ങളേയും, ചിന്തയേയും, വാക്കുകളേയും നിയന്ത്രിച്ച് ശരിയായി പ്രവർത്തിക്കുകയും വേണം. ശരിയായ വിശ്വാസം, ജ്ഞാനം, പ്രവൃത്തി (സം‌യഗ്ദർശനം, സം‌മ്യഗ്ജ്ഞാനം, സം‌യഗ്ചരിതം), ഈ മൂന്നുമാണ്നല്ല ജീവിതത്തിലെ ത്രിരത്നങ്ങൾ. എന്നാൽ തീർത്ഥങ്കരന്മാരുടെ വചനങ്ങൾ അന്ധമായി വിശ്വസിക്കണമെന്ന് ജൈനർ ശഠിക്കുന്നില്ല. മണിഭദ്രൻ എന്ന ജൈനചിന്തകൻ, എനിക്ക് മഹാവീരനോടോ കപിലനോടോ ചായ് വ് ഇല്ല, എന്താണോ യുകതിപൂർവം അതു സ്വീകരിക്കുന്നു എന്നെഴുതിയിരിക്കുന്നു.

കർമ്മങ്ങൾ കാരണം ഒരാൾ അപൂർണ്ണവിശ്വാസത്തോടെയാണ് ജൈനദർശനപഠനം ആരംഭിക്കുന്നത്. അതിന് പ്രതിബന്ധമായി നിൽക്കുന്ന കർമ്മങ്ങളെ ഇല്ലാതെയാക്കുവാൻ അയാൾ ശ്രമിക്കണം. ജൈനദർശനം യുക്തിസഹമെന്നു കണ്ടാൽ അയാളിൽ വിശ്വാസം വർദ്ധിക്കുന്നു. ക്രമേണ ശരിയായ വിശ്വാസത്തിലും പൂർണ്ണജ്ഞാനത്തിലും എത്തുന്നു. കർമ്മപ്രതിബന്ധങ്ങൾ ഇല്ലാതെയാക്കുവാൻ പഞ്ചമഹാവർത്തങ്ങൾ - അഹിംസ, സത്യം, അസ്തേയം (മോഷ്ടിക്കാതിരിക്കൽ) ബ്രഹ്മചര്യം, അപരിഗ്രഹം (വസ്തുക്കളോടുള്ള ആർത്തിയില്ലായ്ക)- പാലിക്കണം. കൂടാതെ,ചിന്തയിലും വാക്കിലും പ്രവൃത്തിയിലും സമിതി (സൂക്ഷ്മത), ഗുപ്തി (നിയന്ത്രണം) തുടങ്ങി ഏഴോളം കാര്യങ്ങളും ശീലിക്കണമെന്നും ചില ചിന്തകർ പറയുന്നു. അപ്രകാരം കർമ്മങ്ങളെ അകറ്റി, ശരിയായ വിശ്വാസവും അറിവും നേടുമ്പോൾ ആത്മാവ് മുക്തമാവുകയും അതിന്റെ പൂർണ്ണമായ കഴിവുകൾ, അനന്തചതുഷ്ടയം (അനന്തമായ അറിവ്, വിശ്വാസം, ശക്തി, ആനന്ദം), നേടുകയും ചെയ്യും.

ജൈനർ, ബുദ്ധരെപോലെ തന്നെ, ദൈവവിശ്വാസികളല്ല. ജൈനരുടെ പ്രധാനപ്പെട്ട ദൈവനിഷേധവാദങ്ങൾ ഇപ്രകാരമാണ്: ദൈവാസ്തിത്വം പ്രത്യക്ഷമായല്ല, അനുമാനിച്ചാണ് അറിയേണ്ടത്. ന്യായദാർശനികർ പറയുന്നത് വസ്തുക്കളുണ്ടാക്കുവാൻ ഒരു കർത്താവു വേണമെന്നാണ്, ലോകകർത്താവാണു ദൈവം എന്നാണ്. പക്ഷേ ലോകം ഒരു ഉല്പന്നമാണെന്നത് സംശയകരമാണ്, അതെങ്ങനെ തെളിയിക്കും? ഘടകങ്ങൾ ഉള്ളതുകൊണ്ട് ലോകം ഉല്പന്നമാണെന്നു വരുന്നില്ല. ആകാശത്തിനു ഘടകങ്ങളുണ്ടെന്ന് ന്യായികർ സമ്മതിക്കുന്നു. എന്നാൽ അത് ഉല്പന്നമാണെന്ന് അവർ സമ്മതിക്കുന്നില്ല. അത് മറ്റൊന്നിനാൽ നിർമ്മിക്കാത്തതു കൊണ്ട് അനശ്വരമാണെന്നും പറയുന്നു. മാത്രവുമല്ല, വസ്തുനിർമിതിക്ക് അതിന്റെ കർത്താവിന് അവയവങ്ങൾ വേണം. ശരീരമില്ലാത്ത ദൈവത്തിന് അതെങ്ങനെ സാധിക്കും ? ദൈവം സർവശകതനാണെന്നു പറയുന്നു. എങ്കിൽ ദൈവം എല്ലാത്തിനും കാരണക്കാരനാവണം. പക്ഷേ, നിത്യജീവിതത്തിൽ ദൈവമുണ്ടാക്കാത്ത പലതും (വീട്, കുടം, മുതലായവ) നാം കാണുന്നുണ്ടല്ലോ ? ദൈവം ഒന്നേയുള്ളൂ എന്നും ഒരു വാദമുണ്ട്. പല ദൈവങ്ങൾ ഉണ്ടായിരുന്നുവെങ്കിൽ പല ഉദ്ദേശ്യങ്ങളും പദ്ധതികളുണ്ടാവുകയും ഒരു വ്യവസ്ഥാപിത ലോകം അസാധ്യമായിരിക്കും എന്നാണ് ആ വാദം. എന്നാൽ അതു ദുർബ്ബലമായ വാദമാണ്, കാരണം, ഉറുമ്പുകളും, തേനിച്ചകളും, ആശാരിമാരും ഒക്കെ ഒന്നിച്ചു പ്രവർത്തിച്ച് പുറ്റുകളും ഈച്ചക്കൂടുകളും വീടുകളും ഉണ്ടാക്കുന്നുണ്ട്. ദൈവം സർവകാലപൂർണ്ണനാണ് എന്ന വാദവും ശരിയല്ല. അത് അർത്ഥമില്ലാത്ത വാദമാണ്. അപൂർണ്ണത നീക്കം ചെയ്യലാണ് പൂർണ്ണത. ഒരിക്കലും അപൂർണ്ണനല്ലാത്തവനെ എങ്ങനെ പൂർണ്ണനെന്നു വിളിക്കുവാൻ കഴിയും?

ജൈനർ ദൈവവിശ്വാസികളല്ലെങ്കിലും, ധ്യാനിക്കുകയും മുക്താത്മാക്കളെ (തീര്ത്ഥങ്കരന്മാരെ) ആരാധിക്കുകയും ചെയ്യുന്നു. പ്രോത്സാഹനത്തിനും മാർഗദർശനത്തിനും വേണ്ടിയാണു ധ്യാനം, അല്ലാതെ, ക്ഷമായാചനമോ, കരുണതേടലോ അല്ല. കർമ്മനിയമങ്ങൾ ദയയാചനയാൽ വളയ്ക്കാവുന്നവയല്ല. നല്ല ചിന്ത, നല്ല വാക്ക്, നല്ലപ്രവൃത്തി - ഇവയാണ് കർമ്മദോഷം മാറ്റാനുള്ള പ്രതിവിധി. മുക്തി, സ്വന്തം പ്രയത്നത്താൽ മാത്രമേ നേടാനാവൂ. ജൈനമതം ധീരരുടെ, പ്രബലമനസ്കരുടെ മതമാണ്. അതികൊണ്ടാണ് മുക്താത്മാക്കളെ വീരരെന്നും, ജിനരെന്നും വിളിക്കുന്നത്. സഹജീവികളോടുള്ള കരുണയാണ് ജൈനമതത്തിന്റെ മറ്റൊരു സവിശേഷത.

ജൈനമതവിശ്വാസികൾ രണ്ടു പക്ഷക്കാരുണ്ട്. ദിഗംബരരും, ശ്വേതാംബരരും. ജൈനതത്വശാസ്ത്രങ്ങൾ പൊതുവെ രണ്ടു കൂട്ടരും അംഗീകരിക്കുന്നു. വിശ്വാസത്തിലും പ്രയോഗത്തിലും ആണ് വ്യത്യാസങ്ങൾ. ദിഗംബരർ കണിശക്കാരാണ്. യഥാർത്ഥ സന്യാസികൾ വസ്ത്രങ്ങൾ ഉൾപ്പെടെ എല്ലാ ലോകസുഖങ്ങളും ഉപേക്ഷിക്കണം എന്നും, പൂർണ്ണജ്ഞാനികൾക്ക് ആഹാരം പോലും ആവശ്യമില്ല എന്നും, സ്ത്രീകൾക്ക്, ഒരു പുരുഷജന്മമെടുക്കാതെ മുകതി ലഭിക്കുകയില്ല എന്നും ശഠിക്കുന്നു. ദിഗംബരർ (ദിക്കുകൾ അംബരം, വസ്ത്രം, ആയിട്ടുള്ളവർ) വസ്ത്രം ധരിക്കുന്നില്ല. എന്നാൽ, ശ്വേതാംബരർ ഇതൊന്നും അംഗീകരിക്കുന്നില്ല. അവർ വെളുത്ത വസ്ത്രം ധരിക്കുന്നു.

ദാർശനികതലത്തിൽ, ജൈനരുടെ സ്യാദ്-വാദം , പ്രൊട്ടഗോറസ്, ബർക്കിലി, ഷില്ലർ, വൈറ്റ്ഹെഡ്, ബൂഡിൻ തുടങ്ങിയ പാശ്ചാത്യദാർശനികരുടെ ആപേക്ഷികതാവാദങ്ങളുമായി താരതമ്യം ചെയ്യാനാവും എന്നും ജീവിതമോചനത്തിന്റെ കാര്യത്തിൽ, അത് ബുദ്ധ,അദ്വൈതവേദാന്തദർശനങ്ങളുമായി സമാനത പുലർത്തുന്നു എന്നും ചില ഗ്രന്ഥകാരർ പറയുന്നു

1. 


</doc>
<doc id="109706" url="https://ml.wikipedia.org/wiki?curid=109706" title="പൂവറ്റൂർ">
പൂവറ്റൂർ

കേരളത്തിലെ കൊല്ലം ജില്ലയിലെ കൊട്ടാരക്കര താലൂക്കിലെ ഒരു ഗ്രാമമാണ് പൂവറ്റൂർ (ഇംഗ്ലീഷ്:Poovattoor).

പൂവറ്റൂർ ദേവി പട്ടാഴി ദേവിയുടെ ഇളയ സഹോദരി ആണെന്നാണ് ഐതിഹ്യം. ഒരിക്കൽ പൂവറ്റൂർ ദേവി തനിക്ക് സ്വന്തമായി ഒരു സ്ഥലം വേണമെന്ന് പട്ടാഴി ദേവിയോട് ആവിശ്യപ്പെടുകയും അപ്പോൾ പട്ടാഴി ദേവി ഒരു കൈ നിറയെ പൂവ് നൽകിയതിനു ശേഷം പൂവ് തീരുന്ന സ്ഥലം എടുത്തുകൊള്ളാൻ നിർദ്ദേശിക്കുകയും ചെയ്തു. അങ്ങനെ അവസാന പൂവ് വീണ സ്ഥലമാണ് പൂവറ്റൂർ. 'പൂവ്, അറ്റൂർ' എന്നീ വാക്കുകളിൽ നിന്നാണ് പൂവറ്റൂർ വന്നത്.

പൂവറ്റൂരിനെ പ്രധാനമായും 3 കരകളായി തിരിച്ചിട്ടുണ്ട്. അവ പൂവറ്റൂർ, പൂവറ്റൂർ കിഴക്ക്, പൂവറ്റൂർ പടിഞ്ഞാറ് എന്നിവയാണ്.

പൂവറ്റൂരിലെ ഏറ്റവും പ്രധാനപ്പെട്ട ആരാധനാലയം പുരാതനമായ ഭദ്രകാളി ക്ഷേത്രമാണ്. ഇതു കൂടാതെ പൂവറ്റൂർ കിഴക്ക് മഹാവിഷ്ണുക്ഷേത്രം, പൂർണ്ണമായും കല്ലിൽ നിർമ്മിച്ച പൂവറ്റൂർ പടിഞ്ഞാട് ശ്രീമഹാദേവർ ക്ഷേത്രം ( വിളറീത്തല മഹാദേവ ക്ഷേത്രം, കല്ലമ്പലം), ആലുംകുന്നിൽ മഹാദേവക്ഷേത്രം എന്നിവയാണ് മറ്റു പ്രധാന ക്ഷേത്രങ്ങൾ.


</doc>
<doc id="109707" url="https://ml.wikipedia.org/wiki?curid=109707" title="ഇന്ത്യയിലെ വനിതാ സം‌വരണ ബിൽ">
ഇന്ത്യയിലെ വനിതാ സം‌വരണ ബിൽ

ഭാരതസർക്കാർ നടപ്പിൽ‌വരുത്താനുദ്ദേശിക്കുന്ന ഒരു ബിൽ ആണ്‌ വനിതാസം‌വരണ ബിൽ. ലോകസഭയിലെയും, മറ്റു സംസ്ഥാന അസംബ്ലികളിലേക്കുമുള്ള തെരഞ്ഞെടുപ്പുകളിലേക്കുള്ള സീറ്റുകളിൽ 33% സ്ത്രീകൾക്കു സം‌വരണം ചെയ്യുന്നതാണ്‌ ഈ ബില്ലിന്റെ കാതൽ. പട്ടികജാതി, പട്ടികവർഗ്ഗ വിഭാഗക്കാർക്കായി സം‌വരണം ചെയ്തിരിക്കുന്ന സീറ്റുകളിലും ഈ ബിൽ നിയമമായാൽ 33% സ്ത്രീകൾക്ക് സം‌വരണം ചെയ്യപ്പെടും.
1974-ൽ ഇന്ത്യയിലെ വനിതകളുടെ അവസ്ഥ പഠിക്കാൻ വിദ്യാഭ്യാസ-സാമൂഹിക ക്ഷേമ മന്ത്രാലയം നിയോഗിച്ച സമിതി സമർപ്പിച്ച് റിപ്പോർട്ടിലാണ്‌ വനിതാ പ്രാതിനിധ്യം സംബന്ധിച്ച ആദ്യ പരാമർശമുള്ളത്. തദ്ദേശ സ്വയംഭരണ സ്ഥാപനങ്ങളിൽ വനിതകൾക്കു നിശ്ചിത ശതമാനം സീറ്റ് സം‌വരണം ചെയ്യണമെന്നു ഈ സമിതി ശുപാർശ ചെയ്തു. 1993-ൽ ഭരണഘടനയുടെ 73,74 വകുപ്പുകൾ ഭേദഗതി ചെയ്ത് തദ്ദേശ സ്ഥാപനങ്ങളിലെ മൂന്നിലൊന്ന് സീറ്റുകൾ വനിതകൾക്കായി സം‌വരണം ചെയ്തു. 1996 സെപ്റ്റംബർ 12-ന്‌ എച്ച്.ഡി. ദേവഗൗഡ സർക്കാർ 81-ആം ഭരണഘടന ഭേദഗതിയായി വനിതാ സം‌വരണ ബിൽ പാർലമെന്റിൽ അവതരിപ്പിച്ചു. ഈ ബിൽ സി.പി.ഐ. എം.പി. ഗീത മുഖർജി അദ്ധ്യക്ഷയായുള്ള സം‌യുക്ത പാർലമെന്ററി സമിതിക്കു വിട്ടു. 1996 ഡിസംബർ 9-ന്‌ പാർലമെന്ററി സമിതി റിപ്പോർട്ട് ലോകസഭയിൽ അവതരിപ്പിച്ചു. 1998 ജൂൺ 4-ന്‌ എൻ.ഡി.എ. യുടെ നേതൃത്വത്തിലുള്ള സർക്കാർ 84-ആം ഭരണഘടനാ ഭേദഗതിയായി വനിതാ സം‌വരണ ബിൽ പാർലമെന്റിൽ അവതരിപ്പിച്ചു. ഏറെ വൈകാതെ എൻ.ഡി.എ. നേതൃത്വത്തിലുള്ള സർക്കാർ ന്യൂനപക്ഷമാകുകയും സർക്കാർ പിരിച്ചു വിടുകയും ചെയ്തു. 1999 നവംബർ 22-ന്‌ എൻ.ഡി.എ. സർക്കാർ ബിൽ വീണ്ടും പാർലമെന്റിൽ അവതരിപ്പിച്ചു. സമവായമുണ്ടാകാത്തതിനെത്തുടർന്ന് 2002-ലും 2003-ലും ബിൽ അവതരിപ്പിച്ചു. ഈ രണ്ടു തവണയും ബിൽ പാർലമെന്റിൽ പരാജയപ്പെട്ടു. 2004 മേയിൽ യു,പി.എ.യുടെ പൊതു മിനിമം പരിപാടിയിൽ ഉൾപ്പെടുത്തിയ വനിതാസം‌വരണ ബിൽ യാഥാർത്ഥ്യമാക്കുമെന്ന് സർക്കാർ പ്രഖ്യാപനം നടത്തി. 2008 മേയ് 6-ന്‌ ബിൽ രാജ്യസഭയിൽ അവതരിപ്പിച്ച് നിയമ-നീതികാര്യ സ്റ്റാൻഡിങ്ങ് കമ്മറ്റിയുടെ പരിഗണനക്കു വിട്ടു. 2009 ഡിസംബർ 17-ന്‌ സ്റ്റാൻഡിങ്ങ് കമ്മറ്റി റിപ്പോർട്ട് പാർലമെന്റിന്റെ രണ്ടു സഭകളിലും വെച്ചു. സമാജ്‌വാദി പാർട്ടി, ജെ.ഡി. (യു), ആർ.ജെ.ഡി. എന്നീ പാർട്ടികൾ പ്രതിഷേധവുമായി രംഗത്തു വന്നു. 2010 ഫെബ്രുവരി 22 ബിൽ പാസാക്കാൻ സർക്കാർ പ്രതിജ്ഞാ ബദ്ധമാണെന്നു രാഷ്ട്രപതി പ്രതിഭാ പാട്ടിൽ വ്യക്തമാക്കി. 2010 ഫെബ്രുവരി 25 കേന്ദ്രമന്ത്രിസഭ ബില്ലിന്‌ അംഗീകാരം നൽകുന്നു. 2010 മാർച്ച് 8-ന്‌ അന്തർദേശീയ വനിതാ ദിനത്തിൽ ബിൽ രാജ്യസഭയിൽ അവതരിപ്പിച്ചു. ബഹളത്തെത്തുടർന്ന് വോട്ടെടുപ്പ് മാറ്റി വെച്ചു.എസ്.പി., ആർ.ജെ.ഡി. എന്നീ പാർട്ടികൾ സർക്കാരിനുള്ള പിന്തുണ പിൻ‌വലിക്കുമെന്ന് പ്രഖ്യാപിച്ചു. 2010 മാർച്ച് 9-ന്‌ ബിൽ രാജ്യസഭ യിൽ വോട്ടെടുപ്പിനിട്ടു. ഒന്നിനെതിരെ 186- വോട്ടുകൾക്ക് ബിൽ രാജ്യസഭ പാസാക്കി.


</doc>
<doc id="109709" url="https://ml.wikipedia.org/wiki?curid=109709" title="വസീം അക്രം">
വസീം അക്രം

ഒരു പാകിസ്താൻ ക്രിക്കറ്റ് കളിക്കാരനായിരുന്നു വസീം അക്രം. ക്രിക്കറ്റ് ലോകം കണ്ട ഏറ്റവും വേഗതയേറിയ ഇടങ്കയ്യൻ ബൗളർമാരിൽ ഒരാളാണ് അക്രം. 1966-ൽ പാകിസ്താനിലെ ലാഹോറിൽ ജനിച്ചു. 1988-ൽ ഇംഗ്ലണ്ടിലെ കൗണ്ടി ക്ലബായ ലങ്കാഷെയറുമായി കരാറൊപ്പുവെച്ചു. വളരെ പെട്ടെന്ന് ഏകദിന ക്രിക്കറ്റിൽ ഏറ്റവും നല്ല ബൗളറെന്ന ഖ്യാതി നേടി. ഏകദിന അന്താരാഷ്ട്ര ക്രിക്കറ്റിൽ 500-ൽ കൂടുതൽ വിക്കറ്റ് എടുക്കുന്ന ആദ്യബൗളർ വസീം അക്രമാണ്. 1992-ലെ ലോകകപ്പ് മത്സരത്തിൽ പാകിസ്താന്റെ വിജയത്തിന് വസീം അക്രം നിർണായക പങ്കു വഹിച്ചു. 1996-97-ൽ ആസ്ട്രേലിയയിൽ നടന്ന ലോകപരമ്പരയിലും 1998-99 വർഷങ്ങളിൽ ഇന്ത്യയിൽ നടന്ന ടെസ്റ്റ് മത്സരങ്ങൾ ഉൾപ്പെടെ നിരവധി മത്സരങ്ങളിലും പാകിസ്താൻ ടീമിനെ വിജയിപ്പിക്കുന്നതിന് അക്രം നേതൃത്വം നല്കിയിട്ടുണ്ട്. 1999-ൽ പാകിസ്താനെ ലോകകപ്പ് ഫൈനലിൽ എത്തിച്ചതടക്കം നിരവധി നേട്ടങ്ങൾ ഇദ്ദേഹത്തിന്റേതായിട്ടുണ്ട്.

2003-ലെ ലോകകപ്പിൽ 7 മത്സരങ്ങളിൽനിന്നായി 19 വിക്കറ്റ് എടുത്ത് അക്രം മികച്ച ബൗളറായി.ടെസ്റ്റ് ക്രിക്കറ്റിൽ നിന്ന് 414 വിക്കറ്റും 2898 റൺസും അക്രം നേടിയിട്ടുണ്ട്; അന്താരാഷ്ട്ര ഏകദിനത്തിൽ 356 മത്സരങ്ങളിൽ നിന്ന് 502 വിക്കറ്റും 3717 റൺസും. ലോകക്രിക്കറ്റ് ചരിത്രത്തിൽ ടെസ്റ്റ് മത്സരത്തിൽ ഹാറ്റ്ട്രിക്ക് നേടിയ മൂന്നു ബൗളർമാരിൽ ഒരാൾകൂടിയാണ് അക്രം.

2003-ൽ ഇംഗ്ലണ്ടിലെ ഹാംപ്ഷെയർ കൗണ്ടിക്ലബിൽ ചേർന്ന അക്രം അന്താരാഷ്ട്ര ക്രിക്കറ്റിൽ നിന്നും വിരമിച്ചു.


</doc>
<doc id="109711" url="https://ml.wikipedia.org/wiki?curid=109711" title="അക്കൽദാമ">
അക്കൽദാമ

ബൈബിളിൽ പരാമർശിക്കപ്പെട്ടിട്ടുള്ള ഒരു ശ്മശാനമാണ്‌ അക്കൽദാമ (ഇംഗ്ലീഷ്: Akeldama). ജറുസലേമിലാണ് അക്കൽദാമ സ്ഥിതിചെയ്യുന്നത്. അരമായ ഭാഷയിൽ അക്കൽദാമ എന്ന പദത്തിന്റെ അർത്ഥം 'രക്തനിലം' എന്നാണ്. (അപ്പൊ. പ്ര. 1.19) ഈ ശ്മശാനം മുമ്പ് 'കുശവന്റെ നിലം' എന്ന പേരിൽ അറിയപ്പെട്ടിരുന്നു. 
ചുവന്ന നിറമുള്ള കളിമണ്ണാണ് ഈ പ്രദേശത്തുള്ളത്. യേശുവിനെ ഒറ്റുകൊടുത്തതിന് തനിക്കു കിട്ടിയ മുപ്പതു വെള്ളിക്കാശ് പശ്ചാത്താപഭരിതനായ യൂദാഇസ്കരിയാത്ത യെറുശലേം ദേവാലയത്തിൽ എറിഞ്ഞിട്ടുപോയി ആത്മഹത്യ ചെയ്തു. ഈ പണം ദേവാലയഭണ്ഡാഗാരത്തിൽ ഇടുന്നതു വിഹിതമല്ലെന്ന് മതമേധാവികൾ വിധിക്കുകയും ആ പണംകൊണ്ട് 'പരദേശി'കൾക്കുവേണ്ടി ഒരു ശ്മശാനം വാങ്ങാൻ തീരുമാനിക്കുകയും ചെയ്തു.അങ്ങനെ കുശവന്റെ നിലം വാങ്ങി. രക്തത്തിന്റെ വില കൊടുത്തു വാങ്ങിയതിനാൽ ഈ നിലത്തിന് 'അക്കൽദാമ' എന്നു പേരു ലഭിച്ചു (മത്തായി 27:3-10). പഴയ നിയമത്തിൽ "ഹിന്നോം താഴ്വരയിലെ കുശവന്റെ വീട് (യിരമ്യാ. 18.2) എന്ന പരാമർശം ഇതിനെപ്പറ്റിയാണെന്ന് കരുതപ്പെടുന്നു. ഇത് താഴ്വരയുടെ തെക്ക് ഭാഗത്താണെന്ന് യിരമ്യാവ് പറയുന്നു. വ്യത്യസ്താഭിപ്രായമുണ്ടെങ്കിലും ഇന്ന് അംഗീകാരം സിദ്ധിച്ചിട്ടുള്ളത് യിരമ്യാവിന്റെ ആശയത്തിനുതന്നെയാണ്. കളിമണ്ണുള്ള ഈ സ്ഥലം വളരെക്കാലമായി ശ്മശാനമായി ഉപയോഗിച്ചുവരുന്നു


</doc>
<doc id="109712" url="https://ml.wikipedia.org/wiki?curid=109712" title="ആൻ‌ജിയോപ്ലാസ്റ്റി">
ആൻ‌ജിയോപ്ലാസ്റ്റി

രക്തധമനി വാർ​ത്തെടുക്കൽ. (ആൻജിയോ-രക്തധമനി; പ്ലാസ്റ്റി = വാർത്തെടുക്കൽ) ശരീരത്തിന്റെ എല്ലാഭാഗങ്ങളിലെയും രക്തക്കുഴലുകളുടെ ചിത്രം എടുക്കുന്ന പരിശോധനയാണ് ആൻജിയോ ഗ്രാം. ഈ പരിശോധന വഴി രക്തക്കുഴലുകളുടെ ഘടനയെപ്പറ്റിയും രക്തചംക്രമണത്തെപറ്റിയും പഠിക്കുവാൻ സാധിക്കും. പല അസുഖങ്ങൾകൊണ്ടും രക്തക്കുഴലുകൾക്ക് അടവുണ്ടാവുകയും രക്ത ഓട്ടത്തിനു തടസ്സമുണ്ടാവുകയും ചെയ്യാം. രക്തക്കുഴലുകൾക്കു നീർവീഴ്ച ഉണ്ടാവുക, രക്തക്കുഴലുകളുടെ ഉള്ളിൽ കൊഴുപ്പു വന്നടിയുക; രക്തം കട്ടിപിടിച്ച് കുഴലുകൾ അടഞ്ഞു പോവുക; ഹൃദയത്തിൽനിന്നോ, മറ്റുഭാഗങ്ങളിൽ നിന്നോ കട്ടിയായ രക്തം ഇളകി വന്ന് കുഴലുകൾ അടഞ്ഞുപോവുക തുടങ്ങിയ പല അസുഖങ്ങളും കണ്ടുവരാറുണ്ട്. പലപ്പോഴും ഇത് പെട്ടെന്നുള്ള അപകടവും ഉണ്ടാക്കാം. ഹൃദയാഘാതം, പക്ഷാഘാതം തുടങ്ങിയ അസുഖങ്ങൾ ഇങ്ങനെയാണ് ഉണ്ടാകുന്നത്. 1964-ൽ അമേരിക്കൻ ഡോക്ടർമാരായ ഡോട്ടർ, ജഡ്കിൻസ് എന്നിവർ പലതരത്തിലുള്ള കുഴലുകൾ രക്തധമനിയിൽ കടത്തി അതിലെ അടവുകൾ നീക്കാൻ ശ്രമിച്ചു. പക്ഷേ സ്വിറ്റ്സർലൻഡുകാരനായ ഗ്രൺട്സിഗ് എന്ന റേഡിയോളജിസ്റ്റാണ് 1947-ൽ സൂറിച്ചിലെ അദ്ദേഹത്തിന്റെ പരീക്ഷണശാലയിൽ വച്ച് അറ്റത്ത് ബലൂൺ ഘടിപ്പിച്ച കുഴൽ കടത്തി രക്തക്കുഴലിലെ അടവ് മാറ്റിയത്. കാലിലെ രക്തക്കുഴൽ വഴി ശരീരത്തിന്റെ നാനാഭാഗങ്ങളിലും കടത്താവുന്ന നീണ്ട പ്ലാസ്റ്റിക് കുഴലുകളാണ് കത്തീറ്ററുകൾ. ഈ പ്ലാസ്റ്റിക്ക് കുഴലിലെ ദ്വാരം വഴി രക്തക്കുഴലിൽനിന്ന് രക്തം വലിച്ചെടുക്കുകയോ, രക്തത്തിലേക്ക് മരുന്നുകൾ കടത്തിവിടുകയോ ചെയ്യാം. പ്ലാസ്റ്റിക് കുഴലിന്റെ അറ്റത്ത് ഒരു ചെറിയ ബലൂൺ ഘടിപ്പിച്ചാൽ അത് ആവശ്യമുള്ളപ്പോൾ വികസിപ്പിക്കുകയും വീണ്ടും ചെറുതാക്കുകയും ചെയ്യാം. ഇതാണ് ആൻജിയോ പ്ലാസ്റ്റി കത്തീറ്ററുകൾ.

ആൻജിയോഗ്രാം ചെയ്ത് രക്ത ധമനിയിൽ എവിടെയാണ് അടവ് എന്ന് ആദ്യം കണ്ടുപിടിക്കുന്നു. ഇത് പക്ഷാഘാതം ഉള്ളവർക്കു തലച്ചോറിലേക്ക് രക്തം എത്തിക്കുന്ന കഴുത്തിലെ കരോട്ടിഡ് ധമനികളിലാകാം; ഹൃദയഘാതമുള്ളവർക്ക് ഹൃദയപേശികൾക്ക് രക്തം എത്തിക്കുന്ന കൊറോണറി ധമനികളിലാകാം; വൃക്കസംബന്ധമായ അസുഖവും അതിയായ രക്തസമ്മർദവുമുള്ളവർക്ക് ഇത് വൃക്കധമനികളിലാകാം; അതുപോലെതന്നെ കാലുകളിലേക്കോ, കുടലിലേക്കോ, മറ്റേതു അവയവത്തിലേക്കോ പോകുന്ന ധമനികളിലായിരിക്കാം. ഇവിടങ്ങളിലെല്ലാം കത്തീറ്റർ കടത്തി അൻജിയോഗ്രാം എടുക്കാമെന്നുള്ളതുപോലെതന്നെ ആൻജിയോപ്ലാസ്റ്റി കത്തീറ്ററുകളും എത്തിയ്ക്കാം. അറ്റത്തു ചുരുക്കിയ ബലൂൺ ഘടിപ്പിച്ച ആൻജിയോ പ്ലാസ്റ്റി കത്തീറ്റർ സാവധാനം, വളരെ സൂക്ഷിച്ച് രക്തക്കുഴലിലെ അടവിൽ കൂടി കടത്തിവിടുന്നു, ഈ പ്രക്രിയ അങ്ങേയറ്റം സൂക്ഷ്മതയോടെ ചെയ്യേണ്ട ഒരു കാര്യമാണ്. ഇന്നത്തെ പ്രത്യേക എക്സ്റേ യന്ത്രങ്ങൾ ഉപയോഗിച്ച് പരിശീലനം ലഭിച്ച ഒരു ഡോക്ടർക്ക് ഇത് ചെയ്യാൻ കഴിയും. അടവുള്ള ഭാഗത്ത് ബലൂൺ കടത്തിവച്ചിട്ട് കത്തീറ്റർ വഴി ഈ ബലൂണിനെ അതിസമ്മർദം ഉപയോഗിച്ച് വികസിപ്പിക്കുക. അതീവ സമ്മർദത്തിൽ ബലൂൺ വികസിപ്പിക്കുമ്പോൾ ധമനി അടയാൻ ഇടയാക്കിയ കൊഴുപ്പോ, മറ്റു മറുകുകളോ മാത്രമല്ല ചുരുങ്ങിപ്പോയ ധമനിയുടെ ഭാഗങ്ങൾ തന്നെയും വികസിക്കുന്നു. ഇതാണ് ബലൂൺ ആൻജിയോപ്ലാസ്റ്റി. അതീവ സമ്മർദത്തിൽ ബലൂൺ വികസിപ്പിച്ച് ധമനി തുറക്കുന്നതുകൊണ്ട് അതിന്റെ ആന്തരികവലയം ചിലപ്പോൾ കുറച്ചൊക്കെ പൊട്ടി എന്നു വരാം. ഈ അപകടം തരണം ചെയ്യുന്നതിനാണ് ഇന്ന് ആൻജിയോപ്ലാസ്റ്റി കഴിഞ്ഞ് അതേ കത്തീറ്റർ വഴി ലോഹം കൊണ്ടുണ്ടാക്കിയ സ്റ്റെന്റ് (stent) അഥവാ സ്പ്രിങ് പോലെയുള്ള ഒരു ഉപകരണം വികസിപ്പിച്ച് ധമനിക്കുള്ളിൽ സ്ഥാപിക്കുന്നത്. വികസിപ്പിച്ച ധമനി വീണ്ടും അടയാതിരിക്കാൻ ഇതു സഹായിക്കുന്നു. ആധുനിക സ്റ്റെന്റുകൾ നിക്ഷേപിച്ചാൽ അതിൽ അടങ്ങിയിരിക്കുന്ന ചില മരുന്നുകൾ ധമനിയുടെ ഭിത്തിയിൽ നിന്നും കോശങ്ങൾ വളർന്ന് ധമനി വീണ്ടും അടഞ്ഞുപോകാതെ സൂക്ഷിക്കും.

പരിശീലനം ലഭിച്ച ഒരു ഡോക്ടർക്ക് ഈ ചികിത്സ ഏതാണ്ട് ഒരു മണിക്കൂർ കൊണ്ട് ചെയ്തുതീർക്കാൻ സാധിക്കും. രക്തചംക്രമണം ഉടൻതന്നെ പുനഃസ്ഥാപിക്കുന്നതിനാൽ ധമനിയിൽ നിന്നും രക്തം സ്വീകരിക്കുന്ന അവയവം, ഹൃദയമോ, തലച്ചോറോ, വൃക്കകളോ എന്തുതന്നെയായാലും ഉടൻതന്നെ സാധാരണ നിലയിലേക്കു തിരിച്ചു വരുകയും ചെയ്യും.

കാലിലെ ധമനികൾ വഴിയാണ് മിക്കവരിലും ഈ കത്തീറ്ററുകൾ കടത്തുന്നത്. പക്ഷേ പലരിലും കൈയിലെ ധമനികൾ വഴിയും ഈ ചികിത്സ നടത്താവുന്നതാണ്. വളരെ ഫലപ്രദമായ ചികിത്സാരീതിയാണെങ്കിലും പത്തുശതമാനത്തിൽ താഴെ ആളുകൾക്ക് ഇത് ഫലപ്രദമാകാറില്ല. ഇത്തരം രോഗികൾക്കു ഇതരചികിത്സാരീതികൾ അവലംബിക്കേണ്ടിവരും. രക്തസ്രാവം, വികസിപ്പിച്ച ധമനിയും സ്റ്റെന്റും അടഞ്ഞു പോകൽ തുടങ്ങി പല അപകടങ്ങളും ചുരുക്കമായിട്ടെങ്കിലും ഉണ്ടാകാം. ഇങ്ങനെയുണ്ടാകുന്ന പക്ഷം വീണ്ടും ആൻജിയോപ്ലാസ്റ്റി ചെയ്യേണ്ടതായി വന്നേക്കാം. ശരിയായ മുൻകരുതലുകൾ പ്രധാനമാണ്. ഈ ചികിത്സയ്ക്കുവേണ്ടി രോഗിയെ തിരഞ്ഞെടുക്കൽ, ചികിത്സ കഴിഞ്ഞ് അടുത്ത ഒന്നുരണ്ടു ദിവസം രോഗിയെ നിരീക്ഷിക്കൽ, ധമനികളിൽ വീണ്ടും രക്തം കട്ടിപിടിക്കാതെ സൂക്ഷിക്കുന്നതിനുള്ള പ്രത്യേക മരുന്നുകൾ ശരിയായ അളവിൽ കൃത്യമായി രോഗിക്ക് കൊടുക്കൽ എന്നീ മാർഗങ്ങൾകൊണ്ട് ആൻജിയോപ്ലാസ്റ്റി ഇന്ന് മറ്റേതു ശസ്ത്രക്രിയയെക്കാളും രോഗികൾക്കു സ്വീകാര്യമായ ഒരു ചികിത്സാ മാർഗ്ഗമായിത്തീർന്നിരിക്കുന്നു.


</doc>
<doc id="109714" url="https://ml.wikipedia.org/wiki?curid=109714" title="ആനച്ചന്തം">
ആനച്ചന്തം

ജയറാം, രമ്യ നമ്പീശൻ, സായി കുമാർ, സലീം കുമാർ എന്നിവർ പ്രധാന വേഷങ്ങളിൽ അഭിനയിച്ച് സ്വാഗത് ഫിലിംസിന്റെ ബാനറിൽ സമദ് മങ്കട നിർമ്മിച്ച് ജയരാജ് സംവിധാനം നിർവ്വഹിച്ച മലയാളചലച്ചിത്രമാണ് ആനച്ചന്തം. 2006 ഓഗസ്റ്റ് 4-ന് പ്രദർശനത്തിനിറങ്ങിയ ഈ ചിത്രം അരോമ മൂവീസ് വിതരണം ചെയ്തിരിക്കുന്നു. സുധീഷ് ജോൺ ആണ് ഈ ചിത്രത്തിന്റെ രചന നിർവ്വഹിച്ചത്.

ആനക്കമ്പക്കാരനായ കൃഷ്ണപ്രസാദിന് (ജയറാം) സംസ്ഥാനത്തെ എല്ലാ ആനകളെ പറ്റിയുള്ള വിവരങ്ങാളും മനഃപാഠമാണ്. ആനയോടുള്ള ഈ കമ്പം മൂലം നല്ല ഒരു ജോലി സമ്പാദിക്കാനുള്ള സമയം പോലും കൃഷ്ണപ്രസാദിന് ലഭിക്കുന്നില്ല. വീട്ടുകാർക്കും കാമുകി ഗൌരിയ്ക്കും (രമ്യ നമ്പീശൻ) ഇതിൽ എതിർപ്പാണെങ്കിലും സ്വന്തം ആനക്കമ്പത്തെ നിയന്ത്രിയ്ക്കാൻ കൃഷ്ണപ്രസാദിന് സാധിക്കുന്നില്ല. കോ-ഓപറേറ്റിവ് ബാങ്ക് പ്രസിഡന്റും കുറേ ആനകളുടെ ഉടമയുമായ അനിരുദ്ധൻ മുതലാളിയുടെ (സായി കുമാർ) ചതിപ്രയോഗത്തിലൂടെ സാരമായി പരിക്കേറ്റ് ഉടമപോലും ഉപേക്ഷിച്ച രക്ഷപ്പെടാൻ സാദ്‌ധ്യതയില്ലാത്ത അർജ്ജുനൻ എന്ന ആനയെ കൃഷ്ണപ്രസാദ് ഏറ്റെടുത്ത് ചികിത്സിക്കാൻ തീരുമാനിക്കുന്നു. കൃഷണപ്രസാദിനോട് ശത്രുതയുള്ള അനിരുദ്ധൻ മുതലാളി ഗൌരിയേയും അമ്മയേയും കോ-ഓപറേറ്റിവ് ബാങ്കിലെ കടം വീട്ടാത്തതിന്റെ പേരിൽ വീട് ജപ്റ്റി ചെയ്ത് പെരുവഴിയിലിറക്കിവിടുന്നു. അവരെ സ്വന്തം വീട്ടിലേയ്ക്ക് കൊണ്ട് വന്ന് സംരക്ഷിക്കേണ്ട ബാദ്‌ധ്യതയും കൃഷ്ണപ്രസാദ് ഏറ്റെടുക്കുകയാണ്.


പി.സി. അരവിന്ദൻ, കാനേഷ് പുനൂർ എന്നിവരുടെ ഗാനങ്ങൾക്ക് സംഗീതം പകർന്നത് ജെയ്‌സൻ ജെ. നായർ. ജെയ്‌സൻ ജെ. നായർ എന്ന സംഗീതസംവിധായകന്റെ ആദ്യചിത്രമായിരുന്നു ആനച്ചന്തം. പശ്ചാത്തലസംഗീതം നിർവ്വഹിച്ചത് രാജാമണി. ഗാനങ്ങൾ വിപണനം ചെയ്തത് മ്യൂസിക് സോൺ.





</doc>
<doc id="109726" url="https://ml.wikipedia.org/wiki?curid=109726" title="നാനാജി ദേശ്‌മുഖ്">
നാനാജി ദേശ്‌മുഖ്

ഇന്ത്യയിലെ സാമൂഹ്യപരിഷ്കർത്താവും, ആദ്യത്തെ ഗ്രാമീണ സർവകലാശാല സ്ഥാപകനും, ഭാരതീയ ജനസംഘത്തിന്റെ ആദ്യകാലനേതാക്കളിലൊരാളും, രാഷ്ട്രീയ സ്വയംസേവക സംഘത്തിന്റെ പ്രചാരകരനും ആയിരുന്നു നാനാജി ദേശ്മുഖ് (ഒക്ടോബർ 11, 1916 – ഫെബ്രുവരി 27, 2010). ഇന്ത്യയിലെ ആദ്യത്തെ കോൺഗ്രസ്സിതര സർക്കാരിന്റെ ശില്പികളിലൊരാളായിരുന്നു ഇദ്ദേഹം. ഭാരതസർക്കാർ പദ്മവിഭൂഷൺ നൽകി നാനാജിയെ ആദരിച്ചിട്ടുണ്ട്. 2019ൽ ഭാരത സർക്കാർ മരണാന്തര ബഹുമതിയായി ഭാരതരത്ന നൽകി ആദരിച്ചു.


</doc>
<doc id="109728" url="https://ml.wikipedia.org/wiki?curid=109728" title="അമൃതം (വിവക്ഷകൾ)">
അമൃതം (വിവക്ഷകൾ)

അമൃതം എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.


</doc>
<doc id="109729" url="https://ml.wikipedia.org/wiki?curid=109729" title="സമനിറ മിഥ്യ">
സമനിറ മിഥ്യ

അഡെൽസണ്ണിന്റെ ചെക്കർ ഷാഡോ മിഥ്യ അല്ലെങ്കിൽ ചെക്കർ ഷാഡോ മിഥ്യ എന്നൊക്കെയറിയപ്പെടുന്ന സമനിറ മിഥ്യ 1995-ൽ എം.ഐ.ടി.യിലെവിഷൻ സയൻസ് അദ്ധ്യാപകനായിരുന്ന എഡ്‌വാർഡ് എച്ച്. അഡെൽസൺ അവതരിപ്പിച്ച ഒരു വീക്ഷണ മിഥ്യയാണ്‌(optical illusion). ചിത്രത്തിൽ കാണുന്ന A,B എന്നീ സമചതുരങ്ങൾ കാഴ്ചയിൽ വ്യത്യസ്ത നിറങ്ങളായി തോന്നുമെങ്കിലും യഥാർത്ഥത്തിൽ ഒരേ നിറം തന്നെയുള്ളവയാണ്‌. ഇതു തെളിയിക്കുന്നതിനു ഈ ചിത്രം ഒരു ഫോട്ടോ എഡിറ്റ് സോഫ്റ്റ്‌വെയറിലിട്ട് ആ നിറമുള്ള ഭാഗങ്ങൾ പരിശോധിച്ചാൽ മതിയാകും. അടയാളപ്പെടുത്തിയ രണ്ടു ചതുരങ്ങളൊഴിച്ച് ബാക്കി എല്ലാം നീക്കം ചെയ്താൽ മിഥ്യ അകലുന്നതു കാണാം. 


</doc>
<doc id="109737" url="https://ml.wikipedia.org/wiki?curid=109737" title="ഓർകെസ്ട്ര">
ഓർകെസ്ട്ര

നിരവധി സംഗീതോപകരണങ്ങൾ ഒരുമിച്ച് കൂട്ടമായി വയിക്കുന്നതിനെ ഓർകെസ്ട്ര എന്ന് പറയുന്നു. ഇതിൽ തന്ത്രി വാദ്യങ്ങളും, മരം, ബ്രാസ് എന്നിവ കൊണ്ടുണ്ടാക്കിയ സുഷിര വാദ്യങ്ങളും ആണ് ഉപയോഗിക്കുക . മെലഡി ഉപകരണങ്ങൾക്കാണ് പ്രാധാന്യമെങ്കിലും താളവാദ്യങ്ങളും ഉൾപ്പെടുത്താറുണ്ട്. എന്നാൽ ചില സന്ദർഭങ്ങളിൽ ക്ലാസ്സിക്കൽ ഗിറ്റാർ, ഓർഗൻ മുതലായവയും ഉൾപ്പെടുത്താറുണ്ട്. വയലിൻ, ഓടക്കുഴൽ (flute ), ട്രംപെറ്റ്, സാക്സഫോൺ, ക്ലാരിനെറ്റ്, പിയാനോ, ചെല്ലോ, വയലിൻ ചെല്ലോ, വയോള, ഡബിൾ ബസ്, ഹാരപ്, ഡ്രംസ്ന്റെ വിവിധ ഭാഗങ്ങൾ മുതലായവയാണ് പൊതുവേ ഉപയോഗിക്കുന്നവ. 
50 പേരിൽ കുറവുള്ള ചെറിയ ഓർകെസ്ട്രകളെ ചേംബർ ഓർകെസ്ട്ര എന്ന് വിളിക്കുന്നു. എന്നാൽ 100 പേരോളം വരുന്ന വലിയ ഓർകെസ്ട്രകളെ സിംഫണി ഓർകെസ്ട്ര എന്നും ഫിൽഹാർമോണിക് ഓർകെസ്ട്ര എന്നും മറ്റും വിളിക്കുന്നു. ഗ്രീക്ക് വാക്കിൽ നിന്നുമാണ് ഈ പേര് വന്നിട്ടുള്ളത്. പുരാതന ഈജിപ്റ്റ്‌ ലാണ് ഓർകെസ്ട്രയുടെ ആരംഭം എന്ന് കണക്കാക്കുന്നു. പതിനൊന്നാം നൂറ്റാണ്ടു മുതൽ പലവിധത്തിലുള്ള ഉപകരങ്ങൾ ഒരുമിച്ചു വായിച്ചുവന്നെങ്കിലും, പതിനാറാം നൂറ്റാണ്ടിലാണ് ഓർകെസ്ട്രയുടെ ആരംഭമായി കണക്കാക്കിയിട്ടുള്ളത്. 18, 19 നൂറ്റാണ്ടുകളിലാണ് ഇത് കൂടുതലും പ്രസിദ്ധിയാർജിച്ചത്. എന്നാൽ ഇരുപതാം നൂറ്റാണ്ടിൽ ഓർകെസ്ട്ര സംഗീതം ചിട്ടപെടുത്തുന്നതിലും മറ്റും പല മാറ്റങ്ങളും വന്നിട്ടുണ്ട്.


</doc>
<doc id="109755" url="https://ml.wikipedia.org/wiki?curid=109755" title="മെലഡി">
മെലഡി

സംഗീത സ്വരങ്ങളെ നിരനിരയായി ഓരോ വരികളിൽ ചിട്ടപ്പെടുത്തി ഒരു പ്രത്യേക ട്യുൺ (tune) ഉണ്ടാകുമ്പോൾ അതിനെ മെലഡി എന്ന് വിളിക്കുന്നു. ഗ്രീക്ക് ഭാഷയിൽ നിന്നും ഉണ്ടായ ഈ വാക്കിനു സ്വരങ്ങൾ, ശ്രുതി എന്നിവയുമായി ബന്ധമുണ്ട്. 

ചില പ്രത്യേക മെലഡികൾ പലപ്പോഴും ഒന്നോ അതിലധികമോ വരികളിൽ ഒതുങ്ങി നിൽക്കുകയും അവ ഇടക്കിടക്ക് ആവർത്തിക്കുന്നവയും ആവും. മെലഡികൾ പലപ്പോഴും ഓരോ പാട്ടിന്റെയും പ്രത്യേകതകൾ ആയിരിക്കും. പാശ്ചാത്യ പൌരസ്ത്യ സംഗീതങ്ങളിൽ മെലഡി രൂപപ്പെടുതുന്നതിൽ ചില വ്യത്യാസങ്ങൾ ഉണ്ടെങ്കിലും ഓരോ പാട്ടിനും വ്യതസ്തമായ മെലഡികൾ ഉണ്ടാവുകയും അതിലൂടെ പാട്ടുകളെ തിരിച്ചറിയാൻ കഴിയുന്നതുമാണ്.


</doc>
<doc id="109760" url="https://ml.wikipedia.org/wiki?curid=109760" title="മായപ്പൊൻമാൻ">
മായപ്പൊൻമാൻ

ദിലീപ്, കലാഭവൻ മണി, മോഹിനി എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മായപ്പൊൻമാൻ. കിംഗ് സ്റ്റാർ പ്രൊഡക്ഷൻസിന്റെ ബാനറിൽ വി. വി. ആന്റണി, പി. എ. വേലായുധൻ, പി. സി. ഏലിയാസ് എന്നിവർ നിർമ്മിച്ച് തുളസീദാസ് സംവിധാനം ചെയ്ത ഈ ചിത്രം സെവൻ സ്റ്റാർ റിലീസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ജെ. പള്ളാശ്ശേരി ആണ്.

മോട്ടോർ ഡോക്ടർ മത്തായ്ച്ചന്റെ (കുതിരവട്ടം പപ്പു) ഹോസ്പിറ്റലിലെ(അതായത് മോട്ടോർ വർക്ക് ഷോപ്പിലെ) ജീവനക്കാരനായ പ്രസാദ് (ദിലീപ്) ബുദ്‌ധിയുറയ്ക്കാത്ത പ്രായത്തിലേ മാതാപിതാക്കളെ നഷ്ടമായ ചേച്ചിയുടെ മകളുമൊപ്പമാണ് താമസം. പ്രസാദ് തന്റെ അച്‌ഛനാണെന്നും അമ്മ പിണങ്ങിപ്പോയിരിക്കുകയാണെന്നുമാണ് ആ കുട്ടിയെ പ്രസാദ് വിശ്വസിപ്പിച്ചിരിക്കുന്നത്. ഒരു ദിവസം കോടീശ്വര പുത്രി നന്ദിനിയെ (മോഹിനി) ബന്ധുക്കളുടെ വധശ്രമത്തിൽ നിന്ന് പ്രസാദ് രക്ഷിക്കുന്നു. അപകടത്തിന്റെ ആഘാതത്തിൽ ബുദ്‌ധിസ്ഥിരത നഷ്ടപ്പെട്ട നന്ദിനിയെ പ്രസാദിന് മറ്റാരുമറിയാതെ സ്വന്തം വീട്ടിൽ സംരക്ഷിക്കേണ്ടി വരുന്നു. ഇതിന് സഹപ്രവർത്തകനും സുഹൃത്തുമായ ഫ്രെഡി ലോപ്പസിന്റെ (കലാഭവൻ മണി) സഹായവും പ്രസാദിനുണ്ട്. നന്ദിനി പ്രസാദിനൊപ്പമുള്ള കാര്യം ഒരുനാൾ നന്ദിനിയുടെ ബന്ധുക്കൾ കണ്ടെത്തുന്നു. നന്ദിനി സ്വന്തം അമ്മയാണ് എന്ന് വിശ്വസിച്ച ചേച്ചിയുടെ മകൾക്കും, നന്ദിനിയെ പ്രണയിക്കുന്ന പ്രസാദിനും നന്ദിനിയെ നഷ്ടപ്പെടുമോ?...


ഈ ചിത്രത്തിലെ എസ്. രമേശൻ നായർ എഴുതിയ ഗാനങ്ങൾക്ക് സംഗീതം പകർന്നത് ബേണി ഇഗ്നേഷ്യസ് ആണ്. 




</doc>
<doc id="109770" url="https://ml.wikipedia.org/wiki?curid=109770" title="ബില്ലി കോബാം">
ബില്ലി കോബാം

പനാമയിൽ ജനിച്ച ഒരു അമേരിക്കൻ ജാസ് ഡ്രമ്മർ ആണ് ബില്ലി കോബാം എന്നറിയപ്പെടുന്ന വില്യം.സി.കോബാം. ഒരു സംഗീത സംവിധായകനും, ബാൻഡ്‌ ലീഡറും ആയ ഇദ്ദേഹം 1960-70 കളിലാണ് പ്രശസ്തിയിലേക്കുയർന്നത്. മൈൽസ് ഡേവിസ് മഹാവിഷ്ണു ഒര്കെസ്ട്ര എന്നീ ബാണ്ടുകളിൽ വായിച്ചിട്ടുള്ള ഇദ്ദേഹത്തെ എക്കാലത്തെയും ഏറ്റവും വലിയ ഫുഷൻ ഡ്രമ്മർ ആയിട്ടാണ് പൊതുവേ കരുതുന്നത്.

1944 ൽ പനാമയിൽ ജനിച്ച ഇദ്ദേഹം ബാല്യകാലം മുതൽ അമേരിക്കയിൽ ആണ് താമസം. 1962ൽ സംഗീത കോളേജിൽ പഠനം പൂർത്തിയാക്കിയ ഇദ്ദേഹം പിന്നീട് അമേരിക്കൻ ആർമി ബാൻഡിൽ ചേരുകയും പിന്നീട് അവിടം വിട്ടു ലോകത്തുള്ള നിരവധി കലാകാരൻമാരുമായും വായിച്ചു തുടങ്ങി. ഡീപ് പർപ്പിൾ, ജോർജ് ബെൻസൺ, ജാൻ ഹാമർ, ജാക്ക് ബ്രൂസ്, സ്ടാന്ളി ക്ലാർക്ക് എന്നിവർ ഇദ്ദേഹം കൂടെ വായിച്ചിട്ടുള്ളതിൽ ചുരുക്കം ചിലർ ആണ്. ഇന്ത്യൻ സംഗീതത്തോടുള്ള ഇദ്ദേഹത്തിന്റെ താൽപ്പര്യമാണ് ഇദ്ദേഹത്തെ മഹാവിഷ്ണു ഒര്കെസ്ട്രയിൽ വായിക്കുവാൻ ഇടയാക്കിയതും മറ്റു പല ഇന്ത്യൻ കലാകാരന്മാരോടു കൂടി വായിക്കുവാൻ ഇടയാക്കിയതും.




</doc>
<doc id="109777" url="https://ml.wikipedia.org/wiki?curid=109777" title="മൂലേടം">
മൂലേടം

കോട്ടയം നഗരസഭാതിർത്തിയിൽപ്പെടുന്ന ഒരു ഗ്രാമമാണ്‌ മൂലേടം. ഇതിനെ മൂലവട്ടം എന്നും വിളിക്കാറുണ്ട്. കോട്ടയത്തുനിന്നും ഏകദേശം മൂന്നര കിലോമീറ്റർ അകലെയാണ് ഈ പ്രദേശം സ്ഥിതിചെയ്യുന്നത്. കോട്ടയത്തുനിന്നും ചിങ്ങവനം വഴിക്ക് പോകുമ്പോൾ മണിപ്പുഴ എന്ന സ്ഥലത്ത് നിന്നും ഇടത്തേക്കുള്ള വഴി തിരിഞ്ഞ് ഇവിടെ എത്തിച്ചേരാം.

മൂലേടം റെയിൽവേ ക്രോസ് മുതൽ ദിവാൻ കവല വരെ ഉള്ള സ്ഥലം ആണ് മൂലേടം ആയി കണക്കാക്കുന്നത്. ഇവിടുത്തെ പ്രധാനപ്പെട്ട ആരാധനാലയങ്ങൾ ത്രിക്കയിൽ ശിവക്ഷേത്രവും, കുറ്റിക്കാട്ട് ദേവി ക്ഷേത്രവും, ഗോസ്പേൽ മിഷൻ പള്ളിയും ആണ്


</doc>
<doc id="109786" url="https://ml.wikipedia.org/wiki?curid=109786" title="നാദസ്വരം">
നാദസ്വരം

തെക്കേ ഇന്ത്യ യുടെ ഒരു പരമ്പരാഗത സംഗീതോപകരണമാണ് നാദസ്വരം അല്ലെങ്കിൽ നാഗസ്വരം. മരം കൊണ്ടുടാക്കിയ ലോകത്തിലെ ഏറ്റവും ശബ്ദം കൂടിയ ഒരു സുഷിര വാദ്യമാണിത്. ഹിന്ദു വിവാഹ വേളകളിലും അമ്പലങ്ങളിലും ഉപയോഗിക്കുന്ന ഈ ഉപകരണം വളരെ ദൈവിക മൂല്യങ്ങൾ ഉള്ളതായി കണക്കാക്കുന്നതിനാൽ ഇതിനെ ഒരു മംഗള വാദ്യമായി പറയുന്നു. 
നീളമുള്ള കുഴൽ പോലുള്ള ഈ ഉപകരണം മരം കൊണ്ട് ഉണ്ടാക്കിയതും ലോഹ ഭാഗങ്ങൾ ഉള്ളതും double reed കൊണ്ട് വായിക്കുന്നതുമാണ്. മുകളിൽ ഏഴു സുഷിരങ്ങളും താഴെ അഞ്ചു സുഷിരങ്ങലുമുള്ള ഈ ഉപകരണം പുറത്തുള്ള സ്ഥലങ്ങളിൽ വായിക്കുവാനാണ് ആദ്യകാലങ്ങളിൽ ഉപയോഗിച്ചിരുന്നത്. തെക്കേ ഇന്ത്യയുടെ സന്ഗീതോപകരനമാണെങ്കിലും വടക്കെ ഇന്ത്യയിലും മറ്റു രാജ്യങ്ങളിലും ഈ ഉപകരണം പലപ്പോഴും ഉപയോഗിച്ചുവരുന്നുണ്ട് . 


</doc>
<doc id="109796" url="https://ml.wikipedia.org/wiki?curid=109796" title="ചർവാകദർശനം">
ചർവാകദർശനം

ഭാരതീയദർശനസമ്പ്രദായങ്ങളിൽ, തികച്ചും നാസ്തികവും, പൂർണ്ണഭൗതികവും ആയ ഒരു വിശിഷ്ട ദർശനസമ്പ്രദായം (School of Philosophy) ആണ് ചർ‌വാകദർശനം.

വേദങ്ങളെ പ്രമാണമായി സ്വീകരിക്കാത്ത ദർശനസമ്പ്രദായങ്ങളാണു നാസ്തികദർശങ്ങൾ (Heterodox) . പ്രത്യക്ഷപ്രപഞ്ചം മാത്രമാണ് സത്യം എന്നും ആത്മാവ്, ദൈവം, സ്വർഗം, മരണാനന്തരജീവിതം തുടങ്ങിയവയൊന്നും സത്യമല്ല എന്നുമുള്ള വാദമാണു ഭൗതികവാദം (Materialism). അതുകൊണ്ട്, യാഗ പൂജകളിലോ, സന്യാസത്തിലോ ഒന്നും കഴമ്പില്ല എന്നും, മരണം വരെയും ജീവിതം സന്തോഷരമാകാൻ ശ്രമിക്കണം എന്നും ഈ ദർശനം പറയുന്നു.

ചർവാകദർശനത്തിന് എങ്ങനെയാണ് ഈ പേരു കിട്ടിയത് എന്നത് വ്യക്തമല്ല. ചർവാകൻ എന്ന പേരുള്ള ഉപജ്ഞാതാവിന്റെ പേരിൽനിന്നാണെന്ന് ഒരു വാദമുണ്ട്. ചർ‌വാകർ‌ എന്നാൽ "മധുരവാക്കുകൾ പറയുന്നവർ" എന്നാണെന്നും, "ഭക്ഷണപാനീയങ്ങൾ കഴിച്ചു മദിച്ചു നടക്കുന്നവർ" എന്നാണെന്നും മറ്റൊരു വാദമുണ്ട്. ബൃഹസ്പതിയാണ് ഇതിന്റെ ഉപജ്ഞാതാവെന്ന്, വേറൊരു വാദവുമുണ്ട്. അതുകൊണ്ട് "ബാർഹസ്പത്യം" എന്ന് ദർശനസമ്പ്രദായത്തിനു ഒരു പേരുണ്ട്. ജനപ്രിയമായതിനാൽ "ലോകായതം" എന്നും ഈ ദർശനത്തിനു പേരുണ്ട്. ചർവാകദർശനത്തിലെ ആധികാരികഗ്രന്ഥങ്ങളൊന്നും കണ്ടുകിട്ടിയിട്ടില്ല. മറ്റു ദാർശനികരുടെ ഗ്രന്ഥങ്ങളുടെ ആദ്യഭാഗത്തു നിന്നാണ് (പൂർവപക്ഷം) ഈ ദർശനധാരയെക്കുറിച്ച് വിവരങ്ങൾ കിട്ടിയിട്ടുള്ളത്. 

ഇന്ദ്രീയങ്ങളിൽ നിന്ന് നമുക്കു നേരിട്ടുകിട്ടുന്ന അനുഭവങ്ങളെ (പ്രത്യക്ഷം, Perception) മാത്രമേ, പ്രമാണമായി (ശരിയായ അറിവിന്റെ ഉറവിടം) ചർവാകദാർശനികർ അംഗീകരിക്കുന്നുള്ളൂ. പ്രത്യക്ഷാനുഭവങ്ങൾ മാത്രമാണ് യഥാർത്ഥമെന്നതാണ് ചർവാകരുടെ വിജ്ഞാനശാസ്ത്രത്തിന്റെ കാതൽ. പ്രത്യക്ഷാനുഭവങ്ങളുടെ അടിസ്ഥാനത്തിൽ എടുക്കുന്ന യാതൊരു അനുമാനങ്ങളെയും (Inference) അവർ അംഗീകരിക്കുന്നില്ല. അവർ വാദിക്കുന്നു: പുക കണ്ടാൽ തീയുണ്ട് എന്നു കരുതണമെങ്കിൽ, തീയും പുകയും തമ്മിൽ ശാശ്വതമായ ഒരു ദൃഢബന്ധമുണ്ടെന്ന് (വ്യാപ്തി) എല്ലാ സാഹചര്യങ്ങളിലും അനുഭവിച്ചറിഞ്ഞിരിക്കണം, നിരുപാധികവും നിസ്സംശയമായി തെളിയിക്കപ്പെട്ടിരിക്കണം. അതിന്, പ്രപഞ്ചത്തിലുള്ള, ഉണ്ടായിട്ടുള്ള, ഉണ്ടാകാനിടയുള്ള "എല്ലാ പുകയെക്കുറിച്ചും എല്ലാ തീയെക്കുറിച്ചും" നേരിട്ട് അറിയാമായിരിക്കണം. അതു സാധ്യമല്ല. അപ്രകാരം ഒരു വ്യാപ്തി സ്ഥാപിച്ചെടുക്കാൻ കഴിയില്ല. ആകയാൽ, അനുമാനങ്ങൾ പ്രമാണമായി അംഗീകരിക്കാനാവില്ല.

അതുപോലെ, "ശബ്ദങ്ങളും" (Testimony) - വിശ്വസിക്കാവുന്നവരുടെ വാക്കുകളും - അംഗീകരിക്കാനാവില്ല. അത്തരം ആളുകൾ വിശ്വസനീയരാണെന്ന് കരുതുന്നതുകൊണ്ടാണ്, അവർ പറയുന്നത് പ്രമാണമയിട്ടെടുക്കുന്നത്. എന്നാൽ ആ ചിന്ത ഒരുതരം അനുമാനമാണ്. ഒരു അനുമാനം അടിസ്ഥാനമാക്കിയെടുക്കുന്ന മറ്റൊരനുമാനം. അത് വർത്തുളവാദമാണ് (Petitio Principii). (ഉദാ: വിശുദ്ധാത്മാക്കൾ വിശ്വസനീയരാണ്, ആകയാൽ, അവർ പറയുന്നത് സത്യമാണ്. അതുകൊണ്ടാണല്ലോ അവർ വിശുദ്ധാത്മാക്കളാവുന്നത്!) മാത്രവുമല്ല, അനുമാനങ്ങൾ ഒന്നും പ്രമാണങ്ങളല്ല. അതുകൊണ്ട് സത്യവചനങ്ങളും വേദങ്ങളും മറ്റും അംഗീകരിക്കാനാവില്ല.

അഗ്നി, വായു, ഭൂമി, വെള്ളം എന്നീ നാലു മൂലവസ്തുക്കളാലാണ് ലോകം നിർമ്മിച്ചിരിക്കുന്നത്. പ്രത്യക്ഷത്തെളിവില്ലാത്ത ആകാശത്തെ അവർ നിരാകരിക്കുന്നു. സകല ജീവ-നിർജ്ജീവ വസ്തുക്കളും ഇപ്രകാരം ഉണ്ടാവുന്നത് വസ്തുക്കളുടെ സഹജസ്വഭാവങ്ങൾ ഇങ്ങനെ സവിശേഷമായി യോജിക്കുന്നതുകൊണ്ടാണ്. ശർക്കരപ്പാനി പുളിച്ചാൽ അതിന് ലഹരിയുണ്ടാകും, വെറ്റില മുറുക്കിയാൽ നേരത്തെ ഇല്ലാതിരുന്ന ചുവന്ന നിറം അതിന് വന്നു ചേരും. അത് അവയുടെ സഹജസ്വഭാവങ്ങളാണ്, നൈസർഗ്ഗികഗുണങ്ങളാണ്. വസ്തുക്കൾ നശിക്കുമ്പോൾ അവയിലെ ഘടകങ്ങൾ വേർപിരിയുന്നു എന്നു മാത്രം. മറ്റൊന്നും സംഭവിക്കുന്നില്ല.

എന്നാൽ, ജീവനുള്ളവയ്ക്ക് ബോധം ഉണ്ട്. അതിനു പ്രത്യക്ഷത്തെളിവുണ്ട്. എന്നാൽ അതിന് ബോധമുണ്ടാക്കുന്ന ആത്മാവ് എന്നൊരു വസ്തുവിനേയോ ദൈവം എന്നൊരു നിർമ്മാതാവിനെയോ സങ്കല്പിക്കേണ്ടതില്ല;. അതിനു തെളിവില്ല. ആത്മാവും ശരീരവും രണ്ടല്ല, ഒന്നു തന്നെയാണ്. ഞാൻ തടിച്ചവനാണ്, ഞാൻ മെലിഞ്ഞവനാണ് എന്നൊക്കെ നാം പറയുന്നത് അതുകൊണ്ടാണ്. മനുഷ്യർ മരിക്കുമ്പോൾ ആവ്യക്തിയുടെ അവസാനമാണ്. ആത്മാവോ, ഒന്നും അവശേഷിക്കുന്നില്ല. മരണാനന്തര ജീവിതമില്ല. സ്വർഗമോ നരകമോ ഇല്ല. കർമബന്ധങ്ങളില്ല, പുനർജന്മമില്ല. "സ്വഭാവവാദമെന്നും യദൃഛാവാദമെന്നും" അറിയപ്പെടുന്ന ചർവാകരുടെ കേവലദർശനം ഇതാണ് .

സ്വന്തം നിലനില്പിനായി പുരോഹിതർ സൃഷ്ടിച്ചതാണ് വേദാചാരങ്ങൾ. ചർവാകർ ചോദിച്ചു: ശ്രാദ്ധത്തിന് (ബലിദിനം) മരിച്ചവർക്ക് നലകുന്ന ഭക്ഷണം ആത്മാവിന്റെ വിശപ്പടക്കുമെങ്കിൽ, യാത്രപോകുന്നവൻ ഭക്ഷണം കയ്യിൽ കരുതേണ്ടതില്ലല്ലോ ? വീട്ടിൽ തന്നെ ഭക്ഷണം വിളമ്പിയാൽ പോരേ ? മാളികമുകളിൽ ഇരിക്കുന്നവന് താഴത്തെ നിലയിൽത്തന്നെ ഭക്ഷണം നൽകിയാൽ പോരേ ? പുരോഹിതർ നടത്തുന്ന യജ്ഞങ്ങളിൽ ബലികൊടുക്കുന്ന മൃഗങ്ങൾക്ക് സ്വർഗം കിട്ടുമെങ്കിൽ, എന്തുകൊണ്ട് അവർ സ്വന്തം മാതാപിതാക്കളെ ബലികൊടുക്കുന്നില്ല ?

പുരുഷാര്ത്ഥങ്ങളിൽ (Human ends) , അർത്ഥം കാമം (Wealth, Enjoyment) എന്നിവയെ മാത്രമേ ചർവാകർ അംഗീകരിക്കുന്നുള്ളൂ. ധർമ്മമോക്ഷങ്ങളെ (Virtue, Liberation) നിരാകരിക്കുന്നു. മോക്ഷപ്രാപ്തിയാണ് ജീവിതത്തിന്റെ പരമലക്ഷ്യം എന്നു പറയുന്നത് വെറുതെയാണ്. മരിച്ചാൽ പിന്നെ ആരും തിരിച്ചു വരുന്നില്ല. അതുകൊണ്ട് ഈ ജീവിതം പരമാവധി സുഖകരമാക്കണം. തീർച്ചയായും ജീവിതത്തിൽ സുഖവും ദുഃഖവും ഉണ്ടാവും. എന്നാൽ ദുഃഖം പരമാവധി ഒഴിവാക്കി സന്തോഷിക്കുകയാണു വേണ്ടത്. ഉമിയുണ്ടെന്നു വച്ച് ധാന്യം ഉപേക്ഷിക്കാറില്ല. മൃഗങ്ങൾ നശിപ്പിച്ചേക്കാം എന്നതിനാൽ ആരും കൃഷി ചെയ്യാതിരിക്കുന്നില്ല. ചർവാകരുടെ ഈ ധർമ്മശാസ്ത്രത്തെ, സുഖമാത്രവീക്ഷണം (Hedonism) എന്നു വിളിക്കാം.

സദ്ഗുണപരമായ സുഖമാത്രവീക്ഷണത്തിന്റെ മികച്ച ഉദാഹരണം വാത്സ്യായനന്റെ കാമസൂത്രയിലെ രണ്ടാമധ്യായത്തിൽ കാണാം. വാത്സ്യായനൻ ശുദ്ധഭൗതികാവാദിയായിരുന്നില്ല, ദൈവത്തിലും മരണാനന്തരജീവിതതിലുമൊക്കെ വാത്സ്യായനൻ വിശ്വസിച്ചിരുന്നു. എന്നാൽ കാമമാണ് (Enjoyment) പരമമായ ജീവിതലക്ഷ്യമെന്നും, പുരുഷാർത്ഥങ്ങളിൽ, ധർമ്മവും, അർത്ഥവും, (Virtue, Wealth) ജീവിതാനന്ദം നേടാനുള്ള ഉപാധികൾ മാത്രമാണെന്നും വാദിച്ചു; അതാണ് വാത്സ്യായനന്റെ ഭൗതികവാദപരമായ വശം. ജീവിതാനന്ദം എന്നാൽ ഇന്ദ്രീയങ്ങളുടെ ലഭിക്കുന്ന സുഖാനുഭൂതിയാണ്. അത് വിശപ്പടക്കുന്നതുപോലെ ശരീരത്തിന്റെ സുസ്ഥിതിക്ക് ആവശ്യവുമാണ്. എന്നാൽ, അക്ഷമനായി, സംസ്കാരരഹിതനായി ആനന്ദം മാത്രം അന്വേഷിക്കുന്നവൻ, മൃഗതുല്യമായ സന്തോഷമാണ് അനുഭവിക്കുന്നത്. അയാൾ ഇന്നത്തെ സുഖങ്ങൾ ത്യജിക്കാനോ കഷ്ടപ്പെടാനോ തയ്യാറാവില്ല. അത്തര പ്രവൃത്തികൾ ഭാവിയിലും സുഖമനുഭവിക്കുന്നതിനുള്ള എല്ലാ സാധ്യതകളും നശിപ്പിക്കും. അത് ആത്മഹത്യാപരമാണ്. അതുകൊണ്ട് ഇന്ദ്രീയങ്ങളെ നിയന്ത്രിക്കണം. സുകുമാരകലകളിലൂടെ പരിശീലിപ്പിക്കണം. ആത്മനിയന്ത്രണം പഠിച്ചവനു മാത്രമേ ഇന്ദ്രീയസുഖകാര്യങ്ങളിൽ, കലകളിൽ പരിശീലനം നൽകാവൂ എന്നും വാത്സ്യായനൻ പറയുന്നു. ഇത്തരം ചിന്തകരെയാണ്, ഒരു പക്ഷേ, സുശിക്ഷിതചർവാകർ എന്നു വിളിക്കപ്പെട്ടത്.

ബുദ്ധദാർശനികഗ്രന്ഥങ്ങളിൽ, അവർ നേരിടെണ്ടി വന്ന ചില ധൂർത്തചർവാകരെപ്പറ്റി പരാമർശിക്കുന്നുണ്ട്. അവരിൽ ധാർമികതയെയും സ്വതന്ത്രചിന്തയേയും നിരാകരിക്കുന്നവരും, സദ്പ്രവൃത്തികൾ നിഷ്ഫലങ്ങളാണെന്നും യഥാർത്ഥജ്ഞാനം അസാദ്ധ്യമാണെന്നും കരുതുന്നവരും, ഒരു വാദവും സ്വീകരിക്കുകയോ നിരാകരിക്കുകയോ ചെയ്യാത്തവരും ഉണ്ട്. അടുത്തകാലത്തുകണ്ടെടുത്ത ഒരു ഗ്രന്ഥത്തിൽ, എട്ടാം നൂറ്റാണ്ടിൽ ജീവിച്ചിരുന്ന ജയരാശി എന്ന ചർവാകദർശകൻ, തന്റെ അതികണിശമായ വാദങ്ങളിലൂടെ, പ്രത്യക്ഷജ്ഞാനത്തെയും ഭൗതികവസ്തുക്കളുടെ അസ്തിത്വത്തെയും വരെ നിരാകരിക്കുന്നു. എല്ലാ തത്ത്വങ്ങയും സിദ്ധാന്തങ്ങളെയും നിരാകരിച്ചാൽ പോലും ജീവിതം സാധാരണ പോലെ തുടരുമെന്ന് ഒടുവിൽ സമർത്ഥിക്കുകയും ചെയ്യുന്നുണ്ട്.

ഭാരതീയതത്വചിന്തയ്ക്ക്, ചർവാകദാർശനികർ നൽകിയ സംഭാവന നിസ്സാരമല്ല. സംശയവും, അജ്ഞേയതാവാദവും (Skepticism, Agnosticism) വിമർശനം ചെയ്യാതെ പരമ്പരാഗതചിന്തകളെ സ്വീകരിക്കാൻ വിസമ്മതിക്കുന്ന സ്വതന്ത്രചിന്തയുടെ ബാഹ്യപ്രകടനങ്ങളാണ്. ചർവാകരുടെ വിമർശനചിന്തയാണ് മറ്റെല്ലാ തത്ത്വചിന്തകരും അവരുടെ ദർശനത്തിന്റെ ആധാരശിലയായി, ചവിട്ടുപടിയാക്കി സ്വീകരിച്ചത്. ചർവാകരുടെ സംശയങ്ങൾ, മറ്റുള്ളവർക്ക് പുതിയ പ്രശ്നങ്ങൾ ഉണ്ടാക്കിക്കൊടുത്തു. അവിമർശനീയതത്വങ്ങൾ (Dogma) ഉന്നയിക്കാൻ അനുവദിച്ചില്ല. ചിന്തയിൽ സൂക്ഷ്മത നിലനിർത്താനും, വിമർശനബുദ്ധിയോടെ തത്ത്വാന്വേഷണം നടത്താനും അവർ നിർബന്ധിക്കപ്പെട്ടു.

ചർവാകരുടെ വിജ്ഞാനവാദവും (Epistemology) നിസ്സാരമല്ല. ആധുനികകാലത്തെ പല ആശയങ്ങളുമായി - പ്രയോഗവാദം (Pragmatism), സദ്യുക്തിവാദം(Logical Positivism) - സമാനതകളുണ്ട്. എന്നാൽ ചർവാകരെ ശരിയായി മനസ്സിലാക്കിയുരുന്നില്ല. മറിച്ച്, പുരാതന ഗ്രീസിലെ എപിക്യൂരിയൻസിനേപ്പോലെ, അവർ വെറുക്കപ്പെടുകയാണ് ഉണ്ടായത് . അവരുടെ സുഖമാത്രമാർഗ്ഗമാണ് ഏറ്റവും വിമർശിക്കപ്പെട്ടത്. എന്നാൽ, എല്ലാ ചർവാകരും തന്നിഷ്ടസുഖഭോഗികളായിരുന്നില്ല. ധൂർത്തചർവാകരും സുശിക്ഷിതചർവാകരും ഉണ്ടായിരുന്നു. തന്നിഷ്ടസൗഖ്യം തേടൽ സാമൂഹികാവശ്യങ്ങളുമായി യോജിക്കില്ല. മനുഷ്യൻ അവന്റെ സുഖങ്ങളുടെ ഒരുഭാഗം മറ്റുള്ളവർക്കായി ത്യജിക്കാൻ തയ്യാറായില്ലെങ്കിൽ, സമൂഹജീവിതം അസാധ്യമാണ്. മാത്രവുമല്ല, ഇഹലോക സുഖങ്ങൾ ആവശ്യമാണെന്ന വാദം മറ്റു പല ദാർശനികരും ഒരളവുവരെ അംഗീകരിക്കുന്നുണ്ട്. ചർവാകർ, അറുപത്തിനാലുകലകളും മറ്റും വികസിപ്പിക്കുന്നതിൽ ഏർപ്പെട്ടു എന്നതിന് തെളിവുകളുണ്ട്. ചില ചർവാകർ രാജാവിനെയാണ് ദൈവമായിക്കണ്ടത്, സമൂഹജീവിതത്തിലും അതിനൊരു തലവൻ വേണമെന്ന കാര്യത്തിലും ഉള്ള അവരുടെ ദൃഢവിശ്വാസമാണ് അതു സൂചിപ്പിക്കുന്നത്. ദണ്ഡനീതിയെക്കുറിച്ചും, സാമ്പത്തികവിഷയങ്ങളെക്കുറിച്ചും അവർ കൃതികളിൽ പ്രതിപാദിച്ചിട്ടുണ്ട്. പുരാതന ഗ്രീസിലെ ഡെമൊക്രിറ്റസിന്റെ അനുയായികളെപ്പോലെ, ആധുനികയൂറൊപ്പിലെ പോസിറ്റിവിസ്റ്റുകളെപ്പോലെ, ഇന്ത്യയിലെ ചർവാകരിലും സംസ്കാരചിത്തർ ഉണ്ടായിരുന്നു എന്നതാണ് ഇതിന്റെയൊക്കെ അർത്ഥം.

1. 


</doc>
<doc id="109798" url="https://ml.wikipedia.org/wiki?curid=109798" title="ഭൂമിക">
ഭൂമിക

ജയറാം, മുകേഷ്, സുരേഷ് ഗോപി, എം.ജി. സോമൻ, ഉർവശി എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പുറത്തിറങ്ങിയ ഒരു മലയാളചലച്ചിത്രമാണ് ഭൂമിക. രാഘവൻ നായരുടെ നേതൃത്വത്തിലുള്ള മണ്ണിൽ പണിചെയ്യുന്നവരും ഫ്യൂഡൽ പ്രഭുവായ മാധവ പണിക്കരും തമ്മിലുള്ള സംഘർഷങ്ങളുടെ കഥപറയുന്ന ഈ ചിത്രം തോംസൺ ഫിലിംസിന്റെ ബാനറിൽ ജോൺപോൾ, എം.ജി. സോമൻ എന്നിവർ നിർമ്മിച്ച് ഐ.വി. ശശി സംവിധാനം ചെയ്തിരിക്കുന്നു. തോംസൺ ഫിലിംസാണ്‌ ചിത്രം വിതരണം ചെയ്തിരിക്കുന്നത്. കഥ, സംഭാഷണം എന്നിവയെല്ലാം നിർവ്വഹിച്ചത് എസ്. ബാലചന്ദ്രൻ ആണ്. തിരക്കഥ രചിച്ചത് ജോൺപോൾ ആണ്.


പി.കെ. ഗോപി എഴുതിയ ഇതിലെ ഗാനങ്ങൾക്ക് സംഗീതം പകർന്നത് രവീന്ദ്രൻ ആണ്. പശ്ചാത്തലസംഗീതം ശ്യാം കൊടുത്തിരിക്കുന്നു.





</doc>
<doc id="109801" url="https://ml.wikipedia.org/wiki?curid=109801" title="ഇന്ത്യാനാ ജോൺസ് ആൻഡ് ദി ലാസ്റ്റ് ക്രൂസൈഡ്">
ഇന്ത്യാനാ ജോൺസ് ആൻഡ് ദി ലാസ്റ്റ് ക്രൂസൈഡ്

ഇന്ത്യാനാ ജോൺസ് ആൻഡ് ദി ലാസ്റ്റ് ക്രൂസൈഡ് സ്റ്റീവൻ സ്പിൽബർഗ്ഗ് സംവിധാനം ചെയ്ത് 1989-ൽ പുറത്തിറങ്ങിയ സാഹസിക ചലച്ചിത്രമാണ്. ഇന്ത്യാനാ ജോൺസ് പരമ്പരയിലെ മൂന്നാമത്തെ ചിത്രമാണിത്. മികച്ച ബോക്സോഫീസ് വിജയം ഈ ചിത്രം നേടുകയുണ്ടായി. 474,171,806 ഡോളറാണ് ലോകമെമ്പാടും നിന്ന് നേടിയത്.



</doc>
<doc id="109810" url="https://ml.wikipedia.org/wiki?curid=109810" title="എ ഹിസ്റ്ററി ഓഫ് വെസ്റ്റേൺ ഫിലോസഫി">
എ ഹിസ്റ്ററി ഓഫ് വെസ്റ്റേൺ ഫിലോസഫി

സോക്രട്ടീസിനു മുൻപ് തുടങ്ങി ഇരുപതാം നൂറ്റാണ്ടു വരെയുള്ള പാശ്ചാത്യ തത്ത്വചിന്തയുടെ അവലോകനമായി, പ്രഖ്യാതചിന്തകൻ ബെർട്രാൻഡ് റസ്സൽ രചിച്ച് 1945-ൽ പ്രസിദ്ധീകരിച്ച ഗ്രന്ഥമാണ്‌ എ ഹിസ്റ്ററി ഓഫ് വെസ്റ്റേൺ ഫിലോസഫി (പാശ്ചാത്യതത്ത്വചിന്തയുടെ ചരിത്രം).സാമാന്യവൽക്കരണങ്ങളുടേയും ദെക്കാർത്തിനു ശേഷമുള്ള ചിന്തകന്മാരോടു കാട്ടിയ അവഗണനയുടേയും പേരിൽ വിമർശിക്കപ്പെട്ടപ്പോഴും ഏറെ ജനസമ്മതി നേടിയ ഈ കൃതി, ഒരു വൻപ്രസാധന വിജയമായിരുന്നു. ആദ്യപ്രസിദ്ധീകരണത്തിനു ശേഷം അതിന്റെ പുതിയ പതിപ്പുകൾക്കുള്ള ആവശ്യം മുടങ്ങിയിട്ടില്ല. 1950-ൽ റസ്സലിന്‌ നോബൽ സമ്മാനം നൽകിയപ്പോൾ, അതിനുള്ള കാരണങ്ങളിലൊന്നായി ഈ പുസ്തകവും പരാമർശിക്കപ്പെട്ടിരുന്നു. റസ്സലിന്‌ ജീവിതത്തിന്റെ അവസാനഘട്ടത്തിൽ സാമ്പത്തിക സുരക്ഷിതത്ത്വം ഉറപ്പാക്കാൻ ഈ ഗ്രന്ഥം സഹായിച്ചു. 

1941-ലും 1942-ലുമായി ഫിലഡെൽഫിയയിലെ ബാൺസ് സംസ്ഥാപനത്തിൽ നടത്തിയ ഒരു പ്രഭാഷണപരമ്പരയെ ആശ്രയിച്ച് രണ്ടാം ലോകമഹായുദ്ധകാലത്താണ്‌ റസ്സൽ ഈ കൃതി എഴുതിയത്. 
പുസ്തകത്തിനു വേണ്ടിയുള്ള ചരിത്രഗവേഷണത്തിന്റെ വലിയൊരുഭാഗം നടത്തിയത് റസ്സലിന്റെ മൂന്നാം ഭാര്യ പട്രീഷ്യാ സ്പെൻസ് ആയിരുന്നു. 1943-ൽ പ്രസാധകന്മാരിൽ നിന്ന് മുൻ‌കൂറായി 3000 ഡോളർ വാങ്ങിയ റസ്സൽ, 1943-44 കാലത്ത് പെൻസിൽ‌വാനിയയിലെ ബ്രിൺ മാവ്ര് കോളേജിൽ താമസിച്ചുകൊണ്ടാണ്‌ ഗ്രന്ഥരചന നടത്തിയത്. അമേരിക്കൻ ഐക്യനാടുകളിൽ 1945-ലും അടുത്ത വർഷം ബ്രിട്ടണിലും പുസ്തകം പ്രസിദ്ധീകരിച്ചു.

മൂന്നു ഭാഗങ്ങളായി തിരിച്ചിരിക്കുന്ന ഈ കൃതിയുടെ ഓരോ ഭാഗവും വ്യത്യസ്ത ചിന്തകന്മാർക്കോ, ചിന്താസരണികൾക്കോ, കാലഘട്ടങ്ങൾക്കോ വേണ്ടിയുള്ള അദ്ധ്യായങ്ങളായി തിരിച്ചിരിക്കുന്നു. 

തുടങ്ങിയവരുടെ ചിന്തകളാണ്‌ ഗ്രന്ഥത്തിന്റെ ഈ ഭാഗത്ത് പരിഗണിക്കപ്പെടുന്നത്.

യഹൂദ, ഇസ്ലാമിക ചിന്തകളും ഈ ഭാഗത്ത് ചർച്ച ചെയ്യപ്പെടുന്നുണ്ട്.





</doc>
<doc id="109813" url="https://ml.wikipedia.org/wiki?curid=109813" title="പിറവം വലിയപള്ളി">
പിറവം വലിയപള്ളി

പിറവം പ്രദേശത്തെ പ്രമുഖ ക്രൈസ്തവ ദേവാലയമാണ് പിറവം വലിയപള്ളി എന്നറിയപ്പെടുന്ന സെന്റ് മേരീസ് ഓർത്തഡോക്സ്‌ വലിയപള്ളി പള്ളി. 'രാജാക്കന്മാരുടെ പള്ളി' എന്നും ഈ ദേവാലയം അറിയപ്പെടാറുണ്ട്. മർത്തമറിയം പള്ളി, പിറവം പുത്തൻകൂർ പള്ളി എന്നിങ്ങനെയും നാമാന്തരങ്ങൾ ഉണ്ട്. കേരളത്തിലെ പുരാതന ക്രിസ്ത്യൻ ദേവാലയങ്ങളിലൊന്നാണിതെന്നു കരുതപ്പെടുന്നു. യെരുശലേമിലെ ബേത്‌ലഹേമിൽ ജനിച്ച ഉണ്ണിയേശുവിനെ കണ്ടു മടങ്ങിയ രാജാക്കന്മാർ പിറവത്ത് എത്തിച്ചേരുകയും അവിടെ ഭാരതീയമായ രീതിയിൽ ഒരു ആലയമുണ്ടാക്കി ആരാധന നടത്തിയെന്നും ആ ദേവാലയമാണ് പിന്നീട് പിറവം പള്ളിയായതെന്നുമാണ് ഐതിഹ്യം. മൂന്ന് രാജാക്കന്മാരുടെ നാമത്തിൽ ആയിരുന്ന പള്ളി പിൽക്കാലത്ത് കന്യക മറിയാമിന്റെ നാമധേയത്തിലാക്കിയെങ്കിലും തുടർന്നും 'രാജാക്കന്മാരുടെ പള്ളി' എന്ന വിശേഷണം നിലനിന്നു.





</doc>
<doc id="109820" url="https://ml.wikipedia.org/wiki?curid=109820" title="സത്തസായി">
സത്തസായി

ഒന്നാം നൂറ്റാണ്ടിൽ ശതവാഹനസാമ്രാജ്യത്തിലെ ഹാലൻ എന്ന രാജാവ് സമാഹരിച്ച പ്രാകൃതഭാഷയിലെ 700 പദ്യങ്ങളുടെ ഗ്രന്ഥമാണ്‌ സത്തസായി അല്ലെങ്കിൽ ഗാഹസത്തസായി. സപ്തശതി (എഴുനൂറ്‌) എന്ന സംസ്കൃതസജ്ഞയ്ക്ക് സമമായ പ്രാകൃതമാണ്‌ ഗ്രന്ഥനാമം. സംസ്കൃതത്തിൽ ഇതിന്റെ മുഴുവൻ പേര്‌ ഗാഥസപ്തശതി എന്നാണ്‌. ഗാഥ/ഗാഹ എന്നത്, പ്രാകൃതഭാഷയിലെ ഗാഹ(ഗാഥ) വൃത്തത്തെ സൂചിപ്പിക്കുന്നു. പ്രാകൃതഭാഷയിലെ മഹാരാഷ്ട്രി രൂപത്തിലാണ്‌(മഹാരാഷ്ട്രി പ്രാകൃതം) ഇതിലെ പദ്യങ്ങൾ. 

ഈ സമാഹാരത്തിന്റെ സ്രഷ്ടാവായ ശതവാഹനഹാലനെക്കുറിച്ചുള്ള പരാമർശങ്ങൾ വായു, മത്സ്യ, ഭാഗവത പുരാണങ്ങളിലും വാത്സ്യായനന്റെ കാമസൂത്രത്തിന്റെ പന്ത്രണ്ടാം അദ്ധ്യായത്തിലും കാണാം. ശതവാഹനൻ എന്നതിന്‌ കുബേരന്റെ ശാപം ലഭിച്ച ശതൻ എന്ന യക്ഷൻ ചുമന്നു നടന്നിരുന്നവൻ എന്നർത്ഥമുള്ളതായി ഒരു വിശദീകരണമുണ്ട്. സോമദേവന്റെ കഥാസരിത്സാഗരത്തിലെ ഒരു കഥയനുസരിച്ച്, ഹാലൻ വ്യാകരണവും മറ്റും വശമില്ലാത്ത ഒരു പാമരനും അദ്ദേഹത്തിന്റെ രാജ്ഞി മലയവതി വലിയ വിദുഷിയുമായിരുന്നു. ഒരു ദിവസം രാജ്ഞിയോടൊത്ത് ജലക്രീഡയിലേർപ്പെട്ടിരുന്ന ഹാലൻ അവർക്കു നേരേ വെള്ളം ശക്തിയിൽ തെറിപ്പിച്ചപ്പോൾ രാജ്ഞി "മോദകയ താഡയ" എന്നു പറഞ്ഞു. മോദകം(മധുരം) കൊണ്ട് താഡിക്കാനാണ്‌ രാജ്ഞി ആവസ്യപ്പെട്ടതെന്നു വിചാരിച്ച രാജാവ് ഉടനേ സേവകനെ അയച്ച് മധുര ഗുളികകൾ വരുത്തി അവ കൊണ്ട് രാജ്ഞിയെ ഏറിയാൻ തുടങ്ങി. "മാ ഉദകയ താഡയ" (ഉദകം-വെള്ളം കൊണ്ട് താഡിക്കാതിരിക്കുക) എന്നാണ്‌ താൻ പറഞ്ഞതിന്റെ അർത്ഥം എന്ന് രാജ്ഞി വിശദീകരിച്ചപ്പോഴാണ്‌ ഹാലന്‌ അബദ്ധം മനസ്സിലായത്. തുടർന്ന് സർ‌വവർമ്മൻ എന്ന ഗുരുവിന്റെ കീഴിൽ ആറുമാസത്തെ അഭ്യാസം കൊണ്ട് രാജാവ് വിദ്വാനായിത്തീർന്നെന്നാണ്‌ കഥ.

വ്രജ്യസുകൾ എന്നു പേരുള്ള ഏഴു വിഭാഗങ്ങളായി തിരിച്ചിരിക്കുന്ന ഈ സമാഹാരത്തിന്റെ പേര്‌ 700-നെ സൂചിപ്പിക്കുന്നെങ്കിലും വ്യത്യസ്ത കൈയെഴുത്തുപ്രതികളിൽ കവിതകളുടെ എണ്ണം വ്യത്യസ്തമാണ്‌. ഹാലൻ തന്നെ എഴുതിയ 44 കവിതകൾ ഇതിൽ ഉൾക്കൊള്ളിച്ചിട്ടുള്ളതായി പറയപ്പെടുന്നു. സമാഹാരത്തിലെ മറ്റു പദ്യങ്ങളുടെ കർത്താക്കളായി പിൽക്കാലവ്യാഖ്യാതാക്കൾ ചൂണ്ടിക്കാണിച്ചിട്ടുള്ളവരിൽ മകരന്ദസേനൻ, അമരരാജൻ, കുമാരിലൻ, ശ്രീരാജൻ, ഭീമസ്വാമി തുടങ്ങിയവർ ഉൾപ്പെടുന്നു.
ഭാരതത്തിലെ നാടൻ പാട്ടുകളുടെ ലഭ്യമായതിൽ ഏറ്റവും പഴയ ശേഖരമായ ഇത്, ജീവിതത്തിന്റേയും പ്രേമത്തിന്റേയും വൈവിദ്ധ്യമാർന്ന ചിത്രീകരണമാണ്‌. രതിയുടെ സാദ്ധ്യതകൾ കൃത്യതാബോധത്തോടെ അന്വേഷിച്ച കാമസൂത്രത്തിന്റെ പ്രതിരൂപമെന്ന്(counterpart) വിശേഷിക്കപ്പെട്ടിട്ടുള്ള ഈ സമാഹാരത്തിലെ മിക്കവാറും പദ്യങ്ങൾ രതിസ്മൃതിയുണർത്തുന്നവയാണ്‌(erotic)‌. പൊതുവേ, സ്ത്രീകളുടെ വീക്ഷണകോണിൽ നിന്നുള്ള ഇതിലെ ദൃശ്യങ്ങൾ, പ്രാചീനഭാരതത്തിലെ ഗ്രാമജീവിതത്തെ പ്രതിബിംബിപ്പിക്കുന്നു. നാടൻ പാട്ടുകളുടെ ഉശിരുള്ള ഈ കവിതകളിൽ സ്വതന്ത്രപ്രേമവും, കമിതാക്കളുടെ രഹസ്യസംഗമവും, നാട്ടിൻപുറങ്ങളിലെ ഉല്ലാസമേളകങ്ങളും വിഷയമാകുന്നു. ഗോപീ-ഗോപാലന്മാരേയും, ഉദ്യാനം പരിപാലിയ്ക്കുന്ന പെൺകുട്ടിയേയും, ധാന്യം പൊടിക്കുന്നവളേയും, വേട്ടക്കാരനേയും, കൂലിവേലക്കാരനേയും ഒക്കെ അവയിൽ കാണാം. ഗ്രാമത്തലവനും അയാളുടെ ഭാര്യയും, തേളുകടിച്ചതായി നടിച്ച് കാമുകനായ വൈദ്യനെ കാണാൻ പോകുന്ന സൂത്രക്കാരി ഭാര്യയും, ക്ഷുരകനെ കണ്ട് ഭയന്നോടിയ കുഞ്ഞു മകന്റെ പിന്നാലെ പറക്കുന്ന മുടിയും ഉയർത്തിക്കെട്ടിയ അരവസ്ത്രവുമായി പായുന്ന അമ്മയും, മേഞ്ഞു നടന്ന പുൽത്തൊടിയെ ഒരിക്കൽ കൂടി തിരിഞ്ഞു നോക്കിക്കൊണ്ട് കത്തിയേന്തിയ കശാപ്പുകാരനെ അനുഗമിക്കുന്ന പാവം എരുമയും മറ്റുമാണ്‌ ചില കവിതകളിൽ. പ്രേമത്തിന്റെ ചഞ്ചലസ്വഭാവത്തെക്കുറിച്ചും അതിന്റെ സ്ഥായീഭാവത്തെക്കുറിച്ചുമുള്ള പദ്യങ്ങൾ ഈ സമാഹാരത്തിലുണ്ട്:

പ്രേമത്തിന്റെ പശ്ചാത്തലമായും അല്ലാതെയുമുള്ള പ്രകൃതിചിത്രങ്ങളും ഇവയിലുണ്ട്. ലക്ഷ്യവേധിയായ നാടൻ കുറുമൊഴികൾ ഇതിലെ പദ്യങ്ങളെ കൂടുതൽ രസകരമാക്കുന്നു. പിശുക്കന്റെ സ്വത്തിന്റെ ഉപയോഗശൂന്യത, കടുവാക്കുകൾ കേൾക്കാതിരിക്കാൻ കഴിയുന്ന ബധിരന്റെയും, ഇഷ്ടമില്ലാത്തത് കാണാൻ വിധിക്കപ്പെട്ടിട്ടില്ലാത്ത അന്ധന്റേയും ഭാഗ്യം തുടങ്ങിയവയെപ്പറ്റിയാണ്‌ ഈ കുറുമൊഴികൾ.

സത്തസായിയ്ക്ക് ഉണ്ടായിട്ടുള്ള വ്യാഖ്യാനങ്ങൾ തന്നെ ഇതിന്റെ അസാമാന്യമായ ജനസമ്മതിയ്ക്ക് തെളിവാണ്‌. ഇരുപതോളം വ്യാഖ്യാനങ്ങൾ ഇതിനു രചിക്കപ്പെട്ടിട്ടുണ്ട്. ധ്വന്യാലോകകാരനായ ആനന്ദവർദ്ധനൻ(ക്രി.വ. 820-890), ദാർശനികനും യോഗിയുമായ അഭിനവഗുപ്തൻ(ക്രി.വ.950-1020), കാവ്യമീമാസകനായ മമ്മടൻ(11-ആം നൂറ്റാണ്ട്), രാജപ്രതിഭയായ ഭോജൻ(11-ആം നൂറ്റാണ്ട്) തുടങ്ങിയ അതികായന്മാർ അവരുടെ പ്രഖ്യാത രചനകളിൽ സത്തസായിയിലെ വരികൾ ഉദ്ധരിച്ചിട്ടുണ്ടെന്നതും ഇതിനു ലഭിച്ച അംഗീകാരത്തെ സൂചിപ്പിക്കുന്നു.

മഹാകവി വള്ളത്തോൾ ഇതിനെ മലയാളത്തിലേക്ക് പരിഭാഷപ്പെടുത്തിയിട്ടുണ്ട്. "ഗ്രാമസൗഭാഗ്യം" എന്നാണ്‌ വള്ളത്തോളിന്റെ പരിഭാഷയുടെ പേര്‌. ഗ്രാമീണഭാരതത്തിന്റെ സമസ്തഹൃദയത്തുടിപ്പുകളും കാണാവുന്ന കൃതി എന്ന് ഇത് വിശേഷിപ്പിക്കപ്പെട്ടിട്ടുണ്ട്. സംസ്കൃതസാഹിത്യത്തിൽ വിളഞ്ഞുനിൽക്കുന്ന നഗരസൗഭാഗ്യത്തിൽ നിന്നു ഭിന്നമായി പൗരാണിക ഭാരതത്തിന്റെ ഗ്രാമസൗഭാഗ്യം കാണാൻ കഴിയുക പ്രാകൃതസാഹിത്യത്തിലാണെന്ന് ഈ കൃതിയെ മുൻ‌നിർത്തി സുകുമാർ അഴീക്കോട് വാദിച്ചിട്ടുണ്ട്. മഴയിൽ ചോരുന്ന വീടിന്റെ മൂലയിൽ ഒതുങ്ങി നിൽക്കുന്ന അമ്മയുടെ കയ്യിലിരിക്കുന്ന കുഞ്ഞിന്റെ മുഖത്ത്, മഴയുടെ തണുത്ത വെള്ളവും അമ്മയുടെ ചുടുകണ്ണീരും ഇടകലർന്നു പതിക്കുന്നതു പോലുള്ള ഇതിലെ കാവ്യചിത്രങ്ങളെ പുകഴ്ത്തുന്ന അദ്ദേഹം, രാമായണത്തിന്റേയും ഋഗ്വേദത്തിന്റേയും പരിഭാഷയിൽ ചെയ്തതിനേക്കാൾ വലിയ സേവനമാണ്‌ ഈ കൃതിയുടെ പരിഭാഷ വഴി വള്ളത്തോൾ ചെയ്തതെന്നും ചൂണ്ടിക്കാണിച്ചിട്ടുണ്ട് 


</doc>
<doc id="109829" url="https://ml.wikipedia.org/wiki?curid=109829" title="ബസ് കണ്ടക്ടർ">
ബസ് കണ്ടക്ടർ

മമ്മൂട്ടി, ജയസൂര്യ, ഭാവന, നികിത, മംത മോഹൻ‌ദാസ് എന്നിവർ പ്രധാനവേഷങ്ങളിൽ അഭിനയിച്ച് 23 ഡിസംബർ 2005 -ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ബസ് കണ്ടക്ടർ. വൈശാഖാ മൂവീസിന്റെ ബാനറിൽ പി. രാജൻ നിർമ്മിച്ച് വി.എം. വിനു സംവിധാനം ചെയ്തിരിക്കുന്ന ഈ ചിത്രം വൈശാഖ റിലീസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ടി.എ. റസാഖ് ആണ്.


മൈത്രി ബസ്സിന്റെ കണ്ടക്ടറും ഉടമസ്ഥനുമായ സുൽത്താൻവീട്ടിൽ സക്കീർ ഹുസൈൻ എന്ന കുഞ്ഞാക്ക (മമ്മൂട്ടി) പിതാവിന്റെ (ദേവൻ) മരണശേഷം ചെറുപ്പത്തിലേ കുടുംബ ഭാരം ഏറ്റെടുക്കേണ്ടി വന്നവനാണ്. ഉമ്മയും (ബിന്ദു പണിക്കർ) സഹോദരിയും(പൂർണ്ണിമ) ഭർത്താവും(ഇന്നസെന്റ്) അവരുടെ മകൻ നജീബും(ജയസൂര്യ) മറ്റ് മക്കളും പിന്നെ മറ്റൊരു സഹോദരിയും അസുഖക്കാരിയുമായ സെലീനയും (മംത മോഹൻ‌ദാസ്) അടങ്ങുന്നതാണ് കുഞ്ഞാക്കയുടെ സുൽത്താൻ വീട്.

റോഡ്‌കിംഗ് ബസ്സിന്റെ മുതലാളിയായ സ്ഥലം പോലീസ് ഇൻസ്പെക്ടറുടെ ചെയ്തികൾ കുഞ്ഞാക്കയ്ക്ക് സ്ഥിരം തലവേദന സൃഷ്ടിക്കുന്നു. കൂടാതെ രഹസ്യ കാമുകിയായ ബ്രാഹ്മണ പെൺകുട്ടി സുഗന്ധിയെ (ഭാവന) ഉപേക്ഷിച്ച് നജീബ് ദുബായിലേയ്ക്ക് പോയപ്പോൾ ഗർഭിണിയായി വീട്ടിൽ നിന്ന് പുറത്താക്കപെട്ട സുഗന്ധിയെ കുഞ്ഞാക്കയ്ക്ക് സംരക്ഷിക്കേണ്ടി വരുന്നു. വീട്ടുകാരും നാട്ടുകാരും സുഗന്ധിയുമായുള്ള കുഞ്ഞാക്കയുടെ ബന്ധത്തെ തെറ്റിദ്‌ധരിക്കുന്നു. കുഞ്ഞാക്കയുടെ കാമുകി നൂർജഹാൻ (നികിത) ബസ്സിലെ കിളി ഗോവിന്ദൻ (ഹരിശ്രീ അശോകൻ) ഭാര്യ അമ്പിളി(കൽപ്പന) എന്നിങ്ങനെ ചുരുക്കം ചിലർ മാത്രമേ സ്വന്തം വീട്ടിൽ നിന്ന് പുറത്തായ കുഞ്ഞാക്കയെ മനസ്സിലാക്കുന്നുള്ളൂ. നജീബ് ദുബായിൽ നിന്ന് വരുമ്പോൾ സത്യം എല്ലാവരും മനസ്സിലാക്കും എന്നാണ് കുഞ്ഞാക്കയുടെ പ്രതീക്ഷ. പക്ഷേ വീട്ടുകാർ മറ്റൊരു പെൺകുട്ടിയുമായി നജീബിന്റെ നിക്കാഹ് ഉറപ്പിക്കാൻ പോകുകയാണ്.

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം രാജാമണി കൊടുത്തിരിക്കുന്നു.





</doc>
<doc id="109844" url="https://ml.wikipedia.org/wiki?curid=109844" title="ഹബീബുള്ള ഖാൻ">
ഹബീബുള്ള ഖാൻ

1901 മുതൽ 1919 വരെ അഫ്ഗാനിസ്താന്റെ അമീർ ആയിരുന്നു ഹബീബുള്ള ഖാൻ (1872 ജൂൺ 3 – 1919 ഫെബ്രുവരി 20). അമീർ അബ്ദുർ റഹ്മാൻ ഖാന്റെ പുത്രനായിരുന്ന ഹബീബുള്ള, പിതാവിന്റെ മരണശേഷം1901 ഒക്ടോബറിൽ രാജ്യത്തിന്റെ ഭരണം ഏറ്റെടുത്തു. താരതമ്യേന മതേതര-പരിഷ്കരണവാദിയായിരുന്ന ഹബീബുള്ള രാജ്യത്തെ ആധുനികവൽക്കരിക്കാൻ ശ്രമിച്ചു. തന്റെ ഭരണകാലത്ത്, പാശ്ചാത്യരീതിയിലുള്ള വൈദ്യചികിത്സയും, മറ്റു സാങ്കേതികവിദ്യകളും രാജ്യത്ത് നടപ്പിലാക്കി എന്നതിനു പുറമേ, വിദ്യാഭ്യാസരംഗത്തും മികച്ച മുന്നേറ്റങ്ങൾ ഇദ്ദേഹത്തിന്റെ ഭരണകാലത്തുണ്ടായി.

തന്റെ പിതാവിന്റെ പ്രവാസകാലത്ത്,1872-ൽ ഇന്നത്തെ ഉസ്ബെക്കിസ്താനിലെ സമർഖണ്ഡിലാണ്‌ ഹബീബുള്ള ജനിച്ചത്. ഇദ്ദേഹത്തിന്റെ ഇളയ സഹോദരനാണ്‌ നാസറുള്ള. ഹബീബുള്ളയുടെ മരണശേഷം അല്പകാലത്തേക്ക് നാസറുള്ള അമീറായിരുന്നു.
പിതാവിന്റെ മരണശേഷം, ഹബീബുള്ളയുടെ സ്ഥാനാരോഹണം, എതിരില്ലാതെയായിരുന്നു. നേരത്തേ തന്നെ ഭരണകാര്യങ്ങളിൽ ഇടപെട്ടുള്ള പരിചയം, രാജ്യത്തെ പ്രധാനപ്പെട്ട ഒരു മഹാപണ്ഡിതന്റെ പുത്രിയെ വിവാഹം ചെയ്തിരിക്കുക തുടങ്ങിയ ഘടകങ്ങൾ ഇതിൽ ഹബീബുള്ളക്ക് സഹായകരമായി. അബ്ദുർ റഹ്മാൻ ഖാന്റെ മരണത്തിന് 2 ദിവസങ്ങൾക്കു ശേഷം, അതായത് 1901 ഒക്ടോബർ 3-ന് ഹബീബുള്ളാ, അമീർ ആയി അധികാരമേറ്റു. 
കടുത്ത നടപടികളിലൂടെ, തന്റെ പിതാവ് കെട്ടിപ്പടുത്ത കേന്ദ്രീകൃതാധിപത്യം മൂലം, ഭരണം ഏറ്റെടുക്കുന്നതിലും ഹബീബ് അള്ളാക്ക് വിഷമതകൾ നേരിട്ടില്ല. പിതാവിന്റെ ഭരണകാലത്തെ സാമൂഹികനിയന്ത്രണങ്ങൾക്ക് സാവധാനം അയവു വരുത്തുക എന്നതായിരുന്നു ഭരണമേറ്റതിനു ശേഷം ഹബീബുള്ള ചെയ്ത ആദ്യ നടപടി. അബ്ദുറഹ്മാന്റെ കാലത്ത് അടിച്ചമർത്തപ്പെട്ട, മതനേതാക്കളുടെ അധികാരങ്ങൾ ഹബീബുള്ളയുടെ കാലത്ത് അവർക്ക് തിരികെ നൽകി. പിതാവിന്റെ കാലത്ത് നാടുകടത്തപ്പെട്ട പലരേയും രാജ്യത്തേക്ക് തിരിച്ചു വരാൻ അനുവദിച്ചു. സൈന്യത്തിന് ശമ്പളവർദ്ധനവ് നൽകുകയും ഗോത്രവർഗ്ഗക്കാരുടെ ഭരണകാര്യങ്ങൾക്ക് പ്രത്യേക ഗോത്രവർഗ്ഗസമിതിയും സ്ഥാപിച്ചു. മതനേതാക്കളുടെ ഒരു പ്രത്യേക സമിതിയുണ്ടാക്കി. സർക്കാർ നയങ്ങൾ ഇസ്ലാമിനനുസൃതമാണെന്ന് ഉറപ്പു വരുത്തുകയായിരുന്നു ഈ സമിതിയുടെ ഉദ്ദേശം.

പടിഞ്ഞാറൻ സാങ്കേതികവിദ്യകൾ അവതരിപ്പിക്കാനാരംഭിച്ച ഹബീബുള്ള, രാജ്യത്ത് ആധുനികരീതിയിലുള്ള ആശുപത്രിയും ജലവൈദ്യുതകേന്ദ്രവും ആദ്യമായി സ്ഥാപിച്ചു. 1910-ൽ കാബൂളിനും ജലാലാബാദിനുമിടയിൽ ആദ്യത്തെ ടെലഫോൺ ബന്ധവും സ്ഥാപിച്ചു. നിരവധി പുതിയ റോഡുകളും ഇദ്ദേഹത്തിന്റെ കാലത്ത് നിർമ്മിക്കപ്പെട്ടു. തന്റെ പിതാവിന്റെ കാലത്ത് പ്രഭുക്കന്മാർക്ക് മാത്രമയി പരിമിതപ്പെട്ടിരുന്ന വിദ്യാഭ്യാസം, ഹബീബുള്ളായുടെ കാലത്ത് എല്ലാവിഭാഗം ജനങ്ങൾക്കുമിടയിൽ വ്യാപകമാക്കാൻ തീരുമാനിച്ചു. 1903-ൽ കാബൂളിൽ പാശ്ചാത്യരീതിയിലുള്ള ദ്വിതീയവിദ്യാഭ്യാസകേന്ദ്രവും ഹബീബിയ കോളേജും ഒരു സൈനികകോളേജും ആരംഭിച്ചു. 1913-ൽ വിദ്യാഭ്യാസവകുപ്പ് രൂപീകരിക്കുകയും 1914-ൽ ഒരു അദ്ധ്യാപകപരിശീലനകേന്ദ്രം തുറക്കുകയും ചെയ്തു. കാബൂളിന് പടിഞ്ഞാറ്‌ മലമുകളിലെ ചാഗ്മാനിൽ, പാശ്ചാത്യരീതിയിലുൾല ഒരു രാജകീയോദ്യാനം തീർത്തതും ഹബീബുള്ളയുടെ കാലത്താണ്.

അബ്ദുർറഹ്മാനുമായി നിലനിന്നിരുന്ന കരാറുകൾ പുനരവലോകനം ചെയ്യുന്നതിന് ബ്രിട്ടീഷ് ഇന്ത്യയുടെ അന്നത്തെ വൈസ്രോയി ആയിരുന്ന കർസൺ പ്രഭു, ഭരണമേറ്റതിനുശേഷം അമീർ ഹബീബുള്ളയെ ഇന്ത്യയിലേക്ക് ക്ഷണിച്ചിരുന്നു. എന്നാൽ ഇന്ത്യ സന്ദർശിക്കാനുള്ള ക്ഷണം ഹബീബുള്ള നിരസിച്ചു. തുടർന്ന് ബ്രിട്ടീഷുകാരുടെ വിദേശകാര്യ സെക്രട്ടറിയായിരുന്ന ലൂയിസ് ഡാൻ കാബൂളിലെക്കെത്തി. ചർച്ചകൾ തുടർന്നെങ്കിലും ക്വെത്തയിൽ നിന്നും അഫ്ഗാനിസ്താനിലേക്ക് തീവണ്ടിപ്പാത നീട്ടാനുള്ള ബ്രിട്ടീഷുകാരുടെ ആഗ്രഹം സഫലമായില്ല. എന്നിരുന്നാലും 1905 മാർച്ച് 21-ന്‌ ഹബീബുള്ളയെ അഫ്ഗാനിസ്താന്റെ സ്വതന്ത്രഭരണാധികാരിയായി ബ്രിട്ടീഷുകാർ അംഗീകരിക്കുകയും അബ്ദുർ റഹ്മാന്റെ മരണത്തോടെ, 1901-ൽ നിർത്തിവച്ച ധനസഹായം തുടർന്നും നൽകാനും തീരുമാനിച്ചു.

1907-ൽ ഹബീബുള്ളായും 1100-ഓളം പേരടങ്ങുന്ന ഒരു സംഘം ഇന്ത്യയിലെ പുതിയ വൈസ്രോയി, മിന്റോ പ്രഭുവിനെ സന്ദർശിക്കാൻ ആഗ്രയിലെത്തി. ഇവിടെ യഥാവിധി സ്വീകരിക്കപ്പെട്ട ഇദ്ദേഹത്തിന് ഗ്രാന്റ് ക്രോസ് ഓഫ് ദ് ഓർഡർ ഓഫ് ദ് ബാത്ത് എന്ന ബഹുമതിയും നൽകി ആദരിക്കപ്പെട്ടു. ലാഹോറിലെ ഇസ്ലാമിക് കോളേജ് സന്ദർശിച്ച ഹബീബ് അള്ളാ “അറിവ് ആർജ്ജിക്കുക” എന്ന മുദ്രാവാക്യമാണ് അവിടത്തെ വിദ്യാർത്ഥികൾക്കായി നൽകിയത്

എന്നാൽ 1907 ഓഗസ്റ്റ് 31-ന് കാലങ്ങളായുള്ള വൻകളിക്ക് (Great Game) വിരാമമിട്ട് റഷ്യയും ബ്രിട്ടണും ആംഗ്ലോ റഷ്യൻ കണ്വെൻഷൻ എന്നറിയപ്പെടുന്ന ധാരണയിലെത്തി. ഇതോടെ ബ്രിട്ടീഷുകാർക്കെന്ന പോലെ റഷ്യക്കാർക്കും അഫ്ഗാനിസ്താനിൽ വാണിജ്യം നടത്താൻ അനുവാദമായി. എന്നാൽ ഈ ധാരണയെക്കുറിച്ച് അഫ്ഗാനികളെ മുങ്കൂട്ടി അറിയിച്ചിരുന്നില്ല. അതുകൊണ്ട് ആംഗ്ലോ റഷ്യൻ കണ്വെൻഷനിലെ വ്യവസ്ഥകൾ അംഗീകരിക്കാൻ അമീർ തയ്യാറായുമില്ല.

ഒന്നാം ലോകമഹായുദ്ധകാലത്ത് നിഷ്പക്ഷനിലപാടെടുക്കാനാണ് അമീർ ആഗ്രഹിച്ചത്. എന്നാൽ അമീറിന്റെ സഹോദരൻ നാസർ അള്ളായും, അമീറിന്റെ മകൻ ഇനായത്ത് അള്ളായും, ബ്രിട്ടീഷ് വിരുദ്ധനായിരുന്ന മഹ്മൂദ് താർസിയുടെ സംഘത്തിന്റെ പിന്തുണയോടെ ബ്രിട്ടണെതിരെ യുദ്ധം നടത്താൻ തീരുമാനിച്ചു. ഇതിനകം വിവിധ മതനേതാക്കളുടെ ആഹ്വാനപ്രകാരം ബ്രിട്ടീഷുകാർക്കെതിരെ വിശുദ്ധയുദ്ധത്തിന് തയ്യാറെടുത്തിരുന്ന ഡ്യൂറണ്ട് രേഖക്കിരുവശവുമുള്ള വിവിധ പഷ്തൂൺ വിഭാഗങ്ങളുടെ പിന്തുണയും ഇക്കൂട്ടർക്ക് ലഭിച്ചിരുന്നു.

അഫ്ഗാൻ സർക്കാർ ഇവരെ ഔദ്യോഗികമായി പിന്തുണച്ചിരുന്നില്ലെങ്കിലും കാബൂളിലെ ശക്തരായിരുന്ന ഒരു വിഭാഗം ഇവർക്ക് ആയുധവും അർത്ഥവും നൽകി സഹായിച്ചു. ഇങ്ങനെ അഫ്ഗാൻ സർക്കാർ ഒന്നാം ലോകമഹായുദ്ധകാലത്ത് ഇരുവിഭാഗങ്ങളായി വിഘടിച്ചു. അമീറിന്റെ സ്ഥാനവും ഇക്കാലത്ത് ചോദ്യം ചെയ്യപ്പെട്ടു. ജർമ്മനിയിൽ നിന്നും തുർക്കിയിൽ നിന്നും ശക്തമായ സ്വാധീനമുണ്ടായെങ്കിലും യുദ്ധത്തിൽ ബ്രിട്ടീഷ് വിരുദ്ധപക്ഷം ചേരാൻ ഹബീബ് അള്ളാ വിസമ്മതിച്ചു. 1919-ൽ തുർക്കിഷ് പ്രതിനിധിസംഘം, അഫ്ഗാനിസ്ഥാനെ തങ്ങളുടെ സഖ്യത്തിൽ ചേരാൻ ക്ഷണിക്കാൻ അഫ്ഗാനിസ്താൻ സന്ദർശിച്ചു. നിഷ്പക്ഷമായിരിക്കാനുള്ള ഹബീബ് അള്ളായുടെ തീരുമാനം, അഫ്ഗാനികളിൽ പലർക്കും ഇഷ്ടപ്പെട്ടില്ല. ബ്രിട്ടീഷുകാർ അഫ്ഗാനിസ്താന് പൂർണസ്വാതന്ത്ര്യം അനുവദിക്കാതിരുന്നതും ഹബീബ് അള്ളായുടെ പിന്തുണ കുറയാൻ കാരണമായി.
1919 ഫെബ്രുവരി 20-ന് ലാഗ്മാനിൽ നായാട്ടിനു പോയ ഹബീബുള്ളാ അവിചാരിതമായി കൊല്ലപ്പെട്ടു. ഈ സംഭവത്തിന്റെ പൂർണ്ണവിവരങ്ങൾ ഇന്നും അജ്ഞാതമാണ്. ജലാലാബാദിലാണ് ഹബീബ് അള്ളായെ അടക്കം ചെയ്തിരിക്കുന്നത്. 

ഹബീബ് അള്ളാക്ക് 4 ഭാര്യമാരും 30-ലധികം വെപ്പാട്ടികളും 50-ലധികം മക്കളുമുണ്ടായിരുന്നു. ഹബീബുള്ളായുടെ മരണശേഷം സഹോദരൻ നാസറുള്ളായാണ് ഭരണത്തിലേറിയത്. ഹബീബ് അള്ളായുടെ മൂത്ത മകൻ, സർദാർ ഇനായത്ത് അള്ളായുടെയും , അഫ്ഗാൻ സമൂഹത്തിലെ യാഥാസ്ഥിതികരുടേയ്യും ഗോത്രത്തലവന്മാരുടേയും പിന്തുണ നാസറുള്ളാക്കുണ്ടായിരുന്നു. ബ്രിട്ടീഷ് വിരുദ്ധനായിരുന്ന നാസറുള്ളാ, തന്റെ സഹോദരന്റെ നിഷ്പക്ഷതാനയത്തേയും എതിർത്തിരുന്നു. ഇതുകൊണ്ടുതന്നെ 1919-ൽ ഹബീബുള്ള കൊല്ലപ്പെട്ടതിനു പിന്നിലുള്ള ഗൂഢാലോചനയിൽ നാസറുള്ളാക്ക് പങ്കുണ്ടെന്ന് കിംവദന്തികൾ പരന്നിരുന്നു. ഇതേ ആരോപണമുയർത്തിയാണ്, പിന്നീട് നാസറുള്ളയെ അധികാരത്തിൽ നിന്ന് പുറത്താക്കി, ഹബീബുള്ളയുടെ പുത്രൻ അമാനുള്ള അധികാരത്തിലെത്തിയത്.



</doc>
<doc id="109855" url="https://ml.wikipedia.org/wiki?curid=109855" title="തിടപ്പള്ളി">
തിടപ്പള്ളി

ക്ഷേത്രത്തിലെ അടുക്കളയെ തിടപ്പള്ളി എന്നു പറയുന്നു. ഇത് തടപ്പള്ളി, മടപ്പള്ളി എന്നീ പേരുകളിലും അറിയപ്പെടുന്നു. ക്ഷേത്രനിവേദ്യങ്ങളായ ഉണക്കലരിച്ചോറ്, പലതരം പായസങ്ങൾ, അപ്പം, അട തുടങ്ങിയവ ഉണ്ടാക്കുന്നത് ഇവിടെ വച്ചാണ്. ചുറ്റമ്പലത്തിന്റെ തെക്കേക്കെട്ടിൽ കിഴക്കേ പകുതിയാണ് സാധാരണ തിടപ്പള്ളിയായി രൂപാന്തരപ്പെടുത്തുക. ഇതിനായി ആ ഭാഗം കെട്ടിയടച്ച് അടുപ്പ് സ്ഥാപിക്കും. ചുറ്റമ്പലത്തിന്റെ വടക്കുകിഴക്കേ മൂലയിലുള്ള കിണറ്റിൽ നിന്നാണ് തിടപ്പള്ളിയിലേക്ക് വെള്ളമെടുക്കുക. തിടപ്പള്ളിയിൽ നിന്ന് തയ്യാറാക്കിയ നിവേദ്യം ശ്രീകോവിലിലേക്ക് പകർന്നുകൊണ്ടു പോകുന്ന വഴിയിൽ ആരും നിൽക്കാൻ പാടില്ല എന്ന വിശ്വാസവും നിലവിലുണ്ട്.


</doc>
<doc id="109863" url="https://ml.wikipedia.org/wiki?curid=109863" title="കല്ലട">
കല്ലട

കേരളത്തിലെ കൊല്ലം ജില്ലയിലെ ഒരു ഗ്രാമമാണ് കല്ലട. കല്ലടയാറിന്റെ ഇരു കരകളിലുമായാണ് ഈ ഗ്രാമം സ്ഥിതി ചെയ്യുന്നത്.
കല്ലട ഗ്രാമം വളരെ പഴയ പാരമ്പര്യം അവകാശപ്പെടാനുണ്ട്. കൊല്ലം രാജാക്കന്മാരുടെ ആദ്യകാല ആസ്ഥാനം കല്ലടയായിരുന്നു. അന്ന് കിഴക്കേ കല്ലടയും പടിഞ്ഞാറേ കല്ലടയും ഒന്നായി കിടന്നിരുന്നു. അന്നത്തെ കല്ലടയുടെ പേര് ണൽക്കണ്ട എന്നാണെന്ന് കാണുന്നു. അക്കാലത്തെ കല്ലട വലിയൊരു വാണിജ്യ കേന്ദ്രമായിരുന്നു. ധാരാളം കപ്പലുകൾ വന്നു പോയിരുന്ന തുറമുഖമായിരുന്നു ഇവിടം. കല്ലടയാറ്റിലെ എക്കലും മണ്ണുമൊക്കെ വന്ന് അടിഞ്ഞ് നികന്ന ഭാഗങ്ങളാണ് പടിഞ്ഞാറെ കല്ലടയിലെ താഴ്ന്ന ഭാഗങ്ങളും മൺട്രോത്തുരുത്തും എന്നു ചരിത്രങ്ങളിൽ കാണുന്നു. രാജാവാഴ്ച കാലത്തും അതിന് ശേഷവും കൊല്ലം ജില്ലയുടെ ഒരു നെല്ലറയായിരുന്നു കല്ലട.
വടക്കു ഭാഗത്ത് ശാസ്താംകോട്ട പഞ്ചായത്ത്, കിഴക്കു ഭാഗത്ത് ശാസ്താംകോട്ട, കിഴക്കേ കല്ലട പഞ്ചായത്തുകൾ, തെക്കു ഭാഗത്ത് മൺട്രോതുരുത്തു പഞ്ചായത്ത്, പടിഞ്ഞാറു ഭാഗത്ത് തേവലക്കര, മൈനാഗപ്പള്ളി പഞ്ചായത്തുകൾ എന്നീ പ്രദേശങ്ങളാണ് പടിഞ്ഞാറെ കല്ലട പഞ്ചായത്തുമായി അതിർത്തി പങ്കിടുന്നത്.

 കോയിക്കൽ, പഴയാർ,മറവൂർ, ഉപ്പൂട്, നിലമേൽ, ചിറ്റുമല ,ഓണമ്പലം, തെക്കേമുറി, കല്ലട ഠൗൺ, കൊച്ചുപിലാംമൂട് , മുട്ടം,പരിച്ചേരി ,ശിങ്കാരപ്പള്ളി, കൊടുവിള, താഴം



</doc>
<doc id="109867" url="https://ml.wikipedia.org/wiki?curid=109867" title="കിനാനൂർ-കരിന്തളം ഗ്രാമപഞ്ചായത്ത്">
കിനാനൂർ-കരിന്തളം ഗ്രാമപഞ്ചായത്ത്

കാസർഗോഡ് ജില്ലയിലെ വെള്ളരിക്കുണ്ട് താലൂക്കിൽ പരപ്പ ബ്ലോക്കിൽ കരിന്തളം, കിനാനൂർ, പരപ്പ, എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 77.49 ചതുരശ്ര കിലോമീറ്റർ വിസ്തീർണ്ണമുള്ള കിനാനൂർ-കരിന്തളം ഗ്രാമപഞ്ചായത്ത്. കിനാനുരിന്റെ ശരിയായ പേര് കിനാവൂരെന്നാണ്




</doc>
<doc id="109888" url="https://ml.wikipedia.org/wiki?curid=109888" title="പോപ്‌ സംഗീതം">
പോപ്‌ സംഗീതം

ജനപ്രിയം എന്നർത്ഥമുള്ള പോപ്പുലർ (Popular) എന്ന വാക്കിൽ നിന്നും ഉടലെടുത്ത, ചെറുതും ലളിതവുമായ പ്രേമഗാനങ്ങൾ ആധുനികമായ രീതികളോടെ റെക്കോർഡ്‌ ചെയ്ത് വിപണിയിൽ ഇറക്കുന്ന, സംഗീതശാഖയെയാണ് പോപ്‌ സംഗീതം എന്ന് പൊതുവെ വിളിക്കുന്നത്. റോക്ക് ആൻഡ്‌ റോൾ, റോക്ക് എന്നീ സംഗീതരീതികളോട് സാമ്യമുള്ള പോപ്‌ സംഗീതം പ്രധാനമായും യുവാക്കളെ മുന്നിൽ കണ്ടാണ്‌ ഇറക്കുന്നത്. 1926 ലാണ് പോപ്‌ ഗാനം എന്ന വാക്ക് ആദ്യമായി ഉപയോഗിച്ചത്. 1950 കളിലാണ് പോപ്‌ സംഗീതം ഉടലെടുത്തതെന്നു കണക്കാക്കുന്നു എങ്കിലും 1967 മുതലാണ്‌ ഇത് കൂടുതലും പ്രചാരത്തിൽ വന്നത്.



</doc>
<doc id="109894" url="https://ml.wikipedia.org/wiki?curid=109894" title="പോപ്പ് (വിവക്ഷകൾ)">
പോപ്പ് (വിവക്ഷകൾ)

പോപ്പ് എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.


</doc>
<doc id="109905" url="https://ml.wikipedia.org/wiki?curid=109905" title="ബഡാ ദോസ്ത്">
ബഡാ ദോസ്ത്

സുരേഷ് ഗോപി, മനോജ്‌ കെ. ജയൻ, സിദ്ദിഖ്, കാർത്തിക, ജ്യോതിർമയി എന്നിവർ പ്രധാനവേഷങ്ങളിൽ അഭിനയിച്ച് 2006-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ബഡാ ദോസ്ത്. കോർപറേറ്റ് സിനിമാസിന്റെ ബാനറിൽ സിദ്ദിഖ് നിർമ്മിച്ച് വിജി തമ്പി സംവിധാനം ചെയ്‌ത ഈ ചിത്രം വിതരണം ചെയ്തത് ലിബർട്ടി റിലീസ് ആണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ബാബു പള്ളാശ്ശേരി ആണ്.

മുഖ്യമന്ത്രി കണ്ണൂർ ദിവാകരന്റെ (ദേവൻ) നിർദ്ദേശപ്രകാരം കൊച്ചിയിലെ ബഡാദോസ്ത് (സുരേഷ് ഗോപി) എന്ന അധോലോക നായകന്റെ സാമ്രാജ്യം തുടച്ച് നീക്കാൻ തുനിഞ്ഞിറങ്ങിയ സക്കീർ അലി മുഹമ്മദ് ഐ.പി.എസ് (മനോജ്‌ കെ. ജയൻ) ദയനീയമായി പരാജയപ്പെട്ട് സസ്പെൻഷനിലാകുന്നു. എന്നാൽ പിന്നീട് പണ്ടത്തെ ദയാശങ്കർ എന്ന പോലീസ് ഉദ്യോഗഥൻ എങ്ങനെയാണ് ഇന്നത്തെ ബഡാദോസ്ത് ആയത് എന്ന് മനസ്സിലാക്കുന്ന സക്കീർ ബഡാദോസ്തിന്റെ ആരാധകനാകുന്നു. ദയാശങ്കറിന്റെ കുടുംബം തകർത്തവനും പിന്നീട് ബഡാദോസ്തിന്റെ സംഘത്തലവനുമായിരുന്ന ഗീർവർഗ്ഗീസ് എന്ന ജി.വി.യുടെ (സിദ്ദിഖ്) ആളുകളാൽ സക്കീർ അലി കൊല്ലപ്പെടുന്നു. കൊലക്കുറ്റം ചുമത്തപ്പെട്ട് ജയിലിലാകുന്ന ബഡാദോസ്ത് ജയിൽ ചാടി പ്രതികാരത്തിനിറങ്ങുകയാണ്.


വയലാർ ശരത്ചന്ദ്രവർമ്മ എഴുതിയ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. 




</doc>
<doc id="109924" url="https://ml.wikipedia.org/wiki?curid=109924" title="സുഗ്രീവൻ">
സുഗ്രീവൻ

ഹൈന്ദവ ഇതിഹാസമായ രാമായണത്തിലെ കഥാപാത്രമായ ഒരു വാനരനാണ് സുഗ്രീവൻ. ബാലിയുടെ അനുജനായ സുഗ്രീവനാണ് ബാലിക്കു ശേഷം വാനര രാജ്യമായ കിഷ്കിന്ധ ഭരിച്ചത്. സൂര്യഭഗവാന്റെ പുത്രനായിരുന്ന സുഗ്രീവനാണ് സീതയെ വീണ്ടെടുക്കുന്നതിന് രാവണനെതിരെ യുദ്ധം ചെയ്യാൻ രാമനെ സഹായിച്ചത്.


</doc>
<doc id="109927" url="https://ml.wikipedia.org/wiki?curid=109927" title="ജില്ലാ പ്രാഥമിക വിദ്യാഭ്യാസ പരിപാടി">
ജില്ലാ പ്രാഥമിക വിദ്യാഭ്യാസ പരിപാടി

1994-ൽ ലോകബാങ്കിന്റെ സഹായത്തോടെ ഇന്ത്യയിൽ 15 സംസ്ഥാനങ്ങളിലെ തിരഞ്ഞെടുക്കപ്പെട്ട ജില്ലകളിൽ നടപ്പാക്കിയ പ്രാഥമിക വിദ്യാഭ്യാസ പരിപാടിയാണ് ജില്ലാ പ്രാഥമിക വിദ്യാഭ്യാസ പരിപാടി. ഡി.പി.ഇ.പി. എന്ന ചുരുക്കപേരിലറിയപ്പെടുന്ന ഈ പദ്ധതി പ്രാഥമിക വിദ്യാഭ്യാസം ഏവർക്കും ലഭ്യമാക്കുന്നതിനും അതിന്റെ നിലവാരം മെച്ചപ്പെടുത്തുന്നതിനും പഠനം രസകരമാക്കുന്നതിനും ഊന്നൽ നൽകുന്നു.
കേരളത്തിൽ 6 ജില്ലകൾക്കാണ് ഈ പദ്ധതി അംഗീകരിച്ചു കിട്ടിയത്. കാസർകോട്, മലപ്പുറം, വയനാട് ജില്ലകളിൽ ആദ്യവർഷവും പാലക്കാട്, ഇടുക്കി, തിരുവനന്തപുരം ജില്ലകളിൽ രണ്ടാം വർഷവും പരിപാടി ആരംഭിച്ചു. പ്രൈമറി എഡ്യൂക്കേഷൻ ഡെവലപ്പ്മെന്റ് സൊസൈറ്റി ഒഫ് കേരള (PEDSOK) എന്ന പേരിൽ രജിസ്റ്റർ ചെയ്തിട്ടുളള ഒരു സൊസൈറ്റിയാണ് ഈ പദ്ധതിയുടെ നടത്തിപ്പിന്റെ ചുമതല വഹിക്കുന്നത്. സംസ്ഥാന വിദ്യാഭ്യാസ വകുപ്പിനു സമാന്തരമായി ഇതു പ്രവർത്തിക്കുന്നു.

ജില്ലയിലെ എല്ലാ വിദ്യാർഥികൾക്കും അഞ്ചാം സ്റ്റാൻഡേർഡു വരെയുളള പ്രാഥമിക വിദ്യാഭ്യാസം നൽകുക, പ്രാഥമിക വിദ്യാഭ്യാസ കാലഘട്ടത്തിലെ കൊഴിഞ്ഞു പോകൽ (Dropping Out) 10 ശതമാനത്തിൽ താഴെ കൊണ്ടെത്തിക്കുക, ആൺകുട്ടികളും പെൺകുട്ടികളും തമ്മിലും വിവിധ സാമൂഹ്യ വിഭാഗങ്ങൾ തമ്മിലും പ്രവേശനത്തിലും കൊഴിഞ്ഞു പോകലിലും പഠനനിലവാരത്തിലും ഉള്ള അന്തരം 5 ശ.മാ.-ത്തിൽ താഴെയാക്കുക, ഭാഷയിലും കണക്കിലും ഉളള നിലവാരം 25 ശതമാനവും, ഇതരവിഷയങ്ങളിലേതു 40 ശതമാനവും വർധിപ്പിക്കുക, പ്രൈമറി വിദ്യാഭ്യാസ പദ്ധതിയിലെ ആസൂത്രണം, സംഘാടനം, മൂല്യനിർണയം എന്നിവയ്ക്ക് ദേശീയതലത്തിലും സംസ്ഥാന-ജില്ലാതലത്തിലും ഉളള ഔദ്യോഗിക സംവിധാനങ്ങളും സൗകര്യങ്ങളും ശക്തിപ്പെടുത്തുക എന്നിവയാണ് ഈ പരിപാടി പ്രധാനമായും ലക്ഷ്യമിട്ടിട്ടുളളത്.

വിദ്യാഭ്യാസപരമായി പിന്നോക്കം നിൽക്കുന്നതും ദേശീയ ശരാശരിയിൽ താണ സാക്ഷരതയുളളതുമായ ജില്ലകളാണ് ഡി.പി.ഇ.പി. ജില്ലകളായി തിരഞ്ഞെടുക്കാറുളളത്. സമ്പൂർണ സാക്ഷരതായജ്ഞം നടന്ന ജില്ലകളിൽ പ്രാഥമിക വിദ്യാഭ്യാസത്തോടു കൂടുതൽ ആഭിമുഖ്യം പുലർത്തുന്ന ജില്ലകളും ഈ പരിപാടിയുടെ നടത്തിപ്പിനായി തിരഞ്ഞെടുക്കാറുണ്ട്. 1994-ൽ അസം, ഹരിയാണ, കർണാടകം, കേരളം, മധ്യപ്രദേശ്, മഹാരാഷ്ട്ര, തമിഴ്നാട് എന്നീ ഏഴ് സംസ്ഥാനങ്ങളിലെ 42 ജില്ലകളിലാണ് ഡി.പി.ഇ.പി. ആദ്യമായി ആരംഭിച്ചത്. പിന്നീട് മറ്റു എട്ടു സംസ്ഥാനങ്ങളിലേക്കുകൂടി ഇതു വ്യാപിപ്പിക്കുകയും ജില്ലകളുടെ എണ്ണം 176 ആയി വർധിപ്പിക്കുകയും ചെയ്തു. മൊത്തം 240 ജില്ലകൾക്കാണ് ലോകബാങ്ക് 40 കോടി രൂപ എന്ന നിരക്കിൽ സഹായം വാഗ്ദാനം ചെയ്തത്. 1994-ൽ തുടങ്ങിയ പരിപാടി 2002 ഡി.-ൽ പൂർത്തിയാക്കാനായി ലക്ഷ്യമിട്ടുകൊണ്ടുള്ളതായിരുന്നു. ഇതിനു പകരമായോ തുടർച്ചയായോ നടപ്പിലാക്കുന്ന പരിപാടിയാണ് 'സർവശിക്ഷാ അഭിയാൻ ' അഥവാ സാർവത്രിക വിദ്യാഭ്യാസം എന്ന പദ്ധതി. വിദ്യാഭ്യാസം മൌലികാവകാശമാക്കാനുളള 93-ാമതു ഭരണഘടനാ ഭേദഗതി ഇതിന്റെ നടത്തിപ്പിന് ആക്കം കൂട്ടാൻ ഇടയുണ്ട്.

ആസൂത്രണത്തിനും നിർവഹണത്തിനും ജില്ലയെ അടിസ്ഥാനപ്പെടുത്തി ജനപങ്കാളിത്തം ഉറപ്പാക്കിക്കൊണ്ടു നിലവിലുളള പരിപാടികളും ലഭ്യമായ വിഭവശേഷിയും സമാഹരിച്ച് ഏകോപിപ്പിച്ചുളള ഒരു സംയോജിത സമീപനം (Holistic approach) ആണ് ഈ പരിപാടിയിൽ സ്വീകരിച്ചിട്ടുളളത്. വികേന്ദ്രീകൃത ആസൂത്രണത്തിന്റെ സവിശേഷതകൾ ഇവിടെ ദൃശ്യമാണ്. പട്ടികജാതി, പട്ടികവർഗം തുടങ്ങിയ ദുർബല വിഭാഗങ്ങൾക്കും വികലാംഗർക്കും പ്രയോജനപ്പെടുന്ന വിധത്തിലാണ് പദ്ധതികളും നയങ്ങളും ആവിഷ്കരിച്ച് നടപ്പാക്കിയിട്ടുളളത്. പദ്ധതി പൂർത്തിയായശേഷവും ഇതിലൂടെ ലഭ്യമാവുന്ന വിഭവശേഷി തുടർന്നുപയോഗിക്കാൻ കഴിയും. പ്രാദേശിക തലത്തിൽ ഉരുത്തിരിയുന്ന പുതിയ പ്രവണതകളും സമീപനങ്ങളും പരീക്ഷണങ്ങളും യഥാസമയം പദ്ധതിയിൽ ഉൾപ്പെടുത്താൻ കഴിയും എന്നത് ഡി.പി.ഇ.പി.യുടെ സവിശേഷതയാണ്. വിദ്യാഭ്യാസം,ആരോഗ്യം, അനൗപചാരിക വിദ്യാഭ്യാസം, ശിശുവിദ്യാഭ്യാസം തുടങ്ങി വിവിധ ഏജൻസികളും ഗ്രൂപ്പുകളും ഒറ്റയ്ക്കൊറ്റയ്ക്ക് നടത്തിയിരുന്ന പരിപാടികൾ ഏകോപിപ്പിച്ചു ഒരുകുടക്കീഴിൽ കൊണ്ടുവരുന്നതിനുള്ള ശ്രമമാണ് ഈ പരിപാടിയിലൂടെ നടപ്പാക്കുന്നത്.

ശിശുകേന്ദ്രിതവും പ്രവൃത്തി കേന്ദ്രിതവുമായിട്ടുളള ഡി.പി.ഇ.പി. അനുഭവത്തിലൂടെ പഠിക്കുക എന്ന അധ്യയന രീതിയാണ് അവലംബിച്ചിട്ടുളളത്. പൊതുജനങ്ങൾക്കിടയിൽ ഡി.പി.ഇ.പിക്ക് അനുകൂലവും പ്രതികൂലവുമായ അഭിപ്രായങ്ങൾ നിലവിലുണ്ട്. ഡി.പി.ഇ.പി. ജില്ലകളിലെ കുട്ടികളുടെ പഠന നിലവാരം മറ്റു ജില്ലകളിലെ (Non-DPEP) കുട്ടികളുടേതിനെക്കാൾ വളരെ താണു പോകുന്നു എന്നതാണ് ഇതിനെതിരായി ഉയർന്നു വന്നിട്ടുളള ഏറ്റവും വലിയ വിമർശനം. ഇതു വിദ്യാർഥികളുടെ തുടർന്നുള്ള വിദ്യാഭ്യാസത്തെ പ്രതികൂലമായി ബാധിക്കും എന്നാണ് വിമർശകർ വിലയിരുത്തുന്നത്. 



</doc>
<doc id="109936" url="https://ml.wikipedia.org/wiki?curid=109936" title="പാർത്ഥൻ കണ്ട പരലോകം">
പാർത്ഥൻ കണ്ട പരലോകം

ജയറാം, മുകേഷ്, ജഗതി ശ്രീകുമാർ, ശ്രീദേവിക എന്നിവർ പ്രധാനവേഷങ്ങളിൽ അഭിനയിച്ച് 2008-ൽ പുറത്തിറങ്ങിയ ഒരു മലയാളചലച്ചിത്രമാണ് പാർത്ഥൻ കണ്ട പരലോകം.

സ്ക്രീൻ എന്റർടൈന്മെന്റ് കമ്പനിയുടെ ബാനറിൽ കെ.ബി. മധു നിർമ്മിച്ച് അനിൽ സംവിധാനം ചെയ്തിരിക്കുന്ന ഈ ചിത്രം സെലിബ്രേറ്റ് നിത്യ മൂവീസ് ആണ് വിതരണം ചെയ്തത്. കെ.ബി. രാജു ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവ നിർവ്വഹിച്ചത് രാജൻ കിരിയത്ത് ആണ്.

കൃഷ്ണപുരം ഗ്രാമത്തിലെ സാമൂഹ്യപ്രവർത്തകരാണ് പാർത്ഥൻ എന്ന പാർത്ഥസാരധിയും (ജയറാം) ബാല്യകാല സുഹൃത്തുക്കളായ സുലൈമാനും (കോട്ടയം നസീർ), പൂങ്കൊടിയും (സോന). പാർത്ഥന്റെ പ്രധാന ശത്രു സ്വന്തം അമ്മാവനും അഴിമതിക്കാരനുമായ ഫൽഗുനൻ തമ്പിയാണ് (ജഗതി ശ്രീകുമാർ). സ്ഥലത്തെ ക്ഷേത്രത്തിലെ സ്വത്ത് കൈക്കലാക്കനുള്ള തമ്പിയുടെ നീക്കം പാർത്ഥൻ നിയമമാർഗ്ഗത്തിലൂടെ തടഞ്ഞതിനാൽ ദീർഘകാലമായി ക്ഷേത്രം അടച്ചിട്ട നിലയിലാണ്. നിയമ ബിരുദ പരീക്ഷ റാങ്കോടെ പാസ്സായി ഗ്രാമത്തിൽ തിരിച്ചെത്തിയ ഫൽഗുനൻ തമ്പിയുടെ മകൾ സത്യഭാമ (ശ്രീദേവിക) സ്നേഹം നടിച്ച് പാർത്ഥനോടൊപ്പം നിന്ന് അമ്പലം കേസ് കോടതിയിലെത്തുമ്പോൾ പാർത്ഥനെ ചതിച്ച് അമ്പലത്തിന്റെ നിയന്ത്രണം തമ്പിക്ക് നേടിക്കൊടുക്കുന്നു. ഒരുമാസം തടവ് ശിക്ഷ വിധിക്കപ്പെട്ട് പാർത്ഥൻ ജയിലിലായ അവസരത്തിൽ തമ്പി സ്ഥലം എം.എൽ.എ യുമായി (രാജേന്ദ്രൻ) ചേർന്ന് സാമുദായിക സംഘർഷം സൃഷ്ടിക്കുകയും കുറെ ആളുകൾ കൊല്ലപ്പെടുകയും ചെയ്യുന്നു. ജയിൽ വാസം കഴിഞ്ഞ് തിരിച്ചെത്തിയ പാർത്ഥൻ ഒരു കല്യാണാഘോഷത്തിന്റെ ഭാഗമായി വിഷ മദ്യം കഴിച്ച് ആശുപത്രിയിലാകുന്നു. കൂടെ മദ്യപിച്ചവരെല്ലാം മരിച്ചെങ്കിലും പരലോകത്തിന്റെ പടിയോളമെത്തിയ പാർത്ഥൻ മാത്രം രക്ഷപ്പെടുന്നു. ഈ അവസരത്തിലാണ് ഉത്തരേന്ത്യയിൽ പണ്ട് പാർത്ഥന്റെ സഹപാഠിയും അടുത്ത സുഹൃത്തുമായിരുന്നു എന്ന് അവകാശപ്പെട്ട് ഗ്വാളിയോറിൽ നിന്ന് മാധവൻ (മുകേഷ്) രംഗപ്രവേശം ചെയ്യുന്നത്. പാർത്ഥന് മാധവനെ ഓർത്തെടുക്കാനാകുന്നില്ലെങ്കിലും പണ്ടത്തെ കാര്യങ്ങളെല്ലാം കൃത്യമായി പറഞ്ഞ് മാധവൻ പാർത്ഥനെ അൽഭുതപ്പെടുത്തുന്നു. പിന്നീട് പാർത്ഥന്റെ എല്ലാ കാര്യങ്ങളിലും വഴികാട്ടിയും സഹായിമായി മാധവൻ നിൽക്കുന്നു. യധാർത്ഥത്തിൽ മാധവൻ ആരാണ്, എന്താണ് മാധവന്റെ ഉദ്ദേശ്യം?

കൈതപ്രം ദാമോദരൻ നമ്പൂതിരി എഴുതിയ ഗാനങ്ങളുടെ സംഗീതസംവിധാനം നിർവ്വഹിച്ചത് എം. ജയചന്ദ്രൻ ആണ്. പശ്ചാത്തലസംഗീതം ഒരുക്കിയിരിക്കു്നനത് രാജാമണി. ഗാനങ്ങൾ വിപണനം ചെയ്തത് സത്യം ഓഡിയോസ്.



</doc>
<doc id="109979" url="https://ml.wikipedia.org/wiki?curid=109979" title="ഓമാനൂർ">
ഓമാനൂർ

മലപ്പുറം ജില്ലയിലെ ഏറനാട് താലൂക്കിൽ ചീക്കോട് ഗ്രാമപഞ്ചായത്തിലെ ഒരു ഗ്രാമമാണു ഓമാനൂർ (Omanoor). കൊണ്ടോട്ടിയിൽ നിന്നും 9 കി.മീ. മാറി എടവണ്ണപ്പാറക്ക് 3 കി.മീ അടുത്തായി ആണ് ഓമാനൂർ സ്ഥിതി ചെയ്യുന്നത്.

ബിംബനൂർ എന്നായിരുന്നു പൂർവ്വനാമം.ക്ഷേത്രങ്ങളും ബിംബങ്ങളും ഒരുപാടുള്ളതുകൊണ്ടായിരുന്നു ബിംബനൂർ എന്ന നാമത്തിനാധാരം.18ാം നൂറ്റാണ്ടിന്റെ അവസാനത്തിൽ ലഹളകളിൽ ക്ഷേത്രങ്ങളെല്ലാം നശിപ്പിക്കപ്പെട്ടു. ഇന്നും ഈ ക്ഷേത്രഭൂമികൾ അമ്പലക്കണ്ടി എന്ന പേരിൽ രണ്ടു സ്ഥലത്തായി അന്യാധീനപ്പെട്ടു കിടക്കുന്നതായിട്ടു കാണാം.

മറ്റു പ്രധാന സ്ഥാപനങ്ങൾ



</doc>
<doc id="109998" url="https://ml.wikipedia.org/wiki?curid=109998" title="പെട്ര">
പെട്ര

ചരിത്രപരമായി പ്രാധാന്യമുള്ള പുരാതന ജോർദാനിയൻ നഗരമാണ്‌ പെട്ര (ഇംഗ്ലീഷ്: petra). ബി.സി ആറാം നൂറ്റാണ്ടിൽ നിർമ്മിച്ച ജൊർദാന്റെ ചിഹ്നമായ പെട്ര ഒരു പ്രശസ്ത വിനോദസഞ്ചാരകേന്ദ്രം കൂടിയാണ്‌. ലോകത്തിലെ പുതിയ ഏഴ് അത്ഭുതങ്ങളിൽ ഒന്നായ പെട്ര ലോക പൈതൃകപ്പട്ടികയിൽ ഇടം നേടിയിട്ടുണ്ട്. ജോർദാനിലെ വാദി അറബ മണലാരണ്യത്തിൽ കാലമാപിനികൾക്കു മുൻപിലായാണ് നഗരത്തിന്റെ സ്ഥാനം. ചരിത്രാതീത കാലത്ത് നബാത്തിയൻമാർ കല്ലിൽ കൊത്തിയെടുത്തതാണ് ഈ നഗരം. മൺമറഞ്ഞുപോയ അറേബ്യൻ ഗ്രീക്ക് വാസ്തുകലയുടെ തെളിവായാണ് പെട്ര നഗരം നിലനിൽക്കുന്നത്.

കല്ല് എന്നാണ് "പെട്ര" എന്ന ഗ്രീക്ക് വാക്കിന്റെ അർത്ഥം. ചരിത്രാതീത കാലത്ത് അറേബ്യ, ഈജിപ്ത്, സിറിയ ദേശങ്ങളിലേക്കുള്ള സിൽക്ക് റൂട്ട് എന്ന വാണിജ്യ ഇടനാഴിയിലെ പ്രധാനപട്ടണമായിരുന്നു പെട്ര.ഭാരതത്തിൽ ചരിത്രാതീതകാലത്തെ അനേകം ഗുഹസമൂഹങ്ങളോട് കിടപിടിക്കാൻ പാകത്തിൽ കൊത്തുപണിയോടുകൂടിയ ഗുഹാസമുച്ചയങ്ങൾ ആണ് ജോർദാനിലെ പെട്രയിൽ ഉള്ള ഈ പുരാതന നിർമിതി ..!  

ജോർദാനിലെ ഏറ്റവും പ്രശസ്തമായ ആകർഷണം ചാവുകടലിന്റെ തെക്ക് പർവതങ്ങളിൽ സ്ഥിതിചെയ്യുന്ന നബേഷ്യൻ നഗരമായ പെട്രയാണ്. ഗ്രീക്കിൽ "കല്ല്" എന്നർഥമുള്ള പെട്ര, ആധുനിക ലോകത്ത് അവശേഷിക്കുന്ന ഏറ്റവും മനോഹരമായ പുരാതന നഗരമാണ്, ജോർദാനിലേക്കും മിഡിൽ ഈസ്റ്റിലേക്കും പോകുന്ന  സന്ദർശകർ തീർച്ചയായും കണ്ടിരിക്കേണ്ട ഒന്നാണ്പെട്രഎന്ന ഈ പുരാതനനഗരം ! 

റോമൻ കാലഘട്ടത്തിൽ ജോർദാൻ ദേശങ്ങളിൽ ആധിപത്യം പുലർത്തിയിരുന്ന നബാറ്റിയൻ‌മാരായ  അറബികളുടെ തലസ്ഥാനമായിരുന്നു ഈ നഗരം. അവർ ക്ഷേത്രങ്ങളും ശവകുടീരങ്ങളും വിശാലമായ കെട്ടിടങ്ങളും ഖര പാറയിൽ നിന്ന് കൊത്തിയെടുത്തു. വിക്ടോറിയൻ സഞ്ചാരിയും കവിയുമായ ഡീൻ ബർഗൺ പെട്രയ്ക്ക് ഒരു വിവരണം നൽകി - "കിഴക്കൻ കാലാവസ്ഥയിൽ അത്തരമൊരു അത്ഭുതകരമായ ചരിത്രത്തിന്റെ  സംരക്ഷണം നടത്തിയെടുക്കുക സാധ്യമല്ല കാലത്തിന്റെ പകുതിയോളം പഴക്കമുള്ള റോസ്-ചുവപ്പ് നഗരം." എന്ന പെട്ര ..!  വാക്കുകൾക്ക് പെട്രയുടെ മഹത്ത്വത്തോട് നീതി പുലർത്താനാവില്ല. ഈ പുരാതന അത്ഭുതത്തിന്റെ അന്തരീക്ഷം മികച്ച രീതിയിൽ ആസ്വദിക്കുന്നതിന്, അതിരാവിലെ അല്ലെങ്കിൽ ഉച്ചതിരിഞ്ഞ് നിശ്ശബ്ദമായി സന്ദർശിക്കുക, മണൽക്കല്ല് പാറ ശാന്തമായ ആഡംബരത്തോടെ തെളിഞ്ഞു തിളങ്ങി നിൽക്കുന്നത് കാണാം 

ഏഴു നൂറ്റാണ്ടുകളായി, പെട്ര ഇതിഹാസത്തിന്റെ മൂടൽമഞ്ഞിൽ അകപ്പെട്ടു, അതിന്റെ നിലനിൽപ്പ് പ്രാദേശിക ബെഡൂയിനുകൾക്കും അറബ് വ്യാപാരികൾക്കും മാത്രം അറിയാവുന്ന ഒരു രഹസ്യ രഹസ്യമായിരുന്നു . ഒടുവിൽ, 1812-ൽ ഒരു സ്വിസ് പര്യവേഷകനും ഇസ്ലാം മതം സ്വീകരിച്ച ജോഹാൻ ലുഡ്വിഗ് ബർക്ക്‌ഹാർട്ട് വാഡി മൂസ പർവതങ്ങളിൽ ഒളിഞ്ഞിരിക്കുന്ന ഒരു "നഷ്ടപ്പെട്ട നഗരത്തെക്കുറിച്ച്" നാട്ടുകാർ പറയുന്നത് കേട്ടു. പ്രാദേശികരെ  സംശയങ്ങൾ ജനിപ്പിക്കാതെ സൈറ്റ് കണ്ടെത്തുന്നതിനായി, ബർക്ക്‌ഹാർട്ട് ഒരു തീർത്ഥാടകനായി വേഷംമാറി, അഹരോന്റെ ശവകുടീരത്തിൽ വെച്ച്  ഒരു യാഗം കഴിക്കാൻ ശ്രമിച്ചു, ഈ ദൗത്യം അദ്ദേഹത്തിന് ഐതിഹാസിക നഗരത്തിന്റെ നേർക്കാഴ്ച നൽകും. എന്ന് അദ്ദേഹത്തിന് ഉറപ്പുണ്ടായിരുന്നു ആ വഴിയിലൂടെ വിജയകരമായി കടന്നുപോകാൻ അദ്ദേഹത്തിന് കഴിഞ്ഞു, പെട്രയുടെ രഹസ്യം ആധുനിക പാശ്ചാത്യ ലോകത്തിന് വെളിപ്പെടുത്തികൊടുക്കാൻ സഹായിച്ചത് ഈ ധൗത്യമായിരുന്നു !

വാടിമൂസാ  അറബയുടെ അരികിലുള്ള മലനിരകളോട് ചേർന്നാണ് പെട്രയുടെ  ഭൂരിഭാഗവും ഉത്ഭവം . പരുക്കൻ മണൽക്കല്ലുകൾ നിറഞ്ഞ മലനിരകൾ  എല്ലാ ദിശകളിൽ നിന്നും എളുപ്പത്തിൽ സംരക്ഷിക്കാവുന്ന ആഴത്തിലുള്ള മലയിടുക്കാണ്.ഇത്  അഞ്ച് മുതൽ 200 മീറ്റർ വരെ വീതിയിൽ വ്യത്യാസമുള്ള പാറയിലെ വിൻ‌ഡിംഗ് പിളർപ്പായ സിക്ക് വഴിയാണ് പെട്രയിലേക്ക് എളുപ്പത്തിൽ പ്രവേശിക്കാൻ കഴിയുന്നത്. പെട്രയുടെ മികച്ച സംരക്ഷണ അവസ്ഥയ്ക്ക് കാരണം അതിന്റെ നൂറുകണക്കിന് "കെട്ടിടങ്ങൾ" കട്ടിയുള്ള പാറയിൽ നിന്ന് വെട്ടിമാറ്റിയതാണ്: നഗരത്തിൽ കുറച്ച് സ്വതന്ത്ര കെട്ടിടങ്ങൾ മാത്രമേയുള്ളൂ. 1984 വരെ ഈ ഗുഹകളിൽ പലതും പ്രാദേശിക ബെഡൂയിനുകളുടെ വാസസ്ഥലമായിരുന്നു. എന്നിരുന്നാലും, സ്മാരകങ്ങളോടുള്ള ആശങ്കയെത്തുടർന്ന് സർക്കാർ ഇത് നിരോധിക്കുകയും ബെഡൂയിനുകളെ അടുത്തുള്ള പട്ടണമായ വാദി മൂസയ്ക്കടുത്തുള്ള പാർപ്പിടത്തിലേക്ക് മാറ്റുകയും ചെയ്തു.

തെക്കൻ ജോർദാനിലെ വാദി മൂസ പട്ടണത്തിന് തൊട്ടപ്പുറത്താണ് പെട്ര സ്ഥിതി ചെയ്യുന്നത്. വാഡി മൂസയിൽ നിരവധി വൈവിധ്യമാർന്ന താമസ സൗകര്യങ്ങളും വാഡി മൂസയ്ക്കും അടുത്തുള്ള (15 കിലോമീറ്റർ) ഗ്രാമമായ ടെയ്‌ബെറ്റിനും ഇടയിലുള്ള പനോരമിക് ഡ്രൈവിലെ കുറച്ച് ഹോട്ടലുകളും ലഭ്യമാണ്. പെട്രയ്ക്കുള്ളിൽ ക്യാമ്പിംഗ് ഇപ്പോൾ നിയമവിരുദ്ധമാണ്

ചരിത്രം

ചരിത്രാതീത കാലം മുതൽ പെട്രയിൽ വസിച്ചിരുന്നതായി പുരാവസ്തു ഗവേഷകർ വിശ്വസിക്കുന്നു. നഗരത്തിന് വടക്ക് ബീഡയിൽ, 9000 വർഷം പഴക്കമുള്ള ഒരു നഗരത്തിന്റെ അവശിഷ്ടങ്ങൾ കണ്ടെത്തി, മിഡിൽ ഈസ്റ്റിലെ ആദ്യകാല വാസസ്ഥലങ്ങളിലൊന്നായ ജെറിക്കോയുടെ അതേ ലീഗിലാണ് ഇത് സ്ഥാപിച്ചിരിക്കുന്നത്. അക്കാലത്തിനും ഇരുമ്പുയുഗത്തിനും ഇടയിൽ (ക്രി.മു. 1200-ൽ), എദോമ്യരുടെ വാസസ്ഥലമായിരുന്നപ്പോൾ ഫലത്തിൽ ഒന്നും അറിയില്ല. ക്രി.മു. 1000-നടുത്ത് ദാവീദ്‌ രാജാവ് എദോമ്യരെ കീഴടക്കിയതെങ്ങനെയെന്ന് ബൈബിൾ പറയുന്നു. ഈ കഥ അനുസരിച്ച്, എദോമ്യരെ അടിമകളാക്കി, പക്ഷേ ഒടുവിൽ അവരുടെ സ്വാതന്ത്ര്യം നേടി. യഹൂദന്മാരും ഏദോമിലെ ജനങ്ങളും തമ്മിൽ വലിയ യുദ്ധങ്ങളുടെ ഒരു പരമ്പര നടന്നു. ഇതിലൊന്നിൽ, പൊ.യു.മു. 796 മുതൽ 781 വരെ ഭരിച്ച യെഹൂദ്യാരാജാവായ അമസ്യാ "ഉപ്പ് താഴ്‌വരയിൽ പതിനായിരം എദോമ്യരെ പരാജയപ്പെടുത്തി, സേലയെ യുദ്ധത്തിൽ പിടിച്ചെടുത്തു" (2 രാജാക്കന്മാർ 14: 25). മധ്യ പെട്രയിലെ ഉം അൽ ബിയാര പർവതത്തിന്റെ കൊടുമുടി പലപ്പോഴും ബൈബിളിന്റെ സെല എന്നാണ് അറിയപ്പെടുന്നത്. എന്നിരുന്നാലും, പെട്രയുടെ വടക്ക് തലസ്ഥാനങ്ങളിലൊന്നായ ബുസിറയ്ക്കടുത്തുള്ള സെലയുടെ പർവതനിരയുടെ ശക്തികേന്ദ്രമായും സെലയെ ചിലപ്പോൾ കണക്കാക്കാറുണ്ട് .!

ക്രി.മു. ആറാം നൂറ്റാണ്ടിൽ, നബറ്റിയൻസ് എന്നറിയപ്പെടുന്ന ഒരു നാടോടികളായ ഗോത്രം പടിഞ്ഞാറൻ അറേബ്യയിൽ നിന്ന് കുടിയേറി പ്രദേശത്ത് സ്ഥിരതാമസമാക്കി. നബേഷ്യൻ കുടിയേറ്റം ക്രമേണയാണെന്നും അവരും എദോമ്യരും തമ്മിൽ ശത്രുത കുറവാണെന്നും തോന്നുന്നു. നബാറ്റിയക്കാർ അവരുടെ നാടോടികളായ ജീവിതശൈലി ഉപേക്ഷിച്ച് പെട്രയിൽ സ്ഥിരതാമസമാക്കിയപ്പോൾ, യാത്രക്കാർക്ക് അവരുടെ ഭൂമിയിലൂടെ സുരക്ഷിതമായി കടന്നുപോകുന്നത് ഉറപ്പാക്കാൻ നികുതി ചുമത്തി അവർ സമ്പന്നരായി. എളുപ്പത്തിൽ പ്രതിരോധിക്കാവുന്ന താഴ്വര നഗരമായ പെട്ര, നബാറ്റിയക്കാരെ ശക്തമായി വളരാൻ അനുവദിച്ചു.എന്നതും ചരിത്രത്താളുകൾ നമ്മൾക്ക് മനസ്സിലാക്കി എടുക്കാം 

ഒരു കോട്ട നഗരമെന്ന നിലയിൽ അതിന്റെ ഉത്ഭവം മുതൽ, അറേബ്യൻ, അസീറിയൻ, ഈജിപ്ഷ്യൻ, ഗ്രീക്ക്, റോമൻ സംസ്കാരങ്ങൾ തമ്മിലുള്ള സമ്പന്നമായ വാണിജ്യ പാതയായി പെട്ര മാറി. ജോർദാൻ, ചെങ്കടൽ, ഡമാസ്‌കസ്, തെക്കൻ അറേബ്യ എന്നിവയുടെ ഉയർന്ന പ്രദേശങ്ങൾ തമ്മിലുള്ള ഈ നിർണായക വ്യാപാര പാതയുടെ നിയന്ത്രണം നബേഷ്യൻ സാമ്രാജ്യത്തിന്റെ ജീവരക്തമായിരുന്നു, ഒപ്പം പെട്രയുടെ ഭാഗ്യം കൊണ്ടുവന്നു. നബറ്റിയൻ‌മാർ സമ്പാദിച്ച സമ്പത്ത് അവരുടെ താഴ്‌വരയുടെ ശക്തികേന്ദ്രത്തിൽ നിന്ന് സ്മാരക ക്ഷേത്രങ്ങളും ശവകുടീരങ്ങളും ഭരണ കേന്ദ്രങ്ങളും കൊത്തിവയ്ക്കാൻ കാരണമായി 

അലക്സാണ്ടർ ദി ഗ്രേറ്റ് സാമ്രാജ്യം ഭിന്നിച്ചപ്പോൾ ബാബിലോണിയയിൽ അധികാരത്തിൽ വന്ന സെല്യൂസിഡ് രാജാവ് ആന്റിഗോണസ്, പൊ.യു.മു. 312-ൽ നബാറ്റിയക്കാർക്കെതിരെ പോരാടി. ക്രമേണ നബാറ്റിയൻ‌മാർ‌ ആക്രമണകാരികളെ പിന്തിരിപ്പിച്ചു, കൂടാതെ അവരുടെ വ്യാപാര അഭിലാഷങ്ങൾ‌ നിലനിർത്തുന്നതിനായി സെല്യൂസിഡുകളുമായി നല്ല ബന്ധം പുലർത്താൻ‌ അവർ‌ ഉത്സുകരായിരുന്നുവെന്ന് രേഖകൾ‌ സൂചിപ്പിക്കുന്നു. സെലൂസിഡുകൾക്ക് നബറ്റിയന്മാരെ സൈനികപരമായി കീഴടക്കാൻ കഴിഞ്ഞില്ലെങ്കിലും അവരുടെ ഹെല്ലനിസ്റ്റിക് സംസ്കാരം നബാറ്റിയന്മാരെ ശാശ്വതമായി സ്വാധീനിച്ചു. കലയിലും വാസ്തുവിദ്യയിലുമുള്ള പുതിയ ആശയങ്ങൾ നബറ്റിയക്കാരെ സ്വാധീനിച്ചു, അതേ സമയം അവരുടെ അഭിവൃദ്ധി പ്രാപിച്ച സാമ്രാജ്യം ക്രി.മു. 150 ഓടെ സിറിയയിലേക്ക് വടക്കോട്ട് വികസിച്ചുകൊണ്ടിരുന്നു. "സാമ്രാജ്യം" എന്ന പദം ഇവിടെ അയഞ്ഞ രീതിയിൽ ഉപയോഗിക്കുന്നു, കാരണം ഇത് കൂടുതൽ സ്വാധീന മേഖലയായിരുന്നു. നബാറ്റിയൻ‌മാർ‌ വടക്കോട്ട് വികസിച്ചതോടെ കൂടുതൽ‌ കാരണവർ‌ റൂട്ടുകളും തൽ‌ഫലമായി വ്യാപാര സമ്പത്തും അവരുടെ നിയന്ത്രണത്തിലായി. പ്രദേശിക ഏറ്റെടുക്കലിനോ സാംസ്കാരിക ആധിപത്യത്തിനോ പകരം പ്രാഥമികമായി ഇത് അവരെ പ്രചോദിപ്പിച്ചു!

നബാറ്റിയക്കാരുടെ വർദ്ധിച്ചുവരുന്ന സാമ്പത്തിക, രാഷ്ട്രീയ ശക്തി റോമാക്കാരെ വിഷമിപ്പിക്കാൻ തുടങ്ങി, ക്രി.മു.. 63-ൽ പോംപി പെട്രയെ തകർക്കാൻ ഒരു ശക്തിയെ അയച്ചു. നബേഷ്യൻ രാജാവ് അരേറ്റാസ് മൂന്നാമൻ ഒന്നുകിൽ റോമൻ സൈന്യത്തെ പരാജയപ്പെടുത്തുകയോ അവരുമായി സമാധാനം പുലർത്തുന്നതിന് തയ്യാർ ആവുകയോ ചെയ്തു   ചെയ്തു. പിന്നീട്, റോമാക്കാരുമായുള്ള യുദ്ധത്തിൽ പാർത്തിയക്കാരുമായി ചേർന്ന് നബാറ്റിയക്കാർ ഒരു തെറ്റ് ചെയ്തു. പാർത്തിയക്കാരുടെ തോൽവിക്ക് ശേഷം പെട്രയ്ക്ക് റോമിന് അടിയറവു  അർപ്പിക്കേണ്ടിവന്നു. ഈ അടിയറവു അർപ്പിക്കുന്നതിൽ അവർ പിന്നോട്ട് പോയപ്പോൾ, റോമൻ വാസിയായ രാജാവായ ഹെരോദാവ് അവരെ രണ്ടുതവണ ആക്രമിച്ചു. ക്രി.മു. 31-ലെ രണ്ടാമത്തെ ആക്രമണത്തിൽ, സിറിയയിലേക്കുള്ള ലാഭകരമായ വടക്കൻ വ്യാപാര മാർഗങ്ങൾ ഉൾപ്പെടെ നബറ്റിയൻ പ്രദേശത്തിന്റെ വലിയൊരു ഭാഗം അദ്ദേഹം നിയന്ത്രിച്ചു. അവരുടെ വ്യാപാര സാമ്രാജ്യം പഴയ പ്രതാപത്തിന്റെ ഷെല്ലായി ചുരുങ്ങിയതോടെ നബേഷ്യൻ സാമ്രാജ്യം ഒന്നര നൂറ്റാണ്ടോളം സ്തംഭിച്ചു. അവസാനത്തെ നബാറ്റിയൻ രാജാവായിരുന്ന റബ്ബൽ രണ്ടാമൻ റോമാക്കാരുമായി ഒരു കരാറുണ്ടാക്കി, അദ്ദേഹത്തിന്റെ ജീവിതകാലത്ത് ആക്രമണം നടത്താത്തിടത്തോളം കാലം, അദ്ദേഹം മരിച്ചതിനുശേഷം അവരെ അകത്തേക്ക് കടത്താൻ അനുവദിക്കും. എ.ഡി. 106-ൽ അദ്ദേഹത്തിന്റെ മരണശേഷം റോമാക്കാർ നബാറ്റിയൻ രാജ്യം അവകാശപ്പെടുകയും കോളനഡ് തെരുവ്, കുളികൾ, ആധുനിക റോമൻ ജീവിതത്തിന്റെ പൊതുവായ കെണികൾ എന്നിവ ഉപയോഗിച്ച് സാധാരണ രൂപമാറ്റം വരുത്തുകയും ചെയ്തു.

നബേഷ്യൻ സംസ്കാരത്തെക്കുറിച്ച് അറിയപ്പെടുന്ന മിക്കതും റോമൻ പണ്ഡിതനായ സ്ട്രാബോയുടെ രചനകളിൽ നിന്നാണ്. ജനാധിപത്യത്തിന്റെ ഒരു മനോഭാവം നിലനിന്നിരുന്നുവെങ്കിലും അവരുടെ സമുദായത്തെ ഒരു രാജകുടുംബമാണ് ഭരിക്കുന്നതെന്ന് അദ്ദേഹം രേഖപ്പെടുത്തി. നബാറ്റിയക്കാരുടെ ഭ material തികവാദത്തെയും സ്ട്രാബോ കുറിക്കുന്നു.

റോമൻ സാമ്രാജ്യവുമായി കൂട്ടിച്ചേർത്തതോടെ പെട്ര വീണ്ടും അഭിവൃദ്ധി പ്രാപിച്ചു. നഗരം അതിന്റെ പ്രബലമായ സമയത്ത് 20,000-30,000 ആളുകളെ പാർപ്പിച്ചിരിക്കാം. സിറിയയിലെ പാൽമിറയിലേക്കുള്ള വ്യാപാര മാർഗങ്ങൾ മാറിയതും അറേബ്യയ്ക്ക് ചുറ്റുമുള്ള കടൽ വ്യാപാരം വ്യാപിപ്പിച്ചതും പെട്രയുടെ ഭാഗ്യം കുറയാൻ തുടങ്ങി. ക്രി.വ. 363-ൽ പെട്രയുടെ സ്വതന്ത്രമായ കെട്ടിടങ്ങൾ അക്രമാസക്തമായ ഭൂകമ്പത്തിൽ നിലത്തുവീണപ്പോൾ നഗരം മറ്റൊരു തിരിച്ചടി നേരിട്ടു. ഭാഗ്യവശാൽ, പെട്രയുടെ ഏറ്റവും വലിയ നിർമ്മാണങ്ങൾ സംരക്ഷിക്കപ്പെട്ടു, അവ ശിലാഫലകങ്ങളിലായി കൊത്തിവച്ചിട്ടുണ്ട്.!

നാലാം നൂറ്റാണ്ടിലെ മറ്റൊരു ഭൂകമ്പത്തിന് മുമ്പോ ശേഷമോ പെട്ര നിവാസികൾ നഗരം വിട്ടുപോയോ എന്ന് അറിയില്ല.അതിനു എവിടെയും തെളിവുകളും ഇല്ല  വളരെ കുറച്ച് വെള്ളി നാണയങ്ങളോ മറ്റു വിലപിടിപ്പുള്ള വസ്തുവകകളോ പെട്രയിൽ നിന്ന് കണ്ടെത്തിയിട്ടുണ്ട് എന്ന വസ്തുത സൂചിപ്പിക്കുന്നത്, അവിടെ ഒരു സമ്പന്ന സംവിധാനം ഉണ്ടായിരുന്നു എന്നത് തന്നെ ആണ് . ഒരു സിദ്ധാന്തം പറയുന്നത് പെട്ര നഗരം പ്രാഥമികമായി ഒരു മത-ഭരണ കേന്ദ്രമായിരുന്നു, യുദ്ധസമയത്ത് ഇടയ്ക്കിടെ ഒരു കോട്ടയായി ഉപയോഗിച്ചിരുന്നു. ക്ഷേത്രങ്ങളുടെയും ശവകുടീരങ്ങളുടെയും മുൻ‌തൂക്കം ഈ സിദ്ധാന്തത്തെ പിന്തുണയ്ക്കുന്നു, മരിച്ചവർ കൂടുതൽ കൂടുതൽ പെട്രയുടെ സ്ഥലം ഉപയോഗിക്കാൻ തുടങ്ങിയപ്പോൾ, ജീവനുള്ളവർ "വിശുദ്ധ" നഗരത്തിന്റെ ആന്തരിക പരിധിക്കുപുറത്തുള്ള മറ്റ് ഗുഹകളിലേക്കോ കൂടാരങ്ങളിലേക്കോ താമസം മാറ്റി.

എ.ഡി ഏഴാം നൂറ്റാണ്ടിൽ മുസ്‌ലിം പിടിച്ചടക്കിയപ്പോഴേക്കും പെട്ര അവ്യക്തതയിലായിരുന്നുവെന്ന് വ്യക്തമാണ്. എ.ഡി. 747 ലെ മറ്റൊരു ഭൂകമ്പത്തിൽ  നഗരം വീണ്ടും തകർന്നു, പന്ത്രണ്ടാം നൂറ്റാണ്ടിലോ പതിമൂന്നാം നൂറ്റാണ്ടിലോ ഒരു ചെറിയ ക്രൂസേഡർ സമൂഹത്തെ പാർപ്പിച്ചു. പിന്നീട് 1812 ൽ ജോഹാൻ ലുഡ്വിഗ് ബർക്ക്‌ഹാർട്ട് ഇത് പുറം ലോകത്തിനായി വീണ്ടും കണ്ടെത്തുന്നതുവരെ പെട്ര എന്ന നഗരം വിസ്മൃതിയിൽ നിലകൊണ്ടു !

അവശേഷിപ്പുകൾ

നിങ്ങൾ സിഖിലേക്ക് പ്രവേശിക്കുമ്പോൾ, പാത അഞ്ച് മീറ്ററോളം ഇടുങ്ങിയതും 200 മീറ്ററിലധികം ഉയരമുള്ള മല മതിലുകൾ ഗോപുരവുമായാണ് കാണുക , ഒരുകാലത്ത് ദുഷാര, അൽ-ഉസ്സ ദേവന്മാരുടെ ഐക്കണുകൾ സൂക്ഷിച്ചിരുന്ന സ്ഥലങ്ങളിൽ മലയുടെ  വലിയ നിഴലുകൾ കാണാം . . സിബിലേക്കുള്ള പ്രവേശന കവാടത്തിൽ ഒരിക്കൽ നബറ്റിയക്കാർ നിർമ്മിച്ച ഒരു ആചാരപരമായ കമാനം ഉണ്ടായിരുന്നു. ഒൻപതാം നൂറ്റാണ്ടിന്റെ അവസാനം വരെ ഇത് നിലനിന്നിരുന്നു, നിങ്ങൾ തോട്ടിൽ പ്രവേശിക്കുമ്പോൾ അതിന്റെ അവശിഷ്ടങ്ങൾ ഇപ്പോഴും കാണാം. പെട്രയിലേക്ക് വെള്ളം എത്തിക്കുന്നതിനായി ചുവരുകളിൽ മുറിച്ച യഥാർത്ഥ ചാനലുകളും കാണാം, ചില സ്ഥലങ്ങളിൽ യഥാർത്ഥ ടെറാക്കോട്ട പൈപ്പുകൾ ഇപ്പോഴും നിലവിലുണ്ട്.

ആരാധനാലയങ്ങളും ശവകുടീരങ്ങളുമാണ് പെട്രയിലെ പ്രധാന അവശേഷിപ്പുകൾ. എണ്ണൂറിലധികം ശവകുടീരങ്ങൾ ഇവിടെ സ്ഥിതി ചെയ്യുന്നു. ഏൺ, കൊറിന്ത്യൻ, സിൽക് എന്നിങ്ങനെ അറിയപ്പെടുന്ന മൂന്നു മുഖപ്പുള്ള ഒറ്റക്കല്ലിൽ കൊത്തിയെടുത്ത രാജകീയ ശവകുടീരങ്ങൾ നഗരത്തിലായി കാണപ്പെടുന്നു. രാജാവിന്റെമതിൽ എന്നാണ് ഇതറിയപ്പെടുന്നത്. ഇതിനു ചുറ്റുപാടുമായി കൽഭിത്തിയിലെല്ലാം ചെറിയ പൊത്തുപോലെ സാധാരണക്കാരുടെ ശവകുടീരങ്ങൾ സ്ഥിതി ചെയ്യുന്നു.

നബാത്തിയൻമാർ ഒരു കാലഘട്ടത്തിന്റെ ഓർമ്മകൾ മുഴുവൻ അയവിറക്കാൻ വിധം ഇന്നത്തെ സമൂഹത്തിനും ഒരു പക്ഷേ ഇനിയും ആയിരം ആയിരം വർഷങ്ങൾക്കപ്പുറവും മാനവ ചരിത്രത്തിൽ മാറ്റുകൂട്ടാൻ കാലങ്ങൾക്ക് പോലും തകർക്കാൻ കഴിയാത്ത ഒരു ലോക അത്ഭുതദൃശ്യം വിധാനിച്ച പെട്ര എന്ന ഈ പുരാതന നഗരം അമ്മാനിൽ നിന്നും ഇരുനൂറ്റി പതിനഞ്ചു കിലോമീറ്ററും ജോർധാനിലെ തുറമുഖ പട്ടണമായ അക്കാബയിൽ നിന്നും നൂറ്റി ഇരുപത്തി അഞ്ചു കിലോ മീറ്ററും ആണ് രേഖപെടുത്തിയിട്ടുള്ള ദൂരം. വാടി മൂസയിൽ ആണ് പെട്ര എന്ന അതിപുരാതനമായ ഈ നഗരം സ്ഥിതി ചെയ്യുന്നത്! അമ്പതു ജോർദാൻ ദിനാർ ആണ് അകത്തേക്ക് കടക്കാൻ ഫീസ് അത് ഇനത്തെ [ 16 / 08 /2018 ] നിലയിൽ ഭാരതീയ ഒൻപതിനായിരത്തോളം വരും ! പ്രവേശന കവാടത്തിൽ നിന്ന് ടിക്കറ്റ് എടുത്തു സുരക്ഷാ വാതിലിലൂടെ കടന്നാൽ ആദ്യം കാണുക 'ബാബൽ സിക്ക് ' എന്ന് പറയുന്ന സ്വാഗത സ്തൂപങ്ങൾ ആണ് പ്രവേശന സ്വാഗത സ്തൂപങ്ങൾ എന്ന് പറയപെടുന്ന മഞ്ഞപാറയുടെ ചെരുവിൽ കല്ലിൽ കൊത്തിയുണ്ടാക്കിയ ഈ സ്തൂപങ്ങൾ നമ്മുടെ കേരളത്തിലെ <nowiki>"</nowiki>ഓണത്തപ്പൻ<nowiki>"</nowiki> പോലുള്ള ഒരു നിർമ്മാണമാണ് എന്ന് തോന്നിപോകും .

ഇരുനൂറു മീറ്റർ കഴിഞ്ഞാൽ പ്രകൃതിയുടെ പ്രതിഭാസം കനിഞ്ഞു നല്കിയപോലെ മനോഹരമായ രണ്ടു കുഞ്ഞു മലകൾക്കിടയിൽ പണിതതും ക്രിസ്തുവിനു ശേഷം മൂന്നാം നൂറ്റാണ്ടിൽ ഉണ്ടായ ഒരു ഭൂമികുലുക്കത്തിൽ തകർന്നു പോയതും ആയ ആർച്ച് രൂപത്തിൽ ഉള്ള നബാത്തിയൻ മാരുടെ പട്ടണത്തിലേക്കുള്ള പ്രവേശന കവാടത്തിന്റെ അവശേഷിപ്പുകൾ കാണാം ..!

പ്രവേശന കവാടത്തിൽ എത്തിയാൽ മുന്നോട്ടുള്ള യാത്ര അൻപതുമുതൽ നൂറുവരെ മീറ്റർ ഉയരമുള്ള പാറയിടുക്കിലൂടെയാണ് ശാഖകളും ഉപശാഖകളും ആയി നാനാ വഴിയിലേക്ക് പറയിടുക്കിലൂടെ യുള്ള യാത്ര വല്ലാത്ത ഒരു അനുഭവം തന്നെയാണ്. രണ്ടായിരം വർഷങ്ങൾക്കു മുന്നേ തുടങ്ങി അയ്യായിരം വർഷങ്ങള്ക്കു മുൻപേ അതായത്‌ നമ്മുടെ ഭാരതത്തിൽ അജന്ത എല്ലോറ ഗുഹകൾ ഉണ്ടാവുന്നതിനു രണ്ടായിരം വർഷങ്ങൾക്കു മുൻപ് നബാതിയന്മാർ എന്ന് വിളിക്കപ്പെടുന്ന സമൂഹം [ ആറായിരം വർഷങ്ങള്ക്കു മുൻപ്  സൗദിയിൽ നിന്നും പാലായനം ചെയ്തവർ ആണെന്നുംപറയപ്പെടുന്നു അന്നത്തെ കച്ചവട മാർഗ്ഗമായി കരുതപ്പെടുന്ന സിൽക്ക് റൂട്ടിൽ പ്രധാന പട്ടണമായി ഈ റോക് സിറ്റിയെ വാർത്തെടുക്കുകയായിരുന്നു എന്നറിയുമ്പോൾ ആ ജനതയുടെ കഴിവിനെ നമ്മൾ അറിയാതെ ആരാധിച്ചു പോകുന്ന ശില്പചാരുത അതൊന്നു വേറെ തന്നെയാണ് .

ഒരു കുതിരവണ്ടിക്ക് കടന്നുപോകാവുന്ന വിധത്തിൽ വീതിയുള്ള ആ മലയിടുക്കിലൂടെ ഏകദേശം രണ്ടരകിലോമീറ്റർ നടന്നാൽ ട്രഷറി യിൽ എത്താം. ആ രണ്ടരകിലോമീറ്ററും ചുറ്റുപാടുകൾ നോക്കി മനാസ്സിലാക്കി വേണം നടക്കാൻ ശവകുടീരങ്ങൾ മലയുടെ ഇരുഭാഗത്തും ആയി പലയിടത്തും കാണാൻ കഴിയും.  

രണ്ടു കിലോമീറ്ററോളം ചുറ്റിക്കറങ്ങിയ ശേഷം, പെട്രയുടെ എല്ലാ സ്മാരകങ്ങളിലും ഏറ്റവും ആകർഷണീയമായ ട്രഷറി എന്നറിയപ്പെടുന്ന സിക്ക് പെട്ടെന്ന് തുറക്കുന്നു -അൽ-ഖസ്നെഹ് (അറബിക്ക് "ട്രഷറി"). പുരാതന കാലത്തെ അതിമനോഹരമായ അവശിഷ്ടങ്ങളിലൊന്നായ ഇത് ഒരു പർവതത്തിന്റെ വശത്ത് നിന്ന് ഖര പാറയിൽ നിന്ന് കൊത്തിയെടുത്തതാണ്, 40 മീറ്ററിലധികം ഉയരത്തിൽ നിൽക്കുന്നു. ഇത് ഒരു രാജകീയ ശവകുടീരമായിരുന്നെങ്കിലും, കടൽക്കൊള്ളക്കാർ തങ്ങളുടെ നിധി അവിടെ ഒളിപ്പിച്ചുവെന്ന ഐതിഹ്യത്തിൽ നിന്നാണ് ട്രഷറിക്ക് ഈ പേര് ലഭിച്ചത്, രണ്ടാം ലെവലിന്റെ മധ്യഭാഗത്തായി സ്ഥിതിചെയ്യുന്ന ഒരു ഭീമൻ ശിലാഫലകത്തിൽ. പുരാതന ഫറോണിക് നിധികളാൽ നിറയുമെന്ന് വിശ്വസിക്കുന്ന ബെഡൂയിനുകൾ ഇടയ്ക്കിടെ തോക്കുകൾഅവിടേക്കു  പ്രയോഗിച്ചതായി ചരിത്ര അന്വേഷകർ അനുമാനിക്കുന്നു : ഇതിന് തെളിവ് ബുള്ളറ്റ് ദ്വാരങ്ങളിൽ കാണാം.  

മനോഹരമായ ഒരു കാഴ്ചയിൽ ട്രഷറി എന്ന് വിളിക്കുന്ന കല്ലിൽ കൊത്തിയ ചരിത്ര സ്മാരകത്തിലേക്കു നമ്മൾ എത്തുകയായി..! ഈ ട്രഷറിയുടെ അടുത്തായി പലശാഖകൾ ആയി പോകുന്ന വഴിയിൽ എല്ലാം മേല്പറഞ്ഞ ഗുഹാ സമുച്ഛയങ്ങൾ കാണാൻ കഴിയും പലതും ശവ കുടീരങ്ങളോ മറ്റോ ആണ് ..ദേവാലയങ്ങൾ സാമാന്യം നല്ല രീതിയിൽ തന്നെ ഉണ്ടാക്കിയിരുന്നു എന്നത് സ്ഥലത്തിന്റെ വീതിയും നീളവും അവശേഷിപ്പുകളും കണ്ടു മനസ്സിലാവുന്നതാണ് 

സിക്ക് വലത്തോട്ട് തിരിഞ്ഞ് നഗരത്തിലേക്ക് നീങ്ങുമ്പോൾ, കുറച്ചു കൂടി മുന്നോട്ടു നടന്നാൽ ഇടതുഭാഗത്തായി പൂർണ്ണമായും കല്ലിൽ കൊത്തിയ വലിയ ഒരു ഗ്യാലറി കാണാം 8000 സീറ്റുകളുള്ള  ഈ ആംഫിതിയേറ്ററിന് പിന്നിൽ പാറക്കെട്ടുകൽ ഒരു വെർച്വൽ ശ്മശാനമായി മാറുന്നു. ക്രി.വ. 106-ൽ നബാറ്റിയന്മാരെ പരാജയപ്പെടുത്തിയതിനുശേഷം റോമാക്കാർ നിർമ്മിച്ചതാണെന്ന് ആദ്യം കരുതിയിരുന്ന ഈഗ്യാലറി  ക്രിസ്തുവിന്റെ കാലഘട്ടത്തിൽ നബാറ്റിയക്കാർ ഈ ആംഫിതിയേറ്ററിനെ  പാറയിൽ നിന്ന് മുറിച്ചുമാറ്റി എന്ന് പറയപ്പെടുന്നു   ഈ പ്രക്രിയയിൽ നിരവധി ഗുഹകളിലൂടെയും ശവകുടീരങ്ങളിലൂടെയും തകർത്തു കളഞ്ഞതായി അനുമാനിക്ക പെടുന്നു   സ്റ്റേജ് ഫ്ലോറിനടിയിൽ സ്റ്റോർ റൂമുകളും ഒരു സ്ലോട്ടും ഉണ്ടായിരുന്നു, ഇതിന്റെ പ്രധാന ഭാഗത്തിലൂടെ മൃഗവിനോദം നടത്തിയതായി കരുതപ്പെടുന്ന രണ്ടു വാതിലുകൾ കോടി കാണാം  ഈ സ്ലോട്ടിലൂടെ ഒരു മാർബിൾ ഹെർക്കുലീസ് പ്രതിമ വർഷങ്ങൾക്കുമുമ്പ് കണ്ടെത്തിയിരുന്നു! 

നബാത്തിയാണ് മാറം റോമൻ രാജാക്കൻ മാരും പലകാലഘട്ടങ്ങളിൽ  അവരുടെ പലവിധ വിനോദ ഉപാധികൾക്കായി ഉണ്ടാക്കിയതും ഉപയോഗിച്ചതുമായ  ആ സ്റ്റേഡിയത്തെ മൂവായിരം കൊല്ലങ്ങൾക്കു മുന്നേ ഉണ്ടായ വലിയൊരു ഭൂമി കുലുക്കത്തിന് അതിന്റെ ഭാഗികമായ ഭാഗങ്ങൾ തകർക്കാൻ കഴിഞ്ഞിരുന്നു എന്ന് ചരിത്രത്തിൽ രേഖപ്പെടുത്തിയിട്ടുണ്ട് !

അതിനോട് വലതു വശം ചേർന്ന് അനേകം ഗുഹകൾ കൊത്തിയ ഓർ വലിയ റോക് സമുച്ചയം കാണാം അതിനുള്ളിൽ അനേകം മുറികളോടുകൂടിയ ഗുഹകൾ ആണ് ധന്യ സംഭരണവും വിപണനവും നടത്തിയ സ്ഥലങ്ങൾ ആണ് അത് എന്ന് അവിടെ വച്ച സൂചികയിൽ നിന്നും മനസ്സിലാക്കാം.!ജലസേചനത്തിനായി അക്കാലത്തുതന്നെ ഡാം പണിതുകൊണ്ടു അവിടെ നിന്നും അഞ്ചുകിംലോമീറ്റര് ദൂരെ ഉള്ള വാഡിമൂസായിയിൽ  നിന്നും ഒരു മാർഗ്ഗം സൃഷ്ട്ടിച്ച അക്കാലത്തെ നിർമ്മാണ വൈദഗ്ദ്യം എടുത്തുപറയേണ്ട ഒന്നുതന്നെ ആണ് ! മലയിടുക്കിൽ ഉള്ള ചെരുവിൽ നീർച്ചാലുകൾ നിർമ്മിച്ച ആ നിര്മ്മാണരീതി മഹത്തരം തന്നെ ..! ആധുനിക മനുഷ്യന്റെ ഇന്നത്തെ ആവശ്യമായ ചില കൈകടത്തലുകൾ അതിന്റെ മനോഹാരിതക്കു പഴമയുടെ ഭംഗി ചാർത്തുന്നില്ല എങ്കിലും അവയെ ഭാഗിയായി പരിപാലിക്കാൻ ഉള്ള ശ്രമം നടത്തിയിട്ടുണ്ട് ! 

ആംഫിതിയേറ്ററിന് ശേഷം വാദി വിശാലമാവുകയും  ഉടൻ തന്നെ മൂന്ന് ചതുരശ്ര കിലോമീറ്റർ വിസ്തൃതിയുള്ള പ്രധാന നഗര പ്രദേശത്തെത്തുകയും ചെയ്യും. വലതുവശത്ത്, ജബൽ ഖുബ്തയുടെ പാറയിൽ കൊത്തിയെടുത്ത റോയൽ ശവകുടീരങ്ങൾ ഉണ്ട് . ആദ്യത്തേത് ഉർൺ ടോംബ് ആണ്, അതിന്റെ തുറന്ന ടെറസാണ് ഇരട്ട പാളികളിൽ നിർമ്മിച്ചിരിക്കുന്നത്. അകത്തെ മുറി 20 മുതൽ 18 മീറ്റർ വരെ വലുതാണ് , പാറയിലെ പാറ്റേണുകൾ ശ്രദ്ധേയമാണ്. ഉർൺ ടോംബ് ആകർഷകമായ കാഴ്ചയാണ് നൽകുന്നത്, ഒരിക്കൽ ബൈസന്റൈൻ കാലഘട്ടത്തിൽ ഒരു പള്ളിയായി ഇത് ഉപയോഗിച്ചിരുന്നു. അടുത്തത് റോമിലെ നീറോയുടെ സുവർണ്ണ കൊട്ടാരത്തിന്റെ തനിപ്പകർപ്പാണെന്ന് ആരോപിക്കപ്പെടുന്ന കൊരിന്ത്യൻ ശവകുടീരം. അവസാനമായി, കൊട്ടാരവും ശവകുടീരവും കാണാം  ഒരു റോമൻ കൊട്ടാരത്തിന്റെ മൂന്ന് നിലകളുള്ള സമുച്ചയവും  പെട്രയിലെ ഏറ്റവും വലിയ സ്മാരകങ്ങളിലൊന്നാണ്ഇത്  മുൻവശത്ത് ഇടത് വശത്തെ മൂലയിൽ കല്ലുകൾ ഘടിപ്പിച്ച് ശവകുടീരം പൂർത്തിയായിട്ടില്ലാത്തതാണ് . വലതുവശത്ത് കോണിന് ചുറ്റും ഹാട്രിയൻ ചക്രവർത്തിയുടെ കീഴിലുള്ള റോമൻ ഭരണാധികാരിയായ സെക്റ്റസ് ഫ്ലോറന്റീനിയസിന്റെ ശവകുടീരം ഉണ്ട്.

ഗ്യാലറിയിൽ നിന്നും പലവിധ ഹോളിവുഡ് സിനിമകൾക്കും സാക്ഷിയായിട്ടുള്ള 'ആഡ് ഡയർ'  എന്ന് വിളിപ്പേരുള്ള നിർമിതിയുടെ പ്രധാന വഴിയിൽ ആണ് ടെമ്പിൾ എന്ന് പേരുള്ള നിർമിതി ഉള്ളത് ..മൂവായിരം കൊല്ലം മുൻപുണ്ടായ ഒരു ഭൂകമ്പത്തെ കുറിച്ച് നേരത്തെ പറഞ്ഞിരുന്നല്ലോ ..! ആ ഭൂകമ്പം ഭാഗികമായി തകർത്ത ഈ നിർമിതിയുടെ ചില ഭാഗങ്ങൾ മാത്രമേ ഇന്ന് നമുക്ക് കാണാൻ കഴിയൂ ..!  മഞ്ഞ  കല്ലിൽ വൃത്താകൃതിയിൽ കൊത്തിയെടുത്ത തൂണുകളുടെ ചില ഭാഗങ്ങൾ വീഴാതെ നിൽപ്പുണ്ട് ! താഴേക്ക് നടത്തം തുടരവേ  അവർ സ്ഥാപിച്ച   നിരവധി നിരകൾ ആയിട്ടുള്ള ഗുഹകൾ കാണാം  റോമൻ കോളനഡ് തെരുവിന്റെ അവശിഷ്ടങ്ങൾ ആണ് എന്ന് അവ അടയാളപ്പെടുത്തുന്നു. റോമൻ കാലഘട്ടത്തിൽ, ഈ പർവത നിരകൾ കച്ചവടത്തെരുവുകൾ ആയി നിന്നിരുന്ന  മാർക്കറ്റുകളും വസതികളും ആയിരുന്നു  വശങ്ങളിൽ ശാഖകളായി. ഇരുവശത്തുമുള്ള കുന്നുകളുടെ ചരിവുകൾ പുരാതന നഗരത്തിന്റെ അവശിഷ്ടങ്ങളാൽ നിറഞ്ഞിരിക്കുന്നു.

കോളനഡ് തെരുവിലൂടെ പൊതു ജലധാരയുടെ അവശിഷ്ടങ്ങൾ അല്ലെങ്കിൽ നിംഫിയം ഇപ്പോഴും കാണാം . കോളനഡഡ് സ്ട്രീറ്റിന്റെ വടക്കുപടിഞ്ഞാറൻ അറ്റത്ത് ട്രിപ്പിൾ കമാനങ്ങളുള്ള ടെമെനോസ് ഗേറ്റ്‌വേ ഉണ്ട്, ഇത് ആദ്യം തടി വാതിലുകൾ കൊണ്ട് ഘടിപ്പിച്ചിരുന്നു, കൂടാതെ മുറ്റത്തേക്കുള്ള പ്രവേശന കവാടം അല്ലെങ്കിൽ ഖസ്ർ അൽ-ബിന്റിന്റെ "ടെമെനോസ്" അടയാളപ്പെടുത്തി. ടെമെനോസ് ഗേറ്റ്‌വേയുടെ അല്ലെങ്കിൽ ട്രയംഫൽ കമാനത്തിന്റെ വലതുവശത്ത് ചിറകുള്ള സിംഹങ്ങളുടെ ക്ഷേത്രം. നിരകളുടെ തലസ്ഥാനങ്ങളെ അലങ്കരിക്കുന്ന കൊത്തുപണികളുള്ള സിംഹങ്ങളുടെ പേരാണ് ഇതിന് നൽകിയിരിക്കുന്നത്. പ്രധാന പുരുഷദേവനായ ദുഷാരയുടെ പങ്കാളിയായ ഫെർട്ടിലിറ്റി ദേവതയായ അറ്റർഗതിസിനാണ് ക്ഷേത്രം സമർപ്പിച്ചത്.! റോമൻ വസ്തു വിദ്യയുടെ ഒരു പതിപ്പ് ഇവിടെ ദർശിക്കാൻ കഴിയും !

തെരുവിന്റെ വലതുവശത്ത് നൂറുകണക്കിന് മീറ്റർ അകലെ, ടെമ്പിൾ ഓഫ് വിംഗഡ് ലയൺസിന് സമീപം, മൊസൈക്കുകൾ കൊണ്ട് സമ്പന്നമായ ഒരു ബൈസന്റൈൻ പള്ളി. പെട്രാ ചർച്ചിന്റെ ഓരോ വശത്തെ ഇടനാഴികളിലും 70 ചതുരശ്ര മീറ്റർ വിസ്തൃതമായി സംരക്ഷിക്കപ്പെട്ടിട്ടുള്ള മൊസൈക്കുകൾ കൊണ്ടുണ്ടാക്കിയ തറ  ഉൾക്കൊള്ളുന്നു, ഇത് സ്വദേശികളെയും വിദേശികളെയും പുരാണങ്ങളെയും മൃഗങ്ങളെയും ചിത്രീകരിക്കുന്നു, ഒപ്പം സീസണുകൾ, സമുദ്രം, ഭൂമി, ജ്ഞാനം എന്നിവയുടെ വ്യക്തിത്വങ്ങളും ചിത്രീകരിക്കുന്നു. ഈ കാലഘട്ടത്തിൽ പെട്രയുടെ തകർച്ചയെക്കുറിച്ചുള്ള ചോദ്യ സിദ്ധാന്തങ്ങളിലേക്ക് ചോദ്യം വലിച്ചെറിയുന്ന ഈ പള്ളി അഞ്ചാം, ആറാം നൂറ്റാണ്ടിലെ ഒരു പ്രധാന കത്തീഡ്രലാണെന്ന് കരുതപ്പെടുന്നു.! 1993 ഡിസംബറിൽ, ബൈസന്റൈൻ ഗ്രീക്കിലെ 152 പാപ്പിറസ് ചുരുളുകളും കുറ അറബിയിൽ കുറിച്ച ഫലകങ്ങളും കണ്ടെത്തിയിരുന്നു . ജോർദാനിൽ നിന്ന് കണ്ടെത്തിയ പുരാതന കാലത്തെ ഏറ്റവും വലിയ രേഖാമൂലമുള്ള ചുരുളുകൾ നിലവിൽ ഇതാണ് എന്നാണ് മനസ്സിലാക്കുന്നതു , കൂടാതെ പ്രദേശത്തെ ബൈസന്റൈൻ കാലഘട്ടത്തെക്കുറിച്ചുള്ള ധാരാളം വിവരങ്ങൾ നൽകുന്നു. പെട്ര ചർച്ചും അതിന്റെ മൊസൈക്കുകളും നിലവിൽ ഖനനം ചെയ്ത് സംരക്ഷിക്കുന്നുണ്ട്‌ .

ടെമെനോസ് ഗേറ്റ്‌വേയിലൂടെ കടന്നുപോകുമ്പോൾ  പിയാസയിലേക്ക് പ്രവേശിക്കുന്നു (അറബിയിൽ, "ഫറോവയുടെ മകളുടെ കൊട്ടാരം"). ഈ നബേഷ്യൻ നിർമ്മാണം ക്രി മു . 30-നാണ്. ദുഷാര ക്ഷേത്രം എന്നും അറിയപ്പെടുന്നു. നബേഷ്യൻ പെട്രയിലെ പ്രധാന ആരാധനാലയമായിരിക്കാം ഇത്, പെട്രയിലെ ഒരേയൊരു ഫ്രീസ്റ്റാൻഡിംഗ് ഘടനയാണിത്. റോമൻ പിടിച്ചെടുക്കൽ വരെ ഇത് ഉപയോഗത്തിലുണ്ടായിരുന്നു. നാലാമത്തെയും എട്ടാം നൂറ്റാണ്ടിലെയും ഭൂകമ്പങ്ങൾ കെട്ടിടത്തിന്റെ ബാക്കി ഭാഗങ്ങൾ നശിപ്പിച്ചു.!ഇവിടെ  ചെറിയ, മ്യൂസിയം ഉണ്ട്  അതിൽ പെട്രയിൽ നിന്നും  വർഷങ്ങളായി കണ്ടെത്തിയ  വസ്തുക്കളുടെ ശേഖരം ഉണ്ട്..!

ഉയർന്ന സ്ഥലങ്ങൾ

എത്തിച്ചേരാൻ അൽപ്പം പരിശ്രമം ആവശ്യമുള്ള നിരവധി സ്ഥലങ്ങൾ പെട്രയിൽ ഉണ്ട്, പക്ഷേ ഈ ശ്രമം കാത്തിരിക്കുന്ന അതിമനോഹരമായ കാഴ്‌ചകളെ വിലമതിക്കാനാവില്ല  ഇനിപ്പറയുന്ന മലകയറ്റങ്ങൾക്കൊപ്പം, നിങ്ങൾക്ക് ഉമ്മുൽ ബിയാരയിലേക്കുള്ള ദൈർഘ്യമേറിയ കാൽനടയാത്ര നടത്താം - അത് സേലയുടെ ബൈബിൾ പറഞ്ഞ  പ്രവിശ്യയായിരിക്കാം (2 രാജാക്കന്മാർ 14: 7; യെശയ്യാവു 16: 1) -, അൽ-ബീദ, അല്ലെങ്കിൽ ആറ് മണിക്കൂർ പർവതനിരയുടെ മുകളിലേക്ക് കയറണം . ഹോർ, ആരോണിന്റെ ശവകുടീരം (അറബിയിൽ, ജബൽ ഹാരൂൺ). ഇവിടേയ്ക്ക് ഒരു ഗൈഡിന്റെ സഹായമില്ലാതെ പോകാൻ കഴിയില്ല വിശദമായ ഒരു ഗൈഡ്ബുക്ക് അല്ലെങ്കിൽ ഒരു യഥാർത്ഥ ഗൈഡ് ശുകൂടെ ഇല്ലെങ്കിൽ ഒന്നും മനസ്സിലാവില്ല . ഈ യാത്രയിൽ എല്ലായ്പ്പോഴും ധാരാളം വെള്ളം കരുതാൻ ഒരിക്കലും മറക്കരുത് 

ഈ കയറ്റങ്ങളിൽ ഏറ്റവും എളുപ്പമുള്ളത് അൽ-ഹബീസിന്റെ മുകളിലുള്ള ക്രൂസേഡർ കോട്ട അഥവാ സിറ്റാഡൽ വരെയാണ്. കാസർ ബിന്ത് അൽ ഫറൂണിന് പുറകിലുള്ള കുന്നിൻ ചുവട്ടിൽ നിന്ന് മുകളിലേക്കുള്ള പടികൾ ആരംഭിക്കുന്നു. പടിഞ്ഞാറ് ഭാഗത്ത് കൂടുതൽ ഗുഹകൾ കണ്ടുകൊണ്ടു  അൽ ഹബീസിന് ചുറ്റുംപോകുന്ന ഈ പാതയിലൂടെ മുന്നോട്ടു നടക്കണം  ഇവിടെനിന്നും മുന്നോട്ടു നടന്നാൽ  പെട്രയുടെ ഏറ്റവും മനോഹരമായ നിർമ്മാണങ്ങളിലൊന്നായ ആസ് ഡയർ ("മൊണാസ്ട്രി") എത്താൻ ഒരു മണിക്കൂറെടുക്കും. പെട്രയുടെ അപാരതയും ശക്തിയും സൗന്ദര്യവും  ശരിക്കും ആസ്വദിക്കാൻ , ഇവിടെ ഒരു സന്ദർശനം അത്യാവശ്യമാണ്. മലകയറ്റം മലനിരകളിലേക്ക് നയിക്കുന്നു, എന്നാൽ പുരാതന പാത പിന്തുടരാൻ എളുപ്പമാണ്, കുത്തനെയുള്ളതല്ല. 

മൊണാസ്ട്രി ട്രഷറിക്ക്  സമാനമാണ്, പക്ഷേ, 50 മീറ്റർ വീതിയിലും 45 മീറ്റർ ഉയരത്തിലും ഇത് വളരെ വലുതാണ്. ക്രി മു  മൂന്നാം നൂറ്റാണ്ടിനും എ.ഡി. ഒന്നാം നൂറ്റാണ്ടിനുമിടയിൽ നബാത്തിയാണ് മാറും റോമാക്കാരും മാറി മാറി വന്നാണെങ്കിലും  ഒരിക്കലും പൂർത്തിയായിട്ടില്ല,  അകത്തെ ചുവരുകളിലെ കുരിശുകളിൽ നിന്നാണ് മൊണാസ്ട്രിക്ക് ഈ പേര് ലഭിച്ചത്, ഇത് പിന്നീട് ഒരു പള്ളിയായി ഉപയോഗിച്ചുവെന്ന് സൂചിപ്പിക്കുന്നു. അൽ-ഡെയറിന്റെ പ്രാഥമിക സവിശേഷത അതിന്റെ കിരീടധാരണമാണ്, മുൻഭാഗത്തിന്റെ ഇടതുവശത്തെ കുപ്പായത്തിന്റെ വരമ്പുമായി ബന്ധിപ്പിക്കുന്ന പുരാതന പടികളിലൂടെ ഇതിനു മുകളിൽ എത്തിച്ചേരാം. മുകളിൽ നിന്നുള്ള കാഴ്ചകൾ അതിശയകരമാണ്.!

ഒന്നര മണിക്കൂർ ദൈർഘ്യമുള്ള ഈ യാത്ര അതിരാവിലെ നല്ലതാണ് പോകുന്ന വഴിയിൽ  പാറയിൽ മുറിച്ച ബലിപീഠങ്ങളും വൃദ്ധസദസ്സുകളും പുരോഹിതരെ പാർപ്പിക്കാൻ ഉപയോഗിക്കുന്ന കെട്ടിടങ്ങളുടെ അവശിഷ്ടങ്ങളും ഉണ്ട്. പാത പിന്നീട് സിംഹ ജലധാരയിലേക്ക് നയിക്കുന്നു. ജലധാരയുടെ എതിർവശത്തുള്ള ഒരു കല്ല് ബലിപീഠം സൂചിപ്പിക്കുന്നത് ഇതിന് യഥാർത്ഥത്തിൽ ഒരു മതപരമായ പ്രവർത്തനമുണ്ടായിരുന്നു എന്നാണ്. ഇതിനപ്പുറമുള്ള ആദ്യത്തെ സമുച്ചയം  ശവകുടീരം ആണ്, പുരാവസ്തു ഗവേഷകർ വിശ്വസിക്കുന്നത് ഒരു ക്ഷേത്രമാണ്. ഇതിന് ചുവടെ റോമൻ സൈനികന്റെ ശവകുടീരവും പെട്രയിൽ അലങ്കരിച്ച ഇന്റീരിയർ ഉള്ള ട്രൈക്ലിനിയവും (വിരുന്നു ഹാൾ) ഉണ്ട്. പുരാതന മാലിന്യക്കൂമ്പാരങ്ങൾക്കിടയിലൂടെ ട്രാക്ക് പരന്നൊഴുകുന്നു, ഫറവോൺ നിരയിൽ അവസാനിക്കുന്നു, മറ്റൊരു ക്ഷേത്രത്തിന്റെ അവശേഷിക്കുന്ന ഏക നിര ഇവിടെ നിന്നും നോക്കിയാൽ കാണാം  ഇതിനു മുകളിൽ നിന്നുള്ള കാഴ്ച അതിമനോഹരമാണ് ..!


</doc>
<doc id="110027" url="https://ml.wikipedia.org/wiki?curid=110027" title="ഒക്ടോബർ വിപ്ലവം">
ഒക്ടോബർ വിപ്ലവം

റഷ്യൻ വിപ്ലവത്തിന്റെ രണ്ടാം ഘട്ടമാണ് ഒക്ടോബർ വിപ്ലവം. 1917 നവംബറിൽ അലക്സാണ്ടർ കെറൻസ്കിയുടെ നേതൃത്വത്തിൽ ഉണ്ടായിരുന്ന താത്കാലിക ഗവണ്മെന്റിൽ നിന്ന് അധികാരം പിടിച്ചെടുക്കുവാനായി ബോൾഷേവിക്കുകൾ റഷ്യയിൽ സംഘടിപ്പിച്ച വിപ്ലവമാണിത്. പഴയ റഷ്യൻ കലണ്ടർ പ്രകാരം ഒക്ടോബർ മാസത്തിൽ 25-നു നടന്നതിനാൽ ഇത് ഒക്ടോബർ വിപ്ലവം എന്ന പേരിൽ അറിയപ്പെടുന്നു (പുതിയ കലണ്ടർ പ്രകാരം ഇത് നവംബർ 7 നാണ്). ബോൾഷേവിക് വിപ്ലവം എന്നും ഇതിനെ വിളിക്കാറുണ്ട്. നവംബർ 7 ഒക്ടോബർ വിപ്ലവ ദിനമായി ആചരിക്കുന്നു.

1917 മാർച്ചിൽ റഷ്യൻ ചക്രവർത്തിയായിരുന്ന നിക്കോളാസ് II നെ സ്ഥാനഭ്രഷ്ടനാക്കിയ ശേഷം അധികാരത്തിൽ വന്ന കെറൻസ്കിയുടെ നേതൃത്വത്തിലുള്ള താത്കാലിക ഗവണ്മെന്റിന്റെ ആഭ്യന്തര വിദേശനയങ്ങളിൽ ജനങ്ങൾ പൊതുവെ അസന്തുഷ്ടരായിരുന്നു. ഒന്നാംലോകയുദ്ധത്തിൽ പങ്കെടുത്തുകൊണ്ടിരുന്ന റഷ്യൻ പട്ടാളക്കാരിൽ യുദ്ധവിരുദ്ധ മനോഭാവം വളർന്നുവന്നിരുന്നു. പലരും യുദ്ധരംഗത്തുനിന്നും പലായനം ചെയ്തു. യുദ്ധം‌‌മൂലമുണ്ടായ വിലവർദ്ധന തൊഴിലാളികളുടെയും സാധാരണക്കാരുടെയും ജീവിതം ദുസ്സഹമാക്കി. ഭൂപരിഷ്കരണ മേഖലയിലെ അപര്യാപ്തത കർഷകരെയും അസന്തുഷ്ടരാക്കിയിരുന്നു. പ്രാരംഭത്തിൽതന്നെ യുദ്ധത്തിനെതിരായ ഒരുനിലപാടാണ് ബോൾഷെവിക്കുകൾ സ്വീകരിച്ചിരുന്നത്. അതിനാൽ സൈനികർ പൊതുവേ ബോൾഷെവിക് ചായ്‌‌വുള്ളവരായിരുന്നു. സർ‌‌വസൈന്യാധിപനായിരുന്ന കോർണിലോഫ് (1870-1918) കെറൻസ്കിയുടെ താത്കാലിക ഭരണത്തിനെതിരെ ഒരു സൈനിക കലാപം നടത്തിയെങ്കിലും വിജയിച്ചില്ല; പക്ഷേ അത് കെറൻസ്കി ഗവണ്മെന്റിന്റെ ഭരണപരവും രാഷ്ട്രീയവുമായ ബലഹീനതകളെ വെളിച്ചത്ത് കൊണ്ടുവന്നിരുന്നു.

1917 നവംബർ 5-ന് പെട്രോഗ്രാഡിലെ പീറ്റർ ആൻഡ് പോൾ കോട്ട കാത്തുസൂക്ഷിച്ചിരുന്ന പടയാളികളെ അഭിസംബോധനചെയ്ത ബോൾഷെവിക് നേതാവ് ട്രോട്സ്കി അവരെ സ്വാധീനിച്ച് സ്വന്തം പക്ഷത്തിലാക്കി. സാറിന്റെ സ്ഥാനത്യാഗ (1917 മാർച്ച് 2) ത്തിനു ശേഷം നിലവിൽ‌‌വന്ന ഭരണകൂടത്തിലെ നീതിന്യായവകുപ്പു മന്ത്രിയായ കെറൻസ്കി, കലാപത്തിന് ആഹ്വാനം നൽകിയതിന്റെ പേരിൽ "വർക്കേഴ്സ് റോഡ്, സോൾജർ" എന്നീ ബോൾഷെവിക്ക് പത്രങ്ങളുടെ പ്രസിദ്ധീകരണം തടയാൻ തീരുമാനിച്ചു. 1917 ജൂലൈയിലെ കലാപത്തിൽ പങ്കെടുത്ത് അറസ്റ്റ് ചെയ്ത് വിട്ടയച്ചവരെ മുഴുവൻ വീണ്ടും തടവിലാക്കി. ബോൾഷേവിക് നിയന്ത്രണത്തിലായിരുന്ന മിലിട്ടറി റവല്യൂഷനറി കമ്മറ്റി അഗങ്ങളുടെ മേൽ ക്രിമിനൽ നടപടികളും ആരംഭിച്ചു. നവംബർ 6 ന് പത്രങ്ങളുടെ പ്രസിദ്ധീകരണം ഗവണ്മെന്റു തടഞ്ഞു. എങ്കിലും 7 നു തന്നെ അവ തുടർന്നു പ്രസിദ്ധീകരിക്കുന്നതിൽ മിലിട്ടറി റവല്യൂഷണറി കമ്മിറ്റി വിജയിച്ചു.

സ്ഥിതിഗതികളെ നേരിടാൻ കോറൻസ്കി, കൗൺസിൽ ഓഫ് ദി റിപ്പബ്ലിക്കിന്റെ സഹായം തേടി. ഒരു ഇടതുപക്ഷ മെൻഷെവിക്ക് മാർട്ടോവ്, ആസന്നമായ സായുധകലാപത്തെ അപലപിച്ചുകൊണ്ടും ഭൂവിതരണത്തെ ത്വരിതപ്പെടുത്താൻ ആഹ്വാനം ചെയ്തുകൊണ്ടുമുള്ള പ്രമേയങ്ങൾ അവതരിപ്പിച്ചു. കൗൺസിൽ ഇവ പാസാക്കി. 

നവംബർ 6-നു ചേർന്ന ബോൾഷെവിക് പാർട്ടിയുടെ കേന്ദ്രസമിതി വിപ്ലവപരിപാടിക്ക് അന്തിമ രൂപം നൽകി. വിപ്ലവകാലത്ത് സമിതി അംഗങ്ങൾക്ക് പ്രത്യേകം ചുമതലകൾ നിർദ്ദേശിക്കപ്പെട്ടു; സൈനിക നേതൃത്വം അന്തോനോവ്, പൊഡ്‌‌വോയ്സ്കി, ചഡ്നോവ്സ്കി എന്നിവരിലാണ് നിക്ഷിപ്തമായിരുന്നത്.

നവംബർ 6-ന് രാത്രയും 7-നു പ്രഭാതത്തിനുമിടയ്ക്ക് കലാപകാരികൾ ഗണ്യമായ നേട്ടങ്ങൾ ഉണ്ടാക്കി. രണ്ടു റയിൽറോഡുകളും സ്റ്റേഷനുകളും സ്റ്റേറ്റുബാങ്കും കേന്ദ്ര ടെലഫോൺ സ്റ്റേഷനും അവർ കൈവശപ്പെടുത്തി. കെറൻസ്കി ഗണ്മെന്റിന്റെ ആസ്ഥാനമായിരുന്ന വിന്റർ പാലസ്സിലേക്കുള്ള ടെലഫോൺ ബന്ധം അവർ വിച്ഛേദിച്ചു. നവംബർ 7-നു വിപ്ലവനേതൃത്വത്തിന്റെ കോൺസ്റ്റിറ്റ്യുവന്റ് അസംബ്ലിയുടെ തീരുമാനത്തിനു കാത്തിരിക്കാതെ ജന്മിമാരുടെ ഭൂമി മുഴുവൻ പിടിച്ചെടുക്കുവാൻ ആഹ്വാനം ചെയ്തു.വ്യവസായശാലകളുടെ ഭരണം നടത്തുവൻ അവയിലെ തൊഴിലാളികളെത്തന്നെ ചുമതലപ്പെടുത്തി.

അതിനിടയിൽ താത്കാലിക ഗവണ്മെന്റിനോട് കൂറുള്ള പട്ടാളക്കാരെ യുദ്ധമുന്നണിയിൽനിന്നു തലസ്ഥാനത്തേക്കു കൊണ്ടുവരുവാനായി കെറൻസ്കി വിന്റർ പാലസിൽ നിന്നു തിരിച്ചു. ഇക്കാലത്ത് കൊനോവാലോഫ് ആക്ടിങ് പ്രധാനമന്ത്രി ആയി. ഒരു കാഡറ്റ് ആയിരുന്ന കിഷ്കിനെ പെട്രോഗാഡിൽ സമാധാനം പുനഃസ്ഥാപിക്കുവാൻ കമ്മിസാർ ആയി നിയമിച്ചു. എന്നാൽ ഈ ലക്ഷ്യം ഫലപ്രാപ്തിയിൽ എത്തിയില്ല; കാരണം കൂറുള്ള പട്ടാളക്കാരുടെ സംഖ്യ 1,000 നും 2,000 മധ്യേ മാത്രമായിരുന്നു. നവംബർ 8 നു ബോൾഷെവിക് നേതാവ് ലെനിൻ ഒളിവിൽ നിന്നു പുറത്തുവന്ന് പെട്രോഗ്രാഡ് സോവിയറ്റ്യൂണിയനെ അഭിസംബോധന ചെയ്യുകയുണ്ടായി. കൗൺസിൽ ഒഫ് ദി റിപബ്ലിക് സമ്മേളിച്ചിരുന്ന മരിൻസ്കി പാലസ് വിപ്ലവകാരികൾ വളഞ്ഞു. കേവലമായ പ്രതിഷേധ പ്രകടനത്തിനു ശേഷം കൗൺസിൽ അംഗങ്ങൾ പിരിഞ്ഞുപോയി.

തുടർന്ന് വിന്റർ പാലസ് കൈയടക്കാൻ വിപ്ലവകാരികൾ ശ്രമിച്ചു. കീഴടങ്ങുവാൻ 20 മിനിറ്റ് സമയം ഗവണ്മെന്റിനു നൽകി. ആശനശിച്ച സൈനിക നേതൃത്വം പൊതുവേ കീഴടങ്ങുവാൻ സന്നദ്ധമായിരുന്നു. എന്നാൽ കിഷ്കിനും മന്ത്രിമാരും ചെറുത്തു നിൽക്കുവൻ തീരുമാനിച്ചു. വിപ്ലവകാരികൾ പാലസ്സിനു ചുറ്റും ഉപരോരോധമേർപ്പെടുത്തി. മന്ത്രിമാർ അറസ്റ്റു ചെയ്യപ്പെട്ടു.; വിന്റർപാലസ് വിപ്ലവകാരികൾക്കധീനമായി.

സംഘർഷം നിറഞ്ഞ ഈ അന്തരീക്ഷത്തിൽ, തൊഴിലാളികളുടെയും പട്ടാളക്കാരുടെയും ഡെപ്യൂട്ടികളുടെ സോവിയറ്റുകളുടെ രണ്ടാംകോൺഗ്രസ് സ്മോൾനിയിൽ ചേർന്നു. ഇതിൽ ബോൾഷെവിക്കുകൾക്ക് നിർണായക ഭൂരിപക്ഷമുണ്ടായിരുന്നു. ന്യൂനപക്ഷമായിരുന്ന മെൻഷെവിക്കുകളും സോഷ്യലിസ്റ്റ് റവല്യൂഷനറികളും ബോൾഷെവിക്കുകളെ നിശിതമായി വിമർശിച്ചുകൊണ്ട് കോൺഗ്രസ് ബഹിഷ്ക്കരിച്ചു. ഇവർ പഴയ ഡ്യൂമാ ഡെപ്യൂട്ടികളുമായി ചേർന്ന് സാൽ‌‌വേഷൻ കമ്മിറ്റി (Committee for the Salvation of the Country) രൂപവത്കരിച്ചു. ബോൾഷെവിക്കുകളെ എതിർക്കുക, രണ്ടാം കോൺഗ്രസ്സിന്റെ തീരുമാനങ്ങൾ അസാധുവായി പ്രഖ്യാപിക്കുക ഇവയായിരുന്നു കമ്മിറ്റിയുടെ ലക്ഷ്യം. അവരുടെ പ്രഖ്യപനത്തിൽ ഒരു കോൺസ്റ്റിറ്റ്യുവന്റ് അസംബ്ലി വാഗ്ദാനം ചെയ്തതിനു പുറമേ അക്രമത്തിലൂടെ അധികാരത്തിൽ വന്ന ബോൾഷെവിക്ക് ഗവണ്മെന്റിനെ നിരാകരിക്കുവനും ജനങ്ങളോടാവശ്യപ്പെട്ടിരുന്നു.

എന്നാൽ ഇത്തരം എതിർപ്പുകളെ അവഗണിച്ചുകൊണ്ട് സോവിയറ്റുകളുടെ കോൺഗ്രസ് മുൻഗവണ്മെന്റുകളുടെ രഹസ്യ നയതന്ത്രത്തിന് അറുതിവരുത്തുവാനും രഹസ്യക്കരാറുകൾ പ്രസിദ്ധീകരിക്കുവാനും തീരുമാനിച്ചു ജർമനിയുമായി മൂന്നു മാസത്തെ യുദ്ധവിരാമം നിർദ്ദേശിച്ചതിനു പുറമേ സമാധാനത്തിനു വേണ്ടിയുള്ള തങ്ങളുടെ ശ്രമത്തിന് ബ്രിട്ടൻ, ഫ്രാൻസ്, ജർമനി എന്നീ രാജ്യങ്ങളിലെ തൊഴിലാളികളുടെ സഹായം അഭ്യർഥിക്കുകയും ചെയ്തു. ഭൂവിതരണത്തിന്റെ മേഖലയിലും സുപ്രധാനമായ ചില തീരുമാനങ്ങൾ കോൺഗ്രസ് കൈക്കൊണ്ടു. ഭരണത്തിനായി ഒന്നാമത്തെ കൗൺസിൽ ഒഫ് പീപ്പിൾസ് കമ്മിസാർസ് രൂപവത്കരിച്ചതായിരുന്നു കോൺഗ്രസിന്റെ മറ്റൊരുനേട്ടം. ലെനിൻ ഇതിന്റെ പ്രസിഡന്റ് ആയി തെരഞ്ഞെടുക്കപ്പെട്ടു. വിദേശകാര്യത്തിന്റെ ചുമതല ട്രോട്സ്കിക്കായിരുന്നു.

പുതിയ ഭ്രണകൂടത്തെ ഡോൺ, കുബാൻ, കീവ്, എന്നിവിടങ്ങളിലെ കൊസാക്കുകൾ എതിർത്തു. വിപ്ലവത്തിനെതിരായി പോൾക്കോനിക്കോഫിന്റെ നേതൃത്വത്തിൽ ഇവർ ആക്രമണമാരംഭിച്ചു. എന്നാൽ ഈ എതിർപ്പുകൾ അമർച്ചചെയ്യപ്പെട്ടു. അന്നത്തെ റഷ്യയിലെ രണ്ടാമത്തെ വലിയ നഗരമായ മോസ്കോയും വിപ്ലവകാരികൾക്കധീനമായി.

ഇതിനിടയിൽ അധികാരം പിടിച്ചെടുക്കുവാൻ കെറൻസ്കി ഒരു വിഫലശ്രമം നടത്തി. ചെറിയ ഒരു സൈന്യത്തിന്റെ പിന്തുണയോടെയാണ് കെറൻസ്കി ഇതിനുദ്യമിച്ചത്. പരാജിതനായ ഇദ്ദേഹം മൂന്നാം കുതിരപ്പടയുടെ കമാൻഡറായിരുന്ന പി. എൻ. ക്രാസ്റ്റോഫിന്റെ സഹായത്തോടെ അധികാരത്തിലെത്തുവാൻ ഒരന്തിമശ്രമതിലേർപ്പെട്ടു. കേവലം 700 കൊസാക്കുകളുമായി പെട്രോഗ്രാഡിനെ ലക്ഷ്യമാക്കി നീങ്ങിയ ക്രാസ്റ്റോഫിന് ചില പ്രാഥമിക വിജയങ്ങൾ കിട്ടിയെങ്കിലും അവസാനം പിന്തിരിയേണ്ടിവന്നു.

വിപ്ലവത്തെ പരാജയപ്പെടുത്തുവാനും അധികാരം പിടിച്ചെടുക്കുവാനുമുള്ള കെറൻസ്കിയുടെ ശ്രമത്തിന് ഇതോടെ തിരശീല വീണു. ഒരു നാവികന്റെ വേഷത്തിൽ ഇദ്ദേഹം റഷ്യയിൽ നിന്നു പലായനം ചെയ്തു. ബോൾഷെവിക്കുകളുടെ റഷ്യയുടെ മേലുള്ള പിടി ഇതോടെ സുസ്ഥിരമായി.



</doc>
<doc id="110043" url="https://ml.wikipedia.org/wiki?curid=110043" title="പച്ചമരത്തണലിൽ">
പച്ചമരത്തണലിൽ

ശ്രീനിവാസൻ, ലാലു അലക്സ്, ലാൽ, പത്മപ്രിയ എന്നിവർ പ്രധാന വേഷങ്ങളിൽ അഭിനയിച്ച് 2008-ൽ പുറത്തിറങ്ങിയ ഒരു മലയാള ചലച്ചിത്രമാണ് പച്ചമരത്തണലിൽ. രേവതി കലാമന്ദിറിന്റെ ബാനറിൽ കീർത്തി സുരേഷ് നിർമ്മിച്ച് ലിയോ തദേവൂസ് രചനയും സംവിധാനവും നിർവ്വഹിച്ച ഈ ചിത്രം പിരമിഡ് സായ്‌മിറ വിതരണം ചെയ്തിരിക്കുന്നു.

ഭാര്യ അനുവും (പത്മപ്രിയ) മകൾ സ്നേഹയുമടങ്ങുന്നതാണ് കാർട്ടൂണിസ്റ്റ് സച്ചിദാനന്ദന്റെ (ശ്രീനിവാസൻ) സംതൃപ്ത കുടുംബം. സ്കൂൾ ഫംക്ഷനിൽ സ്നേഹയുടെ നൃത്തം കാണുന്ന പരസ്യം നിർമ്മാതാവ് ടെനി സ്നേഹയെ വെച്ച് ഒരു പരസ്യം നിർമ്മിക്കാനായി സമീപിക്കുന്നു. സ്നേഹയുടെ താല്പര്യം കണ്ട് സച്ചി അതിന് സമ്മതിക്കുന്നു. ചെന്നൈയിലെ രണ്ട് ദിവസത്തെ പരസ്യ ചിത്ര ഷൂട്ടിങ്ങിന് ശേഷം പൊള്ളാച്ചിയിലെ ലൊക്കേഷനിലേക്കുള്ള യാത്രയ്ക്കിടയിൽ സ്നേഹയെ ആരോ തട്ടിക്കൊണ്ട് പോകുന്നു. സി.ഐ. വെങ്കിടേശ്വര അയ്യരാണ് (നാസർ) കേസ് അന്വേഷിക്കാൻ നിയോഗിക്കപ്പെടുന്നത്. സ്നേഹ യധാർഥത്തിൽ സച്ചിയുടെ മകൾ അല്ല എന്ന് അന്വേഷണത്തിന്റെ ആരംഭത്തിൽ തന്നെ അയ്യർ കണ്ടെത്തുന്നു. രഹസ്യങ്ങളുടെ ചുരുൾ അഴിയുകയാണ്‌...


വയലാർ ശരത്ചന്ദ്ര വർമ്മ, ജോഫി തരകൻ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് അൽഫോൻസ് ജോസഫ് ആണ്. ഗാനങ്ങൾ സത്യം ഓഡിയോസ് വിപണനം ചെയ്തിരിയ്ക്കുന്നു. 




</doc>
<doc id="110060" url="https://ml.wikipedia.org/wiki?curid=110060" title="കട്ടക്">
കട്ടക്

ഒറീസയിലെ പ്രധാന നഗരമാണ്‌ കട്ടക് (ഒറിയ: କଟକ , ). കട്ടക് ജില്ലയുടെ ആസ്ഥാനമായ ഈ പട്ടണം ഭുവനേശ്വറിൽ നിന്നു 30 കിലോമീറ്റർ വടക്കു കിഴക്കായി സ്ഥിതി ചെയ്യുന്നു. കട്ടക് പട്ടണത്തിൽ സ്ഥിതി ചെയ്യുന്ന ബരാബതി കോട്ടയുമായി ബന്ധപ്പെട്ട് "കോട്ട" എന്നർത്ഥം വരുന്ന "കടക" എന്ന പദം ഇംഗ്ലീഷുവൽക്കരിച്ചാണ്‌ കട്ടക് എന്ന പേരുണ്ടായത്. വിസ്തൃതിയുള്ള കട്ടക് പട്ടണം മഹാനദി ഡെൽറ്റയിലാണ്‌ സ്ഥിതി ചെയ്യുന്നത്.. 1948 വരെ ഒറീസയുടെ തലസ്ഥാനമായുരുന്നു ഈ നഗരം. 1948-ൽ ഒറീസ്സയുടെ തലസ്ഥാനം കട്ടക്കിൽനിന്നും ഭുവനേശ്വറിലേക്ക് മാറ്റി. കട്ടക്കും ഭുവനേശ്വറും ഒറീസ്സയിലെ ഇരട്ടനഗരങ്ങൾ എന്ന് അറിയപ്പെടുന്നു.



</doc>
<doc id="110074" url="https://ml.wikipedia.org/wiki?curid=110074" title="കാസനോവ">
കാസനോവ

വെനീസുകാരനായ ഒരു രതിസാഹസികനും എഴുത്തുകാരനുമായിരുന്നു ജിയോവാനി യാക്കോപ്പോ കാസനോവ (ജനനം: ഏപ്രിൽ 2, 1725 – മരണം: ജൂൺ 4, 1798). "എന്റെ ജീവിതകഥ"(Histoire de ma vie) എന്ന അദ്ദേഹത്തിന്റെ രചന ആത്മകഥയുടേയും സ്മരണകളുടേയും ചേരുവയാണ്‌. പതിനെട്ടാം നൂറ്റാണ്ടിലെ യൂറോപ്യൻ സാമൂഹ്യജീവിതത്തെക്കുറിച്ച് അറിയാനുള്ള ഏറ്റവും ആധികാരികമായ സ്രോതസ്സുകളിലൊന്നായി ഈ രചന കണക്കാക്കപ്പെടുന്നു.
അതിരില്ലാത്ത സ്ത്രീലമ്പടതയുടെ പേരിൽ പ്രശസ്തനായ അദ്ദേഹത്തിന്റെ പേരു തന്നെ വശീകരണത്തിനു പര്യായമായി മാറിയിരിക്കുന്നു. യൂറോപ്പിലെ രാജകുടുംബങ്ങൾ, മാർപ്പാപ്പമാർ, കർദ്ദിനാളന്മാർ എന്നിവർക്കു പുറമേ വോൾട്ടയർ, റുസ്സോ, ഗൈഥേ, മൊസാർട്ട് തുടങ്ങിയ അതികായന്മാരുമായും അദ്ദേഹത്തെ ബന്ധിപ്പിക്കുന്ന കഥകളുണ്ട്. ബൊഹീമിയയിൽ വാൾഡ്സ്റ്റീൻ പ്രഭുവിന്റെ വീട്ടിലെ ഗ്രന്ഥാശാലാധിപനായാണ്‌ കാസനോവ അവസാനനാളുകൾ കഴിച്ചത്. തന്റെ പ്രസിദ്ധ രചന അദ്ദേഹം നിർവഹിച്ചതും അക്കാലത്താണ്‌. 
1725-ൽ അഭിനേതാവും നർത്തകനുമായ ഗേറ്റാനോ ഗ്യൂസേപ്പേ കാസനോവയുടെ ഭാര്യയായിരുന്ന അഭിനേത്രി സനേറ്റ ഫറൂസിയുടെ മകനായാണ്‌ കാസനോവ ജനിച്ചത്. ആറുമക്കളിൽ മൂത്തവനായിരുന്നു അദ്ദേഹം.അമ്മയുടെ പശ്ചാത്തലം പരിഗണിച്ച്, 6 മക്കളിൽ മിക്കവരുമോ എല്ലാവരും തന്നെയോ, ഭർത്താവല്ലാത്ത മറ്റാരുടേയെങ്കിലും പിതൃത്വം പേറുന്നവരാണെന്ന് സംശയിക്കപ്പെട്ടിട്ടുണ്ട്. കാസനോവ തന്നെ, സനേറ്റയും ഗേറ്റാനോയും ജോലി ചെയ്തിരുന്ന സാൻ സാമുവൽ തിയേറ്ററിന്റെ ഉടമയായ മിഷേൽ ഗ്രിമാനി എന്ന പ്രഭുവിനെ തന്റെ യഥാർത്ഥ പിതാവായി സംശയിച്ചിരുന്നു.ഗ്രിമാനിയുടെ സഹോദരൻ ആബേ ആർവൈസ് ഗ്രിമാനി കാസനോവയുടെ രക്ഷാകർതൃസ്ഥാനം ഏറ്റെടുത്തെന്നത് ഈ സംശയത്തിന്‌ ആക്കം കൂട്ടി. എന്നാൽ തന്റെ സ്മരണകളിൽ കാസനോവ 1428-ൽ സ്പെയിനിൽ തുടങ്ങുന്ന സ്വന്തം പിതൃപരമ്പര ഉൾക്കൊള്ളുന്ന ദീർഘമായൊരു വംശാവലി അവതരിപ്പിക്കുന്നുണ്ട്.
കാസനനോവയുടെ കാലത്ത് ഒരു വാണിജ്യ-നാവിക ശക്തി എന്ന നിലയിലെ വെനീസിന്റെ നല്ലകാലം കഴിഞ്ഞിരുന്നു. പകരം യൂറോപ്പിലെ ഭോഗകേന്ദ്രം എന്ന നിലയിലായിരുന്നു അത് അന്ന് പേരെടുത്തിരുന്നത്. സാമൂഹ്യമായ തിന്മകളെ സഹിക്കുകയും വിനോദസഞ്ചാരത്തെ പ്രോത്സാഹിപ്പിക്കുകയും ചെയ്ത രാഷ്ട്രീയ, ധാർമ്മിക "യാഥാസ്ഥിതികരുടെ" കയ്യിലായിരുന്നു അക്കാലത്ത് വെനീസിന്റെ ഭരണം. യൗവനത്തിലേയ്ക്കു കാൽകുത്തുന്ന യൂറോപ്യൻ യുവാക്കളുടെ, പ്രത്യേകിച്ച് ഇംഗ്ലീഷ് യുവാക്കളുടെ ബൃഹദ്‌സഞ്ചാരത്തിന്റെ (Grand Tour) അവശ്യലക്ഷ്യങ്ങളിലൊന്നായിരുന്നു അത്. പേരുകേട്ട കാർണിവലും, ചൂതാട്ടകേന്ദ്രങ്ങളും, സുന്ദരികളായ പരിസേവികമാരും(courtesans) അതിനെ കൂടുതൽ ആകർഷകമാക്കി. കാസനോവയെ രൂപപ്പെടുത്തുകയും വെനീസിലെ പൗരസഞ്ചയത്തിന്റെ ഏറ്റവും തികവുറ്റ മാതൃകയാക്കുകയും ചെയ്ത സാഹചര്യങ്ങൾ ഇതൊക്കെയാണ്‌.
അമ്മ നാടകസംഘത്തോടൊപ്പം യൂറോപ്പിൽ പര്യടനം നടത്തിക്കൊണ്ടിരിക്കെ കാസനോവയുടെ കാര്യങ്ങൾ അന്വേഷിച്ചിരുന്നത് മുത്തശ്ശി മാർസിയ ബാൽഡിസേറ ആയിരുന്നു. അദ്ദേഹത്തിന്‌ എട്ടു വയസ്സുള്ളപ്പോൾ പിതാവ് മരിച്ചു. ബാലനായിരിക്കെ മൂക്കിൽ നിന്നുള്ള രക്തശ്രാവം മൂലം വിഷമിച്ച കാസനോവയെ മുത്തശ്ശി ഒരു മന്ത്രവാദിനിയുടെ അടുത്തു കൊണ്ടുപോയി: “വള്ളത്തിൽ നിന്നിറങ്ങി ഒരു ചെറ്റപ്പുരയിൽ പ്രവേശിച്ച ഞങ്ങൾ കണ്ടത്, കയ്യിൽ ഒരു കറുത്ത പൂച്ചയും ചുറ്റും അഞ്ചോ ആറോ ആളുകളുമായി ഒരു പലകയിൽ ഇരിക്കുന്ന കിഴവിയെയാണ്‌.”മന്ത്രവാദി പുരട്ടിയ കുഴമ്പ് ഫലിച്ചില്ലെങ്കിലും അവരുടെ മന്ത്രം കാസനോവയെ ആകർഷിച്ചു. രക്തസ്രാവത്തിനു കാരണമായി ഒരു വൈദ്യൻ പറഞ്ഞത് വെനീസിലെ വായുവിനെയാണ്‌. അതിനാലാവണം, ഒൻപതാമത്തെ ജന്മദിനത്തിൽ വെനീസിൽ നിന്ന് ഏറെ ദൂരെയല്ലാത്ത പാദുവായിലുള്ള ഒരു ബോർഡിങ്ങ് വിദ്യാലയത്തിൽ അദ്ദേഹത്തെ ചേർത്തു. മാതാപിതാക്കളുടെ ഈ അവഗണന കാസനോവയ്ക്ക് കയ്പ് നിറഞ്ഞ ഓർമ്മയായിരുന്നു. “അവർ എന്നെ ദൂരെക്കളഞ്ഞു,” എന്നാണ്‌ ഇതേക്കുറിച്ച് അദ്ദേഹം എഴുതിയത്.
ബോർഡിങ്ങ് വിദ്യാലയത്തിലെ സാഹചര്യങ്ങൾ ശോചനീയമായിരുന്നതിനാൽ, തന്റെ പ്രധാനാദ്ധ്യാപകനായ ആബേ ഗോസി എന്ന പുരോഹിതന്റെ വീട്ടിൽ താമസിക്കാൻ കാസനോവ അനുവാദം വാങ്ങി. അക്കാദമിക് വിഷയങ്ങൾക്കു പുറമേ അദ്ദേഹത്തെ വയലിൻ പഠിപ്പിച്ചതും ഈ പുരോഹിതനായിരുന്നു. കാസനോവ കൗമാരപ്രായം മിക്കവാറും ചിലവിട്ടത് ഈ കുടുംബത്തോടൊപ്പമാണ്‌. ഈ വീട്ടിൽ തന്നെയാണ്‌ അദ്ദേഹം ആദ്യമായി ഒരു പെണ്ണുമായി അടുക്കുന്നതും. പുരോഹിതന്റെ ഇളയസഹോദരി 13 വയസ്സുള്ള ബെറ്റിനാ, പതിനൊന്നു വയസ്സുള്ള കാസനോവയെ താലോടി. "സുന്ദരിയും, ഉല്ലാസപ്രകൃതിയും പ്രേമകഥകളുടെ വലിയ വായനക്കാരിയും ആയിരുന്നു ബെറ്റിനാ. … അവൾ എനിക്ക് വിശദീകരിക്കാനാവാത്തൊരു സംതൃപ്തി നൽകി. എന്റെ ഹൃദയത്തെ പിന്നീട് ഭരിച്ച വലിയ കാമനയുടെ കനലുകൾ മെല്ലെ ഊതിയുണർത്തിയത് അവളായിരുന്നു.” വസൂരി രോഗം ബാധിച്ച അവൾ കാസനോവയുടെ ശുശ്രൂഷയിൽ സുഖം പ്രാപിക്കയും കാസനോവയ്ക്ക് രോഗം പകരുകയും ചെയ്തു. ബെറ്റീനാ പിന്നീട് വിവാഹിതയായെങ്കിലും അവളുമായും ഗോസി കുടുംബവുമായും കാസനോവ ജീവിതകാലം മുഴുവൻ ബന്ധം നിലനിർത്തി. വർദ്ധ്യക്യത്തിൽ അവസാനമായി പാദുവ സന്ദർശിച്ചപ്പോൾ, അവളെ രോഗിയും ദരിദ്രയുമായി കണ്ടെത്തിയെന്നും തന്റെ കൈകളിൽ അവൾ അന്ത്യശ്വാസം വലിച്ചതെന്നും കാസനോവ പറയുന്നു. 

തുടക്കത്തിൽ തന്നെ കാസനോവ കുശാഗ്രബുദ്ധിയും വിജ്ഞാനതൃഷ്ണയും പ്രകടിപ്പിച്ചു. പന്ത്രണ്ടു വയാസ്സിൽ പാദുവാ സർ‌വകലാശാലയിൽ പ്രവേശിച്ച അദ്ദേഹം 1742-ൽ പതിനേഴാമത്തെ വയസ്സിൽ നിയമത്തിൽ ബിരുദം സമ്പാദിച്ചതായി പറയപ്പെടുന്നു. ആ വിഷയത്തോട് തനിക്ക് അടക്കാനാവാത്ത വെറുപ്പായിരുന്നെന്നും അദ്ദേഹം പറയുന്നുണ്ട്. കാസനോവ സഭാവക്കീൽ(ecclesiastical lawyer) ആയിത്തീരുമെന്നായിരുന്നു അദ്ദേഹത്തിന്റെ രക്ഷാകർത്താവിന്റെ പ്രതീക്ഷ. നിയമത്തിനു പുറമേ അദ്ദേഹം, സന്മാർഗ്ഗദർശനവും, രസതന്ത്രവും ഗണിതവും പഠിച്ചിരുന്നു. വൈദ്യശാസ്ത്രത്തിലും അദ്ദേഹം പ്രത്യേകം താത്പര്യം കാട്ടി. “എന്നെ ഞാൻ ആഗ്രഹിച്ചതുപോലെ വൈദ്യനാകാൻ അനുവദിക്കേണ്ടതായിരുന്നു. വക്കീൽ പണിയിൽ എന്നതിനേക്കാൾ തട്ടിപ്പ് ഫലപ്രദമാകുന്നത് വൈദ്യത്തിലാണ്‌". സുഹൃത്തുക്കളേയും തന്നെ തന്നെയും സ്വയം ചികിത്സിക്കുന്നത് കാസനോവ പതിവാക്കിയിരുന്നു. സർ‌വകലാശാലാവിദ്യാർത്ഥിയായിരിക്കെ അദ്ദേഹം ചൂതുകളിയിൽ ആകൃഷ്ടനായി കടത്തിലായി. ഇതറിഞ്ഞ മുത്തശ്ശി അദ്ദേഹത്തെ വെനീസിലേയ്ക്ക് തിരികെ കൊണ്ടുപോയെങ്കിലും ചൂതുകളിഭ്രമം അദ്ദേഹത്തിൽ ഉറച്ചു കഴിഞ്ഞിരുന്നു.
വെനീസിൽ മടങ്ങിയെത്തിയ കാസനോവ അവിടത്തെ പാത്രിയർക്കീസിൽ നിന്ന് ശമ്മാശൻ പട്ടം സ്വീകരിച്ച്, പൗരോഹിത്യത്തിലേയ്ക്കു പ്രവേശിക്കാനൊരുങ്ങി. ഒപ്പം, സർ‌വകലാശാലാവിദ്യാഭ്യാസം തുടരാനായി പാദുവായിലേയ്ക്ക് ഇടയ്ക്കിടെ യാത്രചെയ്യുന്നുമുണ്ടായിരുന്നു. ഇക്കാലമായപ്പോൾ അദ്ദേഹം ഒത്ത ഉയരവും ഇരുണ്ട നിറവും, എപ്പോഴും പൗഡറും സെന്റും പൂശിയിരുന്ന നീണ്ട ചുരുളൻ മുടിയും ആയി ഏതാണ്ടൊരു സുന്ദരക്കുട്ടനായിരുന്നു. ഒരുകാലത്തും ആശ്രയദാതാക്കളെ കണ്ടെത്താൻ കാസനോവയ്ക്കു വിഷമമുണ്ടായില്ല. ഈ സമയത്ത് അദ്ദേഹത്തിനു കിട്ടിയത് വെനീസിലെ സ്വന്തം വീടിനടുത്തു തന്നെയുള്ള മാല്പിയെരോ കൊട്ടാരത്തിന്റെ അധിപൻ ആൽ‌വൈസ് ഗാസ്പാരോ മാല്പിയേയേരോ എന്ന 76 വയസ്സുകാരൻ സാമാജികനായിരുന്നു. ഉന്നതവൃത്തങ്ങളിൽ വ്യാപരിച്ചിരുന്ന മാല്പിയേരോ കാസനോവയ്ക്ക് നല്ല ഭക്ഷണത്തെക്കുറിച്ചും, മദ്യത്തെക്കുറിച്ചും, സമൂഹത്തിൽ എങ്ങനെ പെരുമാറണം എന്നതിനെക്കുറിച്ചും മറ്റും വിലപ്പെട്ട പാഠങ്ങൾ പകർന്നുകൊടുത്തു. എന്നാൽ താൻ കണ്ണു വച്ചിരുന്ന തെരേസ ഇമർ എന്ന നടിയുമായി കാസനോവ കുഴഞ്ഞാടാൻ തുടങ്ങിയതോടെ മാൽ‌പിയേരോ അവരിരുവരേയും വീട്ടിൽ നിന്നു പുറത്താക്കി.ഇതിനിടെ കാസനോവയുടെ വളർന്നു വന്നിരുന്ന സ്ത്രീകൗതുകം, ഗ്രിമാനിയുടെ അകന്ന ബന്ധുക്കളായി, പതിനാലും പതിനാറും വയസ്സുണ്ടായിരുന്ന സഹോദരിമാരായ നനേറ്റ, മരിയ എന്നിവരിലൂടെ ആദ്യത്തെ സമ്പൂർണ്ണ ലൈംഗികാനുഭവത്തിലെത്തി. ഈ അനുഭവത്തോടെ തന്റെ ജീവിതദൗത്യമെന്താണെന്ന് ഉറപ്പായതായി കാസനോവ പ്രഖ്യാപിക്കുന്നുണ്ട്.

കാസനോവയുടെ ഹ്രസ്വമായ പൗരോഹിത്യം അപവാദഭരിതമായിരുന്നു. മുത്തശ്ശിയുടെ മരണത്തെ തുടർന്ന് കാസനോവ കുറച്ചൊരുകാലത്തേയ്ക്ക് സെമിനാരിയിൽ പ്രവേശിച്ചു. എന്നാൽ താമസിയാതെ വീട്ടാക്കടത്തിൽ പെട്ട് ആദ്യമായി ജെയിലിൽ കയറി. ബെർണാർഡോ ഡി. ബെർണാർഡിസ് എന്ന മെത്രാന്റെ കീഴിൽ മകന്‌ എന്തെങ്കിലും സ്ഥാനം വാങ്ങിക്കൊടുക്കാനുള്ള അമ്മയുടെ ശ്രമം, കലാബ്രിയയിൽ ആ മെത്രാന്റെ രൂപതയിലെ സ്ഥിതി കണ്ടറിഞ്ഞ ശേഷം കാസനോവ തന്നെ തിരസ്കരിച്ചു. അതിനു പകരം റോമിലെ ശക്തനായ അക്വാവീവാ കർദ്ദിനാളിന്റെ കീഴിൽ ഗുമസ്തനായി അദ്ദേഹം ജോലി നേടി. അക്കാലത്ത് മാർപ്പാപ്പയെ കാണാൻ അവസരം ലഭിച്ച കാസനോവ, നിരോധിക്കപ്പെട്ടിരുന്ന പുസ്തകങ്ങൾ വായിക്കാൻ അനുവാദം ചോദിക്കാൻ ധൈര്യം കാട്ടി. മറ്റൊരു കർദ്ദിനാളിനു വേണ്ട പ്രണയലേഖങ്ങൾ കാസനോവ എഴുതിക്കൊടുത്തിരുന്നതായും പറയപ്പെടുന്നു. എന്നാൽ കഷ്ടകാലം പിടിച്ച ഒരു പ്രണയജോഡിയെ സംബന്ധിച്ച അപവാദങ്ങളിൽ ബലിയാടാകേണ്ടി വന്ന കാസനോവയ്ക്ക് കർദ്ദിനാളിന്റെ കീഴിലുള്ള ജോലിയും പൗരോഹിത്യത്തിലെ ഭാവിയും നഷ്ടപ്പെട്ടു. 

മറ്റൊരു തൊഴിലന്വേഷിച്ചിറങ്ങിയ കാസനോവ കോർഫുവിലെ വെനീസ് സേനാവ്യൂഹത്തിൽ ചേർന്നെങ്കിലും സ്ഥാനക്കയറ്റത്തിനുള്ള സാധ്യയൊന്നും ഇല്ലെന്നു മനസ്സിലായപ്പോൾ സൈനികവൃത്തി ഉപേക്ഷിച്ച് നാട്ടിലേയ്ക്കു മടങ്ങി. 21 വയസ്സായിരുന്ന അദ്ദേഹം ചൂതുകളി തന്നെ തൊഴിലായി സ്വീകരിക്കാൻ തീരുമാനിച്ചു. എന്നാൽ സൈന്യത്തിലെ കമ്മിഷൻ വിറ്റുകിട്ടിയ പണമൊക്കെ അതിൽ തുലഞ്ഞതോടെ കാസനോവ തന്റെ പഴയ രക്ഷാദാതാവ് അൽ‌വൈസ് ഗ്രിമാനിയുടെ അടുത്ത് ജോലിതേടിയെത്തി. അങ്ങനെ അദ്ദേഹം ഗ്രിമാനിയുടെ സാൻ സാമുവേൽ തിയേറ്ററിൽ വയലിൻ വാദകനായി. “ഉദാത്തമായ ഒരു കലയിലെ മൂന്നാം കിട നാടോടി കലാകാരന്റെ നിലയായിരുന്നു തനിക്കെന്നും, ഒപ്പമുള്ള പാട്ടുകാരുടെ വേണ്ടാത്ത സ്വഭാവങ്ങളൊക്കെ അതിനിടെ താനും പരിശീലിച്ചെന്നും അദ്ദേഹം പറയുന്നു. അദ്ദേഹവും സഹപ്രവർത്തകരിൽ ചിലരും, “പലപ്പോഴും രാത്രി മുഴുവൻ നഗരത്തിൽ കോണോടുകോൺ അലഞ്ഞു നടന്നു. സങ്കല്പിക്കാവുന്നതിൽ ഭയങ്കരമായ പ്രായോഗിക ഫലിതങ്ങൾ അന്വേഷിച്ചു നടപ്പിലാക്കി ... സ്വകാര്യവസതികൾക്കുമുൻപിൽ കെട്ടിയിട്ടിരുന്ന വള്ളങ്ങൾ അഴിച്ച് ഒഴുക്കിവിടുക, വൈദ്യന്മാരേയും വയറ്റാട്ടികളേയും വിളിച്ചുണർത്തി, ഇല്ലാത്ത രോഗികളെ ചികിത്സിക്കാൻ വല്ലവീടുകളിലേയ്ക്കും പറഞ്ഞയയ്ക്കുക തുടങ്ങിയവ അത്തരം തമാശകളിൽ ചിലതായിരുന്നു.

എന്നാൽ താമസിയാതെ ഭാഗ്യം കാസനോവയെ തേടിയെത്തി. അദ്ദേഹത്തോടൊപ്പം വള്ളത്തിൽ യാത്രചെയ്തിരുന്ന ബ്രഗാഡിൽ കുടുംബത്തിൽ പെട്ട ഒരു സെനറ്റർക്ക് ഹൃദയാഘാതമുണ്ടായി. വീട്ടിലെത്തിച്ച സെനറ്ററെ അദ്ദേഹത്തിന്റെ വൈദ്യൻ നെഞ്ചിൽ മുറിവുണ്ടാക്കി രക്തം വാർത്തിയിട്ട് മെർക്കുറിയുടെ ഒരു കുഴമ്പു പുരട്ടി. അതോടെ ശരീരോഷ്മാവു കൂടി രോഗി മരണത്തോടടുത്തു. വൈദ്യന്റെ പ്രതിക്ഷേധം വകവയ്ക്കാതെ ചികിത്സയിൽ ഇടപെട്ട കാസനോവ, രോഗിയുടെ നെഞ്ചു തണുത്ത വെള്ളത്തിൽ കഴുകി മെർക്കുറി കുഴമ്പു നീക്കാൻ നിർദ്ദേശിച്ചു. അതോടെ പനിവിട്ട സെനറ്റർ ക്രമേണ സുഖം പ്രാപിച്ചു. കാസനോവയെ വീട്ടിലേയ്ക്കു ക്ഷണിച്ച സെനറ്റർ ജീവിതകാലമത്രയും അദ്ദേഹത്തിന്റെ രക്ഷാദാതാക്കളിൽ ഒരാളായിരുന്നു. 

അടുത്ത മൂന്നു വർഷക്കാലം സെനറ്ററുടെ തണലിൽ പേരിനുമാത്രമായി അദ്ദേഹത്തിന്റെ നിയമോപദേഷ്ടാവെന്ന സ്ഥാനം വഹിച്ച് കാസനോവ രസികൻ ജീവിതം നയിച്ചു. മിക്കവാറും സമയം ചിലവഴിച്ചത് ചൂതുകളിയിലും പ്രേമത്തിനു പുതിയ ഇരകളെ തേടുന്നതിലുമാണ്‌. രക്ഷിതാവ് ഇതൊക്കെ സഹിച്ചെങ്കിലും കുഴപ്പത്തിൽ ചെന്നു പെടാതെ നോക്കണമെന്ന് ഉപദേശിച്ചു. എന്നാൽ ആ ഉപദേശം കാസനോവ കാര്യമായെടുത്തില്ല. ആയിടെ സംസ്കരിക്കപ്പെട്ട ഒരു മനുഷ്യജഡം കുഴിച്ചെടുത്ത് ഒരു വിരോധിയുടെ വീടിനു മുൻപിലിട്ട് കാസനോവ പകരം വീട്ടി. ശവം കണ്ട ശത്രു ഭയപ്പെട്ട് ബോധംകെട്ട്, ചികിത്സയ്ക്ക് വഴങ്ങാത്ത വിധം തളർ‌വാതത്തിലായി. ഒരു ചെറുപ്പക്കാരി കാസനോവയെ ബലാൽസംഗക്കുറ്റത്തിനു കോടതികയറ്റിയതും പ്രശ്നമായി. ഇതൊക്കെക്കാരണം, താമസിയാതെ കാസനോവയ്ക്ക് വെനീസു വിട്ടുപോകേണ്ടി വന്നു. ബലാൽസംഗക്കേസിൽ കാസനോവ പിന്നീട് കുറ്റവിമുക്തനാക്കപ്പെട്ടെങ്കിലും അപ്പോഴേയ്ക്ക് അദ്ദേഹം വെനീസ് വിട്ടിരുന്നു.

ഇറ്റലിയിലെ തന്നെ പർമാ പട്ടണത്തിലേയ്ക്കു രക്ഷപെട്ട കാസനോവ, ഹെൻറിയേറ്റെ എന്നു പേരുള്ള ഒരു ഫ്രഞ്ചുകാരിയുമായി മൂന്നു മാസം നീണ്ട പ്രണയം തുടങ്ങി. സൗന്ദര്യവും, ബുദ്ധിയും, സംസ്കാരവും ഒത്തുചേർന്നിരുന്ന ഈ സ്ത്രീയുമയുള്ള അടുപ്പമായിരുന്നിരിക്കണം കാസനോവയുടെ ഏറ്റവും തീവ്രമായ പ്രേമബന്ധം. അദ്ദേഹത്തിന്റെ തന്നെ വാക്കുകളിൽ, “പെണ്ണിനു ആണിനെ 24 മണിക്കൂറും സന്തോഷിപ്പിക്കാൻ സാധിക്കയില്ലെന്നു പറയുന്നവർ ഒരു ഹെൻറിയേറ്റെയെ കണ്ടിട്ടില്ലാത്തവരാണ്‌. പകൽ അവളുമായി സംഭാഷണത്തിൽ ഏർപ്പെട്ടിരുന്നപ്പോൾ ഞാൻ അനുഭവിച്ച സന്തോഷം രാത്രിയിൽ അവളെ കരവലയത്തിൽ ഒതുക്കുമ്പോൾ കിട്ടിയതിൽ അധികമായിരുന്നു. ഒട്ടേറെ വായിച്ച് നല്ല രുചികൾ പരിശീലിച്ചിരുന്ന അവൾ, എല്ലാത്തിനേയും ഭംഗിയായി വിലയിരുത്തി.” കാസനോവയെ അവൾ കൂർമ്മബുദ്ധിയോടെ മനസ്സിലാക്കി. പേരെടുത്ത കാസനോവ വിദഗ്‌ധൻ ജെ. റൈവ്സ് ചൈൽഡ്സ് ഇതേക്കുറിച്ച് പറയുന്നതിതാണ്‌:

ഒരു പക്ഷേ ഹെൻറിയെറ്റയോളം കാസനോവയുടെ ഹൃദയം കവർന്ന മറ്റൊരു സ്ത്രീയുണ്ടാവില്ല; അദ്ദേഹത്തെ ഇത്രയധികം മറ്റൊരുവളും മനസ്സിലാക്കിയിട്ടുമുണ്ടാവില്ല. അവരുടെ ബന്ധത്തിന്റെ തുടക്കത്തിൽ തന്നെ അയാളുടെ ഉള്ളറിഞ്ഞ അവൾ, തന്റെ ഭാവിയെ അയാളുടേതുമായി കൂട്ടിക്കെട്ടുന്നതിൽ നിന്ന് ഒഴിഞ്ഞുനിന്നു. അയാളുടെ ചഞ്ചലസ്വഭാവവും സാമൂഹികമായ പിന്നോക്കാവസ്ഥയും, സാമ്പത്തിക സ്ഥിതിയുടെ ദയനീയതയും ഒക്കെ അവൾ തിരിച്ചറിഞ്ഞു. ഉപേക്ഷിച്ചു പോകുന്നതിനു മുൻപ്, വിലമതിപ്പിന്റെ സൂചനയായി 500 ലൂയീസ് പണം അയാളുടെ കീശയിൽ അവൾ ഇട്ടുകൊടുത്തു.

വിഷമസ്ഥിതിയിലായ കാസനോവ വെനീസിലേയ്ക്കു മടങ്ങി. അവിടെ ചൂതാട്ടത്തിലുണ്ടായ നേട്ടത്തെ തുടർന്ന്, ഒരു ദീർഘയാത്രയുടെ ആദ്യപടിയായി 1750-ൽ പാരീസിലെത്തി വഴിക്ക് മിക്കവാറും നഗരങ്ങളിൽ അദ്ദേഹം ഒന്നിനു പുറകേ മറ്റൊന്നായി നാടകീയമായ പ്രേമസാഹസങ്ങൾ നടത്തി.ലയോൺ നഗരത്തിൽ അദ്ദേഹം "ഫ്രീമേസണ്മാർ" എന്നറിയപ്പെടുന്ന രഹസ്യ മതസമൂഹത്തിൽ ചേർന്നു. ഫ്രീമേസന്മാരുടെ രഹസ്യകർമ്മങ്ങൾ അദ്ദേഹത്തിനു ആകർഷകമായി തോന്നിയിരുന്നു. ബുദ്ധിമാന്മാരും ഉന്നതന്മാരുമായ പലരും അംഗങ്ങളായിരുന്ന ആ പ്രസ്ഥാനത്തിലെ അംഗത്വം കാസനോവയ്ക്ക് പലതരം പിടിപാടുകളും സെൻസർ ചെയ്യപ്പെടാത്ത പുതിയ അറിവുകളും നേടിക്കൊടുത്തു. പതിനെട്ടാം നൂറ്റാണ്ടിൽ മൊട്ട്സാർട്ടിനേയും ജോർജ്ജ് വാഷിങ്ടണേയും പോലുള്ള പല ഉന്നതന്മാരും ആ പ്രസ്ഥാനത്തിന്റെ ഭാഗമായിരുന്നു.

രണ്ടു വർഷം പാരിസിൽ താമസിച്ച കാസനോവ അതിനിടെ ഫ്രഞ്ചു ഭാഷ പഠിക്കുകയും ഏറെ സമയം നാടകശാലകളിൽ ചിലവഴിക്കുകയും പ്രമുഖന്മാരുടെ പരിചയം സമ്പാദിക്കുകയും ചെയ്തു. എന്നാൽ, മറ്റെല്ലായിടങ്ങളിലും എന്ന പോലെ പാരിസിലും അദ്ദേഹം പോലീസിന്റെ നോട്ടപ്പുള്ളിയായി. 

1752-ൽ ഡ്രെഡ്സണിലെത്തിയ അദ്ദേഹം അമ്മയെ കണ്ടുമുട്ടി. തുടർന്ന് പ്രേഗും വിയന്നായും സന്ദർശിച്ചെങ്കിലും അവിടങ്ങളിലെ സദാചാരസംസ്കാരം കാസനോവയ്ക്ക് പിടിക്കുന്നതായിരുന്നില്ല. ഒടുവിൽ 1753-ൽ അദ്ദേഹം വെനീസിൽ മടങ്ങിയെത്തി. അവിടെ തന്റെ പഴയ രീതികൾ വീണ്ടും തുടങ്ങിയ കാസനോവ, മതദ്രോഹവിചാരകന്മാരുടെ ശ്രദ്ധയിൽ പെട്ടു. അദ്ദേഹത്തിന്റെ പോലീസ് റെക്കോർഡാണെങ്കിൽ ദൈവനിന്ദകളുടേയും, വശീകരണങ്ങളുടേയും, കലഹങ്ങളുടേയും വിവാദങ്ങളുടേയും നീളുന്ന പട്ടിക തന്നെയായി.കാസനോവയുടെ രഹസ്യജ്ഞാനത്തിന്റേയും ഫ്രീമേസൺ വിശ്വാസത്തിന്റേയും വിശദാംശങ്ങൾ ചികഞ്ഞെടുക്കാനും അദ്ദേഹം കൈവശം വച്ചിരുന്ന നിരോധിതഗ്രന്ഥങ്ങൾ കണ്ടെത്താനുമായി വെനീസ് സർക്കാർ, ഗിയോവാന്നി മാനൂച്ചി എന്നൊരു ചാരനെ പ്രത്യേകമായി നിയോഗിച്ചു. ഇതോടെ രക്ഷാകർത്താവായിരുന്നു സെനറ്റർ ബ്രഗാഡിൻ, വെനീസ് വിട്ടുപോവുകായണ്‌ ബുദ്ധി എന്ന് ഉപദേശിച്ചെങ്കിലും കാസനോവ അത് ഗൗനിച്ചില്ല.

താമസിയാതെ അറസ്റ്റിലായ കാസനോവയ്ക്ക് അഞ്ചു വർഷത്തെ തടവു വിധിച്ചുകിട്ടി. വസ്ത്രങ്ങളും, ഒരു പലകക്കട്ടിലും, ഒരു മേശയും കസേരയും ഒക്കെയുള്ള "ഏറ്റവും മോശമായ ഒരു മുറി" ആയിരുന്നു തടവ് . ഒടുവിൽ മറ്റൊരു തടവുകാരനൊപ്പം എങ്ങനെയൊക്കെയോ ജയിലിൽ നിന്ന് രക്ഷപെട്ട കാസനോവ ജെയിൽമുറിയിൽ ഇട്ടുപോയ കുറിപ്പിൽ ബൈബിളിലെ 117-ആം സങ്കീർത്തനത്തിലെ ഈ വാക്കുകളായിരുന്നു: “ഞാൻ മരിക്കാതെ ജീവിക്കുകയും കർത്താവിന്റെ മഹത്ത്വം പ്രകീർത്തിക്കയും ചെയ്യും."വെളുപ്പിന്‌ ആറുമണിക്ക് കൂട്ടുകാരനൊപ്പം ഒരു വള്ളത്തിൽ രക്ഷപെട്ട കാസനോവ 1757 ജനുവരി 5-ന്‌ പാരിസിലെത്തി. ലൂയി പതിനഞ്ചാമൻ രാജാവിനെതിരെ വധശ്രമം നടന്ന ദിവസമായിരുന്നു അത്.

പാരിസിൽ കാസനോവയ്ക്ക് ആദ്യം വേണ്ടിയിരുന്നത് ഒരു രക്ഷാദാതാവായിരുന്നു. അപ്പോഴേയ്ക്ക് ആ നാടിന്റെ വിദേശമന്ത്രിയായിക്കഴിഞ്ഞിരുന്ന പഴയ സുഹൃത്ത് ഡി ബെർണിസുമായുള്ള ബന്ധം കാസനോവ പുനരാരംഭിച്ചു. നല്ലപേരുണ്ടാക്കാനായി, സർക്കാരിന്റെ ധനസമാഹരണസം‌രംഭത്തിൽ സഹകരിക്കാൻ ബെർണിസ് കാസനോവയെ ഉപദേശിച്ചു. അതനുസരിച്ച്, ദേശീയ ഭാഗ്യക്കുറിയുടെ ട്രസ്റ്റിമാരിൽ ഒരുവനായിത്തീർന്ന കാസനോവ ഒന്നാംകിട ടിക്കറ്റു വില്പനക്കാനായി. ഈ സം‌രംഭം അദ്ദേഹത്തിനും വലിയ സാമ്പത്തിക നേട്ടമുണ്ടാക്കി. കാശ് കയ്യിൽ വന്നതോടെ കാസനോവ ഉന്നതവൃത്തങ്ങളിൽ വ്യാപരിക്കാനും പ്രേമത്തിൽ പുതിയ പിടിച്ചെടുക്കലുകൾ തേടാനും തുടങ്ങി. പല മഹിളകളേയും താൻ നിഗൂഡജ്ഞാനങ്ങളിൽ പ്രവീണനാണെന്ന് വിശ്വസിപ്പിച്ച് അദ്ദേഹം കബളിപ്പിച്ചു. ഉർഫിലെ പ്രഭ്വി ജീൻ(Marquess Jeanne d'Urfé) അവരിൽ പ്രമുഖയായിരുന്നു. "വിഡ്ഢികളെ പറ്റിക്കുന്നത് ബുദ്ധിമാന്മാർക്കിണങ്ങുന്ന പണിയാണ്‌" എന്നായിരുന്നു കാസനോവയുടെ നിലപാട്.
അക്കാലത്ത് യൂറോപ്പിലെ ഉപരിവർഗ്ഗത്തെ ആകർഷിച്ചിരുന്ന റോസിക്രൂഷൻ രഹസ്യജ്ഞാനത്തിലും ആൽക്കെമിയിലുമെല്ലാം പ്രാഗല്ഭ്യമുള്ളവനാണ്‌ താനെന്ന ധാരണ പരത്തി പല പ്രമുഖവ്യക്തികളുടേയും അടുപ്പം സമ്പാദിക്കാൻ കാസനോവയ്ക്ക് കഴിഞ്ഞു. ഫ്രഞ്ച് രാജകുടുംബത്തിൽ ഏറെ സ്വാധീനമുണ്ടായിരുന്ന മാഡം ഡി പോമ്പഡൂർ, സെയിന്റ് ജെർമ്മേൻ പ്രഭു, ശാസ്ത്രജ്ഞനും ചിന്തകനുമായ ഡി അലംബർട്ട്, തത്ത്വചിന്തകൻ റുസ്സോ തുടങ്ങിയവർ ഇക്കൂട്ടത്തിൽ പെടുന്നു. ആൽക്കെമിയും തത്ത്വജ്ഞാനിയുടെ കല്ലിനുവേണ്ടിയുള്ള അന്വേഷണവും ഫ്രാൻസിലെ പ്രഭുവർഗ്ഗത്തിന്‌ ഹരമായിരുന്നത്, അതിലൊക്കെ പ്രാഗല്ഭ്യം അവകാശപ്പെട്ട കാസനോവയ്ക്ക് പ്രയോജനപ്പെട്ടു.

സപ്തവത്സരയുദ്ധം തുടങ്ങിയതോടെ കാസനോവയ്ക്ക് വീണ്ടും സർക്കാരിന്റെ ധനസമാഹരണയജ്ഞത്തെ സഹായിക്കാനുള്ള നിയുക്തി കിട്ടി. അക്കാലത്ത് യൂറോപ്പിലെ സാമ്പത്തിക കേന്ദ്രം തന്നെയായിരുന്ന ആംസ്റ്റർഡാമിൽ സർക്കാർ ബോണ്ടുകൾ വിൽക്കാനുള്ള ചുമതയായിരുന്നു കിട്ടിയത്‌. എട്ടുശതമാനം മാത്രം ഇളവിൽ ബോണ്ടുകൾ വിൽക്കുന്നതിൽ വിജയിച്ച കാസനോവ ഏറെ ധനം സമ്പാദിച്ചു. ആ പണം കോണ്ട് അദ്ദേഹം ഒരു പട്ടുവസ്ത്രനിർമ്മാണശാല തുടങ്ങി. ഫ്രെഞ്ച് പൗരത്വം സ്വീകരിച്ച് ധനകാര്യവകുപ്പിൽ സേവനമനുഷ്ടിക്കാൻ തയ്യാറായാൽ കാസനോവയ്ക്ക് പ്രഭുപദവിയും അടിത്തൂണും കൊടുക്കാമെന്ന വാഗ്ദാനം സർക്കാർ വച്ചുനീട്ടുകപോലും ചെയ്തു. എന്നാൽ അത് തന്റെ നാടോടി ജീവിതത്തിന്‌ ഇണങ്ങുന്നതല്ലാതിരുന്നതിനാൽ കാസനോവ സ്വീകരിച്ചില്ല. എന്നാൽ ഈവിധം ഭാഗ്യത്തിന്റെ കൊടുമുടിയിൽ എത്തിയ കാസനോവയ്ക് അവിടെ തുടരാനായില്ല. പട്ടുനിർമ്മാണ ബിസിനസ് പരാജയമായിരുന്നു. അതിനെ രക്ഷപെടുത്താനായി അദ്ദേഹം കടം വാങ്ങാൻ തുടങ്ങി. ബിസിനസിലെ പെൺജീവനക്കാരിൽ മിക്കവരും കാസനോവയുടെ പ്രണയിനികളായിരുന്നതിനാൽ ധനത്തിൽ വലിയൊരു ഭാഗം അവരിൽ ചിലവഴിക്കേണ്ടി വന്നതും പ്രശ്നമായി.

വീട്ടാക്കടത്തിന്‌ കാസനോവ വീണ്ടും അറസ്റ്റിലായെങ്കിലും ഉർഫിലെ പ്രഭ്വിയുടെ ഇടപെടലിൽ വിട്ടയയ്ക്കപ്പെട്ടു. എന്നാൽ അതേസമയം തന്നെ രക്ഷാകർത്താവ് ഡി ബെർണിസിനെ ലൂയി 15-ആമൻ രാജാവ് മന്ത്രിസ്ഥാനത്തു നിന്ന് പിരിച്ചുവിട്ടത് കാസനോവയ്ക്ക് വിനയായി. ഇതോടെ ശത്രുക്കളെല്ലാം കാസനോവയ്ക്കെതിരെ സംഘടിച്ചു. ഇതറിഞ്ഞ കാസനോവ പ്രശ്നങ്ങളുടെ കേന്ദ്രത്തിൽ നിന്ന് അകലെയായിരിക്കാനായി, ഉള്ളതെല്ലാം വിറ്റ് മറ്റൊരു സർക്കാർ ദൗത്യം സംഘടിപ്പിച്ച് ഹോളണ്ടിലേയ്ക്ക് പോയി.

ഏറ്റെടുത്ത സർക്കാർ ദൗത്യം ഇത്തവണ പരാജയത്തിൽ കലാശിച്ചതിനെ തുടർന്ന് കാസനോവ ആദ്യം കൊളോനിലേയ്ക്കും അവിടന്ന് 1760-ലെ വസന്തകാലത്ത് സ്റ്റുട്ട്ഗാർട്ടിലേയ്ക്കും പലായനം ചെയ്തു. അവിടെ അദ്ദേഹം മിച്ചമുണ്ടായിരുന്ന ധനവും തുലച്ചു. കടത്തിന്റെ പേരിൽ വീണ്ടും അറസ്റ്റിലായെങ്കിലും എങ്ങനെയോ വിടുതൽ നേടിയ കാസനോവ സ്വിറ്റ്സർലന്റിലേയ്ക്കു പോയി. ഓടിനടന്നുള്ള ജീവിതം മടുത്ത അദ്ദേഹം സന്യാസിയുടെ ധ്യാന-പഠനനിരതമായ ജീവിതത്തിനുള്ള സാധ്യത ആരായാൻ ഒരു സന്യാസഭവനം സന്ദർശിക്കുക പോലും ചെയ്തു. എന്നാൽ അതേക്കുറിച്ച് ആലോചിക്കാൻ ഹോട്ടൽ മുറിയിൽ മടങ്ങിയെത്തിയ അദ്ദേഹം അവിടെ ഒരു പുതിയ പ്രേമഭാജനത്തെ കണ്ടതോടെ ആ പദ്ധതി അപ്പാടെ മറന്നു. വഴിക്ക് ആൽബർട്ട് വോൺ ഹാലറേയും വോൾട്ടയറേയും കണ്ട കാസനോവ മാർസെയിൽ, ജെനോവ, ഫ്ലോറൻസ്, റോം, നേപ്പിൾസ്, മോഡേണ, ടൂറിൻ എന്നിവിടങ്ങളിൽ പുതിയ പ്രേമസാഹസങ്ങളുമായി ചുറ്റിനടന്നു 

ഒടുവിൽ വീണ്ടും പാരിസിലെത്തിയ കാസനോവ തന്റെ ഏറ്റവും ഞെട്ടിപ്പിക്കുന്ന തട്ടിപ്പുകളിലൊന്ന് നടപ്പാക്കാൻ തുടങ്ങി. പഴയ സുഹൃത്ത് ഉർഫിലെ പ്രഭ്വിയെ മന്ത്രശക്തികൊണ്ട് യൗവനയുക്തനായൊരു പുരുഷനാക്കി മാറ്റിക്കൊടുക്കാനാകുമെന്ന് വിശ്വസിപ്പിച്ചതായിരുന്നു അത്. എന്നാൽ ഈ പരിപാടിയിൽ നിന്ന് കാസനോവയ്ക്ക് ഉദ്ദേശിച്ച അത്ര ലാഭം ഉണ്ടായില്ല. പ്രഭ്വിയ്ക്ക് അദ്ദേഹത്തിലുള്ള വിശ്വാസം ഒടുവിൽ തീർത്തും നഷ്ടമാവുകയും ചെയ്തു.

1763-ൽ കാസനോവ ഇംഗ്ലണ്ടിലെത്തി. ദേശീയ ഭാഗ്യക്കുറി എന്ന തന്റെ ആശയം ബ്രിട്ടീഷ് സർക്കാരിനെ ബോദ്ധ്യപ്പെടുത്തുകയായിരുന്നു ലക്ഷ്യം. തന്റെ പരിചയങ്ങളും ഉർഫിലെ പ്രഭ്വിയിൽ നിന്ന് തട്ടിയെടുത്തിരുന്ന ധനവും ഉപയോഗിച്ച് ജോർജ്ജ് മൂന്നാമൻ രാജാവുമായി ഒരു കൂടിക്കാഴ്ച വരെ കാസനോവ തരപ്പെടുത്തി. രാഷ്ടീയവും സാമ്പത്തികവുമായ ഈ പദ്ധതികൾക്കൊപ്പം തന്നെ പ്രേമത്തിനും കാസനോവ സമയം കണ്ടെത്തി. എന്നാൽ ഇംഗ്ലീഷ് അറിയില്ലാതിരുന്നത് പ്രശ്നമായി. ഒടുവിൽ "ശരിയായ ആൾക്ക് വീടുവാടകയ്ക്കു കൊടുക്കാൻ ആഗ്രഹിക്കുന്നവർ പ്രതികരിക്കുക" എന്നു പറഞ്ഞ് കാസനോവ ഒരു പത്രപരസ്യം കൊടുത്തു. പരസ്യത്തോടു പ്രതികരിച്ച ചെറുപ്പക്കാരികളെ മാത്രം "ഇന്റർ‌വ്യൂ" ചെയ്ത അദ്ദേഹം ഒരു ശ്രീമതി പൗളീന്റെ വീട് തെരഞ്ഞെടുത്ത് അവിടെ താമസമാക്കി അവരെ വശീകരിച്ചു. എന്നാൽ ഇതും ഇത്തരം മറ്റു ബന്ധങ്ങളും രതിജന്യരോഗങ്ങളിൽ എത്തിച്ചപ്പോൾ കാസനോവ രോഗത്തിലും കടത്തിലും ഇംഗ്ലണ്ട് വിട്ടു.

ബെൽജിയത്തിലെ ചികിത്സയിൽ സുഖം പ്രാപിച്ച കാസനോവ അടുത്ത മൂന്നു വർഷം യൂറോപ്പു മുഴുവൻ ചുറ്റിയടിച്ചു. ഈ യാത്ര അദ്ദേഹത്തെ മോസ്കോ വരെ എത്തിച്ചു. ഫ്രഞ്ച് സർക്കാരിനെക്കൊണ്ട് ഭാഗ്യക്കുറി പരിപാടി ഏറ്റെടുപ്പിച്ചതുപോലെ മറ്റു സർക്കാരുകളേയും അതിനെ വശപ്പെടുത്തുകയെന്നതായിരുന്നു ഈ യാത്രകളുടെ ലക്ഷ്യം. എന്നാൽ പ്രഷ്യയിലെ ഫ്രെഡറിക് രാജാവും മറ്റു ജർമ്മൻ ഭരണാധികാരികളും കാസനോവയുടെ ഭാഗ്യക്കുറി ആശയം ഏറ്റെടുക്കാൻ മനസ്സുകാണിച്ചില്ല. ആത്മവിശ്വാസത്തിനോ സുഹൃത്തുക്കൾക്കോ കുറവില്ലാതിരുന്ന കാസനോവ, റഷ്യയിലെ പേരുകേട്ട കാതറീൻ രാജ്ഞിയേയും കണ്ടു. എന്നാൽ അദ്ദേഹത്തിന്റെ പദ്ധതി അവർ കേട്ടപാടെ തള്ളിക്കളഞ്ഞു. 

1766-ൽ ഒരു ഇറ്റാലിയൻ നടിയെ ചൊല്ലിയുണ്ടായ തർക്കത്തിൽ നടത്തിയ പിസ്റ്റൾ ദ്വന്ദ്വയുദ്ധത്തെ തുടർന്ന് പോളണ്ടിലെ വാർസായിൽ നിന്ന് കാസനോവയെ പുറത്താക്കി. ഭാഗ്യക്കുറി പരിപാടി ആരും സ്വീകരിക്കാതിരുന്നതിനാൽ 1767-ൽ കാസനോവ പാരിസിൽ മടങ്ങിയെത്തി. അവിടെ ചൂതാട്ടവും മറ്റുമായി ഏതാനും മാസങ്ങൾ കഴിഞ്ഞപ്പോൾ ഉർഫിലെ പ്രഭ്വിയുടെ തട്ടിപ്പുകേസിന്റെ പേരിൽ ലൂയി പതിനഞ്ചാമൻ രാജാവിന്റെ നേരിട്ടുള്ള ഉത്തരവിൽ അദ്ദേഹത്തെ പുറത്താക്കി. അപ്പോഴേയ്ക്ക് യൂറോപ്പു മുഴുവൻ കുപ്രസിദ്ധനായിക്കഴിഞ്ഞിരുന്ന കാസനോവയ്ക്ക് തന്റെ സൗഭാഗ്യം വീണ്ടെടുക്കുന്നതിൽ ബുദ്ധിമുട്ട് അനുഭവപ്പെട്ടു. അതിനാൽ തന്നെക്കുറിച്ച് ആരും അധികം കേട്ടിട്ടില്ലാതിരുന്ന സ്പെയിനിലേയ്ക്ക് അദ്ദേഹം പോയി. തന്റെ പതിവു തന്ത്രങ്ങളൊക്കെ പ്രയോഗിച്ച് സ്പെയിനിലെ ചാൾസ് മൂന്നാമൻ രാജാവുമായി ഒരു കൂടിക്കാഴ്ചവരെ കാസനോവ ഒപ്പിച്ചെടുത്തു. എന്നാൽ ഒന്നും ഫലമുണ്ടാക്കിയില്ല. ബാർസെലോണയിൽ ഒരു വധശ്രമത്തിൽ നിന്ന് രക്ഷപെട്ട കാസനോവയ്ക്ക് ആറാഴ്ചക്കാലം ജെയിലിൽ കഴിയേണ്ടതായും വന്നു. സ്പാനിഷ് സാഹസത്തിന്റെ പരാജയത്തെ തുടർന്ന് അല്പകാലം ഫ്രാൻസിലെ ചെലവഴിച്ചശേഷം കാസനോവ ഇറ്റലിയിലെത്തി.

റോമിൽ തങ്ങിയ കാസനോവ, ജന്മനാടായ വെനീസിലേയ്ക്ക് മടങ്ങാൻ വഴിയന്വേഷിച്ചു. ആ സമയത്തു തന്നെ ഹോമറുടെ ഇലിയഡ് ടസ്കൻ ഇറ്റാലിയനിലേയ്ക്ക് പരിഭാഷപ്പെടുത്താനും ശ്രമിച്ചു. വെനീസിലെ അധികാരികളെ പ്രീണിപ്പിക്കാനായി, റോമിലിരുന്നു അവർക്കുവേണ്ടി ചെറിയ ചാരപ്രവർത്തികളും ചെയ്തുകൊടുത്തു. മതദ്രോഹക്കോടതിയുടെ അധികാരികൾക്ക് നേരിട്ടെഴുതിയ അദ്ദേഹത്തിന്‌ 1774-ൽ വെനീസിലേയ്ക്കു മടങ്ങാനുള്ള അനുമതി കിട്ടി. ആ വർഷം സെപ്തംബർ മാസം കാസനോവ വെനീസിൽ മടങ്ങിയെത്തിയത്, തടവു ചാടി രക്ഷപെട്ട് അവിടന്ന് പോയി പതിനെട്ടു വർഷം കഴിഞ്ഞായിരുന്നു.

ആദ്യം അദ്ദേഹത്തിനു ഊഷ്മളമായ സ്വീകരണമാണ്‌ കിട്ടിയത്. അദ്ദേഹം എങ്ങനെ ജെയിൽ ചാടിപ്പോയെന്നറിയാൻ മതദ്രോഹക്കോടതിക്കാർ പോലും കൗതുകം കാട്ടി. എന്നാൽ ക്രമേണ അനുഭവങ്ങൾ കയ്പു നിറഞ്ഞതാകാൻ തുടങ്ങി. ജന്മനാട്ടിൽ വരുമാനമാർഗ്ഗം കണ്ടെത്തുകയെന്നത് പഴയതുപോലെ എളുപ്പമല്ലെന്ന് അദ്ദേഹം തിരിച്ചറിഞ്ഞു. 49-ആമത്തെ വയസ്സിൽ, ദീർഘകാലത്തെ വഴിവിട്ട ജീവിതത്തിനും അലച്ചിലിലും ഒടുവിൽ, വസൂരിക്കലകളും കുഴിഞ്ഞ കവിളുകളുമായി കാസനോവയുടെ രൂപവും ക്ഷയിച്ചിരുന്നു. അദ്ദേഹത്തിന്റെ വളഞ്ഞ മൂക്ക് പ്രത്യേകം ശ്രദ്ധിക്കപ്പെട്ടു.

കാസനോവയ്ക്ക് പണമോ, വഴങ്ങുന്ന പെണ്ണുങ്ങളോ, വിരസത മാറ്റാൻ പഴയ സുഹൃത്തുക്കളോ ഉണ്ടായിരുന്നില്ല. അമ്മ അക്കാലത്ത് മരിച്ചു. അക്കാലത്തുതന്നെ ലൈംഗികതയിൽ തന്നെ ഹരിശ്രീ കുറിപ്പിച്ച ബെറ്റീനാ ഗോസിയും കാസനോവയുടെ കയ്യിൽ കിടന്നു മരിച്ചു. ഇലിയഡ് പരിഭാഷ മൂന്നു വാല്യങ്ങളായി പ്രസിദ്ധീകരിച്ചെങ്കിലും വലിയ നേട്ടമുണ്ടാക്കിയില്ല. ഇക്കാലത്തു വോൾട്ടയറുമായി കാസനോവ മതപരമായ ഒരു സം‌വാദത്തിൽ ഏർപ്പെട്ടു. വോൾട്ടയർ ശരിക്കുള്ള തത്ത്വചിന്തകനായിരുന്നെങ്കിൽ അന്ധവിശ്വാസങ്ങളെ വിമർശിക്കുന്നതിനു പകരം അവയെക്കുറിച്ച് നിശ്ശബ്ദദപാലിക്കുമായിരുന്നെന്ന് കാസനോവ വാദിച്ചു. രാഷ്ട്രങ്ങളുടെ ശാന്തിയ്ക്ക് ജനസാമാന്യത്തെ അജ്ഞതയിൽ നിലനിർത്തേണ്ടത് ആവശ്യമാണെന്നാണ്‌ കാസനോവ പറഞ്ഞ ന്യായം.

1779-ൽ കാസനോവ ഫ്രാൻസെസ്കോ എന്നു പേരുള്ള നിരക്ഷരയായ ഒരു തുന്നൽക്കാരിയെ തന്റെ കാമുകിയും വീടുനടത്തിപ്പുകാരിയുമായി കൂടെ താമസിപ്പിച്ചു. അവൾ അദ്ദേഹത്തെ അത്മാർത്ഥമായി സ്നേഹിച്ചു. അതേവർഷം ഒടുവിൽ മതദ്രോഹക്കോടതി അദ്ദേഹത്തെ അവരുടെ ശമ്പളക്കാരനായി നിയമിച്ച്, മാർപ്പാപ്പയുടെ നിയന്ത്രണത്തിലുള്ള പ്രദേശങ്ങളും വെനീസുമായുള്ള വ്യാപാരബന്ധത്തെക്കുറിച്ച് അന്വേഷിക്കാനയച്ചു. എന്നാൽ ഭാഗ്യം കാസനോവയെ കൈവിട്ടിരുന്നു. 1783-ൽ വെനീസിലെ ഉപരിവർഗ്ഗത്തെ പരിഹസിക്കുന്ന ഒരു രചനയുടെ പേരിൽ അദ്ദേഹം അവിടെ നിന്ന് പുറത്താക്കപ്പെട്ടു. ഗ്രിമാനി പ്രഭുവാണ്‌ തന്റെ യഥാർത്ഥ പിതാവെന്ന് കാസനോവ സമ്മതിച്ചിട്ടുള്ളത് ആ രചനയിൽ മാത്രമാണ്‌.

തന്റെ ദേശാടനം തുടരാൻ നിർബ്ബന്ധിതനായ കാസനോവ വീണ്ടും പാരീസിലെത്തി. 1783 നവമ്പറിൽ അവിടെ അദ്ദേഹം അമേരിക്കൻ ഐക്യനാടുകളുടെ ഫ്രാൻസിലെ അംബാസിഡറായിരുന്ന ബെഞ്ചമിൻ ഫ്രാങ്ക്ലിനെ കണ്ടു. വ്യോമയാനത്തിന്റേയും ബലൂൺ യാത്രയുടേയും ഒരു പ്രകടനത്തിൽ പങ്കെടുക്കുകയായിരുന്നു ഫ്രാങ്ക്ലിൻ.

1785-ൽ കാസനോവ, ഇന്നത്തെ ചെക്ക് ഗണരാജ്യത്തിലുള്ള ജോസഫ് കാൾ വോൺ വാൾഡ്സ്റ്റീൻ പ്രഭുവിന്റെ ഗ്രന്ഥശാലയുടെ മേൽനോട്ടക്കാരനായി നിയമിക്കപ്പെട്ടു. ഫ്രീമേസൻ കൂട്ടായ്മയിൽ അംഗമായിരുന്ന വാൾഡ്സ്റ്റീൻ കാസനോവയെ മുൻപൊരിക്കൽ കണ്ടുമുട്ടിയിരുന്നു. സുരക്ഷയും മോശമല്ലാത്ത ശമ്പളവും നൽകിയ ആ ജോലി മുഷിപ്പൻ ആയിരുന്നെന്നാണ്‌ കാസനോവ പറയുന്നത്. എന്നാൽ അദ്ദേഹത്തിന്റെ രചനാജീവിതത്തിലെ ഏറ്റവും ഫലദായകമായ കാലം അതായിരുന്നു. അദ്ദേഹത്തിന്റെ ആരോഗ്യനില മോശമായിരുന്നു. കർഷകരായ സാധാരണക്കാരുടെ ഇടയിലുള്ള ജീവിതത്തിൽ കാസനോവയ്ക്ക് ഒരാകർഷണീയതയും കണ്ടെത്താനായില്ല. പുതിയ രക്ഷാദാതാവുമായി കാസനോവ നല്ല ബന്ധം പുലർത്തിയിരുന്നെങ്കിലും കാസനോവയേക്കാൾ പ്രായക്കുറവും തന്റേതായ കിറുക്കുകളുമുള്ളൊരു മനുഷ്യനായിരുന്നു പ്രഭു. ഭക്ഷണവേളകളിൽ അദ്ദേഹം കാസനോവയെ അവഗണിക്കുകയും പ്രധാന സന്ദർശകരെ പരിചയപ്പെടുത്തിക്കൊടുക്കാതിരിക്കുകയും ചെയ്തു. പരിചാരകർക്കൊപ്പമായിരുന്നു അദ്ദേഹത്തിന്‌ ഭക്ഷണം ഏർപ്പാടാക്കിയിരുന്നത്. പുറം നാട്ടുകാരനായ കാസനോവയെ പ്രഭുവിന്റെ കൊട്ടാരത്തിലുള്ള മറ്റുള്ളവർ സമ്പൂർണ്ണമായി വെറുത്തിരുന്നു. ഇക്കാലത്ത് കാസനോവയ്ക്ക് ആകെ സൗഹൃദമുണ്ടായിരുന്നത് അവിടെയുണ്ടായിരുന്ന ടെറിയർ നായ്ക്കളുമായായിരുന്നുവെന്ന് കരുതണം. ആത്മഹത്യയെപ്പറ്റി ആലോചിച്ചെങ്കിലും തന്റെ സ്മരണകൾ രേഖപ്പെടുത്തി വയ്ക്കാനായി ജീവിതം തുടരാൻ അദ്ദേഹം തീരുമാനിച്ചു. ജീവിതാന്ത്യം വരെ അദ്ദേഹം ആ ജോലിയിൽ ഏർപ്പെട്ടിരിക്കുകയും ചെയ്തു.

തന്റെ സാഹസങ്ങളുടെ മുഖ്യരംഗവേദികളിൽ ഒന്നായ ഫ്രാൻസിന്‌ 1789-ൽ ആരംഭിച്ച വിപ്ലവത്തെ തുടർന്നുണ്ടായ പരിവർത്തനം കാസനോവയ വേദനിപ്പിച്ചു. അതേക്കുറിച്ച് അദ്ദേഹം ഇങ്ങനെ എഴുതി: 

1797-ൽ കാസനോവയുടെ ജന്മനാട് നെപ്പോളിയന്റെ പിടിയിലായതോടെ വെനീസ് ഗണരാജ്യത്തിനും അന്ത്യമായി. നാട്ടിലേയ്ക്ക് മടങ്ങാൻ കാസനോവയ്ക്ക് പിന്നെ വഴിയില്ലാതായി. 1798 ജൂൺ നാലിന്‌ 73-ആമത്തെ വയസ്സിൽ അദ്ദേഹം അന്തരിച്ചു. "തത്ത്വചിന്തകനായി ജീവിച്ച് ക്രിസ്ത്യാനിയായി ഞാൻ മരിക്കുന്നു" എന്നായിരുന്നു അന്ത്യമൊഴി എന്നു പറയപ്പെടുന്നു.

അവസാനകാലത്തെ മുഷിപ്പും ഏകാന്തതയും "എന്റെ ജീവിതകഥ" (Histoire de ma vie) എന്ന രചനയിൽ ശ്രദ്ധിക്കാൻ കാസനോവയ്ക്ക് പ്രേരണ നൽകി. ആ രചന ഇല്ലായിരുന്നെങ്കിൽ അദ്ദേഹത്തിന്റെ പ്രശസ്തിയ്ക്ക് കുറവോ അസ്തമയം തന്നെയോ സംഭവിക്കുമായിരുന്നു. 1774 വരെയുള്ള കാലമേ ഈ രചനയിൽ വരുന്നുള്ളൂ. ആ രചനയിൽ ഏർപ്പെട്ടിരിക്കെയാണ്‌ അദ്ദേഹം മരിച്ചത്. 1792-ൽ എഴുതിയ ഒരു കത്തിൽ, തന്റെ സ്മരണകൾ വെറുപ്പുളവാക്കുന്നവയും ശത്രുക്കളെ സൃഷ്ടിക്കാൻ സാധ്യതയുള്ളതും ആയതുകൊണ്ട് അവ പ്രസിദ്ധീകരിക്കാനുള്ള തീരുമാനം പുന:പരിശോധിച്ചേക്കാമെന്ന് അദ്ദേഹം സൂചിപ്പിക്കുന്നുണ്ട്. എന്നാൽ ഒടുവിൽ കടുത്ത ഭാഗങ്ങളെ മയപ്പെടുത്തി എഴുത്തു തുടരാൻ തന്നെ അദ്ദേഹം തീരുമാനിച്ചു. ഇറ്റാലിയൻ ഭാഷയ്ക്കു പകരം ഫ്രഞ്ച് ഉപയോഗിക്കാൻ കാസനോവ പറഞ്ഞ ന്യായം “ഫ്രഞ്ച്, എന്റെ ഭാഷയേക്കാൾ അറിയപ്പെടുന്ന ഭാഷയാണ്‌" എന്നാണ്‌”.
പന്ത്രണ്ട് വാല്യങ്ങളുള്ള ഈ രചനയുടെ ഇംഗ്ലീഷ് പരിഭാഷ 1200 പുറമുണ്ട്. കാസനോവയുടെ ഏറ്റുപറച്ചിലുകളിൽ പശ്ചാത്താപത്തിന്റെ സ്പർശമേയില്ല. സംഗീതവും ഭക്ഷണവും ലൈംഗികതയും ഒക്കെ തനിക്കു നൽകിയ ആനന്ദം കാസനോവ വായനക്കാരുമായി പങ്കുവച്ച് ആഘോഷിക്കുന്നു. നന്നായി മസാല ചേർത്ത ഭക്ഷണത്തോടായിരുന്നു പ്രിയം. സ്ത്രീകളും പെൺകുട്ടികളും ആയുള്ള 120-ഓളം സാഹസാനുഭവങ്ങൾ അദ്ദേഹം നിരത്തുന്നുണ്ട്. ഒപ്പം പുരുഷന്മാരുമായുള്ള ബന്ധത്തെക്കുറിച്ചുള്ള വളഞ്ഞ സൂചനകളും നൽകുന്നു. "ഞാൻ ജീവിച്ചു എന്ന് എനിക്ക് അവകാശപ്പെടാനാകും“ എന്നാണ്‌ കാസനോവയുടെ സ്വയം വിലയിരുത്തൽ.

കാസനോവയുടെ സ്മരണകളുടെ കൈയെഴുത്തുപ്രതി, എഫ്.എ. ബ്രൊക്കാമസ് എന്ന പ്രസിദ്ധീകരണ സ്ഥാപനത്തിന്‌ വിൽക്കുന്നതു വരെ ബന്ധുക്കളുടെ കൈവശമായിരുന്നു. സംഗ്രഹരൂപത്തിലുള്ള ഒരു പതിപ്പ് 1822-നടുത്ത് ആദ്യം ജർമ്മനിലും പിന്നീട് ഫ്രഞ്ചിലും പ്രസിദ്ധീകരിച്ചു. രണ്ടാം ലോകമഹായുദ്ധത്തിൽ ജർമ്മനിയിലെ ലീപ്സിഗ് നഗരത്തിനുമേലുള്ള സഖ്യകഷിസേനയുടെ ബോംബുവർഷത്തെ കൈയെഴുത്തുപ്രതിയുടെ മൂലം അതിജീവിച്ചു. മൂലഭാഷയായ ഫ്രഞ്ചിൽ സ്മരണയുടെ പൂർണ്ണരൂപം ആദ്യമായി പ്രസിദ്ധീകരിച്ചത് 1960-ലാണ്‌.

ബഹുമുഖസ്വഭാവമുള്ള ഒരു സങ്കീർണ്ണവ്യക്തിത്വമായിരുന്നു കാസനോവയുടേതെങ്കിലും വിഷയലോലുപതയായിരുന്നു അതിന്റെ മുഖമുദ്ര. ഇന്ദ്രിയങ്ങൾക്കു സുഖം നൽകുന്നവയെ പിന്തുടരുകയെന്നത് ജീവിതത്തിലെ പ്രധാന ധർമ്മമായി താൻ എന്നും കരുതിയെന്നും അതിനേക്കാൾ പ്രാധാന്യം മറ്റൊന്നിനും കല്പിച്ചില്ലെന്നും അദ്ദേഹം സമ്മതിച്ചിട്ടുണ്ട്. താൻ എതിർലിംഗത്തിൽ പെട്ടവർക്കുവേണ്ടി ജനിച്ചവനാണെന്ന് അദ്ദേഹം വിശ്വസിച്ചു.
കാസനോവയുടെ സങ്കല്പത്തിലെ ആദർശബന്ധത്തിൽ ലൈംഗികതയ്ക്കപ്പുറം സങ്കീർണ്ണമായ സംഭവഗതികളും, ഹീറോകളും വില്ലന്മാരും രക്ഷകന്മാരും എല്ലാം ഉൾപ്പെട്ടിരുന്നു. അദ്ദേഹം പലപ്പോഴും പിന്തുടർന്നിട്ടുള്ള ഒരു മാതൃകയിൽ, സംഭവങ്ങളുടെ പിന്തുടർച്ച ഏതാണ്ട് ഇങ്ങനെയായിരുന്നു: 


നന്ദി ജനിപ്പിച്ച് കീഴടക്കാൻ കഴിയാത്തവളായി ഒരു പതിവ്രതയുമില്ലെന്ന് കാസനോവ കരുതി. "ഏറ്റവും ഹ്രസ്വവും ആയാസരഹിതവുമായ വഴി അതാണ്‌." ശ്രദ്ധയും ചെറിയ ഉപകാരങ്ങളും വഴിയാണ്‌ പെണ്ണിന്റെ ഹൃദയത്തെ മയപ്പെടുത്തേണ്ടത്. എന്നാൽ പ്രേമം വാക്കുകളിൽ പ്രകടിപ്പിക്കുന്നവൻ വിഡ്ഢിയാണ്‌. സംഭാഷണം ആവശ്യമാണ്‌. അതിന്റെ അഭാവത്തിൽ പ്രേമത്തിന്റെ മാധുര്യം മൂന്നിൽ രണ്ടും ഇല്ലാതാകുന്നു. എന്നാൽ സംഭാഷണത്തിൽ പ്രേമം സൂചിപ്പിക്കയല്ലാതെ കൊട്ടി ഘോഷിക്കരുത്.

ഉഭയസമ്മതം വശീകരണത്തിൽ പ്രധാനമാണെന്ന് കാസനോവ കരുതി. എന്നാൽ ഏറെ എളുപ്പമുള്ളതോ തീരെ ബുദ്ധിമുട്ടുള്ളതോ ആയ ബന്ധങ്ങളെ അദ്ദേഹം ഒഴിവാക്കി. ഒന്നാം രംഗത്തിൽ ഫലിതപ്രിയനും, സഹായസന്നദ്ധനും, ആത്മവിശ്വാസം തികഞ്ഞവനുമായ ഒരു ആദർശസഹയാത്രികന്റെ ഭാഗം മാത്രം അഭിനയിച്ച അദ്ദേഹം മൂന്നാം രംഗത്തിനു മുൻപ് കിടപ്പറയെക്കുറിച്ച് ചിന്തിച്ചില്ല. താൻ ഒരിക്കലും ഒരു ചൂഷകൻ ആയിരുന്നില്ലെന്ന് കാസനോവ എടുത്തുപറയുന്നു. പൂർ‌വപരിചയമില്ലാത്തവരേയും, ലോലമനസാക്ഷിയുള്ളവരേയും ഒക്കെ താൻ വെറുതേവിട്ടെന്നും അദ്ദേഹം പറയുന്നു. പെണ്ണുങ്ങളുടെ ബുദ്ധിയ്ക്ക് വിലകല്പിച്ചെങ്കിലും വിദ്യാഭ്യാസം അവർക്കാവശ്യമെല്ലെന്ന് അദ്ദേഹം കരുതി.

ക. കാസനോവ വിഷയാസക്തിയെ തത്ത്വചിന്തയും പാസ്കലിന്റെ പന്തയത്തെ ക്രിസ്തുമതവുമായി തെറ്റിദ്ധരിച്ചിരുന്നു എന്നാണ്‌ ഇതേക്കുറിച്ച് ചരിത്രകാരനായ വിൽ ഡുറാന്റിന്റെ കമന്റ്. "He had mistaken sensualism for philosophy, and Pascal's Wager for Christianity".


</doc>
<doc id="110075" url="https://ml.wikipedia.org/wiki?curid=110075" title="സുനിൽ ഗാംഗുലി">
സുനിൽ ഗാംഗുലി

ഭാരതീയനായ ഒരു ഹവായിയൻ ഗിത്താറിസ്റ്റ് ആയിരുന്നു സുനിൽ ഗാംഗുലി. HMV, സാഗരിക, കോൺകോർഡ് മുതലായ റെകോർഡിംഗ് കമ്പനികളുമായി ചേർന്ന് നിരവധി ഗാനങ്ങൾ സുനിൽ ഗാംഗുലി പുറത്തിറക്കിയിട്ടുണ്ട്. 

ത്രിപുരയിൽ 1940 ജനുവരി 1 നു ജനിച്ച ഇദ്ദേഹം നിരവധി ബോളിവുഡ് ഗാനങ്ങൾ ഗിത്താറിൽ ഈണപ്പെടുത്തിയിട്ടുണ്ട്. പണ്ഡിറ്റ്‌ പന്നാലാൽ ഘോഷ് ആയിരുന്നു ഇദ്ദേഹത്തിന്റെ ഗുരു. 
ഹിന്ദുസ്ഥാനി സംഗീതത്തിൽ വളരെ അറിവുണ്ടായിരുന്ന ഇദ്ദേഹം 40 വർഷം സംഗീതലോകത്ത് നിലനിൽക്കുകയും 1999 ജുൺ 14 ന് മരണമടയുകയും ചെയ്തു.


</doc>
<doc id="110094" url="https://ml.wikipedia.org/wiki?curid=110094" title="ഉത്തരം (ചലച്ചിത്രം)">
ഉത്തരം (ചലച്ചിത്രം)


</doc>
<doc id="110112" url="https://ml.wikipedia.org/wiki?curid=110112" title="വള്ളുവക്കോനാതിരി">
വള്ളുവക്കോനാതിരി

വള്ളുവക്കോനാതിരി എന്നത് ആറങ്ങോട്ടു സ്വരൂപത്തിലെ തലമുതിർന്ന പുരുഷ അംഗത്തിന്റെ സ്ഥാനമാകുന്നു. കുറുവയായിരുന്നു ആസ്ഥാനം. കടന്നമണ്ണയായിരുന്നു മൂലസ്വരൂപ സ്ഥാനം. കോതൈ കടുങ്ങോനായ കോവിൽ കരുമികൾ എന്നായിരുന്നു സ്ഥാനം. കടന്നമണ്ണ, ആയിരനാഴി, മങ്കട, അരിപ്പുറെ നാലു കോവിലകങ്ങളിൽ മൂത്ത പുരുഷനാകുന്നു ഈ സ്ഥാനി. തിരുമാന്ധാംകുന്ന് ഭഗവതി വള്ളുവനാടിന്റെ പരദേവതയും, പന്തല്ലൂർ ഭഗവതി വള്ളുവക്കോന്റെ സ്വരൂപ പരദേവതയും ആകുന്നു.
വെള്ളപ്പൻ എന്നത് വള്ളുവക്കോനാതിരിയുടെ സ്ഥാനമാകുന്നു. വെള്ളപ്പനാട്ടുകരയിലെ ഭരണാധികാരി എന്നർത്ഥം. വെള്ളപ്പനാട്ടുകര സംസ്കൃതഭാഷയിൽ വല്ലഭക്ഷോണി ആകുന്നു. വെള്ളപ്പൻ എന്നത് വല്ലഭൻ എന്ന് എഴുതുന്നു. വല്ലഭൻ പല്ലവനായിരിക്കുമോ എന്ന് ചിലർ സംശയിച്ചിരുന്നു.
വള്ളുവക്കോന്റെ കുടുംബ മൂലസ്ഥാനത്തെ കടന്നമണ്ണ പരനാട്ടു കോവിലകം എന്നു പറയുന്നു. കടന്നമണ്ണ ദേശപ്പേര് ആകുന്നു. താവഴിയെ കടന്നോൻ മൂത്ത വക എന്ന് പറയുന്നു. കടന്നൻ എന്നൊരു വ്യക്തിനാമം വള്ളുവനാട് ഗ്രന്ഥവരിയിൽ കാണാം. തലമൂത്ത ഒന്നാമത്തെ സ്ത്രീ അംഗത്തെ വേദപുരാട്ടി എന്നും കുളത്തുർ തമ്പുരാട്ടി എന്നും പറയുന്നു. രണ്ടാമത്തെ സ്ത്രീ സ്ഥാനിയെ കടന്നോൻ മൂത്ത തമ്പുരാട്ടി എന്നും ഇവരുടെ ആസ്ഥാനത്തെ കടന്നോൻ കോവിലകമെന്നും പറയുന്നു. കൂടാതെ കടന്നേൻ കാവ് എന്നൊരു ആരാധനാലയവും വള്ളുവനാട്ടിലുണ്ട്. കടന്നമണ്ണപുരം നരസിംഹസ്വാമി ക്ഷേത്രവും കാണാം. കടന്നൻ എന്ന ശബ്ദം കദംബനായിരിക്കുമോ എന്ന് ഒരു ചരിത്രഗവേഷകൻ സംശയിക്കുന്നുണ്ട്.



</doc>
<doc id="110117" url="https://ml.wikipedia.org/wiki?curid=110117" title="ഹാരി ഹൗഡിനി">
ഹാരി ഹൗഡിനി

പ്രശസ്തനായ ഒരു ഹംഗേറിയൻ ജാലവിദ്യക്കാരനും നടനുമായിരുന്നു ഹാരി ഹൗഡിനി (മാർച്ച് 24, 1874 – ഒക്ടോബർ 31, 1926). ബന്ധനസ്ഥനായതിനു ശേഷം രക്ഷപ്പെടുന്നതിൽ വിരുതനായിരുന്നു ഇദ്ദേഹം. അതിമാനുഷികത പോലുള്ള അന്ധ വിശ്വാസങ്ങളെ ഇദ്ദേഹം ശക്തമായി എതിർത്തിരുന്നു. തുടക്കത്തിൽ അമേരിക്കൻ ഐക്യനാടുകളിലെ വുഡവില്ലെ എന്ന സ്ഥലത്തും യൂറോപ്പിലും മായജാല പ്രകടനങ്ങൾ നടത്തി ജനശ്രദ്ധ പിടിച്ചു പറ്റി. യൂറോപ്പിൽ വച്ച് അദ്ദേഹം പോലീസ് ഉദ്യോഗസ്ഥരോട് തന്നെ വിലങ്ങണിയിച്ച് ബന്ധനസ്ഥക്കാൻ വെല്ലുവിളിക്കുകയും അതിൽ നിന്നു രക്ഷപെട്ടു കാണിക്കുകയും ചെയ്തു. അവിടെ അദ്ദേഹം ഹാരി ഹാൻഡ്കഫ് ഹൗഡിനി എന്ന പേരിൽ പ്രശസ്തനായി. തുടർന്ന് ചങ്ങലകൾ, കെട്ടിടങ്ങളുടെ മുകളിൽ നിന്നും തൂക്കിയിട്ട കയറുകൾ മുതലായവ കൊണ്ട് ബന്ധനസ്ഥനായതിനു ശേഷം രക്ഷപെടുക, ബന്ധനസ്ഥനായതിനു ശേഷം വെള്ളത്തിനടിയിൽ നിന്നും രക്ഷപ്പെടുക, വായു കടക്കാത്ത പാൽപ്പാത്രത്തിനകത്തു നിന്നും രക്ഷപെടുക എന്നിങ്ങനെ വിവിധയിനം വിദ്യകൾ ഹൗഡിനി തന്റെ മാന്ത്രികപ്രകടനങ്ങളിൽ ഉൾപെടുത്തി.

എറിക്ക് വീസ് എന്ന ഹാരി ഹൗഡിനി ഹങ്കറിയുടെ തലസ്ഥാനമായ ബുഡാപെസ്റ്റിൽ ഒരു ജൂതകുടുംബത്തിൽ ജനിച്ചു. അദ്ദേഹത്തിന്റെ മാതാപിതാക്കൾ റബ്ബി മേയർ ആയിരുന്ന സാമുവൽ വിസും (1829–1892)സിസീലിയ സ്റ്റെയിനറും (1841–1913) ആയിരുന്നു. ആ കുടുംബത്തിലെ ഏഴു മക്കളിൽ ഒരാളായിരുന്നു. മാതാപിതാക്കൾ ലിയോപോൾഡ് ഡി. (1879–1962); കാരി ഗ്ലാഡിസ് (1882–1959) എന്നിവരായിരുന്നു.

1878 ജൂലൈ 3നു തന്റെ മാതാവിന്റെയും 4 സഹോദരന്മാരുടെയും കൂടെ അദ്ദേഹം ഫ്രേസിയ എന്ന കപ്പലിൽ അമേരിക്കൻ ഐക്യനാടുകളിൽ എത്തി. ആ സമയം മാതാവ് ഗർഭിണിയായിരുന്നു. ഒരു ജൂത കൂട്ടായ്മയുടെ റബ്ബി (പുരോഹിതൻ) ആയി പിതാവ് ജോലിചെയ്തു. 

1880ലെ സെൻസസ് പ്രകാരം, ആ കുടുംബം, ആപ്പിൾട്ടൺ സ്റ്റ്രീറ്റിൽ ആണു താമസിച്ചിരുന്നതെന്നുകാണാം. 1882 ജൂൺ 6നു റബ്ബി ആയ വീസിനു അമെരിക്കൻ പൗരത്വം ലഭിച്ചു. സിയോണിൽ ഉണ്ടായിരുന്ന പുരൊഹിതസ്ഥാനം നഷ്ടമായതിനാൽ ന്യൂയോർക്കിലേയ്ക്കു താമസം മാറ്റി. വാടയ്ക്കുള്ള ഒരു വീട്ടിൽ ഐസ്റ്റ് 79ത് സ്ട്രീറ്റിൽ ആണു താമസിച്ചത്. ചെറുതായിരിക്കുമ്പോൾത്തന്നെ എറിക്ക് വീസ് അനേകം തൊഴിലുകൾ ചെയ്തിരുന്നു. 9 വയസ്സുള്ളപ്പോൾത്തന്നെ ഒരു ട്രപ്പീസ് കളിക്കാരനായി. തന്റെ യൗവനത്തിൽ ഒരു ക്രോസ്കണ്ട്രി ഓട്ടക്കാരനായി. പിന്നീട് ജാലവിദ്യകാരനായപ്പോൾ ഫ്രഞ്ച് മാജീഷ്യനായ ജീൻ യുജീൻ റോബർട്ട് ഹൗഡിന്റെ ജീവചരിത്രം 1890 ൽ വായിക്കുകയും അതിൽ ആകൃഷ്ടനായി അദ്ദേഹത്തിന്റെ പേരിന്റെ ചിലഭാഗം സ്വീകരിച്ച്, ഹാരി ഹൗഡിനി എന്ന് പിൽക്കാലത്ത് അറിയപ്പെടുകയും ചെയ്തു. ഫ്രെഞ്ചിൽ ഒരു പേരിനുശേഷം ഇംഗ്ലിഷിലെ i ചേർത്താൽ "like" എന്ന അർത്ഥം വരുമെന്നു തെറ്റായി ഗ്രഹിച്ചു. അങ്ങനെയാണ് അദ്ദേഹം തന്റെ പേര് Houdini എന്നാക്കിനിശ്ചയിച്ചത്. 

ഹാരി ഹൗഡിനി ആന്തര സ്ഥരവീക്കത്താൽ 1926 ഒക്ടോബർ 31 ന് ഉച്ചതിരിഞ്ഞ്  1:26 ന് തന്റെ 52 ആമത്തെ വയസിൽ ​​ ഡെട്രോയിറ്റ്സ് ഗ്രേസ് ഹോസ്പിറ്റലിലെ റൂം 401 ൽവച്ച് മരണമടഞ്ഞു. അവസാന നാളുകളിൽ താൻ സുഖം പ്രാപിക്കുമെന്ന് അദ്ദേഹം വിശ്വസിച്ചിരുന്നുവെങ്കിലും മരിക്കുന്നതിന് മുമ്പുള്ള അവസാന വാക്കുകൾ, "ഞാൻ പോരാടി മടുത്തു" എന്നായിരുന്നു.

മോൺ‌ട്രിയലിലെ പ്രിൻസസ് തിയേറ്ററിൽ ഹൌഡിനിയുടെ ഡ്രസ്സിംഗ് റൂമിൽ നടന്ന ഒരു സംഭവത്തിന്റെ സാക്ഷികളിൽന്നുള്ള വിവരങ്ങൾപ്രകാരം, ഹൗഡിനി മരണം മക്ഗിൽ യൂണിവേഴ്സിറ്റി വിദ്യാർത്ഥിയായ ജോസെലിൻ ഗോർഡൻ വൈറ്റ്ഹെഡ് (ജീവിതകാലം: 1895 -  1954), ഹൌഡിനിയുടെ അടിവയറ്റിൽ തുടർച്ചയായി മർദ്ദിച്ചതിനാലാണെന്ന്.

സംഭവത്തിന്റെ ദൃക്സാക്ഷികളായിരുന്ന ജാക്ക് പ്രൈസ്, സാം സ്മിലോവിറ്റ്സ് (ജാക്ക് പ്രൈസ് എന്നും സാം സ്മൈലി എന്നും അറിയപ്പെടുന്നു) എന്നീ വിദ്യാർത്ഥികൾ ഈ സംഭവത്തെക്കുറിച്ചു പരസ്പര സ്ഥിരീകരണം നടത്തിയിരുന്നു. പ്രൈസ് പറയുന്നതുപ്രകാരം, "ബൈബിളിലെ അത്ഭുതങ്ങളിൽ വിശ്വസിക്കുന്നുണ്ടോ" എന്നും "വയറ്റിലെ പ്രഹരങ്ങൾ തന്നെ വേദനിപ്പിച്ചിട്ടില്ലെന്നത് ശരിയാണോ" എന്നും വൈറ്റ്ഹെഡ് ഹൌഡിനിയോട് ചോദിക്കുകയുണ്ടായി. തുടർന്ന് മിന്നൽവേഗതയിൽ ഹൗഡിനിയുടെ അടിവയറിനുതാഴെ അയാൾ ചുറ്റികകൊണ്ടെന്നതു പോലെ ഏതാനും തവണ തീവ്രമായി പ്രഹരിച്ചു. ഏതാനും ദിവസങ്ങൾക്കുമുമ്പുനടന്ന ഒരു പ്രകടനത്തിന്റ സമയത്ത് അദ്ദേഹത്തിന്റെ എല്ലിനു പൊട്ടൽ സംഭവച്ചിരുന്നതിനാൽ സംഭവം നടക്കുമ്പോൾ ഹൗഡിനി ഒരു കിടക്കയിൽ ചാരിയിരുന്നു വിശ്രമിക്കുകയായിരുന്നുവെന്നു പറയപ്പെടുന്നു. ഓരോ അടിയിലും ഹൗഡിനി വേദനകൊണ്ടു പുളയുകയും അടുത്ത പ്രഹരവേളയിൽ വൈറ്റ്ഹെഡിനെ അദ്ദേഹം പെട്ടെന്ന് തടയുകയും, തനിക്കു കൂടുതൽ പ്രഹരം താങ്ങാൻ കഴിയില്ലെന്ന് ആംഗ്യം കാണിക്കുകയും ചെയ്തു. വൈറ്റ്ഹെഡ് അതിവേഗതയിലും കടുത്തതുമായ ഒരു ആക്രമണം തന്റെ മേൽ അഴിച്ചുവിടുമെന്നു  പ്രതീക്ഷിക്കാത്തതിനാൽ പ്രഹരങ്ങൾക്കെതിരെ സ്വയം പ്രതിരോധിക്കുവാൻ തനിക്ക് അവസരം ലഭിച്ചില്ലെന്നു് ഹൗഡിനി വെളിപ്പെടുത്തിയിരുന്നതായി പ്രൈസ് തുടർന്നു പറഞ്ഞു. എല്ലിനു സംഭവിച്ച പൊട്ടലിന്റെ ഫലമായി അദ്ദേഹത്തിന്റെ കണങ്കാലിനു പൊട്ടലുണ്ടായിരുന്നില്ലെങ്കിൽ, കട്ടിലിൽ നിന്ന് എഴുന്നേറ്റു സ്വയം പ്രതിരോധിക്കുവാൻ അദ്ദേഹത്തിന് അവസരം ലഭിക്കുമായിരുന്നു. 

അന്നു വൈകുന്നേരം മുഴുവൻ ഹൗഡിനി വലിയ വേദന സഹിക്കുകയുണ്ടായി. അടുത്ത രണ്ടു ദിവസങ്ങളിൽ ഉറങ്ങാൻ കഴിയാതെവരുകയും കടുത്ത വേദനയുമുണ്ടായെങ്കിലും വൈദ്യസഹായം തേടിയില്ല. ഒടുവിൽ ഒരു ഡോക്ടറെ കണ്ടപ്പോൾ അദ്ദേഹത്തിന് 102 ° F (39 ° C) പനിയും അക്യൂട്ട് അപ്പെൻഡിസൈറ്റിസും ഉണ്ടെന്ന് കണ്ടെത്തുകയും ഉടനടി ശസ്ത്രക്രിയ നടത്താൻ നിർദ്ദേശിക്കപ്പെടുകയും ചെയ്തു. അദ്ദേഹം ഉപദേശത്തെ അവഗണിക്കുകയും തന്റെ പ്രദർശനവുമായി മുന്നോട്ട് പോകാൻ തീരുമാനിക്കുകയും ചെയ്തു. 1926 ഒക്ടോബർ 24 ന് മിഷിഗണിലെ ഡെട്രോയിറ്റിലുള്ള ഗാരിക്ക് തിയേറ്ററിൽ അദ്ദേഹത്തിന്റെ അവസാനത്തെ പ്രകടനത്തിനായി ഹൌഡിനി എത്തുമ്പോൾ അദ്ദേഹത്തിന് 104 ° F (40 ° C) പനി ഉണ്ടായിരുന്നു. രോഗനിർണയം സ്ഥിരീകരിച്ചതിനുശേഷവും ഹൗഡിനി അരങ്ങിലെത്തി.  പ്രദർശനം നടന്നുകൊണ്ടിരിക്കവേ ബോധക്ഷയമുണ്ടായ അദ്ദേഹം അതിൽനിന്നു മോചിതനാകുകയും തന്റെ ഷോ തുടരുകയും ചെയ്തു. തുടർന്ന് അദ്ദേഹം ഡെട്രോയിറ്റ്സ് ഗ്രേസ് ഹോസ്പിറ്റൽ പ്രവേശിപ്പിക്കപ്പെട്ടു.

മർദ്ദനത്തിന്റ പരിക്കും അപ്പെന്റിസൈസും തമ്മിലുള്ള ബന്ധത്തെക്കുറിച്ചു തീർച്ചയില്ലാത്തതിനാൽ ഡ്രസിംഗ് റൂമിലെ സംഭവം ഹൗഡിനിയുടെ ആത്യന്തിക മരണത്തിനു ഹേതുവായോ എന്നതു വ്യക്തമല്ലായിരുന്നു. മറ്റൊരു സിദ്ധാന്തപ്രകാരം ഹൗഡിനിക്ക്  താൻ അപ്പെന്റിസൈസ് ബാധിതനാണെന്ന വസ്തുത അറിയില്ലായിരുന്നുവെന്നതാണ്. പ്രൈസ്, സ്മിലോവിറ്റ്സ് എന്നിവയിൽ നിന്ന് മൊഴികൾ എടുത്ത ശേഷം, ഹൗഡിനിയുടെ ഇൻഷുറൻസ് കമ്പനി ഡ്രസ്സിംഗ് റൂമിലെ സംഭവമാണ് അദ്ദേഹത്തിന്റെ മരണത്തിന് കാരണമെന്ന് നിഗമനത്തിലെത്തുകയും ഇരട്ടി നഷ്ടപരിഹാരം നൽകുകയും ചെയ്തു.



</doc>
<doc id="110121" url="https://ml.wikipedia.org/wiki?curid=110121" title="കല്ലറ ഗ്രാമപഞ്ചായത്ത് (കോട്ടയം)">
കല്ലറ ഗ്രാമപഞ്ചായത്ത് (കോട്ടയം)

കേരളത്തിൽ, കോട്ടയം ജില്ലയിലെ ഒരു ഗ്രാമപഞ്ചായത്താണ് കല്ലറ. നാലു വശവും വെള്ളത്താൽ ചുറ്റപ്പെട്ടതും മുന്നിൽ രണ്ട് ഭാഗം നെൽ കൃഷി ചെയ്യുന്ന പുഞ്ചപ്പാടശേഖരങ്ങളും ഉൾപ്പെടുന്ന 27.48 ച.കി. മീറ്റർ വിസ്തീർണ്ണമുള്ള ഒരു കൊച്ചുഗ്രാമമാണ് കല്ലറ. പഞ്ചായത്ത് അപ്പർ കുട്ടനാട് പ്രദേശമാണ്. പഞ്ചായത്തിന്റെ വികസന പ്രവർത്തനങ്ങലെല്ലാം കാർഷികമേഖലയെ അടിസ്ഥാനമാക്കിയുള്ളതാണ്.

കല്ലറ ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 


</doc>
<doc id="110138" url="https://ml.wikipedia.org/wiki?curid=110138" title="ആറളം വന്യജീവി സംരക്ഷണകേന്ദ്രം">
ആറളം വന്യജീവി സംരക്ഷണകേന്ദ്രം

കേരളത്തിന്റെ വടക്കേയറ്റത്തുള്ള വന്യജീവിസങ്കേതമാണ് ആറളം വന്യജീവി സംരക്ഷണ കേന്ദ്രം. കണ്ണൂർ ജില്ലയിൽ, തലശ്ശേരിയിൽ നിന്നും 35 കിലോമീറ്റർ അകലെയും കണ്ണൂർ നഗരത്തിൽനിന്നും 60 കിലോമീറ്റർ അകലെയുമായാണ്‌ സ്ഥിതി ചെയ്യുന്നത്.

കേരളത്തിലെ ഒരു ചെറിയ വന്യജീവിസങ്കേതമായ ഇതിന്റെ വിസ്തൃതി, 55 ചതുരശ്ര കിലോമീറ്ററാണ്. വന്യജീവിസങ്കേതത്തിൽ ആന,കാട്ടുപോത്ത്, മ്ലാവ്, കേഴമാൻ,കാട്ടുപന്നി, കാട്ടുനായ്, കടുവ, വിവിധ തരം കുരങ്ങുകൾ, കുട്ടിതേവാങ്ക് തുടങ്ങിയവയുണ്ട്. 1984 ൽ ആണ് ഈ വന്യജീവിസങ്കേതം രൂപികരിക്കപ്പെട്ടത്. ആറളം വന്യജീവി സങ്കേതത്തിന്റെ വൈൽഡ് ലൈഫ് വാർഡന്റെ കാര്യാലയം സ്ഥിതിചെയ്യുന്നത് സമീപ പട്ടണമായ ഇരിട്ടിയിലാണ്. വളപട്ടണം പുഴയുടെ പ്രധാന നീർച്ചാലായ ചീങ്കണ്ണിപ്പുഴ, ബാവലിപ്പുഴ എന്നിവയുൾപ്പെടെ നിരവധി ചെറുതും വലുതുമായ അരുവികളും തോടുകളും ഈ വന്യജീവിസങ്കേതത്തിനുള്ളിലൂടെയും അതിരുകളിലൂടെയും ഒഴുകിയിറങ്ങുന്നു.

വടക്ക് കർണ്ണാടകസംസ്ഥാനത്തിലെ വനങ്ങൾ, കിഴക്ക് വയനാട് ജില്ലയിലെ വനങ്ങൾ, തെക്ക് ആറളം കൃഷിത്തോട്ടം, ചീങ്കണ്ണിപ്പുഴയും, പടിഞ്ഞാറ് ആറളം ഫാം എന്നിവയാണ് അതിരുകൾ.
40-45 മീറ്റർ വരെ ഉയരമുള്ള വൃക്ഷങ്ങളുടെ മേല്ത്തട്ട്,15-30 മീറ്റർ വരെ ഉയരമുള്ള മധ്യനിര, ചെറുവൃക്ഷങ്ങളും കുറ്റിച്ചെടികളും നിറഞ്ഞ ഭൂനിരപ്പിനോട് ചേർന്ന അടിക്കാടുകൾ എന്നിവയോടു കൂടിയ സമൃദ്ധമായ കാടുകൾ ഇവിടത്തെ പ്രത്യേകതയാണ്.

ഡിസംബർ-ജനവരി മാസങ്ങളിൽ നടക്കുന്ന ആൽബട്രോസ് ശലഭങ്ങളുടെ ദേശാടനം ശലഭ നിരീക്ഷകരുടെയും ജന്തുശാസ്ത്രജ്ഞരുടെയും പ്രത്യേക ശ്രദ്ധ ആകർഷിക്കുന്നു. ചീങ്കണ്ണിപ്പുഴയുടെ തീരത്തുകൂടെ ആയിരകണക്കിന് ശലഭങ്ങളാണ് ഈ കാലത്ത് കടന്നുപോകുന്നത്. ഇവ കുടക്മല നിരകളിൽ നിന്നും പുറപ്പെട്ട് വയനാടൻ കാടുകൾ വഴി കടന്നുപോകുന്നതായാണ് രേഖപ്പെടുത്തിയിട്ടുള്ളത്. ഒരു മിനുട്ടിൽ 40 മുതൽ 140 വരെ ആൽബട്രോസ്സ് ശലഭങ്ങൾ പുഴയോരത്തുകൂടെ കടന്നു പോയതായി രേഖപ്പെടുത്തിയിട്ടുണ്ട്.. 

കേരള വനംവകുപ്പിന്റെയും മലബാർ നാച്ച്വറൽ ഹിസ്റ്ററി സൊസൈറ്റിയുടെയും മേൽനോട്ടത്തിൽ 2012 മാർച്ച് 11-ന് പൂർത്തിയായ പതിമൂന്നാമത് കണക്കെടുപ്പിൽ പുതിയ ഒരിനം ഉൾപ്പെടെ 150 പക്ഷി ജാതികളെ ഇവിടെ നിന്നും കണ്ടെത്തി. പുതുതായി കണ്ടെത്തിയത് ചരൽക്കുരുവി എന്ന ഒരിനത്തെയാണ്. കേരളത്തിൽ അപൂർവമായ പാണ്ടൻ വേഴാമ്പലിനെയും കണക്കെടുപ്പിൽ നാലു പ്രദേശത്തു നിന്നും കണ്ടെത്തി. ഈ സർവ്വേയിൽ ചരൽക്കുരുവിയെക്കൂടി കണ്ടെത്തിയതോടെ ഇവിടെ നിന്നും കണ്ടെത്തിയ ആകെ പക്ഷിജാതികളുടെ എണ്ണം 237 ആയി നിജപ്പെടുത്തി.


</doc>
<doc id="110141" url="https://ml.wikipedia.org/wiki?curid=110141" title="ആനവാൽ മോതിരം">
ആനവാൽ മോതിരം

ശ്രീനിവാസൻ, സുരേഷ് ഗോപി എന്നിവർ പ്രധാനവേഷത്തിൽ അഭിനയിച്ച് 1991 -ൽ പുറത്തിറങ്ങിയ ഒരു മലയാളചലച്ചിത്രമാണ് ആനവാൽ മോതിരം. ജി.എസ്. വിജയൻ ആണ് ടി. ദാമോദരൻ തിരക്കഥ രചിച്ച ഈ ചിത്രം സംവിധാനം ചെയ്തിരിക്കുന്നത്. സെഞ്ച്വറി ഫിലിംസിന്റെ ബാനറിൽ രാജു മാത്യു ആണ് ഈ ചിത്രം നിർമ്മിച്ചത്.

1990-ൽ പുറത്തിറങ്ങിയ "ഷോർട്ട് ടൈം" എന്ന അമേരിക്കൻ ചലച്ചിത്രത്തിന്റെ പുനരാവിഷ്കരണമാണ് ഈ ചിത്രം.

ആഭ്യന്തര മന്ത്രിയുടെ മകൾ ശ്രുതിയെ സ്നേഹിക്കുന്ന എസ്.ഐ. നന്ദകുമാർ (സുരേഷ് ഗോപി) എങനെയും പ്രമാദമായ ഒരു കേസ് അന്വേഷിച്ച് പ്രമോഷൻ നേടാനുള്ള ശ്രമത്തിലാണ്. പക്ഷേ നന്ദു കഷ്ടപ്പെട്ട് അന്വേഷിച്ച് വിജയിച്ച് കേസുകളുടെ ക്രെഡിറ്റ് കൊണ്ട്പോകുന്നതോ മേലുദ്യോഗസ്ഥനും പേടിത്തൊണ്ടനുമായ സി.ഐ. ജെയിംസ് പള്ളിത്തറയും (ശ്രീനിവാസൻ). ഒരു ദിവസം കാമുകിയെ കാണാൻ ആഭ്യന്തര മന്ത്രിയുടെ ബംഗ്ലാവിലേയ്ക്ക് ഒളിച്ച് കടന്ന നന്ദുവും, കമ്മീഷണർ സജിത് കുമാറിന്റെ (റിസബാവ) നിർദ്ദേശപ്രകാരം നന്ദുവിനെ പിൻ‌തുടർന്ന ജെയിംസും പിടികൂടപ്പെട്ട് സസ്പെൻഷനിലാകുന്നു. പാർട്ടി നേതാവ് ബാർബർ ചെല്ലപ്പന്റെ (ജഗതി ശ്രീകുമാർ) സഹായത്താൽ സർവീസിൽ തിരിച്ച് കയറിയ ജെയിംസിനും നന്ദുവിനും സ്പെഷ്യൽ ഫോഴ്സിലേയ്ക്ക് പണിഷ്മെന്റ് ട്രാസ്ഫർ കിട്ടുന്നു. ജീവൻ പണയം വച്ചുള്ള ഒരു സ്പെഷ്യൽ ഫോഴ്സ് ദൌത്യത്തിൽ നിന്ന് രക്ഷപ്പെടാൻ ജയിംസ്, പോലീസ് ബസ്സിന് കാൽ വച്ച് കാലൊടിച്ച് ആശുപത്രിയിലാകുന്നു. ആശുപത്രിയിൽ വച്ച് കാൻസർ രോഗിയും ആഭ്യന്തര മന്ത്രിയുടെ ഡ്രൈവറുമായ കുരുവിളയുടേയും (രാജൻ പി. ദേവ്) ജയിംസിന്റേയും രക്ത സാമ്പിളുകൾ പരസ്പരം മാറുന്നു. മൂന്ന് മാസത്തിനകം മരിക്കുമെന്ന ഡോക്ടറുടെ മുന്നറിയിപ്പ് ജയിംസിനെ ധീരനാക്കിമാറ്റുന്നു. എങനേയും അപകടമരണം വരിച്ച് മകൻ ബിജുക്കുട്ടനും ഭാര്യ ആനിക്കും (ശരണ്യ) സ്വാഭാവിക മരണ ഇൻഷുറൻസ് തുകയുടെ ഇരട്ടിയായ അപകടമരണ ഇൻഷുറൻസ് തുക നേടിക്കൊടുക്കലാണ് ജെയിംസിന്റെ ലക്ഷ്യം. അതിനായി എല്ലാ അപകടം പിടിച്ച കേസുകളും ജെയിംസ് സ്വയം ഏറ്റെടുക്കുകയാണ്.


ഗാനങ്ങളില്ലാത്ത ഈ ചിത്രത്തിന് പശ്ചാത്തലസംഗീതം പകർന്നത് ജോൺസൺ ആണ്.




</doc>
<doc id="110149" url="https://ml.wikipedia.org/wiki?curid=110149" title="3 ഇഡിയറ്റ്സ്">
3 ഇഡിയറ്റ്സ്

രാജ്കുമാർ ഹിറാനി സം‌വിധാനം ചെയ്ത് അഭിജാത് ജോഷി തിരക്കഥയെഴുതി വിധു വിനോദ് ചോപ്ര നിർമിച്ച് 2009-ൽ പുറത്തിറങ്ങിയ ഒരു ബോളിവുഡ് ചലച്ചിത്രമാണ് 3 ഇഡിയറ്റ്സ്. ആമിർ ഖാൻ, ആർ. മാധവൻ, ശർമാൻ ജോഷി, കരീന കപൂർ, ഓമി വൈദ്യ, പരീക്ഷിത്ത് സാഹ്നി, ബൊമൻ ഇറാനി എന്നിവരാണീ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ഈ ചിത്രം ചേതൻ ഭഗത് എഴുതിയ ഫൈവ് പോയന്റ് സം വൺ എന്ന നോവലിന്റെ കഥാംശം ഉൾക്കൊണ്ടു കൊണ്ടാണു നിർമ്മിച്ചിരിക്കുന്നത്.

3 ഇഡിയറ്റ്സ് "എക്കാലവും ഏറ്റവും കൂടുതൽ പണം വാരിക്കൂട്ടിയ ബോളിവുഡ് ചലച്ചിത്രമാണ്‌". ലോകത്തെ പല രാജ്യങ്ങളിലും പ്രദർശിപ്പിച്ച് 400 കോടി രൂപ നേടിയ ഈ ചിത്രം ഏറ്റവും കൂടുതൽ പണം വാരിയ ഇന്ത്യൻ ചിത്രമെന്നതിനുള്ള റെക്കോർഡിനു അർഹമായി.2012ൽ പുറത്തിറങ്ങിയ നൻപൻ എന്ന എന്ന ചലച്ചിത്രം 3 ഇഡിയറ്റ്സിന്റെ തമിഴ് പതിപ്പാണ്.



</doc>
<doc id="110160" url="https://ml.wikipedia.org/wiki?curid=110160" title="പത്താം നിലയിലെ തീവണ്ടി">
പത്താം നിലയിലെ തീവണ്ടി

2009-ൽ പുറത്തിറങ്ങിയ ഒരു മലയാളചലച്ചിത്രമാണ് പത്താം നിലയിലെ തീവണ്ടി (Train in the 10th floor). ഒരു ചിത്തഭ്രമ (സ്കിറ്റ്സോഫ്രീനിയ) രോഗിയുടെ ജീവിതവും ഒറ്റപ്പെടലുമാണ് ഈ ചലച്ചിത്രത്തിന്റെ പ്രമേയം. ഡെന്നിസ് ജോസഫ് തിരക്കഥയെഴുതിയ ഈ ചിത്രത്തിന്റെ സംവിധാനം നിർവ്വഹിച്ചിരിക്കുന്നത് ജോഷി മാത്യൂ ആണ്. ഡെന്നിസ് ജോസഫ് തന്നെ കലാകൗമുദിയിൽ എഴുതിയ ഒരു ചെറുകഥയെ അടിസ്ഥാനമാക്കിയാണ് ചലച്ചിത്രം നിർമ്മിച്ചിരിക്കുന്നത്. ഇന്നസെന്റ്, ജയസൂര്യ, അനൂപ് മേനോൻ, മീര നന്ദൻ തുടങ്ങിയവർ കേന്ദ്രകഥാപാത്രങ്ങളെ അവതരിപ്പിച്ചിരിക്കുന്നു. കേരളത്തിന്റെ പതിനാലാം അന്തർദേശീയ ചലച്ചിത്രമേളയിൽ മികച്ച മലയാളചിത്രത്തിനുള്ള ഫിപ്രസി പുരസ്കാരം "പത്താം നിലയിലെ തീവണ്ടി" നേടി.

റെയിൽവേയിൽ ഗാങ്ങ്മാനാണ് ശങ്കരനാരായണൻ (ഇന്നസെന്റ്). മാനസികരോഗത്തിലേക്ക് വഴുതിവീഴുന്ന ശങ്കരനാരായണന് റെയിൽവേ ജോലി നഷ്ടപ്പെടുന്നു. എപ്പോഴും തീവണ്ടി ശബ്ദം കേൾക്കുന്നതായും തീവണ്ടി തന്നെ പിൻതുടരുന്നതായും അയാൾക്ക് തോന്നുന്നു. കച്ചവടം നടത്താൻ അയാൾ ശ്രമിക്കുന്നുവെങ്കിലും അതും പച്ചപിടിക്കാതെ അയാൾ തികഞ്ഞ മദ്യപാനിയായി മാറുന്നു, മാനസികരോഗവും മൂർച്ഛിക്കുന്നു. മദ്യപാനം മൂലമാണ് ശങ്കരനാരായണന് ഭ്രാന്തായതെന്ന് എല്ലാവരും വിശ്വസിക്കുന്നു. ഒടുവിൽ അനേകം സ്വകാര്യാശുപത്രികളിലെ ചികിത്സയ്ക്കുശേഷം ഒരു സൗജന്യ സർക്കാർ മാനസികരോഗാശുപത്രിയിൽ ശങ്കരനാരായണനെ പ്രവേശിപ്പിക്കുന്നു. അവിടെ വച്ച് അയാൾ മകനായ രാമനാഥന് (ജയസൂര്യ) അയക്കുന്ന കത്തുകളിലൂടെയാണ് കഥ പുരോഗമിക്കുന്നത്.

ആശുപത്രിയിലെത്തുന്ന പുതിയ ജൂനിയർ ഡോക്ടർ ജോൺ മത്തായി (അനൂപ് മേനോൻ) ശങ്കരനാരായണനെ പ്രത്യേകം ഇഷ്ടപ്പെടുന്നു. ശങ്കരനാരായണന് സ്കിറ്റ്സോഫ്രീനിയ (ചിത്തഭ്രമം) ആണെന്ന് അയാൾ കണ്ടെത്തുന്നു. ശങ്കരനാരായണന്റെ മാനസികരോഗിയായ അമ്മാവൻ (ജഗന്നാഥൻ) ആത്മഹത്യ ചെയ്യുകയായിരുന്നു. ആത്മഹത്യ ചെയ്ത അമ്മയ്ക്കും മാനസികരോഗമായിരുന്നിരിക്കാം എന്ന് ഡോക്ടർ അനുമാനിക്കുന്നു. ഒരു മരുന്നുകമ്പനി പുതുതായി പുറത്തിറക്കിയ മരുന്ന് കഴിച്ചാൽ രോഗം ഭേദമായേക്കാം എന്ന് ഡോക്ടർ പറയുന്നു. ഇതിനെക്കുറിച്ച് മകന് കത്തയക്കുന്നുവെങ്കിലും ദാരിദ്യത്തിൽ ഉഴലുന്ന മകന് അത്രയും പണം സമ്പാദിക്കാൻ കഴിയാത്തതിനാൽ ആ കത്തുകളെ അവഗണിക്കുന്നു. കുടുംബക്കാർ ശങ്കരനാരായണനെ കാണുകയോ കത്തുകൾക്ക് മറുപടിയയക്കുകയോ ചെയ്യുന്നില്ല. ശങ്കരനാരായണൻ അക്രമാസക്തനാകുന്നു. ഇടയ്ക്ക് കൂട്ടുകാരൻ അയ്യപ്പൻ (വിജയരാഘവൻ) മാത്രം ശങ്കരനാരായണനെ സന്ദർശിക്കുന്നു. ആ ആശുപത്രിയിൽ ശങ്കരന് ആകെ പ്രതീക്ഷ നൽകിയിരുന്ന ജൂനിയർ ഡോക്ടർ ആശുപത്രിരീതികളുമായി ഒത്തുപോകാനാകാതെ സ്ഥലംമാറിപ്പോകുന്നു. ഇതോടെ ശങ്കരനാരായണൻ കൂടുതൽ ഒറ്റപ്പെടുന്നു. മകളുടെ വിവാഹം നടന്നതുപോലും അയ്യപ്പനാണ് ശങ്കരനാരായണനെ അറിയിക്കുന്നത്. മകളുടെ വിവാഹഫോട്ടോ അയച്ചുകൊടുക്കാനുള്ള അഭ്യർഥനയ്ക്ക് പോലും രാമു മറുപടിയയയ്ക്കുന്നില്ല.

സ്കോളർഷിപ്പ് നേടി രാമു ഉന്നതപഠനം നടത്തുന്നു. ഒടുവിൽ പ്രൊജക്റ്റ് എഞ്ചിനീയറായി ജോലി നേടുകയും അമ്മാവന്റെ മകൾ ഇന്ദുവിനെ (മീര നന്ദൻ) വിവാഹം കഴിക്കുകയും ചെയ്യുന്നു. രാമുവിന് ശങ്കരനാരായണൻ അവസാനമായി ഒരു കത്തയക്കുന്നു. തിമിരവും മസ്തിഷ്കാഘാതവും വന്ന് എല്ലാത്തിനും പരസഹായമാവശ്യമായ രീതിയിലാണ് താനിപ്പോൾ ജീവിക്കുന്നതെന്ന് കത്തിൽ പറയുന്നു. സൗജന്യ നേത്രശസ്ത്രക്രിയ വിജയിക്കാത്തതിനാൽ ശങ്കരനാരായണൻ തികച്ചും അന്ധനായി മാറുന്നു. പത്താം നിലയിൽ നിന്ന് ചാടി അയാൾ ആത്മഹത്യ ചെയ്യുന്നു.

എഴുതിയിട്ടും ശങ്കരനാരായണൻ അയക്കാതിരുന്ന കത്തുകളിൽ നിന്ന് രാമുവിന്റെ വിലാസം തേടിപ്പിടിച്ച് ജോൺ മത്തായി അവരെ സന്ദർശിക്കുന്നു. മരണവിവരം അറിയിക്കുമ്പോഴും താൻ ശങ്കരനാരായണന്റെ മകനാണെന്ന് രാമു സമ്മതിക്കുന്നില്ല. മക്കൾക്കും അടുത്ത കുടുംബത്തിനും അതേ രോഗം വരാൻ സാധ്യതയുണ്ടെന്ന് അറിയിച്ച് ഡോക്ടർ തിരിച്ചുപോകുന്നു. അന്ന് രാത്രി രാമനാഥൻ തികച്ചും മാനസികരോഗിയായി മാറിയിരിക്കുന്നതിന്റെ ലക്ഷണങ്ങൾ കാണിക്കുന്നതോടെ കഥ അവസാനിക്കുന്നു.





</doc>
<doc id="110174" url="https://ml.wikipedia.org/wiki?curid=110174" title="കല്ലറ (വിവക്ഷകൾ)">
കല്ലറ (വിവക്ഷകൾ)

കല്ലറ എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.





</doc>
<doc id="110176" url="https://ml.wikipedia.org/wiki?curid=110176" title="ഉത്തരം (വിവക്ഷകൾ)">
ഉത്തരം (വിവക്ഷകൾ)

ഉത്തരം എന്ന വാക്കാൽ, താഴെപ്പറയുന്ന എന്തിനേയും വിവക്ഷിക്കാം.



</doc>
<doc id="110193" url="https://ml.wikipedia.org/wiki?curid=110193" title="ഗിരിജ പ്രസാദ് കൊയ്‌രാള">
ഗിരിജ പ്രസാദ് കൊയ്‌രാള

ജി.പി. കൊയ്‌രാള എന്നു കൂടുതലായറിയപ്പെടുന്ന ഗിരിജ പ്രസാദ് കൊയ്‌രാള(20 ഫെബ്രുവരി 1925 – 20 മാർച്ച് 2010)() ഒരു നേപ്പാളി രാഷ്ട്രീയ പ്രവർത്തകനും, നേപ്പാളി കോൺഗ്രസ് പാർട്ടിയുടെ പ്രസിഡണ്ടുമായിരുന്നു. 1991 മുതൽ 1994 വരെ, 1998 മുതൽ 1999 വരെ, 2000 മുതൽ 2001 വരെ, 2006 മുതൽ 2008 വരെ എന്നീ കാലയളവുകളിലായി നാലു തവണ നേപ്പാളിന്റെ പ്രധാനമന്ത്രിയായിരുന്നിട്ടുണ്ട് കൊയ്‌രാള. ജനുവരി 2007 മുതൽ ജൂലൈ 2008 വരെ നേപ്പാളിന്റെ ആക്റ്റിങ്ങ് ഹെഡ് ഓഫ് സ്റ്റേറ്റ് ആയും കൊയ്‌രാള പ്രവർത്തിച്ചിട്ടുണ്ട്. 

 


</doc>
<doc id="110199" url="https://ml.wikipedia.org/wiki?curid=110199" title="യു. ശ്രീനിവാസ്">
യു. ശ്രീനിവാസ്

ഭാരതീയനായ ഒരു മൻഡോലിൻ വാദകനായിരുന്നു യു.ശ്രീനിവാസ് അഥവാ 
ഉപ്പലാപു ശ്രീനിവാസ് (ജനനം 1969 ഫെബ്രുവരി 28 - മരണം 2014 സെപ്തംബർ 19). പാശ്ചാത്യവാദ്യമായ മൻഡോലിനിൽ കർണാടക സംഗീതം വായിക്കുന്നതിനാണ് ഇദ്ദേഹം ശ്രദ്ധേയനായിട്ടുള്ളത്. 1998 ൽ പത്മശ്രീ യും 2010 ൽ സംഗീത നാടക അക്കാദമി അവാർഡും ഇദ്ദേഹത്തിനു ലഭിച്ചിട്ടുണ്ട്. കരൾ സംബന്ധമായ അസുഖത്തെ തുടർന്ന് 2014 സെപ്തംബർ 19 ന് ഇദ്ദേഹം നിര്യാതനായി.
ആന്ധ്രപ്രദേശിൽ പശ്ചിമ ഗോദാവരി ജില്ലയിലുള്ള പാലക്കൊല്ല് മുനിസിപ്പാലിറ്റിയിൽ 1969 ഫെബ്രുവരി 28-ന് യു. സത്യനാരായണയുടെയും കാന്തമ്മയുടെയും മൂത്ത മകനായി ശ്രീനിവാസ് ജനിച്ചു. പിതാവ് സത്യനാരായണയാണ് മാൻഡലിനിൽ ആദ്യ ഗുരു. ചലച്ചിത്ര സംഗീതസംവിധായകൻ വാസു റാവുവിൽനിന്ന് പടിഞ്ഞാറൻ സംഗീതത്തിലും ചെമ്പൈയുടെ ശിഷ്യൻ സുബ്ബരാജുവിൽനിന്ന് വായ്പാട്ടിലും പരിശീലനം നേടി. 1978 ൽ ഒമ്പതാം വയസ്സിൽ അരങ്ങേറ്റം നടത്തി. 1983ൽ ജർമനിയിൽ അന്താരാഷ്ട്ര ജാസ് മേളയിൽ 13 ആം വയസ്സിൽ പങ്കെടുത്തു. ഇന്ത്യക്കകത്തും യൂറോപ്പിലെയും അമേരിക്കയിലെയും പ്രമുഖ നഗരങ്ങളിലെല്ലൊം നിരവധി പരിപാടികൾ അവതരിപ്പിച്ചിട്ടുണ്ട്. ജോ മക്ലോളിനും മൈക്കൽ നൈമാനും മൈക്കൽ ബ്രൂക്കിനുമൊപ്പം അന്താരാഷ്ട്ര സംഗീതമേളകളിൽ പങ്കെടുത്തിട്ടുണ്ട്. സാക്കിർ ഹുസൈനും ഹരിപ്രസാദ് ചൗരസ്യക്കും ശിവമണിക്കുമൊപ്പം ഫ്യൂഷൻ സംഗീത അരങ്ങുകളിലും ശോഭിച്ചു. പുതിയ പ്രതിഭകളെ മാൻഡലിൻ പഠിപ്പിക്കുന്നതിനായി ശ്രീനിവാസ് ഇൻസ്റ്റിറ്റിയൂട്ട് ഓഫ് വേൾഡ് മ്യൂസിക് എന്ന സ്ഥാപനം തുടങ്ങിയിരുന്നു. 

പ്രശസ്ത മാൻഡലിൻ വാദകൻ യു. രാജേഷ് സഹോദരനാണ്. യു. ശ്രീയായിരുന്നു ഭാര്യ. 2012-ൽ വിവാഹമോചിതരായ ഇവർക്ക് ഒരു മകനുണ്ട്. 2014 സെപ്റ്റംബർ 11-ന് കരൾ രോഗം ബാധിച്ച് ചെന്നൈയിലെ അപ്പോളോ ആശുപത്രിയിൽ പ്രവേശിപ്പിക്കപ്പെട്ട അദ്ദേഹം അവിടെ വച്ച് കരൾ മാറ്റ ശസ്ത്രക്രിയയ്ക്ക് വിധേയനായി. എന്നാൽ, തുടർന്നുണ്ടായ സങ്കീർണ്ണതകൾ അദ്ദേഹത്തിന്റെ ജീവനെടുത്തു. 2014 സെപ്റ്റംബർ 19-ന് രാവിലെ ഒമ്പതുമണിയോടെയാണ് അദ്ദേഹം അന്തരിച്ചത്. 45 വയസ്സായിരുന്നു അപ്പോൾ അദ്ദേഹത്തിന്. മൃതദേഹം പൂർണ ഔദ്യോഗിക ബഹുമതികളോടെ ബസന്ത് നഗർ വൈദ്യുതിശ്മശാനത്തിൽ സംസ്കരിച്ചു. 




</doc>
<doc id="110209" url="https://ml.wikipedia.org/wiki?curid=110209" title="മൃഗയ">
മൃഗയ

മമ്മൂട്ടി, ലാലു അലക്സ്, തിലകൻ, ഉർവശി, സുനിത, ശാരി എന്നിവർ പ്രധാനവേഷങ്ങളിൽ അഭിനയിച്ച് 1989-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് മൃഗയ. മമ്മൂട്ടി, ഒരു നായാട്ടുകാരനായി വേഷമിട്ട ഈ ചിത്രത്തിലെ അഭിനയത്തിന് ആ വർഷത്തെ മികച്ച അഭിനേതാവിനുള്ള കേരളസംസ്ഥാനസർക്കാർ പുരസ്കാരം അദ്ദേഹത്തിനു ലഭിച്ചു. കെ.ആർ.ജി. എന്റർപ്രൈസസിന്റെ ബാനറിൽ കെ.ആർ.ജി. നിർമ്മാണം ചെയ്ത് ഐ.വി. ശശി സംവിധാനം ചെയ്തിരിക്കുന്ന ഈ ചിത്രം കെ.ആർ.ജി. റിലീസ് ആണ് വിതരണം ചെയ്തത്. എ.കെ. ലോഹിതദാസ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

പുലിയിറങ്ങി അരക്ഷിതമായ സ്വന്തം ഗ്രാമത്തെ രക്ഷിക്കാൻ സർക്കാരിന് ഒന്നും ചെയ്യാൻ സാധിക്കില്ല എന്ന് മനസ്സിലാക്കിയ പനങ്ങോടനച്ചനും (തിലകൻ) ഫീലിപ്പോസ് മുതലാളിയും (ജഗന്നാഥ വർമ്മ) യോഗം വിളിച്ച് ചേർത്ത് വേട്ടക്കാരനെ കൊണ്ട് വരാൻ തീരുമാനിക്കുന്നു. ഫീലിപ്പോസ് മുതലാളിയുടെ പണ്ടത്തെ സുഹൃത്ത് വേട്ടക്കാരൻ ചേറുണ്ണിയെ ക്ഷണിച്ച് കത്ത് അയച്ചപ്പോൾ വന്നത് മരിച്ചുപോയ ചേറുണ്ണിയുടെ മകൻ വാറുണ്ണിയായിരുന്നു (മമ്മൂട്ടി). പുലിയെ കൊല്ലാൻ നാട്ടിൽ തമ്പടിച്ച വാറുണ്ണിയുടെ കുത്തഴിഞ്ഞ ജീവിതം നാട്ടുകാർക്ക് ഒരു ശല്യമായി മാറുന്നു. നാട്ടുകാർ വാറുണ്ണിയെ നികൃഷ്ട ജീവിയെപോലെ അകറ്റി നിർത്തുന്നു. പുലിയുടെ ആക്രമണത്തിൽ അമ്മ നഷ്ടപ്പെട്ട ഭാഗ്യലക്ഷ്മിക്ക്(സുനിത) മാത്രമേ വാറുണ്ണിയോട് സഹതാപമുള്ളൂ. വാറുണ്ണിയോടുള്ള ഭാഗ്യയുടെ അടുപ്പം കാമുകനായ തോമസുകുട്ടിയെ(മഹേഷ്) ദേഷ്യം പിടിപ്പിക്കുന്നു. വാറുണ്ണിയുമായുള്ള സംഘർഷത്തിനിടെ തോമസുകുട്ടി അബദ്‌ധത്തിൽ കൊക്കയിൽ വീണ് മരിക്കുന്നു. അറിയാതെയാണെങ്കിലും തോമസുകുട്ടിയുടെ മരണത്തിനുത്തരവാദി താനാണെന്ന ചിന്ത വാറുണ്ണിയെ അസ്വസ്ഥനാക്കുന്നു. പള്ളിയിൽ കുമ്പസരിച്ച വാറുണ്ണിയുടെ ഉള്ളിലെ മനുഷ്യത്വം പനങ്ങോടനച്ചൻ തിരിച്ചറിയുന്നു. നാട്ടുകാരുടെ എതിർപ്പിനെ അവഗണിച്ച് വാറുണ്ണിയെ സംരക്ഷിക്കുന്ന അച്ചൻ ഇടപെട്ട് തോമസുകുട്ടി ഓടിച്ചിരുന്ന കാളവണ്ടി വാറുണ്ണിക്ക് വാടകയ്ക്ക് ഓടിക്കാൻ കൊടുക്കുന്നു. നല്ലനടപ്പ് മൂലം നാട്ടുകാരുടെ വെറുപ്പ് പതുക്കെ മാറ്റിയെടുക്കുന്ന വാറുണ്ണിക്ക് പ്രത്യേക സാഹചര്യത്തിൽ തോമസുകുട്ടിയുടെ സഹോദരിയെ (ഉർവശി) വിവാഹം ചെയ്യാൻ സമ്മതിക്കേണ്ടി വരുന്നു. ഇതറിഞ്ഞ തോമസുകുട്ടിയുടെ മരണത്തിന്റെ ഒരേയൊരു ദൃസാക്ഷിയായ ഭാഗ്യലക്ഷ്മി തോമസുകുട്ടിയുടെ മരണത്തിനുത്തരവാദി വാറുണ്ണിയാണെന്നുള്ള വിവരം പുറത്താക്കുന്നു. പോലീസ് അറസ്റ്റ് ചെയ്യാൻ വരുന്നതിന് മുൻപ് പുലിയെ കൊന്ന് നാട്ടുകാരെ രക്ഷിച്ച് വാറുണ്ണി അറസ്റ്റ് വരിക്കുന്നു.


ഇതിലെ ശ്രീകുമാരൻ തമ്പി എഴുതിയ ഗാനങ്ങൾക്ക് സംഗീതം പകർന്നത് ശങ്കർ ഗണേഷ് ആണ്. 





</doc>
<doc id="110210" url="https://ml.wikipedia.org/wiki?curid=110210" title="ഒക്റ്റ്റോയ്">
ഒക്റ്റ്റോയ്

ഒരിനം ചുങ്കം. ഒരു നഗരത്തിൽ താമസിക്കുന്നവരുടെ ഉപഭോഗത്തിനായി, അതിന്റെ മേൽ ഭരണാധികാരമുണ്ടായിരുന്ന പ്രഭുവിന്റെ അല്ലെങ്കിൽ നാടുവാഴിയുടെ അനുമതിയോടുകൂടി അതിനുള്ളിൽ കൊണ്ടുവരുന്ന മദ്യത്തിന്റെയും മറ്റു സാധനങ്ങളുടെയും മേൽ ചുമത്തുന്ന "ടോൾ" അല്ലെങ്കിൽ "ഡ്യൂട്ടി" എന്നാണ് മുൻ‌‌കാലങ്ങളിൽ ഒക്റ്റ്റോയി എന്ന പദത്തിനു നൽകിയിരുന്ന വിവരണം. അനുവദിക്കുക, അധികാരം നൽകുക എന്നർഥമുള്ള ഒക്റ്റ്റോയർ (Octroyer) എന്നവാക്കിൽ നിന്നാണ് ഈ പദം ഉദ്ഭവിച്ചത്.

ഒക്റ്ററോയ് ആദ്യകാലത്ത് തുറമുഖങ്ങളിൽ മാത്രമാണ് ചുമത്തിയിരുന്നത്. എന്നാൽ ഈ ചുങ്കം ചുമത്തൽ ആദായകരമാണെന്നു കണ്ടതോടെ നഗരത്തിന്റെ പരിധിക്കുള്ളിലേക്ക് കൊണ്ടുവരുന്ന സാധനങ്ങളുടെ മേലും ചുമത്തിത്തുടങ്ങി ഇക്കാരണത്താൽ ഇതിന് "നഗരച്ചുങ്കം" എന്നും പേരുണ്ടായി. ക്രമേണ നഗരത്തിൽനിന്ന് പുറത്തേക്കു കൊണ്ടുപോകുന്ന സാധണങ്ങളിന്മേലും ഒക്റ്റ്റോയ് ചുമത്തുന്ന പതിവുണ്ടായി. ഇവ ഈടാക്കി പോന്നിരുന്നത് നഗരത്തിലേക്കു പ്രവേശിക്കുന്ന ഗേറ്റുകളിൽ വച്ചും നഗരത്തിന്റെ അതിർത്തികളിൽ വച്ചും ആയതിനാൽ ഇതിനെ "ഇൻ ഗേറ്റ് ടോൾ" എന്നും പറയാറുണ്ടായിരുന്നു. ആദ്യകാലത്തു ജനങ്ങളുടെ ഉപഭോഗത്തിനായി കൊണ്ടുവരുന്ന സാധനങ്ങളുടെ മേൽ മാത്രമേ ചുങ്കം ചുമത്തപ്പെട്ടിരുന്നുള്ളു. എങ്കിലും കാലക്രമത്തിൽ ഉപഭോഗത്തെ പരാമർശിക്കാതെ തന്നെ ചുങ്കം ഏർപ്പെടുത്തുകയുണ്ടായി. തദ്ദേശ സ്വയംഭരണ സ്ഥാപനങ്ങൾക്കുള്ള വരവ് വർദ്ധിപ്പിക്കുന്നതിനാണ് ഇന്ന് ഒക്റ്റ്റോയ് ചുമത്തുന്നത്. പരോക്ഷ നികുതികൾ ചുമത്താൻ അത്തരം സ്ഥാപനങ്ങൾക്ക് അധികാരം കുറവാണ്. ഇന്ത്യൻ ഭരണഘടനയുടെ 7-ം പട്ടിക, അനുക്രമണിക രണ്ടിലെ 49-ം ഉൾക്കുറിപ്പ് ഒക്റ്റ്റോയി ചുങ്കം ചുമത്തുന്നതിനുള്ള അധികാരം മുനിസിപ്പാലിറ്റികൾക്ക് അനുവദിക്കുന്നുണ്ട്.


</doc>
<doc id="110215" url="https://ml.wikipedia.org/wiki?curid=110215" title="ഒച്ച്">
ഒച്ച്

ഗാസ്ട്രോപ്പോഡ എന്നറിയപ്പെടുന്ന കക്ക വർഗത്തിൽ ഉൾപ്പെടുന്നതും ഈർപ്പമുള്ള ഏതുസാഹചര്യത്തിലും ജീവിക്കുന്നതും അന്തരീക്ഷവായു ശ്വസിക്കുന്നതുമായ വിവിധയിനം മോളസ്കകൾ ഒച്ച് എന്ന പേരിൽ അറിയപ്പെടുന്നു. കരയിലും ശുദ്ധജലത്തിലും കാണപ്പെടാറുണ്ടെങ്കിലും പ്രധാനമായും ഇവ സമുദ്ര ജീവികളാണ്. വേർത്തിരിച്ചു കാണാവുന്ന തലയിൽ ഒന്നോ രണ്ടോ ജോഡി ഗ്രാഹികൾ (tentacles), ഗ്രഹികളിൽ പിന്നറ്റത്തെ ജോഡിയുടെ അഗ്രത്തായി കാണപ്പെടുന്ന കണ്ണുകൾ, പരന്ന് വിസ്തൃതവും പേശീനിർമിതവുമായ പാദം, വർത്തുളമായ പുറംതോട് (shell) എന്നിവ ഒച്ചുകളുടെ തനതായ സ്വഭാവ വിശേഷങ്ങളാകുന്നു 0.5 സെ. മീ. മുതൽ 60 സെ. മീ. വരെ വിവിധതരത്തിലുള്ള ഒച്ചുകൾ ഉണ്ട്. തലയുടെ വശത്തുനിന്ന് അല്പം പിന്നിലേക്കുമാറി പുറംതോടു കാണപ്പെടുന്നു ശരീരാവരണമായ "മാന്റിൽ" സ്രവിക്കുന്ന "ചോക്കു" പോലെയുള്ള ഒരു വസ്തുവിൽനിന്നാണ് പുറംതോടു രൂപം കൊള്ളുന്നത്. ആവശ്യമെന്നുതോന്നുമ്പോൾ ശരീരം പൂർണമായി ഇതിനുള്ളിലേക്കു വലിച്ചു കയറ്റാൻ ഒച്ചിനു കഴിയും. മിക്കവാറും എല്ലാ ഒച്ചുകളിലും തോട് വലത്തേക്കു പിരിഞ്ഞിട്ടായിരിക്കും കാണപ്പെടുന്നത്; അപൂർ‌‌വമായി ഇടത്തോട്ടു പിരിഞ്ഞവയും കാണാം.

ഒച്ചുകൾ പലയിനമുണ്ട്; പൾമനേറ്റ (Pulmonata) ഗോത്രത്തിലെ അധികവും കരയിലും ശുദ്ധജലത്തിലും കഴിയുന്നവയാണ്; പ്രോസോബ്രാങ്കിയേറ്റ ഗോത്രങ്ങളാവട്ടെ മിക്കതും സമുദ്രജീവികളും. കരയിൽ ജീവിക്കുന്ന ഒച്ചുകൾക്ക് ഈർപ്പമുള്ള ചുറ്റുപാടുകൾ കൂടിയേകഴിയൂ. എന്നാൽ മരുഭൂമിയിൽ പോലും വളരെ വിജയകരമായ ജീവിതം നയിക്കുന്ന ഒച്ചുകളും ഇല്ലാതില്ല.

അന്തരീക്ഷവായൂ ശ്വസിക്കുന്ന ഒച്ചുകൾ തോടിന്റെ ഒരുവശത്തായി കാണപ്പെടുന്ന ഒരു ചെറിയ സുഷിരത്തിലൂടെ വായൂ ഉള്ളിലേക്കു വലിച്ചെടുക്കുന്നു. മാന്റിലിനു താഴെയായി സ്ഥിതിചെയ്യുന്ന ശ്വസന-അറ (breathing chamber) യിലേക്കാണ് ഈ വായൂ എത്തുന്നത്. ഈ അറയ്ക്കുള്ളിൽ സ്ഥ്തിചെയ്യുന്ന ഗില്ലുകളുടെ സഹായത്തോടെ ശ്വസനം നടക്കുന്നു.

മുഖ്യമായും സസ്യഭുക്കുകളായ ഒച്ചുകളുടെ വായ്ക്കുള്ളിൽ റാഡുല എന്നു പേരുള്ള നാക്ക് കാണപ്പെടുന്നു. റിബൺപോലെയുള്ള ഈ നാക്കിൽ, കുറുകെ, വരിവരിയായി വളരെ ചെറിയ പല്ലുകൾ ഉണ്ട്. ആഹാരസാധനം ചുരണ്ടിയെടുക്കാൻ അരം‌‌പോലെയുള്ള ഈ നാക്ക് സഹായകമാകുന്നു. വായുടെ പിന്നിലാണ് ഗ്രാഹികളുടെ സ്ഥാനം. മാംസഭുക്കുകളായ ഒച്ചുകളും അപൂർ‌‌വമല്ല.

കരയിലു ശുദ്ധജലത്തിലും ജീവിക്കുന്ന മിക്കവാറും എല്ലാ ഒച്ചുകളും ഉഭയലിങ്ഗികളാകുന്നു. എന്നാൽ കടൽ ഒച്ചുകളിൽ ലിങ്ഗഭേദം ദൃശ്യമാണ്. മുട്ട ഇടുകയാണ് ഭൂരിഭാഗത്തിന്റെയും പ്രജനനമാർഗം. വലിപ്പം കൂടിയ എല്ലാ ഒച്ചുകളുടെയും മുട്ടകൾക്ക് കടുപ്പമേറിയ തോടുണ്ടായിരിക്കും. തറയിൽ കൂട്ടമായാണ് ഈ മുട്ടകൾ നിക്ഷേപിക്കപ്പെടുന്നത്. മുട്ടയ്ക്കുപകരം, കാഴ്ചയിൽ പ്രായമെത്തിയ ഒച്ചുകളെ പോലെ തന്നെയുള്ള ഒച്ചിൻ‌‌കുഞ്ഞുങ്ങൾ ജനിക്കുന്നതും അപൂർ‌‌വമല്ല.

ഭക്ഷ്യയോഗ്യമായ കരയൊച്ച് (Helix pomatia), തോട്ടങ്ങളിൽ സധാരണമായ ഒച്ച് (Helix aspersa) തുടങ്ങിയവ ഹെലിസിഡേ കുടുംബത്തിൽ ഉൾപ്പെടുന്നവയാണ്. സെലുലോസ്, കൈറ്റിൻ, ഭാഗിക-സെലുലോസ്, അന്നജം, ഗ്ലൈക്കൊജൻ തുടങ്ങി എന്തും ഉപയോഗിച്ച് ഊർജമുണ്ടാക്കാൻ ഇവയ്ക്കു കഴിയും. 

ശരത്കാലാരംഭത്തോടെ ചിലയിനം കരയൊച്ചുകൾ ഭക്ഷണം വേണ്ടെന്നുവച്ച്, കൊഴിഞ്ഞുകിടക്കുന്ന ഇലകൾക്കടിയിലായി, തറയിൽ, ചെറുകുഴികൾ ഉണ്ടാക്കി, അവയ്ക്കുള്ളിൽ കടന്നിരിക്കുന്നു. ഒരു പ്രത്യേകരീതിയിൽ "സമാധി" ഇരിക്കുന്ന ഈ ഒച്ചുകൾ 6 മാസം വരെ ഇപ്രകാരം നിദ്ര തുടരുന്നു. 30 ഡിഗ്രി സെന്റീഗ്രേഡ് ചൂടിൽ മിനിറ്റിൽ 50-60 എന്ന നിരക്കിലുള്ള ഹൃദയമിടിപ്പ് ശിശിരനിദ്രാ വേളയിൽ 4-6 ആയി കുറയുന്നു. ഇതോടൊപ്പം ശ്വാസോച്ഛ്വാസവും മന്ദഗതിയിലാകുന്നതായി കാണാം.

കുളങ്ങളിലും നദികളിലും ജലസസ്യങ്ങൾ ഭക്ഷിച്ചു ജീവിക്കുന്ന ഗാസ്ട്രപ്പോഡുകളാണ് ജല-ഒച്ചുകൾ. അഗ്രം കൂർത്ത, വർത്തുളമായ പുറംതോടുള്ള ഒച്ച് (pond snail), പരന്ന്, വർത്തുളമായ പുറംതോടുള്ള ഒച്ച് (ram's horn snail) എന്നിവയാണ് ഇക്കൂട്ടത്തിൽ ഏറ്റവും വലിയവ.

ആർട്ടിക് മുതൽ അന്റാർട്ടിക് വരെയുള്ള സമുദ്രഭാഗങ്ങളിൽ എല്ലായിടത്തും സമൃദ്ധമാണ് കടലൊച്ചുകൾ. എങ്കിലും ഉഷ്ണസമുദ്രങ്ങളാണ് ഇവയ്ക്കേറെ പറ്റിയത്. ന്യൂഡിബ്രാങ്കിയ വിഭാഗത്തിൽ ഉൾപ്പെടുന്ന കക്ക ഇല്ലാത്തയിനം ഒച്ചുകളാണ് ഇക്കൂട്ടത്തിൽ പ്രധാനം. ശാഖോപശാഖകളായി പ്രിരിഞ്ഞിരിക്കുന്ന ഗില്ലുകൾ ഇവയുടെ ശരീരത്തിനു, ഒരു ചെടിയുടെ ആകൃതിയിൽ, കാണപ്പെടുന്നു. ഈ ജീവികൾ കാഴ്ച്ചയിൽ അതിമനോഹരങ്ങളാണ്.

വേലിയേറ്റനിരയ്ക്കും താഴെയാണ് കടലൊച്ചുകൾ ജീവിക്കുന്നത്. ഇവയ്ക്ക് സാധാരണയായി 5 സെ. മിറ്ററിൽ കുറവായേ വലിപ്പമുണ്ടാവാറുള്ളു. അപൂർ‌‌വമായി 13 സെ. മീറ്ററിലേറെ നീളമുള്ളവയെയും കണ്ടെത്താം മിക്കവറും എല്ലാ അംഗങ്ങളും മാംസഭുക്കുക്കളാകുന്നു. ഹൈഡ്രോയിഡുകൾ പോലെയുള്ള ചെറു ജീവികളാണ് ഇവയുടെ ആഹാരം.

പാറകൾക്കു മുകളിലും താഴെയും പവിഴപുറ്റുകളിലും മാണ് കൂടുതൽ ഒച്ചുകളും കഴിയുന്നത്. മണലോ ചെളിയോ നിറഞ്ഞ അടിത്തട്ടുകളിൽ ആഹാരം തേടി അലഞ്ഞു നടക്കുന്ന ഒച്ചുകളും കുറവല്ല. പൂർണമായും കക്ക (Clams) കളെ മാത്രം ഭക്ഷിച്ചു കഴിയുന്ന "ടൈഗർ-ഐ" ഒച്ചുകൾ ഇതിനുദാഹരണമാണ്.

കടൽ ഒച്ചുകൾ ഏറിയപങ്കും സമുദ്രത്തിൽ സ്വതന്ത്രമായി നീന്തി നടക്കുന്നു. ഉപരിതലത്തിനടുത്തോ, ഏതാനും മീറ്ററുകളോളം ആഴത്തിലോ കഴിയുന്ന ഇവയെ അപൂർ‌‌വമായി തിരകൾ കരയിലെത്തിക്കാറുണ്ട്. അപൂർ‌‌വം ചിലയിനം ഒച്ചുകൾ ആഴക്കടലിൽ കഴിയുന്നു. 

പല കടലൊച്ചുകളും ലോകത്തിന്റെ നാനാഭാഗത്തുമുള്ള സമുദ്രങ്ങളിൽ കാണപ്പെടുന്നവയാണെങ്കിലും, ലോകത്തെല്ലായിടത്തും ഒരുപോലെ കാണപ്പെടുന്ന ഒരു സ്പീഷീസിനെ കുറിച്ചും ഇതുവരെ അറിവയിട്ടില്ല. ഭൂരിപക്ഷം അംഗങ്ങളും ചില പ്രദേശങ്ങളിൽ മാത്രമായി ഒതുങ്ങി നിൽക്കുന്നവയാണ്. അപൂർ‌‌വം ചിലതാകട്ടെ ഒരു പ്രദേശത്തു മാത്രം കാണപ്പെടുന്നു. ബർമ്യൂദാദ്വീപുകളിലെ ഒച്ചുകൾ ഇതിനുദാഹരണമാണ്.

ഊഷ്മാവ് ഒച്ചിന്റെ വിതരണത്തെ സാരമായി ബാധിക്കുന്ന ഒരു ഘടകമായി ഗണിക്കപ്പെടുന്നു. ഒച്ചുകളുടെ ഇണചേരൽ സമയത്ത് ചുറ്റുപാടിലെ താപനില അനുയോജ്യമല്ലാത്ത പക്ഷം പലയിനങ്ങളുടെയും വർഗോത്പാതനം തകരാറിലാവുന്നതായി മനസ്സിലായിട്ടുണ്ട്. ചില ഒച്ചുകൾക്ക് വേനൽക്കാലത്ത് വെള്ളത്തിന്റെ ചൂട് താങ്ങാവുന്നതിലേറെയാവുന്നു. മഞ്ഞുകാലത്തെ തണുപ്പിനെ അതിജീവിക്കാൻ ബുദ്ധിമുട്ടുള്ളവയും ഉണ്ട്.

ഒരു നല്ലവിഭാഗം ഒച്ചുകളും മനുഷ്യന്റെ ഭക്ഷണമാണ്. കക്കയുള്ള ഒച്ചുകളിൽ അപൂർ‌‌വം ചിലതിന്റെ കക്ക ഉരച്ചെടുത്ത് ബട്ടനും മറ്റുചില ആഭരണങ്ങളും ഉണ്ടാക്കുന്നു. കാലിഫോർണിയ തീരതിലെ "അബലോൺ" എന്നയിനം, പടിഞ്ഞാറൻ പെസഫിക്കിലെ "പമ്പരം" എന്നറിയപ്പെടുന്ന "ട്രോക്കസ്" എന്നിവ ഇതിന് ഉദാഹരണങ്ങളാകുന്നു; ട്രോക്കസ് കേരളത്തിലെ കടൽത്തിരങ്ങളിലും സുലഭമാണ്. അസാധാരണ തിളക്കമുള്ള ചില ഒച്ചിൻ കക്കകൾ മുത്തുച്ചിപ്പിക്കു പകരമായും പലപ്പോഴും ഉപയോഗിക്കാറുണ്ട്. മെഡിറ്ററേനിയൻ പ്രദേശങ്ങളിൽ കാണപ്പെടുന്ന രണ്ടിനം ഒച്ചുകളെ തുണിമുക്കുന്ന ചായം ഉണ്ടാക്കാൻ വേണ്ടി ഉപയോഗിച്ചിരുന്നു. ഫിനീഷ്യർ, ഗ്രീക്കുകാർ, റോമാക്കാർ എന്നിവർ ഉപയോഗിച്ചിരുന്ന "റ്റൈറിയൻ പർപ്പിൾ" എന്നയിനം ചായം ഒച്ചിൽനിന്നാണ് ഉണ്ടാക്കപ്പെട്ടിരുന്നത്.

"കോൺ"കുടുബാംഗങ്ങളായ ഒച്ചുകൾ വളരെയധികം വിഷമുള്ളവയാകുന്നു. ഇവയുടെ കടിയേറ്റ മനുഷ്യർക്ക് മരണം തന്നെ സംഭവിച്ചിട്ടുള്ളതായി രേഖപ്പെടുത്തപ്പെട്ടിട്ടുണ്ട്. "ഷിസ്റ്റോസോമിയാസിസ്" (swimmer's itch) എന്നറിയപ്പെടുന്ന രോഗത്തിനു കാരണമായ "ബ്ലഡ് ഫ്ലൂക്കു" കൾ കടലിലെയും ശുദ്ധജലത്തിലെയും ചില ഒച്ചുകളിലാണ് കഴിയുന്നത്.

മനുഷ്യന്റെ ഭക്ഷണമായിത്തീരുന്ന സമുദ്രജീവികളുടെ ആഹാര ശൃഖലയിൽ സുപ്രധാനമായ ഒരു സ്ഥാനം കടലൊച്ചുകൾക്കുണ്ട്. പല മത്സ്യങ്ങളുടെയും ഭക്ഷണം ഒച്ചുകളും മറ്റു മൊളസ്കുകളും മാത്രമാകുന്നു.



</doc>
<doc id="110221" url="https://ml.wikipedia.org/wiki?curid=110221" title="കന്നത്തിൽ മുത്തമിട്ടാൽ">
കന്നത്തിൽ മുത്തമിട്ടാൽ

2002-ൽ പുറത്തിറങ്ങിയ ഒരു തമിഴ് ചലച്ചിത്രമാണ്‌ കന്നത്തിൽ മുത്തമിട്ടാൽ (A Peck on the Cheek). പി.എസ്. കീർത്തന, മാധവൻ, സിമ്രൻ, നന്ദിത ദാസ്, പശുപതി, പ്രകാശ് രാജ് എന്നിവർ പ്രധാന വേഷങ്ങളിൽ അഭിനയിച്ചിരിക്കുന്ന ഈ ചിത്രം സംവിധാനം ചെയ്തിരിക്കുന്നത് മണി രത്നമാണ്‌. സുബ്രഹ്മണ്യ ഭാരതിയുടെ ഒരു കവിതയിലെ വരിയിൽ നിന്നെടുത്തതാണ്‌ ചലച്ചിത്രത്തിന്റെ തലക്കെട്ട്. ആഭ്യന്തരയുദ്ധം നടക്കുന്ന ശ്രീലങ്കയിലേക്ക് തന്റെ അമ്മയെ തിരഞ്ഞ് പോകുന്ന ഒരു പെൺകുട്ടിയുടെയും അവളെ ദത്തെടുത്ത മാതാപിതാക്കളുടെയും കഥയാണിത്.

ചലച്ചിത്രവും, ഇതിൽ ബാലതാരമായി അഭിനയിച്ച പി.എസ്. കീർത്തനയും ധാരാളമായി നിരൂപകപ്രശംസ നേടി. ടൊറണ്ടോ അന്താരാഷ്ട്ര ചലച്ചിത്രമേളയിൽ ആദ്യമായി പ്രദർശിപ്പിക്കപ്പെട്ട ചിത്രം 2004-ലെ കാൻസ് ചലച്ചിത്രമേളയിൽ ഇന്ത്യയുടെ ഔദ്യോഗികനാമനിർദ്ദേശമായിരുന്നു. ആറ് ദേശീയ അവാർഡുകളും ആറ് ഫിലിംഫെയർ പുരസ്കാരങ്ങളും ആറ് അന്താരാഷ്ട്ര ചലച്ചിത്രമേളകളിൽ മികച്ച ചിത്രത്തിനുള്ള പുരസ്കാരങ്ങളും ഈ ചിത്രം നേടുകയുണ്ടായി.

ശ്രീലങ്കയിലെ മാങ്കുളത്ത് വച്ച് ശ്യാമയും (നന്ദിത ദാസ്) ദിലീപനും (ജെ.ഡി. ചക്രവർത്തി) വിവാഹിതരാകുന്നു. ദിലീപനും ശ്യാമയുടെ സഹോദരനും (പശുപതി) എൽ.ടി.ടി.ഇ. പോരാളികളാണ്‌. ഒരിക്കൽ ശ്രീലങ്കൻ സൈന്യം വരുന്നതുകാണുന്ന ദിലീപൻ, ശ്യാമയെ പിന്നിൽ നിർത്തി ഓടി രക്ഷപ്പെടുന്നു. ഗർഭിണിയായ ശ്യാമ, ദിലീപൻ തിരിച്ചുവരാൻ കാത്തിരിക്കുന്നു. ആഭ്യന്തരയുദ്ധം കൊടുമ്പിരി കൊള്ളുന്നതോടെ ഗ്രാമവാസികൾ അഭയാർത്ഥികളായി ഇന്ത്യയിലേക്ക് രക്ഷപ്പെടുന്നു. രാമേശ്വരത്തെ അഭയാർത്ഥികാമ്പിൽ വച്ച് ശ്യാമ ഒരു പെൺകുഞ്ഞിന്‌ ജന്മം നൽകുന്നു.

ഒമ്പത് വർഷത്തിനുശേഷം ചെന്നൈയിൽ അഞ്ചാം ക്ലാസ്സുകാരിയായ അമുത (പി.എസ്. കീർത്തന) തന്റെ കുടുംബത്തെക്കുറിച്ച് വിവരിക്കുന്നിടത്താണ്‌ പിന്നെ കഥ തുടരുന്നത്. അമുതയുടെ അച്ഛൻ തിരുച്ചെൽ‌വൻ (മാധവൻ) എഞ്ചിനിയറും "ഇന്ദിര" എന്ന തൂലികാനാമത്തിൽ എഴുതുന്നയാളുമാണ്‌. അമ്മ ഇന്ദിര, ചാനലിൽ വാർത്ത വായിക്കുന്നു. വിനയൻ, അഖിലൻ എന്നീ അനിയന്മാരുണ്ട്. അമുതയുടെ ഒമ്പതാം പിറന്നാളിന്റെ അന്ന് അവൾ ദത്തുപുത്രിയാണെന്ന കാര്യം മാതാപിതാക്കൾ അവളോട് വെളിപ്പെടുത്തുന്നു. അമുത വീട്ടിൽ നിന്ന് ഓടി രക്ഷപ്പെടാൻ ശ്രമിക്കുന്നു. റെയിൽവെ സ്റ്റേഷനിൽ നിന്ന് അമുതയെ തിരിച്ചുകിട്ടുന്നു. അമുതയെ ദത്തെടുത്ത കഥ തിരുച്ചെൽവൻ പറഞ്ഞുകൊടുക്കുന്നു. പ്രസവിച്ച ഉടനെ ശ്യാമ മകളെ വിട്ട് ശ്രീലങ്കയിലേക്ക് തിരിച്ചുപോവുകയാണുണ്ടായത്. ഇതിനെക്കുറിച്ച് തിരുച്ചെൽ‌വൻ ഒരു കഥയെഴുതിയത് അയൽക്കാരിയായ ഇന്ദിര വായിക്കുന്നു. ഇരുവർക്കും കുട്ടിയെ ഇഷ്ടമാകുന്നു. തിരിച്ചെൽ‌വന്‌ കുട്ടിയെ ദത്തെടുക്കണമെന്ന് ആഗ്രഹമുണ്ടാകുന്നു. എന്നാൽ വിവാഹിതർക്കേ ദത്തെടുക്കാൻ അവകാശമുള്ളൂ എന്നതിനാൽ സ്നേഹിക്കുന്ന ഇന്ദിരയെ വിവാഹം കഴിച്ച് തിരുച്ചെൽ‌വൻ അമുതയെ ദത്തെടുക്കുന്നു.

ഇതറിഞ്ഞതിനു ശേഷവും യഥാർത്ഥ മാതാവിനെ കാണാൻ അമുത ആഗ്രഹിക്കുന്നു. അമ്മായിയുടെ മകനായ പ്രദീപനുമൊത്ത് അമുത രാമേശ്വരത്തെ കാമ്പിലേക്ക് പോകുന്നു. അവിടെ വച്ച് തിരുച്ചെൽവൻ അമുതക്ക് അമ്മയെ കാണിച്ചുകൊടുക്കാമെന്ന് വാക്കുനൽകുന്നു. തിരുച്ചെൽവനും ഇന്ദിരയും അമുതയും ശ്രീലങ്കയിലേക്ക് പുറപ്പെടുന്നു. ഹരോൾഡ് വിക്രമസിങ്കെ (പ്രകാശ് രാജ്) അവരെ സഹായിക്കുന്നു. ശ്യാമയ്ക്ക് വേണ്ടിയുള്ള തിരച്ചിലിനിടയിൽ ആഭ്യന്തരയുദ്ധത്തിന്റെ ഭീകരമുഖം മൂവർക്കും നേരിടേണ്ടിവരുന്നു. തിരുച്ചെൽവനെയും വിക്രമസിങ്കെയെയും തമിഴ് സൈന്യം പിടിക്കുന്നു. നേതാവായ ശ്യാമയുടെ സഹോദരനിൽ നിന്ന് ശ്യാമയെക്കുറിച്ച് അവർക്ക് മനസ്സിലാകുന്നു. ഒരു പാർക്കിൽ വച്ച് ശ്യാമയെ കാണാമെന്ന് തീരുമാനിക്കുന്നുവെങ്കിലും അവിടെ ശ്രീലങ്കൻ സൈന്യം എത്തുന്നതോടെയുണ്ടാകുന്ന വെടിവയ്പ്പിൽ ഇന്ദിരക്ക് പരുക്കേൽക്കുന്നു. ഇന്ത്യയിലേക്ക് തിരിച്ചുവരാൻ വിമാനത്താവളത്തിലേക്ക് പോകുന്നതിനിടെ പാർക്കിൽ അവർ ശ്യാമയെ കാണുന്നു. അമുതയുടെ ചോദ്യങ്ങൾക്ക് ഉത്തരം നൽകാൻ ശ്യാമയ്ക്ക് സാധിക്കുന്നില്ല. ജനങ്ങൾക്ക് വേണ്ടിയുള്ള യുദ്ധം തുടരുമെന്നും സമാധാനമുണ്ടാകുമ്പോൾ തന്നെ കാണാൻ വരണമെന്നും പറഞ്ഞുകൊണ്ട് ശ്യാമ തിരിച്ചുപോകുന്നു.

വൈരമുത്തു രചിച്ച് എ.ആർ. റഹ്‌മാൻ ഈണമിട്ട ഏഴ് ഗാനങ്ങൾ ചിത്രത്തിലുണ്ട്. ചിത്രത്തിന്‌ വൈരമുത്തു 2002-ലെ മികച്ച ഗാനരചയിതാവിനുള്ള ദേശീയപുരസ്കാരവും എ.ആർ. റഹ്‌മാൻ മികച്ച സംവിധായകനുള്ള ദേശീയപുരസ്കാരവും നേടി



</doc>
<doc id="110225" url="https://ml.wikipedia.org/wiki?curid=110225" title="പന്ത്">
പന്ത്

കളികൾക്കുപയോഗിക്കുന്ന ഗോളാകൃതിയിലുള്ളതോ അർദ്ധഗോളാകൃതിയിലുള്ളതോ ആയ വസ്തുവിനെയാണ് പന്ത് എന്ന് പറയുന്നത്. അകം പൊള്ളയായതും അകം കട്ടിയോടുകൂടിയതും വായു നിറച്ചതുമായ പന്തുകൾ നിലവിലുണ്ട്. പന്തുകൾ കൊണ്ടുള്ള കളികൾ ലോകപ്രശസ്തമാണ്. ഉദാഹരണം ഫുട്‌ബോൾ, ക്രിക്കറ്റ്.

അന്തരാഷ്ട്രകായിക ഭൂപടത്തിൽ സ്ഥാനം പിടിച്ചിട്ടുള്ള കളികളിൽ ഉപയോഗിക്കുന്ന ഏറ്റവും വലിയ പന്ത് ബാസ്ക്കറ്റ് ബോളും ഏറ്റവും ചെറിയത് ടേബിൾ ടെന്നീസ് ബോളുമാണ്.

സാധാരണ വായു നിറച്ച പന്തുകൾ വലിയതും വലിപ്പത്തിനനുസരിച്ച് കനം കുറവുള്ളതുമാകുന്നു. വാൽവ് വഴി വായു അകത്തേക്ക് തള്ളി നിറയ്ക്കാവുന്ന തരത്തിലാണ് അത്തരം പന്തുകൾ നിർമ്മിക്കാറ്. അത്തരം പന്തുകൾക്ക് ബൗൺസിംഗിനുള്ള കഴിവ് വളരെ കൂടുതലാണ്.



അകം പൊള്ളയല്ലാത്ത പന്തുകൾ കൂടുതലും ചെറുതും കനം കൂടിയതുമാകുന്നു.


നാടൻ കളികൾക്ക് ഉപയോഗിച്ചിരുന്ന പന്തുകൾ.


</doc>
<doc id="110228" url="https://ml.wikipedia.org/wiki?curid=110228" title="പഞ്ചഗുസ്തി">
പഞ്ചഗുസ്തി

രണ്ട് പേർ ചേർന്ന് കൈകളുപയോഗിച്ച്‌ ഏർപ്പെടുന്ന ഒരു കായിക വിനോദമാണ് പഞ്ചഗുസ്തി. പരസ്പരം മുഖത്തോട് മുഖം ചേർന്ന് നടുവിൽ ഒരു മേശയിൽ തങ്ങളുടെ ഇടതോ, വലതോ കൈകൾ കോർത്തുപിടിച്ച് ആണ് ഇതിൽ മത്സരിക്കുന്നത്. മത്സരലക്ഷ്യം തന്റെ എതിരാളിയുടെ കൈ തറയിൽ മുട്ടിക്കുക എന്നതാണ്. തോൽക്കുന്ന ആളുടെ കൈ അടിയിലും വിജയിക്കുന്ന ആളുടെ കൈ മുകളിലും വരികയും ചെയ്യുന്നു.

ഈ മത്സരത്തിന്റെ പ്രധാന വിജയഘടകം മത്സരാർഥിയുടെ കൈക്കരുത്താണ്. കൂടാതെ കൈകളുടെ നീളം, പേശികൾ എന്നിവ വിജയത്തിൽ പ്രധാന പങ്ക് വഹിക്കുന്നു. അന്താരാഷ്ട്രതലത്തിൽ ഇതിന്റെ മത്സരങ്ങൾ നടത്തുന്നത് "വേൾഡ് ആം‌റെസ്ലിംഗ് ഫെഡറേഷൻ" (World Armwrestling Federation (WAF)) ആണ് . ഇതിന്റെ മത്സരങ്ങൾ മത്സരാർഥികളുടെ ഭാരത്തിനനുസരിച്ച് തരം തിരിച്ചിരിക്കുന്നു.


</doc>
<doc id="110258" url="https://ml.wikipedia.org/wiki?curid=110258" title="പ്രജാപതി (ചലച്ചിത്രം)">
പ്രജാപതി (ചലച്ചിത്രം)

മമ്മൂട്ടി, തിലകൻ, സിദ്ദിഖ്, സന്ധ്യ എന്നിവർ പ്രധാനവേഷങ്ങളിൽ അഭിനയിച്ച് 2006-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് പ്രജാപതി. വലിയവീട്ടിൽ മൂവി ഇന്റർനാഷണലിന്റെ ബാനറിൽ സിറാജ് വലിയവീട്ടിൽ നിർമ്മിച്ച് രഞ്ജിത്ത് സംവിധാനം ചെയ്തിരിക്കുന്ന ഈ ചിത്രം വലിയവീട്ടിൽ റിലീസ് ആണ് വിതരണം ചെയ്തത്. ചിത്രത്തിന്റെ രചന നിർവ്വഹിച്ചതും രഞ്ജിത്ത് ആണ്.

പെരുമാൾ പുരത്തുകാരുടെ പ്രജാപതിയാണ് ദേവർ മഠം നാരായണൻ (മമ്മൂട്ടി). പതിമൂന്നാം വയസ്സിൽ സ്വന്തം അച്‌ഛന്റെ കൊലപാതക കുറ്റത്തിന് അറസ്റ്റിലായി ദുർഗുണ പാഠശാലയിൽ ശിക്ഷ അനുഭവിച്ചിട്ടുള്ള നാരായണന്റെ പ്രധാന ശത്രുക്കൾ അമ്മാവൻ കുഞ്ഞമ്പു നായരും (നെടുമുടി വേണു) മകൻ ഗിരിയുമാണ് (സിദ്ദിഖ്). അളിയനെ കൊന്നതിന് പകരം വീട്ടാൻ എന്ന പേരിൽ കുഞ്ഞമ്പു നായരും ഗിരിയും പലവട്ടം നാരായണനെ കൊല്ലാൻ ശ്രമിച്ചിട്ടുമുണ്ട്. നരായണന്റെ മുറപ്പെണും ഇഷ്ടക്കാരിയുമായ കുഞ്ഞമ്പുനായരുടെ മൂത്തമകൾക്കും (അതിദി റാവു ഹൈദ്രാലി) ഇളയ മകളായ സന്ധ്യയ്ക്കും (സന്ധ്യ) നാരായണനുമായി അടുപ്പമാണ്. യധാർത്ഥത്തിൽ കുഞ്ഞമ്പുനായരാണ് സ്വത്തിന് വേണ്ടി തന്റെ പിതാവിനെ കൊന്നത് എന്ന രഹസ്യം മനസ്സിലാക്കിയ നാരായണനെ ഗിരിയുടെ ആൾക്കാർ വധിക്കാൻ ശ്രമിക്കുന്നു. മരണത്തെ മുഖാമുഖം കണ്ട് രക്ഷപ്പെട്ട നാരായണൻ കുഞ്ഞമ്പുനായരുടെ ജാരസന്തതിയായ രാഘവനെ (ശ്രീനിവാസൻ) കണ്ട് മുട്ടുന്നു. രാഘവനെ കൊണ്ട് പിതാവിന്റെ സ്വത്തിന് വേണ്ടി കേസ് കൊടുപ്പിച്ച് നാരായണൻ കുഞ്ഞമ്പു നായരുടെ ജാരസന്തതിയുടെ കഥ വെളിച്ചത്ത് കൊണ്ട് വരുന്നു. താൻ കുഞ്ഞമ്പുനായരുടെ മകൻ അല്ല എന്ന സത്യം കുഞ്ഞമ്പുനായരിൽ നിന്ന് മനസ്സിലാക്കുന്ന ഗിരി വളർത്തച്‌ഛനെ കൊല്ലുന്നു. പക്ഷേ അബദ്‌ധത്തിൽ കൊലപതകത്തിന് സാക്ഷിയായ സന്ധ്യയിൽ നിന്ന് വിവരം അറിഞ്ഞ കുഞ്ഞമ്പുനായരുടെ കുടുംബം ഗിരിയെ പേടിച്ച് നാരായണനെ അഭയം പ്രാപിക്കുന്നു. പകരം വീട്ടാൻ ശ്രമിക്കുന്ന ഗിരിയെ അന്തിമ പോരാട്ടത്തിൽ നാരായണൻ പരാജയപ്പെടുത്തുന്നു.


ഗിരീഷ് പുത്തഞ്ചേരി എഴുതിയ ഈ ചിത്രത്തിലെ ഗാനങ്ങൾക്ക് സംഗീതം പകർന്നത് തേജ് മെർവിൻ ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി.




</doc>
<doc id="110273" url="https://ml.wikipedia.org/wiki?curid=110273" title="മഹർ">
മഹർ

വിവാഹത്തിനു വേണ്ടി മുസ്‌ലിംകൾക്കിടയിൽ വരൻ വധുവിന് നൽകാനായി നിശ്ചയിക്കുന്ന വിവാഹമൂല്യമാണ് മഹർ. മഹർ സ്ത്രീകൾക്കുള്ള അവകാശമാണ്. അതിനാൽ പുരുഷൻ സ്ത്രീക്ക് അവളുടെ മാന്യതക്കും നിലവാരത്തിനും യോജിച്ച രീതിയിലുള്ള വിവാഹമൂല്യം (മഹർ) നൽകണമെന്ന് അനുശാസിക്കുന്നു. വിവാഹമൂല്യം നിശ്ചയിക്കാതെയും നൽകാതെയുള്ള വിവാഹങ്ങൾ സാധുവാകുകയില്ല. വിവാഹമൂല്യം എത്രയാവണമെന്ന് ഇസ്‌ലാം കൃത്യമായി നിർണയിച്ചിട്ടില്ല. മര്യാദയനുസരിച്ചു നൽകണമെന്ന് നിർദ്ദേശിക്കുക മാത്രമാണ് ചെയ്തിട്ടുള്ളത്. മൂല്യവത്തായ എന്തും മഹ്ർ ആകാവുന്നതാണ്; ഇരുമ്പു മോതിരം മുതൽ സ്വർണത്തിന്റെ കൂമ്പാരം വരെ! എന്നാൽ അതിന് സാമ്പത്തികശേഷി ഇല്ലാത്തവർ തന്നാൽ കഴിയുന്ന എന്തും മഹറായി നിശ്ചയിക്കാൻ അനുവാദം നൽകിയിരുന്നു. അതിനും സാധ്യമാവാത്തവർക്കായി വേദം പഠിപ്പിച്ചു കൊടുക്കുക എന്ന രീതിരയിൽ പോലും മഹർ നിശ്ചയിച്ചിരിന്നതായി കാണാം. സ്ത്രീകളുടെ അടുത്ത് നിന്നും സ്ത്രീധനം വാങ്ങി അവയിൽ നിന്നും മഹർ കൊടുക്കുന്ന രീതിയിൽ നടത്തുന്ന നിക്കാഹ് സാധുവല്ല എന്ന് പണ്ഡിതന്മാർ അഭിപ്രായപ്പെടുന്നു. മഹ്റിനേക്കാൾ എത്രയോ കൂടുതലുള്ള വൻതുകകളാണ് സ്ത്രീകളുടെ രക്ഷിതാക്കളിൽനിന്നും പുരുഷൻ സ്ത്രീധനമെന്ന പേരിൽ ആവശ്യപ്പെട്ടുകൊണ്ടിരിക്കുന്നത്. ഇത് ഇസ്‌ലാം നിശ്ചയിച്ച മഹറിനെ കുറിച്ച കാഴ്ചപ്പാടിന് തന്നെ എതിരാണ്.


ബഹുഭാര്യാത്വം നിലനിർത്തുന്നതിനുള്ള ഒരു ഉപാധിയായി മഹറിനെ ചില പണ്ഡിതന്മാർ ചൂണ്ടിക്കാട്ടുന്നു. ഇത് ധനമുള്ള പുരുഷൻ സ്ത്രീയെ പണം കൊടുത്തു വാങ്ങുന്നതാണെന്നും ചിലർ വിമർശിക്കുന്നു.



</doc>
<doc id="110283" url="https://ml.wikipedia.org/wiki?curid=110283" title="ലളിത് മോദി">
ലളിത് മോദി

ഗുജറാത്ത് സ്വദേശിയായ ലളിത് കുമാർ മോഡി (ജനനം; നവംബർ 29, 1963) ഇന്ത്യൻ പ്രീമിയർ ലീഗിന്റെ ആദ്യത്തെ ചെയർമാനും കമ്മിഷണറുമായിരുന്നു. നിലവിൽ ബി.സി.സി.ഐ വൈസ് പ്രസിഡന്റും മോഡി എന്റർപ്രൈസസ് എന്ന വ്യവസായ സ്ഥാപനത്തിന്റെ മാനേജിംഗ് ഡയരക്ടരുമാണ്.

ദൽഹിയിലെ ഒരു വ്യവസായ കുടുംബത്തിൽ 1963 നവംബർ 29 നാണ് മോദി ജനിച്ചത്. പിതാവ് കൃഷൻ കുമാർ മോഡി,മോഡി എന്റർപ്രൈസസിന്റെ ചെയർമാനായിരുന്നു. ഷിംലയിലെയും നൈനിത്താളിലെയും ബോർഡിങ് സ്കൂളുകളിൽ പ്രാഥമിക വിദ്യാഭ്യാസം പൂർത്തിയാക്കി. പിന്നീട് അമേരിക്കയിലാക്കയിലെ ഡ്യൂക്ക് സർവകലാശാലയിൽ ചേർന്നു ബിസിനസ് മാനേജ്മെന്റ് പഠിച്ചു. ഇന്ത്യയിൽ മടങ്ങിയെത്തിയ ശേഷം ക്രിക്കറ്റും രാഷ്ട്രീയവും കുടുംബ ബിസിനസും ആയി ബന്ധപ്പെട്ടു പ്രവർത്തിച്ചു. ഗാസിയാബാദ് ആസ്ഥാനമായ മോഡി എന്റർപ്രൈസസിന്റെ പ്രസിഡന്റായി. 1992ൽ ഇന്ത്യയിലെ ഏറ്റവും വലിയ പുകയില കമ്പനിയായ ഗോഡ്ഫ്രെ ഫിലിപ്സിന്റെ എക്സിക്യൂട്ടിവ് ഡയറക്ടറായി. പിന്നീട് ഫാഷൻ ടി.വിയിലേതുൾപ്പെടെയുള്ള ഡിസ്നിയുടെ പരിപാടികൾ ഇന്ത്യയിൽ സംപ്രേഷണം ചെയ്യുന്ന മോഡി എന്റർടെയ്ൻമെന്റ് നെറ്റ്വർക്കിനു രൂപംനൽകി പിന്നീട് ബി.സി.സി.ഐ വൈസ് പ്രസിഡന്റായി. 2007 സെപ്റ്റംബറിൽ മോഡി കൺവീനറായി ഇന്ത്യൻ പ്രീമിയർ ലീഗ് നിലവിൽ വന്നു. ആ പദവിയിൽ 2010 ഏപ്രിൽ 25 വരെ പ്രവർത്തിച്ചു.

2010 ലെ ഐ.പി.എല്ലിന്റെ ഫൈനൽ മൽസരം അവസാനിച്ചതിന് പിന്നാലെ, സാമ്പത്തിക ആരോപണങ്ങളുടെ പേരിൽ ലളിത് മോഡിയെ ഐ.പി.എൽ ചെയർമാൻ കമീഷണർ സ്ഥാനത്ത് നിന്ന് ബി.സി.സി.ഐ അന്വേഷണ വിധേയമായി സസ്പെൻഡ് ചെയ്തു.


</doc>
<doc id="110318" url="https://ml.wikipedia.org/wiki?curid=110318" title="ചേന്ദമംഗല്ലൂർ">
ചേന്ദമംഗല്ലൂർ

കോഴിക്കോട് ജില്ലയുടെ തെക്കു കിഴക്ക് ഭാഗത്ത് മുക്കം ഗ്രാമ പഞ്ചായത്തിലെ ഇരുവഴിഞിപ്പുഴക്കരയിലെ ഒരു ഗ്രാമമാണ് ചേന്ദമംഗല്ലൂർ.
എ.ഡി. 1815 ൽ മൈസൂർ ഭരണാധികാരി മലബാറിലെ കരം പരിവിന് ഏർപ്പെടുത്തിയ പൈമാശി കണക്കുകളിലാണ് ഇന്നത്തെ ചേന്ദമംഗ്ളലൂർ പ്രത്യക്ഷപ്പെട്ടത 



</doc>
<doc id="110338" url="https://ml.wikipedia.org/wiki?curid=110338" title="ഇമ്മിണി നല്ലൊരാൾ">
ഇമ്മിണി നല്ലൊരാൾ

രാജസേനന്റെ സംവിധാനത്തിൽ ജയസൂര്യ, ജനാർദ്ദനൻ, നവ്യ നായർ എന്നിവർ പ്രധാനവേഷങ്ങളിൽ അഭിനയിച്ച് 2005-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഇമ്മിണി നല്ലൊരാൾ. ടാനിസോണി ഫിലിംസിന്റെ ബാനറിൽ ജോസഫ് ഓണിശ്ശേരിൽ നിർമ്മിച്ച ഈ ചിത്രം വിതരണം ചെയ്തത് മുരളി ഫിലിംസ്, സാഗര ഫിലിംസ്, ടാനിസോണി ഫിലിംസ് എന്നിവർ ചേർന്നാണ്‌. സംവിധാനത്തിന് പുറമേ കഥ, തിരക്കഥ, സംഭാഷണം എന്നിവയും നിർവ്വഹിച്ചത് രാജസേനൻ ആണ്.

സ്വപ്ന ജീവിയായ ജീവന്റെ (ജയസൂര്യ) ജീവിതാഭിലാഷം ഒരു സിനിമാനടനായി ചലച്ചിത്രനടി സ്നേഹയെ (നവ്യ നായർ) സ്വന്തമാക്കുക എന്നതാണ്. ഒരു ദിവസം സ്നേഹ സിനിമയുടെ ഷൂട്ടിങ്ങിനായി ജീവന്റെ ഗ്രാമത്തിൽ എത്തുന്നു. ഭാഗ്യവശാൽ ജീവന് നായകന്റെ ഡ്യൂപ്പായി സ്നേഹയുമായുള്ള വിവാഹരംഗത്തിൽ അഭിനയിക്കാനവസരം കിട്ടുന്നു. അതിന് ശേഷം സ്നേഹയെ യധാർത്ഥത്തിൽ കല്യാണം കഴിച്ചു എന്ന് ധരിച്ച് സ്വപ്നലോകത്തിലായ ജീവൻ എപ്പോഴും സ്നേഹയെ ചുറ്റിപറ്റി നിൽക്കാൻ ശ്രമിക്കുന്നു. എന്നാൽ സ്നേഹ ജീവനോട് ഒരു താൽപ്പര്യ്‌വും കാണിക്കുന്നില്ല. നിരാശാ കാമുകനായ ജീവൻ ഒരു നാൾ സ്നേഹയെ ഷൂട്ടിങ്ങ് സൈറ്റിൽനിന്ന് തട്ടിക്കൊണ്ട് പോയി ഒരു കാട്ടിൽ പാർപ്പിക്കുന്നു. സിനിമാക്കാരുടെ പരാതിയിൽ അന്വേഷിച്ച് പോലീസ് സ്നേഹയെ മോചിപ്പിക്കുന്നു. പോലീസിന്റെ ക്രൂര മർദ്ദനമേറ്റ് മനോനില തെറ്റി മനോരോഗാശുപത്രിയിലായ ജീവനോട് സ്നേഹയ്ക്ക് സഹതാപം തോന്നിത്തുടങ്ങുന്നു. അവസാനം അവർ ഒന്നിക്കുന്നു.


ഈ ചിത്രത്തിലെ ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് എം. ജയചന്ദ്രൻ ആണ്. പശ്ചാത്തലസംഗീതം ജയപാൽ കൊടുത്തിരിക്കുന്നു. 




</doc>
<doc id="110367" url="https://ml.wikipedia.org/wiki?curid=110367" title="ചാർളി ബിറ്റ് മൈ ഫിംഗർ">
ചാർളി ബിറ്റ് മൈ ഫിംഗർ

ഇന്റർനെറ്റിലെ ഏറ്റവും പ്രശസ്തമായ വീഡിയോ ഷെയറിംഗ് വെബ്‌സൈറ്റായ‌ യൂ ട്യൂബിൽ ഏറ്റവുമധികം കണ്ട വിഡിയോ ആണ് ചാർളി ബിറ്റ് മൈ ഫിംഗര് - എഗൈൻ! (Charlie Bit My Finger – Again!). 56 സെക്കൻഡ് മാത്രം ദൈർഘ്യമുള്ള ചാർളി ബിറ്റ് മൈ ഫിംഗർ വീഡിയോ 18 കോടിയിലധികം തവണ കണ്ടിട്ടുണ്ട്. രണ്ടു കഥാപാത്രങ്ങൾ മാത്രമുള്ള വീഡിയോയിൽ ബ്രിട്ടൻ സഹോദരങ്ങളായ മൂന്നു വയസ്സുകാരൻ ഹാരിയും ഒരു വയസ്സുകാരൻ ചാർളിയും ആണ് ഉള്ളത് . അനുജൻ ചാർളി ചേട്ടൻ ഹാരിയുടെ വിരൽ കടിക്കുന്നതും വേദനകൊണ്ടു പുളയുന്ന ചേട്ടന്റെ ഭാവ പ്രകടനങ്ങളുമാണ് വിഡിയോയിൽ ഉള്ളത്. 2007 മെയ്‌ മാസത്തിൽ ആണ് അപ്ലോഡ് ചെയ്തിരിക്കുന്നത്. അമേരിക്കയിലുള്ള മുത്തച്ചന് കാണുവാൻ വേണ്ടി ബ്രിട്ടണിൽ നിന്നും കുട്ടികളുടെ പിതാവ് അപ്ലോഡ് ചെയ്ത വീഡിയോ പിന്നീട് ഈ കുട്ടികൾക്ക് വളരെയധികം പണവും പ്രശസ്തിയും നേടി കൊടുത്തു..



</doc>
<doc id="110368" url="https://ml.wikipedia.org/wiki?curid=110368" title="ഒജിബ്‌‌വാ">
ഒജിബ്‌‌വാ

ഐക്യനാടുകളിലെ ഒരു അമേരിക്കൻ ഇന്ത്യൻ ജന വർഗ്ഗമാണ് ഒജിബ്വാ എന്ന പേരിൽ അറിയപ്പെടുന്നത്. യു. എസ്സിന്റെയും കാനഡയുടെയും വിവിധ ഭാഗങ്ങളിലായി ചിതറിക്കിടക്കുന്ന ഈ തദ്ദേശീയ അമേരിക്കൻ ഇന്ത്യൻ ജനവർഗം "ചിപ്പിവാ" ഇന്ത്യൻസ് എന്നപേരിലും അറിയപ്പെടുന്നു. അൽഗോങ്കിയൻ ഭാഷാരൂപം ആണ് ഇവർ സംസാരിക്കുന്നത്. സെയിന്റ് മേരീസ് നദിക്കും മിഷിഗണിനും സമീപമുള്ള ഒതുങ്ങിയ ഒരു പ്രദേശത്താണ് ഇവർ ആദ്യം താമസിച്ചിരുന്നത്. തങ്ങളുടെ തുകൽ വ്യാപാരം അഭിവൃദ്ധിപ്പെട്ടതോടുകൂടി ഈ ജനവർഗം പടിഞ്ഞാറോട്ടു നീങ്ങി. ഇവർ നല്ല യുദ്ധവീരന്മാരാണ്. "ഞൊറിവുകളും ചുളിവുകളും ഉണ്ടാകുന്നതുവരെ പൊരിക്കുക" എന്നർഥമുള്ള ഒജിബ്‌‌വാ എന്ന പദം അവരുടെ മൃതുലചർമ പാദുകങ്ങളിലെ ഞൊറിവുകളെയും തുന്നൽ വേലകളെയും സൂചിപ്പിക്കുന്നു. ഇവരെ "ചിപ്പിവാ" എന്നു വിളിക്കുന്നത് അമേരിക്കൻ ബ്യൂറോ ഒഫ് എത്‌‌നോളജി ഔദ്യോഗികമായി അംഗീകരിച്ചിട്ടുണ്ട്.

അമേരിക്കൻ ഐക്യനാടുകളിലെ തദ്ദേശീയ ഇന്ത്യൻ‌ ജനസംഖ്യയുടെ നല്ലൊരുശതമാനം ഒജിബ്‌‌വാകളാണ്. മിഷിഗൺ, മിനസോട്ടാ, മൊണ്ടാനാ, നോർത്ത് ഡക്കോട്ട, വിസ്കോൺസിൻ തുടങ്ങിയ സംസ്ഥാനങ്ങളാണ് പ്രധാനമായും ഇവരുടെ അധിവാസ കേന്ദ്രങ്ങൾ. 1960-ൽ യു. എസ്സിൽ ഇവരുടെ ജനസഖ്യ ഏകദേശം 30,000 ത്തോളമായിരുന്നു. കാനഡയിൽ ഒണ്ടാറിയോയിലും മാനിട്ടോബായിലും ഒജിബാകൾ ധാരാളമുണ്ട്. കാനഡയിൽ ഇവരുടെ സംഖ്യ 20,000 ത്തിലധികം വരും.

ആദ്യകാലങ്ങളിൽ വേട്ടയാടിയും വനാന്തരങ്ങളിൽ അലഞ്ഞ് കായ്കനികൾ ശേഖരിച്ചും ജീവിതം നയിച്ചുപോന്ന ഈ വനവാസികൾ ഇന്ന് സമകാലീന ലോകവുമായി വളരെയധികം പൊരുത്തപ്പെട്ടു പോകുന്ന ജീവിതരീതിയാണ് സ്വീകരിച്ചിരിക്കുന്നത്. പണ്ടു കാലം മുതൽ തന്നെ വ്യത്യസ്തങ്ങളായ സാഹചര്യങ്ങളുമായി ഇഴുകിച്ചേർന്നു പോകുന്നതിനുള്ള അവരുടെ കഴിവ് പ്രഖ്യാതമാണ്. ഒരു കാലത്തും അവർ രാഷ്ടീയമായി ഐകരൂപ്യം വന്ന ഒരു ജനതയായിരുന്നില്ല.

19-ം നൂറ്റാണ്ടിന്റെ ആരംഭത്തിൽ ഹെൻറി ആർ. സ്കൂൾ ക്രാഫ്റ്റ് ഒജിബ്‌‌വാകളുടെ പുരാണേതിഹാസങ്ങളെ കുറിച്ചു നടത്തിയ പഠനത്തെ ആസ്പദമാക്കി, "ദി സോങ് ഒഫ് ഹിയാവത" (1855) എന്ന പേരിൽ ലോങ്ങ് ഫെല്ലോ എഴുതിയ റൊമാന്റിക് കാവ്യം സാഹിത്യത്തിൽ ഒജിബ്‌‌വാകൾക്ക് വളരെയധികം പ്രസിദ്ധി ഉണ്ടാക്കികൊടുത്തു


</doc>
<doc id="110369" url="https://ml.wikipedia.org/wiki?curid=110369" title="പാമ്പുരുത്തി">
പാമ്പുരുത്തി

കണ്ണൂർ ജില്ലയിൽ വളപട്ടണം പുഴയുടെ തീരത്തായി നാലു ഭാഗവും വെള്ളത്താൽ ചുറ്റപ്പെട്ടു സ്ഥിതിചെയ്യുന്ന ഒരു ദ്വീപാണ്‌ പാമ്പുരുത്തി. കൊളച്ചേരി പഞ്ചായത്തിലെ ഒന്നാം വാർഡായ ഈ ഗ്രാമത്തിന് 100 ഏക്കർ വിസ്തൃതിയാണുള്ളത്.

ചിറക്കൽ രാജവംശത്തിന്റെ അധീനതയിലായിരുന്നു ഈ പ്രദേശം. ഒരിക്കൽ ചിറക്കൽ രാജാവ് ദ്വീപ് സന്ദർശിക്കാൻ വേണ്ടി ഇവിടെയെത്തി. ഒരു കദളി വാഴയിൽ മൂർഖൻ ഫണം വിടർത്തിനിൽക്കുന്നതു രാജാവിന്റെ ശ്രദ്ധയിൽപ്പെട്ടു. തൊട്ടടുത്ത് തന്നെ മറ്റൊരു പാമ്പിനേയും കാണാനിടയായി. ഉടനെ രാജാവ് ചോദിച്ചു : “ഇതെന്താ പാമ്പിന്റെ തുരുത്തോ”? രാജാവിന്റെ ഈ ചോദ്യമാണ് “പാമ്പുരുത്തി” എന്ന പേരിനു നിദാനമായി തീർന്നത് എന്നാണ് പറയപ്പെടുന്നത്.


</doc>
<doc id="110380" url="https://ml.wikipedia.org/wiki?curid=110380" title="കെട്ടാങ്ങൽ">
കെട്ടാങ്ങൽ

കോഴിക്കോട് നഗരത്തിൽ നിന്നും ഏകദേശം 22 കിലോമീറ്റര് കിഴക്കു ഭാഗത്തായി, കൊഴിക്കൊട് - മുക്കംറൊഡ്,മാവൂര്- കൊടുവള്ളി റൊഡുമായി സന്ധിക്കുന്നിടത്ത് സ്ഥിതി ചെയ്യുന്ന ഒരു ഗ്രാമമാണ് കെട്ടാങ്ങൽ‌(പഴയ നാമം -‌ ആര്.ഈ.സി.‌ ). ചാത്തമംഗലം ഗ്രമ പഞ്ചായത്തിലെ ഈ വാര്ഡിലാണ് പഞ്ചായത്ത് ആപ്പീസ് ആസ്ഥാനം ഉള്ളത്.ഈ ഗ്രാമം ഇന്ത്യയിലെത്തന്നെ വളരെ പ്രധാനപ്പെട്ട ഒരു വിദ്യാഭ്യാസ കേന്ദ്രമായി മാറിയിരിക്കയാണ്. 
 [www.facebook.com/onasacare] 
= ഈ ഗ്രാമത്തിലെ പ്രധാനപ്പെട്ട ഹൊസ്റ്റൽ =



</doc>
<doc id="110381" url="https://ml.wikipedia.org/wiki?curid=110381" title="തട്ടം (വിവക്ഷകൾ)">
തട്ടം (വിവക്ഷകൾ)


</doc>
<doc id="110393" url="https://ml.wikipedia.org/wiki?curid=110393" title="മുതുവല്ലൂർ ഗ്രാമപഞ്ചായത്ത്">
മുതുവല്ലൂർ ഗ്രാമപഞ്ചായത്ത്

മലപ്പുറം ജില്ലയിലെ ഒരു ഗ്രാമപഞ്ചായത്താണ്‌ മുതുവല്ലൂർ. . ചീക്കോട്‌ പഞ്ചായത്തിൽ നിന്നും വേർപെട്ട് പീടികകണ്ടി ആസ്ഥാനമായി രൂപം കൊണ്ട പഞ്ചായത്താണ് ഇത്. മുസ്ലിം ലീഗാണ് ഇവിടെ ഭരിക്കുന്നത് . കെ.അഹമ്മദ് സഗീർ പ്രസിഡണ്ടും റഹ്മ വൈസ് പ്രസിഡന്റുമാണ്‌.

2001 ലെ കാനേഷുമാരി പ്രകാരം ഇവിടുത്ത ജനസംഖ്യ 31157 ആണ്. ഇതിൽ 15298 പുരുഷന്മാരും 15859 സ്ത്രീകളുമാണ്. 



</doc>
<doc id="110400" url="https://ml.wikipedia.org/wiki?curid=110400" title="ദയാപുരം">
ദയാപുരം

കോഴിക്കോട് നഗരത്തിൽ നിന്നും 22 കി.മി.കിഴക്കു വശം കെട്ടാങ്ങൽ ഗ്രമത്തിൽ വിശാലമായ വിദ്യാഭ്യാസ സ്ഥാപനങ്ങളുടെ കാമ്പസ് ആണ് ദയാപുരം. ദയാപുരം ഇന്ന് ആ സ്ഥലപ്പേരുകൂടെ ആയിരിക്കുന്നു.പ്രാഥമിക വിദ്യാഭ്യാസം തൊട്ട് ദ്വിതീയ വിദ്യാഭ്യാസം വരെ ഇവിടെ ലഭ്യം. 



</doc>
<doc id="110405" url="https://ml.wikipedia.org/wiki?curid=110405" title="കാക്കക്കുയിൽ">
കാക്കക്കുയിൽ

പ്രിയദർശന്റെ സംവിധാനത്തിൽ മോഹൻലാൽ, മുകേഷ്, നെടുമുടി വേണു, കവിയൂർ പൊന്നമ്മ, ആർസൂ എന്നിവർ പ്രധാനവേഷങ്ങളിൽ അഭിനയിച്ച് 2001-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് കാക്കക്കുയിൽ. കല്യാണി ഫിലിം സൊസൈറ്റിയുടെ ബാനറിൽ ലിസി പ്രിയദർശൻ നിർമ്മിച്ച ഈ ചിത്രം സ്വർഗ്ഗചിത്രയാണ് വിതരണം ചെയ്തത്. ഈ ചിത്രത്തിന്റെ കഥ മുരളി നാഗവള്ളിയുടേതാണ്. തിരക്കഥ, സംഭാഷണം എന്നിവ നിർവ്വഹിച്ചത് പ്രിയദർശൻ ആണ്.

ജോലിതേടി ബോംബെയിൽ എത്തിയ ശിവരാമൻ (മോഹൻലാൽ) പഴയ സുഹൃത്ത് ഗോവിന്ദൻകുട്ടിയെ (മുകേഷ്) കണ്ടുമുട്ടുന്നു. ജീവിക്കാൻ ഗതിയില്ലാതെ അവർ തോമസിന്റെ (കൊച്ചിൻ ഹനീഫ) സംഘത്തിൽ ചേർന്ന് ഒരു ബാങ്ക് കൊള്ളയിൽ പങ്കുചേരുന്നു. അതോടെ കിടപ്പാടവും നഷ്ടപ്പെടുന്ന അവർ ബോംബെയിലെ സമ്പന്നരായ മലയാളി തമ്പുരാനും (നെടുമുടി വേണു) ഭാര്യ ലക്ഷ്മി ഭായി തമ്പുരാട്ടിയും (കവിയൂർ പൊന്നമ്മ) മാത്രം താമസിക്കുന്ന വീട്ടിൽ അമേരിക്കയിൽനിന്ന് വർഷങ്ങൾക്ക് ശേഷം വന്ന കൊച്ചുമകൻ കുഞ്ഞുണ്ണി എന്ന പേരിൽ കടന്നുകൂടുന്നു. അന്ധരായ തമ്പുരാനും തമ്പുരാട്ടിയും കേൾവിയിലൂടെയും സ്പർശനത്തിലൂടെയുമാണ് മറ്റുള്ളവരെ തിരിച്ചറിയുന്നത്. ഒരു പ്രാവശ്യം അനുഭവിച്ച ശബ്ദവും സ്പർശനവും അവർ ഒരിക്കലും മറക്കില്ല. കുഞ്ഞുണ്ണിയായി വന്നപ്പോൾ ശിവരാമന്റെ ശബ്ദവും ഗോവിന്ദൻ‌കുട്ടിയുടെ സ്പർശനവുമാണ് വൃദ്‌ധദമ്പതികൾ കൊച്ചുണ്ണിയുടേതായി അനുഭവിച്ചത് അതിനാൽ കൊച്ചുണ്ണിയുടെ ശബ്ദവും ശരീരവുമായി ഇരുപേർക്കും എപ്പോഴും ഒരുമിച്ച് നിൽക്കേണ്ടതായി വരുന്നു. അമേരിക്കയിൽ നിന്ന് വന്ന കുഞ്ഞുണ്ണിയുടെ കാമുകി രാധികയിൽനിന്ന് (ആർസൂ) കുഞ്ഞുണ്ണി മരിച്ച് പോയി എന്ന സത്യം മനസ്സിലാക്കിയ തമ്പുരാൻ കുഞ്ഞുണ്ണിയുടെ മരണം താങ്ങാൻ ശക്തിയില്ലാത്ത ഭാര്യയെ രക്ഷിക്കാൻ തന്നോട് കാട്ടിയ വഞ്ചന മറന്ന് ശിവരാമനേയും ഗോവിന്ദൻ കുട്ടിയേയും കുഞ്ഞുണ്ണിയായിതന്നെ സ്വീകരിക്കുന്നു.


ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് ദീപൻ ചാറ്റർജി ആണ്. പശ്ചാത്തലസംഗീതം ഒരുക്കിയിരിക്കുന്നത് എസ്.പി. വെങ്കിടേഷ് ആണ്. ഗാനങ്ങൾ വിപണനം ചെയ്തത് ഈസ്റ്റ് കോസ്റ്റ് ഓഡിയോസ്.




</doc>
<doc id="110409" url="https://ml.wikipedia.org/wiki?curid=110409" title="മോഡൽ റസിഡൻഷ്യൽ സ്കൂൾ">
മോഡൽ റസിഡൻഷ്യൽ സ്കൂൾ

പട്ടിക വിഭാഗം കുട്ടികളുടെ സർവതോമുഖമായ ഉയർച്ച ലാക്കാക്കി സംസ്ഥാന സർക്കാർ നടപ്പിലാക്കുന്ന വികസനോന്മുഖ പരിപാടിയാണ് മോഡൽ റസിഡൻഷ്യൽ സ്കൂളുകൾ. താമസം, ഭക്ഷണം, വസ്ത്രം, പഠനോപകരണങ്ങൾ തുടങ്ങി കുട്ടികളുടെ മുഴുവൻ ചെലവും സർക്കാർ വഹിക്കുന്നു. മികച്ച ജീവിത സാഹചര്യവും മികച്ച വിദ്യാഭ്യാസവും ഒരുമിച്ച് ലഭ്യ മാക്കുന്ന പദ്ധതി. അഞ്ചാം ക്ലാസിൽ 35 കുട്ടികൾക്കും പ്ലസ് വൺ ക്ലാസിൽ 35 വീതം കുട്ടികൾക്കും പ്രവേശനം നൽകുന്നു. അഞ്ചാം തരത്തിൽ പ്രവേശനം ലഭിക്കുന്ന കുട്ടിക്ക് പത്താം തരം വരെയും ഈ സൗകര്യങ്ങൾ ലഭിക്കുന്നു. പ്ലസ് വൺ ക്ലാസിലേക്ക് പ്രവേശനം ലഭിക്കുന്നവർക്ക് ഹയർ സെക്കണ്ടറി വിദ്യാഭ്യാസത്തേടൊപ്പം തന്നെ മെഡിക്കൽ എഞ്ചിനിയറിങ് എൻട്രൻസ് പരിശീലനവും ചാർട്ടേഡ് അക്കൗണ്ടൻറ് പരീക്ഷക്കുള്ള പരിശിലനവും നൽകുന്നു.


</doc>
<doc id="110411" url="https://ml.wikipedia.org/wiki?curid=110411" title="കനു സന്യാൽ">
കനു സന്യാൽ

ഇന്ത്യയിലെ നക്സൽ പ്രസ്ഥാനത്തിന്റെ സ്ഥാപകനേതാക്കളിലൊരാളാണ് കനു സന്യാൽ. നക്സൽബാരി മുന്നേറ്റത്തിന്റെ നേതാക്കളിലൊരാൾ കൂടിയായിരുന്നു കനു സന്യാൽ. കനുദാ എന്നാണ് അനുയായികൾ ഇദ്ദേഹത്തെ വിളിച്ചിരുന്നത്. 2010 മാർച്ച് 23-ന് ഇദ്ദേഹം ആത്മഹത്യ ചെയ്തു. ഇദ്ദേഹത്തിന്റെ കൂടി നേതൃത്തിലാണ് 1969 ൽ സി.പി.ഐ.(എം.എൽ) രൂപം കൊണ്ടത്.

സി.പി.ഐയിലൂടെയാണ് കനു സന്യാൽ തന്റെ രാഷ്ട്രീയ ജീവിതം ആരംഭിച്ചത്. 1964 ൽ പാർട്ടി രണ്ടായപ്പോൾ സി.പി.ഐ.എമ്മിന്റെ കൂടെ നിന്നു. സി.പി.ഐ എമ്മിന്റെ ആശയങ്ങളോടു യോജിക്കാതായപ്പോൾ സി.പി.ഐ.(എം.എൽ) എന്ന രാഷ്ട്രീയപാർട്ടിക്ക് രൂപം കൊടുത്തു. 1969 ൽ ലെനിന്റെ ജന്മദിനത്തിന്റെ അന്ന് കൽക്കട്ടയിൽ വച്ചു നടന്ന ഒരു പൊതുവേദിയിലാണ് കനു സന്യാൽ പുതിയ പാർട്ടി പ്രഖ്യാപിക്കുന്നത്. ചൈനീസ് കമ്മ്യൂണിസ്റ്റ് നേതാവായിരുന്ന മാവോ സേ തൂങ്ങിന്റെ നയങ്ങളെ പിന്തുടരുന്ന ബഹുജന പ്രാതിനിധ്യമുള്ള ഒരു പാർട്ടി ആയിരുന്നു സന്യാലിന്റെ മനസ്സിലുണ്ടായിരുന്നത്. തന്റെ ലക്ഷ്യങ്ങൾ പൂർത്തീകരിക്കുവാനായി അദ്ദേഹം അയൽരാജ്യമായ ചൈനയുമായി നിരന്തരബന്ധം പുലർത്തി. ചൈനയിൽ നിന്നും തനിക്ക് സഹായങ്ങൾ ലഭിക്കുന്നുണ്ടെന്നു ഉറക്കെ പറയാൻ കനു സന്യാൽ മടിച്ചിരുന്നില്ല. ചൈനയിൽ നിന്നും അദ്ദേഹത്തിന് ആയുധങ്ങളും പണവും ലഭിച്ചിരുന്നുവെങ്കിലും, മാനസിക പിന്തുണ കിട്ടിയിരുന്നില്ല. ഒരു താണ വർഗ്ഗക്കാരനെ പിന്തുണക്കാൻ ചൈനക്കു താൽപര്യമുണ്ടായിരുന്നില്ല എന്നതായിരുന്നു കാരണമെന്നു രേഖകൾ പറയുന്നു.
നക്സൽബാരി മുന്നേറ്റം പരാജയമായതോടെ, സന്യാൽ ഒളിവിൽ പോയി. തന്റെ സഹപ്രവർത്തകനായിരുന്ന ചാരു മജൂംദാറിന്റെ മരണവും, നക്സൽ പ്രസ്ഥാനത്തിന്റെ പിളർപ്പും അദ്ദേഹത്തെ മാനസികമായി തളർത്തി. തികച്ചും ജനാധിപത്യരീതിയിലൂടെ വിപ്ലവം നടപ്പാക്കാനാണു താൻ ആഗ്രഹിക്കുന്നതെന്നു പിന്നീടൊരിക്കൽ അദ്ദേഹം പറയുകയുണ്ടായി. 1970 ഓഗസ്റ്റിൽ സന്യാൽ അറസ്റ്റു ചെയ്യപ്പെട്ടു. സന്യാലിന്റെ അറസ്റ്റ് പ്രാദേശികമായി ചില കുഴപ്പങ്ങൾക്കു വഴി വെച്ചു. സി.പി.ഐ (എം.എൽ) പ്രവർത്തകർ വിദ്യാഭ്യാസസ്ഥാപനങ്ങൾക്കു തീവെക്കുകയും, പരക്കെ അക്രമം അഴിച്ചു വിടുകയും ചെയ്തു.

പാർവതീപുരം നക്സലൈറ്റ് ഗൂഢാലോചനാ കേസിൽ പ്രതിയായി, വിശാഖപട്ടണം ജയിലിൽ ഏഴു വർഷം കഴിയേണ്ടി വന്നു. 1977 ൽ സന്യാൽ ജയിൽ മോചിതനായി. സന്യാലിന്റെ മോചനത്തിനായി പശ്ചിമബംഗാൾ മുഖ്യമന്ത്രിയായിരുന്ന ജ്യോതിബസു പ്രത്യേക താൽപര്യമെടുത്തിരുന്നു. ശക്തമായ ബഹുജന അടിത്തറയില്ലാതെ തുടങ്ങിവെച്ച വിപ്ലവം ഒരു തെറ്റായിരുന്നു എന്ന് സന്യാൽ പ്രസ്താവിക്കുകയുണ്ടായി.
സിംഗൂരിലെ ഭൂമി ഏറ്റെടുക്കൽ സമരത്തിനു നേതൃത്വം കൊടുത്തത് സന്യാലായിരുന്നു. നിരോധിത മേഖലയിൽ പ്രകടനം നടത്തിയതിനു സന്യാലിനെ പോലീസ് അറസ്റ്റു ചെയ്തു.
2010 മാർച്ച് 23 ആം തീയതി, കന്യാലിനെ തന്റെ വീട്ടിൽ തൂങ്ങി മരിച്ച നിലയിൽ കണ്ടെത്തി.


</doc>
<doc id="110413" url="https://ml.wikipedia.org/wiki?curid=110413" title="കേരള പ്രദേശ് കോൺഗ്രസ് കമ്മിറ്റി">
കേരള പ്രദേശ് കോൺഗ്രസ് കമ്മിറ്റി

കേരളാ പ്രദേശ് കോണ്ഗ്രസ് കമ്മറ്റി (Kerala PCC or K.P.C.C), ഇന്ത്യൻ നാഷണൽ കോൺഗ്രസ്സിന്റെ കേരള ശാഖയാണ്‌. ഇതിന്റെ ഇപ്പോഴത്തെ ആസ്ഥാനം തിരുവനന്തപുരത്താണ്‌.പാർലിമെന്ററി പാർട്ടി നേതാവ് കേരള പ്രതിപക്ഷ നേതാവ് രമേശ് ചെന്നിത്തലയാണ്, ഇപ്പോഴത്തെ പ്രസിഡണ്ട് മുല്ലപ്പള്ളി രാമചന്ദ്രൻ.


</doc>
<doc id="110414" url="https://ml.wikipedia.org/wiki?curid=110414" title="ഒതളം">
ഒതളം

അപ്പോസൈനേസി സസ്യകുടുംബത്തിൽ പെടുന്ന അധികം വലിപ്പമില്ലാത്ത ഒരിനം വൃക്ഷമാണ് ഒതളം. ശാസ്ത്രനാമം "സെർബെറാ ഒഡോളം (Cerbera odollum)". ചതുപ്പുനിലങ്ങളിലും കായലോരങ്ങളിലും മറ്റു ജലാശയ തീരങ്ങളിലും വളരുന്ന ഈ വൃക്ഷം ഇന്ത്യ, ശ്രീലങ്ക, ലക്ഷദ്വീപ് എന്നിവിടങ്ങളിൽ സാധാരണ കണ്ടുവരുന്നു.

ഒതള (ഉതള) തിന്റെ വിത്ത്, പട്ട, ഇല, കറ എന്നിവയ്ക്ക് ഔഷധഗുണമുണ്ട്. ഇലയും പാലുപോലുള്ള കറയും ഛർദ്ദിയുണ്ടാക്കുന്നതും വിരേചകവുമാണ്. ഒതളങ്ങയിൽ നിന്നും സെറിബെറിൻ (cereberin), ഒഡോളിൻ (odollin) തുടങ്ങിയ പദാർഥങ്ങൾ വേർതിർച്ചെടുത്തിട്ടുണ്ട്. ഈ വസ്തുക്കളാണ് ഇതിലെ വിഷാംശത്തിനു നിദാനം. മഞ്ഞ അരളിയിൽ ധാരാളമുള്ള തെവറ്റിൻ (thevetin) എന്ന വിഷവസ്തു ഒതളങ്ങയിലും ഉണ്ടെന്ന് പഠനങ്ങൾ തെളിയിക്കുന്നു. ലിനോലിയിക് അമ്ലം (16.4%), പാൽമിറ്റിക് അമ്ലം (30%) എന്നിവയും ഒതളങ്ങയിൽ അടങ്ങിയിട്ടുണ്ട്. കായ് തിന്നുമ്പോൾ തുടർച്ചയായ ഛർദിയും ശരീരത്തിനു ബലക്ഷയവും അനുഭവപ്പെടുന്നു; ചിലപ്പോൾ മരണവും സംഭവിക്കാറുണ്ട്. മീൻ പിടിക്കാനുള്ള വിഷമായും ഒതളങ്ങ ഉപയോഗിക്കുന്നു. അഭിപ്രായസ്ഥിരതയില്ലാത്തവരെ സൂചിപ്പിക്കുന്നതിന് "വെള്ളത്തിൽ ഒതളങ്ങാ പോലെ" എന്നൊരു ഭാഷാശൈലി പ്രചാരത്തിലുണ്ട്.

ആത്മഹത്യാവൃക്ഷം എന്നറിയപ്പെടുന്ന ഒതളം പണ്ടു ധരിച്ചുവച്ചിരുന്നതിനേക്കാൾ എത്രയോ പേർ ഇന്ത്യയിൽ മരിക്കാൻ കാരണമാവുന്നുണ്ടെന്നാണ്‌ പുതിയ അറിവ്‌. മറ്റേതൊരു സസ്യജന്യമായ വിഷത്തേക്കാൾ ഒതളങ്ങയാണ്‌ ആത്മഹത്യയ്ക്ക്‌ ഉപയോഗിക്കുന്നത്‌. കേരളത്തിലെ ആത്മഹത്യകളിൽ പത്തിലൊന്നിൽ ഒതളങ്ങയാണ്‌ കാരണക്കാരൻ, സസ്യജന്യവിഷങ്ങൾ ഉപയോഗിച്ചുള്ളവയിൽ പകുതിയോളവും. 1989-90 കാലഘട്ടത്തിൽ കേരളത്തിൽ നടന്ന 500 മരണങ്ങളിലെങ്കിലും ഒതളങ്ങ കാരണമായിട്ടുണ്ടാവുമെന്നു കരുതുന്നു.

എത്രയോ കൊലപാതങ്ങളിലും ഒതളങ്ങ ഉപയോഗിച്ചിട്ടുണ്ടാവും എന്നാണു കരുതുന്നു. സാധാരണ രീതികൾ ഉപയോഗിച്ച്‌ ഒതളവിഷം മൂലമാണോ മരണം എന്നു കണ്ടുപിടിക്കാൻ പ്രയാസമാണ്‌. ഉഗ്രശേഷിയുള്ള ദ്രാവക ക്രോമറ്റോഗ്രാഫി ഉപയോഗിച്ച്‌ പരിശോധിക്കുമ്പോൾ മനസ്സിലാവുന്നത്‌ ശ്രദ്ധിക്കാതെപോയിരുന്ന പല മരണങ്ങളിലും ഒതളത്തിന്റെ സ്വാധീനമുണ്ടെന്നാണ്‌. പല ആത്മഹത്യകളും കൊലപാതകങ്ങളുമായിരിക്കാമെന്ന് ഒരു ഫ്രെഞ്ച്‌ പഠനം അഭിപ്രായപ്പെടുന്നു.

ഒതളത്തിന്റെ കുരുവിന്‌ കയ്പ്പുണ്ടെങ്കിലും അരച്ച്‌ മസാലചേർത്തുകഴിഞ്ഞാൽ അതു മനസ്സിലാവില്ല. ഒതളങ്ങ ഉപയോഗിച്ച്‌ ഇന്ത്യയിൽ നടക്കുന്ന കൊലപാതകങ്ങളിൽ ഇരകൾ മുക്കാലും സ്ത്രീകളാണ്‌. വിവാഹം കഴിഞ്ഞെത്തുന്ന കുടുംബങ്ങളിൽ അനുയോജ്യയല്ലെന്ന് വന്നാൽ യുവതികളായ വധുക്കളെ കൊന്നുകളയുന്നതു കൊണ്ടാണിതെന്ന് മുകളിലെ പഠനം അഭിപ്രായപ്പെടുന്നു. 
കാലങ്ങളോളം ഒതളം ഒരു വിഷവസ്തുവായി ഉപയോഗിച്ചതിന്റെ ചരിത്രം മഡഗാസ്കറിനുണ്ട്‌. ഒരു വർഷം 3000 പേരോളം (ഒരു തലമുറയിൽ 50000 പേർ) മരിക്കാനുള്ള കാരണം ഒതളങ്ങയായിരുന്നു. സത്യം തെളിയിക്കാൻ ഒതളങ്ങ തീറ്റിക്കുമായിരുന്നു. സത്യമേ ചെയ്തുള്ളുവെങ്കിൽ ഒന്നും പറ്റാതെ രക്ഷപ്പെടും. പലപ്പോഴും സത്യം തെളിയിക്കാനുള്ള വ്യഗ്രതയിൽ പരീക്ഷണത്തിന്‌ ആൾക്കാർ സ്വന്തമായി മുന്നോട്ടുവന്നിരുന്നു. ഒറ്റത്തവണ 6000 പേർ വരെ മരിച്ച സംഭവമുണ്ടത്രേ. 1861-ൽ ഇത്‌ നിരോധിച്ചു. എന്നാലും, ഇപ്പോഴും മഡഗാസ്കറിൽ പലയിടത്തും ഇതു നിലനിൽക്കുന്നുണ്ടെന്നു വിശ്വസിക്കുന്നു.

കാൻസറിന്‌ എതിരെ ഒരു ഔഷധമാവാനുള്ള സാധ്യത ഒതളങ്ങയിൽ നടത്തിവരുന്ന ഗവേഷണങ്ങൾ നൽകുന്നുണ്ട്‌. കൂടുതൽ പഠനങ്ങൾ നടന്നുവരുന്നു. ഒരു ജൈവഇന്ധനമായും ഒതളങ്ങ പരീക്ഷിച്ചുവരുന്നു. 


</doc>
<doc id="110418" url="https://ml.wikipedia.org/wiki?curid=110418" title="ഒപ്പോസം">
ഒപ്പോസം

ആസ്ട്രലേഷൻ ഭൂഭാഗങ്ങൾക്കു വെളിയിൽ കാണപ്പെടുന്ന ഒരേയൊരിനം സഞ്ചിമൃഗമാണ് ഒപ്പോസം. "സഞ്ചിമൃഗ" (Marsupialia) കുടുംബമായ ഡൈഡെൻഫിഡേയിലാണ് ഇതുൾപ്പെടുന്നത്. അമേരിക്കയിൽ, ടെക്സസിന്റെ ദക്ഷിണാതിർത്തി മുതൽ ലാ പ്ലേറ്റ താഴ്വര വരെയുള്ള സ്ഥലങ്ങളിൽ വൃക്ഷനിബിഡമായ എല്ലായിടത്തും ഇവയെ കണ്ടെത്താം. ലാ പ്ലേറ്റ താഴ്വരയിൽ ഇവ സുലഭമാണ്. ഫ്ലോറിഡ മുതൽ ഹഡ്സൺ നദി വരെയും പടിഞ്ഞാറ് മിസോറി വരെയുമുള്ള പ്രദേശങ്ങളിൽ കാണപ്പെടുന്ന ഇനമാണ് വെർജീനിയ ഒപ്പോസം (Didelphis virginiana). ഒരു പൂച്ചയോളം വലിപ്പമുള്ള ഇതിന്റെ ശരീരം ചാരനിറം കലർന്ന വെള്ളരോമത്താൽ ആവൃതമായിരിക്കുന്നു. എലിയോട് ആകാരസാദൃശ്യമുള്ള ഇതിന് കൂർത്ത മോന്തയും, നീണ്ടതും രോമരഹിതവുമായ ചെവികളും ഉണ്ട്. നീണ്ട്, രോമമില്ലത്ത വാലിൽ ശൽക്കങ്ങൾ കണപ്പെടുന്നു. മരക്കൊമ്പിലും മറ്റും ചുറ്റിപ്പിടിക്കുന്നതിന് (prehensil) ഈ വാൽ സഹായകമാണ്. കൈയിലും കാലിലിലും അഞ്ചു വിരലുകൾ വീതമുണ്ട്. മനുഷ്യന്റെ കൈയിലെ തള്ളവിരൽ പോലെ, മറ്റുവിരലുകൾക്ക് അഭിമുഖമായാണ് ഇതിന്റെ കാലിലെ തള്ളവിരൽ. പെൺ-ഒപ്പോസത്തിന്റെ ഉദരത്തിൽ മുന്നോട്ടു തുറക്കുന്ന ഒരു വലിയ സഞ്ചി കാണാം. ജനിച്ച ശേഷം, കുഞ്ഞുങ്ങളെ അഞ്ചോ ആറോ ആഴ്ച്ചകൾ വരെ ഈ സഞ്ചിക്കുള്ളിലാണ് സൂക്ഷിക്കുന്നത്. തനിച്ചു നടക്കാറായ കുഞ്ഞുങ്ങൾ സഞ്ചിക്കുള്ളിൽ നിന്നു പുറത്തുവന്ന് ഓടിനടക്കാൻ ആരംഭിക്കുന്നു. അമ്മയുടെ മുതുകിൽ കയറി സവാരി നടത്തുകയും ഇവയുടെ പതിവാണ്.

ശിശിരകാലം ആരംഭിക്കുന്നതോടെ ഒപ്പോസത്തിന്റെ തൊലിയുടെ തൊട്ടു താഴെയായി ഒരട്ടി കനത്തിൽ കൊഴുപ്പുണ്ടാകാറുണ്ട്. ഈ സമയത്ത് ഇതിന്റെ മാംസം വളരെ സ്വാദുള്ളതായിത്തീരുന്നു. യു. എസ്സിന്റെ തെക്കുഭാഗത്തുള്ള ജനങ്ങൾക്ക് ഒപ്പോസവേട്ട വളരെ പ്രിയപ്പെട്ട ഒരു വിനോദമാണ്. രാത്രിയിൽ റാന്തലുകൾ ഉപയോഗിച്ച്, നായ്ക്കളുടെ സഹായത്തോടെയാണ് വേട്ടയാടൽ. പരിസരങ്ങളിൽ എവിടെയെങ്കിലും ശത്രുക്കൾ ഉള്ളതായി സംശയം തൊന്നിയാലുടൻ ഒപ്പോസം മരത്തിൽനിന്നും പിടിവിട്ട് ചത്തതുപോലെ നിലത്തു വീഴുന്നു. ഇതിന്റെ ഈ പ്രത്യേക സ്വഭാവവിശേഷത്തിൽനിന്ന് ഇംഗ്ലീഷ് ശൈലി (Playing possum) തന്നെ രൂപമെടുത്തിട്ടുണ്ട്. സ്വരക്ഷയ്ക്കുവേണ്ടിയുള്ള ഒരു ഉപായംത്രേ ഇത്. ഇരയെ കൊന്നുതിന്നാൻ ഇഷ്ടപ്പെടുന്ന പലവന്യമൃഗങ്ങളിൽ നിന്നും രക്ഷപ്പെടാൻ ഈ ഉപായം ഒപ്പോസത്തെ സഹായിക്കുന്നു.

തന്ത്രശാലിയായ ഒപ്പോസത്തിന് നല്ല ബുദ്ധിയുമുണ്ട്. പകൽ സമയങ്ങളിൽ വൃക്ഷ തലപ്പുകളിലും മറ്റും കഴിച്ചുക്കൂട്ടുന്ന ഈ ജീവി രാത്രിയാകുന്നതോടെ ആഹാരം തേടിയിറങ്ങുന്നു. ഫലങ്ങൾ, കീടങ്ങൾ, ചെറിയ ഇഴജന്തുക്കൾ പക്ഷി മുട്ടകൾ എന്നിവയാണ് മുഖ്യഭക്ഷണ സാധനങ്ങൾ. ചില സ്പീഷീസുകളിൽ ഉദരസഞ്ചി (marsupium) കാണുകയില്ല. ഇവ കുഞ്ഞുങ്ങളെ മുതുകിൽ കയറ്റി നടക്കുന്നു. കുഞ്ഞുങ്ങൾ വീണുപോകാതെ വാൽകൊണ്ടു ചുറ്റിപ്പിടിച്ചിരിക്കും. മ്യൂറിൻ ഒപ്പോസം (Marmosa murina) ഈ ഇനത്തിൽ പെടുന്നു. ഉയരം കൂടിയ പർ‌‌വത പ്രദേശങ്ങളിൽ കഴിയുന്നയിനമാണ് "ഡൈഡെൽഫീസ് പരാഗ്വെയെൻസിസ്" ഉയരം കുറഞ്ഞ പ്രദേശങ്ങളിൽ കാണപ്പെടുന്നയിനം "ഡൈ മാഴ്സൂചിയേലിസ് എന്നരിയപ്പെടുന്നു.

അപ്പർ ക്രിട്ടേഷ്യസ് മുതൽക്കേ ഡൈഡൽഫോയിഡീയ ഉപരികുടുംബാംഗങ്ങൾ ഉണ്ടായിരുന്നതായി രേഖകൾ ഉണ്ട്. "ഇയോഡെൽഫീസ്, ഡൈഡെൽഫീസ്" എന്നിവ ഉദാഹരണങ്ങൾ. ഇയോസീൻ മുതൽ മയോസീൻ വരെയുള്ള കാലഘട്ടത്തിൽ യൂറോപ്പിലും അമേരിക്കയിലും നിന്ന് "പെരാത്തീറിയം (Peratherium)" എന്നറിയപ്പെടുന്ന ഒപ്പോസ-പൂർ‌‌വികന്റെ അവശിഷ്ടങ്ങൾ കണ്ടെടുത്തിട്ടുണ്ട്. ഇന്നു ജീവിച്ചിരിക്കുന്ന ചെറിയ ഡൈഡെൽഫീഡുകളിൽ നിന്ന് ഇവ വളരെയൊന്നും വ്യത്യസ്തമായിരുന്നില്ല എന്നാണ് ഫോസിലുകളിൽ നിന്നും മനസ്സിലാകുന്നത്.



</doc>
<doc id="110433" url="https://ml.wikipedia.org/wiki?curid=110433" title="ജെ.ഡി.ടി. ഇസ്‌ലാം">
ജെ.ഡി.ടി. ഇസ്‌ലാം

ജെ.ഡി.ടി.ഇസ്‌ലാം അല്ലെങ്കിൽ ജം‌ഇയ്യത്തെ ദ‌അവത്ത് വ തബ്‌ലീഗെ ഇസ്‌ലാം (Jam’iyyat Da’wa wa Tablighul Islam) കോഴിക്കോട് നഗരത്തിലെ പ്രധാനപ്പെട്ട ഒരു സ്ഥാപനമാണ്. നഗരത്തിൽ നിന്നും 5 കി.മി.ദൂരത്തിൽ വെള്ളിമാട്കുന്നിലാണ്‌ ഇതിന്റെ ആസ്ഥാനം. കേരളത്തിലെ ഏറ്റവും പഴക്കം ചെന്ന അനാഥയാലങ്ങളിൽ ഒന്നാണ്‌ ജെ.ഡി.ടി ഇസ്‌ലാമിന്റെ കീഴിലുള്ള ജെ.ഡി.റ്റി അനാഥാലയം. കേരള സർക്കാരിന്റെയും സംസ്ഥാന സർക്കാരിന്റെയും അംഗീകാരമുള്ള സ്ഥാപനമാണിത്.

1921-ലെ മലബാർ കലാപത്തെ തുടർന്ന് നിരവധി മാപ്പിള കുട്ടികൾ അനാഥരായി. ഈ കുട്ടികൾക്ക് അഭയവും വിദ്യാഭ്യാസവും നൽകുന്നതിനായി പ്രമുഖ സ്വതന്ത്രസമര സേനാനിയായിരുന്ന മുഹമ്മദ് അബ്ദുറഹ്‌മാൻ സാഹിബ് പഞ്ചാബിലെ ഒരു പ്രമുഖ ധനിക കുടുംബത്തിലെ കാരണവരും സ്വാതന്ത്ര്യസമര സേനാനിയും ജം‌ഇയ്യത്തെ ദ‌അവത്ത് വ തബ്‌ലീഗെ ഇസ്‌ലാം (ജെ.ഡി.റ്റി ഇസ്‌ലാം) എന്ന സംഘടനയുടെ സ്ഥാപകനുമായ മൗലാന അബ്ദുൽ ഖാദിർ ഖസൂരിയുമായി ബന്ധപ്പെട്ടു. അബ്ദുൽ ഖാദിർ ഖസൂരിയുടെ സഹായത്താൽ ആണ്‌ 1922 ൽ ജെ.ഡി.റ്റി ഇസ്‌ലാം പിറവി കൊള്ളുന്നത്.




</doc>
<doc id="110434" url="https://ml.wikipedia.org/wiki?curid=110434" title="താഴത്തങ്ങാടി ബസ്സപകടം">
താഴത്തങ്ങാടി ബസ്സപകടം

കോട്ടയം ജില്ലയിലെ താഴത്തങ്ങാടിയിലെ അറുപുഴ ഭാഗത്ത് 2010 മാർച്ച് 23-ന്‌ ഉച്ചക്ക് 2.30‌ഓടെ സ്വകാര്യബസ്സ് മീനച്ചിലാറിലേക്ക് മറിഞ്ഞു. പി.ടി.എസ്. എന്ന സ്വകാര്യബസ്സാണ് അപകടത്തിൽ പെട്ടത്. ഈ അപകടത്തിൽ 11 പേർ മരിക്കുകയും നിരവധി പേർക്ക് പരിക്കേൽക്കുകയും ചെയ്തു. മരിച്ചവരിൽ രണ്ട് സ്ത്രീകളും രണ്ട് കുട്ടികളും ഉൾപ്പെടുന്നു. ബസ്സിൽ 40 ഓളം യാത്രക്കാർ ഉണ്ടായിരുന്നു.
കാറിന് സൈഡ് കൊടുക്കവെ, സ്റ്റിയറിങ് ബാലൻസ് നഷ്ടപ്പെട്ട് വൈദ്യുതി പോസ്റ്റിലിടിച്ചാണ് വാഹനം പുഴയിലേക്ക് മറിഞ്ഞതെന്ന് ഡ്രൈവർ അറിയിച്ചു.
അപകടത്തിൽ മരിച്ചവരുടെ കുടുംബങ്ങൾക്ക് 3 ലക്ഷം രൂപ വീതം നഷ്ടപരിഹാരം നൽകുമെന്ന് കേരള സർക്കാർ അറിയിച്ചു. രക്ഷാപ്രവർത്തനത്തിനിടയിൽ മരിച്ചു വീണ സതീശന്റെ കുടുംബത്തിനു 5 ലക്ഷം രൂപയും നഷ്ടപരിഹാരം നൽകും.രക്ഷാപ്രവർത്തനത്തിനിടെ പരിക്കേറ്റ കബീറിനും, സൂര്യക്കും ഒരു ലക്ഷം രൂപ ധനസഹായം നൽകുമെന്ന് 2010 മാർച്ച് 24-ന്‌ ചേർന്ന മന്ത്രിസഭായോഗം തീരുമാനിച്ചു.


</doc>
<doc id="110442" url="https://ml.wikipedia.org/wiki?curid=110442" title="പ്രജാപതി">
പ്രജാപതി

ഹിന്ദു വിശ്വാസ പ്രകാരം ലോക സ്രഷ്ടാവും പരിപാലകനുമാണ് പ്രജാപതി. ഋഗ്വേദത്തിലും യജുർവേദത്തിലും പ്രജാപതി എന്ന പേരിൽ അറിയപ്പെടുന്നത് [[വിശ്വകർമ്മാവ്|വിശ്വകർമ്മാവാണ്]]. എന്നാൽ പ്രജാപതി പിന്നീട് [[വിഷ്ണു]] ആയി മാറി. [[പുരുഷ സൂക്തം|പുരുഷ സൂക്തത്തിൽ]] വിഷ്ണുവിന്റെ പേര് പറയുന്നിലെങ്കിലും പുരുഷപ്രജാപതിയായി വിഷ്ണുവിനെയാണ് ചിത്രികരിച്ചത്. സൃഷ്ടികർമ്മത്തിനായി തന്നെ സഹായിക്കുവാൻ [[ബ്രഹ്മാവ്]] സൃഷ്ടിച്ച പത്ത് ദേവന്മാരാണ് ആണ് പ്രജാപതികൾ.

[[മഹാഭാരതം|മഹാഭാരതത്തിൽ]] 14 പ്രജാപതികളെ കുറിച്ച് പറയുന്നുണ്ട്. 

വെട്ടം മണിയുടെ "പുരാണിക് എൻസൈക്ലോപീഡിയ" യിൽ പ്രജാപതികൾ 21 പേരാണ്.


[[Category:ഹൈന്ദവദൈവങ്ങൾ]]

</doc>
<doc id="110452" url="https://ml.wikipedia.org/wiki?curid=110452" title="കംഗാരു (വിവക്ഷകൾ)">
കംഗാരു (വിവക്ഷകൾ)

കംഗാരു എന്ന പേരിൽ താഴെക്കാണുന്ന എന്തിനേയും വിവക്ഷിക്കാം.


</doc>
<doc id="110453" url="https://ml.wikipedia.org/wiki?curid=110453" title="ദ സൈലൻസ് ഓഫ് ദ ലാംബ്സ്">
ദ സൈലൻസ് ഓഫ് ദ ലാംബ്സ്

1991-ൽ പുറത്തിറങ്ങിയ ഒരു ഇംഗ്ലീഷ് ചലച്ചിത്രമാണ്‌ ദി സൈലൻസ് ഓഫ് ദി ലാംബ്സ് (ഇംഗ്ലീഷ് : The Silence of the Lambs). ജൊനാതൻ ഡെം സംവിധാനം ചെയ്ത ചിത്രത്തിൽ ജോഡി ഫോസ്റ്റർ, ആന്റണി ഹോപ്കിൻസ്, സ്കോട്ട് ഗ്ലെൻ. ടെഡ് ലെവിൻ എന്നിവർ മുഖ്യ കഥാപാത്രങ്ങളെ അവതരിപ്പിച്ചിരിക്കുന്നു. മനഃശാസ്ത്രവിദഗ്ദ്ധനും നരഭോജിയായ പരമ്പരക്കൊലയാളിയുമായ ഹാനിബൽ ലെക്റ്ററെ കേന്ദ്രകഥാപാത്രമാക്കി തോമസ് ഹാരിസ് എഴുതിയ അതേ പേരുള്ള നോവലിനെ അടിസ്ഥാനമാക്കിയാണ്‌ ചിത്രം നിർമ്മിച്ചിരിക്കുന്നത്. "ബുഫലോ ബിൽ" എന്ന പേരിൽ അറിയപ്പെടുന്ന പരമ്പരക്കൊലയാളിയെ കണ്ടെത്താൽ എഫ്.ബി.ഐ. ട്രെയിനി ആയ ക്ലാരിസ് സ്റ്റാർലിങ് തടങ്കലിലുള്ള ലെക്റ്ററുടെ സഹായം തേടുന്നതാണ്‌ ചിത്രത്തിന്റെ ഇതിവൃത്തം. "ബിഗ് ഫൈവ്" എന്നറിയപ്പെടുന്ന മികച്ച ചിത്രം, സംവിധായകൻ, തിരക്കഥ, നടൻ, നടി എന്നിവയ്ക്കുള്ള ഓസ്കാർ പുരസ്കാരങ്ങൾ ചിത്രത്തിന്‌ ലഭിച്ചു. ഈ പുരസ്കാരങ്ങളെല്ലാം നേടിയിട്ടുള്ള മൂന്ന് ചിത്രങ്ങളിലൊന്നാണ്‌ "ദി സൈലൻസ് ഓഫ് ദി ലാംബ്സ്".

എഫ്.ബി.ഐ. ട്രെയിനിയായ ക്ലാരിസ് സ്റ്റാർലിങ്ങിനോട് (ജോഡി ഫോസ്റ്റർ) ജാക്ക് ക്രോഫോർഡ് (സ്കോട്ട് ഗ്ലെൻ) മാനസികാശുപത്രിയിൽ തടങ്കലിൽ കഴിയുന്ന മനഃശാസ്ത്രജ്ഞനും നരഭോജിയായ പരമ്പരക്കൊലയാളിയുമായ ഹാനിബൽ ലെക്റ്ററോട് (ആന്റണി ഹോപ്കിൻസ്) സംസാരിക്കാനാവശ്യപ്പെടുന്നു. പരമ്പരക്കൊലയാളിയായ ബുഫലോ ബില്ലിനെക്കുറിച്ച് വിവരങ്ങൾ നേടാൻ ശ്രമിക്കുകയാണ്‌ ഉദ്ദേശ്യം. ബാൽട്ടിമോറിലെ ആശുപത്രിയിലേക്ക് പോകുന്ന സ്റ്റാർലിങ്ങിനെ ലെക്റ്റെറെ ചികിത്സിക്കുന്ന ഡോ. ഫ്രെഡെറിക് കിൽട്ടണെയും (ആന്റണി ഹെൽഡ്) കണ്ടുമുട്ടുന്നു. ലെക്റ്റർ സ്റ്റാർലിങ്ങിനോട് താൻ ചികിത്സിച്ച ഒരു രോഗിയെ സന്ദർശിക്കാനാവശ്യപ്പെടുന്നു. അയാൾ മരിച്ചതായി കണ്ടെത്തുന്ന സ്റ്റാർലിങ്ങ് അയാൾക്ക് ബുഫലോ ബില്ലുമായി ബന്ധമുണ്ടെന്നും മനസ്സിലാക്കുന്നു. തന്നെ കിൽട്ടന്റെ അടുത്തുനിന്ന് മറ്റെവിടേക്കെങ്കിലും നീക്കുകയാണെങ്കിൽ സഹായിക്കാമെന്ന് ലെക്റ്റർ സ്റ്റാർലിങ്ങിനെ അറിയിക്കുന്നു.

ബുഫലോ ബിൽ ഒരു അമേരിക്കൻ സെനറ്ററുടെ മകളെ തട്ടിക്കൊണ്ടുപോകുന്നു. ക്രോഫോർഡിന്റെ നിർദ്ദേശമനുസരിച്ച് സ്റ്റാർലിങ്ങ് ലെക്റ്റർക്ക് ഒരു വ്യാജ ഒത്തുതീർപ്പ് സമർപ്പിക്കുന്നു. എന്നാൽ സ്റ്റാർലിങ്ങിന്റെ ജീവിതത്തെക്കുറിച്ച് അറിയാനാണ്‌ ലെക്റ്റർ വിവരങ്ങൾക്ക് പകരമായി ആവശ്യപ്പെടുന്നത്. സംഭാഷണം റെക്കോർഡ് ചെയ്ത കിൽട്ടൺ ഒത്തുതീർപ്പ് വ്യാജമെന്ന് ലെക്റ്ററെ അറിയിക്കുകയും പുതിയ ഒരു ഒത്തുതീർപ്പുണ്ടാക്കുകയും ചെയ്യുന്നു. ഇതനുസരിച്ച് മെംഫിസിലേക്ക് പോകുന്ന ലെക്റ്റർ ബുഫലോ ബില്ലിനെക്കുറിച്ചുള്ള വിവരങ്ങൾ നൽകുന്നു. എന്നാൽ ലെക്റ്ററെ സന്ദർശിക്കുന്ന സ്റ്റാർലിങ്ങ് ലെക്റ്റർ നൽകിയ വിവരങ്ങൾ തെറ്റായിരുന്നെന്ന് മനസ്സിലാക്കുന്നു. തന്റെ ചെറുപ്പകാലത്തെക്കുറിച്ച് കൂടുതൽ പറയാനാവശ്യപ്പെടുന്ന ലെക്റ്ററോട് സ്റ്റാർലിങ്ങ് താൻ അനാഥയായതിനുശേഷം ജീവിച്ച ഒരു ഫാമിൽ വച്ച് അറവിന്‌ നിറുത്തിയ ആട്ടിൻ‌കുട്ടികളെ രക്ഷിക്കാൻ ശ്രമിച്ച് പരാജയപ്പെട്ട ഒരു സംഭവം വിവരിക്കുന്നു. ബുഫലോ ബില്ലുമായി ബന്ധപ്പെട്ട കേസ് ഫയലുകൾ ലെക്റ്റർ സ്റ്റാർലിങ്ങിന്‌ നൽകുന്നു. അന്ന് രാത്രി ലെക്റ്റർ തടവുചാടി രക്ഷപ്പെടുന്നു.

ലെക്റ്റർ നൽകിയ വിവരങ്ങളനുസരിച്ച് സ്റ്റാർലിങ്ങ് ബുഫലോ ബില്ലിന്‌ ആദ്യം കൊന്ന സ്ത്രീയെ അറിയാമായിരുന്നുവെന്ന് മനസ്സിലാക്കുന്നു. ബുഫലോ ബിൽ തുന്നൽക്കാരനായിരുന്നുവെന്നും സ്ത്രീകളുടെ തൊലികൾ കൊണ്ട് ഒരു സ്യൂട്ടുണ്ടാക്കാൻ ശ്രമിക്കുകയാണെന്നും സ്റ്റാർലിങ്ങ് കണ്ടെത്തുന്നു. ക്രോഫോർഡിനെ ഫോൺ ചെയ്ത് അറിയിക്കുമ്പോൾ കൊലയാളി ജെയിം ഗമ്പ് (ടെഡ് ലെവിൻ) എന്നൊരാളാണെന്ന് മനസ്സിലായെന്നും അയാളെ കീഴ്പെടുത്താൻ പോവുകയാണെന്നും ക്രോഫോർഡ് അറിയിക്കുന്നു. സ്റ്റാർലിങ്ങിന്റെ അന്വേഷണങ്ങൾ അവരെ ജാക്ക് ഗോർഡൺ എന്നൊരാളുടെ അടുത്തെത്തിക്കുന്നു. ക്രോഫോർഡ് കൊലയാളിയെ തിരഞ്ഞെത്തുന്ന വീട് ശൂന്യമാണ്‌. ബുഫലോ ബിൽ കൊന്ന വ്യക്തിയുടെ തൊണ്ടയിൽ കണ്ട ചിത്രശലഭത്തെ ഗോർഡന്റെ വീട്ടിൽ കാണുന്ന സ്റ്റാർലിങ്ങ് അയാളാണ്‌ യഥാർത്ഥത്തിൽ ജെയിം ഗമ്പ് എന്ന് മനസ്സിലാക്കുന്നു. തുടർന്ന് അവർ ഗമ്പിനെ വധിക്കുകയും സെനറ്ററുടെ മകളെ രക്ഷിക്കുകയും ചെയ്യുന്നു.

സ്റ്റാർലിങ്ങിന്റെ ഗ്രാജ്വേഷൻ സമയത്ത് ലെക്റ്റർ അവരെ ഫോൺ ചെയ്യുന്നു സ്റ്റാർലിങ്ങിനെ പിന്തുടരാൻ ഉദ്ദേശ്യമില്ലെന്നും അതേ രീതിയിൽ തന്നോടും വർത്തിക്കണമെന്നും ലെക്റ്റർ ആവശ്യപ്പെടുന്നു. കിൽട്ടണെ കൊന്ന് തിന്നാൻ പോവുകയാണെന്ന് സ്റ്റാർലിങ്ങിനോട് സൂചിപ്പിച്ചുകൊണ്ട് ലെക്റ്റർ അയാളെ പിന്തുടരുന്നതോടെ കഥ അവസാനിക്കുന്നു.

ചിത്രം പുറത്തിറങ്ങിയ സമയത്ത് അത് വിജയമാകുമെന്ന് വലിയ പ്രതീക്ഷയില്ലായിരുന്നു. എന്നാൽ 1.9 കോടി ഡോളർ മുടക്കുമുതലോടെ പുറത്തിറക്കിയ ചിത്രം ആദ്യത്തെ ആഴ്ചയിൽ തന്നെ 1.3 കോടി ഡോളർ നേടി. അമേരിക്കയിൽ നിന്ന് 13 കൊടി ഡോളറും ലോകമാകെ നിന്ന് 27 കോടി ഡോളറുമായിരുന്നു ചിത്രത്തിന്റെ ആകെ വരുമാനം. അങ്ങനെ ചിത്രം അപ്രതീക്ഷിതമായി വലിയ വിജയമായി. നിരൂപകരിൽ നിന്നും ചിത്രത്തിന്‌ വളരെ നല്ല പ്രതികരണമാണുണ്ടായത്. ചിത്രത്തിൽ കേന്ദ്രകഥാപാത്രങ്ങളെ അവതരിപ്പിച്ച ജോഡി ഫോസ്റ്റർ, ആന്റണി ഹോപ്കിൻസ് എന്നിവരുടെ അഭിനയം ധാരാളമായി നിരൂപകപ്രശംസ നേടി.

1991-ലെ മികച്ച ചിത്രത്തിനുള്ള ഓസ്കാർ "ദി സൈലൻസ് ഓഫ് ദി ലാംബ്സ്" നേടി. മികച്ച സംവിധായകൻ, തിരക്കഥ, നടൻ, നടി എന്നീ അവാർഡുകളും ഈ ചിത്രമാണ്‌ നേടിയത്. ബിഗ് ഫൈവ് എന്നറിയപ്പെടുന്ന ഈ അഞ്ച് അവാർഡുകളും നേടുന്ന മൂന്നാമത്തെ ചിത്രം മാത്രമാണ്‌ "ദി സൈലൻസ് ഓഫ് ദി ലാംബ്സ്". ഇതിനു മുമ്പ് "ഇറ്റ് ഹാപ്പെൻഡ് വൺ നൈറ്റ്" (1934), "വൺ ഫ്ലൂ ഓവർ ദി കുക്കൂസ് നെസ്റ്റ്" (1975) എന്നീ ചിത്രങ്ങളാണ്‌ ഈ ബഹുമതി കരസ്ഥമാക്കിയിട്ടുള്ളത്. "ദി എക്സോർസിസ്റ്റ്" കഴിഞ്ഞാൽ ഏറ്റവുമധികം ഓസ്കാർ നാമനിർദ്ദേശങ്ങൾ (7) നേടിയ ഹൊറർ ചലച്ചിത്രമാണിത്. 16 മിനിറ്റ് മാത്രം സ്ക്രീൻ സമയമുള്ള ആന്റണി ഹോപ്കിൻസ് മികച്ച നടനുള്ള പുരസ്കാരം നേടിയതും ഓസ്കാർ ചരിത്രത്തിലെ റെക്കോർഡാണ്‌.

ജോഡി ഫോസ്റ്റർ മികച്ച നടിക്കുള്ള ഗോൾഡൻ ഗ്ലോബ് പുരസ്കാരവും ബാഫ്ത പുരസ്കാരവും നേടി. ആന്റണി ഹോപ്കിൻസ് മികച്ച നടനുള്ള ബാഫ്ത പുരസ്കാരം നേടുകയുണ്ടായി. മികച്ച ചിത്രത്തിനുള്ള് സി.എച്.ഐ. പുരസ്കാരം, പി.ഇ.ഒ. പുരസ്കാരം, നാഷണൽ ബോർഡ് ഓഫ് റിവ്യൂ പുരസ്കാരം എന്നിവയും ചിത്രം നേടിയ പുരസ്കാരങ്ങളിൽ പെടുന്നു. 2006-ൽ കഴിഞ്ഞ 35 വർഷത്തെ മികച്ച ചലച്ചിത്രപോസ്റ്ററായി തിരഞ്ഞെടുക്കപ്പെട്ടത് ഈ ചിത്രത്തിന്റെ പോസ്റ്ററാണ്‌. ലെക്റ്റർ തടവുചാടുന്ന ഇതിലെ രംഗം ബ്രാവോ ടെലിവിഷൻ നെറ്റ്‌വർക്ക് ചലച്ചിത്രങ്ങളിലെ 7-ആമത്തെ ഏറ്റവും ഭീതിജനകമായ രംഗമായി തിരഞ്ഞെടുത്തു. 

അമേരിക്കൻ ഫിലിം ഇൻസ്റ്റിറ്റ്യൂട്ട് നൂറ്റാണ്ടിലെ ഏറ്റവും മികച്ച ചിത്രങ്ങളുടെയും കഥാപാത്രങ്ങളുടെയും മറ്റും പട്ടികകളുണ്ടാക്കി. ഈ പട്ടികകളിൽ 65-ആമത്തെ മികച്ച ചിത്രമായും 5-ആമത്തെ മികച്ച ഹൊറർ ചിത്രമായും "ദി സൈലൻസ് ഓഫ് ദി ലാംബ്സ്" ഇടം നേടി. നായകകഥാപാത്രങ്ങളിൽ ക്ലാരിസ് സ്റ്റാർലിങ്ങ് 6-ആം സ്ഥാനത്തേക്കും വില്ലൻ കഥാപാത്രങ്ങളിൽ ഹാനിബൽ ലെക്റ്റർ ഒന്നാം സ്ഥാനത്തേക്കും തിരഞ്ഞെടുക്കപ്പെട്ടു. ലെക്റ്റർ സ്റ്റാർലിങ്ങിനോട് "A census taker once tried to test me. I ate his liver with some fava beans and a nice Chianti." എന്ന് പറഞ്ഞത് ചലച്ചിത്രങ്ങളിൽ നിന്നുള്ള ഉദ്ധരണികളുടെ പട്ടികയിൽ 21-ാമതായാണ്‌ ഇടം നേടിയത്.


</doc>
<doc id="110469" url="https://ml.wikipedia.org/wiki?curid=110469" title="മാവൂർ">
മാവൂർ

കോഴിക്കോട് ജില്ലയിൽ കോഴിക്കോട് താലൂക്കിൽ കുന്ദമംഗലം ബ്ളോക്ക് പരിധിയിൽ മാവൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് മാവൂർ ഗ്രാമപഞ്ചായത്ത്. പഞ്ചായത്തിന്റെ വിസ്തീർണ്ണം 20.48 ചതുരശ്ര കിലോമീറ്ററാണ്. പഞ്ചായത്തിന്റെ അതിരുകൾ വടക്ക് ചാത്തമംഗലം പഞ്ചായത്ത്, തെക്ക് വാഴക്കാട്(മലപ്പുറം), പെരുവയൽ പഞ്ചായത്തുകൾ, പടിഞ്ഞാറ് പെരുവയൽ പഞ്ചായത്ത്, കിഴക്ക് ചാത്തമംഗലം, വാഴക്കാട്(മലപ്പുറം) പഞ്ചായത്തുകൾ എന്നിവയാണ്. പഞ്ചായത്തിന്റെ 4 വാർഡുകളിലൂടെ ഒഴുകുന്ന ചെറുപുഴയും 5 വാർഡുകളുമായി ബന്ധപ്പെട്ടു കൊണ്ടും മലപ്പുറം കോഴിക്കോട് ജില്ലകളെ വേർതിരിക്കുന്നതുമായ ചാലിയാർ പുഴ ബേപ്പൂരിൽ അറബിക്കടലിൽ ചേരുന്നു. ചെറുപുഴ പഞ്ചായത്തിന്റെ അമ്പായതൊടിവെച്ച് ചാലിയാറുമായി സന്ധിക്കുന്നു. പഞ്ചായത്തിന് കിഴക്ക്-തെക്ക് ഒഴുകുന്ന ചാലിയാറിന് നടുവിലായി ഊർക്കടവ് ഭാഗത്ത് പച്ചപ്പോടുകൂടിയ ഒരു തുരുത്ത് സ്ഥിതി ചെയ്യുന്നു. വി.പി.ഗോഹൻ എന്ന ഉദ്യോഗസ്ഥൻ അക്കാലത്ത് മുളയിൽ നിന്ന് പൾപ്പ് ഉണ്ടാക്കുന്ന വിദ്യ കണ്ടു പിടിച്ചു. 1959-ൽ കമ്പനിക്കാവശ്യമായ സ്ഥലമെടുപ്പ് നടത്തി. 1963-ൽ ഉൽപ്പാദനം ആരംഭിച്ചു. 10000-ത്തിലധികം പേർ അന്ന് തൊഴിലാളികളായി ജോലി ചെയ്തിരുന്നു. കമ്പനിയുടെ വരവോടു കൂടിയാണ് ഒരു സമൂഹമെന്ന നിലയിൽ ക്രിസ്ത്യാനികൾ മാവൂർ പ്രദേശങ്ങളിൽ എത്തിയത്. പാറമ്മൽ ക്രിസ്തുരാജ് ചർച്ച് ആയിരുന്നു അവരുടെ ആദ്യത്തെ ആരാധനാലയം.മാവൂരിന്റെ സാമ്പത്തിക-സാമൂഹിക സാംസ്കാരിക രംഗത്ത് വമ്പിച്ച മാറ്റങ്ങളുണ്ടാക്കുന്നതിന് ഈ വ്യാവസായിക സ്ഥാപനം കാരണമായി. 1962-ന് അൽപ്പം മുമ്പായി കമ്പനിയുടെ ആവശ്യാർത്ഥം ഇവിടെ വൈദ്യുതി എത്തി. കമ്പനിയുടെ വരവോടെ ഇന്ത്യയുടെ ഭൂപടത്തിൽ കേരളത്തിന്റെയും മാവൂരിന്റെയും സ്ഥാനം ഉയർന്നു നിന്നു. ഒന്നോ രണ്ടോ പീടിക മാത്രം ഉണ്ടായിരുന്ന മാവൂർ ഒരു ചെറിയ പട്ടണമായിമാറി. കമ്പനിയുടെ വരവോടെ തെങ്ങിലക്കടവിൽ പുഴക്ക് പാലം പണിതു. അതിനുമുമ്പ് ചെറുപ്പ വരെയായിരുന്നു ബസ് സർവ്വീസ് ഉണ്ടായിരുന്നത്. 

ഭൂസ്വത്തുക്കൾ അടക്കി വാണിരുന്ന തലകാപ്പുനായർ തന്റെ സ്വന്തം നിലയിൽ എയിഡഡ് ലോവർ പ്രൈമറി സ്കൂൾ എന്ന പേരിൽ ഒരു വിദ്യാഭ്യാസ സ്ഥാപനം നടത്തിപ്പോന്നു.ഇതേ കാലത്തിന് അൽപശേഷം പുലിയപ്പുറം തറവാടുവകയായി കടുങ്ങോച്ചൻ പണിക്കർ അടുവാട് ഒരു എൽ .പി.സ്കൂൾ സ്ഥാപിച്ചു.എന്നാൽ ഇതിനുമുമ്പ് തന്നെ ഈ പഞ്ചായത്തിലെ പഴക്കം ചെന്ന സ്കൂൾ ആയി പ്രവർത്തിച്ചിരുന്നത് കോഴിക്കോട് താലൂക്ക് ബോർഡിന്റെ കീഴിലുള്ള ലോവർ പ്രൈമറി മാപ്പിള എലിമെന്ററി സ്കൂൾ ആയിരുന്നു. ഇതാണ് ഇപ്പോൾ മാവൂരിന്റെ ഹൃദയഭാഗത്ത് ഗവൺമെന്റ് അപ്പർ പ്രൈമറി മാപ്പിള സ്കൂൾ ആയി പ്രവർത്തിച്ചു വരുന്നത്.1915-ലാണ് പഞ്ചായത്തിൽ ആദ്യമായി ഒരു സ്കൂൾ സ്ഥാപിതമായത്. ഡിസ്ട്രിക്ട് താലൂക്ക് ബോർഡിന് കീഴിലായിരുന്നു ഈ സ്കൂൾ പ്രവർത്തിച്ചിരുന്നത്. ഈ സ്കൂളിന്റെ പേര് കോഴിക്കോട് താലൂക്ക് ബോർഡ് മാപ്പിള ലോവർ എലിമെന്ററി സ്കൂൾ എന്നായിരുന്നു. മണ്ണനീരിതല കാപ്പു നായരുടെ കീഴിൽ ഒരു ഹിന്ദു എയിഡഡ് ലോവർ എലിമെന്ററി സ്കൂളും നിലവിലുണ്ടായിരുന്നു.ആ കാലത്തെ പ്രമുഖ അദ്ധ്യാപകർ തട്ടായി രാമൻ നായർ, കാര്യാട്ട് ഗോവിന്ദൻനായർ, പുലിയപ്പുറം ഗോവിന്ദൻ നായർ, മഞ്ഞക്കോട്ട് രാഘവൻനായർ, സുകുമാരൻ എന്നിവരായിരുന്നു. കൂടാതെ എഴുത്താശാനായ മുലത്തുംപാലിയിൽ ഗോവിന്ദനാശാനും അക്കാലത്തെ ഒരു പ്രമുഖ വിദ്യാഭ്യാസ പ്രവർത്തകനായിരുന്നു. ക്രമേണ വിദ്യാഭ്യാസരീതിയിൽ തന്നെ മാറ്റം വന്നു.

രണ്ടാം പഞ്ചവത്സരപദ്ധതിയുടെ അവസാനപാദത്തിൽ അന്നത്തെ കേരള സർക്കാർ മുൻകൈയ്യെടുത്തുകൊണ്ട് മാവൂരിൽ ബിർളാ വ്യവസായ ഗ്രൂപ്പിനെ ഒരു വ്യവസായ സംരംഭം സ്ഥാപിക്കാൻ ക്ഷണിച്ചു. ഇതിന്റെ അടിസ്ഥാനത്തിൽ സർക്കാർ ഭൂമി അക്വയർ ചെയ്യുകയും അനന്തര നടപടികൾ സ്വീകരിക്കുകയും ചെയ്തു. മാവൂരിനെ തഴുകുന്ന ചാലിയാറിലെ ജലവും, വടക്കൻ കേരളത്തിലെ സമ്പന്നമായ മുളങ്കാടുകളും കമ്പനിയുടെ വരവിന് ആക്കംകൂട്ടി.ഗ്വാളിയോർ റയോൺസ് എന്ന ഈ സ്ഥാപനത്തിന്റെ വരവ് മാവൂരിന്റെ സാമ്പത്തിക സാമൂഹ്യ-സാംസ്കാരിക മേഖലകളിൽ ഒരു പുതിയ ഉണർവുണ്ടാക്കി. ഗ്രാസിം ഇൻഡസ്ട്രീസ് ലിമിറ്റഡിന്റെ പൾപ്പ് ഡിവിഷനും സ്റ്റാപ്പിൾ ഫൈബർ ഡിവിഷനും ഇവിടെ മുളയും മറ്റും ഉപയോഗിച്ച് പൾപ്പും ഫൈബറും ഉൽപ്പാദിപ്പിച്ചിരുന്നു. ഈ വ്യവസായ സ്ഥാപനത്തിൽ 1963-ൽ പൾപ്പ് ഉൾപ്പാദനം ആരംഭിച്ചു. അന്ന് അവിദഗ്ദ്ധ ജോലിക്കാർക്ക് മാസത്തിൽ 60 രൂപയും വിദഗ്ദ്ധ തൊഴിലാളികൾക്ക് 90 രൂപയും നൽകിയിരുന്നു. പൾപ്പും, ഫൈബറും നിർമ്മിക്കാനാവശ്യമായ ആസിഡ് അടക്കമുള്ള ചില അസംസ്കൃത പദാർത്ഥങ്ങളും ഇവിടെ ഉൽപ്പാദിപ്പിച്ചിരുന്നു.ഈ വ്യവസായ പ്രദേശത്ത് ഇന്ത്യയിലെ മിക്ക സംസ്ഥാനങ്ങളിലെ ജനങ്ങളും താമസിക്കുന്നതിനാൽ വിവിധ സംസ്ക്കാരങ്ങളുടെ സംഗമ കേന്ദ്രം കൂടിയായി മാവൂർ മാറി.1985-ൽ ആരംഭിച്ച സമരം മൂന്നര വർഷം നീണ്ടുപോയി. കമ്പനി പൂട്ടിയതിന്റെ ഫലമായി ദുരിതമനുഭവിച്ച 13 തൊഴിലാളികൾ ആത്മഹത്യ ചെയ്തു. ഈ സമരത്തിന്റെ ഭാഗമായി സംയുക്ത ട്രേഡ് യൂണിയൻ സർക്കാരിനു നിവേദനം നൽകുന്നതിനു വേണ്ടി മാവൂരിൽ നിന്ന് തിരുവനന്തപുരത്തേക്ക് പട്ടിണിജാഥ കാൽനടയായി നടത്തി. ഇത് തൊഴിലാളിവർഗ്ഗ സമരരംഗത്ത് അപൂർവമായ സഹന സമരങ്ങളിലൊന്നായിരുന്നു.

1962-ൽ വന്ന തെങ്ങിലകടവ് പാലത്തിന്റെ പണി പൂർത്തീകരിച്ചതോടെയാണ് ഈ പഞ്ചായത്തിൽ റോഡുഗതാഗതം ഫലപ്രദമായത്. ആദ്യകാലങ്ങളിൽ ഗതാഗതത്തിന് ചാലിയാർ വഴിയുള്ള ജലമാർഗ്ഗമായിരുന്നു ഉപയോഗിച്ചത്. കാർഷികോൽപ്പന്നങ്ങൾ, കല്ല് തുടങ്ങിയ മറ്റു സാധനങ്ങളും കോഴിക്കോട്ടേക്ക് വിപണനത്തിന് കൊണ്ടുപോയത് ബോട്ട്, തോണി എന്നിവ ഉപയോഗിച്ചായിരുന്നു. കാലങ്ങൾക്കുശേഷം കോഴിക്കോട്ടുനിന്നും തെങ്ങിലകടവ് വരെ ബസ് വന്നപ്പോൾ ഇവിടെനിന്നും ആളുകൾ നടന്ന് തെങ്ങിലക്കടവിൽ പോയിയായിരുന്നു ബസ് യാത്ര നടത്തിയത്. പിന്നീട് ബസ്സ് റൂട്ട് മാവൂർ വരെ ദീർഘിപ്പിച്ചു. ആദ്യമായി ഈ റൂട്ടിലോടിയത് ദേവിപ്രസാദ് എന്ന ബസായിരുന്നു. കണ്ണിപറമ്പ് ശിവക്ഷേത്ര ദർശനത്തിന് സാമൂതിരിരാജാവ് ഉപയോഗിച്ച നാട്ടുപാതയാണ് ഇപ്പോൾ മാങ്കാവ്-കണ്ണിപറമ്പ് റോഡ് എന്ന പേരിൽ വികസിപ്പിച്ച റോഡ്.

20-ാം നൂറ്റാണ്ടിന്റെ ആരംഭത്തിൽ പാലക്കാട്ടുകാരായ ദാമോദരൻ നായർ , വാസുദേവൻ നായർ തുടങ്ങിയ നാടക ആശാൻമാർ ഇവിടെ വരികയും അന്ന് ഈ പ്രദേശത്തുണ്ടായിരുന്ന ഭൂരിപക്ഷം നായർ തറവാടുകളിലെ ചെറുപ്പക്കാരേയും സംഗീതവും, നാടകാഭിനയവും പഠിപ്പിക്കുകയും, പരിപാടികൾ വലിയ തറവാടുകളിൽ മാത്രം അവതരിപ്പിക്കുകയും ചെയ്തിരുന്നു. ഇവിടെ വയോജന വിദ്യാഭ്യാസരംഗത്ത് സജീവമായ മുന്നറ്റങ്ങൾ ഉണ്ടായിട്ടുണ്ട്. അതുപോലെ പട്ടികജാതിക്കാരെ സാമൂഹികമായി ഉയർത്തിക്കൊണ്ടുവരുന്നതിനും അവർക്ക് ക്ഷേത്രങ്ങളിൽ ആരാധന നടത്തുന്നതിനുള്ള അവകാശത്തിനുവേണ്ടിയും പല ആളുകളും പ്രവർത്തിച്ചിരുന്നു. ഈ പ്രദേശത്തെ ആദ്യത്തെ പൊതു വായനശാലയാണ് പഞ്ചായത്തിന്റെ വകയായി തുടങ്ങിയ വായനശാല. പല സാംസ്കാരിക സമിതികളും ഇടക്കാലത്ത് സാമൂഹിക രംഗങ്ങളിൽ സജീവമായിരുന്നങ്കിലും അവയിൽ പലതും പല കാരണങ്ങളാൽ പ്രവർത്തനം നിലച്ചുപോകുകയാണുണ്ടായത്.ഏകദേശം 30 കൊല്ലം മുമ്പ് മാവൂർ പ്രദേശത്തെ യുവജനങ്ങൾ ചേർന്ന് രൂപം കൊടുത്ത ജവഹർ സ്പോർട്സ് ആന്റ് ആർട്സ് ക്ളബ് ഇന്ന് വിവിധ രംഗങ്ങളിൽ വളർന്ന് പന്തലിച്ച് നിൽക്കുന്നു.

വടക്ക് - കെട്ടാങ്ങൽ കിഴക്ക് - വാഴക്കാട്


</doc>
<doc id="110473" url="https://ml.wikipedia.org/wiki?curid=110473" title="ലതി കളി">
ലതി കളി

വടക്കേ മലബാറിൽ‌ പ്രചാരത്തിലുണ്ടായിരുന്ന ഒരു നാടൻ‌ കളിയാണ് ലതി കളി. വിസ്‌മൃതിയിലേക്കാണ്ടുപോകുന്ന നാടൻ‌ കളികളിൽ‌ ഒന്നാണിത്‌. ഓണാഘോഷത്തോടനുബന്ധിച്ചുള്ള കളിയായാണിത് അറിയപ്പെടുന്നതെങ്കിലും പൊതുവേ എല്ലാ കാലത്തും‌ കുട്ടികൾ‌ ലതി കളിച്ചു വന്നിരുന്നു. ആൺ‌ കുട്ടികളാണിതു കളിച്ചു വന്നിരുന്നത്. ക്രിക്കറ്റുമായി ഒരു വിദൂരസാമ്യം‌ അവകാശപ്പെടാവുന്ന കളിയാണു ലതി കളി.

ലതി കളിക്കാൻ‌ ചുരുങ്ങിയത് മൂന്നുപേരെങ്കിലും‌ ആവശ്യമാണ്. ചെറിയ പരന്ന കല്ലുകളെയാണ് ലതി എന്നു പറയുന്നത്. കല്ലിനു പകരമായി ചിരട്ടകളും‌‌ ഉപയോഗിക്കാറുണ്ട്. പത്തിനു മുകളിലും‌ ഇരുപതിനു താഴെയുമായുള്ള ഒറ്റസംഖ്യകളായാണ്‌ ലതി വെയ്ക്കുന്നത്. ഒരു കല്ലിനു മീതേ മറ്റൊന്നായി എല്ലാ ലതികളും‌ വീഴാതെ വെയ്ക്കുന്നു. ലതി വെച്ച സ്ഥലത്തു നിന്നും‌ ഒരു നിശ്ചിത ദൂരത്തിൽ‌ വര വരച്ചശേഷം‌, ആ വരയ്‌ക്കപ്പുറത്തു നിന്നും‌ ഒരാൾ‌ പന്തെറിഞ്ഞ്‌ ലതികളെ വീഴ്‌ത്തുന്നു. ഒരാൾ‌ക്കു മൂന്നു പ്രാവശ്യം‌ മാത്രമേ പന്തെറിയാൻ‌ പറ്റുകയുള്ളൂ. ഓണക്കാലങ്ങളിൽ‌ ഇതിനുവേണ്ടി ഓലപ്പന്താണുപയോഗിച്ചിരുന്നത്. എന്നാൽ‌ മറ്റുള്ള അവസരങ്ങളിലും‌ സ്‌കൂളുകളിലും‌ കുട്ടികൾ‌ കടലാസുകൾ‌ ചുരുട്ടിപ്പൊതിഞ്ഞുണ്ടാക്കിയ പന്തോ റബ്ബർ‌പ്പന്തോ ഉപയോഗിക്കുമായിരുന്നു. പന്തെറിയുന്ന ആളൊഴിച്ച്‌ ബാക്കിയെല്ലാവരും‌ എതിർ‌ ടീമായിരിക്കും‌.
പന്തെറിഞ്ഞു ലതി വീഴ്‌ത്തിയ ശേഷം‌ ആ ആളുതന്നെ ലതി നേരെ വെയ്‌ക്കുമ്പോഴാണ് അയാൾ‌ ജയിക്കുക. എന്നാൽ‌ ഇങ്ങനെ ലതി നേരെ വെയ്ക്കാൻ‌ മറ്റുള്ളവർ‌ സമ്മതിക്കില്ല. അവർ‌ പന്തുകൊണ്ട്‌ ആ ആളിന്റെ പുറത്തേക്കു ശക്തമായി എറിയുന്നു. കാൽ‌മുട്ടിനു മുകളിലോ കൈമുട്ടുകൾ‌ക്കു മുകളിലോ ആയി പന്തുകൊണ്ടാൽ‌ അയാൾ‌ കളി തോൽ‌ക്കുന്നു. എന്നാൽ‌ തന്നെ എറിഞ്ഞ പന്തിനെ അയാൾ‌ക്കു ദൂരേക്കു തട്ടിത്തെറിപ്പിക്കാവുന്നതാണ്. ‌കാലുകൊണ്ടോ, തലകൊണ്ടോ ഇതു ചെയ്യാവുന്നതാണ്. കൈകൊണ്ടടിച്ചും‌ തെറിപ്പിക്കമെങ്കിലും‌ വീണുകിടക്കുന്ന പന്തിനെ കൈകൊണ്ടെടുത്ത്‌ ദൂരേക്കെറിയാൻ‌ പാടില്ല. പകുതിവെച്ചുകഴിഞ്ഞ ലതിയെ മറ്റുള്ളവർ‌ക്ക്‌ പന്തുകൊണ്ടെറിഞ്ഞു വീഴ്‌ത്താവുന്നതുമാണ്. അവർ‌ക്കും‌ അതു കൈകൊണ്ടോ കാൽ‌കൊണ്ടോ തട്ടിക്കളയാൻ‌ പാടില്ല.

ഇന്ൻ‌ ഈ കളി എവിടേയും‌ കളിച്ചു വരുന്നില്ല. കുട്ടിയും‌ കോലും‌, തലപ്പന്ത്‌ പോലുള്ള മറ്റുപല കളികളും‌ വിസ്‌മൃതിയിലേക്കു പോയതുപോലെ ഈ കളിയും‌ നാടൻ‌ കളിസ്ഥലങ്ങളിൽ‌ നിന്നും‌ അപ്രത്യക്ഷമായി. ക്രിക്കറ്റ്‌ ജനകീയമായതും സാമൂഹിക - സാമ്പത്തികരം‌ഗങ്ങളിലെ വളർ‌ച്ചയും‌ മറ്റും പല നാടൻ‌ തനിമകളുടെ നാശത്തിലേക്കു വഴി വെയ്ക്കുകയുണ്ടായി. അതിലൊന്നായി ഈ കളിയും.



</doc>
<doc id="110487" url="https://ml.wikipedia.org/wiki?curid=110487" title="ക്രേസി ഗോപാലൻ">
ക്രേസി ഗോപാലൻ

ദീപു കരുണാകരന്റെ സംവിധാനത്തിൽ ദിലീപ്, മനോജ്‌ കെ. ജയൻ, ബിജു മേനോൻ, ജഗതി ശ്രീകുമാർ, സലീം കുമാർ, രാധാ വർമ്മ എന്നിവർ പ്രധാനവേഷങ്ങളിൽ അഭിനയിച്ച് 2008-ൽ പുറത്തിറങ്ങിയ ഒരു മലയാളചലച്ചിത്രമാണ് ക്രേസി ഗോപാലൻ. ഭാവന മീഡിയ വിഷനിന്റെ ബാനറിൽ ശശിധരൻ യു. നിർമ്മിച്ച ഈ ചിത്രം ഉള്ളാട്ടിൽ വിഷ്വൽ മീഡിയ ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചതും ദീപു കരുണാകരൻ ആണ്.

കട്ടിള പശു എന്നിങ്ങനെയുള്ളവ മോഷ്ടിക്കുന്ന ചെറുകിട കള്ളനായ ഗോപാലന് (ദിലീപ്) എന്തെങ്കിലും വൻ‌കിട പ്രവർത്തനം ചെയ്ത് പണമുണ്ടാക്കാഗ്രഹമുണ്ട്. അതിനായി ലക്ഷ്മണൻ (സലീം കുമാർ) എന്ന കൂട്ടാളിയെ ഗോപാലന് കിട്ടുന്നു. അങ്ങനെ അവർ വൻ‌കിട ബിസിനസ്സുകാരനായ ബാബു ജോണിന്റെ (മനോജ്‌ കെ. ജയൻ) സഹോദരി ഡയാനയെ (രാധാ വർമ്മ) കിഡ്‌നാപ്പ് ചെയ്തെങ്കിലും ഡയാന അവരെ കബളിപ്പിച്ച് രക്ഷപ്പെടുന്നു. എന്നാൽ പിന്നീട് സഹോദരൻ തീരുമാനിച്ചുറപ്പിച്ച കല്യാണത്തിൽ നിന്ന് രക്ഷപ്പെട്ട് കാമുകനൊപ്പം ചേരാൻ പണം ആവശ്യമായി വന്ന ഡയാന ഗോപാലനും ലക്ഷ്മണനുമൊപ്പം ചേർന്ന് തട്ടിക്കൊണ്ട് പോകൽ നാടകം കളിച്ച് ബാബുജോണിൽ നിന്ന് പണം തട്ടിയെടുത്ത് വിദേശത്തുള്ള കാമുകന്റെ അടുത്തേക്ക് പോകുന്നു. കുറച്ച് നാളുകൾക്കകം ചാക്കോ (മോഹൻ ജോസ്) എന്നൊരാൾ ഗോപലനെ സമീപിച്ച് സ്വകാര്യ ബാങ്കിന്റെ ലോക്കറിൽ നിന്ന് തനിക്കാവശ്യമായ ഫയൽ മോഷ്ടിക്കാൻ ഏർപ്പാട് ചെയ്യുന്നു. ഗോപാലനും ലക്ഷ്മണനും ഫയൽ മോഷ്ടിച്ചിറങ്ങിയ ശേഷം ആ ബാങ്കിൽ നിന്ന് കോടിക്കണക്കിന് രൂപ മോഷണം പോകുന്നു. ബാങ്കിലെ സുരക്ഷാക്യാമറകളിൽ പതിഞ്ഞ ഗോപാലനും ലക്ഷ്മണനും തങ്ങൾ മോഷ്ടാക്കളായി ചിത്രീകരിക്കപെട്ടതിന് ശേഷമാണ് ചാക്കോ ബാബുജോണിന്റെ ആളാണെന്നും വൻ ഇൻഷുറൻസ് തുക സ്വന്തമാക്കാൻ തന്റെ ബാങ്ക് കൊള്ളയടിച്ചത് ബാബു ജോൺ തന്നെയാണെന്നതുമുള്ള സത്യം അവർ മനസ്സിലാക്കുന്നത്. തെളിവുകളില്ലാതാക്കാൻ ബാബു ജോൺ ഇരുവരേയും കൊല്ലാൻ ശ്രമിക്കുന്നു. ഈ ശ്രമത്തിൽ ലക്ഷ്മണൻ കൊല്ലപ്പെടുന്നു. അതിൽ നിന്ന് രക്ഷപ്പെട്ട ഗോപാലനൊപ്പം പുതിയ കൂട്ടാളി ലവാങ്ങ് വാസുവും (ജഗതി ശ്രീകുമാർ) കാമുകനെ നഷ്ടപ്പെട്ട് തിരിച്ചെത്തിയ ഡയാനയും ചേർന്ന് ബാബുജോണിനോട് പ്രതികാരം ചെയ്യുന്നു.


ഈ ചിത്രത്തിലെ ഗിരീഷ് പുത്തഞ്ചേരി, അനിൽ പനച്ചൂരാൻ എന്നിവർ എഴുതിയ ഗാനങ്ങൾക്ക് സംഗീതം പകർന്നത് രാഹുൽ രാജ് ആണ്. പശ്ചാത്തലസംഗീതം രാജാമണി ഒരുക്കിയിരിക്കുന്നു. 




</doc>
<doc id="110514" url="https://ml.wikipedia.org/wiki?curid=110514" title="ഒമാഹ">
ഒമാഹ

വടക്കേ അമേരിക്കയിലെ ഒരു ജനവർഗമാണ്‌ ഒമാഹ. നെബ്രാസ്കായിൽ വസിക്കുന്ന ഇവർ സോയൻ ഭാഷാസമൂഹത്തിലെ ധേഗിഹാ വിഭാഗക്കാരാണ്. ഒഴുക്കിനെതിരേ നീന്തുന്നവർ എന്നർത്ഥം വരുന്ന അമേരിന്ത്യൻ വാക്കിൽ നിന്നാണ് ഇവരുടെ ഗോത്രനാമത്തിന്റെ ഉദ്ഭവം. മറ്റു സഹഗോത്രക്കാരായ ഒസാഗ്, പൊങ്കാ, കാൻഡ്, ക്വാപ്പാ എന്നിവരോടൊപ്പം മൊഹാവർഗക്കാർ അത്‌‌ലാന്തിക്ക് തീരത്തു നിന്നും പടിഞ്ഞാറോട്ടു കുടിയേറിപ്പാർത്തു. വെർജീനിയായും കരോളിനാസും ആയിരുന്നു ഇവരുടെ ആദ്യകാല വാസകേന്ദ്രങ്ങൾ. കാലക്രമത്തിൽ ഇവർ ഒസാർക്ക് പീഠഭൂമിലേക്കും പുൽ‌‌പ്രദേശങ്ങളായിരുന്ന ഇന്നത്തെ പടിഞ്ഞാറെ മിസൗറിയിലേക്കും നീങ്ങി.

ഇവിടെ വച്ച് സഹഗോത്രക്കാർ തമ്മിൽ പിരിയുകയും മൊഹാവർഗക്കാരും പൊങ്കാവർഗക്കാരും ചേർന്നു വടക്കോട്ടു നീങ്ങി ഇന്നത്തെ മിനസോട്ടോ പ്രദേശത്ത് താവളം ഉറപ്പിക്കുകയും 17-ം നൂറ്റാണ്ടിന്റെ അവസാനഘട്ടം വരെ അവിടെ താമസിക്കുകയും ചെയ്തു. പിന്നീട് തെക്കേ ഡക്കോട്ടയിൽ വച്ച് ഈ രണ്ടു വർഗക്കാരും വേർപിരിയുകയും മൊഹാകൾ ഇന്നത്തെ നെബ്രാസ്കായിലെ ബോക്രീക്കിൽ താമസമുറപ്പിക്കുകയും ചെയ്തു. 1854-ൽ വെള്ളക്കാരുടെ സമ്മർദ്ദത്തിനു വഴങ്ങി ഇവർ തങ്ങളുടെ കൃഷിഭൂമി യൂ. എസ്. ഗവണ്മെന്റിനു വിട്ടുകൊടുത്തു. 1882-ൽ യു. എസ്. ഗവണ്മെന്റ് ഒമാഹാവർഗക്കാർക്ക് പ്രത്യേകം ഭൂമി പതിച്ചുകൊടുത്തു. കുറച്ചു നാളുകൾക്കുശേഷം ഇവർക്ക് അമേരിക്കൻ പൗരത്വവും ലഭിച്ചു. 1780-ൽ 2,800 ഓളമുണ്ടായിരുന്ന ഇവരുടെ ജനസംഖ്യ 1970-ലെ കണക്കനുസരിച്ച് 1,500 ഓളം മാത്രമേയുള്ളു.

ഒമാഹാ വർഗക്കാർ അലഞ്ഞുതിരിഞ്ഞു നടക്കുന്ന സ്വഭാവക്കാരാണെങ്കിലും കൃഷിയിലും നായാട്ടിലും തത്പരരാണ്. ധാന്യങ്ങൾ, പയറുവർഗങ്ങൾ, പച്ചക്കറികൾ തുടങ്ങിയവ അവർ കൃഷി ചെയ്യുന്നു. ശരരത് കാലത്തും വസന്തകാലത്തും ഇവർ ഭൂഗർഭ വാസകേന്ദ്രങ്ങളിൽ ആണ് താമസിക്കുന്നത്; നായാട്ടിനു പോകുമ്പോൾ കോണാകൃതിയിലുള്ള തോൽക്കൂടാരങ്ങളിലും. കാൻസാ, ഒസാഗ് എന്നീ ഗോത്രവർഗങ്ങളുമായി ഒമാഹകൾക്ക് വളരെയധികം സാമ്യമുണ്ട്.

ഒമാഹാ വർഗക്കാരുടെ സാമൂഹ്യഘടന വളരെ സുഘടിതമാണ്. തലവന്മാരും പുരോഹിതന്മാരും വൈദ്യന്മാരും സാധാരണക്കാരും ഇവരുടെ ഇടയിൽ ഉണ്ട്. ദായക്രമം മക്കത്തായമാണ്. കുതിരകൾ, പുതപ്പുകൾ എന്നിവ വിതരണം ചെയ്തോ സദ്യകൾ നടത്തിയോ ഒരുവന് തന്റെ അന്തസ്സ് ഉയർത്തികാട്ടുവാൻ സാധിക്കും ഇവരുടെ പത്തു കുലങ്ങളെ ഭൂമിയെയും ആകാശത്തെയും പ്രധിനിധീകരിക്കുന്ന രണ്ടു വിഭാഗങ്ങളായി തിരിച്ചിരിക്കുന്നു. ആദ്യത്തെ വിഭാഗം യുദ്ധം, ഭക്ഷ്യവിതരണം തുടങ്ങിയ ലൗകിക കാര്യങ്ങൾ നോക്കുമ്പോൾ രണ്ടാമത്തെ വിഭാഗം അധ്യാത്മികര്യങ്ങളിൽ ശ്രദ്ധ പതിപ്പിക്കുന്നു. ചൂടുകാലത്തും നായാട്ടിനു പോകുമ്പോഴും താമസിക്കുന്നതിനു വേണ്ടി വൃത്താകൃതിയിൽ അടിക്കുന്ന കൂടാരങ്ങൾ ഒമാഹാ വർഗക്കാരുടെ സാമൂഹ്യഘടന വെളിവാക്കുന്ന രീതിയിലായിരിക്കും സം‌‌വിധാനം ചെയ്യുക. യുദ്ധവീരന്മാർക്ക് പ്രത്യേക ബഹുമതികൾ നൽകിയിരുന്നു. യുദ്ധത്തിൽ വച്ച് ശത്രുവിനെ തൊടുക, ശത്രുക്കളുടെ നടുവിൽ കൊല്ലപ്പെട്ടുകിടക്കുന്ന എതിരാളിയെ തൊടുക, ശത്രുപാളയത്തിൽ നിന്നും പരിശീലനം സിദ്ധിച്ച കുതിരയെ മോഷ്ടിച്ചു കൊണ്ടുവരിക തുടങ്ങിയവ വീരകൃത്യങ്ങളായി കരുതപ്പെടുന്നു. യുദ്ധത്തിൽ ശത്രുക്കളെ കൊല്ലുന്നതും ദേഹോപദ്രവമേല്പിക്കുന്നതും വലിയ ധീരകൃത്യങ്ങളായി ഇവർ കണക്കാക്കാറില്ല.



</doc>
<doc id="110524" url="https://ml.wikipedia.org/wiki?curid=110524" title="എളമരം">
എളമരം

ചാലിയാർ‌ നദീ തീരത്ത് മലപ്പുറം ജില്ലയിൽ വാഴക്കാട് ഗ്രാമ പഞ്ചായത്തിലെ ഒരു ഗ്രാമമാണ് എളമരം. മുൻ‌ കേരളാ വിദ്യാഭ്യാസ മന്ത്രി ഇ.ടി. മുഹമ്മദ് ബഷീർ, പതിനാലാം നിയമസഭയിലെ(2006-2011) വ്യവസായ വകുപ്പു മന്ത്രി എളമരം കരീം തുടങ്ങിയവരുടെ ജന്മഗ്രാമമാണിത്.
മലബാർ‌ കലാപത്തിൽ‌ ഈ ഗ്രാമം സജീവമായിരുന്നു. മലപ്പുറം രക്ഷസാക്ഷികളുടെ ശവകുടീരങ്ങളുള്ള ഇവിടുത്തെ പള്ളി പ്രസിദ്ധമാണ്. വാഴക്കാട്ടെ എളമരം അനാഥശാലക്ക് ഈ ഗ്രാമത്തിന്റെ പേരാണ് നൽകിയത്.


</doc>
<doc id="110537" url="https://ml.wikipedia.org/wiki?curid=110537" title="ബാഴ്സലോണ">
ബാഴ്സലോണ

സ്പെയിനിലെ കാറ്റലോണിയ (Catalonia) പ്രവിശ്യയുടെ തലസ്ഥാനമാണ് ബാർസലോണ. മദ്ധ്യധരണ്യാഴിയുടെ കരയിലാണ് നഗരം സ്ഥിതി ചെയ്യുന്നത്.

ബാർസലോണ നഗരത്തിന്റെ സ്ഥാപകൻ ഹെർക്കുലീസാണെന്നാണ് ഐതിഹ്യം 
1992-ലെ ഒളിമ്പിക്സിന് ബാർസലോണ വേദിയായിരുന്നു.


</doc>
<doc id="110545" url="https://ml.wikipedia.org/wiki?curid=110545" title="ഉടയോൻ">
ഉടയോൻ

ഭദ്രന്റെ സംവിധാനത്തിൽ മോഹൻലാൽ, കലാഭവൻ മണി, ലയ, സുകന്യ എന്നിവർ പ്രധാനവേഷങ്ങളിൽ അഭിനയിച്ച് 2005-ൽ പുറത്തിറങ്ങിയ ഒരു മലയാളചലച്ചിത്രമാണ് ഉടയോൻ. മോഹൻലാൽ ഇരട്ട കഥാപാത്രമായി അഭിനയിച്ചിരിക്കുന്നു. വർണ്ണചിത്രയുടെ ബാനറിൽ മഹാ സുബൈർ ആണ് ഉടയോൻ നിർമ്മിച്ചത് .

കൃഷിക്കാരനായ ശൂരനാട് കുഞ്ഞ് (മോഹൻലാൽ) തന്റെ ജീവിതത്തിൽ മറ്റെന്തിനേക്കാളും കൃഷിയേയും മണ്ണിനേയും സ്നേഹിക്കുന്നു. മണ്ണിനോടുള്ള ഈ ആവേശം മൂലം സ്വന്തം സഹോദരിക്ക് (ബിന്ദു പണിക്കർ) അവകാശപ്പെട്ട പിതൃസ്വത്ത് ചതിയിലൂടെ കൈക്കലാക്കാൻ പോലും കുഞ്ഞ് മടിക്കുന്നില്ല. മക്കളും തന്റെ പാത പിന്തുടരണമെന്ന് ശഠിക്കുന്ന കുഞ്ഞ് കൃഷിയിൽ താൽപ്പര്യമില്ലാത്ത മക്കളുടെ വെറുപ്പിന് പാത്രമാകുന്നു. ജീവിതാന്ത്യത്തിലെ തിരിച്ചടികളും പരാജയങ്ങളും കുഞ്ഞിനെ പുനർവിചിന്തനത്തിന് പ്രേരിപ്പിക്കുന്നു.


കൈതപ്രം ദാമോദരൻ നമ്പൂതിരി, ഗിരീഷ് പുത്തഞ്ചേരി, അറുമുഖൻ വെങ്കിടങ്ങ് എന്നിവർ എഴുതിയ ഈ ചിത്രത്തിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് ഔസേപ്പച്ചൻ ആണ്. ഗാനങ്ങൾ വിപണനം ചെയ്തത് സത്യം ഓഡിയോസ്.




</doc>
<doc id="110546" url="https://ml.wikipedia.org/wiki?curid=110546" title="ഇൻ ഗോസ്റ്റ് ഹൗസ് ഇൻ">
ഇൻ ഗോസ്റ്റ് ഹൗസ് ഇൻ

ലാൽ തിരക്കഥയെഴുതി സംവിധാനം ചെയ്ത് 2010-ൽ പുറത്തിറങ്ങിയ ഒരു ഹൊറർ കോമഡി ചലച്ചിത്രമാണ്‌ ഇൻ ഗോസ്റ്റ് ഹൗസ് ഇൻ. ഇൻ ഹരിഹർ നഗർ എന്ന ഹിറ്റ് ചിത്രത്തിന്റെ മൂന്നാം ഭാഗമാണ് ഈ ചിത്രം.1990 ൽ പ്രദർശനത്തിനെത്തിയ ഇൻ ഹരിഹർ നഗറിന്റെ രണ്ടാം ഭാഗമായി 2009ൽ ടു ഹരിഹർ നഗർ പ്രദർശനത്തിനെത്തിയിരുന്നു. മുകേഷ്, ജഗദീഷ്, സിദ്ദിഖ്, അശോകൻ എന്നിവരാണ് പതിവു പോലെ കേന്ദ്രകഥാപാത്രങ്ങൾ.. 
രോഹിണി, ലെന, റീന ബഷീർ എന്നിവരും ഈ ചിത്രത്തിൽ അഭിനയിക്കുന്നു. രാധികയാണ് നായിക.ലക്ഷ്മി റായിയും , ഗീതാവിജയനും അതിഥി താരങ്ങളായി എത്തുന്നുണ്ട്. ഹരിഹർനഗർ പരമ്പരയിലെ മറ്റ് ചിത്രങ്ങളെപ്പോലെഈ ചിത്രവും ബോക്സോഫീസിൽ മികച്ച വിജയം നേടി

ഊട്ടിയിലെ ഒരു പ്രേതബാധയുള്ള വീട്ടിൽ നാൽവർ സംഘം കുടുംബസമേതം അവധിക്കാലത്ത് താമസിക്കാനെത്തുന്നതും തുടർന്നുണ്ടാകുന്ന സംഭവങ്ങളുമാണ് ഇൻ ഗോസ്റ്റ് ഹൗസ് ഇൻ എന്ന ചിത്രത്തിന്റെ ഇതിവൃത്തം..



</doc>
<doc id="110548" url="https://ml.wikipedia.org/wiki?curid=110548" title="കനൽക്കണ്ണാടി">
കനൽക്കണ്ണാടി

ജയൻ പൊതുവാൾ സംവിധാനം ചെയ്ത് 2011 ഒക്ടോബർ 15-ന് പുറത്തിറങ്ങിയ മലയാളചലച്ചിത്രമാണ് കനൽ കണ്ണാടി. സ്ത്രീകൾക്കെതിരെ നടക്കുന്ന അനീതികൾക്കെതിരെ പടപൊരുതിയ ഇന്ദുലക്ഷ്മി എന്ന പെൺകുട്ടിയുടെ കഥയാണ് ചിത്രം. ഇന്ദുലക്ഷ്മി യായി കാർത്തിക അഭിനയിക്കുന്നു. ഹരേകൃഷ്ണ പ്രൊഡക്ഷൻസിന്റെ ബാനറിൽ കെ.മധു. കല്ലയം ചിത്രം നിർമ്മിച്ചിരിക്കുന്നു. കാർത്തിക, ഇന്ദ്രജിത്ത്,മധുവാര്യർ, വിജയരാഘവൻ, മധു, മന്യ, ഷെല്ലി, വക്കം ബഷീർ, രവി വള്ളത്തോൾ,ബാബു അന്നൂർ, ഗീതാസലാം, ശാന്തകുമാരി എന്നിവർ ഈ ചിത്രത്തിൽ അഭിനയിക്കുന്നു.

സോഷ്യോളജിയിൽ റിസർച്ചു ചെയ്യാനാണ് ഇന്ദുലക്ഷ്മി തലസ്ഥാന നഗരിയിൽ എത്തിയത്. പെരുകുന്ന ആത്മഹത്യകളായിരുന്നു വിഷയം. തലസ്ഥാനത്തെത്തിയ അന്നു തന്നെയായിരുന്നു അനാമിക എന്ന മെഡിക്കൽ വിദ്യാർത്ഥിയുടെ ആത്മഹത്യ. സേതുലക്ഷ്മി അനാമികയുടെ ആത്മഹത്യയെകുറിച്ചു അന്വേഷണം തുടങ്ങി. സ്വാതന്തൃ സമരസേനാനിയും പത്രപ്രവർത്തകനുമായ മുത്തഛൻ കാമ്പയിൽ സിദധാർത്തമേനോന്റെ (മധു) അനുഗ്രഹ ആശംസകളോടെയായിരുന്നു സേതുലക്ഷ്മി പ്രവർത്തിച്ചത്. മുറച്ചെറുക്കനായ അനുഭാസ്ക്കറിനു (ഇന്ദ്രജിത്ത്) സേതുലക്ഷ്മിയുടെ പ്രവർത്തങ്ങളിൽ നീരസമുണ്ടായിരുന്നെങ്കിലും ഇന്ദുലക്ഷ്മി അതൊന്നും വകവെച്ചിരുന്നില്ല. ഇന്ദുലക്ഷ്മിയുടെ പ്രവർത്തനം കൊണ്ട് അനാമികയുടെ ആത്മഹത്യയെകുറിച്ചുള്ള ചുരുളഴിയാൻ തുടങ്ങി. അതോടെ അനാമികയുടെ ആത്മഹത്യക്കു വഴി തെളിച്ച ശക്തികൾ ഇന്ദുലക്ഷ്മിയുടെ ശത്രുക്കളായി. ഇന്ദുലക്ഷ്മിയെ അപകടപ്പെടുത്താൻ അവർ ശ്രമിച്ചു കൊണ്ടിരുന്നു.
തുടർന്ന് ചിത്രത്തിന്റെ കഥ പുരോഗമിക്കുന്നു.



</doc>
<doc id="110556" url="https://ml.wikipedia.org/wiki?curid=110556" title="പോക്കിരിരാജ">
പോക്കിരിരാജ

വൈശാഖ് സംവിധാനം ചെയ്ത് 2010 മേയ് 7-ന് പ്രദർശനത്തിനെത്തിയ ഒരു മലയാളചലച്ചിത്രമാണ്‌ പോക്കിരി രാജ. മമ്മൂട്ടി,
പൃഥ്വിരാജ് സുകുമാരൻ, സ്നേഹ, ശ്രിയ ശരൺ എന്നിവരാണ് ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിക്കുന്നത്.
പൃഥ്വിരാജ് ഇതിൽ മമ്മൂട്ടിയുടെ സഹോദരന്റെ വേഷത്തിൽ എത്തുന്നു.
=അഭിനേതാക്കൾ=



</doc>
<doc id="110560" url="https://ml.wikipedia.org/wiki?curid=110560" title="ഒയാഷിയോ പ്രവാഹം">
ഒയാഷിയോ പ്രവാഹം

ഉത്തര ശാന്തസമുദ്രത്തിലെ ഒരു ശീത ജലപ്രവാഹമാണ് ഒയാഷിയോ പ്രവാഹം. ബെറിങ് കടലിൽ തുടങ്ങി, കംചാത്കാ ഉപദ്വീപിനും കുരിൽ ദ്വീപസമൂഹത്തിനും കിഴക്കുമാറി തെക്കു പടിഞ്ഞാറു ദിശയിലൊഴുകുന്ന ഒയാഷീയോ പ്രവാഹത്തിന് പലകാര്യത്തിലും ഉത്തര അറ്റ്ലാന്റിക്കിലെ ലാബ്രഡോർ പ്രവാഹവുമായി സാമ്യമുണ്ട്. ജപ്പാൻ ദ്വീപുകളുടെ കിഴക്കു ഭാഗത്തു വച്ച് കുറോഷിയോ ഉഷ്ണജലപ്രവാഹവുമായി ഇതു സന്ധിക്കുന്നു; എന്നാൽ ഉപരിതല പ്രവാഹമായ കുറോഷിയോയിലെ ഉഷ്ണജലത്തിനടിയിലൂടെ ഒഴുകിനീങ്ങുകയും ചെയ്യുന്നു. ഇവിടെ വച്ച് ഒയാഷിയോ പ്രവാഹം രണ്ടായിപിരിയുന്നു; ഒരു ശാഖ കിഴക്കോട്ടും മറ്റൊന്നു തെക്കോട്ടും. 

ചൂടും ലവണതയും കുറവായ ഉപധ്രുവീയ ജലപിണ്ഡമാണ് ഒയാഷീയോ പ്രവാഹം ഉൾക്കോള്ളുന്നത്. ബെറിങ് കടലിൽ അല്യൂഷൻ ദ്വീപുകൾക്കടുത്തു നിന്ന് ഒഴുകിയെത്തുന്ന ജലപിണ്ഡങ്ങളും കുരിൽ ദ്വീപുകളുടെ തെക്കുനിന്ന് പ്രദക്ഷിണ ദിശയിലുള്ള പ്രവാഹവും സംഗമിച്ച് പ്രബലമാവുന്നതോടെയാണ് ഒയാഷിയോ പ്രവാഹം രൂപംകൊള്ളുന്നത്. പസഫിക്കിന്റെ ഉത്തരഭാഗം താരതമ്യേന ഇടുങ്ങിയതാണ്; ഇവിടെ ശാന്തമായ കാലാവസ്ഥയും അനുഭവപ്പെടുന്നു. ഇക്കാരണത്താൽ ഒയാഷീയോ പ്രവാഹം കുറോഷീയോയെ അപേക്ഷിച്ച് വേഗത കുറഞ്ഞതാണ്. ഒരു സെക്കന്റിൽ ഉദ്ദേശം 150 ലക്ഷം ഘനമീറ്റർ ജലം ഈ പ്രവാഹത്തിലൂടെ ഒഴുകി നിങ്ങുന്നു. പ്ലവകങ്ങളുടെയും ഇതര പോഷക ലവണങ്ങളുടെയും ബാഹുല്യം മൂലം ഒയാഷീയോ ജലൗഘം തവിട്ടുനിറത്തിൽ കാണപ്പെടുന്നു. 'ഒയാഷീയോ' എന്ന ജാപ്പനീസ് പദത്തിന്റെ അർത്ഥം "സമൃദ്ധി" എന്നാണ്.

ജപ്പാൻ ദ്വീപുകളുടെ കിഴക്കുഭാഗത്ത് വടക്കേ അക്ഷാംശം 37 ഡിഗ്രി മുതൽ 42 ഡിഗ്രി വരെയുള്ള സമുദ്രഭാഗമാണ് ഒയാഷിയോ-കൂറേഷീയോ ജലപിണ്ഡങ്ങളുടെ സമ്മിശ്രമേഖല. ഈ മേഖലയിൽ പ്രദക്ഷിണവും അപ്രദക്ഷിണവുമായി ചുറ്റുന്ന ചുഴലികൾ കാണാ; ഇവയിൽ മിക്കതിന്റെയും വ്യാസം ശതക്കണക്കിനു കിലോ മീറ്ററുകൾ ആയിരിക്കും. ഈ മേഖലയ്ക്കു മുകളിലും സമീപ പ്രദേശങ്ങളിലും മിക്ക മാസങ്ങളിലും മഞ്ഞുണ്ടാവുന്നതിനുള്ള മുഖ്യക്കാരണം ഉഷ്ണ-ശീതജല പ്രവാഹങ്ങളുടെ സംഗമമാണ്.


</doc>
<doc id="110566" url="https://ml.wikipedia.org/wiki?curid=110566" title="തുലാഭാരം">
തുലാഭാരം

കേരളത്തിലെ ഹൈന്ദവ ക്ഷേത്രങ്ങളിൽ നടത്തി വരാറുള്ള ഒരു ചടങ്ങ് അല്ലെങ്കിൽ വഴിപാട് ആണു തുലാഭാരം. ഒരാളുടെ തൂക്കത്തിനു തുല്യമായി, ഏതെങ്കിലും ദ്രവ്യം, ക്ഷേത്രത്തിനു സമർപ്പിക്കുന്നതിനെയാണ് തുലാഭാരമെന്നു പറയുന്നത്. സാധരണയായി, പഞ്ചസാര, പഴം, ശർക്കര, അരി, നെല്ല്, കയർ എന്നീ ദ്രവ്യങ്ങളാണു സമർപ്പിക്കുക. എന്നിരുന്നാലും, ഭക്തരുടെ മനോധർമ്മത്തിനനുസരിച്ച് മറ്റ് ദ്രവ്യങ്ങളും സമർപ്പിക്കാവുന്നതാണ്. വളരെ അപൂർവ്വമായി, വെള്ളി, സ്വർണ്ണം തുടങ്ങിയവ കൊണ്ടുള്ള തുലാഭാരങ്ങളും നടത്താറുണ്ട്.

ത്രാസിന്റെ ഒരു തട്ടിൽ തുലഭാരം നടത്തുന്ന ആളും മറുതട്ടിൽ ദ്രവ്യവും വെച്ച്, ത്രാസിന്റെ തട്ടുകൾ ഒരേ നിരപ്പിൽ ആകുന്നതാണു ഒരു രീതി. മറുതട്ടിൽ ഭാരത്തിന്റെ കട്ടികൾ വെച്ച്, ആളുടെ തൂക്കം നോക്കി അതിനു തുല്യമായ ദ്രവ്യതിന്റെ വില ഈടാക്കുന്ന രീതിയും നിലവിലുണ്ട്. രണ്ടാമത്തെ രീതി, "മുതൽകൂട്ട്" എന്നറിയപ്പെടുന്നു.

പുരാണങ്ങളിൽ പലയിടത്തും തുലാഭാരത്തെ പറ്റി പ്രസ്താവിച്ചു കാണുന്നു. അതിൽ ഏറ്റവും പ്രസിദ്ധം ശ്രീകൃഷ്ണനു വേണ്ടി ഭാര്യ സത്യഭാമ നടത്തിയതായി പറയപ്പെടുന്നതാണ്.

ക്ഷേത്രത്തിൽ കുട്ടികളെ അവരുടെ ഭാരത്തിനനുശൃതമായി പൂജാവസ്തുക്കൾകൊണ്ട് തുലാഭാരം നടത്താറുണ്ട്.


</doc>
<doc id="110571" url="https://ml.wikipedia.org/wiki?curid=110571" title="നായകൻ (തമിഴ് ചലച്ചിത്രം)">
നായകൻ (തമിഴ് ചലച്ചിത്രം)

1987-ൽ പുറത്തിറങ്ങിയ ഒരു തമിഴ് ചലച്ചിത്രമാണ്‌ നായകൻ. മുംബൈയിലെ അധോലോകനായകനായിരുന്ന വരദരാജ മുദലിയാരുടെ ജീവിതത്തെ ആസ്പദമാക്കി മണി രത്നം സംവിധാനം ചെയ്ത ഈ ചലച്ചിത്രത്തിൽ കമലഹാസൻ നായകകഥാപാത്രത്തെ അവതരിപ്പിച്ചിരിക്കുന്നു. ശരണ്യ, കാർത്തിക, നാസർ, ഡൽഹി ഗണേശ്, ജനകരാജ് എന്നിവർ മറ്റ് മുഖ്യവേഷങ്ങൾ ചെയ്തു. സാമ്പത്തികമായി വിജയം നേടുകയും നല്ല നിരൂപകാഭിപ്രായം നേടുകയും ചെയ്ത ഈ ചിത്രം മൂന്ന് ദേശീയപുരസ്കാരങ്ങൾ നേടി. മികച്ച വിദേശചിത്രത്തിനുള്ള ഓസ്കാറിന്‌ ഇന്ത്യയുടെ ഔദ്യോഗിക നാമനിർദ്ദേശമായിരുന്നു ഈ ചിത്രം. 2005-ൽ ടൈം മാസിക എക്കാലത്തെയും മികച്ച 100 ചലച്ചിത്രങ്ങളുടെ പട്ടിക പുറത്തിറക്കിയതിലും "നായകൻ" ഇടം നേടി.

യൂണിയൻ നേതാവായിരുന്ന അച്ഛനെ വെടിവെച്ച പോലീസുകാരനെ കൊന്ന് ശക്തിവേലുനായ്ക്കർ (മണികണ്ഠൻ) മുംബൈയിലേക്ക് നാടുവിടുന്നു. ധാരാവിയിലെ ചേരിയിൽ ജീവിക്കുന്ന ഒരു മീൻ‌പിടിത്തക്കാരൻ (എം.വി. വാസുദേവറാവു) വേലുവിനെ വളർത്തുന്നു. അയാൾ മീൻപിടിത്തത്തിന്‌ പുറമെ കള്ളക്കടത്തിന്‌ സഹായിക്കുകയും ചെയ്യാറുണ്ട്. മുതിർന്ന വേലുവിനെ (കമലഹാസൻ) ചേരി ഒഴിപ്പിക്കാൻ വന്ന പോലീസുകാരെ എതിർത്തതിന്‌ ഇൻസ്പെക്ടർ കേൽക്കർ അറസ്റ്റ് ചെയ്ത് മർദ്ദിക്കുന്നു. മീൻപിടിത്തക്കാരന്‌ പകരം കള്ളക്കടത്തിന്‌ പോകുന്ന വേലു അധോലോകനേതാവിൽ നിന്ന് കൂടുതൽ പണം ചോദിക്കുന്നതിനാൽ കേൽകർ മീൻപിടിത്തക്കാരനെ ജയിലിലടച്ച് കൊല്ലുന്നു. പ്രതികാരമായി വേലു ചേരിക്ക് നടുവിൽ വച്ച് ഇൻസ്പെക്ടറെ കൊല്ലുന്നു. എല്ലാവരും അയാളെ രക്ഷകനായും നേതാവായും കണക്കാക്കാൻ തുടങ്ങുന്നു. കേൽക്കറുടെ മന്ദബുദ്ധിയായ മകനെ വളർത്താൻ വേലു സഹായിക്കുന്നു.

വേലു വളർത്തച്ഛന്റെ കള്ളക്കടത്തുതൊഴിൽ മറ്റൊരു വളർത്തുമകനായ ശെൽവയുടെ (ജനകരാജ്) സഹായത്തോടെ ഊർജ്ജിതമാക്കുന്നു. വേശ്യാവൃത്തി സ്വീകരിച്ച ഒരു വിദ്യാർത്ഥിനിയായ ലീലയെ (ശരണ്യ) വേലു വിവാഹം കഴിക്കുന്നു. അധോലോകത്ത് വേലുവിന്റെ വളർച്ചയിൽ ഭയപ്പെട്ട് എതിരാളികൾ ലീലയെ കൊല്ലുന്നു. വേലു പ്രതികാരം ചെയ്യുകയും മക്കളായ സൂര്യ, ചാരുമതി എന്നിവരെ ചെന്നൈയിലേക്ക് പറഞ്ഞയക്കുകയും ചെയ്യുന്നു. മുതിർന്ന മക്കൾ (നിഴൽകൾ രവി, കാർത്തിക) തിരിച്ചുവരുമ്പോഴേക്ക് വേലുനായ്ക്കർ അധോലോകരാജാവായി മാറിയിരിക്കുന്നു. സൂര്യ അച്ഛന്റെ പാത പിന്തുടരാനാഗ്രഹിക്കുമ്പോൾ ചാരുമതി നിയമം കൈയിലെടുക്കുന്ന വേലുനായ്ക്കരുടെ രീതിയെ എതിർക്കുന്നു. ഒരിക്കൽ പോലീസിൽ നിന്ന് രക്ഷപ്പെടാൻ ശ്രമിക്കുന്നതിനിടെ സൂര്യ കൊല്ലപ്പെടുന്നതോടെ ചാരുമതി അച്ഛനെ വിട്ട് പോകുന്നു.

പുതിയ അസിസ്റ്റന്റ് കമ്മീഷണർ (നാസർ) വേലുനായ്ക്കരെ നിയമത്തിന്‌ മുന്നിൽ കൊണ്ടുവരാൻ ഊർജ്ജിതമായി ശ്രമിക്കുന്നു. അയാൾ ചാരുമതിയുടെ ഭർത്താവാണെന്ന് വേലുവിന്‌ മനസ്സിലാകുന്നു. തങ്ങളുടെ ജീവൻ ത്യജിച്ചും ചേരിവാസികൾ നായ്ക്കരെ പോലീസിൽ നിന്ന് രക്ഷിക്കുന്നു. അവരുടെ ദുരിതങ്ങളൊഴിവാക്കാനായി വേലുനായ്ക്കർ സ്വയം പോലീസിന്‌ പിടികൊടുക്കുന്നു. കോടതിയിൽ കൊണ്ടുവരുന്നെങ്കിലും നായ്ക്കരെ രക്ഷകനായി കണക്കാക്കുന്ന ജനങ്ങൾ സാക്ഷി പറയാൻ തയ്യാറാകാത്തതുമൂലം അയാളെ കോടതി വെറുതെവിടുന്നു. നായ്ക്കർ വളർത്തിക്കൊണ്ടുവന്ന ഇൻസ്പെക്ടർ കേൽക്കറുടെ മന്ദബുദ്ധിയായ മകൻ (ടിന്നു ആനന്ദ്) അച്ഛന്റെ കൊലയാളി നായ്ക്കരാണെന്ന് മനസ്സിലാക്കി അയാളെ കോടതിവളപ്പിൽ വച്ച് വെടിവച്ച് കൊല്ലുന്നു.

ചിത്രത്തിൽ വേലുനായ്ക്കരെ അവതരിപ്പിച്ച കമലഹാസൻ 1988-ലെ ദേശീയ ചലച്ചിത്രപുരസ്കാരങ്ങളിൽ മികച്ച നടനുള്ള രജതകമലം നേടി. പി.സി. ശ്രീരാം ഛായാഗ്രഹണത്തിനും തൊട്ട തരണി കലാസംവിധാനത്തിനും ദേശീയപുരസ്കാരങ്ങൾ നേടി. 1988-ൽ മികച്ച വിദേശചിത്രത്തിനുള്ള ഓസ്കാറിന്‌ ഇന്ത്യ ഈ ചിത്രത്തെ ഔദ്യോഗികമായി നാമനിർദ്ദേശം ചെയ്തു. എങ്കിലും പുരസ്കാരത്തിന്‌ കണക്കാക്കപ്പെട്ട അഞ്ച് ചിത്രങ്ങളുടെ അവസാന പട്ടികയിൽ "നായകന്‌" ഇടം നേടാനായില്ല.

ടൈം മാസിക 2005-ൽ എക്കാലത്തെയും മികച്ച 100 ചലച്ചിത്രങ്ങളുടെ പട്ടിക പുറത്തിറക്കിയതിലും "നായകൻ" ഇടം നേടി. ഇന്ത്യയിൽ നിന്ന് ഈ ചിത്രത്തിന്‌ പുറമെ പ്യാസയും സത്യജിത് റേയുടെ അപുത്രയവും മാത്രമാണ്‌ പട്ടികയിലുണ്ടായിരുന്നത്.


</doc>
<doc id="110576" url="https://ml.wikipedia.org/wiki?curid=110576" title="ഒറാവോൺ">
ഒറാവോൺ

ബീഹാർ, ബംഗാൾ, ഒറീസ എന്നീ സംസ്ഥാനങ്ങളുടെ ചില ഭാഗങ്ങളിൽ താമസിക്കുന്ന ഒരു ആദിവാസി വർഗ്ഗമാണ് ഒറാവോൺ അഥവാ ഖുരുക്ക്. ബീഹാറിൽ ചോട്ടാനാഗ്പൂരിലാണ് ഇവരെ ഏറ്റവും അധികം കാണുന്നത്. കുറുഖുകൾ എന്നു സ്വയം വിളിക്കുന്ന ഈ ജനവിഭാഗം ഗോണ്ഡിയോടും ഡക്കാണിലെ മറ്റു ഗിരിവർഗ ഭാഷയോടും സാദൃശ്യമുള്ള ഒറാവോൺ എന്ന ദ്രാവിട ഭാഷയാണ് സംസാരിക്കുന്നത്. ഒറാവോൺ വർഗക്കാർ ഒരുകാലത്ത് റോത്താസ് പീഠഭൂമിയിൽ നിവസിച്ചിരുന്നെങ്കിലും മറ്റുജനവിഭാഗങ്ങൾ അവരെ അവിടെനിന്നും ആട്ടിയോടിച്ചു. തത്ഭലമായി അവർ ചോട്ടാനാഗ്പൂരിലേക്കു കുടിയേറുകയും മുണ്ഡാഭാഷ സംസാരിക്കുന്ന വർഗക്കാരുടെ പ്രാന്തപ്രദേശങ്ങളിൽ അധിവാസം ഉറപ്പിക്കുകയും ചെയ്തു. 1971-ലെ സെൻസസ് അനുസരിച്ച് ഒറാവോൺ വർഗക്കാരുടെ ജനസംഖ്യ പത്തുലക്ഷത്തിൽധികമാണ്. 1951-ൽ 4,61,203-ഉം 1961-ൽ 8,00,000-ഉം ആയിരുന്നു അവരുടെ ജനസംഖ്യ. ഇവരിൽ നല്ലൊരു ശതമാനം ക്രിസ്തുമതത്തിലേക്ക് പരിവർത്തനം ചെയ്യപ്പെട്ടവരാണ്. മതപരിവർത്തനം ചെയ്യപ്പെട്ടവർ പൊതുവേ വിദ്യാസമ്പന്നരുമാണ്. പട്ടണപ്രദേശങ്ങളിൽ തമസിക്കുന്നവരും ക്രിസ്തുമതത്തിലേക്കു പരിവർത്തനം ചെയ്യപ്പെട്ടവരുമായ ഒറാവോണുകൾ തങ്ങളുടെ മാതൃഭാഷയായി ഹിന്ദിയാണ് സ്വീകരിച്ചിട്ടുള്ളത്.

ജന്തുക്കൾ, ചെടികൾ, ധതുക്കൾ തുടങ്ങിയ കുല ചിഹ്നങ്ങളുമായി ബന്ധപ്പെടുത്തി ഒറാവോൺ വർഗത്തെ പല ഗോത്രങ്ങളായി തിരിച്ചിട്ടുണ്ട്. ഒരേ ഗോത്രത്തിൽ പെട്ടവർ പരസ്പരം വിവാഹബന്ധത്തിൽ ഏർപ്പെടരുതെന്നാണ് ആചാരം. ഓരോ ഗ്രാമത്തിനും ഓരോ ഗ്രാമത്തലവനും പുരോഹിതനും ഉണ്ട്. പൗരോഹിത്യത്തിനുള്ള അവകാശം പരമ്പരാഗതമായാണ് ലഭിക്കുക. അടുത്തടുത്തുള്ള ഗ്രാമങ്ങൾ കൂട്ടിച്ചേർത്തുണ്ടാക്കിയ ഗ്രാമക്കൂട്ടം പറ (Parha) എന്ന പേരിൽ അറിയപ്പെടുന്നു. തെരഞ്ഞെടുക്കപ്പെട്ട ഒരു കൗൺസിലാണ് ഇതിന്റെ ഭരണകാര്യങ്ങൾ നിർ‌‌വഹിക്കുന്നത്. സാമൂഹ്യജീവിതത്തിലെ ഒരു സവിശേഷതയാണ് അവിവാഹിതരായ പുരുഷന്മാർക്കുവേണ്ടി മാത്രമുള്ള ശയ്യാഗൃഹം (dormitory).

ഒറാവോണുകൾ പർമ്പരാഗതമായി വിശ്വസിച്ചുപോരുന്ന മതം അനുസരിച്ച് 'ധർമേ' ആണ് അവരുടെ പ്രധാന ആരാധനാ മൂർത്തി. ചില ദുർദ്ദേവതകളും അവരുടെ ആരാധനാപാത്രങ്ങളായുണ്ട് അഭിചാരം ദുർമന്ത്രവാദം എന്നിവയിൽ ഇവർ അങ്ങേയറ്റം വിശ്വസിക്കുന്നു. ഇവരുടെ മതാനുഷ്ഠാനങ്ങളെയും വിശ്വാസത്തെയും ഹിന്ദുമതം സ്വാധീനിച്ചിട്ടുണ്ട്. ഒറാവോണുകളുടെ പർമ്പരാഗതമായ മത സമ്പ്രദായത്തിനുള്ളിൽ, കിസ്തുമതത്തിൽ നിന്നും ബ്രാഹ്മണമതത്തിൽ നിന്നും പ്രചോതനം ഉൾക്കൊണ്ട് സാമ്പത്തിക ക്ലേശങ്ങൾ പരിഹരിക്കുക, മതപരിഷ്കരണം സാധിക്കുക എന്നി ലക്ഷ്യങ്ങൾ മുൻന്നിറുത്തി അനവധി നിക്കങ്ങൾ നടക്കുകയുണ്ടായി. ആധുനിക വിദ്യാഭ്യാസത്തിന്റെയും സംസ്കാരത്തിന്റേയും ആവിർഭാവത്തോടുകൂടി സാക്ഷർത്വം നേടിയ ഒറാവോണുകൾ ബംഗാളിന്റെയും ബീഹാറിന്റെയും ഒറീസയുടെയും ഗിരിവർഗ പ്രദേശങ്ങൾ ചേർത്ത് തങ്ങൾക്കു സ്വയംഭരണാധികാരമുള്ള ഒരു പ്രദേശം അനുവദിച്ചു കിട്ടണമെന്ന് വദിച്ചു തുടങ്ങിയിട്ടുണ്ട്.



</doc>
<doc id="110588" url="https://ml.wikipedia.org/wiki?curid=110588" title="യലംലം">
യലംലം

യലംലം (Yalamlam) ( ) സൗദി അറേബ്യയിലെ മക്ക പ്രവിശ്യയിൽ, യലംലം താഴ്വരയിൽ‌ സ്ഥിതി ചെയ്യുന്ന ഒരു പട്ടണമാണ്. 

മക്കയിൽ‌ നിന്നും 125 കിലോമീറ്റർ തെക്കുകിഴക്കായും, ജിദ്ദയിലെ സഊദീ അരാംകോ റിഫെനറിയിൽ‌ നിന്നും 125 കിഴക്കായും സ്ഥിതി ചെയ്യുന്നു. ഈ ഗ്രാമമാണ് കിഴക്കുഭാഗത്ത് നിന്നും വരുന്ന ഹജ്ജ് ഉമ്രാ യാത്രികരുടെ മീകാത്തായി (പ്രഥമകേന്ദ്രമായി) നിശ്ചയിക്കപ്പെട്ടിരിക്കുന്നത്. 


</doc>
<doc id="110592" url="https://ml.wikipedia.org/wiki?curid=110592" title="മീകാത്ത്">
മീകാത്ത്

ഹജ്ജും ഉംറയും ചെയ്യാൻ മക്കയിലേക്ക് പുറപ്പെടുന്നവർ‌ ആദ്യ കർമ്മമായ ഇഹ്റാം ചെയ്യുന്ന സ്ഥലങ്ങളാണ് മീഖാത്തുകൾ ().

വിദൂര ദിക്കുകളിൽ‌ നിന്നും പുറപ്പെടുന്നവർ‌, മീകാത്തുക‌ളിലെത്തുമ്പോൾ യാത്രാക്ഷീണം കാരണം ഉറങ്ങിപ്പോകുവാനോ, അശ്രദ്ധരായിപ്പോകുവാനോ സാദ്ധ്യതയുള്ളതിനാൽ‌, അതതു ഹജ്ജ് ഹൗസുകളിൽ‌ നിന്നും ഇഹ്‌റാം ചെയ്തിറങ്ങാറാണ് പതിവെങ്കിലും, അവസരം ലഭിച്ചാൽ‌ മീകാത്തിന്നു നേരെയെത്തുമ്പോൾ ഇഹ്റാം പുതുക്കും. ഇന്ത്യയിൽ‌ നിന്നും പോവുന്നവർ‌ യലംലമിലെത്തുമ്പോഴാണ് ഇഹ്‌റാം കർ‌മം നിർ‌വഹിക്കേണ്ടത്. സാധാരണയായി വിമാനങ്ങളിൽ മീകാത്ത് ഓർമ്മിപ്പിക്കപ്പെടും.

കരമാർഗ്ഗം യാത്ര ചെയ്യുന്നവർക്ക് അതതു മീകാത്തുകളിൽ‌ ശുദ്ധി ചെയ്ത് ഇഹ്‌റാം ചെയ്യാൻ‌ സൗകര്യപ്രദമായ പള്ളികളുണ്ട്. പ്രധാനപ്പെട്ട 5 മീകാത്തുകളുടെയും സ്ഥാന നിർണയം ചെയ്തത് മുഹമ്മദ് നബിയാണ്.



</doc>
<doc id="110615" url="https://ml.wikipedia.org/wiki?curid=110615" title="ഭാർഗവചരിതം മൂന്നാം ഖണ്ഡം">
ഭാർഗവചരിതം മൂന്നാം ഖണ്ഡം

ജോമോന്റെ സംവിധാനത്തിൽ മമ്മൂട്ടി, ശ്രീനിവാസൻ, റഹ്‌മാൻ, നികിത, പത്മപ്രിയ എന്നിവർ പ്രധാനവേഷങ്ങളിൽ അഭിനയിച്ച് 2006-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഭാർഗവചരിതം മൂന്നാം ഖണ്ഡം. എൻ.എൻ.എസ് ആർട്സിന്റെ ബാനറിൽ നൗഷാദ് നിർമ്മിച്ച ഈ ചിത്രം വിതരണം ചെയ്തത് എൻ.എൻ.എസ് ആർട്സും, വൈശാഖ ആർട്സും ചേർന്നാണ്‌. ഈ ചിത്രത്തിന്റെ കഥ ശ്രീനിവാസൻ, ജോമോൻ എന്നിവരുടേതാണ്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ശ്രീനിവാസൻ ആണ്.

കൊച്ചിയിലെ അധോലോക നായകനായ കറന്റ് ഭാർഗ്ഗവൻ (മമ്മൂട്ടി) തന്റെ മനസ്സിന്റെ ആത്മവിശ്വാസവും ധൈര്യവും നഷ്ടപ്പെട്ട് അമേരിക്കയിൽ നിന്ന് വന്ന മനോരോഗ വിദഗ്ദ്ധൻ ഡോക്ടർ ശാന്താറാമിനെ (ശ്രീനിവാസൻ) സമീപിക്കുന്നു. കറന്റ് ഭാർഗ്ഗവനുമായുള്ള സമ്പർക്കം ഡോക്ടറുടെ ജീവിതത്തിലും ബന്ധങ്ങളിലും അസ്വസ്ഥതകൾ സൃഷ്ടിക്കുന്നു. ഒടുവിൽ എല്ലാം കലങ്ങിത്തെളിഞ്ഞ് ഭാർഗ്ഗവൻ രോഗമെല്ലാം മാറി ഒരു നല്ല മനുഷ്യനായി മാറുന്നു.





</doc>
<doc id="110618" url="https://ml.wikipedia.org/wiki?curid=110618" title="മാനേജ്മെന്റ്">
മാനേജ്മെന്റ്

പൊതുവായ ചില ലക്ഷ്യങ്ങൾക്കു വേണ്ടി ഫലപ്രദമായും കാര്യക്ഷമമായും കൂട്ടായി പ്രവർത്തിക്കാൻ വ്യക്തികൾക്കു സാധിക്കുന്ന വിധത്തിൽ ഒരു അഭ്യന്തര പരിസ്ഥിതി സൃഷ്ടിക്കുന്നതിനെയാണ് മാനേജ്മെന്റ് എന്നു നിർ‌വചിച്ചിരിക്കുന്നത്.പ്രധാനമായും സ്ഥാപനങ്ങളുടെ പ്രവർത്തനങ്ങളുമായാണ്‌ മാനേജ്മെന്റ് ബന്ധപ്പെട്ടിരിക്കുന്നതെങ്കിലും വ്യക്തികളുടെ ദൈനം ദിന ജീവിതത്തിലും ഇത് പ്രസക്തമാണ്‌. 
മാനേജ്മെന്റിനു മനുഷ്യനുള്ള കാലത്തോളം തന്നെ പഴക്കമുണ്ടെങ്കിലും ഒരു പ്രവർത്തന ശാഖ എന്ന രീതിയിൽ വ്യക്തത വരുന്നത് വ്യവസായിക വിപ്ലവത്തോടെയാണ്.
ഭാവിയിലേയ്ക്ക് വേണ്ട പദ്ധതികളും പ്രവർത്തനങ്ങളും തീരുമാനിക്കുകയെന്നത് ചെയ്യുന്നത് പ്രാഥമിക മാനേജ്മെന്റ് ധർമ്മമാണ്‌‌.മറ്റുള്ള മാനേജ്മെന്റ് ധർമ്മങ്ങളുമായി നേരിട്ട് ബന്ധപ്പെട്ടിരിക്കുന്നതിനാൽ ആസൂത്രണത്തെ ഏറ്റവും പ്രധാനപ്പെട്ട മാനേജ്മെന്റ് ധർമ്മമായി കണക്കാക്കുന്നു

താഴ പറയുന്ന കാര്യങ്ങളാണ്‌ നിയന്ത്രണം എന്നതു കൊണ്ട് ഉദ്ദേശിക്കുന്നത്
സ്ഥാപനത്തിന്റെ പൊതു ലക്ഷ്യങ്ങളിലേയ്ക്ക് വിവിധ ഘടകങ്ങളെ നയിക്കുക എന്നതാണ്‌ ഈ പ്രവർത്തനം കൊണ്ടുദ്ദേശിക്കുന്നത്.
മാനേജ്മെന്റ് നടത്തിപ്പിനു മാനവ വിഭവ ശേഷി ഫലപ്രദമായി വിനിയോഗിക്കുകയെന്നതാണ്‌ ഇവിടെ ചെയ്യുന്നത്

എല്ലാത്തരം പ്രവർത്തന ഘടകങ്ങളെയും പൊതു ലക്ഷ്യങ്ങളെ അടിസ്ഥാനമാക്കി ഏകോപിപ്പിക്കുകയെന്നയാണ്‌ ഈ ധർമ്മം കൊണ്ടുദ്ദേശിക്കുന്നത്. 
വ്യാപാര മാനേജ്മെന്റിന്റെ ഉപവിഭാഗമായി കണക്കാക്കപ്പെടാറുണ്ടെങ്കിലും വ്യാപാരേതര സ്ഥാപനങ്ങൾക്കും വ്യക്തികൾക്കും സാമ്പത്തിക മാനേജ്മെന്റ് ബാധകമാണ്‌.
സ്ഥാപനത്തിന്റെ ദൈനം ദിന പ്രവർത്തനങ്ങളുമായി ബന്ധപ്പെട്ടുള്ള സാമ്പത്തികപ്രവർത്തങ്ങൾ പ്രവർത്തന മൂലധന മാനേജ്മെന്റിന്റെ പരിധിയിലാണ്‌ വരുന്നത്.പണവും പെട്ടെന്ന് പണമാക്കി മാറ്റാൻ സാധിക്കുന്ന ഹ്രസ്വകാല ആസ്തികൾ,ലഭിക്കാനുള്ളവ,ചരക്ക് മുതലായവയുടെ ആകെ തുകയാണ് പ്രവർത്തന മൂല ധനം.
പണത്തിന്റെയും പെട്ടെന്ന് പണമാക്കാൻ സാധിക്കുന്ന ആസ്തികളും ഫലപ്രദവും നിയന്ത്രിതവുമായി കൈകാര്യം ചെയ്യുക എന്നതാണ്‌ ഹ്രസ്വകാല ആസ്തികളുടെ മാനേജ്മെന്റ് എന്നതു കൊണ്ട് ഉദ്ദേശിക്കുന്നത്.
പണത്തിനെ വ്യാപാരത്തിന്റെ ജീവ രക്തമായാണ്‌ പരിഗണിക്കപ്പെടുന്നത്.അതു കൊണ്ട് തന്നെ പണത്തിന്റെ നിയന്ത്രണം വളരെ പ്രധാനപ്പെട്ട ഒരു ധനകാര്യ മാനേജ്മെന്റ് പ്രവർത്തനമായി കണക്കാക്കുന്നു.പണത്തിന്റെ അപര്യാപ്തത നേരിട്ട് വ്യാപാര പ്രവർത്തനങ്ങളെ ബാധിക്കുമ്പോൾ തന്നെ ഉപയോഗത്തിൽ കവിഞ്ഞ് കൈവശമിരിക്കുന്ന പണം ലാഭത്തെ കുറക്കാനുമിടയാക്കുന്നു.
ലഭിക്കാനുള്ളവ എന്നതു കൊണ്ടുദ്ദേശിക്കുന്നത് ഉപഭോക്താക്കൾ അവർക്കു ലഭിച്ച ഉല്പ്പന്നത്തിനോ സേവനത്തിനോ പകരമായി നൽകേണ്ടുന്ന തുകയെയാണ്‌.ഒരു സ്ഥാപനത്തിന്റെ സുഗമമായ പ്രവർത്തനത്തിനു ലഭിക്കാനുള്ള തുക ഏറ്റവും കുറഞ്ഞ സമയത്തിനുള്ളിൽ തിരികെ പിടിക്കേണ്ടതുണ്ട്.ഇതിനായി പണമിളവുകൾ, പിഴ പലിശ അടക്കമുള്ള മാർഗ്ഗങ്ങൾ വ്യാപാര സ്ഥാപനങ്ങൾ അവലംഭിക്കുന്നു.

വിപണന പ്രവർത്തനങ്ങളുടെയും വിപണന വിഭവങ്ങളുടെയും മാനേജ്മെന്റും വിപണ തത്ത്വങ്ങളുടെ പ്രയോഗവും ആണ്‌ വിപണന മാനേജ്മെന്റ് എന്നതു കൊണ്ട് ഉദ്ദേശിക്കുന്നത്.വില്പ്പന എന്ന കേവലാർത്ഥത്തിനപ്പുറം ഉല്പ്പാദനം മുതൽ വില്പ്പനാന്തര സേവനം വരെയുള്ള പ്രവർത്തനങ്ങളെ വിപണന മാനേജ്മെന്റ് ഉൾക്കൊള്ളുന്നു.

ഒരു സ്ഥാപനത്തിലേയ്ക്ക് വേണ്ട തൊഴിലാളികളുടെ തിരെഞ്ഞെടുപ്പ്,അവർക്കുള്ള വേതനവും മറ്റാനുകൂല്യങ്ങളും നിശ്ചയിക്കുകയും നൽകുകയും ചെയ്യുക,സ്ഥാപനത്തിനും ജോലിക്കും അനുസൃതമായി തൊഴിലാളികളെ ഒരുക്കുന്നതിനാവശ്യമായ പരിശീലനം നൽകുക എന്നിവയാണ്‌ മാനവ വിഭവ മാനേജ്മെന്റ് എന്നതുകൊണ്ട് ഉദ്ദേശിക്കുന്നത്.

ആസൂത്രണം,നടപ്പാക്കൽ,നിയന്ത്രണം എന്നീ മാർഗ്ഗങ്ങളിലൂടെ കാര്യക്ഷമമായ ഉല്പ്പാദനമോ സേവനങ്ങളുടെ നൽകലോ ഉറപ്പാക്കുന്നതാണ്‌ ഉൽ‌പ്പാദന / പ്രവർത്തന മാനേജ്മെന്റ് എന്നതു കൊണ്ട് ഉദ്ദേശിക്കുന്നത്.ഇൻഡസ്റ്ററിയൽ എഞ്ചിനീയറിങ്ങ് മെത്തേഡുകളുടെ ഉപയോഗം, സമയ - ചലന പഠനങ്ങൾ എന്നിവ ഇതിന്റെ ഭാഗമാണ്‌.
ഉൽപ്പാദന വാണിജ്യ വ്യവസായ രംഗത്ത് മാനേജ്മെന്റ് ഫലപ്രദമായ പ്രയോജനപ്പെടുത്തുന്നതിന്റെ സ്വാഭാവിക പരിണത ഫലമായി അത് ഒരു വിജ്ഞാനശാഖയായി പിൽക്കാലത്ത് വികസിക്കാനിടയാക്കി.പ്രായോഗിക മാനേജ്മെന്റിൽ പരിചയ സമ്പന്നരായ വ്യക്തികൾ തങ്ങളുടെ അനുഭവങ്ങളെ മുൻനിർത്തി മാനേജ്മെന്റുമായി ബന്ധപ്പെട്ട് ചില പൊതു ആശയങ്ങൾ രൂപപ്പെടുത്താൻ ശ്രമിച്ചു പോന്നു.പൊതുവേ സ്വീകരിക്കപ്പെടുന്ന പ്രാഥമിക മാനേജ്മെന്റ് തത്ത്വങ്ങൾ എന്ന രീതിയിൽ മാനേജ്മെന്റുമായി ബന്ധപ്പെട്ട് കാര്യങ്ങൾ ക്രോഡീകരിച്ചത് ഹെൻറി ഫയോൾ എന്ന മാനേജ്മെന്റ് വിദഗ്ദ്ധനാണ്.ഇത്തരം ശ്രമങ്ങൾ ഒരു പാഠ്യ വിഷയം എന്ന രീതിയിൽ മാനേജ്മെന്റിനെ നിലനിർത്താൻ സഹായിച്ചു. ഇതിനോടനുബന്ധിച്ച് ലോകമെമ്പാടും മാനേജ്മെന്റിനെ കേന്ദ്രീകരിച്ച് പാഠ്യപദ്ധതികളും വിദ്യാലയങ്ങളും നിലവിൽ വന്നു.സാങ്കേതിക വിദ്യാഭ്യാസത്തിനോടൊപ്പമോ അതിനുമൊരുപിടി മുന്നിലോ ആയി മാനേജ്മെന്റ് വിദ്യാഭ്യാസം മാറി.സാങ്കേതിക വിദഗ്ദ്ധർക്ക് മാനേജ്മെന്റ് വിദ്യാഭ്യാസം ഒഴിച്ചു കൂടാനാവാത്ത ഒന്നായി മാറി.ഭാരതത്തിൽ സ്ഥാപിക്കപ്പെട്ട ഇൻഡ്യൻ ഇൻസ്റ്റിറ്റ്യുട്ട് ഓഫ് മാനേജ്മെന്റ് സ്ഥാപനങ്ങൾ ലോകപ്രസിദ്ധി ആർജ്ജിച്ചു.


</doc>
<doc id="110621" url="https://ml.wikipedia.org/wiki?curid=110621" title="ബാക് സ്ട്രോക്">
ബാക് സ്ട്രോക്

നീന്തൽ മത്സരങ്ങളിലെ പ്രധാന നാല് നീന്തൽ രീതികളിൽ ഒന്നാണ് ബാക് സ്ട്രോക്. അന്താരാഷ്ട്രതലത്തിൽ അംഗീകരിച്ചിട്ടുള്ള നാല് നീന്തൽ മത്സരരീതികളിൽ പിന്നോട് നീന്തുന്ന ഒരേ ഒരു രീതിയാണ് ഇത്. ഈ രീതിയിൽ നീന്തുന്നതിന്റെ ഒരു ഗുണം നന്നായി ശ്വാസം വലിക്കാൻ കഴിയും എന്നുള്ളതാണ്. പക്ഷേ, നീന്തൽ മത്സരങ്ങളിൽ തങ്ങളുടെ സ്ഥാനം കാണുവാൻ സാധിക്കാറില്ല.

ബാക് സ്ട്രോക് പുരാതനകാലം മുതലേ ഉള്ള ഒരു നീന്തൽ രീതിയാണ്. ഇത് ആദ്യമായി ഒളിമ്പിക്സിൽ ഉൾപ്പെടുത്തിയത് 1900 ലെ വേനൽക്കാല ഒളിമ്പിക്സിലാണ്.

മത്സര ഇനങ്ങളിൽ ബാൿസ്ട്രോക് പ്രധാനമായും താഴെപ്പറയുന്ന ഇനങ്ങളാണ് ഉള്ളത്.

ബാൿസ്ട്രോക് മെഡ്ലെ ഇനമായിട്ടും താഴെപ്പറയുന്ന ദൂരങ്ങളിൽ മത്സര ഇനമായിട്ടുണ്ട്.




</doc>
<doc id="110628" url="https://ml.wikipedia.org/wiki?curid=110628" title="ബട്ടർഫ്ലൈ സ്ട്രോക്ക്">
ബട്ടർഫ്ലൈ സ്ട്രോക്ക്

നീന്തൽ മത്സരങ്ങളിലെ ഒരിനമാണ് ബട്ടർ‌ഫ്ലൈ സ്ട്രോക്. ഇത് ഒളിമ്പിക്സ് മത്സരങ്ങളിൽ നീന്തൽ വിഭാഗത്തിലെ ഒരിനമാണ്. ഒരു ചിത്രശലഭം പറക്കുന്ന രീതിയിൽ നീന്തുന്നതുകൊണ്ടാണ് ഈ രീതിക്ക് ബട്ടർ‌ഫ്ലൈ സ്ട്രോക് എന്ന് പേരുവന്നത്. ഈ നീന്തൽ രീതിയുടെ പ്രധാന പ്രത്യേകത് രണ്ട് കൈകളും ഒരേ രീതിയിലാണ് ചലിപ്പിക്കുന്നത്. നീന്തൽ മത്സരങ്ങളിൽ മറ്റ് രീതികളായ ബ്രെസ്റ്റ് സ്ട്രോക്, ഫ്രണ്ട് ക്രോൾ എന്നിവയേക്കാൾ ബുദ്ധിമുട്ടുള്ള രീതിയായാണ് ഇതിനെ കണക്കാക്കുന്നത്. ഇത് ആദ്യമായി മത്സര ഇനമായി തുടങ്ങിയത് 1933 ലാണ്. 

ചില സ്ഥലങ്ങളിൽ ഇതിന്റെ ഡോൾഫിൻ സ്റ്റൈൽ എന്നും അറിയപ്പെടുന്നു. 


</doc>
<doc id="110633" url="https://ml.wikipedia.org/wiki?curid=110633" title="ബർണാർഡിന്റെ നക്ഷത്രം">
ബർണാർഡിന്റെ നക്ഷത്രം

ഭൂമിയിൽ നിന്ന് ഏതാണ്ട് ആറ് പ്രകാശവർഷം അകലെയായി സർപ്പധരൻ രാശിയിൽ സ്ഥിതിചെയ്യുന്ന ഒരു ചുവപ്പുകുള്ളൻ നക്ഷത്രമാണ്‌ ബർണാർഡിന്റെ നക്ഷത്രം (Barnard's star). 1916-ൽ അമേരിക്കൻ ജ്യോതിശാസ്ത്രജ്ഞനായ എഡ്വേർഡ് എമേഴ്സൺ ബർണാർഡ് ഈ നക്ഷത്രത്തിന്റെ കേവലനീക്കം പ്രതിവർഷം 10.3 ആർക്ക്സെക്കന്റാണെന്ന് കണ്ടെത്തി. ഇതുവരെ കണ്ടെത്തിയതിൽ വച്ച് സൂര്യന്‌ ആപേക്ഷികമായുള്ള ഏറ്റവുമുയർന്ന കേവലനീക്കമാണിത്. സർപ്പധരൻ രാശിയിൽ ഭൂമിക്ക് ഏറ്റവും അടുത്തായുള്ള നക്ഷത്രമായ ബർണാർഡിന്റെ നക്ഷത്രം ആൽഫ സെന്റോറി വ്യൂഹം കഴിഞ്ഞാൽ സൗരയൂഥത്തിന്‌ ഏറ്റവും സമീപമായുള്ള നക്ഷത്രമാണ്‌. ഇത്ര അടുത്താണെങ്കിലും ദൃശ്യകാന്തിമാനം 9 ആയുള്ള ഈ നക്ഷത്രത്തെ നഗ്നനേത്രങ്ങൾ കൊണ്ട് നിരീക്ഷിക്കാനാകില്ല. ഇൻഫ്രാറെഡ് തരംഗങ്ങളിൽ വീക്ഷിച്ചാൽ നക്ഷത്രം ദൃശ്യപ്രകാശത്തിലുള്ളതിനെക്കാൾ പ്രഭയേറിയതായി അനുഭവപ്പെടും

ഭൂമിക്ക് അടുത്തായതിനാലും ഖഗോള മധ്യരേഖയ്ക്ക് അടുത്തായി സ്ഥിതിചെയ്യുന്നതിനാലും M കുള്ളൻ നക്ഷത്രങ്ങളിൽ വച്ച് ഏറ്റവുമധികം പഠിക്കപ്പെട്ട നക്ഷത്രം ഇതാകാം. നക്ഷത്രത്തിന്റെ സവിശേഷതകളെക്കുറിച്ചും സൗരയൂഥേതരഗ്രഹങ്ങളുണ്ടായിരിക്കാനുള്ള സാധ്യതയെക്കുറിച്ചുമാണ്‌ കൂടുതൽ പഠനങ്ങളും നടന്നിട്ടുള്ളത്. പ്രായമേറെയാണെങ്കിലും നക്ഷത്രത്തിൽ ഇപ്പോഴും ജ്വാലകളുണ്ടാകുന്നുവെന്ന് നിരീക്ഷണങ്ങൾ കാണിക്കുന്നു.

നക്ഷത്രവുമായി ബന്ധപ്പെട്ട് ചില വിവാദങ്ങളും ഉണ്ടായിട്ടുണ്ട്. 1960-കളിൽ പീറ്റർ വാൻ ഡി കാമ്പ് ബർണാർഡ് നക്ഷത്രത്തിന്‌ ചുറ്റും ഒരു വാതകഭീമൻ ഗ്രഹമോ ഗ്രഹങ്ങളോ പരിക്രമണം ചെയ്യുന്നുണ്ടെന്ന് അവകാശപ്പെട്ടിരുന്നു. എന്നാൽ ചെറുഗ്രഹങ്ങളുണ്ടാകാനുള്ള സാധ്യത തള്ളിക്കളഞ്ഞിട്ടില്ലെങ്കിലും 1970-കളിൽ തന്നെ ഇത്തരമൊരു വാതകഭീമൻ ഉണ്ടായിരിക്കില്ലെന്ന് തെളിയിക്കപ്പെട്ടു. മറ്റ് നക്ഷത്രവ്യൂഹങ്ങളിലേക്ക് ബഹിരാകാശവാഹനങ്ങളയക്കാനുള്ള ഡെയ്ഡാലസ് പദ്ധതിയുടെ ലക്ഷ്യവും ഈ നക്ഷത്രമാണ്‌.

M4 വിഭാഗത്തിൽ പെട്ട ഒരു ചുവപ്പുകുള്ളനാണ്‌ ബർണാർഡ് നക്ഷത്രം. ദൃശ്യകാന്തിമാനം 9.54 ആയ ഇതിനെ ദൂരദർശിനിയുടെ സഹായമില്ലാതെ വീക്ഷിക്കാനാകില്ല (6.0 വരെ ദൃശ്യകാന്തിമാനമുള്ള വസ്തുക്കളെയേ നഗ്നനേത്രങ്ങൾ കൊണ്ട് വീക്ഷിക്കാനാകൂ). സൂര്യനെക്കാൾ വളരെയധികം പ്രായക്കൂടുതലുണ്ട് ഈ നക്ഷത്രത്തിന്‌. 700 മുതൽ 1200 വരെ കോടി വർഷം പ്രായമുണ്ടായേക്കാവുന്ന ഈ നക്ഷത്രം ആകാശഗംഗയിലെതന്നെ ഏറ്റവും പ്രായം കൂടിയ നക്ഷത്രങ്ങളിലൊന്നാണ്. ഭ്രമണോർജ്ജത്തിന്റെ ഏറിയ പങ്കും ഇക്കാലത്തിനിടെ നഷ്ടപ്പെട്ട നക്ഷത്രം 130 ദിവസം കൊണ്ടാണ്‌ ഒരു ഭ്രമണം പൂർത്തിയാക്കുന്നതെന്നാണ്‌ പ്രഭയിലെ ചെറിയ വ്യത്യാസങ്ങൾ കാണിക്കുന്നത്. ഇത്ര പ്രായമുള്ളതിനാൽ നക്ഷത്രം സക്രിയമല്ലെന്നാണ്‌ കരുതപ്പെട്ടിരുന്നത്. എന്നാൽ 1998-ൽ നക്ഷത്രത്തിൽ തീവ്രമായ ഒരു ജ്വാല ദർശിച്ചു. ബർണാർഡ് നക്ഷത്രം ഒരു ജ്വാലാനക്ഷത്രമാണെന്നാണ്‌ ഇത് സൂചിപ്പിക്കുന്നത്. ചരനക്ഷത്രങ്ങളുടെ നാമകരണരീതിയനുസരിച്ച് ബർണാർഡ് നക്ഷത്രത്തിന്റെ നാമം V2500 Ophiuchi. 2003-ൽ നക്ഷത്രത്തിന്റെ ചലനം മൂലം ആരീയപ്രവേഗത്തിൽ മാറ്റം വരുന്നതായി നിരീക്ഷിക്കാൻ സാധിച്ചു. ഈ നിരീക്ഷണം സാധ്യമായ ആദ്യ നക്ഷത്രമാണ്‌ ബർണാർഡ് നക്ഷത്രം. സക്രിയത മൂലവും ആരീയപ്രവേഗത്തിൽ വ്യതിയാനമുണ്ടാകുന്നുവെന്ന് കണ്ടെത്തിയിട്ടുണ്ട്.
പ്രതിവർഷം 10.3 ആർക്സെക്കന്റാണ്‌ നക്ഷത്രത്തിന്റെ കേവലനീക്കം. സൂര്യനിൽ നിന്നുള്ള ദൂരത്തിന്‌ ലംബമായ ദിശയിൽ 90 km/sec വേഗത്തിന്‌ തുല്യമാണിത്. ഒരു മനുഷ്യന്റെ ജീവിതകാലത്തിനിടക്ക് നക്ഷത്രത്തിന്റെ സ്ഥാനത്തിൽ കാൽ ഡിഗ്രിയോളം വ്യത്യാസം വരും - സൂര്യചന്ദ്രന്മാരുടെ കോണീയവ്യാസത്തിന്റെ പകുതിയാണിത്.

ഡോപ്ലർ നീക്കത്തിൽ നിന്നും സൂര്യനിലേക്കുള്ള നക്ഷത്രത്തിന്റെ ആരീയപ്രവേഗവും കണക്കാക്കാവുന്നതാണ്‌. നക്ഷത്രകാറ്റലോഗുകളിൽ ഇതിന്‌ രണ്ട് വിലകളാണ്‌ കാണുന്നത് : SIMBAD കാറ്റലോഗിൽ 106.8 km/s, ARICNS ഉൾപ്പെടെയുള്ള മറ്റുള്ളവയിൽ 110.8 km/s. ഈ വിലയും കേവലനീക്കവും ഉപയോഗിച്ച് സൂര്യനിൽ നിന്നുള്ള നക്ഷത്രത്തിന്റെ ആപേക്ഷികപ്രവേഗം 139.7 അഥവാ 142.7 km/s ആണെന്ന് കണക്കാക്കാം. കേവലനീക്കം കൂടുതലുള്ള നക്ഷത്രങ്ങൾക്ക് സൂര്യനുമായുള്ള ആപേക്ഷികപ്രവേഗവും കൂടുതലായിരിക്കുമെങ്കിലും ആപേക്ഷികപ്രവേഗം സൂര്യനിൽ നിന്നുള്ള ദൂരത്തെയും ആശ്രയിച്ചിരിക്കുന്നു. അതിനാൽ, ഏറ്റവുമധികം കേവലനീക്കമുള്ളത് ബർണാർഡ് നക്ഷത്രത്തിനാണെങ്കിലും ക്ഷീരപഥത്തിലെ നക്ഷത്രങ്ങളിൽ സൂര്യന്‌ ആപേക്ഷികമായ പ്രവേഗം ഏറ്റവുമധികമുള്ളത് വുൾഫ് 424 എന്ന നക്ഷത്രത്തിനാണ്‌ (555 km/s). ക്രിസ്തുവർഷം 11,700ൽ നക്ഷത്രം സൂര്യന്‌ ഏറ്റവും അടുത്തെത്തും. അപ്പോൾ നക്ഷത്രത്തിൽ നിന്ന് സുര്യനിലേക്കുള്ള ദൂരം 3.8 പ്രകാശവർഷം മാത്രമായിരിക്കും. എങ്കിലും അപ്പോഴേക്ക് പ്രോക്സിമ സെന്റോറി സൂര്യന്‌ ഇപ്പോഴുള്ളതിനെക്കാൾ അടുത്തായിരിക്കുമെന്നതിനാൽ സൂര്യന്‌ ഏറ്റവും സമീപസ്ഥമായ നക്ഷത്രമായി മാറാൻ അപ്പോഴും ബർണാർഡ് നക്ഷത്രത്തിന്‌ സാധിക്കില്ല. അപ്പോഴും ബർണാർഡ് നക്ഷത്രത്തിന്റെ ദൃശ്യകാന്തിമാനം 8.5 ആയിരിക്കുമെന്നതിനാൽ അപ്പോഴും നക്ഷത്രം നഗ്നനേത്രങ്ങൾ കൊണ്ട് ദൃശ്യമാവുകയില്ല. അതിനുശേഷം നക്ഷത്രം പതിയെ സൂര്യനിൽ നിന്ന് അകന്നുതുടങ്ങും.

സൂര്യന്റെ 17 ശതമാനത്തോളമാണ്‌ ബർണാർഡ് നക്ഷത്രത്തിന്റെ പിണ്ഡം. ആരം ഒരു സൗര ആരത്തിന്റെ 15 ശതമാനത്തിനും 20 ശതമാനത്തിനും ഇടയിലാണ്‌. 2003-ൽ നക്ഷത്രത്തിന്റെ ആരം 0.20±0.008 സൗരആരമാണെന്ന് കണക്കാക്കപ്പെട്ടു. അതുവരെയുണ്ടായിരുന്ന കണക്കുകളിലെ ഉയർന്ന പരിധിക്കടുത്തായിരുന്നു ഈ വില. അതായത്, ബർണാർഡ് നക്ഷത്രത്തിന്‌ വ്യാഴത്തിന്റെ 180 ഇരട്ടി പിണ്ഡമുണ്ടെങ്കിലും ഒന്നര മുതൽ രണ്ടിരട്ടി വരെയേ വലിപ്പമുള്ളൂ. തവിട്ടുകുള്ളന്മാരെല്ലാം ഏതാണ്ട് ഒരേ വലിപ്പമുള്ളവയാണെന്നാണ്‌ ഇത് സൂചിപ്പിക്കുന്നത്. ബർണാർഡ് നക്ഷത്രത്തിന്റെ താപനില 3,134(±102) കെൽവിൻ ആണ്‌. ദൃശ്യപ്രകാശത്തിൽ സൂര്യൻ പുറത്തുവിടുന്നതിന്റെ 0.04 ശതമാനം ഊർജ്ജമാണ്‌ ബർണാർഡ് നക്ഷത്രം പുറത്ത് വിടുന്നത്, ആകെ സൂര്യൻ പുറത്തുവിടുന്നതിന്റെ 0.346 ശതമാനവും. ഭൂമിയിൽ നിന്ന് സൂര്യന്റെ അതേ ദൂരത്തിൽ സ്ഥിതി ചെയ്യുകയാണെങ്കിൽ പോലും പൂർണ്ണചന്ദ്രന്റെ നൂറിരട്ടി പ്രഭയേ നക്ഷത്രത്തിനുണ്ടാകുമായിരുന്നുള്ളൂ. സൂര്യൻ 80 ആസ്ട്രോണമിക്കൽ യൂണിറ്റ് അകലെയാണെങ്കിൽ കൂടി അത്രയും പ്രകാശമുണ്ടാകും.

M കുള്ളന്മാരുടെ ലോഹാംശത്തിന്റെ പട്ടികയിൽ ബർണാർഡ് നക്ഷത്രത്തിന്റെ ലോഹീയത -0.5 നും -1.0 നും ഇടയിലായാണ്‌ ഉൾപ്പെടുത്തിയിരിക്കുന്നത്. സൂര്യന്റെ വിലയുടെ 10 ശതമാനത്തിനും 32 ശതമാനത്തിനും ഇടയിലാണിത്. ഹീലിയത്തെക്കാൾ ഭാരമേറിയ മൂലകങ്ങൾ പിണ്ഡത്തിന്റെ എത്ര ഭാഗം വരുന്നു എന്നതിന്റെ അളവായ ലോഹാംശം നക്ഷത്രപോപ്പുലേഷനുകളായി താരാപഥത്തിലെ നക്ഷത്രങ്ങളെ തരംതിരിക്കാൻ സഹായിക്കുന്നു. പ്രായമേറിയ പോപ്പുലേഷൻ II ചുവപ്പുകുള്ളന്മാരിൽ ബർണാർഡ് നക്ഷത്രത്തെ പെടുത്താമെന്നാണ്‌ കരുതുക. എങ്കിലും ഇവ സാധാരണയായി ലോഹാംശം കുറഞ്ഞ ഹാലോ നക്ഷത്രങ്ങളാണ്‌. സൂര്യനെക്കാൾ കുറവാണെങ്കിലും ബർണാർഡ് നക്ഷത്രത്തിനെ ലോഹാംശം ഹാലോ നക്ഷത്രങ്ങളെക്കാൾ കൂടുതലാണ്‌. ഡിസ്ക് നക്ഷത്രങ്ങളുടെ വിലയോടാണ്‌ ഇതിന്‌ കൂടുതൽ സാമ്യം. ഇതിനാലും ഉയർന്ന പ്രവേഗമുള്ളതിനാലും ഡിസ്ക് നക്ഷത്രത്തിനും ഹാലോ നക്ഷത്രത്തിനും ഇടയിൽ വരുന്ന "ഇന്റർമീഡിയറ്റ് പോപ്പുലേഷൻ II" എന്ന വിഭാഗത്തിലാണ്‌ ബർണാർഡ് നക്ഷത്രത്തെ ഉൾപ്പെടുത്തിയിരിക്കുന്നത്..

സൗരയൂഥത്തിനു പുറത്തുള്ള ഗ്രഹങ്ങളെ തിരിച്ചറിയാനുള്ള ആസ്ട്രോമെട്രിക് രീതിയുപയോഗിച്ച് വ്യാഴത്തോടടുത്ത പിണ്ഡമുള്ള ഒന്നോ അധികമോ ഗ്രഹങ്ങൾ ബർണാർഡ് നക്ഷത്രത്തിനു ചുറ്റും പരിക്രമണം ചെയ്യുന്നതായി താൻ കണ്ടെത്തിയെന്ന് പീറ്റർ വാൻ ഡി കാമ്പ് അവകാശപ്പെട്ടു. 1963-73 കാലത്ത് വളരെയേറെ ജ്യോതിശാസ്ത്രജ്ഞർ ഈ അവകാശവാദത്തിൽ വിശ്വസിക്കുകയും ചെയ്തു. 1938 മുതൽ സ്വാർത്ത്മോർ കോളേജിലെ സഹപ്രവർത്തകരോടൊപ്പം നക്ഷത്രത്തിന്റെ കേവലനീക്കത്തിലെ നേരിയ വ്യത്യാസങ്ങൾ വരെ അളക്കാൻ അദ്ദേഹം ശ്രമിച്ചുകൊണ്ടിരുന്നു. ഇത്തരം വ്യത്യാസങ്ങൾ ഗ്രഹങ്ങളുടെ സാന്നിദ്ധ്യം സൂചിപ്പിക്കുന്നു. വ്യാഴത്തിന്റെ 1.6 ഇരട്ടി പിണ്ഡമുള്ള ഒരു ഗ്രഹം 4.4 ആസ്ട്രൊണോമിക്കൽ യൂണിറ്റ് ദൂരത്തിൽ ചെറിയ ഉത്കേന്ദ്രതയോടെ പരിക്രമണം ചെയ്യുന്നുണ്ടെന്നായിരുന്നു അദ്ദേഹത്തിന്റെ ആദ്യത്തെ കണ്ടെത്തൽ. ഈ വിലകൾ 1969-ൽ അദ്ദേഹം കൂടുതൽ കൃത്യതയ്ക്കായി തിരുത്തുകയും ചെയ്തു. ആ വർഷം തന്നെ വ്യാഴത്തിന്റെ 1.1 ഇരട്ടിയും 0.8 ഇരട്ടിയും പിണ്ഡമുള്ള രണ്ട് ഗ്രഹങ്ങൾ നക്ഷത്രത്തിനുണ്ടെന്ന് അദ്ദേഹം പറഞ്ഞു.

മറ്റ് ജ്യോതിശാസ്ത്രജ്ഞർ വാൻ ഡി കാമ്പിന്റെ നിരീക്ഷണങ്ങൾ ആവർത്തിക്കുകയും 1973-ൽ പുറത്തിറക്കിയ രണ്ട് പ്രബന്ധങ്ങളിൽ നക്ഷത്രത്തിന്‌ ഗ്രഹങ്ങളുണ്ടെന്ന അവകാശവാദം തെറ്റാണെന്ന് തെളിയിക്കുകയും ചെയ്തു. ജോർജ്ജ് ഗേറ്റ്‌വുഡ്, ഹെൻറിച്ച് ഐക്കോർൺ എന്നിവർ മറ്റൊരു നിരീക്ഷണകേന്ദ്രത്തിൽ കൂടുതൽ കൃത്യതയുള്ള ഉപകരണങ്ങളോടെ നിരീക്ഷണങ്ങൾ ആവർത്തിച്ചെങ്കിലും അവർക്ക് ഗ്രഹമുള്ളതിന്റെ തെളിവുകളൊന്നും ലഭിച്ചില്ല. ഇതിന്‌ നാലു മാസം മുമ്പ് സ്വാർത്ത്മോർ നിരീക്ഷണകേന്ദ്രത്തിൽ തന്നെയുള്ള ജോൺ ഹെർഷേ പുറത്തിറക്കിയ പ്രബന്ധത്തിൽ നക്ഷത്രങ്ങളുടെ ആസ്ട്രോമെട്രിക് ഫീൽഡിലുണ്ടായ മാറ്റങ്ങൾ അവ നിരീക്ഷിക്കാനുപയോഗിച്ച ദുരദർശിനിയുടെ കാചത്തിൽ വരുത്തിയ മാറ്റങ്ങളുടെ ഫലമായുണ്ടായതാണെന്ന് കാണിച്ചിരുന്നു. അതായത്, "ഗ്രഹം" ദുരദർശിനി നന്നാക്കൽ പ്രക്രിയയുടെ ഫലം മാത്രമായിരുന്നു.

എങ്കിലും വാൻ ഡി കാമ്പ് ഒരിക്കലും തന്റെ നിരീക്ഷണങ്ങൾ തെറ്റാണെന്ന് സമ്മതിച്ചില്ല. രണ്ട് ഗ്രഹങ്ങളുണ്ടെന്ന് വിവരിച്ചുകൊണ്ട് 1982-ൽ വരെ അദ്ദേഹം ഒരു പ്രബന്ധം പുറത്തിറക്കി. 1995-ൽ വാൻ ഡി കാമ്പ് അന്തരിച്ചു. സ്വാർത്ത്മോറിൽ അദ്ദേഹത്തിന്റെ പിൻഗാമിയായിരുന്ന വുൾഫ് ഹൈന്റ്സ് ഇരട്ടനക്ഷത്രങ്ങളുടെ പഠനത്തിൽ വിശാരദനായിരുന്നു. വാൻ ഡി കാമ്പിന്റെ നിരീക്ഷണങ്ങളെ അദ്ദേഹം ചോദ്യം ചെയ്യുകയും 1976 മുതൽ ഖണ്ഡനപ്രബന്ധങ്ങളെഴുതുകയും ചെയ്തു. ഇരുവരും തമ്മിലുള്ള ബന്ധം മോശമാകാൻ ഇത് കാരണമായി.

ഗ്രഹങ്ങളുണ്ടായിരിക്കാനുള്ള സാധ്യത പൂർണ്ണമായി തള്ളിക്കളഞ്ഞിട്ടില്ലെങ്കിലും 1980-കളിലും 90-കളിലും ഗ്രഹത്തെ തിരഞ്ഞുള്ള നിരീക്ഷണങ്ങൾക്ക് ഒന്നും കണ്ടെത്താനായില്ല. ഈ ശ്രമങ്ങളിൽ അവസാനത്തേത് 1999-ൽ ഹബിൾ ബഹിരാകാശ ദൂരദർശിനിയുടെ സഹായത്തോടെ ഇന്റർഫെറോമെട്രി ഉപയോഗിച്ച് ചെയ്തതായിരുന്നു. എങ്കിലും ഈ ഫലങ്ങളിൽ നിന്ന് സാധ്യമായ ഗ്രഹങ്ങളുടെ പിണ്ഡത്തിന്റെയും ഭ്രമണപഥത്തിന്റെയും പരിധികൾ കണക്കാക്കാനാകും. ഏത് തരം ഗ്രഹങ്ങൾക്കാണ്‌ നക്ഷത്രത്തെ പരിക്രമണം ചെയ്യാൻ സാധിക്കാത്തത് എന്ന് ഇങ്ങനെ മനസ്സിലാക്കാം.

ബർണാർഡ് നക്ഷത്രത്തെപ്പോലുള്ള M കുള്ളൻ നക്ഷത്രങ്ങൾക്കായി ഇത്തരം പരിധികൾ കണ്ടെത്തുന്നത് മറ്റു നക്ഷത്രങ്ങളെക്കാൾ എളുപ്പമാണ്‌. പിണ്ഡം കുറവായതിനാൽ ഗ്രഹം മൂലമുണ്ടാകുന്ന വ്യതിയാനങ്ങൾ കൂടുതലായിരിക്കും എന്നതിനാലാണിത്. ബർണാർഡ് നക്ഷത്രത്തിനു ചുറ്റും വ്യാഴത്തിന്റെ പത്തിരട്ടി പിണ്ഡമുള്ള ഗ്രഹമുണ്ടാവുക സാധ്യമല്ലെന്ന് 1995-ൽ ഗേറ്റ്‌വുഡ് തെളിയിച്ചു. 1000 ദിവസത്തിൽ കുറവ് പരിക്രമണകാലമുള്ളതും വ്യാഴത്തിന്റെ 0.8 ഇരട്ടി പിണ്ഡമുള്ളതുമായ ഗ്രഹങ്ങളും ഉണ്ടാകില്ലെന്ന് ഹബിൾ ബഹിരാകാശ ദുരദർശിനിയുടെ സഹായത്തോടെയുള്ള പഠനങ്ങളിൽ നിന്ന് കണക്കാക്കാനായി. നക്ഷത്രത്തിനുചുറ്റുമുള്ള ജൈവസാധ്യമേഖലയിൽ പിണ്ഡത്തിന്റെയും ഭ്രമണപഥത്തിന്റെ ചരിവിന്റെയും ഗുണനഫലം ഭൂമിയുടെ പിണ്ഡത്തിന്റെ 7.5 ഇരട്ടിയോ പിണ്ഡം നെപ്റ്റ്യൂൺറ്റെ 3.1 ഇരട്ടിയോ ആയ ഗ്രഹങ്ങളും ഉണ്ടാകില്ലെന്ന് കുർട്സർ 2003-ൽ തെളിയിച്ചു. വാൻ ഡി കാമ്പ് പരികല്പന ചെയ്തതുപോലൊരു ഗ്രഹം ഈ നിരീക്ഷണമനുസരിച്ച് സാധ്യമല്ല.

ഈ പരിധികളെല്ലാം വച്ചിട്ടുണ്ടെങ്കിലും പഠനങ്ങളൊന്നും തന്നെ ഗ്രഹങ്ങളുണ്ടാകാനുള്ള സാധ്യത പൂർണ്ണമായി തള്ളിക്കളഞ്ഞിട്ടില്ല. എങ്കിലും ഭൂമിക്ക് സമാനമായ ഗ്രഹങ്ങളെ കണ്ടെത്തുന്നത് അത്യന്തം വിഷമകരമായിരിക്കും. സൗരയൂഥത്തിനു പുറത്ത് ഭൂമിക്ക് സമാനമായ ഗ്രഹങ്ങൾക്കായി അന്വേഷണം നടത്താനായി നാസ 2015-ൽ വിക്ഷേപിക്കാനിരിക്കുന്ന സ്പേസ് ഇന്റർഫെറോമെട്രി മിഷൻ ലക്ഷ്യമാക്കുന്ന നക്ഷത്രങ്ങളിലൊന്നാണ്‌ ബർണാർഡ് നക്ഷത്രം. യൂറോപ്യൻ സ്പേസ് ഏജൻസിയുടെ ഡാർ‌വിൻ ഇന്റർഫെറോമെട്രി മിഷനും അതേ ലക്ഷ്യത്തോടെയുള്ളതാണെങ്കിലും ധനസഹായമില്ലാത്തതിനാൽ ആ പദ്ധതി നിർത്തിവച്ചിരിക്കുകയാണ്‌.

ഗ്രഹവുമായി ബന്ധപ്പെട്ട വിവാദമൊഴിച്ചാൽ ബർണാർഡ് നക്ഷത്രത്തെക്കുറിച്ച് ഏറ്റവുമധികം പഠനങ്ങൾ നടന്നിട്ടുള്ളത് ഡെയ്ഡാലസ് പദ്ധതിയുടെ ഭാഗമായാണ്‌.=. ഗ്രഹങ്ങളുണ്ടെന്ന് കരുതപ്പെട്ടിരുന്നതിനാൽ പദ്ധതി ലക്ഷ്യമാക്കിയ നക്ഷത്രങ്ങളിലൊന്ന് ബർണാർഡ് നക്ഷത്രമായിരുന്നു.

അണുസംയോജനം ഉപയോഗിച്ച് ഊർജ്ജമുത്പാദിപ്പിക്കുന്ന ഒരു ന്യൂക്ലിയർ പൾസ് റോക്കറ്റിന്‌ നാല്‌ വർഷം ത്വരണത്തോടെ പ്രകാശവേഗത്തിന്റെ 12 ശതമാനം വേഗം കൈവരിക്കാനാകുമെന്നായിരുന്നു കണക്കുകൂട്ടൽ. അങ്ങനെയാനെങ്കിൽ 50 വർഷം കൊണ്ട് ബഹിരാകാശവാഹനത്തിന്‌ ബർണാർഡ് നക്ഷത്രത്തിലെത്താൻ സാധിക്കും. നക്ഷത്രത്തെയും ഗ്രഹങ്ങളെയും വിശദമായി പഠിക്കുന്നതിനു പുറമെ നക്ഷത്രാന്തരീയ മാധ്യമത്തെക്കുറിച്ചും പഠനം നടത്താനും ആസ്ട്രോമെട്രിക് നിരീക്ഷണങ്ങളെടുക്കാനുമായിരുന്നു പദ്ധതി.

പ്രാഥമിക ഡെയ്ഡാലസ് പദ്ധതി 1980-ൽ കൂടുതൽ സൈദ്ധാന്തികഗവേഷനങ്ങൾക്ക് വഴിവെച്ചു. 1980-ൽ റോബർട്ട് ഫ്രൈറ്റാസ് കൂടുതൽ ലക്ഷ്യങ്ങളുള്ളൊരു പദ്ധതി മുന്നോട്ടുവച്ചു. സ്വന്തം പകർപ്പുകളുണ്ടാക്കാൻ കഴിവുള്ളതും ബഹിരാകാശജീവികളുമായി ആശയവിനിമയം നടത്താൻ ശ്രമിക്കുന്നതുമായ ഒരു ബഹിരാകാശവാഹനമായിരുന്നു അദ്ദേഹത്തിന്റെ മനസ്സിൽ. വ്യാഴത്തിന്റെ ഭ്രമണപഥത്തിൽ വിക്ഷേപിക്കുന്ന ബഹിരാകാശവാഹനം 47 വർഷം കൊണ്ട് ബർണാർഡ് നക്ഷത്രത്തിലെത്തും. അവിടെയെത്തിക്കഴിഞ്ഞാൽ ഒരു നിർമ്മാണശാല നിർമ്മിക്കുന്ന ബഹിരാകാശവാഹനം പര്യവേക്ഷണത്തിനുള്ള പ്രോബുകളും ആയിരം വർഷം കൊണ്ട് ആദ്യത്തെ ബഹിരാകാശവാഹനത്തിന്റെ ഒരു പകർപ്പും നിർമ്മിക്കും.

ടെക്സസ് സർ‌വകലാശാലയിലെ വില്യം കൊക്രൻ 1998 ജൂലൈ 17-ന്‌ നക്ഷത്രത്തിൽ നിന്നുള്ള സ്പെക്ട്രൽ ഉത്സർജ്ജനത്തിൽ വ്യത്യാസം വന്നതായി നിരീക്ഷിക്കുകയും ഇതിൽ നിന്ന് നക്ഷത്രത്തിൽ ഒരു ജ്വാലയുണ്ടായതായി മനസ്സിലാക്കുകയും ചെയ്തു. ജ്വാലയെക്കുറിച്ച് പൂർണ്ണമായി പഠിക്കാൻ നാല്‌ വർഷമെടുത്തു. ജ്വാലയിലെ താപനില 8000 കെൽ‌വിൻ (ഇത് നക്ഷത്രത്തിന്റെ താപനിലയുടെ ഇരട്ടിയാണ്‌) ആണെന്ന് ഡയാൻ പോൾസൺ കണക്കാക്കി. വർണ്ണരാജി പഠിക്കുന്നതിൽ നിന്നു മാത്രം ജ്വാലയുടെ ആകെ ഊർജ്ജം കണ്ടുപിടിക്കാനാകില്ല. ജ്വാലകൾ തികച്ചും ക്രമരഹിതമായതിനാൽ അമച്വർ ജ്യോതിശാസ്ത്രജ്ഞർക്ക് നക്ഷത്രം നല്ലൊരു നിരീക്ഷണവസ്തുവായിരിക്കുമെന്ന് അവർ നിരീക്ഷിച്ചു.

ബർണാർഡ് നക്ഷത്രത്തെപ്പോലെ പ്രായമുള്ള നക്ഷത്രങ്ങളിൽ ജ്വാലാപ്രതിഭാസമുണ്ടാകുമെന്ന് കരുതപ്പെട്ടിരുന്നില്ല. ജ്വാലകളുടെ ഉദ്ഭവം പൂർണ്ണമായി മനസ്സിലാക്കാനായിട്ടില്ലെങ്കിലും പ്ലാസ്മ സംവഹനം തടയുന്ന ശക്തിയേറിയ കാന്തികക്ഷേത്രമാണ്‌ അവയ്ക്ക് കാരണമാകുന്നതെന്നാണ്‌ കരുതുന്നത്. ഇത്ര ശക്തിയേറിയ കാന്തികക്ഷേത്രങ്ങൾ വേഗത്തിൽ ഭ്രമണം ചെയ്യുന്ന നക്ഷത്രങ്ങളിലാണുണ്ടാകുക, പ്രായമേറിയ നക്ഷത്രങ്ങളിൽ ഭ്രമണവേഗം കുറവായിരിക്കും. അതിനാൽ നക്ഷത്രത്തിൽ കണ്ട ജ്വാല ഒരദ്ഭുതപ്രതിഭാസമായി കണക്കാക്കപ്പെടുന്നു. നക്ഷത്രത്തിന്റെ സക്രിയതയിൽ വരുന്ന മാറ്റങ്ങളെക്കുറിച്ചുള്ള പഠനങ്ങളും അത് ശാന്തമായിരിക്കേണ്ടതുണ്ടെന്നാണ്‌ സുചിപ്പിക്കുന്നത്. നക്ഷത്രത്തിന്റെ പ്രഭയിൽ നേരിയ വ്യത്യാസമുണ്ടാകാമെന്ന് 1998-ൽ ഒരു പഠനം തെളിയിച്ചു. 130 ദിവസത്തിൽ ഒരു കളങ്കം മാത്രമാണ്‌ നിരീക്ഷിക്കാനായത്.

ബർണാർഡ് നക്ഷത്രത്തെ ഉപയോഗിച്ച് സമാനനക്ഷത്രങ്ങളെക്കുറിച്ച് പൊതുവായി പഠിക്കാനും ശ്രമങ്ങൾ നടക്കുന്നു. നക്ഷത്രത്തിന്റെ എക്സ്-റേ, അൾട്രാവയലറ്റ് വികിരണങ്ങൾ പഠിക്കുന്നതുവഴി ക്ഷീരപഥത്തിലെ M കുള്ളന്മാരെക്കുറിച്ച് കൂടുതൽ മനസ്സിലാക്കാനാകുമെന്നാണ്‌ കരുതുന്നത്. ഇത്തരം പഠനങ്ങൾക്ക് ബഹിരാകാശജീവശാസ്ത്രപരമായ പ്രാധാന്യവുമുണ്ട്. M കുള്ളന്മാർക്കുചുറ്റുമുള്ള ആവാസയോഗ്യമേഖലകൾ നക്ഷത്രത്തിന്‌ വളരെ അടുത്തായിരിക്കുമെന്നതിനാൽ ജ്വാലകൾക്കും നക്ഷത്രവാതത്തിനും മറ്റും കാര്യമായ പ്രഭാവമുണ്ടാകും.

ബർണാർഡ് നക്ഷത്രത്തിന്റെ സമീപനക്ഷത്രങ്ങളധികവും ചുവപ്പുകുള്ളന്മാരാണ്‌. ഏറ്റവും അടുത്ത നക്ഷത്രം 5.41 പ്രകാശവർഷം അകലെ സ്ഥിതിചെയ്യുന്ന റോസ് 154 ആണ്‌. സൂര്യൻ, ആൽഫ് സെന്റോറി എന്നിവയാണ്‌ അടുത്ത നക്ഷത്രങ്ങൾ. ബർണാർഡ് നക്ഷത്രത്തിൽ നിന്ന് നിരീക്ഷിച്ചാൽ സൂര്യൻ ഏകശൃംഗാശ്വം രാശിയിലായാണ്‌ കാണപ്പെടുക (ഖഗോളരേഖാംശം=, അവനമനം=). ഭൂമിയിൽ നിന്ന് നോക്കുമ്പോൾ പോളക്സ് നക്ഷത്രം കാണപ്പെടുന്ന പ്രഭയോടെയായിരിക്കും ബർണാർഡ് നക്ഷത്രത്തിൽ നിന്ന് നോക്കിയാൽ സൂര്യൻ കാണപ്പെടുക, 1.15 ദൃശ്യകാന്തിമനമാനത്തോടെയായിരിക്കും ആ കാഴ്ച.



</doc>
<doc id="110635" url="https://ml.wikipedia.org/wiki?curid=110635" title="ബാംഗ്ലൂർ മെട്രോപൊളിറ്റൻ ട്രാൻസ്പോർട്ട് കോർപ്പറേഷൻ">
ബാംഗ്ലൂർ മെട്രോപൊളിറ്റൻ ട്രാൻസ്പോർട്ട് കോർപ്പറേഷൻ

ബെംഗളൂരു നഗരത്തിൽ പൊതുഗതാഗത ബസ്സ് സർ‌വ്വീസ് സാധ്യമാക്കുന്ന ഒരു ഏജൻസിയാണ്‌ ബാംഗ്ലൂർ മെട്രോപൊളിറ്റൻ ട്രാൻസ്പോർട്ട് കോർപ്പറേഷൻ അഥവാ ബി.എം.ടി.സി. ഇന്ത്യയിൽ ലാഭത്തിൽ പ്രവർത്തിക്കുന്ന ഒരു ഗതാഗത ഏജൻസിയാണിത്.

നഗര വികസനത്തിന്റെ പേരിൽ കർണാടക റോഡ് ട്രാൻസ്പോർട്ട് കോർപ്പറേഷൻ വിഭജിച്ചാണ്‌ ബി.എം.ടി.സി 1997-ൽ രൂപീകരിച്ചത്. ആ സമയത്ത് ബാംഗ്ലൂർ ട്രാൻസ്പോർട്ട് എന്ന പേരിൽ അറിയപ്പെട്ടിരുന്ന ബാംഗ്ലൂർ നഗരത്തിലെ ബസ്സ് സർ‌വ്വീസ് ബാംഗ്ലൂർ മെട്രോപൊളിറ്റൻ ട്രാൻസ്പോർട്ട് കോർപ്പറേഷൻ എന്നു പേരു മാറ്റുകയും,ബസ്സുകളുടെ നിറം ചുവപ്പിൽ നിന്നു വെള്ളയും നീലയും ആക്കി മാറ്റുകയും ചെയ്തു.

എന്നാൽ ഇപ്പോഴും ബി.എം.ടി.സി, കെ.എസ്.ആർ.ടി.സിയുടെ ഒരു വിഭാഗം മാത്രമാണ്‌.

സാധാരണ നിറത്തിലുള്ള ബസ്സുകൾക്കു പുറമെ ബി.എം.ടി.സി താഴെപ്പറയുന്ന ബസ്സ് സർ‌വ്വീസുകളും ബാംഗ്ലൂർ നഗരത്തിൽ നടത്താറുണ്ട്.



</doc>
<doc id="110640" url="https://ml.wikipedia.org/wiki?curid=110640" title="ഒളിമ്പിയ, ഗ്രീസ്">
ഒളിമ്പിയ, ഗ്രീസ്

പുരാതന ഗ്രീസിൽ പശ്ചിമ പെലോപ്പനീസിലെ പ്രസിദ്ധമായ ആരാധനാകേന്ദ്രവും ഒളിമ്പിക്സ് കായിക മത്സരങ്ങളുടെ ആസ്ഥാനവുമായിരുന്നു ഒളിമ്പിയ. ബി. സി 2000 നും 1600 നും ഇടയ്ക്ക് ഈ കേന്ദ്രം സ്ഥാപിക്കപ്പെട്ടു എന്നാണ് ഉത്ഖനനത്തിൽ ലഭ്യമായ അവശിഷ്ടങ്ങൾ തെളിയിക്കുന്നത്. ആരംഭകാലത്ത് വിസാ നഗരത്തിന്റെ അധീനതയിലായിരുന്ന ഒളിമ്പിയ ബി. സി. 570 നു ശേഷം എലിസിന്റെയും സ്പാർട്ടയുടെയും അധികാര പരിധിയിലായി. നാലു വർഷത്തിലൊരിക്കൽ എന്ന കണക്കിൽ ഇവിടെ മതാഘോഷങ്ങൾ നടത്തിവന്നിരുന്നു. ബി. സി. 8-ം നൂറ്റാണ്ടിൽ ആരംഭിച്ച ഈ പരിപാടി എ. ഡി. 4-ം നൂറ്റാണ്ടുവരെ തുടർന്നുപോന്നു. ആഘോഷത്തിന്റെ പ്രധാന ഇനം വിവിധ കായിക മത്സരങ്ങൾ ആയിരുന്നു.

19-ം നൂറ്റാണ്ടിന്റെ ആരംഭത്തോടെയാണ് ഒളിമ്പിയ പുരാതത്വ ഗവേഷകരുടെ ശ്രദ്ധ ആകർഷിച്ചത്. 1829-ൽ ഫ്രഞ്ചുപര്യവേക്ഷകനായ എ. ബ്ലൂവോട്ട് ആദ്യമായി ഇവിടെ ഉത്ഖനനം നടത്തി. സ്യൂസ് ക്ഷേത്രം നിന്നിരുന്ന സ്ഥലമാണ് ഇദ്ദേഹം തിരഞ്ഞെടുത്തത്. ക്ഷേത്രത്തിന്റെ പൊതുവായ രൂപകല്പന മനസ്സിലാക്കാൻ ഇതു സഹായകമായി. കൂടാതെ മേൽക്കൂരയുടെ ശില്പാലംകൃതമായ ഏതാനും ഭാഗങ്ങളും കണ്ടുകിട്ടി. ഇവ പാരീസിലെ ല്യൂവ് മ്യൂസിയത്തിൽ സൂക്ഷിക്കപ്പെട്ടിട്ടുണ്ട്.

1875 മുതൽ 81 വരെ ജർമൻ‌‌കാർ നടത്തിയ് മഹത്തായ ഉത്ഖനനങ്ങൽ കൂടുതൽ ഫലവത്തായി. ഇതോടെ സ്യൂസ് ക്ഷേത്രത്തെയും പരിസരസ്ഥിതമായിരുന്ന മറ്റുകെട്ടിടങ്ങൽ, കളിസ്ഥലങ്ങൾ എന്നിവയെയും പറ്റിയുള്ള വിശദമായ വിവരങ്ങൾ ലഭിച്ചു. ഈ നൂറ്റാണ്ടിന്റെ ആദ്യ വർഷങ്ങളിൽ ചില ചില്ലറ ഉത്ഖനന പ്രക്രിയകൾ നടക്കുകയുണ്ടായി; എന്നാൽ 1936-ൽ ജർമൻ‌‌കാർ വന്തോതിൽ പ്രവർത്തനം ആരംഭിച്ചു. സ്റ്റേഡിയം കണ്ടെത്തുകയായിരുന്നു പ്രധാന ലക്ഷ്യം. രണ്ടാം ലോകയുദ്ധം ജർമൻ പര്യവേക്ഷണത്തെ തടസപ്പെടുത്തിയെങ്കിലും 1952-ൽ ഉത്ഖനനം പുനരാരംഭിച്ചു; 1960-ൽ പൂർത്തിയായി. സ്റ്റെഡിയം ക്ണ്ടെത്തിയെന്നുമാത്രമല്ല മറ്റു കെട്ടിടങ്ങളെപ്പറ്റിയും വിശദവിവരങ്ങൾ ലഭ്യമായി. 

അസമഭുജങ്ങളോടുകൂടിയ ഒരു ദീർഘചതുരത്തിന്റെ ആകൃതിയായിരുന്നു സ്യൂസ് ക്ഷേത്രത്തിന്റേത്. ഒരു വശത്തിനു 180 മീറ്ററിലധികം നീളമുണ്ടായിരുന്നു. ക്ഷേത്രസങ്കേതത്തിന് ഗ്രീക്കുഭാഷയിൽ "അർട്ടിസ്" എന്നു പറഞ്ഞിരുന്നു. വടക്കുഭാഗത്ത് ക്രോണസ് കുന്നുകളും മറ്റു മൂന്നു വശങ്ങളിലും മതിലുകളും അൾട്ടിസിനെ വലയം ചെയ്തിരുന്നു. ഇതിനുള്ളിലാണ് സ്യൂസിന്റെയും ഹേരയുടെയും ക്ഷേത്രങ്ങൾ സ്ഥിതിചെയ്തിരുന്നത്. ഈ ക്ഷേത്രങ്ങൾക്കു സമീപം ആൾത്താരകളും യാഗവേദികളും മത്രമല്ല ഖജനാവുകളും ഭരണകാര്യാലയങ്ങളും ഉണ്ടായിരുന്നു. ക്ഷേത്രവളപ്പിനു പുറത്ത് കായിക മത്സരവേദികളും അതിഥിമന്ദിരങ്ങളും കുളിമുറികൾ തുടങ്ങിയ സജ്ജികരണങ്ങളും സം‌‌വിധാനം ചെയ്തിരുന്നു.

പുരാതന ഗ്രീസിലെ മഹാക്ഷേത്രങ്ങളിൽ ഒന്നായിരുന്നു സ്യൂസ് ക്ഷേത്രം. ബി. സി. 4-ം ശതകത്തിൽ എലിസിലെ ലിബൺ എന്ന വസ്തുശിൽപ്പി രൂപകല്പന ചെയ്തു നിർമിച്ച ഈ ദേവാലയത്തിനു മുൻ‌‌വശത്ത് കുറുകെ ആറും, വശങ്ങളിലായി പതിമൂന്നും സ്തൂപനിരകൾ ഉണ്ടായിരുന്നു. മേൽക്കൂരയ്ക്ക് മാർബിൾ ഓടുകളാണ് ഉപയോഗിച്ചിരുന്നത്. ചുവരുകളും മേൽത്തട്ടും വിവിധ ശില്പങ്ങളാൽ അലംകൃതമായിരുന്നു. ഇവയിൽ ഒട്ടുമുക്കാലും ഉത്ഖനനത്തിലൂടെ ലഭ്യമായിട്ടുണ്ട്; അവ ഒളിമ്പിയാ മ്യൂസിയത്തിൽ സൂക്ഷിച്ചിരിക്കുന്നു. ശിൽപ്പങ്ങൾ എല്ലാം തന്നെ ആദ്യകാല ക്ലാസിക്കൽ ശൈലിയിൽ നിർമിതമാണ്; എന്നാൽ ശില്പികളുടെ പേരുകൾ അറിയാൻ കഴ്ഞ്ഞിട്ടില്ല.

ക്ഷേത്രത്തിനകത്ത് സ്യൂസിന്റെ സ്വർണഖചിതമായ മാർബിൾ വിഗ്രഹം പ്രധിഷ്ഠിച്ചിരുന്നു. അധീനിയൻ ശില്പിയായ ഫിഡിയാസ് നിർമിച്ച ഈ അതുല്യ ശില്പം ലോകാത്ഭുതങ്ങളിൽ ഒന്നായി കണക്കാക്കപ്പെടുന്നു. ഹോമർ തന്റെ കാവ്യത്തിൽ വരച്ചുകാട്ടിയ സ്യൂസിനെ മാർബിൾ ശിലയിൽ തികവോടെ പുനരാവിഷ്കരിക്കുകയായിരുന്നു ഫിഡിയാസ് ചെയ്തത്. സ്യൂസ്-ഹേരാ ക്ഷേത്രങ്ങൾക്കിടയിൽ ആയിരുന്നു വീരനായകനായ പെലോപ്പസിന്റെ ആസ്ഥാനം.

ഖജനാവുകൾക്കു താഴെ ദൈവമാതാവിന്റെ ക്ഷേത്രം സ്ഥിതി ചെയ്തിരുന്നു. ഡോറിക് ശൈലിയിലുള്ള ഈ ക്ഷേത്രം ബി. സി. നാലാം നൂറ്റാണ്ടിലാണ് നിർമ്മിക്കപ്പെട്ടത് എന്നു കണക്കാക്കപ്പെടുന്നു. കരണം രോമാസാമ്രാജ്യകാലത്ത് വിഗ്രഹാരാധനാ സമ്പ്രദായം ഉണ്ടായിരുന്നില്ല. ഉത്ഖനനത്തിൽ ഇവിടെനിന്നു ലഭിച്ചത് റോമൻ ചക്രവർത്തിമാരുടെ പ്രതിമകളായിരുന്നു.

മാസിഡോണിലെ ഫിലിപ്പ് രാജാവ് ബി. സി. 338-ൽ ഗ്രീസ് കീഴടക്കിയതിന്റെ സ്മാരകമായി വൃത്താകാര സൗധമാണ് ഇവിടത്തെ മറ്റോരു സവിശേഷ ശില്പം. പലത രത്തിലുള്ള സ്വർണാഭരണങ്ങളും ഫിലിപ്പ്, അലക്സാണ്ടർ എന്നിവരുടെയും മറ്റു രാജകുടുംബാംഗങ്ങളുടെയും ദന്തനിർമിതമായ പ്രതിമകളും ഇവിടെ നിന്നു കണ്ടുകിട്ടിയിട്ടുണ്ട്.

അൾട്ടിസിന്റെ വടക്കുപ്ടിഞ്ഞാറെ മൂലയിലാണ് പ്രിത്തീനിയം എന്ന കെട്ടിടം സ്ഥിതി ചെയ്തിരുന്നത്. ഇവിടെ സ്ഥാപിച്ചിരുന്ന ഒരടുപ്പിൽ സദാ അഗ്നി ജ്വലിപ്പിച്ചിരുന്നതായി കരുതപ്പെടുന്നു. തൊട്ടടുത്തായി ഭോജനശാല ഉണ്ടായിരുന്നു. ഇവിടെയാണ് ഒളിമ്പിക്സ് ജേതാക്കൾക്ക് വിരുന്നു നൽകിപ്പോന്നത്. സൽക്കാരശാലയ്ക്കു മുമ്പിൽ അർധവൃത്താകാരമായ ഒരു കൂറ്റൻ ജലധാരായന്ത്രം ഉണ്ട്. ഹെറോഡസ് അറ്റിക്കസ് പത്നി രജില്ലയുടെ സ്മാരകമായി നിർമിച്ചതായിരുന്നു ഇത്. ഇതിന്റെ മുകളിലായി ഹെറോഡസ്സിന്റെയും കുടുംബാംഗങ്ങളുടെയും, റോമൻ ചക്രവർത്തിമാരായ ഹാർഡിയൻ, അന്റോണിയസ് പയസ് എന്നിവരുടെയും മറ്റുമായി ഇരുപതു പ്രതിമകൾ സ്ഥാപിച്ചിരുന്നു.

പ്രിത്തീനിയം ഒളിം‌‌പിയയിലെ ചിത്രാങ്കിത സ്തൂപമന്ദിരം ആണ്; ചുവരുകളിലെ ചിത്രങ്ങളാണ് ഈ പേരിനു കാറണം എന്നാൽ പ്രതിധ്വനിമന്ദിരം എന്നാണ് ഇത് പരക്കെ അറിയപ്പെട്ടിരുന്നത് ഒരു വാക്കുച്ചരിച്ചാൽ അത് ഏഴു തവണ പ്രതിധ്വനിക്കുന്ന ഒരു ശബ്ദസം‌‌വിധാനം ഇതിൽ ഉണ്ടായിരുന്നുവത്രേ. ബി. സി. 4-ം നൂറ്റണ്ടിന്റെ ഉത്തരാർധത്തിലാണ് ഇതു നിർമിച്ചത്. ഇതിന്റെ തറനിർപ്പിനു താഴെയായി ഒരു പുരാതന സ്റ്റേഡിയത്തിന്റെ കവാടം കണ്ടെത്തിയിട്ടുണ്ട്.

സ്റ്റേഡിയത്തിന്റെ കവാടത്തിൽ വെങ്കലപ്രതിമകൾ സ്ഥാപിച്ചിരുന്നു. ഒളിമ്പിക്സ്കളികളിൽ നിയമം ലംഘിക്കുന്നവരിൽ നിന്ന് ഈടാക്കിയിരുന്ന പിഴത്തുക ചെലവാക്കിയാണ് ഈ പ്രതിമകൾ നിർമിച്ചിരിക്കുന്നത്. അത്തരം പതിനാറ് പ്രതിമകളുടെ അധിഷ്ഠാനം കണ്ടെടുത്തിട്ടുണ്ട്.

ആർട്ടിസിന്റെ തെക്കുഭാഗത്തായിരുന്നു സഭാമണ്ഡപം. രണ്ടു ചെറിയ ഡോറിക് കെട്ടിടങ്ങൾ ഇവയ്ക്കു നടുവിൽ ദീർഘചതുരാകൃതിയിലുള്ള കളിസ്ഥലമായിരുന്നു. കളിസ്ഥലത്തിന്റെ ഒരറ്റത്ത് സ്യൂസ് ഹോർക്കിയോണിന്റെ പ്രതിമ സ്ഥാപിച്ചിരുന്നു. ഈ പ്രതിമയെ സാക്ഷിനിറുത്തിയാണ് കളിക്കാർ മത്സരവേളകളിൽ ചതി പ്രയോഗം നടത്തുകയില്ലെന്ന് സത്യപ്രതിജ്ഞ ചെയ്തിരുന്നത്.

ആൾട്ടീസിന്റെ ബഹ്യവലയത്തിൽ തെക്കുപടിഞ്ഞാറു ഭാഗത്ത് ലിയോനിഡീം എന്ന കെട്ടിടം സ്ഥിതിചെയ്തിരുന്നു. വിശിഷ്ട സന്ദർശകർക്കു വേണ്ടി നിർമ്മിക്കപ്പെട്ട ഒരു വലിയ അധിഥിമന്ദിരം ആയിരുന്നു ഇത്. ബി. സി. 4-ം നൂറ്റണ്ടിൽ നിർമിച്ച ഈ സൗധം റോമൻ‌‌കാലഘട്ടത്തിൽ പുതുക്കി പണിയുകയുണ്ടായി. വടക്കുപടിഞ്ഞാറു ഭാഗത്തുണ്ടായിരുന്ന "പാലെസ്റ്ററായി"ലാണ് ഗുസ്തിക്കർക്കും കായികാഭ്യാസികൾക്കും പരിശീലനം നൽകി വന്നത്. ഒരു കയികാഭ്യാസശാലയും ഇവിടെ ഉണ്ടായിരുന്നു.

ആൾട്ടീസിന്റെ കിഴക്കു ഭാഗത്തായിരുന്നു ഒളിമ്പിക്സ്റ്റേഡിയം. ഇത് ആദ്യകാലത്ത് ക്ഷേത്രത്തിൽനിന്ന് വേർതിരിക്കപ്പെട്ടിരുന്നില്ല. പാതയുടെ ഒരറ്റം ക്ഷേത്രത്തിന്റെ തിരുമുമ്പിൽ തന്നെ ആയിരുന്നു. ബി. സി. 4-ം ശതകമധ്യത്തോടെയാണ് സ്റ്റേഡിയം കിഴക്കുവടക്കായി മാറ്റിസ്ഥാപിക്കപ്പെട്ടത്. കാണികൾക്ക് ഇരിക്കുവൻ പാതയ്ക്കു ചുറ്റും ചരിവുതലം ഉണ്ടായിരുന്നു.

സ്റ്റേഡിയം നിന്നിരുന്ന സ്ഥാനത്തു നടത്തപ്പെട്ട ഉത്ഖനനങ്ങളുടെ ഫലമായി നിരവധി വെങ്കലപ്രതിമകളും മറ്റുശില്പങ്ങളും ലഭിക്കുകയുണ്ടായി. ഇവയിൽ ഏറിയപങ്കും സ്യൂസിന്റെയും ഗാനിമെഡേയുടെയും അർധകായ പ്രതിമകളാണ്; ദേവലയത്തിൽ കാണിക്കവച്ച ആയുധങ്ങളാണ് മറ്റുള്ളവ.
http://www.olympia-greece.org/ancient-daily-life.html



</doc>
<doc id="110651" url="https://ml.wikipedia.org/wiki?curid=110651" title="എഡ്മണ്ട് ഹാലി">
എഡ്മണ്ട് ഹാലി

എഡ്മണ്ട് ഹാലി (ഇംഗ്ലീഷ്: Edmund Halley) (8 നവംബർ 1656 – 14 ജനുവരി 1742) പ്രശസ്തനായ ഒരു ഇംഗ്ലീഷ് ജ്യോതിശാസ്ത്രജ്ഞനാണ്.ഹാലിയുടെ വാൽനക്ഷത്രത്തിന്റെ ഭ്രമണപഥവും, കൃത്യമായ ഇടവേളകളിൽ ഇത് പ്രത്യക്ഷപ്പെടുന്നുവെന്നും കണക്കാക്കിയത് ഇദ്ദേഹമാണ്. 
ധൂമകേതുക്കൾക്ക്‌ നിയതമായ സഞ്ചാരപഥമുണ്ടെന്ന്‌ ആദ്യമായി സമർത്ഥിച്ചത്‌ എഡ്‌മണ്ട്‌ ഹാലിയാണ്‌.

ഇംഗ്ലണ്ടിലെ ഷോരോഡിച്ചിൽ ആണു ഹാലിയുടെ ജനനം. കുട്ടിക്കാലം മുതലേ ഹാലി ഗണിതത്തിൽ അതീവ തൽപ്പരനായിരുന്നു. പ്രാഥമിക വിദ്ദ്യാഭ്യാസം സെന്റ് പൗൽ സ്കൂളിൽ നിന്നും നേടിയതിനു ശേഷം 1673-ൽ ഉന്നത വിദ്ദ്യാഭാസത്തിനു ഓക്സ്ഫോർഡിലേ ക്യൂൻസ് കോളേജിൽ ചേർന്നു. ബിരുദത്തിനു പദിയ്ക്കുമ്പോൾ തന്നെ സൗരയൂഥം, സൗരകളങ്കങ്ങൾ എന്നിവയേ പറ്റി പ്രബന്ഡങ്ങൾ അവതരിപ്പിച്ചിട്ടുണ്ട്.ഗ്രഹങ്ങളുടെ സഞ്ചാരപഥങ്ങളെപ്പറ്റി പ്രതിപാദിക്കുന്ന ആദ്യ പ്രബന്ധം തന്റെ പത്തൊൻപതാമത്തെ വയസ്സിൽ റോയൽ സൊസൈറ്റിയുടെ ഫിലോസഫിക്കൽ ട്രാൻസാക്‌ഷൻസ്‌ എന്ന പ്രസിദ്ധീകരണത്തിൽ പ്രസിദ്ധീകരിച്ചു.

ഹാലിയുടെ ധൂമകേതു എന്ന്‌ ഇന്നറിയപ്പെടുന്ന ധൂമകേതുവിനെ 1682-ൽ അദ്ദേഹം ആദ്യമായി നിരീക്ഷിച്ചപ്പോൾ, 1531-ലും 1607-ലും പ്രത്യക്ഷപ്പെട്ട ധൂമകേതു അതുതന്നെ ആണെന്നും വീണ്ടുമത്‌ 1759-ൽ പ്രത്യക്ഷപ്പെടുമെന്നും ഹാലി പ്രഖ്യാപിച്ചു. 1759-ൽ ആ ധൂമകേതു വീണ്ടും പ്രത്യക്ഷപ്പെട്ടു. അതു കാണാൻ ഹാലി ജീവിച്ചിരുന്നില്ല എന്നുമാത്രം. 76 വർഷത്തിലൊരിക്കൽ പ്രത്യക്ഷപ്പെടുന്ന ആ ധൂമ കേതുവിന്‌ ശാസ്‌ത്രലോകം ഹാലി ധൂമകേതു എന്നു പേരുനല്‌കി. ദക്ഷിണാർദ്ധ ഗോളങ്ങളിലെ 300 നക്ഷത്രങ്ങളുടെ ഒരു കാറ്റലോഗ്‌ അദ്ദേഹം തയ്യാറാക്കി. ന്യൂട്ടന്റെ പ്രിൻസിപ്പിയ സ്വന്തം ചെലവിൽ പ്രസിദ്ധപ്പെടുത്തി. നക്ഷത്രങ്ങളുടെ ചലനം (1718) ചന്ദ്രന്റെ ശരാശരി ചലനത്തിനുണ്ടാകുന്ന ത്വരണം (1693), വ്യാഴത്തിന്റെയും ശനിയുടെയും അസമത്വം, ശുക്രന്റെ സംക്രമങ്ങളിൽനിന്നും സൗരസമമുഖ വ്യത്യാസം കാണുന്നതിനുള്ള മാർഗ്ഗം എന്നിവയെല്ലാം അദ്ദേഹം കണ്ടെത്തി.

1742-ൽ എഡ്‌മണ്ട്‌ ഹാലി അന്തരിക്കുമ്പോൾ അദ്ദേഹത്തിന്റെ പ്രശസ്‌തമായ രണ്ട്‌ പ്രവചനങ്ങൾ തെളിയിക്കപ്പെടാൻ ബാക്കിയുണ്ടായിരുന്നു; ഹാലിയുടെ വാൽനക്ഷത്രത്തെ സംബന്ധിച്ചും ശുക്രസംതരണത്തെപ്പറ്റിയും. ഹാലിയുടെ വാൽനക്ഷത്രം, ഹാലി പ്രവചിച്ചതു പോലെ കൃത്യമായി പ്രത്യക്ഷപ്പെട്ടു; 1758-ലെ ക്രിസ്തുമസ്‌ ദിനത്തിൽ. 1761, 1769 വർഷങ്ങളിലെ ശുക്രസംതരണത്തിന്റെ (സംതരണം = transition) കാര്യത്തിലും ഹാലിയുടെ പ്രവചനം സത്യമായി. ഹാലി നിർദ്ദേശിച്ചിരുന്നതുപോലെ സൂര്യനും ഭൂമിയും തമ്മിലുള്ള അകലം കൃത്യമായി ഗണിച്ചെടുക്കാനും ശുക്രസംതരണം സഹായിച്ചു. അപ്പോളോണിയസ് രചിച്ച കോണിക് സെക്ഷൻസ് (Conic Sections) എന്ന ഗണിതശാസ്ത്രഗ്രന്ഥം 1710-ൽ എഡ്മണ്ട് ഹാലി പ്രസിദ്ധീകരിക്കുകയുണ്ടായി. മഹാനായ ഗണിതശാസ്ത്രജ്ഞൻ എന്ന ബഹുമതി അപ്പോളോണിയസിനു നേടിക്കൊടുത്തത് ഈ ഗ്രന്ഥമാണ്

ബത് ലഹേമിൽ പ്രത്യക്ഷപ്പെട്ട ദിവ്യനക്ഷത്രം ഒരു വാൽ നക്ഷത്രം ആയിരുന്നുവെന്നാണ് ഹാലി അഭിപ്രായപ്പെട്ടത്, ക്രി.മു 240ലും 12ലും ഈ വാൽ നക്ഷത്രം കണ്ടതായി അദ്ദേഹം കണ്ടെത്തിയിട്ടുണ്ട്.

എഡ്മണ്ട് ഹാലി സർ ഐസക്ക് ന്യൂട്ടന്റെ അടുത്ത സുഹൃത്തായിരുന്നു.



</doc>
<doc id="110652" url="https://ml.wikipedia.org/wiki?curid=110652" title="ക്യൂണിഫോം ലിപി">
ക്യൂണിഫോം ലിപി

ലോകത്തെ ഏറ്റവും പുരാതനമായ എഴുത്തുരീതിയാണ് ക്യൂണിഫോം ലിപി. ഉർ വംശജരായ സുമേറിയക്കാർ വികസിപ്പിച്ചെടുത്ത ലിപിയാണിത്. ചുട്ടെടുത്ത കളിമൺ ഫലകങ്ങളാണിത്.കളിമണ്ണ് കൊണ്ട് ഫലകങ്ങളുണ്ടാക്കി അതിൽ എഴുതുകയോ രേഖപ്പെടുത്തുകയോ ബന്ധപ്പെട്ട അടയാളങ്ങളുണ്ടാക്കുകയോ ചെയ്തതിനു ശേഷം ഫലകങ്ങൾ തീയിൽ ചുട്ടെടുക്കുന്ന രീതിയാണിത്.കണ്ടെടുക്കപെട്ടതിൽ ഏറ്റവും പുരാതനമായ ഭാഷയാണു സുമേറിയരുടെ ക്യൂണിഫോം ലിപിയെന്നാണു ചരിത്രകാരന്മാരുടെ അഭിപ്രായം.


</doc>
<doc id="110656" url="https://ml.wikipedia.org/wiki?curid=110656" title="മങ്കൊമ്പ് ശ്രീ ഭഗവതിക്ഷേത്രം">
മങ്കൊമ്പ് ശ്രീ ഭഗവതിക്ഷേത്രം

കേരളത്തിൽ ആലപ്പുഴ ജില്ലയിലെ കുട്ടനാട് താലൂക്കിൽ, മങ്കൊമ്പിൽ സ്ഥിതിചെയ്യുന്ന പുരാതനമായ ദേവീക്ഷേത്രമാണ്‌ മങ്കൊമ്പ് ശ്രീ ഭഗവതീക്ഷേത്രം. ആലപ്പുഴ -- ചങ്ങനാശ്ശേരി റോഡിൽ (എ. സി. റോഡ്) മങ്കൊമ്പ് ജങ്ഷനിൽനിന്ന് ഏകദേശം 2 കി.മി. വടക്ക് മാറി ദേവീക്ഷേത്രം സ്ഥിതിചെയ്യുന്നു. മലയാളനാടിന്റെ പുണ്യമായ പമ്പാനദിയുടെയും മണിമലയാറിന്റേയും സംഗമസ്ഥാനത്താണ് ക്ഷേത്രം സ്ഥിതിചെയ്യുന്നത്. ഇവിടെ ദേവിയുടെ ദാരുവിഗ്രഹമാണ് പ്രതിഷ്ഠിച്ചിരിക്കുന്നത്. പടിഞ്ഞാറോട്ടാണ് ക്ഷേത്രത്തിന്റെ ദർശനം. ക്ഷേത്രത്തിനുമുന്നിൽ സ്വർണ്ണക്കൊടിമരമുണ്ട്. അഞ്ചുനേരമാണ് ഇവിടെ പൂജ. തിരുവിതാംകൂർ ദേവസ്വത്തിനു കീഴിലുള്ള ക്ഷേത്രത്തിന്റെ കാരാണ്മ കുളങ്ങര ഇല്ലക്കാർക്കാണ്. ശബരിമലയിലെ തന്ത്രാധികാരം കൊണ്ട് പ്രസിദ്ധരായ താഴമൺ തന്ത്രികൾക്കാണ് ഇവിടെയും തന്ത്രകർമ്മങ്ങൾക്ക് അധികാരം. ശിവൻ, ഗണപതി, അയ്യപ്പൻ എന്നീ ഉപദേവതകളെയും പ്രതിഷ്ഠിച്ചിരിക്കുന്നു.
തിരുവിതാംകൂർ മഹാരാജാവിന്റെ സ്ഥാനിയായിരുന്ന പവ്വത്തിൽ കൈമൾ വീടുപണിയുന്നതിന് പാലായ്ക്കടുത്തുള്ള മങ്കൊമ്പുമലയിൽനിന്ന് തടിവെട്ടി ചങ്ങാടമാക്കി പമ്പാനദിവഴി ആലപ്പുഴയിലേക്ക്‌ കടത്തിക്കൊണ്ടുപോകെ കൊമ്പ് കരയിലുടക്കിയെന്നും അത് പിന്നീട് ഇളക്കാനായില്ലെന്നും ആ തടിയിൽ ഭഗവതികുടിയിരിക്കുന്നുണ്ടെന്നറിഞ്ഞ് ദേവിക്കുവേണ്ടി ആ സ്ഥലത്ത് ഒരു അമ്പലം പണിതു എന്നുമാണ് ഐതിഹ്യം. മങ്കൊമ്പിലമ്മയുടെ കൂടെ വന്ന ദേവിമാർക്കായി അടുത്ത മറ്റ് രണ്ടിടങ്ങളിലായി കൈമളും നാട്ടുകാരും ക്ഷേത്രം നിർമ്മിച്ചു. വടയാറ്റു ക്ഷേത്രം, കോയിക്കൽ ക്ഷേത്രം എന്നിവയാണവ. മങ്കൊമ്പ് എന്ന സ്ഥലപ്പേർ ഉദ്ഭവിച്ചത് മങ്കൊമ്പിൽനിന്ന് ദേവിയെ കുടിയിരുത്തിയതിനാലാണെന്നും കരയിൽ മാങ്കൊമ്പ് ഉടക്കിയതിനാലാണെന്നും ഒക്കെ പല പക്ഷമുണ്ട്. കോട്ടഭാഗം എന്നാണ് ഈ സ്ഥലത്തിന്റെ മറ്റൊരു പേർ.
ദേവിയുടെ പൂജാക്രമങ്ങൾ ഇവിടത്തുകാർക്ക് അറിയാത്തതിനാൽ കോലത്തുനാട്ടിലെ അറയ്ക്കൽ നിന്ന് നമ്പൂതിരിമാരെ പൂജയ്ക്ക് കൊണ്ടുവന്നു. അവർ ക്ഷേത്രക്കുളത്തോടുചേർന്ന് താമസമാക്കുകയും അതിനാൽ കുളങ്ങരെ ഇല്ലക്കാർ എന്ന് പേർ സിദ്ധിക്കുകയും ചെയ്തു എന്ന് പറയപ്പെടുന്നു. പിൽക്കാലത്ത് ദൂരദേശങ്ങളിൽനിന്ന് ക്ഷേത്രസംബന്ധമായ ജോലികൾക്കും കച്ചവടത്തിനുമായി ബ്രാഹ്മണർ കുടിയേറുകയുണ്ടായി.

പാലായ്ക്കടുത്ത് മൂന്നിലവ് മങ്കൊമ്പുകാവാണ് മങ്കൊമ്പിലമ്മയുടെ മൂലസ്ഥാനം. ഇവിടെനിന്ന് ദേവിയെ നിരവധി ഇടങ്ങളിൽ പ്രതിഷ്ഠിച്ചിട്ടുണ്ട്. ഇവയിൽ ദേവിയുടെ സകലരൂപം മൂന്നിടത്തുമാത്രമാണുള്ളത്. അവയിലൊന്ന് കോട്ടഭാഗം മങ്കൊമ്പിലെ ഈ പ്രതിഷ്ഠയാണ്.

മേടമാസത്തിൽ വിഷു മുതൽ പത്തു ദിവസമാണ്‌ ഈ ക്ഷേത്രത്തിലെ ഉൽസവം. കുട്ടനാട്ടിലെ ഏറ്റവും പ്രസിദ്ധമായ ഉത്സവമാണ് മങ്കൊമ്പ് ക്ഷേത്രത്തിലേത്. പത്താമുദയത്തിന് ഗരുഡൻ തൂക്കം നടത്തുന്നു.



</doc>
<doc id="110665" url="https://ml.wikipedia.org/wiki?curid=110665" title="നസ്രാണി (ചലച്ചിത്രം)">
നസ്രാണി (ചലച്ചിത്രം)

ജോഷിയുടെ സംവിധാനത്തിൽ മമ്മൂട്ടി, ലാലു അലക്സ്, ബിജു മേനോൻ, വിമല രാമൻ, മുക്ത ജോർജ്ജ് എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് നസ്രാണി. ഹൊറൈസൻ എന്റർടൈൻമെന്റിന്റെ ബാനറിൽ രാജൻ തളിപ്പറമ്പ് നിർമ്മിച്ച ഈ ചിത്രം വിതരണം ചെയ്തത് മരിയ്ക്കാർ ഫിലിംസ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് രഞ്ജിത്ത് ആണ്.


അനിൽ പനച്ചൂരാൻ എഴുതിയ ഗാനത്തിന്‌ സംഗീതം പകർന്നത് ബിജിബാൽ ആണ്. പശ്ചാത്തലസംഗീതം ഒരുക്കിയിരിക്കുന്നത് ഔസേപ്പച്ചൻ. ഗാനങ്ങൾ വിപണനം ചെയ്തത് ഹൊറിസൺ ഓഡിയോസ്.




</doc>
<doc id="110690" url="https://ml.wikipedia.org/wiki?curid=110690" title="ഓകാപി">
ഓകാപി

ജിറാഫ് കുടുംബത്തിൽ (ജിറഫിഡേ) പെടുന്നതും വളരെ അടുത്തകാലത്തുമാത്രം രേഖപ്പെടുത്തപ്പെട്ടതുമായ ഒരു സസ്തനിയാണ് ഓകാപി. ശാസ്ത്രനാമം: ഓകാപിയ ജോൺസ്റ്റണി.

1900 വരെ ജിറാഫിഡേ കുടുബത്തിൽ അറിയപ്പെട്ടിരുന്ന ഏക സസ്തനി ജിറാഫ് മാത്രമായിരുന്നു. ഉഗാണ്ട ഗവർണർ ആയിരുന്ന സർ ഹാരി ഹാമിൽറ്റൺ ജോൺസ്റ്റൻ 1900-ത്തിൽ കോംഗോയിൽ നിന്നു കണ്ടെടുത്ത ഒരു ജന്തുവിന്റെ അപൂർണമായ തോൽ ഗവേഷണവിധേയമാക്കിയതോടെയാണ് ഓകാപിയെപ്പറ്റി അറിയാനുള്ള ശ്രമം ആദ്യമായി ആരംഭിച്ചത്. അത് സീബ്രാവർഗത്തിൽപ്പെട്ട ഏതോ ഒരിനം ജന്തുവിന്റേതാണ് എന്ന നിഗമനത്തിൽ ലണ്ടൻ സുവോളജിക്കൽ സൊസൈറ്റിയുടെ സെക്രട്ടറി മിസ്റ്റർ സ്ലേറ്റർ എത്തിച്ചേർന്നു. സർ ജോൺസ്റ്റനോടുള്ള ബഹുമാനസൂചകമായി അതിന് ഇക്വസ് ജോൺസ്റ്റണി എന്നു നാമകരണവും ചെയ്തു. എന്നാൽ തുടർന്ന് വേറെ ഒരുതോലും രണ്ടു തലയോടുകളും കൂടി വിദഗ്ദ്ധ പഠനത്തിനു ലഭിച്ചതോടെ ലണ്ടൻ നാച്ചുറൽ ഹിസ്റ്ററി മ്യൂസിയത്തിന്റെ ഡയറക്ടർ പ്രോഫ. റേ ലാങ്കസ്റ്റർ, ഈ ജന്തുവിന് അശ്വവംശവുമായി യാതൊരു ബന്ധവുമില്ലന്ന് തെളിയിച്ചു.

ആഫ്രിക്കയൽ എഡ്വേഡ്, ആൽബർട്ട് എന്നീ രണ്ടു തടാകങ്ങൾക്കിടയിൽ കോംഗോതടാകത്തിന്റെ വടക്കുകിഴക്കൻ അതിർത്തിക്കടുത്തായി സെംലികി കാടുകളിൽ ഇവകഴിയുന്നു. ഒറ്റയ്ക്കു നടക്കാൻ ഇഷ്ടപ്പെടുന്ന ഇവ അപൂർ‌‌വമായി ഇണകളായും സഞ്ചരിക്കാറുണ്ട്. ജന്മനാ ഭീരുക്കളായ ഇവ നിശ്ശബ്ദമായിട്ടാണ് കാട്ടിൽ നടക്കുന്നത്. ആക്രമണഭീതി ഉണ്ടാകുമ്പോൽ തല നേരെ മുന്നോട്ടു നീട്ടിപ്പിടിച്ച് അതിവേഗം കുതിച്ചുചാടി അകലെ മറയാൻ ശ്രമിക്കുന്നതായി കാണാം.

ചുമൽഭാഗത്ത് ഒന്നേമുക്കാൽ മീടറോളം പൊക്കം വരുന്ന ഓകാപി, ഇതിന്റെ ഏകബന്ധുവായ ജിറഫിന്റെ പല സ്വഭാവവിശേഷങ്ങൾഉം പ്രകടിപ്പിക്കുന്നു. ഒരേ ആകൃതിയിലുള്ള തലയോട്, താഴ്ന്നപിൻഭാഗം, നീളം കുറഞ്ഞതും "ശിഖ" (tufted) പോലെയുള്ളതുമായ വാൽ എന്നിവ രണ്ടിന്റെയും പൊതുസ്വഭാവങ്ങളാണ്. എന്നാൽ ജിറാഫിൽ നിന്നു വ്യത്യസ്തമായി, ഓകാപിയുടെ കഴുത്തും മുൻ‌‌കാലുകളും കുറുകിയതാകുന്നു. കഴുത്തിൽ കുഞ്ചിരോമങ്ങൾ കാണുകയില്ല. ശരീരത്തിൽ ഏതുഭാഗത്തും നാവെത്തിക്കാൻ പാകത്തിൻ തിരിക്കാവുന്നതാണ് കഴുത്ത്. ആൺ-ഓകാപിയിൽ കഠാരയുടെ ആകൃതിയിൽ രണ്ടു ചെറിയ കൊമ്പുകൾ കാണാം. ഇവയുടെ മുന രോമജഡിലമായ തൊലിയുടെ പുറത്തേക്കു തള്ളിനിൽക്കുന്നു. പെണ്ണിനു കൊമ്പുണ്ടായിരിക്കുകയില്ല. തല പൊതുവേ നീണ്ടു കൂർത്തതാണ്. വലിയ ചെവികളിൽ നിന്ന് വളരെ അകന്നാണ് കണ്ണുകൾ സ്ഥിതിചെയ്യുന്നത്. നീണ്ടതും അനക്കാവുന്നതുമായ ചുണ്ടുകൾ വൃക്ഷകൊമ്പുകളിൽ നിന്നും ഇലകൾ പറിച്ചെടുക്കുന്നതിനു പറ്റിയ വിധത്തിലുള്ളതാണ്. തലയും കഴുത്തും ഉടലും ചുവന്ന തവിട്ടുനിറം മുതൽ കറുപ്പുവരെ ഏതുമാകാം. കവിൾത്തടങ്ങൾക്ക് മഞ്ഞകലർന്ന വെള്ളനിറമായിരിക്കും; കാലുകളുടെ താഴത്തെ പകുതിക്ക് ക്രീമിന്റെ നിറവും, മുകളിലത്തെ പകുതിയിൽ കുറുകെ കറുപ്പും വെള്ളയും ഇടകലർന്ന വരകളുമാണുള്ളത്. ഈ വരകൾ, ആദ്യകാലങ്ങളിൽ ഇതിനെ വരയൻ കുതിരയുടെ ബന്ധുവായി സംശയിക്കാൻ പ്രേരകമായി. പെണ്ണിന് ആണിനെക്കാൾ വലിപ്പം അല്പം കൂടുതലാണ്. തൂക്കം ശരാശരി 230 കി. ഗ്രാം.

ഓകാപിയുടെ പ്രത്യേക സ്വഭാവങ്ങളെക്കുറിച്ച് ഇന്നും വ്യക്തമായ അറിവില്ല. പ്രധാനഭക്ഷണം ചതുപ്പുകളിൽ വളരുന്ന കുറ്റിച്ചെടികളാണ്. ചുറ്റുപാടികളോട് ഇണങ്ങിച്ചേരുന്ന വർണമാതൃക (colour pattern) ഇതിനെ പെട്ടെന്നു തിരിച്ചറിയാൻ പറ്റാത്തതാകുന്നു. കാട്ടിനുള്ളിൽ 25 ചുവടിലേറെ ദൂരത്തു നിൽക്കുന്ന ഓകാപിയെ കണ്ടറിയുക അസാധ്യമാണെന്നാണ് അനുഭവസ്ഥർ പറയുന്നത്. ഇക്കാരണത്താൽ ഓകാപിയുടെ വർണമാതൃകയെ സം‌‌രക്ഷക വർണത (protective coloration) എന്ന വിഭാഗത്തിൽ പെടുത്താം. ഇത്രയും വലിപ്പമുള്ള ഒരു മൃഗം ഇക്കാലമത്രയും ശസ്ത്രലോകത്തിന് അജ്ഞാതമായിരുന്നതിന്റെ വിജയകരമായ ഈ "പ്രച്ഛന്നാവരണ"ത്തിന്റെ (camouflage) സാന്നിധ്യം തന്നെയാകണം.

ഓകാപിയുടെ സ്വാദുള്ള ഇറച്ചിക്കും ഭംഗിയേറിയ തോലിനുമായി പിഗ്മികൾ ഇവയെ പതിവായി വേട്ടയാടിയിരുന്നു. ആനയെ പിടിക്കുന്നതുപോലെ കാട്ടിനുള്ളിൽ കുഴികളുണ്ടാക്കി അവയിൽ വീഴ്ത്തിയാണ് ഇതിനെ പിടിക്കുന്നത്. പെട്ടെന്നുള്ള വംശനാശത്തെ അഭിമുഖീകരിച്ചു കൊണ്ടിരിക്കുന്ന ഈ ജീവി 1933-ലെ ഇന്റർനാഷണൽ കൺ‌‌വെൻഷൻ പ്രകാരം ഒരു സംരക്ഷിത മൃഗമായി പ്രഖ്യാപിക്കപ്പെട്ടിട്ടുണ്ട്.

പ്ലയോസീൻ-മയോസീൻ യുഗങ്ങളിൽ (എഴുപതു ലക്ഷം മുതൽ രണ്ടരക്കോടിവരെ വർഷം മുമ്പ്) ജീവിച്ചിരുന്നതും കുറുകിയ കഴുത്തുള്ളവയുമായ ആദിമ (primitive) ജിറാഫുകളുടെ ജീവിച്ചിരിക്കുന്ന പ്രതിനിധിയാണ് ഓകാപി എന്ന് ജന്തുശാസ്ത്രജ്ഞർ കരുതുന്നു. ഇന്നത്തെ ഓകാപിക്ക് ആ പൂർ‌‌വികനിൽ നിന്ന് വലിയ വ്യത്യാസങ്ങളൊന്നും സംഭവിച്ചിട്ടില്ലെന്നാണ് അവരുടെ വിശ്വാസം.



</doc>
<doc id="110715" url="https://ml.wikipedia.org/wiki?curid=110715" title="മഹാസമുദ്രം (ചലച്ചിത്രം)">
മഹാസമുദ്രം (ചലച്ചിത്രം)

എസ്. ജനാർദ്ദനന്റെ സംവിധാനത്തിൽ മോഹൻലാൽ, റഹ്‌മാൻ, ഇന്നസെന്റ്, ലൈല എന്നിവർ പ്രധാനവേഷങ്ങളിൽ അഭിനയിച്ച് 2006 സെപ്റ്റംബർ 1-ന് പ്രദർശനത്തിനെത്തിയ മലയാളചലച്ചിത്രമാണ് മഹാസമുദ്രം. കടലിന്റെ പശ്ചാത്തലത്തിൽ ഫുട്ബോൾ കളിയുടെ ആവേശവും അനിശ്ചിതത്ത്വവും കഥയോട് ഇഴചേർത്ത് ഈ ചിത്രത്തിൽ അവതരിപ്പിച്ചിരിക്കുന്നു. രേവതി കലാമന്ദിറിന്റെ ബാനറിൽ സുരേഷ് കുമാർ ജി. നിർമ്മാണം ചെയ്ത ഈ ചിത്രം സെവൻ ആർട്സ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചതും എസ്. ജനാർദ്ദനനാണ്.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം ഒരുക്കിയിരിക്കുന്നത് കണ്ണൻ. 




</doc>
<doc id="110717" url="https://ml.wikipedia.org/wiki?curid=110717" title="നാഴി">
നാഴി

വ്യാപ്തം അളക്കുന്നതിന് മുൻ‌കാലങ്ങളിൽ കേരളത്തിൽ ഉപയോഗിച്ചിരുന്ന ഒരു ഏകകമാണ് നാഴി. ഏകകം എന്നതിനു പുറമേ, ഒരു നാഴി അളക്കുന്നതിനുപയോഗിക്കുന്ന പാത്രത്തേയും നാഴി എന്നുതന്നെയാണ് വിളിക്കുന്നത്. ഇത് ഏകദേശം 312 മി.ലിറ്റർ വരും.

4 നാഴി = 1 ഇടങ്ങഴി

ധാന്യങ്ങളും മറ്റും അളക്കുന്നതിനാണ് ഇതുപയോഗിച്ചിരുന്നത്. മുളങ്കുഴൽ, മരം, പിച്ചള, ഓട് ഇതര ലോഹങ്ങൾ എന്നിവയിൽ ഏതെങ്കിലും കൊണ്ടാണ് നാഴി ഉണ്ടാക്കിയിരുന്നത്. മുളനാഴിയായിരുന്നു ആദ്യരൂപം. മിക്ക വീടുകളിലും നാഴി ഉണ്ടായിരുന്നു. നാഴിയിൽ അളന്നാണ് ചോറിന് അരിയിട്ടിരുന്നത്. പാൽ അളക്കുന്നതിനും കഷായത്തിനും മറ്റും വെള്ളം അളന്നൊഴിക്കുന്നതിനും നാഴി ഉപയോഗിച്ചിരുന്നു.

അഷ്ടമംഗല്യത്തിൽ ഉൾപ്പെടുന്ന ഒന്നാണ് നിറനാഴി. നാഴിയിൽ അരിനിറച്ച് പൂജയ്ക്കായി ഒരുക്കുന്നതാണ് നിറനാഴി. പറയിലും ഇടനാഴിയിലും നെല്ലു നിറച്ചുവയ്ക്കുന്നതുപോലെ ഒരു ചടങ്ങാണിത്. ഗണപതിക്കുവേണ്ടിയാണ് പൊതുവേ നിറനാഴി ഒരുക്കുക.
കേരളത്തിലെ പുരാതന അളവുതൂക്കങ്ങൾ


</doc>
<doc id="110745" url="https://ml.wikipedia.org/wiki?curid=110745" title="ക്ഷത്രിയൻ">
ക്ഷത്രിയൻ

ഹിന്ദുമതത്തിലെ ചാതുർവർണ്ണ്യ വ്യവസ്ഥയിലെ ഒരു വിഭാഗമാണ് ക്ഷത്രിയർ. ഇവർക്ക് വംശനാശം വന്നതായും യഥാർത്ഥ ക്ഷത്രിയർ നിലവിൽ ഇല്ല എന്നും ചിലർ വിശ്വസിക്കുന്നു.എന്നാൽ തങ്ങളുടെ പരമാധികാരം ഊട്ടിയുറപ്പിക്കാനായി ബ്രാഹ്മണർ കൊണ്ട് വന്ന വാദമായിട്ടും അത് കരുതപ്പെടുന്നുണ്ട്.

ഇന്ത്യയിലും കേരളത്തിലും ഒട്ടാകെ പല ജാതികളും ക്ഷത്രിയർ ആണെന്ന് അവകാശപെടുന്നുണ്ടെങ്കിലും കോടി ക്ഷത്രീയ, കുമാര ക്ഷത്രീയ, തമ്പുരാൻ, തിരുമുൽപ്പാട്‌, രാജ, രാമക്ഷത്രിയ, തമ്പാൻ, ക്ഷത്രിയ ഉണ്ണിത്തിരി, വർമ്മ എന്നീ ജാതികൾ ആണു കേരള സർക്കാർ രേഖകൾ അനുസ്സരിച്ച്‌ കേരളത്തിലെ ക്ഷത്രിയ ജാതികൾ 


</doc>
<doc id="110763" url="https://ml.wikipedia.org/wiki?curid=110763" title="കറുത്ത പക്ഷികൾ">
കറുത്ത പക്ഷികൾ

കമലിന്റെ സംവിധാനത്തിൽ മമ്മൂട്ടി, ജഗതി ശ്രീകുമാർ, പത്മപ്രിയ, മീന എന്നിവർ പ്രധാനവേഷങ്ങളിൽ അഭിനയിച്ച് 2006-ൽ പുറത്തിറങ്ങിയ ഒരു മലയാളചലച്ചിത്രമാണ് കറുത്ത പക്ഷികൾ. തമിഴ്നാട്ടിൽ നിന്ന് ജോലിയ്ക്കായ് കേരളത്തിൽ വന്ന വസ്ത്രം തേപ്പുകാരൻ മുരുകന്റെ കഥപറയുന്ന ഈ ചിത്രം സമൂഹത്തിലെ അടിത്തട്ടിലുള്ളവരുടെ പ്രശ്നങ്ങൾ ചർച്ച ചെയ്യുന്നു. ജി.വി. പ്രൊഡക്ഷൻസിന്റെ ബാനറിൽ കലാധരൻ, ഗിരിജ വല്ലഭൻ എന്നിവർ ചേർന്ന് നിർമ്മിച്ച "കറുത്ത പക്ഷികൾ" ആൽ‌വിൻ ഫിലിം കമ്പനി, ത്രിവേണി മൂവീസ് എന്നിവർ വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചതും കമൽ തന്നെയാണ്.


വയലാർ ശരത്ചന്ദ്രവർമ്മ എഴുതിയ ഇതിലെ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. 




</doc>
<doc id="110782" url="https://ml.wikipedia.org/wiki?curid=110782" title="ജിന്ന്">
ജിന്ന്

ഇസ്ലാമിക വിശ്വാസ പ്രകാരം മനുഷ്യരെ പോലെ ഭൂമിയിൽ ജീവിക്കുന്ന സൃഷ്ടികളിൽ ഒന്നാണ് ജിന്ന് (അറബി: جن). ജിന്നുകളെ കുറിച്ച് ഖുർ‌ആനിൽ പലയിടങ്ങളിലും പരാമർശങ്ങൾ ഉണ്ട്. മനുഷ്യനെ മണ്ണിൽ നിന്നാണ് സൃഷ്ടിച്ചതെങ്കിൽ ജിന്നുകളെ അഗ്നിയിൽനിന്നാണ് സൃഷ്ടിച്ചിട്ടുള്ളത് എന്നാണ് മുസ്ലിംകളുടെ വിശ്വാസം. മനുഷ്യനെപ്പോലെ തന്നെ ചിന്തിക്കാനും അതനുസരിച്ച് തന്റെ ജീവിതം മുന്നോട്ടുനയിക്കാനുമുള്ള സ്വാതന്ത്ര്യം നൽകപ്പെട്ടവരാണ് അവർ. മുഹമ്മദ് നബി ജിന്നുകൾക്ക് കൂടിയുള്ള പ്രവാചകനും, ഖുർആൻ അവരുടെ കൂടി മാർഗനിർദ്ദേശത്തിനുള്ള ഗ്രന്ഥവുമാണ്. ഇസ്‌ലാം മതം വിശ്വസിക്കാത്ത ജിന്നുകളെ ശൈത്വാൻ (പിശാച്) എന്ന് വിളിക്കപ്പെടുന്നു. മനുഷ്യനു ബാധകമായ രക്ഷാ-ശിക്ഷകളെല്ലാം അവർക്കും ബാധകമാണ്. അവർക്ക് ജീവികളുടെ രൂപം പ്രാപിക്കാനുള്ള കഴിവുള്ളതായി വിശ്വസിക്കപ്പെടുന്നു. ഖുർആനിലെ അർറഹ്മാൻ അധ്യായം പ്രത്യക്ഷത്തിൽതന്നെ മനുഷ്യരെയും ജിന്നുകളെയും ഓരുപോലെ സംബോധന ചെയ്യുന്നതാണ്. പക്ഷിമൃഗാദികൾക്ക് ഇവരെ കാണാൻ കഴിയും. പക്ഷേ, മനുഷ്യൻ തന്നെയാണ് ജിന്നുകളെക്കാൾ പദവിയുള്ള ദൈവസൃഷ്ടി.

ജിൻ "സെമിറ്റിക് റൂട്ട് jnn" (അറബി: جن / جن, جان) എന്ന അറബി പദത്തിന്റെ ശേഖരമാണ്. ഇതിന്റെ പ്രധാന അർത്ഥം "മറയ്ക്കാൻ" അല്ലെങ്കിൽ "മറയ്ക്കാനായി" ആണ്. ചില എഴുത്തുകാർ ആ വാക്കിൽ വ്യാഖ്യാനിച്ചവ, അക്ഷരാർത്ഥത്തിൽ "ഇന്ദ്രിയങ്ങളിൽ നിന്ന് ഒളിഞ്ഞിരിക്കുന്ന ജീവികൾ" എന്നു വ്യാഖ്യാനിക്കുന്നു. [4] അറബിയിൽ മാജ്നു ("തടിച്ച", അല്ലെങ്കിൽ "ഭ്രാന്തൻ"), ജന്ന ("ഉദ്യാനം"), ജാനിൻ ("ഭ്രൂണം") എന്നിവ ഉൾപ്പെടുന്നു. [5] ജിൻ ജിൻസി ശരിയായ രീതിയിൽ ബഹുവിധമായി കണക്കാക്കപ്പെടുന്നു.
ജിന്നിന്റെ ഉത്ഭവം അനിശ്ചിതാവസ്ഥയിലാൺ. [6] ടൈബീരിയസ് അഗസ്റ്റസിന്റെ കീഴിലുള്ള റോമാ സാമ്രാജ്യത്തിന്റെ ഭരണകാലത്ത് ചില പണ്ഡിതർ അറബി പദങ്ങൾ ജെന്നിനെ ലാറ്റിൻ മെറ്റലിസുമായി ബന്ധപ്പെടുത്തിയിരുന്നു, [7] എന്നാൽ ഈ വ്യവഹാരവും തർക്കത്തിലാണ്. [8] മറ്റൊരു നിർദ്ദേശം കാണാം, അരമായ "ഗിന്നയ" (പാരമ്പര്യ സിറിയക്ക്: ܓܢܬܐ) എന്ന പദത്തിൽ നിന്നാണ് ജിൻ അത്തരമൊരു ആരാധനാലയം നിർമ്മിച്ചത്. മറ്റു ചിലർ ഈ വാക്കിന്റെ ഒരു പേർഷ്യൻ ഉത്ഭവം അവകാശപ്പെടുന്നുണ്ട്. ജാതീ വിരൂപമായ ഒരു സ്ത്രീയുടെ രൂപത്തിൽ. ഇറാനിലെ ജനങ്ങളുടെ പ്രീ-സൊറോസ്റിയൻ പുരാണങ്ങളിൽ പോലും വൈവിധ്യമാർന്ന ജീവികളിൽ ജൈനന്മാരുണ്ടായിരുന്നു. [10] [11]
ലത്തീൻ ജീനിയസ്, റോമൻ മതത്തിലെ ആളുകളുടെയും സ്ഥലങ്ങളുടെയും ഒരു രക്ഷാധികാരി, ഫ്രഞ്ചെൻ ജെന്നി, കടമെടുക്കുന്നതാണ് ആംഗലീകരിക്കപ്പെട്ട ഫോം ജെനി. 18-ാം നൂറ്റാണ്ടിലെ ഫ്രഞ്ച്, ഫ്രഞ്ചുകാരുടെ ആയിരക്കണക്കിന് രാത്രികളിലെ വിവർത്തനങ്ങൾ [13] ആദ്യമായി പ്രത്യക്ഷപ്പെട്ടു [13].

മുൻ ഇസ്ലാം കാലഘട്ടത്തിൽ നിരവധി അറബികൾ ജിന്നിനെ ആരാധിച്ചിരുന്നു. എന്നാൽ ദൈവങ്ങളിൽ നിന്ന് വ്യത്യസ്തമായി ജിന്നുകൾ അമർത്യരായി ചിത്രീകരിക്കപ്പെട്ടില്ല, മറിച്ച് മനുഷ്യരെ അവരുടെ ആരാധനയുടെ കാര്യത്തിൽ സഹായിക്കുകയാണ്. ജിന്നിൽ നിന്നുള്ള പ്രചോദനങ്ങൾ ജ്യോതിഷികളുടെയും കവികളുടെയും പൊതുവൽക്കരണത്തിന്റെ അടിസ്ഥാനത്തിലാണ്. [14] എന്നിരുന്നാലും ജിന്നുകൾ ഭയപ്പെട്ടു, വിവിധ രോഗങ്ങൾക്കും മാനസിക രോഗങ്ങൾക്കും ഉത്തരവാദി ആയിരിക്കുമെന്ന് കരുതപ്പെടുന്നു. [15] അത്തരം ആത്മാക്കൾ ശൂന്യവും, വെളളവും, ഇരുണ്ട സ്ഥലങ്ങളിൽ താമസിക്കുമെന്ന് അവർ ഭയന്നുവെന്ന് ജൂലിയസ് വെൽഹോസീൻ അഭിപ്രായപ്പെട്ടിട്ടുണ്ട്. [16] അവരിൽ നിന്ന് തന്നെ സ്വയം രക്ഷിക്കണമായിരുന്നു, എന്നാൽ അവ സത്യസന്ധതയുടെ വസ്തുക്കൾ ആയിരുന്നില്ല. [16] പുരാതന അറേബ്യയിൽ, ജിന്നുകൾ എന്ന പദം വിവിധ മതങ്ങളിലും സാംസ്കാരിക മേഖലകളിലും ഉള്ള എല്ലാത്തരം അമാനുഷത്വ സ്ഥാപനങ്ങൾക്കും പ്രയോഗിച്ചു. അങ്ങനെ, ജർമ്മൻ, ജ്യോതിസ്വാദികൾ, ജർമ്മനി, ജർമ്മനി എന്നിവയിൽ നിന്നുള്ള ദൂതന്മാരും ഭൂതങ്ങളും ജിന്നി എന്നാണ് വിളിച്ചിരുന്നത്. [17]

ഇസ്ലാമിക അബോധത്തിൽ ജിന്നിന്റെ രണ്ടു രീതികളിൽ ഉപയോഗിച്ചിട്ടുണ്ട്.
മനുഷ്യർ, മനുഷ്യരുടെ ആന്തരിക വ്യൂഹം, അഗാധം, ആന്തരികാവയവങ്ങൾ എന്നിവയിൽ നിന്ന് മറഞ്ഞിരിക്കുന്ന ഏതെങ്കിലും വസ്തുവിനെ സൂചിപ്പിക്കുന്നത്. അങ്ങനെ ജിന്നിലും ഓരോ ദൂതൻ ജിന്നുകളിലും ആണുള്ളത്, എന്നാൽ ഓരോ ജിന്നിനും ഒരു ദൈവദൂതൻ അല്ലെങ്കിൽ ഒരു പിശാച് അല്ല. [18] [19] [20]
"അഗ്നിനരകത്തെ" അഥവാ "പുകയില്ലാത്ത തീ" യിൽ നിന്നാണ് ദൈവം സൃഷ്ടിക്കപ്പെട്ട ഒരു അദൃശ്യശബ്ദം. ഭക്ഷണപാനീയം, മദ്യപാനം, മരിക്കൽ എന്നിവയുടെ ആവശ്യത്തെ മാനിച്ചുകൊണ്ട് മനുഷ്യർക്ക് സമാനമായി ഈ വസ്തുതകൾ വിശ്വസിക്കപ്പെടുന്നു, അവർ ന്യായവിധിക്ക് വിധേയരാകുന്നു, അവരുടെ പ്രവൃത്തികൾ അനുസരിച്ച് സ്വർഗ്ഗത്തിലേക്കോ നരകത്തിലേക്കോ വിധിക്കുകയാണ് ചെയ്യുന്നത്. [21] എങ്കിലും അവർ മനുഷ്യരെക്കാൾ വേഗവും ശക്തരും ആയിരുന്നു. [22]
ഇസ്ലാമിക പാരമ്പര്യത്തിൽ മുഹമ്മദിനെ മനുഷ്യരും ജിന്നുകളുമായ ഒരു പ്രവാചകനായി അയച്ചു. പ്രവാചകന്മാരും ദൂതന്മാരും ഇരു സമുദായങ്ങൾക്കും അയച്ചു. [23] [24] ജിന്നിലേയ്ക്കുള്ള അവതരണത്തെക്കുറിച്ച് പറഞ്ഞ് പരമ്പരാഗതമായി സുറ 72 ലും അനേകം കഥകളും മുഹമ്മദിന്റെ അനുയായികളിൽ ഒരാളും ജിന്നിനു വെളിപാടിന് സാക്ഷ്യം വഹിച്ചു. [25]
ജിന്നുകളുമായി പരസ്പരം ബന്ധപ്പെട്ട മറ്റൊരു ഇസ്ലാമിക പ്രവാചകൻ സോളമൻ ആണ്. ഖുര്ആനില് പുരാതന ഇസ്രായേലിലെ ഒരു രാജാവാണെന്നും ജന്തുക്കളോടും ജിന്നുകളോടും സംസാരിക്കാന് ദൈവം മഹത്തായ അനുഗ്രഹമാണെന്നും പറയപ്പെടുന്നു. ജിന്നുകളെക്കുറിച്ചോ, ജിന്നുകളേയോ അല്ലാഹു അദ്ദേഹത്തിന് അധികാരം നൽകി. അന്ന് ശലോമോൻ അവരെ പ്രഥമ ക്ഷേത്രം പണിയാൻ നിർബന്ധിച്ചു. സുലൈമാനെയും അദ്ദേഹത്തിന്റെ അധികാരം ജിന്നിനെയും സംബന്ധിച്ച വിശ്വാസങ്ങൾ പിന്നീട് നാടോടിക്കഥകളിലും ഫാക്കൽറ്റുകളിലും പ്രചരിച്ചു.
സാധാരണമായ പാരമ്പര്യങ്ങളുമായി ബന്ധപ്പെട്ടു ബുധനാഴ്ചയും ജിന്നിലും വ്യാഴത്തിലും മനുഷ്യർ വെള്ളിയാഴ്ചയാണ് സൃഷ്ടിക്കപ്പെട്ടിരിക്കുന്നത്. പക്ഷേ, അടുത്ത ദിവസം അല്ലാതെ 1000 വർഷങ്ങൾക്ക് ശേഷം. ജിന്നുകളുടെ സമുദായം മനുഷ്യരെപ്പോലെ ആയിരുന്നു, എന്നാൽ അവർക്കിടയിൽ അഴിമതിയും അനീതിയും വർധിച്ചു, ദൈവദൂതന്മാരെല്ലാം അവഗണിക്കപ്പെട്ടു. അങ്ങനെ അവർ ജിന്നുകളിൽപെട്ട ജിന്നുകളെ ദൂതൻമാരായി നിയോഗിച്ചു. ഏതാനും ചിലർ മാത്രമേ രക്ഷപെട്ടുള്ളൂ, വളരെ ദൂരെയുള്ള ദ്വീപുകളിലേക്കോ മലകളിലേക്കോ ഉള്ളതായിരുന്നു. ഇസ്ലാമിന്റെ വെളിപ്പാടോടെ, രക്ഷപ്രാപിക്കാൻ ഒരു പുതിയ അവസരം കിട്ടി. [27] [28] [29]

ആദ്യകാല ഇസ്ലാമിക വികാസത്തിൽ, ജിന്നുകളുടെ പദവി ദൈവത്തിെൻറ [30] മുതൽ ചെറിയ ആത്മാക്കൾ വരെ കുറച്ചിരുന്നു. ജിന്നിനെയും അല്ലാഹുവിനുമിടയിലുള്ള എല്ലാ ബന്ധങ്ങളെയും തള്ളിപ്പറയുകയും, ജിന്നുകൾക്കിടയിലെ സർവ്വ ബന്ധങ്ങളെ തള്ളിപ്പറയുകയും ചെയ്തു, അങ്ങനെ ജിന്നുകൾ മനുഷ്യനു സമാന്തരമായി, ദൈവ ന്യായവിധിക്ക് വിധേയമാക്കുകയും സ്വർഗമോ നരകമോ പ്രാപിക്കുകയും ചെയ്യുമായിരുന്നു. എന്നിരുന്നാലും, tutelary ദേവീദേവന്മാർ എന്ന നിലയിൽ പോലും അവരുടെ പദവി കുറച്ചു, അവ പിന്നീട് ഭൂതങ്ങളായി കണക്കാക്കപ്പെട്ടിരുന്നില്ല. [31] പിന്നീടു വെളിപാടുകളിലായി ബാബിലോണിയൻ ജിന്നിൽ നിന്നും വ്യത്യസ്തമായി ഭൂതങ്ങളെക്കുറിച്ചും മാഗസിനുകളെക്കുറിച്ചും ആശയം നിർമ്മിക്കപ്പെട്ടു. [32] ടി. ഫഹദ് പറഞ്ഞു, ജിന്നുകൾ പുറജാതീയ വിശ്വാസങ്ങളുമായി ബന്ധപ്പെട്ടിരുന്നു. അതേസമയം, പിശാചുക്കളെയും ഭൂതങ്ങളെയും പിശാചിനും അഗാധസങ്കൽപ്പനത്തിനുമിടയിലുണ്ടായിരുന്നു. പിന്നീട് ജിന്നുകളെ പിശാചിനോട് ചേർന്ന് ജിന്നുകളെ, ദൂതൻമാരെയും മുഹമ്മദിനെയും നിയോഗിച്ചു.

അറേബ്യയ്ക്കു പുറത്ത് ഇസ്ലാമിന് പ്രചോദനമായപ്പോൾ, ജിന്നിൽ വിശ്വാസം, ഇറാൻ, ആഫ്രിക്ക, തുർക്കി, ഇന്ത്യ എന്നീ രാജ്യങ്ങളിൽ നിന്നുള്ള ആത്മാക്കളെയും ദൈവങ്ങളെയുമൊക്കെ വിശ്വസിക്കാൻ സാധിക്കുമായിരുന്നു. [33] ഉദാഹരണത്തിന്, പേർഷ്യക്കാർ സോളമൻ സന്യാസികളിൽ നിന്ന് ദീവയുമായി ജിന്നിനെയും ഖുറാനെയും കണ്ടെത്തി. [34] വിവിധ പാരമ്പര്യങ്ങളിൽ നിന്നും പ്രാദേശിക നാടുകളിൽ നിന്നും വികസിപ്പിച്ചെടുത്തത്, എന്നാൽ കാനോനിക്കൽ ഇസ്ലാമിക് ഗ്രന്ഥങ്ങളിൽ പരാമർശിക്കപ്പെടാതെ ജിന്നിനു മനുഷ്യരെ സ്വന്തമാക്കാൻ കഴിയുമെന്ന് ചിന്തിച്ചിരുന്നു; വിദേശത്ത് ഒട്ടേറെ പാരമ്പര്യമുള്ള രാജ്യങ്ങളിൽ മൊറോക്കോയിലുണ്ട് മൊറോക്കോയിൽ. [35] സിന്ധിലെ ജിന്നിയുടെ ആശയം അബ്ബാസിയ കാലഘട്ടത്തിൽ അവതരിപ്പിക്കപ്പെടുകയും പ്രാദേശിക ജന്മഭാഷയുടെ ഒരു പൊതു ഭാഗമായി തീരുകയും ചെയ്തു. ജിന്നെയും സ്ത്രീ ജിന്നെയും "ജിനിറി" എന്നു വിളിക്കുന്ന കഥകളും ഉൾപ്പെടുന്നു. സ്ത്രീ ജിന്നിന്റെ നാടൻ കഥകൾ ജെജ്ഹ്ൽ ജിനിരി പോലുള്ള കഥകളാണ്. സാംസ്കാരിക സ്വാധീനം മൂലം ജിന്നിന്റെ ആശയം വ്യത്യസ്തമാവുന്നുവെങ്കിലും എല്ലാം പൊതുവായുള്ള സവിശേഷതകളാണ്. മനുഷ്യരെ പോലെയുള്ള സമൂഹത്തിൽ ജീവിക്കുന്ന, ജിന്നുകളെ (ഇസ്ലാം, ക്രിസ്ത്യാനിത്വം, യഹൂദ എന്നിവയുൾപ്പെടെയുള്ള) സമൂഹത്തിൽ ജീവിക്കുമെന്ന് വിശ്വസിക്കപ്പെടുന്നു. അവ വികാരങ്ങളുള്ളതും തിന്നുകയും കുടിക്കുകയും ചെയ്യുന്നു. കൂടാതെ ഇരുമ്പഴത്തെ ഭയപ്പെടുകയും അവർ പൊതുവായി ശൂന്യമാക്കപ്പെട്ടതോ ഉപേക്ഷിക്കപ്പെട്ടതോ ആയ സ്ഥലങ്ങളിൽ പ്രത്യക്ഷപ്പെടുകയും മനുഷ്യരെക്കാൾ ശക്തവും വേഗമേറിയതുമാണ്. [36] സാധാരണയായി ജിന്നുകൾ അസ്ഥികളെ ഭക്ഷിക്കുകയും പുതിയ മാംസത്തിന്മേൽ ചീഞ്ഞ മാംസം ഭക്ഷിക്കുകയും ചെയ്യുന്നു. [37]

മധ്യകാലഘട്ടങ്ങളിൽ വിവിധ സംവാദങ്ങളുടെ വിഷയമാണ് ജിന്നിന്റെ ഘടനയും അസ്തിത്വവും. ജിന്നിന്റെ നിലനിൽപ്പിനെക്കുറിച്ചുള്ള വാദങ്ങൾ മാനവരാശിയുടെ പരിധിക്കു പുറത്താണ് എന്നതുകൊണ്ട്, ജിന്നിന്റെ നിലനിൽപ്പ് തെളിയിക്കപ്പെട്ടിട്ടില്ല എന്ന് ആസാരി പറയുന്നതനുസരിച്ച്. അസ്വാരി ദൈവശാസ്ത്രത്തിന്റെ ആധികാരികത, ജിൻ മനുഷ്യർക്ക് അദൃശ്യമായവയാണെന്ന് വിശദീകരിച്ചതിലൂടെ, ഉചിതമായ അവയവങ്ങൾ അവരുടേതായിരുന്നില്ല. [38] വിമർശകർ വാദിക്കുന്നു, ജിന്ന നിലനിൽക്കുന്നെങ്കിൽ, അവരുടെ ശരീരങ്ങൾ സുന്ദരമാണ് അല്ലെങ്കിൽ ഘനമായ വസ്തുക്കൾ ആയിരിക്കണം; അവർ മുൻകൂട്ടിപ്പറഞ്ഞാൽ, കനത്ത കല്ലുകൾപോലെ, കഠിനാധ്വാനം ചെയ്യാൻ അവർക്കു കഴിഞ്ഞില്ല. ഭാവികാലത്തുണ്ടായിരുന്നെങ്കിൽ, അവർ പ്രവർത്തിച്ചുകൊണ്ടിരിക്കുന്ന ഏതൊരാൾക്കും ദൃശ്യമായിരിക്കും. [39] ജിന്നുകളെ ഇസ്ലാമിക പണ്ഡിത ലിഖിതങ്ങളിൽ അക്ഷരാർഥത്തിൽ വായിക്കുന്നതിൽ അവരെ വിമർശകർ വിസമ്മതിച്ചു, അവരെ "ക്രൂരന്മാരായ പുരുഷൻമാർ" എന്നു വിശേഷിപ്പിച്ചു. [40] മറുവശത്ത്, ജിന്നിൽ വിശ്വാസം അർപ്പിക്കുവാൻ ദൈവത്തിന്റെ സന്നദ്ധത മനുഷ്യ മനസ്സിനെ മറികടക്കുമെന്ന് വാദിക്കുന്നുണ്ട്. അങ്ങനെ ജിന്നുകൾ മാനുഷിക ധാരണയ്ക്ക് അപ്പുറമാണ്. ഇസ്ലാമിക ഗ്രന്ഥങ്ങളിൽ അവ പരാമർശിക്കപ്പെട്ടതിനാൽ ഇബ്നു തൈമിയ്യയും ഇബ്നു ഹംസും പോലുള്ള പണ്ഡിതർ ജിന്നിന്റെ നിഷേധം നിരോധിക്കുന്നു. ക്രൈസ്തവർ, സൗരാഷ്ട്രയർ, യഹൂദർ എന്നിവരുടെ ആത്മാക്കളെയും അവർ "നിലനിൽക്കുന്നു" എന്ന് പരാമർശിക്കുന്നു. ഇബ്നു തൈമിയ്യ ജിന്നുകളെ സാധാരണയായി "അജ്ഞരും, അസത്യവും, അടിച്ചമർത്തലും, വഞ്ചകനുമാണെന്നും" വിശ്വസിച്ചു. മനുഷ്യരുടെ മനസ്സിലാക്കിയ മിക്ക മാന്ത്രികശക്തികളിലും ജിന്നിന്റെ കണക്ക്, മാന്ത്രികന്മാരുമായി ചേർന്ന് വായുവിൽ ഉയർത്തുക, അദൃശ്യമായ സത്യങ്ങൾ ഭണ്ഡാർപ്പണക്കാർക്ക് നൽകിക്കൊണ്ട്, മരണസമയത്ത് മരണപ്പെട്ട മനുഷ്യരുടെ ശബ്ദത്തെ അനുകരിക്കുക. [42]

ജയിസ്, മസൂദി മുതലായ മറ്റ് വിമർശകർ പറയുന്നു, ജിന്നിന്റെ കാഴ്ചപ്പാട് മനഃശാസ്ത്രപരമായ കാരണങ്ങൾ കൊണ്ടാണ്. മാസൂദിയുടെ അഭിപ്രായത്തിൽ, പരമ്പരാഗത പണ്ഡിതർ വിവരിച്ചത് ജിന്നാകട്ടെ, മുൻകൂർ അല്ല, മറിച്ച് അപ്രതീക്ഷിതമാണ്. മനസ്സിനെ കളിയാക്കാനും മനസ്സിനെ കളിയാക്കാനും മനസ്സിനെ കളിയാക്കാനും, മനസ്സിനെ സ്വാധീനിക്കാനും, മനസ്സിനെ ചലിപ്പിക്കാനും, സാത്താനെ പ്രേരിപ്പിക്കുന്ന ചിന്തയെ (മനസ്സിനെ പിടികൂടാൻ സഹായിക്കുന്ന) മനസ്സിലാക്കുന്നുവെന്ന് ജാഹിസ് തന്റെ കൃതി കിതാബ് അൽ ഹയാവനിൽ പറയുന്നു. അവൻ ഭയന്നുവിട്ടാൽ അവൻ യഥാർത്ഥത്തിൽ ഒന്നും കാണാനിടയില്ല. അത്തരം കഥകൾ വളച്ചൊടിച്ചതോ അല്ലെങ്കിൽ ഏകാന്തതയോ ആകുമ്പോഴും, കഥാപാത്രങ്ങൾ വളരുന്നതും, അവരുടെ ഭാവനകളെ പ്രോത്സാഹിപ്പിക്കുന്നതും, ജിന്നിന്റെ മറ്റൊരു ആരോപണത്തിന് കാരണമാവുന്നതും, ഈ കഥകൾ വളർത്തിയെടുക്കുന്നതും, കഥാകൃത്തുകളും മറ്റു കവിതകളുമൊക്കെയുള്ള മറ്റ് തലമുറകളോട് ഈ ആരോപണങ്ങളെ സൂചിപ്പിക്കുന്നു. [43]

പിന്നീട് സൂഫി പാരമ്പര്യങ്ങൾ ജിന്നിന്റെ അർഥം "കാഴ്ച്ച നിന്ന് മറച്ചുവെച്ച ഒരു" കഥയുമായി ബന്ധപ്പെട്ടിരിക്കുന്നു. അങ്ങനെ അവ മറഞ്ഞിരിക്കുന്ന മണ്ഡലങ്ങളുമായി ബന്ധപ്പെട്ടിരുന്നു. സ്വർഗീയ ദൂതൻമാരിൽ നിന്നുള്ള ദൂതൻമാരും ജിന്നുകളും ഒരു സുവർണ മണ്ഡലത്തിൽ നിന്നാണ്. ഇബ്നു അറബിയാണ് ഇങ്ങനെ പ്രസ്താവിച്ചത്: "ഇത് വളരെ വ്യത്യസ്തമാണ് - ജിന്നുകളുടെ ആത്മാക്കൾ താഴ്ന്ന ആത്മാക്കളാണെന്നും, ദൂതൻമാരുടെ ആത്മാക്കൾ സ്വർഗീയസ്രോതസ്സുകളാണെന്നും. [44] അവരുടെ മധ്യവർത്തി നിമിത്തം ദൂതന്മാർക്ക് മനുഷ്യന്റെ സ്വഭാവവും, സൂഫി ഉപദേശങ്ങൾ, ഒരു ജിന്നിന്റെ ഒരു ശൂന്യ പാത്രം പോലെ, സ്വന്തം താല്പര്യവും ഭാവനയും, അതിന്റെ നിരീക്ഷകന്റെ പ്രതിഫലനവുമാണ്. [45] ജിന്നിന്റെ സാങ്കൽപ്പിക മണ്ഡലത്തോട് കൂടുതൽ അടുക്കുന്നതിനാൽ മനുഷ്യർ ജിന്നുമായി ഒരു ദൂതൻ. [46]


</doc>
<doc id="110815" url="https://ml.wikipedia.org/wiki?curid=110815" title="മലയാളിമാമന് വണക്കം">
മലയാളിമാമന് വണക്കം

രാജസേനന്റെ സംവിധാനത്തിൽ ജയറാം, പ്രഭു, ജഗതി ശ്രീകുമാർ, കലാഭവൻ മണി, റോജ, സുജ കാർത്തിക എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പ്രദർശനത്തിനിറങ്ങിയ ഹാസ്യ പ്രധാനമായ ഒരു മലയാളചലച്ചിത്രമാണ് മലയാളിമാമന് വണക്കം. സിനിമാ സിനിമയുടെ ബാനറിൽ കല്ലിയൂർ ശശി, പി. രാകേഷ് എന്നവർ നിർമ്മിച്ച ഈ ചിത്രം വിതരണം ചെയ്തത് സാരഥി പിൿചേഴ്‌സ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഉദയകൃഷ്ണ, സിബി കെ. തോമസ് എന്നിവർ ചേർന്നാണ്‌. തമിഴ് സംഭാഷണം രചിച്ചത് ഭാനുദാസ്.


എസ്. രമേശൻ നായർ എഴുതിയ ഗാനങ്ങൾക്ക് സംഗീതം പകർന്നത് സുരേഷ് പീറ്റേഴ്സ് ആണ്. പശ്ചാത്തലസംഗീതം ഒരുക്കിയിരിക്കുന്നത് ശരത്. ഗാനങ്ങൾ വിപണനം ചെയ്തത് സർഗ്ഗം സ്പീഡ് ഓഡിയോസ്.




</doc>
<doc id="110826" url="https://ml.wikipedia.org/wiki?curid=110826" title="ഓക്ക് പക്ഷി">
ഓക്ക് പക്ഷി

ആൽസിഡേ പക്ഷികുടുംബത്തിലെ ആൽകാ ജനുസിൽപ്പെട്ട കടൽ‌പക്ഷികളാണ്‌ ഓക്ക് പക്ഷികൾ. ആർട്ടിക് സമുദ്രം, അറ്റ്‌ലാന്റിക്-പസഫിക് സമുദ്രങ്ങളുടെ ഉത്തരഭാഗങ്ങൾ എന്നിവിടങ്ങളാണ് ഇവയുടെ വാസസ്ഥാനം. കത്തികൊക്കൻ എന്നു പേരു പറയാവുന്ന "റേസർബിൽ ()", ഇന്നു നാമാവശേഷമായി കഴിഞ്ഞിരിക്കുന്ന "ഗ്രേറ്റ് ഓക്ക്" (Alca-Pinguinus-impennis) എന്നിവയാണ് "ആൽകാ" ജനുസിലെ പ്രധാനാംഗങ്ങൾ.

ഉദ്ദേശം മുക്കാൽ മീറ്റർ നീളമുണ്ടായിരുന്ന ഗ്രേറ്റ് ഓക് നേരേ നിവർന്നു നിൽക്കുന്നതും, പറക്കാൻ കഴിവില്ലാത്തതും ആയിരുന്നു. ചിറകുകൾ ചുരുങ്ങി തുഴ (paddle) പോലെയായി തീർന്നിരുന്നതാണ് ഇതിനു കാരണം. ഈ ചിറകുകൾ വെള്ളത്തിൽ നീന്തുന്നതിന് സഹായകമായിരുന്നു.

കാഴ്ചയിൽ പെൻ‌ഗ്വിനുകളോടു സാദൃശ്യമുണ്ടായിരുന്ന ഈ പക്ഷി ആദ്യകാലങ്ങളിൽ ഉത്തരാർധഗോളത്തിൽ ധാരാളമായി കാണപ്പെട്ടിരുന്നു. എന്നാൽ, പറക്കാൻ കഴിവില്ലാതിരുന്ന ഈ പക്ഷികളെ സഞ്ചാരികളും മീൻപിടുത്തക്കാരും തൂവലിനും മറ്റും വേണ്ടി ധാരാളമായി പിടികൂടി കൊന്നൊടുക്കിയതിന്റെ ഫലമായി 19-ം നൂറ്റാണ്ടിന്റെ മധ്യത്തോടെ ഇവ നാമാവശേഷം ആയിത്തീർന്നു.

ഇന്നു ജീവിച്ചിരിക്കുന്ന അൽകാ സ്പീഷീസുകളെല്ലാം തന്നെ ലഘുദൂരത്തിൽ പറക്കാൻ കഴിവുള്ളവ ആണെങ്കിലും , പറക്കുന്നതിനുള്ള കഴിവ് പരിമിതമാകുന്നു. വീതികുറഞ്ഞ് കുറുകിയ ചിറകുകളാണ് ഇതിനു കാരണം. ഇവയുടെ ശരീരഘടന പൊതുവേ വെള്ളത്തിൽ മുങ്ങുന്നതിനും, നീന്തുന്നതിനും പറ്റിയ വിധത്തിലുള്ളതാണ്. ഈ സമയത്ത് ചിറകുകൾ ഏറെ സഹായകമാകുന്നു.

ഒരു കുരുവിയേക്കാൾ അല്പം മാത്രം വലിപ്പക്കൂടുതലുള്ള "ഡവ്കൈ (Plautus alle)" മറ്റൊരിനം ഓക് പക്ഷിയാണ്. ഉത്തരപസഫിക്കിൽ "ഓക്‌‌ലെറ്റ്" എന്നറിയപ്പെടുന്ന അഞ്ചിനങ്ങളുണ്ട്. ഇവയിൽ ചിലത് ഡവ്‌‌കൈ ഇനത്തെക്കാൾ ചെറുതായിരിക്കും. ഇവയെല്ലാം സമൂഹജീവികളാണ്. ഇണചേരലും അടയിരിക്കലും എല്ലാം കൂട്ടമായിത്തന്നെ. ചെറിയ പ്ലവക (plankton) ങ്ങളെയും ക്രസ്റ്റേഷ്യകളെയും ഭക്ഷണമാക്കുന്ന ഡവ്‌‌കൈയും, ഓക്‌‌ലൈറ്റുകളും, അവയുടെ മുട്ടകളും, എക്സിമോകളുടെ ആഹാരത്തിന്റെ ഒരു പ്രധാനഭാഗമാണ്.



</doc>
<doc id="110837" url="https://ml.wikipedia.org/wiki?curid=110837" title="ജിന്ന് (വിവക്ഷകൾ)">
ജിന്ന് (വിവക്ഷകൾ)

ജിന്ന് എന്ന പേരാൽ വിവക്ഷിക്കാവുന്ന ഒന്നിലധികം കാര്യങ്ങളുണ്ട്.


</doc>
<doc id="110839" url="https://ml.wikipedia.org/wiki?curid=110839" title="റെയ്ച്ചൽ കാഴ്സൺ">
റെയ്ച്ചൽ കാഴ്സൺ

ഒരു അമേരിക്കൻ സമുദ്ര ജൈവശാസ്ത്രജ്ഞയും ഹരിത സാഹിത്യകാരിയുമാണ്‌ റെയ്ച്ചൽ ലൂയിസ് കാഴ്സൺ (മേയ് 27, 1907 – ഏപ്രിൽ 14, 1964) . സൈലന്റ് സ്പ്രിങ്ങ് (Silent Spring) എന്ന കൃതി, അമേരിക്കയിലെ ജനങ്ങൾക്കിടയിൽ പരിസ്ഥിതിയെക്കുറിച്ച് അവബോധം വളർത്തുകയും ഡി.ഡി.ടി തുടങ്ങിയ കീടനാശിനികളുടെ നിരോധനത്തിന്‌ വഴിതെളിക്കുകയും ചെയ്തു. മരണാനന്തരം അവർക്ക് അമേരിക്കയിലെ ഏറ്റവും ഉയർന്ന സിവിലിയൻ ബഹുമതിയിലൊന്നായ പ്രസിഡൻഷ്യൽ മെഡൽ ഒഫ് ഫ്രീഡം നൽകപ്പെട്ടു. ലിൻഡാ ലിയർ എഴുതിയ Rachel Carson:'Witness of Nature' എന്നതാണ് ഇവരെക്കുറിച്ചുള്ള ഏറ്റവും പ്രശസ്തമായ ജീവചരിത്രപുസ്തകം.
1907 മേയ് 27 ന് മരിയ ഫ്രേസിയറുടേയും റോബർട്ട് വാർഡൻ കാഴ്സന്റേയും മൂന്നു മക്കളിൽ ഇളയവളായി പെൻസിൽവാനിയയിലാണ് ഇവർ ജനിച്ചത്. നന്നെ ചെറുപ്പത്തിൽ തന്നെ വീടിനു ചുറ്റുമുള്ള തൊടിയിൽ ചുറ്റിനടക്കുവാനും ചെടികളേയും കിളികളേയുമൊക്കെ തിരിച്ചറിയുവാനും ഉള്ള താത്പര്യം അവർ പ്രകടിപ്പിച്ചിരുന്നു. മാതാവുമായി വളരെയേറെ ആത്മബന്ധം പുലർത്തിയിരുന്ന റെയ്‌ച്ചലിനെ വായനയുടെ ലോകത്തേക്കു കൂട്ടിക്കൊണ്ടുവന്നതും അമ്മ തന്നെയായിരുന്നു. 
സ്പ്രിംഗ്ഡല് സ്മാൾ സ്കൂളിൽ നിന്ന് പത്താം തരവും 1925ഇൽ ഹൈസ്കൂൾ വിദ്യാഭാസം പെൻസിൽവാനിയയിലെ തന്നെ പർനാസസ് എന്ന സ്ഥലത്ത് നിന്നും പൂർത്തിയാക്കി. 45 വിദ്യാർഥികൾ ഉണ്ടായിരുന്ന ക്ലാസ്സിൽ ഒന്നാമതായിരുന്നു ഇവർ. പെൻസിൽവാനിയ കോളേജ് ഓഫ് വിമൻസിൽ ( ഇന്നത്തെ ചാത്തം യൂണിവേർസിറ്റി ) ബിരുദം എടുക്കാൻ പോയ ഇവർ പൊതുവേ ആരോടും സംസാരിക്കാതെ ഒറ്റയ്കിരിക്കുന്ന ഒരു പ്രകൃതക്കാരിയായിരുന്നു.
പെൻസിൽവാനിയയിൽ അക്കാലത്ത് പ്രസിദ്ധീകരിച്ചിരുന്ന സെന്റ് നിക്കോളാസ് എന്ന ബാലമാസിക റേ‌യ്‌ച്ചലിന് വളരെ പ്രിയപ്പെട്ടതായിരുന്നു. അവരുടെ ആദ്യകാല രചനകൾ പ്രസിദ്ധീകരിക്കപ്പെട്ടതും ഈ മാസികയിൽ തന്നെയായിരുന്നു. 1918ൽ സെന്റ് നിക്കോളാസ് ലീഗ് (മാസികയോടനുബന്ധിച്ച് രൂപം കൊടുക്കപ്പെട്ട ബാലജനസഖ്യം )നടത്തിയ ബാലരചനാ മത്സരത്തിൽ റേച്ചലിന്റെ ' A battle in the clouds' എന്ന കഥ സമ്മാനാർഹമായി. തുടർച്ചയായി എഴുതുവാൻ ഈ പ്രോത്സാഹനം റെയ്‌ച്ചലിന് പ്രേരണയായി. സ്കൂൾ പഠന കാലത്ത് പൊതുവിൽ അന്തർമുഖിയായിരുന്നു ഇവർ. ഇതിന്റെ പ്രധാനകാരണം കുടുംബത്തിന്റെ കെട്ടുറപ്പില്ലായ്മയും സാമ്പത്തികഞെരുക്കങ്ങളും ആയിരുന്നു.

1964 ഏപ്രിൽ 14 ന് അർബുദബാധയാൽ ഇവർ അന്തരിച്ചു.
ഹൗഗ്ടൺ മിഫ്ലിൻ പ്രസിദ്ധീകരിച്ച സൈലന്റ് സ്പ്രിങ്ങ് (Silent Spring) എന്ന പുസ്തകത്തിന്റെ ആദ്യപ്രതി പുറത്തുവന്നത് 1962 സെപ്തംബർ 27നായിരുന്നു. ഡി.ഡി.റ്റി പോലുള്ള മാരകകീടനാശിനികൾ പരിസ്ഥിതിയിലുണ്ടാക്കുന്ന മാരകഫലങ്ങളെക്കുറിച്ച്, പക്ഷികൾ പാടാതാവുന്ന ഒരു കാലത്തെക്കുറിച്ച് മുന്നറിയിപ്പുതരുന്നത്ര ലളിതമായി പറഞ്ഞത് ഈ പുസ്തകത്തിലായിരുന്നു. ഇൻസെക്ട് ബോംബ് എന്ന വിളിപ്പേരുമായി അമേരിക്കയിലെത്തിയ ഡി.ഡി.റ്റി 1945 കളിൽ വിമാനമാർഗ്ഗം ജനവാസകേന്ദ്രങ്ങളുൾപ്പെടെയുള്ള പ്രദേശങ്ങളിൽ തളിക്കാൻ ഗവൺമെന്റ് തീരുമാനിച്ചു. ഇത് പരിസ്ഥിതിയുടെ നാശത്തിന് ആക്കംകൂട്ടി. ഇതിനെതിരായ കോടതി വ്യവഹാരങ്ങൾ ഒന്നൊന്നായി പരാജയപ്പെട്ടപ്പോൾ 1958 ജനുവരിയിൽ ദ ബോസ്റ്റൺ ഹെറാൾഡ് എന്ന ദിനപത്രത്തിൽ അച്ചടിച്ചുവന്ന പ്രശ്നസംബന്ധിയായ ഒരു കത്തിന്റെ കോപ്പി ഓൾഗാ ഓവൻസ് ഹക്കിൻസ് എന്നയാൾ കാഴ്സണ് അയച്ചുകൊടുത്തു. ഇത് സൈലന്റ് സ്പ്രിംഗ് എഴുതുന്നതിന് അവർക്ക് പ്രചോദനമായി.
ഇതിന്റെ ഫലമായി 1972 ൽ ഡി.ഡി.റ്റി ഉൾപ്പെടെയുള്ള കീടനാശിനികൾ അമേരിക്കയിൽ നിരോധിക്കപ്പെട്ടു.


</doc>
<doc id="110862" url="https://ml.wikipedia.org/wiki?curid=110862" title="എക്സിമ">
എക്സിമ

ഒരു ചർമ രോഗം. തിളച്ചു മറിയുന്ന എന്നർഥമുള്ള ഒരു ഗ്രീക്കു പദ (എക്)ത്തിൽ നിന്നാണ് എക്സിമ ഉണ്ടായിട്ടുള്ളത്. ശോധസംബന്ധമായ ഈ രോഗം പകരുന്നതല്ല. എന്നാൽ ഇത് ഒരു രോഗമല്ലെന്നും ബന്ധപ്പെട്ട അനേകം രോഗങ്ങളുടെ ഒരു സമാഹാരമാണെന്നും ചില ഡോക്ടർമാർ അഭിപ്രായപ്പെടുന്നു. വിസർപ്പം എന്നു നാട്ടുവൈദ്യന്മാർ ഇതിനെ വിളിക്കുന്നു. അജ്ഞാത മൂലകങ്ങളായ പല ചർമ രോഗങ്ങളെയും ചിലപ്പോൾ എക്സിമയിൽ ഉൾപ്പെടുത്തിക്കാണുന്നുണ്ട്.

മുഖം, കഴുത്ത്, കൈമുട്ടുകൾ, കാൽമുട്ടുകൾ എന്നിവയുടെ അടിഭാഗങ്ങൾ മുതലായ സ്ഥലങ്ങളിലാണ് ഇതാരംഭിക്കുന്നത്. ഇരുപത്തഞ്ചു വയസ്സുവരെ കൂടുതൽ സാധാരണമായി ഇതു കണ്ടുവരുന്നു. ചൊറിച്ചിൽ, ചുകപ്പ്, ചുട്ടുനീറൽ എന്നിവ സാമാന്യ ലക്ഷണങ്ങളാണ്. എന്നാൽ ചുകപ്പുള്ള സ്ഥാനങ്ങളിൽ ചിലപ്പോൾ ചെറിയ കുമിളകൾ ഉണ്ടാകും, അവയിൽ പലതും പൊട്ടിയൊലിക്കും; ഒലിച്ചുവരുന്നത് ചിലപ്പോൾ തെളിഞ്ഞ ദ്രാവകമാണെങ്കിൽ മറ്റുചിലപ്പോൾ ചലമായിരിക്കും. അപ്പോൾ അതിനെ കരയുന്ന എക്സിമ (weeping eczema) എന്നു പറയാറുണ്ട്. കുമിളകൾ പിന്നീടുണങ്ങി പൊറ്റൻ കെട്ടികിടക്കും. ഈ അവസ്ഥ കറച്ചുകാലത്തേയ്ക്കു നീണ്ടുനിൽക്കാം. രോഗം ബാധിച്ച ഭാഗങ്ങൾക്കു കരിവാളിപ്പുമുണ്ടാകും.

ചില ചായങ്ങൾ, സോപ്പുകൾ, ആന്റീസെപ്റ്റിക്കുകൾ മുതലായ രാസവസ്തുക്കളും ചില ചെടികളുമായുള്ള സമ്പർക്കവും നല്ല തണുപ്പ്, നല്ല വെയിൽ മുതലായ കാലാവസ്ഥകളും ചില പരാദങ്ങളുടെയും ബാക്റ്റീരിയകളുടെയും പ്രവത്തനങ്ങളും എക്സിമയ്ക്കു കാരണമാകാറുണ്ട്. മാനസികവും വൈകാരികവുമായ സമ്മർദങ്ങൾ, വിശ്രമം ഇല്ലായ്മ, ഭക്ഷണത്തകരാറുകൾ, ശരിയായ മലശോധന ഇല്ലാതിരിക്കുക. ശരീരത്തിന്റെ പ്രധിരോധ ശക്തിയിൽ കുറവ്, വൃക്കസംബന്ധമായ ശോഥം, പ്രമേഹം, അലർജി മുതലായവകൊണ്ടും പ്രസ്തുത ചർമരോഗമുണ്ടാകാം. പലരിലും വൈയക്തികവും പരമ്പരാഗതവുമായ ചർമീയ സുഗ്രാഹികത (skin sensitivity) മൂലം ഈ രോഗമുണ്ടാകാറുണ്ട്. കുടുംബ ചരിത്രമറിയാവുന്നത് ഇത്തരക്കാരെ ഫലപ്രദമായി ചികിത്സിക്കുന്നതിന് സഹായകമാണ്.

എക്സിമ ഏതവസ്ഥയിലും നിയന്ത്രണ വിധേയമാക്കാം. ചിലപ്പോൾ ചില അവസ്ഥകൾ ക്രോണിക് ആകാം. രോഗഹേതു ഒഴിവാക്കിയും, രോഗസ്ഥാനമായ ചർമഭാഗം മയപ്പെടുത്തിയും ക്രോണിക് അവസ്ഥകളിൽ ശോഥം ഉണങ്ങുന്നതിനായി ചർമത്തെ ഉത്തേജിപ്പിച്ചും ഈ രോഗത്തെ ചികിത്സിക്കാറുണ്ട്. ക്ഷോഭജനകമായ ഔഷധങ്ങൾ ചർമത്തിൽ പുരട്ടുന്നത് കുഴപ്പത്തിനു കാരണമാണ്. നൂറുകണക്കിനു പ്രതിവിധികൾ ഈ രോഗത്തിനുണ്ടെങ്കിലും ഒന്നും പരിപൂർണ ഫലപ്രദമാണെന്നു പറയാൻ പ്രയാസമാണ്. ഒരു സാധാരണ രോഗമാണിതെങ്കിലും വൈദ്യശാസ്ത്രത്തോടുള്ള ഒരു വെല്ലുവിളിയായിത്തന്നെ ഇതിനെ കണക്കാക്കാം. നാരങ്ങ, തക്കാളി മുതലായ ചില ഫലങ്ങൾ ഒഴിവാക്കിയും മറ്റുതരം പച്ചക്കറികൾ ധാരാളം കഴിച്ചും ദഹിക്കാൻ വിഷമമായ ഭക്ഷണപദാർഥങ്ങൾ വർജിച്ചും മധുരപലഹാരങ്ങൾ, ചോക്കലെറ്റ്. ശർക്കര, കൊക്കൊ, ഉപ്പ് മുതലായവ അങ്ങേയറ്റം കുറച്ചും മറ്റും ഈ രോഗം നിയന്ത്രണാധീനമാക്കാം. രോഗം ബാധിച്ച ചർമഭാഗങ്ങളിൽ സോപ്പും വെള്ളവും തട്ടിക്കാതിരിക്കുന്നതു നന്ന്. ആവശ്യമുള്ള വിശ്രമവും ഉറക്കവും ഉപേക്ഷിക്കുന്നത് ഈ രോഗം വർദ്ധിക്കാൻ ഇടയാക്കും. ബോറിക് ആസിഡ്, സിങ്ക് ഓക്സൈഡ്, ടാൽക്കം പൗഡർ, സാലിസിലിക് ആസിഡ്, കോൾടാർ, റെസോർസിനോൾ, ഗന്ധകം, ഇക്തിയോൾ, സ്റ്റാർച്ച്, പെട്രോലാറ്റം മുതലായ പദാർഥങ്ങൾ യഥോചിതം മിശ്രണം ചെയ്ത് രോഗശാന്തിക്കായി തൊലിപ്പുറത്ത് ഉപയോഗിക്കാം. വൈദ്യോപദേശത്തോടുകൂടിയ ചികിത്സയാണ് അഭികാമ്യം. മാറിയ രോഗം വീണ്ടും പ്രത്യക്ഷപ്പെട്ടുകൂടായ്കയില്ല. ഇതിന് ആര്യ വേപ്പ് നല്ല ഒരു മരുന്നായി ഉപയോഗിച്ച് വരുന്നു. 



</doc>
<doc id="110864" url="https://ml.wikipedia.org/wiki?curid=110864" title="അഴകൊടി ദേവീക്ഷേത്രം">
അഴകൊടി ദേവീക്ഷേത്രം

കോഴിക്കോട് ജില്ലയിൽ (കേരളം, ഇന്ത്യ) കോഴിക്കോട് നഗരത്തിൽ തിരുത്ത്യാട് സ്ഥിതിചെയ്യുന്ന ഭദ്രകാളീക്ഷേത്രമാണ് അഴകൊടി ദേവി മഹാക്ഷേത്രം. പ്രധാന പ്രതിഷ്ഠ ശാന്ത സ്വരൂപിണിയായ ഭദ്രകാളി സങ്കല്പമാണ്. ഉത്തരകേരളത്തിലെ പ്രധാന ദേവീക്ഷേത്രങ്ങളിൽ ഒന്നാണ് അഴകൊടി ക്ഷേത്രം.


</doc>
<doc id="110865" url="https://ml.wikipedia.org/wiki?curid=110865" title="സൈലന്റ് സ്പ്രിങ്ങ്">
സൈലന്റ് സ്പ്രിങ്ങ്

പ്രശസ്ത സമുദ്ര ജീവിശാസ്ത്രജ്ഞയും ഹരിത സാഹിത്യകാരിയുമായ റെയ്ച്ചൽ കാഴ്സൺ എഴുതിയ ഒരു പുസ്തകം ആണ് സൈലന്റ് സ്പ്രിങ്ങ്(Silent Spring). ഹൗഗ്ടൺ മിഫ്ലിൻ പ്രസിദ്ധീകരിച്ച സൈലന്റ് സ്പ്രിങ്ങ് (Silent Spring) എന്ന പുസ്തകത്തിന്റെ ആദ്യപ്രതി പുറത്തുവന്നത് 1962 സെപ്തംബർ 27നായിരുന്നു. ഡി.ഡി.റ്റി പോലുള്ള മാരകകീടനാശിനികൾ പരിസ്ഥിതിയിലുണ്ടാക്കുന്ന മാരകഫലങ്ങളെക്കുറിച്ച്, പക്ഷികൾ പാറാതാവുന്ന ഒരു കാലത്തെക്കുറിച്ച് മുന്നറിയിപ്പു തരുന്നത്ര ലളിതമായി പറഞ്ഞത് ഈ പുസ്തകത്തിലായിരുന്നു. ഇൻസെക്ട് ബോംബ് എന്ന വിളിപ്പേരുമായി അമേരിക്കയിലെത്തിയ ഡി.ഡി.റ്റി 1945 കളിൽ വിമാനമാർഗ്ഗം ജനവാസകേന്ദ്രങ്ങളുൾപ്പെടെയുള്ള പ്രദേശങ്ങളിൽ തളിക്കാൻ ഗവൺമെന്റ് തീരുമാനിച്ചു. ഇത് പരിസ്ഥിതിയുടെ നാശത്തിന് ആക്കംകൂട്ടി. ഇതിനെതിരായ കോടതി വ്യവഹാരങ്ങൾ ഒന്നൊന്നായി പരാജയപ്പെട്ടപ്പോൾ 1958 ജനുവരിയിൽ ദ ബോസ്റ്റൺ ഹെറാൾഡ് എന്ന ദിനപത്രത്തിൽ അച്ചടിച്ചുവന്ന പ്രശ്നസംബന്ധിയായ ഒരു കത്തിന്റെ കോപ്പി ഓൾഗാ ഓവൻസ് ഹക്കിൻസ് എന്നയാൾ കാഴ്സണ് അയച്ചുകൊടുത്തു. ഇത് സൈലന്റ് സ്പ്രിംഗ് എഴുതുന്നതിന് അവർക്ക് പ്രചോദനമായി.[1] 

1962 സെപ്റ്റംബറിൽ പുറത്തുവന്ന ഈ പുസ്തകം പരിസ്ഥിതി വാദത്തിനു ഒരു പുതിയ മാനം നൽകി.കീടനാശിനികൾക്കെതിരായ സാമൂഹിക അവബോധം നിർമ്മിക്കാൻ സൈലന്റ് സ്പ്രിങ്ങ് സഹായകമായി. മസാച്യുസെറ്റ്സിലെ ലോങ് ഐലൻഡിൽ ക്രാൻബെറി ചെടികളിൽ ഇരട്ടവാലൻ കീടങ്ങൾക്കെതിരെ അമിനൊട്രയാസോൾ പ്രയോഗം നടത്തിയ ഗവണ്മെന്റിനെ കീടനാശിനികളുടെ മാരക പാർശ്വഫലങ്ങൾ ബോധ്യപ്പെടുത്തുക എന്ന ലക്ഷ്യത്തിലായിരുന്നു റെയ്ച്ചൽ കാഴ്സൺ. 1972 ഇൽ അവരുടെ കൂടി ശ്രമഫലമായി, കീടനാശിനി ദുരുപയോഗം ഉണ്ടാക്കുന്ന തീവ്ര പരിസ്ഥിതി നാശത്തെപ്പറ്റി പഠിക്കാൻ ഒരു അമേരിക്കൻ സമിതി നിലവിൽ വന്നു. ഈ സമിതി മുലപ്പാലില്  ഡി. ഡി. റ്റി.യുടെ അംശം കണ്ടെത്തിയതിനെ തുടർന്ന് 1972 ൽ ഡി.ഡി.റ്റി ഉൾപ്പെടെയുള്ള കീടനാശിനികൾ അമേരിക്കയിൽ നിരോധിക്കപ്പെട്ടു. 


</doc>
<doc id="110872" url="https://ml.wikipedia.org/wiki?curid=110872" title="പൈലറ്റ്സ്">
പൈലറ്റ്സ്

രാജീവ് അഞ്ചലിന്റെ സംവിധാനത്തിൽ സുരേഷ് ഗോപി, ശ്രീനിവാസൻ, ജഗതി ശ്രീകുമാർ, പ്രവീണ, ജ്യോതിർമയി എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് പൈലറ്റ്സ്. രേവതി കലമന്ദിറിന്റെ ബാനറിൽ മേനക സുരേഷ്‌കുമാർ നിർമ്മിച്ച ഈ ചിത്രം വിതരണം ചെയ്തത് കലാവിരുന്ന് സിനിമ ആണ്.
കഥ, തിരക്കഥ എന്നിവ നിർവ്വഹിച്ചത് രാജീവ് അഞ്ചൽ ആണ്. സംഭാഷണം രചിച്ചത് വി.ആർ. ഗോപാലകൃഷ്ണൻ.


ഗിരീഷ് പുത്തഞ്ചേരി, സാമുവൽ കൂടൽ എന്നിവർ എഴുതിയ ഗാനങ്ങൾക്ക് സംഗീതം പകർന്നത് എം.ജി. രാധാകൃഷ്ണൻ ആണ്. പശ്ചാത്തലസംഗീതം ഒരുക്കിയിരിക്കുന്നത് മോഹൻ സിതാര. ഗാനങ്ങൾ മാരുതി കാസറ്റ്സ് വിപണനം ചെയ്തിരിക്കുന്നു. 




</doc>
<doc id="110884" url="https://ml.wikipedia.org/wiki?curid=110884" title="പെരിസ്റ്റാൾസിസ്">
പെരിസ്റ്റാൾസിസ്

മനുഷ്യ ശരീരത്തിൽ അന്നനാളത്തിലുണ്ടാകുന്ന ക്രമാനുഗതമായ ചുരുങ്ങൽ ആണ്‌ പെരിസ്റ്റാൾസിസ് എന്നറിയപ്പെടുന്ന്ത്. ദഹനേന്ദ്രിയ വ്യവസ്ഥയിൽ സുപ്രധാന പങ്കാണ്‌ അന്നനാളത്തിലെ ഈ ചലനത്തിനുള്ളത്. ഭക്ഷണം തൊണ്ടയിൽ നിന്നും ആമാശയത്തിലേക്ക് എത്തുന്നത് മൂലമാണ്‌.അന്നനാളത്തിലെ പേശികളാണ് പെരിസ്റ്റാൾസിസിനു കാരണം.


</doc>
<doc id="110892" url="https://ml.wikipedia.org/wiki?curid=110892" title="ഗുലുമാൽ - ദി എസ്കേപ്">
ഗുലുമാൽ - ദി എസ്കേപ്

വി.കെ പ്രകാശ് സംവിധാനം ചെയ്ത് 2009-ൽ പുറത്തിറങ്ങിയ ഒരു ഹാസ്യ ചിത്രമാണ് ഗുലുമാൽ - ദി എസ്കേപ്. കുഞ്ചാക്കോ ബോബനും ജയസൂര്യയുമാണ് പ്രധാന വേഷങ്ങൾ അവതരിപ്പിക്കുന്നത്. സലീംകുമാർ, ദേവൻ, മണിയൻപിള്ള രാജു, നെടുമുടി വേണു, ജഗതി ശ്രീകുമാർ, സുരാജ് വെഞ്ഞാറമ്മൂട്, ബിജുക്കുട്ടൻ എന്നിവരും ഈ ചിത്രത്തിലെ പ്രധാന താരങ്ങളായി അണിനിരക്കുന്നു. പുതുമുഖതാരം മിത്രാകുര്യനും ഈ ചിത്രത്തിൽ അഭിനയിക്കുന്നു.

ചിത്രത്തിന്റെ രചന വൈ.വി രാജേഷ് ആണ്. ഗാനങ്ങൾ സൈമൺ, ഛായാഗ്രഹണം ഫാത്തിമാ ഫൗസി . എഡിറ്റിങ്ങ് രമേശ് നാരായണൻ. എക്സിക്യൂട്ടീവ് - അജി മേടയിൽ

ചില തട്ടിപ്പുകളുമായി ജീവിക്കുന്നയാളാണ് ജിജോ. ജിജോ ഇതേ ജോലി ചെയ്യുന്ന രവി വർമ്മ എന്നയാളുമായി പരിചയപ്പെടുന്നു. തുടർന്ന് രണ്ടുപേരും ചേർന്ന് ചില വമ്പൻ തട്ടിപ്പുകൾ പ്ലാൻ ചെയ്യുന്നു. ബോസ് എന്ന കള്ളന്റെ ഉപദേശം ഇതിനായി അവർ സ്വീകരിക്കുന്നു. അങ്ങനെ ഒരു എൻ.ആർ.ഐക്കരനെ പുതിയ ചില പദ്ധതികളുമായി സമീപിക്കുന്നു. മിത്രാകുര്യൻ ഇതിൽ ജെറിയുടെ സഹോദരിയായി വേഷം ചെയ്യുന്നു. ജെറി, രവി എന്നിവരെ ജയസൂര്യയും,കുഞ്ചാക്കോ ബോബനും അവതരിപ്പിക്കുന്നു.


</doc>
<doc id="110894" url="https://ml.wikipedia.org/wiki?curid=110894" title="പെസഹാ വ്യാഴം">
പെസഹാ വ്യാഴം

ക്രിസ്ത്യാനികൾ ഈസ്റ്ററിന് തൊട്ട് മുമ്പുള്ള വ്യാഴാഴ്ച പെസഹാ വ്യാഴം എന്ന വിശുദ്ധ ദിവസമായി ആചരിക്കുന്നു. യേശു തന്റെ അപ്പോസ്തോലന്മാരുമൊത്ത് അവസാനമായിക്കഴിച്ച അത്താഴത്തിന്റെ ഓർമക്കായാണ് ഈ ആചാരം. വിശുദ്ധ ആഴ്ചയിലെ, വിശുദ്ധ ബുധന് ശേഷവും ദുഃഖവെള്ളിക്ക് മുൻ‌പുമായി അഞ്ചാം ദിവസമാണ് പെസഹാ വ്യാഴം. 

പെസഹാ വ്യാഴത്തിലെ അവസാന അത്താഴ കുർബ്ബാനയോടെ ഈസ്റ്റർ ത്രിദിനത്തിന് തുടക്കമാകുന്നു. ഈ വ്യാഴം,വെള്ളി,ശനി ദിവസങ്ങളിൽ വിശ്വാസികൾ യേശുവിന്റെ കഷ്ടാനുഭവവും മരണവും ഉയർത്തെഴുന്നേല്പും സ്മരിക്കുന്നു. 

അന്ത്യത്താഴ വിരുന്നിന്റെ ഓർമ്മ പുതുക്കലിന്റെ ഭാഗമായി പെസഹ വ്യാഴത്തിൽ പെസഹ അപ്പം അഥവ ഇണ്ട്രിയപ്പം ഉണ്ടാക്കുന്നു. ഓശാനയ്ക്ക് പള്ളികളിൽ നിന്ന് നൽകുന്ന ഓശാനയോല (കുരുത്തോല) കീറി മുറിച്ച് കുരിശുണ്ടാക്കി പെസഹ അപ്പത്തിന് മുകളിൽ വെച്ച് കുടുംബത്തിലെ കാരണവർ അപ്പം മുറിച്ച് "പെസഹ പാലിൽ" മുക്കി ഏറ്റവും പ്രായം കൂടി വ്യക്തി മുതൽ താഴോട്ട് കുടുംബത്തിലെ എല്ലാവർക്കുമായി നൽകുന്നു.

കുരിശിനുമുകളിൽ എഴുതുന്ന "INRI" യെ (മലയാളത്തിൽ "ഇന്രി") അപ്പവുമായി കൂട്ടി വായിച്ച് ഇന്രിയപ്പമെന്ന് പറയുന്നു. കാലക്രമേണ അത് ഇണ്ട്രിയപ്പമെന്നും ഇണ്ടേറിയപ്പമെന്നും പേർ ആയതാണെന്ന് പറയപ്പെടുന്നു.

ചിലയിടങ്ങളിൽ "പാല് കുറുക്ക്" (പാലുർക്ക്) ഉണ്ടാക്കുകയും പെസഹയുടെ അന്ന് രാത്രിയിൽ കുറുക്കായി തന്നെ കഴിക്കുകയും ചെയ്യുന്നു. പാല് കുറുക്കിയത് പിറ്റെ ദിവസമാകുമ്പോൾ കട്ടയാകുകയും, ദുഖവെള്ളി ദിവസം കാലത്ത് കുർബ്ബാന കഴിഞ്ഞ് വീട്ടിൽ വരുമ്പോൾ കുടുംബാംഗങ്ങൾ എല്ലാവരും ഒത്ത് ചേർന്ന് കൈപ്പുള്ള ഇലയും മറ്റോ കടിച്ച് കട്ടയായ അപ്പം കഴിക്കുന്നു.കുടുംബങ്ങൾ തമ്മിലുള്ള സ്നേഹത്തിന്റെയും സൗഹാർദത്തിന്റെയും പ്രതീകമായി ഇൗ ആചാരം കണക്കാക്കപ്പെട്ടിരുന്നു.

സുറിയാനി ഭാഷയിലെ പെസ്ഖായിൽ നിന്നാണ് ഇത് ആദേശം ചെയ്യപ്പെട്ടിരിക്കുന്നത്. ഗ്രീക്ക് ഭാഷയിൽ ഇത് പഷ്കാ എന്നാണ്.

 


</doc>
<doc id="110908" url="https://ml.wikipedia.org/wiki?curid=110908" title="എഡ്‌വേഡ് തടാകം">
എഡ്‌വേഡ് തടാകം

ആഫ്രിക്കയിൽ കോങ്ഗോ-ഉഗാണ്ടാ അതിർത്തിയിലുള്ള ഒരുതടാകമാണ് എഡ്‌വേഡ് തടാകം. ആഫ്രിക്കയിലെ ഭ്രംശതാഴ്വര (ഗ്രേറ്റ് റിഫ്റ്റ്വാലി) യോടനുബന്ധിച്ചുള്ള തടകശൃംഖലയിൽ പെട്ട ഇത് സമുദ്രനിരപ്പിൽ നിന്ന് 915 മീറ്റർ ഉയരത്തിലാണ് സ്ഥിതിചെയ്യുന്നത്. 77 കി. മീ. നീളത്തിലും 40 കി. മീ. വീതിയിലും വ്യാപിച്ചുകിടക്കുന്ന ഇതിന്റെ ശരാശരി ആഴം 17 മിറ്ററും പരമാവധി ആഴം 112 മീറ്ററും ആണ്. റൂയിൻഡി, റൂത്ഷൂരു എന്നീ രണ്ടു നദികൾ എഡ് വേഡിലാണ് പതിക്കുന്നത്. ഈ തടാകത്തിലുള്ള വെള്ളം കാസിങ്ഗാ ചാനലിലൂടെ ജോർജ് തടകത്തിലേക്കും അവിടെനിന്ന് സെംലികി നദിയിലൂടെ ആൽബർട്ട് തടാകത്തിലേക്കും ഒഴുകുന്നു. ആൽബർട്ട് തടാകത്തിലെ വെള്ളം വാർന്നൊഴുകുന്നതാണ് നൈൽ നദിയുടെ ഉദ്ഭവത്തിനു നിദാനം.

എഡ്‌‌വേഡ് തടാകത്തിൽ സമൃദ്ധമായ ഒരു മത്സ്യശേഖരമുണ്ട്. ഇക്കാരണത്താൽ തടാകതീരത്ത് നനാജാതി പക്ഷികൾ പറ്റംചേർന്നു വിഹരിക്കുന്നു. തടാകത്തിന്റെ തെക്കരികും അനുബന്ധിച്ചുള്ള ചതുപ്പുകളും നീർക്കുതിരകളുടെ താവളമാണ്.

1889-ൽ പ്രസിദ്ധ പര്യവേഷകനായ എച്ച്. എം. സ്റ്റാൻലിയാണ് ഈ തടാകം കണ്ടെത്തിയത്. അന്നത്തെ വെയിൽസ് രാജകുമാരൻ ആയിരുന്ന ആൽബർട്ട് എഡ്‌‌വേഡിന്റെ ബഹുമാനാർഥം ആണ് സ്റ്റാൻലി ഈ തടാകത്തിന് ഈ പേർ നൽകിയത്.



</doc>
<doc id="110919" url="https://ml.wikipedia.org/wiki?curid=110919" title="മഹ്മൂദ് താർസി">
മഹ്മൂദ് താർസി

അഫ്ഗാനിസ്താനിലെ ഒരു മഹാനായ പണ്ഡിതനും, രാഷ്ട്രീയനേതാവുമായിരുന്നു മഹ്മൂദ് ബെഗ് താർസി (1865 ഓഗസ്റ്റ് 23 - ഗസ്നി - 1933 നവംബർ 22 - ഇസ്താംബൂൾ) എന്ന മഹ്മൂദ് താർസി (പഷ്തു: محمود طرزۍ, പേർഷ്യൻ: محمود بیگ طرزی). അഫ്ഗാൻ പത്രപ്രവർത്തനത്തിന്റെ പിതാവായും ഇദ്ദേഹം അറിയപ്പെടുന്നു. ഒരു ആധുനികചിന്തകനായിരുന്ന ഇദ്ദേഹം, തുർക്കിയിലെ കമാൽ അത്താത്തുർക്കിന്റെ പാത പിന്തുടർന്ന് അഫ്ഗാനിസ്താനിൽ ആധുനികവൽക്കരണത്തിനും മതേതരമൂല്യങ്ങൾക്കുമായും നിലകൊള്ളുകയും മതതീവ്രവാദത്തെയും മതാതിഷ്ഠിത പിന്തിരിപ്പൻ ആശയങ്ങളേയും ശക്തമായി എതിർക്കുകയും ചെയ്തു. അമീർ ഹബീബുള്ള, അമാനുള്ള എന്നിവരുടെ ഭരണകാലത്ത്, അഫ്ഗാൻ രാഷ്ട്രീയത്തിൽ നിർണായകസ്വാധീനം ചെലുത്താൻ ഇദ്ദേഹത്തിനായി. അമാനുള്ള ഖാന്റെ കാലത്ത് തയ്യാറാക്കപ്പെട്ട അഫ്ഗാനിസ്താന്റെ ആദ്യത്തെ ഭരണഘടനയായ നിസാം നാമെ, മഹ്മൂദ് താർസിയുടെ ആശയങ്ങൾ കൊണ്ട് സമ്പുഷ്ടമാണ്.

പാൻ ഇസ്ലാമിസത്തിന്റെ ആശയങ്ങളിൽ ആകൃഷ്ടനായിരുന്ന മഹ്മൂദ്, വ്യക്തിസ്വാതന്ത്ര്യത്തിന്റേയും പരിഷ്കരണവാദത്തിന്റേയ്യും വക്താവായിരുന്നു. 1838-1897 കാലത്ത് ജീവിച്ചിരുന്ന പ്രശസ്തനായ പരിഷ്കരണവാദി സയ്യിദ് ജമാലുദ്ദീൻ അഫ്ഗാനിയുടെ പാതയായിരുന്നു മഹ്മൂദ് ബെഗ് പിന്തുടർന്നിരുന്നത്. ഈ ആശയങ്ങളെ പിന്തുടർന്ന് മഹ്മൂദ് താർസി, രാജ്യത്ത് ആധുനികവൽക്കരണത്തിന് പ്രാധാന്യം നൽകി. ഭരണകൂടം ഇസ്ലാമിന്റെ നവോത്ഥാനത്തിനു വേണ്ടി നിലകൊള്ളുന്നതിനാൽ, ഇസ്ലാമിനെ ശക്തിപ്പെടുത്തുന്നതിന് വിശ്വാസികൾ ഭരണകൂടത്തെ പിന്തുണക്കണമെന്നും അദ്ദേഹം ആവശ്യപ്പെട്ടു. അങ്ങനെ ദേശീയത എന്ന ആശയത്തെ മതത്തിനോടു കൂടെ വിളക്കിച്ചേർത്തു.

അഫ്ഗാനിസ്താന്റെ വിദേശനയങ്ങളിൽ കൈകടത്തിയിരുന്ന ബ്രിട്ടീഷുകാർക്കെതിരെ തീർത്തും ശക്തമായ നിലപാടാണ് താർസി കൈക്കൊണ്ടിരുന്നത്. തന്റെ നേതൃത്വത്തിൽ പുറത്തിറക്കിയ പത്രങ്ങളിലൂടെ സ്വന്തം പാൻ ഇസ്ലാമികവീക്ഷണങ്ങളും, ബ്രിട്ടീഷ് വിരുദ്ധനിലപാടുകളും അദ്ദേഹം പ്രകടിപ്പിച്ചു. ഒന്നാം ലോകമഹായുദ്ധകാലത്ത് നിഷ്പക്ഷനിലപാടെടുക്കാനാണ് അമീർ ഹബീബുള്ള ആഗ്രഹിച്ചത്. അമീറിന്റെ സഹോദരൻ നാസറുള്ളയേയും അമീറിന്റെ മകൻ ഇനായത്തുള്ളയേയും കൂട്ടുപിടിച്ച് മഹ്മൂദ് താർസി, ബ്രിട്ടീഷുകാർക്കെതിരെ പോരാടാനാഹ്വാനം ചെയ്തു. ഡ്യൂറണ്ട് രേഖക്കിരുവശവുമുള്ള വിവിധ പഷ്തൂൺ ഗോത്രങ്ങളുടെ പിന്തുണയും ഇക്കാലത്ത് ഇവർക്ക് ലഭിച്ചു.

കവിയും എഴുത്തുകാരനുമായിരുന്ന ഗുലാം മുഹമ്മദ് താർസിയുടെ (1830-1900) പുത്രനായി, ഗസ്നിയിലായിരുന്നു 1865 ഓഗസ്റ്റ് 23-ന് മഹ്മൂദ് ജനിച്ചത്. മഹ്മൂദിന്റെ മുത്തച്ഛൻ റഹ്മദിൽ ഖാൻ, ദോസ്ത് മുഹമ്മദിന്റെ ഒരു അർദ്ധസഹോദരനും കന്ദഹാർ സർദാർമാരിൽ ഒരാളുമായിരുന്നു.

അബ്ദുർറഹ്മാൻ ഖാൻ, കാബൂളിന്റെ അമീർ ആയി സ്ഥാനമേറ്റതിനെത്തുടർന്ന്, മഹ്മൂദിന്റെ പിതാവ്, ഗുലാം മുഹമ്മദിന് 1881-ൽ രാജ്യം വിട്ട് പോകേണ്ടി വന്നിരുന്നു. അദ്ദേഹം തന്റെ കുടുംബത്തോടൊപ്പം മദ്ധ്യപൂർവ്വദേശത്തേക്ക് യാത്രയാകുകയും അവിടെ ഓട്ടൊമൻ ഖലീഫ, അബ്ദ് അൽ ഹമീദിന്റെ പക്കൽ അഭയം പ്രാപിക്കുകയും ചെയ്തു.

മഹ്മൂദും തന്റെ പിതാവിനൊപ്പം വിദേശത്തേക്ക് കടന്നിരുന്നു. ദമാസ്കസിൽ ഓട്ടൊമൻ തുർക്കികൾക്കായി ജോലി ചെയ്ത മഹ്മൂദ്, തന്റെ പിതാവിന്റേയും അമീർ അബ്ദ് അൽ റഹ്മാന്റേയും മരണശേഷം 1905-ൽ അഫ്ഗാനിസ്താനിൽ തിരികെയെത്തി. 

ഹബീബ് അള്ളായുടേയും മകൻ അമാൻ അള്ളായുടേയും കാലത്ത് ഭരണത്തിലെ ഉന്നതപദവികൾ മഹ്മൂദ് താർസിക്ക് ലഭിച്ചു. ഇതിനു പുറമേ മഹ്മൂദിന്റെ സുറയ്യ എന്ന മകളെ അമാൻ അള്ളായും മറ്റൊരു പുത്രിയെ അമാൻ അള്ളായുടെ സഹോദരൻ ഇനായത്ത് അള്ളായും വിവാഹം ചെയ്തു. 1919-ൽ തന്റെ മരുമകൻ അമാൻ അള്ളാ അധികാരത്തിലെത്തിയപ്പോൾ, 1919-22 കാലത്തും 1924-27 കാലത്തും മഹ്മൂദ് താർസി വിദേശകാര്യമന്ത്രിയായിരുന്നു. 1929-ൽ അമാൻ അള്ളാ അധികാരത്തിൽനിന്നും പുറത്താക്കപ്പെട്ടതിനെത്തുടർന്ന് മഹ്മൂദ് രാജ്യം വിടുകയും 1933-ൽ ഇസ്താംബൂളിൽ വച്ച് മരണമടയുകയും ചെയ്തു.

1911-ൽ മഹ്മൂദ് താർസി, പേർഷ്യൻ ഭാഷയിൽ ഒരു ദ്വൈമാസ പത്രിക പുറത്തിറക്കി. സിറാജ് അൽ അക്ബാർ-ഇ അഫ്ഗാനിയ്യ (അഫ്ഗാനിസ്താനിലെ വാർത്തകളുടെ പന്തം) എന്നായിരുന്നു ഈ വാർത്താപത്രികയുടെ പേര്. പത്രത്തിലൂടെയുള്ള താർസിയുടെ ബ്രിട്ടീഷ് വിരുദ്ധനിലപാടുകളും പാൻ ഇസ്ലാമിക വീക്ഷണങ്ങളും അമീറിന് അസഹനീയമാം വിധം വർദ്ധിച്ചത്തിനെത്തുടർന്ന് 1918-ൽ ഈ പത്രത്തിന്റെ പ്രവർത്തനം നിലച്ചു.


</doc>
<doc id="110938" url="https://ml.wikipedia.org/wiki?curid=110938" title="ഇന്ദ്രപ്രസ്ഥം (ചലച്ചിത്രം)">
ഇന്ദ്രപ്രസ്ഥം (ചലച്ചിത്രം)

ഹരിദാസിന്റെ സംവിധാനത്തിൽ മമ്മൂട്ടി, പ്രകാശ് രാജ്, വിക്രം, സിമ്രാൻ, പ്രിയാരാമൻ എന്നിവർ പ്രധാനവേഷങ്ങളിൽ അഭിനയിച്ച് 1996-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ഇന്ദ്രപ്രസ്ഥം. ഡോൾബി ശബ്ദ വിന്യാസത്തിൽ പുറത്ത് വന്ന മലയാളത്തിലെ ആദ്യചിത്രമായ "ഇന്ദ്രപ്രസ്ഥം" ചലച്ചിത്രത്തിലെ പ്രതിപാദ്യ വിഷയമായ ഇന്റർനെറ്റിനേയും മോർഫിങ്ങ് സങ്കേതത്തെയും കുറിച്ച് മലയാളി പ്രേക്ഷകരിൽ സാമാന്യ അവബോധം പകർന്ന് നൽകാൻ സഹായിച്ചു. അക്ഷയ ആർട്സ് ഇന്റർനാഷണലിന്റെ ബാനറിൽ പ്രേംകുമാർ മാരാത്ത് നിർമ്മിച്ച ഈ ചിത്രം അക്ഷയ ആർട്സ് റിലീസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് റോബിൻ തിരുമല ആണ്.


ഗിരീഷ് പുത്തഞ്ചേരി, കൈതപ്രം ദാമോദരൻ നമ്പൂതിരി എന്നിവർ എഴുതിയ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. ഗാനങ്ങൾ വിപണനം ചെയ്തത് ബിഗ് ബി മ്യൂസിക്കൽസ്.



</doc>
<doc id="110953" url="https://ml.wikipedia.org/wiki?curid=110953" title="ജനസേവ ശിശുഭവൻ">
ജനസേവ ശിശുഭവൻ

1996 ജനുവരി 26 നു ആലുവ ഹോളി ഹോസ്റ്റ് ഗേൾസ് ഹൈസ്ക്കൂൾ ഓഡിറ്റോറിയത്തിൽ വച്ച് അന്നത്തെ കേരളാ ഹൈക്കോടതി ചീഫ് ജസ്റ്റീസായിരുന്ന ജസ്റ്റീസ് കെ.ടി തോമസ് ഔപചാരികമായി ഉദ്ഘാടനം നിർവ്വഹിച്ച സാമൂഹിക സംഘടനയാണ് "ആലുവ ജനസേവ" പതിനഞ്ചോളം വ്യകതികൾ രൂപം നൽകിയ സംഘടനയുടെ രക്ഷാധികാരി കെ.ആർ രാജൻ ഐ.എ.എസ്സും, പ്രസിഡന്റ് ജോസ്മാവേലിയും,വൈസ്പ്രസിഡന്റ് ഡോ:സി.എം ഹൈദ്രാലിയും,സെക്രട്ടറി എ. മാധവൻ നായരുമായിരുന്നു.

1999 ലാണ് ജനസേവ ശിശുഭവന്റെ തുടക്കം. കേരളാ ഗവർണ്ണറായിരുന്ന സുഖ്ദേവ് സിംഗ് കാങ്ങാണ് ഉദ്ഘാടനം നിർവ്വഹിച്ചത്. ബാലവേലക്കും,തെരുവുസർക്കസ്സിനും,നിർബന്ധിത മോഷണത്തിനും,പിടിച്ചുപറിക്കും നിയോഗിക്കപ്പെടുന്ന കുരുന്നുകളേയും, ലൈഗീക പീഡനങ്ങൾ മൂലം കഷ്ട്പ്പെടുന്ന തെരുവിന്റെ മക്കളേയും സംരക്ഷിക്കുന്നതിനുവേണ്ടി ജാതിമത രാഷ്ട്രീയ പിൻബലമ്മില്ലാതെ സന്മനസ്സുള്ളവരുടെ കൂട്ടായ്മവിജയമാണ് ജനസേവ ശിസുഭവന്റെ ആരംഭത്തിനു പ്രേരണയായത്.

കഷ്ട്പ്പെടുന്നവർക്ക് വേണ്ടി സേവന തല്പരതയോടെ വിശ്രമമില്ലാതെ പരിശ്രമിക്കുന്ന ജോസ്മാവേലിയുടെ നിശ്ചയദാർഡ്യത്തോടെയുള്ള പ്രവർത്തനം ജനസേവ ശിശുഭവന് കരുത്തേകുന്നു.
1951 ൽ എറണാകുളം ജില്ലയിലെ കറുകുറ്റി പഞ്ചായത്തില്പ്പെടുന്ന എടക്കുന്ന് ഗ്രാമത്തിലെ ഒരു കർഷകകുടുംബത്തിൽ മാവേലി തോമസിന്റേയും,ഏലിയാമ്മയുടേയും പത്തുമക്കളിൽ ഏഴാമനായി ജനിച്ച് സമൂഹത്തിലെ ദുഃഖങ്ങളും, ദുരിതങ്ങളും കണ്ടറിഞ്ഞ് 1969ൽ പൊതുരംഗത്തേക്ക് കടന്നുവന്ന ജോസ്മാവേലിയുടെ നാല്പ്പത് വർഷം നീണ്ട സേവനപാതയിൽ കറുകുറ്റി പഞ്ചായത്ത് വൈസ്പ്രസിഡന്റ്, ഡി.വൈ.എഫ്.ഐ എടക്കുന്ന് യൂണിറ്റ് പ്രസിഡന്റ് എന്നീ പദവികളലങ്കരിച്ചു.
മദർതെരേസ അവാർഡ്, ജർമ്മൻ കൾച്ചറൽ അസോസിയേഷന്റെ രശ്മി അവാർഡ്, കേരളാസ്റ്റേറ്റ് സ്കൂൾ പാരൻസ് ടീച്ചേഴ്സ് അസോസിയേഷന്റെ ബെസ്റ്റ് സോഷ്യൽ വർക്കർ അവാർഡ്, സർവ്വോദയം കുര്യൻ അവാർഡ്, ഇന്ത്യൻ ഹോമിയോപതിക്ക് മെഡിക്കൽ അസോസിയേഷന്റെ 2009ലെ മികച്ച സാമൂഹികപ്രവർത്തകനുള്ള അവാർഡ്,അമേരിക്കൻ മലയാളി സംഘടനയുടെ അമല അവാർഡ്,ബിഷപ്പ് ജോസഫ് കുണ്ടുകുളം അവാർഡ് എന്നിങ്ങനെ നിരവധി അവാർഡുകൾ കൂടാതെ വെറ്ററൻസ് മീറ്റിൽ ഒട്ടനവധി സംസ്താന ദേശീയ പുരസ്ക്കാരങ്ങളും ജനസേവക്ക് ചുക്കാൻ പിടിച്ചതുകൊണ്ട് ജോസ്മാവേലിയെ തേടിയെത്തി.

2001ൽ ആലുവ സെറ്റിൽമെന്റ് കോമ്പൗണ്ടിൽ അമ്പത് സെന്റ് സ്തലം വാങ്ങി 300 കുട്ടികളെ സംരക്ഷിക്കുവാൻ പണിത ശിശുഭവനിലും, നെടുമ്പാശ്ശേരി മധുരപ്പുറത്തുള്ള മൂന്ന് നില കെട്ടിടമായ ബോയ്സ് ഹോമിലുമായി വസിക്കുന്ന മുന്നൂറോളം കുട്ടികൾക്കും അമ്പതിൽപ്പരം ജീവനക്കാർക്കുമുള്ള ചെലവുകൾ വ്യക്തികൾ നൽകുന്ന സംഭാവനകളും, ചാരിറ്റി ബോക്സുകളിൽ നിന്നുമുള്ള വരുമാനവും മാത്രമാണ്. കുട്ടികളുടെ ഡെസ്റ്റിട്ട്യുട്ട് സർട്ടിഫിക്കറ്റുണ്ടെങ്കിൽ മാത്രമേ സർക്കാരിന്റെ ആനുകൂല്യം ലഭിക്കുകയുള്ളു. പല സംസ്താനങ്ങളിലുള്ള കുട്ടികളായതിനാൽ ഡെസ്റ്റിട്ട്യുട്ട് സർട്ടിഫിക്കറ്റ് ഒരു കുട്ടിക്കും ഇതുവരെ ലഭിച്ചിട്ടില്ല. വിദേശപണം സ്വീകരിക്കണമെങ്കിലും സംസ്താന സർക്കാരിന്റെ എൻ.ഒ.സി ലഭിക്കുകയും കേന്ദ്ര സർക്കാരിന്റെ എഫ്.സി.ആർ.ഐ സർട്ടിഫിക്കറ്റ് ലഭിക്കുകയും വേണം. ഇവയൊന്നും ലഭ്യമല്ലാത്തതിനാൽ വ്യക്തികളുടെ സംഭാവനകളും, ചാരിറ്റി ബോക്സുകളുമാണ ജനസേവ ശിശുഭവന്റെ ധനാഗമ മാർഗ്ഗം.

പത്തു മക്കളുമായി ഏറ്റുമാനൂർ അമ്പലനടയിൽ ഭിക്ഷാടനം നടത്തിയിരുന്ന പഞ്ചവർണ്ണ, മലയാറ്റുരിൽ മൂന്നംഗ ഭിക്ഷാടകരിൽ നിന്നും രക്ഷപ്പെടുത്തിയ ഒമ്പതുകുട്ടികൾ, വീട്ടമ്മയുടെ ക്രൂരപീഡനത്തിനിരയായ തമിഴ്നാട് സ്വദേശിനി 12 വയസുള്ള മണികുട്ടി, മാഫിയാതലവൻ മുത്തുസ്വാമി ബാലവേലക്കായി ആലുവായിൽ വിറ്റ ഒമ്പതു കുട്ടികൾ, തമിഴ്നാട്ടിലെ പുത്തൂർ സ്വദേശിയായ മണി, കുരുന്നിലേ ലൈഗീക പീഡനത്തിനിരയായ മണിമൊഴി, തെരുവ് സർക്കസ് കൂടാരത്തിലെ എട്ടുകുട്ടികൾ, മോഷണ സംഘത്തിൽ നിന്നും രക്ഷപ്പെടുത്തിയ കൗസല്യ, ചിന്നതമ്പി, അരു ൺ, രാജ എന്നിങ്ങനെ വഴിതെറ്റി നടന്ന കുട്ടികൾ, മറ്റുള്ളവരുടെ പ്രേരണയാൽ മയക്കുമരുന്നും കഞ്ചാവും വില്പ്പന നടത്തിയ കുട്ടികൾ, ബാല്യത്തിലെ മാതാപിതാക്കൾ നഷ്ടപ്പെട്ട് ബന്ധുവിന്റെ പീഡനത്തിനിരയായി പെട്രോളൊഴിച്ച് ദേഹം കത്തിക്കപ്പെട്ട് റെയിൽവേ ട്രാക്കിലുപേക്ഷിക്കപ്പെട്ട നാഗർകോവിൽ സ്വദേശി വേൽമുരുകൻ അങ്ങനെ അനേകം ബാലികാബാലന്മാരെ ജീവിതത്തിന്റെ നേർക്കാഴ്ച്ചയിലേക്ക് മടക്കികൊണ്ടു വരുവാൻ ജനസേവ ശിശുഭവനു കഴിഞ്ഞു.
ഇതിൽതന്നെ ഏറ്റവും ഗുരുതരനിലയിൽ കഴിഞ്ഞിരുന്ന വേൽമുരുകൻ ജനസേവ ശിശുഭവന്റെ സ്നേഹപൂർണ്ണമായ പരിചരണങ്ങൾ മൂലം പൂർണ്ണാരോഗ്യം വിണ്ടെടുത്ത് കായികകേരളത്തിന്റെ ഭാവിവാഗ്ദാനമായി എറണാകുളം ജില്ലാ ഫുഡ്ബോൾ ടീമിലിടം നേടി.
ജസ്റ്റീസ് വി.ആർ ക്യഷ്ണയർ, പത്മശ്രീ കെ.ജെ യേശുദാസ്, ആസ്ട്രേലിയൻ ക്രിക്കറ്റ് താരം സ്റ്റീവ് വോ, കവിയൂർ പൊന്നമ്മ, സുരേഷ്ഗോപി, സിപ്പി പള്ളിപ്പുറം, രവതചന്ദ്രശേഖർ ഐ.പി.എസ്സ്, മന്ത്രി കെ.പി രാജേന്ദ്രൻ, എം.കെ സാനുമാസ്റ്റർ, മമ്മൂട്ടി, മോഹൻലാൽ, ജയറാം, മുകേഷ്, ദിലീപ്, ഐ.എം വിജയൻ, ശ്രീശാന്ത്, ലോനപ്പൻ നമ്പാടൻ, ജി.കാർത്തികേയൻ, ജസ്റ്റീസ് ഡി.ശ്രീദേവി, കമലാസുരയ്യ, സുഗതകുമാരി, പത്രപ്രവർത്തക ലീലാമേനോൻ, അങ്ങനെ നിരവധി പ്രശസ്തരും അപ്രശസ്തരും അനാഥകുഞ്ഞുങ്ങളുടെ ജീവിതരീതി നേരിൽക്കാണുവാനും സ്നേഹവും,സഹായവും ചൊരിയുവാനും കടന്നുവന്നിട്ടുണ്ട്.ജനസേവ ശിശുഭവൻ സന്ദർശിക്കുവാനെത്തിയ സിനിമാനടി കല്പന സ്വമേധയാ ശിശുഭവന്റെ വൈസ് ചെയർപേയ്സൻ സ്ഥാനം ഏറ്റെടുത്തിരുന്നു. ആരോഗ്യപരവും, ചികിത്സാപരവുമായ കാര്യങ്ങളിൽ ജനസേവക്ക് വേണ്ട സഹായങ്ങൾ ചെയ്തുകൊടുക്കുന്നത് ആലുവാ അൻവർ മെമ്മോറിയൽ ആശുപത്രിയും അതിന്റെ ഡയറക്ട്ർ ഡോ:സി.എം ഹൈദ്രാലിയും പത്നി ഡോ:റംലാഹൈദ്രാലിയുമാണ്.

http://www.janasevasisubhavan.net/

</doc>
<doc id="110954" url="https://ml.wikipedia.org/wiki?curid=110954" title="എൻകെ വാൽനക്ഷത്രം">
എൻകെ വാൽനക്ഷത്രം

സൗരയൂഥത്തിലെ ഒരു വാൽനക്ഷത്രമാണ് എൻകെ ധൂമകേതു(Comet Encke). 1788-ലാണ് ഇത് ആദ്യമായി നിരീക്ഷിക്കപ്പെട്ടത് 1822-ൽ ഇതു വീണ്ടും പ്രത്യക്ഷപ്പെടുമെന്ന് യോഹൻ ഫ്രാൻസ് എൻ‌‌കെ (Johann Franz Encke) പ്രവചിക്കുകയുണ്ടായി. തുടർന്ന് നിശ്ചിത കാലയളവിൽ ഈ ധൂമകേതു പ്രത്യക്ഷപ്പെട്ടുകൊണ്ടിരുന്നു. 1795, 1805 എന്നീ വർഷങ്ങളിലും ഇതിന്റെ വരവ് നിരീഷിക്കപ്പെട്ടിരുന്നു. ഏറ്റവും ചുരുങ്ങിയകാലം (3 വർഷം 4 മാസം) കൊണ്ട് സൂര്യനെ ചുറ്റുന്ന ധൂമകേതുവാണിത്. നിരന്തരമായ ഉപസൌരത്താൽ വാൽ സൃഷ്ടിക്കുന്ന ഘടകങ്ങൾ പൂർണമായും നഷ്ടപ്പെട്ടു പോയതിനാൽ ഇപ്പോൾ എൻകെ ധൂമകേതുവിന് വാൽ രൂപപ്പെടാറില്ല.

ദീർഘവൃത്താകാരത്തിലുള്ള ഇതിന്റെ ഭ്രമണപഥത്തിനു മാറ്റം വന്നുകൊണ്ടിരിക്കുന്നതായി ശാസ്ത്രജ്ഞന്മാർ അഭിപ്രായപ്പെടുന്നു. ഏകദേശം വൃത്താകാരമായ ഭ്രമണപഥമാണ് ഇപ്പോഴുള്ളത്. ഭ്രമണകാലവും ക്രമേണകുറഞ്ഞു വരുന്നു. ; കഴിഞ്ഞ ശതകത്തിൽ രണ്ടു ദിവസത്തെ കുറവുണ്ടായി. സൂര്യന്റെ സമിപമെത്തുമ്പോൾ ഉണ്ടാകുന്ന വാതകങ്ങളുടെ ജെറ്റ്പ്രവർത്തനം കൊണ്ട് ഭ്രമണപഥത്തിനു വേഗം കൂടുന്നതായിട്ടാണ് എഫ്. എൻ. വിപ്പിൾ അഭിപ്രായപ്പെടുന്നത്. ഓരോ ഭ്രമണത്തിലും ഇതിന്റെ അഞ്ഞൂറിലൊരംശം ദ്രവ്യമാനം നഷ്ടപ്പെടുന്നുണ്ട്.

നഗ്ന നേത്രങ്ങൾക്കു ദൃശ്യമാകാൻ തക്ക പ്രകാശം ഈ ധൂമകേതുവിന് ഇല്ല. നൂറുവർഷം മുമ്പുള്ളത്തിനെക്കാൾ പ്രകാശമാനം കുറഞ്ഞിട്ടുമുണ്ട്. വലിപ്പത്തിലും പ്രകാശത്തിലും സംഭവിക്കുന്ന ഈ കുറവ് കണക്കിലെടുത്താൽ എൻ‌‌കെ ധൂമകേതുവിന് ഇനി അധികം ആയുസുണ്ടാകാൻ ഇടയില്ല എന്നാണ് ശാസ്ത്രഞ്ജരുടെ അഭിപ്രായം. ഏറ്റവുമൊടുവിൽ ഇത് ഉപസൗരം (perihelion) കടന്നുപോയത് 1977-ൽ ആയിരുന്നു.



</doc>
<doc id="110955" url="https://ml.wikipedia.org/wiki?curid=110955" title="ഡോഡോ">
ഡോഡോ

വലിപ്പം കൂടിയതും പറക്കാൻ കഴിയാത്തതുമായ പക്ഷികളായിരുന്നു ഡോഡോകൾ ("Raphus cucullatus") . അരയന്നത്തോട് രൂപസാദൃശ്യമുണ്ടെങ്കിലും പ്രാവു വർഗ്ഗത്തിൽപ്പെട്ടവയാണു ഡോഡോ പക്ഷികൾ. 1 മീറ്ററോളം (3 അടി) ഉയരവും ഏകദേശം 20 കിലോ ഭാരവുമുള്ള ഇവ മരത്തിൽനിന്നും പൊഴിഞ്ഞു വീഴുന്ന പഴവർഗ്ഗങ്ങളാണു ഭക്ഷണമാക്കിയിരുന്നത്. ഇന്ത്യൻ സമുദ്രത്തിലെ മൌറീഷ്യസ് ദ്വീപുകളായിരുന്നു ആവാസ കേന്ദ്രം. കൊളുംബിഫോമെസ് ഗോത്രത്തിലെ റാഫിഡെ പക്ഷി കുടുംബത്തിൽപ്പെടുന്ന ഇവ പ്രധാനമായും മനുഷ്യന്റെ ഇടപെടൽ കൊണ്ടു വംശനാശം വന്ന ജീവി വർഗ്ഗങ്ങളെ പ്രതിനിധീകരിക്കുന്നു. റെഡ് ഡാറ്റാ ബുക്കിൽ ഇവ ചുവപ്പു താളുകളിൽ ലിസ്റ്റ് ചെയ്യപ്പെട്ടിരിക്കുന്നു.

ഡോഡോകൾ പ്രധാനമായും മൂന്നു സ്പീഷീസുണ്ടായിരുന്നു.
മൌറീഷ്യസ് ദ്വീപിൽ കാണപ്പെട്ടിരുന്ന ഈ ഇനമായിരുന്നു യഥാർഥ ഡോഡോകൾ. ടർക്കിക്കോഴിയോളം വലിപ്പമുള്ള ഈ ഇനത്തിലെ പക്ഷികളുടെ തല നീളം കൂടിയതും ചുണ്ട് അറ്റം വളഞ്ഞതുമാണ്. ദൃഢവും ബലമുള്ളതുമായ ചുണ്ടിന് 23 സെ.മീറ്ററോളം നീളം വരും. ഡോഡോയുടെ ശരീരഘടനയിലെ ഏറ്റവും വലിയ സവിശേഷതകളാണിവ. കുറുകിയ കാലുകൾക്ക് മഞ്ഞ നിറമാണുള്ളത്. വണ്ണം കൂടിയതാണ് കാൽപ്പാദങ്ങൾ. ഇവയുടെ അപുഷ്ടമായ ചിറകുകളിലെ തൂവലുകൾക്ക് മഞ്ഞകലർന്ന വെളുപ്പു നിറമാണുള്ളത്. ഇവയുടെ വാൽത്തൂവലുകൾ ചെറുതും ചുരുണ്ടതുമാണ്. മുഖത്തിനും ശരീരത്തിനും ചാരനിറമാണ്.
ഇന്ത്യൻ സമുദ്രത്തിലെ റീയുണിയൻ ദ്വീപുകളിൽ കാണപ്പെട്ടിരുന്ന മറ്റൊരിനം ഡോഡോയും മഞ്ഞ കലർന്ന വെളുപ്പു നിറത്തോടുകൂടിയതായിരുന്നു. (മറ്റു രണ്ട് സ്പീഷീസിനെ അപേക്ഷിച്ച് വലിപ്പം കുറഞ്ഞവയാണ് റീയുണിയൻ ഡോഡോകൾ.)
മൌറീഷ്യസിലെ റോഡ്രിഗ്സ് ദ്വീപിൽ കണ്ടിരുന്നത് പെസോഫാപ്സ് സോളിറ്റാറിയ എന്നയിനം ഡോഡോകളെയാണ്. വലിപ്പം കുറഞ്ഞ തലയും കുറുകിയ ചുണ്ടും നീളം കൂടിയ കഴുത്തും കാലുകളും ഇവയുടെ സവിശേഷതകളാണ്. വെളുപ്പു നിറത്തിലും തവിട്ടു കലർന്ന ചാരനിറത്തിലുമുള്ള ഡോഡോകളും കാണപ്പെട്ടിരുന്നു. അതിവേഗത്തിൽ ഓടാൻ കഴിവുള്ള ഇത്തരം പക്ഷികളെ ഓടിച്ചു പിടിക്കുക എളുപ്പമല്ല. ചിറകുകളുടെ അറ്റത്തായി കാണുന്ന കട്ടിയുള്ള മുഴ ആക്രമണങ്ങളിൽ പ്രതിരോധത്തിനായുള്ള ഗദ പോലെ പ്രയോജനപ്പെടുന്നു. പ്രധാനമായും ഇലകളും വിത്തുകളുമാണ് ഇവയുടെ ആഹാരം.

ഡോഡോകൾ പ്രജനനകാലത്ത് ഒരു മുട്ട മാത്രമേ ഇടാറുള്ളൂ. അതും നിലത്തുണ്ടാക്കിയ കൂടുകളിൽ.

മൗറീഷ്യസ് ദ്വീപില് ജന്തുവാസം വളരെക്കുറവായിരുന്നു, സസ്തനികൾ തീരെ ഇല്ലാത്തതിനാല് അവ യാതൊരു വിധത്തിലുമുള്ള ആക്രമണങ്ങൾക്കും ഇരയായിരുന്നില്ല. ഈ സാഹചര്യം അവയുടെ പ്രകൃതിദത്തമായ പ്രതിരോധത്തെ ബാധിച്ചു. അങ്ങനെ കാലക്രമേണ പറക്കാനറിയാത്ത ഒരു പക്ഷിയായി ഡോഡോ.
അവ തറയിൽ കൂടുകൂട്ടുന്ന, പഴങ്ങൾ മാത്രം ഭക്ഷിച്ചു ജീവിക്കുന്ന ജീവിവർഗ്ഗമായിരുന്നു.

1505-ഇൽ ദ്വീപിൽ പോർച്ചുഗീസുകാർ കാൽ കുത്തി. നാവികർക്കും അവരുടെ വളർത്തു മ്രുഗങ്ങൾക്കും ഡോഡോകൾ വളരെ എളുപ്പത്തിൽ ലഭിക്കുന്ന ഭക്ഷ്യവസ്തുവായി മാറി. ഡോഡോയുടെ ഭീതിയില്ലായ്മ എന്ന സ്വഭാവമായിരുന്നു ഇതിനു കാരണം.ആയിരക്കണക്കിനു ഡോഡോകൾ ഇത്തരത്തിൽ കൊല്ലപ്പെട്ടു.മനുഷ്യരുടെ അധിനിവേശത്തിനൊപ്പം ക്ഷണിചും അല്ലതെയും എത്തിയ നായകൾ, കുരങ്ങന്മാർ, എലികൾ തുടങ്ങിയ ജീവികൾ ഡോഡൊകളുടെ മുട്ടകളെ പൂർണ്ണമായും നശിപ്പിച്ചു. 
മനുഷ്യർ മൌറിഷ്യസിൽ കാലുകുത്തി 100 വർഷത്തിനുള്ളിൽ ഡോഡോ സന്നിഗ്ദ്ധ(endangered) ജീവി ആയി.

1680-കളോടെ മൌറീഷ്യസിൽ നിന്നും 1750-ൽ റീയുണിയനിൽ നിന്നും 1800-കളിൽ റോഡ്രിഗ്വെസിൽ നിന്നും ഡോഡോകൾ അപ്രത്യക്ഷമായതായി ജീവാശ്മരേഖകളും വിനോദസഞ്ചാരികളുടെ യാത്രാക്കുറിപ്പുകളും സൂചന നൽകുന്നു. ഡോഡോ പക്ഷികളുടെ പൂർണ അസ്ഥികൂടങ്ങളുടെ ജീവാശ്മങ്ങൾ ഈ പ്രദേശങ്ങളിൽ നിന്ന് കണ്ടുകിട്ടിയിട്ടുണ്ട്.
ഡൊഡൊ മാത്രമല്ല മൌറീഷ്യസ്സിൽ അന്നുണ്ടായിരുന്ന 45 പക്ഷി വര്ഗ്ഗങ്ങളിൽ അതിജീവിച്ചത് 21 എണ്ണം മാത്രമാണ്!!

മൌറിഷ്യസിൽ കാണുന്ന കാൽവേറിയ("Tambalacoque") മരം ഡോഡോ പക്ഷികളുടെ വംശനാശത്തോടെ വംശാവർധന നിലച്ചു എന്ന് കാണിച്ചുള്ള പഠനങ്ങൾ മുൻപ്പ് വന്നിരുന്നു , ഡോഡോകള് ഈ മരത്തിന്റെ ഫലങ്ങള് തിന്നതിനു ശേഷം വിസർജ്ജിക്കുമ്പോൾ പുറത്തു വന്നിരുന്ന ദഹിക്കാത്ത വിത്തുകൾ മുളച്ചാണ് പുതിയ വൃക്ഷത്തൈകളുണ്ടായിരുന്നത് എന്നും , നിരീക്ഷിച്ച പ്രകാരം ഈ വൃക്ഷം വെറും 13 എണ്ണം മാത്രമേ അവിടെയുള്ളൂ എന്നും , അതും മുന്നൂറിലധികം വർഷം പ്രായമുള്ളവ ആണെന്നും എ.ഡി 1600 ന്റെ മദ്ധ്യത്തിനുശേഷം ഒരു പുതിയ മരം പോലും മുളച്ചിട്ടില്ല.എന്ന് സ്റ്റാൻലി ടെംപിൾ എന്ന എക്കളോജിസ്റ് 1973 ൽ സമർത്തിച്ചത്, പിൽക്കാലത്തു ഇത് പൂർണമായും ശരിയല്ലെന്നും ഡോഡോയുടെ വംശനാശത്തിന് ശേഷവും നൂറു കണക്കിന് കാൽവേരി മരങ്ങൾ പുതിയതായി മുളച്ചിരുന്നു എന്നും കണ്ടെത്തി . 


</doc>
<doc id="110965" url="https://ml.wikipedia.org/wiki?curid=110965" title="ബുക്കർ ടി. വാഷിങ്ടൺ">
ബുക്കർ ടി. വാഷിങ്ടൺ

അമേരിക്കയിലെ കറുത്തവർഗ്ഗക്കാരുടെ ഉന്നമനത്തിനായി പ്രവർത്തിച്ച ഒരു സാമൂഹിക പരിഷ്കർത്താവായിരുന്നു ബുക്കർ ടി. വാഷിംഗ്ടൺ. 1856 ൽ ഫ്രാങ്ക്ലിൻ കൗണ്ടിയിൽ ആണ്‌ ഇദ്ദേഹം ജനിച്ചത്. ഇദ്ദേഹത്തിന്റെ അമ്മ ഒരടിമയായിരുന്നു. വെള്ളക്കാരനായ പിതാവ് ബാല്യത്തിൽ തന്നെ അമ്മയെ ഉപേക്ഷിച്ചു. തുടർന്നുള്ള ബുക്കറിന്റെ ജീവിതം കഷ്ടപ്പാടുകൾ നിറഞ്ഞതായിരുന്നു. 1915-ൽ അന്തരിച്ചു.



</doc>
<doc id="110981" url="https://ml.wikipedia.org/wiki?curid=110981" title="ഏനാത്ത്">
ഏനാത്ത്

ഏനാത്ത് പത്തനംതിട്ട ജില്ലയിലെ ഒരു ചെറു പട്ടണമാണ്. കല്ലടയാറിനു കുറുകേയുള്ള ഏനാത്ത് പാലം ആണ് കൊല്ലം ജില്ലയേയും പത്തനംതിട്ട ജില്ലയേയും തമ്മിൽ ബന്ധിപ്പിക്കുന്നത്. ചരിത്ര പ്രസിദ്ധമായ മണ്ണടി ഏനാത്തിനു സമീപം ആണ് സ്ഥിതി ചെയ്യുന്നത്.

ഇന്ത്യയുടെ 2001-ലെ കാനേഷുമാരി പ്രകാരം ഏനാത്തിലെ ജനസംഖ്യ 13976 ആണ്. ഇതിൽ 6806 പുരുഷന്മാരും 7170 വനിതകളും ഉൾപ്പെടുന്നു.


</doc>
<doc id="110982" url="https://ml.wikipedia.org/wiki?curid=110982" title="കുളക്കട ഗ്രാമപഞ്ചായത്ത്">
കുളക്കട ഗ്രാമപഞ്ചായത്ത്

കൊല്ലം ജില്ലയിൽ കൊട്ടാരക്കര താലൂക്കിൽ വെട്ടിക്കവല ബ്ലോക്കിൽ ഉൾപ്പെടുന്ന ഗ്രാമപ്പഞ്ചായത്താണ് കുളക്കട(ഇംഗ്ലീഷ്:Kulakkada Gramapanchayat). ചെറിയ കുന്നുകളും താഴ്വരകളും വിശാലമായ നെൽപ്പാടങ്ങളും നദീതടവുമൊക്കെ ചേർന്ന ഒരു ഗ്രാമമാണ് കുളക്കട പഞ്ചായത്ത്.

കല്ലടയാറ് ഈ പഞ്ചായത്തിന്റെ വടക്കുകിഴക്ക്, വടക്ക് , വടക്കുപടിഞ്ഞാറായി ചുറ്റിക്കിടക്കുകയാണ്.
വടക്ക് - മൈലം, ഏഴംകുളം എന്നീ പഞ്ചായത്തുകൾ.
പടിഞ്ഞാറ് - കടമ്പനാട് പഞ്ചായത്ത്. 
തെക്ക് - കുന്നത്തൂർ, പവിത്രേശ്വരം എന്നീ പഞ്ചായത്തുകൾ.
കിഴക്ക് - മൈലം പഞ്ചായത്ത്.

വേലുത്തമ്പി ദളവ കുണ്ടറ വിളംബരത്തിനു ശേഷം പാലായനം ചെയ്ത് മണ്ണടിയിൽ എത്തിയത്, ഈ പഞ്ചായത്തിലെ പെരുങ്കുളം , തുരുത്തീലമ്പലം വഴിയാണെന്ന് ചരിത്രരേഖകളിൽ കാണാം. ഈ കൊട്ടാരക്കര-മണ്ണടി റോഡ് വേലുത്തമ്പി ദളവാസ്മാരകമായി അറിയപ്പെടുന്നു.
കഴിഞ്ഞ നൂറ്റാണ്ടിന്റെ പകുതിവരെ ;ജന്മി, ഇടത്തരം കൃഷിക്കാർ, പാട്ടം കൃഷിക്കാർ, കുടികിടപ്പുകാർ എന്നിങ്ങനെ വിവിധ തരത്തിലുളള കൃഷിക്കാർ ഉണ്ടായിരുന്നു. മദ്ധ്യതിരുവിതാംകൂറിലെ ജന്മികുടുംബമായിരുന്നു ഏറത്തു കുളക്കടയിലെ നമ്പിമഠം. നെൽപ്പാടങ്ങളിൽ അധികവും, കരഭൂമിയിൽ നല്ലപങ്കും ഈ ജന്മി കുടുംബത്തിന്റേതായിരുന്നു. കല്ലടയാറ്റിലെ വെളളപ്പൊക്കത്തിന്റെ കെടുതികൾ കൃഷിക്കാർക്ക് നഷ്ടം വരുത്തുകയും, പാട്ടം അളക്കാൻ നന്നേ പാടുപെടുകയും ചെയ്തിരുന്നു.ഭൂപരിഷ്കരണ നിയമം നടപ്പായതോടെ നമ്പി മഠം ശിഥിലമായി 
ആറ്റുവാശ്ശേരിയിലെ വയൽവാണിഭം മദ്ധ്യതിരുവിതാംകുറിലെങ്ങും അറിയപ്പെട്ടിരുന്നു. കന്നുകാലികൾ, കാർഷികവിളകൾ, വെങ്കലപാത്രം എന്നിവയുടെ വൻ വിപണനകേന്ദ്രമായിരുന്നു ഈ വയൽവാണിഭം.

സി.പി.കൊച്ചുകുഞ്ഞുപിളളയുടെ നേതൃത്വത്തിൽ വെണ്ടാർ ഓറേത്ത് പള്ളിക്കൂടത്തിൽ 500-ഓളം വരുന്ന ചെറുപ്പക്കാർ സംഘടിക്കുകയും, സ്വദേശി പ്രസ്ഥാനത്തിന്റെ ഭാഗമായി ചർക്കയിൽ നൂൽ നൂറ്റുകൊണ്ട് ബ്രിട്ടീഷ് ഭരണത്തിന് എതിരായി ജാഥ നടത്തുകയും ചെയ്തിരുന്നു. ദേശീയ സമരത്തിന്റെ ഭാഗമായുണ്ടായ ഉണർവ്വ് കുളക്കട പഞ്ചായത്തിലും ഉണ്ടായിരുന്നു.

പശ്ചിമഘട്ടത്തിൽ നിന്നുത്ഭവിക്കുന്ന കല്ലടയാറ് പഞ്ചായത്തിന്റെ വടക്കേ അതിർത്തിയിലൂടെ ഒഴുകുന്നു. പഞ്ചായത്തിന്റെ പൊതുവായ ചെരിവ് തെക്കുനിന്നും വടക്കോട്ടാണ്. എന്നാൽ തെക്കുനിന്നും പടിഞ്ഞാറോട്ടും ചെരിവുളളതായി കാണാം. പഞ്ചായത്തിലെ ഉയർന്ന പ്രദേശങ്ങൾ പെരുങ്കുളം, വെണ്ടാർ, കലയപുരം എന്നീ പ്രദേശങ്ങളാണ്. കൊടിതൂക്കുംമുകൾ ആണ് ഇവിടുത്തെ ഏറ്റവും ഉയരം കുടിയ പ്രദേശം.

ഭൂപ്രകൃതി അനുസരിച്ച് പഞ്ചായത്തിനെ പ്രധാനമായി 5 മേഖലകളായി തരം തിരിക്കാം. 


പഞ്ചായത്തിന്റെ തെക്കുകിഴക്കൻ പ്രദേശങ്ങൾ കുന്നിൻമുകൾ വിഭാഗത്തിൽപ്പെടുന്നു. പഞ്ചായത്തിന്റെ ആകെ വിസ്തൃതിയുടെ 8% ഈ വിഭാഗത്തിൽപ്പെടുന്നു. 
ചെരിവു കൂടിയ പ്രദേശങ്ങൾ എല്ലാം തന്നെ കുന്നിൻമുകളിനോടു ചേർന്നുകാണുന്ന പ്രദേശങ്ങളാണ്. ഇവ പഞ്ചായത്തിന്റെ വിസ്തൃതിയുടെ 14% ആണ്.

ഇടത്തരം ചെരിവുളള പ്രദേശങ്ങൾ ഏകദേശം 50 മുതൽ 100 വരെ ചെരിവുളള പ്രദേശങ്ങളാണ്. പഞ്ചായത്തിന്റെ ആകെ വിസ്തൃതിയുടെ 30% വരുന്ന ഈ പ്രദേശങ്ങളെല്ലാം തന്ന ചെരിവു കൂടിയ പ്രദേശങ്ങളുമായി ബന്ധപ്പെട്ടുകിടക്കുകയാണ്.
സമതലങ്ങൾ താഴ്വരകളെ അപേക്ഷിച്ച് വളരെ ചെറിയ ഉയരക്കൂടുതൽ മാത്രമേ ഈ പ്രദേശങ്ങൾക്കുളളു. ഇവ താഴ്വരകളുമായി ചേർന്നുകിടക്കുന്ന പ്രദേശങ്ങളാണ്.പഞ്ചായത്തിന്റെ ആകെ വിസ്തൃതിയുടെ 10% ആണ് സമതലങ്ങൾ.

കല്ലടയാറിന്റെ സമീപ പ്രദേശങ്ങളും, പഞ്ചായത്തിന്റെ വടക്ക് കിഴക്ക് ഭാഗങ്ങളും താഴ്വരകളും നദിതീരങ്ങളും എന്ന വിഭാഗത്തിൽപ്പെടുന്നു. ആകെ വിസ്തൃതിയുടെ 38% ഈ മേഖലയിലാണ്. ഈ പ്രദേശം ഫലഭൂയിഷ്ഠമായ നദീതീര എക്കൽ മണ്ണും, കളിമണ്ണും, പൂഴിയുമടങ്ങിയ മണ്ണുകൊണ്ടും സമ്പുഷ്ടമാണ്.

തെക്കൻ ഇടനാട് കാർഷികകാലാവസ്ഥാ മേഖലയിലാണ് കുളക്കട പഞ്ചായത്ത് സ്ഥിതി ചെയ്യുന്നത്.പ്രാദേശികമായി വലിയ വ്യത്യാസങ്ങൾ കാലാവസ്ഥയിൽ ഇവിടെ അനുഭവപ്പെടുന്നില്ല.
പഞ്ചായത്തിൽ ജൂലൈ മാസത്തിലാണ് സാധാരണയായി കൂടുതൽ മഴ ലഭിക്കുന്നത്. കുറവ് ജനുവരി മാസത്തിലാണ്.

കേരളത്തിലാകമാനം മലയാളം പളളിക്കൂടങ്ങളും ഇംഗ്ളീഷ് സ്ക്കൂളുകളും പ്രചുരമായി പ്രചരിച്ചിരുന്നപ്പോൾതന്ന കുളക്കട പഞ്ചായത്തിലും ഇത്തരം സ്ക്കൂളുകൾ സ്ഥാപിക്കപ്പെട്ടിരുന്നു. കുളക്കടയിൽ ബ്രാഹ്മണർക്ക് ഓത്ത് പഠിക്കുവാൻ (വേദം ചൊല്ലി പഠിക്കുവാൻ) വേണ്ടി നമ്പി മഠത്തിന്റെ അധീനതയിൽ ഒരു ഓത്തുപളളിക്കൂടം ഉണ്ടായിരുന്നു. അതാണ് ബ്രാഹ്മണർക്ക് മാത്രം പ്രവേശനമുണ്ടായിരുന്ന സ്പെഷ്യൽ ഇംഗ്ളീഷ് സ്ക്കൂളായിത്തീർന്നത്.അതിന് കിഴക്ക് ഭാഗത്തായി നാനാ ജാതി മതസ്ഥർക്ക് വേണ്ടി ഒരു മലയാളം സ്ക്കൂളും ഉണ്ടായിരുന്നു. പക്ഷേ ഇവിടെ അവർണർ പഠിക്കാനെത്തുക പതിവില്ലായിരുന്നു. ഇതേ സമയത്ത് തന്നെയാണ് പുത്തൂർ ആൺപളളിക്കൂടവും പെൺപളളിക്കൂടവും നിലവിൽ വന്നത്. സംസ്കൃതമുൻഷിമാരുടെ ഒരു പാരമ്പര്യമായിരുന്നു. ഇവിടുത്തെ ഉന്നതവിദ്യാഭ്യാസരംഗത്തിന് അതുവരെ അവകാശപ്പെടാനുണ്ടായിരുന്നത്. ഇക്കാലത്ത് പൂവററൂർ കിഴക്ക് കേന്ദ്രീകരിച്ച് ഒരു സംസ്കൃതവിദ്യാലയം പ്രവർത്തിച്ചിരുന്നു. വർണ്ണം നോക്കി വരമൊഴി നൽകുന്ന സംസ്കൃത പാരമ്പര്യത്തെ പിൻതളളിക്കൊണ്ട് ജാതിഭേദം കൂടാതെ എല്ലാവർക്കുമായി അവിടെ പ്രവേശനം നൽകിയിരുന്നു. കഴിഞ്ഞ നൂറ്റാണ്ടിന്റെ മധ്യത്തോടുകൂടി പഞ്ചായത്തിൽ വിദ്യാഭ്യാസം സാർവ്വത്രികമായിത്തീർന്നു. അക്കാലത്താണ് ബ്രാഹ്മണർക്ക് മാത്രം പ്രവേശനമുണ്ടായിരുന്ന കുളക്കട സ്പെഷ്യൽസ്ക്കൂൾ നാനാജാതി മതസ്ഥർക്കായി തുറന്നുകൊടുത്തത്. 1910-ൽ നമ്പിമഠത്തിന്റെ വകയായി ഏറത്തുകുളക്കടയിൽ രണ്ട് സ്കൂളുകൾ സ്ഥാപിതമായി. ഇതിൽ 1-7 വരെ ക്ളാസുകളുളള മലയാളം പളളിക്കൂടം പൊതുപളളിക്കൂടമായും. മറെറാന്ന് ബ്രാഹ്മണർക്കുവേണ്ടിയുളള സ്പെഷ്യൽ സ്കൂളുമായിരുന്നു. ഈ സ്കൂളിന്റെ സ്ഥാപകൻ ഭാനുപണ്ഡാരത്തിൽ ആയിരുന്നു. 1951-ൽ ഈ സ്കൂളിന്റെ 6 ഏക്കർ സ്ഥലവും കെട്ടിടവും സർക്കാരിന് സൗജന്യമായി വിട്ടുകൊടുത്തു. ഈ പഞ്ചായത്തിലെ ആദ്യത്തെ സ്കൂൾ, 1890 ല് കലയപുരത്‌ മിഷനറിമാർ ആരംഭിച്ച പ്രാഥമിക വിദ്യാലയമാണ്. പിന്നീട് പുത്തൂരിൽ സ്ഥാപിതമായി. 1 മുതൽ 7 വരെ ക്ളാസുകളുളള മലയാളം പളളിക്കൂടം. കേരളത്തിന്റെ മുൻ മുഖ്യമന്ത്രി ആർ. ശങ്കർ പ്രാഥമികവിദ്യാഭ്യാസം നടത്തിയത് ഇവിടെയാണ്. ഇന്ന് പുത്തൂർ എച്ച്.എസ് എന്നറിയപ്പെടുന്നു.

കുളക്കട പഞ്ചായത്തിൽ 12 എൽ പി. സ്കൂളുകളും 5 യൂ.പി. എസ്സുകളും 4 ഹൈസ്ക്കൂളുകളും ഉൾപ്പെടെ 21 സ്കൂളുകളുണ്ട്. ഇതിനു പുറമേ മൂന്നിലധികം പ്രീ-പ്രൈമറിസ്കൂളുകളും വി.എച്ച്.എസ്.എസും ഒരു ബിഎഡ് സെന്ററും ഒരു ഐ. റ്റി. സി. യും അനേകം അംഗൻവാടികളും നിരവധി ട്യൂട്ടോറിയൽ കോളേജുകളും ഇവിടുത്തെ വിദ്യാഭ്യാസരംഗത്ത് പ്രവർത്തിക്കുന്നു.

റബ്ബറാണ് ഏറ്റവും കൂടുതൽ പ്രദേശത്ത് കൃഷിചെയ്യുന്ന ഒറ്റവിള. ഇത് ആകെ ഭൂവിസ്തൃതിയുടെ 28% ആണ്. താഴ്വരകളിൽ ഒഴികെ ഏതാണ്ട് എല്ലാഭാഗങ്ങളിലും റബ്ബർ കൃഷി ചെയ്ത് വരുന്നു. കൂടുതലും ചരിവു പ്രദേശങ്ങളിലാണ് കാണുന്നത്. തെങ്ങ്, വാഴ, മരച്ചീനി, മുരിങ്ങ, ചേന, ചേമ്പ്, കൈതച്ചക്ക, പയർവർഗ്ഗങ്ങൾ, ഇഞ്ചി തുടങ്ങി വീടുകളോടനുബന്ധിച്ച് സാധാരണ കാണുന്ന മിശ്രിത രീതിയിലുളള വിളകളാണ്‌. ഇത് പഞ്ചായത്തിന്റെ ആകെ വിസ്തൃതിയുടെ ഏകദേശം 31% വരുന്നു. നെൽകൃഷിക്ക് അനുയോജ്യമായ മണ്ണ് ധാരാളം കാണുന്നതിനാൽ മറ്റ് സമീപ പ്രദേശങ്ങളെ അപേക്ഷിച്ച് ഉല്പാദനം കൂടുതലാണ്. എന്നാൽ കല്ലടയാറിൽ വെള്ളം കര കവിയുമ്പോൾ പാടശേഖരങ്ങളിലെ കൃഷി നശിക്കുന്നു. ആകെ വിസ്തൃതിയുടെ 14% നെൽകൃഷിയാണ്. തെങ്ങ് നദീതീരങ്ങളിൽ കൂടാതെ സമതലങ്ങളിലും ചെരിവുപ്രദേശങ്ങളിലും തെങ്ങുകൃഷി ചെയ്തുവരുന്നു. ആകെ വിസ്തൃതിയുടെ 5% തെങ്ങു കൃഷിയാണിവിടുളളത്. ഇവ കൂടാതെ ധാന്യങ്ങൾ, വാഴ, മരച്ചീനി, കുരുമുളക്, കശുമാവ്, മാവ്, തേക്ക് എന്നിവയും കൃഷി ചെയ്തുവരുന്നുണ്ട്.

പഞ്ചായത്തിൽ 18.72 കിലോമീറ്റർ കല്ലട ഇറിഗേഷൻ പദ്ധതികനാലും 25.5 കിലോമീറ്റർ മറ്റുതോടുകളും 12.44 കിലോമീറ്റർ നദിയും ഉണ്ട്. 

ഇവിടുത്തെ ഉല്പന്നങ്ങൾ വിറ്റഴിക്കാനുള്ള പ്രധാന മാർഗ്ഗം ഇവിടെ തന്ന സ്ഥിതി ചെയ്യുന്ന കലയപുരം, പുത്തൂർ ചന്തകളാണ്. കലയപുരം മാർക്കറ്റ് ബുധൻ, ശനി എന്നിങ്ങനെയും പുത്തൂർ മാർക്കറ്റ് ചൊവ്വ, വെള്ളി എന്നിങ്ങനെയും ആഴ്ചയിൽ രണ്ടു ദിവസം വീതം പ്രവർത്തിക്കുന്നു. ഇതു കൂടാതെ തുരുത്തീലമ്പലത്തിൽ ആഴ്ചയിൽ ഒരു ദിവസവും മറെറല്ലാ ദിവസവും വൈകിട്ടു മാത്രവും പ്രവർത്തിക്കുന്നുണ്ട്. കർഷകരുടെ കൃഷിയിടങ്ങളിൽ നിന്നും നേരിട്ട് ഇഞ്ചി, മരച്ചീനി, പച്ചക്കറികൾ, വാഴക്കുല, കുരുമുളക് മുതലായ ഉത്പന്നങ്ങൾ മൊത്തമായും വ്യാപാരം നടക്കാറുണ്ട്. കശുവണ്ടി, കുരുമുളക് ഇവയുടെ സീസണിൽ ചെറിയ കച്ചവടക്കാർ പഞ്ചായത്തിന്റെ വിവിധ ഭാഗങ്ങളിൽ ഉല്പന്നങ്ങൾ വാങ്ങുന്നുണ്ട്. റബ്ബർ വിപണനത്തിനായി ഈ പഞ്ചായത്തിൽ 15 ഓളം കേന്ദ്രങ്ങൾ പ്രവർത്തിക്കുന്നുണ്ട്. പാൽ, ക്ഷീരോൽപ്പാദക സഹകരണ സംഘങ്ങളിലൂടെ വിറ്റഴിക്കുന്നു.

വ്യാവസായികമായി വളരെ പിന്നാക്കം നിൽക്കുന്ന ഒരു പഞ്ചായത്താണ് കുളക്കട ഗ്രാമപഞ്ചായത്ത്. ഇവിടെ സഹകരണ മേഖലയിലോ പൊതു മേഖലയിലോ പ്രവർത്തിക്കുന്ന വ്യവസായസ്ഥാപനങ്ങൾ ഒന്നുംതന്ന ഇല്ല. ഈ പഞ്ചായത്തിൽ രജിസ്റ്റർ ചെയ്തിട്ടുളള 36 വ്യവസായസ്ഥാപനങ്ങളിൽ മൊത്തം 5000-ത്തിലധികം ആളുകൾ പണിയെടുക്കുന്നുണ്ട്. ഇതിൽ 91% പേരും പരമ്പരാഗതവ്യവസായമായ കശുവണ്ടിമേഖലയിൽ ജോലി ചെയ്യുന്നവരാണ്. ഇവിടെ ആകെ 10 കശുവണ്ടി ഫാക്ടറികളുണ്ട്. എല്ലാം സ്വകാര്യമേഖലയിലാണ് പ്രവർത്തിക്കുന്നത്. ഇവയിൽ പണിയെടുക്കുന്നതിൽ 97% സ്ത്രീകളാണ്. മറെറാരു പ്രധാന മേഖല ഇഷ്ടികവ്യവസായമാണ്. പഞ്ചായത്തിലുളള 20 ഇഷ്ടികച്ചൂളകളുണ്ട്. രണ്ടു കൊപ്രാസംസ്ക്കരണ യൂണിറ്റുകളും രണ്ടു തടിവ്യവസായകേന്ദ്രങ്ങളും ഒരു റോളിംഗ്ഷട്ടർ നിർമ്മാണകേന്ദ്രവും ഒരു ഹോളോബ്രിക്സും മറ്റു ചില ചെറുകിട വ്യവസായ യൂണിറ്റുകളുമാണ് ഈ പഞ്ചായത്തിൽ പ്രവർത്തിക്കുന്ന മറ്റു വ്യവസായ സ്ഥാപനങ്ങൾ. ചില കേന്ദ്രങ്ങളിൽ പനമ്പുനെയ്ത്ത്, ഈറ്റതൊഴിൽ വ്യവസായം, പർപ്പടനിർമ്മാണം, ഫർണീച്ചർ, ഇരുമ്പുപണി, സ്വർണ്ണപ്പണി, മൺപാത്രനിർമ്മാണം, തഴപ്പായ് നിർമ്മാണം, കര കൌശല വസ്തുക്കൾ നിർമ്മിക്കൽ തുടങ്ങിയവ നടത്തുന്നുണ്ട്. തടിമില്ലുകൾ, ബേക്കറി, കരിങ്കൽ, അച്ചടി, റെഡിമെയ്ഡ് ഗാർമെന്റ്സ്, ഭക്ഷ്യസംസ്കരണം (മിൽക്ക്, ധാന്യങ്ങൾ പൊടിക്കൽ, തുളസീതീർത്ഥം തുടങ്ങിയവ) തുടങ്ങിയവയാണ് മറ്റു വ്യവസായങ്ങൾ.

പഞ്ചായത്തിലുളളതും ഈ പഞ്ചായത്തിലുടെ കടന്നു പോകുന്നതുമായ റോഡുകൾ ഉൾപ്പെടെ മൊത്തം 157.167 കി:മി റോഡുണ്ട്. കേരളത്തിലെ പ്രധാന റോഡായ മെയിൻ സെൻട്രൽ റോഡ് (എം.സി. റോഡ്) കടന്നുപോകുന്നത് ഈ പഞ്ചായത്തിലൂടെയാണ്. കലയപുരം ചന്ത മുക്ക്,മിഷൻ ആശുപത്രി മുക്ക് , പുത്തൂർ മുക്ക് , കുളക്കട ഹൈ സ്കൂൾ മുക്ക് എന്നിവ ഈ റോഡിലെ കേന്ദ്രങ്ങൾ ആണ് പുത്തൂർ മുക്കിൽ നിന്നും പടിഞ്ഞാറോട്ടുള്ള സംസ്ഥാന പാത , പൂവറ്റൂർ , മാവടി, ആറ്റുവാശ്ശേരി വഴി പുത്തൂരിൽ വച്ച് , കൊട്ടാരക്കര - ശാസ്താംകോട്ട റോഡിൽ പ്രവേശിക്കുന്നു . പത്തനംതിട്ട ജില്ലയേയും, കൊല്ലം ജില്ലയേയും തമ്മിൽ ബന്ധിപ്പിക്കുന്ന കല്ലടയാറിനു കുറുകെയുളള ഏനാത്ത് പാലം സ്ഥിതിചെയ്യുന്നതും എം.സി. റോഡിലാണ്.

എടുത്തു പറയത്തക്ക സാംസ്കാരിക പൈതൃകം അവകാശപ്പെടാൻ ഈ പഞ്ചായത്തിനില്ല.
രാഷ്ട്രീയമായും മതപരമായും ഉത്പതിഷ്ണുകളായ ജനങ്ങൾ പൊതുവേസമാധാന പ്രിയരാണ് ധാരാളം ക്ഷേത്രങ്ങളുണ്ട്. ക്ഷേത്രങ്ങളുമായി ബന്ധപ്പെട്ട് എടുത്തുപറയത്തക്ക അനുഷ്ഠാനകലകളില്ല. ഇവിടുത്തെ ഏറ്റവും പ്രസിദ്ധമായ വെണ്ടാർ ശ്രീസുബ്രഹ്മണ്യ സ്വാമിക്ഷേത്രത്തിൽ കഥകളി പരിപോഷണാർത്ഥം വർഷങ്ങളായി പ്രസിദ്ധരായ കഥകളി ആചാര്യൻമാർ പങ്കെടുക്കുന്ന കഥകളി നടക്കാറുണ്ട്. ഉൽസവങ്ങളുമായി ബന്ധപ്പെട്ട്, വിശേഷപ്പെട്ട് സൂചിപ്പിക്കുവാനുളളത് എടുപ്പുകുതിരകളാണ്. പുത്തൂർ കണിയാപൊയ്ക ക്ഷേത്രത്തിലെ കുതിരയെടുപ്പും എടുപ്പുകുതിരയും പ്രസിദ്ധമാണ്. അടിസ്ഥാനവർഗ്ഗ ജനവിഭാഗങ്ങളുടെ ആചാരങ്ങളും അനുഷ്ഠാനങ്ങളുമായി ബന്ധപ്പെട്ട് നിരവധി പ്രാചീന കലകൾ ഈവിടെ നിലവിലുണ്ടായിരുന്നു. ഇവയിൽ പ്രത്യേകം പരാമർശിക്കപ്പെടേണ്ടവ കാക്കാരിശ്ശി നാടകം, കബഡികളി, കുറവർകളി, പടയണി, സീതകളി, പാക്കനാർകളി, കോലംതുളളൽ, പൂപ്പട, കളമെഴുത്തും പാട്ട്‌, ഞാറ്റുപാട്ട്‌ എന്നിവയാണ്. ഇവയിൽ ചില കലാരുപങ്ങൾ നാമമാത്രമായി ഇപ്പോഴും നിലനിൽക്കുന്നു. 

മഹാകവി വളളത്തോളിന്റെ സന്ദർശനത്താൽ ധന്യമാക്കപ്പെട്ട കുളക്കട ദേശീയവായനശാലയും 18-ാം നൂറ്റാണ്ടിലെ ബുദ്ധ വിഗ്രഹങ്ങൾ സ്ഥിതി ചെയ്യുന്ന താഴത്തു കുളക്കട വായനശാലയും ഇവിടെയാണ്. ഒരു സാംസ്ക്കാരിക നിലയമുൾപ്പെടെ 11 വായനശാലകളും 30-ഓളം യുവജനക്ളബുകളും ഈ പഞ്ചായത്തിലുണ്ട്. ലോകത്തിലെ ഏറ്റവും മികച്ച ഗ്രാമീണഗ്രന്ഥാലയങ്ങളിൽ ഒന്നായ പെരുംകുളം ബാപ്പുജി സ്മാരക വായനശാല സ്ഥിതിചെയ്യുന്നത് ഈ പഞ്ചായത്തിലാണ്. ഒരുപക്ഷേ കൊല്ലം ജില്ലയിൽ ഏറ്റവും അധികം ഗ്രന്ഥശാലകളുളള പ്രദേശമായിരിക്കണം കുളക്കട പഞ്ചായത്ത്.

കുളക്കട പഞ്ചായത്തിലെ പ്രധാന ആരാധനാലയങ്ങൾ

കുളക്കട പഞ്ചായത്തിൽ ആകെ 18 വാർഡുകളാണുള്ളത്
കുളക്കട പഞ്ചായത്തിലെ പ്രധാന വിദ്യാഭ്യാസ സ്ഥാപനങ്ങൾ താഴെപ്പറയുന്നവയാണ്.
! നമ്പർ !! വിദ്യാഭ്യാസ സ്ഥാപനത്തിന്റെ പേര് !! സ്ഥലം !!ഉടമസ്ഥത

ലണ്ടൻ മിഷൻ സൊസൈറ്റി 1890 ല് സ്ഥാപിച്ച ഈ സ്കൂൾ പ്രദേശത്തെ ആദ്യത്തെ വിദ്യാഭ്യാസ സ്ഥാപനം ആണ്. അന്നേ ഉള്ള എൽ. എം. എസ്. പള്ളി ഇപ്പോഴും ഈ സ്കൂളിൽ പ്രവർത്തിക്കുന്നു. പ്രശസ്ത ലണ്ടൻ മിഷൻ സർജൻ ഡോക്ടർ സോമെരവേൽ ഇതോടൊപ്പം ആരംഭിച്ച സ്ഥലത്തെ ആദ്യത്തെ അല്ലോപ്പതി ആശുപത്രിയിൽ പ്രവർത്തിച്ചിരുന്നു. ഇവ രണ്ടും ഇപ്പോൾ ,ചര്ച്ച് ഓഫ് സൗത്ത് ഇന്ത്യ എന്ന വിഭാഗത്തിന്റെ നിയന്ത്രണത്തിലാണ്.


</doc>
<doc id="110984" url="https://ml.wikipedia.org/wiki?curid=110984" title="പടിഞ്ഞാറങ്ങാടി">
പടിഞ്ഞാറങ്ങാടി

പാലക്കാട് ജില്ലയുടെ പടിഞ്ഞാറു ഭാഗത്തായി പട്ടാമ്പി താലൂക്കിൽ സ്ഥിതി ചെയ്യുന്ന ഒരു ഗ്രാമമാണ്‌ പടിഞ്ഞാറങ്ങാടി. പട്ടിത്തറ-കപ്പൂർ വില്ലേജുകളിലായി പരന്നു കിടക്കുന്ന അങ്ങാടിയുടെ ഹൃദയഭാഗം, എടപ്പാൾ, തൃത്താല, കൂറ്റനാട്, പറക്കുളം എന്നിവിടങ്ങളിലേക്കു റോഡുകൾ‌ നീളുന്ന ഒരു സന്ധിയാണ്. വിദേശ വരുമാനവും തൊഴിൽ - വാണിജ്യ മേഖലകളിൽ നിന്നുള്ള വരുമാനവുമാണ്‌ സ്ഥലവാസികളുടെ പ്രധാന വരുമാന സ്രോതസ്സുകൾ. വിവിധ സമുദായങ്ങൾ ഇട കലർ‌ന്ന് ജീവിക്കുന്ന പ്രദേശമാണ്‌ ഇത്.

പട്ടിത്തറ ഗ്രാമപ്പഞ്ചായത്തിലും തൃത്താല നിയോജക മണ്ഡലത്തിലും, പൊന്നാനി (2009 പൊതു തെരഞ്ഞെടുപ്പു മുതൽ, അതുവരെ ഒറ്റപ്പാലം) ലോക്സഭ മണ്ഡലത്തിലും ഉൾപ്പെടുന്നു. പ്രധാന ടൗൺ ആവശ്യത്തിനു ജനങ്ങൾ തൃശ്ശൂരിനെയാണ് ആശ്രയിക്കുന്നത്. ഏ.ജെ.ബി. (എൽ.പി.)സ്കൂൾ, ഗോഖലെ ഗവ. ഹൈസ്കൂൾ എന്നിവയ്ക്കു പുറമെ, ഏതാനും സ്വകാര്യ വിദ്യാഭ്യാസ സ്ഥാപനങ്ങളും അങ്ങാടിയുടെ പരിസര പ്രദേശങ്ങളിൽ പ്രവർത്തിക്കുന്നു.



</doc>
<doc id="110987" url="https://ml.wikipedia.org/wiki?curid=110987" title="ആയവന ഗ്രാമപഞ്ചായത്ത്">
ആയവന ഗ്രാമപഞ്ചായത്ത്

എറണാകുളം ജില്ലയിലെ മൂവാറ്റുപുഴ താലൂക്കിൽ മൂവാറ്റുപുഴ ബ്ളോക്കിൽ ഏനാനല്ലൂർ വില്ലേജു പരിധിയിൽ വരുന്ന ഗ്രാമപഞ്ചായത്താണ് ആയവന ഗ്രാമപഞ്ചായത്ത്.

ഇവിടുത്തെ കാരിമറ്റം വെറും കാട്ടുപ്രദേശമായിരുന്നു. 19-ാം നൂറ്റാണ്ടിന്റെ ഉത്തരാർത്ഥത്തിൽ ഇവിടെ കുടിയേറിപ്പാർത്ത നാമമാത്രമായ കുടിയേറ്റ കർഷകർ ഏറുമാടങ്ങളിലും കഞ്ഞിപ്പുരകളിലുമാണ് താമസം തുടങ്ങിയത്. സ്ഥലം പതിച്ചുവാങ്ങുന്നതിന് മടികാണിച്ചിരുന്നവരുടെ പേരിൽ പ്രതികാരബുദ്ധിയോടെ പാർവത്ത്യാർ സ്ഥലങ്ങൾ പതിച്ചുനൽകുന്ന ഏർപ്പാടുണ്ടായിരുന്നു. വൃക്ഷലതാദികൾ കൊണ്ട് നിബിഡമായ ആ സ്ഥലങ്ങളെല്ലാം കാടുകൾ വെട്ടിത്തെളിച്ച് നെൽപാടങ്ങളും മറ്റങ്ങളും ആക്കിയതിനാലായിരിക്കാം ഈ സ്ഥലത്തിന് കാരിമറ്റം എന്ന നാമം ലഭിച്ചത് എന്ന് പറയപ്പെയുന്നു. 
ഏനാനല്ലൂർ ഭാഗത്തെ നിബിഡ വനപ്രദേശങ്ങൾ വെട്ടിത്തെളിച്ച് എനമായ ഭൂമിയാക്കി മാറ്റി നല്ലൊരു ദേശമാക്കി എന്നതു കൊണ്ടാകാം ഈ പ്രദേശത്തിന് ഏനാനല്ലൂർ-എനമായ നല്ല സ്ഥലം-എന്ന പേര് നൽകിയത്. 
കടുംപിടി, പുന്നമറ്റം പ്രദേശങ്ങൾ വന്യമൃഗങ്ങൾ വ്യഹരിച്ചിരുന്ന കാടായിരുന്നു. സദാസമയം വന്യമൃഗങ്ങളുടെ കടിപിടിയും പക്ഷികളുടെ കലപില ശബ്ദവും കൊണ്ട് മുഖരിതമായിരുന്നു. അങ്ങനെ ആ സ്ഥലത്തിന് കടുംപിടിയെന്നും പുന്നമരങ്ങൾ ധാരാളമായി വളർന്നിരുന്ന പ്രദേശമായിരുന്നതിനാൽ കടുംപിടിക്ക് പടിഞ്ഞാറ് പുന്നമറ്റം എന്നും പേരുവന്നു. 
മൺറോ ദിവാൻ സന്ദേശവാഹക തുറക്ക് അഞ്ചൽ എന്ന് നാമകരണം ചെയ്തു. കത്തുകളും മറ്റു രേഖകളും ഒരു സ്ഥലത്ത് നിന്ന് മറ്റൊരു സ്ഥലത്തേക്ക് എത്തിക്കുന്ന ആളെ അഞ്ചൽക്കാരൻ എന്ന പേരു നൽകി. അതുപ്രകാരം ആയവന പഞ്ചായത്തിൽ ഉരുപ്പടികൾ നിക്ഷേപിക്കുന്നതിനുള്ള പെട്ടി(അഞ്ചൽപ്പെട്ടി) സ്ഥാപിച്ചിരുന്നു. അങ്ങനെ ഈ സ്ഥലം അഞ്ചൽപ്പെട്ടി എന്ന സ്ഥലമായി അറിയപ്പെട്ടു. 
19 ആം നൂറ്റാണ്ടിൽ സ്ഥാപിതമായ തൃക്കമഹാവിഷ്ണു ക്ഷേത്രത്തിൽ പുരാതന കാലങ്ങളിൽ പതിവായി 15 ദിവസത്തേക്ക് പൂരമഹോത്സവം നടത്തിയിരുന്നു. പൂരം നടന്ന സ്ഥലം എന്നതാന് പിന്നീച് കാലാമ്പൂർ എന്ന പേരിലറിയപ്പെട്ടത്. 

ആയവന പഞ്ചായത്തിൽ 1889 ജൂലൈ മാസം 15-ാം തീയതി ആയവന തിരുഹൃദയപള്ളി സ്ഥാപിതമായി. അതുപോലെതന്നെ ഏറ്റവും പുരാതനമായ തൃക്ക മഹാവിഷ്ണുക്ഷേത്രം 19-ാം നൂറ്റാണ്ടിൽ സ്ഥാപിതമായതാണ്. പഞ്ചായത്തിലെ പ്രധാന ഉത്സവങ്ങളിൽ ഏറ്റവും സവിശേഷതയുള്ളത് കാലമ്പൂര് ഭഗവതിക്ഷേത്രത്തിലെ ഭരണിമഹോത്സവവും തിരുഹൃദയപള്ളിയിലെ പെരുന്നാളുമാണ്. ഉടുക്ക്, ചിന്ത്, ദഫ്മുട്ട് തുടങ്ങിയ കലാ രൂപങ്ങൾ ഇപ്പോഴും പ്രചാരത്തിലുണ്ട്. പുരാതന വാസ്തുശില്പ മാതൃകയിലുള്ള ആരാാധനാലയം കാലമ്പൂര് തൃക്ക മഹാവിഷ്ണുക്ഷേത്രം മാത്രമാണ്.

ആയവന പഞ്ചായത്തിൽ എട്ടാംവാർഡിലാണ്‌ ഈ എയിഡഡ് വിദ്യാലയം സ്ഥിതി ചെയ്യുന്നത്‌. കോതമംഗലം രൂപതാ കോർപറേറ്റ്‌ വിദ്യാഭ്യാസ ഏജൻസിയുടെ കീഴിൽ പ്രവർത്തിക്കുന്ന ഈ സ്‌കൂളിന്റെ ഇപ്പോഴത്തെ മാനേജർ റവ. ഫാ. മാത്യു കോണിക്കലും ഹെഡ്‌മിസ്‌ട്രസ്‌ ശ്രീമതി. അന്നക്കുട്ടി കെ.കെ. യുമാണ്‌. യു.പി., ഹൈസ്‌കൂൾ വിഭാഗങ്ങളിലായി 14 ഡിവിഷനുകളും 25 അദ്ധ്യാപക അനദ്ധ്യാപകരും ഇവിടെയുണ്ട്‌. 2007-08 വർഷത്തിൽ ഈ ഗ്രാമത്തിലെ വിവിധ ഭാഗങ്ങളിൽ നിന്നായി 564 വിദ്യാർത്ഥികൾ ഇവിടെ പഠിക്കുന്നു.



ഗ്രാമപഞ്ചായത്തുമായോ, ഗ്രാമപഞ്ചായത്തിന്റെ അധികാരത്തിൽ വരുന്ന സ്ഥാപനങ്ങളുമായോ ബന്ധപ്പെട്ട് പൊതുജനങ്ങൾക്കുണ്ടാകുന്ന പരാതികൾ എത്രയും പെട്ടെന്ന് തീർപ്പാക്കുന്നതിനായി ഒരു പരാതി പരിഹാര സെൽ പ്രവർത്തിക്കുന്നുണ്ട്. പരാതികൾ ഗ്രാമപഞ്ചായത്തു പ്രസിഡന്റിനാണ് നൽകേണ്ടത്.


</doc>
<doc id="110989" url="https://ml.wikipedia.org/wiki?curid=110989" title="വിസ്മയത്തുമ്പത്ത്">
വിസ്മയത്തുമ്പത്ത്

ഫാസിലിന്റെ സംവിധാനത്തിൽ മോഹൻലാൽ, മുകേഷ്, നെടുമുടി വേണു, നയൻതാര എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് വിസ്‌മയത്തുമ്പത്ത്.

മണിച്ചിത്രത്താഴിന്‌ ശേഷം ഫാസിൽ സം‌വിധാനം ചെയ്ത ഹോറർ ചിത്രമായ ഇതിലെ ഇതിവൃത്തം റീത്ത എന്ന സ്ത്രീയുടെ ആത്മാവ് താൻ എങ്ങനെയാണ്‌ ഈ അവസ്ഥയിലെത്തിയതെന്ന്, തന്റെ അത്ര തന്നെ ഐ.ക്യു. ലെവൽ ഉള്ള ശ്രീകുമാറിന്റെ സഹായത്താൽ കണ്ടെത്തുന്നതാണ്‌. അമ്മു ഇന്റർനാഷണലിന്റെ ബാനറിൽ ഫാസിൽ നിർമ്മിച്ച ഈ ചിത്രം വിതരണം ചെയ്തത് അമ്മു ഇന്റർനാഷണൽ, സെഞ്ച്വറി റിലീസ് എന്നിവർ ചേർന്നാണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഫാസിൽ തന്നെയാണ്.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ ഈസ്റ്റ് കോസ്റ്റ് ഓഡിയോസ് വിപണനം ചെയ്തിരിക്കുന്നു. 




</doc>
