<doc id="390611" url="https://ml.wikipedia.org/wiki?curid=390611" title="പറങ്കിപ്പുണ്ണ്">
പറങ്കിപ്പുണ്ണ്

ട്രിപ്പൊനിമ പാലിഡം (Treponema pallidum) എന്ന ബാക്ടീരിയയുടെ അണുബാധമൂലം ഉണ്ടാകുന്ന, ലൈംഗികബന്ധത്തിലൂടെ പകരുന്ന രോഗമാണ് പറങ്കിപ്പുണ്ണ് അഥവാ "സിഫിലിസ്" . ഈ രോഗത്തിന്റെ ലക്ഷണങ്ങൾ രോഗം അതിന്റെ നാലു ഘട്ടങ്ങളിൽ ഏതിൽ ആണ് എന്നതിനെ ആശ്രയിച്ച് വ്യത്യസ്തമായിരിക്കുന്നു (പ്രാഥമികം, ദ്വിതീയം, ഗുപ്തം, തൃതീയം). പ്രാഥമിക ഘട്ടത്തിൽ സാധാരണയായി വേദനയോ ചൊറിച്ചിലോ ഇല്ലാത്ത തൊലിപ്പുറത്തുള്ള ഒറ്റ വ്രണം (chancre-ഷാങ്കർ) ആണ് ലക്ഷണം. ചിലപ്പോൾ ഒന്നിലധികം വ്രണങ്ങൾ ഉണ്ടാകാം. രണ്ടാമത്തെ ഘട്ടത്തിൽ കൂടുതൽ പരന്ന തിണർപ്പ് ആണ് കാണുക. കൈപ്പത്തി കാൽപ്പാദം, വായ, യോനി എന്നിവിടങ്ങളെ ആണ് ഇത് ബാധിക്കുക. വർഷങ്ങളോളം നീണ്ടുനിന്നേക്കാവുന്ന ഗുപ്താവസ്ഥയിലുള്ള പറങ്കിപ്പുണ്ണിൽ (latent) വളരെ കുറച്ച് ലക്ഷണങ്ങളേ ഉണ്ടാവൂ. ചിലപ്പോൾ ലക്ഷണങ്ങൾ ഒന്നും ഉണ്ടായില്ല എന്നും വരാം. മൂന്നാം ഘട്ടത്തിൽ ഗമ്മ (gumma) എന്ന് അറിയപ്പെടുന്ന മൃദുവായ മുഴകൾ പ്രത്യക്ഷപ്പെടുന്നു. നാഡീ സംബന്ധമായ ലക്ഷണങ്ങളും ഹൃദയ സംബന്ധമായ ലക്ഷണങ്ങളും ഉണ്ടാകാം. മറ്റു പല രോഗങ്ങളോടും സാമ്യമുള്ള ലക്ഷണങ്ങൾ കാണിക്കുന്നത് കൊണ്ട് രോഗങ്ങളിലെ അനുകർത്താവ്(the great imitator) എന്ന് പറങ്കിപ്പുണ്ണിനെ വിളിക്കുന്നു.

രോഗം പകരാനുള്ള സാദ്ധ്യത ഗർഭനിരോധന ഉറകളുടെ ഉപയോഗം വഴി കുറയ്ക്കാവുന്നതാണ്. പറങ്കിപ്പുണ്ണിന് ഫലപ്രദമായ ആന്റിബയോട്ടിക് ചികിത്സ ലഭ്യമാണ്. 1940 കളിൽ പെനിസിലിന്റെ കണ്ടുപിടിത്തത്തോടെ അതിവേഗം കുറഞ്ഞു തുടങ്ങിയ സിഫിലിസ്, 21 നൂറ്റാണ്ടിന്റെ ആരംഭത്തോടെ പല രാജ്യങ്ങളിലും എച്ച്. ഐ. വി. യോടൊപ്പം പടർന്നു പിടിക്കുന്നതായി കണ്ടുവരുന്നു. സുരക്ഷിതമല്ലാത്ത ലൈംഗികബന്ധം രോഗവ്യാപനത്തിനു കാരണമാകുന്നു. 2015 ഇൽ ക്യൂബ അമ്മയിൽ നിന്ന് കുഞ്ഞിലേക്കുള്ള പറങ്കിപ്പുണ്ണിന്റെ വ്യാപനം പൂർണമായി ഇല്ലാതാക്കിയ ആദ്യത്തെ രാജ്യമായി മാറി.

പ്രാഥമികം, ദ്വിതീയം, തൃതീയം ഗുപ്തം എന്നിങ്ങനെ പറങ്കിപ്പുണ്ണിന് അതിന്റെ നാല് വിവിധ ഘട്ടങ്ങൾ ഉണ്ട്. കൂടാതെ ജന്മനാൽ ഉണ്ടാകുന്ന പറങ്കിപ്പുണ്ണും ഉണ്ട്.
പ്രാഥമിക പറങ്കിപ്പുണ്ണ് പൊതുവിൽ മറ്റൊരു വ്യക്തിയുടെ ശരീരത്തിലെ അണുബാധയുടെ ഫലമായുണ്ടായ വ്രണവുമായി നേരിട്ടുള്ള ലൈംഗിക സംസർഗത്തിന്റെ ഫലമായി ഉണ്ടാകുന്നതാണ്. ആദ്യത്തെ സംസർഗത്തിന്റെ 3 മുതൽ 90 ദിവസം വരെ ശേഷം (ശരാശരി 21 ദിവസം) വ്രണം സംസർഗം ഉണ്ടായ സ്ഥലത്ത് പ്രത്യക്ഷപ്പെടുന്നു. 40% ആളുകളിലും ചൊറിച്ചിലോ വേദനയോ ഇല്ലാത്ത ഉറപ്പുള്ള, വൃത്തിയുള്ള അടിഭാഗവും വ്യക്തമായ അതിരുകളും ഉള്ള ഒറ്റവ്രണം ആയിരിക്കും. ഒരു ചെറിയ കുരുവിൽ നിന്ന് വ്രണമായി മാറുകയാണ് ഏറ്റവും സാധാരണയായി കണ്ടുവരുന്നത്. അപൂർവമായി ഒന്നിലധികം വ്രണങ്ങൾ കാണപ്പെടാം. ഇത് സാധാരണയായി എച്ച്.ഐ.വി ബാധ കൂടി ഉള്ളപ്പോഴാണ് സംഭവിക്കുന്നത്. വ്രണങ്ങൾ തൊടുമ്പോഴോ അല്ലാതെയോ വേദനയുള്ളവയാവാം(30%), ഗുഹ്യഭാഗങ്ങളിൽ അല്ലാതെ കാണപ്പെടാം (2–7%). സ്ത്രീകളിൽ ഏറ്റവും സാധാരണയായ സ്ഥാനം ഗർഭാശയ ഗളവും (44%), പുരുഷന്മാരിൽ ലിംഗവും (99%) ആണ്. സ്വവർഗാനുരാഗികളിൽ ഇത് ഗുദത്തിലും മലാശയത്തിലും ആയിരിക്കും (34%).രണം പ്രത്യക്ഷപ്പെട്ട ശേഷം 7 മുതൽ 10 ദിവസത്തിനുള്ളിൽ വ്രണത്തിനു സമീപമുള്ള ലസികാഗ്രന്ധികളുടെ വീക്കം (80%) സാധാരണയാണ്.ചികിത്സ കിട്ടാത്ത വ്രണം 3 മുതൽ 6 ആഴ്ചവരെ നിലനിൽക്കും. 

പ്രാഥമിക രോഗാണുബാധയ്ക്ക് 4 മുതൽ 10 ആഴ്ചകൾക്ക് ശേഷമാണ് ദ്വിതീയ ഘട്ടത്തിലുള്ള ലക്ഷണങ്ങൾ പ്രത്യക്ഷപ്പെടുക. ദ്വിതീയ ഘട്ടത്തിൽ പലതറത്തിലുള്ള ലക്ഷണങ്ങൾ കാണാമെങ്കിലും ത്വക്ക്, ശ്ലേഷ്മസ്തരം mucous membranes, ലസികാ ഗ്രന്ഥികൾ (lymph nodes)എന്നിവയെ ബാധിക്കുന്ന ലക്ഷണങ്ങളാണ് സാധാരണയായി കാണപ്പെടുന്നത്. പനി, തൊണ്ടവേദന, ക്ഷീണം, ശരീരഭാരം നഷ്ടപ്പെടുക, മുടികൊഴിച്ചിൽ,  തലവേദന എന്നിവയാണ് മറ്റു ലക്ഷണങ്ങൾ.ഹെപ്പറ്റൈറ്റിസ്, വൃക്ക രോഗം, സന്ധിവീക്കം, പെരിയോസ്റ്റൈറ്റിസ്, ഒപ്റ്റിക് നെർവിനുണ്ടാകുന്ന വീക്കം, യൂവൈറ്റിസ്, കോർണിയയിൽ ഉണ്ടാകുന്ന മുറിവുകൾ തുടങ്ങിയവയും അപൂർവമായി കാണപ്പെടുന്നു. ആസന്നലക്ഷണങ്ങൾ മൂന്നു മുതൽ ആറ് ആഴ്ചകൾക്കുള്ളിൽ ശമിക്കുന്നു.ഏകദേശം 25% ആളുകളിൽ ദ്വിതീയ ഘട്ടത്തിന്റെ ലക്ഷണങ്ങളുമായി രോഗം വീണ്ടും പ്രത്യക്ഷപ്പെടുന്നു. ഇവരിൽ ചിലരെങ്കിലും (40-80% സ്ത്രീകളും 20-65% പുരുഷന്മാരും) മുൻപ് പ്രാഥമിക സിഫിലിസിന്റെ ലക്ഷണമായ വ്രണം ഉണ്ടായിട്ടില്ലാത്തവരാണ്. 

രക്തപരിശോധനയിൽ (serologic) രോഗാണുബാധയുടെ തെളിവ് ഉണ്ടെങ്കിലും രോഗലക്ഷണങ്ങൾ ഇല്ലാതിരിക്കുമ്പോഴാണ് രോഗം ഗുപ്താവസ്ഥയിലാണെന്ന് പറയുക.

തൃതീയ ഘട്ടത്തിലെ പറങ്കിപ്പുണ്ണ് പ്രാഥമിക അണുബാധയ്ക്ക് മൂന്നു  മുതൽ പതിനഞ്ച് വർഷം വരെ ശേഷമാണ് പ്രത്യക്ഷപ്പെടുക. ഇത് ഗമ്മാറ്റസ് സിഫിലിസ്(15%), ന്യൂറോസിഫിലിസ് neurosyphilis (6.5%), ഹൃദയസംബന്ധമായ സിഫിലിസ് (10%)എന്നിങ്ങനെ വർഗീകരിക്കപ്പെട്ടിരിക്കുന്നു. ശരിയായ ചികിത്സ കിട്ടിയില്ലെങ്കിൽ രോഗാണുബാധയുണ്ടായ മൂന്നിലൊന്ന് ആളുകളിലും രോഗം തൃതീയ ഘട്ടത്തിലേക്ക് പോകുന്നു.ഈ ഘട്ടത്തിൽ രോഗം പകരുന്നതല്ല. 
ഗർഭകാലത്തോ ജനനസമയത്തോ ഉണ്ടാകുന്ന രോഗാണുബാധയുടെ ഫലമായിട്ടാണ് ജന്മനാനുള്ള പറങ്കിപ്പുണ്ണ് ഉണ്ടാകുന്നത്. രോഗബാധയുള്ള മൂന്നിൽ രണ്ട് കുഞ്ഞുങ്ങൾക്കും ജനനസമയത്ത് ലക്ഷണങ്ങൾ ഒന്നും ഉണ്ടാവുകയില്ല. ആദ്യത്തെ രണ്ടു വർഷങ്ങളിൽ കരളിന്റെയും പ്ലീഹയുടെയും വീക്കം (70%), തിണർപ്പ് (70%), പനി (40%), ന്യൂറോസിഫിലിസ് (20%), ശ്വാസകോശത്തിലെ വീക്കം (20%), എന്നിവ ഉണ്ടാകുന്നു. ചികിത്സിക്കാതിരുന്നാൽ മൂക്കിന്റെ പാലത്തിന് ഉണ്ടാകുന്ന വൈകല്യം (saddle nose) ഉൾപ്പെടെയുള്ള വൈകല്യങ്ങൾ ഉണ്ടാകാനിടയുണ്ട്.  

ലൈംഗിക ബന്ധത്തിലൂടെയും ഗർഭകാലത്ത് അമ്മയിൽ നിന്ന് കുഞ്ഞിലേക്കും ആണ് പറങ്കിപ്പുണ്ണ് പകരുന്നത്. ശ്ലേഷ്മസ്തരത്തിലൂടെയും ചെറിയ പോറലുകൾ ഉള്ള തൊലിയിലൂടെയും കടന്നുപോകാൻ സ്പൈറോക്കീറ്റുകൾക്ക് കഴിയും. പറങ്കിപ്പുണ്ണിന്റെ വ്രണത്തിനു സമീപം ചുംബിക്കുന്നതിലൂടെയും വദന, യോനി, ഗുദ മാർഗേണ ഉള്ള ലൈംഗിക ബന്ധത്തിലൂടെയും പകരാം.ദ്വിതീയ ഘട്ടത്തിലുള്ള പറങ്കിപ്പുണ്ണുമായി സമ്പർക്കത്തിൽ വരുന്ന 30% മുതൽ 60% വരെ ആളുകൾക്ക് രോഗബാധ ഉണ്ടാകുന്നു. 

ശരീരത്തിൽ നിന്ന് പുറത്തെത്തിയാൽ ഈ ബാക്ടീരിയ വളരെ വേഗം നശിച്ചു പോകുന്നത് കൊണ്ട് പൊതുവായി ഉപയോഗിക്കുന്ന ടോയിലറ്റ് സീറ്റുകൾ, വസ്ത്രങ്ങൾ, ഭക്ഷണപാത്രങ്ങൾ എന്നിവ വഴി രോഗം പകരാറില്ല. 

പറങ്കിപ്പുണ്ണിന്റെ ആദ്യഘട്ടത്തിൽ ദേഹപരിശോധനയിലൂടെ മാത്രം രോഗനിർണയം നാടത്താൻ പ്രയാസമാണ്. രക്തപരിശോധനയിലൂടെയോ സൂക്ഷ്മ ദർശിനിയിലൂടെ നേരിട്ട് നോക്കിയോ രോഗം സ്ഥിരീകരിക്കാം. രക്തപരിശോധനയാണ്‌ സാധാരണയായി രോഗനിർണയത്തിന് ഉപയോഗിക്കാറ്.  രോഗം ഏത് ഘട്ടത്തിലാണെന്ന് കണ്ടുപിടിക്കാൻ രക്തപരിശോധനയിലൂടെ സാദ്ധ്യമല്ല.

നോൺ ട്രിപ്പോണീമൽ പരിശോധനകൾ, ട്രിപ്പോണീമൽ പരിശോധനകൾ എന്നിങ്ങനെ രക്തപരിശോധനകൾ രണ്ടുതരത്തിൽ ഉണ്ട്. 

നോൺ ട്രിപ്പോണീമൽ പരിശോധനകളിൽ വെനെറൽ ഡിസീസ് റിസർച്ച് ലാബറട്ടറി (VDRL) റാപ്പിഡ് പ്ലാസ്മ റീജിൻ (RPR) എന്നിവ ഉൾപ്പെടുന്നു. ചിക്കൻപോക്സ്, മീസിൽ സ് തുടങ്ങിയ വൈറൽ അസുഖങ്ങൾ ഉള്ളപ്പോൾ ഈ പരിശോധനകൾ തെറ്റായ പോസിറ്റീവ് ഫലം കാണിക്കാറുണ്ട്. ക്ഷയരോഗം, ലിംഫോമ, മലേറിയ, എൻഡോകാർഡൈറ്റിസ്, ഗർഭാവസ്ഥ എന്നിവയിൽ തെറ്റായ പോസിറ്റീവ് ഫലം കാണിക്കാൻ സാദ്ധ്യതയുണ്ട്. 

തെറ്റായ പോസിറ്റീവ് ഫലങ്ങൾ കിട്ടാനുള്ള സാദ്ധ്യതകാരണം രോഗം സ്ഥിരീകരിക്കുന്നതിന് എപ്പോഴും ട്രിപ്പോണീമൽ ടെസ്റ്റ് ആണ് ഉപയോഗിക്കേണ്ടത്. ഉദാഹരണത്തിന്  ട്രിപ്പോണീമൽ പാലിഡം പാർടിക്കിൾ അഗ്ലൂട്ടിനേഷൻ ടെസ്റ്റ് (TPHA) അല്ലെങ്കിൽ ഫ്ലൂറസന്റ് ട്രിപ്പോണീമൽ ആന്റിബോഡി അബ്സോർപ്ഷൻ ടെസ്റ്റ്  (FTA-Abs). ട്രിപ്പോണീമൽ ആന്റിബോഡി ടെസ്റ്റുകൾ സാധാരണയായി പ്രാഥമിക അണുബാധക്ക് രണ്ടു മുതൽ അഞ്ച് ആഴ്ചകൾക്കുശേഷം പോസിറ്റീവ് ഫലങ്ങൾ തരുന്നു.  

സിഫിലിസ് വ്രണത്തിൽ നിന്നുള്ള സ്രവത്തെ ഡാർക്ക് ഗ്രൌണ്ട് മൈക്രോസ്കോപ്പി പരിശോധനയ്ക്ക് വിധേയമാക്കി പെട്ടെന്നുള്ള രോഗനിർണയം നടത്താം. 80% കൃത്യതയാണ് ഈ പരിശോധനയ്ക്ക് ഉള്ളത് എന്നത് കൊണ്ട്, രോഗം സ്ഥിരീകരിക്കാനല്ലാതെ രോഗമില്ലെന്ന് ഉറപ്പിക്കാൻ ഈ പരിശോധന ഉപയോഗിക്കാൻ ആവീല്ല. ഡയറക്റ്റ് ഫ്ലൂറസന്റ് ആന്റിബോഡി പരിശോധന,  ന്യൂക്ലിക് ആസിഡ് ആമ്പ്ലിഫിക്കേഷൻ പരിശോധന എന്നിവ വ്രണത്തിലെ സ്രവത്തിൽ  നിന്ന് രോഗനിർണയം നടത്തുന്നതിനായി ഉള്ള മറ്റു രണ്ടു പരിശോധനകളാണ്.

2010 വരെ ഫലപ്രദമായ വാക്സിനുകളൊന്നും കണ്ടെത്തിയിട്ടില്ല.

ഗർഭനിരോധന ഉറകളുടെ ഉപയോഗം രോഗപ്പകർച്ചയ്ക്കുള്ള സാദ്ധ്യത കുറയ്ക്കുമെങ്കിലും പൂർണമായും തടയുന്നില്ല. രോഗാണുബാധയുണ്ടായിട്ടുള്ള വ്യക്തിയുമായി ശാരീരിക ബന്ധത്തിൽ ഏർപ്പെടുന്നത് ഒഴിവാക്കുന്നതാണ് രോഗം പകരുന്നത് തടയാനുള്ള ഫലപ്രദമായ മാർഗം. 

നവജാത ശിശുക്കളിലെ സിഫിലിസ് തടയുന്നതിന് ഗർഭകാലത്ത് അമ്മമാരെ സ്ക്രീനിംഗ് പരിശോധനകൾക്ക് വിധേയരാക്കുകയും മതിയായ ചികിത്സ കൊടുക്കുകയും ചെയ്യേണ്ടതാണ്. ലോകാരോഗ്യസംഘടന ആദ്യത്തെ ഗർഭകാല വൈദ്യപരിശോധനയിലും വീണ്ടും അവസാനം ത്രൈമാസിക പരിശോധനയിലും സിഫിലിസ് കണ്ടെത്തുന്നതിനുള്ള പരിശോധന ഉൾപ്പെടുത്തേണ്ടതാണെന്ന് നിർദ്ദേശിക്കുന്നു. രോഗബാധിതരാണെന്ന് കണ്ടെത്തിയ ഗർഭിണികൾക്കും അവരുടെ പങ്കാളികൾക്കും ചികിത്സ ലഭ്യമാക്കേണ്ടതാണ്. 

സങ്കീർണതകളില്ലാത്ത സിഫിലിസിൽ ബെൻസതീൻ ബെൻസൈല്പെനിസിലിൻ ഇൻ ജെക്ഷൻ ആണ് ചികിത്സ. ഡോക്സിസൈക്ലിൻ, ടെട്രാസൈക്ലിൻ എന്നിവയും മറ്റു സാദ്ധ്യതകളാണ്. എന്നാൽ ജന്മ വൈകല്യങ്ങൾ ഉണ്ടാക്കാനുള്ള ശേഷിയുള്ളതിനാൽ ഈ മരുന്നുകൾ ഗർഭിണികളിൽ ഉപയോഗിക്കാറില്ല.

10 ദിവസമെങ്കിലും സിരകളിലേക്ക് പെനിസിലിൻ ലഭ്യമാക്കുക എന്നതാണ് ന്യൂറോസിഫിലിസിൽ ചെയ്യേണ്ടത്

ഗർഭകാലത്ത് പെനിസിലിൻ ഫലപ്രദമായ ചികിത്സയാണ്. എന്നാൽ ഔഷധമാത്രയെക്കുറിച്ച് കൂടുതൽ ഗവേഷണങ്ങൾ നടക്കേണ്ടതുണ്ട്. 


</doc>
<doc id="390624" url="https://ml.wikipedia.org/wiki?curid=390624" title="ജോർജ്ജ് മാസൻ യൂണിവേഴ്സിറ്റി">
ജോർജ്ജ് മാസൻ യൂണിവേഴ്സിറ്റി

ജോർജ്ജ് മാസൺ യൂണിവേഴ്സിറ്റി (മാസൺ) അമേരിക്കൻ ഐക്യനാടുകളിലെ സംസ്ഥാനമായ വിർജീനിയയിലെ ഏറ്റവും വലിയ പൊതു ഗവേഷണ സർവ്വകലാശാലയാണ്. 1949 ൽ വിർജീനിയ സർവകലാശാലയുടെ ഒരു ശാഖയായി ഈ സർവ്വകലാശാല സ്ഥാപിക്കപ്പെടുകയും 1972 ൽ ഒരു സ്വതന്ത്ര സ്ഥാപനമായി മാറുകയും ചെയ്തു.


</doc>
<doc id="390627" url="https://ml.wikipedia.org/wiki?curid=390627" title="ഗ്രെനോബിൾ ആൽപ്സ് യൂണിവേഴ്സിറ്റി">
ഗ്രെനോബിൾ ആൽപ്സ് യൂണിവേഴ്സിറ്റി

ഗ്രെനോബിൾ ആൽപ്സ് യൂണിവേഴ്സിറ്റി (UGA, ഫ്രഞ്ച്: "Université Grenoble Alpes") ഫ്രാൻസിലെ ഗ്രെനോബിളിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. 1339-ൽ സ്ഥാപിതമായ ഈ കലാലയം ഫ്രാൻസിലെ മൂന്നാമത്തെ വലിയ സർവ്വകലാശാലയാണ്. ഇവിടെ 45,000 വിദ്യാർത്ഥികളും 3,000 ത്തോളം ഗവേഷകരുമുണ്ട്.


</doc>
<doc id="390635" url="https://ml.wikipedia.org/wiki?curid=390635" title="അപ്പലേച്ചിയൻ സ്റ്റേറ്റ് യൂണിവേഴ്സിറ്റി">
അപ്പലേച്ചിയൻ സ്റ്റേറ്റ് യൂണിവേഴ്സിറ്റി

അപ്പലേച്ചിയൻ സ്റ്റേറ്റ് യൂണിവേഴ്സിറ്റി അമേരിക്കൻ ഐക്യനാടുകളിലെ വടക്കൻ കരോലിനയിലെ ബൂണിൽ സ്ഥിതിചെയ്യുന്ന ഒരു സമഗ്ര () , പൊതു, സഹവിദ്യാഭ്യാസ സർവ്വകലാശാലയാണ്. (Appalachian, App State, App, ASU എന്നിങ്ങനെയും അറിയപ്പെടുന്നു) ഒരു അദ്ധ്യാപക കോളജ് ആയി 1899 ൽ ബി.ബി., ഡി.ഡി. ഡൌഗർട്ടി സഹോദരന്മാരാണ് ഇതു സ്ഥാപിച്ചത്. ഇത് 1967 ൽ മറ്റ് പ്രോഗ്രാമുകൾ കൂട്ടിച്ചേർക്കുകയും 1971 ൽ വടക്കൻ കരോളിയൻ സർവകലാശാലാ വ്യവസ്ഥയിൽ ചേരുകയും ചെയ്തു.18,000 ലേറെ ബിരുദ വിദ്യാർത്ഥികളും 1,000 ബിരുദ വിദ്യാർത്ഥികളുമുള്ള ഈ സർവ്വകലാശാലയ്ക്ക് ആറാം സ്ഥാനമാണുള്ളത്.


</doc>
<doc id="390637" url="https://ml.wikipedia.org/wiki?curid=390637" title="യൂണിവേഴ്സിറ്റി ഓഫ് അലാസ്ക ആങ്കറേജ്">
യൂണിവേഴ്സിറ്റി ഓഫ് അലാസ്ക ആങ്കറേജ്

യൂണിവേഴ്സിറ്റി ഓഫ് അലാസ്ക ആങ്കറജ് (UAA) അലാസ്കയിലെ ആങ്കറേജിൽ സ്ഥിതി ചെയ്യുന്ന ഒരു പൊതു ഗവേഷണ സർവ്വകലാശാലയാണ്. തെക്കൻ മദ്ധ്യ അലാസ്കയിലേയ്ക്കു വ്യാപിച്ചുകിടക്കുന്ന കെനായി പെനിൻസുല കോളജ്, കൊഡയ്ക് കോളജ്, മറ്റുനുസ്ക-സുസിറ്റ്ന കോളജ്, പ്രിൻസ് വില്ല്യം സൌണ്ട് കോളജ് തുടങ്ങിയ നാല് സാമൂഹിക കാമ്പസുകളുടെ ഭരണം കൂടി UAA നിർവ്വഹിക്കുന്നു. UAAയിലെ കമ്യൂണിറ്റി കാമ്പസുകളിലും പ്രധാന അങ്കോറേജ് കാമ്പസുകളിലുമായി ഏകദേശം 20,000 ലധികം ബിരുദ, ബിരുദാനന്തര, പ്രൊഫഷണൽ വിദ്യാർത്ഥികൾ പ്രവേശനം നേടിയിരിക്കുന്നു. ഇത് യൂണിവേഴ്സിറ്റി ഓഫ് അലാസ്ക വ്യവസ്ഥയിലെ ഉന്നത വിദ്യാഭ്യാസത്തിനുള്ള ഏറ്റവും വലിയ സ്ഥാപനം അതുപോലെതന്നെ സംസ്ഥാനത്തെ ഏറ്റവും വലിയ വിദ്യാഭ്യാസ സ്ഥാപനം എന്നീ പദവികൾ UAAയ്ക്കു ചാർത്തിക്കൊടുക്കുന്നു. 


</doc>
<doc id="390651" url="https://ml.wikipedia.org/wiki?curid=390651" title="സ്വർണ്ണമത്സ്യം (ചലച്ചിത്രം)">
സ്വർണ്ണമത്സ്യം (ചലച്ചിത്രം)

ബി.കെ. പൊറ്റക്കാട് സംവിധാനം ചെയ്ത് പി.ജെ. ശ്രീനിവാസന്റെ സംവിധാനത്തിൽ 1975-ൽ പുറത്തിറങ്ങിയ മലയാള ചലച്ചിത്രമാണ് സ്വർണ മൽസ്യം. മധു, ജയഭാരതി, അടൂർ ഭാസി, തിക്കുറിശ്ശി സുകുമാരൻ നായർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. എം എസ് ബാബുരാജ് സംഗീതസംവിധാനം നിർവഹിച്ചു.
The music was composed by MS Baburaj and lyrics was written by Mankombu Gopalakrishnan. 


</doc>
<doc id="390688" url="https://ml.wikipedia.org/wiki?curid=390688" title="യൂണിവേഴ്സിറ്റി ഓഫ് കാലിഫോർണിയ, സാന്താക്രൂസ്">
യൂണിവേഴ്സിറ്റി ഓഫ് കാലിഫോർണിയ, സാന്താക്രൂസ്

യൂണിവേഴ്സിറ്റി ഓഫ് കാലിഫോർണിയ, സാന്താക്രൂസ് (UC സാന്താ ക്രൂസ് അല്ലെങ്കിൽ UCSC എന്നും അറിയപ്പെടുന്നു) ഒരു പൊതു ഗവേഷണ സർവ്വകലാശാലയും കാലിഫോർണിയ സർവകലാശാലാവ്യൂഹത്തിലുൾപ്പെട്ട 10 കാമ്പസുകളിലൊന്നുമാണ്. സാൻ ഫ്രാൻസിസ്കോയിൽ നിന്ന് ഏകദേശം 75 മൈൽ (120 കിലോമീറ്റർ) തെക്കായി സാന്താക്രൂസ് തീരദേശ സമൂഹത്തിന്റെ അറ്റത്ത് സ്ഥിതി ചെയ്യുന്ന ഈ കാമ്പസ് 2,001 ഏക്കർ (810 ഹെക്ടർ) വിശാലതയിൽ വൃക്ഷങ്ങൾനിറഞ്ഞ ചെറുകുന്നുകളടങ്ങിയതും പസഫിക് സമുദ്രം, മോണ്ടെറെ ബേ എന്നിവയ്ക്ക് അഭിമുഖമായുമാണ് സ്ഥിതിചെയ്യുന്നത്.


</doc>
<doc id="390698" url="https://ml.wikipedia.org/wiki?curid=390698" title="സെജിയാങ് യൂണിവേഴ്സിറ്റി">
സെജിയാങ് യൂണിവേഴ്സിറ്റി

ചൈനയിലെ ഏറ്റവും പഴക്കം ചെന്ന സർവകലാശാലകളിൽ ഒന്നും, ഉന്നത വിദ്യാഭ്യാസത്തിന് പ്രവേശനം ലഭിക്കാൻ എളുപ്പമല്ലാത്തതുമായ സ്ഥാപനങ്ങളിൽ ഒന്നുമാണ്
സെജിയാങ് യൂണിവേഴ്സിറ്റി(Zhejiang University (ZJU, also known as Che Kiang University; ) 1897-ൽ സ്ഥാപിക്കപ്പെട്ട സെജിയാങ് യൂണിവേഴ്സിറ്റി ചൈനീസ് സർവകലാശാലകളിലെ സി9 ലീഗ്, യാങ്സി ഡെൽറ്റ യൂണിവേഴ്സിറ്റി അലയൻസ്, അസോസിയേഷൻ ഒഫ് പസഫിക് റിം യൂണിവേഴ്സിറ്റീസ് എന്നിവയിൽ അംഗത്വവുമുള്ള ഒരു ഗവേഷണ സർവ്വകലാശാലയാണ്.

ഷാങ്ഹായിൽ നിന്നും തെക്കുപടിഞ്ഞാറായി സ്ഥിതിചെയ്യുന്നതും സെജിയാങ് പ്രൊവിൻസിന്റെ തലസ്ഥാനവുമായ ഹാങ്ഝൗവിൽ ആണ് ഈ യൂണിവേഴ്സിറ്റി സ്ഥിതിചെയ്യുന്നത്. ഏകദേശം 70 ലക്ഷത്തോളം പുസ്തകങ്ങളുള്ള സെജിയാങ് യൂണിവേഴ്സിറ്റി ലൈബ്രറി ചൈനയിലെ ഏറ്റവും വലിയ സെജിയാങ് യൂണിവേഴ്സിറ്റി ലൈബ്രറിയാണ്
1897-ൽ സെജിയാങ് മേയറായിരുന്ന ലിൻ ക്വി (Lin Qi ),"ക്വിഷി അകാദമി/ചിയുഷി അകാദമി" (). സ്ഥാപിച്ചു. പാശ്ചാത്യവിദ്യഭ്യാസം ലഭിച്ച അദ്ദേഹം ആ സമ്പ്രദായം ക്വിഷി അകാദമിയിൽ പഠിപ്പിച്ചു.


</doc>
<doc id="390703" url="https://ml.wikipedia.org/wiki?curid=390703" title="താമരത്തോണി">
താമരത്തോണി

ഡോ. ബാലകൃഷ്ണൻ കഥ, തിരക്കഥ, സംഭാഷണമെഴുതി ക്രോസ്ബെൽറ്റ് മണി സംവിധാനം ചെയ്ത് 1975-ൽ പുറത്തിറങ്ങിയ ഒരു മലയാളചലച്ചിത്രമാണ് താമരത്തോണി സി.പി. ശ്രീധരൻ<br> അപ്പുനായർ എന്നിവർ ചേർന്ന് നിർമ്മിച്ച ഈ ചിത്രത്തിൽ . പ്രേം നസീർ, ജയഭാരതി, അടൂർ ഭാസി, ബഹദൂർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്.വയലാറിന്റെ വരികൾക്ക് ആർ.കെ. ശേഖർ സംഗീതസംവിധാനം നിർവഹിച്ചു.

ഗാനങ്ങൾ :വയലാർ<br>
ഈണം :ആർ.കെ. ശേഖർ


</doc>
<doc id="390706" url="https://ml.wikipedia.org/wiki?curid=390706" title="യൂണിവേഴ്സിറ്റി ഓഫ് ഗ്രോണിൻജെൻ">
യൂണിവേഴ്സിറ്റി ഓഫ് ഗ്രോണിൻജെൻ

യൂണിവേഴ്സിറ്റി ഓഫ് ഗ്രോണിൻജെൻ (ചുരുക്കം:UG; ; ഡച്ച്: "Rijksuniversiteit Groningen", ചുരുക്കപ്പേര് "RUG)" നെതർലൻഡിലെ ഗ്രോണിൻജെനിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. 1614 ൽ സ്ഥാപിതമായ ഈ സർവകലാശാല നെതർലൻഡിലെ ഏറ്റവും പഴയ സർവകലാശാലകളിൽ ഒന്നും ഏറ്റവും വലിപ്പമുള്ളതുമാണ്. ഈ സർവ്വകലാശാലയുടെ പ്രാരംഭം മുതൽ ഏകദേശം 200,000 ലധികം വിദ്യാർത്ഥികൾ ഇവിടെനിന്നു ബിരുദം നേടിയിട്ടുണ്ട്. ഇത് വിശ്രുതമായ കോയിംബ്രാ ഗ്രൂപ്പ് യൂറോപ്യൻ യൂണിവേഴ്സിറ്റിയിലെ അംഗമാണ്. 2013 ഏപ്രിലിൽ, ഇന്റർനാഷണൽ സ്റ്റുഡന്റ് ബാരോമീറ്ററിന്റെ കണക്കുകൾ പ്രകാരം, ഗ്രോണിൻജെൻ സർവ്വകലാശാല, തുടർച്ചയായി മൂന്നാംതവണ, നെതർലാൻഡ്സിലെ ഏറ്റവും മികച്ച യൂണിവേഴ്സിറ്റിയായി തെരഞ്ഞെടുക്കപ്പെട്ടിരുന്നു. 2014-ൽ സർവകലാശാല അതിന്റെ 400-ാം വാർഷികം ആഘോഷിച്ചു.

ഗ്രോണിൻജെൻ സർവ്വകലാശാലയിൽ പത്ത് ഫാക്കൽറ്റികളും, ഒൻപത് ഗ്രാജ്വേറ്റ് സ്കൂളുകളും, 27 ഗവേഷണ കേന്ദ്രങ്ങളും ഇൻസ്റ്റിറ്റ്യൂട്ടുകളും 175 ഡിഗ്രി കോഴ്സുകൾ ഉൾക്കൊണ്ടിരിക്കുന്നു.


</doc>
<doc id="390720" url="https://ml.wikipedia.org/wiki?curid=390720" title="മലക്കപ്പാറ">
മലക്കപ്പാറ

മദ്ധ്യകേരളത്തിൽ തൃശൂർ ജില്ലയിലെ ചാലക്കുടി താലൂക്കിൽ, സ്ഥിതിചെയ്യുന്നതും അതിരപ്പള്ളി പഞ്ചായത്തിനു കീഴിലുള്ളതുമായ ഒരു ചെറുഗ്രാമമാണ് മലക്കപ്പാറ അഥവാ മാലാഖപ്പാറ (Malakkappara). സമുദ്രനിരപ്പിൽനിന്ന് ഏകദേശം 900 മീറ്ററാണ് ഈ പ്രദേശത്തിന്റെ ശരാശരി ഉയരം. ജില്ലാ തലസ്ഥാനമായ തൃശൂരിൽനിന്ന് ഏകദേശം 110 കിലോമീറ്റർ തെക്കു ഭാഗത്തായിട്ടാണ് ഈ ഗ്രാമം നിലനില്ക്കുന്നത്. ഈ ഗ്രാമത്തിന്റെ അതിരുകൾ തെക്ക് അങ്കമാലി, പാറക്കടവ് എന്നിവയും പടിഞ്ഞാറ് മാള, വടക്ക് കൊടകര എന്നിവയാണ്. മലക്കപ്പാറയ്ക്കു ഏറ്റവും സമീപസ്ഥമായ പട്ടണങ്ങൾ ചാലക്കുടി (ദൂരം 83 കിലോമീറ്റർ), അഷ്ടമിച്ചിറ (ദൂരം 90 കിലോമീറ്റർ), ഇരിഞ്ഞാലക്കുട (ദൂരം 96 കിലോമീറ്റർ), ഗുരുവായൂർ എന്നിവയാണ്. എറണാകുളം, തൃശൂർ ജില്ലകളുടെ അതിർത്തിയിലാണ് ഇതിന്റെ സ്ഥാനം. എറണാകുളം ജില്ലയിലെ പാറക്കടവ് ഈ പ്രദേശത്തിന്റെ തെക്കുഭാഗത്തായി സ്ഥിതിചെയ്യുന്നു. ഏറ്റവുമടുത്ത റെയിൽവേസ്റ്റേഷൻ 83 കിലോമീറ്റർ ദൂരത്തിൽ സ്ഥിതിചെയ്യുന്ന ചാലക്കുടിയാണ്.

ഏറെ ജനശ്രദ്ധ ആകർഷിച്ചിട്ടില്ലാത്ത ഒരു വിനോദസഞ്ചാരകേന്ദ്രമായ മലക്കപ്പാറയിലേയ്ക്ക് ചാലക്കുടിയിൽനിന്ന് സംസ്ഥാന ഹൈവേ-21 ലൂടെ തുമ്പൂർമൂഴി, അതിരപ്പള്ളി, വാഴച്ചാൽ, ഷോലയാർ വഴി 86 കിലോമീറ്റർ ദൂരമുണ്ട്. മലക്കപ്പാറയിലേക്ക് പോകുന്ന വഴിയിലാണ് ലോവർ ഷോളയാർ ഡാം സ്ഥിതിചെയ്യുന്നത്. എന്നാൽ, തമിഴ്നാട്ടിലെ അപ്പർ ഷോലയാർ ഡാം മലക്കപ്പാറയിൽനിന്ന് വാൽപ്പാറയിലേക്കുള്ള വഴിയിൽ ഏകദേശം 5 കിലോമീറ്റർ (3.1 മൈൽ) ദൂരത്തിൽ സ്ഥിതിചെയ്യുന്നു. ടാറ്റാ ടീയുടെ ഉടമസ്ഥതയിലുള്ള തേയിലത്തോട്ടം, വാഴച്ചാൽ ഫോറസ്റ്റ് ഡിവിഷൻറേയും മലയാറ്റൂർ ഫോറസ്റ്റ് ഡിവിഷന്റെയും കീഴിലുള്ള കേരള വനം വകുപ്പിന്റെ വനപ്രദേശം എന്നിവയുൾപ്പെട്ടതാണ് ഈ പ്രദേശം. വംശനാശഭീഷണി നേരിടുന്ന നിരവധിയിനം സസ്യജന്തുജാലങ്ങളെ ഈ പ്രദേശത്തു കണ്ടെത്തിയിട്ടുണ്ട്.


</doc>
<doc id="390725" url="https://ml.wikipedia.org/wiki?curid=390725" title="ടെക്നിക്കൽ യൂണിവേഴ്സിറ്റി ഓഫ് മ്യൂണിച്ച്">
ടെക്നിക്കൽ യൂണിവേഴ്സിറ്റി ഓഫ് മ്യൂണിച്ച്

ടെക്നിക്കൽ യൂണിവേഴ്സിറ്റി ഓഫ് മ്യൂണിച്ച് (TUM) (ജർമ്മൻ: "Technische Universität München") ജർമ്മനിയിലെ മ്യൂണിച്ച്, ഗാർച്ചിങ്, ഫ്രെയ്സിങ്-വെയ്ഹെൻസ്റ്റെഫാൻ എന്നിവിടങ്ങളിലായി കാമ്പസുകളുള്ള ഒരു ഗവേഷണ സർവ്വകലാശാലയാണ്. ഇത് TU9 എന്ന ജർമ്മനിയിലെ ഏറ്റവും വലുതും പ്രധാനപ്പെട്ടതുമായ ജർമൻ ഇൻസ്റ്റിറ്റ്യൂട്ട് ഓഫ് ടെക്നോളജി സംയോജിത സംവിധാനത്തിലെ അംഗമാണ്. TUM ന്റെ പൂർവ്വവിദ്യാർത്ഥികളിൽ 17 നോബൽ സമ്മാന ജേതാക്കൾ 18 ലീബ്നിസ് പ്രൈസ് വിജയികൾ, 22 IEEE ഫെലോ അംഗങ്ങൾ എന്നിവർ ഉൾപ്പെടുന്നു.


</doc>
<doc id="390729" url="https://ml.wikipedia.org/wiki?curid=390729" title="ഇൻക സാമ്രാജ്യം">
ഇൻക സാമ്രാജ്യം

ഇൻക സാമ്രാജ്യം കൊളമ്പിയൻ കാലഘട്ടത്തിനു മുമ്പുള്ള  അമേരിക്കയിലെ ഏറ്റവും വലിയ സാമ്രാജ്യമായിരുന്നു. പതിനാറാം നൂറ്റാണ്ടിന്റെ ആരംഭത്തിൽ ഇത് ലോകത്തിലെ ഏറ്റവും വലിയ സാമ്രാജ്യം ആയിരുന്നുവെന്നു കരുതപ്പെടുന്നു.  ഇൻക സാമ്രാജ്യത്തിന്റെ ഭരണ, രാഷ്ട്രീയ, സൈനിക കേന്ദ്രങ്ങൾ ഇന്നത്തെ പെറുവിലെ കുസ്ക്കോയിലാണ് സ്ഥിതിചെയ്തിരുന്നത്. പതിമൂന്നാം നൂറ്റാണ്ടിന്റെ തുടക്കത്തിൽ പെറുവിലെ മലനിരകളിൽനിന്ന് ഇൻക സംസ്കാരം ഉദിച്ചുയർന്നിരുന്നു. ഈ സാമ്രാജ്യത്തിന്റെ അവസാനത്തെ ശക്തികേന്ദ്രം 1572 ൽ സ്പാനിഷുകാർ കീഴടക്കി.

ക്വെചുവൻ വംശജരായിരുന്ന ഇങ്കാകൾ ആദികാലത്ത്‌ അലഞ്ഞുനടക്കുന്ന പ്രകൃതക്കാരായിരുന്നു. ഇങ്കാ എന്ന സംജ്ഞ അവരുടെ നേതാവിനെയും കുടുംബത്തെയും ദ്യോതിപ്പിക്കാനാണ്‌ പ്രാരംഭകാലത്തുപയോഗിച്ചിരുന്നത്‌; എന്നാൽ ക്രമേണ ക്വെചുവഗോത്രം മുഴുവൻ ഈ പേരിൽ അറിയപ്പെടാൻ തുടങ്ങി. ഗോത്രത്തിലെ പ്രധാന വ്യക്തികൾ ചേർന്നു തെരഞ്ഞെടുക്കുന്ന നേതാവ്‌ ഭരണം നടത്തിപ്പോന്നു. രാജ്യവിസ്‌തൃതി വർധിച്ചതോടെ ഭരണാധിപന്മാരുടെ അന്തസ്സും ശക്തിയും കൂടുകയും അവർ ആരാധനാമൂർത്തികളായിത്തീരുകയും ചെയ്‌തു.

ഇങ്കാ രാജവംശത്തിന്റെ സ്ഥാപകൻ മാങ്കോ കപാക്ക്‌ ആണെന്നാണ്‌ ഐതിഹ്യം. എ.ഡി. 12-ാം ശ.-ത്തോടുകൂടി ഇങ്കാകൾ തങ്ങളുടെ സ്വാധീനം കൂസ്‌കോയ്‌ക്കു സമീപമുള്ള താഴ്‌വരകളിലേക്കും വ്യാപിപ്പിച്ചതായി ഊഹിക്കപ്പെടുന്നു. കപാക്കിനെത്തുടർന്നുവന്ന പല ഭരണാധിപന്മാരും തൊട്ടടുത്തുള്ള ആദിവാസികളെ കീഴടക്കി തങ്ങളുടെ സ്വാധീനമേഖല വിപുലപ്പെടുത്തുകയുണ്ടായി. 14-ാം ശ.-ത്തോടുകൂടി കീഴടക്കപ്പെട്ട പ്രദേശങ്ങളെ മുഴുവൻ അവർ ഏകീകരിച്ചു സുദൃഢമാക്കി. യൂറോപ്യന്മാരുടെ ആഗമനകാലത്ത്‌ (15-ാം ശ.) "പുതിയലോക'ത്തിലെ ഏറ്റവും വലിയ സാമ്രാജ്യം ഇങ്കാകളുടേതായിരുന്നു.

വടക്ക്‌ മധ്യഇക്വഡോറിനും തെക്ക്‌ മധ്യചിലിക്കുമിടയിലും, പടിഞ്ഞാറ്‌ പസിഫിക്‌ തീരം മുതൽ കിഴക്ക്‌ ആൻഡീസ്‌ പർവതസാനുക്കൾവരെയുമായിരുന്നു ഇങ്കാസാമ്രാജ്യത്തിന്റെ വ്യാപ്‌തി. രാജ്യത്തെ നാലു ഭരണവിഭാഗങ്ങളായി തിരിച്ചിരുന്നു: (1) ചിഞ്ചേ സൂയോ (2) കോളാ സൂയോ (3) ആന്തിസൂയോ (4) കൺടി സൂയോ. ഈ പ്രദേശങ്ങൾക്കു വെളിയിലും ഇങ്കാസ്വാധീനം വ്യാപിച്ചിരുന്നു എന്നതിനു തെളിവുകളുണ്ട്‌.

പിന്തുടർച്ചക്രമം. കാനേഷുമാരിക്കണക്കുകളുടെ അഭാവം മൂലം ഇങ്കാകളുടെ ജനസംഖ്യ കൃത്യമായി അറിയാൻ കഴിയുകയില്ല. പട്ടണങ്ങളുടെയും ദുർഗങ്ങളുടെയും അവശിഷ്‌ടങ്ങളിൽനിന്നു ലഭ്യമായ അറിവനുസരിച്ച്‌, ആൻഡീസ്‌ താഴ്‌വരകളിലും സമുദ്രതീരത്തോടടുത്തുള്ള മരുപ്പച്ചകളിലും ജനസാന്ദ്രത ഏറിയിരുന്നതായി കണക്കാക്കാം. അക്കാലങ്ങളിൽ ഇവരുടെ ജനസംഖ്യ ഒരു കോടിയോളം വരുമായിരുന്നു എന്ന്‌ ചില പണ്ഡിതന്മാർ കണക്കാക്കുന്നു. തലസ്ഥാനവും പ്രധാന നഗരവുമായിരുന്ന കൂസ്‌കോയിൽ ഏകദേശം 50,000 പേർ വസിച്ചിരുന്നു. 20-ലേറെ ചെറുനഗരങ്ങൾ ഇങ്കാ സാമ്രാജ്യത്തിലുണ്ടായിരുന്നു. ക്വെചുവൻ ആയിരുന്നു ഔദ്യോഗികഭാഷ. എന്നാൽ ജനങ്ങൾ പല ഭാഷാഭേദങ്ങളും സ്വീകരിച്ചുവന്നു. കീഴടക്കപ്പെട്ട അയമാരന്മാരുടെ ഭാഷപോലും ചിലർക്കു സ്വീകാര്യമായിരുന്നു. വർഗങ്ങളായി പിരിഞ്ഞ ക്വെചുവന്മാർ ഗ്രാമാധിവാസങ്ങൾക്കു രൂപം നല്‌കി. ഇവരുടെ ഗോത്രസമാജത്തിലേക്ക്‌ വർഗങ്ങളിൽനിന്നും പ്രതിനിധികളെ തെരഞ്ഞെടുത്തയച്ചിരുന്നു. ഓരോ വർഗവും അമ്മവഴിയുള്ള പിന്തുടർച്ച ക്രമമാണ്‌ അംഗീകരിച്ചിരുന്നത്‌; അതുപോലെ വർഗങ്ങൾക്കു വ്യത്യസ്‌തമായ അനുഷ്‌ഠാനങ്ങളും സാമൂഹിക കടമകളും ആദികാലത്തുണ്ടായിരുന്നതായി കരുതപ്പെടുന്നു. ഇങ്കാസാമ്രാജ്യത്തിന്റെ ഏകീകരണത്തിനുശേഷവും വർഗാടിസ്ഥാനത്തിലുള്ള സഹകരണവും ധാരണയും തുടർന്നുപോന്നു. ഒരു പരിധിവരെ സ്വകാര്യസ്വത്തിനുള്ള അവകാശം നിലനിന്നിരുന്നു. കുലീന വർഗങ്ങളുടെയിടയിൽ പൈതൃകസ്വത്തിന്‌ അവകാശമുണ്ടായിരുന്നു. പിതാവ്‌, പുത്രന്മാർക്കായി ജംഗമവസ്‌തുക്കൾ നീക്കിവച്ചുവന്നു. അനന്തരാവകാശികളുടെ അഭാവത്തിൽ സ്വത്ത്‌ രാഷ്‌ട്രം ഏറ്റെടുക്കുകയായിരുന്നു പതിവ്‌. രാജവംശരും ചില പ്രത്യേകാവകാശമുള്ള വിഭാഗങ്ങളും ചേർന്ന ഒരു കുലീനവർഗം-ഒറിജോൺസ്‌ (orejones)ഇവരുടെയിടയിലുണ്ടായിരുന്നു. സാമൂഹികഘടനയിൽ "പുതിയലോക'ത്ത്‌ ഇങ്കാകളുടെ നേട്ടം പരിപൂർണമായിരുന്നുവെന്നാണ്‌ കരുതപ്പെടുന്നത്‌.

നിരവധിവർഗങ്ങൾ ചേർന്നതായിരുന്നു ഇങ്കാ സാമ്രാജ്യം; വർഗങ്ങളാകട്ടെ പല ഗോത്രങ്ങൾ ചേർന്നതും. ഓരോ ഗോത്രവും ഏതാണ്ടു നിശ്ചിതമായ ഒരതിർത്തിയും അതിൽ ചില പ്രത്യേകാവകാശങ്ങളും പുലർത്തിപ്പോന്നു. ചിലയിടത്ത്‌ കീഴടക്കിയ ജനവിഭാഗങ്ങളെ ഏകോപിപ്പിച്ച്‌ ഇങ്കാകളുടെ നേതൃത്വത്തിൽ ഭരണം നടത്തിയിരുന്നു, ഒരു ഗോത്രത്തെ പുതിയതായി കീഴടക്കിക്കഴിഞ്ഞാൽ അവരുടെ ഭൂമിയെ മൂന്നായി വീതിക്കുന്നു; ഇവയിൽ ഒരു ഭാഗം പരാജിതർക്കും മറ്റൊരുഭാഗം ആരാധനാമൂർത്തിയായ സൂര്യനും, മൂന്നാമത്തേത്‌ ഇങ്കാകൾക്കും അവകാശപ്പെട്ടതായി കരുതിപ്പോന്നിരുന്നു. രണ്ടും, മൂന്നും ഭാഗങ്ങളിൽനിന്നുള്ള വരുമാനം പുരോഹിതന്മാർക്കും ഭരണകൂടത്തിനുമുള്ളതായിരുന്നു. രാജ്യത്തെ ഭൂരിഭാഗം കന്നുകാലികളും ആട്ടിൻപറ്റവും മറ്റും ഇങ്കാകൾ, സൂര്യൻ, കുലീനർ എന്നിവരുടേതായി കണക്കാക്കിവന്നു.

പ്രകൃതിപ്രതിഭാസങ്ങളെയും പരേതരായവരെയും ഇവർ ആരാധിച്ചിരുന്നു. പ്രകൃത്യുപാസനയിൽത്തന്നെ ഭിന്നത ദൃശ്യമായിരുന്നു. തീരദേശവാസികൾ സമുദ്രത്തെയും ഗിരിവാസികൾ കരടി, സിംഹം എന്നീ മൃഗങ്ങളെയും, സമതലവാസികൾ മിന്നലിനെയും മഴവില്ലിനെയും ആരാധിച്ചുപോന്നു. ഇങ്കാകളുടെ ആക്രമണവും പുതിയ ഗോത്രങ്ങളുടെ കീഴടങ്ങലും വർധിച്ചതോടെ ദൈവങ്ങളുടെ എച്ചവും വർധിച്ചു; ഇതോടെ കീഴടക്കപ്പെട്ടവരുടെ ആരാധനാമൂർത്തികൾകൂടി ഇങ്കാദേവഗണത്തിലേക്കു പുതുതായി ചേർക്കപ്പെട്ടു. ഓരോ കുടുംബവും മൺമറഞ്ഞവരെ ആദരവോടെ കരുതിയിരുന്നു. അവരുടെ അസ്ഥികൾ ശവകൂടിരങ്ങളിൽ ഭദ്രമായി സൂക്ഷിക്കപ്പെട്ടുപോന്നു. വർഗങ്ങൾ അവരവരുടെ തലവന്മാരെയും വീരയോദ്ധാക്കളെയും പൂജിച്ചിരുന്നു. ഇങ്കാകൾ അവരുടെ രാജാക്കന്മാരെയും ആരാധിച്ചിരുന്നു. മരണാനന്തരം അവരുടെ "മമ്മി'കളെയും സർവോപരി ഇങ്കാകൾ സൂര്യാരാധനയുടെ വക്താക്കളും പ്രയോക്താക്കളുമായിരുന്നു; ഇതുതന്നെയായിരുന്നു രാജ്യത്തിന്റെ ഔദ്യോഗികമതവും. ഇങ്കാദൈവങ്ങൾ മൊത്തത്തിൽ ആദിത്യന്റെ സന്തതികളായി കരുതപ്പെട്ടിരുന്നു.

മങ്കോ കപാക്ക്‌ തന്നെയായിരുന്നു സൂര്യാരാധനയുടെ പ്രാരംഭകൻ. താനും സഹോദരിയും സൂര്യസന്തതികളാണെന്ന്‌ കപാക്ക്‌ അവകാശപ്പെട്ടു. അപരിഷ്‌കൃതരായ ഇങ്കാകളെ ജീവിതത്തിനു സജ്ജരാക്കാൻ കപാക്കിനെ സൂര്യൻ നിയോഗിച്ചതാണത്ര. പ്രജകളെ പുത്രനിർവിശേഷം സ്‌നേഹിക്കുകയും പോറ്റുകയും ചെയ്യുമെങ്കിൽ, തന്റെ സ്‌നേഹവായ്‌പിന്‌ അർഹനാകുമെന്നു സൂര്യൻ കപാക്കിനോടു പറഞ്ഞതായി ഇങ്കാകൾ വിശ്വസിച്ചു. "ഞാൻ ഈ ലോകത്തിനു മുഴുവൻ നന്മചെയ്യുന്നു; മനുഷ്യരാശിക്കുവേണ്ട പ്രകാശം നല്‌കുന്നു; തണുപ്പിൽനിന്നു രക്ഷനല്‌കുന്നു; വിളവുകൾ പാകമാക്കുന്നു; മഞ്ഞും നല്ല കാലാവസ്ഥയും നല്‌കുന്നു; ഈ വിശ്വംമുഴുവൻ ഞാൻ ദിവസവും പ്രദക്ഷിണം വയ്‌ക്കുന്നു; മനുഷ്യരുടെ ആവശ്യങ്ങൾ നേരിൽ കാണുകയും അത്‌ അവർക്കു പ്രാപ്യമാക്കുകയും ചെയ്യുന്നു; എന്റെ മാർഗ്ഗം നിങ്ങളെപ്പോലെ സ്വന്തം സന്തതികളും പിന്തുടരുമെന്നു ഞാൻ കരുതുന്നു' സൂര്യൻ കപാക്കിനും സഹോദരിക്കും നല്‌കിയ നിർദ്ദേശമിതാണെന്ന്‌ ഇങ്കാകൾ വിശ്വസിച്ചിരുന്നു.

സൂര്യാരാധന സാർവത്രികമാക്കാനും രാജാധികാരത്തിനു ദിവ്യത്വമേകാനും ഈ തന്ത്രം അത്യന്തം സഹായിച്ചിരിക്കണം. പില്‌ക്കാല ഇങ്കാജനത കപാക്കിനെ ഒരു അർധദൈവമായിട്ടുതന്നെയാണ്‌ കരുതിയിരുന്നത്‌. സൂര്യതേജസ്സിന്റെ പ്രതീകമെന്നമട്ടിൽ തിളക്കമേറിയ ഒരു പടച്ചട്ട കപാക്ക്‌ അണിഞ്ഞിരുന്നു. കൂസ്‌കോയിലെ സൂര്യക്ഷേത്രത്തിൽ ഇതേ ലക്ഷ്യത്തോടെ ഒരു സുവർണത്തളികയും പ്രതിഷ്‌ഠിച്ചിരുന്നു. കപാക്കിന്റെ പുത്രനായ സിഞ്ചിറോക്ക കൊറികാഞ്ചയിൽ ഒരു സൂര്യക്ഷേത്രം പണിയിച്ചിട്ടുള്ളതായി പരാമർശമുണ്ട്‌.

സുര്യാരാധന സുസ്ഥാപിതമായതിനുശേഷവും പ്രാകൃതദൈവങ്ങളിലുള്ള വിശ്വാസം ഇങ്കാകളുടെ ഇടയിൽ പൂർണമായി നശിച്ചിരുന്നില്ല; സൂര്യനു പുറമേ ചന്ദ്രൻ, നക്ഷത്രങ്ങൾ, ഇടിമിന്നൽ, സൃഷ്‌ടിദേവനായ വീരകോചൻ, വിശുദ്ധഗിരികൾ, ഗുഹകൾ എന്നിവയെല്ലാം ഇങ്കാകളുടെ ആരാധനയ്‌ക്കും ആദരവിനും പാത്രീഭവിച്ചിരുന്നു.

ഇങ്കാകളുടെ സൈനികഘടന കെട്ടുറപ്പുള്ളതായിരുന്നു. യുദ്ധവും സൈനികശക്തിയും ഇങ്കാസാമ്രാജ്യത്തിന്റെ അടിസ്ഥാനശിലകളാണ്‌. യുദ്ധകുതുകികളും അതോടൊപ്പംതന്നെ കാർഷികവൃത്തിയിൽ പ്രിയമുള്ളവരുമായിരുന്ന ഇങ്കാകൾ ആക്രമണാനന്തരം ഉടനെ ചെയ്‌തിരുന്ന പ്രവൃത്തി പരാജിതരുടെ ഭൂമിയിൽ കൃഷിയിറക്കുക എന്നതായിരുന്നു. സാധാരണ പടയാളികളെ കർഷകരുടെ ഇടയിൽനിന്നാണ്‌ തിരഞ്ഞെടുത്തിരുന്നത്‌. കുറഞ്ഞൊരു കാലത്തേക്ക്‌ ഇവർക്ക്‌ ആയുധപരിശീലനം നല്‌കുകയും അതിനുശേഷം അതേ സ്ഥാനത്തേക്കു പുതിയ ആളുകളെ നിയോഗിക്കുകയും ചെയ്‌തുപോന്നു. യുദ്ധം ഏറ്റവും അപരിഷ്‌കൃതമായ രീതിയിലായിരുന്നു. വിജയാനന്തരം ലഹരിയിൽ മുഴുകിയിരുന്ന ഇങ്കാകൾക്കു വേണ്ടുന്ന സാധനസാമഗ്രികൾ നല്‌കുവാൻ പരാജിതർ നിർബന്ധിതരായിരുന്നു. കോട്ടകൊത്തളങ്ങൾ കെട്ടുവാനും ഇവരെ ഉപയോഗിച്ചിരുന്നു. തന്ത്രപ്രധാന കേന്ദ്രങ്ങളിൽ നിർമ്മിക്കപ്പെട്ട ഇത്തരം കോട്ടകൾ ഇങ്കാ സമ്രാജ്യത്തിന്റെ യഥാർഥ ശക്തിദുർഗങ്ങൾ തന്നെയായിരുന്നു, പ്രത്യേക കോണങ്ങളോടും മൂലകളോടുംകൂടി നിർമ്മിക്കപ്പെട്ടിരുന്ന ഈ കോട്ടകളുടെ പാർശ്വങ്ങളിലൂടെ ആക്രമണകാരികൾക്കെതിരെ തീവമിപ്പിക്കുവാൻ ചില സംവിധാനങ്ങളുണ്ടായിരുന്നു. വളരെ ഭാരംവരുന്ന ഒറ്റക്കല്ലുകൾതന്നെ കോട്ടകളുടെ നിർമിതിക്കായി ഉപയോഗിച്ചിരുന്നു.

ഗ്രീക്കുകാരെപ്പോലെ ഇങ്കാകളും കൈയടക്കിയ പ്രദേശങ്ങളിൽ സൈനികാധിവാസകേന്ദ്രങ്ങൾ സ്ഥാപിക്കുക പതിവായിരുന്നു; ഇവയെ "മിതിമേയികൾ' എന്നാണു പറഞ്ഞിരുന്നത്‌. മിതിമേയികുടിയേറ്റക്കാർ ഏതദ്ദേശീയരുടെ ഭാഷ പഠിക്കുവാൻ ബാധ്യസ്ഥരായിരുന്നു; എന്നാൽ സ്വന്തം ഭാഷയെ അവഗണിക്കുവാൻ അവരെ അനുവദിച്ചിരുന്നില്ല. ഈ നയം മിതിമേയികൾ ഇങ്കാ സാമ്രാജ്യത്തോടു കൂറു പുലർത്തുന്നതിനും അതോടൊപ്പം പരാജിതവിഭാഗവുമായി അടുത്തിടപഴകി അവരുടെ വിശ്വാസമാർജിക്കുന്നതിനും സഹായകമായി. ഇവർ പൊലീസിന്റെയും ചാരന്മാരുടെയും സേവനമനുഷ്‌ഠിച്ചുപോന്നു. നിഷ്‌കൃഷ്‌ഠമായ ഒരു പ്രത്യേകവേഷം ഇവർക്കായി നിശ്ചയിച്ചിരുന്നു. അനുവാദംകൂടാതെ നാട്ടിലേക്കു മടങ്ങാനോ പാർപ്പിടം മാറ്റുവാനോ ഇവർക്കധികാരമുണ്ടായിരുന്നില്ല.

ഇങ്കാ സാമ്രാജ്യത്തിന്റെ ഏകീകരണത്തിൽ നിരത്തുകൾ സുപ്രധാനപങ്കു വഹിച്ചിരുന്നു. റോഡുകളുടെ നിർമ്മാണം, സംരക്ഷണം എന്നിവയ്‌ക്കും പരാജിതജനവിഭാഗങ്ങളുടെ സേവനം ഉപയോഗപ്പെടുത്തി. തലസ്ഥാനമായ കൂസ്‌കോയിൽനിന്ന്‌ നാനാദിക്കുകളിലേക്കും റോഡുകൾ വെട്ടിയിരുന്നു. പ്രധാന റോഡുകൾ ഇടറോഡുകൾമൂലം പരസ്‌പരം ബന്ധിക്കപ്പെട്ടുമിരുന്നു. ദുരാരോഹമായ പാറക്കെട്ടുകളിൽകൂടിപ്പോലും അവർ റോഡുവെട്ടിയിരുന്നതായി പറയപ്പെടുന്നു. റോഡരികിൽ ചില പ്രത്യേകകേന്ദ്രങ്ങളിലായി സത്രങ്ങളും വെടിക്കോപ്പുസംഭരണശാലകളും നിർമിച്ചിരുന്നു. ഈ വീഥികൾ പ്രധാനമായും രാജദൂതന്മാർക്കു വേണ്ടിയുള്ളവയായിരുന്നു.

വാസ്‌തുശില്‌പം. വികാസം പ്രാപിച്ച വാസ്‌തുവിദ്യ ഇങ്കാകൾക്ക്‌ വശമായിരുന്നു. വാസഗൃഹനിർമ്മാണത്തിന്‌ സൂര്യപ്രകാശത്തിൽ ഉണക്കിയെടുത്ത അഡോബ്‌ എന്ന കളിമൺകട്ടകൾ തീരപ്രദേശങ്ങളിലും കല്ലുകൾ ഉന്നതപ്രദേശങ്ങളിലും ഇവർ ഉപയോഗിച്ചിരുന്നു. എന്നാൽ കൊട്ടാരങ്ങൾ, ദേവാലയങ്ങൾ, കോട്ടകൊത്തളങ്ങൾ തുടങ്ങിയവയുടെ നിർമ്മാണത്തിന്‌ ടൺകണക്കിനു ഭാരമുള്ള കൂറ്റൻകല്ലുകളാണ്‌ ഉപയോഗിച്ചിരുന്നത്‌. കുമ്മായമോ, സിമന്റോ കൂടാതെ കല്ലുകളെ അവയുടെ വശങ്ങളുടെ സ്വഭാവമനുസരിച്ച്‌ അടുക്കിച്ചേർത്താണ്‌ ഭിത്തികൾ കെട്ടിപ്പടുത്തിരുന്നത്‌. നൂറ്റാണ്ടുകൾക്കുശേഷവും ഈ കല്ലുകളുടെ അടുക്കുകൾക്കിടയിലേക്ക്‌ നേർത്ത ഒരു കത്തിപോലും കടത്താൻ സാധിക്കാത്തവിധം അസാമാന്യമായ വൈദഗ്‌ധ്യം കെട്ടിടനിർമ്മാണത്തിൽ ഇവർ പ്രകടിപ്പിച്ചിരുന്നു. കമാനാകൃതിയിലും അർധകമാനാകൃതിയിലുമുള്ള കെട്ടിടങ്ങളും ഇവർ നിർമിച്ചിരുന്നുവെങ്കിലും സമചതുരാകൃതിയിലുള്ള കെട്ടിടങ്ങളായിരുന്നു അധികവും. പശ്ചാത്തലത്തിന്‌ അനുയോജ്യമായ നിർമ്മാണശൈലിയാണ്‌ ഇവർ പൊതുവേ സ്വീകരിച്ചിരുന്നത്‌. ഭിത്തിയും വാതായനങ്ങളുമെല്ലാം മുകളിലേക്കു കൂമ്പിയ മട്ടിലായിരുന്നു കെട്ടിടങ്ങളിൽ പണിതിരുന്നത്‌. ഓരോ ഭരണാധികാരിക്കുവേണ്ടിയും ഓരോ പുതിയ മന്ദിരം പ്രത്യേകം നിർമ്മിക്കുന്നതിൽ അതീവ തത്‌പരരായിരുന്ന ഇങ്കാകൾ എഞ്ചിനീയറിങ്ങിന്റെ മറ്റു പല മേഖലകളിലും തങ്ങളുടെ പ്രാവീണ്യം പ്രകടമാക്കിയിരുന്നു. കൃഷിക്കായി തോടുകളും കുളങ്ങളും ഇവർ വെട്ടിയുണ്ടാക്കി. റോഡുകളിൽ പാലങ്ങൾ നിർമ്മിക്കുന്നതിലും സവിശേഷമായ വൈദഗ്‌ധ്യം അവർ പ്രദർശിപ്പിച്ചു.

സാക്‌സാഹുവാമാൻ, ഒല്ലൻതായ്‌തമ്പോ, മാച്ചുപിക്‌ചു എന്നിവിടങ്ങളിൽനിന്നും കണ്ടെടുത്തിട്ടുള്ള ഭീമാകാരങ്ങളായ കെട്ടിടങ്ങളുടെ അവശിഷ്‌ടങ്ങളിൽനിന്നും എഞ്ചിനീയറിങ്ങിലും ഗൃഹനിർമ്മാണത്തിലും വിവിധ കരകൗശലങ്ങളിലും ഇവർക്കുണ്ടായിരുന്ന അന്യാദൃശമായ കഴിവുകളെക്കുറിച്ചു മനസ്സിലാക്കാവുന്നതാണ്‌. സ്‌പാനിഷ്‌ ആക്രമണകാരികൾ ഇവരെ വധിക്കുകയോ അടിമകളാക്കുകയോ ചെയ്‌തതായി പരാമർശമുണ്ട്‌.

കളിമൺ ഉപയോഗിച്ചുള്ള പാത്രനിർമ്മാണത്തിലും പ്രതിമാനിർമ്മാണത്തിലും ഇവർ വിദഗ്‌ധരായിരുന്നു. മാച്ചുപിക്‌ചുവിൽനിന്നു കണ്ടെടുക്കപ്പെട്ടിട്ടുള്ള മൺപാത്രങ്ങൾക്ക്‌ ഗ്രീക്ക്‌ പാത്രങ്ങളോട്‌ സാദൃശ്യമുണ്ട്‌. മഴു, പിച്ചാത്തി, കച്ചാടി, ചവണ, സൂചി, കരണ്ടി, വള, മണി, ചിലങ്ക തുടങ്ങിയ ഉപകരണങ്ങളും അലങ്കാരവസ്‌തുക്കളും ഇവർ പിത്തളയിൽ നിർമിച്ചിരുന്നു. കൊട്ടാരങ്ങൾ ദേവാലയങ്ങൾ എന്നിവയുടെ പ്രധാനമുറികളിൽ പലതരം രൂപങ്ങളും അനുഷ്‌ഠാനങ്ങളുടെ രൂപമാതൃകകളും ചിത്രണം ചെയ്യപ്പെട്ടിട്ടുള്ള സ്വർണത്തകിടുകൾ ഇവർ പതിച്ചിരുന്നു. മരങ്ങൾ, ചെടികൾ, പക്ഷികൾ എന്നിവയുടെ രൂപമാതൃകകൾ സ്വർണത്തിലോ വെള്ളിയിലോ ഉണ്ടാക്കി ഉദ്യാനങ്ങൾ അലങ്കരിക്കുന്നതിൽ ഇവർ തത്‌പരരായിരുന്നു. സ്വർണപ്പണിയിൽ വിദഗ്‌ധരായിരുന്ന ഇങ്കാകൾ നിർമിച്ച പുഷ്‌പചഷകങ്ങളും ആഭരണങ്ങളും പ്രതിമകളും മറ്റും സ്‌പെയിൻകാർ ഇവരിൽനിന്ന്‌ ധാരാളമായി പിടിച്ചെടുത്തു. അതിൽ അപൂർവം ചിലതുമാത്രമേ ഇപ്പോൾ അവശേഷിക്കുന്നുള്ളൂ.

അതിലോലമായ സൂക്ഷ്‌മോപകരണങ്ങളുണ്ടാക്കുവാൻ പറ്റിയ ഒരു ലോഹമിശ്രിതത്തിന്റെ നിർമ്മാണരീതികൾ അവർക്കറിയാമായിരുന്നു. തലയോട്ടി തുറന്നുള്ള ശസ്‌ത്രക്രിയയ്‌ക്കുവരെ ഉപയോഗിച്ചിരുന്ന ശസ്‌ത്രക്രിയോപകരണങ്ങൾ ഇവർ നിർമിച്ചിരുന്നു. വർണഭംഗിയുള്ള അങ്കികളും മറ്റു വസ്‌ത്രങ്ങളും നെയ്യുന്നതിൽ ഇങ്കാവനിതകൾ വിദഗ്‌ധകളായിരുന്നു. ലോഹപ്പണി, മൺപാത്രങ്ങളുടെയും ആടയാഭരണങ്ങളുടെയും നിർമ്മാണം തുടങ്ങിയവയിൽ ഇങ്കാകൾ പ്രദർശിപ്പിച്ച സാമർഥ്യം അവരുടെ സൗന്ദര്യബോധത്തിന്റെയും കലാവൈദഗ്‌ധ്യത്തിന്റെയും നിദർശനങ്ങളാണ്‌.

പരമ്പരാഗതമായ നൃത്തസംഗീതാദികളിലുള്ള നൈപുണ്യവും ഇങ്കാകൾ നിലനിർത്തിപ്പോന്നു. സ്വകാര്യവിനോദങ്ങൾക്കും മതസംബന്ധിയായ ആഘോഷവേളകൾക്കും നൃത്തപരിപാടികൾ സാധാരണമായിരുന്നു. പോർക്കളത്തിൽവച്ചും പടയാളികൾ ഉത്സാഹപ്രകടനാർഥം നൃത്തമാടിയിരുന്നു, ക്രുദ്ധരായ ഭരണത്തലവരെ സാന്ത്വനപ്പെടുത്തുവാനും ഇവർ നൃത്തം ഒരുപാധിയാക്കിയിരുന്നു. ഇത്തരം നൃത്തപ്രകടനങ്ങളിൽ ദേശീയജീവിതത്തിന്റെ ഭിന്നരൂപങ്ങൾ പ്രതിഫലിച്ചിരുന്നു. നൃത്തസംഗീതവേളകളിൽ ഗായകർ പ്രണയഗാനങ്ങളും സമരഗാനങ്ങളും ആലപിച്ചിരുന്നു. ഒരു ഇങ്കായെ ശ്‌ളാഘിച്ചുകൊണ്ടുള്ള വീരഗാഥ ക്വെചുവൻ ഭാഷയിൽനിന്നും സ്‌പാനിഷിലേക്കു വിവർത്തനം ചെയ്‌തിട്ടുണ്ട്‌.

ഇങ്കാകൾ സ്വന്തമായ ഒരു അക്ഷരമാലയ്‌ക്കോ ചിത്രലിപിക്കോ രൂപം നല്‌കിയിട്ടില്ല എന്നാണ്‌ ഗവേഷകരുടെ അഭിപ്രായം. സ്‌പാനിഷ്‌ കുടിയേറ്റക്കാലത്ത്‌ ആശയവിനിമയത്തിനും ആലേഖനത്തിനുമായി "ഖ്യുപു' എന്ന സാങ്കേതികമാർഗ്ഗമാണ്‌ ഇങ്കാകൾ ഉപയോഗിച്ചിരുന്നത്‌. പല നീളത്തിൽ, നിരവധി കെട്ടുകളുള്ള വർണനൂലുകളെ ഒരു പ്രത്യേക രീതിയിൽ സംവിധാനപ്പെടുത്തിയാണ്‌ ഖ്യുപുകൾ ഉണ്ടാക്കിയിരുന്നത്‌. ഖ്യുപുകൾ മുഴുവൻ സ്‌പാനിഷ്‌ ആക്രമണകാരികൾ നശിപ്പിച്ചുകളഞ്ഞു.

ഭൂമിയുടെ ഉടമസ്ഥത വ്യക്തികൾക്കായിരുന്നില്ല, കുടുംബത്തിനായിരുന്നു. കുടുംബത്തിലെ അംഗസംഖ്യയുടെ ഏറ്റക്കുറച്ചിലനുസരിച്ച്‌ ഭൂമി വിഭജിച്ചു നല്‌കിയിരുന്നു. സ്വന്തം ഭൂമിയിലെ കൃഷിക്കുപുറമേ, മതസ്ഥാപനങ്ങളുടെയും അശക്തരുടെയും കൃഷിഭൂമിയിലെ കാര്യങ്ങൾ ശ്രദ്ധിക്കുവാൻ മറ്റുള്ളവർ ബാധ്യസ്ഥരായിരുന്നു. മച്ചിന്റെ ഗുണവും മേന്മയും ഇവർ പരമാവധി ചൂഷണം ചെയ്‌തു. അനുകൂലകാലാവസ്ഥയും വളപുഷ്‌ടിയുമുള്ള പ്രദേശത്ത്‌ അവർ കടുംകൃഷി ചെയ്‌തിരുന്നു. ചോളം, ഉരുളക്കിഴങ്ങ്‌, കുരുമുളക്‌, തക്കാളി, നിലക്കടല, അമര, മത്തൻ, മരച്ചീനി, പരുത്തി, കൊക്കോ, പഴവർഗങ്ങൾ എന്നിവയായിരുന്നു പ്രധാന കൃഷിയിനങ്ങൾ. മത്സ്യവും, ചെമ്മരിയാട്‌, ലാമ, ഗിനിപ്പന്നി, മാൻ എന്നിവയുടെ മാംസവും ഇവരുടെ പ്രധാനഭക്ഷണമായിരുന്നു.

മരാമത്തുജോലികൾക്കും, ഖനിപ്രവൃത്തികൾക്കുംവേണ്ടി ഇങ്കാകൾ തങ്ങളുടെ പ്രയത്‌നശക്തി വിനിയോഗിച്ചു; കൂടാതെ പട്ടാളക്കാരായും രാജദൂതന്മാരായും സേവനമനുഷ്‌ഠിക്കുവാൻ സാധാരണക്കാർ ബാധ്യസ്ഥരായിരുന്നു. എല്ലാ ജോലികളും ഉദ്യോഗസ്ഥന്മാരുടെ മേൽനോട്ടത്തിലാണ്‌ നടത്തിയിരുന്നത്‌; എന്നാൽ തൊഴിലാളികൾക്ക്‌ അവരുടെ പ്രായവും ആരോഗ്യവും കണക്കിലെടുത്തുകൊണ്ടുള്ള ജോലി മാത്രമേ നല്‌കിയിരുന്നുള്ളൂ.

രാഷ്‌ട്രത്തിനും ദേവാലയത്തിനും നല്‌കേണ്ടിയിരുന്ന ഉത്‌പന്നവിഹിതങ്ങൾ തലസ്ഥാനമായ കൂസ്‌കോയിലേക്കു നേരിട്ടെത്തിച്ചതിനുശേഷം ബാക്കിയുള്ളവ പട്ടണങ്ങളിലും ഗ്രാമപ്രദേശങ്ങളിലുമുള്ള സംഭരണശാലകളിലേക്കു നീക്കംചെയ്യുക പതിവായിരുന്നു. ഇവിടെനിന്നാണ്‌ വിവിധാവശ്യങ്ങൾക്കും പല കേന്ദ്രങ്ങൾക്കുമായി വിതരണം നടത്തിയിരുന്നത്‌. രാജകുടുംബാംഗങ്ങളും അപൂർവം ചില കുലീനരുമൊഴികെ മറ്റാരുംതന്നെ അമിതമായ സുഖഭോഗങ്ങളിൽ മുഴുകിയല്ല ജീവിച്ചിരുന്നത്‌. സാധാരണക്കാർ വെറും കൂരകളിലാണു പാർത്തിരുന്നത്‌. ചുടുകട്ടയും തടിയും ചിലപ്പോൾ കരിങ്കല്ലും ഉപയോഗിച്ചാണ്‌ വീടുകൾ നിർമിച്ചിരുന്നത്‌.

ആരാധനാമൂർത്തിയായ സൂര്യദേവനെ ഉദ്ദേശിച്ചുള്ള ആർഭാടപൂർവമായ ഉത്സവാഘോഷങ്ങളോടെ ഇങ്കാവർഷം ആരംഭിക്കുന്നു. അയനകാലവും സമരാത്രദിനങ്ങളും കണക്കാക്കുവാൻ ഇങ്കാകൾ അവരുടേതായ ഒരു മാർഗ്ഗം ആസൂത്രണം ചെയ്‌തു. കൂസ്‌കോകുന്നിന്റെ പൂർവപാർശ്വത്തിൽ ചതുഷ്‌ക്കോണാകൃതിയുള്ള എട്ടു സൗധങ്ങൾ അവർ നിർമിച്ചു. സൂര്യരശ്‌മികൾ ഈ സൗധശ്യംഗങ്ങൾക്കിടയിൽകൂടി കടന്നുപോകുന്ന രീതി വീക്ഷിക്കുവാനും അതിൽനിന്നു വേനലിന്റെയും വർഷത്തിന്റെയും ഗതിവിഗതികൾ നിരീക്ഷിക്കുവാനും ഇങ്കാ പുരോഹിതന്മാർക്കു കഴിഞ്ഞിരുന്നതായി വിശ്വസിക്കപ്പെടുന്നു.

അയഞ്ഞതും കൈയില്ലാത്തതുമായ മുട്ടോളമെത്തുന്ന കുപ്പായമാണ്‌ ഇങ്കാകൾ ധരിച്ചിരുന്നത്‌. സമചതുരാകൃതിയുള്ള കുറിയമുണ്ട്‌ മാറിൽ കെട്ടിയിടുകപതിവായിരുന്നു. നാരോ തുകലോ ഉപയോഗിച്ചുള്ള പാപ്പാസുകളും ഇവർ നിർമിച്ചിരുന്നു. മാങ്കോ കപാക്കിന്റെ പത്‌നിയും സഹോദരിയുമായ മാമാ ഒക്‌ളോ ആയിരുന്നു ഇങ്കാസ്‌ത്രീകളെ വസ്‌ത്രം നെയ്യാനും പാപ്പാസുണ്ടാക്കാനും അഭ്യസിപ്പിച്ചതെന്ന്‌ ഐതിഹ്യങ്ങൾ പറയുന്നു. ലളിതമായ ഈ വേഷം പില്‌ക്കാലത്തു പരിഷ്‌കരിക്കപ്പെട്ടു. മേൽത്തരം നാരുപയോഗിച്ചു കമനീയമായ വസ്‌ത്രങ്ങൾ അവർ നെയ്‌തുണ്ടാക്കി. കുലീനരും രാജകുമാരിമാരും മോടിയായി വസ്‌ത്രധാരണം ചെയ്യുന്നതിൽ പ്രത്യേകം ശ്രദ്ധിച്ചിരുന്നു; രാജകുടുംബാംഗങ്ങൾ വിലകൂടിയ കർണാഭരണങ്ങൾ അണിഞ്ഞിരുന്നതായും തെളിവുകളുണ്ട്‌.

ജനങ്ങളുടെമേൽ പൂർണനിയന്ത്രണവും അവരിൽ ശിക്ഷണബോധവും ഏർപ്പെടുത്തുവാൻ ഇങ്കാഭരണാധികാരികൾക്കു കഴിഞ്ഞിരുന്നു; എന്നാൽ സദ്‌ഭരണത്തെ ലക്ഷ്യമാക്കിയുള്ള പാരമ്പര്യങ്ങളും കീഴ്‌വഴക്കങ്ങളും അവർ വിസ്‌മരിച്ചിരുന്നില്ല. സൂര്യവംശജരെന്ന അവകാശവാദം ഭരണാധിപന്മാരുടെ മഹത്ത്വത്തിന്റെ മാറ്റു കൂട്ടുവാൻ അത്യന്തം സഹായിച്ചു. സൂര്യനുമായി തങ്ങൾക്കു നിരന്തരസമ്പർക്കമുണ്ടെന്നുപോലും ഇങ്കാകൾ വിശ്വസിച്ചിരുന്നു. രാജഭക്തിയെ ത്വരിപ്പിക്കാനുതകുന്ന തരത്തിലുള്ള പല നിയമങ്ങളും അനുഷ്‌ഠാനങ്ങളും നിലവിലിരുന്നു. അവ പ്രാവർത്തികമാക്കാൻ ജനങ്ങൾ പ്രത്യേകം ശ്രദ്ധിച്ചിരുന്നു.

രാജാക്കന്മാരിലുള്ള ദേവത്വാരോപണം ഇങ്കാ സാമ്രാജ്യ രൂപവത്‌കരണത്തിന്റെ താങ്ങും തണലുമായി ഭവിച്ചു. അഗണ്യരായി കഴിഞ്ഞിരുന്ന ഇങ്കാകളെ 1440-ൽ ചങ്കാഗോത്രക്കാർ ആക്രമിച്ചതോടെയാണ്‌ അവരുടെ വീറും വീര്യവും പുറത്തായത്‌. ഇങ്കാകൾ തോല്‌പിക്കപ്പെട്ടെങ്കിലും വളരെവേഗംതന്നെ അവർ പടവെട്ടി വിജയം പുനഃസ്ഥാപിക്കുകയുണ്ടായി. ഈ വിജയം സാമ്രാജ്യസൃഷ്‌ടിയുടെ സാഹസികമേഖലയിലേക്കു അവരെ നയിച്ചു. ആക്രമണത്തിൽ അനുപമമായ സാമർഥ്യവും രാജ്യഭരണത്തിൽ അസാധാരണമായ കർമവൈഭവവും ഉള്ളവരായിരുന്നു ഇങ്കാഭരണാധിപന്മാർ. രക്തച്ചൊരിച്ചിൽ ഒഴിവാക്കാൻ ഇങ്കാകൾ ആവുന്നത്ര ശ്രമിച്ചിരുന്നു. അനുനയങ്ങൾ കൊണ്ടും പ്രലോഭനങ്ങൾകൊണ്ടും കീഴടക്കാൻ കഴിയുന്ന ഗോത്രങ്ങളുടെമേൽ ശക്തിയുടെയും യുദ്ധത്തിന്റെയും ഉരുക്കുമുഷ്‌ടികൾ ഇവർ പ്രയോഗിച്ചിരുന്നില്ല; എന്നാൽ മാരകമായ പ്രഹരമേല്‌പിക്കുവാൻ പോന്നവിധം സുശക്തവും സുസംഘടിതവുമായിരുന്നു ഇങ്കാസേന.

രാജ്യത്തിലെ പ്രധാന ഔദ്യോഗികപദവികളെല്ലാം രാജകുടുംബാംഗങ്ങൾ തന്നെയാണ്‌ വഹിച്ചിരുന്നത്‌; കുലീനരുടെ പദവി ഇവർക്കു താഴെയായിരുന്നു. സമസ്‌തസൗഭാഗ്യങ്ങളുടെയും പ്രത്യേകാവകാശങ്ങളുടെയും ഉടമകളായിരുന്നു ഇങ്കാഭരണാധിപന്മാർ. കീഴടക്കപ്പെട്ട ഗോത്രത്തലവന്മാരെയും ക്രമേണ ഈ വിശേഷാധികാര പദവി നല്‌കി ഇവർ ബഹുമാനിച്ചുപോന്നു. അവരുടെ പുത്രന്മാർക്ക്‌ കൂസ്‌കോയിൽ വിദ്യാഭ്യാസസൗകര്യമേർപ്പെടുത്തുകയും അവരെ കൊട്ടാരത്തിലെ മതാനുഷ്‌ഠാനങ്ങൾക്കായി നിയോഗിക്കുകയും ചെയ്‌തു. നഷ്‌ടപ്പെട്ട ശക്തിക്കും സ്വാതന്ത്യ്രത്തിനും പരിഹാരമായി ഇങ്കാസാമ്രാജ്യത്തിലെ ഉന്നതമായ പദവികൾ ഇവർക്കു നല്‌കപ്പെട്ടു. വർഗപരമായ വ്യക്തിത്വം നിലനിർത്തുന്നതിലും അവർക്കു സ്വാതന്ത്യ്രമുണ്ടായിരുന്നു. അന്തസ്സും വൈശിഷ്‌ട്യവുമുള്ള ഒരു ജനതയാണു തങ്ങളെന്ന ചിന്ത ഇങ്കാകളെ എപ്പോഴും കർമനിരതരാക്കിവന്നു. പുതുതായി കീഴടക്കുന്ന സ്ഥലങ്ങളിൽ പാർക്കുന്നതിന്‌ ഇവർ പ്രത്യേക സംഘങ്ങളെ അയച്ചിരുന്നു. ഇവരുടെ വാസകേന്ദ്രങ്ങൾ ഇങ്കാസാമ്രാജ്യത്തിന്റെ ചിഹ്നങ്ങളും മർമങ്ങളുമായി കരുതിപ്പോന്നു. ക്വെചുവൻ ഭാഷ സംസാരിക്കുന്ന മറ്റു ഗോത്രക്കാരെപ്പോലും തങ്ങളുടെ സ്വന്തം ആളുകളായി കൈക്കൊള്ളാൻ ഇങ്കാകൾ മടിച്ചില്ല. വർഗബോധവും ദൃഢനിശ്ചയവുമുള്ള ഒരു ജനതയായിരുന്നു ഇങ്കാകൾ.

ഇങ്കാസാമ്രാജ്യം അസാധാരണമാംവിധം കെട്ടുറപ്പുള്ളതായിരുന്നു എന്നതിന്‌ നാലു ശതാബ്‌ദക്കാലത്തെ അന്യൂനമായ അതിന്റെ നിലനില്‌പുതന്നെ തെളിവാണ്‌. കലാപങ്ങളും ആഭ്യന്തരസമരങ്ങളും നന്നേ വിരളമായിരുന്നു. 1330 മുതൽ 1530 വരെയുള്ള കാലഘട്ടത്തിൽ കേവലം ഒരൊറ്റ ഭരണാധിപൻ മാത്രമാണ്‌ അധികാരഭ്രഷ്‌ടനായത്‌. അവിധേയത്വം, ഗൂഢാലോചന, പിന്തുടർച്ചാതർക്കങ്ങൾ എന്നിവ അപൂർവമായിരുന്നു. ഗൂഢാലോചനകളും ഉപജാപങ്ങളും നിർദാക്ഷിണ്യം അമർച്ച ചെയ്യപ്പെട്ടിരുന്നു. രാജ്യദ്രാഹികളെ തൂക്കിലിടുകയോ തടവിലാക്കുകയോ അടിമകളാക്കുകയോ ചെയ്യുകയായിരുന്നു പതിവ്‌. വാർത്താപ്രാധാന്യമുള്ള കാര്യങ്ങൾ സാമ്രാജ്യത്തിന്റെ നാനാഭാഗങ്ങളിൽനിന്നും വളരെ വേഗത്തിൽ തലസ്ഥാനത്തെത്തിക്കാൻ വ്യവസ്ഥകളുണ്ടായിരുന്നു. പ്രത്യേക പരിശീലനം ലഭിച്ച സന്ദേശവാഹകരായിരുന്നു ഇതിന്റെ സൂത്രധാരന്മാർ. ഇത്തരമൊരു സംവിധാനത്തിൻകീഴിൽ കലാപങ്ങൾക്കുള്ള സാഹചര്യങ്ങളും സാധ്യതകളും പരിമിതമായിരുന്നു.

ഇങ്കാസാമ്രാജ്യം ഒരു ആഭ്യന്തര സമരത്തിന്റെ നീർച്ചുഴിയിലകപ്പെട്ടിരുന്ന കാലത്തായിരുന്നു സ്‌പാനിഷ്‌ ആക്രമണം നടന്നത്‌. ചില പ്രത്യേക സാഹചര്യങ്ങൾ സൃഷ്‌ടിച്ച ഈ സ്ഥിതിവിശേഷം അവരുടെ ശക്തിക്ഷയത്തിനും നാശത്തിനും വഴിയൊരുക്കി. ഇങ്കാരാജാവായ ഹ്വായ്‌നി കപാക്‌ 1525-ൽ ജാരസന്തതിക്കുവേണ്ടി സാമ്രാജ്യം വിഭജിച്ചു. ക്വിറ്റോ കേന്ദ്രമാക്കി സാമ്രാജ്യത്തിന്റെ ഉത്തരഭാഗം ഈ ഗണികാപുത്രനും കൂസ്‌കോ കേന്ദ്രമാക്കി ശേഷഭാഗം ഔരസപുത്രനും കൊടുത്തു. ഇവർ പരസ്‌പരം സ്‌പർധയിലും കലഹത്തിലുമാണ്‌ കഴിഞ്ഞിരുന്നത്‌. വിഭജിക്കപ്പെട്ട ഇങ്കാശക്തി സ്‌പെയിൻകാരുടെ ആധിപത്യത്തിനു വഴിയൊരുക്കി. 1533-ൽ ഫ്രാൻസിസ്‌കോ പിസാറോ (1470-1541)യുടെ നേതൃത്വത്തിൽ സ്‌പെയിൻകാർ ഇങ്കാകളെ തോല്‌പിച്ചു കീഴടക്കി, അവസാനത്തെ ഇങ്കാരാജാവായ അറ്റാവാല്‌പയെ തടവുകാരനാക്കുകയും പിന്നീട്‌ വധിക്കുകയും ചെയ്‌തതോടെ (1533 ആഗ. 29) ഇങ്കാസാമ്രാജ്യം അസ്‌തമിച്ചു.


</doc>
<doc id="390731" url="https://ml.wikipedia.org/wiki?curid=390731" title="റീച്ചാർഡ് തലേർ">
റീച്ചാർഡ് തലേർ

റീച്ചാർഡ് എച്ച്. തലേർ (1945 സെപ്റ്റംബർ 12) ഒരു അമേരിക്കൻ സാമ്പത്തികശാസ്ത്രജ്ഞനും, യൂണിവേഴ്സിറ്റി ഓഫ് ചിക്കാഗോ ബൂത്ത് സ്ക്കൂൾ ഓഫ് ബിസിനസ്സിലെ റാൽഫ് ആന്റ് ഡോറത്തി കെല്ലർ സെർവീസ് പ്രൊഫസറുമാണ്.

ബിഹേവിയറൽ ഫിനാൻസിലെ മികച്ച തിയറിസ്റ്റായി റീച്ചാർഡിനെ പരിഗണിക്കാം, ഡാനിയൽ കാനെമൻ -നോടൊപ്പമുള്ള അദ്ദേഹത്തിന്റെ പ്രവർത്തനങ്ങൾ ശ്രദ്ധേയമാണ്. ബിഹേവിയറൽ എക്കണോമിക്സിന്  2017-ൽ  അദ്ദേഹം സാമ്പത്തികശാസ്ത്രത്തിനുള്ള നോബേൽ നേടി. തലേറിനെ നോബേലിനായി തിരഞ്ഞെടുത്തപ്പോൾ പുരസ്കാരത്തിന്റെ റോയൽ സ്വീഡിഷ് അക്കാദമി ഓഫ് സയൻസെസിന്റെ മറുപടി,  സാമ്പത്തികശാസ്ത്രത്തിന്റേയും മനഃശാസ്ത്രത്തിന്റേയും വിശകലന പ്രക്രിയകൾ തമ്മിലുള്ള നൂലിഴയായിരുന്നു അദ്ദേഹത്തിന്റെ ചിന്തകൾ എന്നായിരുന്നു. 

ന്യൂ ജേഴ്സിയിലെ ഈസ്റ്റ് ഓറഞ്ചിലാണ് തലേർ ജനിച്ചത്, അമ്മ റോസ്ലിൻ ഒരു അധ്യാപികയായിരുന്നു, അച്ഛൻ ആലൻ എം.തലേർ  ന്യൂ ജേഴ്സിയിലെ ന്യൂവാർക്കിലെ പ്രുഡെൻഷ്യൽ ഫിനാൻഷ്യലിൽ ഇൻഷ്വറൻസിൽ അപകടസാദ്ധ്യതകൾക്കനുസൃതമായി അടയ്‌ക്കേണ്ട തുക നിശ്ചിയിക്കുന്ന വിദഗ്‌ദ്ധനായിരുന്നു, അച്ഛൻ ജനിച്ചത് ടൊറോണ്ടോയിലായിരുന്നു. തലേറിന്റെ കുടുംബം ഒരു ജൂത കൂടുംബമായിരുന്നു, രണ്ട് സഹോദരന്മാർക്കൊപ്പമായിരുന്നു തലേർ വളർന്നത്. പിന്നീട് തലേർ മാർക്കറ്റിങ്ങ് പ്രൊഫസറായ ഫ്രാൻസെ ലെക്ലെർകിനെ വിവാഹം കഴിച്ചു, അവർക്ക് മൂന്ന് മക്കളാണ്.

തലേർ ബിരുദം എടുത്തത് ന്യവാർക്ക് അക്കാദമിയിൽ നിന്നാണ്, കേസ് വെസ്റ്റേൺ റിസെർവ് യൂണിവേഴ്സിറ്റിയിൽ നിന്ന് 1967-ൽ ബാച്ചിലർ ഓഫ് ആർട്ട്സ് എടുത്തു.1970 ബിരുദാനന്തര ബിരുദവും നേടി, അതിനു ശേഷമാണ് അദ്ദേഹത്തിന്റെ  "ദി വാല്യു ഓഫ് സേവിങ്ങ് എ ലൈഫ്" എന്ന പ്രബന്ധം എഴുതുന്നത്.

പഠനം പൂർത്തിയാക്കിയതിന് ശേഷം  അദ്ദേഹം യൂണിവേഴ്സിറ്റി ഓഫ് റോച്ചെസ്റ്ററിൽ പ്രൊഫസറായി ജോലിക്ക് കയറി. 1978 മുതൽ 1995 വരെ കോർനെൽ യൂണിവേഴ്സിറ്റിയിലെ എസ്.സി ജോൺസൺ കോളേജ് ഓഫ് ബിസിനസ്സിൽ ഫാക്ക്വൽട്ടി മെമ്പറായിരുന്നു, അതിനുശേഷം 1995-ൽ യൂണിവേഴ്സിറ്റി ഓഫ് ചിക്കാഗോയുടെ ബൂത്ത് സക്കൂൾ ഓഫ് ബിസിനസ്സിലേക്ക് മാറി.



</doc>
<doc id="390743" url="https://ml.wikipedia.org/wiki?curid=390743" title="ആർഡബ്ലിയുടിഎച്ച് ആക്കൻ യൂണിവേഴ്സിറ്റി">
ആർഡബ്ലിയുടിഎച്ച് ആക്കൻ യൂണിവേഴ്സിറ്റി

"'RWTH ആക്കൻ യൂണിവേഴ്സിറ്റി () or "Rheinisch-Westfälische Technische Hochschule Aachen""' ജർമ്മനിയിലെ വടക്കൻ റൈൻ-വെസ്റ്റ്ഫാലിയയിലെ ആക്കനിൽ സ്ഥിതിചെയ്യുന്ന ഗവേഷണ സർവ്വകലാശാലയാണ്. 44 പഠന വിഭാഗങ്ങളിലായി 42,000 ൽ കൂടുതൽ വിദ്യാർത്ഥികൾ ചേർന്നു പഠിക്കുന്ന ജർമ്മനിയിലെ ഈ സർവ്വകലാശാല ജർമ്മനിയിലെ ഏറ്റവും വലിയ സാങ്കേതിക സർവകലാശാലയാണ്. സർവ്വകലാശാല വ്യവസായവുമായി അടുത്ത ബന്ധം നിലനിർത്തുന്നു (ജർമ്മൻ കോർപ്പറേറ്റ് ഗ്രൂപ്പുകളിലെ അഞ്ചു ബോർഡ് അംഗങ്ങളിലൊരാൾ ആക്കൻ സർവ്വകലാശാലയിൽ പഠിച്ചവരാണ്) കൂടാതെ മറ്റെല്ലാ ജർമ്മൻ യൂണിവേഴ്സിറ്റികളേക്കാളും ഏറ്റവും കൂടുതൽ തുക തേർഡ് പാർട്ടി ഫണ്ടായി ഓരോ ഫാക്കൽറ്റി അംഗത്തിനും ലഭിക്കുന്നതും ഇവിടെയാണ്. 


</doc>
<doc id="390762" url="https://ml.wikipedia.org/wiki?curid=390762" title="ലിറ്റിൽ ബിഗ് ഹോൺ കോളജ്">
ലിറ്റിൽ ബിഗ് ഹോൺ കോളജ്

ലിറ്റിൽ ബിഗ് ഹോൺ കോളജ് തെക്കൻ-മദ്ധ്യ മൊണ്ടാനയിലെ ക്രോ ഏജൻസിയിലെ ക്രോ ഇന്ത്യൻ റിസർവേഷൻ കേന്ദ്രമായി സ്ഥിതിചെയ്യുന്ന ഒരു അമേരിക്കൻ ഇന്ത്യൻ ആദിവാസി കോളജാണ്. നിലവിലെ 398 വിദ്യാർത്ഥികളാണ് ഇവിടെ പ്രവേശനം നേടിയിരിക്കുന്നത്. ലിറ്റിൽ ബിഗ് ഹോൺ കോളേജ് ഒരു രണ്ട് വർഷ വിദ്യാഭ്യാസത്തിനുള്ളതും ക്രോ ഇൻഡ്യൻ റിസർവേഷനിലെ ജനങ്ങളുടെ സേവനത്തിനായുള്ള ആദിവാസികളുടെ ഉടമസ്ഥതയിലുള്ള കമ്യൂണിറ്റി കോളേജ് ആണ്. ഈ കോളജിന്റെ തുറന്ന പ്രവേശന നയം കാരണമായി ഒരു ഹൈസ്കൂൾ ഡിപ്ലോമ അല്ലെങ്കിൽ GED ഉള്ള മുതിർന്ന ആളുകൾക്കു് LBHC പ്രവേശനം നൽകുന്നു. വിദ്യാർത്ഥി സമൂഹത്തിൽ ക്രോ ട്രൈബൽ അംഗങ്ങൾ (95 ശതമാനം), പടിഞ്ഞാറൻ മലനിരകളിലുള്ള അമേരിക്കൻ ഇൻഡ്യൻ വംശജരായ അംഗങ്ങൾ (3 ശതമാനം), ബിഗ് ഹോൺ കൗണ്ടി ഏരിയയിലെ ഇന്ത്യൻ വംശജരല്ലാത്തവർ (2 ശതമാനം) എന്നിങ്ങനെയാണ്.


</doc>
<doc id="390764" url="https://ml.wikipedia.org/wiki?curid=390764" title="ഹലോ നെറ്റ്‌വർക്ക്">
ഹലോ നെറ്റ്‌വർക്ക്

ഗൂഗിളിന്റെ നിയന്ത്രണത്തിൽ ഉണ്ടായിരുന്ന പ്രശസ്ത സോഷ്യൽ നെറ്റ്‌വർക്ക് സർവ്വീസ് ആയിരുന്ന ഓർക്കുട്ടിന്റെ സ്ഥാപകൻ ഓർക്കുട് ബുയുക്കൊട്ടൻ‌ (en: Orkut Buyukkokten), മുൻ-ഗൂഗിൾ എൻജിനീയർമാരുടെ ഒരു ചെറിയ സംഘം എന്നിവർ ഒത്തുചേർന്ന് സ്ഥാപിച്ചതാണ് ഹലോ നെറ്റ്‌വർക്ക്. ഔദ്യോഗിക വിജ്ഞാപനം ജൂലൈ 19, 2016 ഇൽ ആയിരുന്നു. കഴിഞ്ഞ 16 വർഷങ്ങളായി സോഷ്യൽ നെറ്റ്‌വർക്കിംഗിന്റെ പരിണാമത്തിനു സാക്ഷ്യം വഹിച്ച ശേഷം, ഓർക്കുട്ടിൽ ജനങ്ങളെ അവരുടെ പൊതു താല്പര്യങ്ങൾക്കു ചുറ്റും ഒരുമിച്ച് കൊണ്ടുവരാൻ സഹായിച്ചു വന്നിരുന്നു. ഹലോ നിങ്ങളുടെ വികാരങ്ങൾക്കും ചിന്തകൾക്കുമനുസൃതമായി ആളുകളെയും ഉള്ളടക്കത്തെയും തമ്മിൽ ബന്ധിപ്പിക്കുന്നു. നിങ്ങൾ ആരാണ് എന്ന കാര്യം മറ്റുള്ളവരെ കാണിക്കാനും, നിങ്ങൾ ഇഷ്ടപ്പെടുന്നത് പ്രകടിപ്പിക്കുന്നതിനും അർത്ഥപൂർണ്ണമായ ബന്ധങ്ങൾ സൃഷ്ടിക്കുന്നതിനും അനുവദിക്കുന്ന ഒരു സോഷ്യൽ മീഡിയ ബന്ധമാണ് ഹലോ നെറ്റ്‌വർക്ക് കാഴ്ച വെയ്ക്കുന്നത്. ടെലഗ്രാം, വാട്സാപ്പ് തുടങ്ങിയ സോഷ്യൽ മീഡിയാ മാധ്യമങ്ങളോട് ചേർത്തു നിർത്താവുന്ന ആപ്ലിക്കേഷനാണിത്.

കാലിഫോർണിയയിലെ മൗണ്ടൻ വ്യൂവിലുള്ള ഓഫീസ് അടക്കം സാൻഫ്രാൻസിസ്കോയിൽ ഒരു പ്രധാന ഓഫീസോടുകൂടി ഇപ്പോൾ ഹലോ നെറ്റ്‌വർക്ക് പ്രവർത്തിച്ചു വരുന്നു. ഹലോ ഉണ്ടാക്കാൻ സഹായിക്കുന്നതിൽ സാങ്കേതികമായോ അല്ലെങ്കിൽ ഒരു കമ്മ്യൂണിറ്റി പ്രധാനിയെന്ന നിലയിലോ പ്രവർത്തിക്കുവാൻ സാധിക്കുന്നവർക്ക് അവർ തുടക്കമെന്ന നിലയിൽ അവസരങ്ങൾ ഒരുക്കിക്കൊടൗക്കുന്നു. ഐ.ഓ.എസ്സിലും ആൻഡ്രോയിഡ് ഫ്രെയിം വർക്കുകളിലും ഹലോ ലഭ്യമാണ്.


</doc>
<doc id="390767" url="https://ml.wikipedia.org/wiki?curid=390767" title="വേങ്ങര ഉപതിരഞ്ഞെടുപ്പ്">
വേങ്ങര ഉപതിരഞ്ഞെടുപ്പ്

ഇടതു സർക്കാർ വന്നശേഷമുള്ള ആദ്യ അസംബ്ലി ഉപതിരഞ്ഞെടുപ്പാണ് വേങ്ങരയിൽ നടന്നത്. മണ്ഡലത്തിനു കഷ്ടിച്ച് ആറര വയസ്സാണ് പ്രായം. രണ്ടുതവണ ജയിച്ചതു പി.കെ.കുഞ്ഞാലിക്കുട്ടി. കഴിഞ്ഞ തവണ കുഞ്ഞാലിക്കുട്ടിയുടെ ഭൂരിപക്ഷം (38,057) എൽഡിഎഫ് സ്ഥാനാർഥി നേടിയ വോട്ടുകളേക്കാൾ (34,124) കൂടുതൽ. അഞ്ചുമാസം മുൻപു നടന്ന മലപ്പുറം ലോക്സഭാ ഉപതിരഞ്ഞെടുപ്പിൽ കുഞ്ഞാലിക്കുട്ടിക്ക് ഏറ്റവുമധികം ഭൂരിപക്ഷം (40,529) വേങ്ങര മണ്ഡലത്തിലായിരുന്നു.

പാർട്ടി– മുസ്ലിം ലീഗ്. 1982ൽ തിരൂരങ്ങാടിയിൽ സിപിഐ സ്ഥാനാർഥിയായി ആദ്യ പോരാട്ടം. ലീഗ് നേതാവ് കെ.അവുക്കാദർകുട്ടി നഹയോടു തോറ്റു. സിപിഐ ജില്ലാ സെക്രട്ടറിയായിരിക്കെ 1987ൽ പാർട്ടി വിട്ടു ലീഗിലെത്തി. സംസ്ഥാന സെക്രട്ടറി, ജില്ലാ ജനറൽ സെക്രട്ടറി പദവികൾ വഹിച്ചു. 2001ൽ കൊണ്ടോട്ടിയെയും 2011ൽ വള്ളിക്കുന്നിനെയും നിയമസഭയിൽ പ്രതിനിധീകരിച്ചു.

സിപിഐയിലായിരിക്കുന്ന കാലത്തു കമ്യൂണിസം പഠിക്കാൻ റഷ്യയിൽ പോയിട്ടുണ്ട്. പിന്നീടു മുസ്‌ലിം ലീഗിലെത്തിയപ്പോൾ കോളമെഴുത്തിനും പുസ്തകരചനയ്ക്കും സമയം കണ്ടെത്തി. അഭിഭാഷകനെന്ന നിലയിൽ വൈദ്യസംബന്ധമായ കേസുകൾ കൈകാര്യം ചെയ്യുന്നതിനാൽ ചികിത്സാരീതികളെപ്പറ്റിയും പഠിക്കാറുണ്ട്.

പാർട്ടി– സിപിഎം. അഭിഭാഷകൻ. കഴിഞ്ഞ തവണ വേങ്ങരയിൽ പി.കെ.കുഞ്ഞാലിക്കുട്ടിക്കെതിരെ മത്സരിച്ചു പരാജയപ്പെട്ടു. ഇപ്പോൾ സിപിഎം തിരൂരങ്ങാടി ഏരിയാ കമ്മിറ്റിയംഗം. എആർ നഗർ പഞ്ചായത്ത് മുൻ അംഗം. ഡിവൈഎഫ്ഐ ജില്ലാ കമ്മിറ്റി മുൻ അംഗവുമാണ്.

നിയമത്തിൽ ഡോക്ടറേറ്റ് എന്ന മോഹവുമായി എൽഎൽബിക്കുശേഷം എൽഎൽഎമ്മിനു ചേർന്നു. പക്ഷേ, പഠനം പാതിവഴിയിൽ മുടങ്ങി. പിന്നീടു പോണ്ടിച്ചേരി സർവകലാശാലയിൽ ചേർന്നു മനുഷ്യാവകാശ നിയമത്തിൽ മാസ്റ്റർ ബിരുദമെടുത്തു.

പാർ‌ട്ടി– ബിജെപി. അധ്യാപകനായിരുന്നു. 1977ൽ ജനതാ പാർട്ടി താനൂർ പഞ്ചായത്ത് പ്രസിഡന്റായി. യുവമോർച്ച ജില്ലാ പ്രസിഡന്റ്, ബിജെപി ജില്ലാ പ്രസിഡന്റ്, സംസ്ഥാന സെക്രട്ടറി പദവികൾ വഹിച്ചു. ഇപ്പോൾ ദേശീയ സമിതിയംഗം. നാലു തവണ വീതം നിയമസഭയിലേക്കും ലോക്സഭയിലേക്കും മത്സരിച്ചു. 


</doc>
<doc id="390768" url="https://ml.wikipedia.org/wiki?curid=390768" title="ആനിഹ് നക്കോഡ കോളജ്">
ആനിഹ് നക്കോഡ കോളജ്

ആനിഹ് നക്കോഡ കോളേജ് (ANC) (മുമ്പ് ഫോർട്ട് ബെൽക്നാപ് കോളേജ്) മൊണ്ടാനയിലെ ഹർലെമിൽ ഫോർട്ട് ബെൽക്നാപ് ഇന്ത്യൻ റിസർവേഷനിൽ സ്ഥിതിചെയ്യുന്ന ഒരു ഗിരിവർഗ കോളേജാണ്. ഈ സ്ഥാപനം തദ്ദേശീയ സംസ്കാരത്തെ പാഠ്യപദ്ധതിയിൽ ഉൾപ്പെടുത്തുകയും സാംസ്കാരിക സ്വത്വം പ്രോത്സാഹിപ്പിക്കുകയും ചെയ്യുന്നു. എന്നിരുന്നാലും, ആദിവാസികൾക്കും ആദിവാസികല്ലാത്തവർക്കും ഇവിടെ പ്രവേശനം നൽകുന്നു. ആദിവാസി രാഷ്ട്രങ്ങളെ ശക്തിപ്പെടുത്തുന്നതിനും അമേരിക്കൻ ഇന്ത്യൻ വംശജരുടേയും അലാസ്ക വാസികളുടേയും ജീവിതനിലവാരം ഉയർത്തുന്നതിനുമുള്ള അമേരിക്കൻ ഇൻഡ്യൻ ഹയർ എഡ്യൂക്കേഷൻ കൺസോർഷ്യം (AIHEC) അംഗമാണ് ആനിഹ് നാക്കോഡ കോളേജ്.


</doc>
<doc id="390774" url="https://ml.wikipedia.org/wiki?curid=390774" title="തിരുവോണം (ചലച്ചിത്രം)">
തിരുവോണം (ചലച്ചിത്രം)

ശ്രീകുമാരൻ തമ്പി സംവിധാനം ചെയ്ത് 1975-ൽ പുറത്തിറങ്ങിയ മലയാളചലച്ചിത്രമാണ് തിരുവോണം. പ്രേം നസീർ, ശാരദ, കമലഹാസൻ, കവിയൂർ പൊന്നമ്മ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ആർ കെ കെ ശേഖർ സംഗീതസംവിധാനം നിർവ്വഹിച്ചത് എം. കെ. അർജ്ജുനൻ രചിച്ച ഗാനങ്ങളും



</doc>
<doc id="390808" url="https://ml.wikipedia.org/wiki?curid=390808" title="ലൈൻ ഡിസൈൻ">
ലൈൻ ഡിസൈൻ

ചിത്രം പല തരം കണ്ടിട്ടുണ്ടാവും. ചിത്രങ്ങൾ വെക്റ്റര്  , റാസ്റ്ററും ഉണ്ട്. മനുഷ്യന്റെ മനസ്സിൽ നിന്നും ഉയരുന്ന കലാവാസനകളിലൂടെ പിറക്കുന്ന ജല ഛായാചിത്രങ്ങളും ചുമരെഴുത്തും, കൊത്തു പണി അടങ്ങിയ ഡിസൈനുകളും ലോകം മുഴുവൻ സഞ്ചരിച്ചു നോക്കിയാൽ കാണാം. ചെമ്പിന്റ നാണയങ്ങൾ, ലോഹ നാണയങ്ങൾ, സ്വർണ്ണ നാണയങ്ങൾ, വെള്ളി നാണയങ്ങൾ ഇവയിലെല്ലാം ചിത്ര പണികളും, കൊത്തു പണികളും കാണാം. എന്നാൽ ഇന്ന്  കാണുന്ന ലോകോത്തര പേപ്പർ കറൻസികളിലും ലൈൻ ഡിസൈൻ കാണാം. അത്യാധുനിക സാങ്കേതിക വിദ്യ ഉപയോഗിച്ച് ആണ് ഇത്തരം ലൈൻ ഡിസൈൻ ചെയ്യുന്നത്. ലൈൻ ഉപയോഗിച്ച് വരക്കുന്ന സാങ്കേതിക വിദ്യയെ ലൈൻ ഡിസൈൻ എന്ന് പറയും.

</doc>
<doc id="390810" url="https://ml.wikipedia.org/wiki?curid=390810" title="കാൾസ്റുഹെ ഇൻസ്റ്റിറ്റ്യൂട്ട് ഓഫ് ടെക്നോളജി">
കാൾസ്റുഹെ ഇൻസ്റ്റിറ്റ്യൂട്ട് ഓഫ് ടെക്നോളജി

കാൾസ്റുഹെ ഇൻസ്റ്റിറ്റ്യൂട്ട് ഓഫ് ടെക്നോളജി (KIT) () ഒരു പൊതു ഗവേഷണ സർവ്വകലാശാലയും ജർമനിയിലെ ഏറ്റവും വലിയ ഗവേഷണ-വിദ്യാഭ്യാസ സ്ഥാപനങ്ങളിലൊന്നുമാണ്.

യൂണിവേഴ്സിറ്റി ഓഫ് കാൾസ്റുഹെ 1825 ഒക്ടോബർ 7-ന് "Polytechnische Schule" എന്ന പോളിടെക്നിക്കൽ സ്ക്കൂളായാണ് സ്ഥാപിക്കപ്പെട്ടത്.


</doc>
<doc id="390812" url="https://ml.wikipedia.org/wiki?curid=390812" title="പെക്കിംഗ് യൂണിവേഴ്സിറ്റി">
പെക്കിംഗ് യൂണിവേഴ്സിറ്റി

പെക്കിംഗ് യൂണിവേഴ്സിറ്റി (ചുരുക്ക രൂപത്തിൽ PKU അല്ലെങ്കിൽ ബെയ്ഡ; ചൈനീസ്: 北京大学, : Běijīng Dàxué) ബെജിംഗിൽ സ്ഥിതിചെയ്യുന്നതും C9 ലീഗിലെ അംഗവുമായ ഒരു പ്രധാന ചൈനീസ് ഗവേഷണ സർവ്വകലാശാലയാണ്. ചൈനയിലെ ആദ്യത്തെ ആധുനിക ദേശീയ സർവ്വകലാശാലയായ ഇത് 1898 ൽ ഇമ്പീരിയൽ യൂണിവേഴ്സിറ്റി ഓഫ് പെക്കിംഗ് ആയി ആരംഭിച്ചതും പുരാതന "Guozijian" (ഇംപീരിയൽ കോളേജ്) കോളജിനു പകരമായി സ്ഥാപിക്കപ്പെട്ടതുമാണ്. 1920-ഓടെ ഈ സർവ്വകലാശാല പുരോഗമന ചിന്തകളുടെ കേന്ദ്രമായിത്തീർന്നു. ചൈനയിലെ ഏറ്റവും മികച്ച അക്കാദമിക സ്ഥാപനമെന്ന സ്ഥാനം പെക്കിംഗ് യൂണിവേഴ്സിറ്റി സ്ഥിരമായി നിലനിർത്തുന്നു. ടൈംസ് ഹയർ എജ്യുക്കേഷൻ വേൾഡ് റപ്യൂട്ടേഷൻ റാങ്കിങ്ങിൽ 2017 ൽ ലോകത്തെ ഏറ്റവും മികച്ച 20 സർവകലാശാലകളിൽ ഒന്നായി ഇതു സ്ഥാനംപിടിച്ചു.


</doc>
<doc id="390826" url="https://ml.wikipedia.org/wiki?curid=390826" title="എൽ സെഗുണ്ടൊ">
എൽ സെഗുണ്ടൊ

എൽ സെഗുണ്ടൊ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ലോസ് ആഞ്ചലസ് കൌണ്ടിയിലെ ലോസ് ആഞ്ചലസ് പരിസര നഗരമാണ്. സ്പാനിഷ് ഭാഷയിലെ എൽ സെഗുണ്ടൊ എന്ന വാക്കിന് ഇംഗ്ലീഷിൽ 'ദ സെക്കൻറ്' എന്നാണർത്ഥം. സാന്താ മോണിക്ക ഉൾക്കടലിനു സമീപത്തായി സ്ഥിതിചെയ്യുന്ന ഈ നഗരം 1917 ജനുവരി 1 ന് ഏകീകരിക്കപ്പെടുകയും സൌത്ത് ബേ സിറ്റീസ് കൌൺസിലിന്റെ ഭാഗമായിത്തീരുകയും ചെയ്തു. 2010 ലെ സെൻസസ് പ്രകാരം ഈ നഗരത്തിലെ ജനസംഖ്യ 16,654 ആയിരുന്നു, 2000 ലെ സെൻസസിലെ 16,033 എന്ന സംഖ്യയേക്കാൾ ഇത് അൽപ്പം കൂടുതലായിരുന്നു.


</doc>
<doc id="390827" url="https://ml.wikipedia.org/wiki?curid=390827" title="ചോവ്ച്ചില്ല, കാലിഫോർണിയ">
ചോവ്ച്ചില്ല, കാലിഫോർണിയ

ചോവ്ച്ചില്ല അമേരിക്കൻ ഐക്യനാടുകളിലെ കാലിഫോർണിയിയിൽ മഡേരാ കൌണ്ടിയിൽ സ്ഥിതിചെയ്യുന്ന ഒരു പട്ടണമാണ്. 2010 അമേരിക്കൻ ഐക്യനാടുകളിലെ സെൻസസ് പ്രകാരം ഈ പട്ടണത്തിലെ ജനസംഖ്യ 18,720 ആയിരുന്നു, 2000 ലെ സെൻസസിൽ ഇത് 11,127 പേരായിരുന്നു. മഡേറയ്ക്ക് 15 മൈൽ (24 കിലോമീറ്റർ) വടക്കുപടിഞ്ഞാറായി, സമുദ്രനിരപ്പിൽനിന്ന് ഏകദേശം 240 അടി (73 മീ). ഉയരത്തിലാണ് ഈ പട്ടണം സ്ഥിതിചെയ്യുന്നത്. മഡേറ-ചോവ്ച്ചില്ല മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ ഒരു പ്രധാന പട്ടണമാണിത്.


</doc>
<doc id="390846" url="https://ml.wikipedia.org/wiki?curid=390846" title="ഇ.റ്റി.എച്ച്. സൂറിച്ച്">
ഇ.റ്റി.എച്ച്. സൂറിച്ച്

ഇ.റ്റി.എച്ച്. സൂറിച്ച് (സ്വിസ് ഫെഡറൽ ഇൻസ്റ്റിറ്റ്യൂട്ട് ഓഫ് ടെക്നോളജി ഇൻ സൂറിച്ച്); ) സ്വിറ്റ്സർലണ്ടിലെ സുറിച്ച് നഗരത്തിൽ സ്ഥിതിചെയ്യുന്ന സയൻസ്, ടെക്നോളജി, എൻജിനീയറിങ്, മാത്തമാറ്റിക്സ് സർവ്വകലാശാലയാണ്. ഇതിന്റെ സഹോദരി സ്ഥാപനമായ EPFL (École Polytechnique Fédérale de Lausanne) നേപ്പോലെ, സ്വിറ്റ്സർലൻഡിലെ ഫെഡറൽ ഇൻസ്റ്റിറ്റ്യൂട്ട് ഓഫ് എക്കണോമിക് അഫയേഴ്സ്, എജ്യുക്കേഷൻ ആൻഡ് റിസർച്ചിന്റെ നേരിട്ടുള്ള നിയന്ത്രണത്തിലുള്ള സ്വിസ് ഫെഡറൽ ഇൻസ്റ്റിറ്റ്യൂട്ട് ഓഫ് ടെക്നോളജി ഡൊമെയിൻ (ETH Domain) ന്റെ അവിഭാജ്യഘടകമായാണ് ഈ സർവ്വകലാശാല സ്ഥാപിതമായത്. 1854 ൽ സ്വിസ് ഫെഡറൽ ഗവൺമെന്റ് സ്ഥാപിച്ച ഈ വിദ്യാലയം, എൻജിനീയർമാർക്കും ശാസ്ത്രജ്ഞന്മാർക്കും വിദ്യാഭ്യാസം നൽകുകയെന്ന രാജ്യത്തിന്റെ ദൌത്വം നിറവേറ്റുവാനും ശാസ്ത്രത്തിലും സാങ്കേതികവിദ്യയിലും മികവ് പുലർത്തുന്ന ഒരു ദേശീയ കേന്ദ്രമായി വർത്തിക്കുന്നതോടൊപ്പം ശാസ്ത്ര സമൂഹവും വ്യവസായവും തമ്മിലുള്ള ആശയവിനിമയത്തിനുള്ള ഒരു കേന്ദ്രം നൽകുകയെന്ന ഉദ്ദേശ്യത്തോടുംകൂടിയാണ് സ്ഥാപിക്കപ്പെട്ടത്.
ക്യൂ.എസ്. വേൾഡ് യൂണിവേഴ്സിറ്റി റാങ്കിങ്ങിൽ, എൻജിനീയറിംഗ് & ടെക്നോളജി എന്ന പഠനവിഷയം അടിസ്ഥാനമാക്കി ETH സൂറിച്ച് സർവ്വകലാശാല വർത്തമാനകാലത്ത് ലോകത്തെ അഞ്ചാമത്തെ ഏറ്റവും മികച്ച യൂണിവേഴ്സിറ്റിയെന്ന സ്ഥാനം നിലനിർത്തുന്നു.

1854-ൽ സ്വിസ്സ് കോൺഫെഡറേഷനാൽ സ്ഥാപിതമായ ETH 1855-ൽ പോളിടെക്നിക് ഇൻസ്റ്റിറ്റ്യൂട്ടായാണ് ആദ്യ അദ്ധ്യാപനം ആരംഭിച്ചത്.


</doc>
<doc id="390855" url="https://ml.wikipedia.org/wiki?curid=390855" title="ഗബ്രിയേൽ ഇ. ജോസഫ്">
ഗബ്രിയേൽ ഇ. ജോസഫ്

കേരള സംസ്ഥാന സ്‌പോർട്‌സ് കൗൺസിൽ ഏർപ്പെടുത്തിയ ഒളിമ്പ്യൻ സുരേഷ്ബാബു ലൈഫ്‌ടൈം അച്ചീവ്‌മെന്റ് അവാർഡ് നേടിയ ഫുട്‌ബോൾ പരിശീലകനാണ് ഗബ്രിയേൽ ഇ. ജോസഫ്.


</doc>
<doc id="390863" url="https://ml.wikipedia.org/wiki?curid=390863" title="കിരിബാത്തിയിലെ വിദ്യാഭ്യാസം">
കിരിബാത്തിയിലെ വിദ്യാഭ്യാസം

കിരിബാത്തിയിലെ വിദ്യാഭ്യാസം 6 വയസ്സുമുതൽ 14 വയസുവരെ സൗജന്യവും നിർബന്ധിതവുമാണ്, ഗ്രേഡ് 6 വരെ പ്രാഥമികവിദ്യാഭ്യാസവും തുടർന്ന് 3 ഗ്രേഡ് ജൂണിയർ സെക്കന്ററി സ്കൂളും ആണ്. 1998ൽ 84.4 ആയിരുന്നു സ്കൂളുകളിൽ ചേർന്ന കുട്ടികളുടെ എണ്ണം. പൊതുവേ, ഇത് 70.7 ആണ്. നഗരപ്രദേശങ്ങളിൽ സ്കൂളുകൾ നിലവാരമുള്ളതാണെങ്കിലും ഒറ്റപ്പെട്ട ദ്വീപുകളിൽ വിദ്യാഭ്യാസനടത്തിപ്പ് കൂടുതൽ ചിലവേറിയതാണ്. അവിടെ ആദ്യകാലത്തുണ്ടായിരുന്ന മിഷൻ സ്കൂളുകൾ പതുക്കെപ്പതുക്കെ സർക്കാർ ഏറ്റെടുത്തുവരുന്നുണ്ട്. 

ജനവാസമുള്ള മിക്ക ദ്വീപുകളിലും പ്രാഥമിക സ്കൂളുകളുണ്ട്. എന്നാൽ സെക്കന്ററി സ്കൂളുകൾ ചില ദ്വീപുകളിലെയുള്ളു. അവയിൽ താമസിച്ചുപഠിക്കുവാൻ കുട്ടികൾ അങ്ങോട്ടു സഞ്ചരിക്കുന്നു. ഉദാഹരണത്തിനു, അബൈയാങ് എന്ന വടക്കൻ ദ്വീപായ ഗിൽബർട്ടിലുള്ള സ്ഥലത്ത് 3 സെക്കന്ററി സ്കൂളുകൾ പ്രവർത്തിക്കുന്നുണ്ട്, 2011ൽ കൊയിനാവ, അവൊനോബുവാക്ക എന്നീ ഗ്രാമങ്ങൾക്കിടയിൽ സ്ഥിതിചെയ്യുന്ന ഉയീൻ അബയാങ് എന്ന വിദ്യാഭ്യാസവകുപ്പിൻ കീഴിലുള്ള സ്കൂളിൽ 212 കുട്ടികൾ പഠിച്ചുവരുന്നുണ്ട്. കൂടാതെ, തബ്‌വിറോവയിലുള്ള സെന്റ് ജോസഫ്സ് കോളജിൽ 135 കുട്ടികളും മൊറിക്കാവോയൊലുള്ള സ്റ്റീവൻ വിറ്റ്മീ ഹൈസ്കൂളിൽ 23 കുട്ടികളും അങ്ങനെ ആകെ 370 കുട്ടികൾ സെക്കന്ററി സ്കൂളിൽ പഠിച്ചുവരുന്നുണ്ട്. മൊറിക്കാവോയിലേയും തബുവിറോവയിലേയും രണ്ടു ഹൈസ്കൂളുകൾ കിരിബാത്തിയിലെ പ്രവേശനപരീക്ഷ പാസായ കുട്ടികളെ പ്രവേശിപ്പിക്കുന്നു.

1939ൽ ആണ് സെന്റ് ജോസഫ്സ് കോളജ് തുടങ്ങിയത്. ഇപ്പോഴത്തെ പ്രസിഡന്റ് ആയ അനോട്ടെ ടോങ് ഇവിടത്തെ പൂർവ്വ വിദ്യാർത്ഥിയായിരുന്നു. 

ക്രിസ്ത്യൻ ചർച്ച് ഇവിടെ പ്രാഥമികവും സെക്കന്ററിയുമായ സ്കൂളുകൾ നടത്തിവരുന്നുണ്ട്. റോമൻ കാത്തലിക് ചർച്ച് നടത്തുന്ന വിദ്യാഭ്യാസ സ്ഥാപനമാണ് സെന്റ് ജോസഫ്സ് കോളജ് . ചർച്ച് ഓഫ് ജീസസ് ക്രൈസ്റ്റ് ഓഫ് ലേറ്റർ ഡേ സെയിന്റ്സ് മൊറോണി ഹൈസ്കൂൾ നടത്തുന്നു.

തെക്കൻ ടറവായിലെ ബിക്കെനിബിയുവിൽ The Kiribati Teacher College and King George V and Elaine Bernachi School, the Government High School, എന്നിവ പ്രവർത്തിക്കുന്നു.

ഉന്നതവിദ്യാഭ്യാസം വികസിക്കുകയാണ്. കുട്ടികൾ സാങ്കേതികവിദ്യാഭ്യാസമോ സമുദ്രശാസ്ത്രമോ അദ്ധ്യാപനശാസ്ത്രമോ പഠിക്കുന്നുണ്ട്. ചിലർ വിദേശരാജ്യങ്ങളിൽ പഠനം നടത്തുന്നു. ഫിജിയിലെ യൂണിവേഴ്സിറ്റി ഓഫ് ദ സൗത്ത് വെസ്റ്റിൽ ആണ് ഇവിടെനിന്നുള്ള കുട്ടികൾ കൂടുതൽ പഠനത്തിനായി പോകുന്നത്. മെഡിക്കൽ വിദ്യാഭ്യാസത്തിനായി ക്യൂബയിൽ ആണ് പോകുന്നത്.

യൂണിവേഴ്സിറ്റി ഓഫ് യൂണിവേഴ്സിറ്റി ഓഫ് ദ സൗത്ത് വെസ്റ്റിനു കിരിബാത്തിയിൽ ഒരു വിദൂരപഠനകേന്ദ്രമുണ്ട്. 


</doc>
<doc id="390865" url="https://ml.wikipedia.org/wiki?curid=390865" title="വിസ്ത">
വിസ്ത

വിസ്ത (; : "view") അമേരിക്കൻ ഐക്യനാടുകളിലെ തെക്കൻ കാലിഫോർണിയയിൽ വടക്കുപടിഞ്ഞാറൻ സാൻ ഡിയാഗോ കൗണ്ടിയിൽ സ്ഥിതിചെയ്യുന്ന ഒരു നഗരമാണ്. സാൻ ഡിയാഗോ മെട്രോപ്പോളിറ്റൻ ഏരിയയിലെ ഒരു ഇടത്തരം നഗരമായ വിസ്തയിലെ ജനസംഖ്യ 101,659 ആണ്.

1798 ൽ സാൻ ലൂയിസ് റേ മിഷൻ സ്ഥാപിക്കുന്നതുവരെ ലൂയിസെനോ ഇന്ത്യൻസായിരുന്നു ഈ പ്രദേശത്തെ യഥാർത്ഥ നിവാസികൾ. ഈ മിഷൻയുഗത്തിന്റെ അഭിവൃദ്ധി 1830 കളിൽ സ്പെയിനിൽ നിന്ന് മെക്സിക്കോയ്ക്കു സ്വാതന്ത്ര്യത്തോടെ ലഭിച്ചതോടെ ഇല്ലാതായി. മെക്സിക്കൻ ഗവൺമെന്റ് പലതരം ആളുകളിലേക്ക് ഭൂമി ഉടമസ്ഥാവകാശം അനുവദിച്ചുകൊടുക്കുകയും അങ്ങനെ കാലിഫോർണിയയിലെ റാഞ്ചോ (മേച്ചിൽ പ്രദേശം) കാലഘട്ടം ആരംഭിക്കുകയും ചെയ്തു. റാഞ്ചോ ഗ്വാജോം, റാഞ്ചോ ബ്യൂവേന വിസ്ത, അഗ്വ ഹെഡിയോൺഡ വൈ ലോസ് മനോസ് എന്നിങ്ങനെ വിസ്ത പ്രദേശത്ത് മൂന്ന് റാഞ്ചുകളാണ് അനുവദിക്കപ്പെട്ടത്. 

1850 കളിൽ മാറിയ രാഷ്ട്രീയ സാഹചര്യങ്ങളും ജലദൌർലഭ്യവും കാരണമായി റാഞ്ചോകൾ ക്ഷയിക്കുവാൻ തുടങ്ങി.1850 ൽ കാലിഫോർണിയ ഐക്യനാടുകളിലെ ഒരു സംസ്ഥാനമായിത്തീർന്നശേഷം ഈ പ്രദേശത്തേയ്ക്കുള്ള കുടിയേറ്റക്കാരുടെ തള്ളിക്കയറ്റം വർദ്ധിക്കുകയും അവർ ചെറിയ കാർഷികഭൂമികൾ കൈവശപ്പെടുത്തുകയും ചെയ്തു. 

വിസ്ത മേഖലയിലെ ഒരു കുടിയേറ്റക്കാരനായ ജോൺ ഫ്രേസിയർ, പ്രദേശത്ത് ഒരു പോസ്റ്റ് ഓഫീസ് തുറക്കാൻ അപേക്ഷിക്കുകയും നഗരത്തിനായി ഒരു പേരിനു വേണ്ടി പല തവണ ശ്രമിച്ചതിനു ശേഷം (ഫ്രേസിയേർസ് ക്രോസ്സിംഗ്, ബ്യൂന വിസ്ത തുടങ്ങിയ പേരുകൾ ഇതിനകം മറ്റു പട്ടണങ്ങൾക്കായി എടുത്തിരുന്നു) ഫ്രേസിയർ ഒടുവിൽ "വിസ്ത" എന്ന പേരു തെരഞ്ഞെടുക്കുകയും ചെയ്തു.1882 ൽ ആദ്യത്തെ പോസ്റ്റ് ഓഫിസ് ഇവിടെ തുറന്നതോടെ വിസ്ത എന്ന പേര് ഔദ്യോഗികമായി നിലവിൽവന്നു. 

1870 ൽ ബെർണാഡ് ഡെൽപി എന്നയാൾ, ഫ്രാൻസിൽ നിന്നെത്തുകയും ഇന്നത്തെ ഈസ്റ്റ് വിസ്ത വീഥി, ഫൂട്ട്ഹിൽ ഡ്രൈവ് എന്നിവയുടെ ജംഗ്ഷനിലെ "ഡെൽപി കോർണേഴ്സ്" എന്ന പേരിൽ അറിയപ്പെടാൻ തുടങ്ങിയ ഏരിയ സ്ഥാപിക്കുകയും ചെയ്തു.1879 ൽ അദ്ദേഹത്തിന്റെ അനന്തരവൻ ജൂൾസ് ജാക്വസ് ഡെലിപി അദ്ദേഹത്തോടൊപ്പം ചേരുകയും അവരൊന്നിച്ച് നൂറുകണക്കിന് ഏക്കർ മുന്തിരി നട്ടുപിടിപ്പിക്കുകയും ചെയ്തു.1886 ൽ അവർ രാജ്യത്തെ ആദ്യത്തെ വിജയകരമായ വൈൻ ഉൽപ്പാദനശാല നിർമ്മിച്ചു. നിരോധന കാലഘട്ടത്തിൽ ഈ വൈൻ ഉൽപ്പാദനശാല അടച്ചുപൂട്ടിയിരുന്നു. 

ജലദൗർലഭ്യം മൂലം 1910 കളുടെ ആരംഭത്തോടെ 1,000 താമസക്കാരിൽ താഴെ മാത്രമായി വിസ്ത വളരെ സാവധാനമാണ് വളർന്നത്.1923 ൽ ജനങ്ങളുടെ വോട്ടിനൊപ്പം വിസ്ത ജലസേചന ജില്ലയ്ക്ക് ഹെൻഷാ തടാകത്തിൽ നിന്നുള്ള ഒരു പുതിയ ജലവിതരണ സംവിധാനം നിർമ്മിക്കാൻ ആവശ്യമായ ഫണ്ട് ഉണ്ടായിരുന്നു. താമസംവിനാ നഗരമദ്ധ്യത്തിൽ പുതിയ കെട്ടിടങ്ങൾ ഉയർന്നുവന്നു. തക്കാളി, സെലറി, സിട്രസ് പഴങ്ങൾ തുടങ്ങിയ വിളകളുടെ കൃഷിയോടെ കാർഷികരംഗം അഭിവൃദ്ധി പ്രാപിക്കാൻ തുടങ്ങി. ചില മലനിരകളിൽ അവോക്കാഡോ നട്ടുവളർത്തുകയും 1948- ആയപ്പോഴേയ്ക്കും വിസ്ത, "ലോകത്തിന്റെ അവക്കഡോ ക്യാപിറ്റൽ" എന്ന അപരനാമത്തിലറിയപ്പെടുകയും ചെയ്തു. രണ്ടാം ലോകമഹായുദ്ധത്തിനുശേഷം, ജനസംഖ്യയിലെ വർദ്ധനവ്, ഭവനനിർമ്മാണം എന്നിവയാൽ കാർഷിക വ്യവസ്ഥ ക്ഷയിക്കുകയും ചെയ്തു. 1963 ജനുവരി 23 ന് സിറ്റി ഓഫ് വിസ്റ്റ സംയോജിപ്പിച്ച് കോർപ്പറേഷനായിത്തീർന്നു.1970 കൾ മുതൽ 2000 ന്റെ തുടക്കം വരെയുള്ള തുടർച്ചയായ ഭവനനിർമ്മാണമേഖലയുടെ കുതിച്ചുകയറ്റം വിസ്തയിലെ ജനസംഖ്യയുടെ വർദ്ധനവിനു കാരണമായി. ഭവനനിർമ്മാണ മേഖലയുടെ കുതിച്ചുകയറ്റത്തിന്റെ സമയത്ത് ഒട്ടനവധി അപ്പാർട്ട്മെന്റ് കോംപ്ലക്സുകളും നിർമ്മിക്കപ്പെട്ടു. 1980 കളിൽ പല ലഘു നിർമ്മാണ വ്യവസായങ്ങളും നഗരത്തിന്റെ തെക്കുഭാഗത്തുള്ള ബിസിനസ് പാർക്കിലേക്ക് നീങ്ങിയിരുന്നു. 1990-കളിൽ വാൾമാർട്ട്, ടാർജറ്റ്, കോസ്റ്റോ എന്നീ വൻകിട സ്റ്റോറുകൾ തുറക്കപ്പെട്ടു. 1993 ൽ വിസ്ത യൂനിഫൈഡ് സ്കൂൾ ഡിസ്ട്രിക്ട് ബോർഡ്, ബയോളജി പാഠ്യപദ്ധതിയിലേക്ക് ക്രിയേഷനിസ്റ്റ്, പരിണാമ വിരുദ്ധ വീക്ഷണങ്ങൾ കൂട്ടിച്ചേർക്കാൻ ഉദ്യമിച്ചു പരാജയപ്പെട്ടപ്പോൾ വിസ്ത ഒരു ദേശീയ വിവാദത്തിൽ ഉൾപ്പെട്ടിരുന്നു. 

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 18.7 ചതുരശ്ര മൈൽ (48 കിമീ) ആണ്. ഇതു മുഴുവനും കരഭൂമിയാണ്. ഇതൊരു മലയോര നഗരമാണ്.


</doc>
<doc id="390867" url="https://ml.wikipedia.org/wiki?curid=390867" title="നൗറുവിലെ വിദ്യാഭ്യാസം">
നൗറുവിലെ വിദ്യാഭ്യാസം

നൗറുവിൽ വിദ്യാഭ്യാസം നിർബന്ധിതമാണ്. മൂന്നു പ്രാഥമികവിദ്യാലയങ്ങളും 2 സെക്കന്ററി വിദ്യാലയങ്ങളും ഉൾപ്പെടെ നൗറുവിൽ 11 സ്കൂളുകൾ ഉണ്ട്. (നൗറു സെക്കന്ററി സ്കൂളും കോളജും ഇതിലുൾപ്പെടും). പ്രത്യേക പരിഗണന അർഹിക്കുന്ന കുട്ടികൾക്കായി ഏബിൾ/ഡിസേബിൾ കേന്ദ്രങ്ങളുമുണ്ട്. ഈ സ്കൂളുകളിൽ വിദ്യാഭ്യാസം സൗജന്യമാണ്. ആസ്ട്രേലിയൻ ഡിപ്പാർട്മെന്റ് ഓഫ് ഫോറിൻ അഫയേഴ്സ് ആന്റ് ട്രേഡ് കണക്കനുസരിച്ച് നൗറുവിൽ 3,026 കുട്ടികൾ സ്കൂളിൽ ചേർന്നു പഠിക്കുന്നുണ്ട്. 2013 മുതൽ നൗറുവിന്റെ വിദ്യാഭ്യാസകാര്യ മന്ത്രി, ചാർമൈൻ സ്കോട്ടി ആകുന്നു. 

നവുറുവിലെ ഐവോ ഡിസ്ട്രിക്റ്റിൽ യൂണിവേഴ്സിറ്റി ഓഫ് സൗത് പസിഫിക്കിന്റെ കാമ്പസുണ്ട്. 1970കളിൽ ആണ് യൂണിവേഴ്സിറ്റി ഓഫ് സൗത് പസിഫിക്ക് വിദൂരവിദ്യാഭ്യാസം തുടങ്ങിയത്. 1987ൽ പ്രാദേശിക കാമ്പസ് തുടങ്ങി. വിദ്യാഭ്യാസത്തിന്റെ വിവിധ മേഖലകളും ബിസിനസ്സും ആണു പ്രധാനമായി പഠിപ്പിച്ചുവരുന്നത്. തുടർവിദ്യാഭ്യാസവും ഈ കാമ്പസിൽ ലഭ്യമാണ്.

ഇരുപതാം നൂറ്റാണ്ടിന്റെ ആദ്യപാതത്തിൽ പ്രൊട്ടസ്റ്റാന്റ് മിഷനറിമാരാണ് നവുറുവിലെ വിദ്യാഭ്യാസപ്രവർത്തനങ്ങൾ ആദ്യമായി തുടങ്ങിയത്. നവുറുവിലെ ആദ്യ സ്കൂൾ മിഷനറി ആയ ഫിലിപ്പ് ഡെലാപ്പൊർട്ടെ നവുറുഭാഷയിൽ തുടങ്ങി. 1923ൽ യുണൈറ്റഡ് കിങ്ഡം, ആസ്ട്രേലിയ, ന്യൂ സീലാന്റ് എന്നിവ സംയുക്തമായി നവുറുവിലെ വിദ്യാഭ്യാസം നിർബന്ധിതമാക്കുകയും ഇംഗ്ലിഷ് ഭാഷയെ അടിസ്ഥാനമാക്കിയുള്ള പാഠ്യപദ്ധതി സ്ഥാപിക്കുകയുംചെയ്തു. 2007ൽ ആസ്ട്രേലിയയിലെ ഓസെയ്ഡ് എന്ന സംഘടന നൗറു സെക്കന്ററി വിദ്യാഭ്യാസം പുനഃസംഘടിപ്പിക്കാൻ സഹായം ചെയ്തു. 2010ൽ ഈ പ്രൊജക്ട് പൂർണ്ണമായി.


</doc>
<doc id="390868" url="https://ml.wikipedia.org/wiki?curid=390868" title="നൗറുവിലെ വിദ്യാഭ്യാസരീതി">
നൗറുവിലെ വിദ്യാഭ്യാസരീതി

നൗറുവിൽ വിദ്യാഭ്യാസം നിർബന്ധിതമാണ്. മൂന്നു പ്രാഥമികവിദ്യാലയങ്ങളും 2 സെക്കന്ററി വിദ്യാലയങ്ങളും ഉൾപ്പെടെ നൗറുവിൽ 11 സ്കൂളുകൾ ഉണ്ട്. (നൗറു സെക്കന്ററി സ്കൂളും കോളജും ഇതിലുൾപ്പെടും). പ്രത്യേക പരിഗണന അർഹിക്കുന്ന കുട്ടികൾക്കായി ഏബിൾ/ഡിസേബിൾ കേന്ദ്രങ്ങളുമുണ്ട്. ഈ സ്കൂളുകളിൽ വിദ്യാഭ്യാസം സൗജന്യമാണ്. ആസ്ട്രേലിയൻ ഡിപ്പാർട്മെന്റ് ഓഫ് ഫോറിൻ അഫയേഴ്സ് ആന്റ് ട്രേഡ് കണക്കനുസരിച്ച് നൗറുവിൽ 3,026 കുട്ടികൾ സ്കൂളിൽ ചേർന്നു പഠിക്കുന്നുണ്ട്. 2013 മുതൽ നൗറുവിന്റെ വിദ്യാഭ്യാസകാര്യ മന്ത്രി, ചാർമൈൻ സ്കോട്ടി ആകുന്നു. 

നവുറുവിലെ ഐവോ ഡിസ്ട്രിക്റ്റിൽ യൂണിവേഴ്സിറ്റി ഓഫ് സൗത് പസിഫിക്കിന്റെ കാമ്പസുണ്ട്. 1970കളിൽ ആണ് യൂണിവേഴ്സിറ്റി ഓഫ് സൗത് പസിഫിക്ക് വിദൂരവിദ്യാഭ്യാസം തുടങ്ങിയത്. 1987ൽ പ്രാദേശിക കാമ്പസ് തുടങ്ങി. വിദ്യാഭ്യാസത്തിന്റെ വിവിധ മേഖലകളും ബിസിനസ്സും ആണു പ്രധാനമായി പഠിപ്പിച്ചുവരുന്നത്. തുടർവിദ്യാഭ്യാസവും ഈ കാമ്പസിൽ ലഭ്യമാണ്.

ഇരുപതാം നൂറ്റാണ്ടിന്റെ ആദ്യപാതത്തിൽ പ്രൊട്ടസ്റ്റാന്റ് മിഷനറിമാരാണ് നവുറുവിലെ വിദ്യാഭ്യാസപ്രവർത്തനങ്ങൾ ആദ്യമായി തുടങ്ങിയത്. നവുറുവിലെ ആദ്യ സ്കൂൾ മിഷനറി ആയ ഫിലിപ്പ് ഡെലാപ്പൊർട്ടെ നവുറുഭാഷയിൽ തുടങ്ങി. 1923ൽ യുണൈറ്റഡ് കിങ്ഡം, ആസ്ട്രേലിയ, ന്യൂ സീലാന്റ് എന്നിവ സംയുക്തമായി നവുറുവിലെ വിദ്യാഭ്യാസം നിർബന്ധിതമാക്കുകയും ഇംഗ്ലിഷ് ഭാഷയെ അടിസ്ഥാനമാക്കിയുള്ള പാഠ്യപദ്ധതി സ്ഥാപിക്കുകയുംചെയ്തു. 2007ൽ ആസ്ട്രേലിയയിലെ ഓസെയ്ഡ് എന്ന സംഘടന നൗറു സെക്കന്ററി വിദ്യാഭ്യാസം പുനഃസംഘടിപ്പിക്കാൻ സഹായം ചെയ്തു. 2010ൽ ഈ പ്രൊജക്ട് പൂർണ്ണമായി.


</doc>
<doc id="390871" url="https://ml.wikipedia.org/wiki?curid=390871" title="വെളിച്ചം അകലെ">
വെളിച്ചം അകലെ

ക്രോസ്ബെൽറ്റ് മണി സംവിധാനം ചെയ്ത് 1975 ൽ പുറത്തിറങ്ങിയ മലയാളചലച്ചിത്രമാണ് വെളിച്ചം അകലെ . എസ് പരമേശ്വരനാണ് ചിത്രം നിർമിച്ചിരിക്കുന്നത്. ചിത്രത്തിൽ ശ്രീലേത്ത നമ്പൂതിരി, കൊച്ചിൻ ഹനീഫ, ബഹദൂർ, കെ. പി. ഉമ്മർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ആർ.കെ. ശേഖർ സംഗീതസംവിധാനം നിർവഹിച്ചു.


</doc>
<doc id="390872" url="https://ml.wikipedia.org/wiki?curid=390872" title="അമ്മിണി അമ്മാവൻ">
അമ്മിണി അമ്മാവൻ

ഹരിഹരൻ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് അമ്മിണി അമ്മമാവാൻ. പ്രേം നസീർ, ജയഭാരതി, അടൂർ ഭാസി, തിക്കുറിശ്ശി സുകുമാരൻ നായർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ജി ദേവരാജൻ സംഗീതസംവിധാനം നിർവഹിച്ചു.



</doc>
<doc id="390873" url="https://ml.wikipedia.org/wiki?curid=390873" title="അമൃതവാഹിനി">
അമൃതവാഹിനി

1976 ൽ പുറത്തിറങ്ങിയ മലയാളചലച്ചിത്രമാണ് അമൃതവാഹിനി. ജെ. ശശികുമാറാണ് സംവിധാനം. പ്രേം നസീർ, ശാരദ, തിക്കുറിശ്ശി സുകുമാരൻ നായർ, അടൂർ ഭാസി എന്നിവരാണ് പ്രധാന കഥാപാത്രങ്ങളെ അവതരിപ്പിക്കുന്നത്. എ.റ്റി. ഉമ്മർ സംഗീതസംവിധാനം നിർവഹിച്ചു. ഹിന്ദി സിനിമയായ ഖിലൊണയുടെ റീമേക്കാണ് ഈ ചിത്രം.



</doc>
<doc id="390874" url="https://ml.wikipedia.org/wiki?curid=390874" title="അനാവരണം">
അനാവരണം

എ. വിൻസെന്റ് സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് അനാവരണം. കെ ജെ ജോസഫാണ് ചിത്രം നിർമ്മിച്ചിരിക്കുന്നത്. എം.ചന്ദ്രൻ നായർ, സത്താർ, ജനാർദ്ദനൻ, റാണി ചന്ദ്ര എന്നിവർ പ്രധാന വേഷങ്ങൾ ചെയ്തിട്ടുണ്ട്. ജി. ദേവരാജൻ സംഗീതസംവിധാനം നിർവഹിച്ചു


</doc>
<doc id="390876" url="https://ml.wikipedia.org/wiki?curid=390876" title="ലോസ് ആഞ്ചെലെസ് കൌണ്ടി">
ലോസ് ആഞ്ചെലെസ് കൌണ്ടി

ലോസ് ആഞ്ചെലെസ് കൗണ്ടി, ഔദ്യോഗികമായി കൗണ്ടി ഓഫ് ലോസ് ആഞ്ചലസ് അമേരിക്കൻ ഐക്യനാടുകളിലെ ഏറ്റവും ജനസംഖ്യയുള്ള കൗണ്ടിയാണ്. ഇവിടുത്തെ ജനസംഖ്യ 40 യു.എസ്. സംസ്ഥാനങ്ങളേക്കാൾ കൂടുതലാണ്. ഈ കൌണ്ടി 88 സംയോജിത നഗരങ്ങളും നിരവധി അസംയോജിത മേഖലകളുമുൾപ്പെടെ 4,083 ചതുരശ്ര കിലോമീറ്റർ (10,570 കിമീ) വിസ്തൃതിയുള്ളതാണ്. അമേരിക്കൻ ഐക്യനാടുകളിലെ സംസ്ഥാനങ്ങളായ ഡെലവെയർ, റോഡ് ഐലന്റ് എന്നിവ സംയുക്തമായുള്ള പ്രദേശത്തേക്കാൾ വിസ്തൃതമാണ് ഈ കൌണ്ടി. കാലിഫോർണിയ നിവാസികളുടെ നാലിലൊന്നു താമസിക്കുന്ന ഈ പ്രദേശം അമേരിക്കൻ ഐക്യനാടുകളിലെ ഏറ്റവും വർഗ്ഗ വൈവിധ്യപൂർണ്ണമായ കൗണ്ടികളിൽ ഒന്നാണ്. അതിന്റെ കൗണ്ടി ആസ്ഥാനം സ്ഥിതിചെയ്യുന്ന ലോസ് ആഞ്ചെലെസ് നഗരം, ഏകദേശം 4 ദശലക്ഷം ജനസംഖ്യയുള്ള ഇവിടുത്തെ ഏറ്റവും വലിയ നഗരം കൂടിയാണ്.

ലോസ് ആഞ്ചെലെസ് കൌണ്ടി 1850 ലെ സംസ്ഥാന രൂപവത്കരണ കാലത്തുള്ള കാലിഫോർണിയയിലെ യഥാർത്ഥ കൗണ്ടികളിൽ ഒന്നാണ്.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കനുസരിച്ച് ഈ കൌണ്ടിയുടെ ആകെവിസ്തീർണ്ണം 4,751 ചതുരശ്ര മൈൽ (12,310 കി.മീ) ആണ്. ഇതിൽ 4,058 ചതുരശ്ര മൈൽ പ്രദേശം (10,510 കിമീ) കരഭൂമിയും 693 ചതുരശ്ര മൈൽ പ്രദേശം (1,790 കിമീ) (15 ശതമാനം) ജലം ഉൾപ്പെട്ട പ്രദേശങ്ങളുമാണ്.



2010 ലെ അമേരിക്കൻ ഐക്യനാടുകളിലെ സെൻസസ് പ്രകാരം ലോസ് ആഞ്ചെലെസ് കൌണ്ടിയിലെ ആകെ ജനസംഖ്യ 9,818,605 ആയിരുന്നു. ലോസ് ആഞ്ചെലെസ് കൌണ്ടിയിലെ ജനങ്ങളുടെ വംശീയപരമായ കണക്കുകളിൽ, വെള്ളക്കാർ 4,936,599 (50%) ആണ്. 1,346,865 (13.7%), , 856,874 (9%), വർഗ്ഗക്കാർ 72,828 (0.7%) , 26,094 (0.3%), മറ്റു വർഗ്ഗക്കാർ 2,140,632 (21.8%), രണ്ടോ അതിലധികമോ വംശങ്ങളിൽ നിന്ന് 438,713 (4.5%) എന്നിങ്ങനെയാണ് മറ്റു വിഭാഗത്തിലുള്ളവരുടെ കണക്കുകൾ.


</doc>
<doc id="390877" url="https://ml.wikipedia.org/wiki?curid=390877" title="പാപ്പുവ ന്യൂ ഗിനിയായിലെ വിദ്യാഭ്യാസം">
പാപ്പുവ ന്യൂ ഗിനിയായിലെ വിദ്യാഭ്യാസം

പത്തൊമ്പത് പ്രവിശ്യകളിലും 2 ഡിസ്ട്രിക്റ്റുകളിലുമായാണ് പാപ്പുവ ന്യൂ ഗിനിയയിലെ വിദ്യാഭ്യാസം നടക്കുന്നത്. ഇവിടെ ഹാജർ നിർബന്ധമില്ല. അതുപോലെ ഫീസുമില്ല. ഓഷ്യാനിയ മേഖലയിലെ ഏറ്റവും കുറഞ്ഞ സാക്ഷരതാ നിരക്കായ 64.2% പാപ്പുവ ന്യൂ ഗിനിയായിലാണ്.

ബ്രിട്ടിഷ് മിഷണറിമാരാണ് 1873ൽ പാപ്പുവ ന്യൂ ഗിനിയായിലെ ആദ്യ സ്കൂൾ തുടങ്ങിയത്. മിഷണരീമാർ തുടർന്ന് ഇംഗ്ലിഷിലും ജർമ്മനിലും വിദ്യാഭ്യാസത്തിനുള്ള അടിത്തറ പാകി. 1914ൽ ഒന്നാം ലോകമഹായുദ്ധത്തിൽ ആസ്ട്രേലിയക്കാർ ജർമ്മന്ന്യൂ ഗിനിയാ പിടിച്ചേറ്റുത്ത് ആ പ്രദേശത്തെ മുഴുവൻ ഭാഷയും ഇംഗ്ലിഷ് ആക്കി. 

1964ൽ കറി കമ്മിഷൻ സ്ഥാപിച്ച് പാപ്പുവ ന്യൂ ഗിനിയായിൽ ഇംഗ്ലിഷ് വിദ്യാഭ്യാസത്തിനുള്ള സാദ്ധ്യതയെപ്പറ്റി പഠിച്ചു. 1965ൽ പാപ്പുവ ന്യൂ ഗിനിയായിലെ ആദ്യ സർവ്വകലാശാലയായ യൂണിവെഴ്സിറ്റി ഓഫ് പാപ്പുവ ഗിനിയ സ്ഥാപിക്കപ്പെട്ടു. ആസ്ട്രേലിയൻ വിദ്യാഭ്യാസ രീതി പാപ്പുവ ന്യൂ ഗിനിയായെ വളരെയധികം സ്വാധീനിച്ചിട്ടുണ്ട്.

അവിടത്തെ രാഷ്ട്രീയപാർട്ടിയായ പീപ്പിൾസ് നാഷണൽ കോൺഗ്രസ് വാഗ്ദാനം ചെയ്തപ്രകാരം പാപ്പുവ ന്യൂ ഗിനിയായിലെ വിദ്യാഭ്യാസം ട്യൂഷൻ ഫീസില്ലാതെയാണു നടക്കുന്നത്. 

പാപ്പുവ ന്യൂ ഗിനിയയിലെ വിദ്യാഭ്യാസം കൂടുതലും മിഷനറിമാർ കൈകാര്യം ചെയ്തുവന്നതിനാൽ അവിടെ അനേകം മതവിദ്യാഭ്യാസ സ്കൂളുകൾ നിലവിലുണ്ട്. പാപ്പുവ ന്യൂ ഗിനിയയിലെ വിദ്യാഭ്യാസ വകുപ്പിന്റെ കണക്കു പ്രകാരം അവിടത്തെ സെക്കന്ററി വിദ്യാലയങ്ങളിൽ 29% സ്കൂളുകളും ചർച്ച് ആണു നിയന്ത്രിക്കുന്നത്. 3% സ്വകാര്യ അന്താരാഷ്ട്ര സ്കൂളുകൾ ആണ്. ബാക്കിയുള്ളവ സർക്കാർ നിയന്ത്രണത്തിലുള്ള പൊതുവിദ്യാഭ്യാസസ്ഥാപനങ്ങളാണ്. (ബാക്കി 68%)

പാപ്പുവ ന്യൂ ഗിനിയയിൽ 6 സർവ്വകലാശാലകൾ ഉണ്ട്. പാർലമെന്റിന്റെ ആക്റ്റ് അനുസരിച്ച് അവിടത്തെ സർക്കാർ നിയന്ത്രണത്തിലുള്ളവയാണിവ. താഴെപ്പറയുന്നവയാണ് പാപ്പുവ ന്യൂ ഗിനിയയിലെ സർവ്വകലാശാലകൾ:

2015ൽ പാപ്പുവ ന്യൂ ഗിനിയൻ ഭാഷ ഔദ്യൊഗികമായി പ്രഖ്യാപിക്കപ്പെട്ടു.I


</doc>
<doc id="390880" url="https://ml.wikipedia.org/wiki?curid=390880" title="കംബോഡിയയിലെ വിദ്യാഭ്യാസം">
കംബോഡിയയിലെ വിദ്യാഭ്യാസം

കംബോഡിയയിലെ വിദ്യാഭ്യാസം അവിടത്തെ സർക്കാർ നിയന്ത്രണത്തിലാണ്. രാജ്യവ്യാപകമായ വിദ്യാഭ്യാസം രാഷ്ട്രം നിയന്ത്രിക്കുന്നു. അതുപോലെ, പ്രവിശ്യകളിലെ വിദ്യാഭ്യാസം പ്രവിശ്യാസർക്കരിനു കീഴിലുള്ള വിദ്യാഭ്യാസ ഡിപ്പാർട്മ്മെന്റ് ആണ് നിയന്ത്രിക്കുന്നത്. കംബോഡിയയിലെ നിയമപ്രകാരം എല്ലാ കുട്ടികയുടെയും വിദ്യാഭ്യാസാവകാശത്തിൽ തുല്യ അവസരം ലഭ്യമാകണം. (Article 66). സ്റ്റേറ്റ് ആണ് പൊതുസ്വകാര്യ വിദ്യാഭ്യാസ സ്ഥാപനങ്ങളെ നിയന്ത്രിക്കുന്നത് (Article 67). കംബോഡിയൻ വിദ്യാഭ്യാസ സമ്പ്രദായത്തിൽ പ്രീസ്കൂൾ, പ്രാഥമികവിദ്യാലയം, പൊതു സെക്കന്ററി വിദ്യാലയം, ഉന്നതവിദ്യാഭ്യാസം, അനൗപചാരിക വിദ്യാഭ്യാസം എന്നിവ അടങ്ങിയിരിക്കുന്നു. വിദ്യാഭ്യാസസമ്പ്രദായത്തിൽ, കായികവികസനം, വിവരവിനിമയസാങ്കേതികവിദ്യ, ഗവേഷണവും വികസനവും, അടങ്ങിയിട്ടുണ്ട്. 2011 ൽ പ്രാഥമിക വിദ്യാഭ്യാസരംഗത്ത് 96% പേരും പഠിച്ചുവരുന്നു. ലോവർ സെക്കന്ററി സ്കൂളുകൾ 34%വും.


</doc>
<doc id="390883" url="https://ml.wikipedia.org/wiki?curid=390883" title="യൂണിവേഴ്സിറ്റി ഓഫ് ലണ്ടൻ">
യൂണിവേഴ്സിറ്റി ഓഫ് ലണ്ടൻ

ഇംഗ്ലണ്ടിലെ ലണ്ടനിൽ സ്ഥിതിചെയ്യുന്ന ഒരു കൊളീജിയേറ്റ് യൂണിവേഴ്സിറ്റിയാണ്‌ യൂണിവേഴ്സിറ്റി ഓഫ് ലണ്ടൻ 1836-ലെ രാജശാസനം അനുസരിച്ച് നിലവിൽ വന്നതാണിത് ഇപ്പോൾ 1994ലെ യൂണിവേഴ്സിറ്റി ആക്റ്റ് ഓഫ് ലണ്ടൻ അനുസരിച്ചാണ്‌ ഈ സർവകലാശാലയുടെ ഭരണനിർവ്വഹണം നടത്തിപോരുന്നത്. 18 കോളേജുകളും 9 റിസർച്ച് ഇൻസ്റ്റിറ്റ്യൂട്ടുകളും ഉൾപ്പെടുന്ന ഇത് യുണൈറ്റഡ് കിങ്ഡത്തിലെ ഏറ്റവും കൂടുതൽ വിദ്യാർഥികൾ പഠനം നടത്തുന്ന സർവകലാശാലായാണ്‌.


</doc>
<doc id="390895" url="https://ml.wikipedia.org/wiki?curid=390895" title="ഗ്ലെൻഡോറ">
ഗ്ലെൻഡോറ

ഗ്ലെൻഡോറ, അമേരിക്കൻ ഐക്യനാടുകളിലെ കാലിഫോർണിയയിൽ ലോസ് ആഞ്ചലസ് കൌണ്ടിയിലെ സാൻ ഗബ്രിയേൽ താഴ്വരയിൽ സ്ഥിതിചെയ്യുന്നതും ലോസ് ആഞ്ചെലെസ് നഗരമദ്ധ്യത്തിനു 23 മൈലുകൾ (37 കിലോമീറ്റർ) കിഴക്കായി നിലനിൽക്കുന്നതുമായ ഒരു പട്ടണമാണ്. 2010 ലെ സെൻസസ് പ്രകാരം ഗ്ലെൻഡോറ പട്ടണത്തിലെ ജനസംഖ്യ 50,073 ആയിരുന്നു. "പ്രൈഡ് ഓഫ് ദ ഫൂട്ട്ഹിൽസ്" എന്നറിയപ്പെടുന്ന ഈ പട്ടണം സാൻ ഗബ്രിയേൽ മലനിരകളുടെ താഴ്വരകളാൽ വലയം ചെയ്തുകിടക്കുന്ന സമ്പന്നമായ ഒരു പട്ടണമാണ്.

1837 ൽ യിഗ്നാഷ്യോ പലോമാറെസ് എന്നയാൾക്ക്, ഗവർണ്ണർ ജുവാൻ ബൗട്ടിസ്റ്റ അൽവാറാഡോയിൽ നിന്നും 22,000 ഏക്കർ (89 കിമീ) വിസ്തീർണ്ണമുള്ള റാഞ്ചോ സാൻ ജോസ് എന്ന മേച്ചിൽപ്പുറം ലാന്റ് ഗ്രാൻറ് ആയി ലഭിച്ചിരുന്നു. ഈ പ്രദേശത്തിൽ ഇന്നത്തെ പമോന, ക്ലയർമോണ്ട്, ലാ വെർണെ, സാൻ ഡിമാസ്, ഗ്ലെൻഡോറ എന്നീ പട്ടണങ്ങൾ നിലനിൽക്കുന്ന ഭൂമിയും ഉൾപ്പെട്ടിരുന്നു. സാൻ ഗബ്രിയേൽ പർവതനിരകളുടെ താഴ്വാരത്തു സ്ഥിതിചെയ്യുന്ന ആധുനിക ഗ്ലെൻഡോറ പട്ടണം, 1880 കളുടെ തുടക്കത്തിൽ ഇല്ലിനോയിസിൽ നിന്ന് കാലിഫോർണിയയിലേക്ക് താമസം മാറിയ ജോർജ് ഡി. വൈറ്റ്കോംബിന്റെ നേതൃത്വത്തിൽ 1887 ഏപ്രിൽ 18-നാണ് സ്ഥാപിതമായിത്. ഷിക്കാഗോ, റോച്ചെല്ലെ, ഇല്ലിനോയി എന്നിവിടങ്ങളിലെ വിറ്റ്കോംബ് ലോക്കോമോട്ടീവ് വർക്സ് വിറ്റ്കോംബ് സ്ഥാപിച്ചതാണ്. അദ്ദേഹം ഈ പേരു രൂപപ്പെടുത്തിയത് തന്റെ ഭാര്യ ലീഡോറ ബെന്നെറ്റ് വിറ്റ്കോമ്പിന്റേയും, ഭവനം നിലനിന്നിരുന്ന സാൻ ഗബ്രിയേൽ പർവതത്തിനു സമീപത്തെ മലയിടുക്കിനേയും (ഗ്ലെൻ) യോജിപ്പിച്ചാണ്. 1911 ലെ പട്ടണത്തിന്റെ സംയോജനത്തിനു മുൻപ് ഗ്ലെൻഡോറ പട്ടണത്തിന്റെ അഡ്മിനിസ്ട്രേറ്റർ, ഗ്ലെൻഡോറ പ്രസിഡന്റ് എന്ന ഔദ്യോഗിക പദവിയിൽ നിയുക്തനായിരുന്നു.

ഗ്ലെൻഡോറ പട്ടണം നിലനിൽക്കുന്ന അക്ഷാംശ രേഖാംശങ്ങൾ (34.130957, -117.854127) ആണ്. ഈ പട്ടണം സാൻ ഗബ്രിയേൽ താഴ്വരയുടെ കിഴക്കേ അറ്റത്തായി, വടക്കുവശത്ത് സാൻ ഗബ്രിയേൽ മലനിരകളുടേയും തെക്ക് സൌത്ത് ഹിൽസിന്റേയും ഇടയ്ക്കായി സ്ഥിതിചെയ്യുന്നു. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കകൾ പ്രകാരം ഈ പട്ടണത്തിന്റെ ആകെ വിസ്തീർണ്ണം 19.6 ചതുരശ്രമൈൽ (51 കി.മീ) ആണ്. ഇതിൽ കരഭൂമിയും അല്ലെങ്കിൽ 0.84 ശതമാനം ഭാഗം വെള്ളവുമാണ്.


</doc>
<doc id="390897" url="https://ml.wikipedia.org/wiki?curid=390897" title="സാൻ ഗബ്രിയേൽ മൌണ്ടൻസ്">
സാൻ ഗബ്രിയേൽ മൌണ്ടൻസ്

സാൻ ഗബ്രിയേൽ മൌണ്ടൻസ് ( San Gabriel Mountains ), വടക്കൻ ലോസ് ആഞ്ചെലെസ് കൗണ്ടിയിലും പടിഞ്ഞാറൻ സാൻ ബർണാർഡിനോ കൌണ്ടിയിലുമായി സ്ഥിതിചെയ്യുന്ന അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തു സ്ഥിതിചെയ്യുന്ന ഒരു പർവ്വതനിരയാണ്. ട്രാൻസ്വേർസ് റേഞ്ചുകളുടെ ഭാഗമായ ഈ മലനിരകൾ, ലോസ് ഏഞ്ചെലെസ് തടത്തിനും മൊജോവ മരുഭൂമിക്കും ഇടയിലായി പടിഞ്ഞാറ് അന്തർസംസ്ഥാന പാത 5, കിഴക്കു് അന്തർസംസ്ഥാന 15 എന്നിവ അതിരുകളായി സ്ഥിതിചെയ്യുന്നു. ഈ പർവ്വതനിരകൾ ലോസ് ആഞ്ചെലെസ ദേശീയ വനത്തിനുള്ളിലും ഈ വനങ്ങളാൽ ചുറ്റപ്പെട്ടും സാൻ ആൻഡ്രിയാസ് ഫോൾട്ടിനെ വടക്കൻ അതിർത്തിയാക്കി സ്ഥിതിചെയ്യുന്നു. ഈ പർവ്വതനിരകളിലെ ഏറ്റവും ഉയർന്ന കൊടുമുടി പൊതുവേ മൌണ്ട് ബാൽഡി എന്നു വിളിക്കപ്പെടുന്ന മൌണ്ട് സാൻ അന്റോണിയോ ആണ്. മറ്റൊരു പ്രസിദ്ധമായ കൊടുമുടി മൌണ്ട് വിൽസൺ ആണ്. പ്രസിദ്ധമായ മൌണ്ട് വിൽസൺ ഒബ്സർവേറ്ററി ഇവിടെ സ്ഥിതിചെയ്യുന്നതോടൊപ്പം ആന്റിന ഫാം എന്നപേരിൽ പ്രദേശിക മാദ്ധ്യമങ്ങളുടെ നിരവധി ട്രാൻസ്മിറ്ററുകളും ഇവിടെ സ്ഥിതിചെയ്യുന്നു. ഇവിടുത്തെ ഒബ്സർവേറ്ററി പൊതുജനങ്ങൾക്ക് സന്ദർശിക്കാവുന്നതാണ്. 2014 ഒക്ടോബർ 10 ന് മുൻ പ്രസിഡന്റ് ബറാക് ഒബാമ ഈ പ്രദേശം സാൻ ഗബ്രിയേൽ മൌണ്ടൻസ് ദേശീയ സ്മാരകമായി നാമനിർദ്ദേശം ചെയ്തു.


</doc>
<doc id="390908" url="https://ml.wikipedia.org/wiki?curid=390908" title="കൃഷ്ണപ്രസാദ്">
കൃഷ്ണപ്രസാദ്

മലയാള ചലച്ചിത്ര മേഖലയിലും ടെലിവിഷനിലും സാന്നിധ്യമുറപ്പിച്ച ഒരു പ്രമുഖ നടനാണ് കൃഷ്ണപ്രസാദ്. അയലത്തെ അദ്ദേഹം, ഒരു യാത്രാമൊഴി, കമലദളം, വെട്ടം, ബാംഗ്ലൂർ ഡേയ്സ്, പേരറിയാത്തവർ എന്നിവയാണ് അദ്ദേഹം അഭിനയിച്ച പ്രധാന ചിത്രങ്ങൾ. സ്ത്രീ, സമയം, സമക്ഷം തുടങ്ങി ഒട്ടനവധി ടെലിവിഷൻ സീരിയലുകളിലും അദ്ദേഹം എണ്ണമറ്റ കഥാപാത്രങ്ങളെ അവതരിപ്പിച്ചിരിക്കുന്നു.

കൃഷ്ണപ്രസാദ് കേരള സംസ്ഥാനത്ത് കോട്ടയം ജില്ലയിലെ ചങ്ങനാശേരി സ്വദേശിയാണ്. ചങ്ങനാശേരി എൻ.എസ്.എസ്. ഹിന്ദു കോളജിലായിരുന്നു അദ്ദേഹം വിദ്യാഭ്യാസം ചെയ്തത്. കോളജ് ജീവിതകാലത്തുതന്നെ അദ്ദേഹം സംഗീതത്തിലും കലയിലും വളരെയേറെ താത്പര്യം കാണിച്ചിരുന്നു. പ്രസിദ്ധ നടിയായ പാർവ്വതി (അശ്വതി പി. കുറുപ്പ്) ചങ്ങനാശേരി എൻ.എസ്. എസ്. കോളജിൽ അദ്ദേഹത്തിന്റെ സഹപാഠിയായിരുന്നു. 1991 ലും 1992 ലും മഹാത്മാഗാന്ധി യൂണിവേഴ്സിറ്റി യൂത്ത് ഫെസ്റ്റിവലിൽ അദ്ദേഹം വിജയിയായിരുന്നു. അദ്ദേഹത്തിന്റെ സഹധർമ്മിണി രശ്മിയാണ്. ഈ ദമ്പതിമാർക്ക് പ്രാർത്ഥന കൃഷ്ണ, പ്രപഞ്ച കൃഷ്ണ എന്നിങ്ങനെ രണ്ട് പെൺകുട്ടികളാണുള്ളത്. ഒരു സമർപ്പിത കൃഷിക്കാരൻകൂടിയായ കൃഷ്ണപ്രസാദിനാണ് 2010-ലെ യുവ കർഷകനുള്ള അവാർഡ് ലഭിച്ചത്. കേരള സംസ്ഥാന ചലച്ചിത്ര അക്കാദമിയിലും കേരള ലളിതകലാ അക്കാദമിയിലും അംഗമായി അദ്ദേഹം പ്രവർത്തിച്ചിട്ടുണ്ട്.

പ്രസിദ്ധ സംവിധായകനായിരുന്ന പി. പദ്മരാജൻ സംവിധാനം ചെയ്ത 'മൂന്നാം പക്കം' എന്ന ചിത്രത്തിലൂടെയാണ് കൃഷ്ണപ്രസാദ് അഭിനയരംഗത്തേക്ക് പ്രവേശിക്കുന്നത്. അദ്ദേഹം അഭിനയിച്ച മറ്റു പ്രമുഖ ചിത്രങ്ങൾ വേനൽക്കിനാവുകൾ, തച്ചോളി വർഗ്ഗീസ് ചെകവർ, കാഞ്ഞിരപ്പള്ളി കറിയാച്ചൻ, അയലത്തെ അദ്ദേഹം, കുസൃതിക്കാറ്റ്, മീനത്തിൽ താലികെട്ട്, അമ്മ അമ്മായിയമ്മ, സമ്മർ പാലസ്, വെട്ടം, സീസൺസ്, കന്മദം, കമലദളം, ഷിക്കാർ, ദൈവത്തിന്റെ സ്വന്തം ക്ലീറ്റസ്, ബാംഗ്ലൂർ ഡേസ്, ആമയും മുയലും, പേരറിയാത്തവർ, രക്തരക്ഷസ് 3D, വലിയ ചിറകുള്ള പക്ഷികൾ, മൺസൂൺ, ഫയർമാൻ എന്നിവയാണ്. അനേകം ടെലിവിഷൻ സീരിയലുകളിലും കൃഷ്ണപ്രസാദ് തന്റെ സാന്നിദ്ധ്യമറിയിച്ചിട്ടുണ്ട്. സ്ത്രീ, സമയം, സമക്ഷം എന്നിവ ഇതിൽ പ്രമുഖങ്ങളാണ്. സോപ്പ് ഓപ്പറയായ സമക്ഷത്തിലെ അതുല്യമായ അഭിനയത്തിന് അദ്ദേഹത്തിന് ക്രിട്ടിക്സ് അവാർഡ് ലഭിച്ചിട്ടുണ്ട്.


</doc>
<doc id="390913" url="https://ml.wikipedia.org/wiki?curid=390913" title="കളിയിൽ അൽപ്പം കാര്യം">
കളിയിൽ അൽപ്പം കാര്യം

കളിയിൽ അൽപം കാര്യം സത്യൻ അന്തിക്കാടിന്റെ സംവിധാനത്തിൽ മോഹൻലാൽ, ഭുവന(നീലിമ), റഹ്മാൻ, ജഗതി ശ്രീകുമാർ, ലിസി എന്നിവർ പ്രധാന വേഷങ്ങളിൽ അഭിനയിച്ച് 1984 ൽ പുറത്തിറങ്ങിയ മലയാളചലച്ചിത്രമായിരുന്നു.

ഒരു സമ്പന്ന കുടുംബത്തിൽ നിന്നുള്ള വിനയന് ആധുനിക ജീവിതശൈലിക്കൊത്ത് നിലകൊള്ളാൻ കഴിയുന്നില്ല. അയാളുടെ സഹോദരൻ ക്ലബുകളിൽ സമയം നൃത്തം ചെയ്യാൻ സമയം കണ്ടെത്തുന്നു; സഹോദരി എപ്പോഴും റേഡിയോ ശ്രവിക്കുന്നു; മാതാപിതാക്കൾ എല്ലായ്പ്പോഴും തിരക്കിലുമാണ്. നഗരജീവിതം മടുത്ത അയാൾ ഒരു ഗ്രാമത്തിലേയ്ക്കു താമസം മാറുകയും അവിടെ ഒരു വില്ലേജ് ഓഫീസറായി ഒരു ചെറിയ ജോലിയിൽ പ്രവേശിക്കുകയും ചെയ്യുന്നു. അവിടെ അയാൾ ഒരു ഗ്രാമീണ പെൺകൊടിയുമായി പ്രണയത്തിലാവുന്നുവെങ്കിലും അയാളുടേതിനു നേരേ വിപരീതമായ ഒരു ജീവിതമാണ് അവൾ സ്വപ്നം കാണുന്നത്. ഒരു നഗരത്തിലെ ആഡംബര ജീവിതം ആസ്വദിക്കാൻ അവൾ ആഗ്രഹിക്കുന്നു. അവർ വിവാഹിതരാകുകയും വിനയൻ ഗ്രാമത്തിൽത്തന്നെ തുടരുകയും ഭാര്യ നഗരത്തിലേയ്ക്കു താമസം മാറ്റുകയും ചെയ്യുന്നു. കുറച്ചു നാളുകൾക്ക് ശേഷം ഗ്രാമ ജീവിതം നഗരജീവിതത്തേക്കാൾ ഏറെ മെച്ചപ്പെട്ടതാണെന്നുള്ള തിരിച്ചറിവിൽ അവൾ സ്വന്തം ഗ്രാമത്തിലേക്ക് മടങ്ങിവരുകയും ദമ്പതികൾ ഒരുമിച്ചു ജീവിക്കുകയും ചെയ്യുന്നു.

പാട്ടുകൾ: സത്യൻ അന്തിക്കാട്
ഈണം: രവീന്ദ്രൻ


</doc>
<doc id="390916" url="https://ml.wikipedia.org/wiki?curid=390916" title="മുത്താഴം">
മുത്താഴം

ഉച്ചയ്ക്കുള്ള ഭക്ഷണം (അത്താഴത്തിനു മുമ്പുള്ളത്) ആണ് മുത്താഴം."മുത്താഴം കഴിഞ്ഞാൽ മുള്ളിന്മേലെങ്കിലും കിടക്കണം" എന്നാണ് പഴമൊഴി.


</doc>
<doc id="390917" url="https://ml.wikipedia.org/wiki?curid=390917" title="ഓർമ്മകൾ മരിക്കുമോ">
ഓർമ്മകൾ മരിക്കുമോ

ഓർമ്മകൾ മരിക്കുമോ കെ എസ് സേതുമാധവൻ സംവിധാനം ചെയ്ത് 1977 ൽ പുറത്തിറങ്ങിയ ഒരു മലയാളചലച്ചിത്രമായിരുന്നു. കമൽഹാസൻ, പ്രേമ, ജയൻ, ശോഭ എന്നിവരായിരുന്നു ഈ ചിത്രത്തിലെ പ്രധാന അഭിനേതാക്കൾ. ചിത്രത്തിന്റെ സംഗീതസംവിധാനം എം. എസ്. വിശ്വനാഥൻ നിർവഹിച്ചു.


</doc>
<doc id="390918" url="https://ml.wikipedia.org/wiki?curid=390918" title="മനുഷ്യമൃഗം">
മനുഷ്യമൃഗം

മനുഷ്യ മൃഗം 1980 ൽ ബേബി സംവിധാനം ചെയ്ത് പുറത്തിറങ്ങിയ ഒരു മലയാളചലച്ചിത്രമാണ് മനുഷ്യ മൃഗം. ജയൻ (ഇരട്ട വേഷം), സീമ, ജഗതി ശ്രീകുമാർ, കവിയൂർ പൊന്നമ്മ, ജോസ് പ്രകാശ് എന്നിവരായിരുന്നു ഈ ചിത്രത്തിലെ പ്രധാന വേഷങ്ങൾ ചെയ്തത്. കെ ജെ ജോയ് സംഗീതസംവിധാനം നിർവഹിച്ചു.


</doc>
<doc id="390920" url="https://ml.wikipedia.org/wiki?curid=390920" title="ദീപം (സിനിമ)">
ദീപം (സിനിമ)

ദീപം, പി. ചന്ദ്രകുമാർ സംവിധാനം ചെയ്ത് 1980-ൽ പുറത്തിറങ്ങിയ ഒരു മലയാള ചലച്ചിത്രമായിരുന്നു. മധു, ജയൻ, ശ്രീവിദ്യ, സീമ എന്നിവരാണ് ഈ ചിത്രത്തിലെ പ്രധാന കഥാപാത്രങ്ങലെ അവതരിപ്പിച്ചത്. സംഗീതസംവിധാനം ശ്യാം നിർവഹിച്ചു.


</doc>
<doc id="390922" url="https://ml.wikipedia.org/wiki?curid=390922" title="ഇമോജി">
ഇമോജി

വെബ് പേജുകളിലും, ഇലക്ട്രോണിക് മെസേജുകളിലും ഉപയോഗിക്കുന്ന  ചിഹ്നങ്ങൾ, ചിത്രലിപികളാണ് ഇമോജി. (എമോജി, "ബഹുവചനം എമോജികൾ ;) " കൂടുതലും ഇമോജികളെ സ്മൈലികൾ ഉൾപ്പെടുന്ന മുഖഭാവങ്ങൾ, വസ്തുക്കൾ, സ്ഥലങ്ങൾ, കാലാവസ്ഥകൾ, ജീവികൾ എന്നിവയായി ഉപയോഗിച്ചുപോരുന്നു. ചിത്രലേഖ എന്നർത്ഥം വരുന്ന ഇമോജി ജാപ്പനീസ് വാക്കായ "ഇ" (ചിത്രം) + "മോജി" ( കഥാപാത്രം) -ൽ നിന്ന് രൂപപ്പെട്ടതാണ്. "ഇമോട്ടിയോൺ ," "ഇമോട്ടികോൺ" എന്നീ പേരുകൾ അവയ്ക്ക് വരുന്നത് തികച്ചും ആകസ്മികമാണ്.

ജാപ്പനീസ് മൊബൈൽ ഫോണുകളിൽ ആദ്യമായി 1990 -കളിൽ പ്രാവർത്തികമായതോടെ വൈകാതെതന്നെ ഇമോജികൾ ലോകം കീഴടക്കി. പിന്നീട് ആൻഡ്രോയിഡ് ഫോണുകളിൽ ഉൾപ്പെടുത്തിയതുപോലെ  ഇമോജികൾ  ആപ്പിളിന്റെ ഐഫോണുകളിലും ഉൾപ്പെടുത്തി. 2015 -ൽ ഓക്സ്ഫോർഡ് ഡിക്ഷ്ണറീസ് ഒരു ഇമോജിക്ക് വേൾഡ് ഓഫ് ദി ഇയർ എന്ന് പേര് നൽകി.

ചിഹ്നങ്ങൾ ഉപയോഗിച്ചുകൊണ്ടുള്ള ഇമോട്ടിക്കോണുകളിലൂടെയായിരുന്നു ഇമോജികളുടെ വളർച്ച. ജപ്പാന്റെ അകത്തും പുറത്തുമായി ഇമോജികളുടെ ഗ്രാഫിക്കൽ റെപ്രസെന്റേഷനും വളർന്നുവന്നു.

ജാപ്പനീസ് മൊബേൽ ഓപ്പറേറ്റർമാരായ NTTDocoMo , au , സോഫ്റ്റ്ബാങ്ക് മൊബൈൽ (വോഡാഫോൺ) എന്നിവയായിരുന്നു ഇമോജികൾ ഉപയോഗിച്ചിരുന്നത്. പിന്നീട് ഓരോരുത്തരുടേയും ആവശ്യങ്ങളനുസരിച്ച പ്രത്യേകം ഇമോജികൾ സ്വന്തമായി ഉണ്ടാക്കുവാൻ തുടങ്ങി. ആദ്യത്തെ ഇമോജി 1999-ൽ ജപ്പാനിലെ ഷിഗെറ്റാക കുറീറ്റയാണ് വികസിപ്പിച്ചെടുത്തത്. NTT DoCoMoയുടെ ഐ-മോഡ് മൊബൈൽ ഇന്റർനെറ്റ് പ്ലാറ്റ്ഫോമിന്റെ നിർമ്മാണ സംഘത്തിലെ ഒരംഗമായിരുന്നു കുറീറ്റ. കാലാവസ്ഥ പറയാനായുള്ള കാലാവസ്ഥയുടെ ഇമോജികൾ, ചൈനീസ് കഥാപാത്രങ്ങളുടെ ഇമോജികൾ എന്നിവയിൽ നിന്നാണ് അദ്ദേഹം ഇമോജികളിലേക്ക് ആവാഹിതനായത്. മറ്റ് സർവീസുകളിൽ നിന്ന വേറിട്ട് നിൽക്കാനും, ഇലക്ട്രോണിക് കമ്മ്യൂണിക്കേഷൻ കൂടുതൽ സരളമാക്കാനുമായി  ഐ-മോഡ് മെസേജിംഗിന്റെ ഭാഗമായി  176 12x12 പിക്സൽ വലിപ്പമുള്ള ആദ്യത്തെ ഒരുകൂട്ടം ഇമോജികൾ രൂപംകൊണ്ടു. അദ്ദേഹം നിരീക്ഷിക്കാറുണ്ടായിരുന്നു മുഖഭാവങ്ങൾ, മറ്റു നഗരങ്ങളിലെ നാഗരികതകൾ എന്നിവയാണ് കുറീറ്റ ഇമോജികളാക്കിയത്.

NTT DoCoMoയുടെ ഐ-മോഡിനായുള്ള ഓരോ ഇമോജികളും 12x12 പിക്സൽ ഗ്രിഡിലാണ് നിർമ്മിച്ചിരിക്കുന്നത്.  അത് കൈമാറുമ്പോൾ ഇമോജിയുടെ ചിഹ്നങ്ങളെ 2 ബൈറ്റിന്റെ സീക്വൻസായിട്ടായിരിക്കും നിലകൊള്ളുക. അടിസ്ഥാനപരമായ സ്പെസിഫിക്കേഷനുകൾക്ക് 1706 ചിഹ്നങ്ങളുണ്ടാവും, സി-എച്ച്.ടി.എം.എൽ 4.0 സപ്പോർട്ട് ചെയ്യുന്ന ഫോണുകളിൽ 76 ചിഹ്നങ്ങൾ അധികമുണ്ടാകും.

au കമ്പനിയുടെ മൊബേൽ ഫോണുകളിലെ IMG ടാഗ് ഉപയോഗിച്ചിട്ടാണ് പ്രതിപാദിച്ചിരിക്കുന്നത്.  സോഫ്റ്റ്ബാങ്ക് മൊബേൽ ഇമോജികൾ എസ്.ഐ / എസ്.ഒ എസ്കേപ് സീക്വെൻസിലാണ്, കൂാടാതെ അവ നിറങ്ങളും അനിമേഷനും പിൻതുണക്കുന്നുണ്ടായിരുന്നു. DoCoMoയുടെ ഇമോജികൾ കൈമാറാൻ കുറച്ച് ബുദ്ധിമുട്ടള്ളതായിരുന്നെങ്കിൽ au യുടെ ഇമോജി കൈമാറ്റം കൂടുതൽ വഴങ്ങുന്നതായിരുന്നു.

2010 -നു ശേഷം കുറച്ച് ഇമോജികൾ, കാരക്ടറുകളെ ഒരു കൃത്യമായ തുല്യമായ മേഖലയിലേക്ക് കൊണ്ടുപോകുന്ന  യൂണിക്കോഡിലേക്ക് മാറി. അതോടെ ജപ്പാന്റെ പുറത്തേക്കും, വ്യത്യസ്ത ഓപ്പറേറ്റിംഗ് സിസ്റ്റങ്ങളിൽ ഇമോജികൾ വ്യാപിച്ചു.

യൂണിക്കോഡ് സ്റ്റാന്റാർഡ് വേർഷനിൽ പിന്നീട് നൂറോളം ഇമോജികൾ എൻകോഡ് ചെയ്യപ്പെട്ടു, 2010  ഒക്ടോബറിന് ഇറങ്ങിയ 6.0 എന്ന വേർഷനിലായിരുന്നു അത്. കൂടാതെ ഗൂഗിളിന്റെ അപേക്ഷയും (കാട് മോമോയ്, മാർക്ക് ഡേവിസ്, മാർക്കസ് ശെരെർ എന്നിവർ യൂണിക്കോഡ് ടെക്ക്നിക്കൽ കമ്മിറ്റിക്ക് ആഗസ്റ്റ് 2007-ന് കത്തെഴുതി.) ആപ്പിളിന്റെ അപേക്ഷയും, (യാസുവോ കിഡ ,പീറ്റർ എഡ്ബർഗ് എന്നിവർ 607 കാരക്ടേഴ്സിനുവേണ്ടിയുള്ള ആദ്യത്തെ UTC അപേക്ഷ നടത്തി, ജനുവരി 2009നായിരുന്നു അത്). യൂണിക്കോഡ് കൺസോർട്ടിയം അംഗങ്ങളോട് നീണ്ട ചർച്ച ഉണ്ടായി, യുണൈറ്റഡ് സ്റ്റേറ്റ്സ്, ജെർമനി, ഐർലാന്റ് , ജപ്പാൻ എന്നീ രാജ്യങ്ങൾ ചർച്ചയിൽ പങ്കെടുത്തു. തുടർന്നുണ്ടായ കാമ്പെയിനിലൂടെ പുതിയ കാരക്ടറുകൾ നിർമ്മിക്കപ്പെട്ടു (പ്രധാനമായും മാപ്പുകൾക്കാവശ്യമായ സിമ്പലുകളും യൂറോപ്യൻ ചിഹ്നങ്ങളും). യൂണിക്കോഡ് സ്റ്റാന്റാർഡിലേക്കുള്ള ഇമോജികളുടെ എൻകോഡിംഗ് ജപ്പാന് വെളിയിലും അതിന് പ്രചാരം കൂടാൻ കാരണമായി. യൂണിക്കോഡ് സ്റ്റാന്റാർഡ് 6.0 വേർഷന്റെ പ്രധാനപ്പെട്ട ഇമോജി സെറ്റിന് 722 കാരക്ടറുകളുണ്ടായിരുന്നു, അതിൽ 114  മാപ്പുകൾക്കാവശ്യമായ കാരക്ടറുകളെ അവ പ്രി-6.0 വേർഷനിലായിരുന്നു അവതരിപ്പിച്ചത്, ബാക്കിയുണ്ടായിരുന്ന 608 കാരക്ടറുകൾ 6.0 -ൽ തന്നെ അവതരിപ്പിച്ചു.  ഇമോജികളുടെ പുതിയ ചിഹ്നങ്ങൾ ഏഴ് ബ്ലോക്കുകളിലായിട്ടാണ് എൻകോഡ് ചെയ്തത് (ചിലത് പുതിയതായി നിർമ്മിക്കുകയും ചെയ്തു). കൂടാതെ അതിൽ EmojiSources.txt എന്ന ഫയലുണ്ട്, അതിൽ മാപ്പിങ്ങിന്റെയും, ജാപ്പനീസ് അക്ഷരമാലകളേയും കാണാം. പ്രാദേശികമായ ചിഹ്നങ്ങളെ ഈ സെറ്റിന്റെ ഭാഗമായിട്ടാണ് നിർമ്മിച്ചെടുത്ത്. രാജ്യങ്ങളുടെ ദേശീയ പതാകകൾ ഇതിന്റെ ഭാഗമായിട്ടുള്ളതാണ്.

ഇന്റർനാഷണൽ മാർക്കറ്റുകൾക്ക് യൂണിക്കോഡ് സ്റ്റാന്റാർഡിലേക്ക് പുതിയ ഡിസൈനുകൾ നിർമ്മിക്കാനായിട്ടുള്ള സമ്മർദ്ദമായിരുന്നു ഇമോജിയുടെ പ്രശസ്തിയ്ക്ക് കൂടുതൽ ഊർജ്ജം നൽകിയത്. യൂണിക്കോഡ് 7.0 -ൽ 250 ഇമോജികൾ ചേർക്കപ്പെട്ടു, webdings , wingdings എന്നീ ഫോണ്ടുകളിലായിരുന്നു അതിൽ മിക്കവയും. ഇപ്പോൾ പല മെസ്സഞ്ചറുകളിലും ജപ്പാനിലെ യാഹു, എം.എസ്.എൻ മെസ്സഞ്ചർ എന്നിവ ഉപയോഗിക്കുന്ന മാത്രമല്ലാതെ, പ്രി-യൂണിക്കോഡ് ചെയ്തിട്ടുള്ള ഇമോജികൾ ഉപയോഗിക്കുന്നു . യൂണി ക്കോഡ് 8.0 -ൽ 41 ഇമോജികൾ ചേർക്കപ്പെട്ടു, ക്രിക്കറ്റ് ബാറ്റ് പോലെ കായിക ഉപകരങ്ങളും, ടാകൊ  പോലുള്ള ഭക്ഷണങ്ങൾ പദാർത്ഥങ്ങളും, പുതിയ മുഖഭാവങ്ങളും, ഒരുമയുടെ ചിഹ്നങ്ങളും അതിലുൾപ്പെടുന്നു. 

യൂണിക്കോഡിന്റെ സ്പെസിഫിക്കേഷനും, വേർഷന്റെ വ്യത്യാസവും കൊണ്ട് ഇമോജികൾ ഒരു ഡിവൈസിൽ നിന്ന് മറ്റൊന്നിലേക്ക് കൈമാറ്റം ചെയ്യുമ്പോൾ ചെറിയ മാറ്റങ്ങൾക്ക് വിധേയമാകുന്നു. ആപ്പിളിന്റെ രീതി അനുസരിച്ച്, ആപ്പിൾ ഉത്പന്നങ്ങളിലെ കലണ്ടർ ഇമോജി 2002-ലെ ജൂലൈ 17 എന്ന തിയതി ഉപയോഗിക്കാറുണ്ടായിരുന്നു, അതുകൊണ്ടുതന്നെ ചില ആപ്പിൾ ഉപഭോക്താക്കൾ ജൂലൈ 17 എന്ന തിയ്യതിയെ വേൾഡ് ഇമോജി ഡെ എന്ന വിളിക്കുന്നു ,പക്ഷേ മറ്റ് ഇമോജി ഫോണ്ടുകൾ ഈ സാദൃശ്യം കാണിക്കാറില്ല.

ആപ്പിളിന്റെ ചില ഇമോജികൾ സോഫ്റ്റ് ബാങ്ക് സ്റ്റാന്റാർഡിലുള്ള ഇമോജികളോട് സാദൃശ്യം കാണിക്കാറുണ്ട്, ചിലപ്പോൾ ആപ്പിൾ നിർമ്മിക്കപ്പെട്ട  കാലത്ത് ജപ്പാനിലെ ഏക മൊബേൽ ഓപ്പറേറ്റർ സോഫ്റ്റ് ബാങ്ക് മാത്രമായതുകൊണ്ടാവാം. ഉദാഹരണത്തിന്  💃 (യൂണിക്കോഡിൽ നർത്തകി എന്ന് പേര് നൽകിയിരിക്കുന്നു, ആഘോഷത്തിന്റെ ചിഹ്നമായി ഉപയോഗിക്കന്നു.) ആപ്പിളിലേയും, സോഫ്റ്റ് ബാങ്ക് സ്റ്റാന്റാർഡിലേയും സ്ത്രി ചിഹ്നമാണ്.

ചില ഇമോജികൾ സംസ്കാരത്തിന്റെ വ്യത്യാസങ്ങൾ മൂലം ആശയവിനിമയത്തിൽ അവ്യക്തത ഉണ്ടാക്കുന്നുണ്ട് എന്ന് വിദഗ്ദ്ധർ അവരുടെ പഠനങ്ങളിൽ പറയുന്നുണ്ട്. ഉദാഹരണത്തിന്  💅 (നെയിൽ പോളിഷ്) ഇംഗ്ലീഷ് ഭാഷയിൽ അലസതയുള്ള , കൂടുതൽ ദേഷ്യക്കാരനായ, ഉത്തരവാദിത്തമില്ലാത്ത എന്നർത്ഥമാക്കുന്നതാണ്. യൂണിക്കോഡിൽ ചിലപ്പോൾ ഓരോ  ഇമോജികളും എങ്ങനെ ഉപയോഗിക്കണം എന്ന ചെറിയ നോട്ടുകൾ നൽകാറുണ്ട്, ഉദാഹരണത്തിന്  💺 (സീറ്റ്) എന്ന ഇമോജിക്ക് താഴെ "ട്രെയിൻ, തിയേറ്റർ, വിമാനം എന്നിവയിലെ റിസർവ്ഡ് ടിക്കറ്റ് സീറ്റ്" എന്ന കുറിപ്പ് നൽകിയിരിക്കുന്നു. 

2015 വേർഡ് ഓഫ് ദി ഇയർ എന്നായിരുന്നു  😂  (നിറകൺ ചിരി[]യോടുകൂടിയ മുഖം )ഇമോജിയെ ഓക്സ്ഫോർഡ് ഡിക്ഷ്ണറി പേര് നൽകിയത്. 2015-ലായിരുന്നു ഇമോജി എന്ന വാക്ക് ജനങ്ങൾ കൂടുതൽ ഉപയോഗിക്കാൻ തുടങ്ങുകയും, സംസ്കാരങ്ങളുടെ ഭാഗമാക്കാനും തുടങ്ങിയത്. 😂 എന്ന ഇമോജിയെ ഓക്സ്ഫോർഡ് ദി വേർഡ് ഓഫ് ദി ഇയർ ആക്കി പ്രക്യാപിക്കുമ്പോൾ ഓക്സ്ഫോർഡ് ഡിക്ഷ്ണറിയുെ പ്രസിഡന്റായ കാസ്പർ ഗ്രാത്വോൾ "21-ാം നൂറ്റാണ്ടിലെ ആശയവിനിമയത്തിന്റെ ദ്രുതഗതിയിലുള്ളതും ദൃശ്യപരവുമായ കേന്ദ്രീകരണം നേടിയെടുക്കാൻ പരമ്പരാഗത അക്ഷര സ്ക്രിപ്റ്റുകൾ ശരിക്കും പോരാടുന്നു. പക്ഷേ അത്തരം വിടവുകൾ നിറക്കുവാൻ ഇമോജികളെ പോലുള്ള ചിത്രരേഖകൾക്ക് കഴിയുന്നു എന്നതിൽ അത്ഭുതമില്ല" എന്ന് രേഖപ്പെടുത്തി. നിറകൺചിരിയുള്ള ഇമോജിയാണ് ലോകത്തെ ഏറ്റവും ജനകീയനായ ഇമോജി എന്ന് ഷിഫ്റ്റ്കീ ചർച്ച ചെയ്യുന്നു. 2015-ലെ ഏറ്റവും സ്പഷ്ടമായ ഇമോജി 🍆 (വഴുതന) ആണെന്ന് അമേരിക്കൻ ഡൈഇലക്റ്റ് സൊസൈറ്റി രേഖപ്പെടുത്തുന്നു. 

ചില ഇമോജികൾ ജാപ്പനീസിന് പ്രതേകമായി നിർമ്മിച്ചിരിക്കുന്നു. ഉദാഹരണത്തിനായി കുനിയുന്ന ബിസിനസ്സ്മാൻ (🙇), മാസ്ക്കുള്ള മുഖം (😷), വെളുത്ത പുഷ്പം(💮) , എന്നിവ അതിശയകരമായ ഗൃഹപാഠത്തെ സൂചിപ്പിക്കുന്നു. അല്ലെങ്കിൽ മറ്റൊരുദാഹരണത്തിന് പ്രശസ്തമായ റാമെൻ നൂഡിൽസ് (🍜), ഡാങ്കോ(🍡), ഒനിഗിരി (🍙), ജാപ്പനീസ് കറി(🍛), സൂഷി(🍣)  പോലുള്ള ഭക്ഷണങ്ങൾ. യൂണിക്കോഡ് കൺസോർട്ടിയത്തിന്റെ നിർമ്മാതാവായ മാർക്ക് ഡേവിസ് ഇമോജികളുടെ ഉപയോഗം ഭാഷകളിൽ എങ്ങനെ വേറിട്ട് നിൽക്കുന്നു എന്ന് പ്രതിപാതിക്കുന്നുണ്ട്, പ്രധാനമായും 🍆(വഴുതിന) എന്ന ഇമോജി അമേരിക്കയിൽ ലിംഗത്തെ പ്രതിപാതിക്കാൻ ഉപയോഗിക്കുന്നതാണ് എന്നതിനെ ഉദാഹരിക്കുന്നുണ്ട്. 

2015  ഡിസമ്പറിന് ഇമോജിയുടെ ഒരു സെന്റിമെന്റ് അനാലിസിസ് നടന്നു. അതിൽ ഇമോജിക്ക് 1.0 എന്ന റാങ്കിങ് ലഭിച്ചു.  2015-ൽ സോണി പിക്ചേഴ്സ് അനിമേഷൻ ഇമോജി എന്ന വിഷയടിസ്ഥാനത്തിൽ ഒരു അനിമേഷൻ സിനിമ ഇറക്കുമെന്ന് പറഞ്ഞു,  2017 -ൽ അത് പുറത്തിറങ്ങി, പക്ഷേ അതിന് കൂടുതൽ നെഗറ്റീവ് പ്രതികരണങ്ങളായിരുന്നു നേരിടേണ്ടി വന്നത്. 2016 -ൽ പ്രൊമോഷന്റെ ഭാഗമായി ലോസ് ഏഞ്ചലസ്സിൽ വച്ച് ഇമോജിയുടെ മ്യൂസിക്കൽ പ്രിമിയർ നടന്നു.

2017 ജനുവരിയിൽ ഇമോജി ഉപയോഗത്തെക്കുറിച്ചുള്ള ഏറ്റവും വിപുലമായ ഒരു സർവ്വെ നടന്നു, യൂണിവേഴ്സിറ്റി ഓഫ് മിച്ചിഗനായിരുന്നു അത് നടത്തിയത്, കിക ഇമോജി കീബോർഡിലൂടെയുള്ള 427 മില്ല്യൺ ഇമോജി മെസ്സേജുകളുടെ കൈമാറ്റത്തിന്റെ നിരീക്ഷണത്തിന്റടിസ്ഥാനത്തിൽ നിറകൺ ചിരിയോടുകൂട മുഖമാണ് ഏറ്റവും ജനീകീയമായ ഇമോജി എന്ന് കണ്ടെത്തി. ഹൃദയത്തിന്റെ ഇമോജിയും, കണ്ണുകളോടുകൂടി ഹൃദയത്തിന്റെ ഇമോജിയുടെ രണ്ടാമതും, മൂന്നാമതുമായി നിൽക്കുന്നു. അ പഠനത്തിന്റെ ഭാഗമായി ഫ്രെഞ്ച് ഏറ്റവും കൂടുതൽ ഹൃദയത്തിന്റെ സ്നേഹത്തിന്റെ ഇമോജിയാണ് ഉപയോഗിക്കുന്നത് എന്ന കണ്ടെത്തി.  ഉയർന്ന സാമ്പത്തികാവസ്ഥയുള്ള രാജ്യങ്ങളായ ആസ്ത്രേലിയ, ഫ്രാൻസ് പോലുള്ള രാജ്യങ്ങൾ കൂടുതൽ സന്തോഷത്തിന്റെ ഇമോജിയാണ് ഉപയോഗിക്കുന്നത്.

കോടതി വിചാരണകളിൽ തെളിവുകളായി ഇമോജി അനുവദിക്കണമോ വേണ്ടയോ എന്നതിനെക്കുറിച്ച് നിയമ വിദക്തർക്കിടയിൽ ചർച്ച നടന്നിരുന്നു. കൂടാതെ പിന്നീട് ഇമോജി ഒരു ഭാഷയായി വർത്തിച്ചേക്കാമെന്ന സാധ്യതയും ചർച്ചയ്ക്ക വിഷയമായി. ഇമോജികൾ മുഖഭാവങ്ങളിലൂടെ പ്രതികരണങ്ങൾ വെളിപ്പെടുത്താനുള്ള ഉപാതി മാത്രമല്ലാതെയായിരിക്കുന്നു ഇപ്പോൾ. സ്നാപ്ചാറ്റ് പോലുള്ള മെസ്സഞ്ചറുകൾ ഇമോജികളിലൂടെ കൂടുതൽ സംഘർഷപരമായ ആശയങ്ങളെ പ്രതിപാതിക്കാനുലള്ള വഴികളുണ്ടാക്കിതുടങ്ങിയിട്ടുണ്ട്.

ഇടയ്ക്കൊക്കെ ഇമോജികൾ ആശയകുഴപ്പത്തിന് വഴിവെക്കുന്നുണ്ടെന്ന് റിസർച്ചേഴ്സ് രേഖപ്പെടുത്തുന്നു. ചില കാര്യങ്ങളിൽ അത് സ്വീകർത്താവിന്റെ കുഴപ്പങ്ങളാണെന്ന് പറയാം. മറ്റു ചിലപ്പോൾ കൈമാറിയ ഇമോജി മറ്റേ ഭാഗത്ത് എത്താത്തതുമാകാം.

ആദ്യത്തെ പ്രശ്നം ഇമോജിയുടെ  സാംസ്കാരിക അല്ലെങ്കിൽ സാന്ദർഭിക വ്യാഖ്യാനവുമായി ബന്ധപ്പെട്ടിരിക്കുന്നു. രചയീതാവ് ഒരു നിശ്ചിത ഉദ്ദേശത്തോടുകൂടി ഒരു ഇമോജി തിരഞ്ഞെടുക്കുമ്പോൾ അതേ രീതിയിൽ തന്നെ സ്വീകർത്താവ് ആ ഇമോജിയെ സ്വീകരിക്കണമെന്നില്ല.

രണ്ടാമത്തെ പ്രശ്നം ആശയമവിനിമയം നടത്തുന്ന രണ്ട് ഡിവൈസിലേയും, ടെക്നോളജിയോ അല്ലെങ്കിൽ ബ്രാന്റിന്റെ വ്യത്യാസമാണ്. രചയീതാവ് ഒരു നിശ്ചിത ഉദ്ദേശത്തോടുകൂടി ഒരു ഇമോജി തിരഞ്ഞെടുക്കുമ്പോൾ അവ ഗ്രാഫിക്കൽ റെപ്പ്രസന്റേഷനില്ലാതെ അടുത്ത ഡിവൈസിൽ എത്തുകയും, സ്വീകർത്താവ് അതേ സോഫ്റ്റ്വെയറോ, എൻകോഡറോ അല്ല ഉപയോഗിക്കുന്നതെങ്കിൽ അയക്കപ്പെട്ട ഇമോജിയുടെ രൂപത്തിൽ വ്യത്യാസമുണ്ടാകുന്നു. ഇത് ആശയകുഴപ്പത്തിന് വഴിവെക്കുന്നു. രൂപത്തിലെ ചെറിയ വ്യാത്യാസം അർത്ഥതലങ്ങളുടെ വ്യത്യാസമുണ്ടാക്കുന്നു.

യൂണിക്കോഡിൽ അർത്ഥതലങ്ങൾക്കനുസരിച്ച് ഒന്നിൽ കൂടുതൽ രൂപങ്ങളെ ശേഖരിക്കാറുണ്ട്.
മനുഷ്യനെക്കുറിച്ചുള്ള ഇമോജികൾക്കായി യൂണിക്കോഡ് 8.0 -ലേക്ക് സ്കിൻ കളറുകളുടെ അഞ്ച് മോഡിഫൈയർ കാരക്ടറുകളെ ഉൾപ്പെടുത്തി. ഇവയെയാണ് EMOJI MODIFIER FITZPATRICK TYPE-1-2, -3, -4, -5, എന്നും -6 (U+1F3FB–U+1F3FF):🏻 🏼 🏽 🏾 🏿. വിളിക്കുന്നത്. മനുഷ്യന്റെ തൊലിനിറത്തെ വ്യത്യസ്ത നിറങ്ങളായി വേർതിരിക്കുന്ന സ്കെയിലായ ഫിറ്റ്സ്പാറ്റ്രിക്ക് സ്കെയിലിന്റെ അടിസ്ഥാനത്തിലാണ് ഇവ നിർമ്മിച്ചിരിക്കുന്നത്. ഇവയെ പരിഗണിക്കാത്ത സ്കിൻ കളറുകൾ മഞ്ഞ,(■) നീല, (■), ഗ്രേ (■) എന്നി നിറങ്ങളിലായിരിക്കും പ്രത്യക്ഷപ്പെടുക. ഫിറ്റ്സ്പാറ്റ്രക്ക് മോഡിഫൈയർ മനുഷ്യ ഇമോജികൾ അല്ലാത്തവക്ക് ബാധകമല്ല. യൂണിക്കോഡ് 10 -ന്റെ വരവോടെ ഫിറ്റ്സപാട്രിക് മോഡിഫൈയർ മറ്റ് 102 മനുഷ്യ ഇമോജികളിലും സപ്പോർട്ട് ചെയ്യാൻ തുടങ്ങി. അവ ഡിങ്ക്ബാറ്റ്സ്, ഇമോട്ടികോൺസ്, മിസ്സെലനസ് സിമ്പൾസ്, മിസ്സെലൻസ് സിമ്പൾസ് ആന്റ് പിക്ടോഗ്രാഫ്സ്, സപ്പ്ലിമെന്റൽ സിമ്പൾസ് ആന്റ് പിക്ടോഗ്രാഫ്സ്, ട്രാൻസ്പോർട്ട് ആന്റ് മാപ്പ് സിമ്പൾസ് എന്നി ആറ് ബ്ലോക്കുകളായി വ്യാപിച്ചുകിടക്കുന്നു.

U+200D ZERO WIDTH JOINER (ZWJ) എന്ന ഇംപ്ലിമെന്റെഷൻ ഇമോജികളെ ഒരൊറ്റ പ്രതേക ഇമോജിയായി പെരുമാറാൻ നൽകാറുണ്ട്. (ഇത് സപ്പോർട്ട് ചെയ്യാത്ത സിസ്റ്റങ്ങൾ ZWJ -യെ ഒഴിവാക്കുന്നു.)

ഉദാഹരണത്തിന് നേരത്തെ പറഞ്ഞ ഇംപ്ലിമെന്റേഷൻ സപ്പോർട്ട് ചെയ്യുന്ന സിസ്റ്റത്തിൽ U+1F468 MAN, U+200D ZWJ, U+1F469 WOMAN, U+200D ZWJ, U+1F467 GIRL (👨👩👧) എന്ന നിര ഒരു പുരുഷൻ ,സ്ത്രീ, പെൺകുട്ടി അടങ്ങുന്ന ഒരു കുടുംബത്തിന്റെ ഒരൊറ്റ ഇമോജിയായി വർത്തിക്കുന്നു. അത് സപ്പോർട്ട് ചെയ്യാത്ത സിസ്റ്റങ്ങൾ ZWJ ഒഴിവാക്കുന്നു.

യൂണിക്കോഡ് 10.0 -22 ബ്ലോക്കുകളായി 1182 കാരക്ടറുകളെ ഉപയോഗിക്കുന്ന ഇമോജികളെ പ്രതിനിധാനം ചെയ്യുന്നു. അതിലെ 1085 എണ്ണം സിങ്കിൾ ഇമോജി കാരക്ടറുകളാണ്, ബാക്കിയുള്ള 26 എണ്ണം പ്രാദേശികമായ ഇമോജികളുമായി ബന്ധപ്പെട്ടുകടക്കുന്നു.

മിസ്സെലനസ്സ് സിമ്പൽസ് ആന്റ് പിക്ടോഗ്രാഫ് ബ്ലോക്കിൽ 768 പോയന്റിൽ 637 എണ്ണം ഇമോജികളായി പരിഗണിക്കുന്നു. അതുപോലെ സപ്പ്ലിമെന്റൽ സിമ്പൽസ് ആന്റ് പിക്ടോഗ്രാഫ്സ് ബ്ലോക്കിലെ 148 കോഡ് പോയിന്റിൽ 134 എണ്ണവും ഇമോട്ടികോൺ ബ്ലോക്കിലെ 80 പോയന്റുകളും, ട്രാൻസ്പോർട്ട് ആന്റ് മാപ്പ് സിമ്പൽസ് ബ്ലോക്കിലെ 107 കോഡ് പോയിന്റിലെ 94 എണ്ണവും, മിസ്സെലനസ്സ് സിമ്പൽസ് ബ്ലോക്കിലെ 256 എണ്ണത്തിൽ 80 എണ്ണവും, ഡിങ്ങ്ബാറ്റ്സ് ബ്ലോക്കിൽ 192 എണ്ണത്തിൽ 33 എണ്ണവും ഇമോജികളായി പരിഗണിക്കുന്നു. 

ഒരു ഇമോജിയുടെ യഥാർത്ഥ ചിത്രീകരണം പ്രസക്തമല്ല, അവ പ്ലാറ്റ്ഫോമുകളനുസരിച്ച് വ്യത്യാസപ്പെടുന്നു, അവയുടെ ഫോണ്ടുകൾ വ്യത്യാസപ്പെടുന്നു. ഉദാഹരണത്തിന് ആപ്പിൾ കളർ ഇമോജി യുടെ ടൈപ്പ്ഫേസ് ആപ്പിൾ ഉത്പന്നങ്ങൾക്ക് മാത്രം ഉപയോഗപ്പെടുത്താൻ കഴിയുന്നതാണ്. അതുപോലെ ഇമോജികളെ അവതരിപ്പിക്കാനുള്ള ഫോണ്ടുകൾ, വിവധ കമ്പ്യൂട്ടിങ് കമ്പനികൾ സ്വന്തമായി നിർമ്മിക്കുന്നു, അതിൽ ചിലത് ഓപ്പൺസോഴ്സും അല്ലാത്തവയുമാണ്. നിറങ്ങളും ഉള്ളതും, ഒറ്റ നിറത്തിലുമുള്ള ഇമോജികൾ നിലവിലുണ്ട്, കൂടാതെ ഒരു അനിമേറ്റഡ് ഇമോജി എങ്കിലും.

ആൻഡ്രോയിഡിൽ അവയിലെ ഒ.എസിന്റെ വേർഷന്റെ വ്യത്യാസം അനുസരിച്ച് ഇമോജികളുടെ സപ്പോർട്ടിങ്ങും വ്യത്യാസപ്പെടുന്നു. ആൻഡ്രോയിഡ് 4.3-ൽ 2013 ജൂലൈ -ന് ഗൂഗിൾ നേറ്റീവ് ഇമോജി സപ്പോർട്ട് നൽകി. ആൻഡ്രോയിഡ് 4.4 ന് ശേഷമുള്ള വേർഷനിലെ ഗൂഗിൾ കീബോർഡിലും ഇതനുവദിച്ചു. ആൻഡ്രോയിഡ് 7.0 നൗഗട്ടിൽ യൂണിക്കോഡ് 9 ഇമോജികളാണുള്ളത്, ഇതോടെ നിലവിലുള്ള ഇമോജികളുടെ സ്കിൻ നിറത്തിന്റെ മോഡിഫൈയറുകളിൽ മാറ്റങ്ങൾ വരുന്നു..

ഇമോജികൾ ഗൂഗിൾ ഹാങ്ഔട്ട്സിന്റെ അപ്പ്ലിക്കേഷനിലുകളിലുമെല്ലാം (ഹാങ്ഔട്ട്സും , എസ്.എം.എസും) സപ്പോർട്ട് ചെയ്യുന്നു, കൂടാതെ മറ്റ് തേർഡ് പാർട്ടി മെസ്സേജിംഗ്, കീബോർഡ് അപ്പ്ലിക്കേഷനുകളും ഇമോജികളെ സപ്പോർട്ട് ചെയ്യുന്ന പ്ലഗിനുകളെ അവതരിപ്പിച്ചിരിക്കുന്നു. 

2011- ൽ ഒഎസ് എക്സ് 10.7 ലയണിലാണ് ആപ്പിൾ തങ്ങളുടെ ഡെസ്ക്ടോപ്പിൽ ആദ്യമായി ഇമോജിയെ പരിചയപ്പെടുത്തുന്നത്. മറ്റെല്ലാ അപ്പ്ലിക്കേഷനുപയോഗിച്ച് മൊബൈലിൽ ഇമോജികൾ അയക്കുന്നതുപോലെ ആപ്പിളിന്റെ ഡെസ്ക്ടോപ്പിലെ മെയിലുവഴിയും, മെസ്സേജിംഗ് അപ്പ്ലിക്കേഷനുപയോഗിച്ചും ഇമോജികളെ കാണാനും, കൈമാറാനും അതോടെ സാധ്യമായി. അതുപോലെ ഉപയോക്താവിന് ഏത് നേറ്റീവ് അപ്പ്ലിക്കേഷനുപയോഗിച്ചു, എഡിറ്റ് മെനുവിൽ നിന്ന് സ്പെഷ്യൽ കാരക്ടർ ക്ലിക്ക് ചെയ്ത് അത്തരം കാരക്ടറുകളുപയോഗിച്ച് സ്വന്തമായി ഇമോജികൾ നിർമ്മിക്കുവാനും കഴിഞ്ഞു. അവയിൽ ആപ്പിൾ കളർ ഇമോജി ഫോണ്ടാണ് ഉപയോഗിച്ചിരുന്നത്.

2008-ൽ ഐഫോൺ ഐഒഎസ് വേർഷൻ 2.2 -ൽ ജപ്പാനിലാണ് ഇമോജി കീബോർഡ് ആപ്പിൾ അവതരിപ്പിക്കുന്നത്. ഐഒഎസ് നേർഷൻ 5.0 വരെ ജപ്പാന്റെ പുറത്ത് അത് ലഭ്യമല്ലായിരുന്നു. ഐഫോൺ ഐഒഎസ് 2.2 മുതൽ ഐഒഎസ് 4.3.5 വരെ ജപ്പാൻ പുറത്ത് ഇമോജി കീബോർഡ് ലഭിക്കുമായിരുന്നു, പക്ഷേ അവയെ ഇനേബിൾ ചെയ്യണമെങ്കിൽ ഒരു തേർഡ് പാർട്ടി ആപ്പ് വേണമായിരുന്നു. അങ്ങനത്തെ ആദ്യത്തെ ആപ്പ് നിർമ്മിച്ചത് ജോഷ് ഗെയർ ആയിരുന്നു, പക്ഷേ ഇത്തരം ആപ്പുകൾ ജപ്പാന് പുറത്ത് വളരെയധികം നിർമ്മക്കപ്പെട്ടതോടെ ഇമോജികൾ പുറത്തെ സംസ്കാരങ്ങൾക്ക് വെറുപ്പ് തോന്നിതുടങ്ങി. 
ആപ്പിളിൽ ആദ്യമായി ഫിറ്റ്സ്പാട്രിക് സ്കിൻ-ടോൺ മോഡിഫൈയർ ചേർക്കുന്നത് വേർഷൻ 8.3 -ലായിരുന്നു. 

2017 സെപ്തമ്പർ 12-ന് ആപ്പിൾ ഐഫോൺ എക്സിൽ അനിമോജി അവതരിപ്പിച്ചു. അവ നിലവിലുള്ള ഇമോജികൾ ഉപയോഗിച്ച് ഉപയോക്താവിന്റെ മുഖഭാവങ്ങളെ ഇമോജികളാക്കുന്ന സാങ്കേതികവിദ്യയാണ്. ഇതിൽ ചുണ്ടിന്റെ അനക്കമനുസരിച്ച് ശബ്ദം നൽകാനും കഴിയും. കൂടാതെ 2016-ന് ശേഷം ദ്വിമാന ഇമോജികളെ ത്രിമാന ഇമോജികളാക്കുകയും ചെയ്തിരിക്കുന്നു. നിലവിൽ അത്തരം ഡാറ്റകൾ അനിമേഷൻ നൽകാനും ഉപയോഗിക്കുന്നു.

ക്രോം ഒഎസിൽ നോട്ടോ ഫോണ്ടുകളാണ് ഉപയോഗിക്കുന്നത്, യൂണിക്കോഡ് 6.2-ന് ശേഷമുള്ള ഇമോജി സെറ്റുകൾ സപ്പോർട്ട് ചെയ്യുന്നു. ക്രോം ഒഎസ് 41-ൽ നോട്ടോ കളർ ഇമോജി -യാണ് ഇമോജികൾക്കുള്ള ഡിഫാൾട്ട് ഫോണ്ട്.

എക്സ്റ്റ്രാ ഫോണ്ടുകൾ ഇൻസ്റ്റാൾ ചെയ്താലും ഇമോജികൾ സപ്പോർട്ട് ചെയ്യുന്ന ലിനക്സ് ഡിസ്റ്റ്രിബൂഷനുകളുണ്ട്. ഉബുണ്ടു ,ഡെബിയൻ ഡിസ്റ്റ്രിബൂഷനിൽ ഇത് fonts-symbola എന്ന പാക്കേജ് ഇൻസ്റ്റാൾ ചെയ്യുന്നതിലൂടെ ലഭ്യമാകുന്നു. ഫെഡോറ , ഓപ്പൺസൂസെ പോലുള്ളവയിൽ gdouros-symbola-fonts എന്ന പാക്കേജ് ഇൻസ്റ്റാൾ ചെയ്യണം. അത് സിമ്പോള ഫോണ്ടുകളെ ഇൻസ്റ്റാൾ ചെയ്തുകൊള്ളും.

വിൻഡോസ് 7 ലേയും, വിൻഡോസ് സെർവർ 2008 R2 -ലേയും Segoe UI Symbol font -ൽ വന്ന അപ്പ്ഡേറ്റ് അതിലേക്ക് മോണോക്രോ യൂണിക്കോഡ് സെറ്റിന്റെ ഒരു സബ്സെ്റ് കൊണ്ടുവരാൻ കാരണമായി. നേരത്തേ ഉണ്ടായിരുന്നു ഫോണ്ടിന്റെ പേര് Segoe UI Symbol എന്നായി. ഇവ തമ്മിലുള്ള പ്രധാനവ്യത്യാസം Segoe UI Symbol ന് ഏകദേശം എല്ലാ ഇമോജികളും സപ്പോർട്ട് ചെയ്യുമെന്നതാണ്. വിൻഡോസ് 8 -നും അതിന് മുകളിലേയും വേർഷനിൽ എല്ലാതരം ഇമോജി കാരകട്റുകളും Segoe UI Symbol ഫോണ്ടുകൾ സപ്പോർട്ട് ചെയ്യുന്നു. ഇമോജിക കാരക്ടറുകൾ കീബോർഡിലെ സ്മൈലി കീ വഴിയാണ് അക്സെസ് ചെയ്യാൻ കഴിയുക. വിൻഡോസ് 8.1 -ൽ മുഴുവൻ കളറുള്ള പിക്ടോഗ്രാഫും സപ്പോർട്ട് ചെയ്യാൻ തുടങ്ങി. മാക് ഒഎസ് ഐഒഎസ് എന്നിവയിൽ നിന്ന വ്യത്യസ്തമായി വിൻഡോസ് സപ്പോർട്ട് ചെയ്യുന്ന മെസ്സേജിംഗ് അപ്പ്ലിക്കേഷനിൽ മാത്രം കളർ ഗ്ലിഫുകൾ സപ്പോർട്ട് ചെയ്യുള്ളു, അല്ലാത്തപക്ഷം ഒരൊറ്റ നിറമെ കാണുകയുള്ളു.

കുറഞ്ഞ എണ്ണം ടോപ്പ-ലെവൽ ഡൊമെയിനുകൾ ഇമോജി കാരക്ടറകൾ ഉള്ള പേരുകളുള്ള ഡൊമെയിനുകളെ റെജിസ്റ്റർ ചെയ്യാൻ അനുവദിക്കുന്നു. കൂടാതെ അവയിൽ ഇമോജികളുള്ള സബ്ഡൊമെയിനുകളും സാധ്യമാണ്.

ഫേസ്സ്ബുക്കും, ട്വിറ്ററും എല്ലാ യൂണിക്കോഡ് ഇമോജികളെ എടുത്തുമാറ്റുകയും അവരുടേതായ ഇമോജികൾ നിർമ്മിക്കുയും ഉൾപ്പെടുത്തുകയും ചെയ്തു.

ഫെയിസ്ബുക്കിന് അതിന്റേ മെസ്സെഞ്ചർ അപ്പ്ലിക്കേഷനിൽ നിന്ന് വ്യത്യസ്തമായ ഇമോജി സെറ്റാണുള്ളത്. സ്റ്റാന്റാർഡ് ഇമോജികളുമായി ഫെയിസ്ബുക്ക് ഭാഗികമായേ ചേരുന്നുള്ളു.

ക്രിയേറ്റീവ് കോമൺസ് സിസ-ബിവൈ 4.0 ലൈസൻസ് , എം.ഐ.ടി ഓപ്പൺ-സോഴ്സ് ലൈസൻസ് എന്നിവയുടെ അടിസ്ഥാനത്തിൽ ട്വിറ്റർ അവരുടേതായ ഗ്രാഫിക്ക്സുകളോടെ അവരുടെ ട്വിമോജി എന്ന ഇമോജി സെറ്റ് ഉൾപ്പെടുത്തി. .അവരുടെ ആപ്പിലേയും, വെബ്സൈറ്റിലേയും ഇമോജി സെറ്റ് ഒന്നാണ്.

അഡീഷ്ണൽ ഫോണ്ട് സപ്പോർട്ട് ചെയ്യുന്ന ഏത് ഒ.എസിലും ഇമോജി സപ്പോർട്ടിങ് ഫോണ്ട് പ്രവർത്തിക്കുന്നതാണ്.

ഇമോജിവൺ വേർഷൻ 2.3 ഒരു ഓപ്പൺസോഴ്സ് ലൈസൻസിന്റെ കീഴിലുള്ളതാണ്, പക്ഷേ ഇമോജിവൺ വേർഷൻ 3.1 പൊതു ലൈസൻസ് അല്ല, അതുകൊണ്ടുതന്നെ അതിന്റെ പൊതുവായിട്ടുള്ള വെക്ടർ ഡിസ്റ്റ്രിബൂഷന സാധ്യമല്ല.

എല്ലാ ഒ.എസുകളും ഇമോജികളുടെ കളർ ഫോണ്ടുകൾ സപ്പോർട്ട് ചെയ്യില്ലാ എങ്കിലും അവ സപ്പോർട്ട് ചെയ്യാത്തവയിൽ ഇമോജികൾ കറുപ്പോ, വെളുപ്പോ ആയി കാണാൻ സാധിക്കും. ഓപ്പൺ ടൈപ്പ് വേർഷൻ 1.8-ൽ നാല് തരത്തിലുള്ള കളർ ഫോർമാറ്റാണ് ഉള്ളത് : മൈക്രോസോഫ്റ്റ് പിൻതാങ്ങുന്ന സ്റ്റാന്റാർഡ് ഗ്ലിഫിനുകീഴിലുള്ളത് ; ആഡോബോ, മോസില്ല പോലുള്ളവ പിൻതാങ്ങുന്ന എസ്.വി.ജിയിലുള്ളത്; ഗൂഗിൾ പിൻതാങ്ങുന്ന പിഎൻജി ചങ്ക്സിലുള്ളത്; ആപ്പിൾ പിൻതാങ്ങുന്ന പിഎൻജി യോട് സാമ്യം കാണിക്കുന്ന മിക്ക ഇമേജ് ഫോർമാറ്റുകളും എമ്പെഡ് ആയിട്ടുള്ളത്. ഇതർത്ഥമാക്കുന്നത് വിവിധ ഓ.എസിലേക്ക് ഇമോജികളെ അയക്കുമ്പോൾ അവയിൽ ഇത്തരത്തിലുള്ള രണ്ടിൽ കൂടുതൽ കൺവേർഷൻ നടക്കുന്നുണ്ടെന്നാണ്.

സിമ്പോല യുടെ പബ്ലിക്ക് ഡൊമെയിനിൽ യൂണിക്കോഡ് 10 ഉൾപ്പെടെയുള്ള ഇമോജി സെറ്റുകളുണ്ട്. അവയിൽ ഒറ്റ് നിറത്തിലുള്ളവയുമുണ്ട്. പിന്നെയുള്ളത് നോട്ടോ ഇമോജിയും, അഡോബ് സോഴ്സ് ഇമോജിയും, ക്വിവിറ യുമാണ്.


</doc>
<doc id="390956" url="https://ml.wikipedia.org/wiki?curid=390956" title="അപ്പൂപ്പൻ (ചലച്ചിത്രം)">
അപ്പൂപ്പൻ (ചലച്ചിത്രം)

പി. ഭാസ്കരൻ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് അപ്പൂപ്പൻ . തിക്കുറിശ്ശി സുകുമാരൻ നായർ, ജയഭാരതി, സുമിത്ര, കമലഹാസൻ എന്നിവരോടൊപ്പം അഭിനയിച്ചിട്ടുണ്ട്.



</doc>
<doc id="390957" url="https://ml.wikipedia.org/wiki?curid=390957" title="അരുത്">
അരുത്

രവി സംവിധാനം ചെയ്ത് നിർമ്മിച്ച ഒരു മലയാളചലച്ചിത്രമാണ് അരുത്. കവിയൂർ പൊന്നമ്മ, കമലഹാസൻ, ശങ്കരാടി, പി.എ തോമസ് എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ജി ദേവരാജൻ സംഗീതസംവിധാനം നിർവഹിച്ചു.



</doc>
<doc id="390961" url="https://ml.wikipedia.org/wiki?curid=390961" title="ചെന്നായ് വളർത്തിയ കുട്ടി">
ചെന്നായ് വളർത്തിയ കുട്ടി

കുഞ്ചാക്കോ സംവിധാനം ചെയ്ത് 1976 ൽ പുറത്തിറങ്ങിയ മലയാളചലച്ചിത്രമാണ് ചെന്നായ വളർത്തിയ കുട്ടി . പ്രേം നസീർ, ശാരദ, ജയഭാരതി, അടൂർ ഭാസി എന്നിവർ പ്രധാന വേഷങ്ങളിൽ അഭിനയിച്ചു. എം കെ. അർജുനൻ സംഗീതസംവിധാനം നിർവഹിച്ചു

പ്രേംനസീർ 


</doc>
<doc id="390962" url="https://ml.wikipedia.org/wiki?curid=390962" title="ചിരിക്കുടുക്ക">
ചിരിക്കുടുക്ക

എ ബി രാജ് സംവിധാനം ചെയ്ത് 1976 ൽ പുറത്തിറങ്ങിയ മലയാളചലച്ചിത്രമാണ് ചിരിക്കികുടുക്ക . പ്രേം നസീർ, കെ പി എ സി ലളിത, തിക്കുറിശ്ശി സുകുമാരൻ നായർ, ജോസ് പ്രകാശ് എന്നിവരാണ് പ്രധാന വേഷങ്ങൾ ചെയ്തത്. ശങ്കർ ഗണേശാണ് ഈ ചിത്രത്തിന്റെ സംഗീതസംവിധാനം നിർവ്വഹിച്ചത്. തമിഴ് സിനിമയായ സബാഷ് മീനയുടെ റീമേക്കാണ് ഈ ചിത്രം


</doc>
<doc id="390965" url="https://ml.wikipedia.org/wiki?curid=390965" title="ചോറ്റാനിക്കര അമ്മ">
ചോറ്റാനിക്കര അമ്മ

1976-ൽ പുറത്തിറങ്ങിയ മലയാള ചലച്ചിത്രമാണ് ചോറ്റാനിക്കര അമ്മ. ക്രോസ്ബെൽറ്റ് മണി സംവിധാനിച്ച ചിത്രം തിരുവൊംങ് പിക്ചേഴ്സാണ് നിർമ്മിച്ചത് . ശ്രീദേവ, കവിയൂർ പൊന്നമ്മ, അടൂർ ഭാസി, ഹരി എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ആർ.കെ. ശേഖർ സംഗീതസംവിധാനം നിർവഹിച്ചു.


</doc>
<doc id="390966" url="https://ml.wikipedia.org/wiki?curid=390966" title="കാടാറുമാസം">
കാടാറുമാസം

ഡോ. ബാലകൃഷ്ണൻ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് കാടാറു മാസം . സാധനയും വിൻസന്റും പ്രധാന വേഷങ്ങളിൽ അഭിനയിച്ചു. ബി.എ. ചിദംബരനാഥാണ് സംഗീതസംവിധാനം നിർവഹിച്ചിരിക്കുന്നത്


</doc>
<doc id="390967" url="https://ml.wikipedia.org/wiki?curid=390967" title="കാമധേനു (ചലച്ചിത്രം)">
കാമധേനു (ചലച്ചിത്രം)

ജെ. ശശികുമാർ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് കാമധേനു. ഹസ്സൻ റഷീദാണ് നിർമ്മാണം. പ്രേം നസീർ, ജയൻ, ജയഭാരതി, ശ്രീവിദ എന്നിവയാണ് ഈ ചിത്രത്തിൽ പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ശങ്കർ ഗണേശാണ് സംഗീതസംവിധാനം നിർവഹിച്ചിരിക്കുന്നത്.

The music was composed by Shankar Ganesh and the lyrics were written by Yusufali Kechery.


</doc>
<doc id="390968" url="https://ml.wikipedia.org/wiki?curid=390968" title="കന്യാദാനം (ചലചിത്രം)">
കന്യാദാനം (ചലചിത്രം)

ഹരിഹരൻ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് കന്യദാനം. പ്രേംനസീർ, മധു, ശാരദ, കവിയൂർ പൊന്നമ്മ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. 

അർജുനൻ സംഗീതസംവിധാനം നിർവഹിച്ചു


</doc>
<doc id="390969" url="https://ml.wikipedia.org/wiki?curid=390969" title="കായംകുളം കൊച്ചുണ്ണിയുടെ മകൻ">
കായംകുളം കൊച്ചുണ്ണിയുടെ മകൻ

1976-ൽപാപ്പനംകോട് ലക്ഷ്മണൻ കഥ,തിരക്കഥ സംഭാഷണം എഴുതി ജെ. ശശികുമാർ സംവിധാനം ചെയ്തു പുറത്തിറങ്ങിയ മലയാളചലച്ചിത്രമാണ് കായംകുളം കൊച്ചുണ്ണിയുടെ മകൻ.തിരുപ്പതി ചെട്ടിയാർ നിർമ്മിച്ച ഈ ചിത്രത്തിൽ പ്രേം നസീർ, ജയഭാരതി, തിക്കുറിശ്ശി സുകുമാരൻ നായർ, ബഹദൂർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്.പാപ്പനംകോട് ലക്ഷ്മണൻഎഴുതിയ വരികൾക്ക് എം കെ. അർജുനൻ സംഗീതസംവിധാനം നിർവഹിച്ചു.

ഗാനങ്ങൾ :പാപ്പനംകോട് ലക്ഷ്മണൻ<br>
ഈണം :എം.കെ. അർജ്ജുനൻ 


</doc>
<doc id="390970" url="https://ml.wikipedia.org/wiki?curid=390970" title="കേണലും കലക്ടറും">
കേണലും കലക്ടറും

എം. എം. .നേശൻ സംവിധാനം ചെയ്ത ഒരു മലയാളചലച്ചിത്രമാണ് കേണലും കളക്ടറും.


</doc>
<doc id="390971" url="https://ml.wikipedia.org/wiki?curid=390971" title="ലക്ഷ്മീവിജയം">
ലക്ഷ്മീവിജയം

കെ പി കുമരൻ സംവിധാനം ചെയ്ത് 1976-ൽ പുറത്തിറങ്ങിയ മലയാള ചലച്ചിത്രമാണ് ലക്ഷ്മിവിജയം . സുകുമാരൻ, ആലുമ്മൂടൻ, ബേബി ജയശാന്തി, റാണി ചന്ദ്ര എന്നിവർ പ്രധാന വേഷങ്ങൾ ചെയ്തിട്ടുണ്ട്. ശ്യാം സംഗീതസംവിധാനം നിർവഹിച്ചു.


</doc>
<doc id="390972" url="https://ml.wikipedia.org/wiki?curid=390972" title="ലൈറ്റ് ഹൗസ് (മലയാളചലച്ചിത്രം)">
ലൈറ്റ് ഹൗസ് (മലയാളചലച്ചിത്രം)

പ്രേംനസീർ, ജയൻ, ജയഭാരതി, കെ പി എ സി ലളിത എന്നിവർ പ്രധാന വേഷങ്ങൾ ചെയ്ത് എ.ബി.രാജ് സംവിധാനം ചെയ്ത 1976 ൽ ഇറങ്ങിയ മലയാള ചലച്ചിത്ര ആണ് ലൈറ്റ് ഹൗസ്. എം കെ. അർജുനൻ സംഗീതസംവിധാനം നിർവഹിച്ചു .
ശ്രീകുമാരൻ തമ്പി.എഴുതിയ വരികൾക്ക് എം കെ. അർജ്ജുനൻ സംഗീതസംവിധാനം നിർവ്വഹിച്ചിരിക്കുകയും ചെയ്തു.


</doc>
<doc id="390974" url="https://ml.wikipedia.org/wiki?curid=390974" title="മധുരം തിരുമധുരം">
മധുരം തിരുമധുരം

1976 ൽ പുറത്തിറങ്ങിയ മലയാളചലച്ചിത്രമാണ് മധുരം തിരുമധുരം ഡോ. ബാലകൃഷ്ണൻ സംവിധാനം ചെയ്ത അമൽമി മാധവൻ. കെ പി എ സി ലളിത, തിക്കുറിശ്ശി സുകുമാരൻ നായർ, രാഘവൻ, ഉണ്ണിക്കുരി എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. എ. ടി. ഉമ്മർ സംഗീതസംവിധാനം നിർവഹിച്ചു.


</doc>
<doc id="390975" url="https://ml.wikipedia.org/wiki?curid=390975" title="മാനസവീണ">
മാനസവീണ

ബാബു നന്തിങ്കോട് സംവിധാനം ചെയ്ത ഒരു മലയാളചലച്ചിത്രമാണ് മാനസവീണ .ശ്രീലക്ഷ്മി ഗണേഷ് നിർമ്മിച്ച ഈ ചിത്രത്തിൽ മധു, ജയഭാരതി, അടൂർ ഭാസി, പ്രേമീല എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ശ്രീകുമാരൻ തമ്പി എഴുതിയ വരികൾക്ക് എം. എൽ ശ്രീകാന്ത് സംഗീതസംവിധാനം നിർവഹിച്ചു

ഗാനങ്ങൾ :ശ്രീകുമാരൻ തമ്പി <br>
ഈണം :എം. എൽ ശ്രീകാന്ത്


</doc>
<doc id="390976" url="https://ml.wikipedia.org/wiki?curid=390976" title="മോഹിനിയാട്ടം (ചലച്ചിത്രം)">
മോഹിനിയാട്ടം (ചലച്ചിത്രം)

ശ്രീകുമാരൻ തമ്പി സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് മോഹിനിയാട്ടം. അടൂർ ഭാസി, ലക്ഷ്മി, ടി. ആർ. ഓമന, നിലമ്പൂർ ബാലൻ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ജി. ദേവരാജൻ സംഗീതസംവിധാനം നിർവഹിച്ചു.

ഈ ചലച്ചിത്രത്തിലെ അഭിനയത്തിന് ലക്ഷ്മി മികച്ച മലയാളം നടിക്കുള്ള ഫിലിംഫെയർ അവാർഡ് നേടി.



</doc>
<doc id="390977" url="https://ml.wikipedia.org/wiki?curid=390977" title="സാന്താ റോസ">
സാന്താ റോസ

സാന്താ റോസ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സൊനോമ കൗണ്ടിയിലുൾപ്പെട്ട ഒരു നഗരമാണ്. 2014 ലെ കണക്കുകൾ പ്രകാരം ഈ പട്ടണത്തിലെ ജനസംഖ്യ 174,170 ആയിരുന്നു.

കാലിഫോർണിയയിലെ ‘റെഡ്വുഡ് എമ്പയർ’ (കാലിഫോർണിയിലെ വടക്കൻ തീരപ്രദേശം ഇങ്ങനെ വിളിക്കപ്പെടുന്നു), വൈൻ കണ്ട്രി (വടക്കൻ കാലിഫോർണിയയുടെ ഭാഗമായ ഇവിടെ ഏറ്റവും നിലവാരമുള്ള മുന്തിരി വിളയുന്ന പ്രദേശമാണ്), നോർത്ത് ബേ എന്നിവയുൾക്കൊള്ളുന്ന മേഖലയിലെ ഏറ്റവും വലിയ നഗരമാണ് സാന്താ റോസ. അതുപോലെതന്നെ സാൻ ജോസ്, സാൻ ഫ്രാൻസിസ്കോ, ഓക്ൿലാൻറ്, ഫ്രെമോണ്ട് എന്നിവ കഴിഞ്ഞാൽ സാൻ ഫ്രാൻസിസ്കോ ഉൾക്കൽ പ്രദേശത്തെ ജനസംഖ്യ കൂടുതലുള്ള അഞ്ചാമത്തെ നഗരവും കാലിഫോർണിയ സംസ്ഥാനത്തെ ജനസാന്ദ്രതയനുസരിച്ച് 28 ആം സ്ഥാനമുള്ള നഗരവുമാണിത്. 


</doc>
<doc id="390979" url="https://ml.wikipedia.org/wiki?curid=390979" title="മുത്ത് (ചലച്ചിത്രം)">
മുത്ത് (ചലച്ചിത്രം)

എൻ. പി. പിഷാരടി സംവിധാനം ചെയ്ത ഒരു മലയാളചലച്ചിത്രമാണ് മുത്തു. മധു, അടൂർ ഭാസി, മോഹൻ ശർമ്മ, ശങ്കരാടി എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. പ്രതാപ് സിംഗ് സംഗീതസംവിധാനം നിർവഹിച്ചു.
The music was composed by Prathap Singh and the lyrics were written by K. S. Namboothiri and K. Narayanapilla.


</doc>
<doc id="390980" url="https://ml.wikipedia.org/wiki?curid=390980" title="നീല സാരി">
നീല സാരി

എം. കൃഷ്ണൻ നായർ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് നീലസാരി . കലാനിലയം കൃഷ്ണൻ നായർ നിർമിചു അടൂർ ഭാസി, ജോസ് പ്രകാശ്, അടൂർ ഭവാനി, രവികുമാർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. വി ദക്ഷിണാമൂർത്തി സംഗീതസംവിധാനം നിർവഹിച്ചു



</doc>
<doc id="390982" url="https://ml.wikipedia.org/wiki?curid=390982" title="നീയെന്റെ ലഹരി">
നീയെന്റെ ലഹരി

പി.വി. വിശ്വംഭരൻ സംവിധാനം ചെയ്ത് 1976-ൽ പുറത്തിറങ്ങിയ മലയാള ചലച്ചിത്രമാണ് നീ എന്റെ ലഹരി ജയഭാരതി, ജോസ് പ്രകാശ്, കമലഹാസൻ, ശങ്കരാടി എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ജി ദേവരാജൻ സംഗീതസംവിധാനം നിർവഹിച്ചു


</doc>
<doc id="390983" url="https://ml.wikipedia.org/wiki?curid=390983" title="ഞാവൽപ്പഴങ്ങൾ">
ഞാവൽപ്പഴങ്ങൾ

പി.എം.എ. അസീസ് സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് ഞാവൽ പഴങ്ങൾ . മോഹൻ ശർമ്മ, വിധുബാല, സുകുമാരി, ബാലൻ കെ നായർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ശ്യാം സംഗീതസംവിധാനം നിർവഹിച്ചു
 *വിധുബാല 


</doc>
<doc id="390984" url="https://ml.wikipedia.org/wiki?curid=390984" title="ഒഴുക്കിനെതിരെ">
ഒഴുക്കിനെതിരെ

പി.ജി. വിശ്വംഭരൻ സംവിധാനം ചെയ്ത് 1976-ൽ പുറത്തിറങ്ങിയ മലയാളചലച്ചിത്രമാണ് ഒഴുക്കിനെതിരെ . പ്രേം നസീർ, ജയഭാരതി, അടൂർ ഭാസി, ജോസ് പ്രകാശ് എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. എം കെ. അർജുനൻ സംഗീതസംവിധാനം നിർവഹിച്ചു


</doc>
<doc id="390985" url="https://ml.wikipedia.org/wiki?curid=390985" title="പാൽക്കടൽ">
പാൽക്കടൽ

ടി.കെ. പ്രസാദ് സംവിധാനം ചെയ്ത് 1976 ൽ പുറത്തിറങ്ങിയ മലയാളചലച്ചിത്രമാണ് പാൽകടൽ . കെ.കെ.എസ്. ഷീല, ശാരദ, മോഹൻ ശർമ്മ, പ്രേമ എന്നിവരാണ് നായികമാർ. എ. ടി. ഉമ്മർ സംഗീതസംവിധാനം നിർവഹിച്ചു.


</doc>
<doc id="390986" url="https://ml.wikipedia.org/wiki?curid=390986" title="പഞ്ചമി (ചലച്ചിത്രം)">
പഞ്ചമി (ചലച്ചിത്രം)

ഹരിഹരൻ സംവിധാനം ചെയ്ത് 1976 ൽ പുറത്തിറങ്ങിയ മലയാളചലച്ചിത്രമാണ് പഞ്ചമി.. പ്രേം നസീർ, ജയൻ, ജയഭാരതി, അടൂർ ഭാസി എന്നിവർ പ്രധാന വേഷങ്ങളിൽ അഭിനയിച്ചു. യൂസഫലി കേച്ചേരിയുടെ വരികൾക്ക് എം.എസ്. വിശ്വനാഥൻ സംഗീതസംവിധാനം നിർവഹിച്ചു
ഗാനങ്ങൾ :യൂസഫലി കേച്ചേരി<br>
ഈണം : എം.എസ്.വി


</doc>
<doc id="390987" url="https://ml.wikipedia.org/wiki?curid=390987" title="പ്രിയംവദ (ചലച്ചിത്രം)">
പ്രിയംവദ (ചലച്ചിത്രം)

കെ.എസ്. സേതുമാധവൻ സംവിധാനം ചെയ്ത് 1976 ൽ പുറത്തിറങ്ങിയ മലയാളചലച്ചിത്രമാണ് പ്രിയംവദ . ടി.വി. വാസുദേവൻ നിർമ്മിക്കുന്നു. കവിയൂർ പൊന്നമ്മ, കെ പി എ സി ലളിത, അടൂർ ഭാസി, ലക്ഷ്മി എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. വി ദക്ഷിണാമൂർത്തി സംഗീതസംവിധാനം നിർവഹിച്ചു
 *കവിയൂർ പൊന്നമ്മ 


</doc>
<doc id="390988" url="https://ml.wikipedia.org/wiki?curid=390988" title="പുഷ്പശരം">
പുഷ്പശരം

1976 ൽ പുറത്തിറങ്ങിയ മലയാളചലച്ചിത്രമാണ് പുഷ്പശരം . ജെ. ശശികുമാർ സംവിധാനം ചെയ്ത അൻവർ നിർമ്മിക്കുന്ന ചിത്രം. പ്രേം നസീർ, ജയഭാരതി, ശ്രീവിദ്യ, അടൂർ ഭാസി എന്നിവർ പ്രധാന വേഷങ്ങളിൽ അഭിനയിച്ചു. എം എസ്‌ ബാബുരാജ്‌ സംഗീതസംവിധാനം നിർവഹിച്ചു.
[ പുഷ്പശരം ](1976)


</doc>
<doc id="390993" url="https://ml.wikipedia.org/wiki?curid=390993" title="കാലിഫോർണിയ സിറ്റി">
കാലിഫോർണിയ സിറ്റി

കാലിഫോർണിയ സിറ്റി, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കെൺ കൗണ്ടിയിൽ ഡെത്ത് വാലി ദേശീയോദ്യാനത്തിന് 65 മൈൽ (105 കിലോമീറ്റർ) തെക്കായി സ്ഥിതിചെയ്യുന്നതും 1965 ൽ സംയോജിപ്പിക്കപ്പെട്ടതുമായ ഒരു പട്ടണമാണ്. 2010 ലെ ജനസംഖ്യാ കണക്കെടുപ്പനുസരിച്ച് ഈ പട്ടണത്തിലെ ജനസംഖ്യ 14,120 ആയിരുന്നു. ജനസംഖ്യയനുസരിച്ച് ഈ പട്ടണം കാലിഫോർണിയ സംസ്ഥാനത്തെ 331 ആമത്തെ വലിയ പട്ടണമാണ്. 203.631 ചതുരശ്ര മൈൽ (527.40 ചതുരശ്ര കിലോമീറ്റർ) പ്രദേശത്തായി വ്യാപിച്ച് കിടക്കുന്ന ഈ പട്ടണം വിസ്തൃതിയനുസരിച്ച് സംസ്ഥാനത്തെ മൂന്നാമത്തെ വലിയ പട്ടണമാണ്.


</doc>
<doc id="390997" url="https://ml.wikipedia.org/wiki?curid=390997" title="ഗ്ലോബൽ വില്ലേജ്, ദുബായ്">
ഗ്ലോബൽ വില്ലേജ്, ദുബായ്

ദുബായ് നഗരത്തിൽ ദുബായ് ലാൻഡ് എന്ന പ്രദേശത്ത് സംഘടിപ്പിക്കുന്ന വിനോദ കച്ചവട പ്രദർശനമാണ് ഗ്ലോബൽ വില്ലേജ്, ദുബായ് എന്നറിയപ്പെടുന്നത്. ലോകത്തിലെ ഏറ്റവും വലിയ വിനോദ കച്ചവട പ്രദർശനമാണെന്ന് അവകാശപ്പെടുന്ന ഈ പ്രദർശനത്തിനായി അമ്പതിലധികം രാജ്യങ്ങളിൽ നിന്ന് കച്ചവടക്കാരും കലാകാരന്മാരും വിനോദസഞ്ചാരികളും വരുന്നുണ്ട്. വർഷത്തിൽ 50 ലക്ഷത്തിലധികം സന്ദർശകർ വരുന്ന പ്രദർശന ശാല 17,200,000 ചതുരശ്രയടി വിസ്തീർണ്ണത്തിൽ വ്യാപിച്ച് കിടക്കുന്നു.

ദുബായ് നഗരത്തിലെ ഷെയ്ക് മുഹമ്മദ് ബിൻ സയിദ് റോഡ്, (E 311); എക്സിറ്റ് 37. ദുബായ് ലാൻഡ് എന്ന പ്രദേശമാണിത്.

സാധാരണയായി നവംബർ മുതൽ ഏപ്രിൽ വരെയുള്ള കാലത്താണ് ഗ്ലോബൽ വില്ലേജ് പ്രവർത്തിക്കുന്നത്. ആഴ്ച‌യിൽ ഏഴ് ദിവസവും തുറന്ന് പ്രവർത്തിക്കുന്ന വില്ലേജിൽ ചില ദിവസങ്ങൾ സ്ത്രീകൾക്കും കുട്ടികൾക്കും കുടുംബങ്ങൾക്കുമായി നിജപ്പെടുത്തിയിട്ടുണ്ട്. ശനി മുതൽ ബുധൻ വരെ - 4:00 പിഎം. - 12:00 എഎം. വരെ പ്രവർത്തിക്കുമ്പോൾ വ്യാഴം, വെള്ളി, അവധി ദിവസങ്ങൾ - 4:00 പിഎം. - 01:00 എഎം. വരെ പ്രവർത്തിക്കും.

18300 കാറുകൾ പാർക്ക് ചെയ്യാനുള്ള സൗകര്യം ഉണ്ട്. ഇതിലും കൂടുതൽ വാഹനങ്ങൾ വരുകയാണെങ്കിൽ, വേറേയും പാർക്കിംഗ് സ്പേസ് ഏർപ്പെടുത്തിയിട്ടുണ്ട്. അവിടെ നിന്ന് സൗജന്യമായി ബസിൽ വില്ലേജിലേക്കും തിരിച്ചും സന്ദർശകരെ എത്തിക്കുന്നതാണ്.

1996-ൽ കുറച്ച് വില്പന ശാലകളുമായി ദുബായ് നഗരസഭയുടെ എതിർവശത്ത് ദുബായ് ക്രീക്കിൽ ആരംഭിച്ചതാണ്. പിന്നീട് അഞ്ച് വർഷക്കാലത്തോളം വാഫി സിറ്റിയിലെ ഊദ് മേത്ത പ്രദേശത്തായിരുന്നു ഗ്ലോബൽ വില്ലേജ്. ഇപ്പോൾ ദുബായ് ലാൻഡ് എന്ന പ്രദർശന സമുച്ചയത്തിൽ നടക്കുന്നു. 


</doc>
<doc id="391004" url="https://ml.wikipedia.org/wiki?curid=391004" title="ആനപക്ഷി">
ആനപക്ഷി

Aepyornithidae കുടുമ്പത്തിൽ പെട്ട പറക്കാൻ സാധ്യമല്ലാത്ത പക്ഷിയാണ് ആനപക്ഷി. ആഫ്രിക്കൻ ദ്വീപ്‌ ആയ മഡഗാസ്കറിൽ ആയിരുന്നു ആനപക്ഷികൾ കാണപ്പെട്ടിരുന്നത്. പതിനേഴാം നൂറ്റാണ്ടിലോ പതിനെട്ടാം നൂറ്റാണ്ടിന്റെ ആദ്യത്തിലോ ആനപക്ഷികൾക്ക് വംശനാശം സംഭവിച്ചു. വംശനാശ കാരണം വ്യക്തമല്ലെങ്കിലും മനുഷ്യ ഇടപെടലുകളാണ് വംശ നാശ ഹേതു എന്ന് സംശയിക്കുന്നു. കണ്ടെത്തിയതിൽ സ്പെസിമെനുകളിൽ ഏറ്റവും വലിയത്തിനു പത്തടിയോളം ഉയരം ഉണ്ട്. 400 നും 500 നും ഇടക്ക് കിലോഗ്രാം തൂക്കം ഉണ്ടായിരുന്നതായി അനുമാനിക്കപ്പെടുന്നു. ഇവയുടെ മുട്ടകൾ ആണ് ലോകത്തിൽ ഇന്നുവരെ കണ്ടെടുക്കപ്പെട്ടിട്ടുള്ള ഏറ്റവും വലിയ മുട്ടകൾ. ഏകദേശം 7.5 ലിറ്റർ വെള്ളം ഉൾകൊള്ളാൻ ശേഷിയുണ്ട് മുട്ടകൾക്ക്.

</doc>
<doc id="391013" url="https://ml.wikipedia.org/wiki?curid=391013" title="ഇപിഎഫ്എൽ">
ഇപിഎഫ്എൽ

EPFL; ("സ്വസ്സ് ഫെഡറൽ ഇൻസ്റ്റിറ്റ്യൂട്ട്ം ഓഫ് ടെക്നോളജി ഇൻ ലൌസെയിൻ)" സ്വിറ്റ്സർലാന്റിലെ ലൗസനിൽ സ്ഥിതിചെയ്യുന്ന പ്രകൃതി ശാസ്ത്രത്തിലും എഞ്ചിനീയറിംഗിലും പ്രത്യേക പരിശീലനം നൽകുന്ന ഒരു ഗവേഷണ സ്ഥാപനവും യൂണിവേഴ്സിറ്റിയുമാണ്. സ്വിസ് ഫെഡറൽ ഇൻസ്റ്റിറ്റ്യൂട്ട് ഓഫ് ടെക്നോളജി കോംപ്ലെക്സിന് മൂന്നു പ്രധാന ദൗത്യങ്ങളാണുള്ളത്; വിദ്യാഭ്യാസം, ഗവേഷണം, അന്താരാഷ്ട്ര തലത്തിൽ ഉന്നത സാങ്കേതിക വിദ്യ കൈമാറ്റം ചെയ്യുക എന്നിവയാണവ. ഇപിഎഫ്എൽ ലോകത്തെ മുൻനിര സർവകലാശാലകളിലൊന്നായി കണക്കാക്കപ്പെടുന്നു.

2017/2018 ക്യുഎസ് വേൾഡ് യൂണിവേഴ്സിറ്റി റാങ്കിങ്ങിൽ ഈ സർവ്വകലാശാല എല്ലാ മേഖലകളിലും ലോകത്തെ 12 ാം സ്ഥാനത്താണ്. ടൈംസ് ഹയർ എഡ്യൂക്കേഷൻ വേൾഡ് യൂണിവേഴ്സിറ്റി റാങ്കിങ്ങിൽ ഇപിഎഫ്എൽ, എൻജിനീയറിങ് ആൻഡ് ടെക്നോളജി വിഭാഗത്തിൽ ലോകത്തിലെ 11-ആമത്തെ മികച്ച വിദ്യാലയമാണ്.

EPFL സ്വിറ്റ്സർലൻഡിലെ ഫ്രഞ്ച് സംസാരിക്കുന്ന പ്രദേശത്തും സഹോദരി സ്ഥാപനമായ സ്വിസ് ഫെഡറൽ ഇൻസ്റ്റിറ്റ്യൂട്ട് ഓഫ് ടെക്നോളജി ഇൻ സൂറിച്ച് (ETH സൂറിച്ച്) സ്വിറ്റ്സർലൻഡിലെ ജർമ്മൻ ഭാഷ സംസാരിക്കുന്ന ഭാഗത്തുമായാണ് സ്ഥിതിചെയ്യുന്നത്. നിരവധി പ്രത്യേക ഗവേഷണ സ്ഥാപനങ്ങളുമായി ബന്ധപ്പെടുത്തിയിരിക്കുന്ന ഈ രണ്ടു യൂണിവേഴ്സിറ്റികളും ചേർന്ന് സ്വിസ് ഫെഡറൽ ഇൻസ്റ്റിറ്റ്യൂട്ട് ഓഫ് ടെക്നോളജി ഡൊമെയ്ൻ (ETH Domain) രൂപപ്പെടുന്നു. ഇതു ഫെഡറൽ ഡിപ്പാർട്ട്മെന്റ് ഓഫ് എക്കണോമിക് അഫയേഴ്സ്, എജ്യുക്കേഷൻ ആൻഡ് റിസർച്ചിനെ നേരിട്ട് ആശ്രയിച്ചാണ് നിലനിൽക്കുന്നത്. ഗവേഷണ-പഠന പ്രവർത്തനങ്ങളുമായി ബന്ധപ്പെട്ട് ഇപിഎഫ്എൽ, ഒരു ആണവ റിയാക്ടറായ ടോക്കാമാക് ഫ്യൂഷൻ റിയാക്റ്റർ, ബ്ലൂ ജീൻ / ക്യു സൂപ്പർകമ്പ്യൂട്ടർ, പി 3 ബയോ-ഹസാഡ് സൗകര്യങ്ങൾ എന്നിവയും പ്രവർത്തിക്കുന്നു.


</doc>
<doc id="391018" url="https://ml.wikipedia.org/wiki?curid=391018" title="ഡാലി സിറ്റി">
ഡാലി സിറ്റി

ഡാലി സിറ്റി, അമേരിക്കൻ ഐക്യനാടുകളിലെ കാലിഫോർണിയയിൽ സാൻ മാറ്റിയോ കൗണ്ടിയിലെ ഒരു നഗരമാണ്. 2014 ലെ കണക്കുകൾ പ്രകാരം ഈ നഗരത്തിലെ ജനസംഖ്യ 106,094 ആണ്. സാൻഫ്രാൻസിസ്കോയുടെ തൊട്ടു തെക്ക് ഭാഗത്ത് സ്ഥിതി ചെയ്യുന്ന ഈ നഗരത്തിന് ഈ പേരു നൽകിയത്, വ്യവസായിയും ഭൂവുടമയുമായിരുന്ന ജോൺ ഡൊണാൾഡ് ഡാലിയെ ആദരിക്കുന്നതിനായാണ്.

2700 ബി.സി.യ്ക്കു മുമ്പുതന്നെ സാൻഫ്രാൻസിസ്കോ ഉൾക്കടൽ മേഖലയിൽ മനുഷ്യവാസമുള്ളതായി പുരാവസ്തു തെളിവുകൾ സൂചിപ്പിക്കുന്നു. ഒഹ്ലോൺ ഭാഷാ വിഭാഗത്തിൽപ്പെട്ട ജനങ്ങൾ വടക്കൻ കാലിഫോർണിയയിൽ ആറാം നൂറ്റാണ്ടു മുതൽക്കേ അധിവസിച്ചുവന്നിരുന്നു. പതിനാറാം നൂറ്റാണ്ടിന്റെ ആരംഭം മുതൽ സ്പെയിൻ അവരുടെ ഭൂപ്രദേശത്തിനുമേൽ അവകാശവാദം ഉന്നയിച്ചിരുന്നതെങ്കിലും, അൾട്ടാ കാലിഫോർണിയെ കോളനീകരിക്കുന്നതിനുള്ള ശ്രമത്തിന്റെ ഭാഗമായി ഡോൺ ഗാസ്പർ ഡി പോർട്ടോളയുടെ നേതൃത്വത്തിലുള്ള ഒരു പര്യവേക്ഷണ സംഘം സാൻ ഫ്രാൻസിസ്കോ ഉൾക്കടലിന്റെ അസ്തിത്വത്തെക്കുറിച്ചു മനസ്സിലാക്കി 1769 ൽ സാൻ ഫ്രാൻസിസ്കോ ഉൾക്കടൽ പ്രദേശത്ത് എത്തിച്ചേരുന്നതുവരെ യൂറോപ്യൻമാരുമായി താരതമ്യേന കുറച്ചുമാത്രമേ അവർക്ക് സമ്പർക്കമുണ്ടായിരുന്നുള്ളൂ.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കനുസരിച്ച്, ഈ നഗരത്തിന്റെ മൊത്തം വിസ്തീർണം 7.7 ചതുരശ്ര മൈൽ (20 കി.മീ.) ആണ്. ഇതുമുഴുവൻ കരപ്രദേശമാണ്. സാൻ ഫ്രാൻസിസ്കോ, ബ്രിസ്ബെയ്ൻ, സൌത്ത് സാൻ ഫ്രാൻസിസ്കോ, കോൾമ എന്നിവയാണ് ഡാലി സിറ്റിയുടെ അതിരുകളായി വരുന്നത്.


</doc>
<doc id="391019" url="https://ml.wikipedia.org/wiki?curid=391019" title="ഇൻഡിയൊ">
ഇൻഡിയൊ

ഇൻഡിയോ, അമേരിക്കൻ ഐക്യനാടുകളിലെ കാലിഫോർണിയയിൽ റിവർസൈഡ് കൌണ്ടിയിലെ ഒരു നഗരമാണ്. ഇത് തെക്കൻ കാലിഫോർണിയയിലെ കൊളറാഡോ മരുഭൂമി പ്രദേശത്തുള്ള കോച്ചെല്ലാ താഴ്വരയിൽ സ്ഥിതി ചെയ്യുന്നു. ഈ നഗരം പാം സ്പ്രിംഗിൽ നിന്ന് 23 മൈൽ (37 കിലോമീറ്റർ) കിഴക്കായും, റിവർസൈഡിൽനിന്ന് 77 മൈൽ (124 കി.മീറ്റർ) കിഴക്കായും ലോസ് ആഞ്ചെലെസിന് 127 മൈൽ (204 കിലോമീറ്റർ) കിഴക്കായും സ്ഥിതിചെയ്യുന്നു. ഇത് യു.എസ്.-മെക്സിക്കൻ അതിർത്തിയിൽ ബജാ കാലിഫോർണിയയിലെ മെക്സിക്കാലിക്ക് ഏകദേശം 98 മൈൽ (158 കിലോമീറ്റർ) വടക്കായിട്ടാണ് സ്ഥിതിചെയ്യുന്നത്. 


</doc>
<doc id="391020" url="https://ml.wikipedia.org/wiki?curid=391020" title="മാൾട്ടയിലെ വിദ്യാഭ്യാസം">
മാൾട്ടയിലെ വിദ്യാഭ്യാസം

മാൾട്ടയിലെ വിദ്യാഭ്യാസം 16 വയസ്സുവരെ നിർബന്ധിതമാണ്. ഇവിടത്തെ വിദ്യാഭ്യാസം മൂന്ന് ഏജൻസികൾ ആണു നൽകിവരുന്നത്. അവ, സർക്കാർ, ചർച്ച്, സ്വകാര്യഏജൻസികൾ എന്നിവരാണ്. സർക്കാരിനാണ് മാൾട്ടയിലെ എല്ലാ പൗരന്മാർക്കും നിർബന്ധിതമായ വിദ്യാഭ്യാസം നൽകാൻ ബാദ്ധ്യസ്തതയുള്ളത്. എല്ലാ മാൾടിനീസ് പൗരന്മാർക്കും വിദ്യാഭ്യാസം സർക്കാർ ഉറപ്പാക്കിയിരിക്കുന്നു. മോറലായും ബൗദ്ധികമായതുമായ വിദ്യാഭ്യാസം ഓരോ മാൾടിനീസ് പൗരനും നൽകി അവരെ ദേശീയ സമ്പത്തിന്റെ നിർമ്മാണത്തിൽ ഭാഗഭാക്കാക്കുയാണ് വേണ്ടത് 870 മുതൽ 1090 വരെയുള്ള അറബ് അധിനിവേശ സമയത്ത് മാൾടിനീസ് ജനതയ്ക്ക് വിദ്യാഭ്യാസം ലഭ്യമായിരുന്നു. അതിനുശേഷമുള്ള 4 നൂറ്റാണ്ടുകളിൽ മതപരമായ അനേകം രീതിയിലുള്ള വിദ്യാഭ്യാസം അവിടത്തെ ഉയർന്ന പണമുള്ള വിഭാഗങ്ങൾക്കുമാത്രമായി ലഭ്യമായി. നൈറ്റ്സ് ഹോസ്പിറ്റാലെർ ന്റെ വരവോടെ യൂണിവേഴ്സിറ്റി ഓഫ് മാൾട്ട സ്ഥാപിതമാകുകയും അതിനു ചുറ്റുപാടും അനേകം പ്രാഥമികവും സെക്കന്ററിയുമായ വിവിധ തലത്തിലുള്ള വിദ്യാലയങ്ങളും സ്ഥാപിതമായി. 1798ൽ നൈറ്റ്സ് ഹോസ്പിറ്റാലെർ ഫ്രഞ്ചുകാരാൽ നിഷ്കാസിതമായതിനുശേഷം സർക്കാർ തലത്തിലുള്ള പൊതുവിദ്യാഭ്യാസം നിലവിൽ വന്നതോടെ പ്രാഥമികഘട്ടത്തിൽ വിദ്യാഭ്യാസം അവിടെ സാർവത്രികമായിത്തീർന്നു. 1878ൽ ഇംഗ്ലിഷ് മാദ്ധ്യമമായി അംഗീകരിക്കപ്പെട്ടു. ഒന്നും രണ്ടും ലോകമഹായുദ്ധങ്ങൾക്കുശേഷം പട്ടിണിമൂലം കുട്ടികൾ സ്കൂളുകളിൽ പോകാൻ വിസമ്മതിച്ചതുകാരണം 1946ൽ മാൾട്ടയിൽ വിദ്യാഭ്യാസം നിർബന്ധിതമാക്കി മാറ്റി. 1988ൽ 5 വർഷം വിദ്യാഭ്യാസം നിർബന്ധിതമാക്കി നിയമം പാസാക്കി. 

മാൾട്ടയുടെ വിദ്യാഭ്യാസസംവിധാനം 4 ഘട്ടമായി വിഭജിച്ചിട്ടുണ്ട്: പ്രീ പ്രൈമറിതലം (3-5വരെയുള്ള വയസ്സിൽ), പ്രാഥമികം (5-11), സെക്കന്ററി (11-16), തൃതീയം എന്നിങ്ങനെ. പ്രീ-പ്രൈമറി വിദ്യാഭ്യാസം തിരഞ്ഞെടുക്കാനവകാശമുണ്ട്. സർക്കാരിന്റെ കീഴിലാണിത് നടന്നുവരുന്നത്. അവസാനത്തെ 10 വർഷത്തെ വിദ്യാഭ്യാസം വഴി കുട്ടികൾ അവരവരുടേതായ വഴി കണ്ടെത്തുന്നു. വരവർക്കിഷ്ടപ്പെട്ട വിഷയം കണ്ടെത്തുന്നു. 11 വയസ്സിൽ കുട്ടികൾ ഒരു 11 പ്ലസ് എക്സാമിനു ചേർന്ന് സെക്കന്ററിയിൽ തങ്ങളുടെ ഇഷ്ടമേഖലയ്ക്കു അർഹത നേടിയെടുക്കുന്നു. കൂടുതൽ കഴിവുള്ള കുട്ടിക്കു വെല്ലുവിളികൾ നിറഞ്ഞ സ്റ്റാൻഡേഡ് ഉള്ള ലൈസിയം എന്ന സെക്കന്ററി സ്കൂളിൽ അഡ്മിഷൻ ലഭിക്കുന്നു. ഇതിൽകകുറഞ്ഞ കഴിവു പ്രകടിപ്പിക്കുന്ന കുട്ടികൾക്കു അതിനനുസരിച്ചുള്ള സ്കൂൾ ലഭ്യമാവുന്നു.  16 വയസ്സിൽ സെക്കന്ററി എഡ്യൂക്കേഷൻ സർട്ടിഫിക്കേറ്റ് എക്സാമിനു പങ്കെടുക്കുന്നു. മെട്രിക്കുലേഷൻ എക്സാം 18 വയസ്സിലാണ് എഴുതാനുള്ള അർഹത. ഇതുവഴി സർവ്വകലാശാലകളിലെ കോളജുകളിൽ ചേരാൻ യോഗ്യതനേടുന്നു. 2008ൽ 26,711  പ്രാഥമികവിദ്യാലയ വിദ്യാർത്ഥികളും 25,793 സെക്കന്ററി വിദ്യാർത്ഥികളും  5,719 സെക്കന്ററിയുടെ അടുത്ത തലത്തിലുള്ള വിദ്യാർത്ഥികളും 6268 തൊഴിലധിഷ്ഠിത കോഴ്സുകളിൽ പഠിക്കുന്നവരും ഉണ്ട്. ഏതാണ്ട് 30 ശതമാനം മാൾട്ടയിലെ വിദ്യാർത്ഥികൾ സ്വകാര്യ വിദ്യാലയത്തിലാണ് പഠിക്കുന്നത്. കാത്തലിക്ക് ചർച്ച് ആണിവയിൽ കൂടുതലും നടത്തുന്നത്. 1552 മുതൽ പ്രവർത്തിച്ചുവരുന്ന മാൾട്ടാ സർവ്വകലാശാലയാണ് മാൾട്ടയിലെ ഏറ്റവും ഉന്നതവിദ്യാഭ്യാസസ്ഥാപനമായി കരുതപ്പെടുന്നത്. 

In 2008, 26,711 primary students, 25,793 secondary students, 5,719 post-secondary students, 9,472 tertiary students and 6,268 vocational students were enrolled in educational courses in Malta. Approximately 30 per cent of students of school age attend private schools, most of which are operated by the Catholic Church. In 2009, 34.9 per cent of the population between 18 and 24 years of age had not completed secondary school, while in 2008 92 per cent of the population was considered literate. Malta ranks equal eleventh in the world on the national IQ scale.


</doc>
<doc id="391023" url="https://ml.wikipedia.org/wiki?curid=391023" title="ബുർക്കിന ഫാസോയിലെ വിദ്യാഭ്യാസം">
ബുർക്കിന ഫാസോയിലെ വിദ്യാഭ്യാസം

ലോകത്തിന്റെ മിക്ക ഭാഗത്തുമുള്ളപോലെയാണ് ബുർക്കീന ഫാസോയിലേയും വിദ്യാഭ്യാസം ക്രമീകരിച്ചിരിക്കുന്നത്. അവിടത്തെ വിദ്യാഭ്യാസത്തിനു മൂന്നു തലങ്ങളുണ്ട്. പ്രാഥമികം, സെക്കന്ററി, ഉന്നതവിദ്യാഭ്യാസം. 2008ലെ കണക്കുപ്രകാരം ബുർക്കിനോഫാസോയിൽ ആണ് ലോകത്തിലെ ഏറ്റവും താഴ്ന്ന സാക്ഷരതാശതമാനമായ 25.3% ഉള്ളത്. 


</doc>
<doc id="391036" url="https://ml.wikipedia.org/wiki?curid=391036" title="യൂണിവേഴ്സിറ്റി ഓഫ് ടാർട്ടു">
യൂണിവേഴ്സിറ്റി ഓഫ് ടാർട്ടു

യൂണിവേഴ്സിറ്റി ഓഫ് ടാർട്ടു (, ) എസ്റ്റോണിയയിലെ ടാർട്ടു പട്ടണത്തിൽ സ്ഥിതിചെയ്യുന്ന ഒരു ഇതിഹാസ സർവകലാശാലയാണ്. എസ്തോണിയയുടെ ദേശീയ സർവകലാശാലയാണിത്. എസ്റ്റോണിയയിലെ ഏക ഐതിഹാസിക സർവ്വകലാശാലയായ ഇത് ഇവിടുത്തെ ഏറ്റവും വലിയതും അഭിമാനകരവുമായ സർവ്വകലാശാലതന്നെയാണ്. 1632 ൽ സ്വീഡനിലെ രാജാവ് ഗുസ്റ്റാവസ് അഡോൾഫസ് ആണ് ഈ സർവ്വകലാശാല സ്ഥാപിച്ചത്.

യൂണിവേഴ്സിറ്റിയിൽ ആകമാനം 14,000 വിദ്യാർത്ഥികളുള്ളതിൽ 1,300 പേർ വിദേശ വിദ്യാർത്ഥികളാണ്. പാഠ്യപദ്ധതിയിലെ പ്രധാന ഭാഷ എസ്തോണിയൻ ആണെങ്കിലും സെമിയോറ്റിക്സ്, അപ്ലൈഡ് മെഷർമെന്റ് സയൻസ്, കമ്പ്യൂട്ടർ സയൻസ്, ഇൻഫർമേഷൻ ടെക്നോളജി ലോ, യൂറോപ്യൻ യൂണിയൻ - റഷ്യൻ സ്റ്റഡീസ് തുടങ്ങിയവയുടെ പഠനം ഇംഗ്ലീഷിലാണ്. 2016 ൽ ക്യുഎസ് വേൾഡ് യൂണിവേഴ്സിറ്റി റാങ്കിംഗിൽ യൂണിവേഴ്സിറ്റി ഓഫ് ടാർട്ടു ലോകത്താകമാനമായി 347 ആം സ്ഥാനത്തും ബാൾട്ടിക് മേഖലയിലെ ഏറ്റവും മികച്ച സർവകലാശാലയെന്ന സ്ഥാനത്തുമാണ്. ടൈംസ് ഹയർ എഡ്യൂക്കേഷൻ വേൾഡ് യൂണിവേഴ്സിറ്റി റാങ്കിങ്ങിൽ ഈ സർവ്വകലാശാല, ലോക സർവ്വകലാശാലകളിലെ 301-350 ആമത്തെ സ്ഥാനം പിടിച്ചു.  യൂറോപ്പിലെ ഏറ്റവും മികച്ച 200 യൂണിവേഴ്സിറ്റികളുടെ പട്ടികയിൽ ഇടംപിടിച്ച ബാൾട്ടിക് രാജ്യങ്ങളിലെ ഏക യൂണിവേഴ്സിറ്റിയാണിത്. 


</doc>
<doc id="391039" url="https://ml.wikipedia.org/wiki?curid=391039" title="റഷീദ് കണിച്ചേരി">
റഷീദ് കണിച്ചേരി

കേരളത്തിലെ അറിയപ്പെടുന്ന ഒരു അദ്ധ്യാപക സംഘടനാ പ്രവർത്തകനായിരുന്നു റഷീദ് കണിച്ചേരി.

1949 ഒക്‌ടോബർ 26നാണ് റഷീദ് കണിച്ചേരി ജനിച്ചത്. കൊല്ലം ചവറ പന്മന പുത്തൻചന്ത കണിച്ചേരി കെ എം ഉമർഖാനും പാത്തുമ്മാകുഞ്ഞിയും മാതാപിതാക്കൾ. കോളജ് വിദ്യാഭ്യാസത്തിനു ശേഷം 1971 ൽ അദ്ദേഹം പാലക്കാട്ടെത്തുകയും ശക്തി (പാരലൽ) കോളജിൽ മലയാളം അദ്ധ്യാപകനായി തുടക്കം കുറിക്കുകയും ചെയ്തു. പാലക്കാട് മോയൻ ഗേൾസ് ഹൈസ്‌കൂളിൽ ഏറെക്കാലം അധ്യാപകനായിരുന്നു. സഹധർമ്മിണി: നബീസ. മക്കൾ: നിതിൻ കണിച്ചേരി, നിനിത കണിച്ചേരി.
കെഎസ്‌വൈഎഫിലൂടെ സംഘടനാപ്രവർത്തനത്തിന് ആരംഭം. പുരോഗമന കലാസാഹിത്യസംഘത്തിന്റെയും പ്രവർത്തകനായിരുന്നു. 1980ൽ കേരള ഗവൺമെന്റ് ടീച്ചേഴ്‌സ് അസോസിയേഷന്റെ ജില്ലാ സെക്രട്ടറിയും സംസ്ഥാന എക്‌സിക്യൂട്ടീവ് അംഗവുമായി. 1991ൽ കെ. എസ്. ടി. എയുടെ സംസ്ഥാന എക്‌സിക്യൂട്ടീവ് അംഗമായി. 1999 മുതൽ 2005 വരെ കെ. എസ്. ടി.എ സംസ്ഥാന ജനറൽ സെക്രട്ടറിയായിരുന്നു. എഫ്എസ്ഇടിഒ സംസ്ഥാന പ്രസിഡന്റ്, അധ്യാപകരുടെയും ജീവനക്കാരുടെയും ദേശീയ ഫെഡറേഷന്റെ വൈസ് പ്രസിഡന്റ്, അധ്യാപക സംഘടനകളുടെ ദേശീയ ഫെഡറേഷനായ എസ് ടി എഫ് ഐ ജോയിന്റ് സെക്രട്ടറി എന്നീ നിലകളിലും അദ്ദേഹം പ്രവർത്തിച്ചു


</doc>
<doc id="391043" url="https://ml.wikipedia.org/wiki?curid=391043" title="ഹാൻകുക്ക് യൂണിവേഴ്സിറ്റി ഓഫ് ഫോറിൻ സ്റ്റഡീസ്">
ഹാൻകുക്ക് യൂണിവേഴ്സിറ്റി ഓഫ് ഫോറിൻ സ്റ്റഡീസ്

ഹാൻകുക്ക് യൂണിവേർസി ഓഫ് ഫോറിൻ സ്റ്റഡീസ് (HUFS) റിപ്പബ്ലിക്ക് ഓഫ് കൊറിയയിലെ സോളിൽ സ്ഥിതിചെയ്യുന്ന ഒരു സ്വകാര്യ ഗവേഷണ സർവകലാശാലയാണ്. യുദ്ധാനന്തര കൊറിയയിൽ വിദേശ ഭാഷാപഠനം പ്രോത്സാഹിപ്പിക്കുകയെന്ന ലക്ഷ്യം മുൻനിറുത്തി 1954 ലാണ് ഈ സർവകലാശാല സ്ഥാപിക്കപ്പെട്ടത്. സർവ്വകലാശാല സോളിലും യോംഗിനിലുമായി സ്ഥിതി ചെയ്യുന്നു. റോമൻ ഭാഷയിലേക്കു മാറ്റിയ കൊറിയൻ എന്നർത്ഥം വരുന്ന വാക്കായ ഹാൻകുക്ക് (한국; 韓國; ഹങ്കുക്) എന്ന വാക്കിൽനിന്നാണ് ഈ സർവകലാശാലയുടെ പേര് ഉരുത്തിരിഞ്ഞുവന്നത്.

ദക്ഷിണ കൊറിയയിലെ ഏറ്റവും മികച്ച സ്വകാര്യ ഉന്നത വിദ്യാഭ്യാസ സ്ഥാപനങ്ങളിൽ ഒന്നായി ഈ സർവ്വകലാശാല കണക്കാക്കപ്പെടുന്നു; പ്രത്യേകിച്ച് വിദേശ ഭാഷ, സാമൂഹ്യശാസ്ത്ര വിഷയങ്ങളുടെ പഠനത്തിൽ. അനേകം നയതന്ത്ര പ്രതിനിധികളും സ്ഥാനപതിമാരും HUFS ലെ ബിരുദധാരികളാണ്. ഭാഷാ വ്യാഖ്യാനത്തിനും പരിഭാഷയ്ക്കുമായി ഇവിടെ ഒരു ബിരുദ സ്കൂളും പ്രവർത്തിക്കുന്നു.


</doc>
<doc id="391046" url="https://ml.wikipedia.org/wiki?curid=391046" title="പാരിജാതം (ചലച്ചിത്രം)">
പാരിജാതം (ചലച്ചിത്രം)

1976 ൽ പുറത്തിറങ്ങിയ മലയാള ചലച്ചിത്രമാണ് പാരിജാതം.. മൻസൂറിന്റെ സംവിധാനത്തിൽ ആർ. സോമനാഥൻ നിർമിയ്ക്കുന്നു. പ്രേം നസീർ, കവിയൂർ പൊന്നമ്മ, അടൂർ ഭാസി, ജോസ് പ്രകാശ് എന്നിവരാണ് പ്രധാന വേഷങ്ങൾ ചെയ്തിരിക്കുന്നത്.ശ്രീകുമാരൻ തമ്പി ഗാനങ്ങളും എം.കെ. അർജുനൻസംഗീതസംവിധാനവും നിർവഹിച്ചു.

ഗാനങ്ങൾ :ശ്രീകുമാരൻ തമ്പി<br>
ഈണം :എം.കെ. അർജുനൻ


</doc>
<doc id="391047" url="https://ml.wikipedia.org/wiki?curid=391047" title="പിക്ക് പോക്കറ്റ്">
പിക്ക് പോക്കറ്റ്

പിക്ക് പോക്കറ്റ് 1976 ൽ പുറത്തിറങ്ങിയ മലയാളചലച്ചിത്രമാണ് ജെ. ശശികുമാർ ആളാണ് സംവിധാനം ചെയ്തത്. പ്രേം നസീർ, ജയൻ, അടൂർ ഭാസി, ശങ്കരാടി എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. എം കെ. അർജുനൻ സംഗീതസംവിധാനം നിർവഹിച്ചു.


</doc>
<doc id="391048" url="https://ml.wikipedia.org/wiki?curid=391048" title="രാജയോഗം">
രാജയോഗം

ഹരിഹരൻ സംവിധാനം ചെയ്ത ഒരു മലയാളചലച്ചിത്രമാണ് രാജയോഗം. പ്രേം നസീർ, ജയഭാരതി, അടൂർ ഭാസി മുതുകുളം രാഘവൻ പിള്ളഎന്നിവർ പ്രധാന വേഷങ്ങളിൽ അഭിനയിച്ചു. എം എസ് എസ് വിശ്വനാഥൻ സംഗീതസംവിധാനം നിർവഹിച്ചു


</doc>
<doc id="391049" url="https://ml.wikipedia.org/wiki?curid=391049" title="റോമിയോ (1976-ലെ ചലച്ചിത്രം)">
റോമിയോ (1976-ലെ ചലച്ചിത്രം)

1976 ൽ പുറത്തിറങ്ങിയ മലയാള ചലച്ചിത്രമാണ് റോമിയോ . എസ്.എസ്. നായരെ സംവിധാനം ചെയ്തു. ഷീല, കവിയൂർ പൊന്നമ്മ, തിക്കുറിശ്ശി സുകുമാരൻ നായർ, ബഹദൂർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ജി ദേവരാജൻ സംഗീതസംവിധാനം നിർവഹിച്ചു


</doc>
<doc id="391050" url="https://ml.wikipedia.org/wiki?curid=391050" title="സെക്സില്ല സ്റ്റണ്ടില്ല">
സെക്സില്ല സ്റ്റണ്ടില്ല

ബി. എൻ. പ്രകാശ് സംവിധാനം ചെയ്ത് 1976 ൽ പുറത്തിറങ്ങിയ മലയാളചലച്ചിത്രമാണ് സെക്സില്ല സ്റ്റൻഡില്ല. ജയഭാരതി, കെ പി എ സി ലളിത, അടൂർ ഭാസി, മനവാസൻ ജോസഫ് എന്നിവർ പ്രധാന വേഷങ്ങളിൽ അഭിനയിച്ചു. വി ദക്ഷിണാമൂർത്തി സംഗീതസംവിധാനം നിർവഹിച്ചു.



</doc>
<doc id="391051" url="https://ml.wikipedia.org/wiki?curid=391051" title="സർവ്വേക്കല്ല് (ചലച്ചിത്രം)">
സർവ്വേക്കല്ല് (ചലച്ചിത്രം)

തോപ്പിൽ ഭാസി സംവിധാനം ചെയ്ത് 1976-ൽ പുറത്തിറങ്ങിയ മലയാള ചലച്ചിത്രമാണ് സർവ്വേക്കല്ല് . കെ പി എ സി ലളിത, ലക്ഷ്മി, മാനവലൻ ജോസഫ്, മോഹൻ ശർമ്മ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ജി ദേവരാജൻ സംഗീതസംവിധാനം നിർവഹിച്ചു


</doc>
<doc id="391053" url="https://ml.wikipedia.org/wiki?curid=391053" title="സിന്ദൂരം (ചലച്ചിത്രം)">
സിന്ദൂരം (ചലച്ചിത്രം)

ജേസിയുടെ സംവിധാനത്തിൽ 1976 ൽ പുറത്തിറങ്ങിയ മലയാള ചലച്ചിത്രമാണ് സിന്ധുരം. ജയഭാരതി,എം.ജി. സോമൻ,ശങ്കരാടി,കെ.പി.എ.സി. ലളിതഎന്നിവരാണ് പ്രധാന വേഷങ്ങൾ ചെയ്തിരിക്കുന്നത്. എ.ടി. ഉമ്മർ സംഗീതസംവിധാനം നിർവഹിച്ചു. അപ്പൻ തച്ചത്ത്. ഭരണിക്കാവ് ശിവകുമാർ, സത്യൻ അന്തിക്കാട്തുടങ്ങിയവർ ഗാനങ്ങൾ രചിച്ചു

പാട്ടുകൾഭരണിക്കാവ് ശിവകുമാർ, സത്യൻ അന്തിക്കാട് കോന്നിയൂർ ഭാസ്, അപ്പൻ തച്ചത്ത് എന്നിവരുടെ വരികൾക്ക് സംഗീതം എ.ടി. ഉമ്മർ 
നിർവ്വഹിച്ചു


</doc>
<doc id="391055" url="https://ml.wikipedia.org/wiki?curid=391055" title="വനദേവത (ചലച്ചിത്രം)">
വനദേവത (ചലച്ചിത്രം)

പ്രേം നസീർ, മധുബാല, കെ പി എ സി ലളിത, അടൂർ ഭാസി എന്നിവർ പ്രധാന വേഷങ്ങൾ ചെയ്തിരിക്കുന്ന ഒരു മലയാളചലച്ചിത്രമാണ് വനദേവത. ജി. ദേവരാജനാണ് ഈ ചിത്രത്തിന്റെ സംഗീതസംവിധാനം നിർവഹിച്ചത്.



</doc>
<doc id="391057" url="https://ml.wikipedia.org/wiki?curid=391057" title="യക്ഷഗാനം (ചലച്ചിത്രം)">
യക്ഷഗാനം (ചലച്ചിത്രം)

ഷീല സംവിധാനം നിർവ്വഹിച്ച 1976 ൽ പുറത്തിറങ്ങിയ ഒരു മലയാളചലച്ചിത്രമാണ് യക്ഷഗാനം . ഈ ചിത്രം നിർമ്മിച്ചത് മതി ഒളി ഷൺമുഖം ആയിരുന്നു. മധു, ഷീല, അടൂർ ഭാസി, തിക്കുറിശ്ശി സുകുമാരൻ നായർ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. എം. എസ്. വിശ്വനാഥൻ സംഗീതസംവിധാനം നിർവഹിച്ചു.  ഈ ചിത്രം തെലുഗിലേക്ക് ദേവ്‌ടെ ഗേളിച്ചടു എന്ന പേരിലും തമിഴിൽ ആയിരം ജന്മങ്ങൾ എന്ന പേരിലും റീമേക്ക് ചെയ്തിരുന്നു. ഇതേ ചിത്രം തമിഴിൽ ആരൺമനൈ എന്ന പേരിൽ 2014 ൽ വീണ്ടു റീമേക്ക് ചെയ്യപ്പെട്ടു.

ഗാനങ്ങൾ : വയലാർ രാമവർമ്മ<br>
ഈണം : എം എസ്‌ വിശ്വനാഥൻ


</doc>
<doc id="391060" url="https://ml.wikipedia.org/wiki?curid=391060" title="മുന്നൂർക്കോട്">
മുന്നൂർക്കോട്

പാലക്കാട് ജില്ലയിലെ പൂക്കോട്ടുകാവ് ഗ്രാമപഞ്ചായത്തിലെ ഒരു ഗ്രാമമാണ് മുന്നൂർക്കോട്.

</doc>
<doc id="391061" url="https://ml.wikipedia.org/wiki?curid=391061" title="മില്ലെനിയം സ്റ്റാർസ്">
മില്ലെനിയം സ്റ്റാർസ്

ജയറാം, ജയറാം, സുരേഷ് ഗോപി, ബിജു മേനോൻ എന്നിവരാണ് പ്രധാന വേഷങ്ങൾ ചെയ്തത്. ഈ ചിത്രത്തിന്റെ ശബ്ദട്രാക്ക് വിദ്യാസാഗറിലെ ഏറ്റവും മികച്ച കൃതികളിലൊന്നാണ്. ഈ സഹസ്രാബ്ദത്തിൽ പുറത്തിറങ്ങാനിരിക്കുന്ന ആദ്യത്തെ മലയാളം സിനിമ കൂടിയാണ് ചിത്രം.

കുട്ടികൾ ആയപ്പോൾ ശിവയും ശങ്കറം ജോലി അന്വേഷിച്ച് മുംബൈയിലേക്ക് പോkunnu. സാഹചര്യങ്ങൾ അവരെ ജയിലിൽ ആക്കുന്നു , അവിടെ അവർ കരുണാന്റെ പേരിൽ ഒരു ഭീഷണി നേരിടുന്നു. അവർ ജയിലിൽ നിന്ന് രക്ഷപെടുന്നു. നിരവധി വർഷങ്ങൾക്കു ശേഷം, ഗായകനാകുമെന്ന ശങ്കർ, ശിവൻ സ്വപ്നം.പൂവണിയുന്നു . അവരുടെ കഠിനാധ്വാനത്തിലൂടെ ശിവ-ശങ്കർ ഇരുവരും വിജയകരമായി ഗായകരായി മാറുകയും "സഹസ്രാബ്ദ നക്ഷത്രങ്ങൾ" എന്നു വിളിക്കുകയും ചെയ്യുന്നു. പിന്നീട് വില്ലൻ ഈ രണ്ടുപേരെയും വേർതിരിക്കാൻ ശ്രമിക്കുന്നു. കരുണാകരൻ അവരെ വേർതിരിക്കഇല്ലെന്ന് സമ്മതിക്കുന്നു.


</doc>
<doc id="391080" url="https://ml.wikipedia.org/wiki?curid=391080" title="താന്നിപ്പുഴ">
താന്നിപ്പുഴ

താന്നിപ്പുഴ, എറണാകുളം ജില്ലയിലെ കൂവപ്പടി താലൂക്കിൽ ചേലാമറ്റം പഞ്ചായത്തിനു കീഴിൽവരുന്ന പെരിയാറിന്റെ തീരത്തു സ്ഥിതിചെയ്യുന്ന ഒരു ചെറിയ ഗ്രാമമാണ്. 

കാഞ്ഞൂർ ( 3 കി.മീ. ), കൂവപ്പടി ( 4 കി.മീ.), തുറവൂർ ( 6 കി.മീ.), ശ്രീമൂലനഗരം ( 6 കി.മീ.), അങ്കമാലി ( 6 കി.മീ.) എന്നിവയാണ് ഈ ഗ്രാമത്തിന് ഏറ്റവും സമീപസ്ഥമായ വില്ലേജുകൾ. സമുദ്രനിരപ്പിൽ നിന്ന് ഏകദേശം 16 മീറ്റർ ഉയരത്തിൽ സ്ഥിതിചെയ്യുന്ന താന്നിപ്പുഴ ഗ്രാമത്തെ വലയം ചെയ്ത് കിഴക്കുഭാഗത്ത് കൂവപ്പടി താലൂക്ക്, തെക്കുഭാഗത്ത് വാഴക്കുളം താലൂക്ക്, പടിഞ്ഞാറ് പാറക്കടവ് താലൂക്ക്, തെക്കുഭാഗത്ത് വടവുകോട് താലൂക്ക് എന്നിവ നിലകൊള്ളുന്നു. ചാലക്കുടി, പെരുമ്പാവൂർ, അഷ്ടമിച്ചിറ, കോതമംഗലം എന്നിവയാണ് ഏറ്റവും സമീപസ്ഥമായ പട്ടണങ്ങൾ. ഏറ്റവുമടുത്ത റെയിൽവേ സ്റ്റേഷനുകൾ അങ്കമാലി (9 കി.മീ), ചൊവ്വര റെയിൽവേ സ്റ്റേഷൻ എന്നിവയാണ്. ആലുവ റെയിൽവേ സ്റ്റേഷനിലേയ്ക്ക് ഇവിടെനിന്ന് 12 കിലോമീറ്റർ ദൂരമുണ്ട്. കൊച്ചി അന്താരാഷ്ട്ര വിമാനത്താവളത്തിലേയ്ക്ക് ഇവിടെനിന്ന് 7 കിലോമീറ്റർ ദൂരമാണുള്ളത്.

അദ്വൈതാചാര്യൻ ശ്രീ ശങ്കരാചാര്യരുടെ ജന്മസ്ഥലമായ കാലടി, വിനോദസഞ്ചാരകേന്ദ്രങ്ങളായ വാൽപ്പാറൈ (17 കി.മീ.), അതിരപ്പിള്ളി (20 കി.മീ.), പറമ്പിക്കുളം വന്യമൃഗസങ്കേതം എന്നിവ ഈ ഗ്രാമത്തിനു സമീപത്തായാണ് സ്ഥിതി ചെയ്യുന്നത്.


</doc>
<doc id="391090" url="https://ml.wikipedia.org/wiki?curid=391090" title="വാതം">
വാതം

ആയുർവ്വേദത്തിൽ രോഗ നിർണ്ണയത്തിനും ചികിത്സാക്രമത്തിനും ആധാരമായ ത്രിദോഷങ്ങളിൽ ഒന്നാണ് (പിത്തം, കഫം എന്നിവയാണ് ഇതര ദോഷങ്ങൾ) വാതം. ഇത് ശരീരത്തിന്റെ ചലനത്തെ നിയന്ത്രിക്കുന്നു. ചലിപ്പിക്കുക, ഉത്സാഹിപ്പിക്കുക, നശിപ്പിക്കുക എന്നെല്ലാമർത്ഥമുള്ള "വാ" എന്ന ധാതുവിൽ നിന്നാണ്‌ വാതം എന്ന ശബ്ദം ഉരുത്തിരിഞ്ഞത്‌.

വാതം എന്ന ശരീര ഘടനയ്ക്കുള്ള രണ്ട്‌ പ്രധാന കൃത്യങ്ങൾ ചേഷ്ടയും ജ്ഞാനവും ആണന്ന് പൊതുവായി തരം തിരിക്കാം. ശരീരത്തിൽ ചേഷ്ടകൾ പേശികളുടെ ചുരുങ്ങലും വലിയലും നിമിത്തമാണുണ്ടാകുന്നത്‌. പഞ്ചേന്ദ്രിയങ്ങളിൽ നിന്നുള്ള ജ്ഞാനസ്വീകരണം മുതലായവ ജ്ഞാനമായി കാണാം. രൂക്ഷ, ലഘു, ശീത, ഖര ഗുണങ്ങൾ വാതത്തിന്റേതാണ്. ആകാശം, വായു എന്നിവയാണ് വാദത്തിന്റെ പഞ്ചഭൂതങ്ങൾ. ഗുണം രജസ്സും ആണ്.

വാതരോഗം


</doc>
<doc id="391091" url="https://ml.wikipedia.org/wiki?curid=391091" title="വാതരോഗം">
വാതരോഗം

ശരീരത്തിൽ സ്ഥിതി ചെയ്യുന്ന ത്രിദോഷങ്ങളിൽ ഒന്നായ വാതം അതിന്റെ സമാവസ്ഥയിൽ നിന്നും വർധിക്കുമ്പോൾ ഉടലെടുക്കുന്ന രോഗാവസ്ഥയെയാണ് വാതരോഗം എന്ന് പറയുന്നത്. അസ്ഥികളേയും, ഞരമ്പുകളേയും ബാധിക്കുന്ന രോഗങ്ങളെയും സാമാന്യമായി വാതരോഗങ്ങൾ എന്നും പറയാറുണ്ട്. പലതരം വാതരോഗങ്ങളുണ്ടെങ്കിലും സന്ധിവാതം, ആമവാതം എന്നിവയാണ് പ്രധാനപ്പെട്ടവ.

സന്ധികളിലെ നീർക്കെട്ട് അല്ലെങ്കിൽ കോശജ്വലനം (inflammation), സന്ധികൾക്ക് ചുറ്റും ചൂട്, വേദന, പിടുത്തം, മുറുക്കം, സന്ധികള് ചലിപ്പിക്കാന് പറ്റാത്ത അവസ്ഥ, ചർമ്മം ചുവക്കുക, തുടങ്ങിയവയാണ് പ്രധാന ലക്ഷണങ്ങൾ. കൂടാതെ വിവിധ തരം വാത രോഗങ്ങൾ നടുവേദനക്കും കാരണമാകുന്നു. 

കൈമുട്ട്, കാൽമുട്ട്, കൈപ്പത്തി, കാൽപാദം,ഇടുപ്പ്, നട്ടെല്ല് തുടങ്ങി ശരീരത്തിലെ ഏത് ഭാഗത്തും ഉള്ള സന്ധികളെ ഇത് ബാധിക്കാം. നാല്പതു വയസ്സ് കഴിഞ്ഞവരിലും,വണ്ണമുള്ള, ശരീരഭാരം കൂടിയ ആൾക്കാരിലും ആണിത് പൊതുവേ കാണുന്നതെങ്കിലും, മുപ്പതു മുപ്പത്തഞ്ചു വയസായവരിലും ഇത് അപൂർവമായി കാണുന്നു.
തണുപ്പ് കാലത്ത് കാൽമുട്ടിനോ, കൈമുട്ടിനോ വേറേതെങ്കിലും സന്ധികളിലോ വേദന, പിടുത്തം, സന്ധികളിലെ ചലനവള്ളികൾക്ക് പിടിത്തം, രാത്രിയിലും, തണുപ്പുകാലത്തും വേദന കൂടുക, സന്ധികളിൽ കുത്തുന്ന പോലെ വേദന തോന്നുക, കൈവിരലുകൾക്ക് തരിപ്പ് തോന്നുക, ഇരിന്നെഴുനെൽക്കുമ്പോൾ പിടിത്തം ഇവയൊക്കെ ലക്ഷണങ്ങൾ ആണ്. നീരും പ്രത്യക്ഷപെടാം. ഇതേ തുടർന്ന് പനിയും ഉണ്ടാകാം.

കൈകാലുകൾ, കഴുത്ത് തുടങ്ങിയ എല്ലാ സന്ധികളിലും തീവ്രമായ വേദനയും നീരും പനിയുമുണ്ടായിരിക്കുന്നതായ രോഗമാണിത്. ഒരു സന്ധിയിൽനിന്നു മറ്റൊരു സന്ധിയിലേക്കു സഞ്ചരിക്കുന്ന രീതിയിലാണ് വേദനയും നീരും അനുഭവപ്പെടുക. ശരീരത്തിന്റെ പ്രതിരോധ സംവിധാനം തന്നെ ശരീരത്തിന് എതിരായി പ്രവർത്തിക്കുകയാണ് ആമവാതത്തിൽ സംഭവിക്കുന്നത്. അലർജിയിൽ ഉണ്ടാകുന്നത് പോലുള്ള മാറ്റമാണ് ഇവിടെയും ഉണ്ടാകുന്നത്. ഇതിനെ പൊതുവിൽ ഓട്ടോ ഇമമ്യൂൺ രോഗങ്ങൾ (autoimmune diseases) എന്ന് പറയുന്നു. ഇത് സാധാരണ ഇരുപതാമത്തെ വയസ്സിലാണ് തുടങ്ങുന്നുവെങ്കിലും അപൂർവ്വമായി കുട്ടികളിലും പിടിപെടാം. 

വിശപ്പ് ഇല്ലാതിരിക്കുക, ഹൃദയം, വൃക്ക, കണ്ണിന്റെ നേത്രപടലങ്ങൾ ഇവയെ തകരാറിലാക്കുക, മണിബന്ധം, കൈകാൽ മുട്ടുകൾ, കണങ്കാൽ, വിരലുകൾ തുടങ്ങിയ ഇടങ്ങളിലെ നീർകെട്ട്, മലബന്ധം, തുടങ്ങിയവയാണ് പ്രധാന ലക്ഷണങ്ങൾ. തുടക്കത്തിലെ ചികിത്സ ചെയ്തില്ലെങ്കിൽ സന്ധികൾ ഉറച്ചു അനക്കാൻ പറ്റാതാകും.

വിരലുകളുടെ സന്ധികളിൽ ആദ്യമായി വേദന തുടങ്ങുകയും പിന്നീടു ക്രമത്തിൽ ഇതര സന്ധികളിലേക്കു വ്യാപിക്കുകയും ചെയ്യുന്നതായ രോഗമാണു വാതരക്തം.

രാവിലെ ഉറക്കമുണർന്നാൽ കുറെയധികം നേരത്തേക്കു സന്ധികളുടെ ചലനം പ്രയാസമേറിയതായിരിക്കുകയും പിന്നീടു ക്രമത്തിൽ കുറഞ്ഞുവരുകയും ചെയ്യും എന്നതാണ് ഈ രോഗത്തിന്റെ സവിശേഷ സ്വഭാവം.

സാധാരണ കണ്ടുവരാറുള്ള നടുവ് വേദനയാണിത്.

ഇടയ്ക്കിടെ നടുവ് മിന്നുന്ന പോലെ അനുഭവപ്പെടുക, അരക്കെട്ടിനു പിടുത്തം, അനുബന്ധ പേശികൾക്കു സങ്കോചം, നേരെ നിവർന്നു നിൽക്കാൻതന്നെ പ്രയാസം എന്നിവയാണു ലക്ഷണങ്ങൾ. നടുവേദന തന്നെ കാലിലേക്കും വ്യാപിക്കുന്ന രീതിയുണ്ട്. പുഷ്ഠഭാഗത്തുകൂടി തുടയുടെ പിറകിൽ കൂടി കാലിലേക്ക് വേദന, മരപ്പ് തുടങ്ങിയവ അനുഭവപ്പെടുന്ന ഈ അവസ്ഥ ശദ്ധസി എന്ന പേരിൽ അറിയപ്പെടുന്നു.

ഉപ്പൂറ്റിയിലുണ്ടാകുന്ന വാതമാണിത്.

രാവിലെ എഴുന്നേറ്റ് ആദ്യമായി ഉപ്പൂറ്റി നിലത്തു കുത്തുമ്പോൾ അതിയായ വേദന അനുഭവപ്പെടുകയും ക്രമത്തിൽ കുറഞ്ഞുവരികയും ചെയ്യും. 

കാൽമുട്ടിൽ നീരും വേദനയും ഉണ്ടാക്കി ക്രമത്തിൽ ചലനം തന്നെ വേദനാജനകമാകുന്ന അവസ്ഥയിലെത്തിക്കുന്ന വാതമാണിത്. 

കൈകളിലെ മരവിപ്പ്, തരിപ്പ്, വേദന തുടങ്ങിയവയാണ് ലക്ഷണങ്ങൾ.

കഴുത്തിനു വേദനയുണ്ടാകുന്ന വാതമാണിത്.

സന്ധികളിൽ അസഹനീയമായ വേദന ഉണ്ടാക്കുന്നതാണ് ലൂപസ്.

തൊലിപ്പുറമേയുള്ള ചുവന്നു തടിക്കൽ, സൂര്യ പ്രകാശം അടിക്കുമ്പോൾ ചൊറിച്ചിൽ, മുടി കൊഴിച്ചിൽ, കിഡ്നി പ്രശ്നങ്ങൾ, ശ്വാസകോശത്തിൽ ഫൈബ്രോസിസ് എന്നിവയും ഇതിന്റെ ലക്ഷണങ്ങൾ ആണ്.

ചില ആഹാരങ്ങൾ, കിഡ്നി, ലിവർ, കൂൺ ആൽകഹോൾ മുതലായവയുടെ അമിത ഉപയോഗം മൂലം യൂറിക് ആസിഡ് രക്തത്തിൽ അടിഞ്ഞു കൂടി സന്ധികളിൽ അതിന്റെ ക്രിസ്റ്റലുകൾ അടിഞ്ഞു കൂടുന്നു. യൂറിക്കാസിടിന്റെ സ്ഥാനത്തു കാത്സ്യം ഫോസ്ഫേറ്റ് ആണെങ്കിൽ സ്യൂഡോ ഗൌട്ട് എന്ന വാതം ആയിത്തീരുന്നു.

നീർകെട്ടും, വേദനയും, സന്ധികളിലെ പേശീ സങ്കോചം വഴി ശരീരത്തിൽ രൂപവ്യത്യാസം ഉണ്ടാക്കി ശരീരത്തെ അനക്കാൻ വയ്യാതാകുന്നു.

വിരുദ്ധ സ്വഭാവമുള്ള ആഹാരങ്ങൾ സ്ഥിരമായി ഭക്ഷിക്കുക, വ്യായാമക്കുറവ്, ക്രമം തെറ്റിയ ആഹാര രീതി, ദഹിക്കാൻ പ്രയാസമുള്ള ഭക്ഷണങ്ങൾ സ്ഥിരമായി കഴിക്കുക തുടങ്ങിയ ആഹാരത്തിലെ തെറ്റായ ശീലങ്ങൾ ദഹനശക്തിയെ താറുമാറാക്കുന്നതും ഏമ്പക്കം, കീഴ്വായു, തുമ്മൽ, കോട്ടുവായ, ഉറക്കം, ചുമ, വിശപ്പ്, ദാഹം, കണ്ണീര്, കിതപ്പ്, ഛർദി, ശുക്ല വിസർജനം എന്നീ പ്രകൃതിദത്തമായ ആവശ്യങ്ങളെ തടയുകയോ മുക്കി പുറപ്പെടുവിക്കുകയോ ചെയ്യുന്നതും കാലക്രമത്തിൽ വാതരോഗങ്ങൾക്ക് കാരണമായേക്കാം.

ചിട്ടയായ ജീവിത ശൈലീ നയിക്കുകയും കൃത്യമായതും കാത്സ്യം, വൈറ്റമിൻ ഡി എന്നിവ അടങ്ങിയ ഭക്ഷണങ്ങളിലൂന്നിയതും ആയ ഒരു ഭക്ഷണക്രമം അനുവർത്തിക്കുകയും ഒപ്പം വ്യായാമം ശീലമാക്കുകയും ചെയ്യുക എന്നതാണ് പ്രധാന പ്രധിവിധി.

ദഹനത്തെ ക്രമീകരിക്കുകയും ഒപ്പം ശരീരത്തിൽ വർധിച്ചുവരുന്ന വാതത്തെ സമമായ അവസ്ഥയിൽ എത്തിക്കുക എന്നതുമാണ് ആയുർവേദ ചികിത്സാ സമീപനം. ഇതിനായി ഗന്ധർഹസ്ത്യാദി കഷായം, രാസ്നൈ രണ്ഡാദി കഷായം, മഹാരാസ്നാദി കഷായം തുടങ്ങിയ യുക്തമായ കഷായങ്ങൾ ഉള്ളിലേക്കു നല്കുകയും ഇലക്കിഴി, പിഴിച്ചിൽ, ഞവരക്കിഴി തുടങ്ങിയ ചികിത്സകൾ അവസ്ഥയ്ക്കനുസരിച്ചു പ്രയോഗിക്കുകയും ചെയ്യും. 



</doc>
<doc id="391093" url="https://ml.wikipedia.org/wiki?curid=391093" title="പിത്തം">
പിത്തം

ആയുർവ്വേദത്തിൽ രോഗ നിർണ്ണയത്തിനും ചികിത്സാക്രമത്തിനും ആധാരമായ ത്രിദോഷങ്ങളിൽ ഒന്നാണ് (വാതം, കഫം എന്നിവയാണ് ഇതര ദോഷങ്ങൾ) പിത്തം. ഇത് ശരീരത്തിന്റെ ചൂടിനെ നിയന്ത്രിക്കുന്നു. തപിപ്പിക്കുക (ചൂടുണ്ടാക്കുക) എന്നാണ് പിത്തം എന്ന പദത്തിനർത്ഥം. ശരീരത്തിലെ ഉപാപചയ പ്രക്രിയ (ആഗ്നേയ ഗുണം)യെ അതു സൂചിപ്പിക്കുന്നു.

തപ്‌ എന്ന സംസ്കൃത ധാതുവിൽ നിന്ന് രൂപപ്പെട്ടതാണ്‌ പിത്തം എന്ന ശബ്ദം. അതിന്‌ മൂന്ന് അർത്ഥങ്ങളാണ്‌.
പിത്തത്തിന്റെ പ്രധാന കൃത്യങ്ങൾ തപ്‌ ദഹെഃ ശരീരത്തിനുള്ളിലെത്തിയ ഭക്ഷണത്തെ ജ്വലിപ്പിക്കുക(പാകംചെയ്ത്‌ സ്വാംശീകരിക്കുക), തപ്‌ സന്തപെഃ അതിൽ നിന്ന് താപം ഉത്പാദിപ്പിക്കുക, തപ്‌ ഐശ്വര്യെഃ അതിൽ നിന്ന് പോഷകങ്ങൾ ആഗിരണം ചെയ്യുക.

അഗ്നിയാണ് പിത്തത്തിന്റെ പഞ്ചഭൂതം. സത്ത്വവും രജസ്സും ആണ് ഗുണങ്ങൾ.


</doc>
<doc id="391099" url="https://ml.wikipedia.org/wiki?curid=391099" title="ചെങ്ങഴിനീർക്കിഴങ്ങ്">
ചെങ്ങഴിനീർക്കിഴങ്ങ്

ഇഞ്ചി വർഗ്ഗത്തിൽ പെടുന്ന ഒരു ഔഷധസസ്യമാണ് ചെങ്ങഴിനീർക്കിഴങ്ങ്. സംസ്കൃതത്തിൽ ഭൂമി ചാമ്പ പേരുള്ള ഈ ചെടിയുടെ പൂവ്, ഇലകൾ ഉണ്ടാവുന്നതിനും മുൻപേ മണ്ണിൽനിന്നും പുറത്തുവരുന്നു. ചെങ്ങഴിനീർക്കൂവ, മലങ്കൂവ, ചെങ്ങഴി എന്നും അറിയപ്പെടുന്നു.

വലിയ ഔഷധമൂല്യമുള്ള കിഴങ്ങാണ് ആന്റി ഓക്സിഡന്റ് ആയി ഉപയോഗിക്കാനാവുന്ന ഈ ചെടി. ട്യൂമർ, മുറിവുകൾ എന്നിവയ്ക്കുളള മരുന്നായി ഇവ ഉപയോഗിച്ച് വരുന്നു. രക്തശുദ്ധീകരണത്തിനും ചെങ്ങഴിനീർക്കിഴങ്ങ് നല്ലതാണ്. നെഞ്ചെരിച്ചിൽ, ഉദരരോഗങ്ങൾ, ഉറക്കമില്ലായ്മ എന്നിവയ്ക്കും മരുന്നായി ഉപയോഗിക്കുന്നുണ്ട്.

കിഴങ്ങുകൾ വഴിയാണ് ഇതിന്റെ വംശ വർദ്ധന നടക്കുന്നത്.

മെയ്-ജൂൺ മാസങ്ങളിലാണ് ഇത് കൃഷിചെയ്യാൻ അനുയോജ്യമായ കാലം. മേയ്, ജൂൺ മാസങ്ങളിൽ നാല് മുതൽ അഞ്ച് മഴ ലഭിച്ചതിന് ശേഷം കിഴങ്ങുകൽ നടാവുന്നതാണ്. കിഴങ്ങ് നടുന്നതിനുമുമ്പ് നിലം നന്നായി ഉഴുതതിന് ശേഷം ഹെക്ടറിന് 10 മുതൽ 15 ടൺ ജൈവവളം നൽകാം. ഒരു മീറ്റർ വീതിയിൽ വാരങ്ങൾ ഉണ്ടാക്കിയ ശേഷം ഇവയിൽ 15 ഗ്രാം തൂക്കമുള്ള കിഴങ്ങുകൾ നടാവുന്നതാണ്. ഒരു ഹെക്ടർ സ്ഥലത്ത് കിഴങ്ങുകൾ നടുവാൻ ഏകദേശം 2500 മുതൽ 3000 വരെ കിഴങ്ങുകൾ വേണ്ടിവരും. കിഴങ്ങ് രണ്ടു മൂന്ന് ദിവസം പുകകൊള്ളിക്കുന്നത് നന്നായിരിക്കും. നല്ല മുളകൾ വരുന്നതിന് ഇത് സഹായിക്കും.

ഏഴ് മുതൽ എട്ട് മാസം പ്രായമാകുമ്പോൾ വിളവെടുക്കാം. ഇലകൾ ഉണങ്ങി തുടങ്ങുന്നതാണ് കിഴങ്ങുകൾ മൂത്തതിന്റെ ലക്ഷണം.



</doc>
<doc id="391105" url="https://ml.wikipedia.org/wiki?curid=391105" title="എന്നെന്നും കണ്ണേട്ടന്റെ">
എന്നെന്നും കണ്ണേട്ടന്റെ

1986-ൽ ഫാസിൽ സംവിധാനം ചെയ്ത് പുറത്തിറക്കിയ ഒരു മലയാള പ്രണയ ചിത്രമാണ് എന്നെന്നും കണ്ണേട്ടന്റെ. പുതുമുഖങ്ങളായ സംഗീതും സോണിയയുമാണ് പ്രധാനകഥാപാത്രങ്ങളെ അവതരിപ്പിച്ചത്.1986-ലെ മികച്ച ജനപ്രിയ ചലച്ചിത്രത്തിനുള്ള പുരസ്കാരം ലഭിച്ചത് ഈ ചിത്രത്തിനാണ്.ശ്രീവിദ്യയ്ക്ക് മികച്ച രണ്ടാമത്തെ നടിക്കുള്ള പുരസ്കാരവും ലഭിച്ചു. നിരൂപക പ്രശംസ ഏറ്റുവാങ്ങിയെങ്കിലും ബോക്സോഫീസിൽ പരാജയമായിരുന്നു.പക്ഷേ ഫാസിൽ തന്നെ, തമിഴിൽ വർഷം പതിനാറ് എന്ന പേരിൽ പുന:നിമിച്ചപ്പോൾ അവിടെ വമ്പൻ വിജയമായി.ഖുഷ്ബുവും കാർത്തിക്കും ആയിരുന്നു പ്രധാന അഭിനേതാക്കൾ.



</doc>
<doc id="391108" url="https://ml.wikipedia.org/wiki?curid=391108" title="ഗാർഹിക പീഡനം">
ഗാർഹിക പീഡനം

ഗാർഹിക പീഡനം വിവാഹമോ സഹവാസമോ മൂലമുള്ള കുടുംബവ്യവസ്ഥയ്ക്കുള്ളിലോ സംഘജീവിതത്തിലോ ഒരു വ്യക്തി മറ്റൊരു വ്യക്തിക്കെതിരെ ശാരീരികമായ അക്രമവും മറ്റ് തരത്തിലുള്ള ഉൾക്കൊള്ളുന്ന ആവർത്തിച്ചു കാണിക്കുന്ന പെരുമാറ്റ രീതിയാണ്. വൈവാഹിക പങ്കാളിയിൽ നിന്നോ () അടുത്ത ബന്ധത്തിലുള്ള പങ്കാളിയിൽ നിന്നോ എതിർലിംഗ പങ്കാളികൾ ഉള്ള ബന്ധത്തിലോ ഉള്ള ബന്ധത്തിലോ മുൻപങ്കാളിയിൽ നിന്നോ അതിക്രമം ഉണ്ടാകുമ്പോൾ അതിനെ എന്നു വിളിക്കുന്നു. കുട്ടികൾക്കും വൃദ്ധർക്കും എതിരെയുള്ള അക്രമങ്ങളും ഗാർഹിക അതിക്രമത്തിൽ ഉൾപ്പെടുന്നു. ഇതിന് , , , , , , എന്നിങ്ങനെ വിവിധരൂപങ്ങൾ ഉണ്ട്. 
ഇവ സൂക്ഷ്മമോ വ്യക്തമായ ബലപ്രയോഗം ഉൾപ്പെടുന്നതോ ആകാം. മുതൽ അടിക്കുക, ശ്വാസം മുട്ടിക്കുക, സ്ത്രീകളുടെ ചേലാകർമം, മരണത്തിനോ കാരണമാകുന്ന വരെയുള്ള അക്രമാത്മകമായ ബലപ്രയോഗങ്ങൾ എന്നിവയെല്ലാം ഗാർഹിക പീഡനങ്ങളിൽ ഉൾപ്പെടുന്നു. ഗാർഹിക കൊലപാതകങ്ങളിൽ , , എന്നിവ ഉൾപ്പെടുന്നു.

ആഗോള തലത്തിൽ ഗാർഹിക പീഡനത്തിന്റെ ഇരകൾ സിംഹഭാഗവും സ്ത്രീകളാണ്; പ്രത്യേകിച്ച് യാഥാസ്ഥിക പുരുഷാധിപത്യ സമൂഹങ്ങളിൽ. കൂടാതെ സ്ത്രീകൾ കൂടുതൽ രൂക്ഷമായ അതിക്രമങ്ങൾ സഹിക്കേണ്ടിയും വരുന്നു. 
ചില രാജ്യങ്ങളിൽ ഗാർഹിക പീഡനം ന്യായീകരിക്കത്തക്കതായി വീക്ഷിക്കപ്പെടുന്നുണ്ട്. പ്രത്യേകിച്ച് സംശയിക്കപ്പെടുന്നതോ തെളിവുള്ളതോ ആയ ത്തിന്റെ കാര്യത്തിൽ ഗാർഹിക പീഡനം നിയമപരമായും മതപരമായും അനുവദിക്കപ്പെടുന്നപോലുമുണ്ട്. 
അതത് രാജ്യങ്ങളിലിൽ നിലനിൽക്കുന്ന യും പുരുഷ മേൽക്കോയ്മയും ഗാർഹിക പീഡനവും തമ്മിൽ എന്നാണ് ഗവേഷണങ്ങൾ തെളിയിക്കുന്നത്. 
ലോകമൊട്ടുക്കും ഏറ്റവും കുറച്ച് രേഖപ്പെടുത്തപ്പെടുന്ന അക്രമങ്ങളിൽ ഒന്നാണ് ഗാർഹിക പീഡനം. എന്നാൽ വികസിത പുരോഗമന രാജ്യങ്ങളിൽ ഇവയുടെ തോത് പൊതുവേ കുറവാണെന്ന് പഠനങ്ങൾ ചൂണ്ടിക്കാട്ടുന്നു. 

അക്രമിക്ക് തന്റെ അതിക്രമങ്ങൾ ന്യായീകരിക്കത്തക്കതാണെന്നോ നിയമത്തിന് മുൻപാകെ രേഖപ്പെടുത്തപ്പെടുകയില്ലെന്നോ തോന്നുമ്പോഴാണ് ഗാർഹിക പീഡനം സംഭവിക്കുന്നത്. 
ഇത് കുട്ടികൾക്കും മറ്റു കുടുംബാംഗങ്ങൾക്കും ഇടയിൽ ഇത്തരം അതിക്രമങ്ങൾ അംഗീകരിക്കത്തക്കതോ പൊറുക്കാവുന്നതോ ആണെന്ന ധാരണ സൃഷ്ടിക്കുകയും തലമുറകളായുള്ള കാരണമാകുന്നു.
വളരെക്കുറച്ച് ആളുകൾ മാത്രമേ പീഡകരായി സ്വയം കണക്കാക്കുകയുള്ളൂ. അവരുടെ അനുഭവത്തെ ഒരു കുടുംബപ്രശ്നം നിയന്ത്രണാതീതമായതായി മാത്രമേ അവർ പരിഗണിക്കുന്നുള്ളൂ. ഗാർഹിക പീഡനത്തെക്കുറിച്ചുള്ള അവബോധം, കാഴ്ചപ്പാട്, നിർവചനം രേഖപ്പെടുത്തിവെക്കൽ എന്നിവ വിവിധ രാജ്യങ്ങളിൽ വ്യത്യസ്ത മാനദണ്ഡങ്ങൾ അനുസരിച്ചിട്ടുള്ളതാണ്. ഗാർഹിക പീഡനം സാധാരണയാണ്. 

അക്രമാസക്തമായ ബന്ധങ്ങളിൽ സംഘർഷം വർദ്ധിച്ച് അക്രമത്തിൽ എത്തുകയും തുടർന്ന് അനുരഞ്ജനത്തിലൂടെ ശാന്തത കൈവരിക്കുകയും ചെയ്യുന്ന പ്രക്രിയ ചാക്രികമായി ആവർത്തിക്കുന്നു. 
, , പീഡനത്തിനുള്ള സാംസ്കാരികമായ അംഗീകാരം, സാമ്പത്തിക സ്വാതന്ത്ര്യം ഇല്ലാതിരിക്കുക, , , കുട്ടികളുടെ സംരക്ഷണത്തിന് വേറെ മാർഗ്ഗമില്ലാതിരിക്കുക എന്നീ കാരണങ്ങളാൽ ഗാർഹിക പീഡനത്തിനിരകളായ സ്ത്രീകൾ അക്രമാസക്തമായ ബന്ധങ്ങളിൽ കുടുങ്ങിപ്പോകുന്നു. ഇവർ അഭിമുഖീകരിക്കേണ്ടിവരുന്നു. അക്രമം നടക്കുന്ന ഗാർഹിക സാഹചര്യങ്ങളിൽ ജീവിക്കുന്ന കുട്ടികൾക്കും അനിയന്ത്രിതവും പ്രകോപനമില്ലാതെയുമുള്ള അക്രമസ്വഭാവം പോലുള്ള മാനസിക തകരാറുകൾ ചെറുപ്രായത്തിൽ തന്നെ ഉണ്ടാവാനുള്ള സാദ്ധ്യതയുണ്ട്. ഈ കുട്ടികൾ മുതിർന്ന വ്യക്തികളായിക്കഴിഞ്ഞാൽ പീഡനത്തിന്റെ പൈതൃകം തുടർന്നുകൊണ്ടുപോകാനുള്ള സാദ്ധ്യതയും കൂടുതലാണ്. സാഡിസ്റ്റ് മനോഭാവം, അധികാരം, പുരുഷാധിപത്യം തുടങ്ങിയവ ഇതിന്റെ കാരണങ്ങളാണ്. 

ആധുനിക സന്ദർഭത്തിൽ ഗാർഹിക പീഡനം എന്ന പദപ്രയോഗം ആദ്യമായി നടത്തിയത് 1973 ഇൽ ഇംഗ്ലണ്ടിന്റെ പാർലമെന്റിൽ ജാക്ക് ആഷ്ലി ആയിരുന്നു

സാധാരണയായി ഗാർഹിക പീഡനത്തെ ശാരീരിക അതിക്രമമായിട്ടാണ് കണ്ടുവന്നിരുന്നത്. ഭാര്യാപീഡനം, ഭാര്യയെ തല്ലൽ തുടങ്ങിയ വാക്കുകൾ ഉപയോഗിച്ചിരുന്നെങ്കിലും അവിവാഹിതരായ പങ്കാളികൾ, ശാരീരികമല്ലാത്ത പീഡനങ്ങൾ, സ്ത്രീ പീഡകർ, സമാന ലിംഗ ബന്ധങ്ങൾ എന്നിവ കൂടി ഉൾപ്പെടുത്തുന്നതിനായി ഈ വാക്കുകൾ ഉപേക്ഷിക്കുകയായിരുന്നു. അടുത്ത കുടുംബാംഗമോ പങ്കാളിയോ നടത്തുന്ന ശാരീരികവും, ലൈംഗികവും, സാമ്പത്തികവുമായ എല്ലാ അക്രമങ്ങളെയും പൊതുവിൽ ഉൾക്കൊള്ളുന്നതാണ് ഗാർഹിക പീഡനത്തിന്റെ നിലവിലുള്ള നിർവചനം. 

1993 ഇൽ ഐക്യ രാഷ്ട്ര സംഘടനയുടെ ഇങ്ങനെയാണ് ഗാർഹിക പീഡനത്തെ നിർവചിക്കുന്നത്:കുടുംബത്തിൽ ഉണ്ടാകുന്ന ശാരീരികവും ലൈംഗികവും മാനസികവുമായ അതിക്രമം, ദേഹോപദ്രവം, വീട്ടിലുള്ള പെൺകുഞ്ഞുങ്ങളോട് ചെയ്യുന്ന ലൈംഗികപീഡനം, സ്ത്രീധനവുമായി ബന്ധപ്പെട്ട അതിക്രമങ്ങൾ, വൈവാഹിക ബലാത്സംഗം, സ്ത്രീകളിലെ ചേലാകർമം എന്നിവയും സ്ത്രീകൾക്ക് ഹാനികരമായ മറ്റ് പാരമ്പര്യ ആചാരങ്ങളും, പങ്കാളിയല്ലാത്ത ആളിൽ നിന്നുള്ള അക്രമവും, ചൂഷണവുമായി ബന്ധപ്പെട്ട അക്രമങ്ങളുമുൾപ്പെടെയുള്ള പീഡനങ്ങളുമാണ് ഗാർഹിക പീഡനം

പത്തൊൻപതാം നൂറ്റാണ്ടിന്റെ പകുതിവരെ മിക്ക നിയമവ്യവസ്ഥകളും ഭാര്യയെത്തല്ലുന്നത് അവളുടെ മേൽ ഭർത്താവിനുള്ള അധികാരത്തിന്റെ സാധുവായ പ്രയോഗമായാണ് കണ്ടിരുന്നത്. ഇതിന് ഒരു അപവാദമായി 1641 ഇൽ വിവാഹിതയായ സ്ത്രീക്ക് ഭർത്താവിൽ നിന്ന് ശാരീരിക നിയന്ത്രണങ്ങളിൽ നിന്ന് സ്വാതന്ത്ര്യം ഉണ്ടായിരിക്കണമെന്ന് പ്രഖ്യാപിച്ചിട്ടുണ്ട്.

19 ആം നൂറ്റാണ്ടിൽ നടന്ന രാഷ്ട്രീയ സംഘർഷങ്ങളുടെ ഫലമായി ഗാർഹിക പീഡനത്തെ സംബന്ധിക്കുന്ന പൊതു അഭിപ്രായവും നിയമങ്ങളും യുണൈറ്റഡ് കിങ്ഡം, അമേരിക്കൻ ഐക്യനാടുകൾ എന്നിവിടങ്ങളിലും മറ്റു രാജ്യങ്ങളിലും മാറ്റത്തിനു വിധേയമായി. 1850 ഇൽ അമേരിക്കൻ ഐക്യനാടുകളിലെ സ്റ്റേറ്റുകളിൽ ടെനിസിയാണ് ആദ്യമായി ഭാര്യാ പീഡനത്തിനെതിരെ നിയമനിർമ്മാണം നടത്തിയത്. തുടർന്ന് മറ്റു സംസ്ഥാനങ്ങളും ഈ മാതൃക പിന്തുടർന്നു. 1878 ഇൽ ഇംഗ്ലണ്ടിലെ സ്ത്രീകൾക്ക് പീഡകനായ ഭർത്താവിൽ നിന്ന് നിയമപരമായ വിവാഹമോചനം സാദ്ധ്യമാക്കി. 1870 ന്റെ അവസാനത്തോടെ അമേരിക്കൻ ഐക്യനാടുകളിൽ മിക്ക കോടതികളും ഭാര്യയെ മർദ്ദിച്ച് അനുസരിപ്പിക്കാൻ ഭർത്താക്കന്മാർക്കുള്ള അവകാശമുണ്ടെന്ന വാദം തള്ളിക്കളഞ്ഞു. ഇരുപതാം നൂറ്റാണ്ടിന്റെ തുടക്കമായപ്പോഴേക്ക് അമേരിക്കൻ ഐക്യനാടുകളിൽ ഗാർഹിക പീഡനങ്ങളിൽ പോലീസ് ഇടപെടൽ സ്ഥിരമായെങ്കിലും അറസ്റ്റുകൾ അപൂർവമായിത്തന്നെ തുടർന്നു.

ലോകമെമ്പാടുമുള്ള നിയമവ്യവസ്ഥകളിൽ ഗാർഹിക പീഡനത്തിന്റെ വിഷയം ചർച്ചചെയ്യപ്പെടുന്നത് 1990 കൾക്കു ശേഷം മാത്രമാണ്. 20 ആം നൂറ്റാണ്ടിനു മുൻപ് മിക്ക രാജ്യങ്ങളിലും ഗാർഹിക പീഡനത്തിനെതിരെ നിയമപരമോ പ്രായോഗികമോ ആയ വളരെക്കുറച്ച് സംരക്ഷണം മാത്രമേ ലഭ്യമായിരുന്നുള്ളൂ. ഐക്യരാഷ്ട്ര സംഘടന 1993 ഇൽ ഗാർഹികപീഡനത്തെ നേരിടുന്നതിനുള്ള തന്ത്രപരമായ സഹായങ്ങൾ എന്ന രേഖ പ്രസിദ്ധപ്പെടുത്തി (Strategies for Confronting Domestic Violence: A Resource Manual). ഇത് ലോകരാജ്യങ്ങളെ ഗാർഹിക പീഡനത്തെ ഒരു കുറ്റകൃത്യമായി പരിഗണിക്കാൻ പ്രേരിപ്പിച്ചു. അത് എഴുതുന്ന സമയത്ത് നിയമവ്യവസ്ഥകൾ പൊതുവിൽ ഗാർഹിക പീഡനം നിയമപരമായ ഇടപെടലിനു സാദ്ധ്യതയില്ലാത്ത ഒന്നായി കണക്കാക്കിയിരുന്നു എന്നത് അംഗീകരിച്ചുകൊണ്ട് തന്നെ, കുടുംബജീവിതത്തിലെ സ്വകാര്യതയ്ക്കുള്ള അവകാശം കുടുംബാംഗങ്ങളുടെ നേരെ അതിക്രമം കാട്ടാനുള്ള അവകാശമല്ലെന്ന് രേഖ പ്രസ്താവിച്ചു. അക്കാലത്തെ അവസ്ഥ ഇങ്ങനെയാണ് രേഖയിൽ പ്രതിപാദിക്കുന്നത്: “കുട്ടികളെ ശാരീരികമായ അച്ചടക്ക നടപടികൾക്ക് വിധേയമാക്കുന്നത് മിക്ക നിയമവ്യവസ്ഥകളും അംഗീകരിക്കുകയും പ്രോത്സാഹിപ്പിക്കുകയും ചെയ്തിരുന്നു. ഒട്ടേറെ രാജ്യങ്ങൾ ഭാര്യയെ ശാരീരികമായി ശിക്ഷിച്ച് നന്നാക്കുന്നത് അനുവദിച്ചിരുന്നു. ഇപ്പോൾ അങ്ങനെ ചെയ്യുന്നില്ലെങ്കിൽ തന്നെ കഴിഞ്ഞ നൂറു വർഷങ്ങളായി അത് നടന്നു വരുന്നു. ഭാര്യയുടെ ഇംഗിതത്തിന് വിരുദ്ധമായി ഭർത്താവുമായി ലൈംഗികബന്ധം പുലർത്താൻ നിർബന്ധിക്കപ്പെറ്റുന്ന അവസ്ഥ കുറ്റകരമായി കാണുന്നതിൽ മിക്ക നിയമവ്യവസ്ഥകളും പരാജയപ്പെട്ടു. [...] സ്ത്രീകൾ അക്രമത്തെ പ്രകോപിപ്പിക്കുന്നവരാണെന്നും, ഭാര്യമാർ ഭർത്താക്കന്മാരിൽനിന്നുള്ള പീഡനം ഒരു പരിധിവരെ സഹിക്കുകയും ആസ്വദിക്കുകവരെ ചെയ്യുകയും ചെയ്യുന്നവരാണെന്നതാണ് സ്ത്രീകൾക്കെതിരായ അതിക്രമങ്ങളുടെ കാര്യത്തിൽ ഉള്ള വിശ്വാസം”

സമീപ ദശകങ്ങളിൽ ഗാർഹിക പീഡനത്തെ സ്വകാര്യതയായി കണക്കാക്കി ശിക്ഷയിൽ നിന്ന് ഒഴിവാക്കുന്നത് നിർത്തലാക്കാൻ ഉള്ള ആഹ്വാനം ഉയർന്നു വന്നിട്ടുണ്ട്. ആണ് സ്ത്രീകൾക്കെതിരെയുള്ള അക്രമത്തിനും ഗാർഹിക പീഡനത്തിനും എതിരെയുള്ള നടപടി നിയമപരമായ ബാദ്ധ്യതയാക്കുന്ന യൂറോപ്പിലെ ആദ്യത്തെ രേഖ. ഗാർഹിക പീഡനത്തോടും സ്ത്രീകൾക്കെതിരെയുള്ള അതിക്രമങ്ങളോടും ഉള്ള സഹിഷ്ണുത നിയമത്തിലും പ്രയോഗത്തിലും അവസാനിപ്പിക്കുകയാണ് ഇതിന്റെ ലക്ഷ്യം. യൂറോപ്യൻ രാജ്യങ്ങൾ നിയമപ്രകാരമോ പ്രായോഗികമായോ ഈ അതിക്രമങ്ങളെ അവഗണിക്കുകയായിരുന്നു എന്ന് അതിന്റെ വിശദമായ റിപ്പോർട്ടിൽ അംഗീകരിക്കുന്നുണ്ട്. “ മുൻകാല പതിവുകളിൽ ഇരയും കുറ്റവാളിയും വിവാഹിതരാണെങ്കിലോ ഒരു പരസ്പര സമ്മതത്തോടെയുള്ള ബന്ധത്തിൽ ഉള്ളവരാണെങ്കിലോ നിയമനടപടികൾ ഒഴിവാക്കുന്ന ധാരാളം ഉദാഹരണങ്ങൾ ഉണ്ട്. ഇവയിൽ ഏറ്റവും പ്രധാന ഉദാഹരണം വൈവാഹിക ബലാത്സംഗത്തിന്റേതാണ്. കുറ്റവാളിയും ഇരയും തമ്മിലുള്ള ബന്ധം മൂലം ഇത് വളരെക്കാലം ബലാത്സംഗമായി കണക്കാക്കപ്പെട്ടിരുന്നില്ല.

ദുരഭിമാനക്കൊല, സ്ത്രീധനക്കൊലപാതകങ്ങൾ, നിർബന്ധിത വിവാഹങ്ങൾ തുടങ്ങിയ ഗാർഹിക പീഡനത്തിന്റെ സവിശേഷ രൂപങ്ങൾക്ക് കൂടുതൽ ശ്രദ്ധ കൊടുത്തു തുടങ്ങിയിട്ടുണ്ട്. ഇന്ത്യയിലെ സ്ത്രീ സംഘടനകളുടെ ഒട്ടേറെ വർഷങ്ങൾ നീണ്ട സംവാദങ്ങളുടെയും പ്രവർത്തനങ്ങളുടെയും ഫലമായി 2005 ഇൽ സ്ത്രീധനവുമായി ബന്ധപ്പെട്ട അതിക്രമങ്ങൾ നിയന്ത്രിക്കാൻ (Protection of Women from Domestic Violence Act PWDVA) പ്രാബല്യത്തിൽ വന്നു. (crime of passion) തികച്ചും ലഘുവായി കണ്ടിരുന്ന ചരിത്രമുള്ള ലാറ്റിൻ അമേരിക്കയും അന്താരാഷ്ട്രശ്രദ്ധിൽ വന്നു. ദുരഭിമാനക്കൊലയും വികാരാവേശത്താലുള്ള അക്രമങ്ങളും സമാനസ്വഭാവമുള്ളവയാണെന്ന വാദങ്ങൾ ഉയർന്നുവന്നു. 

ചരിത്രപരമായി തന്നെ ലോകത്തിന്റെ മിക്ക ഭാഗങ്ങളിലും കുഞ്ഞുങ്ങൾക്ക് മാതാപിതാക്കളിൽ നിന്നുള്ള അക്രമത്തിൽ നിന്ന് നിയമപരമായ സംരക്ഷണം കുറവായിരുന്നു. ഇന്നും ഇത് തന്നെയാണ് അവസ്ഥ. ഉദാഹരണത്തിന് പുരാതന റോമിൽ, പിതാവിന് മക്കളെ കൊല്ലാൻ നിയമപരമായ അധികാരം ഉണ്ടായിരുന്നു. പല സംസ്കാരങ്ങളും പിതാവിന് മക്കളെ അടിമകളായി വിൽക്കാനുള്ള അവകാശം അംഗീകരിച്ചിരുന്നു. ബാല ബലിയും ഒരു കാലത്ത് നിലനിന്നിരുന്നു. ശിശു മനശാസ്ത്രജ്ഞനായ സി. ഹെന്റി കെമ്പിന്റെ 'ദ ബാറ്റേർഡ് ചൈൽഡ് സിൻഡ്രോം' (The Battered Child Syndrome) എന്ന പുസ്തകം പുറത്തുവന്നതോടെ കുട്ടികളോടുള്ള കുറ്റകരമായ പെരുമാറ്റം മുഖ്യധാരയുടെ ശ്രദ്ധയാകർഷിച്ചുതുടങ്ങി. ഇതിനു മുൻപ് പീഡനഫലമായി കുട്ടികളിൽ ഉണ്ടാകുന്ന തുടർച്ചയായ എല്ലുപൊട്ടലുകൾ ഉൾപ്പെടെയുള്ള പരിക്കുകൾ പോലും ബോധപൂർവം ഏൽപ്പിച്ച ആഘാതത്തിന്റെ ഫലമായി കണക്കാക്കിയിരുന്നില്ല. 

ശാരീരിക ആക്രമണമോ പ്രഹരമോ (അടിക്കുക, തൊഴിക്കുക, കടിക്കുക, തള്ളിമാറ്റുക, പിടിച്ചുവെക്കുക, കൈകൊണ്ട് അടിക്കുക, എറിയുക, തുടർച്ചയായ പ്രഹരങ്ങൾ ഏൽപ്പിക്കുകയോ അങ്ങനെ ചെയ്യുമെന്ന് ഭീഷണിപ്പെടുത്തുകയോ ചെയ്യുക, ലൈംഗിക പീഡനം/ ബലാത്സംഗം, നിയന്ത്രിക്കുകയോ ആധിപത്യം സ്ഥാപിക്കുകയോ ചെയ്യുക, വിരട്ടിയൊതുക്കുക, നിരന്തരം ഒളിച്ച് പിന്തുടരുക (stalking), പെട്ടെന്ന് തിരിച്ചറിയാനാവാത്ത പീഡനം (ഉദാ, അവഗണന) എന്നിവയും സാമ്പത്തിക സ്രോതസ്സ് തടയുക എന്നിവ ഗാർഹിക പീഡനത്തിന്റെ പലരൂപങ്ങളാണ്. അപകടത്തിൽപ്പെടുത്തുക, ബലം പ്രയോഗിച്ച് എന്തെങ്കിലും ചെയ്യിക്കുക, തട്ടിക്കൊണ്ടുപോവുക, നിയമവിരുദ്ധമായി തടവിൽ വെക്കുക, അതിക്രമിച്ച് കയറുക, നിരന്തരം ഉപദ്രവിക്കുക എന്നിവയും ഗാർഹിക പീഡനത്തിൽ പെടുന്നു.

ഭയപ്പെടുത്തുക, വേദനിപ്പിക്കുക, മുറിവേൽപ്പിക്കുക, മറ്റു ശാരീരിക ബുദ്ധിമുട്ടുകൾ ഉണ്ടാക്കുക, ശാരീരിക അപകടം ഉണ്ടാക്കുക എന്നീ ലക്ഷ്യങ്ങളോടെ ചെയ്യുന്ന ശാരീരിക ഇടപെടലുകൾ ആണ് ശാരീരിക പീഡനത്തിൽ വരുന്നത്. ഭീഷണി, വിരട്ടൽ, നിയന്ത്രിക്കൽ, ഒറ്റപ്പെടുത്തൽ, നിയന്ത്രണത്തിലൂടെ വ്യക്തി സ്വാതന്ത്ര്യത്തിന് തടസ്സങ്ങൾ സൃഷ്ടിക്കുക തുടങ്ങിയ മറ്റു പീഡനസ്വഭാവങ്ങളുടെ മൂർദ്ധന്യാവസ്ഥയിലാവാം ശാരീരിക പീഡനം സംഭവിക്കുന്നത്. വൈദ്യസഹായം നിഷേധിക്കുക, ഉറങ്ങാൻ അനുവദിക്കാതിരിക്കുക, നിർബന്ധമായി മരുന്നുകളോ മദ്യമോ കഴിപ്പിക്കുക എന്നിവയും ശാരീരിക പീഡനമാണ്. ഇരയെ വൈകാരികമായി ആക്രമിക്കാനായി കുട്ടികളെയോ വളർത്തുമൃഗങ്ങളെയോ മുറിവേൽപ്പിക്കുന്നതും ശാരീരിക അതിക്രമത്തിൽപ്പെടും. 

പുരുഷന്മാർ കൊല്ലപ്പെടുന്ന കേസുകളേക്കാൾ സ്ത്രീകളുടെ കൊല്ലപ്പെടുന്ന കേസുകളിൽ വലിയൊരുപങ്കും ഗാർഹിക പീഡനത്തിന്റെ ഭാഗമായി സംഭവിക്കുന്നതാണ്. അമേരിക്കയിലെ സ്ത്രീകളുടെ കൊലപാതകങ്ങളിൽ അൻപത് ശതമാനവും നിലവിലുള്ള പങ്കാളിയോ മുൻ പങ്കാളിയോ ആണ് പ്രതി. ഇംഗ്ലണ്ടിൽ കൊലചെയ്യപ്പെടുന്ന പുരുഷന്മാരിൽ 6 ശതമാനം അടുത്ത പങ്കാളിയുടെ കയ്യാൽ കൊലചെയ്യപ്പെടുമ്പോൾ സ്ത്രീകളുടെ കാര്യത്തിൽ ഇത് 37 ശതമാനമാണ്. ക്യാനഡ, ആസ്ത്രേലിയ, സൌത്ത് ആഫ്രിക്ക, ഇസ്രായേൽ, അമേരിക്ക എന്നിവിടങ്ങളിൽ 40 ശതമാനത്തിനും 70 ശതമാനത്തിനും ഇടയിൽ സ്ത്രീകൾ അടുത്ത പങ്കാളികളാൽ കൊലചെയ്യപ്പെടുന്നു. ലോകാരോഗ്യസംഘടനയുടെ കണക്കു പ്രകാരം ആഗോളതലത്തിൽ ഏതാണ്ട് 38% സ്ത്രീകളുടെ കൊലപാതകങ്ങളും അടുത്ത പങ്കാളികളാണ് ചെയ്യുന്നത്. 

ഗർഭിണിയായിരിക്കുമ്പോൾ ഒരു സ്ത്രീ പീഡിപ്പിക്കപ്പെടാൻ കൂടുതൽ സാദ്ധ്യതയുണ്ട്. മുൻപേ നിലനിൽക്കുന്ന പീഡനം ഗർഭകാലത്ത് അമ്മയുടെയും ഗർഭസ്ഥ ശിശുവിന്റെയും ആരോഗ്യത്തെയും ഗുരുതരമായി ബാധിക്കാവുന്ന തരത്തിൽ കൂടുതൽ തീവ്രമാവുകയും ചെയ്യും. ജനിക്കാനിരിക്കുന്ന തന്റെ കുഞ്ഞിനെ അപായപ്പെടുത്താൻ ആഗ്രഹിക്കാത്ത പീഡകൻ ഗർഭകാലത്ത് അല്പം പിൻവലിയാനും സാദ്ധ്യതയുണ്ട്. പ്രസവത്തിനു ശേഷം ഉടനുള്ള കാലയളവിൽ ഗാർഹിക പീഡനത്തിൽ നിന്നുള്ള അപകടസാദ്ധ്യത കൂടുന്നു.

ആസിഡ് ആക്രമണങ്ങൾ ആക്രമണത്തിന്റെ തീവ്രതയേറിയ രൂപമാണ്. അന്ധതയും സ്ഥിരമായ വടുക്കളും ഉൾപ്പെടെ ഗുരുതരമായ ഹാനിവരുന്ന തരത്തിൽ ഇരയുടെ മുഖത്തിനു നേരെ ആസിഡ് എറിഞ്ഞ് പരിക്കേൽപ്പിക്കുന്നു. ലൈംഗിക ബന്ധത്തിനായുള്ള അഭ്യർഥനയോ പ്രണയാഭ്യർഥനയോ നിരസിക്കുന്ന സ്ത്രീകൾക്കെതിരെയുള്ള പ്രതികാരമായി ധാരാളമായി പ്രയോഗിക്കപ്പെടുന്ന ആക്രമണമാണിത്. 

മദ്ധ്യപൂർവേഷ്യയിലും ലോകത്തിന്റെ മറ്റുഭാഗങ്ങളിലും നടക്കുന്ന ആസൂത്രണം ചെയ്യപ്പെട്ട ഗാർഹിക കൊലപാതകങ്ങളാണ് ദുരഭിമാനക്കൊലകൾ. ഇര കുടുംബത്തിന്റെയോ സമുദായത്തിന്റെയോ അഭിമാനം തകരാൻ കാരണമായി എന്ന വിശ്വാസമാണ് ദുരഭിമാനക്കൊലയ്ക്ക് കാരണം. കുടുംബം നിശ്ചയിച്ചുറപ്പിച്ച വിവാഹത്തിന് സമ്മതിക്കാതിരിക്കുക, ലൈംഗിക അതിക്രമത്തിന് ഇരയാവുക, വിവാഹമോചനം ആവശ്യപ്പെടുക, ആരോപിക്കപ്പെടുന്ന പരപുരുഷഗമനം എന്നീ കുറ്റങ്ങളാണ് ദുരഭിമാനക്കൊലയിലേക്ക് നയിക്കുന്നത്. ലോകത്തിന്റെ ചില ഭാഗങ്ങളിൽ, വിവാഹരാത്രിയിൽ കന്യകയല്ലെന്ന് കണ്ടുപിടിക്കപ്പെട്ടാൽ നവവധു ക്രൂരമായ ആക്രമണങ്ങൾക്കും ദുരഭിമാനക്കൊലയ്ക്കും വിധേയയാകും.

നവവധുവിനെ തീവെച്ചു കൊല്ലുന്നതും സ്ത്രീധനക്കൊലപാതകങ്ങളും വിവാഹത്തിനു ശേഷം സ്ത്രീധന സംബന്ധമായി ഭർത്താവിന്റെയും ബന്ധുക്കളുടെയും അതൃപ്തിക്ക് ഇരയാകുന്നതു കാരണം ഉണ്ടാകുന്ന കൊലകളാണ്. സ്ത്രീധന പീഡനം തെക്കേ ഏഷ്യയിൽ, പ്രത്യേകിച്ച് ഇന്ത്യയിൽ ആണ് കൂടുതലായി നടക്കുന്നത്. ദേശീയ ക്രൈം റിക്കോർഡ്സ് ബ്യൂറോയുടെ കണക്കു പ്രകാരം 2011 ഇൽ 8618 സ്ത്രീധന മരണങ്ങൾ ഇന്ത്യയിൽ നടന്നു. പക്ഷേ അനൌദ്യോഗിക കണക്കുകൾ ഇതിന്റെ മൂന്നിരട്ടിയോളം വരും.  

ലൈംഗിക പീഡനം ലോകാരോഗ്യ സംഘടനയുടെ നിർവചനം അനുസരിച്ച് ഏതൊരു ലൈംഗിക പ്രവൃത്തിയും, ലൈംഗിക സഹകരണം നേടിയെടുക്കാനുള്ള ശ്രമം, അനാവശ്യമായ ലൈംഗിക കമന്റുകൾ, നിർബന്ധമായി ഒരു വ്യക്തിയുടെ ലൈംഗികതയെ ലക്ഷ്യമിടുന്ന പ്രവർത്തികൾ, ലൈംഗിക ചൂഷണത്തിനായി കടത്തിക്കൊണ്ടുപോകാൻ ശ്രമിക്കുക തുടങ്ങിയവയാണ്. അനുവാദമില്ലാത്ത ലൈംഗിക പ്രവർത്തി, നിർബന്ധിതമായ കന്യകാത്വ പരിശോധന, സ്ത്രീകളുടെ ചേലാകർമം എന്നിവയും ലൈംഗിക അതിക്രമത്തിൽ പെടുന്നവയാണ്. ശാരീരിക ബലപ്രയോഗത്തിലൂടെ ലൈംഗിക ബന്ധം ആരംഭിക്കുന്നത് കൂടാതെ, വിധേയയാകുന്ന വ്യക്തി തന്റെമേൽ പ്രയോഗിക്കപ്പെടുന്ന അതിക്രമത്തിന്റെ സ്വഭാവം മനസ്സിലാക്കാൻ കഴിയാതിരിക്കുന്നതും, നിരസിക്കാൻ കഴിയാതിരിക്കുന്നതും, താല്പര്യക്കുറവ് വ്യക്തമാക്കാൻ ഉള്ള കഴിവുകേടും ഒക്കെ ലൈംഗികത പീഡനമായിത്തീരുന്നതിനു കാരണമാകുന്നു. ഇത് പ്രായപൂർത്തിയാകാത്തതു മൂലമുള്ള പക്വതക്കുറവ്, രോഗം, വൈകല്യം എന്നിവയോ മദ്യം മയക്കുമരുന്ന് തുടങ്ങിയവയുടെ പ്രഭാവം എന്നിവയോ വിരട്ടിലോ സമ്മർദ്ദം ചെലുത്തലോ മൂലം ആകാം. ഇവയൊക്കെ ബലാത്സംഗത്തിന്റെ പരിധിയിൽ ഉൾപ്പെടുത്താറുമുണ്ട്. അതായത് ശക്തർ ദുർബലരുടെ മേൽ പ്രയോഗിക്കുന്ന അധികാര പ്രകടനം കൂടിയാണിത്. പുരുഷാധിപത്യ സമൂഹത്തിൽ ആഴത്തിൽ പടർന്ന ലിംഗ വിവേചനം, ലിംഗഅസമത്വം, ലൈംഗിക ദാരിദ്ര്യം തുടങ്ങിയവ ഇതിന്റെ തോത് വർധിപ്പിക്കുന്നതായി പഠനങ്ങൾ പറയുന്നു. 

പല സംസ്കാരങ്ങളിലും ബലാത്സംഗത്തിന്റെ ഇരകൾ കുടുംബത്തിന് അപകീർത്തിയും കളങ്കവും വരുത്തിവെക്കുന്നതായി കണക്കാക്കപ്പെടുന്നു. ഇതുമൂലം ദുരഭിമാനക്കൊല അടക്കമുള്ള തീവ്രമായ ഹിംസകൾക്ക് വിധേയരാക്കപ്പെടുന്നു. ഇര ഗർഭിണിയാവുകയാണെങ്കിൽ പ്രത്യേകിച്ചും.

ഇന്ന് ജീവിച്ചിരിക്കുന്ന 12.50 കോടി സ്ത്രീകൾ സ്തീകളിലെ ചേലാകർമത്തിന് വിധേയരായിട്ടുണ്ട്. ആഫ്രിക്കയിലും മദ്ധ്യപൂർവേഷ്യയിലും ഉള്ള 29 രാജ്യങ്ങളിൽ ഇത് നിലവിലുണ്ട്.

മുതിർന്ന വ്യക്തികളും കുട്ടികളും തമ്മിലുള്ള ലൈംഗികത കുടുംബത്തിനുള്ളിൽ നടക്കുന്ന ലൈംഗിക ചൂഷണമോ അതിക്രമമോ ആകാം. ചില സംസ്കാരങ്ങളിൽ ആചാരപരമായ ബാലലൈംഗിക പീഡനങ്ങൾ കുടുംബത്തിന്റെ അറിവോടും സമ്മതത്തോടും കൂടി നടക്കുന്നുണ്ട്. അഫ്ഗാനിസ്ഥാനിലെ "ബച്ചാബാസി" ഇതിനുദാഹരണമാണ്. ബാലവിവാഹം മറ്റൊരു ഉദാഹരണമാണ്. 

നിർബന്ധിതമായ പ്രത്യുല്പാദന നിയന്ത്രണം (Reproductive coercion) എന്നത് പങ്കാളിയുടെ പ്രത്യുല്പാദന അവകാശങ്ങൾ, ആരോഗ്യം, തീരുമാനമെടുക്കാനുള്ള അധികാരം എന്നിവയ്ക്കെതിരെയുള്ള ഭീഷണിയും അതിക്രമവും ആണ്. സമ്മർദ്ദം പ്രയോഗിച്ചും ബലപ്രയോഗം വഴിയും പങ്കാളിയെ ഗർഭധാരണത്തിനോ ഗർഭം അലസിപ്പിക്കുന്നതിനോ സമ്മതിപ്പിക്കുന്നത് ഇതിൽപെടുന്നു. ബലം പ്രയോഗിച്ചുള്ള ലൈംഗികബന്ധം, ഗർഭനിരോധന ഉപാധികൾ ഉപയോഗിക്കാനുള്ള പേടിയോ കഴിവില്ലായ്മയോ, ലൈംഗിക താല്പര്യത്തോട് സഹകരിക്കാതിരുന്നാൽ ഉള്ള ആക്രണത്തോടുള്ള പേടി, വൈദ്യപരിചരണം തേടുന്നത് നിയന്ത്രിക്കാൻ കഴിയുന്ന പീഡകനായ പങ്കാളിയുടെ ഇടപെടൽ എന്നിവയുമായി നിർബന്ധിതമായ പ്രത്യുല്പാദന നിയന്ത്രണം ബന്ധപ്പെട്ടിരിക്കുന്നു

പല സംസ്കാരങ്ങളിലും വിവാഹം സ്ത്രീയെ ഗർഭധാരണത്തിനും പ്രസവത്തിനും നിർബന്ധിതരാക്കുന്നുണ്ട്. ഉദാഹരണത്തിന് ഘാനയിൽ വധൂശുൽകം കൊടുക്കുന്നത് പ്രത്യുല്പാദന നിബന്ധനയായാണ്. ഗർഭനിരോധന ഉപാധികൾ ഉപയോഗിക്കുന്ന സ്ത്രീകൾ അക്രമവും ഭീഷണിയും നേരിടേണ്ടിവരുന്നു. നിർബന്ധിത വിവാഹങ്ങൾ, സഹവാസം, ഗർഭാവസ്ഥ, പിന്തുടർച്ചാവകാശമായി ഭാര്യയെ നേടുക എന്നിവ ലോകാരോഗ്യസംഘടനയുടെ ലൈംഗിക അതിക്രമങ്ങളുടെ നിർവചനത്തിൽ ഉൾപ്പെടുത്തിയിട്ടുണ്ട്. പിന്തുടർച്ചാവകാശമായി ഭാര്യയെ നേടുക എന്നത് സഹോദരന്റെ വിധവയെ വിവാഹം ചെയ്യാൻ ബാദ്ധ്യതയുണ്ടായിരിക്കുകയും, വിധവ ഭർതൃ സഹോദരനെ വിവാഹം ചെയ്യാൻ നിർബന്ധിതയാവുകയും ചെയ്യുന്ന ആചാരമാണ്. 

പങ്കാളിയുടെ സമ്മതമില്ലാതെ ലൈംഗികബന്ധത്തിൽ ഏർപ്പെടുന്നതാണ് വൈവാഹിക ബലാത്സംഗം. താല്പര്യമില്ലാത്ത സംഭോഗം സ്ത്രീക്ക് ശാരീരികവും മാനസികവുമായ ബുദ്ധിമുട്ടും വേദനയും ഉളവാക്കുന്നു. വളരെ കുറച്ച് മാത്രം റിപ്പോർട്ട് ചെയ്യപ്പെടുന്നതും അതിൽ തന്നെ വളരെ കുറവു മാത്രം ശിക്ഷിക്കപ്പെടുകയും ചെയ്യുന്ന പല രാജ്യങ്ങളിലും നിയമ വിധേയമായതുമായ കുറ്റകൃത്യമാണിത്. വിവാഹം എന്നത് സ്ത്രീ തന്റെ ഭർത്താവിന് ഇഷ്ടമുള്ളപ്പോഴെല്ലാം ലൈംഗികബന്ധത്തിൽ ഏർപ്പെടാൻ കൊടുക്കുന്ന തിരിച്ചെടുക്കാൻ കഴിയാത്ത സമ്മതമായാണ് വിശ്വസിക്കപ്പെടുന്നത് എന്നതിനാലാണിത്. ലോകമെമ്പാടും വൈവാഹിക ബലാത്സംഗം കുറ്റകരമാക്കുന്നതിന് സ്ത്രീവിമോചനവാദികൾ 1960 കൾ മുതൽ ചിട്ടയായി പ്രചരണങ്ങൾ നടത്തിയിട്ടുണ്ട്. ഐക്യരാഷ്ട്രസംഘടനയുടെ 2006 ലെ ഒരു പഠനം കാണിക്കുന്നത് ചുരുങ്ങിയത് 104 രാജ്യങ്ങളിലെങ്കിലും വൈവാഹിക ബലാത്സംഗം കുറ്റകരമായി കണക്കാക്കുന്ന നിയമങ്ങൾ ഉണ്ടെന്നാണ്. ഒരുകാലത്ത് അവഗണിക്കപ്പെട്ടിരുന്നെങ്കിലും ഇന്ന് ലോകത്തെമ്പാടും ഈ നിലപാട് തള്ളിക്കളയുകയും വൈവാഹിക ബലാത്സംഗം കുറ്റകരമായി കണക്കാക്കപ്പെടാൻ തുടങ്ങുകയും ചെയ്യുന്നുണ്ട്. 

വൈകാരിക പീഡനം () എന്നത് ഭീഷണിപ്പെടുത്തുകയും, വിരട്ടുകയും, അപമാനവീകരിക്കുകയും, ആത്മാഭിമാനം തകർക്കുകയും ചെയ്യുന്ന പെരുമാറ്റ രീതിയാണ് വൈകാരിക പീഡനം. ഇസ്താംബൂൾ കൺ വെൻഷന്റെ പ്രഖ്യാപനത്തിൽ ഒരു വ്യക്തിയുടെ മാനസികമായ സമഗ്രതയെ തകർക്കാനായി ബോധപൂർവം ബലപ്രയോഗവും ഭീഷണിയും പ്രയോഗിക്കുന്നതാണ് മാനസികമായ പീഡനം എന്ന് പറയുന്നു. 

ഭീഷണി, ഒറ്റപ്പെടുത്തൽ, പരസ്യമായ അപമാനം, അനുകമ്പയില്ലാത്ത വിമർശനം, നിരന്തരമായ അവമതിപ്പ്, , തുടങ്ങിയവ വൈകാരിക പീഡനത്തിൽ ഉൾപ്പെടും. നിർത്താതെ പിന്തുടരുക ഉറ്റപങ്കാളിയോ മുൻപങ്കാളിയോ നടത്തുന്ന മാനസികപീഡനത്തിന്റെ ഒരു പതിവു രൂപമാണ്. പങ്കാളിക്ക തന്റെമേൽ പൂർണനിയന്ത്രണമുണ്ടെന്ന് ഇരയ്ക്ക് തോന്നിപ്പോവുകയും ഇത് ക്രമേണ അവരുടെ ബന്ധത്തിലെ അധികാര സമവാക്യങ്ങളെ അതിക്രമിക്ക് അനുകൂലമാകുന്ന വിധത്തിൽ മാറ്റി മറിക്കുകയും ചെയ്യുന്നു. വിഷാദരോഗം, ഭക്ഷണ വ്യതിയാനം  (eating disorders), ആത്മഹത്യ, മയക്കുമരുന്നുകളുടെയും മദ്യത്തിന്റെയും അമിത ഉപയോഗം എന്നിവയ്ക്ക് ഇരകൾ അടിമപ്പെടാൻ സാദ്ധ്യത കൂടുന്നു.

അടുത്ത പങ്കാളിക്ക് മറ്റേ പങ്കാളിയുടെ സാമ്പത്തിക സ്രോതസ്സുകളിന്മേൽ നിയന്ത്രണമുണ്ടാവുന്നതാണ് സാമ്പത്തിക പീഡനം. വൈവാഹിക സ്വത്തുക്കൾ നിയന്ത്രണത്തിനായി ഉപയോഗിക്കുന്നു. ഇരയ്ക്ക് ഉപയോഗിക്കാവുന്ന സമ്പത്തിനെ പരിമിതപ്പെടുന്നതും അവരുടെ സാമ്പത്തിക സ്രോതസ്സുകളെ ചൂഷണം ചെയ്യുന്നതും സമ്പത്ത് ആർജിക്കുന്നതിൽ നിന്ന് പങ്കാളിയെ തടയുന്നതും സാമ്പത്തിക പീഡനത്തിൽപ്പെടുന്നു. സാമ്പത്തിക പീഡനം വിദ്യാഭ്യാസത്തിനുള്ള അവസരം, തൊഴിൽ, തൊഴില്പരമായ ഉയർച്ച എന്നിവയെ തടഞ്ഞ് ഇരയുടെ സ്വാശ്രയത്വത്തെ തകർക്കുകയും സമ്പത്ത് ആർജിക്കുന്നത് തടയുകയും ചെയ്യുന്നു.

ഇരയെ നിശ്ചിത ജീവനാംശത്തിൽ ജീവിക്കാൻ നിർബന്ധിതയാക്കുകയും പീഡകന്റെ അനുവാദമില്ലാത്ത ചെലവുകൾ നടത്താതിരിക്കാനായി പണം ചെലവിടുന്നതിനു മേൽനോട്ടം ഏർപ്പെടുത്തുകയും ചെയ്യുന്നത് കടം പെരുകുന്നതിനും ഇരയുടെ സമ്പാദ്യം ശോഷിക്കുന്നതിനും ഇടയാക്കുന്നു. പണം ചെലവഴിക്കുന്നതിനെ സംബന്ധിച്ച അഭിപ്രായവ്യത്യാസങ്ങൾ ശാരീരികവും മാനസികവും ലൈംഗികവുമായ അധിക പീഡനത്തിലേക്ക് നയിക്കുന്ന പകതീർക്കലുകളിലേക്ക് നയിക്കുന്നു. സ്ത്രീകൽക്ക് വിദ്യാഭ്യാസത്തിനും തൊഴിലിനും സാദ്ധ്യതയില്ലാത്തതും ക്ഷേമപദ്ധതികളൊന്നും ലഭ്യമല്ലാത്തതുമായ രാജ്യങ്ങളിൽ ഭർത്താവിന്റെ വരുമാനത്തെ ആശ്രയിച്ച് ജീവിക്കുന്ന സ്ത്രീകളുടെ ജീവിതത്തിൽ സാമ്പത്തിക പീഡനം ഗുരുതരമായ പ്രത്യാഘാതം ഉണ്ടാക്കുന്നു. അമ്മമാരിലും കുട്ടികളിലും ഉള്ള പോഷണക്കുറവ് പീഡനസ്വഭാവമുള്ള ബന്ധങ്ങളുള്ള കുടുംബങ്ങളിൽ കൂടുതലാണ്. ഗാർഹിക അതിക്രമങ്ങളിൽ ഭക്ഷണം നിഷേധിക്കുന്നത് ഇന്ത്യയിൽ സാധാരണയാണ്. 

ഗാർഹിക പീഡനം ലോകത്തിന്റെ എല്ലാഭാഗങ്ങളിലും, എല്ലാ സംസ്കാരങ്ങളിലും സംഭവിക്കുന്നു. അത് എല്ലാ സാമ്പത്തിക നിലയിലുള്ള ആളുകളെയും ബാധിക്കുന്നു.

ഗാർഹിക പീഡനവുമായി ബന്ധപ്പെട്ട ലിംഗഭേദത്തെക്കുറിച്ച് സംവാദങ്ങൾ തുടരുന്നുണ്ട്. പശ്ചാത്തലം മനസ്സിലാക്കാൻ കഴിയാത്ത തരത്തിലുള്ള രീതിശാസ്ത്രപരമായ പരിമിതികൾ, സമാനമല്ലാത്ത രീതിയിൽ ശേഖരിക്കപ്പെടുന്ന സാമ്പിളുകൾ, സ്വയം റിപ്പോർട്ട് ചെയ്യുന്നതിൽ പ്രതികരിക്കുന്നയാൾക്കുള്ള വിമുഖത തുടങ്ങിയ പ്രശ്നങ്ങൾ നിലവിൽ ഗവേഷണരംഗം അഭിമുഖീകരിക്കുന്നു. പെട്ടെന്ന് തിരിച്ചറിയാനാകാത്ത പീഡനം നേരിടുന്ന ആളുകളിലും, ഒന്നിലധികം പങ്കാളികളാൽ പീഡിപ്പിക്കപ്പെട്ടിട്ടുള്ളവരിലും, ദീർഘകാലം പീഡിപ്പിക്കപ്പെട്ടവരിലും ഗാർഹികപീഡനത്തെ സ്വാഭാവികമായി കാണാനുള്ള വ്യഗ്രത ഉണ്ടാവുകയും കുറ്റകൃത്യം റിപ്പോർട്ട് ചെയ്യപ്പെടാനുള്ള സാദ്ധ്യത കുറയുകയും ചെയ്യുന്നു.

പുരുഷന്മാരും സ്ത്രീകളും ഉറ്റപങ്കാളിക്ക് മേൽ നിയന്ത്രണത്തിനായി ഹിംസാത്മകമായി ബലം പ്രയോഗിക്കുന്നുണ്ടെന്ന് ഹാംബിയുടെ (2009) റിപ്പോർട്ട് പറയുന്നു. പക്ഷേ നിയന്ത്രണം എന്നതിനെ നിർവചിക്കുന്നതും പ്രയോഗിക്കുന്നതും വ്യത്യസ്തമായ രീതിയിൽ ആണെന്ന് മാത്രം. പീഡനസ്വഭാവമുള്ള ബന്ധങ്ങളിൽ സ്വയംനിർണയാവകാശം നേടാൻ വേണ്ടിയാണ് സ്ത്രീകൾ നിയന്ത്രണം നേടുന്നത്. പുരുഷന്മാരാകട്ടെ പങ്കാളിയുടെ മേൽ അധികാരം സ്ഥാപിക്കുന്നതിനായാണ് നിയന്ത്രണം പ്രയോഗിക്കുന്നത്. അടുത്തപങ്കാളികൾക്കിടയിലുള്ള പീഡനത്തിൽ സ്ത്രീകൾ പീഡകരാവുന്നത് മിക്കപ്പോഴും പങ്കാളിയുടെ ആക്രമണ സ്വഭാവത്തോടുള്ള പ്രതികരണമായോ ആത്മരക്ഷയ്ക്കായോ തിരിച്ചടിയായോ ആണെന്നാണ് 2010 ഇൽ നടത്തിയ സ്ത്രീകൾ പീഡകരാകുന്ന അവസ്ഥയെക്കുറിച്ചുള്ള പഠനങ്ങളെ ചിട്ടയായി അവലോകനം ചെയ്തപ്പോൾ ലഭിച്ച നിഗമനം.

അടുത്ത പങ്കാളിയിൽ നിന്നുള്ള പീഡനത്തോട് സ്ത്രീകളുടെയും പുരുഷന്മാരുടെയും പ്രതികരണം വ്യത്യസ്തമാണെന്നാണ് ഗവേഷകർ കണ്ടെത്തിയിട്ടുള്ളത്.  സൈക്കോളജി ഓഫ് വയലൻസ് എന്ന ജേണലിൽ ഉള്ള 2012 ലെ ഒരു അവലോകനം പറയുന്നത് സ്ത്രീകളിൽ അടുത്ത പങ്കാളിയുടെ പീഡനത്തിന്റെ ഫലമായുള്ള പരിക്കുകളും ഭയവും മാനസികാഘാതത്തിന് ശേഷമുള്ള മാനസികപ്രശ്നങ്ങളും കൂടുതൽ തീവ്രമാണെന്നാണ് . 70% സ്ത്രീ ഇരകളും പീഡനത്തെത്തുടർന്ന് വളരെ പേടിച്ച അവസ്ഥയിലാണെങ്കിൽ 85% പുരുഷ ഇരകൾക്കും പേടിയൊന്നും ഉണ്ടായിരുന്നില്ല. “അടിക്ക് ശക്തികൊടുക്കുന്നത് ഭയമാണെങ്കിൽ പരിക്കുകൾ ആ ഭയം നിലനിർത്താൻ സഹായിക്കുന്നു.“

2013 ലെ ഒരു അവലോകനം അഞ്ച് വൻകരകളിലെയും പഠനങ്ങളിൽ ലിംഗനീതിയും ഗാർഹികപീഡനവും തമ്മിൽ ഉള്ള ബന്ധം പരിശോധിച്ചിരുന്നു. ആരാണ് ശാരീരികമായി ആക്രമിക്കപ്പെടുന്നത്, എത്ര ഗുരുതരമായി ആക്രമിക്കപ്പെടുന്നു, ആരാണ് കൂടുതൽ ഭയം പ്രകടിപ്പിക്കുന്നത്, കൂടുതൽ അനുബന്ധ മാനസികപ്രശ്നങ്ങൾ അനുഭവിക്കുന്നത് എന്നതൊക്കെ പരിശോധിച്ചാൽ, ഗാർഹിക പീഡനം സ്ത്രീകളെയാണ് കൂടുതൽ ഇരയാക്കുന്നത് എന്ന് ഗവേഷകർ കണ്ടെത്തി.


</doc>
<doc id="391111" url="https://ml.wikipedia.org/wiki?curid=391111" title="ബെനിനിലെ വിദ്യാഭ്യാസം">
ബെനിനിലെ വിദ്യാഭ്യാസം

ബെനിൻ ആഫ്രിക്കൻ രാജ്യമാണ്. അവിടത്തെ വിദ്യാഭ്യാസത്തിൽ 2007ലെ വിദ്യാഭ്യാസ ഫോറത്തിന്റെ നിർദ്ദേശങ്ങളനുസരിച്ച് ഫീസ് ഇല്ലാതാക്കി. ബെനിനിലെ വിദ്യാഭ്യാസം സൗജന്യമായിരുന്നില്ല.) 1996ൽ 59.3% കുട്ടികൾ മാത്രമേ സ്കൂളിൽ ചേർന്നിരുന്നുള്ളു. പെൺകുട്ടികളേക്കാൾ ആൺകുട്റ്റികൾ ആണ് സ്കൂളിൽ കൂടുതൽ ചെന്നത്. ആൺകുട്ടികളും പെൺകുട്ടികളും തമ്മിലുള്ള അന്തരം വളരെക്കൂടുതലാണിവിടെ. 1996ൽ, 88.4% ആൺകുട്ടികൾ സ്കൂളിൽ ചേർന്നപ്പോൾ  55.7% പെൺകുട്ടികളേ ചേർന്നുള്ളു.പൊതുവേ 71.6 ശതമാനം ആൺകുട്ടികൾ ചെർന്നെങ്കിൽ 46.2 ശതമാനം പെങ്കുട്ടികൾ മാത്രമേ ചെർന്നുള്ളു. 2001ലെ പ്രാഥാമിക വിദ്യാലയങ്ങളിലെ ഹാജർ നില ലഭ്യമല്ല. ഇക്കാണുന്ന സ്കൂളിൽ ചെർന്ന കണക്കുകൾ കുട്ടികൾ സ്കൂളിൽ ചേർന്ന് പഠിച്ച് ഗുണാത്മകമായി സ്കൂൾ പഠനം പൂർത്തിയാക്കിയതിന്റെ കണക്കല്ല..)

പെട്ടെന്നുള്ള സ്കൂളിൽ ചേരുന്ന നിരക്കിലുള്ള വർദ്ധന, വിദ്യാർത്ഥി അദ്ധ്യാപക ആനുപാതം വർദ്ധിപ്പിച്ചു. 1990ൽ 36:1 ആയിരുന്നത് 1997ൽ 53:1 ആയി മാറി. ആകെയുള്ള മുതിർന്നവരുടെ സാക്ഷരതാനിരക്ക് 40% ആണ്. ബെനിനിലെ 25% സ്ത്രീകൾ മാത്രമേ സാക്ഷരരായിട്ടുള്ളു.

റിപ്പബ്ലിക് ഓഫ് ബെനിൻ 6-4-3-3-4 എന്ന രീതിയിലാണ് വിദ്യാഭ്യാസം സംവിധാനം ചെയ്തിരിക്കുന്നത്:
6 മുതൽ 11 വരെ വിദ്യാഭ്യാസം നിർബന്ധിതമാണ്. കിൻഡർഗാർട്ടനുശേഷം, 6 വർഷം പഠിച്ചാൽ മാത്രമേ പ്രാഥമികസ്കൂൾ സർട്ടിഫിക്കറ്റു ലഭിക്കൂ. ജൂണിയറും സീനിയറുമായ ഹൈസ്കൂൾ കഴിയാൻ 7 വർഷമെടുക്കും. At the end of the four first years of junior high school, the students have to take the O-level (Brevet d’Etudes du Premier Cycle: BEPC). After three years the students have to take the A level (Baccalauréat: BAC) exam which is the equivalent of the U.S. high school diploma.

ഗ്രേഡ് സംവിധാനം 0 മുതൽ 20 വരെയാണ്. 20 ആണ് ഏറ്റവും മികച്ച ഗ്രേഡ്.

ഫ്രഞ്ച് ആണ് അദ്ധ്യനത്തിനുള്ള ഔദ്യോഗിക ഭാഷ.


</doc>
<doc id="391114" url="https://ml.wikipedia.org/wiki?curid=391114" title="കൈ എത്തും ദൂരത്ത്">
കൈ എത്തും ദൂരത്ത്

കൈ എത്തും ദൂരത്ത്, ഫാസിൽ കഥയെഴുതി, നിർമ്മിച്ചു സംവിധാനം ചെയ്തതും 2002-ൽ പുറത്തിറങ്ങിയതമായ ഒരു മലയാള പ്രണയ ചലച്ചിത്രമാണ്. ഫാസിലിന്റെ മകൻ ഫഹദ് ഫാസിൽ (ഷാനു എന്ന പേരിൽ), നികിത തുക്രാൾ എന്നിവരായിരുന്നു ഈ ചിത്രത്തിലെ പ്രധാന വേഷങ്ങൾ അവതരിപ്പിച്ചത്. മമ്മൂട്ടി ഈ ചിത്രത്തിൽ അതിഥി വേഷത്തിലെത്തിയിരുന്നു.



</doc>
<doc id="391115" url="https://ml.wikipedia.org/wiki?curid=391115" title="അൻഡോറയിലെ വിദ്യാഭ്യാസം">
അൻഡോറയിലെ വിദ്യാഭ്യാസം

അൻഡോറയിൽ 6 മുതൽ 16 വരെയുള്ള കുട്ടികളുടെ വിദ്യാഭ്യാസം നിർബൻസധിതമാക്കിയിട്ടുണ്ട്.

മൂന്നു തരം സ്കൂളുകൾ നിലനിൽക്കുന്നുണ്ട്: ഫ്രഞ്ച്, സ്പാനിഷ്, അൻഡോറൻ ഭാഷകളിൽ. ഫ്രഞ്ച് സർക്കാർ അൻഡോറയിലെ ഫ്രഞ്ച് ഭാഷാ സ്കൂളുകൾക്ക് ഭാഗികമായി സഹായം നൽകുന്നു. സ്പെയിനിനടുത്തെ തെക്കൻ അതിർത്തിയിലുള്ള സ്കൂളുകൾക്ക് സഹായം നൽകുന്നത് ചർച്ച് ആണ്. റോമൻ കാത്തലിക് ചർച്ച് അവിടത്തെ പ്രാദേശികഭാഷയായ കാറ്റലാൻ അവരുടെ സ്കൂളുകളിൽ ഉപയൊഗിക്കാൻ പ്രോത്സഹ്ഹിപ്പിക്കുന്നു. ഏതാണ്ട് 50% കുട്ടികൾ ഫ്രഞ്ച് സ്കൂളുകളിൽ പഠിക്കുന്നു. ബാക്കിയുള്ളവർ സ്പാനിഷോ അൻഡോറനോ അഭ്യസിക്കുന്നു. പൊതുവേ പറഞ്ഞാൽ, അൻഡോറൻ സ്കൂളുകൾ സ്പാനിഷ് പാഠ്യ പദ്ധതിയാണു പിന്തുടരുന്നത്. സ്പെയിൻ അൻഡോറ നൽകുന്ന ബിരുദങ്ങളും വിദ്യാഭ്യാസ സർട്ടിഫിക്കറ്റുകളും അംഗീകരിക്കുന്നുണ്ട്. 2003ലെ കണക്കുപ്രകാരം പ്രാഥമിക പാഠശാലയിൽ ചേരുന്ന കുട്ടികളുടെ എണ്ണം ആകെ എണ്ണത്തിന്റെ 89% ആകുന്നു; 88%ആൺകുട്ടികളും 90% പെൺകുട്ടികളും അതേ വർഷത്തെ സെക്കന്ററി സ്കൂളിൽ ചേരുന്നവരുടെ എണ്ണം 71%; അതിൽ 69% ആൺകുട്ടികളും 74% പെൺകുട്ടികളും. 2003ലെ പ്രാഥമിക വിദ്യാലയത്തിലെ അദ്ധ്യാപക വിദ്യാർത്ഥി അനുപാതം 12:1 ആകുന്നു; 7:1 fആണ് സെക്കന്ററി സ്കൂളുകളിലെ അനുപാതം.
1997 ജൂലൈയിലാണ് അൻഡോറ സർവ്വകലാശാല തുടങ്ങിയത്. 


</doc>
<doc id="391120" url="https://ml.wikipedia.org/wiki?curid=391120" title="ആറടി മണ്ണിന്റെ ജന്മി (ചലച്ചിത്രം)">
ആറടി മണ്ണിന്റെ ജന്മി (ചലച്ചിത്രം)

ജനനി ഫിലിംസിന്റെ ബാനറിൽ പി. ഭാസ്കരൻ 1972-ൽ നിർമ്മാണവും സംവിധാനവും നിർവ്വഹിച്ച മലയാളചലച്ചിത്രമാണ് ആറടി മണ്ണിന്റെ ജന്മി (English: ). നീർകുമിഴി എന്ന തമിഴ് സിനിമയുടെ റീമേക്ക് ആണ് ഈ ചിത്രം.







</doc>
<doc id="391126" url="https://ml.wikipedia.org/wiki?curid=391126" title="നായാട്ട് (ചലച്ചിത്രം)">
നായാട്ട് (ചലച്ചിത്രം)

നായാട്ട്, ശ്രീകുമാരൻ തമ്പി സംവിധാനം ചെയ്ത് 1980-ൽ പുറത്തിറങ്ങിയ ഒരു മലയാളചലച്ചിത്രമാണ്. പ്രേംനസീർ, ജയൻ, സുകുമാരി, അടൂർ ഭാസി എന്നിവരാണ് ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചത്. ശ്യാം സംഗീതസംവിധാനം നിർവഹിച്ചു. ഹിന്ദി സിനിമയായ സഞ്ജീറിന്റെ റീമേക്കായിരുന്നു ഈ ചിത്രം.


ഗാനരചന ശ്രീകുമാരൻ തമ്പിയും സംഗിതം ശ്യാമുമാണ് നിർവ്വഹിച്ചത്. 


</doc>
<doc id="391128" url="https://ml.wikipedia.org/wiki?curid=391128" title="ഓർക്കുക വല്ലപ്പോഴും">
ഓർക്കുക വല്ലപ്പോഴും

ഓർക്കുക വല്ലപ്പോഴും, എസ്. ബാബു സംവിധാനം ചെയ്ത് 1978-ൽ പുറത്തിറങ്ങിയ ഒരു മലയാളചലച്ചിത്രമാണ്. ജയൻ, ജയഭാരതി, കെ. പി. ഉമ്മർ, എം ജി സോമൻ, മാസ്റ്റർ രാജീവ് എന്നിവരാണ് ഈ സിനിമയിലെ പ്രധാന വേഷങ്ങൾ ചെയ്തിരിക്കുന്നത്. എ. ടി. ഉമ്മർ സംഗീതസംവിധാനം നിർവഹിച്ചു.


</doc>
<doc id="391136" url="https://ml.wikipedia.org/wiki?curid=391136" title="അമേരിക്കസ്, ജോർജിയ">
അമേരിക്കസ്, ജോർജിയ

അമേരിക്കസ്, അമേരിക്കൻ ഐക്യനാടുകളിലെ ജോർജിയയിൽ സംറ്റർ കൗണ്ടിലുള്ള ഒരു പട്ടണമാണ്. 2010 ലെ സെൻസസ് പ്രകാരമുള്ള ഈ പട്ടണത്തിലെ ജനസംഖ്യ 17,041 ആയിരുന്നു.  ഹാബിറ്റാറ്റ് ഫോർ ഹ്യൂമാനിറ്റിയുടെ അന്താരാഷ്ട്ര ആസ്ഥാനം, 1892 ൽ സ്ഥാപിക്കപ്പെട്ട പ്രസിദ്ധമായ വിന്റ്സർ ഹോട്ടൽ,  ദ ഫുള്ളർ സെന്റർ ഫോർ ഹൊസിങ് അന്താരാഷ്ട്ര ആസ്ഥാനം, ദ റോസലിൻ കാർട്ടർ ഇൻസ്റ്റിറ്റ്യൂട്ട് ഫോർ കെയർഗിവിങ്,  ഗ്ലോവർ ഫുഡ്സ്, തുടങ്ങി നിരവധി  അറിയപ്പെടുന്ന സംഘടനകളുടേയും സ്ഥാപനങ്ങളുടേയും ആസ്ഥാനങ്ങൾ ഇവിടെ സഥിതിചെയ്യുന്നു. ഈ പട്ടണം സംറ്റർ കൌണ്ടിയുടെ ആസ്ഥാനമാണ്.  ഷെലി, സംറ്റർ എന്നീ കൌണ്ടികൾ ഉൾക്കൊള്ളുന്നതും  2000 ലെ സെൻസസ് പ്രകാരം ഇവ കൂടിച്ചേർന്ന് 36,966 ജനസംഖ്യയുമുള്ള  ഒരു മൈക്രോപോളിറ്റൻ മേഖലയായ  അമേരിക്കസ് മൈക്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ ഒരു മുഖ്യ പട്ടണമാണ് അമേരിക്കസ്.

അമേരിക്കസ് പട്ടണം നിലനിൽക്കുന്ന അക്ഷാംശ രേഖാംശങ്ങൾ (32.075221, -84.226602) ആണ്. അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരഭൂമിയും (1.87% ) പ്രദേശം ജലം ഉൾപ്പെട്ടതുമാണ്.


</doc>
<doc id="391159" url="https://ml.wikipedia.org/wiki?curid=391159" title="ലിലിത്ത്">
ലിലിത്ത്

യഹൂദപുരാവൃത്തങ്ങളിലെ ഒരു ദുർദ്ദേവതയാണു ലിലിത്ത്. സുമേറും അക്കാദിയൻ സാമ്രാജ്യവും അസീറിയയും ബാബിലോണിയയും ഉൾപ്പെടുന്ന മെസൊപ്പൊട്ടേമിയ പ്രദേശത്തെ ദുഷ്ടദേവതാസങ്കല്പങ്ങളാണു ലിലിത്തിന്റെ ആദിമാതൃകയെന്നു കരുതപ്പെടുന്നു. ജൂതപശ്ചാത്തലത്തിൽ ലിലിത്ത് ആദ്യം കാണപ്പെടുന്നത് പൊതുവർഷം 5-6 നൂറ്റാണ്ടുകളിൽ പൂർത്തിയായ ബാബിലോണിയൻ താൽമുദിലാണ്. 7 മുതൽ -10 വരെയുള്ള നൂറ്റാണ്ടുകൾക്കിടയിൽ എഴുതപ്പെട്ട "ബെൻ സിറായുടെ അക്ഷരമാല" എന്ന യഹൂദരചന അവളെ, ഹവ്വായ്ക്കും മുൻപ് ആദത്തിനൊപ്പം കളിമണ്ണിൽ മെനഞ്ഞു ദൈവം സൃഷ്ടിച്ച ലോകത്തെ ആദ്യത്തെ പെണ്ണായി ചിത്രീകരിക്കുന്നു. ആദത്തിന്റെ സമസൃഷ്ടിയായി സ്വയം കരുതുകമൂലം അയാൾക്കു കീഴ്പ്പെട്ടു ജീവിക്കാൻ വിസമ്മതിച്ച് പറുദീസവിട്ടുപോയ അവൾ, ഗർഭസ്ഥകളെയും നവജാതശിശുക്കളേയും അപായപ്പെടുത്തുന്ന ദുഷ്ടമൂർത്തിയായി പിന്നീടു തരംതാണു. കാമാക്രാന്തയും ദുർന്നടത്തക്കാരിയും എന്ന പേരുദോഷവും അവൾക്കു കിട്ടി.

ആധുനികകാലത്തെ സ്ത്രീപക്ഷവായനകൾ, അംഗീകാരത്തിനും സമത്വത്തിനും വേണ്ടിയുള്ള സ്ത്രീസമരങ്ങളുടെ പ്രതീകമായി ലിലിത്തിനെ കാണുന്നു. അമേരിക്കൻ ഐക്യനാടുകളിലെ ഒരു ജൂത-സ്ത്രീപക്ഷമാസികയ്ക്ക് ലിലിത്ത് എന്നാണു പേരു നൽകിയിരിക്കുന്നത്.

ലിലിത്തിന്റെ പരാമർശമുള്ള ലഭ്യമായ രേഖകളിൽ ഏറ്റവും പഴക്കമുള്ളത്, ബിസി രണ്ടായിരത്തിനടുത്തെഴുതപ്പെട്ട "ഗിൽഗാമെഷും ഹുലുപ്പുമരവും" എന്ന സുമേറിയൻ ഇതിഹാസകാവ്യമാണ്. ഈ ദുർദ്ദേവതയുടെ ബാധയിൽ നിന്നു രക്ഷപെടാനുള്ള ഏലസ്സുകളുടേയും മന്ത്രങ്ങളുടേയും വിവരണം ബാബിലോണിയൻ പിശാചകഥകളിലുണ്ട്. പിന്നീട്, ലിലിത്ത്-സങ്കല്പത്തിന്റെ വിവിധമാതൃകകൾ പുരാതന ഹിത്യരുടേയും, ഈജിപ്തുകാരുടേയും, ഇസ്രായേലികളുടേയും, ഗ്രീക്കുകാരുടേയും പുരാവൃത്തങ്ങളുടെ ഭാഗമായിത്തീർന്നു. 
എബ്രായബൈബിളിൽ ലിലിത്തിനെ സംബന്ധിച്ച് ആകയുള്ള പരാമർശം, ഏശയ്യായുടെ പുസ്തകത്തിലാണ്. വിജനപ്രദേശങ്ങളിൽ അലഞ്ഞുതിരിയുന്ന ദുരാത്മാവായാണ് അവിടെ ലിലിത്ത് പരാമർശിക്കപ്പെടുന്നത്.

ബൈബിളിൽ ലിലിത്ത് പിന്നീടു പരാമർശിക്കപ്പെടുന്നില്ലെങ്കിലും പൊതുവർഷാരംഭത്തിനടുത്ത കാലത്ത് എഴുതപ്പെട്ട ചാവുകടൽ ചുരുളുകളുടെ ഭാഗമായ "യതിക്കുവേണ്ടിയുള്ള ഗീതം" (Song for a Sage) എന്ന രചനയിൽ ലിലിത്ത് പ്രത്യക്ഷപ്പെടുന്നുണ്ട്. ഇതിന്റെ ഇതിവൃത്തം ബാധയൊഴിപ്പിക്കലിന്റെ മന്ത്രമായിരുന്നിരിക്കാം. ആ ഗീതത്തിലെ ചില വരികൾ ഇങ്ങനെയാണ്:

പൊതുവർഷം 500-നടുത്തു പൂർത്തിയായ ബാബിലോണിയൻ താൽമുദ് ലിലിത്തിനെ കാണുന്നത്, അവളെക്കുറിച്ചുള്ള പഴയ ബാബിലോണിയൻ സങ്കല്പങ്ങൾ പിന്തുടർന്ന് നീണ്ട മുടിയുള്ളവളും, ഉറങ്ങുന്ന പുരുഷന്മാരുമായി ഇണചേരുന്നവളുമായ ഒരു യക്ഷിയായാണ്. ലിലിത്തിന്റെ അപകടം ഒഴിവാക്കാൻ പുരുഷന്മാർ ഒറ്റക്കുറങ്ങരുതെന്ന ഉപദേശംപോലും താൽമുദിലുണ്ട്."

താൽമുദിന്റെ ആദ്യഖണ്ഡമായ മിഷ്ന ലിലിത്തിനെക്കുറിച്ചു പറയുന്നില്ല. എന്നാൽ ബാബിലോണിയൻ താൽമുദിന്റെ ഗെമാറകൾ മൂന്നു സന്ദർഭങ്ങളിൽ ലിലിത്തിനെ പരാമർശിക്കുന്നു:

ഏഴാം നൂറ്റാണ്ടുവരെ ഇരുട്ടിന്റെ അപകടങ്ങളുടെ പെൺപ്രതീകമായിരുന്ന ലിലിത്ത്, തുടർന്നുള്ള നൂറ്റാണ്ടുകളിൽ എഴുതപ്പെട്ട ബെൻ സിറായുടെ അക്ഷരമാല എന്ന യഹൂദരചനയിൽ മറ്റൊരു രൂപത്തിൽ പുനർജ്ജനിച്ചു. ദൈവം മനുഷ്യനെ സ്ത്രീയും പുരുഷനുമായി സൃഷ്ടിച്ചെന്ന് എബ്രായ ബൈബിൾ ഉല്പത്തിപ്പുസ്തകം ഒന്നാം അദ്ധ്യായത്തിലും, മണ്ണിൽ മെനഞ്ഞെടുത്ത മനുഷ്യന്റെ വാരിയെല്ലിൽ നിന്ന് സ്ത്രീയെ ഉരുവാക്കിയെന്നു അതേ പുസ്തകം രണ്ടാം അദ്ധ്യായത്തിലും പറയുന്നു. ഈ സൃഷ്ടിവിവരണങ്ങൾ തമ്മിലുള്ള 'പൊരുത്തക്കേടിനെ' വിശദീകരിക്കുംവിധം ആ കഥയിൽ ലിലിത്തിനെ ഉൾപ്പെടുത്തുകയാണ് 'അക്ഷരമാല' ചെയ്തത്. 
ഉല്പത്തി ആദ്യാദ്ധ്യായത്തിലെ സൃഷ്ടിയിലെ ആണുംപെണ്ണും ആദവും, ഹവ്വായ്ക്കും മുൻപുണ്ടായ മറ്റൊരു പെണ്ണും ആയിരുന്നെന്നും, ആ പെണ്ണ് ലിലിത്ത് ആയിരുന്നെന്നുമാണ് 'അക്ഷരമാല'-യുടെ ഭാഷ്യം. ഉരുവായ ഉടനേ ആ ദമ്പതിമാർ പരസ്പരം കലഹിക്കാൻ തുടങ്ങിയെന്നും അക്ഷരമാല പറയുന്നു. ആദത്തിനൊപ്പം അതേമണ്ണിൽനിന്നുരുവാക്കപ്പെട്ട താൻ അയാളുമായി സമത്വം അവകാശപ്പെട്ടവളാണെന്ന ന്യായം ഉന്നയിച്ച ലിലിത്ത് അയാൾക്കു കീഴ്പ്പെട്ടിരിക്കാൻ വിസമ്മതിച്ചു. കലഹത്തിന്റെ മൂർദ്ധന്യത്തിൽ ലിലിത്ത് ദൈവനാമത്തിന്റെ അവാച്യമായ ചതുരക്ഷരി ഉച്ചരിച്ച് പറന്നുപോയെന്നും ഈ കഥ തുടർന്നു പറയുന്നു. ദൈവം നൽകിയ കൂട്ടുകാരി വിട്ടുപോയതിനെക്കുറിച്ചുള്ള ആദത്തിന്റെ പരാതികേട്ട ദൈവം, അവളെ കണ്ടെത്തി തിരികെ കൊണ്ടുവരാൻ മൂന്നു മാലാഖമാരെ നിയോഗിച്ചു. 

ലിലിത്തിനെ പിന്തുടർന്ന മാലാഖമാർ, ഈജിപ്തുകാർ മുങ്ങിച്ചത്ത ചെങ്കടലിൽ അവൾക്കൊപ്പമെത്തി. തിരികെ വരാൻ വിസമ്മതിച്ച അവളെ ചെങ്കടലിൽ മുക്കിക്കൊല്ലുമെന്നു മാലാഖമാർ ഭീഷണിപ്പെടുത്തി. "എന്നെ വിടുക!" അവൾ പറഞ്ഞു. "കുഞ്ഞുങ്ങൾക്ക് രോഗമുണ്ടാക്കാൻ വേണ്ടിമാത്രം സൃഷ്ടിക്കപ്പെട്ടവളാണു ഞാൻ. ആൺകുട്ടിയാണെങ്കിൽ ജനിച്ച് എട്ടുദിവസത്തേക്കും പെൺകുട്ടിയാണെങ്കിൽ ഇരുപതുദിവസത്തേക്കും എനിക്ക് അതിന്റെ മേൽ ശക്തിയുണ്ടാകും." ലിലിത്തിന്റെ വാക്കുകൾ കേട്ട മാലാഖമാർ, അവൾ തിരികെ പോകണമെന്നു നിർബ്ബന്ധിച്ചു. പക്ഷേ അവൾ മാലാഖമാരോട് ദൈവനാമത്തിൽ ഇങ്ങനെ ശപഥം ചെയ്തു: "ഞാൻ നിങ്ങളെയോ, നിങ്ങളുടെ രൂപമോ പേരോ ആലേഖനം ചെയ്തിട്ടുള്ള ഏലസ്സോ കണ്ടാൽ, എനിക്ക് കുഞ്ഞുങ്ങളുടെമേൽ ശക്തിയുണ്ടാവുകയില്ല."

ലിലിത്ത് പുരാവൃത്തത്തിനു ശ്രദ്ധേയമായ പുതിയ ഭാഷ്യം അവതരിപ്പിച്ച ബെൻ സിറായുടെ അക്ഷരമാല എന്ന കൃതിയുടെ സ്വഭാവവും ഉദ്ദേശലക്ഷ്യങ്ങളും വ്യക്തമല്ല. യഹൂദചരിത്രത്തിലെ മഹദ്‌വ്യക്തികളെ നിന്ദാപൂർവം ചിത്രീകരിക്കുന്നതും അശ്ലീലപ്രയോഗങ്ങൾ നിറഞ്ഞതുമായ ഈ കൃതി ഒരു ഹാസ്യരചനയാണെന്ന വാദം പ്രബലമാണ്. മോസസ് മൈമോനിഡിസിനെപ്പോലുള്ള യഹൂദചിന്തകന്മാർ അതിനെ നിശിതമായി വിമർശിച്ചിട്ടുണ്ട്. എങ്കിലും, ഏറെ വിദ്യാഭ്യാസമില്ലാതിരുന്ന സാധാരണക്കാർക്കിടയിലെങ്കിലും, അതിലെ കഥകൾക്ക് സാമാന്യം പ്രചാരം ലഭിച്ചുവെന്നതിനു, അതിന്റെ നിലവിലുള്ള ഒട്ടേറെ കൈയെഴുത്തുപ്രതികൾ തെളിവായിരിക്കുന്നു.

ലിലിത്ത് സങ്കല്പത്തിന്റെ വികാസത്തിലെ മറ്റൊരു ചുവടുവയ്പു നടന്നത് കബ്ബല്ല എന്ന യഹൂദമിസ്റ്റിക്കൽ മുന്നേറ്റത്തിന്റെ പ്രാമാണികരചയായ 'സൊഹർ' എന്ന കൃതിയിലായിരുന്നു. കബ്ബല്ല പാരമ്പര്യത്തിൽ പെടുന്നവർ ആയിരത്താണ്ടുകളുടെ പൗരാണികത്വം കല്പിക്കുന്നെങ്കിലും, ഈ കൃതി 1285-നടുത്ത് മോസസ് ബെൻ ലിയോൺ എന്നയാൾ സ്പെയിനിൽ എഴുതിയതാണെന്നു കരുതപ്പെടുന്നു. ഉല്പത്തി ഒന്നാം അദ്ധ്യായത്തിലെ മനുഷ്യസൃഷ്ടികഥക്ക് സൊഹർ ഒരു പുതിയ വ്യാഖ്യാനം അവതരിപ്പിച്ചു. ആദ്യത്തെ മനുഷ്യൻ സ്ത്രീയും പുരുഷനും ചേർന്നതായിരുന്നെന്നും, പിന്നീട് ആ സങ്കരശരീരത്തിൽ നിന്ന് ദൈവം അറുത്തുമാറ്റിയ സ്ത്രീയാണ് ലിലിത്തെന്നുമായിരുന്നു സൊഹറിന്റെ ഭാഷ്യം. തുടർന്ന് ആദത്തിന്റെ വാരിയെല്ലുകളൊന്നിൽ നിന്ന് ദൈവം ഹവ്വയേയും രൂപപ്പെടുത്തി. ഹവ്വ ആദത്തെ പുണരുന്നതുകണ്ട് അസൂയതോന്നിയ ലിലിത്ത്, പറുദീസയിൽ നിന്നു പറന്നുപോയെന്നാണ് സൊഹർ പറയുന്നത്."

ലിലിത്തിന്റെ കഥ ആധുനികകാലത്ത് കലാകാരന്മാരേയും എഴുത്തുകാരേയും കാര്യമായി സ്വാധീനിച്ചിട്ടുണ്ട്. കാല്പലികസാഹിത്യത്തിൽ ലിലിത്തിന്റെ കടന്നുവരവ്, ജർമ്മൻ കവി ഗോയ്ഥേയുടെ ഫോസ്റ്റ് എന്ന ദുരന്തനാടകത്തിലൂടെയായിരുന്നു. നാടകത്തിലെ മെഫിസ്റ്റോഫെലിസ്, ലിലിത്തിനെ വർണ്ണിക്കുന്നത് ഈവിധമാണ്:-

പത്തൊൻപതാം നൂറ്റാണ്ടിലെ ആംഗലകവിയും ചിത്രകാരനുമായ ദാന്തെ ഗബ്രിയൽ റോസെറ്റി ഗോയ്ഥെയുടെ കൃതിയുടെ സ്വാധീനത്തിൽ, ലിലിത്തിനെ ഒരു ചിത്രത്തിന്റേയും ഭാവഗീതത്തിന്റേയും (Sonnet) പ്രമേയമാക്കി. "അവളുടെ മാന്ത്രികമുടി, ആദ്യത്തെ സ്വർണ്ണമായിരുന്നു" എന്നു റോസെറ്റി എഴുതി. വിക്ടോറിയൻ കവി റോബർട്ട് ബ്രൗണിങ്ങിന്റെ "ആദവും, ലിലിത്തും ഹവ്വായും" എന്ന കവിതയും ലിലിത്ത്-പുരാവൃത്തത്തെ പിന്തുടരുന്നു. ഐറിഷ് നോവലിസ്റ്റ് ജെയിംസ് ജോയ്സ് തന്റെ പ്രസിദ്ധനോവലായ യുളീസിസിൽ ലിലിത്തിനെ, "ഗർഭഛിദ്രങ്ങളുടെ മധ്യസ്ഥ" (Patron of abortions) എന്നു വിശേഷിപ്പിക്കുന്നു.

ആദത്തോടു സമത്വം അംഗീകരിച്ചുകിട്ടാൻ വേണ്ടി കലാപമുയർത്തിയ ലിലിത്തിന്റെ കഥ ആധുനികകാലത്തെ സ്ത്രീവിമോചനവാദികളെ ആകർഷിക്കുകയും അവർ ആഘോഷിക്കുകയും ഉപയോഗിക്കുകയും ചെയ്തിട്ടുണ്ട്. അമേരിക്കൻ ഐക്യനാടുകളിലെ ഒരു യഹൂദസ്ത്രീപക്ഷ മാസികയുടെ പേരുതന്നെ ലിലിത്ത് എന്നാണ്. "തുറന്ന സ്ത്രീപക്ഷവാദമുള്ള സ്വതന്ത്രയഹൂദ പ്രസിദ്ധീകരണം" എന്നാണ് അതു സ്വയം വിശേഷിപ്പിക്കുന്നത്.


</doc>
<doc id="391164" url="https://ml.wikipedia.org/wiki?curid=391164" title="ആദർശം (ചലച്ചിത്രം)">
ആദർശം (ചലച്ചിത്രം)

ജോഷി സംവിധാനം ചെയ്ത് എംഡി ജോർജ് നിർമ്മിച്ച 1982 ലെ ഇന്ത്യൻ മലയാള ചിത്രമാണ് ആദർശം . പ്രേം നസീർ, ജയഭാരതി, ശ്രീവിദ്യ, മേനക എന്നിവരാണ് പ്രധാന വേഷങ്ങളിൽ. പൂവച്ചലിന്റെ വരികൾക്ക ശ്യാം ഈണം പകർന്നു. 

ശ്യാം സംഗീതം നൽകിയതും വരികൾ രചിച്ചത് ബിച്ചു തിരുമലയുമാണ് . 


</doc>
<doc id="391168" url="https://ml.wikipedia.org/wiki?curid=391168" title="ആദ്യത്തെ അനുരാഗം (ചലച്ചിത്രം)">
ആദ്യത്തെ അനുരാഗം (ചലച്ചിത്രം)

റെമ്മീസ് മൂവീസിന്റെ ബാനറിൽ എം.എ. ഷെരിഫ് നിർമിച്ച മലയാളചലച്ചിത്രമാണ് ആദ്യത്തെ അനുരാഗം (English: ). 1983-ൽ വി.എസ്. നായരാണ് ഈ സിനിമ സംവിധാനം ചെയ്തത്.



ആദ്യത്തെ അനുരാഗം 1983


</doc>
<doc id="391170" url="https://ml.wikipedia.org/wiki?curid=391170" title="റൊമാനിയയിലെ വിദ്യാഭ്യാസം">
റൊമാനിയയിലെ വിദ്യാഭ്യാസം

റൊമാനിയയിലെ വിദ്യാഭ്യാസസമ്പ്രദായം സമത്വാധിഷ്ടിതവും സൗജന്യവുമാണ്. റൊമാനിയയുടെ ഭരണഘടനയുടെ ആർട്ടിക്കിൾ 32 പ്രകാരം സൗജന്യവിദ്യാഭ്യാസം എല്ലാവർക്കും ലഭ്യമാക്കുന്നത് ഉറപ്പുനൽകിയിരിക്കുന്നു. റൊമാനിയയിലെ വിദ്യാഭ്യാസം നിയന്ത്രിക്കുന്നതും നടപ്പിലാക്കുന്നതും അവിടത്തെ ദേശീയ വിദ്യാഭ്യാസ വകുപ്പാണ്. വിദ്യാഭ്യാസത്തിന്റെ ഓരോ ഘട്ടവും അതതിന്റെ രൂപവും വിവിധ നിയമങ്ങളാൽ സംവിധാനം ചെയ്യപ്പെട്ടവയുമാണ്. കമ്യൂണിസ്റ്റ് സർക്കാർ മാറിയപ്പോൾ റൊമാനിയായിലെ വിദ്യാഭ്യാസ സംവിധാനം അനേകം മാറ്റങ്ങൾക്കുവിധേയമായി. 

6 വയസിനു താഴെ കിൻഡർഗാർട്ടൻ നിർബന്ധിതമല്ല. ഇവിടെ ഈ സൗകര്യം തിരഞ്ഞെടുക്കാൻ സ്വാതന്ത്ര്യമുണ്ട്. നിർബന്ധിത സ്കൂൾ വിദ്യാഭ്യാസം 6 വയസുകഴിഞ്ഞാണ് ആരംഭിക്കുന്നത്. പ്രിപ്പറേറ്ററി സ്കൂൾ വർഷത്തോടെ "preparatory school year" (clasa pregătitoare) ഇതാരംഭിക്കുന്നു. ആദ്യഗ്രേഡിൽ ചേരാൻ ഇതു നിർബന്ധിതമാണ്. പത്താം ഗ്രേഡ് വരെ (എന്നുവച്ചാൽ 16-17 വയസ്സ്) നിർബന്ധിത വിദ്യാഭ്യാസം തുടരുന്നു. പന്ത്രണ്ടാം ഗ്രേഡിൽ സ്കൂൾ വിദ്യാഭ്യാസചക്രം അവസാനിക്കുന്നു. 



</doc>
<doc id="391172" url="https://ml.wikipedia.org/wiki?curid=391172" title="ബൾഗേറിയയിലെ വിദ്യാഭ്യാസം">
ബൾഗേറിയയിലെ വിദ്യാഭ്യാസം

ബൾഗേറിയയിലെ വിദ്യാഭ്യാസം നിയന്ത്രിക്കുന്നതും ഏകോപിപ്പിക്കുന്നതും ബൾഗേറിയയിലെ വിദ്യാഭ്യാസത്തിനും ശാസ്ത്രത്തിനുമുള്ള വകുപ്പാണ്. 2012 മുതൽ നിർബന്ധിത വിദ്യാഭ്യാസം രണ്ടു വർഷത്തെ പ്രീ സ്കൂൾ, വിദ്യാഭ്യാസം, രണ്ടു വർഷത്തെ  പ്രീസ്കൂൾ കഴിഞ്ഞ്, (5 വയസുമുതൽ തുടങ്ങുന്നു.)പ്രാഥമിക പാഠശാലകളിൽ പോകുന്നതു 16 വയസ്സുEducation is compulsory until age of 16. Education at state-owned schools is free of charge, except for the higher education schools, colleges and universities.


</doc>
<doc id="391174" url="https://ml.wikipedia.org/wiki?curid=391174" title="ഒരു കൊച്ചു സ്വപ്നം">
ഒരു കൊച്ചു സ്വപ്നം

റമീസ് മൂവീസ്സിന്റെ ബാനറിൽ എ.എം. ഷെരിഫ് 1984-ൽ നിർമ്മിച്ച മലയാളചലച്ചിത്രമാണ് ഒരു കൊച്ചു സ്വപ്നം (English: ).





</doc>
<doc id="391175" url="https://ml.wikipedia.org/wiki?curid=391175" title="രവി മേനോൻ (നടൻ)">
രവി മേനോൻ (നടൻ)

1970-കളിലും 80-കളിലും ആയി മലയാള സിനിമയിൽ നിറഞ്ഞു നിന്നിരുന്ന നായക നടനായിരുന്നു 2007-ൽ അന്തരിച്ച ചാലപ്പുറത്ത് രവീന്ദ്രനാഥ മേനോൻ എന്ന രവി മേനോൻ (English: ). 

മുഖ്യധാരാസിനിമയിലേക്കുള്ള രവി മേനോന്റെ അരങ്ങേറ്റം ഒരു ബോളിവുഡ് ചിത്രമായ ദുവിധിയിൽ നായകനായിട്ടായിരുന്നു. ഹിന്ദിയിൽ മണി കൗൾ സംവിധാനം ചെയ്ത ആ സിനിമയിലൂടെ ഈ രംഗത്ത് തന്റേതായ സ്ഥാനം ഉറപ്പിച്ച രവി മേനോൻ, 1973-ൽ എം.ടിയുടെ നിർമ്മാല്യത്തിലൂടെയാണ് മലയാളത്തിലേക്കെത്തിയത്. നിർമാല്യത്തിലെ ഉണ്ണിനമ്പൂതിരി എന്ന കഥാപാത്രം രവി മേനോനു മികച്ച നടനുള്ള സംസ്ഥാന സർക്കാരിന്റെ അവാർഡ് നേടിക്കൊടുത്തു.

കേരളത്തിലെ പാലക്കാട് ജില്ലയിലെ കരിമ്പുഴയിൽ ചാലപ്പുറത്ത് കല്യാണിയമ്മയുടെയും അമ്മന്നൂർ ബാലകൃഷ്ണമേനോന്റെയും മകനായി 1950-ൽ ജനിച്ചു. ആജീവനാന്തം അവിവാഹിതനായിരുന്നു അദ്ദേഹം.

ഒരു ജോലിയാവശ്യത്തിനായി ബോംബെയിലെത്തിയ രവി മേനോന് സിനിമാ രംഗത്ത് താല്പര്യം തോന്നിയപ്പോൾ പൂനൈ ഫിലിം ഇൻസ്റ്റിറ്റ്യൂട്ടിൽ ചേർന്ന് പഠിച്ചു. അവിടെ സഹപാഠിയായ കബീർ റാവുത്തറിന്റെ ഡിപ്ലോമ ഫിലിമായ “മാനിഷാദ” യിലൂടെ അഭിനയ രംഗത്ത് തുടക്കമിട്ടു. ഈ ചിത്രം കാണാനിടയായ പ്രമുഖ സംവിധായകൻ മണി കൗൾ അദ്ദേഹത്തിന്റെ ദുവിധ എന്ന ബോളിവുഡ് ചിത്രത്തിൽ രവി മേനോനെ നായകനാക്കി. ചിത്രത്തിനോടൊപ്പം തന്നെ രവി മേനോൻ എന്ന നടനും ശ്രദ്ധിക്കപ്പെട്ടു. തുടർന്ന് ബോളിവുഡിൽത്തന്നെ സപ്നോം കി റാണി, ജംഗൽ മേം മംഗൽ, ദോ കിനാരേ, വ്യപാർ തുടങ്ങിയ ചിത്രങ്ങളിലും വേഷമിട്ടു. ദുവിധിലെ അഭിനയത്തിന് അദ്ദേഹത്തിന് രാഷ്ട്രപതിയുടെ പ്രത്യേക അഭിനന്ദനവും ലഭിക്കുകയുണ്ടായി.

എം ടി വാസുദേവൻ നായർ രചനയും സംവിധാനവും നിർവ്വഹിച്ച് പുറത്തിറക്കിയ നിർമ്മാല്യത്തിലാണ് രവി മേനോൻ ആദ്യമായി മലയാളത്തിൽ അഭിനയിക്കുന്നത്. നിർമ്മാല്യത്തിലെ ശാന്തിക്കാരനായ ഉണ്ണി നമ്പൂതിരി ഏറെ ശ്രദ്ധിക്കപ്പെട്ടു. തുടർന്ന് ഏറെ മലയാള ചിത്രങ്ങളിൽ ശ്രദ്ധേയമായ വേഷങ്ങൾ കൈകാര്യം ചെയ്തു. സിനിമാരംഗത്തിനു പുറമേ ടെലിവിഷൻ പരമ്പരകളിലും ടെലിഫിലിമുകളിലും സജീവമായിരുന്നു.



</doc>
<doc id="391180" url="https://ml.wikipedia.org/wiki?curid=391180" title="യൂണിവേഴ്സിറ്റി ഓഫ് ജോർജിയ">
യൂണിവേഴ്സിറ്റി ഓഫ് ജോർജിയ

യൂണിവേഴ്സിറ്റി ഓഫ് ജോർജ്ജിയ, (UGA അല്ലെങ്കിൽ ജോർജിയ എന്നറിയപ്പെടുന്നു) ഒരു അമേരിക്കൻ പൊതു ഗവേഷണ സർവ്വകലാശാലയാണ്. ഈ സർവ്വകലാശാലയുടെ പ്രധാന കാമ്പസ് 762 ഏക്കർ (3.08 കിമീ) വിസ്തൃതിയിൽ ജോർജിയയിലെ ഏതൻസിൽ അറ്റ്ലാന്റയ്ക്ക് വടക്കുകിഴക്കായി 72 മൈൽ (116 കിലോമീറ്റർ) ദൂരെയായി സ്ഥിതിചെയ്യുന്നു. യൂണിവേഴ്സിറ്റി സിസ്റ്റം ഓഫ് ജോർജിയയുടെ മുൻനിര യൂണിവേഴ്സിറ്റിയാണ് ഇത്. 1785-ൽ സ്ഥാപിതമായ ഈ സർവ്വകലാശാല, രാജ്യത്തെ ഏറ്റവും പഴയ സംസ്ഥാന-ഉടമസ്ഥതിയിലുള്ള യൂണിവേഴ്സിറ്റിയും അമേരിക്കൻ പൊതുജന ഉന്നത വിദ്യാഭ്യാസത്തിന്റെ ജന്മസ്ഥലവും കൂടിയാണ്.


</doc>
<doc id="391188" url="https://ml.wikipedia.org/wiki?curid=391188" title="ജോർജിയ സ്റ്റേറ്റ് യൂണിവേഴ്സിറ്റി">
ജോർജിയ സ്റ്റേറ്റ് യൂണിവേഴ്സിറ്റി

ജോർജിയ സ്റ്റേറ്റ് യൂണിവേഴ്സിറ്റി (ജോർജ്ജിയ സ്റ്റേറ്റ്, സ്റ്റേറ്റ്, അല്ലെങ്കിൽ ജി.എസ്.യു എന്നും അറിയപ്പെടുന്നു) അമേരിക്കൻ ഐക്യനാടുകളിലെ ജോർജിയ സംസ്ഥാനത്ത് അറ്റ്ലാൻഡ നഗരമദ്ധ്യത്തിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. 1913 ൽ സ്ഥാപിതമായ ഈ സർവ്വകലാശാല ജോർജിയ യൂണിവേഴ്സിറ്റി വ്യവസ്ഥയിലെ നാല് ഗവേഷണ സർവകലാശാലകളിലൊന്നാണ്. ജോർജിയ യൂണിവേഴ്സിറ്റി വ്യവസ്ഥയിലുൾപ്പെട്ട ഏറ്റവും വലിയ വിദ്യാലയമാണിത്. 2015 ൽ 32,082 ബിരുദ ബിരുദാനന്തര വിദ്യാർത്ഥികളുൾപ്പെടെ ഏകദേശം 51,000 വിദ്യാർത്ഥികൾ ഈ നഗരമദ്ധ്യത്തിലെ കാമ്പസിൽ വിദ്യാഭ്യാസം ചെയ്തിരുന്നു.

ജോർജിയ സ്റ്റേറ്റ് യൂണിവേഴ്സിറ്റിയ്ക്ക് എട്ട് അക്കാദമിക് കോളേജുകളിലായി 3,500 ഫാക്കൽറ്റി അംഗങ്ങളുള്ള 250 ലധികം ബിരുദ, ബിരുദാനന്തര ബിരുദ പ്രോഗ്രാമുകളുണ്ട്. സതേൺ അസോസിയേഷൻ ഓഫ് കോളേജസ് ആൻഡ് സ്കൂൾസിന്റെ അംഗീകാരമുള്ളതാണ് ഈ സർവ്വകലാശാല. ആകെയുള്ള വിദ്യാർത്ഥികളിൽ ഏകദേശം 27 ശതമാനം പേർ ഭാഗിക സമയവും 73% വിദ്യാർത്ഥികൾ മുഴുവൻ സമയ പഠനവും നടത്തുന്നു. 

പ്രാഥമികമായി ഒരു രാത്രി സ്കൂൾ എന്ന നിലയിൽ തുടക്കത്തിൽ ഉദ്ദേശിച്ച, ജോർജിയ സ്റ്റേറ്റ് യൂണിവേഴ്സിറ്റി 1913 ൽ ജോർജിയ സ്കൂൾ ഓഫ് ടെക്നോളജി ഈവനിംഗ് സ്കൂൾ ഓഫ് കോമേഴ്സ് ആയി സ്ഥാപിതമായി.


</doc>
<doc id="391192" url="https://ml.wikipedia.org/wiki?curid=391192" title="സാൻ ഫ്രാൻസിസ്കോ സ്റ്റേറ്റ് യൂണിവേഴ്സിറ്റി">
സാൻ ഫ്രാൻസിസ്കോ സ്റ്റേറ്റ് യൂണിവേഴ്സിറ്റി

സാൻ ഫ്രാൻസിസ്കോ സ്റ്റേറ്റ് യൂണിവേഴ്സിറ്റി അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സാൻ ഫ്രാൻസിസ്കോയിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. (ഈ സർവ്വകലാശാല പൊതുവായി, സാൻ ഫ്രാൻസിസ്കോ സ്റ്റേറ്റ്, എസ്.എഫ്. സ്റ്റേറ്റ്, എസ്എഫ്എസ്യു എന്നിങ്ങനെയും അറിയപ്പെടുന്നു).

23-കാമ്പസ് കാലിഫോർണിയ സ്റ്റേറ്റ് യൂണിവേഴ്സിറ്റി സമ്പ്രദായത്തിന്റെ ഭാഗമായ ഈ സർവ്വകലാശാല,118 വിവിധ ബാച്ചിലർ ബിരുദങ്ങൾ, 94 മാസ്റ്റേഴ്സ് ബിരുദങ്ങൾ, 5 ഡോക്ടറൽ ബിരുദങ്ങൾ (രണ്ട് ഡോക്ടർ ഓഫ് എജ്യുക്കേഷൻ ബിരുദം, ഒരു ഡോക്ടർ ഓഫ് ഫിസിക്കൽ തെറാപ്പി ബിരുദം, എജ്യുക്കേഷനിൽ പിഎച്ച്ഡി, ഡോക്ടർ ഓഫ് ഫിസിക്കൽ തെറാപ്പി സയൻസ്) എന്നിവയിലെ പഠനം ആറ് അക്കാദമിക് കോളേജുകളിലെ 26 അധ്യാപന പദവികൾ സഹിതം വാഗ്ദാനം ചെയ്യുന്നു. 


</doc>
<doc id="391196" url="https://ml.wikipedia.org/wiki?curid=391196" title="കാസ്പിയൻ മണൽക്കോഴി">
കാസ്പിയൻ മണൽക്കോഴി

കാസ്പിയൻ മണൽക്കോഴിയെ ആംഗലത്തിൽ ‘’’Caspian plover ‘’’എന്നു വിളിക്കുന്നു. ശാസ്ത്രീയ നാമം ‘’’Charadrius asiaticus’’’ എന്നാണ്.

ഇവ കാസ്പിയൻ കടലിനോടു ചേർന്നുള്ള പടിഞ്ഞാറൻ ഏഷ്യൻ രാജ്യങ്ങളിൽ പ്രജനനം നടത്തുകയും ശീതകാലത്ത് ആഫ്രിക്കയിലേക്ക് ദേശാടനം നടത്തുകയും ചെയ്യുന്നു. ഇവ പ്രജനനം നടത്തുന്നത് മണൽ തീരങ്ങളിലും ചെറിയ ഉപ്പുള്ള ഉൾനാടൻ ജലാശായങ്ങളിലുമാണ്. നിലത്താണ് കൂട് ഉണ്ടാക്കുന്നത്. 3 മുട്ടകളിടും. പ്രാണികളും നട്ടെല്ലില്ലാത്ത ജീവികളും മത്സ്യങ്ങളുമാണ് ഇവയുടെ ഭക്ഷണം.


</doc>
<doc id="391203" url="https://ml.wikipedia.org/wiki?curid=391203" title="തലേക്കെട്ടൻ തിത്തിരി">
തലേക്കെട്ടൻ തിത്തിരി

ഗുരുതരമായ വംശനാശത്തിന്റെ വക്കിലുള്ള ഒരു തിത്തിരിപ്പക്ഷിയാണ് തലേക്കെട്ടൻ തിത്തിരി. ഇവയുടെ ആംഗലേയ നാമം Sociable lapwing എന്നും ശാസ്ത്രനാമം "Vanellus gregarius" എന്നുമാണ്. 

റഷ്യയിലും കസാഖിസ്ഥാനിലും ഉള്ള തുറസായ പുൽത്തകിടികളിലാണ് ഇവ പ്രജനനം നടത്തുന്നത്. നിലത്തു തയ്യാറാക്കുന്ന കൂട്ടിൽ മൂന്നോ നാലോ മുട്ടകളിടും. ശീതകാലത്ത് ഇസ്രായേൽ, സിറിയ, സുഡാൻ, ഇന്ത്യ, പാകിസ്താൻ, ശ്രീലങ്ക തുടങ്ങിയ രാജ്യങ്ങളിലേക്ക് ഇവ ദേശാടനം നടത്തുന്നു. മറ്റു തിത്തിരിപ്പക്ഷികളെപ്പോലെതന്നെ പുൽത്തകിടികളിൽക്കാണപ്പെടുന്ന ചെറുകീടങ്ങളെ ഇവ ആഹാരമാക്കുന്നു. 2004-ൽ ഈ പക്ഷിയെ ബേർഡ് ലൈഫ് ഇന്റർനാഷണൽ വംശനാശഭീഷണി നേരിടുന്ന വിഭാഗത്തിലുൾപ്പെടുത്തിയിരിക്കുന്നു. 


</doc>
<doc id="391216" url="https://ml.wikipedia.org/wiki?curid=391216" title="ഗ്ലെൻ ടി. സീബോർഗ്">
ഗ്ലെൻ ടി. സീബോർഗ്

യുറേനിയത്തിനുശേഷമുള്ള പത്തോളം മൂലകങ്ങളുടെ കണ്ടുപിടിത്തത്തിനും നിർമ്മാണത്തിലും പങ്കുവഹിച്ച ഒരു അമേരിക്കൻ രസതന്ത്രജ്ഞനാണ് ഗ്ലെൻ ടി. സീബോർഗ് (Glenn Theodore Seaborg) (/ˈsiːbɔːrɡ/; ഏപ്രിൽ 19, 1912 ഫെബ്രുവരി 25, 1999). ഇത് അദ്ദേഹത്തിന് 1951 -ലെ രസതന്ത്രത്തിനുള്ള നോബൽ സമ്മാനം മറ്റു ചിലരോടൊപ്പം ലഭിക്കുന്നതിന് ഇടയാക്കി. ആവർത്തനപ്പട്ടികയിലെ ആക്ടിനൈഡ് സീരിസുകളെ ശരിയായ രീതിയിൽ അടുക്കുന്നതിനുള്ള ആക്ടിനൈഡ് സിദ്ധാന്തം അദ്ദേഹത്തിന്റെയാണ്.






</doc>
<doc id="391221" url="https://ml.wikipedia.org/wiki?curid=391221" title="യൂണിവേഴ്സിറ്റി ഓഫ് വാഷിങ്ടൺ">
യൂണിവേഴ്സിറ്റി ഓഫ് വാഷിങ്ടൺ

യൂണിവേഴ്സിറ്റി ഓഫ് വാഷിങ്ടൺ (സാധാരണയായി യു.ഡബ്ല്യൂ, വാഷിംഗ്ടൺ, അല്ലെങ്കിൽ അനൗപചാരികമായി "യു-ഡബ്" എന്നൊക്കെ വിളിക്കപ്പെടുന്നു) വാഷിങ്ടണിലെ സിയാറ്റിലിൽ സ്ഥിതിചെയ്യുന്നതും 1861 ൽ സ്ഥാപിക്കപ്പെട്ടതുമായ ഒരു പൊതു പൊതു ഗവേഷണ സർവ്വകലാശാലയാണ്.

പടിഞ്ഞാറൻ തീരദേശത്തെ ഏറ്റവും പഴയ സർവ്വകലാശാലകളിലൊന്നാണ് യൂണിവേഴ്സിറ്റി ഓഫ് വാഷിങ്ടൺ. സർവ്വകലാശാലയുടെ മൂന്നു കാമ്പസുകളിൽ ഏറ്റവും പഴയതും ഏറ്റവും വലുതും സിയാറ്റിലിലെ യൂണിവേഴ്സിറ്റി ജില്ലയിലും മറ്റു രണ്ടെണ്ണം ടക്കോമ, ബോത്തെൽ എന്നിവിടങ്ങളിലുമാണ്. അമേരിക്കൻ ഐക്യനാടുകളിലാകമാനമായി ഏറ്റവും ആദരിക്കപ്പെടുന്നതും മത്സരാധിഷ്ടിതവുമായി ഒരു സർവ്വകലാശാലയാണിത്. വാഷിങ്ടണിലാകെ ഈ സർവ്വകലാശാലയ്ക്ക് 26 യൂണിവേഴ്സിറ്റി ലൈബ്രറികൾ, യു.വി. ടവർ ഓഫീസ് ബിൽഡിംഗ്, ആർട്ട് സെന്ററുകൾ, മ്യൂസിയങ്ങൾ, ലക്ച്ചർ ഹാളുകൾ, ലബോറട്ടറികൾ, കോൺഫറൻസ് സെന്ററുകൾ എന്നിവ ഉൾപ്പെടെ 500 കെട്ടിടങ്ങളും 20 ദശലക്ഷം സ്ക്വയർഫീറ്റ് സ്ഥലസൌകര്യവുമാണുള്ളത്. 

യൂണിവേഴ്സിറ്റി ഓഫ് വാഷിങ്ടൺ ‘അസോസിയേഷൻ ഓഫ് അമേരിക്കൻ യൂണിവേഴ്സിറ്റീസ്’ എന്ന സംഘടനയിലെ അംഗമാണ്. നിരവധി അന്താരാഷ്ട്ര പ്രസിദ്ധീകരണങ്ങളിൽ ഈ സർവ്വകലാശാലയെ ലോകത്തെ ഏറ്റവും മികച്ച 15 സർവകലാശാലകളുടെ കൂടെ ഉൾപ്പെടുത്തിയിരിക്കുന്നു. ഈ സർവ്വകലാശാലയുടെ 140 ഡിപ്പാർട്ട്മെൻറുകൾ, വിവിധ കോളേജുകൾ, സ്കൂളുകൾ എന്നിവ മുഖേന ബാച്ചിലേഴ്സ്, മാസ്റ്റേർസ്, ഡോക്ടറേറ്റ് ഡിഗ്രികൾ എന്നിവ ഈ സർവ്വകലാശാല വാഗ്ദാനം ചെയുന്നു. ഈ സർവ്വകലാശാലയിലെ പൂർവ്വ വിദ്യാർത്ഥികൾ, ഫാക്കൽറ്റികൾ, വിദ്യാർത്ഥികൾ എന്നിവരിൽ  നോബൽ സമ്മാന ജേതാക്കൾ, പുലിറ്റ്സർ പ്രൈസ് വിജയികൾ, പണ്ഡിതന്മാർ അതുപോലെ തന്നെ പ്രമുഖ സ്ഥാപനങ്ങളിലെ അംഗങ്ങൾ എന്നിവർ ഉൾപ്പെടുന്നു.

അമേരിക്കൻ ഐക്യനാടുകളിലെ ഏറ്റവും മികച്ച മെഡിക്കൽ സ്കൂൾ ഈ സർവ്വകലാശാലയിലാണുള്ളത്, അതുപോലെ തന്നെ ബിസിനസ്, കമ്പ്യൂട്ടർ സയൻസ്, എൻജിനീയറിങ്, നിയമ, ഫാർമസി, സ്റ്റാറ്റിസ്റ്റിക്സ് തുടങ്ങിയവിലും രാജ്യങ്ങളിലെ മികച്ച സ്കൂളുകൾ ഈ യൂണിവേഴ്സിറ്റിയിലാണ് സ്ഥിതി ചെയ്യുന്നത്. 

അത്ലറ്റിക്സിൽ ഇത് NCAA Division I Pac-12 Conference (Pac-12) ഉമായി മത്സരിക്കുന്നു. ഇവിടുത്തെ അത്ലറ്റിക് ടീമുകളെ ഹസ്കിസ് എന്നു വിളിക്കുന്നു.

1854-ൽ പ്രവിശ്യാ ഗവർണറായിരുന്ന ഇസാക്ക് സ്റ്റീവൻസ്, വാഷിങ്ടണിൽ ഒരു സർവകലാശാല സ്ഥാപിക്കണമെന്നു ശിപാർശ ചെയ്തിരുന്നു. മെതോഡിസ്റ്റ് ധർമ്മോപദേശകനായിരുന്ന ഡാനിയൽ ബാഗ്ലി ഉൾപ്പെടെയുല്ള പ്രമുഖ സിയാറ്റിൽ പ്രാദേശ നിവാസികൾ ഇത് നഗരത്തിന്റെ പ്രാബല്യവും അഭിമാനവും ഉയർത്തുന്നതിനുള്ള ഒരു അവസരമായി കണ്ടു. സ്കൂൾ സ്ഥാപിക്കുന്നതിന്റെ പ്രാധാന്യം സംബന്ധിച്ച് സിയാറ്റിലിന്റെ ആദ്യകാല സ്ഥാപകനും പ്രാദേശിക നിയമനിർമ്മാണ സഭയിലെ അംഗമുമായിരുന്ന ആർതർ എ. ഡെന്നിയെ അവർ ബോദ്ധ്യപ്പെടുത്തി.

രണ്ട് സർവകലാശാലകൾ തുടക്കത്തിൽ ചാർട്ടേർഡ് ചെയ്യപ്പെട്ടുവെങ്കിലും ഈ തീരുമാനം റദ്ദു ചെയ്യപ്പെടുകയും പിന്നീട് പ്രാദേശികയമായ സംഭാവന ചെയ്ത് ഭൂമി ലഭ്യമായിരുന്നു എന്നതിനാൽ ലൂയിസ് കൗണ്ടിയിൽ മാത്രമായി ഒരു സർവകലാശാലയ്ക്ക് അനുകൂലമായി തീരുമാനം കൈക്കൊള്ളുകയും ചെയ്തു.  നിർദ്ദിഷ്ട സ്ഥലങ്ങളിലൊന്നും തന്നെ നടപടികളുണ്ടാകാത്ത സാഹചര്യത്തിൽ 1858 ൽ സിയാറ്റിലിന്റെ കാര്യത്തിൽ ഒരു പുനർവിചിന്തനത്തിനായി ആർതർ എ. ഡെന്നി നിയമസഭയിലേയ്ക്ക് അപേക്ഷ സമർപ്പിച്ചു.

1861 ൽ ഒരു പുതിയ സർവ്വകലാശാലാ കാമ്പസിനായി സിയാറ്റിലിൽ 10 ഏക്കർ (4 ഹെക്ടർ) സ്ഥലം പരിശോധനാവിധേയമായി. ആർതറും മേരി ഡെന്നിയും ചേർന്ന് എട്ട് ഏക്കർ സംഭാവന ചെയ്തു. മറ്റു പ്രഥമ പ്രവർത്തകരായിരുന്ന എഡ്വേർഡ് ലാൻഡർ, ചാർളി, മേരി ടെറി എന്നിവർ രണ്ടു ഏക്കറിലധികം വരുന്ന പ്രദേശം സിയാറ്റിൽ നഗരമദ്ധ്യത്തിനു സമീപമുള്ള ‘ഡെന്നീസ് നോൾ’ എന്ന മൊട്ടക്കുന്നിൽ സംഭാവന ചെയ്തു. കൂടുതൽ സുവ്യക്തമായി, ഈ ഭൂഭാഗത്തിന്റെ അതിരുകൾ പടിഞ്ഞാറ് ഫോർത്ത് അവന്യൂ, കിഴക്ക് സിക്സ്ത്ത് അവന്യൂ, വടക്ക് യൂണിയൻ സ്ട്രീറ്റ്, തെക്ക് സെനെക സ്ട്രീറ്റുകൾ എന്നിവയായിരുന്നു.

1861 നവംബർ 4 ന് യൂണിവേഴ്സിറ്റി ഓഫ് വാഷിംഗ്ടൺ,  ‘ടെറിട്ടോറിയൽ യൂണിവേഴ്സിറ്റി ഓഫ് വാഷിങ്ടൺ’ ആയി തുറന്നു പ്രവർത്തനമാരംഭിച്ചു. നിയമസഭ സർവ്വകലാശാലയിൽ ചേർക്കുവാനുള്ള വ്യവസ്ഥകൾ പാസാക്കുകയും 1862 ൽ ഒരു ബോർഡ് ഓഫ് റീജന്റ് രൂപീകരിക്കുകയും ചെയ്തു. ബാലാരിഷട്തകൾ കാരണമായി ഈ വിദ്യാഭ്യാസ സ്ഥാപനം മൂന്നു തവണ അടച്ചുപൂട്ടിയിരുന്നു; ആദ്യതവണ വിദ്യാർത്ഥികളുടെ കുറവുമൂലവും 1867ലും 1876 ലും മൂലധനത്തിന്റെ കുറവുമൂലവുമായിരുന്നു ഇങ്ങനെ സംഭവിച്ചത്. എന്നിരുന്നാലും, 1876 ൽ സർവ്വകലാശാലയുടെ ആദ്യ ബിരുദധാരിയായ ക്ലാര അന്റോണെറ്റ് മക്കാർട്ടി വിൽറ്റന് ശാസ്ത്രത്തിൽ ബാച്ച്ലേർ ബിരുദം നല്കുവാൻ സാധിച്ചു.

1889 ൽ വാഷിംഗ്ടൺ സ്റ്റേറ്റ്, യൂണിയനിൽ ചേർന്നപ്പോൾ, സിയാറ്റിലും യൂണിവേഴ്സിറ്റിയും കാതലായി വളർന്നു.

യൂണിവേഴ്സിറ്റി ഓഫ് വാഷിങ്ടണിലെ മൊത്തം ബിരുദ പ്രവേശനം 30 ൽനിന്ന് 300 വരെ വിദ്യാർത്ഥികളായി വർദ്ധിച്ചു. വികസനം അനിവാര്യമായിരുന്ന കാലഘട്ടത്തിൽ, ഈ സർവ്വകലാശാലയിലെ ദ്രുതഗതിയിൽ വളരുന്ന വിദ്യാർത്ഥി സമൂഹത്തിന്റേയും ഫാക്കൽറ്റികളുടെയും സേവനത്തെ പൂർവാധികം മെച്ചപ്പെടുത്തുന്നതിനു് ഒരു പുതിയ ക്യാമ്പസ് കണ്ടെത്തുന്നതിനായി UW ബിരുദധാരി എഡ്മണ്ട് മീനി അധ്യക്ഷനായി ഒരു പ്രത്യേക ലെജിസ്ളേറ്റീവ് കമ്മിറ്റി രൂപീകരിക്കപ്പെട്ടു. അന്തിമമായി ഈ കമ്മിറ്റി,  സിയാറ്റിൽ നഗരമദ്ധ്യത്തിന് വടക്കുകിഴക്കായി ‘യൂണിയൻ ബേ’ എന്നു വിളിക്കപ്പെടുന്ന സ്ഥലത്ത് ഒരു സ്ഥലം തിരഞ്ഞെടുക്കുകയും ഇതു വാങ്ങുന്നതിനും നിർമ്മാണപ്രവർത്തനങ്ങൾക്കുമായി പണം സ്വരൂപിക്കുകയും ചെയ്തു.

1895 ൽ സർവ്വകലാശാല, പുതുതായി നിർമ്മിക്കപ്പെട്ട ഡെന്നി ഹാൾ നിലനിൽക്കുന്ന പുതിയ കാമ്പസിലേയ്ക്കു മാറ്റി സ്ഥാപിക്കപ്പെട്ടു. യൂണിവേഴ്സിറ്റി പ്രതിനിധികൾ പഴയ കാമ്പസ് വിൽക്കാൻ ശ്രമിക്കുകയും അതിൽ പരാജയപ്പെടുകയും ചെയ്തു. ഒടുവിൽ ഈ പ്രദേശം വാടകയ്ക്ക് കൊടുക്കുകയും ചെയ്തു. പിൽക്കാലത്ത് ‘മെട്രോപോളിറ്റൻ ട്രാക്റ്റ്’ എന്നറിയപ്പെട്ട ഇത് ആധുനികകാല സിയാറ്റിലിലെ സർവ്വകലാശാലയുടെ ഏറ്റവും മൂല്യവത്തായ റിയൽ എസ്റ്റേറ്റുകളിൽ ഒന്നായിത്തീരുകയും ദശലക്ഷക്കണക്കിന് വരുമാനം ഇതിൽനിന്ന് ഉണ്ടാക്കുകയും ചെയ്തു. 

യഥാർത്ഥ ടെറിട്ടോറിയൽ യൂണിവേഴ്സിറ്റി കെട്ടിടം കാലപ്പഴക്കത്താൽ 1908 ൽ തകർന്നു വീണിരുന്നു, അതിന്റെ പഴയ സൈറ്റിൽ ഇപ്പോൾ ഫെയർമോണ്ട് ഒളിംപിക് ഹോട്ടൽ നിലനിൽക്കുന്നു.

യൂണിവേഴ്സിറ്റി ഓഫ് വാഷിങ്ടണിന്റെ ആദ്യത്തെ കെട്ടിടത്തിന്റെ മാത്രം ശേഷിപ്പുകൾ നാലു 24 അടി (7.3 മീ) വെള്ള, കൊത്തുപണികളുള്ള ദേവദാരു, ഇരുമ്പു തൂണുകൾ മാത്രമാണ്. യൂണിവേഴ്സിറ്റിയിലെ ആദ്യത്തെ ബിരുദധാരികളിരൊരാളും സർവ്വകലാശാലയുടെ മുൻ തലവനുമായിരുന്ന എഡ്മണ്ട് എസ്. മീനിയാണ് വീണ്ടെടുത്തത്. മീനിയും സഹപ്രവർത്തകനായിരുന്ന ഡീൻ ഹെർബർട്ട് ടി. കൺഡൺ എന്നിവർ ഈ നാലു തൂണുകളെ "ലോയൽറ്റി", "ഇൻഡസ്ട്രി," "ഫെയിത്ത്", "എഫിഷ്യൻസി" അല്ലെങ്കിൽ "ലൈഫ്" എന്നീ പേരുകളിലാണ് വിശേഷിപ്പിച്ചത്. ഈ തൂണുകൾ ഇപ്പോൾ സർവ്വകലാശാലാവളപ്പിലെ സിൽവൻ ഗ്രോവ് തിയേറ്ററിൽ നിലനിൽക്കുന്നു.

1909 ലെ ‘അലാസ്ക-യൂക്കോൺ-പസഫിക് എക്സപോസിഷൻ’ ന്റെ സംഘാടകർ തങ്ങളുടേ ലോകമേളയുടെ മികച്ച സൈറ്റായി അക്കാലത്ത് മിക്കവാറും അവികസിതമായിരുന്ന സർവ്വകലാശാലാ വളപ്പ് തെരഞ്ഞെടുത്തിരുന്നു. അവർ വാഷിങ്ങ്ടൺ ബോർഡ് ഓഫ് റീജന്റ്സുമായി പൊതുപ്രദർശനത്തിന് കാമ്പസ് വളപ്പ് ഉപയോഗിക്കുന്നതിനായി ഒരു കരാറിൽ ഒപ്പുവെച്ചിരുന്നു. ഇതിനു പകരം സർവ്വകലാശാലാ കാമ്പസിനുള്ളിൽ മേളയ്ക്കു വേണ്ടി ഏർപ്പെടുത്തിയ വികസനങ്ങൾ മേള ഒഴിയുന്നതോടെ കാമ്പസിനുവേണ്ടി പ്രയോജനപ്പെടുത്തുക എന്ന ക്രമീകരണമായിരുന്നു ചെയ്തിരുന്നത്. ഈ ക്രമീകരണം, ജോൺ ചാൾസ് ഓംസ്റ്റെഡുമായി ചേർന്ന് ഒരു വിശദമായ സൈറ്റ് പദ്ധതിയും നിരവധി കെട്ടിടങ്ങൾ തയ്യാറാക്കുന്നതിനുമുള്ള പദ്ധതികളിലേയക്കു നയിച്ചു. ഈ പദ്ധതി പിന്നീട് കാമ്പസ് മൊത്തം ഉൾപ്പെടുന്ന ഒരു മാസ്റ്റർ പ്ലാനായി സംയോജിപ്പിക്കുകയും കാമ്പസ് ലേഔട്ടിനെ സ്ഥിരമായി സ്വാധീനിക്കുന്ന പദ്ധതിയായി മാറുകയും ചെയ്തു.

1990-ൽ വാഷിംഗ്ടൺ സർവകലാശാല ബൊതെൽ, ടാക്കോമ എന്നിവിടങ്ങളിൽ അധിക കാമ്പസ്സുകൾ തുറന്നു. രണ്ട് വർഷത്തെ ഉന്നതവിദ്യാഭ്യാസം പൂർത്തിയാക്കിയ വിദ്യാർത്ഥികളെയാണ് തുടക്കത്തിൽ ഉദ്ദേശിച്ചെങ്കിലും, രണ്ട് സ്കൂളുകളും നാല് വർഷത്തെ ബിരുദം നൽകുന്ന സർവ്വകലാശാലകളായി മാറി. 

യൂണിവേഴ്സിറ്റി ഓഫ് വാഷിങ്ടണിന്റെ സിയാറ്റിലെ പ്രധാന കാമ്പസ്, യൂണിയൻ, പോർട്ടേജ് ഉൽക്കടൽ തീരത്ത് കിഴക്ക് കാസ്കേഡ് റേഞ്ചും പടിഞ്ഞാറ് ഒളിമ്പിക് മലനിരകളും കാണാവുന്ന രീതിയിൽ സ്ഥിതി ചെയ്യുന്നു. 


</doc>
<doc id="391228" url="https://ml.wikipedia.org/wiki?curid=391228" title="കണ്മണിക്കൊരുമ്മ (ഉഷ്ണഭൂമി)">
കണ്മണിക്കൊരുമ്മ (ഉഷ്ണഭൂമി)

1982-ൽ സിറ്റി കമ്പൈൻസ്സിന്റെ ബാനറിൽ പി.കെ. കൃഷ്ണൻ നിർമ്മാണവും സംവിധാനവും നിർവ്വഹിച്ച മലയാളചലച്ചിത്രമാണ് കണ്മണിക്കൊരുമ്മ (ഉഷ്ണഭൂമി) (English: ).





</doc>
<doc id="391234" url="https://ml.wikipedia.org/wiki?curid=391234" title="സാമ്പത്തിക പ്രത്യയശാസ്ത്രം">
സാമ്പത്തിക പ്രത്യയശാസ്ത്രം

സാമ്പത്തിക സിദ്ധാന്തങ്ങളും സാമ്പത്തികപ്രത്യയശാസ്ത്രവും വ്യത്ത്യാസപ്പെട്ടിരിക്കുന്നത് അവയുടെ സമീപനത്തിലാണ്.സാമ്പത്തിക സിദ്ധാന്തങ്ങൾ വിശദീകരണങ്ങളിൽ ഊന്നൽ നൽകുമ്പോൾ സാമ്പത്തികപ്രത്യയശാസ്ത്രങ്ങൾ ഒരു പ്രത്യേക കാഴ്ചപ്പാടിന്റെയോ,മാതൃകയുടെയോ അടിസ്ഥാനത്തിൽ സമ്പദ്ഘടന എങ്ങനെ പ്രവർത്തിക്കണമെന്നും അതിന്റെ ഉദ്ദേശവും ലക്ഷ്യവും എന്താകണമെന്നും നിർവചിക്കാൻ ശ്രമിക്കുന്നു.അങ്ങനെയെങ്കിലും പ്രത്യയശാസ്ത്ര ചായ്വുകൾ സാമ്പത്തികസിദ്ധാന്തങ്ങളുടെ രീതിശാസ്ത്രത്തെയും അപഗ്രഥനത്തെയും സ്വാധീനിക്കുമെന്നതിനാൽ രണ്ടും പരസ്പരം ബന്ധപ്പെട്ടിരിക്കുന്നു.
മുതലാളിത്ത സമ്പദ്വ്യവസ്ഥയിൽ ഉത്പാദനോപാദികൾ ഏതാണ്ട് മുഴുവനായും സ്വകാര്യ ഉടമസ്ഥതയിലായിരിക്കും.ലാഭേച്ഛയാണ് അതിനെ ചലിപ്പിക്കുക.വിപണിയിലെ സർക്കാർ ഇടപെടലുകൾ, പൊതു ഉടമസ്ഥതയുടെ സാന്നിദ്ധ്യം ഒക്കെ അനുസരിച്ച് മുതലാളിത്തം പലവിധത്തിൽ നടപ്പിൽ വരുത്താം.ഉദാഹരണത്തിന് മിശ്ര സമ്പദ്വ്യവസ്ത;മിശ്രസമ്പദ്വ്യവസ്ഥയിൽ സർക്കാർ വിപണീയിൽ കാര്യമായിത്തന്നെ ഇടപെടുകയും,പലവിധ സേവനങ്ങൾ നൽകുകയും ചെയ്യുന്നു.എന്നാൽ ലേസേഫേർ വ്യവസ്ഥയിൽ സർക്കാർ ഇടപെടൽ കോടതിയും പട്ടാളവും പോലീസുമായി പരിമിതപ്പെട്ടിരിക്കുന്നു.ഇനി,സർക്കാർ മുതലാളിത്തത്തിൽ,വ്യാപാരസ്ഥാപനങ്ങളു വ്യവസായവുമൊക്കെ സർക്കാർ തന്നെ നടത്തുന്നു.


</doc>
<doc id="391235" url="https://ml.wikipedia.org/wiki?curid=391235" title="പറളിക്കുന്ന് ജുമാ മസ്ജിദ്">
പറളിക്കുന്ന് ജുമാ മസ്ജിദ്

വയനാട് ജില്ലയിലെ കമ്പളക്കാടിന് അടുത്ത് മുട്ടിൽ പഞ്ചായത്തിലും കണിയാമ്പറ്റ പഞ്ചായത്തിലുമായി നിലകൊള്ളുന്ന മനോഹരമായ ഒരു ചെറിയ ഗ്രാമമാണ് പറളിക്കുന്ന്.പറളിക്കുന്നിന്റെ ഹൃദയ ഭാഗത്ത് സ്ഥിതി ചെയ്യുന്ന വലിയ ജുമാ മസ്ജിദാണ് പറളിക്കുന്ന്ജുമാ മസ്ജിദ്.സമസ്ത കേരള ജംഇയ്യത്തുൽ ഉലമ ഇ.കെ വിഭാഗം ത്തിന് കീഴിലാണ് മസ്ജിദിന്റെ പ്രവർത്തനം നടന്ന് വരുന്നത് 


</doc>
<doc id="391242" url="https://ml.wikipedia.org/wiki?curid=391242" title="ആദ്യപാഠം (ചലച്ചിത്രം)">
ആദ്യപാഠം (ചലച്ചിത്രം)

1977-ൽ സുഗുണ സ്ക്രീൻസ്സിന്റെ ബാനറിൽ അടൂർ ഭാസി സംവിധാനം ചെയ്ത മലയാളചലച്ചിത്രമാണ് ആദ്യപാഠം (English: ).




</doc>
<doc id="391248" url="https://ml.wikipedia.org/wiki?curid=391248" title="ഗോമേദകം (നവരത്നം)">
ഗോമേദകം (നവരത്നം)

നവരത്‌നങ്ങളിൽ ശ്രേഷ്ഠമായ ഗോമേദകം (Hessonite Garnet) പുരാണകഥകൾ പ്രകാരം സൈംഹികേയൻ എന്ന അസുരനായ രാഹുവിന്റെ രത്‌നമായാണ് അറിയപ്പെടുന്നത്. ഇവയ്ക്ക് സംസ്‌കൃതത്തിൽ ഗോമേദക്, പിങ്‌സ്പടിക്, തമോമണി, രാഹുരത്‌നം തുടങ്ങിയ പേരുകളുണ്ട്. ധൈര്യം, വലിയ ആഗ്രഹങ്ങൾ , ആത്മവിശ്വാസം, പുതിയ വെല്ലുവിളികൾ ഏറ്റെടുക്കാനുള്ള കഴിവ് എന്നിവയുടെ രത്‌നമായാണ് അറിയപ്പെടുന്നത്. ക്രിസ്തുവിന് 3100 വർഷങ്ങൾക്ക് മുമ്പ് തന്നെ ഈജിപ്തുകാർ ഗാർനെറ്റ് പതിച്ച ആഭരണങ്ങൾ ധരിച്ചിരുന്നതായും, അന്നത്തെ യോദ്ധാക്കൾ ഇഷ്ടരത്‌നമായ ഇവയെ അവരുടെ ആയുധങ്ങളിൽ പതിച്ചിരുന്നതായും ചരിത്രം രേഖപ്പെടുത്തുന്നു. സോളമൻ ചക്രവർത്തിയുടെ വിജയങ്ങൾക്ക് പിന്നിൽ ഈ വിശിഷ്ടരത്‌നത്തിന്റെ അനുഗ്രഹം ഉണ്ടായിരുന്നുവെന്നു അദ്ദേഹം വിശ്വസിച്ചിരുന്നു. ബൈബിളിലെ നോഹക്കും ആത്മവിശ്വാസവും വെളിച്ചവും പകർന്നു നൽകിയവയിൽ ഒരു പങ്ക് ഗാർനെറ്റിന് ഉണ്ടായിരുന്നു. ഈജിപ്തിൽ മരണപ്പെടുന്ന വിശിഷ്ടരുടെയും യോദ്ധാക്കളുടെയും ശവശരീരത്തിൽ ഗാർനെറ്റ് പതിക്കുന്ന ചടങ്ങും നില നിന്നിരുന്നു. 19- ആം നൂറ്റാണ്ടിൽ വെടിയുണ്ടയുടെ (ബുള്ളറ്റ്) ആകൃതിയിൽ ഈ കല്ല് രൂപപ്പെടുത്തി വെടി വക്കാനും ഒരു വിഭാഗം ആൾക്കാർ ഉപയോഗിച്ചിരുന്നു. വലാസുരൻ എന്ന അസുരന്റെ ശരീരത്തിലെ കൊഴുപ്പാണ് ഗോമേദകക്കല്ലുകളായി മാറിയതെന്നാണ് പുരാണം പറയുന്നത്.

വജ്രം, പുഷ്യരാഗം എന്നീ രത്‌നങ്ങളെ പോലെ കാഠിന്യമില്ലാത്ത ഗാർനെറ്റിന്റെ കാഠിന്യം 7 - 7.5 ആകുന്നു. ഗാർനെറ്റ് കാൽസ്യത്തിന്റെയും അലുമിനിയത്തിന്റെയും സിലിക്കേറ്റ് ആണ്. ഗാർനെറ്റ് കുടുംബത്തിൽ പല തരം കല്ലുകളുണ്ട്. ഗ്രോസ്സുലർ വിഭാഗത്തിൽ പെടുന്ന ഹെസ്സനേറ്റ് ഗാർനെറ്റ് (hessonite garnet) കാഴ്ചയ്ക്ക് നല്ല ചുവപ്പ് നിറത്തിൽ തരിതരിയായ വർണത്തിൽ (Grossular or granular shades) ചാലിച്ചെടുത്ത നല്ല തിളക്കമുള്ളവയാണ്. അൾട്രാ വയലറ്റ് കോസ്മിക് രശ്മികളോട് ബന്ധമുള്ളതായിട്ടാണ് അനുഭവപ്പെടുന്നത്. ഇവിടെ ലഭിക്കുന്ന മറ്റൊരു വിഭാഗം പൈറോപ്ർ ഗാർനെറ്റ് (Pyropr garnet) ആണ്. അവ തവിട്ടു കലർന്ന ചുമപ്പ്, മഞ്ഞ എന്നീ നിറങ്ങളാണ്. ഗാർനെറ്റിനെ ഉൾപ്പെടുത്തിയിരിക്കുന്നത് ഉപരത്‌നങ്ങളുടെ വിഭാഗത്തിലാണ്. വടക്കേ ഇൻഡ്യയിൽ ടുസ്സാ, സാഫി, ആംബർ എന്നീ രത്‌നങ്ങൾ ഗോമേദകത്തിന് പകരം ഉപയോഗിക്കുന്നുണ്ട്. ഗാർനെറ്റ് പച്ചയുൾപ്പെടെ പല നിറങ്ങളിലും ലഭ്യമാണ്. ഇവ ചെക്കോസ്‌ളാവാക്യ, ശ്രീലങ്ക, ഇൻഡ്യ, സൗത്ത് ആഫ്രിക്ക, റഷ്യ, അമേരിക്ക, ബ്രസീൽ , ബർമ്മ എന്നിവിടങ്ങളിലെ ഖനികളിൽ നിന്നും ലഭിക്കുന്നു. 19- ആം നൂറ്റാണ്ടിന് മുമ്പ് റെഡ് സ്പിനൽ പോലെ ഗാർനെറ്റിനെയും റൂബി ആണെന്നു ധരിച്ചിരുന്നു. അമേരിക്കയിലെ അരിസോണയിൽ നിന്നും ലഭിക്കുന്നവയെ 'അരിസോണ റൂബി', 'അരിസോണ സ്പിനൽ ' എന്നീ പേരുകളിലും അറിയപ്പെട്ടിരുന്നു. 



</doc>
<doc id="391253" url="https://ml.wikipedia.org/wiki?curid=391253" title="ആരാധന (ചലച്ചിത്രം)">
ആരാധന (ചലച്ചിത്രം)

ശാരദ & സത്യാ കമ്പൈൻസ്സിന്റെ ബാനറിൽ 1977-ൽ സത്യദേവി നിർമ്മിച്ച മലയാളചലച്ചിത്രമാണ് ആരാധന (English: ). മധു ആണ് ഈ ചിത്രം സംവിധാനം ചെയ്തത്.

ഭാര്യ മരിച്ചു പോയതും രണ്ട് കുട്ടികളുടെ പിതാവും ആയ ആനന്ദ് എന്ന യുവ എഞ്ചിനീയർ തന്റെ അമ്മയുടെ നിബ്ബന്ധത്തിന് വഴങ്ങി വീണ്ടും വിവാഹിതനാകുന്നു. ഊമയായ ശാരദയെയായിരുന്നു അയാൾ വിവാഹം കഴിച്ചത്. പക്ഷേ, ശാരദ ഗർഭിണിയാകുമ്പോൾ ആനന്ദ് ആശങ്കയിലാകുന്നു. ജനിക്കുന്ന കുട്ടി ശാരദയെപ്പോലെ ഊമയായിരിക്കുമോ? ഈ സംശയം ബലപ്പെട്ടപ്പോൾ ആനന്ദ് ശാരദയെ അബോർഷനുവേണ്ടി നിർബ്ബന്ധിക്കുന്നു. എന്നാൽ ശാരദ അതിന് ഒട്ടും തയ്യാറല്ലായിരുന്നു. ആനന്ദിന്റെ നിർബ്ബന്ധബുദ്ധി സഹിക്കാവുന്നതിലും അപ്പുറമായപ്പോൾ ശാരദ ആനന്ദിന്റെ വീടുവിട്ടിറങ്ങുന്നു. തുടർന്നുള്ള സംഭവ വികാസങ്ങളുടെ കഥയാണ്‌ ഈ ചിത്രം.





</doc>
<doc id="391257" url="https://ml.wikipedia.org/wiki?curid=391257" title="അർക്കാൻസാസ് സ്റ്റേറ്റ് യൂണിവേഴ്സിറ്റി">
അർക്കാൻസാസ് സ്റ്റേറ്റ് യൂണിവേഴ്സിറ്റി

അർക്കൻസാസ് സ്റ്റേറ്റ് യൂണിവേഴ്സിറ്റി (എ-സ്റ്റേറ്റ് എന്നും അറിയപ്പെടുന്നു) അമേരിക്കൻ ഐക്യനാടുകളിലെ അർക്കാൻസാസിലുള്ള ഒരു പൊതു ഗവേഷണ സർവ്വകലാശാലയാണ്. ഈ സർവ്വകലാശാല സംസ്ഥാനത്തെ രണ്ടാമത്തെ ഏറ്റവും വലിയ കോളജ് സിസ്റ്റമായ അർക്കൻസാസ് സ്റ്റേറ്റ് യൂണിവേഴ്സിറ്റി സിസ്റ്റത്തിന്റെ മുൻനിര ക്യാമ്പസാണ്. അതുപോലെതന്നെ ഇത് വിദ്യാർത്ഥികളുടെ അംഗസംഖ്യയനുസരിച്ച് സംസ്ഥാനത്തെ രണ്ടാമത്തെ വലിയ യൂണിവേഴ്സിറ്റിയുംകൂടിയാണ്.

അമേരിക്കൻ ഐക്യനാടുകളിലെ അർക്കൻസാസ് സംസ്ഥാനത്ത് ജൊൻസ്ബോറോവിലെ ക്രൗളിസ് റിഡ്ജിനു മുകളിൽ 1,376 ഏക്കർ (5.6 കിമീ2) പ്രദേശത്താണ് ഇത് സ്ഥിതിചെയ്യുന്നത്. സർവ്വകലാശാല അതിന്റെ ജന്മശതാബ്ദി 2009 ൽ ആഘോഷിച്ചിരുന്നു.


</doc>
<doc id="391260" url="https://ml.wikipedia.org/wiki?curid=391260" title="നാരദ സ്റ്റിംഗ് ഓപ്പെറെഷൻ">
നാരദ സ്റ്റിംഗ് ഓപ്പെറെഷൻ

ഒരു സ്വതന്ത്ര ഓൺലയിൻ മാധ്യമ സ്ഥാപനമാണ്‌ നാരദ. 

ഹിന്ദു പുരാണത്തിലെ നാരദ മഹർഷിയാണ് ഒരിടത്ത് നിന്നും മറ്റൊരിടത്തേക്ക് വർത്ത്മാനങ്ങളെ എത്തിച്ചിരുന്ന ഏറ്റവും പഴക്കം ചെന്ന പത്രസ്ഥാപനം എന്നാണ് നാരദ ന്യൂസ് ചീഫ് എഡിറ്റർ മാത്യൂ സാമുവേൽ പേരിന്റെ ഉത്ഭവത്തെ കുറിച്ച് പറയുന്നത്. 

നാരദ സ്റ്റിങ് ഓപ്പറേഷൻ തെഹൽകയുടെ നേതൃത്വത്തിൽ ആരംഭിച്ച ഒരു ഒളിക്യാമറ അന്വേഷണം ആയിരുന്നു. ഒളിക്യാമറ ദൃശ്യങ്ങൾ തെഹൽക  വഴി പുറത്തുവിടുന്നതിൽ കാലതാമസമുണ്ടായതിനാൽ രണ്ടു വര്ഷങ്ങള്ക്കു ശേഷം നാരദയുടെ വെബ്സൈറ്റ് വഴി പൊതുജനങ്ങൾക്കായി പുറത്തുവിടുകയായിരുന്നു 52 മണിക്കൂർ ദൈർഘ്യമുള്ള ദൃശ്യങ്ങൾ ധാരാളം മുതിർന്ന രാഷ്ട്രീയ നേതാക്കൾ കൈക്കൂലി കൈപറ്റുന്നതായിരുന്നു. 12 മുതിർന്ന തൃണമൂൽ നേതാക്കൾക്ക് അഴിമതിയിൽ പങ്കുള്ളതായി ദൃശ്യങ്ങൾ സൂചിപ്പിക്കുന്നു. 25 ലക്ഷം രൂപ ചെലവ് പ്രതീക്ഷിച്ച ഓപ്പറേഷന് 80 ലക്ഷത്തോളം രൂപ ആവശ്യമായ് വന്നു. ഇപ്പോൾ സിബിഐ യും എൻഫോഴ്‌സ്‌മെന്റ് ഡിറക്ടറേറ്റും ഈ കേസ് അന്വേഷിക്കുന്നു . 

ഇന്ത്യയിലെ ന്യൂസ് മാഗസിനായ തെഹൽക്കയാണ് നാരദ സ്റ്റിങ് ഓപ്പറേഷൻ തുടങ്ങിവച്ചത്. ശാരദ ഗ്രൂപ്പിന്റെ സാമ്പത്തിക തട്ടിപ്പ് പുറത്തുവന്നത് ഈ സമയമായിരുന്നു ,അതിനാൽ പശ്ചിമ ബംഗാളിലെ രാഷ്ട്രീയനേതാക്കളായിരുന്നു സ്റ്റിങ് ഓപ്പറേഷന്റെ ആദ്യ ലക്ഷ്യം.

ദി ടെലിഗ്രാഫ് പത്രത്തിന് നൽകിയ അഭിമുഖത്തിൽ ഇസ്രായേൽ ചാരസംഘടന മൊസ്സാദിന്റെ ഉദ്യോഗസ്ഥനായ മൈക്ക് ഹറാനിയാണ് തനിക്ക് പ്രചോദനമായതെന്ന് മാത്യു സാമുവൽ പറഞ്ഞു. ഇമ്പക്സ് കൺസൾട്ടൻസി സൊല്യൂഷൻസ് എന്ന ചെന്നൈ കേന്ദ്രമാക്കി പ്രവർത്തിക്കുന്ന വ്യാജ കമ്പനിയുടെ മുതിർന്ന ഓഫീസറായി ഒരു മറ നിർമ്മിക്കാൻ മാത്യു സാമുവൽ ഒരു സുഹൃത്തിനോട് ആവശ്യപ്പെട്ടു. സന്തോഷ് ശങ്കരൻ എന്നപേരിൽ ഒരു ആധാർ കാർഡും ഒരു പ്രത്യേക വെബ്സൈറ്റിൽ ലിസ്റ്റ് ചെയ്ത ഫോൺ കോളുകളോട് പ്രതികരിക്കാൻ ഒരു റിസപ്‌ഷനിസ്റ്റിനെയും ഓപ്പറേഷനുവേണ്ടി ലഭിച്ചു. കമ്പനി രജിസ്റ്റർ ചെയ്തു. ഒരു ടാക്സി ഡ്രൈവറുടെ സഹായത്തോടെ ഉദ്യോഗസ്ഥരെ പറ്റി സാമുവൽ അന്വേഷണം  തുടങ്ങിവച്ചു. 25 ലക്ഷം രൂപ നീക്കിവച്ച ഈ പ്രോജെക്ടിന് 80 ലക്ഷത്തോളം ചെലവ് വന്നു.

രണ്ട് വർഷങ്ങൾക്ക് ശേഷമാണ് സ്റ്റിങ് ഓപ്പറേഷൻ ടേപ്പുകൾ നാരദന്യൂസ്.കോം എന്ന പേരിൽ പുറത്തുവിട്ടത്. തെഹെല്ക ഈ ടേപ്പുകൾ പുറത്തുവിടാൻ താല്പര്യം കാണിക്കാതിരുന്നതിനാലാണ് ഇങ്ങനെ ചെയ്തതെന്ന് സാമുവൽ പറഞ്ഞു.

മാത്യു സാമുവലും സഹപ്രവർത്തക എയ്ഞ്ചൽ അബ്രഹാമും 2011 ൽ ഷൂട്ട് ചെയ്ത 52 മണിക്കൂർ ദൈർഘ്യമുള്ള  വീഡിയോ ഫൂട്ടേജുകളിൽ പ്രമുഖ രാഷ്ട്രീയനേതാക്കളോട് സാദൃശ്യമുള്ള വ്യക്തികൾ  ഇമ്പക്സ് കാൾസൾട്ടൻസി സൊല്യൂഷൻസ് എന്ന ഇല്ലാത്ത കമ്പനിക്കായി അനധികൃത സഹായങ്ങൾ ചെയ്യുവാൻ മാത്യു സാമുവലിന്റെ പക്കൽ നിന്ന് കൈക്കൂലി സ്വീകരിക്കുന്ന ദൃശ്യങ്ങൾ കാണാം. തൃണമൂൽ കോൺഗ്രസ് അംഗം കെ ഡി സിങാണ് ഈ ഓപ്പറേഷനുവേണ്ടി മുഴുവൻ പണവും നൽകിയതെന്ന് പിന്നീട് സാമുവൽ ആരോപിക്കുന്നുണ്ട്.

തുടക്കത്തിൽ രാഷ്ട്രീയ ഗൂഢാലോചനയാണെന്ന് പറഞ്ഞ്  തൃണമൂൽ കോൺഗ്രസ് സ്റ്റിംഗിനെ തള്ളിക്കളഞ്ഞു. ഡെറെക്ക് ഒ ബ്രയാൻ എന്ന തൃണമൂൽ വക്താവ് പ്രതിപക്ഷത്തിന്റെ കുപ്രചാരണമാണിതെന്നും അങ്ങനെയൊരു ഓപ്പറേഷൻ നടന്നിട്ടില്ലെന്നും വാദിച്ചു. പിന്നീട് ലഭിച്ച പണം സംഭാവനയായിരുന്നെന്ന് തൃണമൂൽ കോൺഗ്രസ് പറഞ്ഞു.

കമ്മ്യൂണിസ്റ്റ് പാർട്ടി ഓഫ് ഇന്ത്യ മാർക്സിസ്റ്റ് (സിപിഐഎം) ഭാരതീയ ജനത പാർട്ടി (ബിജെപി)  എന്നിവർ അഴിമതി നടത്തിയ രാഷ്ട്രീയനേതാക്കളുടെ രാജിയാവശ്യപ്പെട്ട് സമരങ്ങൾ സംഘടിപ്പിക്കാൻ തുടങ്ങി.


</doc>
<doc id="391265" url="https://ml.wikipedia.org/wiki?curid=391265" title="യൂണിവേഴ്സിറ്റി ഓഫ് കാലിഫോർണിയ, സാന്താ ബാർബറ">
യൂണിവേഴ്സിറ്റി ഓഫ് കാലിഫോർണിയ, സാന്താ ബാർബറ

യൂണിവേഴ്സിറ്റി ഓഫ് കാലിഫോർണിയ, സാന്താ ബാർബറ (പൊതുവായി UC സാന്ത ബാർബറ അല്ലെങ്കിൽ UCSB എന്ന് വിളിക്കപ്പെടുന്നു) ഒരു പൊതു ഗവേഷണ സർവ്വകലാശാലയും കാലിഫോർണിയ സർവകലാശാലയിലെ വ്യൂഹത്തിലെ 10 കാമ്പസുകളിൽ ഒന്നുമാണ്. ഈ സർവ്വകലാശാലയുടെ പ്രധാന കാമ്പസ് സ്ഥിതിചെയ്യുന്നത്, ലോസ് ആഞ്ചെലസിൽനിന്ന് 100 മൈൽ (160 കി.മീ) വടക്കു പടിഞ്ഞാറായും സാന്താ ബാർബറയിൽനിന്ന് 8 മൈൽ (13 കിലോമീറ്റർ) ദൂരത്തിലുമായി സ്ഥിതിചെയ്യുന്ന കാലിഫോർണിയയിലെ ഇസ്ല വിസ്തയ്ക്കു സമീപമുള്ള 1,022 ഏക്കർ (414 ഹെക്ടർ) പ്രദേശത്താണ്. 1891 ൽ ഒരു സ്വതന്ത്ര അധ്യാപക കോളജ് ആയി പ്രവർത്തനമാരംഭിച്ച UCSB, 1944 ൽ യൂണിവേഴ്സിറ്റി ഓഫ് കാലിഫോർണിയാ വ്യൂഹത്തിൽ ചേർന്നു. ഇത് വ്യൂഹത്തിലെ മൂന്നാമത്തെ ഏറ്റവും പഴക്കമുള്ള പൊതുവിദ്യാഭ്യാസ കാമ്പസ് ആണിത്.


</doc>
<doc id="391269" url="https://ml.wikipedia.org/wiki?curid=391269" title="അടിക്ക് അടി (ചലച്ചിത്രം)">
അടിക്ക് അടി (ചലച്ചിത്രം)

ജനറൽ ഫിലിംസ് കോർപ്പറേഷൻസിന്റെ ബാനറിൽ 1978-ൽ കർണ്ണൻ സംവിധാനം ചെയ്ത മലയാളചലച്ചിത്രമാണ് അടിക്ക് അടി. വിൻസെന്റ്, സുമിത്ര തുടങ്ങിയവർ അഭിനയിച്ച ഈ ചിത്രം ഇനിയും റിലീസ് ചെയ്തിട്ടില്ല. ഈ സിനിമയുടെ ഓഡിയോ റീലീസിങ്ങ് നടന്നിരുന്നു..

6 ഗാനങ്ങളാണ് ഈ സിനിമക്ക് വേണ്ടി ഉണ്ടാക്കിയത്. ബിച്ചു തിരുമല രചിച്ച വരികൾക്ക് ജി. ദേവരാജൻ, എം.കെ. അർജ്ജുനൻ എന്നിവർ ഈണം നൽകി. പി. ജയചന്ദ്രൻ, അമ്പിളി, ജോളി അബ്രഹാം, പി. മാധുരി, കാർത്തികേയൻ എന്നിവർ ആലപിച്ചു. 


</doc>
<doc id="391271" url="https://ml.wikipedia.org/wiki?curid=391271" title="സെർബിയയിലെ വിദ്യാഭ്യാസം">
സെർബിയയിലെ വിദ്യാഭ്യാസം

സെർബിയയിലെ വിദ്യാഭ്യാസം മൂന്നു ഘട്ടമായി തിരിച്ചിട്ടുണ്ട്. പ്രീസ്കൂൾഘട്ടം (predškolsko), പ്രാഥമിക വിദ്യാഭ്യാസ ഘട്ടം (osnovna škola), ഉന്നതവിദ്യാഭ്യാസം (visoko obrazovanje) എന്നിങ്ങനെ. ഈ വിദ്യാഭ്യാസം സെർബിയയിലെ വിദ്യാഭ്യാസത്തിന്റെയും ശാസ്ത്രത്തിന്റെയും മന്ത്രാലയം കൈകാര്യം ചെയ്യുന്നു. 

പതിനൊന്നും പന്ത്രണ്ടും നൂറ്റാണ്ടുകൾക്കിടയിൽ ഹംഗറി രാജഭരണത്തിൻകീഴിലായിരുന്ന സെർബിയയിൽ റോമൻ കാത്തലിക്ക് സന്യാസാശ്രമങ്ങൾക്കൊപ്പം ഇന്നത്തെ വൊജ്‌വൊദീനയിലെ തിതെൽ, ബാക് എന്നിവിടങ്ങളിൽ സ്കൂളുകൾ ആരംഭിച്ചു. സോപോകാനി, സ്റ്റുഡനിക തുടങ്ങിയ സ്ഥലങ്ങളിലുള്ള സെർബിയൻ ഓർത്തഡോക്സ് സന്യാലായങ്ങളിലും ആൾക്കാർ പഠനം നടത്തി.

മദ്ധ്യകാല സെർബിയൻ രാഷ്ട്രത്തിൽ സ്ലാവിക്, ലാറ്റിൻ സ്കൂളുകൾ ആണു തുടങ്ങിയത്. 1778ൽ സോംബോറിൽ സെർബിയൻ പ്രാഥമിക വിദ്യാലയമായ നോർമ സ്ഥാപിക്കപ്പെട്ടു. 1791ൽ കർലോവ്കി ജിമ്നേഷ്യം സ്ഥാപിക്കപ്പെട്ടു. ഇത് സെർബിയയിലെ അത്തരം ആദ്യ സ്കൂൾ ആണ്.

ആദ്യ സെർബിയൻ ഭരണത്തിൽ 1808ൽ ബെൽഗ്രേഡ് ഹൈസ്കൂൾ സ്ഥാപിച്ചു.

1905ൽ ബെൽഗ്രേഡ് സറ്വകലാശാല സ്ഥാപിതമായി. രണ്ടാം ലോകമാഹായുദ്ധത്തിനുശേഷം കൂടുതൽ സർവ്വകലാശാലകൾ സ്ഥാപിക്കപ്പെട്ടു. നോവി സാദ് സർവ്വകലാശാല, നിസ് സർവ്വകലാശാല, പ്രിസ്റ്റീന സർവ്വകലാശാല, മോണ്ടിനെഗ്രോ സർവ്വകലാശാല, ക്രാഗുജെവാക്ക് സർവ്വകലാശാല എന്നിവ അവയിൽ ചിലതാണ്. 2006ൽ നൊവി പസാർ സർവ്വകലാശാല സ്ഥാപിക്കപ്പെട്ടു. 


</doc>
<doc id="391273" url="https://ml.wikipedia.org/wiki?curid=391273" title="സൈപ്രസിലെ വിദ്യാഭ്യാസം">
സൈപ്രസിലെ വിദ്യാഭ്യാസം

സൈപ്രസിലെ വിദ്യാഭ്യാസം അവിടത്തെ വിദ്യാഭ്യാസത്തിനും സംസ്കാരത്തിനുമായുള്ള മന്ത്രാലയം ആണു നോക്കുന്നത്. 

സൈപ്രസിലെ വിദ്യാഭ്യാസസംവിധാനം പ്രീ പ്രൈമറി ഘട്ടം (ages 3–6), പ്രാഥമികവിദ്യാലയ ഘട്ടം (ages 6–12), സെക്കന്ററി വിദ്യാലയ ഘട്ടം (ages 12–18), ഉന്നതവിദ്യാഭ്യാസഘട്ടം (ages 18+) എന്നിങ്ങനെ തിരിച്ചിരിക്കുന്നു. 5 വയസുമുതൽ 15 വയസുവരെ വിദ്യാഭ്യാസം നിർബന്ധിതമാണ്. ടാക്സു പുരിക്കുന്ന പണംകൊണ്ട് സർക്കാർ വിദ്യാഭ്യാസത്തിന്റെ എല്ലാ ഘട്ടത്തിലും സൗജന്യവിദ്യാഭ്യാസം നൽകിവരുന്നു.






</doc>
<doc id="391276" url="https://ml.wikipedia.org/wiki?curid=391276" title="സുമിത്ര (നടി)">
സുമിത്ര (നടി)

നൃത്തശാല എന്ന മലയാള സിനിമയിലൂടെ അരങ്ങേറ്റംക്കുറിച്ച്‌ വളരെ ചുരുങ്ങിയ സമയത്തിനുള്ളിൽ തന്നെ തെന്നിന്ത്യൻ ചലച്ചിത്ര ലോകത്തിൽ അറിയപ്പെട്ട ഒരു നടിയാണ് സുമിത്ര (English: ).

നെല്ലിന്റെ ഷൂട്ടിംഗ് നടക്കുമ്പോഴാണ് നിർമ്മാല്യത്തിൽ നായികയായി അഭിനയിക്കാൻ അവസരം കിട്ടിയത്. സുൽത്താൻബത്തേരിൽ ഷൂട്ടിംഗ് സെറ്റിലെത്തിയ എം.ടി. സുമിത്രയുടെ ബ്ലാക്ക് ആൻഡ് വൈറ്റ് ഫോട്ടോകൾ എടുത്തുകൊണ്ട് പോയി. നെല്ലിന്റെ ഷൂട്ടിംഗ് തീർന്ന് ദിവസങ്ങൾക്കുശേഷം നിർമ്മാല്യത്തിന്റെ ഷൂട്ടിംഗ് പൊന്നാനിയിൽ തുടങ്ങി. നായകനും പുതുമുഖമായിരുന്നു. രവി മേനോൻ. പി.ജെ. ആന്റണിയുടെ മകളായിട്ടാണ് സുമിത്രയുടെ കഥാപാത്രം. ഈ സിനിമയിലൂടെ ഇതിലെ നായകനും നായികയ്ക്കും പ്രസിഡന്റിന്റെ അവാർഡ് ലഭിച്ചു. ഡൽഹിയിൽ പോയി അവാർഡ് വാങ്ങുമ്പോൾ സുമിത്രക്ക് പ്രായം അന്ന് പതിനഞ്ച്‌.

പിന്നീട് തമിഴിലാണ് സുമിത്രയ്ക്ക് കൂടുതൽ നല്ല അവസരങ്ങൾ ലഭിച്ചത്. 1974 മുതൽ 1986 വരെയുള്ള കാലഘട്ടത്തിൽ തമിഴ്, തെലുഗ്, കന്നഡ, മലയാളം ഭാഷകളിൽ നായികാ വേഷത്തിൽ തിളങ്ങി നിന്നിരുന്നു. രജിനികാന്തിന്റെയും കമലിന്റെയും നായികയായി അഭിനയിച്ച സുമിത്ര പിൻകാലത്ത് അവരുടെ അമ്മയായും അഭിനയിച്ചിട്ടുണ്ട്.

തൃശ്ശൂർ നഗരത്തിൽ പൂങ്കുന്നം തറവാട്ടിൽ രാഘവൻ നായരുടെയും ജാനകിയുടെയും മകളായിട്ടാണ് സുമിത്ര ജനിച്ചത്. അന്തരിച്ച കന്നഡ സംവിധായകൻ ഡി. രാജേന്ദ്ര ബാബുവാണ് ഭർത്താവ്. 2 പെൺമക്കളാണുള്ളത്. നടികളായ ഉമാശങ്കരിയും നക്ഷത്രയും.


</doc>
<doc id="391288" url="https://ml.wikipedia.org/wiki?curid=391288" title="യൂണിവേഴ്സിറ്റി ഓഫ് ലൂയിസിയാന അറ്റ് ലഫായെറ്റെ">
യൂണിവേഴ്സിറ്റി ഓഫ് ലൂയിസിയാന അറ്റ് ലഫായെറ്റെ

യൂണിവേഴ്സിറ്റി ഓഫ് ലൂയിസിയാന ലഫായെറ്റെ (UL ലഫായെറ്റെ, ULL, അല്ലെങ്കിൽ UL) അമേരിക്കൻ ഐക്യനാടുകളിലെ ലൂയിസിയാന സംസ്ഥാനത്ത് ലഫായെറ്റെയിൽ സ്ഥിതിചെയ്യുന്ന ഒരു സഹകരണ, പൊതു ഗവേഷണ സർവ്വകലാശാലയാണ്. ഒമ്പത് കാമ്പസുകളിലായി ഏറ്റവും കൂടുതൽ പേർ പ്രവേശം നേടിയിരിക്കുന്ന യൂണിവേഴ്സിറ്റി ഓഫ് ലൂയിസിയാന വ്യൂഹത്തിലെ രണ്ടാമത്തെ വലിയ സർവ്വകലാശാലയാണിത്. 1898 ൽ ഒരു വ്യാവസായിക വിദ്യാലയമായി ആരംഭിച്ച ഈ സ്ഥാപനം ഇരുപതാം നൂറ്റാണ്ടിൽ നാലു വർഷ ബിരുദം നൽകുന്ന സർവകലാശാലയായി വികസിക്കുകയും 1999 മുതൽ ഇന്നത്തെ പേരിൽ അറിയപ്പെടാൻ തുടങ്ങുകയും ചെയ്തു.


</doc>
<doc id="391291" url="https://ml.wikipedia.org/wiki?curid=391291" title="സാലിസ്ബറി യൂണിവേഴ്സിറ്റി">
സാലിസ്ബറി യൂണിവേഴ്സിറ്റി

സാലിസ്ബറി യൂണിവേഴ്സിറ്റി (പലപ്പോഴും 'SU' അല്ലെങ്കിൽ 'ബറി' എന്ന് അറിയപ്പെടുന്നു) അമേരിക്കൻ ഐക്യനാടുകളിലെ മേരിലാൻഡ് സംസ്ഥാനത്ത് വൈക്കോമിക്കോ കൗണ്ടിയിലെ സാലിസ്ബറി നഗരത്തിൽ സ്ഥിതി ചെയ്യുന്ന ഒരു പൊതു സർവകലാശാലയാണ്. ഇത് മേരിലാന്റിലെ ഓഷ്യൻ സിറ്റിക്ക് ഏകദേശം 30 മൈൽ പടിഞ്ഞാറായും, ബാൾട്ടിമോർ, മേരിലാന്റ്, വാഷിങ്ടൺ ടി.സി എന്നിവയ്ക്ക് 115 മൈൽ തെക്കുകിഴക്കായും സ്ഥിതിചെയ്യുന്നു.1925 ൽ സ്ഥാപിതമായ സാലറിബറി സർവ്വകലാശാല, യൂണിവേഴ്സിറ്റി സിസ്റ്റം ഓഫ് മെരിലറിയിലെ അംഗമാണ്. 2016 ലെ കണക്കുകൾ പ്രകാരം ഇവിടെ 8,748 വിദ്യാർത്ഥികൾ പ്രവേശനം നേടിയിരുന്നു.

സാൽവസ്ബറി സർവകലാശാല, ദ ഫുൾട്ടൻ സ്കൂൾ ഓഫ് ലിബറൽ ആർട്സ്, പെർഡ്യൂ സ്കൂൾ ഓഫ് ബിസിനസ്, ഹെൻസൺ സ്കൂൾ ഓഫ് സയൻസ് ആന്റ് ടെക്നോളജി, സീഡൽ സ്കൂൾ ഓഫ് എജ്യൂക്കേഷൻ & പ്രൊഫഷണൽ സ്റ്റഡീസ് എന്നിങ്ങനെ നാല് അക്കാദമിക് സ്കൂളുകളിലായി 42 വ്യത്യസ്തമായ ബിരുദ കോഴ്സുകളും 14 ബിരുദാനന്തര കോഴ്സുകളും നൽകുന്നുണ്ട്. 


</doc>
<doc id="391300" url="https://ml.wikipedia.org/wiki?curid=391300" title="റോഷനാര ബീഗം">
റോഷനാര ബീഗം

റോഷനാര ബീഗം () (3 സെപ്റ്റംബർ 1617 – 11 സെപ്റ്റംബർ 1671), മുഗൾ ചക്രവർത്തിയായിരുന്ന ഷാജഹാന്റെയും മുംതാസ് മഹലിന്റെയും രണ്ടാമത്തെ മകളായിരുന്നു. റോഷനാര അസാമാന്യമേധാശക്തിയുള്ള ഒരു സ്ത്രീയും കഴിവുറ്റ കവയിത്രിയുമായിരുന്നു. ഔറംഗസേബിന്റെ മുഗൾ സാമ്രാജ്യ സിംഹാസനത്തിലേയ്ക്കുള്ള പ്രവേശനത്തിനു പിന്നിലെ ബുദ്ധികേന്ദ്രമായിരുന്നു അവർ.

എന്നാൽ ഇന്ന് വടക്കൻ ദില്ലിയിൽ, കമല നഗർ റോഡിനും ഗ്രാൻഡ് ട്രങ്ക് റോഡിനും അടുത്തായി സ്ഥിതി ചെയ്യുന്ന റോഷനാര ബാഗ്, എന്ന ഉദ്യാനത്തിന്റെ പേരിലാണ് അവർ അറിയപ്പെടുന്നത്. പത്തൊൻപതാം നൂറ്റാണ്ടിൽ ബ്രിട്ടീഷുകാർ നിർമ്മിച്ച ഇന്നത്തെ റോഷനാര ക്ലബ് യഥാർത്ഥത്തിൽ റോഷനാ ബാഗിന്റെ ഒരു ഭാഗമായിരുന്നു.

റോഷനാര ബാഗ്


</doc>
<doc id="391307" url="https://ml.wikipedia.org/wiki?curid=391307" title="കൈപ്പുറം">
കൈപ്പുറം

പാലക്കാട് ജില്ലയിലെ തിരുവേഗപ്പുറ പഞ്ചായത്തിലെ ഒരു ഗ്രാമമാണ് കൈപ്പുറം. ചൊവ്വാഴ്ച കളിൽ നടന്നിരുന്ന കൈപ്പുറം ചന്ത പ്രസിദ്ധമായിരുന്നു. അവശ്യ വസ്തുക്കളും മറ്റും വേടിക്കുവാൻ വിദൂര പ്രദേശങ്ങളിൽ നിന്നുപോലും ആളുകൾ ഇവിടെ എത്തുമായിരുന്നു. തിരുവേഗപ്പുറ പഞ്ചായത്ത് ഓഫീസ് പ്രവർത്തിക്കുന്നത് ഈ ഗ്രാമത്തിലാണ്. കൈപ്പുറം ടൗണിലും വെസ്റ്റ് കൈപ്പുറത്തുമായി (നെടുങ്ങോട്ടൂർ റോഡ്) രണ്ട് എൽ.പി. സ്‌കൂളുകൾ ഇവിടെയുണ്ട്. നരിപ്പറമ്പ് യു.പി. സ്‌കൂളും നടുവട്ടം ഗവർമെന്റ് ഹയർ സെക്കണ്ടറി സ്‌കൂളും പടിഞ്ഞാറും കിഴക്കും ഭാഗങ്ങളിലായി ഈ ഗ്രാമത്തോട് വളരെ ചേർന്ന് നിൽക്കുന്നു. ഇവിടുത്തെ ചിനവതി കാവ് അമ്പലം പ്രശസ്തമാണ്. നാരായണത്ത് ഭ്രാന്തനുമായി ബന്ധപ്പെട്ട "ഭ്രാന്തൻ കല്ല്" എന്ന് അറിയപ്പെടുന്ന വലിയ പാറക്കൂട്ടം സ്ഥിതി ചെയ്യുന്നത് ഇവിടെയാണ്. കൈപ്പുറം ടൗണിലും നോർത്തിലുമായി (നൂറാനിയ്യ) രണ്ട് ജുമാ മസ്ജിദുകൾ ഇവിടെയുണ്ട്. ധാരാളം വിദ്യാഭ്യാസ ജീവകാരുണ്യ ആരോഗ്യ സേവന പ്രവർത്തനങ്ങൾക്കു നേതൃത്വം നൽകുന്ന "മദീന മഖ്ദൂം" ട്രസ്റ് കൈപ്പുറത്തിന്റെ വടക്ക് ഭാഗത്ത് പ്രവർത്തിക്കുന്നു. തൂതപ്പുഴ കൈപ്പുരത്തിന്റെ ചാരത്തുകൂടെയാണ് ഒഴുകുന്നത്. രാഷ്ട്രീയ സാംസ്കാരിക മത സംഘടനകളുടെ ഉന്നത നേതൃസ്ഥാനങ്ങൾ വഹിക്കുന്ന ധാരാളം വ്യക്തികൾ ഈ ഗ്രാമത്തിന്റെ സന്തതികളാണ്.

</doc>
<doc id="391310" url="https://ml.wikipedia.org/wiki?curid=391310" title="മാലിക് മുഹമ്മദ് ജയാസി">
മാലിക് മുഹമ്മദ് ജയാസി

മാലിക് മുഹമ്മദ് ജയാസി (മരണം: 1542) അവാധി ഭാഷയിലെഴുതിയിരുന്ന ഒരു ഇന്ത്യൻ കവിയായിരുന്നു. അദ്ദേഹത്തിന്റെ ഏറ്റവും ശ്രദ്ധേയമായ സൃഷ്ടിയായിരുന്നു പത്മാവതി

മാലിക് മുഹമ്മദ് ജയാസിയെക്കുറിച്ചുള്ള കൂടുതൽ വിവരങ്ങളും ലഭ്യമാകുന്നത് ഐതിഹ്യങ്ങളിൽ നിന്നാണ്. ജയാസിയുടെ ജനനം, ജനന സ്ഥലം എന്നിവ ഒരു തർക്കവിഷയമാണ്. നിസ്ബ സൂചിപ്പിക്കുന്നതനുസരിച്ച്, (അറബിക് പേരുകളിൽ ഒരു വ്യക്തിയുടെ ഉത്ഭവം, ആദിവാസി ബന്ധം, അല്ലെങ്കിൽ വംശപാരമ്പര്യം എന്നിവ സൂചിപ്പിക്കുന്നതിന് വ്യക്തിയുടെ പേരിന്റ അവസാനം ഉപയോഗിക്കുന്ന പദം) ഇന്നത്തെ ഉത്തർപ്രദേശിൽ, മദ്ധ്യകാല ഇന്ത്യയിലെ ഒരു പ്രധാന സൂഫി കേന്ദ്രമായിരുന്ന ജയാസിയുമായി ബന്ധമുള്ളയാളായിരുന്നു ഇദ്ദേഹം എന്നാണ്. എന്നിരുന്നാലും അദ്ദേഹം ജയാസിൽ ജനിച്ചയാളാണോ അതോ മതവിദ്യാഭ്യാസത്തിനായി കുടിയേറിയതാണോയെന്ന കാര്യത്തിലും തർക്കം നിലനിൽക്കുന്നു. 

ഇതിഹാസ കഥകൾ ജയാസിയുടെ ജീവിതത്തെ ഇങ്ങനെ വിവരിക്കുന്നു : അദ്ദേഹത്തിന്റെ ചെറുപ്പത്തിൽത്തന്നെ പിതാവിനെ നഷ്ടപ്പെടുകയും  കുറച്ചു വർഷങ്ങൾക്കു ശേഷം മാതാവിനെയും നഷ്ടപ്പെട്ടിരുന്നു. അദ്ദേഹത്തിന് 7 കുട്ടികളുണ്ടായിരുന്നു. അദ്ദേഹത്തിന്റെ ഒരു കണ്ണിന് അന്ധയുണ്ടായിരുന്നു. മുഖം വസൂരി ബാധിച്ചു വികൃതമാകുകയും ചെയ്തിരുന്നു. പോസ്റ്റി-നാമാ എന്ന ഒരു കൃതിയിൽ വിവരിക്കുന്നതു പ്രകാരം ഒരു പിർ (സൂഫി നേതാവ്) ന്റെ ഓപിയം ആസക്തിയെ അദ്ദേഹം പരിഹസിക്കുന്നതുവരെ ഒരു ലളിതജീവിതമാണ് നയിച്ചിരുന്നത്. ഒരു ശിക്ഷാരീതി എന്ന നിലയിൽ, അദ്ദേഹത്തിന്റെ വീടിന്റെ മേൽക്കൂര തകർന്നുവീഴുകയും, ഏഴ് മക്കളിൽ എല്ലാവരും മരണമടയുകയും ചെയ്തു. അനന്തരകാലം അദ്ദേഹം ജയാസിയിൽ ഒരു മതപരമായി ജീവിതം നയിച്ചുപോന്നു. ജയാസിയുടെ സ്വന്തം രചനകളിൽ, അദ്ദേഹത്തെ പ്രചോദിപ്പിച്ചവരോ പഠിപ്പിച്ചവരോ ആയ സൂഫി പീറുകളുടെ രണ്ടു വംശാവലികൾ തിരിച്ചറിയപ്പെടുന്നു. 

ആദ്യ വംശാവലി, ജൌൻപൂർ സുൽത്താനേറ്റിലെ ചിസ്റ്റി തലവൻ സൈയിദ് അഷ്റഫ് ജഹാംഗീർ സിമ്നാനിയെക്കുറിച്ചുള്ളതാണ് (മരണം: 1436-37). പാരമ്പര്യമനുസരിച്ച് ജയാസിയുടെ അദ്ധ്യാപകൻ ശൈഖ് മുബാറക് ഷാ ബൊഡെയിൽ, ഒരുപക്ഷേ സിമ്നാനിയുടെ  അനുയായി ആയിരുന്നിരിക്കാം. രണ്ടാമത്തെ വംശീയപൈതൃകം, ജൌൻപൂരിലെ സായിദ് മുഹമ്മദ് (ജീവിത കാലം:1443-1505) നെക്കുറിച്ചുള്ളതാണ്. ഈ സ്കൂളിലെ ജയാസിയുടെ ഗുരു, കൽപി പട്ടണത്തിലെ ഷെയ്ഖ് ബുർഹാനുദ്ദീൻ അൻസാരി ആയിരുന്നു.

ജയാസി 1529-30 (936 AH) ൽ ആഖിരി കലാം എന്ന കൃതി രചിച്ചത് ബാബറിന്റെ ഭരണകാലത്തായിരുന്നു. 1540-41ൽ (936 AH) അദ്ദേഹം പത്മാവതി രചിച്ചു.

പത്മാവതിയിൽനിന്നുള്ള കവിതാ ശകലങ്ങൾ ഒരു ഭിഷു ഉരുവിടുന്നതു ശ്രവിച്ച  അമേത്തിയിലെ രാജാ റാംസിങ് ജയാസിയെ തന്റെ രാജസദസിലേയ്ക്കു ക്ഷണിച്ചവെന്ന് ചില കഥകൾ പറയുന്നു. ജയാസെയുടെ അനുഗ്രഹം കാരണം രാജാവിനു രണ്ട് മക്കൾ ജനിച്ചുവെന്നും ഒരു ഐതിഹ്യമുണ്ട്. തന്റെ ജീവിതത്തിന്റെ പിന്നീടുള്ള വർഷങ്ങൾ അമേത്തിക്കടുത്തുള്ള വനത്തിൽ അദ്ദേഹം ചെലവഴിച്ചു. അവിടെ അദ്ദേഹം പലപ്പോഴും ഒരു കടുവയിലേക്ക് രൂപമാറ്റം നടത്താറുണ്ടായിരുന്നുവെന്ന് ഐതിഹ്യം. ഒരു ദിവസം, അദ്ദേഹം ഒരു കടുവയുടെ രൂപം പ്രാപിച്ചു ചുറ്റിത്തിരിയുന്ന സമയത്ത്, രാജാവിന്റെ വേട്ടക്കാർ അദ്ദേഹത്തെ കൊന്നു. അദ്ദേഹത്തിന്റെ സ്മാരകത്തിൽ ഒരു വിളക്കു തെളിക്കാനും ഖുറാൻ പാരായണം ചെയ്യാനും അക്കാലത്ത് രാജാവ് കല്പിച്ചിരുന്നു.

1542 ൽ മരണമടഞ്ഞ അദ്ദേഹത്തിന്റെ ശവകുടീരം അമേഥിക്കടുത്ത് രാം നഗറിനു 3 കിലോമീറ്റർ വടക്കായുള്ള പ്രദേശത്ത് സ്ഥിതിചെയ്യുന്നു. “ജയ്സി സ്മാരക്” ഇന്നത്തെ ജയ്സി പട്ടണത്തിലാണുള്ളത്. 


</doc>
<doc id="391313" url="https://ml.wikipedia.org/wiki?curid=391313" title="നീരോലി ചെടി">
നീരോലി ചെടി

ഒരു കുറ്റിച്ചെടിയാണ് നീരോലി.
ജീൻ ലൂയിസ് മാരി പൊയിറെറ്റ് വിവരിച്ച സസ്യം ഫൈല്ലാന്തേസീ കുടുംബത്തിൽ ഉൾപ്പെടുത്തിയിരിക്കുന്നു.

സാധാരണയായി വേലികളിൽ കണ്ടുവരുന്ന നീരോലി ചെടിയുടെ തണ്ടുകൾക്ക് ബലം കുറവാണ്. അല്പം ചവർപ്പ് കലർന്ന ഫലമാണ് നീരോലിക്കുള്ളത്. ഇളം കായക്ക് പച്ച നിറവും പഴുത്ത് കഴിയുമ്പോൾ വയലറ്റ് നിറവുമാണ്. നാവിലും മറ്റും വയലറ്റ് നിറം പറ്റി പിടിക്കുകയും ചെയ്യും. 


</doc>
<doc id="391314" url="https://ml.wikipedia.org/wiki?curid=391314" title="മുസാണ്ട">
മുസാണ്ട

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു കുറ്റിച്ചെടിയാണ് മുസാണ്ട അഥവ മൊസാന്റ, മൊസാന്ത(Mussaenda ). ചുവപ്പും ഓറഞ്ചും നിറങ്ങളിലുള്ള പൂവുകളാണ് സാധാരണയായി കൂടുതലും കാണുന്നത്. മുസാണ്ടയുടെ വർഗത്തിൽ തന്നെ ഉൾപ്പെടുന്ന വെള്ള നിറത്തിൽ പൂവുണ്ടാകുന്ന ചെടിയാണ് വെള്ളില അല്ലെങ്കിൽ വെള്ളിലത്താലി.


</doc>
<doc id="391319" url="https://ml.wikipedia.org/wiki?curid=391319" title="കരിശ്">
കരിശ്

ഒരു പാഴ്‌മരമാണ് കരിശ്. കുരുമുളക് പോലെയുള്ള ചെടികൾ പടർത്തി വിടുവാൻ കർഷകർ കരിശ് നട്ടുവളർത്താറുണ്ട്. കമ്പ് കുത്തിയാണ് വളർത്തുന്നത്.


</doc>
<doc id="391326" url="https://ml.wikipedia.org/wiki?curid=391326" title="അരയന്നങ്ങളുടെ വീട്">
അരയന്നങ്ങളുടെ വീട്

2000 ൽ എ.കെ. ലോഹിതദാസ് എഴുതിയ ഒരു ചലച്ചിത്രമാണ് അരയന്നങ്ങളുടെ വീട്.

ഭിലായ് സ്റ്റീൽ പ്ലാൻറിലെ തൊഴിലാളിയായ രവീന്ദ്രനാഥ് (മമ്മൂട്ടി) സന്തുഷ്ട കുടുംബജീവിതം നയിക്കുന്നു. തന്റെ ചെറിയ കുടുംബത്തിൽ സീത (ലക്ഷ്മി ഗോപാലസ്വാമി), വടക്കേ ഇന്ത്യൻ ഭാര്യ, ലക്ഷ്മി, ചിൻ എന്നിവരുടെ രണ്ട് പെൺമക്കളുണ്ട്. കൌമാരക്കാരനായ പിതാവിന്റെ കൂടെ കൗശലത്തിനു ശേഷം രവി തന്റെ വീട്ടിലേക്ക് മടങ്ങി. തന്റെ സഹപ്രവർത്തകന്റെ പെട്ടെന്ന് മരണം രവി തന്റെ വേരുകളെക്കുറിച്ച് ചിന്തിക്കുകയും തന്റെ ഭാര്യയെയും കുട്ടികളെയും കൊണ്ട് വീട്ടിലേക്ക് പെട്ടെന്ന് സന്ദർശിക്കുകയും ചെയ്യുന്നു.

കഴിഞ്ഞ 18 വർഷത്തിനിടയിൽ കാര്യങ്ങൾ ഒരുപാട് മാറിയിട്ടുണ്ട്. രാജേന്ദ്രനാഥ് (ദേവൻ), തന്റെ മൂത്ത സഹോദരൻ രവിക്ക് സ്വാഗതം സ്വീകരിക്കുന്നില്ല. അദ്ദേഹത്തിന്റെ ഇളയ സഹോദരൻ ഹരി (കൃഷ്ണകുമാർ), സഹോദരി സുന്ദന്ദ (ബിന്ദു പണിക്കർ) എന്നിവരുടെ കുടുംബ സ്വത്തിന്റെ ഭാഗമായി ഇപ്പോൾ രവിക്ക് കൈമാറും. ഗീത (സോന നായർ), മറ്റൊരു സഹോദരി, അവനെ കാണാൻ വളരെ സന്തോഷമുണ്ട്. അദ്ദേഹ കണ്ട ശേഷം അമ്മയുടെ (കവിയൂർ പൊന്നമ്മ) ആരോഗ്യം മെച്ചപ്പെടുത്തുന്നു. അവരുടെ ജീവിതത്തിന്റെ ശേഷിപ്പുകൾ അവർക്കനുഭവപ്പെടാൻ ആവശ്യപ്പെടുകയും അവർ അവരുടെ കുടുംബത്തിൽ കടുത്ത ചരിത്രമുണ്ടാകാതിരിക്കുകയും ചെയ്യുന്നു. ചുരുങ്ങിയ സമയത്തിനുള്ളിൽ, രവി തന്റെ സഹോദരങ്ങളുടെ ഹൃദയത്തിൽ വിജയിക്കുകയും, ഭിലായിലേക്ക് പോകുകയും ചെയ്യുന്നു.



</doc>
<doc id="391328" url="https://ml.wikipedia.org/wiki?curid=391328" title="നാടൻപെണ്ണും നാട്ടുപ്രമാണിയും">
നാടൻപെണ്ണും നാട്ടുപ്രമാണിയും

നാടൻപെണ്ണും നാട്ടുപ്രമാണിയും ഒരു മലയാള ചലച്ചിത്രം ആണ്. 2000 ൽ അത് പുറത്തിറങ്ങി.


</doc>
<doc id="391329" url="https://ml.wikipedia.org/wiki?curid=391329" title="മേരാ നാം ജോക്കർ (മലയാളചലച്ചിത്രം)">
മേരാ നാം ജോക്കർ (മലയാളചലച്ചിത്രം)

നിസാർ സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് മേരാ നാം ജോക്കർ. നാദിർഷയും മീരയും പ്രധാന വേഷങ്ങളിൽ അഭിനയിച്ചു.


</doc>
<doc id="391330" url="https://ml.wikipedia.org/wiki?curid=391330" title="സ്നേഹപൂർവ്വം അന്ന">
സ്നേഹപൂർവ്വം അന്ന

വൈഭവി മർച്ചന്റ് ,ഇന്നസെന്റ് എന്നിവർ അഭിനയിച്ച് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് സ്നേഹപൂർവം അന്ന. ഹരികുമാർ എഴുതി സംഗീത് ശിവൻ സംവിധാനം ചെയ്തു . ഒരു പിതാവും മകളും തമ്മിലുള്ള ബന്ധമാണ് ചിത്രം.
അച്ഛന്റെ ഏക മകളാണ് അന്ന. തന്റെ ആഗ്രഹപ്രകാരം ഒരാളെ അവളുക്കൊണ്ട് വിവാഹം കഴിക്കാനുള്ള സ്വപ്നം പിതാവിനുണ്ട്. എങ്കിലും, അവൾ ഒരുവനുയുമായി പ്രണയത്തിലാവുകയും ഇതിനെത്തുടർന്ന് മകളുടെയും പിതാവിന്റെയും ബന്ധം വഷളാവുകയും ചെയ്യുന്നു.



</doc>
<doc id="391332" url="https://ml.wikipedia.org/wiki?curid=391332" title="ദി വാറണ്ട്">
ദി വാറണ്ട്

പാപ്പൻ പയറ്റുവിള സംവിധാനം ചെയ്ത് 2000ത്തിൽ പുറത്തിറങ്ങിയ മലയാള ചലച്ചിത്രമാണ് ദി വാറന്റ്.



</doc>
<doc id="391333" url="https://ml.wikipedia.org/wiki?curid=391333" title="ലാ റിങ്കോനാഡ, പെറു">
ലാ റിങ്കോനാഡ, പെറു

പെറുവിയൻ ആന്റിസിലെ ഒരു സ്വർണഖനിക്കുസമീപമുള്ള ഒരു ചെറു നഗരമാണ് ലാ രിങ്കൊനാഡ.   സമുദ്രനിരപ്പിൽ നിന്നും 5100  മീറ്റർ ഉയരത്തിലുള്ള ഈ ഗ്രാമം ലോകത്തിലെ ഏറ്റവും ഉയരത്തിലുള്ള ഗ്രാമമായി കരുതുന്നു.

ഈ നഗരം  സാൻ അന്റോണിയൊ ദി പുടിന  പ്രദേശത്തെ  അനാനിയ ജില്ല യിൽ സ്ഥിതിചെയ്യുന്നു.  ലാ ബല്ല ദുർമിയ( "ദ സ്ലീപ്പിങ് ബ്യൂട്ടി- ഉറങ്ങുന്ന സുന്ദരി " ) എന്ന ഹിമാനിക്കു താഴെ 5100 മീറ്റർ ഉയരത്തിലായിട്ടാണ് ഈ ഗ്രാമം. ലാ റിങ്കോനാഡയിലെ  ഖനി തൊഴിലാളികൾക്ക്പലർക്കും ജൂലിയാന എന്ന താഴെയുള്ള മുനിസിപ്പാലിറ്റിയിൽ വീടുകളുണ്ട്.

ആൻഡസ് പർവ്വതത്തിലായതുകാരണം  വർഷത്തിലൊരിക്കൽ പോലും ചെടികൾക്ക് വളരാനാവശ്യമായ  10 ഡിഗ്രി ചൂടിനടുത്തുപോലും  താപനില എത്താറില്ല.  അതുകൊണ്ട് തന്നെ  ഇവിടെ വൃക്ഷങ്ങൾ ഉണ്ടാകാറില്ല. ഇതുകൊണ്ടെല്ലാം റിങ്കോനാഡക്ക് ഒരു ആല്പേൻ തുന്ത്ര കാലാവസ്ഥയാണുള്ളത് എന്നു പറയാം. (കോപ്പന്റെ കാലാവസ്ഥാ വർഗ്ഗീകരണമനുസരിച്ച്)  എന്ന് പറയപ്പെടുന്നു. ചെറിയ കുറ്റിച്ചെടികളും പുൽ വർഗ്ഗങ്ങളുമാണ് ഇവിടെ ഉള്ളത്. എന്നാൽ ഇവിടുത്തെ ജനസാന്ദ്രതക്ക് ഒരു 700 മീറ്റർ ഉയരമുള്ള ഒരു പ്രദേശത്തോടാണ് സാമ്യം. 

നഗരത്തിന്റെ ഈ ഉയർന്ന സ്ഥാനം കാരണം ഇവിടുത്തെ കാലാവസ്ഥക്ക് ധ്രുവത്തിൽ നിന്നും 14ഡിഗ്രി മാത്രം അകലെ യുള്ള ഗ്രീൻലാൻഡിലേതിനു സമാനമാണ്. മഴയും ഈർപ്പവുമുള്ള വേനൽക്കാലവും വരണ്ട തണുപ്പുകാലവും ഇവിടുത്തെ കാലാവസ്ഥയെ രണ്ട് ധ്രുവങ്ങളീലാക്കുന്നു.  തണുത്തപകലും രാത്രിയിലെ വല്ലാത്ത കട്ടിയാക്കുന്ന തണുപ്പും ഒരേദിവസത്തെ താപവെത്യാസത്തെ വലുതാക്കുന്നു. മുഴുവൻ വർഷവും മഞ്ഞുമഴ സാധാരണമാണ്.  ഇവിടുത്തെ ശരാശരി  താപം1.2 ഡിഗ്രിയും വാർഷിക മഴ 707 മില്ലീമീറ്ററും ആണ്, 

സ്വർണ്ണവിലയിലുണ്ടായ വലിയ വർദ്ധനകാരണം 2001നും2009നുമിടയിൽ ഇവിടുത്തെ ജനസംഖ്യ 30000 ആയി.
സ്വർണ്ണഖനിയിലെ ഉത്പാദനമാണ് ഇവിടുത്തെ സാമ്പത്തികത്തിന്റെ അടിത്തറ. അനാനിയ കോർപ്പറേഷന്റെ സ്വർണ്ണഖനികളീലെ തൊഴിലാളികൾ ആണ് ഒരു വിഭാഗം  കച്ചോറിയൊ വ്യവസ്ഥ എന്ന പേരിൽ അറിയപ്പേടുന്ന രീതിയിലാണ് ഇവരുടെ വേതനം. 30 ദിവസം വേതനമില്ലാതെ പണിയെടുക്കണം. മുപ്പത്തൊന്നാം നാൾ തന്റെ ചുമലിലേറ്റാവുന്നത്ര സ്വർണ്ണ അയിറ് അവർക്ക് കൊണ്ടുപോകാം. അതിൽ ഉള്ള സ്വർണ്ണത്തിന്റെ അളവ് അവരുടെ ഭാഗം പോലെ ആയിരിക്കും. സ്ത്രീകൾ ഖനികളിൽ പ്രവേശനമില്ല. സ്വർണ്ണമുള്ളതെന്നു തോന്നുന്ന കഷണങ്ങൾ പോക്കറ്റിലിടുന്നത് അനുവദിക്കും. 

നഗരത്തിനു അഴുക്കുചാലുകളോ ശുദ്ധജലകുഴലുകളോ ഇല്ല. ഖനനത്തിന്റെ പ്രത്യേകതകളാൽ മെർക്കുറിയുടെ  മലിനീകരണം സംഭവിക്കുന്നും ഉണ്ട്. നാട്ടുകാർ സ്വർണ്ണ അയിരിനെ ഉരച്ചും രസവുമായി കൂട്ടിക്കലർത്തിയുള്ള ചില രാസപ്രവർത്തനങ്ങളിലൂടയുമാണ് ശുദ്ധീകരിക്കുന്നത്. അതിനെ ഒരു തുണിയിൽ വെച്ച് അമർത്തി അരിക്കുന്നു. ഈ കുഴമ്പ് രസം ഒഴിവാക്കാനായി ചൂടാക്കുന്നു.  ഇതെല്ലാം വലിയ കാലാവസ്ഥാ-പരിസ്ഥിതി പ്രശ്നങ്ങൾക്ക് കാരണമാകുന്നു. 


</doc>
<doc id="391334" url="https://ml.wikipedia.org/wiki?curid=391334" title="കിന്നാരത്തുമ്പികൾ">
കിന്നാരത്തുമ്പികൾ

ഷക്കീലയെ നായികയാക്കി ആർ ജെ പ്രസാദ് സംവിധാനം ചെയ്ത് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് കിന്നരത്തുമ്പികൾ. ഒരു സോഫ്റ്റ്കോർ ചലച്ചിത്രമായാണ് ഈ ചിത്രം പ്രദർശനത്തിനെത്തിയത്. ഷക്കീലയുടെ കഥാപാത്രവുമായി ലൈംഗികബന്ധം പുലർത്തിയിരുന്ന ഗോപുവെന്ന കഥാപാത്രമായി ഹരികൃഷ്ണൻ അഭിനയിച്ചു മയാമി പ്രൊഡക്ഷന്റെ ബാനറിൽ എ. സലിം ആണ് ചിത്രം നിർമ്മിച്ചത്. 12 ലക്ഷം രൂപാ മുതൽമുടക്കി നിർമ്മിച്ച ഈ ചിത്രം പ്രദർശനശാലകളിൽ നിന്നു നാലുകോടിയോളം രൂപ വരുമാനം നേടുകയും അക്കാലത്തെ ഏറ്റവും മികച്ച വരുമാനം നേടിയ മലയാളചലച്ചിത്രങ്ങളിലൊന്നായി മാറുകയും ചെയ്തു. ആറ് ഇന്ത്യൻ ഭാഷകളിലേക്കു ചിത്രം മൊഴിമാറ്റം ചെയ്യപ്പെട്ടു.



</doc>
<doc id="391335" url="https://ml.wikipedia.org/wiki?curid=391335" title="കരുണം (ചലച്ചിത്രം)">
കരുണം (ചലച്ചിത്രം)

ജയരാജ് സംവിധാനം ചെയ്ത് 2000 ൽ പുറത്തിറങ്ങിയ ഒരു മലയാള ചലച്ചിത്രമാണ് കരുണം . ബിജു മേനോൻ, ഏലിയാമ്മ, മാടമ്പ് കുഞ്ഞുകുട്ടൻ, വാവച്ചൻ എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. സണ്ണി സ്റ്റീഫൻ സംഗീതസംവിധാനം നിർവഹിച്ചു.



</doc>
<doc id="391337" url="https://ml.wikipedia.org/wiki?curid=391337" title="മാർക്ക് ആന്റണി (ചലച്ചിത്രം)">
മാർക്ക് ആന്റണി (ചലച്ചിത്രം)

ടി. എസ്. സുരേഷ് ബാബു സംവിധാനം ചെയ്ത് 2000 ത്തിൽ പുറത്തിറങ്ങിയ മലയാള ചലച്ചിത്രമാണ് മാർക്ക് ആന്റണി. സുരേഷ് ഗോപി, ദിവ്യ ഉണ്ണി, ജനാർദ്ദനൻ, ലാലു അലക്സ് എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ബേണി-ഇഗ്നേഷ്യസ് സംഗീതസംവിധാനം നിർവഹിച്ചു



</doc>
<doc id="391338" url="https://ml.wikipedia.org/wiki?curid=391338" title="ഈ മഴ തേന്മഴ">
ഈ മഴ തേന്മഴ

കെ.കെ ഹരിദാസിന്റെ സംവിധാനത്തിൽ 2000-ൽ പുറത്തിറങ്ങിയ മലയാളചലച്ചിത്രമാണ് ഈമഴ തേന്മഴ . കെ.ആർ. രാജ്മോഹൻ നിർമ്മിക്കുന്ന ചിത്രത്തിൽ സുധീഷ്, തിലകൻ, ഹരിശ്രീ അശോകൻ, രാജൻ പി ദേവ് എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. ഈ ചിത്രത്തിൽ ജോൺസൻ സംഗീതസംവിധാനം നിർവഹിച്ചു.



</doc>
<doc id="391339" url="https://ml.wikipedia.org/wiki?curid=391339" title="നിശാസുരഭികൾ">
നിശാസുരഭികൾ

എൻ ശങ്കരൻ നായർ സംവിധാനം ചെയ്ത് 2000 ൽ പുറത്തിറങ്ങിയ മലയാള ചലച്ചിത്രമാണ് നിശാസുരഭികൾ.



</doc>
<doc id="391340" url="https://ml.wikipedia.org/wiki?curid=391340" title="ദൈവത്തിന്റെ മകൻ">
ദൈവത്തിന്റെ മകൻ

ഒരു മലയാളചിത്ര ആക്ഷൻ ഹാസ്യ ചിത്രമാണ് ദൈവത്തിന്റെ മകൻ . 2000 ൽ അത് പുറത്തിറങ്ങി.


</doc>
<doc id="391341" url="https://ml.wikipedia.org/wiki?curid=391341" title="അയ്യപ്പന്റമ്മ നെയ്യപ്പം ചുട്ടു">
അയ്യപ്പന്റമ്മ നെയ്യപ്പം ചുട്ടു

2000-ൽ പുറത്തിറങ്ങിയ ഒരു മലയാള ചലച്ചിത്രമാണ് അയ്യപ്പന്റമ്മ നെയ്യപ്പം ചുട്ടു. മാത്യു പോൾ സംവിധാനം ചെയ്ത കുട്ടികളുടെ സിനിമയാണ് ഇത്. മാതാപിതാക്കൾ തമ്മിലുള്ള അഭിപ്രായ വ്യത്യാസം കാരണം ബുദ്ധിമുട്ട് അനുഭവിക്കുന്ന കുട്ടികളാണ് പ്രമേയം.


</doc>
<doc id="391342" url="https://ml.wikipedia.org/wiki?curid=391342" title="നീലത്തടാകത്തിലെ നിഴൽപ്പക്ഷികൾ">
നീലത്തടാകത്തിലെ നിഴൽപ്പക്ഷികൾ

വേണു ബി പിള്ള സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് നീലത്തടാകത്തിലെ നിഴൽപ്പക്ഷികൾ.


</doc>
<doc id="391343" url="https://ml.wikipedia.org/wiki?curid=391343" title="സത്യമേവ ജയതേ (ചലച്ചിത്രം)">
സത്യമേവ ജയതേ (ചലച്ചിത്രം)

വിജി തമ്പിയുടെ സംവിധാനത്തിൽ 2001 ൽ പുറത്തിറങ്ങിയ മലയാളചലച്ചിത്രമാണ് സത്യമേവ ജയതേ. സുരേഷ് ഗോപി, ഐശ്വര്യ, ബാലചന്ദ്രമേനോൻ, മിനി നായർ, സിദ്ദിഖ് എന്നിവരാണ് പ്രധാന വേഷങ്ങൾ ചെയ്തിരിക്കുന്നത്. സിദ്ദിഖിന്റെ കരിയറിലെ ഏറ്റവും മികച്ച വില്ലനായികഥാപാത്രങ്ങളിൽ ഒന്നായിരുന്നു ഇത്.


</doc>
<doc id="391344" url="https://ml.wikipedia.org/wiki?curid=391344" title="കണ്ണാടിക്കടവത്ത്">
കണ്ണാടിക്കടവത്ത്

സൂര്യകാൻ കുനിശ്ശേരി സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് കണ്ണാടികടവത്തു 


</doc>
<doc id="391346" url="https://ml.wikipedia.org/wiki?curid=391346" title="പ്രിയേ നിനക്കായ്">
പ്രിയേ നിനക്കായ്

ഭാരതി ചന്ദ്രന്റെ സംവിധാനത്തിൽ 2000-ൽ പുറത്തിറങ്ങിയ മലയാളചലച്ചിത്രമാണ് പ്രിയേ നിനാക്കാക്കയി

<nowiki>*</nowiki>ഭാസ്കർ 

<nowiki>*</nowiki>പ്രതാപചന്ദ്രൻ

<nowiki>*</nowiki> ദേവൻ 

<nowiki>*</nowiki>മരിയ 

<nowiki>*</nowiki>ഷാജിത് ടോമി


</doc>
<doc id="391347" url="https://ml.wikipedia.org/wiki?curid=391347" title="ഇന്ദ്രിയം (ചലച്ചിത്രം)">
ഇന്ദ്രിയം (ചലച്ചിത്രം)

ജോർജ് കിത്തു സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് ഇന്ദ്രിയം. വിക്രം, നിഷാന്ത് സാഗർ, ബോബൻ അലമുദൻ, ലെന, വാണി വിശ്വനാഥ് തുടങ്ങിയവർ അഭിനയിച്ചിരിക്കുന്ന ഈ ചിത്രം ഒരു പ്രേതകഥയാണ് പറയുന്നത്. ഒരു കൂട്ടം കോളജ് സുഹൃത്തുക്കൾ മുതുവൻമല കാട്ടിലെത്തുകയും അവരെ ഒരു യക്ഷി ഉപദ്രവിക്കുകയും ചെയ്യുന്നതാണ് ചിത്രത്തിന്റെ പ്രമേയം. പ്രദർശനത്തിനെത്തിയതിനു ശേഷമുള്ള ആദ്യനാളുകളിൽ മികച്ച വരുമാനം നേടിയ ഈ ചിത്രം അക്കാലത്തെ വലിയ ബോക്സോഫീസ് ഹിറ്റുകളിലൊന്നായി മാറുകയും ചെയ്തു. ചിത്രത്തിലെ ഡി.ടി.എസ് ശബ്ദ സമ്പ്രദായത്തിന്റെ ഉപയോഗം ഏറെ പ്രശംസ നേടിയിരുന്നു. 2000 ഡിസംബറിൽ "മന്ദിര കോട്ടൈ" എന്ന പേരിൽ തമിഴിലേക്കു മൊഴിമാറ്റി ചിത്രം പ്രദർശിപ്പിച്ചിരുന്നു.



</doc>
<doc id="391348" url="https://ml.wikipedia.org/wiki?curid=391348" title="ഇവൾ ദ്രൗപതി">
ഇവൾ ദ്രൗപതി

ടി. രാജൻ സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് ഇവൾ ദ്രൗപതി.



</doc>
<doc id="391349" url="https://ml.wikipedia.org/wiki?curid=391349" title="ഹൈറേഞ്ച്">
ഹൈറേഞ്ച്

യു സി. രോഷൻ സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് ഹൈ റെഞ്ച്


</doc>
<doc id="391350" url="https://ml.wikipedia.org/wiki?curid=391350" title="മനസ്സിൽ ഒരു മഞ്ഞുതുള്ളി">
മനസ്സിൽ ഒരു മഞ്ഞുതുള്ളി

ഒരു മലയാളചലച്ചിത്രമാണ് മനസ്സിൽ ഒരു മഞ്ജുത്തുള്ളി. 2000 ൽ അത് പുറത്തിറങ്ങി.


</doc>
<doc id="391351" url="https://ml.wikipedia.org/wiki?curid=391351" title="സ്വയംവരപ്പന്തൽ">
സ്വയംവരപ്പന്തൽ

ഒരു മലയാള ചലച്ചിത്രം ആണ് സ്വയംവരം പന്തൽ. 2000 ൽ അത് പുറത്തിറങ്ങി. 


</doc>
<doc id="391352" url="https://ml.wikipedia.org/wiki?curid=391352" title="മഴ (ചലച്ചിത്രം)">
മഴ (ചലച്ചിത്രം)

ലെനിൻ രാജേന്ദ്രൻ സംവിധാനം ചെയ്ത് 2000-ൽ പുറത്തിറങ്ങിയ മലയാളചലച്ചിത്രമാണ് മഴ. ബിജു മേനോൻ, സംയുക്ത വർമ്മ, ലാൽ എന്നിവർ പ്രധാനവേഷങ്ങളിൽ അഭിനയിച്ചിരിക്കുന്നു. മലയാളത്തിലെ നോവലിസ്റ്റ് മാധവികുട്ടി എഴുതിയ 'നഷ്ടപെട്ട നീലമ്പരി' എന്ന ചെറുകഥയെ അടിസ്ഥാനമാക്കിയുള്ളതാണ് ചിത്രം.


സംഗീത്മകമായ ഒരു പ്രണയകഥയായിരുന്നതിനാൽ ചിത്രത്തിലെ ഗാനങ്ങൾ ശ്രദ്ധേയമായിരുന്നു.കെ.ജയകുമാർ, യൂസഫലി കേച്ചേരി ,ഒ.വി.ഉഷ, കൈതപ്രം ,തിരുവള്ളുവർ (തമിഴ് ഗാനം) എന്നിവരുടെ രചനകളെ രവീന്ദ്രൻ മാസ്റ്റർ തന്റെ തനതായ സംഗീതത്താൽ ദീപ്തമാക്കി. യേശുദാസ് ,നെയ്യാറ്റിൻകര വാസുദേവൻ, കെ.എസ് ചിത്ര ,ആശഎന്നിവരുടെ സ്വരമാധുരി കൂടി ചേർന്നപ്പോൾ ഗാനങ്ങൾ എക്കാലവും മറക്കാനാവാത്ത ഹിറ്റുകളായി.ഒ.വി.ഉഷ രചിച്ച ആരാദ്യം പറയും എന്ന ഗാനം ആലപിച്ച ആശഎന്ന പുതുഗായികക്ക് ആവർഷത്തെ ഏറ്റവും മികച്ച ഗായികക്കുള്ള സംസ്ഥാന സർക്കാരിന്റെ പുരസ്ക്കാരം ലഭിച്ചു.


</doc>
<doc id="391353" url="https://ml.wikipedia.org/wiki?curid=391353" title="ദാദാസാഹിബ്">
ദാദാസാഹിബ്

മമ്മൂട്ടിയെ നായകനാക്കി എടുത്ത ഒരു മലയാള ചലച്ചിത്രമാണ്ദാദാ സാഹിബ്.2000 തിൽ പുറത്തുവന്ന ഈ ചിത്രം വിനയൻ ആയിരുന്നു സംവിധാനം ചെയ്തത് .മമ്മുട്ടി,സായികുമാർ,മുരളി,ആതിര തുടങ്ങിയവർ പ്രധാൻ വേഷമിട്ടു. എസ് സുരേഷ് ബാബു തിരക്കഥ സംഭാഷണം രചിച്ചു. യൂസഫലി കേച്ചേരി മോഹൻ സിതാര ടീം സംഗീതം ഒരുക്കി ഇതേ പേരിൽ തമിഴിൽ ഈ ചിത്രം പുറത്തിറങ്ങിയിട്ടുണ്ട്.
Dada Mohammed Sahib popularly called Dadasahib (Mammootty), is an old freedom fighter, and his son Abubacker is a former subeidar in the army. Abubacker is the brave son of a brave father, cannot help himself from reacting when he finds some terrorist activities and arms racket taking place in his own town Thaliyoor.

But finally he finds himself being arrested on charges of espionage, treason and terrorist activity and the court too gives its final verdict-the death sentence. The President too rejects his plea and finally the sentence is carried out.

It is after this that the story takes a new turn; Abubacker escapes from death and a battle ensues between good and the evil forces.

ഗാനങ്ങൾ : യൂസഫലി കേച്ചേരി <br>
ഈണം :മോഹൻ സിതാര

ദാദാ സാഹിബ്


</doc>
<doc id="391354" url="https://ml.wikipedia.org/wiki?curid=391354" title="രാക്കിളികൾ">
രാക്കിളികൾ

എ.ടി ജോയ് സംവിധാനം ചെയ്ത് 2000-ൽ പുറത്തിറങ്ങിയ മലയാള ചലച്ചിത്രമാണ് രാക്കിളികൾ.



</doc>
<doc id="391355" url="https://ml.wikipedia.org/wiki?curid=391355" title="സഹയാത്രികയ്ക്കു സ്നേഹപൂർവ്വം">
സഹയാത്രികയ്ക്കു സ്നേഹപൂർവ്വം

എം. ശങ്കർ സംവിധാനം ചെയ്ത് 2000 ൽ പുറത്തിറങ്ങിയ മലയാളചലച്ചിത്രമാണ് സഹയാത്രികക്ക് സ്നേഹ പൂര്വ്വം. കുഞ്ചാക്കോ ബോബൻ, കാവ്യാ മാധവൻ തുടങ്ങിയവരാണ് ചിത്രത്തിൽ.


</doc>
<doc id="391358" url="https://ml.wikipedia.org/wiki?curid=391358" title="നാരദ ന്യൂസ്">
നാരദ ന്യൂസ്

മലയാള ഭാഷയിൽ ഭാഷയിൽ പ്രസിദ്ധീകരിക്കുന്ന പ്രമുഖ അന്വേഷണാത്മക ഓൺലൈൻ പത്രസ്ഥാപനമാണ് നാരദ .വേറിട്ട ഓൺലൈൻ മാധ്യമ പ്രവർത്തന സാധ്യതകൾ തുറന്നുവെച്ചുകൊണ്ടായിരുന്നു നാരദയുടെ തുടക്കം. ദി നെക്സ്റ്റ് ഹാഷ് ടാഗ് എന്ന ടാഗ്ലിനോടുകൂടിയാണ് നാരദ ന്യൂസ് പ്രവർത്തനം ആരംഭിച്ചത് .

അഴിമതിക്കെതിരെ പോരാടുക എന്ന ലക്ഷ്യത്തോടെ, മുമ്പ് തെഹൽകയിൽ എഡിറ്റർ ആയിരുന്ന മാത്യു സാമുവൽ ആണ് നാരദ ന്യൂസ് ആരംഭിച്ചത് 2016 മാർച്ച് 14 ന് വെസ്റ്റ് ബംഗാളിലെ തൃണമൂൽ കോൺഗ്രസിന്റെ മുതിർന്ന നേതാക്കൾ കൈക്കൂലി വാങ്ങുന്ന ദൃശ്യങ്ങളുമായ് നാരദ ന്യൂസ് പ്രവർത്തനം ആരംഭിച്ചു ഓപ്പറേഷൻ XP ഫയൽസ് എന്നായിരുന്നു ആ ദൃശ്യങ്ങൾ അറിയപ്പെട്ടത്. ആ സ്റ്റിങ് ഓപ്പറേഷൻ നാരദ സ്റ്റിങ് ഓപ്പറേഷൻ എന്ന പേരിലും അറിയപ്പെട്ടു. അത് വളരെ കോളിളക്കം ഉണ്ടാക്കിയ വാർത്തയായിരുന്നു.

നാരദ മഹർഷിയുടെ പേരാണ് ഇതിനു നൽകിയിരിക്കുന്നത് പുരാണത്തിൽ വാർത്തകളും അറിവുകളും പകർന്നു നൽകുക എന്നതാണ് നാരദമഹര്ഷിയുടെ നിയോഗം. അതുകൊണ്ടുതന്നെ ആദ്യത്തെ വാർത്ത ഏജൻസി നാരദ ആയിരുന്നു എന്നാണ് നാരദ ന്യൂസ് സി.ഇ.ഓ മാത്യു സാമുവലിന്റെ അഭിപ്രായം. നാരദ ന്യൂസ് ഇന്ന് മൂന്നു ഭാഷകളിലായി പ്രസിദ്ധീകരിക്കുന്നു. ആലുവയിൽ ആണ് നാരദയുടെ ഹെഡ് ഓഫീസ്. നാരദ ഒരു എൻ.ജി.ഓ എന്ന നിലയിലാണ് പ്രവർത്തിക്കുന്നത്  

നാരദ സ്റ്റിങ് ഓപ്പറേഷൻ തെഹൽകയുടെ നേതൃത്വത്തിൽ ആരംഭിച്ച ഒരു ഒളിക്യാമറ അന്വേഷണം ആയിരുന്നു. ഒളിക്യാമറ ദൃശ്യങ്ങൾ തെഹൽക  വഴി പുറത്തുവിടുന്നതിൽ കാലതാമസമുണ്ടായതിനാൽ രണ്ടു വര്ഷങ്ങള്ക്കു ശേഷം നാരദയുടെ വെബ്സൈറ്റ് വഴി പൊതുജനങ്ങൾക്കായി പുറത്തുവിടുകയായിരുന്നു 52 മണിക്കൂർ ദൈർഘ്യമുള്ള ദൃശ്യങ്ങൾ ധാരാളം മുതിർന്ന രാഷ്ട്രീയ നേതാക്കൾ കൈക്കൂലി കൈപറ്റുന്നതായിരുന്നു. 12 മുതിർന്ന തൃണമൂൽ നേതാക്കൾക്ക് അഴിമതിയിൽ പങ്കുള്ളതായി ദൃശ്യങ്ങൾ സൂചിപ്പിക്കുന്നു. 25 ലക്ഷം രൂപ ചെലവ് പ്രതീക്ഷിച്ച ഓപ്പറേഷന് 80 ലക്ഷത്തോളം രൂപ ആവശ്യമായ് വന്നു. ഇപ്പോൾ സിബിഐ യും എൻഫോഴ്‌സ്‌മെന്റ് ഡിറക്ടറേറ്റും ഈ കേസ് അന്വേഷിക്കുന്നു .

ഇന്ത്യയിലെ ന്യൂസ് മാഗസിനായ തെഹൽക്കയാണ് നാരദ സ്റ്റിങ് ഓപ്പറേഷൻ തുടങ്ങിവച്ചത്. ശാരദ ഗ്രൂപ്പിന്റെ സാമ്പത്തിക തട്ടിപ്പ് പുറത്തുവന്നത് ഈ സമയമായിരുന്നു ,അതിനാൽ പശ്ചിമ ബംഗാളിലെ രാഷ്ട്രീയനേതാക്കളായിരുന്നു സ്റ്റിങ് ഓപ്പറേഷന്റെ ആദ്യ ലക്ഷ്യം. 

ദി ടെലിഗ്രാഫ് പത്രത്തിന് നൽകിയ അഭിമുഖത്തിൽ ഇസ്രായേൽ ചാരസംഘടന മൊസ്സാദിന്റെ ഉദ്യോഗസ്ഥനായ മൈക്ക് ഹറാനിയാണ് തനിക്ക് പ്രചോദനമായതെന്ന് മാത്യു സാമുവൽ പറഞ്ഞു. ഇമ്പക്സ് കൺസൾട്ടൻസി സൊല്യൂഷൻസ് എന്ന ചെന്നൈ കേന്ദ്രമാക്കി പ്രവർത്തിക്കുന്ന വ്യാജ കമ്പനിയുടെ മുതിർന്ന ഓഫീസറായി ഒരു മറ നിർമ്മിക്കാൻ മാത്യു സാമുവൽ ഒരു സുഹൃത്തിനോട് ആവശ്യപ്പെട്ടു. സന്തോഷ് ശങ്കരൻ എന്നപേരിൽ ഒരു ആധാർ കാർഡും ഒരു പ്രത്യേക വെബ്സൈറ്റിൽ ലിസ്റ്റ് ചെയ്ത ഫോൺ കോളുകളോട് പ്രതികരിക്കാൻ ഒരു റിസപ്‌ഷനിസ്റ്റിനെയും ഓപ്പറേഷനുവേണ്ടി ലഭിച്ചു. കമ്പനി രജിസ്റ്റർ ചെയ്തു. ഒരു ടാക്സി ഡ്രൈവറുടെ സഹായത്തോടെ ഉദ്യോഗസ്ഥരെ പറ്റി സാമുവൽ അന്വേഷണം  തുടങ്ങിവച്ചു. 25 ലക്ഷം രൂപ നീക്കിവച്ച ഈ പ്രോജെക്ടിന് 80 ലക്ഷത്തോളം ചെലവ് വന്നു. 

രണ്ട് വർഷങ്ങൾക്ക് ശേഷമാണ് സ്റ്റിങ് ഓപ്പറേഷൻ ടേപ്പുകൾ നാരദന്യൂസ്.കോം എന്ന പേരിൽ പുറത്തുവിട്ടത്. തെഹെല്ക ഈ ടേപ്പുകൾ പുറത്തുവിടാൻ താല്പര്യം കാണിക്കാതിരുന്നതിനാലാണ് ഇങ്ങനെ ചെയ്തതെന്ന് സാമുവൽ പറഞ്ഞു. 

മാത്യു സാമുവലും സഹപ്രവർത്തക എയ്ഞ്ചൽ അബ്രഹാമും 2011 ൽ ഷൂട്ട് ചെയ്ത 52 മണിക്കൂർ ദൈർഘ്യമുള്ള  വീഡിയോ ഫൂട്ടേജുകളിൽ പ്രമുഖ രാഷ്ട്രീയനേതാക്കളോട് സാദൃശ്യമുള്ള വ്യക്തികൾ  ഇമ്പക്സ് കാൾസൾട്ടൻസി സൊല്യൂഷൻസ് എന്ന ഇല്ലാത്ത കമ്പനിക്കായി അനധികൃത സഹായങ്ങൾ ചെയ്യുവാൻ മാത്യു സാമുവലിന്റെ പക്കൽ നിന്ന് കൈക്കൂലി സ്വീകരിക്കുന്ന ദൃശ്യങ്ങൾ കാണാം. തൃണമൂൽ കോൺഗ്രസ് അംഗം കെ ഡി സിങാണ് ഈ ഓപ്പറേഷനുവേണ്ടി മുഴുവൻ പണവും നൽകിയതെന്ന് പിന്നീട് സാമുവൽ ആരോപിക്കുന്നുണ്ട്.

തുടക്കത്തിൽ രാഷ്ട്രീയ ഗൂഢാലോചനയാണെന്ന് പറഞ്ഞ്  തൃണമൂൽ കോൺഗ്രസ് സ്റ്റിംഗിനെ തള്ളിക്കളഞ്ഞു. ഡെറെക്ക് ഒ ബ്രയാൻ എന്ന തൃണമൂൽ വക്താവ് പ്രതിപക്ഷത്തിന്റെ കുപ്രചാരണമാണിതെന്നും അങ്ങനെയൊരു ഓപ്പറേഷൻ നടന്നിട്ടില്ലെന്നും വാദിച്ചു. പിന്നീട് ലഭിച്ച പണം സംഭാവനയായിരുന്നെന്ന് തൃണമൂൽ കോൺഗ്രസ് പറഞ്ഞു. 

കമ്മ്യൂണിസ്റ്റ് പാർട്ടി ഓഫ് ഇന്ത്യ മാർക്സിസ്റ്റ് (സിപിഐഎം) ഭാരതീയ ജനത പാർട്ടി (ബിജെപി)  എന്നിവർ അഴിമതി നടത്തിയ രാഷ്ട്രീയനേതാക്കളുടെ രാജിയാവശ്യപ്പെട്ട് സമരങ്ങൾ സംഘടിപ്പിക്കാൻ തുടങ്ങി. 

__ഉള്ളടക്കംഇടുക__
‌‌__സൂചിക__


</doc>
<doc id="391359" url="https://ml.wikipedia.org/wiki?curid=391359" title="കല്ലുകൊണ്ടൊരു പെണ്ണ്">
കല്ലുകൊണ്ടൊരു പെണ്ണ്

ശ്യാമപ്രസാദ് സംവിധാനം ചെയ്ത് 1998-ൽ പുറത്തിറങ്ങിയ മലയാളചലച്ചിത്രമാണ് കല്ല് കൊണ്ടൊരു പെൺ സുരേഷ് ഗോപി, ദിലീപ്, വിജയശാന്തി എന്നിവർ പ്രധാനവേഷങ്ങളിൽ അഭിനയിച്ചിരിക്കുന്നു. കുവൈത്ത് സിറ്റിയിലെ ഒരു അവിവാഹിതയായ നഴ്സിനെക്കുറിച്ചാണ് ഈ ചിത്രം.


</doc>
<doc id="391360" url="https://ml.wikipedia.org/wiki?curid=391360" title="ഗന്ധർവ്വരാത്രി">
ഗന്ധർവ്വരാത്രി

ടി.വി. സാബു സംവിധാനം ചെയ്ത് 2000 ൽ പുറത്തിറങ്ങിയ മലയാള ചലച്ചിത്രമാണ് ഗന്ധർവ രത്രി.
 *വത്സല മേനോൻ 


</doc>
<doc id="391387" url="https://ml.wikipedia.org/wiki?curid=391387" title="റെഡ് ഇന്ത്യൻസ് (ചലച്ചിത്രം)">
റെഡ് ഇന്ത്യൻസ് (ചലച്ചിത്രം)

സുനിൽ സംവിധാനം ചെയ്ത് 2000 ൽ പുറത്തിറങ്ങിയ മലയാളചലച്ചിത്രമാണ് റെഡ് ഇന്ത്യൻസ്. അഹമ്മദ് ബച്ചൻ നിർമ്മാതാവ് ആയിരുന്ന ഈ ചിത്രത്തിൽ വിക്രം, പ്രീത വിജയകുമാർ എന്നിവരാണ് പ്രധാന വേഷങ്ങൾ ചെയ്തത്. 


</doc>
<doc id="391390" url="https://ml.wikipedia.org/wiki?curid=391390" title="റാണി പത്മിനി">
റാണി പത്മിനി

റാണി പത്മിനി അഥവാ പത്മാവതി, പതിമൂന്ന്-പതിന്നാലാം നൂറ്റാണ്ടിൽ ജീവിച്ചിരുന്ന ഒരു ഐതിഹാസിക ഇന്ത്യൻ രാജ്ഞിയാണ്. 1540 CE ൽ മാലിക് മുഹമ്മദ് ജയാസി എന്ന കവി എഴുതിയ പത്മാവതി എന്ന ഇതിഹാസ കാവ്യമാണ് ഈ രാജ്ഞിയെക്കുറിച്ചു പരാമർശിക്കുന്ന ഏറ്റവും പുരാതനമായ സ്രോതസ്സ്. ഭ്രമാത്മകതയുടെ ശകലങ്ങൾഉൾക്കൊള്ളുന്ന ഈ കാവ്യം അവരുടെ കഥയാണ്. പത്മാവതി ശ്രീലങ്കയിൽ സിൻഹളരാജ്യത്തെ അസാമാന്യ സൌന്ദര്യമുള്ള രാജകുമാരിയായിരുന്നു. ചിത്തോറിലെ രജപുത്ര ഭരണാധികാരിയായിരുന്ന രത്തൻസെൻ, രാജകുമാരിയുടെ അസാമാന്യ സൌന്ദര്യത്തെക്കുറിച്ച് ഹീരാമൻ എന്ന് പേരുള്ള ഒരു സംസാരിക്കുന്ന തത്തയിൽ നിന്ന് മനസ്സിലാക്കുന്നു. ഒരു അതിസാഹസിക അന്വേഷണ യാത്രയുടെ അന്ത്യത്തിൽ അദ്ദേഹം അവളെ വിവാഹം കഴിക്കുകയും ചിറ്റൂരിലേക്ക് കൊണ്ടുവരികയും ചെയ്തു. റാണിയുടെ സൌന്ദര്യത്തെക്കുറിച്ചു ദില്ലി സുൽത്താനായ അലാവുദ്ദീൻ ഖിൽജി കേട്ടറിയുകയും അവരെ നേടുന്നതിനായി ചിത്തോർ ആക്രമിക്കുകയും ചെയ്തു. അതേസമയം, പത്മാവതിയുടെ സൗന്ദര്യത്തിൽ ഭ്രമിച്ച കുംഭൽനെറിലെ രാജാവായ ദേവപാലുമായുണ്ടായ പോരാട്ടത്തിൽ രത്തൻ സെൻകൊല്ലപ്പെട്ടു. അലാവുദ്ദീൻ ഖിൽജിക്ക് ചിത്തോർ കോട്ട പിടിച്ചെടുക്കാനാവുന്നതിന് തൊട്ടുമുമ്പ് പത്മാവതിയും കൂട്ടരും അവരുടെ ബഹുമാനത്തെ സംരക്ഷിക്കുന്നതിനായി ജൗഹർ (ആത്മയാഗം) നടത്തി. കാലാനുഗതമായി വന്ന നിരവധി കൃതികളിലെ കഥാപാത്രമായ പത്മാവതിയെ, ഒരു ആക്രമണകാരിയോട് തന്റെ അഭിമാനത്തെ പ്രതിരോധിച്ച ഒരു ഹിന്ദു രജപുത്ര രാജ്ഞിയായി വിശേഷിപ്പിക്കപ്പെടുന്നു. വർഷങ്ങൾ കടന്നു പോകവേ, ചരിത്രപ്രാധാന്യമുള്ള ഒരു കഥാപാത്രമായി അവർ മാറുകയും പല നോവലുകളിലും നാടകങ്ങളിലും ടെലിവിഷൻ പരമ്പരകളിലും സിനിമകളിലും പ്രത്യക്ഷപ്പെടുകയും ചെയ്തു. എ.ഡി 1303 CE ലെ അലാവുദ്ദീൻ ഖൽജിയുടെ ചിത്തോർ കോട്ടയുടെ അടക്കമുള്ള ഉപരോധം ചരിത്രപ്രാധാന്യമുള്ളതായിരുന്നു. പത്മാവതിയുടെ ഇതിഹാസത്തിന് ചരിത്രപരമായ ആധികാരികതയില്ല എന്നതു മുൻനിറുത്തി ആധുനിക ചരിത്രകാരന്മാർ ഈ കഥാപാത്രത്തിന്റെ നിലനിൽപ്പു ചോദ്യം ചെയ്യുന്നു.

പത്മിനിയെ അഥവാ പത്മാവതിയെക്കുറിച്ചു പരാമർശിക്കുന്ന ഏറ്റവും പുരാതനമായ സ്രോതസ്സ്, മാലിക് മുഹമ്മദ് ജയാസിയുടെ അവാധ് ഭാഷയിലെ കാവ്യമായ പത്മവത് ( 1540 CE) ആണ്. അലാവുദ്ദീൻ ഖൽജിയുടെ ചിത്തോർ ആക്രമണത്തെക്കുറിച്ചു വിശേഷിപ്പിക്കുന്ന മുൻകാല വിവരണങ്ങളിൽ ഈ രജപുത്ര രാജ്ഞിയെക്കുറിച്ച് പരാമർശിക്കുന്നില്ല. അനന്തരം, അവരുടെ കഥ വിവരിക്കുന്ന പല സാഹിത്യസൃഷ്ടികളും രചിക്കപ്പെട്ടു. ഇവയെ നാല് പ്രധാന വിഭാഗങ്ങളായി തരം തിരിക്കാവുന്നതാണ്:

16-ഉം 19-ഉം നൂറ്റാണ്ടുകൾക്കിടയിൽ, മാലിക് മുഹമ്മദ് ജയാസിയുടെ പത്മാവത് എന്ന കാവ്യത്തിന് ഉപോൽബലകമായോ ഭാഷാന്തരമായോ ഏറ്റവും കുറഞ്ഞത് 12 പേർഷ്യൻ, ഉർദു കൃതികൾ സൃഷ്ടിക്കപ്പെട്ടിരുന്നു. ഇരുപതാം നൂറ്റാണ്ടിലെ കൂടുതൽ ഉർദു ഭാഷാന്തരങ്ങളും ജയാസിയുടെ പ്രണയകാവ്യത്തിന്റെ പാരമ്പര്യമാണ് പിന്തുടർന്നത്.

11589 CE യിൽ ഹേംരത്തൻ, 'ഗോറാ ബാദൽ പത്മിനി ചൌപായി' എന്നപേരിൽ ഈ ഇതിഹാസ കാവ്യത്തിന്റെ ഒരു രജപുത്ര പതിപ്പ് 'യഥാർത്ഥ കഥ'യായി​ രചിച്ചു.  16-ഉം 18-ഉം നൂറ്റാണ്ടുകൾക്കിടയിൽ, ഇന്നത്തെ രാജസ്ഥാനിൽ രജപുത്ര പ്രമുഖരുടെ പിന്തുണയോടെ പത്മവതിയുടെ കൂടുതൽ രജപുത്ര പതിപ്പുകൾ രചിക്കപ്പെട്ടു. ജയാസിയുടെ കാവ്യത്തിലെ പ്രണയാഭ്യർത്ഥന, വിവാഹം എന്നീ പ്രമേയങ്ങളിൽനിന്നു വ്യത്യസ്തമായി, രജപുത്ര പതിപ്പുകൾ തങ്ങളുടെ ഭരണാധികാരിയെ അലാവുദ്ദീൻ ഖൽജിക്കെതിരെ പ്രതിരോധിക്കുന്നതിലുള്ള അഭിമാനത്തെ ഊന്നിപ്പറയുന്ന രീതിയിലുള്ളതായിരുന്നു.

1829-32 കാലഘട്ടത്തിൽ ജെയിംസ് ടോഡ് തന്റെ 'അന്നൽസ് ആൻറ് ആൻറിക്വിറ്റിസ് ഓഫ് രാജസ്ഥാൻ' എന്ന കൃതിയിൽ ഈ ഇതിഹാസത്തിന്റെ കൊളോണിയൽ പുനർവ്യാഖ്യാനം കൂടി ഉൾപ്പെടുത്തി. രജപുത്ര പ്രമുഖരുടെ എഴുത്തുകാരായി ജോലി ചെയ്തിരുന്നവരുടെ വാക്കാലുള്ളതും പ്രമാണീകരിച്ചതുമായ പാരമ്പര്യത്തിൽ നിന്നും ശേഖരിച്ച വിവരങ്ങളുടെ അടിസ്ഥാനത്തിലായിരുന്നു അദ്ദേഹത്തിന്റെ രചന.

പത്തൊൻപതാം നൂറ്റാണ്ടിന്റെ അവസാനത്തിൽ ജെയിംസ് ടോഡിന്റെ രചന, ബ്രിട്ടീഷ് ഇന്ത്യയുടെ തലസ്ഥാനമായ കൽക്കത്തയിൽ എത്തിയപ്പോൾ ഇതിനെ അവലംബിച്ച് നിരവധി ബംഗാളി പതിപ്പുകൾ സൃഷ്ടിക്കപ്പെട്ടു. ഈ ബംഗാളി ആഖ്യാനങ്ങളിൽ പത്മാവതിയെ, മുസ്ലിം ആക്രമണകാരിക്കെതിരെ തന്റെ അഭിമാനം സംരക്ഷിക്കുവാൻ ആത്മാഹൂതി ചെയ്ത ധീരയായ രജപുത്ര രാജ്ഞിയായി ചിത്രീകരിക്കുന്നു.

പത്മാവതി സിൻഘാൾ രാജ്യത്തെ രാജാവായിരുന്ന ഗന്ധർവ സെന്നിന്റെ മകളായിരുന്നു. ഹിരാമൻ എന്ന ഒരു സംസാരിക്കുന്ന തത്ത അവളുടെ അടുത്ത സുഹൃത്തായിരുന്നു. രാജകുമാരിയുടെ തത്തയോടുള്ള അടുപ്പത്തിൽ രാജാവിന് അമർഷമുണ്ടാവുകയും ഈ പക്ഷിയെ കൊല്ലാൻ ഉത്തരവിടുകയും ചെയ്തു. ജീവരക്ഷയ്ക്കായി തത്ത അവിടെനിന്നു പറന്നു പോവുകയും എന്നാൽ ഒരു പക്ഷിപിടുത്തക്കാരന്റെ വലയിലകപ്പെടുകയും ചെയ്തു. അയാൾ പക്ഷിയെ ഒരു ബ്രാഹ്മണനു വിൽപ്പന നടത്തി. ബ്രാഹ്മണൻ അതിനെ ചിറ്റൂരിലേക്കു കൊണ്ടുപോവുകയും, അവിടെയുള്ള തദ്ദേശീയ രാജാവായ രത്തൻ സെൻ അതിനെ വാങ്ങുകയും തത്തയുടെ സംസാരിക്കാനുള്ള കഴിവിൽ അദ്ദേഹത്തിനു മതിപ്പുണ്ടായി അതിനെ കൂട്ടിലടക്കുകയും ചെയ്തു.

തത്ത പത്മാവതിയുടെ അസാമാന്യ സൗന്ദര്യത്തെ പുകഴ്ത്തി രാജാവിനോടു സംസാരിക്കുകയും അദ്ദേഹം പത്മാവതിയെ വിവാഹം ചെയ്യാൻ ആഗ്രഹിക്കുകയും ചെയ്തു. തത്തയെ വഴികാട്ടിയാക്കി 16,000 അരുചരന്മാരോടൊപ്പം ഏഴു സാഗരങ്ങൾ താണ്ടി രത്തൻ സെൻ സിൻഘാൾ രാജ്യത്തു പ്രവേശിച്ചു. പത്മാവതിയെ തേടിയെത്തിയ അദ്ദേഹം അവിടെ ക്ഷേത്രത്തിൽ വ്രതം ആരംഭിച്ചു.അതേസമയം തത്ത ഉദ്ബോധിപ്പിച്ചതനുസരിച്ച് ക്ഷേത്രത്തിലെത്തിയ പത്മാവതി രത്തൻ സെന്നിനെ കാണാതെ ഉടനടി തന്റെ കൊട്ടാരത്തിലേക്ക് മടങ്ങിപ്പോയി. കൊട്ടാരത്തിൽ തിരികെയെത്തിയ പത്മാവതിയുടെ ഹൃദയം രത്തൻ സെന്നിനു വേണ്ടി തുടിക്കുവാൻ തുടങ്ങി.

അതേസമയം, പത്മാവതിയെ കാണാൻ അവസരം നഷ്ടപ്പെട്ടതായി രത്തൻ സെൻ തിരിച്ചറിയുകയും ഖിന്നനാകുകയും ചെയ്തു. ആത്മനിന്ദയാൽ അദ്ദേഹം ആത്മാഹൂതി ചെയ്യാനൊരുങ്ങുകയും പരദേവതകളായ ശിവനും പാർവ്വതിയും ഇതു തടസ്സപ്പെടുത്തുകയും ചെയ്തു.  ശിവൻറ ഉപദേശം അനുസരിച്ച്, രത്തൻ സെൻ അദ്ദേഹത്തിന്റെ അനുയായികളോടൊപ്പം സിൻഘാൾ രാജ്യത്തിന്റെ രാജകീയ കോട്ട ആക്രമിച്ചു.അപ്പോഴും സന്യാസ വേഷധാരികളായിരുന്ന അവർ തോൽപ്പിക്കപ്പെടുകയും ജയിലിൽ അടക്കപ്പെടുകയും ചെയ്യുന്നു. രത്തൻ സെൻ വധിക്കപ്പെടാൻ പോകുന്നതിനു തൊട്ടുമുമ്പ്, അദ്ദേഹം ചിറ്റൂരിലെ രാജാവാണെന്ന് എന്ന് ബന്ദികളിലൊരാൾ വെളിപ്പെടുത്തി. ഗന്ധർവ് സെൻ പത്മാവതിയെ രത്തൻ സെന്നിനു വിവാഹം കഴിച്ചുകൊടുക്കുകയും രത്തൻ സെന്നിനൊപ്പം 16,000 അനുചരന്മാരെയും സിൻഘാളിൽനിന്ന് 16,000 പത്മിനിവനിതകളേയും ഏർപ്പെടുത്തുകയും ചെയ്തു.കുറച്ചു കാലം കഴിഞ്ഞ് രത്തൻ സെൻ ഒരു ദൂതനായ പക്ഷിയിൽ നിന്ന് തന്റെ ആദ്യ ഭാര്യയായിരുന്ന നാഗമതി ചിത്തോരിൽ അദ്ദേഹത്തെ കാത്തിരിക്കുന്നതായി മനസ്സിലാക്കുന്നു. തന്റെ പുതിയ പത്നിയായ പത്മാവതിയോടും തന്റെ 16,000 അനുയായികളുംസിൻഘാളിൽനിന്നുള്ള മറ്റൊരു 16,000 അനുയായികളുമായി രത്തൻ സെൻ ചിറ്റൂരിലേക്ക് തിരിച്ചുപോകാൻ തീരുമാനിച്ചു. 

യാത്രാവേളയിൽ, ലോകത്തിലെ ഏറ്റവും സുന്ദരിയായ സ്ത്രീയെ നേടുന്നതിൽ വിജയിക്കുകയും അതിൽ അമിതമായ അഹങ്കാരം പുലർത്തുകയും ചെയ്ത രത്തൻ സെന്നിനെ സമുദ്രദേവത ശിക്ഷിച്ചു. രത്തൻ സെന്നും പത്മിനിയും ഒഴികെയുള്ള മറ്റെല്ലാവരും ഒരു കൊടുങ്കാറ്റിലകപ്പെട്ട് കൊല്ലപ്പെട്ടു. സമുദ്രദേവന്റെ മകളായ ലക്ഷ്മിയുടെ ദ്വീപിൽ പത്മാവതി ഒറ്റപ്പെട്ടുപോയി. രത്തൻ സെൻ, സമുദ്രദേവനാൽ രക്ഷിക്കപ്പെട്ടു. പത്മാവതയ്ക്കു രത്തൻ സെന്നിനോടുള്ള സ്നേഹത്തെ പരീക്ഷിക്കാൻ ലക്ഷ്മി ദേവി തീരുമാനിച്ചു. ലക്ഷ്മി ദേവി വേഷപ്പകർച്ചനടത്തി പത്മാവതിയായി രത്തൻ സെന്നിനു മുന്നിൽ പ്രത്യക്ഷപ്പെട്ടുവെങ്കിലും രാജാവിന് ഇതു മനസ്സിലായിരുന്നു. സമുദ്രദേവനും ലാക്ഷ്മിദേവിയും രത്തൻസെന്നിൽ പ്രസാദിക്കുകയും പിന്നീട് പത്മാവതിയുമായി വീണ്ടും ഒന്നിച്ചുചേർക്കുകയും സമ്മാനങ്ങൾ നൽകുകയും ചെയ്തു. രത്തൻ സെൻ പുതിയ അനുചരവൃന്ദത്തെ സംഘടിപ്പിക്കുകയും ചിത്തൂരിലേയക്കു പത്മാവതിയുമായി തിരിച്ചുവരികയും ചെയ്തു.


</doc>
<doc id="391404" url="https://ml.wikipedia.org/wiki?curid=391404" title="പുലിക്കാട്">
പുലിക്കാട്

തമിഴ്നാട്ടിലെ തിരുവള്ളൂർ ജില്ലയിലുള്ള ഒരു തീരദേശ പട്ടണമാണ് പുലിക്കാട് അഥവാ പഴവേർകാട്. ചെന്നൈയിൽ നിന്ന് ഏകദേശം മൂന്ന് കിലോമീറ്റർ അകലെ ബംഗാൾ ഉൾക്കടലിന്റെ തീരത്തു സ്ഥിതിചെയ്യുന്ന ഈ പ്രദേശത്താണ് പ്രശസ്തമായ പുലിക്കാട് തടാകം സ്ഥിതിചെയ്യുന്നത്. ഈ തടാകം ഇന്ത്യയുടെ ഉപഗ്രഹ വിക്ഷേപണ ദ്വീപായ ശ്രീഹരിക്കോട്ടയെ ബംഗാൾ ഉൾക്കടലിൽ നിന്നും വേർതിരിക്കുന്നു.

1502-ൽ വിജയനഗര ഭരണാധികാരികളുടെ അനുമതിയോടെ പോർച്ചുഗീസുകാർ പുലിക്കാട്ടിൽ വാണിജ്യം ആരംഭിക്കുകയും ഒരു കോട്ട നിർമ്മിക്കുകയും ചെയ്തു. 1609-ൽ ഡച്ചുകാർ പുലിക്കാട്ട് കോട്ട കൈവശപ്പെടുത്തി. 1622-ൽ അവർ പുലിക്കാട് നിർമ്മിച്ച ശ്മശാനം ഇപ്പോൾ ആർക്കിയോളജിക്കൽ സർവേ ഓഫ് ഇന്ത്യയുടെ നിയന്ത്രണത്തിലാണ്. 1690 വരെ ഡച്ച് അധീന തീരപ്രദേശത്തിന്റെ തലസ്ഥാനമായിരുന്നു ഈ പ്രദേശം. 1825-ൽ ബ്രിട്ടീഷുകാർ പുലിക്കാട് പിടിച്ചെടുത്ത് മദ്രാസ് പ്രവിശ്യയോടു കൂട്ടിച്ചേർത്തു.

ആന്ധ്രാപ്രദേശിനും തമിഴ്നാടിനും ഇടയിൽ സ്ഥിതിചെയ്യുന്ന പുലിക്കാട്ട് തടാകത്തോടു ചേർന്നാണ് ഈ പ്രദേശം. എല്ലാവർഷവും പുലിക്കാട് പക്ഷിസങ്കേതത്തിൽ അരയന്നക്കൊക്ക് ഉൾപ്പെടെ നിരവധി പക്ഷികൾ ദേശാടനത്തിനെത്തുന്നു. ആദിനാരായണ പെരുമാൾ ക്ഷേത്രത്തിൽ എല്ലാവർഷവും ഏപ്രിൽ മാസത്തിൽ പ്രത്യേക ആഘോഷം നടക്കാറുണ്ട് .



</doc>
<doc id="391405" url="https://ml.wikipedia.org/wiki?curid=391405" title="കോരപ്പൻ ദി ഗ്രേറ്റ്">
കോരപ്പൻ ദി ഗ്രേറ്റ്

സുനിൽ സംവിധാനം നിർവഹിച്ച് 2001-ൽ പുറത്തിറങ്ങിയ മലയാള ചലച്ചിത്രമാണ് കോരപ്പൻ ദ ഗ്രേറ്റ്.


</doc>
<doc id="391406" url="https://ml.wikipedia.org/wiki?curid=391406" title="വക്കാലത്ത് നാരായണൻകുട്ടി">
വക്കാലത്ത് നാരായണൻകുട്ടി

ജയറാം, മന്യ , മുകേഷ്, ജഗതി ശ്രീകുമാർ എന്നിവരെ കേന്ദ്ര കഥാപാത്രങ്ങളാക്കി ടി. കെ. രാജീവ് കുമാർ സംവിധാനം ചെയ്ത ചിത്രമായിരുന്നു വക്കാലത്തു നാരായണൻകുട്ടി. ബോബി കൊട്ടാരക്കരയുടെ അവസാന ചിത്രമായിരുന്നു ഇത്. ബോബി കൊട്ടാരക്കര മരിച്ചത് ഈ ചിത്രത്തിന്റെ ഷൂട്ടിനിടെയാണ് ബോക്സ് ഓഫീസിൽ ഒരു ശരാശരി പ്രകടനമായിരുന്നു ഈ സിനിമ.



</doc>
<doc id="391407" url="https://ml.wikipedia.org/wiki?curid=391407" title="നളചരിതം നാലാം ദിവസം">
നളചരിതം നാലാം ദിവസം

കെ. മോഹനകൃഷ്ണൻ സംവിധാനം ചെയ്ത് 2001-ൽ പുറത്തിറങ്ങിയ മലയാളചലച്ചിത്രമാണ് "നളചരിതം നാലാം ദിവസം".


</doc>
<doc id="391408" url="https://ml.wikipedia.org/wiki?curid=391408" title="നക്ഷത്രങ്ങൾ പറയാതിരുന്നത്">
നക്ഷത്രങ്ങൾ പറയാതിരുന്നത്

2000 ൽ പുറത്തിറങ്ങിയ ഒരു മലയാളചലച്ചിത്രമാണ് നക്ഷത്രങ്ങൾ പറയാതിരുന്നത് നടൻ മുകേഷ് (നടൻ), ദിവ്യ ഉണ്ണി, ലാൽ (നടൻ), ഹരിശ്രീ അശോകൻ, രാജൻ പി ദേവ്, ജയഭാരതി, നരേന്ദ്രപ്രസാദ് എന്നിവരാണ് പ്രധാന വേഷങ്ങൾ ചെയ്തത്.


</doc>
<doc id="391409" url="https://ml.wikipedia.org/wiki?curid=391409" title="ഗോവ (മലയാളചലച്ചിത്രം)">
ഗോവ (മലയാളചലച്ചിത്രം)

നിസാർ സംവിധാനം ചെയ്ത് 2001-ൽ പുറത്തിറങ്ങിയ ഒരു മലയാള ചലച്ചിത്രമാണ് ഗോവ. ദേവൻ, അനുഷ എന്നിവരാണ് ഈ ചിത്രത്തിലെ പ്രധാന വേഷം ചെയ്തത് .


</doc>
<doc id="391410" url="https://ml.wikipedia.org/wiki?curid=391410" title="ജ്യോതിർഗമയ (ചലച്ചിത്രം)">
ജ്യോതിർഗമയ (ചലച്ചിത്രം)

എൻ ബി രഘുനാഥ് സംവിധാനം ചെയ്ത് 2001-ൽ പുറത്തിറങ്ങിയ ഒരു മലയാള ചലച്ചിത്രമാണ് ജ്യോതിർഗമയ.


</doc>
<doc id="391412" url="https://ml.wikipedia.org/wiki?curid=391412" title="ആറാം ഇന്ദ്രിയം (ചലച്ചിത്രം)">
ആറാം ഇന്ദ്രിയം (ചലച്ചിത്രം)

കുടമാളൂർ രാജാജി സംവിധാനം ചെയ്ത് 2001-ൽ പുറത്തിറങ്ങിയ ഒരു മലയാളചലച്ചിത്രമാണ് ആറാം ഇന്ദ്രിയം. സിദ്ദീഖ്, ജഗതി ശ്രീകുമാർ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.



</doc>
<doc id="391413" url="https://ml.wikipedia.org/wiki?curid=391413" title="ഭദ്ര (ചലച്ചിത്രം)">
ഭദ്ര (ചലച്ചിത്രം)

2001 ൽ പുറത്തിറങ്ങിയ മലയാള ചലച്ചിത്രമാണ് ഭദ്ര. മമ്മി സെഞ്ച്വറി സംവിധാനം ചെയ്യുന്ന ചിത്രത്തിൽ ശങ്കർ, വിനയ പ്രസാദ് എന്നിവരാണ് അഭിനയിക്കുന്നത്.


</doc>
<doc id="391415" url="https://ml.wikipedia.org/wiki?curid=391415" title="നരിമാൻ">
നരിമാൻ

കെ മധു സംവിധാനംചെയ്ത ഒരു ചിത്രമാണ് നരിമാൻ. ഈ ചിത്രം ഒരു അന്വേഷണ ത്രില്ലറാണ്. "ദമ്പതികളെ കൊലപാതകം ചെയ്ത കേസ്" വീണ്ടും അന്വേഷണത്തിനായി നിയോഗിക്കുന്ന ക്രൈം ബ്രാഞ്ച് ഡി.വൈ.എസ്.പി അശോക് നരിമാൻ എന്ന കഥാപാത്രമായി സുരേഷ് ഗോപി അഭിനയിച്ചു സിദ്ദിഖ്, ജഗതി ശ്രീകുമാർ, ജഗദീഷ്, അഞ്ജു, അഗസ്റ്റിൻ, ടി പി മാധവൻ, എൻ.ഫോർ വർഗീസ്, സാദിഖ്, ജനാർദ്ദനൻ, അശോകൻ, സംയുക്ത വർമ്മ എന്നിവരും ചിത്രത്തിലുണ്ട്. എസ്. എൻ. സ്വാമി തിരക്കഥ എഴുതി. ഈ ചിത്രം ബോക്സ് ഓഫീസിൽ സൂപ്പർ ഹിറ്റ് ആയി. പ്രക്ഷേപണം ചെയ്യുന്നതിനുള്ള അവകാശം സൂര്യ ടിവിയാണ് ഏറ്റെടുത്തത്



</doc>
<doc id="391416" url="https://ml.wikipedia.org/wiki?curid=391416" title="അച്ഛനെയാണെനിക്കിഷ്ടം">
അച്ഛനെയാണെനിക്കിഷ്ടം

സുരേഷ് കൃഷ്ണ സംവിധാനം ചെയ്ത് 2001-ൽ പുറത്തിറങ്ങിയ മലയാളചലച്ചിത്രമാണ് അച്ഛനെയാണെനിക്കിഷ്ടം. എം.ജി. രാധാകൃഷ്ണന് മികച്ച സംഗീത സംവിധായകനുള്ള കേരള സ്റ്റേറ്റ് ഫിലിം അവാർഡ് ഈ ചിത്രത്തിന് ലഭിച്ചു. 

The film's soundtrack contains 9 songs, all composed by M. G. Radhakrishnan and Lyrics by S. Ramesan Nair.


</doc>
<doc id="391417" url="https://ml.wikipedia.org/wiki?curid=391417" title="ഡ്യൂപ് ഡ്യൂപ് ഡ്യൂപ്">
ഡ്യൂപ് ഡ്യൂപ് ഡ്യൂപ്

നിസാർ സംവിധാനം ചെയ്ത് 2001-ൽ പുറത്തിറങ്ങിയ ഒരു മലയാളചലച്ചിത്രമാണ് ഡ്യൂപ്പ് ഡ്യൂപ് ഡ്യൂപ്പ്. സി.പി. രാജശേഖരൻ, ബൈജുജോസഫ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.
 *നാലിന് പൊട്ടി 


</doc>
<doc id="391418" url="https://ml.wikipedia.org/wiki?curid=391418" title="സുന്ദരപുരുഷൻ">
സുന്ദരപുരുഷൻ

സുന്ദരപുരുഷൻ ഒരു മലയാളചലച്ചിത്രമാണ്. 2001 ലാണ് ഇത് പുറത്തിറങ്ങിയത്. 1994 ൽ തെലുങ്ക് ചിത്രമായ 'ശുഭലാഗ്നനം' ത്തിന്റെ റീമേക്കായിരുന്നു.
 *സുരേഷ് ഗോപി 


</doc>
<doc id="391419" url="https://ml.wikipedia.org/wiki?curid=391419" title="ജഗപൊഗ">
ജഗപൊഗ

ദജ്ഞന്തരി സംവിധാനം ചെയ്ത് 2001-ൽ പുറത്തിറങ്ങിയ ഒരു മലയാള ചലച്ചിത്രമാണ് ജാഗാപോഗ 


</doc>
<doc id="391420" url="https://ml.wikipedia.org/wiki?curid=391420" title="ഷാർജാ ടു ഷാർജാ">
ഷാർജാ ടു ഷാർജാ

വേണുഗോപൻ സംവിധാനം ചെയ്ത് 2001-ൽ പുറത്തിറങ്ങിയ മലയാളചലച്ചിത്രമാണ് ഷാർജ ടു ഷാർജ . ജയറാം, ജഗദീഷ്, ഐശ്വര്യ എന്നിവർ പ്രധാന വേഷങ്ങൾ ചെയ്തു.


</doc>
<doc id="391423" url="https://ml.wikipedia.org/wiki?curid=391423" title="ജഗതി ആന്റ് ജഗദീഷ് ഇൻ ടൗൺ">
ജഗതി ആന്റ് ജഗദീഷ് ഇൻ ടൗൺ

നിസാർ സംവിധാനം ചെയ്ത് 2002-ൽ പുറത്തിറങ്ങിയ മലയാളചലച്ചിത്രമാണ് ജഗതി ജഗദീഷ്.ഇൻ ടൌൺ ഈ ചിത്രത്തിൽ ജഗതി ശ്രീകുമാറും ജഗദീഷും പ്രധാന കഥാപാത്രങ്ങളെ അവതരിപ്പിക്കുന്നു. ഒരേ കുടുംബത്തിൽ ജനിച്ച ഇരട്ട സഹോദരന്മാരുടെ കഥയാണയാണിത് 


</doc>
<doc id="391424" url="https://ml.wikipedia.org/wiki?curid=391424" title="കൃഷ്ണ ഗോപാലകൃഷ്ണ">
കൃഷ്ണ ഗോപാലകൃഷ്ണ

2002-ൽ പുറത്തിറങ്ങിയ മലയാളചലച്ചിത്രമാണ് കൃഷ്ണ ഗോപാലകൃഷ്ണ, ബാലചന്ദ്ര മേനോൻ സംവിദാനം ചെയ്ത കൃഷ്ണൻ നായർ.നിർമിച്ചു മനോജ് കെ ജയൻ, അശോകൻ, ബാലചന്ദ്രമേനോൻ, കൽപ്പന എന്നിവരാണ് ചിത്രത്തിലെ പ്രധാനകഥാപാത്രങ്ങൾ. ബാലചന്ദ്ര മേനോൻ സംഗീതസംവിധാനം നിർവഹിച്ചു


</doc>
<doc id="391432" url="https://ml.wikipedia.org/wiki?curid=391432" title="മോറിസ് മൈനർ">
മോറിസ് മൈനർ

മോറിസ് മൈനർ,1948 സെപ്റ്റംബർ 20-ന് ലണ്ടനിലെ ഏൾസ് കോർട്ട് മോട്ടോർ ഷോയിൽ അരങ്ങേറ്റം നടത്തിയ ഒരു ബ്രിട്ടീഷ് കാർ ബ്രാൻഡ് ആയിരുന്നു.


</doc>
<doc id="391434" url="https://ml.wikipedia.org/wiki?curid=391434" title="കോഴിപ്പാറ വെള്ളച്ചാട്ടം">
കോഴിപ്പാറ വെള്ളച്ചാട്ടം

മലപ്പുറം ജില്ലയുടെ വടക്കുകിഴക്കെ അതിർത്തിയിൽ സൈലന്റ് വാലി നാഷണൽ പാർക്കിനോടടുത്ത് കക്കാടംപൊയിൽ എന്ന സ്ഥലത്ത് ആണ് കോഴിപ്പാറ വെള്ളച്ചാട്ടം സ്ഥിതി ചെയ്യുന്നത്. വേനലിലും തണുത്ത കാലാവസ്ഥയാണ് ഇവിടെ അനുഭവപ്പെടുന്നത്. വനം വകുപ്പാണ് ഈ വെള്ളച്ചാട്ടത്തിന്റെ സംരക്ഷണം ഏറ്റെടുത്തിരിക്കുന്നത്. എടവണ്ണ ഫോറസ്റ്റ് റെയ്ഞ്ചിൽ അകമ്പാടം ഫോറസ്റ്റ് സ്റ്റേഷൻ പരിധിയിലാണ് കോഴിപ്പാറ വെള്ളച്ചാട്ടം സ്ഥിതിചെയ്യുന്നത് സന്ദർശകരുടെ സുരക്ഷ ഉറപ്പാക്കുന്നതിനായി പുഴയുടെ തീരങ്ങളിലായി ഇരുമ്പ് കൈവരി നിർമിച്ചിട്ടുണ്ട്. വർഷത്തിൽ ശരാശരി 50,000 പേർ എത്തുന്ന സ്ഥലത്ത്ആവശ്യമായ അടിസ്ഥാനസൗകര്യങ്ങൾ ഏർപ്പെടുത്തുന്നതിനായി കഴിഞ്ഞ വർഷം 9.50 സെന്റ് സ്വകാര്യസ്ഥലം ലഭ്യമാക്കി അവിടെ താത്കാലികമായി ഇൻഫർമേഷൻ സെന്റർ പ്രവർത്തിക്കുന്നു. സുരക്ഷാ ഗാർഡുകളൂം ഉണ്ട്.
നിലമ്പൂരിൽ നിന്നും അകമ്പാടം വഴി മൂലേപ്പാടം പാലം കടന്ന് കക്കാടം പൊയിലിൽ എത്താം. കോഴിക്കോട്ട് നിന്നും വരുന്നവർക്ക് മുക്കം കാരമ്മൂല കൂടരഞ്ഞിവഴിയും എത്താം.രണ്ട് വഴിക്കും കെ എസ് ആർ ടി സി ബസ് സർവീസ് ഉണ്ട്. അവിടുന്ന് 3 കിലോമീറ്ററോളം നായാടമ്പൊയിൽ വഴിയിൽ പോകുമ്പോൾ കോഴിപ്പാറ വെള്ളച്ചാട്ടത്തിനടുത്തേത്താം. അവിടെ വനം വകുപ്പിന്റെ ചെറിയ ഓഫീസുണ്ട്. പ്രദേശത്തിന്റെ പരിപാലനത്തിനായി ഒരു ചെറിയ പ്രവേശനഫീ ഈടാക്കുന്നുണ്ട്. 
മനോഹരമായ കാടിനിടിക്ക് തോട്ടങ്ങൾക്ക് നടുവിലാണ് ഈ പ്രകൃതിരമണീയമായ് വെള്ളച്ചാട്ടം സ്ഥിതിചെയ്യുന്നത്. വളരെ ഉയരത്തുനിന്നും കുത്തനെ താഴോട്ടൊഴുകുന്ന നദി പലയിടത്തും പരന്നും ഒഴുകുന്നുണ്ട്. മിനുസമായ പാറയിൽ വൃക്ഷങ്ങൾക്കിടയിൽ ഇരുന്ന് യാത്രക്കാർ വാരാന്ത്യം ആഘോഷിക്കുന്നു. 


</doc>
<doc id="391437" url="https://ml.wikipedia.org/wiki?curid=391437" title="കാറ്റ് (ചലച്ചിത്രം)">
കാറ്റ് (ചലച്ചിത്രം)

2017- ഒക്ടോബറിൽ പ്രദർശനത്തിനെത്തിയ മലയാള ചലച്ചിത്രമാണ് കാറ്റ്.  അരുൺ കുമാർ അരവിന്ദ് നിർമ്മാണവും  സംവിധാനവും  ചിത്രസംയോജനവും  നിർവഹിച്ചിരികുന്ന  ഈ ചിത്രത്തിൽ ആസിഫ് അലി,  മുരളിഗോപി,  വരലക്ഷ്മി ശരത്കുമാർ,  മാനസ രാധാകൃഷ്ണൻ  എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു.  പി. പദ്മരാജന്റെ  കഥയെ  അവലംബിച്ച് മകൻ അനന്തപദ്മനാഭനാണ് ഈ ചലച്ചിത്രത്തിന്റെ രചന ചെയ്തിരിക്കുന്നത്.  ഛായാഗ്രഹണം പ്രശാന്ത് രവീന്ദ്രനും ഗാനരചന  റഫീഹ് അഹമ്മദും  സംഗീതം ദീപക് ദേവും ചെയ്തിരിക്കുന്നു



</doc>
<doc id="391439" url="https://ml.wikipedia.org/wiki?curid=391439" title="അരിപ്പാറ വെള്ളച്ചാട്ടം">
അരിപ്പാറ വെള്ളച്ചാട്ടം

കോഴിക്കോട് ജില്ലയിൽ തിരുവമ്പാടിക്കടുത്ത് ആനക്കാമ്പൊയിലിലാണ് 'അരിപ്പാറ വെള്ളച്ചാട്ടം'. തിരുവമ്പാടി ടൗണിൽ നിന്ന് ഇവിടേക്ക്ആനക്കാമ്പൊയിൽ വഴിയിൽ ഏകദേശം 15 കിലോമീറ്ററോളം ദൂരമുണ്ട്. വേനലിലും തണുത്ത കാലാവസ്ഥയാണ് ഇവിടെ അനുഭവപ്പെടുന്നത്. ഡിടിപിസി ആണ് ഈ വെള്ളച്ചാട്ടത്തിന്റെ സംരക്ഷണം ഏറ്റെടുത്തിരിക്കുന്നത്. സന്ദർശകരുടെ സുരക്ഷ ഉറപ്പാക്കുന്നതിനായി പുഴയുടെ തീരങ്ങളിലായി ഇരുമ്പ് കൈവരി നിർമിച്ചിട്ടുണ്ട്. വർഷത്തിൽ ശരാശരി 50,000 പേർ എത്തുന്ന സ്ഥലത്ത്ആവശ്യമായ അടിസ്ഥാനസൗകര്യങ്ങൾ ഏർപ്പെടുത്തുന്നതിനായി സ്വകാര്യസ്ഥലം ലഭ്യമാക്കി അവിടെ താത്കാലികമായി ഇൻഫർമേഷൻ സെന്റർ പ്രവർത്തിക്കുന്നു. സുരക്ഷാ ഗാർഡുകളൂം ഉണ്ട്. അരിപ്പാറയിൽ സഞ്ചാരികൾക്കായി ഫസിലിറ്റേഷൻ സെന്ററിന്റെയും, ടോയ്ലറ്റ് ബ്ലോക്കിന്റെയും, ടൂറിസ്റ്റുകൾക്ക് വിശ്രമിക്കാനും, വെള്ളച്ചാട്ടവും പ്രകൃതി ഭംഗിയും ആസ്വദിക്കാനുമുള്ള പവലിയന്റേയും നിർമ്മാണം ആരംഭിച്ചിരുന്നു. പൊതുമേഖലാ സ്‌ഥാപനമായ സിഡ്കോയാണ് ഇതിന്റെ നിർമ്മാണ ചുമതല ഏറ്റെടുത്തത്. ഇവിടെ ഒരു തൂക്കുപാലത്തിനുള്ള അനുമതിയും ലഭിച്ചിട്ടുണ്ടെന്ന് അറിയുന്നു. 
 കോഴിക്കോട്ട് നിന്നും വരുന്നവർക്ക് തിരുവമ്പാടി നിന്നും 15 കിലോമീറ്ററോളം ഉണ്ട്. മലപ്പുറം ജില്ലയിൽനിന്നാണെങ്കിൽ മുക്കത്തുനിന്നും പുല്ലൂരാം പാറ വഴിക്ക് 18 കിലോമീറ്റർ പോയാൽ മതി .രണ്ട് വഴിക്കും കെ എസ് ആർ ടി സി ബസ് സർവീസ് ഉണ്ട്. അവിടുന്ന് അർ കിലോമീറ്ററോളം നടക്കണം നായാടമ്പൊയിൽ വഴിയിൽ പോകുമ്പോൾ കോഴിപ്പാറ വെള്ളച്ചാട്ടത്തിനടുത്തേത്താം. പ്രദേശത്തിന്റെ പരിപാലനത്തിനായി ഒരു ചെറിയ പ്രവേശനഫീ ഈടാക്കുന്നുണ്ട്. 
മനോഹരമായ കാടിനിടിക്ക് തോട്ടങ്ങൾക്ക് നടുവിലൂടെ ആണ് ഇരുവഞ്ഞിപ്പുഴപ്രകൃതിരമണീയമായ് ഈ വെള്ളച്ചാട്ടം സൃഷ്ടിച്ചിരിക്കുന്നത്. ഈ വെള്ളച്ചാട്ടം സ്ഥിതിചെയ്യുന്നത്. മിനുസമായ പാറകൾക്കിടയിലൂടെ ചെറുതും വലുതുമായ ചാട്ടങ്ങൾ ഒരുക്കി പുഴ ഒഴുകുന്നു. ഇടയിൽ കുളങ്ങളും രൂപപ്പെട്ടിട്ടുണ്ട്. യാത്രക്കാർ വാരാന്ത്യം ആഘോഷിക്കുന്നതിനു പറ്റിയതായതിനാൽ വാരാന്ത്യങ്ങളിൽ ധാരാളം ആൾക്കാർ ഇവിടെ എത്തുന്നു.

സിയാൽ എറ്റെടുത്തിട്ടുള്ള മിനി ജലവൈദ്യുതപദ്ധതി ആരംഭിച്ചാൽ നദിയിലേ ഒഴുക്ക് കുറയുമെന്നും വെള്ളച്ചാട്ടം തന്നെ അപ്രത്യക്ഷമാകുമെന്ന് ഭയപ്പെടുന്നു. ആവശ്യത്തിന് സുരക്ഷാക്രമീകരണങ്ങൾ ഇല്ലാത്തതിനാൽ ജില്ലാ ടൂറിസം പ്രമോഷൻ കൗൺസിൽ ഏറ്റെടുത്തതിൽപിന്നെ 19 പേരുടെ ജീവൻ അരിപ്പാറയിൽ പൊലിഞ്ഞു. വർഷങ്ങൾക്ക് മുമ്പ് പാറയിൽ തെന്നി പുഴയിൽ പതിച്ച മാവൂർ കുറ്റിക്കാട്ടൂർ സ്വദേശിയുടെ മൃതദേഹം ഇനിയും കണ്ടുകിട്ടിയിട്ടില്ല. 


</doc>
<doc id="391442" url="https://ml.wikipedia.org/wiki?curid=391442" title="മഹാത്മാഗാന്ധി പാർക്ക്, കൊല്ലം">
മഹാത്മാഗാന്ധി പാർക്ക്, കൊല്ലം

കേരളത്തിൽ കൊല്ലം ജില്ലയിലെ ചിന്നക്കടയിൽ നിന്ന് രണ്ടു കിലോമീറ്റർ അകലെയായി കൊല്ലം ബീച്ചിനോടു ചേർന്ന് സ്ഥിതിചെയ്യുന്ന ഒരു ഉദ്യാനമാണ് മഹാത്മാഗാന്ധി പാർക്ക് അഥവാ എം.ജി. പാർക്ക്. കൊല്ലത്തെ പ്രധാനപ്പെട്ട ഉല്ലാസകേന്ദ്രങ്ങളിലൊന്നായ ഈ പാർക്ക് കൊല്ലം മുൻസിപ്പൽ കോർപ്പറേഷന്റെ ഉടമസ്ഥതയിലാണുള്ളത്. സ്വദേശികളും വിദേശികളുമായി ധാരാളം വിനോദസഞ്ചാരികൾ ഇവിടം സന്ദർശിക്കുന്നുണ്ട്.

മഹാത്മാഗാന്ധിയുടെ പേര് നൽകിയിരിക്കുന്ന ഈ പാർക്ക് 1967 ജനുവരി 1-ന് അന്നത്തെ ഇന്ത്യൻ രാഷ്ട്രപതിയായിരുന്ന സാക്കിർ ഹുസൈനാണ് പൊതുജനങ്ങൾക്കായി തുറന്നുകൊടുത്തത്. ഏതാനും വർഷങ്ങൾക്കുശേഷം സാമൂഹ്യവിരുദ്ധരുടെ പ്രവർത്തനം മൂലം പാർക്കിന്റെ പല ഭാഗങ്ങളും നശിച്ചു. 2010-ൽ കൊല്ലം കോർപ്പറേഷൻ എം.ജി. പാർക്കിന്റെ നവീകരണ പ്രവർത്തനങ്ങളുടെ ചുമതല റൂറൽ ടൂറിസം ഡെവലപ്മെന്റ് കമ്പനി (RUTODEC) എന്ന സ്ഥാപനത്തെ ഏൽപ്പിച്ചു. കരാർ കാലാവധി അവസാനിച്ചതിനെത്തുടർന്ന് 2017 ജൂൺ 29-ന് പാർക്കിന്റെ പ്രവർത്തനം കോർപ്പറേഷൻ ഏറ്റെടുത്തു. വിനോദസഞ്ചാരികളെ ആകർഷിക്കുന്നതിനായി ആധുനികീകരിച്ച പാർക്ക് കോർപ്പറേഷൻ മേയറായിരുന്ന പ്രസന്ന ഏണസ്റ്റാണ് ഉദ്ഘാടനം ചെയ്ത് പൊതുജനങ്ങൾക്കായി തുറന്നുകൊടുത്തത്.


ചിന്നക്കടയിൽ നിന്ന് ബീച്ച് റോഡുവഴി 2 കിലോമീറ്റർ സഞ്ചരിച്ചാൽ മഹാത്മാഗാന്ധി പാർക്കിലെത്തിച്ചേരാം. കൊല്ലം റെയിൽവേ സ്റ്റേഷനു സമീപം പീരങ്കി മൈതാനത്തിനു മുമ്പിലുള്ള റെയിൽവേ മേൽപ്പാലം വഴി കൊച്ചുപിലാംമൂടിലൂടെയും പാർക്കിലെത്താം.



</doc>
<doc id="391445" url="https://ml.wikipedia.org/wiki?curid=391445" title="നൈൻ സിംഗ് റാവത്">
നൈൻ സിംഗ് റാവത്

നൈൻ സിംഗ് റാവത് (ഒക്ടോബർ 21, 1830 – ഫെബ്രുവരി 1, 1882) 19-താം നൂറ്റാണ്ടിൽ ജീവിച്ചിരുന്ന ഒരു ഭാരതീയ ദേശപരിവേക്ഷകൻ ആയിരുന്നു.
ബ്രിട്ടീഷ്കാർക്ക് വേണ്ടി ഹിമാലയത്തിലേക്ക് പര്യടനം നടത്തിയ ആളായിരുന്നു. ഉത്തരാഖണ്ഡിലെ കുമോണിലെ ജോഹർ വാലിയിലാണ് അദ്ദേഹം ജനിച്ചത്. 

വിദ്യാലയ ജീവിതം കഴിഞ്ഞു ടിബറ്റിലെ പല സ്ഥലങ്ങളും സന്ദർശിച്ച അദ്ദേഹം ടിബറ്റൻ ഭാഷ സ്വായത്തമാക്കിയിരുന്നു. ഇത് അദ്ദേഹത്തിന് പിന്നീടുള്ള ജീവിതത്തിൽ ഒരുപാടു ഉപയോഗം ചെയ്തിരുന്നു.

1865–66 കാലഘട്ടത്തിൽ അദ്ദേഹം 1200 കിലോമീറ്റർ സഞ്ചരിച്ചു. 

1882 ഫെബ്രുവരി 1, കോളറ ബാധിച്ചു അദ്ദേഹം മരണപ്പെട്ടു


</doc>
<doc id="391461" url="https://ml.wikipedia.org/wiki?curid=391461" title="പഴശ്ശി ഗുഹ">
പഴശ്ശി ഗുഹ

മലപ്പുറം ജില്ലയുടെ വടക്കുകിഴക്കെ അതിർത്തിയിൽ കക്കാടംപൊയിൽ എന്ന സ്ഥലത്ത് ആണ് പഴശ്ശി ഗുഹ സ്ഥിതി ചെയ്യുന്നത്. കോഴിക്കോട്, മലപ്പുറം ജില്ലാ അതിർത്തിയായ നായാടംപൊയിലിലാണ് പഴശ്ശി ഗുഹ. ബ്രിട്ടീഷുക്കാർക്കെതിരെ ഒളിപ്പോര് നടത്തിയിരുന്ന കാലത്ത് പഴശിയും സംഘവും ഒളിച്ചു താമസിച്ചിരുന്നത് ഈ ഗുഹയിലായിരുന്നു. മലപ്പുറം ജില്ലയിലെ ചാലിയാർ പഞ്ചായത്തിലെ വാളാംതോടിലുൾപ്പെട്ടതാണ് ഈ ഗുഹ. 
നിലമ്പൂരിൽ നിന്നും അകമ്പാടം വഴി മൂലേപ്പാടം പാലം കടന്ന് കക്കാടം പൊയിലിൽ എത്താം. കോഴിക്കോട്ട് നിന്നും വരുന്നവർക്ക് മുക്കം കാരമ്മൂല കൂടരഞ്ഞിവഴിയും എത്താം.രണ്ട് വഴിക്കും കെ എസ് ആർ ടി സി ബസ് സർവീസ് ഉണ്ട്. കക്കാടം പൊയിലിൽ നിന്നും കോഴിപ്പാറ വെള്ളച്ചാട്ടത്തിലേക്ക് പൊകുന്നവഴി വീണ്ടും 6 കിലോമീറ്റർ പോയാൽ നായാടും പൊയിൽ എന്ന സ്ഥലത്ത് എത്താം. അവിടെ നിന്നും എസ്റ്റേറ്റ് റോട്ടിലൂടെ ഒന്നര കിലോമീറ്റരോളം നടന്ന് വേണം പഴശ്ശി ഗുഹയിലെത്താൻ. അവസാന അരകിലോമീറ്റർ കാട്ടിലൂടെ നടവഴി മാത്രമേയുള്ളു. കുറച്ച് പോകുമ്പോൾ ഇടത് വശത്ത സർക്കാർ ജണ്ടയും വലത് ഒരു പാറയും കാണാം. അവിടെ പാറയെ ചുറ്റി വലത്തോട്ട് കാട്ടുവഴിയിലൂടെ ഇറങ്ങി 100 മീറ്ററോളം പോയാൽ ചരിത്രപ്രസിദ്ധമായ ഈ ഗുഹയിലെത്താം. 
തോട്ടങ്ങൾക്ക് നടുവിൽ മനോഹരമായ കാടിനിടിക്ക് ആണ് ചരിത്രം ഉറങ്ങുന്ന ഈ ഗുഹ സ്ഥിതിചെയ്യുന്നത്.


</doc>
<doc id="391463" url="https://ml.wikipedia.org/wiki?curid=391463" title="യൂണിവേഴ്സിറ്റി ഓഫ് ഗോട്ടിൻജൻ">
യൂണിവേഴ്സിറ്റി ഓഫ് ഗോട്ടിൻജൻ

യൂണിവേഴ്സിറ്റി ഓഫ് ഗോട്ടിൻജൻ, (, GAU,അനൌപചാരികമായി: Georgia Augusta) ജർമ്മനിയിലെ ഗോട്ടിൻജൻ നഗരത്തിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്.

1734-ൽ ബ്രിട്ടനിലെ രാജാവും ഹാനോവറിലെ എലക്റ്ററുമായിരുന്ന ജോർജ് രണ്ടാമൻ ജോർജ് രണ്ടാമൻ സ്ഥാപിച്ചതും 1737 ൽ ക്ലാസുകൾ ആരംഭിച്ചതുമായി ഈ സർവകലാശാല, ലോവർ സാക്സണിയിലെ ഏറ്റവും പഴക്കം ചെന്നതും 26,000 വിദ്യാർത്ഥികളോടെ, വിദ്യാർത്ഥികളുടെ എണ്ണത്തിൽ ഏറ്റവും വലിയതുമായ സർവകലാശാലയാണ്. നിരവധി ശ്രദ്ധേയ വ്യക്തികളുടെ പഠനകേന്ദ്രമായിരുന്ന ഈ സർവ്വകലാശാല, ജർമ്മനിയിലെ ചരിത്രപരവും പരമ്പരാഗതവുമായ സ്ഥാപനങ്ങളിൽ ഒന്നിനെ പ്രതിനിധീകരിക്കുന്നു. ഗോട്ടിൻജൻ "ദ സിറ്റി ഓഫ് സയൻസ്" എന്ന അപരനാമത്തിലാണ് അറിയപ്പെടുന്നു..

യൂണിവേഴ്സിറ്റ് ഓഫ് ഗോട്ടിൻജന് മുമ്പ് 'ജർമ്മൻ യൂണിവേഴ്സിറ്റീസ് എക്സലൻസ് ഇനീഷ്യേറ്റീവ്' പിന്തുണ നൽകിയുരുന്നതും കോയിംബ്ര ഗ്രൂപ്പിലെ അംഗത്വവും, ഏകദേശം 40 നോബൽ സമ്മാന ജേതാക്കളുടെ അസോസിയേഷനുമായുള്ള ബന്ധവും ഇതിന്റെ യശസുയർത്തിയിരുന്നു.

അതിനുപുറമേ ഗോട്ടിൻജൻ കേന്ദ്രമായുള്ള പ്രധാന ഗവേഷണ സ്ഥാപനങ്ങളായ മാക്സ് പ്ലാങ്ക് സൊസൈറ്റി ഫോർ അഡ്വാൻസ്മെൻറ് ഓഫ് സയൻസ്, ഗോട്ട്ഫ്രൈഡ് വിൽഹെം ലെയ്ബ്നിസ് സയൻറിഫിക് കമ്മ്യൂണിറ്റി എന്നിവയുമായി ശക്തമായ ബന്ധങ്ങൾ സ്ഥാപിച്ചിരിക്കുന്നു. ഏതാണ്ട് 8 ദശലക്ഷം മാധ്യമ യൂണിറ്റുകളുള്ള ഗോട്ടിൻജൻ സ്റ്റേറ്റ് യൂണിവേഴ്സിറ്റി ലൈബ്രറി എന്നിവ ജർമനിയുടെ ഏറ്റവും വലിയ ഗ്രന്ഥശാലയാണ്.

1734-ൽ ഹാനോവറിലെ എലക്റ്ററും കൂടിയായിരുന്ന ബ്രിട്ടനിലെ കിംഗ് ജോർജ്ജ് രണ്ടാമൻ, അദ്ദേഹത്തിന്റെ ഹാനോവറിലെ പ്രധാനമന്ത്രിയായിരുന്ന ഗാർലച്ച് അഡോൾഫ് വോൺ മഞ്ചൌസെനോട്, അക്കാദമിക സ്വാതന്ത്ര്യത്തിന്റെയും യൂറോപ്യൻ നവോത്ഥാനകാലത്തെ ജ്ഞാനോദയത്തിൻറേയും ആശയങ്ങൾ പ്രചരിപ്പിക്കുന്നതിന് അനുസൃതമായ രീതിയിലുള്ള ഒരു സർവ്വകലാശാല ഗോട്ടിൻജനിൽ സ്ഥാപിക്കണമെന്നു നിർദ്ദേശിച്ചിരുന്നു.

തുടക്കത്തിൽ, സർവകലാശാലയുടെ ഉദ്ഘാടനത്തിനായി നിർമ്മിക്കപ്പെട്ട പുതിയ കെട്ടിടങ്ങളിൽ കുതിരസവാരിക്കായുള്ള ഒരു ഒരു തളവും ഫെൻസിങ്ങ് എന്ന കായിക വിനോദത്തിനായുള്ള ഒരു ഫെൻസിങ് ഹൗസും മാത്രമായിരുന്നു ഉണ്ടായിരുന്നത്. അതേ സമയം കോഴ്സുകൾ പൗളിനേർക്കിർച്ചെയിലും ചേർന്നുള്ള ഡൊമിനിക്കൻ സന്യാസി മഠങ്ങളിലോ അല്ലെങ്കിൽ പ്രൊഫസർമാരുടെ ഭവനങ്ങളിലോ ആയിരുന്നു പഠിപ്പിച്ചിരുന്നത്. 19 ആം നൂറ്റാണ്ടിൽ വരെ സർവ്വകലാശാലാ ഓഡിറ്റോറിയം നിർമ്മിച്ചിട്ടില്ലായിരുന്നു.


</doc>
<doc id="391465" url="https://ml.wikipedia.org/wiki?curid=391465" title="പുല്ലുവഴി പള്ളി">
പുല്ലുവഴി പള്ളി

എറണാകുളം ജില്ലയിലെ പുല്ലുവഴി ഗ്രാമത്തിൽ സ്ഥിതി ചെയ്യുന്ന ക്രൈസ്തവ ദേവാലയമാണ് പുല്ലുവഴി പള്ളി (Pulluvazhy Church) അഥവ സെന്റ് തോമസ് പള്ളി (St: Thomas Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ തോമസിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

എറണാകുളം-അങ്കമാലി അതിരൂപതയുടെ കീഴിലാണ് ഈ ഇടവക പള്ളി.




</doc>
<doc id="391468" url="https://ml.wikipedia.org/wiki?curid=391468" title="ഫ്രാൻസിസ് ക്രിക്ക്">
ഫ്രാൻസിസ് ക്രിക്ക്

ഒരു ബ്രിട്ടീഷ് തന്മാത്രാ ജീവശാസ്ത്രജ്ഞൻ, ബയോഫിസിസിസ്റ്റ്, ന്യൂറോ ശാസ്ത്രജ്ഞൻ എന്നീ നിലകളിൽ പ്രശസ്തനായിരുന്നു ഫ്രാൻസിസ് ക്രിക്ക് (8 ജൂൺ 1916 - ജൂലൈ 28, 2004). "ഫ്രാൻസിസ് ഹാരി കോംപ്റ്റൺ ക്രിക്ക്" എന്നായിരുന്നു ഇദ്ദേഹത്തിന്റെ ശരിയായ പേര്. ഡി.എൻ.എ.യുടെ ത്രിമാന ഘടന കണ്ടു പിടിച്ചതിന് 1962 ൽ വൈദ്യശാസ്ത്രത്തിന് നൊബേൽ സമ്മാനം ഇദ്ദേഹത്തിനു ലഭിച്ചിരുന്നു. ഡി.എൻ.എ. തന്മാത്രകളുടെ ഘടനയെക്കുറിച്ച് കൂട്ടായ പ്രവർത്തനത്തിലൂടെ 1953-ൽ ജെയിംസ് വാട്ട്സൺ, റോസലിൻഡ് ഫ്രാങ്ക്ലിൻ, റെയ്മണ്ട് ഗോസ്ലിംഗ്, മൗറിസ് വിൽക്കിൻസ് എന്നിവരുമായി ചേർന്നുള്ള അടിസ്ഥാന പഠനങ്ങളിലാണ് ഇദ്ദേഹം മുന്നിട്ടു നിന്നിരുന്നത്. 
ഒരു പ്രധാന സൈദ്ധാന്തിക മോളിക്യൂളാർ ബയോളജിസ്റ്റ് ക്രിക്ക് ആയിരുന്നു, ഡിഎൻഎയുടെ ശിലാശയ ഘടന വെളിപ്പെടുത്തുന്നതിനുള്ള ഗവേഷണത്തിൽ നിർണായക പങ്ക് വഹിച്ചു. കോശങ്ങളിലെ ജനിതക വിവരശേഖരം പ്രധാനമായും ഏക മാർഗ്ഗമായിരുന്നു ഡിഎൻഎ. ആർഎൻഎ മുതൽ പ്രോട്ടീൻ വരെ എന്ന ആശയം സംഗ്രഹിച്ച് "സെൻട്രൽ ഡോക്മ" എന്ന പദം ഉപയോഗിച്ചത് ഇദ്ദേഹമായിരുന്നു.

1962 ലെ വൈദ്യശാസ്ത്രത്തിനായുള്ള നോബൽ സമ്മാനത്തിനു പുറമേ നിരവധി പുരസ്കാരങ്ങളും ബഹുമതികളും ഇദ്ദേഹത്തിനു ലഭിച്ചിട്ടുണ്ട്. റോയൽ സൊസൈറ്റിയുടെ "റോയൽ ആൻഡ് കോപ്ലി മെഡലുകൾ" (1972, 1975), "ഓർഡർ ഓഫ് മെറിറ്റ്" (1991 നവംബർ 27 ന്), 1963-ൽ സിബിഇയുടെ ഒരു ഓഫർ ഈദേഹം നിരസിച്ചിരുന്നു, പക്ഷേ, 'സർ ഫ്രാൻസിസ് ക്രിക്ക്' എന്നും 'ലോർഡ് ക്രിക്ക്' എന്നും ഇദ്ദേഹം തെറ്റായി വിളിക്കപ്പെട്ടിരുന്നു. 1964 ൽ ഇദ്ദേഹം ഇ. എം. ബി. ഒ. അംഗമായി തിരഞ്ഞെടുക്കപ്പെട്ടിരുന്നു.


</doc>
<doc id="391471" url="https://ml.wikipedia.org/wiki?curid=391471" title="ബെൻ സിറായുടെ അക്ഷരമാല">
ബെൻ സിറായുടെ അക്ഷരമാല

പഴയനിയമത്തിലെ അപ്പോക്രിഫയുടെ ഭാഗമായ സിറാക്കിനെ പിന്തുടർന്ന് എഴുതപ്പെട്ട ഒരു മദ്ധ്യകാലരചനയാണ് ബെൻ സിറായുടെ അക്ഷരമാല. പൊതുവർഷം 700-1000 കാലത്ത് രൂപമെടുത്ത ഈ കൃതിയുടെ കർതൃത്വം അജ്ഞാതമാണ്. സൂത്രാക്ഷരരീതിയിൽ (acrostic) അരമായ-എബ്രായ ഭാഷകളിലുള്ള രണ്ടുകൂട്ടം സുഭാഷിതങ്ങളുടെ സഞ്ചയമാണിത്. എബ്രായഅക്ഷരമാലയിലെ അക്ഷരങ്ങളുടെ എണ്ണത്തിനൊപ്പം 22 സുഭാഷിതങ്ങൾ വീതമാണ് ഓരോ സഞ്ചയത്തിലുമുള്ളത്. ഒരോ സുഭാഷിതത്തേയും തുടർന്ന്, ജൂതചരിത്രത്തെയും പാരമ്പര്യത്തേയും ആശ്രയിച്ച്, ഐതിഹ്യങ്ങളും നാടോടിക്കഥകളും ഇടകലർത്തിയ നിരൂപണവും കാണാം. 

സ്വയംഭോഗത്തേയും, അഗമ്യാഗമനത്തേയും, അധോവായുവിനേയും മറ്റും കുറിച്ച് വ്യാജഗൗരവം ഭാവിച്ചുള്ള ചർച്ചകളും, യഹൂദചരിത്രത്തിലെ മഹദ്‌വ്യക്തികളിൽ പലരെക്കുറിച്ചും ബഹുമാനരഹിതമായ പരാമർശങ്ങളും അടങ്ങുന്ന ഈ കൃതി, ഉള്ളടക്കത്തിന്റെ വിചിത്രസ്വഭാവം മൂലം, ആക്ഷേപഹാസ്യരചനയായി പരിഗണിക്കപ്പെടാറുണ്ട്. എങ്കിലും, മദ്ധ്യയുഗങ്ങളിലെ വിഖ്യാതയഹൂദചിന്തകൻ മൈമോനിഡിസിന്റെ വിമർശനം ഏറ്റുവാങ്ങിയിട്ടും, യഹൂദസമൂഹങ്ങളിൽ, പ്രത്യേകിച്ച് വിദ്യാഭ്യാസം കുറഞ്ഞ സാമാന്യജനങ്ങൾക്കിടയിൽ, ഇതിനു കാര്യമായ പ്രചാരം ലഭിച്ചു. ലത്തീൻ, യിദ്ദിഷ്, ജൂത-സ്പാനിഷ്, ഫ്രെഞ്ച്, ജർമ്മൻ ഭാഷകളിൽ ഇതിനു പരിഭാഷകളുണ്ട്. 1998-ൽ, ഭാഗികമായ ഒരു ഇംഗ്ലീഷ് പരിഭാഷയും ഉണ്ടായി. 'പാരഡി'-യ്ക്ക് പ്രാചീനയഹൂദസാഹിത്യത്തിൽ നിന്നുള്ള ഏറ്റവും പഴയ മാതൃകയെന്ന് ഈ കൃതി വിശേഷിപ്പിക്കപ്പെട്ടിട്ടുണ്ട്. വ്യാജ-ജ്ഞാനസാഹിത്യം (Mock Sapiential Literature) എന്ന ജനുസ്സിലാണ് ഇതിനെ പെടുത്തേണ്ടതെന്നും വാദമുണ്ട്.

ഈ കൃതിയുടെ പ്രശസ്തിയും പ്രാധാന്യവും വർദ്ധിപ്പിച്ചത്, പുരാതന മെസപ്പൊട്ടേമിയൻ ലോകത്തുനിന്ന് റബ്ബൈനികയഹൂദത കടംകൊണ്ടിരുന്ന ലിലിത്ത് എന്ന പെൺസത്വത്തിന്റെ കഥക്ക് അതുകൊടുത്ത പുതിയ ഭാഷ്യമാണ്. അതോടെ, പുരാതനലോകത്തെ ദുർദ്ദേവത, ബൈബിൾ ഉല്പത്തിപ്പുസ്തകം അനുസരിച്ചുള്ള സൃഷ്ടികഥയിലെ ആദത്തിനൊപ്പം അയാളെപ്പോലെ കളിമണ്ണിൽ നിന്നു ദൈവം ഉരുവാക്കി ജീവൻ കൊടുത്ത ആദ്യത്തെ സ്ത്രീയായി.

അരമായഭാഷയിലുള്ള സുഭാഷിതങ്ങളാണ്, ഈ കൃതിയുടെ കൂടുതൽ പഴക്കമുള്ള ഭാഗം. അവയിൽ അഞ്ചെണ്ണം, താൽമുദ്-മിദ്രാശിക സാഹിത്യങ്ങളിൽ നിന്നെടുത്തവയാണ്. അരമായ ഭാഷയിലെ സുഭാഷിതങ്ങളോടു ചേർന്നു എബ്രായഭാഷയിൽ കൊടുത്തിരിക്കുന്ന നിരൂപണവും പിൽക്കാലത്തു ചേർത്തതാണ്. അരമായസുഭാഷിതങ്ങളുടെ പരിഭാഷ താഴെകൊടുക്കുന്നു:-

1."ആവശ്യംകാലത്തിനു മുൻപുതന്നെ, വൈദ്യനെ ബഹുമാനിക്കുക."<br>
2."മകനെപ്പോലെ പെരുമാറാത്ത മകൻ, വെള്ളത്തിൽ ഒഴുകിനടക്കട്ടെ"<br>
3."നല്ലതോ ചീത്തയോ എന്നു നോക്കാതെ, കിട്ടുന്ന എല്ലു നുണയുക."<br>
4."സ്വർണ്ണം അടിച്ചുപരത്തണം, കുട്ടിയെ തല്ലണം."<br>
5."നല്ലവനായിരിക്കുക, നന്മയിൽ നിന്റെ പങ്ക് നിരസിക്കാതിരിക്കുക."<br>
6."ദുഷ്ടനു നാശം, അവന്റെ കൂട്ടുകാർക്കും."<br>
7."നിന്റെ അപ്പം വെള്ളത്തിലും കരയിലും എറിയുക, വളരെ നാളുകൾക്കു ശേഷം നീയതു കണ്ടെത്തും."<br>
8."നീയൊരു കറുത്ത കഴുതയെ കണ്ടോ? എങ്കിൽ അത് കറുത്തതോ വെളുത്തതോ ആയിരിക്കില്ല."<br>
9."തിന്മക്കു നന്മ വിളമ്പാതിരിക്കുക; അപ്പോൾ നിനക്കു തിന്മ സംഭവിക്കുകയില്ല."<br>
10."നല്ലതു ചെയ്യുന്നതിൽ നിന്നു നിന്റെ കൈകളെ വിലക്കാതിരിക്കുക."<br>
11."എന്താണു സംഭവിക്കാൻ പോകുന്നതെന്നറിയാതെ, മണവാട്ടി മണവറയിൽ കയറുന്നു."<br>
12."ബുദ്ധിമാൻ ആംഗ്യം കൊണ്ടു മനസ്സിലാക്കും; മൂഢന് അടി കിട്ടണം."<br>
13."വെറുക്കുന്നവരെ ബഹുമാനിക്കുന്നവൻ കഴുതയാണ്."<br>
14."കത്തിത്തുടങ്ങുന്ന തീ, ഒരുപാടു കറ്റകളെ ചുട്ടെരിക്കും."<br>
15."വീട്ടിലുള്ള വൃദ്ധ, വീടിന് ഐശ്വര്യമാണ്."<br>
16."നല്ല ജാമ്യം വസൂലായിക്കിട്ടാൻ നൂറു ദിവസം വേണം; മോശം ജാമ്യത്തിനു നൂറായിരം ദിവസവും."<br>
17."മേശയിൽ നിന്നു പെട്ടെന്നെഴുന്നേറ്റാൽ, തർക്കങ്ങൾ ഒഴിവാക്കാം."<br>
18."നിന്റെ ഇടപാടുകൾ സത്യസന്ധന്മാരുമായി മാത്രമാകട്ടെ."<br>
19."അടുത്തുള്ള മുതൽ ഉടമസ്ഥനു തിന്നാം; അകലെയുള്ള മുതൽ അവനെ തിന്നുന്നു.<br>
20."പഴയ സുഹൃത്തിനെ ഒരിക്കലും തള്ളിപ്പറയരുത്."<br>
21."നിനക്ക് അറുപത് ഉപദേഷ്ടാക്കളുണ്ടെങ്കിലും, സ്വന്തം അഭിപ്രായം ഉപേക്ഷിക്കരുത്."<br>
22."ആദ്യം വയറുനിറഞ്ഞിട്ട് പിന്നെ വിശന്നവൻ നിനക്കു ഹസ്തദാനം ചെയ്യും; ആദ്യം വിശന്നിട്ടു പിന്നെ നിറഞ്ഞവൻ ചെയ്യില്ല."

ഗ്രന്ഥത്തിന്റെ ഭാഗമായ 22 എബ്രായസുഭാഷിതങ്ങൾ അരമായസുഭാഷിതങ്ങളിൽ നിന്നു വ്യത്യസ്തവും താരതമ്യേന പഴക്കം കുറഞ്ഞവയുമാണ്. അവയിൽ പകുതി താൽമുദിൽ നിന്നു കടമെടുത്ത്, ബെൻ സിറായെക്കുറിച്ചുള്ള കഥകൾ അവതരിപ്പിക്കാൻ വേണ്ടിമാത്രം ചേർത്തവയാണ്. ജെറമിയാപ്രവാചകനു സ്വന്തം പുത്രിയിൽ ജനിച്ച മകനായാണ് ബെൻസിറായെ ചിത്രീകരിച്ചിരിക്കുന്നത്. ബെൻസിറായുടെ പ്രശസ്തി നെബുക്കദ്നെസ്സർ രാജാവിന്റെ ചെവിയിലെത്തുന്നതും രാജാവ് അദ്ദേഹത്തെ വിളിച്ചുവരുത്തുന്നതും കാണാം. തന്റെ പലതരം പ്രശ്നങ്ങൾക്കു പരിഹാരം കണ്ടെത്താനുള്ള രാജാവിന്റെ ആവശ്യത്തെതുടർന്ന് ബെൻസിറാ 22 കഥകൾ പറയുന്നു. ഈ കഥകളിൽ പലതും ക്രൈസ്തവസാഹിത്യത്തിൽ നിന്നു കടമെടുത്തവയും, മറ്റുചിലതൊക്കെ ഈസോപ്പിനേയും പഞ്ചതന്ത്രത്തേയും ഉപജീവിക്കുന്നവയുമാണ്.

മെസപ്പോട്ടേമിയൻ പുരാവൃത്തങ്ങളിൽ നിന്നു യഹൂദർ സ്വീകരിച്ച് മുന്നേ താൽമുദിന്റെ ഭാഗമായിരുന്ന ലിലിത്ത് എന്ന ദുർദ്ദേവതാസങ്കല്പത്തിന്റെ ഏറെ പ്രചാരം ലഭിച്ച പുത്തൻഭാഷ്യം പ്രത്യക്ഷപ്പെടുന്നത് 'അക്ഷരമാല'-യുടെ ഈ ഭാഗത്താണ്. അക്ഷരമാല" അവളെ, ഹവ്വായ്ക്കും മുൻപ് ആദത്തിനൊപ്പം കളിമണ്ണിൽ മെനഞ്ഞു ദൈവം സൃഷ്ടിച്ച ലോകത്തെ ആദ്യത്തെ പെണ്ണായി ചിത്രീകരിക്കുന്നു. ആദത്തിന്റെ സമസൃഷ്ടിയായി സ്വയം കരുതുകമൂലം അയാൾക്കു കീഴ്പ്പെട്ടു ജീവിക്കാൻ വിസമ്മതിച്ച് പറുദീസവിട്ടുപോയ അവൾ, ഗർഭസ്ഥകളെയും നവജാതശിശുക്കളേയും അപായപ്പെടുത്തുന്ന ദുഷ്ടമൂർത്തിയായി പിന്നീടു തരംതാണതായും ചിത്രീകരിച്ചിരിക്കുന്നു.

യഹൂദവിജ്ഞാനകോശം, ബെൻസിറായുടെ അക്ഷരമാലയെക്കുറിച്ചുള്ള ലേഖനം അവസാനിപ്പിക്കുന്നത് ഈ വിലയിരുത്തലിലാണ്: 


</doc>
<doc id="391474" url="https://ml.wikipedia.org/wiki?curid=391474" title="പുല്ലുവഴി">
പുല്ലുവഴി

പുല്ലുവഴി, കേരളത്തിലെ എറണാകുളം ജില്ലയിലുള്ള രായരമംഗലം ഗ്രാമപഞ്ചായത്തിലെ ഒരു ചെറിയ ഗ്രാമമാണ്. ഇത് പെരുമ്പാവൂർ, മൂവാറ്റുപുഴ, കോതമംഗലം എന്നീ പട്ടണങ്ങളുമായി വളരെ സാമീപ്യമുളള ഗ്രാമമാണ്. കേരള നിയമസഭയിലെ നിരവധി ജനപ്രതിനിധികളുടെ ജന്മ സ്ഥലമാണ് പുല്ലുവഴി. ഏഴാം കേരളനിയമസഭയിലേയ്ക്കു തെരഞ്ഞെടുക്കപ്പെടുകയും ആരോഗ്യമന്ത്രിയായി സേവനമനുഷ്ടിക്കുകയും ചെയ്തിരുന്ന കെ.ജി. രോഹിതാക്ഷൻ കർത്ത (കെ.ജി.ആർ. കർത്ത), കമ്യൂണിസ്റ്റ് പാർട്ടി നേതാവും ദേശാഭിമാനിയുടെ മുൻ ചീഫ് എഡിറ്ററുമായിരുന്ന പി. ഗോവിന്ദ പിള്ള എന്നിവരുടെ ജനനസ്ഥലം പുല്ലുവഴിയാണ്. പ്രമുഖ സാഹിത്യകാരൻ എം.പി. നാരായണപിള്ള പുല്ലുവഴിയിലാണ് ജനിച്ചത് മുഖ്യമന്ത്രി പി.കെ. വാസുദേവൻ നായർ പുല്ലുവഴിയിലായിരുന്നു താമസം. ഇൻഡോർ റാണി എന്നറിയപ്പെടുന്ന വാഴ്ത്തപ്പെട്ട സിസ്റ്റർ റാണി മരിയ വട്ടലിൽ ഈ ഗ്രാമത്തിലാണ് ജനിച്ചത്.


</doc>
<doc id="391475" url="https://ml.wikipedia.org/wiki?curid=391475" title="സിൻസിനാറ്റി">
സിൻസിനാറ്റി

സിൻസിനാറ്റി, ( ) അമേരിക്കൻ ഐക്യനാടുകളിലെ ഒഹായോ സംസ്ഥാനത്തിലെ ഒരു പ്രധാന നഗരവും ഹാമിൽട്ടൺ കൗണ്ടിയുടെ കൗണ്ടി സീറ്റുമാണ്. 1788 ൽ കുടിയേറ്റം ആരംഭിച്ച ഈ നഗരം ലിക്കിങ്ങ് നദിയുടേയും ഒഹായോ നദിയുടേയും സംഗമസ്ഥാനത്തിന് വടക്കുവശത്താണ് സ്ഥിതി ചെയ്യുന്നത്. 298,800 ജനസംഖ്യയുള്ള സിൻസിനാറ്റി, ഒഹായോയിലെ മൂന്നാമത്തെ വലിയ നഗരവും അമേരിക്കൻ ഐക്യനാടുകളിലെ 65 ആം സ്ഥാനവുമുള്ള നഗരമാണ്.


</doc>
<doc id="391478" url="https://ml.wikipedia.org/wiki?curid=391478" title="സിയൂക്സ് ഫാൾസ്, തെക്കൻ ഡക്കോട്ട">
സിയൂക്സ് ഫാൾസ്, തെക്കൻ ഡക്കോട്ട

സിയൂക്സ് ഫാൾസ്, () (: "Íŋyaŋ Okábleča Otȟúŋwahe"; "സ്റ്റോൺ ഷാറ്റർ സിറ്റി") അമേരിക്കൻ ഐക്യനാടുകളിലെ തെക്കൻ ഡകോട്ട സംസ്ഥാനത്തെ ഏറ്റവും ജനസംഖ്യയുള്ള നഗരമാണ്. മിന്നിഹാഹ കൗണ്ടിയുടെ  കൌണ്ടി ആസ്ഥാനമായ ഈ നഗരം, തെക്ക് ഭാഗത്ത് ലിങ്കൻ കൗണ്ടിയിലേയ്ക്കു വ്യാപിച്ചു കിടക്കുന്നു. അമേരിക്കൻ ഐക്യനാടുകളിലെ അതിവേഗം വികസിക്കുന്ന 47-ാമത് നഗരവും തെക്കൻ ഡകോട്ടയിലെ ഏറ്റവും വേഗത്തിൽ വളരുന്ന മെട്രോ പ്രദേശവുമായ ഈ നഗരത്തിൽ 2000 നും 2010 നും ഇടയിൽ 22% ജനസംഖ്യയുടെ വർധനവുണ്ടായിട്ടുണ്ട്. 2016 ലെ കണക്കുകൾ പ്രകാരം സയൂക്സ് ഫാൾസിലെ ജനസംഖ്യ 174,360 ആയിരുന്നു. മെട്രോപോളിറ്റൻ ജനസംഖ്യയായ 251,854, മൊത്തം തെക്കൻ ഡക്കോട്ട ജനസംഖ്യയുടെ 29 ശതമാനത്തോളമാണ്. 

സിയുക്സ് ഫാൾസിന്റെ ചരിത്രം, ബിഗ് സിയോക്സ് നദിയുടെ ജലപാതങ്ങളെ ചുറ്റിപ്പറ്റിയാണ്. ഏകദേശം 14,000 വർഷങ്ങൾക്ക് ഹിമയുഗ കാലത്ത് രൂപമെടുത്തതാണ് ഈ ജലപാതങ്ങൾ. ജലപാതത്തിന്റെ ആകർഷണം ഈ പട്ടണത്തിന്റെ നിലനിൽപ്പിൽ ശക്തമായ സ്വാധീനം ചെലുത്തിയിട്ടുണ്ട്. ഹോ-ചുങ്ക്, ലോവേ, ഔട്ടേയെ, മിസൂറി, ഒമാഹ (അക്കാലത്ത് പോങ്ക), ക്വാപോ, കൻസ, ഒസേജ്, അരിക്കിര, ഡക്കോട്ട, ചെയെന്നെ തുടങ്ങിയ തദ്ദേശീയ അമേരിക്കൻ ഇന്ത്യൻ ജനങ്ങൾ യൂറോപ്യന്മാരും യൂറോപ്യൻ പിൻഗാമികളും എത്തുന്നതിനു മുമ്പുതന്നെ ഇവിടെ അധിവസിച്ചിരുന്നു. 


</doc>
<doc id="391480" url="https://ml.wikipedia.org/wiki?curid=391480" title="ബെർമിങ്‌ഹാം, അലബാമ">
ബെർമിങ്‌ഹാം, അലബാമ

ബെർമിങ്ഹാം ( ) അമേരിക്കൻ ഐക്യനാടുകളിലെ അലബാമ സംസ്ഥാനത്തെ ഏറ്റവും കൂടുതൽ ജനസംഖ്യയുള്ള നഗരവും ജെഫേഴ്സൺ കൗണ്ടിയുടെ ആസ്ഥാനവുമായ നഗരമാണ്. 2010 ലെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 212,237 ആയിരുന്നു. 2010 ലെ അമേരിക്കൻ ഐക്യനാടുകളുടെ സെൻസസിൽ ബർമിങ്ഹാം-ഹൂവർ മെട്രോപ്പൊളിറ്റൻ സ്റ്റാറ്റിസ്റ്റിക്കൽ ഏരിയയുടെ മൊത്തം ജനസംഖ്യ ഏകദേശം 1,128,047 ആയിരുന്നു. ഇത് ഏതാണ്ട് അലബാമ സംസ്ഥാനത്തെ ആകെ ജനസംഖ്യയാണ് നാലിലൊന്നായിരുന്നു.


</doc>
<doc id="391483" url="https://ml.wikipedia.org/wiki?curid=391483" title="കൊല്ലം - തിരുവനന്തപുരം തീവണ്ടിപ്പാത">
കൊല്ലം - തിരുവനന്തപുരം തീവണ്ടിപ്പാത

ദക്ഷിണ റെയിൽവേയുടെ ഭാഗമായി കൊല്ലത്തെയും തിരുവനന്തപുരത്തെയും ബന്ധിപ്പിക്കുന്ന പാതയാണ് കൊല്ലം-തിരുവനന്തപുരം തീവണ്ടിപ്പാത. കൊല്ലം-ചെങ്കോട്ട റെയിൽപ്പാതയുടെ തുടർച്ചയായി 1918 ജനുവരി 4-ന് ആരംഭിച്ചതാണ് ഈ പാത.

1902-ൽ ദക്ഷിണേന്ത്യൻ റെയിൽവേ കമ്പനി തിരുവിതാംകൂറിന്റെ വ്യാവസായിക തലസ്ഥാനമായിരുന്ന കൊല്ലത്തെയും മദ്രാസിനെയും ബന്ധിപ്പിച്ചുകൊണ്ട് കൊല്ലം - ചെങ്കോട്ട തീവണ്ടിപ്പാത ആരംഭിച്ചു. കൊല്ലം നഗരത്തിന്റെ വാണിജ്യ പ്രാധാന്യം മനസ്സിലാക്കിയ ബ്രിട്ടീഷുകാർ കശുവണ്ടിയും കുരുമുളകും സുഗന്ധവ്യഞ്ജനങ്ങളും സുഗമമായി കൊണ്ടുപോകുന്നതിനായാണ് ഇങ്ങനെയൊരു പാത തുടങ്ങിയത്. ദക്ഷിണേന്ത്യൻ റെയിൽവേ കമ്പനി കൊല്ലം-ചെങ്കോട്ട തീവണ്ടിപ്പാതയെ 1918 ജനുവരി 4-ന് തിരുവനന്തപുരത്തെ ചാല വരെയും 1931-ൽ തിരുവനന്തപുരം സെൻട്രൽ (തമ്പാനൂർ) വരെയും ദീർഘിപ്പിച്ചു. തിരുവനന്തപുരം റെയിൽവേ ഡിവിഷനാണ് കൊല്ലം - തിരുവനന്തപുരം തീവണ്ടിപ്പാതയുടെ നിയന്ത്രണ ചുമതല വഹിക്കുന്നത്.


</doc>
<doc id="391496" url="https://ml.wikipedia.org/wiki?curid=391496" title="വിരാഡൂർ ക്ഷേത്രം">
വിരാഡൂർ ക്ഷേത്രം

മലപ്പുറം ജില്ലയിൽ നിലമ്പൂർ താലൂക്കിൽ നിലമ്പൂർ മുനിസിപ്പാലിറ്റിയിൽ നിലമ്പൂർ നഗരപ്രാന്തത്തിൽ തന്നെ ആണ് വിരാഡൂർ ക്ഷേത്രം സ്ഥിതിചെയ്യുന്നത് പഞ്ചായത്തിലാണ് വിരാഡൂർ ക്ഷേത്രത്തിൽ ഒരു മതിലകത്ത് തന്നെ വെത്യസ്ത നാലമ്പലങ്ങളായി ശിവൻ, ഭഗവതി എന്നിവർ പ്രധാന മൂർത്തികളായും അയ്യപ്പൻ, പാർത്ഥസാരത്ഥി എന്നിവർ ഉപദേവന്മാരായും ശ്രീകോവിലുകളുണ്ട്. നിലമ്പൂർ കോവിലകത്തിന്റെ വകയാണ് ഈ ക്ഷെത്രം. കേരളത്തിൽ ആദ്യമായി ക്ഷേത്രപ്രവേശനം നടപ്പായത് ഇവിടെ ആണ്. 
പടിഞ്ഞാട്ട് അഭിമുഖമായി കുമാരി ഭാവത്തിൽ ഭഗവതി ആണ് കയറിചെല്ലുമ്പോൾ ആദ്യം കാണുന്ന നാലമ്പലം. നിലമ്പൂർ കോവിലകത്തിന്റെ പൂർവികരായ കുടൽമണ്ണ കോവിലകത്തിന്റെയും സാമൂതിരിയുടെ യും പരദേവതയായ തിരുവിളയനാട് ദേവിയാണ് ഇവിടെ എന്ന് കരുതപ്പെടുന്നു. 
അമ്പലത്തിലേക്ക് കയറി ഇടത് തിരിഞ്ഞാൽ വേറൊരു നാലമ്പലം ഭഗവതിയുടെ ചുറ്റമ്പലത്തിന് സമാന്തരമായി കാണാം. അവിടെ കിഴക്കോട്ട് അഭിമുഖമായി ശിവൻ കുടികൊള്ളുന്നു. 
ശിവക്ഷേത്രത്തിനും ഭഗവതിക്ഷേത്രത്തിനും ഇടയിൽ കിഴക്ക് അഭിമുഖമായി പാർത്ഥസാരഥി രൂപത്തിൽ മഹാവിഷ്ണുവിന്റെ ശ്രീകോവിലുണ്ട്. തിരിച്ച് പടിഞ്ഞാട്ടഭിമുഖമായി അയ്യപ്പന്റെ ശ്രീകോവിലും ഉണ്ട്.
മറ്റു പല ക്ഷേത്രങ്ങളേയും പോലെ പാണ്ഡവരുമായി ബന്ധിപ്പിച്ച് ഒരു കഥ ഇവിടെ നിലവിലുണ്ട്. പാണ്ഡവർ വനവാസകാലത്ത് ബകനെ കൊന്നത് നിലമ്പൂർ ഭാഗത്താണെന്ന് ഇവിടുത്തുകാർ വിശ്വസിക്കുന്നു. ബകന്റെ പുരിയായ ഏകചക്രയെ എടക്കരയായും കൊന്നസ്ഥലമാണ് ചുങ്കത്തറ പഞ്ചായത്തിലെ കൊന്നമണ്ണയെന്നും വിരാഡൂർ എന്ന പേരു പാണ്ഡവർ അജ്ഞാതകാലത്ത് താമസിച്ച വിരാടപുരിയുമായി ബന്ധിപ്പിക്കുന്നു. 



</doc>
<doc id="391497" url="https://ml.wikipedia.org/wiki?curid=391497" title="ചെമ്മന്തിട്ടക്കാവ് ദുർഗ്ഗാഭഗവതിക്ഷേത്രം">
ചെമ്മന്തിട്ടക്കാവ് ദുർഗ്ഗാഭഗവതിക്ഷേത്രം

. 

മലപ്പുറം ജില്ലയിലെ അറിയപ്പെടുന്ന ദുർഗ്ഗാദേവി ക്ഷേത്രങ്ങളിൽ ഒന്നാണ്നിലമ്പൂർ പട്ടണത്തിൽനിന്ന് പത്തു കിലോമീറ്ററോളം അകലെയായി കരുളായിക്കടുത്ത് കരിമ്പുഴയുടെ തീരത്ത് സ്ഥിതിചെയ്യുന്ന ചെമ്മതിട്ട കാവ് (Chemmanthitta kavu).ഇവിടെ ദുർഗ്ഗയുടെ സൌമ്യ ഭാവമായ വന ദുർഗ്ഗ സ്വയംഭൂ രൂപത്തിൽ കുടികൊള്ളുന്നു. കേരളീയരുടെ കാവ് സങ്കൽപ്പങ്ങളുടെ ഉദാത്ത മാതൃകയായി ചെമ്മതിട്ട കാവ് ഇന്നും ആ പഴമ നഷ്ടപ്പെടാതെ സൂക്ഷിക്കുന്നു.കരിമ്പുഴയാറിന്റെ കരയിൽ വൻവൃക്ഷ സമുച്ചയങ്ങൾക്ക് നടുവിൽ കാവുസംസ്കാരത്തിന്റെ നാമമാത്രമായ ശേഷിപ്പുകളിൽ ഒന്നായി ഈ ക്ഷേത്രം പരിലസിക്കുന്നു.കാലഘട്ടത്തിന്റെ മാറ്റങ്ങൾക്കനുസരിച്ച് ആധുനികതയുടെ പരിവേഷങ്ങൾ നൽകാതെ കാവായി തന്നെ നിലനിറുത്തുവാൻ ക്ഷേത്രം ഭരണ സമിതി ശ്രമിക്കുന്നു.

ഏതാണ്ട് ആറായിരം വർഷങ്ങളുടെ പഴക്കം കണക്കാക്കുന്ന ഈ കാവിനെക്കുറിച്ചു വളരെയധികംഐതിഹ്യങ്ങൾ നിലനിൽക്കുന്നുണ്ട്. അതിലൊന്ന് ഇപ്പോൾ ചെമ്മതിട്ട കാവിനു കുറച്ചകലെയായി ചെമ്മന്തിട്ട എന്നാ ഒരു ദേശമുണ്ടായിരുന്നു.ദ്വാപരയുഗത്തിൽ ഇവിടെ നിരവധി ബ്രാഹ്മണർ താമസിച്ചിരുന്നു. അവർ പരദേവതയായി സൌമ്യ സ്വരൂപയും,ബാലയുമായ വനദുർഗ്ഗയെയും,ശ്രീശാസ്ത ചൈതന്യത്തെയും ഉപാസിച്ചിരുന്നു.എന്നാൽ ഒരിക്കൽ മഹാപരാക്രമിയും ദൈവ വിരോധിയുമായ ഒരാൾ (ബകൻ എന്ന് സങ്കൽപ്പം)ഈ ബ്രാഹ്മണസമൂഹത്തെ ആക്രമിക്കുകയും, ഭീതിപ്പെടുത്തുകയും ചെയ്തു.ജീവിതം ദുസ്സഹമായപ്പോൾ പ്രദേശവാസികളായ ബ്രാഹ്മണർ തങ്ങളുടെ പരദേവതയായ അയ്യപ്പനെയും കൊണ്ട് ഈ ദേശം വിട്ടു മഞ്ചേരിക്കടുത്ത് കരിക്കാട് എന്ന സ്ഥലത്തേക്ക് പോകുകയും ചെയ്തു .
ക്ഷേത്രേശന്മാർ പോയതോടെ അവരുടെ പരദേവതാ ക്ഷേത്രം അനാഥമാവുകയുംകാലക്രമത്തിൽ നശിച്ചുപോകുകയും ചെയ്തു.പിന്നീട് ഈ ദേവി ചൈതന്യം ഇവിടെത്തെ ജലാശയത്തിലൂടെ ഒഴുകിയെത്തി ഈ ദേവി സ്ഥാനത്ത് എത്തിപ്പെടുകയും ചെയ്തു.എന്നാൽ ആകാലത്ത് ഇവിടെയുണ്ടായിരുന്ന ബ്രാഹ്മണർ ആരാധിച്ചു വന്നിരുന്നത് ഭദ്രകാളീ ചൈതന്യത്തെയെയായിരുന്നു ജലാശയത്തിലൂടെ ഒഴുകി വന്ന ചെമ്മതിട്ടയിലെ ദുർഗ്ഗ ചൈതന്യം ഭദ്രകാളീ ചൈതന്യത്തിൽ വിലയം പ്രാപിക്കുകയും ചെയ്തുവത്രേ. അങ്ങനെ ആ ദേശത്തിന്റെ പേരായ ചെമ്മംതിട്ട ഈ ദേശത്തിന് കൂടി ലഭിച്ചു.പിന്നീട് ബ്രാഹ്മണ അധികാരത്തിനു ശേഷം ക്ഷത്രീയാധികാരത്തിൽ വന്നു ചേർന്നപ്പോൾ രാജഭരണത്തിന് കീഴിൽ ഈ ക്ഷേത്രം സംരക്ഷിച്ചു ആരാധനകൾ നടത്തിപോരികയും, ചെയ്തു. അടുത്ത കാലം വരെ ചെമ്മംതട്ട നായർ എന്ന കുടുംബത്തിന്റെ ഉടമസ്ഥതയിൽ ആയിരുന്നു ഈ ക്ഷേത്രം അവരുടെ കയ്യിൽ നിന്നും ഈ ക്ഷേത്രവും ഭൂസ്വത്തുക്കളും അന്യാധീനപ്പെട്ടു പോകുമെന്നായപ്പോൾ മഠതമന മാധവൻ എമ്പ്രാന്തിരി എന്നയാൾക്ക് കൈമാറുകയും ചെയ്തു. എന്നാൽ അദ്ദേഹത്തിന്റെ കാലശേഷം അനന്തരാവകാശികൾ ഇല്ലാതിരുന്നതിനാൽ ക്ഷേത്രം എച്ച്.ആർ ആൻഡ്‌ സി .സി ഏറ്റെടുത്തു ഭരണം നടത്തി പോരികയും ചെയ്യുന്നു. ഇപ്പോൾ മലബാർ ദേവസ്വം ബോർഡ് ആണ് ക്ഷേത്രചുമതല വഹിക്കുന്നത്. 
ഇന്ന് ക്ഷേത്രം മിക്കവാറും പുതുതായി നിർമ്മിച്ചതാണ്. ഉടമസ്ഥന്മാർ ഉപേക്ഷിച്ച് പോയ ക്ഷേത്രം ഏകദേശം ക്ഷയോന്മുഖമായിരുന്നു. ഇന്ന് അവയെല്ലാം പുതിക്കി പണിതിരിക്കുന്നു. പുതിയ വിളക്കുമാടവും പാട്ടുപുരയും നിർമ്മിച്ചിരിക്കുന്നു. തിടപ്പള്ളിയുടെ സ്ഥാനവും മാറ്റിയിട്ടുണ്ട്.

ഈ ക്ഷേത്രത്തിലെ പ്രധാനപ്പെട്ട് ഒരു ആരാധന മൂർത്തിയാണ് ഇവിടുത്തെ ആൽമരം. മനുഷ്യൻ ദൈവങ്ങളെ ആരാധിക്കുന്നത് പോലെ തന്നെ പ്രകൃതിയെയും ആരാധിച്ചിരുന്നുവെന്നതിന്റെ തെളിവാണ് ഇത്. ക്ഷേത്ര സന്നിധിയിൽ തന്നെ പടർന്നു പന്തലിച്ചു നിൽക്കുന്ന ഈ അശ്വത്ഥ മരത്തിൽ പടർന്നു കയറിയ കാട്ടുവള്ളികളും, സമീപത്തുള്ള വൃക്ഷലതാദികളും മലയാളികളുടെ കാവ് സങ്കൽപ്പങ്ങളെ യാഥാർത്ഥ്യമാക്കുന്നവയാണ്.മാത്രമല്ല,ശാന്തവും,സുന്ദരവുമായ ഈ ക്ഷേത്രമുറ്റത്തെത്തുന്നവർക്ക് ശാന്തിയും സമാധാനവും നൽകുന്നവയാണ്
ദുർഗ്ഗാക്ഷേത്രങ്ങളിൽ വനദുർഗ്ഗാ ക്ഷേത്രങ്ങളൾക്കുള്ള പ്രത്യേകത ശ്രീ കോവിലിനു മേൽകൂര ഉണ്ടാവില്ലയെന്നതാണ്.ചെമ്മന്തിട്ട കാവിലെ പ്രധാനദേവത വന ദുർഗ്ഗയായതിനാൽ ഇവിടെയും മേൽകൂരയില്ലാത്ത ശ്രീകോവിലിലാണ് ദേവിയെ പ്രതിഷ്ഠിച്ചിരിക്കുന്നത്. ശ്രീകോവിലിനു സമീപത്തെ വലിയ ആൽ മരത്തറയിലായി അയ്യപ്പ ചൈതന്യത്തെയും വള്ളിയങ്കാവ് ഭഗവതീ ചൈതന്യത്തെയും കുടി വെച്ചിരിക്കുന്നു. കൂടാതെ ക്ഷേത്രപാലകൻ,ഗണപതി എന്നീ പ്രതിഷ്ഠകളും ഉണ്ട്. പിറകിലായി വനദുർഗ്ഗ,ശിവൻ, വേട്ടക്കൊരുമകൻ, രക്തേശ്വരി, മണികണ്ഠൻ, എന്നീ ദേവന്മാരുടെ പ്രതിഷ്ഠകളും, ശ്രീകോവിലിനോട് ചേർന്ന് അയ്യപ്പന് പ്രത്യേക ശ്രീകോവിലും സ്ഥിതി ചെയ്യുന്നു. ഇത് കരിക്കാട്ട് അയ്യപ്പൻ എന്നപേരിൽ ആണ് അറിയപ്പെടുന്നത്. കരിക്കാട്ടേക്ക് കൊണ്ടുപോയ്യത് ഈ അയ്യപ്പനെ ആയിരിക്കാം 
മാനവേദൻ രാജ അവർണ്ണർക്ക് തുറന്നുകൊടുത്ത ക്ഷേത്രങ്ങളിൽ ഈ കാവും ഉൾപ്പെടുന്നു. അതിനാൽ ഇവിടെ അയിത്തം ആചരിക്കാറില്ല എന്നാൽ 
തികച്ചും വനാന്തരീക്ഷത്തിൽ സ്ഥിതി ചെയ്യുന്ന ഈ ക്ഷേത്രത്തിൽ ദർശനത്തിനെത്തുന്നവർ നദീസ്നാനം ചെയ്തോ, ശരീരശുദ്ധി വരുത്തിയോ വേണം ദുർഗ്ഗാസന്നിധിയിലെത്താൻ. ദേവീദർശനത്തിനു ശേഷം ഉപ ദേവന്മാരെ തൊഴുതു വന്ദിച്ചു പൂജാ പ്രസാദം സ്വീകരിക്കാവുന്നതാണ് .
ദേവീചൈതന്യം ഒഴുകിയെത്തിയ ജലാശയ മായതിനാൽ പശ്ചിമഘട്ട താഴ്വാരങ്ങളിൽ നിന്നും ഒഴുകിയെത്തുന്ന കരിമ്പുഴ ഇവിടെ യെത്തുമ്പോൾ പുണ്യനദിയായി മാറുന്നു. അതിനാൽ ഈ പുണ്യ നദിയിൽ സ്നാനം ചെയ്യുന്നതും പുണ്യമാണെന്നും വിശ്വസിക്കുന്നു.നദീസ്നാനത്തിനെത്തുന്നവർക്ക് പുഴയിലെക്കിറങ്ങാൻ ഒതുക്കുകൾ കെട്ടി സൗകര്യപ്പെടുത്തിയിട്ടുണ്ട്.
ദേവീ ക്ഷേത്രങ്ങളിലെ പ്രധാന വഴിപാടായ പൂമൂടൽ തന്നെയാണ് ഈ ക്ഷേത്രത്തിലെയും മുഖ്യ വഴിപാടു.നാടിന്റെ വിവിധ ഭാഗങ്ങളിൽ നിന്നായി പൂമൂടൽ വഴിപാടിന് മാസങ്ങൾക്ക് മുൻപ് തന്നെ ബുക്ക് ചെയ്തു കാത്തിരിക്കുന്ന ഭക്തർ നിരവധിയാണ്. മാത്രമല്ല ശത്രുദോഷ പരിഹാരത്തിനും, വിദ്യ ലബ്ധിക്കും വേണ്ടി മുട്ടറുക്കാൻ വരുന്നവരും ധാരാളമാണ്. ഭദ്രകാളിയും, ബാലസ്വരൂപിണിയും, ദുർഗ്ഗാ ദേവിയും വിലയും പ്രാപിച്ചു സ്ഥിതിചെയ്യുന്നതിനാൽ വിവാഹം, ചെണ്ട,എഴുന്നള്ളത്ത്‌ എന്നിവയൊന്നും ഇവിടെനടക്കാറില്ല.വിവാഹം ഇവിടെ നിഷിദ്ധമാണെങ്കിലും, മംഗല്യസൌഭാഗ്യത്തിനായുളള സ്വയംവര പുഷ്പാഞ്ജലിക്ക് വളരെയധികം ഫലസിദ്ധിയുളളതായി പറയപ്പെടുന്നു. എന്നാൽ ചോറൂണ്, വിദ്യാരംഭം എന്നിവയ്ക്ക് വളരെ പ്രാധാന്യമുണ്ട്.
മീനമാസത്തിലെ കാർത്തിക നക്ഷത്രത്തിൽ ആഘോഷിക്കുന്ന തൃകാർത്തികയാണ് ചെമ്മന്തിട്ടയിലെ പ്രധാന ഉത്സവം. ഈ ദിവസം ചെമ്മന്തിട്ട ഗ്രാമം കാർത്തിക പൊൻ പ്രഭയിൽ കുളിച്ചുനിൽക്കുന്ന കാഴ്ച ഏതൊരു ഭക്തനും ദിവ്യാനുഭൂതിയാണ് ഉളവാക്കുക. ഈ വിളക്കെടുക്കാൻ സ്തീകളും കുട്ടികളും അടങ്ങുന്ന നിരവധി ഭക്തർ ഇവിടെയെത്തുന്നു. ഭദ്ര കാളീ സാനിധ്യമുള്ളതിനാലും, വെട്ടെയ്ക്കൊരു മകൻ ചൈതന്യ മുള്ളതിനാലും കളംപാട്ടുൽത്സവവും ഇവിടെ പ്രധാനമാണ്. ഇതിനുവേണ്ടി ക്ഷേത്രത്തിൽ മലയാള തനിമ നിർത്തുന്ന പാട്ടുപുരയും നിർമ്മിച്ചിട്ടുണ്ട്.ഇവിടെവെച്ചാണ് കുറുപ്പന്മാർ ദേവിക്കുള്ള കാലങ്ങൾ തീർക്കുക.ഉത്സവ ദിവസങ്ങളിൽ പ്രസാദഊട്ടും, ക്ഷേത്ര കടവിലെ മത്സ്യങ്ങൾക്കുള്ള മീനൂട്ടും പ്രധാനം തന്നെയാണ്. മുൻപ് ഈ പുഴക്കടവിൽ ചുവപ്പ്നിറത്തിലുള്ള പ്രത്യേകതരം മത്സ്യങ്ങൾ ഉണ്ടായിരുന്നതായും, അവ നിലമ്പൂർ വേട്ടെയ്ക്കൊരു മകൻ ക്ഷേത്രത്തിൽ ഉത്സവ മാവുന്നതോടെ നിലമ്പൂർ കളത്തിൽകടവ് പുഴയിൽ എത്തിചെരുന്നതായും വിശ്വാസമുണ്ട് .
ഈ ക്ഷേത്രവും കരിക്കാട് ക്ഷേത്രവുമായിവലിയ ബന്ധം കാണുന്നു. ഇവിടെ പ്രത്യേകമായുള്ള ശ്രീകോവിലിലെ അയ്യപ്പൻ കരിക്കാട്ട് അയ്യപ്പൻ എന്നാണ് അറിയപ്പെടുന്നത്. അതുപോലെ കരിക്കാട്ട് ക്ഷേത്രത്തിലെ ഭഗവതി ചെമ്മന്തിട്ട ഭഗവതി എന്നാണ് അറിയപ്പെടുന്നത്. ബകനുമായുള്ള ബന്ധം രണ്ട് ക്ഷേത്രങ്ങൾക്കും പറയപ്പെടുന്നുണ്ട്. കരിക്കാട്ട്ക്ഷേത്രത്തിലെ ഊരാളന്മാർ ബകനെ പേടിച്ച് പരദേവതയായ അയ്യപ്പെനെയും കൊണ്ട് കരിക്കാട്ട് എത്തിയതാണെന്ന് അവിടുത്തെ ഐതിഹ്യം പറയുന്നു. 



</doc>
<doc id="391519" url="https://ml.wikipedia.org/wiki?curid=391519" title="ഇന്ത്യൻ സ്വാതന്ത്ര്യസമരത്തിന്റെ നാൾവഴി">
ഇന്ത്യൻ സ്വാതന്ത്ര്യസമരത്തിന്റെ നാൾവഴി



</doc>
<doc id="391521" url="https://ml.wikipedia.org/wiki?curid=391521" title="കൊല്ലം പൂരം">
കൊല്ലം പൂരം

കൊല്ലം ജില്ലയിൽ ആശ്രാമം ശ്രീകൃഷ്ണ സ്വാമി ക്ഷേത്രത്തിലെ വിഷു ഉത്സവത്തോടനുബന്ധിച്ച് എല്ലാവർഷവും ഏപ്രിൽ മാസത്തിൽ ആശ്രാമം മൈതാനത്തു വച്ച് നടക്കുന്ന ആഘോഷമാണ് കൊല്ലം പൂരം. കേരളത്തിന്റെ വടക്കൻ ജില്ലകളിൽ വിപുലമായി ആഘോഷിക്കുന്ന തൃശ്ശൂർ പൂരം പോലെയുള്ള പൂരങ്ങൾ തെക്കൻ ജില്ലക്കാർക്കു കൂടി ആസ്വദിക്കുവാനായി 1992-ൽ ആരംഭിച്ചതാണ് കൊല്ലം പൂരം. കൊല്ലം ജില്ലയിലെ പതിമൂന്ന് ക്ഷേത്രങ്ങളിലെ ദേവീദേവൻമാരുടെ തിടമ്പുമായി കൊമ്പനാനകളും വാദ്യമേളങ്ങളും ആശ്രാമം ശ്രീകൃഷ്ണ സ്വാമി ക്ഷേത്രത്തിൽ എത്തിച്ചേരുന്നതോടെയാണ് പൂരം ആരംഭിക്കുന്നത്. ഗജവീരൻമാരുടെ നീരാട്ടിനും ആനയൂട്ടിനും ശേഷം പ്രശസ്ത വാദ്യമേളക്കാർ നയിക്കുന്ന ആൽത്തറമേളം അഥവാ തിരുമുമ്പിൽ മേളം നടക്കുന്നു. താമരക്കുളം മഹാഗണപതി ക്ഷേത്രത്തിലെയും പുതിയകാവ് ദേവീക്ഷേത്രത്തിലെയും സംഘങ്ങൾ ആശ്രാമം മൈതാനത്ത് മുഖാമുഖം അണിനിരന്ന് നടത്തുന്ന കുടമാറ്റമാണ് കൊല്ലം പൂരത്തിലെ പ്രധാന ആകർഷണം. മണിക്കൂറുകൾ നീണ്ട കുടമാറ്റത്തിനുശേഷം ഇരുകൂട്ടരും അടുത്ത വർഷം കാണാം എന്നുപറഞ്ഞുകൊണ്ട് ഉപചാരം ചൊല്ലി പിരിയുന്നു. പിന്നീടു നടക്കുന്ന വെടിക്കെട്ടോടെ പൂരം സമാപിക്കുന്നു. കൊല്ലം പൂരം കാണുന്നതിനായി സമീപജില്ലകളിൽ നിന്നുപോലും വൻ ജനക്കൂട്ടമാണ് ഓരോവർഷവും ഇവിടെയെത്തുന്നത്.

ആശ്രാമം ശ്രീകൃഷ്ണ സ്വാമി ക്ഷേത്രത്തിന് ആയിരം വർഷത്തോളം പഴക്കമുണ്ട്. ദേശിങ്ങനാടിന്റെ ചരിത്രത്തിന്റെ ഭാഗമായ ഈ ക്ഷേത്രത്തെക്കുറിച്ച് ഉണ്ണുനീലിസന്ദേശത്തിലും മയൂരസന്ദേശത്തിലും താളിയോലഗ്രന്ഥങ്ങളിലും പരാമർശമുണ്ട്. വില്വമംഗലം സ്വാമികളാണ് ഇവിടെ പ്രതിഷ്ഠ നടത്തിയതെന്നും സന്താനഭാഗ്യം ലഭിക്കാതിരുന്ന ഒരു വിഷ്ണു ഭക്തയ്ക്ക് ശിലാരൂപത്തിൽ ഭൂജാതനായതാണ് ആശ്രാമം ശ്രീകൃഷ്ണ സ്വാമിയെന്നും ഐതിഹ്യങ്ങളുണ്ട്. 

മുമ്പ് തൃശ്ശൂർ ഉൾപ്പെടെയുള്ള വടക്കൻ ജില്ലകളിൽ മാത്രമാണ് പൂരമുണ്ടായിരുന്നത്. പൂരത്തിന്റെ ആസ്വാദനാനുഭവം തെക്കൻ ജില്ലക്കാർക്കു കൂടി ലഭിക്കുന്നതിനായി 1992-ൽ (കൊല്ലവർഷം 1166-ൽ) ആരംഭിച്ചതാണ് കൊല്ലം പൂരം. രവീന്ദ്രൻ നായർ പ്രസിഡന്റും എസ്.കെ. ബോസ് സെക്രട്ടറിയുമായ ഭരണസമിതിയാണ് പൂരത്തിനു തുടക്കം കുറിച്ചത്.

എല്ലാവർഷവും വിഷുദിനത്തിൽ ക്ഷേത്രത്തിലെ ഉത്സവം നടക്കുന്നു. ഉത്സവത്തിന്റെ ഭാഗമായി ആനന്ദവല്ലീശ്വരം ക്ഷേത്രത്തിൽ നിന്ന് വാദ്യമേളങ്ങൾ, തെയ്യം, നിലക്കാവടി, പൂക്കാവടി, മയൂരനൃത്തം, അമ്മൻകുടം എന്നിവയുടെ അകമ്പടിയോടെ പുറപ്പെടുന്ന തിരുവാഭരണ ഘോഷയാത്ര ആശ്രാമം ശ്രീകൃഷ്ണ സ്വാമി ക്ഷേത്രത്തിൽ എത്തിച്ചേരുന്നതോടെയാണ് ഉത്സവാഘോഷങ്ങൾ ആരംഭിക്കുന്നത്. 1964-ലാണ് ക്ഷേത്രത്തിലെ തിരുവാഭരണഘോഷയാത്ര ആരംഭിച്ചത്. അതിനുമുമ്പ് ശബരിമല ക്ഷേത്രത്തിൽ മാത്രമാണ് തിരുവാഭരണഘോഷയാത്ര ഉണ്ടായിരുന്നത്. 

വിഷു ഉത്സവത്തിന്റെ അവസാനമാണ് കൊല്ലം പൂരം നടക്കുന്നത്. പൂരം നടക്കുന്ന ദിവസം രാവിലെ കോയിക്കൽ ശ്രീകണ്ഠൻ
ക്ഷേത്രം, ഉളിയക്കോവിൽ ദുർഗാദേവി, ഉളിയക്കോവിൽ കണ്ണമത്ത് ഭദ്രാദേവി ക്ഷേത്രം,
ശ്രീനാരായണപുരം സുബ്രഹ്മണ്യ
ക്ഷേത്രം, കടപ്പാക്കട ധർമശാസ്താ ക്ഷേത്രം, മുനീശ്വര ക്ഷേത്രം, തുമ്പറ മഹാദേവി ക്ഷേത്രം, ഇരട്ടക്കുളങ്ങര
മഹാവിഷ്ണു ക്ഷേത്രം,
ശങ്കരകുമാരപുരം സുബ്രഹ്മണ്യ
ക്ഷേത്രം, ആശ്രാമം മാരിയമ്മൻ
ക്ഷേത്രം, പടിഞ്ഞാറെ പുതുപ്പള്ളി മാടസ്വാമി ക്ഷേത്രം, ആശ്രാമം കേളേത്തുകാവ് നാഗരാജ ക്ഷേത്രം, ചേക്കോട്ട് കളരിയിൽ ശ്രീകൃഷ്ണ സ്വാമി ക്ഷേത്രം എന്നിവിടങ്ങളിലെദേവീദേവൻമാർ ഗജവീരൻമാരുടെയും വാദ്യമേളങ്ങളുടെയും അകമ്പടിയോടെ ചെറുപൂരങ്ങളായി ആശ്രാമം ശ്രീകൃഷ്ണ സ്വാമി ക്ഷേത്രത്തിൽ എത്തിച്ചേരുന്നതോടെയാണ് കൊല്ലം പൂരം ആരംഭിക്കുക. ഗജവീരൻമാരുടെ നീരാട്ടും ആനയൂട്ടും കാണുവാനായി ധാരാളം ആളുകൾ എത്തുന്നു. ഉച്ചയോടെ കേരളത്തിലെ പ്രശസ്തരായ വാദ്യമേളക്കാരുടെ നേതൃത്വത്തിൽ ആൽത്തറമേളം അഥവാ തിരുമുമ്പിൽ മേളം നടക്കുന്നു. ഇത് തൃശ്ശൂർ പൂരത്തിലെ ഇലഞ്ഞിത്തറമേളത്തിനു സമാനമായാണ് നടക്കുന്നത്. വൈകിട്ട് ക്ഷേത്രത്തിൽ കൊടിയിറങ്ങി ദേവൻ ആറാട്ടിനായി പുറപ്പെടുമ്പോൾ താമരക്കുളം മഹാഗണപതി ക്ഷേത്രത്തിലെയും പുതിയകാവ് ഭഗവതി ക്ഷേത്രത്തിലെയും വാദ്യഘോഷാദികൾ ശ്രീകൃഷ്ണസ്വാമിക്ക് മുന്നിലെത്തുന്നു. ഈ കൂടിക്കാഴ്ചയുടെ ഭാഗമായി ഇരുകൂട്ടരും ദേവനുമുമ്പിൽ കുടമാറ്റം ആരംഭിക്കുന്നു. ദേവസംഗമം കഴിഞ്ഞ് ആറാട്ടിനായി പുറപ്പെടുന്ന ദേവൻ ആറാട്ടുകുളത്തിനപ്പുറത്തേക്ക് പോവുകയില്ല എന്നാണ് വിശ്വാസം. തുടർന്ന് ഇരുക്ഷേത്രങ്ങളിലെയും സംഘങ്ങൾ ആശ്രാമം മൈതാനത്തേക്ക് പുറപ്പെടുന്നു.

ആശ്രാമം മൈതാനത്തുവച്ച് താമരക്കുളം മഹാഗണപതി ക്ഷേത്രത്തിലെയും പുതിയകാവ് ഭഗവതി ക്ഷേത്രത്തിലെയും സംഘങ്ങൾ മുഖാമുഖം അണിനിരക്കുന്നു. ഇരുപക്ഷത്തും 15 വീതം ആനകളുണ്ടാകും. അഞ്ച് ആനകൾ കാഴ്ചക്കാരായി നിൽക്കും. പിന്നീട് കൊല്ലം പൂരത്തിലെ പ്രധാന ആകർഷണമായ കുടമാറ്റം ആരംഭിക്കുന്നു. ആനപ്പുറത്തിരിക്കുന്നവർ പല വർണ്ണങ്ങളും അലങ്കാരങ്ങളുമുള്ള കുടകൾ ഉയർത്തിക്കാണിക്കുന്നതാണ് കുടമാറ്റം. ഓരോ ഭാഗവും ഉയർത്തുന്ന കുടകളെ വെല്ലുന്ന വർണ്ണക്കുടകൾ ഉയർത്തി മറുഭാഗം മറുപടി നൽകുന്നു. പൂരക്കുടകളുടെ മുകളിൽ ദേവീദേവൻമാരുടെ ചെറുരൂപങ്ങൾ, കൊടിമരം, എടുപ്പുകുതിര, കാളിയമർദ്ദനം എന്നിവയൊക്കെ ഉണ്ടാകും. ഇവയെല്ലാം ഇപ്പോൾ മറ്റു പൂരങ്ങൾ മാതൃകയാക്കിയിട്ടുണ്ട്. കുടമാറ്റം നടക്കുന്നതോടെ പൂരാവേശം പാരമ്യത്തിലെത്തുന്നു. മണിക്കൂറുകൾ നീണ്ട കുടമാറ്റത്തിനുശേഷം ഇരുക്ഷേത്രക്കാരും അടുത്ത വർഷം കാണാം എന്നുപറഞ്ഞ് പിരിയുന്നു. അതിനുശേഷം വർണ്ണാഭമായ വെടിക്കെട്ടോടെ പൂരം അവസാനിക്കുന്നു. 2016 ഏപ്രിൽ 10-ന് കൊല്ലം പരവൂർ പുറ്റിങ്ങൽ ക്ഷേത്രത്തിലുണ്ടായ വെടിക്കെട്ട് ദുരന്തത്തെ തുടർന്ന് ക്ഷേത്രങ്ങളിൽ വെടിക്കെട്ടിന് നിയന്ത്രണം ഏർപ്പെടുത്തിയിരുന്നു. കൊല്ലം പൂരത്തിന്റെ 25-ആം വാർഷികമായ 2017-ൽ വെടിക്കെട്ട് നടത്തിയിരുന്നില്ല.



</doc>
<doc id="391527" url="https://ml.wikipedia.org/wiki?curid=391527" title="പൂക്കോട്ടുമ്പാടം വില്വത്ത് ശിവ-വിഷ്ണുക്ഷേത്രം">
പൂക്കോട്ടുമ്പാടം വില്വത്ത് ശിവ-വിഷ്ണുക്ഷേത്രം

മലപ്പുറം ജില്ലയിൽ നിലമ്പൂർ താലൂക്കിൽ അമരമ്പലം ഗ്രാമപഞ്ചായത്തിൽ പൂക്കോട്ടുമ്പാടം അങ്ങാടിയിൽ നിന്നും കൂരാട്ടേക്കു പോകുന്ന പാതയിൽ 50 മീറ്റർ ദൂരെ വലതുവശത്താണ് വില്വത്ത് ശിവ-വിഷ്ണുക്ഷേത്രം സ്ഥിതിചെയ്യുന്നത് ഒരേ ചുറ്റമ്പലത്തിനകത്ത് കിഴക്കോട്ട് അഭിമുഖമായി ശിവനും മഹാവിഷ്ണുവും കുടികൊള്ളൂന്നു. ഗണപതി, അയ്യപ്പൻ, വേട്ടയ്ക്കൊരുമകൻ, ഭഗവതി എന്നിവർ കോണുകളിലായി പ്രതിഷ്ഠിക്കപ്പട്ടിരിക്കുന്നു. കൊടശ്ശേരി മൂത്തേടത്ത് മന ആണ് ഇവിടുത്തെ തന്ത്രം നിർവ്വഹിക്കുന്നത്. നിലമ്പൂർ കോവിലകത്തിന്റെ വകയാണ് ഈ ക്ഷേത്രം.അതുകൊണ്ട് തന്നെ കേരളത്തിൽ ആദ്യമായി ക്ഷേത്രപ്രവേശനം നടപ്പായക്ഷേത്രങ്ങളിൽ വില്വത്ത് ക്ഷേത്രവും ഉൾപ്പെടുന്നു. ആണ്. 

ഒറ്റ ചുറ്റമ്പലത്തിനകത്താണ് വിഷ്ണുവിന്റെയും ശിവന്റെയും ശ്രീകോവിലുള്ളത്. രണ്ട് പേർക്കും വേറെ കൊടിമരം ഉണ്ട്. കിഴക്കോട്ട് ദർശനമായാണ് വിഷ്ണു-ശിവ പ്രതിഷ്ഠകൾ. 



</doc>
<doc id="391528" url="https://ml.wikipedia.org/wiki?curid=391528" title="തുയ് വ">
തുയ് വ

ചൈനയിലെ ടിബറ്റ്മേഖലയിൽ ഷാനൻ പ്രദേശത്തെ നഗരത്തിൽ പ്യൂമാ യുംകൊ തടാകത്തിന്റെ തീരത്ത് സ്ഥിതിചെയ്യുന്ന ഒരു ഗ്രാമമാണ്,തുയ് വ. 

സമുദ്രനിരപ്പിൽ ഇന്നും 5070 മീറ്റർ ഉയരത്തിലുള്ള ഈ നഗരം ലോകത്തിന്റെ മേൽക്കൂര എന്നറിയപ്പെടുന്നു. ലോകത്തിൽ ഏറ്റവും ഉയരത്തിൽ മനുഷ്യൻ താമസിക്കുന്ന് രണ്ടാമത്തെ ഗ്രാമമാണ് ഇത്. .



</doc>
<doc id="391529" url="https://ml.wikipedia.org/wiki?curid=391529" title="ആശ്രാമം ശ്രീകൃഷ്ണസ്വാമി ക്ഷേത്രം">
ആശ്രാമം ശ്രീകൃഷ്ണസ്വാമി ക്ഷേത്രം

കേരളത്തിൽ കൊല്ലം ജില്ലയിൽ അഷ്ടമുടിക്കായലിന്റെ തീരത്തായി സ്ഥിതിചെയ്യുന്ന ഒരു ശ്രീകൃഷ്ണ ക്ഷേത്രമാണ് ആശ്രാമം ശ്രീകൃഷ്ണസ്വാമി ക്ഷേത്രം. കൈകളിൽ വെണ്ണയേന്തി നിൽക്കുന്ന നവനീത കൃഷ്ണനാണ് ഇവിടുത്തെ പ്രതിഷ്ഠ. എല്ലാമാസവും രോഹിണി നാളിൽ സന്താനഗോപാലം കഥകളി നടക്കുന്ന കേരളത്തിലെ ഒരേയൊരു ക്ഷേത്രമാണ് ആശ്രാമം ശ്രീകൃഷ്ണ സ്വാമി ക്ഷേത്രം. എല്ലാവർഷവും ഏപ്രിൽ മാസത്തിലെ വിഷുദിനത്തിലാണ് ക്ഷേത്രത്തിലെ ഉത്സവം നടക്കുന്നത്. ഉത്സവാഘോഷങ്ങളുടെ ഭാഗമായി ആശ്രാമം മൈതാനത്ത് കൊല്ലം പൂരം നടക്കുന്നു. ശ്രീകൃഷ്ണക്ഷേത്രത്തോടൊപ്പം ഒരു അയ്യപ്പ ക്ഷേത്രം കൂടിയുണ്ട്. ശബരിമല ക്ഷേത്രത്തിലേതുപോലെ പതിനെട്ടു പടികളുള്ള ഈ ക്ഷേത്രത്തിൽ ആനപ്പുറത്തിരിക്കുന്ന അയ്യപ്പന്റെ പ്രതിഷ്ഠയാണുള്ളത്. ശബരിമലയിലേതുപോലെ തന്നെ ഈ ക്ഷേത്രത്തിലും തിരുവാഭരണ ഘോഷയാത്ര നടത്താറുണ്ട്.

ആശ്രാമം ശ്രീകൃഷ്ണ സ്വാമി ക്ഷേത്രത്തിന് ആയിരം വർഷത്തോളം പഴക്കമുണ്ടെന്നു പറയപ്പെടുന്നു. ദേശിങ്ങനാടിന്റെ ചരിത്രത്തിന്റെ ഭാഗമായ ഈ ക്ഷേത്രത്തെക്കുറിച്ച് ഉണ്ണുനീലിസന്ദേശത്തിലും മയൂരസന്ദേശത്തിലും താളിയോലഗ്രന്ഥങ്ങളിലും പരാമർശമുണ്ട്. വില്വമംഗലം സ്വാമികളാണ് ഇവിടെ പ്രതിഷ്ഠ നടത്തിയതെന്നും സന്താനഭാഗ്യം ലഭിക്കാതിരുന്ന ഒരു വിഷ്ണു ഭക്തയ്ക്ക് ശിലാരൂപത്തിൽ ഭൂജാതനായതാണ് ആശ്രാമം ശ്രീകൃഷ്ണ സ്വാമിയെന്നും ഐതിഹ്യങ്ങളുണ്ട്.

എല്ലാവർഷവും വിഷുദിനത്തിൽ ക്ഷേത്രത്തിലെ ഉത്സവം നടക്കുന്നു. ഉത്സവത്തിന്റെ ഭാഗമായി ആനന്ദവല്ലീശ്വരം ക്ഷേത്രത്തിൽ നിന്ന് വാദ്യമേളങ്ങൾ, തെയ്യം, നിലക്കാവടി, പൂക്കാവടി, മയൂരനൃത്തം, അമ്മൻകുടം എന്നിവയുടെ അകമ്പടിയോടെ പുറപ്പെടുന്ന തിരുവാഭരണ ഘോഷയാത്ര ആശ്രാമം ശ്രീകൃഷ്ണ സ്വാമി ക്ഷേത്രത്തിൽ എത്തിച്ചേരുന്നതോടെയാണ് ഉത്സവാഘോഷങ്ങൾ ആരംഭിക്കുന്നത്. 1964-ലാണ് ക്ഷേത്രത്തിലെ തിരുവാഭരണഘോഷയാത്ര ആരംഭിച്ചത്. അതിനുമുമ്പ് ശബരിമല ക്ഷേത്രത്തിൽ മാത്രമാണ് തിരുവാഭരണഘോഷയാത്ര ഉണ്ടായിരുന്നത്. 

ക്ഷേത്രത്തിലെ
ഉത്സവത്തോടനുബന്ധിച്ച് എല്ലാവർഷവും ഏപ്രിൽ മാസത്തിൽ ആശ്രാമം മൈതാനത്തു വച്ച് നടക്കുന്ന ആഘോഷമാണ് കൊല്ലം പൂരം. ഇതിൽ കൊല്ലം ജില്ലയിലെ വിവിധ ഭാഗങ്ങളിലുള്ള ക്ഷേത്രങ്ങൾ അണിനിരക്കുന്നു. ഗജവീരൻമാരുടെ നീരാട്ടിനും ആനയൂട്ടിനും ശേഷം പ്രശസ്ത വാദ്യമേളക്കാർ നയിക്കുന്ന ആൽത്തറമേളം (തിരുമുമ്പിൽ മേളം) നടക്കുന്നു. താമരക്കുളം മഹാഗണപതി ക്ഷേത്രവും പുതിയകാവ് ഭഗവതി ക്ഷേത്രവും മുഖാമുഖം അണിനിരന്ന് നടത്തുന്ന "കുടമാറ്റം" പ്രസിദ്ധമാണ്. വർണാഭമായ വെടിക്കെട്ടോടെ അവസാനിക്കുന്ന കൊല്ലം പൂരം കാണുവാൻ മറ്റു ജില്ലകളിൽ നിന്നുപോലും ആളുകളെത്തുന്നു.



</doc>
<doc id="391544" url="https://ml.wikipedia.org/wiki?curid=391544" title="കാർസോക്, കാശ്മീർ">
കാർസോക്, കാശ്മീർ

ജമ്മു കാശ്മീർ സംസ്ഥാനത്ത് ലേഹ് ജില്ലയിലെ ഒരു ഗ്രാമമാണ് കാർസോക് അഥവാകോർസോക് അത് ലെഹ് താലൂക്കിലെ റുപ്ഷു പ്രദേശത്ത് സൊ മൊറിരി തടാകത്തിൻ കരയിൽ സ്ഥിതിചെയ്യുന്നു. ഇത് ലോകത്തെ ഏറ്റവും ഉയരത്തിൽ സ്ഥിതിചെയ്യുന്ന ഗ്രാമങ്ങളിൽ ഉൾപ്പെട്ടതാണ്. വ്യത്യസ്ത ഉപകരണങ്ങൾ ആണ് പറയുന്നതെങ്കിലും അത് സമുദ്രനിരപ്പിൽ നിന്നും 15,075 അടി (4,595 മീറ്റർ) മുതൽ 14,995 അടി (4,570 മീറ്റർ) വരെ ഉയരത്തിലാണ് സ്ഥിതിചെയ്യുന്നത്. ബൗദ്ധരുടെ ദ്രുക്പ സമ്പ്രദായത്തിലെ കൊർസോക് വിഹാരം ഇവിടെ സ്ഥിതിചെയ്യുന്നു. 

1947 വരെ മദ്ധ്യഏഷ്യയിലെ വ്യാപാരപാതയിലായിരുന്ന കർസോക്. റുപ്ഷു താഴ്വരയുടെ ആസ്ഥാനവും ആയിരുന്നു. രുപ്ഷു ഗോബ എന്ന ഒരു രാജാവ് ഇവിടെ സകുടുംബം താമസിക്കുകയും ഇവിടെ ഒമ്പത് സ്ഥിരം കെട്ടിടങ്ങൾ പണിയുകയും ചെയ്തു. 

ഈ ഗ്രാമത്തിൽ ധാരാളം വീടുകൾ ഉണ്ട്. നാടോടി ജനങ്ങൾ വേനലിൽ യാക്കിന്റെ രോമങ്ങൾകൊണ്ടും തൊലി കൊണ്ടും അവരുടെ കൂടാരങ്ങൾ നിർമ്മിക്കുകയും ഇവിടുത്തെ കാർഷികപ്രവർത്തനങ്ങൾ നടത്തുകയും ചെയ്യുന്നു. ഈ കൂടാരങ്ങൾക്ക് പുകക്കുഴലുകൾ ഉണ്ടായിരിക്കും. ഇവിടുത്തെ വലിയ ഉപ്പുപാടങ്ങളീൽ നിന്നുള്ള ഉപ്പിനോടൊപ്പം പഷ്മിന എന്ന വിലപിടിച്ച ഉത്പന്നം കൂടി അവർ വിൽക്കുന്നു. അവർ ഭക്ഷ്യധാന്യങ്ങൾക്കും മറ്റ് അവശ്യവസ്തുക്കൾക്കും വേണ്ടി ഇവ ബാർട്ടർ രീതിയിൽ കൈമാറുന്നു. നാടോടികൾ അവരുടെ ജീവിതശൈലി മാറ്റുന്നതിന്റെ ലക്ഷണമാണ്കർസോക്കിൽ ഉയരുന്ന സ്ഥിരം കെട്ടിടങ്ങൾ. .

2011 ലെ സെൻസസ് അനുസരിച്ച് കർസോക്കിൽ 253 വീടുകളുണ്ട്. അവരുടെ ശരാശരി സാക്ഷരത (6 വയസ്സിനുമുകളീലെ ജനങ്ങളൂടെ വിദ്യാഭ്യാസം) 46% ആണ് 


</doc>
<doc id="391555" url="https://ml.wikipedia.org/wiki?curid=391555" title="അൽ ഹസ്സ">
അൽ ഹസ്സ

സൗദി അറേബ്യയുടെ കിഴക്കു ഭാഗത്തായി നിലകൊള്ളുന്ന ഒരു കൊച്ചു മരുപ്പച്ചയാണു അൽ ഹസ്സ (Al-Ahsa, Al-Hasa, or Hadjar ( "al-Aḥsāʾ", locally "al-Ahasā"). പേർഷ്യൻ കടലിടുക്കിനോടു ചേർന്നാണു അൽ ഹസ്സ സ്ഥിതി ചെയ്യുന്നത്. അൽ ഹസ്സ ഗവർണറേറ്റിനു കീഴിലാണു ഈ പ്രദേശം. സൗദി അറേബ്യയിലെ ഏറ്റവും വലിയ ഈന്തപ്പനതോട്ടം സ്ഥിതി ചെയ്യുന്നത് അൽ ഹസ്സയിലാണ്. ഏറ്റവും മികച്ച നെയ്ത്തു തൊഴിലാളികൾ വസിച്ചിരുന്ന ഒരു പ്രദേശം കൂടിയാണ് അൽ ഹസ്സ. ഒരു കാലത്ത് പുരാതന ബഹറൈന്റേയും, ഒമാന്റേയും ഭാഗമായിരുന്നുവത്രേ ഈ പ്രദേശം. പുരാതനകാലത്ത്, ബഹറൈനിലെ ഒരു പ്രധാന നഗരമായിരുന്നു അൽ ഹസ്സ.


</doc>
<doc id="391564" url="https://ml.wikipedia.org/wiki?curid=391564" title="സ്വരാജ് ഗ്രാമിക">
സ്വരാജ് ഗ്രാമിക

മലയാള ചലച്ചിത്ര ബാലതാരവും നാടകപ്രവർത്തകനും. മമ്മൂട്ടി നായകനായ പുത്തൻപണം, മഞ്ജു വാര്യർ നായികയായ ഉദാഹരണം സുജാത എന്നീ ചിത്രങ്ങളിൽ പ്രധാന വേഷം ചെയ്തു. പഥേർ പഞ്ജലി എന്ന നാടകത്തിലെ അപുവിന്റേതുൾപ്പെടെ നൂറ്റി അൻപതോളം വേദികളിൽ നാടകം അവതരിപ്പിച്ചു. നാവായിക്കുളം ഗവ.ഹയർ സെക്കണ്ടറി സ്കൂളിലെ പത്താം ക്ലാസ് വിദ്യാർഥി. 2016ലെ കേരളസംസ്ഥാന സർക്കാരിന്റെ ടെലിവിഷൻ അവാർഡിൽ ജൂറി പുരസ്കാരം .


</doc>
<doc id="391565" url="https://ml.wikipedia.org/wiki?curid=391565" title="കൊല്ലം മെമു ഷെഡ്">
കൊല്ലം മെമു ഷെഡ്

മെമു തീവണ്ടികളുടെ അറ്റകുറ്റപ്പണികൾക്കും പരിപാലനത്തിനുമായി കൊല്ലം ജില്ലയിൽ സ്ഥാപിച്ചിരിക്കുന്ന പണിപ്പുരയാണ് കൊല്ലം മെമു ഷെഡ് (). ദക്ഷിണ റെയിൽവേക്കു കീഴിലുള്ള നാലു മെമു ഷെഡുകളിലൊന്നാണ് കൊല്ലത്തേത്. നിലവിൽ കൊല്ലം ജംഗ്ഷനിൽ നിന്നു സർവീസ് നടത്തുന്ന അഞ്ച് ജോടി മെമു തീവണ്ടികളുടെ അറ്റകുറ്റപ്പണികളാണ് ഈ ഷെഡിൽ നടക്കുന്നത്.

2008-ലെ ഇന്ത്യൻ റെയിൽവേ ബജറ്റിലാണ് കൊല്ലത്തും പാലക്കാടും മെമു ഷെഡുകൾ അനുവദിക്കുന്നതായി പ്രഖ്യാപിച്ചത്. കേരളത്തിനായി അനുവദിച്ച ആദ്യ മെമു ഷെഡ് കൊല്ലത്തേതായിരുന്നു. റെയിൽവേയുടെ അനാസ്ഥയും അനുമതി ലഭിക്കാനുള്ള കാലതാമസവും കാരണം ഷെഡിന്റെ ഉദ്ഘാടനം രണ്ടു വർഷത്തിലേറെ നീണ്ടുപോയി. 2011 ജനുവരി 1-ന് പാലക്കാട് മെമു ഷെഡിന്റെ ഉദ്ഘാടനം നടന്നു. കൊല്ലം മെമു ഷെഡിന്റെ നിർമ്മാണം പൂർത്തിയായി അഞ്ചുവർഷം കഴിഞ്ഞ് 2013 ഡിസംബർ 1-ന് കമ്മീഷൻ ചെയ്തു. അത്യാധുനിക സൗകര്യങ്ങളുള്ള കൊല്ലം മെമുഷെഡ് കേരളത്തിലെ ഏറ്റവും വലിയ മെമു ഷെഡാണ്.


</doc>
<doc id="391570" url="https://ml.wikipedia.org/wiki?curid=391570" title="ഹംബോൾട്ട് സർവ്വകലാശാല, ബെർലീൻ">
ഹംബോൾട്ട് സർവ്വകലാശാല, ബെർലീൻ

ഹംബോൾട്ട് യൂണിവേഴ്സിറ്റി ഓഫ് ബർലിൻ, (ജർമ്മൻ: "Humboldt-Universität zu Berlin", HU ബെർലിൻ എന്ന ചുരുക്കപ്പേര്) ജർമ്മനിയിലെ ബെർലിനിൽ സ്ഥിതിചെയ്യുന്ന ഏറ്റവും പഴയ സർവകലാശാലകളിൽ ഒന്നാണ്. 1811 ഒക്ടോബർ 15 ന് പ്രഷ്യയിലെ ഫ്രെഡറിക് വില്ല്യം മൂന്നാമൻ, ലിബറൽ പ്രഷ്യൻ വിദ്യാഭ്യാസപരിവർത്തകനും ഭാഷാശാസ്ത്രജ്ഞനുമായ വിൽഹെം വോൺ ഹംബോൾട്ടിന്റെ പ്രേരണയാൽ സ്ഥാപിച്ച സർവ്വകലാശാലയാണ്. ഹംബോൾട്ടിയൻ മാതൃകയിലുള്ള ഉന്നതവിദ്യാഭ്യാസത്തിന് ലോകവ്യാപകമായി അറിയപ്പെടുന്ന സർവ്വകലാശാലയാണ് ഇത്. ഈ വിദ്യാഭ്യാസ സമ്പ്രദായം മറ്റു യൂറോപ്യൻ, പടിഞ്ഞാറൻ സർവകലാശാലകളിൽ ശക്തമായി സ്വാധീനം ചെലുത്തുകയും, സർവ്വകലാശാല "എല്ലാ ആധുനിക സർവകലാശാലകളുടേയം മാതാവ്" എന്നു വിളിക്കപ്പെടുകയും ചെയ്യുന്നു.

ഈ സർവ്വകലാശാല, 41 നോബൽ സമ്മാന ജേതാക്കളുമായി സഹകരിച്ചു പ്രവർത്തിക്കുകയും, യൂറോപ്പിലെ ഏറ്റവും മികച്ച സർവകലാശാലകളിലൊന്നായി കണക്കാക്കപ്പെടുകയും ചെയ്യുന്നു. കൂടാതെ കല, മാനവികത എന്നീ വിഷയങ്ങളിൽ ലോകത്തിലെ ഏറ്റവും അഭിമാനകരമായ സർവ്വകലാശാലകളിലൊന്നാണ് ഹംബോൾട്ട് യൂണിവേഴ്സിറ്റി ഓഫ് ബർലിൻ.


</doc>
<doc id="391590" url="https://ml.wikipedia.org/wiki?curid=391590" title="മെക്സിക്കൻ സൂര്യകാന്തി">
മെക്സിക്കൻ സൂര്യകാന്തി

ചുവന്ന സൂര്യകാന്തി അല്ലെങ്കിൽ മെക്സിക്കൻ സൂര്യകാന്തി (Tithonia rotundifolia) എന്നറിയപ്പെടുന്നു.


</doc>
<doc id="391595" url="https://ml.wikipedia.org/wiki?curid=391595" title="പുഷ്പക്കൃഷി">
പുഷ്പക്കൃഷി

ഫ്ലോറികൾച്ചർ അല്ലെങ്കിൽ പുഷ്പക്കൃഷി പൂന്തോട്ടപരിപാലനത്തിലോ പൂവ്യവസായത്തിലോ പൂച്ചെടികളേയും മരങ്ങളേയും വളർത്തുന്ന പഠനരീതിയാണ്. പൂക്കൃഷിവിദഗ്ദ്ധർ സസ്യപരിപാലനത്തിലൂടെ പുതിയ തരം സസ്യങ്ങൾ വികസിപ്പിക്കുന്നു.





</doc>
<doc id="391597" url="https://ml.wikipedia.org/wiki?curid=391597" title="ആശ്രാമം ലിങ്ക് റോഡ്">
ആശ്രാമം ലിങ്ക് റോഡ്

കേരളത്തിൽ കൊല്ലം ജില്ലയിലൂടെ കടന്നുപോകുന്ന പ്രധാനപ്പെട്ട ഒരു നാലുവരി പാതയാണ് ആശ്രാമം ലിങ്ക് റോഡ്. പോളയത്തോടിനു സമീപം കപ്പലണ്ടി മുക്കിൽ നിന്നാരംഭിക്കുന്ന ഈ റോഡ് ആശ്രാമം വഴി കൊല്ലം കെ.എസ്.ആർ.ടി.സി. ബസ് സ്റ്റാൻഡിൽ അവസാനിക്കുന്നു. ഈ റോഡിനെ തോപ്പിൽകടവു വരെ നീട്ടാനുള്ള പദ്ധതി പുരോഗമിക്കുകയാണ്.
കേരളത്തിലെ പ്രധാന തുറമുഖനഗരങ്ങളിൽ ഒന്നാണ് കൊല്ലം. നൂറ്റാണ്ടുകൾക്കു മുമ്പുതന്നെ കൊല്ലം നഗരത്തിലൂടെയുള്ള ഗതാഗതം ആരംഭിച്ചിരുന്നു. തിരുവനന്തപുരം, ആലപ്പുഴ, പത്തനംതിട്ട എന്നീ മൂന്നു ജില്ലകളുമായി അതിർത്തി പങ്കിടുന്ന കൊല്ലം ജില്ലയിലെ ഗതാഗതക്കുരുക്ക് അനുദിനം വർദ്ധിച്ചുകൊണ്ടിരിക്കുന്നു. തിരക്ക് കുറയ്ക്കുന്നതിനായി ബൈപാസ് റോഡുകൾ നിർമ്മിച്ചുവരുന്നു. കൊട്ടിയം, ചിന്നക്കട, അഞ്ചാലുംമൂട് എന്നിവിടങ്ങളിലും ദേശീയപാത 66ന്റെ തട്ടാമല മുതൽ പോളയത്തോട് വരെയുള്ള ഭാഗത്തും ഗതാഗതത്തിരക്ക് രൂക്ഷമാണ്. ഇതിനൊരു പരിഹാരമെന്ന നിലയിലാണ് ആശ്രാമം ലിങ്ക് റോഡ് നിർമ്മിച്ചത്. കൊല്ലം നഗരത്തിലെ തിരക്ക് കുറയ്ക്കുന്നതിൽ ഈ റോഡ് നിർണ്ണായക പങ്ക് വഹിക്കുന്നുണ്ട്. പണ്ട് നിലവിലുണ്ടായിരുന്ന കൊല്ലം വിമാനത്താവളത്തിലേക്ക് എത്തിച്ചേരാനുള്ള മാർഗ്ഗമായിരുന്നതിനാൽ ആശ്രാമം ലിങ്ക് റോഡിനെ 'വിമാനത്താവള റോഡ്' എന്നും വിളിച്ചിരുന്നു.

പനവേൽ - കന്യാകുമാരി ദേശീയപാതയിൽ (എൻ.എച്ച്. 66-ൽ) പോളയത്തോടിനു സമീപം കപ്പലണ്ടി മുക്കിൽ നിന്നാരംഭിച്ച് ദേശീയപാതയിൽ നിന്നുമാറി ലിങ്ക് റോഡിലൂടെ ആശ്രാമം വഴി കൊല്ലം കെ.എസ്.ആർ.ടി.സി. ബസ് സ്റ്റാൻഡിനു സമീപം എത്തുന്ന വിധത്തിലാണ് റോഡ് നിർമ്മിച്ചിക്കുന്നത്. കപ്പലണ്ടിമുക്ക് മുതൽ ആശ്രാമം മുനീശ്വരൻ കോവിൽ വരെയുള്ള 3.48 കിലോമീറ്റർ നീളമുള്ള നാലുവരിപ്പാതയുടെ ഉദ്ഘാടനം 2010 സെപ്റ്റംബർ 14-ന് സഹകരണ മന്ത്രി ജി. സുധാകരൻ നിർവ്വഹിച്ചു. കേരള സുസ്ഥിര നഗരവികസന പദ്ധതിയുടെ ഭാഗമായി കൊല്ലം കോർപ്പറേഷൻ 15.21 കോടി രൂപ മുതൽ മുടക്കിയാണ് റോഡ് നിർമ്മിച്ചത്. ആശ്രാമം മുനീശ്വരൻ കോവിൽ മുതൽ കൊല്ലം കെ.എസ്.ആർ.ടി.സി. ബസ് സ്റ്റാൻഡ് വരെയുള്ള റോഡിന്റെ നിർമ്മാണം വർഷങ്ങൾക്കുമുമ്പേ പൂർത്തിയായിരുന്നു.

കപ്പലണ്ടിമുക്കിൽ നിന്ന് ആരംഭിക്കുന്ന ആശ്രാമം ലിങ്ക് റോഡ് നിലവിൽ കൊല്ലം കെ.എസ്.ആർ.ടി.സി. ബസ് സ്റ്റാൻഡിനും കൊല്ലം ബോട്ടുജെട്ടിക്കും സമീപമെത്തുന്നുണ്ട്. ഈ റോഡിനെ തോപ്പിൽകടവുവരെ ദീർഘിപ്പിക്കാനാണ് ഉദ്ദേശിച്ചിരിക്കുന്നത്. ഇതിന്റെ ആദ്യ ഘട്ടത്തിൽ ബോട്ടുജെട്ടി മുതൽ ഓലയിൽക്കടവ് വരെ റോഡ് ദീർഘിപ്പിക്കും. ഇതിൽ 90 മീറ്റർ നീളവും 11.5 മീറ്റർ വീതിയുമുള്ള ഒരു റോഡും അഷ്ടമുടിക്കായലിനു മുകളിലൂടെ 940 മീറ്റർ നീളത്തിൽ ഒരു മേൽപ്പാലവും ഉൾപ്പെടുന്നു. 2017-ൽ 103 കോടി രൂപയ്ക്ക് കരാർ ഒപ്പിട്ട പദ്ധതി 3 വർഷം കൊണ്ടു പൂർത്തിയാക്കാനാണ് ഉദ്ദേശിക്കുന്നത്. ഇത് പൂർത്തിയാകുന്നതോടെ കെ.എസ്.ആർ.ടി.സി. ബസ് സ്റ്റാൻഡ് കവല, ഇരുമ്പുപാലം എന്നിവ പോലുള്ള തിരക്കേറിയ ഭാഗങ്ങൾ ഒഴിവാക്കി യാത്ര ചെയ്യാനാകും. ബോട്ടുജെട്ടി മുതൽ ഓലയിൽക്കടവ് വരെയുള്ള റോഡിന്റെ നിർമ്മാണം പൂർത്തിയായ ശേഷം അതിനെ തോപ്പിൽക്കടവ് വരെ നീട്ടുന്നതാണ് അടുത്ത ഘട്ടം. ഈ പദ്ധതിയിൽ ഒരു പാലവും റോഡും ഉൾപ്പെടുന്നു. 

കപ്പലണ്ടി മുക്ക് → ചെമ്മാമുക്ക് → കടപ്പാക്കട → ആശ്രാമം → കൊല്ലം കെ.എസ്.ആർ.ടി.സി. ബസ് സ്റ്റാൻഡ് → തേവള്ളി → തോപ്പിൽ കടവ്


</doc>
<doc id="391598" url="https://ml.wikipedia.org/wiki?curid=391598" title="അട്ടിമറി (ചലച്ചിത്രം)">
അട്ടിമറി (ചലച്ചിത്രം)

ശാരംഗപാണി കഥ, തിരക്കഥ രചിച്ചജെ. ശശികുമാർ സംവിധാനം ചെയ്ത് പുഷ്പരാജർ 1981ൽ പുറത്തിറക്കിയ ചലച്ചിത്രമാണ് അട്ടിമറി.നസീർ,ജയഭാരതി,ടി.ജി. രവി,മോഹൻലാൽ,ശ്രീവിദ്യ,ബാലൻ കെ. നായർ തുടങ്ങിയവർ പ്രധാനവേഷ്മെടുത്ത് ഈ ചിത്രത്തിന്റെ സംഗീതം കെ.ജെ. ജോയ് നിർവ്വഹിച്ചു. ഗാനങ്ങൾ പൂവച്ചൽ ഖാദർ, പാപ്പനംകോട് ലക്ഷ്മണൻ എന്നിവർ രചിച്ചു. 

പൂവച്ചൽ ഖാദർ, പാപ്പനംകോട് ലക്ഷ്മണൻ എന്നിവരുടെ വരികൾക്ക് കെ.ജെ. ജോയ്സ്ംഗീതം നൽകിയ ഗാനങ്ങളാണ് ഈ ചിത്രത്തിൽ.


</doc>
<doc id="391600" url="https://ml.wikipedia.org/wiki?curid=391600" title="ക്ലാഷ് ഓഫ് ക്ലാൻസ്">
ക്ലാഷ് ഓഫ് ക്ലാൻസ്

ഒരു മൊബൈൽ വീഡിയോ ഗെയിമാണ് ക്ലാഷ് ഓഫ് ക്ലാൻസ് (English: Clash of Clans). സൂപ്പർസെൽ എന്ന ഫിന്നിഷ് കമ്പനിയാണ് ഈ ഗെയിം പുറത്തിറക്കിയത്. 2012 ഓഗസ്റ്റ് 2 ഐ.ഒ.എസിലും 2013 ഒക്ടോബർ 7ന് ആൻഡ്രോയ്ഡിലും ഈ ഗെയിം ലഭ്യമായിത്തുടങ്ങി.

ഒരു മൾട്ടിപ്ലെയർ ഗെയിമാണിത്. ഹോം വില്ലേജ് എന്ന ഗ്രാമത്തിലാണ് കളി നടക്കുന്നത്. ഈ ഗ്രാമത്തിന്റെ ചീഫാണ് കളിക്കുന്നയാൾ. ഗ്രാമത്തിൽ കെട്ടിടങ്ങൾ പണിഞ്ഞും സ്വന്തമായൊരു സേനയെ പരിശീലിപ്പിച്ച് മറ്റ് ഗ്രാമങ്ങളെ ആക്രമിക്കുകയുമാണ് ഇതിൽ ചെയ്യുന്നത്. ഈ ഗ്രാമത്തിൽ നിന്നും ബോട്ടിൽ കയറി ബിൾഡർ ബേസ് എന്ന മറ്റൊരു ഗ്രാമത്തിലും എത്താം. 

ഇതാണ് പ്രധാനപ്പെട്ട ഗ്രാമം. ഇവിടെ പകൽ സമയമാണ്. ടൗൺഹോളാണ് ഇതിന്റെ കേന്ദ്രം. 

ഹോം വില്ലേജിൽ നിന്നും ബോട്ടിൽ കയറിയാണ് ഇവിടെയെത്തുന്നത്. ഇവിടെ രാത്രി സമയമാണ്. ബിൾഡർഹോളാണ് ഇതിന്റെ കേന്ദ്രം.
ഹേയ് ഡേ പോലുള്ള പ്രശസ്ത മൊബൈൽ ഗെയിമുകൾ പുറത്തിറക്കിയ സൂപ്പർസെൽ എന്ന കമ്പനിയാണ് ക്ലാഷ് ഓഫ് ക്ലാൻസ് പുറത്തിറക്കിയത്. 2012 ഓഗസ്റ്റ് 2 ന് ഐ.ഒ.എസ് ഫോണുകളിൽ ഈ ഗെയിം ലഭ്യമായിത്തുടങ്ങി. 2013 ഒക്ടോബർ 7ന് ആൻഡ്രോയ്ഡിലും ലഭ്യമായിത്തുടങ്ങി. 



</doc>
<doc id="391611" url="https://ml.wikipedia.org/wiki?curid=391611" title="പിയർ ആൻറ് മേരി ക്യൂറി യൂണിവേഴ്സിറ്റി">
പിയർ ആൻറ് മേരി ക്യൂറി യൂണിവേഴ്സിറ്റി

UPMC,  (മുമ്പ് പിയർ ആൻറ് മേരി ക്യൂറി യൂണിവേഴ്സിറ്റി) (), ഫ്രാൻസിലെ പാരീസിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. ഈ സർവ്വകലാശാല പാരിസ് VI,  എന്ന പേരിലും അറിയപ്പെടുന്നു. ഇത് 1968 മേയ് മാസത്തിലെ വിദ്യാർത്ഥി പ്രതിഷേധത്തെത്തുടർന്ന് ഇല്ലാതായ യൂണിവേഴ്സിറ്റി ഓഫ് പാരീസിലെ (ദ സോർബോൺ), സയൻസ് ഫാക്കൽറ്റി ഏറ്റെടുത്തിരുന്നു. സോർബോൺ യൂണിവേഴ്സിറ്റി ഗ്രൂപ്പിലെ ഒരു അംഗമായ ഈ സർവ്വകലാശാല, 2018 ജനുവരി 1 ന് യൂണിവേഴ്സിറ്റി ഓഫ് പാരീസ് പുന:സൃഷ്ടിക്കലിന്റെ ഭാഗമായി സോർബോൺ സർവകലാശാലയിൽ ലയിക്കും. ഫ്രാൻസിലെ പാരീസിൽ, 5th അറോണ്ടിസ്മെൻറിലെ (ഭരണജില്ല) ലാറ്റിൻ ക്വാർട്ടറിലുള്ള ജുസ്യൂ കാമ്പസിലാണ് ഈ യൂണിവേഴ്സിറ്റി സ്ഥിതി ചെയ്യുന്നു.


</doc>
<doc id="391621" url="https://ml.wikipedia.org/wiki?curid=391621" title="ചെങ്ങന്നൂരാതിപ്പാട്ട്">
ചെങ്ങന്നൂരാതിപ്പാട്ട്

കുട്ടനാടും പരിസരപ്രദേശങ്ങളിലും പ്രചാരത്തിലുള്ള നാടൻ പാട്ടാണ് ചെങ്ങന്നൂരാതിപ്പാട്ട്. കർഷകതൊഴിലാളികൾക്കിടയ്ക്ക് ഇതിന് ഏറെ പ്രചാരമുണ്ട്. സാംബവ വിഭാഗത്തിലെ തൊഴിലാളികളാണ് ഇതു പ്രധാനമായും പാടുന്നത്. മധ്യതിരുവിതാംകൂറിൽ, കോട്ടയം, പത്തനംതിട്ട, ആലപ്പുഴ എന്നീ ജില്ലകളിലാണ് ചെങ്ങന്നൂർ ആതിപ്പാട്ട് പാടിവരുന്നത്. 

മുടിയാട്ടത്തിനും കല്യാണത്തിനും സാംബവർ ഈ പാട്ട് പാടും. ഈ പാട്ടിൽ അനേകം കഥകളും ഉപകഥകളുമുണ്ട്. പല പാഠഭേദങ്ങളം ഈ പാട്ടിന് നിലവിലുണ്ട്. കുന്നവം പെണ്ണിനെയും പാലുവം പെണ്ണിനെയും കൊണ്ടു വന്ന കഥയും പാലുവം കോയിയുമായി അങ്കം നടത്തിയ കഥയുമാണ് ആവേദകർ ആവേശത്തോടെ പാടുന്നത്. ഗുരുനാഥൻ കരിയാപണിക്കന്റെ വാക്കുകൾ മറികടന്ന് പത്തൊൻപതാമത്തെ കളരി കീഴടക്കാനെത്തി ചുരികത്തലയിൽ ജീവൻ നഷ്ടപ്പെട്ട ചെങ്ങന്നൂരാതിയുടെ കഥയാണ് ഈ പാട്ട്. 
വിവിധ ആവേദകർ ഒരേ കഥ പല തരത്തിൽ അവതരിപ്പിക്കാറുണ്ടെങ്കിലും കഥാ സാരം ഒന്നു തന്നെയായിരിക്കും.

സാംബവ (പറയ)ജനതയുടെ വീരനായകനും ആയുധവിദ്യയിൽ സമർത്ഥനുമാണ് ചെങ്ങന്നൂരാതി. ചിലേടങ്ങളിൽ പുലയരും ആതിയെ ആദരിക്കുന്നുണ്ട്. 

ചെങ്ങന്നൂരപ്പനും അമ്മയ്ക്കും ഉണ്ടായ മകനാണ്ആതി. കരിയാപണിക്കൻ എന്ന പുള്ള് കരിയാത്തനാർ എന്ന പരുന്തിന്റെ പിടിയിൽ നിന്നു വീണപ്പോൾ ആതി എടുത്തു രക്ഷിച്ചു. പിന്നീട് ആ പുള്ള് ആതിക്ക് കളരി വിദ്യ ഉപദേശിച്ചു. പതിനെട്ടുകളരികളിൽ ആതിക്കു വിജയമുണ്ടാകുമെന്നും, പത്തൊൻപതാമത്തെ കളരിയിൽ പോകുവാനിടവന്നാൽ മരിക്കുമെന്നും ആ പുള്ള് പ്രസ്താവിച്ചു. പതിനെട്ടു കളരിക്കാരെയും ആതി തോൽപിച്ചു. പത്തൊൻപതാമത്തെ കളരിയിൽ വീരമരണം വരിക്കേണ്ടിവന്നു. ചെങ്ങന്നൂരാതിയുടെ സാഹസിക ജീവിതാനുഭവങ്ങളാണ് ഈ പാട്ടിന്റെ കേന്ദ്ര പ്രമേയം.


</doc>
<doc id="391627" url="https://ml.wikipedia.org/wiki?curid=391627" title="റഷ്യൻ സ്റ്റേറ്റ് ലൈബ്രറി">
റഷ്യൻ സ്റ്റേറ്റ് ലൈബ്രറി

റഷ്യൻ സ്റ്റേറ്റ് ലൈബ്രറി, റഷ്യയിലെ മോസ്കോയിൽ സ്ഥിതിചെയ്യുന്ന റഷ്യയിലെ ദേശീയ ലൈബ്രറിയാണ്. പുസ്തകങ്ങളുടെ ശേഖരം കണക്കാക്കിയാൽ (17.5 ദശലക്ഷം) ഈ ലൈബ്രറി റഷ്യയിലെ ഏറ്റവും വലുതും ലോകത്തിലെ നാലാമത്തെ വലിയ ലൈബ്രറിയുമാണ്. 1925 മുതൽ വി.ഐ. ലെനിൻ സ്റ്റേറ്റ് ലൈബ്രറി ഓഫ് യു.എസ്.എസ്.ആർ. എന്ന പേരിൽ നിലനിന്നിരുന്ന ഈ ലൈബ്രറി, 1992 ൽ റഷ്യൻ സ്റ്റേറ്റ് ലൈബ്രറി എന്നു പുനർനാമകരണം ചെയ്യപ്പെട്ടു.

275 കിലോമീറ്റർ ദൈർഘ്യമുള്ള ഷെൽഫുകളിലായി, 17 ദശലക്ഷം പുസ്തകങ്ങൾ, സീരിയൽ വോള്യങ്ങൾ, 13 ദശലക്ഷം പത്രലേഖനങ്ങൾ, 350,000 സംഗീത, ശബ്ദ റെക്കോർഡുകൾ, 150,000 മാപ്പുകൾ തുടങ്ങിയവ ഉൾപ്പെടെയുള്ള ഏകദേശം 43 ദശലക്ഷം ഇനങ്ങളാണ് ഈ ലൈബ്രറിയിലുള്ളത്.

ലോകത്തിലെ 247 ഭാഷകളിലുള്ള ഇനങ്ങൾ ഇവിടെയുണ്ട്. ആകെയുള്ള ശേഖരത്തിൽ വിദേശ വിഭാഗം, മൊത്തം ശേഖരത്തിന്റെ 29 ശതമാനം പ്രതിനിധീകരിക്കുന്നു.

1922-നും 1991-നും ഇടയിൽ സോവിയറ്റ് യൂണിയനിൽ പ്രസിദ്ധീകരിക്കപ്പെട്ട എല്ലാ പുസ്തകങ്ങളുടേയും ഒരു പകർപ്പ് ലൈബ്രറിയിൽ നിക്ഷേപിക്കുകയുണ്ടായി. ഇന്നും സമാനമായ രീതിയിൽ തുടരുന്ന ഈ സമ്പ്രദായമനുസരിച്ച്, റഷ്യയിൽ പ്രസിദ്ധീകരിക്കപ്പെടുന്ന ഓരോ പ്രസിദ്ധീകരണത്തിന്റെയും "നിർബന്ധിത" പകർപ്പ് കൈവശം വയ്ക്കുന്നതിന് നിയമപ്രകാരം റഷ്യൻ സ്റ്റേറ്റ് ലൈബ്രറിയ്ക്ക് അവകാശമുണ്ട്.

1862 ജൂലൈ 1 ന് മോസ്കോയിലെ ആദ്യ സൗജന്യ പൊതു ലൈബ്രറി, "ദ ലൈബ്രറി ഓഫ് ദി മോസ്കോ പബ്ലിക് മ്യൂസിയം ആൻഡ് റുമിയൻറ്സേവ് മ്യൂസിയം" അഥവാ "റുമിയാൻറ്സേവ് ലൈബ്രറി" എന്ന പേരിൽ ലൈബ്രറി രൂപീകരിക്കപ്പെട്ടു. ഇത് "ലെനിങ്കാ" എന്ന അപരനാമത്തിലും അറിയപ്പെട്ടു. 


</doc>
<doc id="391630" url="https://ml.wikipedia.org/wiki?curid=391630" title="ന്യൂയോർക്ക് പബ്ലിക് ലൈബ്രറി">
ന്യൂയോർക്ക് പബ്ലിക് ലൈബ്രറി

ന്യൂയോർക്ക് പബ്ലിക് ലൈബ്രറി (NYPL) അമേരിക്കൻ ഐക്യനാടുകളിലെ ന്യൂയോർക്ക് നഗരത്തിൽ സ്ഥിതിചെയ്യുന്ന ഒരു പബ്ലിക്ക് ലൈബ്രറി വ്യവസ്ഥയാണ്. ഏകദേശം 53 ദശലക്ഷം ഇനങ്ങളുള്ള ഈ ലൈബ്രറി, അമേരിക്കൻ ഐക്യനാടുകളിലെ രണ്ടാമത്തെ വലിയ ലൈബ്രറിയും (ലൈബ്രറി ഓഫ് കോൺഗ്രസിനു പിന്നിൽ) ലോകത്തിലെ നാലാമത്തെ വലിയ ലൈബ്രറിയുമാണ്.  ഇത് സ്വകാര്യവും, സർക്കാരിതരവും, സ്വതന്ത്രമായി കൈകാര്യം ചെയ്യപ്പെടുന്നതും, സ്വകാര്യ- പൊതുധന സഹായത്താൽ പ്രവർത്തിക്കുന്നതുമായ ലാഭേച്ഛയില്ലാത്ത ഒരു കോർപ്പറേഷനാണ്. 


</doc>
<doc id="391642" url="https://ml.wikipedia.org/wiki?curid=391642" title="റെസിഡൻസി റോഡ്, കൊല്ലം">
റെസിഡൻസി റോഡ്, കൊല്ലം

കേരളത്തിൽ കൊല്ലം ജില്ലയിലുള്ള ഒരു പ്രധാനപ്പെട്ട റോഡാണ് റെസിഡൻസി റോഡ് (). ചിന്നക്കടയിൽ നിന്നാരംഭിച്ച് ആശ്രാമം ബ്രിട്ടീഷ് റെസിഡൻസിയിൽ അവസാനിക്കുന്ന റോഡിന് 1.6 കിലോമീറ്റർ നീളമുണ്ട്. ബ്രിട്ടീഷ് റെസിഡൻസിയിൽ അവസാനിക്കുന്നതിനാലാണ് ഈ പാതയ്ക്ക് 'റെസിഡൻസി റോഡ്' എന്ന പേരു ലഭിച്ചത്.

കൊല്ലം ആശ്രാമത്ത് സ്ഥിതി ചെയ്യുന്ന ഒരു മാളികയാണ് ബ്രിട്ടീഷ് റെസിഡൻസി. ഇത് ഗവൺമെന്റ് റെസ്റ്റ് ഹൗസ്, റെസിഡൻസി ബംഗ്ലാവ് എന്നീ പേരുകളിലും അറിയപ്പെടുന്നു. തിരുവിതാംകൂറിലെ ആദ്യത്തെ ബ്രിട്ടീഷ് ദിവാനായിരുന്ന കേണൽ മൺറോയ്ക്ക് താമസിക്കുവാൻ 1810 നിർമിച്ചതാണ് ഈ കൊട്ടാരം. കപ്പലണ്ടി മുക്കിനെ ബ്രിട്ടീഷ് റസിഡൻസിയുമായി ബന്ധിപ്പിച്ചിരുന്ന റോഡിനെയാണ് പണ്ട് റസിഡൻസി റോഡെന്നു വിളിച്ചിരുന്നത്. 2010-ൽ കൊല്ലം കോർപ്പറേഷന്റെ നേതൃത്വത്തിൽ ആശ്രാമം ലിങ്ക് റോഡിന്റെ ഉദ്ഘാടനം നടന്നതോടെ കപ്പലണ്ടിമുക്ക് മുതൽ ആശ്രാമം വരെയുള്ള ഭാഗത്തെ ലിങ്ക് റോഡ് എന്നുവിളിക്കുവാൻ തുടങ്ങി. പിന്നീട് ചിന്നക്കട മുതൽ റെസിഡൻസി വരെയുള്ള റോഡ് റെസിഡൻസി റോഡെന്നും അറിയപ്പെടാൻ തുടങ്ങി.

റെസിഡൻസി റോഡിനിരുവശവും ധാരാളം പൊതുമേഖല സ്ഥാപനങ്ങളും സ്വകാര്യമേഖല സ്ഥാപനങ്ങളും സ്ഥിതിചെയ്യുന്നു. അവയാണ്,


</doc>
<doc id="391648" url="https://ml.wikipedia.org/wiki?curid=391648" title="ദേശീയപാത 183എ (ഇന്ത്യ)">
ദേശീയപാത 183എ (ഇന്ത്യ)

കേരളത്തിൽ കൊല്ലം, പത്തനംതിട്ട, ഇടുക്കി എന്നീ ജില്ലകളെ തമ്മിൽ ബന്ധിപ്പിക്കുന്ന ഒരു പ്രധാനപ്പെട്ട പാതയാണ് ദേശീയപാത 183എ അഥവാ എൻ.എച്ച്.183A. കൊല്ലം ജില്ലയിലെ ശാസ്‌താംകോട്ട ഭരണിക്കാവിൽ തുടങ്ങുന്ന പാത കടമ്പനാട്‌, അടൂർ, തട്ട, പത്തനംതിട്ട, വടശ്ശേരിക്കര, ളാഹ, എരുമേലി, പുലിക്കുന്ന് വഴി മുണ്ടക്കയത്തെത്തുന്നു
. കൊല്ലം ജില്ലയിലൂടെ കടന്നുപോകുന്ന നാലാമത്തെ ദേശീയപാതയാണിത്. ഈ പാത ഇലവുങ്കൽ വഴി പമ്പയിലേക്ക് നീട്ടാനും പദ്ധതിയുണ്ട്. ശബരിമല തീർഥാടന കാലത്ത് ഏറ്റവും കൂടുതൽ തിരക്ക് അനുഭവപ്പെടുന്ന കേരളത്തിലെ ഒരു സുപ്രധാന ദേശീയപാത ആണിത്. 

അടൂർ മുതൽ പത്തനംതിട്ട വരെയുള്ള പാതയിൽ ഗതാഗതത്തിരക്ക് കൂടുതലാണ്. ചരക്കുലോറികളും കണ്ടെയ്നറുകളുമാണ് ഇതിലൂടെ പ്രധാനമായും കടന്നുപോകുന്നത്. ശബരിമല സീസൺ ആകുന്നതോടെ പാതയിലെ തിരക്ക് വർദ്ധിക്കുന്നു.

ഭരണിക്കാവ്‌, കടമ്പനാട്‌, മണക്കാല, അടൂർ, ആനന്ദപ്പള്ളി, കൈപ്പട്ടൂർ, ഓമല്ലൂർ, പത്തനംതിട്ട, വടശ്ശേരിക്കര,
പെരുനാട്‌, ളാഹ, ഇലവുങ്കൽ, എരുമേലി, പുലിക്കുന്ന്, മുണ്ടക്കയം




</doc>
<doc id="391649" url="https://ml.wikipedia.org/wiki?curid=391649" title="കളിയല്ല കല്ല്യാണം">
കളിയല്ല കല്ല്യാണം

രെമുക ആർട്സിന്റെ ബാനറിൽ 1968-ൽ ടി.പി. മാധവൻ നായർ നിർമ്മിച്ച് എ.ബി. രാജ് സംവിധാനം ചെയ്ത സിനിമയാണ് കളിയല്ല കല്ല്യാണം (English: ). സത്യൻ, അടൂർ ഭാസി, ബഹദൂർ, ശാരദ, ജയഭാരതി എന്നിവർ പ്രധാന വേഷത്തിലെത്തുന്ന ഈ സിനിമയുടെ സംഗീതം ചെയ്തത് എ.ടി. ഉമ്മറാണ്.




</doc>
<doc id="391654" url="https://ml.wikipedia.org/wiki?curid=391654" title="ജമ്മു കൂട്ടക്കൊല 1947">
ജമ്മു കൂട്ടക്കൊല 1947

ഇന്ത്യാ വിഭജനത്തിനു ശേഷം, 1947 സെപ്തംബർ-നവംബർ കാലഘട്ടത്തിൽ നിരവധി മുസ്ലിം വംശജർ ജമ്മുവിൽ കൊലചെയ്യപ്പെട്ടു. നിരവധി ആളുകൾ പടിഞ്ഞാറൻ പഞ്ചാബിലേക്കു പലായനം ചെയ്തു. ഹിന്ദു, സിഖ് വംശജരാണ് ഈ കലാപം ആസൂത്രണം ചെയ്തത്. ദോഗ്ര രാജാവായിരുന്ന മഹാരാജാ ഹരി സിങ്ങിന്റെ പട്ടാളവും, ഈ കലാപത്തിനു സഹായം നൽകി. രാഷ്ട്രീയ സ്വയം സേവക സംഘപ്രവർത്തകർക്കും ഈ കലാപത്തിൽ പങ്കുണ്ടായിരുന്നു. 

തൊട്ടുപിന്നാലെ, ഇരുപതിനായിരത്തോളം വരുന്ന ഹിന്ദുക്കളെ, പാകിസ്താൻ ഗോത്രവർഗ്ഗക്കാർ മിർപൂരിൽ കൂട്ടക്കൊലക്കിരയാക്കി.
1947 ൽ ബ്രിട്ടൻ അധികാരമൊഴിയുന്നതിനു മുമ്പ്, ഇന്ത്യയിലോ, പാകിസ്താനിലോ ചേരാനോ അതല്ലെങ്കിൽ സ്വതന്ത്രമായി നിലകൊള്ളാനോ നാട്ടു രാജ്യങ്ങൾക്ക് അനുമതി നൽകിയിരുന്നു. ജമ്മുവിലെ മഹാരാജാവായിരുന്ന ഹരി സിങ്, രണ്ടു രാജ്യങ്ങളിലും ചേരാതെ സ്വതന്ത്രമായി നിലകൊള്ളാൻ തീരുമാനമെടുക്കുകയായിരുന്നു. അവിടുത്തെ ഒരു രാഷ്ട്രീയപാർട്ടിയായിരുന്ന മുസ്ലിം കോൺഫറൻസ് ഒഴികെ എല്ലാ രാഷ്ട്രീയപാർട്ടികളും രാജാവിന്റെ തീരുമാനത്തെ പൂർണ്ണമായും പിന്തുണച്ചു. മുസ്ലീം ലീഗുമായി അടുത്ത ബന്ധമുണ്ടായിരുന്ന മുസ്ലിം കോൺഫറൻസ് രാജ്യത്തെ ഏറ്റവും വലിയ രാഷ്ട്രീയ സ്വാധീനമുള്ള ഒരു പാർട്ടി കൂടിയായിരുന്നു. പാകിസ്താനോടൊപ്പം നിൽക്കാനാണ് ഇവർ ആഗ്രഹിച്ചത്.


</doc>
<doc id="391666" url="https://ml.wikipedia.org/wiki?curid=391666" title="അവതാരം (1981 ചലച്ചിത്രം)">
അവതാരം (1981 ചലച്ചിത്രം)

ശ്രീ രാജേഷ് ഫിലിംസിന്റെ ബാനറിൽ 1981-ൽ ആർ.എസ് പ്രഭു നിർമ്മിച്ച് പി. ചന്ദ്രകുമാർ സംവിധാനം ചെയ്ത സിനിമയാണ് അവതാരം (English: ). സുകുമാരൻ, വിൻസെന്റ്, സത്താർ, സീമ, കവിയൂർ പൊന്നമ്മ എന്നിവർ പ്രധാന വേഷത്തിലെത്തുന്ന ഈ സിനിമയുടെ സംഗീതം ചെയ്തത് എ.ടി. ഉമ്മറാണ്. 




</doc>
<doc id="391671" url="https://ml.wikipedia.org/wiki?curid=391671" title="സത്താർ (നടൻ)">
സത്താർ (നടൻ)

എഴുപതുകളിൽ മലയാളചലച്ചിത്ര രംഗത്ത് നിറഞ്ഞു നിന്നിരുന്ന ഒരു ചലച്ചിത്ര നടനാണ് സത്താർ (English: ) സമാനകാലയളവിൽ മലയാളത്തിൽ സജീവമായി അഭിനയിച്ചിരുന്ന നടി ജയഭാരതിയെയാണ് സത്താർ ആദ്യം വിവാഹം കഴിച്ചത്. പിന്നീട് ഇരുവരും വേർപിരിഞ്ഞുവെങ്കിലും അവസാനകാലത്ത് അദ്ദേഹം ജയഭാരതിയോടൊപ്പമായിരുന്നു. നടൻ കൃഷ് സത്താർ സത്താറിന്റെയും ജയഭാരതിയുടെയും മകനാണ്. അസുഖബാധിതനായതിനെത്തുടർന്ന് 2019 സെപ്റ്റംബർ 17ന് ആലുവ പാലിയേറ്റീവ് കെയർ ആശുപത്രിയിൽവച്ച് തന്റെ 67 ആമത്തെ വയസിൽ അന്തരിച്ചു. 

1975-ൽ എം. കൃഷ്ണൻ നായർ സംവിധാനം ചെയ്ത ഭാര്യയെ ആവശ്യമുണ്ട് എന്ന സിനിമയിലൂടെ അഭിനയജീവിതത്തിനു തുടക്കംക്കുറിച്ച സത്താർ 1976-ൽ വിൻസെന്റ് മാസ്റ്റർ സംവിധാനം ചെയ്ത അനാവരണം മലയാളം സിനിമയിലൂടെ നായകനായത് അദ്ദേഹത്തിന്റെ അഭിനയജീവിതത്തിലെ ഒരു വഴിത്തിരിവായിരുന്നു. മികച്ച നടനായിട്ടും അദ്ദേഹത്തെ മലയാള സിനിമ വില്ലൻ വേഷങ്ങളിൽ തളച്ചിട്ടു. എഴുപതുകളുടെ മദ്ധ്യത്തിൽ സിനിമാ ജീവിതം ആരംഭിച്ച അദ്ദേഹം വില്ലനായി സ്വയം സ്ഥാപിച്ചു, പ്രത്യേകിച്ച് ഇതിഹാസ നടൻ ജയൻ നായകനായി അഭിനയിച്ച സിനിമകളിൽ. ശരപഞ്ജരം എന്ന ചിത്രത്തിൽ നായകനു തുല്യമായ വേഷമായിരുന്നു. അടിമക്കച്ചവടം, യാഗാശ്വം, വെള്ളം, ലാവ, ശരപഞ്ജരം തുടങ്ങിയ ഹരിഹരൻ ചിത്രങ്ങൾ അദ്ദേഹത്തിന് നല്ല നടനെന്ന മേൽവിലാസം ഉണ്ടാക്കി കൊടുത്തു. 1970 കളിലും 80 കളുടെ തുടക്കത്തിലും പ്രേം നസീർ, മധു, രതീഷ്, ജയൻ എന്നിവർ നായകന്മാരായ നിരവധി ചിത്രങ്ങളിൽ വില്ലൻ വേഷങ്ങൾ ചെയ്തു. അജ്ഞാത തീരങ്ങൾ എന്ന സിനിമയിൽ ആന്റി ഹീറോയായി അഭിനയിച്ച പിന്നീട് സത്താർ നീലത്താമര (1979), ഈ നാട് (1982), ബീന തുടങ്ങിയ നിരവധി ചിത്രങ്ങളിൽ സ്വഭാവ കഥാപാത്രങ്ങളെയും അവതരിപ്പിച്ചു. മോഹൻലാലിനൊപ്പം അദ്ദേഹത്തിന്റെ ആദ്യ ചിത്രമായ തിരനോട്ടത്തിൽ സത്താർ അഭിനയിച്ചിരുന്നുവെങ്കിലും ചിത്രം ചിത്രം പുറത്തിറങ്ങിയില്ല. മയിൽ, സൗന്ദര്യമേ വരുഗ വരുഗ തുടങ്ങിയ തമിഴ് ചിത്രങ്ങളിലും ചില തെലുങ്ക് ചിത്രങ്ങളിലും അഭിനയിച്ച അദ്ദേഹം ഏകദേശം മുന്നൂറോളം സിനിമകളിൽ അദ്ദേഹം അഭിനയിച്ചു. നടൻ രതീഷുമായിച്ചേർന്ന് ബൈജു കൊട്ടാരക്കര സംവിധായകനായി അരങ്ങേറ്റം കുറിച്ച് ബാബു ആന്റണി നായകനായ അഭിനയിച്ച കമ്പോളം ഉൾപ്പെടെയുള്ള 3 മലയാള ചിത്രങ്ങൾ അദ്ദേഹം നിർമ്മിക്കുകയും ചെയ്തിരുന്നു. ഏഷ്യാവിഷന്റെ അടക്കം നിരവധി പുരസ്കാരങ്ങൾ ലഭിച്ചിട്ടുണ്ട്. ഹ്രസ്വമായ ഇടവേളയ്ക്ക് ശേഷം, 2012 ൽ അദ്ദേഹം സിനിമാ മേഖലയിലേക്ക് മടങ്ങിയെത്തി. അദ്ദേഹം അവസാനമായി ചെയ്ത സിനിമ 2014 ൽ പുറത്തിറങ്ങിയ 'പറയാൻ ബാക്കി വച്ചത്' എന്ന ചിത്രമായിരുന്നു, തുടർന്ന് അദ്ദേഹം സിനിമാരംഗത്തുനിന്ന് നിഷ്‌ക്രിയനായി.

എറണാകുളം ജില്ലയിലെ ആലുവയിലെ കടുങ്ങല്ലൂരിൽ ജന്മിയായിരുന്ന ഖാദർ പിള്ളയുടെയും ഫാത്തിമയുടെയും പത്ത് മക്കളിൽ ഒമ്പതാമനായി 1952 മെയ് 25 ന് ജനിച്ചു. അബ്ദു കുഞ്ഞ്, അബ്ദുല്ല, കുഞ്ഞു മുഹമ്മദ്, കൊച്ചുമരക്കാർ, വീരവുണ്ണി, വി.കെ. കരീം, അബ്ദുൾ ജലീൽ എന്നിങ്ങനെ ഏഴു സഹോദരന്മാരും ഖദീജ, ജമീല എന്നീ രണ്ട് സഹോദരിമാരും സത്താറിനുണ്ട്. ആലുവയിലെ വെസ്റ്റ് കടുങ്ങലൂർ സർക്കാർ സ്‌കൂളിൽനിന്നു പ്രാഥമിക വിദ്യാഭ്യാസം പൂർത്തിയാക്കിയ സത്താർ, ആലുവയിലെ യൂണിയൻ ക്രിസ്ത്യൻ കോളേജിൽ നിന്നും ചരിത്രത്തിൽ എം.എ ബിരുദം നേടി. നടൻ എൻ. എഫ്. വർഗീസ് ആലുവ യു.സി. കോളജിൽ അദ്ദേഹത്തിന്റെ സഹപാഠിയായിരുന്നു.

അക്കാലത്തെ പ്രമുഖ നടിയായിരുന്ന ജയഭാരതിയെ 1979 ൽ അദ്ദേഹം വിവാഹം കഴിച്ചു. വിവാഹം. ചില അസ്വാരസ്യങ്ങളെത്തുടർന്ന് അവർ ഏറെനാൾ വേർപിരിഞ്ഞു കഴിഞ്ഞുവെങ്കിലും അവസാനനാളുകളിൽ ജയഭാരതി അദ്ദേഹത്തോടൊപ്പമുണ്ടായിരുന്നു. അവരുടെ മകൻ ക്രിഷ് ജെ. സത്താർ അഭിനേതാവായി ലേഡീസ് ആന്റ് ജന്റിൽമാൻ എന്ന ചിത്രത്തിലൂടെ സിനിമാരംഗത്ത് അരങ്ങേറ്റം കുറിച്ചിരുന്നു.

കടുത്ത കരൾ രോഗം ബാധിച്ചതിനേത്തുടർന്ന് ജൂലൈ 31നാണ് സത്താറിനെ ആശുപത്രിയിൽ പ്രവേശിപ്പിച്ചു. സെപ്റ്റംബർ 17 ചൊവ്വാഴ്ച പുലർച്ചയ്ക്ക് ആശുപത്രിയിൽവച്ചായിരുന്നു അന്ത്യം. രോഗ ബാധിതനായി ആശുപത്രിയിൽ പ്രവേശിപ്പിച്ച ശേഷം ജയഭാരതിയും അവരുടെ പുത്രൻ ക്രിഷ് ജെ. സത്താറും നിരവധി തവണ അദ്ദേഹത്തെ സന്ദർശിച്ചിരുന്നു.ശവസംസ്കാരം ചൊവ്വാഴ്ച വൈകിട്ട് നാലുമണിക്ക് പടിഞ്ഞാറെ കടുങ്ങല്ലൂർ ജുമാമസ്ജിദ് ഖബർസ്ഥാനിൽ നടത്തി.




</doc>
<doc id="391684" url="https://ml.wikipedia.org/wiki?curid=391684" title="ആണ്ടാമുക്കം">
ആണ്ടാമുക്കം

കേരളത്തിൽ കൊല്ലം ജില്ലയിലെ ഡൗൺടൗണിന്റെ ഭാഗമായ പ്രദേശമാണ് ആണ്ടാമുക്കം. കൊല്ലം നഗരത്തിലെ പ്രധാനപ്പെട്ട വാണിജ്യകേന്ദ്രങ്ങളിലൊന്നാണ് ഇവിടം. നഗരത്തിന്റെ വിവിധ ഭാഗങ്ങളിലേക്കു പോകുന്നതിനുള്ള ബസുകൾ ലഭിക്കുന്ന സിറ്റി ബസ് സ്റ്റാൻഡും ഇവിടെയുണ്ട്.

കൊല്ലത്ത് ചിന്നക്കടയിൽ നിന്ന് ബീച്ചിലേക്ക് പോകുന്ന റോഡിനു സമീപമാണ് ആണ്ടാമുക്കം സ്ഥിതിചെയ്യുന്നത്. അവശ്യവസ്തുക്കൾ ലഭിക്കുന്ന ധാരാളം വ്യാപാരകേന്ദ്രങ്ങൾ ഇവിടെയുണ്ട്. നഗരത്തിലെ പ്രധാനപ്പെട്ട മാധ്യമസ്ഥാപനങ്ങളുടെ കാര്യാലയങ്ങൾ ഇവിടെ പ്രവർത്തിക്കുന്നു. ആണ്ടാമുക്കത്തിലെ കോർപ്പറേഷൻ കെട്ടിടത്തിലാണ് കേരളാ പബ്ലിക് സർവീസ് കമ്മീഷന്റെ (പി.എസ്.സി.) ജില്ലാ ഓഫീസ് പ്രവർത്തിക്കുന്നത്. ഇതേ കെട്ടിടത്തിൽ തന്നെയാണ് കമ്മീഷന്റെ മൂന്ന് മേഖലാ ഓഫീസുകളിലൊന്നും സ്ഥിതിചെയ്യുന്നത്. എറണാകുളത്തും കോഴിക്കോടുമാണ് പി.എസ്.സി.യുടെ മറ്റു മേഖലാ ഓഫീസുകളുള്ളത്. കൊല്ലത്തെ പ്രധാന വ്യാപാരകേന്ദ്രങ്ങളിലൊന്നായതിനാൽ തന്നെ ആണ്ടാമുക്കത്ത് ധാരാളം പരസ്യനിർമ്മാതാക്കളും ഏജന്റുമാരും പ്രവർത്തിച്ചുവരുന്നു.



</doc>
<doc id="391686" url="https://ml.wikipedia.org/wiki?curid=391686" title="ബ്രിട്ടീഷ് ലൈബ്രറി">
ബ്രിട്ടീഷ് ലൈബ്രറി

ബ്രിട്ടീഷ് ലൈബ്രറി, യു.കെ.യിലെ ദേശീയ ലൈബ്രറിയും പട്ടികയിൽപ്പെടുത്തിയിട്ടുള്ള  ഇനങ്ങളുടെ എണ്ണമനുസരിച്ച്, ലോകത്തിലെ ഏറ്റവും വലിയ ലൈബ്രറിയുമാണ്.  പല രാജ്യങ്ങളിൽ നിന്നുമായി ഏകദേശം 150 ദശലക്ഷത്തിലധികം  പുസ്തകങ്ങളും മറ്റ് ഇനങ്ങളും ഇവിടെയുണ്ട്. നിയമപരമായ ഒരു നിക്ഷേപ ലൈബ്രറി എന്ന നിലയിൽ, യു.കെ.യിലും അയർലണ്ടിലും ഉൽപ്പാദിപ്പിക്കപ്പെടുന്ന എല്ലാ പുസ്തകങ്ങളുടേയും ഓരോ കോപ്പികൾ ബ്രിട്ടീഷ് ലൈബ്രറി സ്വീകരിക്കുന്നതു കൂടാതെ ബ്രിട്ടനിൽ വിതരണം ചെയ്യുന്ന വിദേശ ടൈറ്റുകളുടെ ഒരു വലിയ ഭാഗവും ഇവിടെയെത്തുന്നു.

1972 ലെ ബ്രിട്ടീഷ് ലൈബ്രറി ആക്ട് അനുസരിച്ച്, 1973 ജൂലൈ 1 നാണ് ബ്രിട്ടീഷ് ലൈബ്രറി രൂപീകരിക്കപ്പെട്ടത്. ഇതിനു മുൻപ് ബ്രിട്ടീഷ് മ്യൂസിയത്തിന്റെ ഭാഗമായിരുന്ന ഈ ലൈബ്രറിയ്ക്ക്, അവിടെയുള്ള വൻ പുസ്തകശേഖരം കൈമാറ്റം ചെയ്യപ്പെടുകയും അതോടൊപ്പം നാഷണൽ സെൻട്രൽ ലൈബ്രറി, ദ നാഷണൽ ലെൻഡിങ്ങ് ലൈബ്രറി ഫോർ സയൻസ് ആൻഡ് ടെക്നോളജി, ബ്രിട്ടീഷ് നാഷണൽ ബൈബ്ലിയോഗ്രഫി തുടങ്ങിയ പ്രവർത്തനം നിറുത്തിയ ചെറിയ സംഘടനകളുടെ പുസ്തക ശേഖരങ്ങൾ പുതിയ ലൈബ്രറി ഏറ്റെടുക്കുകയും ചെയ്തു.  


</doc>
<doc id="391700" url="https://ml.wikipedia.org/wiki?curid=391700" title="ആണ്ടാമുക്കം സിറ്റി ബസ് സ്റ്റാൻഡ്">
ആണ്ടാമുക്കം സിറ്റി ബസ് സ്റ്റാൻഡ്

കൊല്ലം നഗരത്തിലുള്ള രണ്ട് പ്രധാനപ്പെട്ട ബസ് സ്റ്റാൻഡുകളിലൊന്നാണ് ആണ്ടാമുക്കം സിറ്റി ബസ് സ്റ്റാൻഡ് (). കൊല്ലം ഡൗൺടൗൺ ഭാഗത്തുള്ള ആണ്ടാമുക്കത്ത് സ്ഥിതിചെയ്യുന്ന ഈ ബസ് സ്റ്റാൻഡിനെ ആണ്ടാമുക്കം പ്രൈവറ്റ് ബസ് സ്റ്റാൻഡ് എന്നും വിളിക്കാറുണ്ട്. ചിന്നക്കടയിൽ നിന്നാരംഭിച്ച് നഗരത്തിന്റെ വിവിധ ഭാഗങ്ങളിലേക്കു പോകുന്ന സ്വകാര്യ ബസ്സുകൾക്കും കെ.എസ്.ആർ.ടി.സി. ബസ്സുകൾക്കും വേണ്ടിയാണ് ഈ സ്റ്റാൻഡ് നിർമ്മിച്ചിരിക്കുന്നത്. കൊട്ടിയം, മയ്യനാട്, ഇളംപള്ളൂർ, ശക്തികുളങ്ങര, ചവറ, തോപ്പിൽ കടവ്, പ്രാക്കുളം, കടവൂർ, പെരുമൺ എന്നീ സ്ഥലങ്ങളിലേക്കുള്ള ബസ്സുകളാണ് ആണ്ടാമുക്കം സ്റ്റാൻഡിൽ നിന്നു സർവീസ് നടത്തുന്നത്.

2006 വരെ ചിന്നക്കടയിലാണ് കൊല്ലം സിറ്റി ബസ് സ്റ്റാൻഡ് പ്രവർത്തിച്ചിരുന്നത്. കൊല്ലം കോർപ്പറേഷൻ ചിന്നക്കടയിൽ ഒരു അടിപ്പാത നിർമ്മിക്കുവാൻ തീരുമാനിച്ചതിനെത്തുടർന്ന് 2008-ൽ ജില്ലാ ഗതാഗത ഉപദേശക സമിതിയുടെ നിർദ്ദേശപ്രകാരം ബസ് സ്റ്റാൻഡ് ആണ്ടാമുക്കത്തേക്ക് മാറ്റുകയായിരുന്നു.

ആണ്ടാമുക്കം ബസ് സ്റ്റാൻഡിനു സമീപമുള്ള സ്ഥാപനങ്ങളാണ്,



</doc>
<doc id="391714" url="https://ml.wikipedia.org/wiki?curid=391714" title="പാളത്തൊപ്പി">
പാളത്തൊപ്പി

കവുങ്ങിൻ പാളകൊണ്ട് നിർമ്മിക്കുന്ന തൊപ്പിയാണ് പാളത്തൊപ്പി. കട്ടികൂടിയ ഇത്തരം തൊപ്പികൾ തലയ്ക്ക് നല്ല സംരക്ഷണം നല്കുന്നു. 
ഉണങ്ങിയ പാള വെള്ളത്തിലിട്ട് കുതിർത്തശേഷം തൊപ്പിയുടെ ആകൃതിയിൽ വളച്ചെടുക്കുന്നു. ഇതിനെ പനനാരുപയോഗിച്ച് തുന്നിച്ചേർത്ത് ബലപ്പെടുത്തുന്നു. തൊപ്പിയുടെ മുൻവശത്തും വശങ്ങളിലും അലങ്കാരത്തുന്നലിട്ട് ആകർഷകമാക്കാറുണ്ട്.


</doc>
<doc id="391737" url="https://ml.wikipedia.org/wiki?curid=391737" title="കെ.എസ്.ആർ.ടി.സി. ബസ് സ്റ്റേഷൻ, കൊല്ലം">
കെ.എസ്.ആർ.ടി.സി. ബസ് സ്റ്റേഷൻ, കൊല്ലം

കൊല്ലം ജില്ലയിൽ കേരള സ്റ്റേറ്റ് റോഡ് ട്രാൻസ്പോർട്ട് കോർപ്പറേഷനു കീഴിലുള്ള ഒരു പ്രധാനപ്പെട്ട ബസ് സ്റ്റേഷനാണ് കൊല്ലം കെ.എസ്.ആർ.ടി.സി. ബസ് സ്റ്റേഷൻ അഥവാ കൊല്ലം കെ.എസ്.ആർ.ടി.സി. ബസ് സ്റ്റാൻഡ്. കെ.എസ്.ആർ.ടി.സി. ബസ്സുകൾ വന്നുചേരുന്നതിനും നിർത്തിയിടുന്നതിനും യാത്ര പുറപ്പെടുന്നതിനും വേണ്ടി സജ്ജീകരിച്ചിരിക്കുന്ന ഈ ബസ് സ്റ്റേഷന് KLM എന്ന കോഡാണ് നൽകിയിരിക്കുന്നത്. കൊല്ലം താലൂക്ക് കച്ചേരിയിൽ സംസ്ഥാന ജലഗതാഗത വകുപ്പിന്റെ ടെർമിനലിനു സമീപം അഷ്ടമുടിക്കായലിന്റെ തീരത്താണ് ബസ് സ്റ്റേഷൻ സ്ഥിതിചെയ്യുന്നത്. ഇവിടെ നിന്ന് നഗരത്തിന്റെ വിവിധ ഭാഗങ്ങളിലേക്കും മറ്റു ജില്ലകളിലേക്കും അയൽ സംസ്ഥാനങ്ങളിലേക്കും ബസിൽ യാത്ര ചെയ്യാൻ സാധിക്കും.

കേരള സ്റ്റേറ്റ് റോഡ് ട്രാൻസ്പോർട്ട് കോർപ്പറേഷന്റെ പ്രധാനപ്പെട്ട ഡിപ്പോകളിലൊന്നാണ് കൊല്ലത്തേത്. ഭൂമിശാസ്ത്രപരമായ പ്രത്യേകതകൾ കൊണ്ട് എൻ.എച്ച്. 66, എൻ.എച്ച്. 183, എൻ.എച്ച്. 744 എന്നീ ദേശീയപാതകളിലൂടെ ബസ് സർവീസ് നടത്താൻ ഈ സ്റ്റേഷനു കഴിയുന്നു. ഇവിടെ നിന്ന് തൂത്തുക്കുടി, മധുര, തിരുനെൽവേലി, തെങ്കാശി എന്നീ സ്ഥലങ്ങളിലേക്കും ബസ്സുകൾ പുറപ്പെടുന്നുണ്ട്. എ.സി. വോൾവോ, എ.സി. ഗരുഡ, സൂപ്പർ ഡീലക്സ്, സൂപ്പർ എക്സ്പ്രസ്, സൂപ്പർ ഫാസ്റ്റ്, ലിമിറ്റഡ് സ്റ്റോപ്പ്, ഫാസ്റ്റ് പാസഞ്ചർ, ഓർഡിനറി എന്നിങ്ങനെ കെ.എസ്.ആർ.ടി.സി.യുടെ വിവിധ ബസ് സർവീസുകൾ ഇവിടെ ലഭ്യമാണ്. കൊല്ലം ബസ് സ്റ്റേഷനിൽ നിന്ന് മികച്ച വരുമാനമാണ് കെ.എസ്.ആർ.ടി.സി.ക്ക് ലഭിക്കുന്നത്.

ടിക്കറ്റ് ബുക്കിംഗ് സംവിധാനം പരിഷ്കരിക്കുന്നതിനും സേവനങ്ങൾ പൂർണ്ണമായും ഓൺലൈനാക്കുന്നതിനുമുള്ള നടപടികൾ പുരോഗമിക്കുന്നു. ആണ്ടാമുക്കം സിറ്റി ബസ് സ്റ്റാൻഡിൽ ഒരു പ്രവർത്തനകേന്ദ്രം തുടങ്ങാനും പദ്ധതിയുണ്ട്.

 

</doc>
<doc id="391740" url="https://ml.wikipedia.org/wiki?curid=391740" title="ഭസ്മക്കൊട്ട">
ഭസ്മക്കൊട്ട

ചില കേരളീയഭവനങ്ങളിൽ ഉപയോഗിച്ചുവരുന്ന ഒരുതരം പാത്രമാണ് ഭസ്മക്കൊട്ട. അനുഷ്ഠാനപരമായി ശരീരത്തിൽ പൂശുന്നതിനുള്ള ഭസ്മം ശേഖരിച്ചുവെക്കുന്നതിനാണ് ഇതുപയോഗിക്കുന്നത്. 
മരം കൊണ്ടാണ് സാധാരണയായി ഭസ്മക്കൊട്ട നിർമ്മിക്കുന്നത്. എന്നാൽ, ഓടുകൊണ്ടുള്ളതും അപൂർവ്വമായി കണ്ടുവരുന്നുണ്ട്.

പല വലിപ്പത്തിലും ആകൃതിയിലുമുള്ള ഭസ്മക്കൊട്ടകളുണ്ട്. വൃത്താകൃതിയിലും ചതുരാകൃതിയിലുമുള്ളവയും മനോഹരമായ കൊത്തുപണികളോടു കൂടിയവയും ഉണ്ട്.

പൂജാമുറിയോട് ചേർന്നോ കുളിപ്പുരയോടനുബന്ധിച്ചോ ആണ് ഭസ്മക്കൊട്ട തൂക്കിയിടുന്നത്. ചാണകവരടി കത്തിച്ചുണ്ടാക്കുന്ന ഭസ്മമാണ് ഇതിൽ നിറയ്ക്കുന്നത്. 

ഭസ്മം


</doc>
<doc id="391750" url="https://ml.wikipedia.org/wiki?curid=391750" title="രഞ്ജിത്ത് മട്ടാഞ്ചേരി">
രഞ്ജിത്ത് മട്ടാഞ്ചേരി

മലയാള ചലച്ചിത്ര രംഗത്ത് 1991 മുതൽ 2001 വരെ സജീവമായി ഉണ്ടായിരുന്ന ഗാന രചയിതാവ് ആണ് രഞ്ജിത്ത് മട്ടാഞ്ചേരി.    ആദ്യകാലങ്ങളിൽ കെ.സി. രഞ്ജിത്ത് എന്ന പേരിലാണ് എഴുതിയിരുന്നത്. കേരള ടൈംസിലെ കെ.കെ. മേനോൻ ഇടപ്പള്ളി ആണ് രഞ്ജിത്ത് മട്ടാഞ്ചേരി എന്ൻ നാമകരണം ചെയ്തത്. പ്രശസ്ത സംഗീത സംവിധായകൻ രവീന്ദ്രനെ കുറിച്ചുള്ള ആദ്യ റിപ്പോർട്ട് കേരള ടൈംസ് പത്രത്തിലൂടെ എഴുതിയത് ഇദ്ദേഹമാണ്. 1982ൽ ആയിരുന്നു അത്. 1991ൽ ആണ് ഗാനരചനാരംഗത്ത് അരങ്ങേറ്റം കുറിക്കുന്നത്. ഇരിക്കൂ എം.ഡി. അകത്തുണ്ട് എന്ന ചിത്രത്തിലെ ബി.എ. പഠിച്ചു വീട്ടിലിരിക്കും എന്ന ഗാനമാണ് ആദ്യം എഴുതിയ ഗാനം. ആ ഗാനത്തിന് ശ്യാം ആണ് ഈണം നൽകിയത്. സുന്ദരി നീയും സുന്ദരി ഞാനും എന്ന ചിത്രത്തിലെ ആരോമൽ പൂവേ എന്ന ഗാനം 1995ലെ സൂപ്പർ ഹിറ്റുകളിൽ ഒന്നായിരുന്നു. കണ്ണൂർ രാജന്റെ സംഗീത സംവിധാനത്തിലുള്ള കൊക്കരക്കോ എന്ന ചിത്രത്തിലാണ് ആദ്യമായി ഈണത്തിനനുസരിച്ചു പാട്ടെഴുതുന്നത്. 2000 മുതൽ 2005വരെ കേരള കൗമുദിയിൽ ആയിരുന്നു. ഇപ്പോൾ രാഷ്ട്രദീപിക സിനിമയിൽ ചലച്ചിത്രഗാന സംബന്ധിയായ പംക്തികൾ എഴുതുന്നു. ഇപ്പോഴും ഭക്തിഗാന രംഗത്ത് ഇദ്ദേഹം സജീവമാണ്. പടനായകൻ, കിണ്ണം കട്ട കള്ളൻ, മേരാ നാം ജോക്കർ, ഒന്നാം വട്ടം കണ്ടപ്പോൾ, ഭാര്യവീട്ടിൽ പരമസുഖം, മഞ്ഞുകാലപക്ഷി, ഇന്നെനിക്കു പൊട്ടുകുത്താൻ തുടങ്ങിയവയാണ് ഇദ്ദേഹം ഗാനരചന നിർവഹിച്ച മറ്റു ചിത്രങ്ങൾ. 

</doc>
<doc id="391751" url="https://ml.wikipedia.org/wiki?curid=391751" title="നിരന്തരവും സമഗ്രവുമായ മൂല്യനിർണ്ണയം">
നിരന്തരവും സമഗ്രവുമായ മൂല്യനിർണ്ണയം

നിരന്തരവും സമഗ്രവുമായ മൂല്യനിർണ്ണയം ഇന്ത്യയിലെ വിദ്യാഭ്യാസത്തിനുള്ള അവകാശത്തിനുവേണ്ടി രൂപീകരിച്ച മൂല്യനിർണ്ണയ രീതിയാണ്. കുട്ടിയെ വിലയിരുത്തുന്നതിനുള്ള ഈ കാഴ്ച്ചപ്പാട്, അല്ലെങ്കിൽ സമീപനം ഇന്ത്യയിലെ കേരളം ഉൾപ്പെടെയുള്ള വിവിധ സംസ്ഥാനങ്ങളും കേന്ദ്രീയ സെക്കണ്ടറി വിദ്യാഭ്യാസത്തിനുള്ള ബോഡും 6 മുതൽ 10 വരെ ക്ലാസുകളിലുള്ള കുട്ടികൾക്കായി തുടങ്ങി. ചില സ്കൂളുകളിൽ 11, 12 ക്ലാസുകളിലും ഇതു തുടങ്ങിയിട്ടുണ്ട്. ചെറു പ്രായത്തിൽത്തന്നെ വലിയ ക്ലാസുകളിൽ എത്തുമ്പോൾ വരുന്ന പരീക്ഷകൾക്കുള്ള പരിശീലനം ലഭിക്കുന്നു. 
ഈ സംവിധാനത്തിന്റെ ഭാഗമായി വിദ്യാർത്ഥികളുടെ കഴിവ് നിരന്തരമായ പാഠ്യ-പാഠ്യേതര പ്രവർത്തനങ്ങളുടെ വിലയിരുത്തൽ നടത്തുന്നു. ഇവിടെ മാർക്സ് നൽകുന്നതിനു പകരം ഗ്രേഡ് ആണു നൽകുക. ഇതിന്റെ ലക്ഷ്യം, പഠിതാവിന്റെ പഠനഭാരം ലഘൂകരിക്കുന്നു. ഇതിനായി വർഷാവസാനമോ ടേമനുസരിച്ചോ നടത്തുന്ന ഏതാനും പരീക്ഷകൾക്കുപകരം, നിരന്ത്രമായി കുട്ടിയെ മൂല്യനിർണ്ണയം നടത്തുന്നു. ഇതുവഴി, കുട്ടിക്കു പഠനഭാരം കുറയ്ക്കാനാവുന്നു. കുട്ടിയുടെ വൈവിധ്യമാർന്ന കഴിവുകളെ അളക്കാൻ ഇതുവഴി സാധിക്കുന്നു. പരീക്ഷ കേവലം ഓർമ്മ പരിശോധന മാത്രമാകാതെ കുട്ടിയുടെ യഥാർത്ഥ കഴിവുകൾ കണ്ടെത്താനും അവന്റെ സർവ്വതോന്മുഖമായ കഴിവുകളെ തിരിച്ചറിഞ്ഞ് പ്രോത്സാഹനം നൽകാനും കഴിയുന്നു. കുട്ടിയുടെ പ്രവർത്തന മികവ്, ചെയ്യാനുള്ള കഴിവ്, പുതുമ, നൈരന്തര്യം, ടീംവർക്ക്, പൊതുവായ പ്രഭാഷണമികവ്, സ്വഭാവം, ധാർമികത/നൈതികത് തുടങ്ങിയവ അടിസ്ഥാനമാക്കി ഗ്രേഡ് നൽകുന്നു. അവസാനം ഈ ഗ്രേഡുകളുടെ ആകെയുള്ള ഓവറോൾ ഗ്രേഡ് നൽകി മൂല്യനിർണ്ണയം പൂർത്തിയാക്കുന്നു. പഠനത്തിൽ പിന്നാക്കമായ കുട്റ്റിക്കു മറ്റു മേഖലകളായ കല, ഹുമാനിറ്റീസ്, കായികപ്രവർത്തനം, സംഗീതം, അത്ലിറ്റിക്സ് തുടങ്ങിയവയിലുള്ള അഭിരുചിയുണ്ടാവും അതു കൃത്യമായി കണ്ടെത്തി ആ കുട്ടിയെ അയാളുടെ ഇഷ്ട മേഖലയിലേയ്ക്കു തിരിച്ചുവിടാൻ ഈ മൂല്യനിർണ്ണയരീതി സഹായകമാണ്. ഇതുകൂടാതെ അറിവിനായി കാംഷിക്കുന്നതോ അതിസമർത്ഥരായതോ ആയ കുട്ടികളെ കണ്ടെത്താനും ഈ രീതി ഉപയുക്തമാണ്. 

ഇതിനുപുറമേ, പ്രോജക്റ്റ്, അസൈൻമെന്റുകൾ, മോഡലുകൾ, ചാർട്ടുകൾ, ഗ്രൂപ്പ് പ്രവർത്തനങ്ങൾ, വർക്ക് ഷീറ്റുകൾ, സർവ്വേകൾ, സെമിനാറുകൾ, തുടങ്ങിയവയ്ക്കും നല്ല സാദ്ധ്യത ഈ മൂല്യനിർണ്ണയത്തിൽ ഉണ്ട്. അദ്ധ്യാപിക/അദ്ധ്യാപകനു വളരെ വലിയ റോളാണുള്ളത്. പരിഹാരബോധനപ്രക്രിയയ്ക്കു സഹായകമായി അദ്ധ്യാപകൻ നിൽക്കണം. ടേം അടിസ്ഥാനത്തിലുള്ളവയും നിരന്ത്രമായവയുമായ മൂല്യനിർണ്ണയൊപാധികൾ അദ്ധ്യാപകൻ കണ്ടെത്തുകയും അവ നടപ്പിലാക്കി രേഖപ്പെടുത്തി സൂക്ഷിക്കുകയും വേണം. 



</doc>
<doc id="391753" url="https://ml.wikipedia.org/wiki?curid=391753" title="ചൈനയിലെ വിദ്യാഭ്യാസം">
ചൈനയിലെ വിദ്യാഭ്യാസം

ചൈനയിലെ വിദ്യാഭ്യാസം രാഷ്ട്രത്തിന്റെ പൂർണ്ണ നിയന്ത്രണത്തിലാണ്. ചൈനയിലെ വിദ്യാഭ്യാസ മന്ത്രാലയമാണ് വിദ്യാഭ്യാസം നടത്തുന്നത്. എല്ലാ പൗരന്മാരും നിർബന്ധിതമായി 9 വർഷം സ്കൂളിൽ പോകേണ്ടതുണ്ട്. സർക്കാർ നിയന്ത്രണത്തിലുള്ള പൊതുമേഖലായിലാണ് സ്കൂളുകൾ. 9 വർഷ നിർബന്ധിതവിദ്യാഭ്യാസം എന്നാണീ രീതി അറിയപ്പെടുന്നത്. 

ഈ 9 വർഷ നിർബന്ധിതവിദ്യാഭ്യാസത്തിൽ 6 വർഷം പ്രാഥമികവിദ്യാഭ്യാസമുണ്ട്. ഇതു തുടങ്ങുന്നത്, 6 അല്ലെങ്കിൽ 7 വയസിലാണ്. 12 മുതൽ 15 വയസുവരെ ജൂണിയർ സെക്കണ്ടറി വിദ്യാഭ്യാസ കാലഘട്ടമാണ്. ജൂണിയർ മിഡിൽ സ്കൂലിനു ശേഷം 3 വർഷം സീനിയർ മിഡിൽ സ്കൂൾ വിദ്യാഭ്യാസം നൽകുന്നു. ഇതോടെ സെക്കണ്ടറി വിദ്യാഭ്യാസം പൂർണ്ണമാകുന്നു. 


</doc>
<doc id="391755" url="https://ml.wikipedia.org/wiki?curid=391755" title="അയർലന്റിലെ വിദ്യാഭ്യാസം">
അയർലന്റിലെ വിദ്യാഭ്യാസം

അയർലന്റിലെ വിദ്യാഭ്യാസത്തിനു മൂന്നു തലങ്ങളുണ്ട്: പ്രാഥമിക, സെക്കന്ററി, ഉന്നതവിദ്യാഭ്യാസം. സർവ്വകലാശാലകളിൽ സ്റ്റുഡന്റ് സർവ്വീസ് ഫീസ് ഈടാക്കിവരുന്നു. 2015ൽ അത് €3,000 വരെ ആണ്, ഇത് രജിസ്ട്രേഷനും പരീക്ഷാഫീസിനും ഇൻഷുറൻസുനും രജിസ്ട്രേഷനുള്ള ചിലവിനുമായി കണക്കാക്കിയിരിക്കുന്നു.

അയർലന്റിലെ വിദ്യാഭ്യാസത്തിനും നൈപുണ്യത്തിനുമുള്ള മന്ത്രാലയമാണ് നയം നിശ്ചയിക്കുന്നതും വിദ്യാഭ്യാസകാര്യങ്ങൾ നോക്കുന്നതും നിയന്ത്രിക്കുന്നതും. റിച്ചാഡ് ബ്രൂട്ടൺ ആണിപ്പോഴത്തെ വിദ്യാഭ്യാസമന്ത്രി.



</doc>
<doc id="391757" url="https://ml.wikipedia.org/wiki?curid=391757" title="ഐസ്‌ലാന്റിലെ വിദ്യാഭ്യാസം">
ഐസ്‌ലാന്റിലെ വിദ്യാഭ്യാസം

ഐസ്‌ലാന്റിലെ വിദ്യാഭ്യാസത്തിനു 4 തലങ്ങളുണ്ട്. പ്ലേസ്കൂൾ, നിർബന്ധിതം, അപ്പർ സെക്കണ്ടറി, ഉന്നതം. മറ്റു നോർദിക്ക് രാജ്യങ്ങളുടേതുപോലെയാണിവിടുത്തെ വിദ്യാഭ്യാസവും. 6 വയസുമുതൽ 16 വയസുവരെ വിദ്യാഭ്യാസം നിർബന്ധിതമാണ്. മിക്ക വിദ്യാഭ്യാസസ്ഥാപനങ്ങളും പൊതുമേഖലയിൽതന്നെയാണ്. വളരെക്കുറച്ചു സ്വകാര്യ സ്ഥാപനങ്ങളെയുള്ളു. ജിമ്നേഷ്യം സംബ്രദായം നിലനിൽക്കുന്ന രാജ്യമാണിത്. 



</doc>
<doc id="391759" url="https://ml.wikipedia.org/wiki?curid=391759" title="ലെസോത്തൊയിലെ വിദ്യാഭ്യാസം">
ലെസോത്തൊയിലെ വിദ്യാഭ്യാസം

ലെസോത്തോയിലെ വിദ്യാഭ്യാസം അനേകം പരിഷ്കരണങ്ങൾക്കു വിധേയമായിട്ടുണ്ട്. ഇപ്പോൾ പ്രാഥമികവിദ്യാഭ്യാസം നിർബന്ധിതവും സൗജന്യവും സാർവത്രികവും ആയി ഭരണഘടന അനുശാസിക്കുന്നു. 

ലെസോത്തൊ ലൊകത്തെ മറ്റേതൊരു രാജ്യത്തേക്കാളും കൂടുതൽ ശതമാനം ജി ഡി പിയാണ് ചിലവിടുന്നത്. 13% വരുമിത്. ശരാശരി ഒരു കുട്ടിക്ക് 10 വർഷം വിദ്യാഭ്യാസത്തിനായി ചിലവൊഴിക്കാനാവും. 6 മുതൽ 13 വയസുവരെമാത്രമാണ് വിദ്യാഭ്യാസം നിർബന്ധിതമായിരിക്കുന്നത്. സെക്കണ്ടറി വിദ്യാഭ്യാസം നിർബന്ധിതമല്ല. 2005ൽ 24.0% ആണ് 13- to 17-വയസ്സുള്ളവർ വിദ്യാഭ്യാസം നേടിയത്. ആൺകുട്ടികളേക്കാൾ പെൺകുട്ടികളാണ് സ്കൂളിൽ പോകുന്നത്. 15.6% കുറവ് ആൺകുട്റ്റികളേ എൺകുട്റ്റികളെ അപേക്ഷിച്ച് സ്കൂലിൽ പോകുന്നുള്ളു.


</doc>
<doc id="391762" url="https://ml.wikipedia.org/wiki?curid=391762" title="ഗ്ലുജിയ സാർഡിനെല്ലെൻസിസ്‌">
ഗ്ലുജിയ സാർഡിനെല്ലെൻസിസ്

മീനുകളെ ബാധിക്കുന്ന പരാദ ജീവികളുടെ ഗ്ലുജിയ കുടുംബത്തിൽ പെട്ട ഒരു പരാദമാണ് ഗ്ലുജിയ സാർഡിനെല്ലെൻസിസ്‌. ടുണീഷ്യൻ തീരത്തു നിന്നും പിടിച്ച മത്തികളിൽ ആണ് ഇവ ആദ്യം കണ്ടെത്തിയത്. മത്തിയുടെ കുടലുകളിൽ കാണുന്ന പിലോറിക് സീകം എന്ന വിടവുകളിൽ ആണ് ഇവ കണ്ടു വരുന്നത്. 


</doc>
<doc id="391773" url="https://ml.wikipedia.org/wiki?curid=391773" title="ക്വാർക് മാറ്റർ">
ക്വാർക് മാറ്റർ

ദ്രവ്യത്തിന്റെ ഏഴാമത്തെ അവസ്ഥയാണിത്. മഹാവിസ്ഫോടനത്തിന്റെ ആദ്യനിമിഷങ്ങളിലുണ്ടായ ദ്രവ്യരൂപമാണ് ക്വാർക്ക്-ഗ്ലുവോൺ പ്ലാസ്മ (QGP). ആറ്റങ്ങളോ തൻമാത്രകളോ രൂപപ്പെടാൻ കഴിയാത്ത വിധത്തിലുള്ള ഉയർന്ന താപനിലയിലാണ് ഈ ദ്രവ്യം നിലനിൽക്കുന്നത്. ശക്തന്യൂക്ലിയർ ബലവാഹികളായ ഗ്ലുവോണുകളുടെ കടലിൽ ക്വാർക്കുകൾ സ്വതന്ത്രമായി സഞ്ചരിക്കുന്ന അവസ്ഥയാണിത്. 

2000-ൽ സേണിലെ ശാസ്ത്രജ്ഞരാണ് കണികാ പരീക്ഷണശാലയിൽ വച്ച് ക്വാർക്ക് -ഗ്ലുവോൺ പ്ലാസ്മ എന്ന ദ്രവ്യാവസ്ഥയുടെ തെളിവുകൾ കണ്ടെത്തിയത്. ലാർജ് ഹാഡ്രോൺ കൊളൈഡറിലെ ആറു പരീക്ഷണങ്ങളിലൊന്നായ ALICEൽ (A Large Lon Collider Experiement)നടന്ന പരീക്ഷണത്തിലാണ് മഹാവിസ്ഫോടനത്തിനു ശേഷം ഏതാനും നിമിഷങ്ങൾക്കകം ഉണ്ടായിരുന്നതായി കരുതപ്പെടുന്ന ക്വാർക്ക് - ഗ്ലുവോൺ പ്ലാസ്മ എന്ന ദ്രവ്യാവസ്ഥ സൃഷ്ടിച്ചത്.

</doc>
<doc id="391777" url="https://ml.wikipedia.org/wiki?curid=391777" title="പിണവൂർകുടി">
പിണവൂർകുടി

കേരളത്തിലെ എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിലെ ഒരു ഗ്രാമമാണ് പിണവൂർകുടി. ആദിവാസി മേഖല കൂടിയാണ് ഈ ഗ്രാമം.

പശ്ചിമഘട്ടത്തിൽ സാധാരണയുള്ളതുപോലെ നിമ്നോന്നതങ്ങളായ ഭൂപ്രകൃതിയാണ് പിണവൂർകുടിയിലും. 



റോഡ് വഴി - കോതമംഗലം തട്ടേക്കാട് വഴി കുട്ടമ്പുഴയിലെത്തി ഉരുളൻതണ്ണി വഴി പിണവൂർകുടിയിലേക്കെത്താം

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="391790" url="https://ml.wikipedia.org/wiki?curid=391790" title="തങ്കശ്ശേരി ബസ് ടെർമിനൽ">
തങ്കശ്ശേരി ബസ് ടെർമിനൽ

കൊല്ലം ജില്ലയിലെ തങ്കശ്ശേരിയിൽ സ്ഥിതിചെയ്യുന്ന ബസ് സ്റ്റാൻഡാണ് തങ്കശ്ശേരി ബസ് ടെർമിനൽ (). 2014 സെപ്റ്റംബർ 6-ന് കൊല്ലം കോർപ്പറേഷൻ മേയറായിരുന്ന പ്രസന്ന ഏണസ്റ്റാണ് ഈ ബസ് ടെർമിനൽ ഉദ്ഘാടനം ചെയ്തത്.

കൊല്ലം ജില്ലയിൽ അറബിക്കടലിന്റെ തീരത്തായി സ്ഥിതിചെയ്യുന്ന ഒരു പ്രദേശമാണ് തങ്കശേരി. സൗകര്യപ്രദമായ തീരദേശയാത്ര ഒരുക്കുന്നതിനായി നിർമ്മിച്ചതാണ് തങ്കശേരി ബസ് ടെർമിനൽ. 

കൊല്ലം ജില്ലയിൽ ഗതാഗതത്തിരക്ക് കൂടിയ പ്രദേശങ്ങളിലൊന്നാണ് തങ്കശ്ശേരി. ഇവിടെയുള്ള ഇൻഫന്റ് ജീസസ് സ്കൂളിലെയും മൗണ്ട് കാർമൽ കോൺവെന്റ് സ്കൂളിലെയും വിദ്യാർത്ഥികളുമായി നൂറുകണക്കിന് വാഹനങ്ങളാണ് ഇതുവഴി ദിവസവും കടന്നുപോകുന്നത്. ഈ സ്കൂളിലേക്കുള്ള ഇടുങ്ങിയ റോഡുകൾക്കു സമീപം സ്വകാര്യബസ്സുകൾ സർവീസ് നടത്തുന്നുണ്ട്. ഇവയെല്ലാം തങ്കശ്ശേരിയിലെ ഗതാഗതത്തിരക്ക് രൂക്ഷമാക്കുന്നു. ഈ സാഹചര്യത്തിൽ പുതിയൊരു ബസ് ടെർമിനൽ ആവശ്യമായി വന്നു. 2008-ൽ കൊല്ലം കോർപ്പറേഷന്റെ രണ്ടാമത്തെ മേയറായിരുന്ന എൻ. പത്മലോചനൻ ആണ് പുതിയ ഒരു ബസ് ടെർമിനൽ എന്ന ആശയം മുന്നോട്ടുവച്ചത്. ചരിത്രപരമായും ഭൂമിശാസ്ത്രപരമായും ഏറെ പ്രാധാന്യമുള്ള പ്രദേശമായിരുന്നതിനാൽ തങ്കശ്ശേരിയിലെ ബസ് ടെർമിനലിന്റെ നിർമ്മാണത്തിനു ചില തടസ്സങ്ങൾ നേരിട്ടു. ഒടുവിൽ 2014-ലാണ് ടെർമിനലിന്റെ നിർമ്മാണം പൂർത്തിയായത്.


</doc>
<doc id="391792" url="https://ml.wikipedia.org/wiki?curid=391792" title="പാചകവാതക സിലിണ്ടർ അപകടസാധ്യതകളും പരിഹാരമാർഗ്ഗങ്ങളും">
പാചകവാതക സിലിണ്ടർ അപകടസാധ്യതകളും പരിഹാരമാർഗ്ഗങ്ങളും

ഗാർഹിക പാചകവാതക ഉപഭോക്താക്കളുടെ എണ്ണത്തിൽ ലോകത്ത് രണ്ടാം സ്ഥാനമാണ് ഇന്ത്യയ്ക്ക്. നിലവിൽ ഇന്ത്യയിൽ ഏകദേശം 20 കോടി പാചകവാതക ഉപഭോക്താക്കൾ ഉണ്ട്. ദ്രവീകൃത പെട്രോളിയം വാതകമാണ് (എൽ.പി.ജി.) ഇന്ത്യയിൽ മുഖ്യമായും പാചകാവശ്യത്തിന് ഉപയോഗിക്കുന്ന ഇന്ധനം. ഉരുക്ക് സിലിണ്ടറുകളിലാണ് ഇന്ത്യയിൽ പാചകവാതകം വിതരണം ചെയ്യുന്നത്. ഗാർഹിക ആവശ്യങ്ങൾക്ക് 14.2 കിലോഗ്രാമും വ്യാവസായികാവശ്യങ്ങൾക്ക് 19 കിലോഗ്രാമും ആണ് വിതരണം ചെയ്തുവരുന്നത്. 

ഇന്ത്യയിൽ ദിനംപ്രതി 54 പേർ അഗ്നിബാധ മൂലം മരണപ്പെടുന്നുണ്ട്. അതിൽ ആറിലൊന്ന് പാചകവാതക സിലിണ്ടറുമായി ബന്ധപ്പെട്ടുണ്ടാകുന്ന അപകടങ്ങൾ കാരണമാണ്. വർധിച്ചുവരുന്ന ഉപഭോക്താക്കളുടെ എണ്ണവും സുരക്ഷാകാര്യങ്ങളിലുള്ള അജ്ഞതയും അപകടങ്ങൾക്ക് ആക്കം കൂട്ടുന്നു.
എൽ.പി.ജി. നിർമ്മിക്കുന്നത് പെട്രോളിയം അല്ലെങ്കിൽ ഈർപ്പമുള്ള പ്രകൃതിവാതകം ശുദ്ധീകരിച്ചുകൊണ്ടാണ്. 1910-ൽ ഡോ.വാൾട്ടർ സ്നെല്ലിങ് ആണ് ഇത് ആദ്യം നിർമ്മിച്ചത്. വാണിജ്യാവശ്യങ്ങൾക്ക് വേണ്ടി പ്രത്യക്ഷപ്പെട്ടത് 1912-ലാണ്. 1930-കളിൽ ഗാർഹിക ആവശ്യങ്ങൾക്കായ് എൽ.പി.ജി. ഉപയോഗിക്കാൻ തുടങ്ങി. 

ഹൈഡ്രോകാർബൺ വാതകങ്ങളുടെ മിശ്രിതമാണ്‌ എൽ.പി.ജി. എന്ന ദ്രവീകൃത പെട്രോളിയം വാതകം. പ്രധാനമായും പ്രൊപെയ്ൻ, ബ്യൂട്ടെയ്ൻ എന്നീ വാതകങ്ങളുടെ മിശ്രിതമാണ്‌ എൽ.പി.ജി. ക്രൂഡോയിൽ (പെട്രോളിയം) സംസ്കരണവേളയിലാണ് ഈ വാതകങ്ങൾ ലഭിക്കുന്നത്. ഒട്ടും തന്നെ നിറമോ മണമോ ഇല്ലാത്ത വാതകങ്ങളാണ് ഇവ. സാഹചര്യമനുസരിച്ച് ഈ രണ്ടുവാതകങ്ങളും വ്യത്യസ്ത അനുപാതത്തിലാണ് ചേർക്കാറുള്ളത്. ഇതൊരു വാതക ഇന്ധനമായത് കൊണ്ട് കര-ജല മലിനീകരണങ്ങൾ സൃഷ്ടിക്കില്ല. പക്ഷേ വായുമലിനീകരണം ഉണ്ടാക്കും. ഇതിന്റെ ജ്വലന താപമൂല്യം 46.1 MJ/kg ആണ്. എൽ.പി.ജിയുടെ തിളനില സാധാരണഅന്തരീക്ഷ താപനിലയേക്കാൾ കുറവായതിനാൽ സാധാരണ താപനിലയിൽ ഇതിന് വേഗം ബാഷ്പീകരണം സംഭവിക്കും. സാധാരണഅന്തരീക്ഷ ഊഷ്മാവിൽ എൽ.പി.ജി. വാതകമായി മാറുന്നു. ഇത് 1:270 എന്ന തോതിലാണ്. പെട്രോളിയം വാതകം കത്തണമെങ്കിൽ അത് ഓക്സിജനുമായി ചേർന്ന് ഒരു മിശ്രിതം ഉണ്ടാകേണ്ടതുണ്ട്. ഈ മിശ്രിതത്തിൽ 2.15 ശതമാനത്തിനും 9.6 ശതമാനത്തിനും ഇടയിൽ പെട്രോളിയം വാതകം ഉണ്ടെങ്കിൽ മാത്രമേ അത് കത്തുകയുള്ളൂ.

കൈകാര്യം ചെയ്യാനുള്ള സൗകര്യാർത്ഥം പെട്രോളിയം വാതകം ദ്രാവകരൂപത്തിലാണ് സൂക്ഷിക്കൂന്നത്. എൽ.പി.ജി. യ്ക്ക് ജലത്തേക്കാൾ സാന്ദ്രത കുറവായതിനാൽ (0.51) ഒരു കിലേഗ്രാം എൽ.പി.ജി. ഏകദേശം 2 ലിറ്റർ വരും. നമ്മുടെ നാട്ടിൽ ഗാർഹികാവശ്യത്തിനായി ഉപയോഗിക്കുന്ന സിലിണ്ടറിൽ 14.2 കിലോഗ്രാമും വ്യാവസായികാവശ്യത്തിനായി ഉപയോഗിക്കുന്ന സിലിണ്ടറിൽ 19 കിലോഗ്രാമും ആണ് എൽ.പി.ജി. ഉണ്ടാകുക. ഇത് ലിറ്ററിൽ ഏകദേശം അതിന്റെ ഇരട്ടിയോളം വരും. ലീക്ക് ഉണ്ടാകുന്ന പക്ഷം അത് തിരിച്ചറിയാനായി ഈഥൈൽ മെർക്കാപ്റ്റൺ എന്ന രൂക്ഷ ഗന്ധമുള്ള രാസവസ്തു എൽ.പി.ജി.യോടൊപ്പം ചേർക്കുന്നു.

പെട്രോളിയം വാതക സിലിണ്ടറുമായി ബന്ധപ്പെട്ട അപകട സാധ്യതകളെ പ്രധാനമായും രണ്ടായി തിരിക്കാം. 

റഗുലേറ്ററിന് ശേഷമുള്ള ഭാഗത്ത് - ട്യൂബിലോ സ്റ്റൗവ്വിലോ - ലീക്കോ തീപ്പിടിത്തമോ ഉണ്ടാകുകയാണെങ്കിൽ റഗുലേറ്റർ ഓഫ് ചെയ്ത് ലീക്കോ തീപ്പിടിത്തമോ ഒഴിവാക്കാം.

റഗുലേറ്റർ ഘടിപ്പിക്കുന്ന ഭാഗത്ത് ലീക്കുണ്ടാകാൻ സാധ്യതയുണ്ട്. സിലിണ്ടറിന്റെ വായ ഭാഗത്ത് ഒരു നോൺ-റിട്ടേൺ വാൽവുണ്ട്. ഈ വാൽവിൽ എന്തെങ്കിലും കരട് കുടുങ്ങുകയോ വാൽവിന്റെ സീറ്റിങ് ശരിയാകാതെവരികയോ ചെയ്യുമ്പോഴാണ് അങ്ങനെ സംഭവിക്കുന്നത്. അത്തരം സാഹചര്യത്തിൽ ആദ്യം ചെയ്യേണ്ടത് സിലിണ്ടർ ഒരു തുറസ്സായ ഇടത്തേക്ക് മാറ്റുകയാണ്. ലീക്കായി പുറത്തുവരുന്ന പെട്രോളിയം വാതകം ഒരിടത്ത് തന്നെ കുമിഞ്ഞുകൂടുന്നത് ഒഴിവാക്കാനാണിത്. പെട്രോളിയം വാതകം ഒരിടത്ത് തന്നെ കുമിഞ്ഞുകൂടാനിടവന്നാൽ അത് വലിയ അപകടത്തിന് കാരണമാകും. പെട്രോളിയം വാതകത്തിന് അന്തരീക്ഷ വായുവിനേക്കാൾ ഭാരം കൂടുതലായതിനാൽ അത് തറനിരപ്പിലാണ് വ്യാപിക്കുന്നത്. ഇങ്ങനെ വ്യാപിച്ച വാതകം അന്തരീക്ഷത്തിലെ ഓക്സിജനുമായി ചേർന്ന് കത്താൻ പര്യാപ്തമായ മിശ്രിതം ഉണ്ടാകാനും ആ മിശ്രിതം ഒരു ചെറിയ ജ്വാലയുടെ സാനിധ്യത്തിൽ അത്യുഗ്രമായി കത്താനും സാധ്യതയുണ്ട്. ഇതോഴിവാക്കാൻ സിലിണ്ടർ ഒരു തുറസ്സായ ഇടത്തേക്ക് മാറ്റേണ്ടതുണ്ട്. ഇനി ഇങ്ങനെ വാൽവിൽ എന്തെങ്കിലും കരട് കുടുങ്ങിയോ മറ്റോ ലീക്കുണ്ടായാൽ എളുപ്പം തന്നെ ആ ലീക്ക് ഒഴിവാക്കാം. ഒരു പെൻസിലോ പേനയോ കൊണ്ട് ആ വാൽവിൽ നന്നായി അമർത്തിയാൽ ലീക്ക് നിൽക്കും. 

അത്യപൂർവ്വമായി മാത്രമെ എൽ. പി.ജി. സിലിണ്ടർ പൊട്ടിത്തെറിക്കുകയുള്ളൂ. സിലിണ്ടർ പൊട്ടിത്തെറിക്കാനുള്ള ഏക സാഹചര്യം ബ്ലെവി (BLEVE- Boiling Liquid Expanding Vapour Explosion) ആണ്. സിലിണ്ടറിനകത്തുള്ള ദ്രാവക രൂപത്തിലുള്ള ഇന്ധനം വളരെ ഉയർന്ന താപം ( 400°C ന് മുകളിൽ ) ലഭിക്കുക വഴി സ്വയം വാതകമായി മാറുമ്പോഴുണ്ടാകുന്ന ( 1:270 എന്ന തോതിൽ) ഉന്നത മർദ്ദത്താൽ സിലിണ്ടർ പൊട്ടിത്തെറിക്കുന്ന സ്ഥിതിവിശേഷമാണ് ബ്ലെവി. ആയതിനാൽ എൽ. പി.ജി. സിലിണ്ടറിന് തീ പിടിച്ചാൽ അടിയന്തരമായി ചെയ്യെണ്ട കാര്യം സിലിണ്ടർ ചൂടാകാതെ സൂക്ഷിക്കുക എന്നതാണ്. ഇതിനായി തീപ്പിടിച്ച് കത്തുന്ന സിലിണ്ടർ തുടർച്ചയായി നനച്ചുകൊണ്ടിരിക്കുക. എൽ. പി.ജി. സിലിണ്ടറിന് തീ പിടിച്ചും അല്ലാതെയും ഈ അവസ്ഥ സംജാതമാകാം. കത്തിക്കൊണ്ടിരിക്കുന്ന മറ്റൊരു സിലിണ്ടറിൽ നിന്നോ മറ്റേതെങ്കിലും സ്രോതസ്സിൽ നിന്നോ സിലിണ്ടറിന് ചൂട് പിടിച്ചേക്കാം. അതുകൊണ്ട് സിലിണ്ടർ ചൂട്പിടിക്കാനുള്ള സാഹചര്യങ്ങൾ ഒഴിവാക്കുക.



</doc>
<doc id="391793" url="https://ml.wikipedia.org/wiki?curid=391793" title="ഉരുളൻതണ്ണി">
ഉരുളൻതണ്ണി

കേരളത്തിലെ എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിലെ ഒരു ഗ്രാമമാണ് ഉരുളൻതണ്ണി. ഭൂതത്താൻ കെട്ട് അണക്കെട്ടിന്റെ സംഭരണപ്രദേശത്ത് വന്നുചേരുന്ന പെരിയാറിന്റെ ഒരു കൈവഴിയിലാണ് ഉരുള്ളൻ തണ്ണിഗ്രാമം. ആദിവാസി മേഖല കൂടിയാണ് ഈ ഗ്രാമം. ആനകൾ കൂട്ടമായി ഇറങ്ങുന്ന വനപ്രദേശം കൂടിയാണിത്.

ഉരുളൻതണ്ണി വെള്ളച്ചാട്ടം നിരവധി വിനോദ സഞ്ചാരികളെ ആകർഷിക്കുന്നു.

പശ്ചിമഘട്ടത്തിൽ സാധാരണയുള്ളതുപോലെ നിമ്നോന്നതങ്ങളായ ഭൂപ്രകൃതിയാണ് ഉരുളൻതണ്ണിയിലും. 



റോഡ് വഴി - കോതമംഗലം തട്ടേക്കാട് വഴി കുട്ടമ്പുഴയിലെത്തിയാൽ പിണവൂർകുടിയിലേക്കുള്ള വഴി മധ്യേയാണ് ഈ പ്രദേശം.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="391798" url="https://ml.wikipedia.org/wiki?curid=391798" title="ശ്രീത്യാഗരാജസ്വാമികൾ">
ശ്രീത്യാഗരാജസ്വാമികൾ

1767-ൽ തഞ്ചാവൂർ ജില്ലയിലെ തിരുവാരൂർ എന്ന സ്ഥലത്ത് വൈദിക ബ്രാപ്മണനായിരുന്ന രാമബ്രപ്മം എന്നയാളുടെ മകനായി ശ്രീത്യാഗരാജസ്വാമികൾ ജന്മം കൊണ്ടു. സ്വാമികളുടെ പിതാമഹൻ ഗിരിരാജബ്രപ്മം ഒരു കവിയും ഗാനരജയിതാവുമായിരുന്നു. ചെറുപ്പത്തിൽ തന്നെ ഭക്തിയിലും സംഗീത്തിലും അതീവ താത്പര്.ം കാണിച്ചിരുന്ന ത്യാഗരാജനെ പിതാവ് സൊണ്ടി വെങ്കണയ്യ എന്ന സംഗീത വിദ്വാന്റെ അടുക്കൽ സംഗീതാഭ്യാസത്തിനയച്ചു. വളരെ ചുരുങ്ങിയ കാലം കൊണ്ടു തന്നെ ത്യാഗരാജൻ ഗാനവിദ്യയിൽ അത്ഭുതമായ പാണ്ടിത്യം സമ്പാദിച്ചു.


</doc>
<doc id="391828" url="https://ml.wikipedia.org/wiki?curid=391828" title="ബോസ്റ്റൺ പബ്ലിക് ലൈബ്രറി">
ബോസ്റ്റൺ പബ്ലിക് ലൈബ്രറി

ബോസ്റ്റൺ പബ്ലിക് ലൈബ്രറി 1848 ൽ സ്ഥാപിതമായ അമേരിക്കൻ ഐക്യനാടുകളിലെ മാസ്സച്യൂസെറ്റ്സിലെ ബോസ്റ്റണിൽ സ്ഥിതിചെയ്യുന്ന ഒരു മുനിസിപ്പൽ പബ്ലിക് ലൈബ്രറിയാണ്.  മുമ്പ് "ലൈബ്രറി ഓഫ് ലാസ്റ്റ് റിസോർസസ്")  എന്നറിയപ്പെട്ടിരുന്ന ബോസ്റ്റണ് പബ്ലിക് ലൈബ്രറി, കോമൺവെൽത്ത് ഓഫ് മസാച്യുസെറ്റ്സിന്റെ പൊതുസ്വത്തായിക്കൂടി കരുതപ്പെടുന്നു. കോമൺവെൽത്തിലെ എല്ലാ മുതിർന്ന ആളുകൾക്കും പുസ്തക വായന, ഗവേഷണങ്ങൾ എന്നിവക്ക് ഇവിടെ അർഹതയുണ്ട്, കൂടാതെ ലൈബ്രറി സംസ്ഥാന ഫണ്ട് സ്വീകരിച്ചാണ് പ്രവർത്തിക്കുന്നത്. പുസ്തകങ്ങൾ, ഡിവിഡികൾ, സി ഡി, മാപ്പുകൾ, സംഗീത രേഖകൾ, മൈക്രോഫിലിം, കൈയെഴുത്ത് പ്രതികൾ, അച്ചടിച്ച മറ്റു ദൃശ്യ വസ്തുക്കൾ,  ഇലക്ട്രോണിക് വിഭവങ്ങൾ തുടങ്ങിയ എല്ലാതരത്തിലുള്ള ഫോർമാറ്റുകളേയും ഉൾക്കൊള്ളുന്ന ഏകദേശം 23 മില്യൺ ഇനങ്ങൾ ബോസ്റ്റൺ പബ്ലിക് ലൈബ്രറിയിൽ ഉൾപ്പെടുത്തിയിരിക്കുന്നു. അമേരിക്കൻ ലൈബ്രറി അസോസിയേഷന്റെ അഭിപ്രായത്തിൽ, ലൈബ്രറി ഓഫ് കോൺഗ്രസ് (160 ദശലക്ഷം ഇനങ്ങൾ), ന്യൂയോർക്ക് പബ്ലിക് ലൈബ്രറി (53 ദശലക്ഷം ഇനങ്ങൾ) എന്നിവയ്ക്കു പിന്നിലായി ഇത് അമേരിക്കൻ ഐക്യനാടുകളിലെ മൂന്നാമത്തെ ഏറ്റവും വലിയ പബ്ലിക് ലൈബ്രറിയാണ്.  2014 സാമ്പത്തിക വർഷത്തിൽ ഈ ലൈബ്രറി 10,000 ലൈബ്രറി പരിപാടികൾ പൊതുജനങ്ങൾക്കായി സൗജന്യമായി നടത്തുകയും 3.7 ദശലക്ഷം വസ്തുക്കൾ വിതരണം ചെയ്യുകയും ചെയ്തു.

ബോസ്റ്റൺ പബ്ലിക് ലൈബ്രറിയുടെ വെബ് സൈറ്റിൽ പറയുന്നതുപ്രകാരം ഇവിടെ 23.7 മില്യൺ ഇനങ്ങൾ ഉൾക്കൊള്ളിച്ചിരിക്കുന്നതിനാൽ ഇത് അമേരിക്കൻ ഐക്യനാടുകളിലെ ഏറ്റവും വലിയ മുനിസിപ്പൽ പബ്ലിക് ലൈബ്രറി സംവിധാനങ്ങളിലൊന്നായി മാറുന്നു. ശേഖരത്തിലെ ബഹുഭൂരിപക്ഷവും - 22.7 ദശലക്ഷം വോള്യങ്ങൾ - സെൻട്രൽ ബ്രാഞ്ച് ഗവേഷണാലയങ്ങളിൽ സൂക്ഷിച്ചിരിക്കുന്നു.  2012 ജൂലൈ മാസത്തിനും 2013 ജൂൺ മാസത്തിനുമിടയിൽ ബിപിഎൽ ന്റെ വാർഷിക സർക്കുലേഷൻ 3.69 ദശലക്ഷം ആയിരുന്നു.  ഗവേഷണ ശേഖരങ്ങളുടെ ബാഹുല്യവും പ്രാധാന്യവും കാരണമായി, വടക്കേ അമേരിക്കയിലെ ഗവേഷണ ലൈബ്രറികൾ ഉൾപ്പെടുന്ന ലാഭേച്ഛയില്ലാത്ത ഒരു സംഘടനയായ "അസോസിയേഷൻ ഫോർ റിസർച്ച് ലൈബ്രറീസ്" (ARL) അംഗമാണ് ബോസ്റ്റൺ പബ്ലിക് ലൈബ്രറി. മറ്റു പൊതുലൈബ്രറികളിൽ, ARL ൽ അംഗമായ ഏക പൊതു ലൈബ്രറി ന്യൂയോർക്ക് പബ്ലിക് ലൈബ്രറിയാണ്.


</doc>
<doc id="391833" url="https://ml.wikipedia.org/wiki?curid=391833" title="ജർമ്മൻ നാഷണൽ ലൈബ്രറി">
ജർമ്മൻ നാഷണൽ ലൈബ്രറി

ജർമ്മൻ നാഷണൽ ലൈബ്രറി ( or DNB) ഫെഡറൽ റിപ്പബ്ലിക്ക് ഓഫ് ജർമ്മനിയിലെ സെൻട്രൽ ആർക്കൈവ് ലൈബ്രറിയും ദേശീയ ഗ്രന്ഥസൂചികാ കേന്ദ്രവുമാണ്. 1913 മുതലുള്ള ജർമൻ ഭാഷാ പ്രസിദ്ധീകരണങ്ങൾ, ജർമ്മനിയെക്കുറിച്ചുള്ള വിദേശ പ്രസിദ്ധീകരണങ്ങൾ, ജർമൻ കൃതികളുടെ വിവർത്തനങ്ങൾ, 1933 നും 1945 നും ഇടയ്ക്ക് പ്രസിദ്ധീകരിച്ച ജർമൻ ഭാഷയിലുള്ള കുടിയേറ്റക്കാരുടെ കൃതികൾ എന്നിവ ശേഖരിക്കുക, ശാശ്വതമായി ആർക്കൈവുചെയ്യുക, ഗ്രഹിക്കാവുന്നവണ്ണം കൃത്യമായി പട്ടികയിലുൾപ്പെടുത്തി പൊതുജനങ്ങൾക്ക് ലഭ്യമാക്കുക എന്നിവയാണ് ഈ ലൈബ്രറിയടും പ്രധാന കർത്തവ്യം. ജർമ്മൻ നാഷണൽ ലൈബ്രറി ദേശീയ, അന്തർദേശീയ തലങ്ങളിൽ സഹകരണപരമായ ബാഹ്യ ബന്ധങ്ങളെ പരിപാലിക്കുന്നു. ഉദാഹരണത്തിന്, ജർമനിലെ പുസ്തകങ്ങളുടെ പട്ടകയിലുൾപ്പെടുത്തുന്നതിനുള്ള നിയമങ്ങളും നിലവാരങ്ങളും വികസിപ്പിക്കുന്നതിലും അതു പരിപാലിക്കുന്നതിലും പ്രമുഖ പങ്കാളിത്തം വഹിക്കുന്നതോടൊപ്പം ഇത് അന്തർദേശീയ ലൈബ്രറി മാനദണ്ഡങ്ങളുടെ വികസനത്തിലും ഒരു സുപ്രധാന പങ്ക് വഹിക്കുന്നു. പ്രസാധകരുമായുള്ള സഹകരണം 1935 മുതൽ Deutsche Bücherei Leipzig വഴിയും 1969 മുതൽ Deutsche Bibliothek Frankfurt വഴിയും നിയമപരമായ വഴിയിലൂടെ നിയന്ത്രിക്കപ്പെടുന്നു.


</doc>
<doc id="391836" url="https://ml.wikipedia.org/wiki?curid=391836" title="എം.ശ്രീനാഥൻ">
എം.ശ്രീനാഥൻ

ജനനം 28 മെയ് 1964.
മലയാള സർവ്വകലാശാലയിലെ അക്കാഥമിക് ഡീൻ. സൈദ്ധാന്തിക ഭാഷാശാസ്ത്രം,പ്രയുക്ത ഭാഷാശാസ്ത്രം,നരവംശഭാഷാശാസ്ത്രം,ഭാഷയും ജനിതകശാസ്ത്രവും-തുടങ്ങിയ മേഖലകളിൽ പരിജ്ഞാനം.
16 വർഷം ഭാരതസർക്കാരിന്റെ ആന്ത്രപ്പോളജിക്കൽ സർവ്വെയിൽ ഗവേഷകൻ,ദ്രാവിഡസർവ്വകലാശാലയിലെ ദ്രാവിഡ-കംപ്യൂട്ടർ ഭാഷാശസ്ത്രവിഭാഗത്തിൽ അസോസിയേറ്റ് പ്രൊഫസർ എന്നീനിലയിലും സേവനമനുഷ്ഠിച്ചിട്ടുണ്ട്.
മലയാളസർവ്വകലാശാലയിലെ എഴുത്തച്ഛൻ പഠനകേന്ദ്രം ഡയറക്ടർ.
ട്യൂബിംഗൻ സർവ്വകലാശാലയുടെ സഹായത്തോടെ ജർമനിയിൽ മലയാളസർവ്വകലാശാല സ്ഥാപിച്ച ഗുണ്ടർട്ട്ചെയറിന്റെ വിസിറ്റിംഗ് അക്കാദമിക്.

മലയാളസർവ്വകലാശാല അക്കാദമിക് കൌൺസിൽ അംഗം,ഗവേഷണ കൌൺസിൽ അംഗം,
നിലവിൽ മലയാളസർവ്വകലാശാല പരീക്ഷാcontroller ആയുംസേവനമനുഷ്ടിക്കുന്നു.
പാശ്ചാത്യഭാഷാപഠനം,കേരളത്തിലെ ഭാഷകൾ,The jarawa language and culture,Dravidian Tribes and Languages,Album on Dravidian Tribes,Jarawa arts and Crafts in cognate Context .എന്നിവയാണ് പ്രധാനപ്പെട്ട കൃതികൾ.

</doc>
<doc id="391837" url="https://ml.wikipedia.org/wiki?curid=391837" title="നാഷണൽ ലൈബ്രറി ഓഫ് റഷ്യ">
നാഷണൽ ലൈബ്രറി ഓഫ് റഷ്യ

നാഷണൽ ലൈബ്രറി ഓഫ് റഷ്യ, സെൻറ് പീറ്റേർസ്ബർഗിൽ സ്ഥിതിചെയ്യുന്ന രാജ്യത്തെ ഏറ്റവും പഴക്കമുള്ള പൊതു ലൈബ്രറി മാത്രമല്ല, ആദ്യത്തെ ദേശീയ ഗ്രന്ഥശാലയും കൂടിയാണ്. 1795 മുതൽ 1917 വരെ "ഇമ്പീരിയൽ പബ്ലിക് ലൈബ്രറി"; 1917 മുതൽ 1925 വരെ "റഷ്യൻ പബ്ലിക് ലൈബ്രറി"; 1925 മുതൽ 1992 വരെ "സ്റ്റേറ്റ് പബ്ലിക് ലൈബ്രറി"; (1932 മുതൽ എം. സാൾട്ടിക്കോവ് ഷെഡ്രിനോടുള്ള ബഹുമാന സൂചകമായി അദ്ദേഹത്തിന്റെ പേരു നൽകിയിരുന്നു) NLR; എന്നിങ്ങനെ വിവിധ പേരുകളിൽ ഈ ഗ്രന്ഥശാല അറിയപ്പെട്ടിരുന്നു. NLR ലോകത്തിലെ പ്രധാന ഗ്രന്ഥാലയങ്ങളിലൊന്നായി സ്ഥാനം നേടിയിട്ടുണ്ട്.


</doc>
<doc id="391840" url="https://ml.wikipedia.org/wiki?curid=391840" title="നാഷണൽ സെൻട്രൽ ലൈബ്രറി (ഫ്ലോറൻസ്)">
നാഷണൽ സെൻട്രൽ ലൈബ്രറി (ഫ്ലോറൻസ്)

നാഷണൽ സെൻട്രൽ ലൈബ്രറി ഓഫ് ഫ്ലോറൻസ് (, BNCF) ഇറ്റലിയിലെ ഫ്ലോറൻസിൽ സ്ഥിതിചെയ്യുന്ന ഒരു പൊതു ദേശീയ ഗ്രന്ഥശാലയാണ്. ഇത് ഇറ്റലിയുടെ ഏറ്റവും വലിയതും യൂറോപ്പിലെ ഏറ്റവും പ്രധാനപ്പെട്ടതിലൊന്നും റോമിലെ Biblioteca Nazionale Centrale യോടൊപ്പം ഇറ്റലിയിലെ രണ്ട് കേന്ദ്ര ഗ്രന്ഥശാലകളിലൊന്നുമാണ്.

പണ്ഡിതനായ അന്റോണിയോ മഗ്ലിയാബെച്ചി ഒസ്യത്തുപ്രകാരം തന്റെ ശേഖരത്തിലുണ്ടായിരുന്ന ഏകദേശം 30,000 വാല്യങ്ങൾ ഉൾക്കൊള്ളുന്ന എല്ലാ പുസ്തകങ്ങളും ഫ്ലോറൻസ് നഗരത്തിന് കൊടുത്ത വേളയിൽ 1714-ൽ ഈ ഗ്രന്ഥശാല രൂപീകരിക്കപ്പെട്ടു. 1743 ൽ മദ്ധ്യ ഇറ്റലിയിലെ തുസ്കാനി മേഖലയിൽ പ്രസിദ്ധീകരിക്കുന്ന എല്ലാ സൃഷ്ടികളുടെയും ഒരു പകർപ്പ് ഈ ലൈബ്രറിയിൽ സമർപ്പിക്കേണ്ടതുണ്ടായിരുന്നു. യഥാർത്ഥത്തിൽ മഗ്ലിയാബെച്ചിയാന എന്ന പേരിൽ അറിയപ്പെട്ട ഈ ഗ്രന്ഥശാല 1747 ൽ പൊതുജനങ്ങൾക്കായി തുറന്നു കൊടുത്തു.


</doc>
<doc id="391848" url="https://ml.wikipedia.org/wiki?curid=391848" title="വെർണാഡ്സ്കി നാഷണൽ ലൈബ്രറി ഓഫ് ഉക്രൈൻ">
വെർണാഡ്സ്കി നാഷണൽ ലൈബ്രറി ഓഫ് ഉക്രൈൻ

വെർണാഡ്സ്കി നാഷണൽ ലൈബ്രറി ഓഫ് ഉക്രൈൻ, VNLU () ഉക്രൈനിലെ പ്രധാന അക്കാദമിക് ലൈബ്രറിയും ഉക്രൈനിലെ പ്രധാന ശാസ്ത്രീയ വിവരശേഖര കേന്ദ്രവുമാണ്. ലോകത്തിലെ ഏറ്റവും വലിയ ഇരുപത് പ്രധാന ദേശീയ ഗ്രന്ഥാലയങ്ങളിലൊന്നാണിത്. രാജ്യത്തിന്റെ തലസ്ഥാനമായ - കീവിലാണ് ഈ ഗ്രന്ഥശാല സ്ഥിതി ചെയ്യുന്നത്. ഈ ലൈബ്രറിയിൽ ഏകദേശം 15 ദശലക്ഷം ഇനങ്ങളുണ്ട്.

സ്ലാവിക് എഴുത്തു ശേഖരത്തിന്റെ ഏറ്റവും പൂർണ്ണമായ ഒരു ശേഖരവും, ഉഭയകക്ഷി ലോകത്തിന്റെ ശേഖരവും ഉക്രെയ്നിയൻ ശാസ്ത്രജ്ഞരും സാംസ്കാരിക പ്രവർത്തകരും ആണ് ലൈബ്രറി. ലോകത്തിലെയും ഉക്രൈനിലെയും ഏറ്റവും പ്രമുഖരായ ശാസ്ത്രജ്ഞന്മാരുടേയും സാംസ്കാരിക പ്രവർത്തകരുടേയും നിരവധി ചരിത്രരേഖാ ശേഖരങ്ങൾ ഇവിടെ സക്ഷിക്കപ്പെട്ടിരിക്കുന്നു. ഉക്രൈൻ പ്രസിഡന്റുമാരുടെ ശേഖരങ്ങൾ, 1917 മുതലുള്ള ഉക്രേനിയയിലെ അച്ചടിച്ച രേഖകളുടെ ആർക്കൈവ് പകർപ്പുകൾ, ഉക്രൈനിലെ "നാഷണൽ അക്കാഡമി ഓഫ് സയൻസസ് ഓഫ് ഉക്രൈൻ" എന്നിവയുടെ ശേഖരവും ഇവിടുത്തെ സൂക്ഷിപ്പിൽ ഉൾപ്പെടുന്നു.

വെർണാഡ്സ്കി നാഷണൽ ലൈബ്രറി ഓഫ് ഉക്രൈൻ 1918 ആഗസ്റ്റ് 2 ന് "ഉക്രേനിയൻ സ്റ്റേറ്റ് ദേശീയ ലൈബ്രറി" ("Natsionalna biblioteka Ukrayinskoyi Derzhavy") ആയി ഹെറ്റ്മാൻ പാവ്ലോ സ്കോറോപ്പാഡ്സ്കിയാണ് സ്ഥാപിച്ചത്. 1918 ഓഗസ്റ്റ് 23-ന് വ്ളാഡിമിർ വെർനാഡ്സ്കി (വൊളൊഡിമിർ വെർനാഡ്സ്കി) അദ്ധ്യക്ഷനായി നാഷണൽ ലൈബ്രറി രൂപീകരിക്കാൻ വേണ്ടി ഒരു താൽക്കാലിക കമ്മിറ്റി രൂപവത്കരിക്കപ്പെട്ടിരുന്നു. 1941 ഓഗസ്റ്റിൽ ബഷ്കോർട്ടോസ്റ്റാനിന്റെ തലസ്ഥാനമായ യൂഫയിലേക്ക് ഈ ഗ്രന്ഥശാല മാറ്റി സ്ഥാപിക്കപ്പെട്ടു. 1944 മേയ് മാസത്തിൽ ലൈബ്രറി തിരിച്ച് കീവിലേയക്കു കൊണ്ടുവന്നു. ഗ്രന്ഥശാലയുടെ നിലവിലെ കെട്ടിടം 1975 നും 1989 നും ഇടയിൽ നിർമ്മിക്കപ്പെട്ടതാണ്. ഇതിൻ 27 നിലകളും 35,700 ചതുരശ്ര അടി വിസ്തൃതിയുമുണ്ട്. മേൽക്കൂര 76.7 മീറ്ററും സ്ഥാപിക്കപ്പെട്ടിരിക്കുന്ന ആന്റിന 78.6 മീറ്റർ ഉയരവുമുള്ളതാണ്.


</doc>
<doc id="391851" url="https://ml.wikipedia.org/wiki?curid=391851" title="ബിബ്ലിയോത്തിക് നാഷണേൽ ഡി ഫ്രാൻസ്">
ബിബ്ലിയോത്തിക് നാഷണേൽ ഡി ഫ്രാൻസ്

ഫ്രാൻസിലെ പാരീസിൽ സ്ഥിതിചെയ്യുന്ന ഫ്രാൻസിന്റെ ദേശീയ ഗ്രന്ഥശാലയാണ് ബിബ്ലിയോത്തിക നാഷണേൽ ഡി ഫ്രാൻസ് (BnF; ). ഫ്രാൻസിൽ പ്രസിദ്ധീകരിച്ച എല്ലാ രേഖകളുടെയും ദേശീയ ശേഖരങ്ങൾ കൂടാതെ, വിപുലമായ ചരിത്ര ശേഖരവും ഇവിടെയുണ്ട്.

1368-ൽ ഫ്രാൻസിലെ ചാൾസ് അഞ്ചാമൻ ലൂവ്രെ കൊട്ടാരത്തിൽ സ്ഥാപിച്ച രാജകീയ ഗ്രന്ഥാലയിലായിരുന്നു നാഷണൽ ലൈബ്രറിയുടെ ഉത്ഭവം. ചാൾസ്, തന്റെ മുൻഗാമിയായ ജോൺ II ൽ നിന്നും ലഭിച്ച കൈയെഴുത്തുപ്രതികൾ ശേഖരിക്കുകയും അവ Palais de la Cité യിൽ നിന്ന് ലൂവ്രെയിലെത്തിക്കുകയും ചെയ്തു.

ഈ ഗ്രന്ഥശാലയിലെ രേഖപ്പെടുത്തപ്പെട്ട ആദ്യത്തെ ലൈബ്രേറിയൻ, രാജാവിന്റെ valet de chambre ആയിരുന്ന ക്ലോഡെ മാല്ലെറ്റ് ആയിരുന്നു. അദ്ദേഹം "Inventoire des Livres du Roy nostre Seigneur estans au Chastel du Louvre" എന്നറിയപ്പെടുന്ന ഒരു തരം വിവരപ്പട്ടിക തയ്യാറാക്കിയിരുന്നു. 1830 ൽ ജീൻ ബ്ലാഞ്ചെറ്റ് എന്നയാൾ പുതിയൊരു വിവപ്പട്ടികയും ജീൻ ഡി ബെഗ്യൂ 1411 ൽ ഒന്നും 1424 ൽ മറ്റൊരു വിവരപ്പട്ടികയും തയ്യാറാക്കിയിരുന്നു. പുസ്തകങ്ങളുടെ നിർമ്മാണവും ശേഖരണവും പഠിക്കുന്നതിനും പ്രോത്സാഹിപ്പിക്കുന്നതിനും ചാൾസ് അഞ്ചാമൻ ഒരു രക്ഷാധികാരിയായിരുന്നു. പുരാതന ഗ്രന്ഥങ്ങൾ പകർത്തിയെഴുതുന്നതിനായി അദ്ദേഹം നിക്കോളാസ് ഓറെസ്മേ, റൗൾ ഡെ പ്രെസ്ലെ തുടങ്ങിയവരെ നിയോഗിച്ചിരുന്നവെന്നു പറയപ്പെടുന്നു. ചാൾസ് ആറാമന്റെ മരണസമയത്ത് ഈ ആദ്യ ശേഖരം മുഴുവനും ഏകപക്ഷീയമായി ഫ്രാൻസിൻറ ഇംഗ്ലീഷ് റീജൻറായിരുന്ന ബെഡ്ഫോർഡിലെ ഡ്യൂക്ക് ഏറ്റെടുക്കുകയും, അത് 1424-ൽ ഇംഗ്ലണ്ടിലേക്ക് മാറ്റുകയും ചെയ്തു. ഇത് 1435-ൽ അദ്ദേഹത്തിന്റെ മരണസമയത്ത് പലയിടത്തായി ചിതറിപ്പോയിരുന്നു.


</doc>
<doc id="391855" url="https://ml.wikipedia.org/wiki?curid=391855" title="അനുമോദനം (ചലച്ചിത്രം)">
അനുമോദനം (ചലച്ചിത്രം)

തോപ്പിൽ ഭാസി കഥയും തിരക്കഥയും എഴുതി ഐ വി ശശി സംവിധാനം ചെയ്ത് 1978ൽ പുറത്തുവന്ന ചിത്രമാണ്അനുമോദനം.കമലഹാസൻ,ജയൻ,ശങ്കരാടി,രാഘവൻ,ബഹദൂർ തുടങ്ങിയവർ അഭിനയിച്ചിരിക്കുന്നു. സംഗീതം എ.ടി. ഉമ്മർ ആണ്ചെയ്തിരിക്കുന്നത്. നാരായണൻ ചിത്രസംയോജനവും രാമചന്ദ്രമേനോൻ കാമറയും നിർവ്വഹിച്ചിരിക്കുന്നു..


ഭരണിക്കാവ് ശിവകുമാർ രചിച്ച പാട്ടുകൾക്ക് എ.ടി. ഉമ്മർ ഈണം പകർന്നിരിക്കുന്നു


</doc>
<doc id="391859" url="https://ml.wikipedia.org/wiki?curid=391859" title="ബുദ്ധമതത്തിന്റെ നാഴികകല്ലുകൾ">
ബുദ്ധമതത്തിന്റെ നാഴികകല്ലുകൾ

ഗൗതമബുദ്ധന്റെ ജനനം മുതൽ ഇന്നു വരെയുള്ള ബൗദ്ധധർമ്മ സംബന്ധിയായ സംഭവങ്ങളുടെ വിപുലമായ സഞ്ചയമാണ് താഴെ കൊടുത്തിരിക്കുന്നത്.


</doc>
<doc id="391868" url="https://ml.wikipedia.org/wiki?curid=391868" title="ഫദ്‌വ തൗഖാൻ">
ഫദ്‌വ തൗഖാൻ

ആധുനിക അറബി സാഹിത്യത്തിലെ ഏറ്റവും ശ്രദ്ധേയമായ വ്യക്തികളിൽ ഒരാളാണ് ഫദ്‌വ തൗഖാൻ (English: Fadwa Tuqan ().
സമകാലിക അറബ് കവിതയിൽ ഇസ്രയേലി അധിനിവേശത്തോടു ശക്തമായ ചെറുത്ത് നിൽപ്പ് നടത്തിയ വ്യക്തിയാണ് ഫദ്‌വ.

1917ൽ പലസ്റ്റീനിലെ നബ്ലുസിൽ ജനിച്ചു. പ്രസിദ്ധമായ തൗഖാൻ കുടുംബത്തിലാണ് ജനനം. 13ആം വയസ്സിൽ രോഗം കാരണം പഠനം ഉപേക്ഷിച്ചു. പ്രമുഖ പലസ്റ്റീനിയൻ കവിയായിരുന്ന ഇബ്രാഹിം തൗഖാൻ സൗഹദരനാണ്. ഇദ്ദേഹമാണ് ഫദ് വയുടെ വിദ്യാഭ്യാസ കാര്യങ്ങൾ നോക്കിയിരുന്നത്. പഠനത്തിനുള്ള പുസ്തകങ്ങൾ നൽകിയും ഇംഗ്ലീഷ് പഠിപ്പിച്ചു ഉത്തരവാദിത്തങ്ങൾ നിർവഹിച്ചു. കവിതയിലും ഫദ്‌വയുടെ ഗുരുനാഥൻ സഹോദരനാണ്. ഒടുവിൽ ഒക്‌സ്‌ഫേർഡ് സർവ്വകലാശാലയിൽ ചേർന്ന ഇംഗ്ലീഷിലും സാഹിത്യത്തിലും പഠനം പൂർത്തിയാക്കി. ജോർദാൻ പ്രധാനമന്ത്രിയായിരുന്ന അഹമ്മദ് തൗഖാൻ ഫദ് വയുടെ മൂത്ത സഹോദരനാണ്.

എട്ടു കവിതാ സമാഹാരങ്ങൾ പുറത്തിറക്കിയിട്ടുണ്ട് ഫദ്‌വ. ഇവ വിവിധ ഭാഷകളിലേക്ക് വിവർത്തനം ചെയ്ത് പ്രസിദ്ധീകരിച്ചിട്ടുണ്ട്.

അൽ അഖ്‌സ ഇൻതിഫാദ എന്നറിയപ്പെടുന്ന രണ്ടാം ഇൻതിഫാദ കൊടുമ്പിരി കൊണ്ട കാലത്ത് നബ്ലുസ് നഗരം ഉപരോധത്തിലായിരുന്ന 2033 ഡിസംബർ 12നാണ് മരണം. . "Wahsha: Moustalhama min Qanoon al Jathibiya" (Longing: Inspired by the Law of Gravity) . "ആവേശം: ഗുരുത്വാകർഷണ നിയമത്തിൽ നിന്ന് പ്രചോദനം" എന്നതാണ് അവസാന കാലത്ത് എഴുതിയ പ്രധാന കവിത.



</doc>
<doc id="391875" url="https://ml.wikipedia.org/wiki?curid=391875" title="സോർബോൺ">
സോർബോൺ

സോർബോൺ‌, ഫ്രാൻസിലെ പാരീസിൽ ലാറ്റിൻ ക്വാർട്ടറിൽ സ്ഥിതിചെയ്യുന്നതും മുൻ യൂണിവേഴ്സിറ്റി ഓഫ് പാരീസിന്റെ ചരിത്രപരമായ കേന്ദ്രവുമായിരുന്ന ഒരു വലിയ കെട്ടിടമാണ്. ഇന്ന്, പന്തിയൺ-സോർബോൺ സർവകലാശാല, സോർബോൺ നൌവെല്ലെ യൂണിവേഴ്സിറ്റി, പാരിസ്-സോർബോൺ സർവകലാശാല, പാരിസ് ഡെസ്കാർട്ടെസ് യൂണിവേഴ്സിറ്റി, ദ ഇക്കോളെ നാഷണെയിൽ ഡെസ് ചാർട്ടസ്, ഇക്കോളെ പ്രാറ്റിക്വെ ഡെസ് ഹ്വാറ്റെസ് എറ്റ്യൂഡ്സ് തുടങ്ങിയ നിരവധി ഉന്നതവിദ്യാഭ്യാസ ഗവേഷണ സ്ഥാപനങ്ങൾ ഭാഗികമായും പൂർണ്ണമായും ഈ കെട്ടിടത്തിൽ പ്രവർത്തിക്കുന്നു.


</doc>
<doc id="391878" url="https://ml.wikipedia.org/wiki?curid=391878" title="സെൻറ് പീറ്റേർസ്ബർഗ്, ഫ്ലോറിഡ">
സെൻറ് പീറ്റേർസ്ബർഗ്, ഫ്ലോറിഡ

സെൻറ് പീറ്റേർസ്ബർഗ്, അമേരിക്കൻ ഐക്യനാടുകളിലെ ഫ്ലോറിഡ സംസ്ഥാനത്ത് പിനെല്ലാസ് കൗണ്ടിയിലെ ഒരു നഗരമാണ്. 2015 ലെ സെൻസസ് കണക്കനുസരിച്ച്, ഈ നഗരത്തിലെ ജനസംഖ്യ 257,083 ആണ്. ഇത് ഫ്ലോറിഡയിലെ അഞ്ചാമത്തെ ഏറ്റവും ജനസംഖ്യയുള്ളതും ഏറ്റവും വലുതുമായ നഗരമാണ്. ഇത് ഒരു കൌണ്ടി സീറ്റ് അല്ല. പിനെല്ലാസ് കൌണ്ടിയുടെ കൌണ്ടസീറ്റ് ക്ലിയർവാട്ടർ നഗരത്തിലാണ്.


</doc>
<doc id="391898" url="https://ml.wikipedia.org/wiki?curid=391898" title="എരുവട്ടി">
എരുവട്ടി

എരുവട്ടി, കേരളത്തിലെ കണ്ണൂർ ജില്ലയിലെ ഒരു ഗ്രാമമാണ്.

കുപ്പം നദിയുടെ തീരത്താണ് എരുവട്ടി ഗ്രാമം സ്ഥിതി ചെയ്യുന്നത്. ഈ മേഖലയിലെ നദി ഏഴ് ശാഖകളായി പിരിഞ്ഞിരിക്കുന്നു. ഇത് പക്ഷികൾക്കും മത്സ്യങ്ങൾക്കും പറ്റിയ രീതിയിലുള്ള ആവാസമേഖലയാണ്. തളിപ്പറമ്പിൽനിന്ന് ബസ് മാർഗ്ഗം ഈ ഗ്രാമത്തിലെത്തിച്ചേരാൻ സാധിക്കുന്നു. ഈ ഗ്രാമം ചപ്പരപ്പടവ (ചപ്പാരപ്പടവ്) പഞ്ചായത്തിലുൾപ്പെട്ട ഗ്രാമമാണ്. നെല്ലിപ്പാറ, വിമലശേരി, തിമിരി, തലവയൽ, മാരിഗിരി, രയരോം, തടിക്കടവ് എന്നിവയാണ് സമീപസ്ഥമായ ഗ്രാമങ്ങൾ.


</doc>
<doc id="391913" url="https://ml.wikipedia.org/wiki?curid=391913" title="ബാൾട്ടിക്ക് രാജ്യങ്ങൾ">
ബാൾട്ടിക്ക് രാജ്യങ്ങൾ

ബാൾട്ടിക് കടലിന്റെ കിഴക്കൻ തീരത്ത് സ്ഥിതിചെയ്യുന്ന ലാത്‌വിയ, ലിത്വാനിയ, എസ്റ്റോണിയ എന്നീ മൂന്ന് യൂറോപ്യൻ രാജ്യങ്ങളാണ് ബാൾട്ടിക്ക് രാജ്യങ്ങൾ എന്നറിയപ്പെടുന്നത്. ഉയർന്ന മാനവ വികസന സൂചികയും ഉയർന്ന മൊത്ത ആഭ്യന്തര വരുമാനവും ഉള്ള വികസിത രാജ്യങ്ങളാണ് ഈ മൂന്ന് രാജ്യങ്ങളും. യൂറോപ്യൻ യൂണിയൻ, യൂറോസോൺ, നാറ്റോ എന്നിവയിൽ അംഗങ്ങളായ ബാൾട്ടിക്ക് രാജ്യങ്ങൾ, കൂട്ടായ പ്രാദേശിക സഹകരണത്തോടെയാണ് പല അന്താരാഷ്ട്ര സംഘടനകളിലും പ്രവർത്തിക്കുന്നത്.
ബാൾട്ടിക് കടലിന്റെ പേരിൽനിന്നാണ് ബാൾട്ടിക്ക് രാജ്യങ്ങൾക്ക് ആ പേര് ലഭിച്ചത്. ഇന്തോ-യുറോപ്യൻ ഭാഷകളിൽ "വെളുത്തത്", "വെള്ള" എന്നൊക്കെ അർഥമുള്ള "ബെൽ"(*"bhel") എന്ന വാക്കിൽ നിന്നാണ് ബാൽട്ടിക്ക് എന്ന പേര് വന്നതെന്നാണ് പ്രബലമായ ഒരഭിപ്രായം. ബാൾട്ടിക്ക് ഭാഷകളിൽ "ബാൾട്ടാസ്" എന്ന ലിത്വാനിയൻ വാക്കിനും "ബാൾട്സ്" എന്ന ലാത്വിയൻ വാക്കിനും വെള്ള എന്നാണ് അർഥം.


</doc>
<doc id="391915" url="https://ml.wikipedia.org/wiki?curid=391915" title="ടെക്സാസ് എ &amp; എം യൂണിവേഴ്സിറ്റി">
ടെക്സാസ് എ &amp; എം യൂണിവേഴ്സിറ്റി

ടെക്സാസ് എ & എം യൂണിവേഴ്സിറ്റി (ടെക്സാസ് A&M, TAMU , or A&M) അമേരിക്കൻ ഐക്യനാടുകളിലെ ടെക്സസിൽ കോളേജ് സ്റ്റേഷനിൽ സ്ഥിതിചെയ്യന്ന ഒരു സഹവിദ്യാഭ്യാസ പൊതു ഗവേഷണ സർവ്വകലാശാലയാണ്. ഒരു സംസ്ഥാന സർവകലാശാലയായ ഇത് ടെക്സാസ് എ & എം യൂണിവേഴ്സിറ്റി സിസ്റ്റത്തിലെ അംഗമാണ്. ടെക്സാസ് എ & എം വിദ്യാർത്ഥി സമൂഹം ടെക്സാസിലെ ഏറ്റവും വലിയതും അമേരിക്കൻ ഐക്യനാടുകളിലെ ഏറ്റവും വലിയ വിദ്യാർത്ഥി സമൂഹത്തിലൊന്നുമാണ്. 


</doc>
<doc id="391918" url="https://ml.wikipedia.org/wiki?curid=391918" title="ബോട്ടാണിക്കൽ ഗാർഡൻ, ഊട്ടി">
ബോട്ടാണിക്കൽ ഗാർഡൻ, ഊട്ടി

തമിഴ്‌നാട് സംസ്ഥാനത്തിൽ ഊട്ടിയിലാണ് ഈ ബോട്ടാണിക്കൽ ഗാർഡൻ സ്ഥിതി ചെയ്യുന്നത്. 1847-ൽ ട്വീഡേലിലെ മാർക്യിസ് നിർമ്മിച്ച ഉദ്യാനം 55 ഏക്കറിൽ പരന്നു കിടക്കുന്ന പച്ചപ്പരപ്പുള്ള മനോഹരമായ ഒന്നാണ്. പല ഭാഗങ്ങളായി തിരിച്ചിരിക്കുന്ന ഈ ഉദ്യാനം, ദോഡ്ഡബേട്ട കൊടുമുടിയുടെ താഴ്ന്ന ചരിവുകളിലാണ് സ്ഥിതി ചെയ്യുന്നത്. ഇന്ത്യയിൽ തന്നെ വിരളമായ ചെടികൾ ഇവിടെ സംരക്ഷിക്കപ്പെട്ടിട്ടുണ്ട്. പുല്ലുകളും ചെടികളും വളരെ ശ്രദ്ധയോടെ പരിപാലിക്കപ്പെടുന്നു. കോർക്കുമരം, കുരങ്ങനു കയറാനാവാത്ത മങ്കി പസ്സിൽ മരം, 20 ദശലക്ഷം വർഷം പഴക്കമുള്ള ഫോസിൽ മരം, പേപ്പർ ബാർക്ക് മരം എന്നിവ ഇവിടത്തെ മാത്രം പ്രത്യേകതകളാണ്. നന്നായി പരിപാലിക്കപ്പെടുന്ന ഒരു ഫേർണ് ഹൌസ്, ഓര്ക്കിഡുകൾ എന്നിവയും ഉണ്ട്. മേയ് മാസത്തിൽ നടക്കുന്ന പുക്ഷ്പഫല സസ്യ പ്രദർശനം ലോകപ്രശസ്തമാണ്. ഈ ഉദ്ദ്യാനം ഇന്ന് തമിഴ്‌നാട്ടിലെ ഹോർട്ടികൾച്ചർ വിഭാഗം ആണ് സംരക്ഷിക്കുന്നത്. മെഴുകു കൊണ്ടുള്ള മ്യൂസിയം വളരെയധികം ജന ശ്രദ്ധയാകർഷിക്കുന്നുണ്ട്.


</doc>
<doc id="391923" url="https://ml.wikipedia.org/wiki?curid=391923" title="ഇസോട്ടാ നൊഗരോള">
ഇസോട്ടാ നൊഗരോള

പതിനഞ്ചാം നൂറ്റാണ്ടിലെ(1418–1466) ഒരു ഇറ്റാലിയൻ എഴുത്തുകാരിയും ബുദ്ധിജീവിയുമായിരുന്നു ഇസോട്ടാ നൊഗരോള (Isotta Nogorola). ഇറ്റാലിയൻ നവോത്ഥാനത്തിലെ ഏറ്റവും അറിയപ്പെടുന്ന വനിതാമാനവികതാവാദിയായിരുന്ന അവർ, പിൽക്കാലത്ത് ഒട്ടേറെ തലമുറകളിലെ സ്ത്രീഎഴുത്തുകാർക്കും കാലാകാരികൾക്കും പ്രചോദനമായി. ആദത്തേയും ഹവ്വായെയും സംബന്ധിച്ച ചർച്ച" (Dialogue on Adam and Eve) ആയിരുന്നു അവരുടെ മുഖ്യരചന. ഈ കൃതിയിൽ അവർ, ബൈബിളിലെ ഉല്പത്തിപ്പുസ്തകത്തിൽ വിവരിക്കുന്ന ആദിപാപത്തിൽ, ആദിമാതാപിതാക്കളായ ആദം-ഹവ്വാമാരുടെ പങ്ക് ചർച്ച ചെയ്തു. വിശുദ്ധ ആഗസ്തീനോസിനെപ്പോലുള്ള ക്രൈസ്തവചിന്തകന്മാർ, ഈ പാപത്തിൽ ആദത്തേക്കാൾ ഉത്തരവാദിത്തം ഹവ്വായ്ക്കാണെന്ന നിലപാടെടുക്കുകയും അതിന്റെ അടിസ്ഥാനത്തിൽ സ്ത്രീസ്വഭാവത്തിന്റെ 'കുറവുകൾ' എണ്ണിപ്പറഞ്ഞ്, സ്ത്രീ പുരുഷനു കീഴടങ്ങിയിരിക്കണമെന്നു നിഷ്കർഷിക്കുകയും ചെയ്തിരുന്നു. എന്നാൽ ആദിപാപത്തിന്റെ കാര്യത്തിൽ കൂടുതൽ ഉത്തരവാദിത്തം ആദത്തിനാണെന്ന് നൊഗരോള വാദിച്ചു. ലിംഗനീതിയേയും, പെണ്ണവസ്ഥയേയും സംബന്ധിച്ച് യൂറോപ്പിൽ നൂറ്റാണ്ടുകൾ നീണ്ട ചർച്ചക്ക് ഈ കൃതി തുടക്കമിട്ടു.

ഇസോട്ടാ നൊഗരോള ഇറ്റലിയിലുള്ള വെറോണയിലെ ഒരു നല്ല കുടുംബത്തിൽ ജനിച്ചു. പത്ത് സഹോദരങ്ങളിൽ ഒന്നായിരുന്നു അവർ. ഏഴ് പേർ മാത്രമേ പ്രായപൂർത്തിയാകുന്നവരെ അതിജീവിച്ചുള്ളു. അവരുടെ ആദ്യ ട്യൂട്ടർ "മാർട്ടിനോ റിസോണി" ആയിരുന്നു പ്രസിദ്ധനായ ഏറ്റവും പുരോഗമനാത്മകമായ മാനുഷികചിന്തകന്മാരിൽ ഒരാളായ ഗ്വാരിനോ ഡ വേറോണയെക്കുറിച്ച് പഠിപ്പിച്ചത്. നോഗറോളയുടെ ആദ്യകാലഎഴുത്തുകൾ ലാറ്റിനേയും ഗ്രീക്ക് രചയിതാക്കളേയും പരിചയപ്പെടുത്തുന്നു. സിസറോ, പ്ലൂട്ടാർക്ക്, ഡിയോജിനസ് ലാർട്ടിയസ്, പെട്രോണിയസ്, ഔലസ് ഗെല്ലിയസ് തുടങ്ങിയവർ ഇതിൽ ഉൾപ്പെടുന്നു.


</doc>
<doc id="391925" url="https://ml.wikipedia.org/wiki?curid=391925" title="മങ്കി പസിൾ ട്രീ">
മങ്കി പസിൾ ട്രീ

അരൌക്കാറിയ അരൌക്കാന (സാധാരണ, കുരങ്ങ് പസിൾ ട്രീ, മങ്കി ടെയിൽ ട്രീ, ചിലിയൻ പൈൻ, അല്ലെങ്കിൽ പെഹ്വെൻ) 1-1.5 മീ (3-5 അടി) വ്യാസവും 30-40 മീറ്റർ (100-130 അടി) ഉയരത്തിൽ വളരുന്നതുമായ ഒരു നിത്യഹരിത വൃക്ഷമാണ്. മദ്ധ്യ, തെക്കൻ‌ ചിലി, പടിഞ്ഞാറൻ അർജന്റീന എന്നിവിടങ്ങളാണ് ഈ വൃക്ഷത്തിന്റെ ജന്മദേശം.  അരൌക്കാറിയ അരൌക്കാന കോണിഫറസ് വർഗ്ഗത്തിലെ ഏറ്റവും കടുപ്പമുള്ള ഇനമാണ്. ഈ വൃക്ഷയിനത്തിന്റെ ദീർഘായുസ്സ് കാരണം, ഇവ "ലിവിംഗ് ഫോസിൽ" എന്നാണ് അറിയപ്പെടുന്നത്. ഇത് ചിലിയുടെ ദേശീയ വൃക്ഷമാണ്. 2013 ൽ വംശനാശ ഭീഷണി നേരിടുന്ന വർഗ്ഗത്തിലുള്ള വൃക്ഷമായി ഇതിന്റെ സംരക്ഷിത പദവി ഐ.യു.സി.എൻ. ഉയർത്തിയിരുന്നു.


</doc>
<doc id="391930" url="https://ml.wikipedia.org/wiki?curid=391930" title="ലെസോത്തോയിലെ നാഷണൽ യൂണിവേഴ്സിറ്റി">
ലെസോത്തോയിലെ നാഷണൽ യൂണിവേഴ്സിറ്റി

ലെസോത്തോയിലെ നാഷണൽ യൂണിവേഴ്സിറ്റി ലെസോത്തോയുടെ തലസ്ഥാനമായ മസേരുവിൽ നിന്നും 34 കിലോമീറ്റർ തെക്കുകിഴക്കായി സ്ഥിതിചെയ്യുന്ന റോമയിലാണ്. റോമ മനോഹരമായ താഴ്വരകളുള്ള പർവ്വതപ്രദേശമാണ്. ഇവിടത്തെ കാലാവസ്ഥയും സുഖകരമാണ്. കൗൺസിൽ ആണ് സർവ്വകലാശാല നിയന്ത്രിക്കുന്നത്. സെനറ്റ് അക്കാദമികമായ നയങ്ങൾ രുപീകരിക്കുന്നു. പ്രത്യേക നിയമപ്രകാരമാണ് സെനറ്റും അക്കാദമിക് കൗൺസിലും സ്ഥാപിച്ചിരിക്കുന്നത്.

വിവിധ വകുപ്പുകളും ഫാക്കൾടികളും:

1945 ഏപ്രിൽ 8നാണ് ലെസോത്തോയിലെ നാഷണൽ യൂണിവേഴ്സിറ്റി തുടങ്ങിയത്. ദക്ഷിണാഫ്രിക്കയിലെ കാത്തലിക് സർവ്വകലാശാലയുടെ ഭാഗമായിരുന്നു ഇത്. റോമയിൽത്തന്നെയാണിത് ആദ്യം സ്ഥാപിച്ചത്. മതപഠനവും ബിരുദാനന്തരബിരുദപഠനവും കത്തോലിക്കരായ വിദ്യാർത്ഥികൾക്കു ലഭ്യമാക്കാനാണ് ദക്ഷിണാഫ്രിക്കാൻ കാത്തലിക് ബിഷപ്പന്മാരുടെ സിനഡ് ഇതു സ്ഥാപിക്കുവാൻ തീരുമാനിച്ചത്. ഒരു താത്കാലിക പ്രാഥമിഉകവിദ്യാലയ കെട്ടിടത്തിലാണൂ ഇതു സ്ഥാപിക്കപ്പെട്ടത്.

1946ൽ ആ താത്കാലിക സ്കൂൾ കെട്ടിടത്തിൽനിന്നും സ്ഥിരമായ ഇന്നത്തെ കെട്ടിടത്തിലേയ്ക്കു മാറ്റി സ്ഥാപിക്കപ്പെട്ടു. ഇതിനായി, 52 acres (210,000 m²) ഭൂമി അക്വയർ ചെയ്തു.

1950ൽ കാത്തലിക് സർവ്വകലാശാല പയസ് 12 കോളജുമായിച്ചേർത്തു. 

1952ൽ, ലണ്ടൻ സർവ്വകലാശാലയുമായി ബന്ധിക്കപ്പെട്ടു. 

2011 ജൂണിൽ ലെസോത്തോ ടൈംസ് റിപ്പോർട്ട് പ്രകാരം അവിടെയുള്ള 7 ഫാക്കൾട്ടിയിലെ 3 ലും പകുതി കുട്ടികൾ പരാജയമടഞ്ഞു. 

ലെസോത്തോയിലെ നാഷണൽ യൂണിവേഴ്സിറ്റി  ബുഡാപെസ്റ്റിലെ ഓപ്പൺ അക്സസ് ഇനിഷ്യേറ്റീവും ആയി കരാറിലൊപ്പുവച്ചു.




</doc>
<doc id="391933" url="https://ml.wikipedia.org/wiki?curid=391933" title="ചാഡിലെ വിദ്യാഭ്യാസം">
ചാഡിലെ വിദ്യാഭ്യാസം

ഛാഡിലെ വിദ്യാഭ്യാസം വലിയ പ്രതിസന്ധി നിറഞ്ഞതാണ്. അവിടത്തെ ജനങ്ങളുടെ വിതരണവും കുട്ടികളെ സ്കൂളിൽ വിടുന്നതിലുള്ള രക്ഷാകർത്താക്കളുടെ ഭാഗത്തുള്ള അലംഭാവം എന്നിവയാണിതിനുകാരണം. ഹാജർ ഇവിടെ നിർബന്ധിതമാണ്. പ്രാഥമികവിദ്യാഭ്യാസം കടന്നുപൊകുന്ന ആൺകുട്ടികൾ 68% മാത്രമേ വരൂ. ആകെ ജനസംഖ്യയിൽ പകുതിയിൽ കൂടുതൽ പേരും നിരക്ഷരരാണ്. എൻ ജമീന സർവ്വകലാശാലയിലാണ് ഉന്നതവിദ്യാഭ്യാസത്തിനു സൗകര്യമുള്ളത്.

ഛാഡിലെ പാശ്ചാത്യ വിദ്യാഭ്യാസസൗകര്യങ്ങൾ ആരംഭിക്കുന്നത്, 1920കളിൽ പ്രൊട്ടസ്റ്റന്റു മിഷണറിമാർ തുടങ്ങിയ സ്കൂളുകൾ ആണ്. മതപരമായ ക്ലാസുകൾ ഒഴിച്ചുള്ള എല്ലാ സ്ഥാപനങ്ങളിലും ഫ്രഞ്ച് ആണ് കൊളോണിയൻ ഭരണാധികാരികൾ ഭാഷയായി ഉപയോഗിക്കാൻ നിർദ്ദേശിച്ചത്.  ഔദ്യോഗിക അംഗീകാരവും സർക്കാർ സബ്സിഡിയും ലഭിക്കുന്ന എല്ലാ സ്കൂളുകൾക്കും ഒരു സാമാന്യ പാഠ്യപദ്ധതി സർക്കാർ ഏർപ്പെടുത്തി.

ഛാഡിലെ വിദ്യാഭ്യാസത്തിൽ പ്രാഥമിക വിദ്യാഭ്യാസത്തിലാണൂന്നൽ കൊടുത്തിരിക്കുന്നത്. ഛാഡിലെ സെക്കണ്ടറി വിദ്യാഭ്യാസത്തിൽ ചേരാനാഗ്രഹിച്ച വിദ്യാർത്ഥികൾക്ക് കോംഗോ റിപ്പബ്ലിക്കിലെ ബ്രാബ്രാസ്സാവില്ലയിൽ പോയി പഠിക്കേണ്ടിയിരുന്നു. ഇതുമൂലം സെക്കണ്ടറി വിദ്യാഭ്യാസത്തിനു കുട്ടികൾ വളരെക്കുറച്ച് മാത്രമേ ചെർന്നുള്ളൂ. 


</doc>
<doc id="391936" url="https://ml.wikipedia.org/wiki?curid=391936" title="യു എ ഇയിലെ വിദ്യാഭ്യാസം">
യു എ ഇയിലെ വിദ്യാഭ്യാസം

യു എ ഇയിലെ വിദ്യാഭ്യാസം തുടക്കമിട്ടത് എമിറേറ്റുകളുടെ കൂട്ടായ്മയുടെ സ്ഥാപനത്ട്ഠിനടുത്ത സമയത്ത് യുണൈറ്റഡ് അറബ് എമിറേറ്റ്സ് യൂണിവേഴ്സിറ്റിയുടെ സ്ഥാപനത്തോടെയാണ്. അബുധാബിയിലെ അൽഎയ് നിലാണ് ഇതു സ്ഥാപിക്കപ്പെട്ടത്. അന്നു തൊട്ട്, ഉയർന്ന സാക്ഷരതാനിരക്കിനായും ആധുനികീകരണപ്രവർത്തനത്തിനും സ്ത്രീവിദ്യാഭ്യാസത്തിനുമായി ആവശ്യമായ ശക്തമായ പ്രവർത്തനങ്ങൾ നടത്തിവരുന്നുണ്ട്. ആ രാജ്യത്തെ യുവാക്കളുടെ ഉന്നമനത്തിനായി 202ഇ ലക്ഷ്യമാക്കിയുള്ള പ്രവർത്തനങ്ങൾ വിദ്യാഭ്യാസമേഖലയിൽ നടക്കുന്നു. യു എ യിയിൽ ഫെഡറൽ സർക്കാർ 25% ബഡ്ജറ്റാണു വിദ്യാഭ്യാസത്തിൽ ചിലവഴിക്കുന്നത്. 90% ആണ് യു എ ഇ യിലെ സാക്ഷരതാനിരക്ക്.

2006ലെ യുണൈറ്റഡ് നേഷൻസിന്റെ ഗവർണൻസ് പ്രോഗ്രാം പ്രകാരം യു എ ഇ യുടെ വിദ്യാഭ്യാസ ഇൻഡക്സ് 79 ആണ്. ബുർക്കിന ഫാസോയ്ക്കാണ്  ഈ ഇൻഡക്സിൽ ഏറ്റവും കുറഞ്ഞ നിരക്കുള്ളത്: 27. 



</doc>
<doc id="391939" url="https://ml.wikipedia.org/wiki?curid=391939" title="നിയമവിദ്യാഭ്യാസം">
നിയമവിദ്യാഭ്യാസം

നിയമവിദ്യാഭ്യാസം എന്നത്  നിയമത്തിന്റെ തത്വം, പ്രവർത്തനം, സിദ്ധാന്തം എന്നിവയിൽ ഒരു വ്യക്തിക്കു നൽകുന്ന വിദ്യാഭ്യാസം ആകുന്നു. നിയമപഠനം അനേകം കാര്യങ്ങൾക്കായാണ് നടത്തുന്നത്. ഇതിൽ, നിയമപാലനരംഗത്തു പ്രവർത്തിക്കാനും നിയമജ്ഞന്മാരാകാനും വേണ്ട ജ്ഞാനം നേടാനായി സഹായിക്കും. രാഷ്ട്രീയ രംഗത്തും ബിസിനസ്സിലും ഈ രംഗത്തിലുള്ള ആഴത്തിലുള്ള അറിവു ആ രംഗത്തു പ്രവർത്തിക്കുന്നവർക്കു സഹായകമാണ്. അതുപോലെ നിയമരംഗത്തുള്ള നിയമജ്ഞന്മാർക്കു തങ്ങളുടെ അറിവു വർദ്ധിപ്പിക്കാനും കൂടുതൽ ഉയർന്ന പരിശീലനം നേടാനും നിയമരംഗത്തുള്ള ഏറ്റവും പുതിയ അറിവു നേടി തങ്ങളുടെ ജോലി മെച്ചപ്പെടുത്താനും ഈ പഠനം സഹായകമായിരിക്കും. 

ആസ്ട്രേലിയായിൽ മിക്ക സർവ്വകലശാലകളിലും ബിരുദ ബിരുദാനന്തര പഠനം സൗകര്യമുണ്ട് (LLB, 4 വർഷം), അല്ലെങ്കിൽ സംയുക്ത ഡിഗ്രി കോഴ്സ് (e.g., BSc/LLB, BCom/LLB, BA/LLB, BE/LLB, 5–6 years) നടത്തിവരുന്നു.


</doc>
<doc id="391942" url="https://ml.wikipedia.org/wiki?curid=391942" title="ആദിദ്രാവിഡം ഭാഷാപരിണാമസിദ്ധാന്തം">
ആദിദ്രാവിഡം ഭാഷാപരിണാമസിദ്ധാന്തം

ആധുനിക മലയാളംഭാഷയുടെ ഉല്പത്തിയിലേക്ക് വിരൽ ചൂണ്ടുന്ന നിരവധി വാദ, അഭ്യൂഹ, സിദ്ധാന്തങ്ങളും അനവധി വാദ പക്ഷക്കാരും നിലകൊള്ളുന്നുണ്ട്.

പൂർവ്വദ്രാവിഡ (മൂലദ്രാവിഡ) ഭാഷയ്ക്ക് സംഭവിച്ച ഘട്ടങ്ങളായുള്ള വികാസ പരിണാമത്തിലൂന്നി മലയാളഭാഷ ഉത്ഭവിച്ചു എന്ന വാദമാണ് ആദിദ്രാവിഡം ഭാഷാപരിണാമസിദ്ധാന്തം. ഈ സിദ്ധാന്തം സ്വതന്ത്രഭാഷാവാദത്തോട് കൂടുതൽ സാമ്യം പുലർത്തുന്ന ഒന്നാണ് എങ്കിലും മലയാളം തമിഴിന്റ പുത്രിയോ സഹോദരിയോ അല്ലാ എന്ന് തെളിയിക്കുന്നു.
ഇന്ത്യയിലെ 22 ഔദോഗിക ഭാഷകളിൽ നിന്ന് ശ്രേഷ്ഠഭാഷാ പദവി ലഭിച്ച അഞ്ചാ(5)മത്തെ ഭാഷയാണ് "'മലയാളം'". ഈ ഭാഷ ബ്രഹ്മിലിപി ,ഗ്രന്ഥലിപി ,വട്ടെഴുത്ത്, കോലെഴുത്ത് തുടങ്ങിയ പരമ്പരാഗത ലിപി രീതിയിൽ പൂർവ്വകാലത്തും നവലോകത്തിൽ മലയാളം സ്വന്തം ലിപിയിലും ഇംഗ്ലീഷ് ലിപികളിലും എഴുതി പോരുന്നു.

മൂലദ്രാവിഡാ ഭഷ എപ്രകാരമാണ് പരിവർത്തനത്തിന് വിദേയമായി മലയാളം ഭാഷയായി മാറിയത് എന്നത് തെളിവ് സഹിതം യുക്തിപരമായി തെളിയിക്കാൻ ഈ സിദ്ധാന്തത്തിലുടെ ശ്രമിക്കുന്നു.

= അഞ്ച് പ്രധാനസിദ്ധാന്തങ്ങൾ =
മലായാള ഭാഷയുടെ ഉല്പത്തിയെ സംബന്ധിക്കുന്ന തർക്കങ്ങളും സിദ്ധാന്തങ്ങളും ഇന്നും അവതരിപ്പിക്കപ്പെട്ടു കൊണ്ടിരിക്കുകയാണ്. ഇവയിൽ അഞ്ച് പ്രധാന സിദ്ധാന്തങ്ങൾ ഇവയാണ്.
ഇവയുടെ ഉള്ളടക്കം ചുരുക്കത്തിൽ ഒന്ന് നോക്കാം.

മലയാളം തമിഴിന്റെ ഒരു ഉപഭാഷാ അഥവാ തമിഴിൽ നിന്നും ജന്മം കൊണ്ട ഭാഷാ എന്നാണ് നീരുപിക്കുന്നത്. തത് പ്രകാരം മലയാളം തമിഴിന്റെ പുത്രിആവുന്നു.
ഇപ്രകാരം ദ്രാവിഡ ഭാഷയായ തമിഴ്പോലെ "ഐ"കാരമോ വൃത്തബന്ധമോ അക്ഷര സാമ്യമോ നിലനിർത്തിയിരിക്കണം. 30 അക്ഷരങ്ങൾ തന്നെ ആയിരിക്കണം മലയാളത്തിലും ദ്രാവിഡ ഭാഷകളായ തെലുങ്ക്,കന്നട,തുളു മുതലായ ഭാഷകൾ എല്ലാം തന്നെ 50ൽ പരം അക്ഷരങ്ങൾ നിലകൊള്ളുന്ന ഒന്നാണ് എന്ന വസ്തുത വിസ്മരിക്കരുത്. എന്തുകൊണ്ട് തമിഴിൽ അതിക അക്ഷരങ്ങൾ നീക്കം ചെയ്ത് ശുദ്ധീകരിച്ചതായിക്കൂടാ, മറ്റ് ദ്രാവിഡ ഭാഷകൾ പോലെ തന്നെ 50 ൽ അധികം അക്ഷരം നിലനിൽക്കുന്ന മലയാളം തമിഴിന്റെ ഉപഭാഷാ വാദത്തിൽ നിന്നും മുക്തമാണ്. അല്ലാത്ത പക്ഷം തെലുഗ്,കന്നട,തുളു ഭാഷകളും തമിഴിന്റെ ഉപഭാഷ മാത്രം ആയിരിക്കണം.

ഈ വാദ പ്രകാരം തെലുഗ് കന്നട ഭാഷകൾ വേർപ്പെട്ടതിന് ശേഷം തമിഴ്മലയാളം എന്ന ഭാഷ നിലനിന്നിരുന്നതായും അതിൽ നിന്നും മലയാളം വികസിച്ചെന്നുമാണ്.ഈ വാദം കൂടുതൽ വിശ്വാസയോഗ്യം ആണ് എങ്കിലും തെലുഗ് കന്നട വേർപെടാനുണ്ടായ കാരണം പറയുന്നുമില്ല, ആ ഭാഷകളുടെ വലിയ സ്വഭാവങ്ങൾ ഇന്ന് മലയാളത്തിലോ തമിഴിലോ ഒരേ പോലെ കാണുന്നുമില്ല എന്ന വസ്തുത പരിശോധിക്കേണ്ടതാണ്.കൂടാതെ "'തമിഴ്മലയാളം'" ഭാഷയുടെ സ്വഭാവം തമിഴി നോടാണോ മലയാളത്തോടാണോ സാമ്യം പുലർത്തിയിരുന്നത് എന്നതിന്റെയും തെളിവുകൾ വിരളമാണ്.മലയാള തമിഴ് ഭാഷകളുടെ സാമ്യത മാത്രം നിലനിർത്തി ഇപ്രകാരമൊരു നിഗമനത്തിൽ എത്തിച്ചേരുന്നത് അപകടമാണ്.

ഈ വാദപ്രകാരം മലയാളം തമിഴ്സംസ്ക്യതത്തിന്റെ കുട്ടി ആയിരിക്കണം.ചെന്തമിഴും സംസ്ക്യതവും കൂടി കലർന്ന് മലയാളം ഉണ്ടായി എന്ന വാദമാണിത്. സംസ്ക്യതവും തമിഴും രണ്ട് ഗോത്രത്തിൽപ്പെട്ടവയും രണ്ട് സ്വഭാവം പ്രകടിപ്പിക്കുന്നവയും ആണ് ഇവ തമ്മിൽ ചേർന്നാൽ മണിപ്രവാളം എന്ന കൃതി ഉണ്ടാവുക മാത്രമെ സംഭവിക്കു മലയാളഭാഷ ഉണ്ടാവില്ല. ഇപ്രകാരം നടക്കുമായിരുന്നെങ്കിൽ ഇന്നത്തെ ചെന്തമിഴിൽ സംസ്കൃതം കലർത്തി ഉപയോഗിക്കുബോൾ മലയാളം ഭാഷയായി അത് മാറണം. കൂടുതൽ വ്യക്തമാക്കി പറഞ്ഞാൽ തുളു, തമിഴ്, തെലുഗ്, കന്നട ഭാഷകളിൽ ഒന്നിലും തന്നെ സംസ്കൃതം കലർന്നുന്നാൽ അത് മലയാളം ആകുന്നില്ല കേവലം ഭാഷാ മണിപ്രവാളങ്ങൾ മാത്രം ആകുന്നു.

ഈ വാദം പ്രകാരം സംസ്‌കൃതം ദേവഭാഷയും എല്ലാഭാഷകളുടേയും മൂലഭാഷയും കൂടി ആവുന്നു. മറ്റ് ലോകഭാഷകളെേ പോലെ സംസ്കൃതത്തിൽ നിന്നും കാലഭേദത്താൽ മലയാളം ഉത്ഭവിച്ചു എന്ന് കരുതണം. ഇത് തെളിയിക്കാനും തക്കതായ തെളിവുകൾ ഇല്ല എന്നത് മാത്രം അല്ല, ദ്രാവിഡ ഭാഷകളിൽ തമിഴ് ഒഴികെ എല്ലാ ഭാഷകളും സംസ്ക്യത ബന്ധം പുലർത്തുന്നവയാണ്.സംസ്ക്യതത്തോട് ഭാഷക്ക് ഉള്ള ബന്ധം മാത്രം കണക്കിലെടുത്ത് ഈ വാദത്തെ പിന്തുണക്കാൻ സാധിക്കില്ല.മാത്രമല്ല പ്രാകൃതം എന്ന ഭാഷ സംസ്കരിച്ച് പ്രാകൃതത്തിൽ നിന്നുമാണ് സംസ്കൃതം രുപം കൊണ്ടത്.ഈ വസ്തുത പ്രകാരം സംസ്കൃതത്തിന്റെ മൂലം പ്രാകൃതമാണ് കുടാതെ ഒരു കാലത്ത് ഇന്ത്യ മൊത്തം വ്യാപരിച്ചുനിന്ന പ്രകൃത അംശമാണ് എല്ലാ ഭാഷകളിലും ഉൾകൊണ്ടിരിക്കുന്നത് അല്ലാതെ സംസ്ക്യത അംശം അല്ല. പിൽകാലത്ത് തത്ത്വ്യക്തിത്തത്തിനായി തമിഴിൽ നിന്നും സംസ്കൃതം പദങ്ങളും വാക്കുകളും പ്രയോഗങ്ങളും നിരസ്സിച്ച് തമിഴ് സംസ്കൃതത്തിൽ നിന്നും ഭ്രഷ്ടനായതാണ് എന്ന വാദം നിലനിൽക്കുന്നതും മറുക്കാനാവില്ല. ഇന്നും തമിഴിൽ നിലകൊള്ളുന്ന സംസ്കൃത വാക്കുകളും തൊൽകാപ്പിയും ഇതിന് തെളിവാണ്. ഈ വാദം ശരിയാണ് എങ്കിൽ തമിഴും സംസ്ക്യത ജന്യമാണ് എന്ന് സമ്മതിക്കേണ്ടിയിരിക്കുന്നു.

ഈ വാദ പ്രകാരം മലയാളം തമിഴിന്റെ ഒരു ഉപശാഖയോ സംസ്ക്യതത്തിന്റെ പുത്രിയോ അല്ല മറിച്ച് പുർവ്വ ദ്രാവിഡകാലം തൊട്ടെ സ്വതന്ത്രമായി നിലകൊണ്ട് വളർന്ന് വന്നപൂർവ്വ ദ്രാവിഡഭാഷയായി കണക്കാക്കപ്പെടുന്നു. ഈ വാദം കൂടുതൽ വിശ്വാസയോഗ്യമാണ്.കൂടാതെ ഇത് തെറ്റാണന്ന് സമർത്ഥിക്കാൻ പോകുന്ന തെളിവുകൾ പ്രാപ്തമായിട്ടുമില്ല.

മുതലായ വാദഗദികൾ എല്ലാം തന്നെ വായിക്കുന്ന ആളുകളെ ചിന്താനുക്തൻ ആക്കാൻ പോകുന്നവയാണ്. ഇവയിലെല്ലാം പാതി സത്യവും പാതി അസത്യവും ഒളിഞ്ഞിരിക്കുന്നു.മലയാള ഭാഷയുടെ ഉല്പത്തിയുടെ വാസ്തവം അംഗീകരിക്കാനും സമ്മതിക്കാനുമുള്ള ഗവേഷകരുടെ വാശിയാണ് ഒരു തരത്തിൽ പറഞ്ഞാൽ സത്യം മറക്കാനുള്ള കാരണം.
ഗവേഷകർ നടത്തിയ നിരവധി അന്വേഷണങ്ങളിലൂടെയും പഠനങ്ങളിലൂടെയുമുള്ള തെളിവുകൾ സുചിപ്പിക്കുന്നത് ഏകദേശം ഒബതാം (9)ശതകത്തോടു കൂടി ആധുനിക മലയാളഭാഷ ഉത്ഭവിച്ചു എന്നത് ഒരു പ്രധാന വസ്തുതയാണ്. വിശദമായ അറിവുകൾക്കും കുടുതൽ തെളിവുകൾക്കും ഈ വാദം മുഴുവനായ് ഗ്രഹിക്കാൻ ശ്രമിക്കുക.

= ഭാഷാ വ്യവസ്ഥകൾ =
മലയാളഭാഷയിൽ സാഹിത്യത്തിൽ മൂന്ന് തരത്തിലുള്ള ഭാഷാ വ്യവസ്ഥകൾ അഥവാ പ്രസ്ഥാനങ്ങൾ നിലനിന്നിരുന്നു എന്നത് ചരിത്രത്തിന്റെ ഏടുകളിൽ നിന്നും ഗദ്യസാഹിത്യത്തിൽ നിന്നും വ്യക്തമാണ്.
↗️സംസ്കൃത ഭാഷാസാഹിത്യങ്ങളും വലിയ തോതിൽ കണ്ടെത്താനായിട്ടുണ്ട്.
തുടങ്ങിയ ഭാഷാപ്രസ്ഥാനങ്ങളും മലയാള ഭാഷയുടെ ഉല്പത്തിയിൽ വളരെ ഏറെ സ്വാധീനം ചെലുത്തപ്പെട്ടു എന്നത് എടുത്തു പറയേണ്ടുന്ന ഒന്നാണ്. ഇവ എന്താണ് എന്ന് ണ് പരിശോധിക്കാം.

പാട്ട് എന്നത് പൂർവ്വകാലത്ത് മലയാളദേശത്ത് നിലനിന്നിരുന്ന ഒരു ഭാഷാ സാഹിത്യ പ്രസ്ഥാനമായിരുന്നു. ഒരു സാഹിത്യഭാഷയായ പാട്ടിന് ലീലതിലകകാരൻ നൽകുന്ന നിർവചനം

എന്നാണ്.ഇതിനാൽ അർത്ഥമാകുന്നത് പാട്ട് എന്നാൽ..
✴️ ദ്രാവിഡ അക്ഷരത്താലും
✴️️ എദുക മോന വൃത്തങ്ങളാലും
✴ വിശേഷിതമായ സാഹിത്യം എന്നതാവണം ഇതിലൂടെ മനസ്സിലാക്കാവുന്നത്. ദ്രവിഡ എന്നതിൽ തമിഴിലെ 30 അക്ഷരവും ദ്വിതീയ അന്തപ്രാസങ്ങളാൽ എഴുതപ്പെട്ടതും ആവണം എന്നതാണ്.ദ്രവിഡ അക്ഷരം എന്ന കുറിക്കുന്നതിലുടെ രണ്ട് കാര്യങ്ങളാണ് മനസ്സിലാക്കാൻ സാധിക്കുന്നത്. ഒന്ന് അക്കാലത്ത് ദ്രവിഡ അക്ഷരങ്ങളിൽ മാത്രമല്ല മറ്റ് പലതര ഭാഷാ ലിപികളിലും എഴുതപ്പെടുന്ന സാഹിത്യങ്ങൾ മലയാളദേശത്ത്(കേരളത്തിൽ) ഉണ്ടായിരുന്നു എന്നതും, രണ്ട് ദ്രവിഡ അക്ഷരങ്ങൾ ഉപയോഗിച്ചുള്ള ഭാഷ അല്ല മലയാള ദേശത്തിൽ നിലനിന്നിരുന്നത് എന്നും. കാരണം ദ്രവിഡ ഭാഷ തന്നെ ആയിരുന്നു സംസാരഭാഷ എങ്കിൽ ഭാഷയെന്നോ, കേരള ഭാഷ എന്നോ, മലനാട് ഭാഷ എന്നോ പരാമർശിച്ചാനെ ഇതിലുടെ തന്നെ പാട്ട് ഭാഷ ഒരു സാഹിത്യ ഭാഷ മാത്രമാണ് എന്ന് മനസ്സിലാക്കാൻ സാധിക്കുന്നതാണ്.

മണിപ്രവാള ഭാഷയും മലയാളദേശത്തിൽ നിലനിന്നിരുന്ന ഒരു സാഹിത്യ ഭാഷ മാത്രമാണ്.ലീലാതിലകകാരൻ നൽകുന്ന നിർവചനം 
എന്നതാണ്. ഇത് പ്രകാരം മലയാള ദേശത്തിലെ ഭാഷയും സംസ്കൃതവും പിരിക്കാനാവാത്ത വിധം ഇഴുകിചേർന്നുവെന്നാണ്. ഇപ്രകാരം ഭാഷയും സംസ്ക്യതവും ഇഴുകിചേർന്ന് ഉണ്ടായതാണ് മലയാളം എന്ന വാദം തെറ്റാണ്.ഇവിടെ സംസ്കൃതവും ഭാഷയും കുടിചേർന്ന് ഉണ്ടായതാണ് മലയാളം എന്നതിന് തെളിവുകൾ ഒരു അവ്യുഹം മാത്രമാണ്.ഇതിലുടെ മലയാളദേശത്ത് ഒരു ഭാഷ നിലനിന്നിരുന്നു എന്നതിനും അത് ചെന്തമിഴല്ല എന്നതിനും തെളിവ് ഉണ്ടാവുന്നു.കൂടാതെ തുളു, തെലുഗ്,കന്നട ദേശങ്ങളിലും മണിപ്രവാളം ഉണ്ടായിരുന്നതായി പറയുന്നു എങ്കിലും തെളിവുകൾ ലഭ്യമായിട്ടില്ല.മലയാളത്തിൽ തേനും പാലും പോലെ ഇഴുകി ചേർന്നതിനാലാണ് സുന്ദരവും മഹത്യവും ആയത് എന്ന് പറയുന്നു. മലയാള ദേശത്ത് പൂർവ്വകാലത്ത് നിലനിന്നിരുന്ന പ്രാകൃത ഭാഷയിൽ സംസ്ക്യത സ്വഭാവം ഉണ്ടായിരുന്നോ ഇല്ലയോ എന്നതിന് തെളിവില്ല. അഥവാ ഇപ്രകാരം ചേർന്നിരുന്നാൽ അത് നമ്പൂതിരി മലയാളംമാത്രമാവുകയെ ചെയ്യു, അല്ലാതെ മറിച്ച് കേരള ഭാഷയായ മലയാളം ആവുക ഇല്ല. മലയാള ദേശഭാഷയിൽ സംസ്കൃതാംശം നിലനിന്നിരുന്നു എന്നതിനുള്ള തെളിവാണ് കന്നട,തുളു, തെലുഗ് മുതലായ മറ്റ് ദ്രാവിഡ ഭാഷകളിലെ സംസ്കൃത അംശം.ഇതിലുടെ മലയാള ദേശഭാഷയിൽ സംസ്കൃതം പ്രത്യേകം ഇഴുകിചേരേണ്ട പ്രാകൃത അംശം സംസ്കൃതത്തിന്റ വരവിന് മുന്നേ തന്നെ മലയാള ദേശ ഭാഷയിൽ നിലനിന്നിരുന്നു എന്നത് വ്യക്തമാണ്. തമിഴിൽ നിലനിൽക്കുന്ന സംസ്കൃതം എന്ന് തോന്നിക്കുന്ന പദങ്ങൾ പ്രാകൃതം മാത്രമാണ് അല്ലാതെ സംസ്കൃതമല്ല.സംസ്കൃത പദങ്ങൾ ചെന്തതമിഴിൽ മാത്രമായി കാണുക്കുവാനുള്ള കാരണം ബി.സി അവസാനത്തോട് കൂടി ദ്രാവിഡ ഭാഷ കാവ്യാത്മകമായി ശുദ്ധീകരിച്ച് പ്രത്യേകമായി ഒരു കാവ്യഭാഷ എന്ന നിലയിൽ ചെന്തമിഴ് പാട്ടു പ്രസ്ഥാനത്തിനുവേണ്ടി ദ്രമിഴകത്തിൽ നിർമ്മിച്ചെടുത്ത ഒന്നാണ് എന്നതാണ് സത്യം.

ഗദ്യ ഭാഷയാണ് ഒരു ഭാഷയുടെ അടിസ്ഥാന ഘടന. മലയാളത്തിന്റെ കണ്ടുകിട്ടിയിട്ടുള്ള ആദ്യത്തെ ഗദ്യ മാതൃക എ.ഡി ഏഴാം നുറ്റാണ്ടിന് കിട്ടിയ വിഴപ്പള്ളി ശാസനമാണ്. ഇതിലെ (ഴ) എന്ന അക്ഷരം മലയാളത്തിന്റെ തനിമ വിളിച്ചോതുന്നു. സാഹിത്യത്തെ പ്രോത്സാഹിപ്പിച്ചിരുന്ന മലയാള ദേശം സംസ്കൃതം, പാട്ട്, മണിപ്രവാളം ഇവയ്ക്ക് പുറമെ പല പദ്യസാഹിത്യങ്ങളും എഴുതപ്പെട്ടെങ്കിലും എ.ഡി 7 ലെ ശാസനമാണ് കണ്ടു കിട്ടിയതിൽ പഴക്കം ചെന്നത്. എന്ന് മുതലാണ് ഗദ്യഭാഷാ രചനകൾ തുടക്കം കുറിക്കപ്പെട്ടത് എന്നതിനെ കുറിച്ച് അതികം തെളിവുകൾ ലഭ്യമല്ല. ഗദ്യഭാഷാ അതെ പടി പകർത്തുക എന്നത് ദു:സ്സഹമായ പ്രക്രിയ ആണ് അതിനാലാവണം മലയാളത്തിന് എഴുത്തിൽ വരാൻ ഇത്രയും നൂറ്റാണ്ടുകൾ കാത്തിരിക്കേണ്ടി വന്നത്. കാവ്യ ഭാഷകളുടെ മധുര്യവും ആകർഷണീയതയും ഉന്നതമായി തോന്നിയതിനാലും ചിലപ്പോൾ ഗദ്യ ഭാഷയെ തഴഞ്ഞ് ഇട്ടിരുന്നതും ആവാം. ആധുനിക കാലത്ത് അണിനിരക്കുന്ന സാഹിത്യങ്ങൾ എല്ലാം തന്നെ ഉയർന്ന നിലവാരം ഉള്ളത് മറ്റ് ലോകഭാഷകളെക്കാൾ മികവുറ്റതും മലയാള ഗദ്യലിപിയാൽ സുദൃഢവുമാണ്.
= ലിപി വ്യവസ്ഥ=
മലയാളം ഭാഷക്ക് തനതായ ഒരു വ്യക്തിത്വം ഉണ്ടാവാൻ ഇടവരാഞ്ഞതിന് കാരണം,ആദികാലം മുതലെ മലയാളം എഴുതി പോന്നിരുന്ന ലിപികൾ വ്യത്യസ്തം ആണ് എന്നതാണ്.ആദി മുതൽ അന്തം വരെ എഴുതി വന്ന മലയാള ലിപി വ്യവസ്ഥ ചുരുക്കത്തിൽ ഒന്ന് നോക്കാം.(വിവിധ ലിപികളിൽ എപ്രകാരമാണ് മലയാളം എഴുതിയിരുന്നത് എന്ന് കാണിക്കാൻ ഒരേ ആശയം ഓരോ ലിപികളിൽ എഴുതി പോരുന്നു).

ആദ്യകാല എഴുത്തുകൾ തുടങ്ങിയത് ഏത് കാലത്താണന്നോ ഏത് ഭാഷയിലാണന്നോ കൂടു്തൽ തെളിവുകൾ ലഭ്യമല്ലാ എങ്കിലും കിട്ടിയ തെളിവുകളുടെ അടിസ്ഥാനത്തിൽ ബ്രഹ്മി ലിപിയിൽ ആയിരുന്നു ഇന്ത്യമൊത്തം ലേഖനങ്ങൾ എഴുതപ്പെട്ടിരുന്നത് ബ്രഹ്മിയിലായിരുന്നു എന്ന കാര്യത്തിൽ സംശയം ഒന്നും തന്നെ ഇല്ല. ഋഗ്വേദം എഴുതപ്പെട്ടിരുന്ന ലിപി ബ്രഹ്മിയാണ്.തമിഴ്നാട് കേരള ആന്ത്ര കന്നട ദേശങ്ങളിൽ നിന്നും ഏറ്റവും പഴക്കം ചെന്ന ലിപി കിട്ടിയിരിക്കുന്നത് ബ്രഹ്മിയുടേത് തന്നെയാണ്. മലയാള ഭാഷയിലെ പഴക്കം ചെന്ന ലിഖിതവും ബ്രഹ്മിയിൽ രേഖ കിട്ടിയിട്ടുണ്ട്. മലയാളം ഭാഷ ബ്രഹ്മി ലിപിയിൽ എഴുതിയാൽ എങ്ങനെ ഉണ്ടാവും എന്ന മാതൃക ചുവടെ കൊടുക്കുന്നു.
മുകിൽ കാണുന്നത് ബ്രഹ്മി ലിപി എഴുത്താണ്.ബ്രഹ്മി ലിപിയിലെ എഴുത്ത് വിക്കി പോലുള്ള താളുകളിൽ കാണുക പ്രയാസമായതിനാൽ ചിത്ര രൂപത്തിൽ ചുവടെ ചേർക്കുന്നു.

ഇപ്രകാരം പൂർവ്വകാലങ്ങളിൽ ക്രിസ്തുവിന് മുമ്പ് രണ്ടാം ശതകംവരെയും മലയാളം ഭാഷ എഴുതി പോന്നിരുന്നു.

ബ്രഹ്മി ലിപിയിൽ നിന്നും രൂപം കൊണ്ടതാണ് വട്ടെഴുത്ത് എന്നു പറയുന്നു.ള്ളി കൊണ്ട് യോഗ്യമായ പ്രതലങ്ങളിൽ കൊത്തുക തുരക്കുക തുടങ്ങിയ രീതിയിലാണ് ഇപ്രകാരം എഴുതിയിരുന്നത്.

വളരെക്കാലം ഇത്തരം രീതിയിൽ മലയാളം എഴുതുകയും പരമ്പരാഗമായി മാറുകയും മലയാളദേശ പരിണാമ വികസനത്തൾക്ക് ഉത് വഴി തെളിച്ചു.വട്ടെഴുത്തിന്റെ പുരോഗമനം മറ്റൊരു സമ്പ്രദായത്തിന് തുടക്കം കുറിച്ചു.
തെക്കൻ ഭാരതത്തിൽ പ്രധാനമായും
കേരളത്തില് നിലനിന്നിരുന്ന ഒരു ലിപി
സമ്പ്രദായമാണ് കോലെഴുത്ത്. വട്ടെഴുത്ത് എന്ന ലിപി സമ്പ്രദായത്തില് നിന്നാണ് ഇത് ഉരുത്തിരിഞ്ഞു വന്നത്. താളിയോലയില് നാരായം അഥവാ കോല് കൊണ്ട് എഴുതിയിരുന്നതില് നിന്നുമാണ് ഇതിന് കോലെഴുത്ത് എന്ന പേര് ലഭിച്ചതെന്ന് കരുതുന്നു. 'ഉ', 'എ', 'ഒ' എന്നീ അക്ഷരങ്ങളെ സൂചിപ്പിക്കുന്ന പ്രതീകങ്ങളുടെ അഭാവമൊഴിച്ചാല്
അടിസ്ഥാനപരമായ മറ്റു വ്യത്യാസങ്ങളൊന്നും
ഇതിന് വട്ടെഴുത്തുമായി ഇല്ലായിരുന്നു. പ്രാദേശിക വകഭേദങ്ങള് ഉണ്ടായിരുന്നു. ബ്രാഹ്മി, ഖരോഷ്ഠി, ഗ്രന്ഥാക്ഷരം, വട്ടെഴുത്ത്, കോലെഴുത്ത് എന്നീ
ലിപിമാലകളെപ്പോലെ കോലെഴുത്തും
ആരംഭിക്കുന്നത് 'അ'യില് നിന്ന് ആണ്.

വരാഹമൂര്ത്തിക്ഷേത്രം, 
കോലെഴുത്തിലുള്ള രേഖകളും ലിഖിതങ്ങളും
ഇപ്പോഴും കാണാനാവുന്നതാണ്.

ഭാഷാ വികസന പാതയുടെ പരീക്ഷണാർത്ഥം ഗ്രന്ഥ ലിപിയും മലയാളം പരീക്ഷിച്ചിരുന്നു.
ഇപ്രകാരം ഗ്രന്ഥ ലിപി എഴുത്ത് മലയാളി കൃതമായി നടത്താൻ ഗ്രന്ഥ ലിപിയും ഉപയോഗിച്ചിരുന്നു.

സംസ്കൃത കാവ്യങ്ങൾ എഴുതാൻ ദ്രാവിഡ ഭാഷയിൽ ഗ്രന്ഥ ലിപി സൃഷ്ടിച്ചു എന്ന് പറയുന്നു. അത് പണ്ഡിതന്മാരുടെ ഒരു വളച്ചൊടിക്കൽ ആ വാനാണ് സാധ്യത. കുടാതെ മലയാള തുല്യമായ ഗ്രന്ഥ ലിപിയിൽ  തമിഴ് എഴുതി എന്നത് കൊണ്ട് അത് മലയാളം ആവുക ഇല്ല.

മലയാള ഭാഷ എഴുതുന്നതിനായി ഗ്രന്ഥ ലിപി ഉപയോഗിച്ചിരിക്കാം. ഒരു കാലത്ത് തമിഴ് എഴുതുന്നതിനും ഉപയോഗിച്ചു എന്നാൽ ചെന്തമിഴ് എഴുതാൻ 30 അക്ഷരങ്ങൾ മാത്രമേ ഉപയോഗിക്കാനാകൂ, 50 അക്ഷരങ്ങൾ ഉപയോഗിച്ചാൽ അത് ചെന്തമിഴിൽ നിന്ന് വ്യതിചലിച്ച് മലയാള സമാനമായ പുർവ്വ തമിഴ് ആകും. ഇത്തരത്തിലുള്ള ഭാഷാ സംസ്കൃതം ആണെന്നുള്ളത് പണ്ഡിതന്മാരുടെ തെറ്റിദ്ധാരണമാണ് മൂല തമിഴിന്റെ സ്വത്വം അത് തന്നെയാണ്. സംസ്കൃതം എഴുതുന്നതിന് അത് ഉപയോഗിച്ചിരുന്നു മറ്റ് ലിഖിതങ്ങൾ നശിപ്പിക്കപ്പെടുകയോ മറവ് ചെയ്യപ്പെടുകയോ ചെയ്തു എന്ന് മാത്രം. 30 അക്ഷരം ഉപയോഗിക്കുക എന്നതാണ് ചെന്തമിഴിന്റെ വ്യവസ്ഥ. ദക്ഷിണ പ്രാകൃതം അഥവാ മൂലദ്രാവിഡം എഴുതുന്നതിനും ബ്രഹ്മ ലിപിയാണ്‌ ഉപയോഗിച്ചിരുന്നത് ദേശം നാടുകളായി ചുരുങ്ങിയപ്പോൾ കാലം, കല, ദേശം ഇവയുടെ പ്രേരണയിൽ ബ്രഹ്മി ലിപി ദക്ഷിണ മേഖലയിൽ പരിണവിച്ച് ഗ്രന്ഥ ലിപിയായി മാറുകയാണ് സംഭവിച്ചത്. കാലക്രമേണ ഇങ്ങനെ പരിണമിച്ചതിനെ സംസ്കൃതം എഴുതുന്നതിനായി രു പപ്പെടുത്തി എന്നുെത് തെറ്റായ കാഴ്ചപ്പാടാണ്. കണ്ട് കിട്ടിയ ഗ്രന്ഥമലയാളത്തിന് ഏഴാം നൂറ്റാണ്ട് മുതലെ ലഭ്യമാണ്. ഗ്രന്ഥ ലിപിയിൽ നിന്ന് പരിണാമ പ്രകാരം ആധുനിക മലയാള ലിപി എന്നതിൽ നിരവധി തെളിവുകൾ ഇന്ന് ലഭ്യമാണ്. കുടാതെ മലയാള ലിപിയുമായുള്ള സാമ്യത ഗ്രന്ഥ ലിപി മലയാള ഭാഷയിൽ നിലനിന്ന ലിപി അനുകരിച്ച് തമിഴിൽ ഗ്രന്ഥം എഴുതാനുള്ള അക്ഷരങ്ങൾ നിർമ്മിച്ചതും അവയ്ക്ക് ഗ്രന്ഥ ലിപി എന്ന പേര് നൽകിയതും ആവാം. മലയാളത്തിൽ മുന്നേ തന്നെ  "ഴ "അടക്കം എല്ലാ അക്ഷരങ്ങളും നിലനിന്നിരുന്നു വാഴപ്പള്ളി ശാസനം ഇതിന് തെളിവാണ്, എന്ന വസ്തുത മുന്നിൽ നിൽക്കെ ഗ്രന്ഥ ഭാഷ  മലയാള അനുകരണ ഭാഷയായി കണക്കാക്കാം.
ബ്രഹ്മി ലിപിയിൽ 50 ഓളം അക്ഷരങ്ങൾ നിലനിന്നിരുന്നതിനാൽ തന്നെ അതിൽ നിന്ന് പരിണാമം കൊണ്ട ഗ്രന്ഥ ലിപിക്ക് 50 അക്ഷരങ്ങൾ തന്നെ സ്വഭാവികമായി ഉണ്ടാവും.ചെന്തമിഴ് കാവ്യഭാഷയായി നിർമ്മിച്ചപ്പോൾ നയപ്രകാരം 30 അക്ഷരങ്ങളായി ചുരുക്കി എന്നതാണ് സത്യം.

ഒരുപാട് നുറ്റാണ്ടുകൾക്കും പതിറ്റാണ്ടുകൾക്കും ശേഷമാണ് മലയാളം ലിപി എഴുത്തച്ഛനിലൂടെ മലയാള ദേശത്തിലേക്ക് കടന്നു വന്നത്. ഈ ലിപിയിലേക്ക് കടന്ന് വരാൻ ഉപയോഗ സൂക്തമായ മൂല ലിപി ബ്രഹ്മിയിൽ തുടങ്ങി വട്ടെഴുത്ത്, കോലെഴുത്ത്, ഗ്രന്ഥാക്ഷരം മുതലായവയിലുടെ സഞ്ചരിച്ചാണ് മലയാളം ലിപിയിൽ എത്തിചേർന്നത്. പുരാതന കാലം മുതലെ ദേശത്തിനൊപ്പം അധികാരത്തിന്റെയും വേർതിരിവ് നിലനിന്നിരുന്ന തമിഴകത്തിൽ ദേശങ്ങൾക്ക് ഇടയിൽ ഇതേതരത്തിലുള്ള മാറ്റങ്ങൾ തന്നെയാണ് സംഭവിച്ചത് എങ്കിലും അവ തികച്ചും വ്യത്യസ്തങ്ങളായ സംസാരഭാഷയ ആയിരുന്നു.
ഇപ്രകാരം ആധുനിക കാലത്ത് മലയാളം എഴുതുന്നതിന് കേരളം മുഴുക്കെ പ്രധാനമായി മലയാളം ലിപിയാണ് ഉപയോഗിക്കുന്നത്.

ലാറ്റിൻ ഭാഷയിൽ നിന്നും വന്ന ഇംഗ്ലീഷ് ഭാഷ ബ്രിട്ടീഷ്,ഇംഗ്ലന്റ് കാരോടുകൂടി ലോകവ്യാപകമായി എത്തിപ്പെട്ടതിനോടൊപ്പം കേരളം മുഴുക്കെ ഉപയോഗിക്കുക ഉണ്ടായി.ആധുനിക ഭാരതത്തിൽ എല്ലാ ജനങ്ങൾക്കും എല്ലാ സംസ്ഥാനങ്ങളിലും വ്യാപകമായി ഒരേ പോലെ സംസാരിക്കുന്ന ഒരേ ഒരു ഭാഷ ഇംഗ്ലീഷ് ആണ്. 26 അക്ഷരങ്ങൾ ഉള്ള ഇംഗ്ലീഷ് ലിപി മലയാളം എഴുതാൻ അപര്യാപ്തം ആണെങ്കിലും ഈ ആംഗലേയ ഭാഷ സാമുഹ്യ മാധ്യമങ്ങളിൽ മലയാളം എഴുതാൻ ഉപയോഗിക്കുന്നു.
ഇപ്രകാരം നവലോകത്തിൽ മലയാളം എഴുത്തിന് ഇംഗ്ലീഷ് ലിപിയും വ്യാപകമായി ഉപയോഗിക്കുന്നു. ഇതിലുടെ തന്നെ മനസ്സിലാക്കാവുന്നതാണ് ഓരോ കാലത്തും സാമൂഹിക സാഹിത്യ പ്രാധാന്യം അർഹിക്കുന്ന ഭാഷകൾ ലിപി രൂപത്തിൽ കേരളത്തിൽ ഉപയോഗിച്ചിരുന്നു എന്നത് ഇതിലൂടെ വ്യക്തമാണ്.

മലയാളം തനത് ലിപിയിൽ സാഹിത്യം എഴുതുന്നതിന് വളരെക്കാലം കാത്തിരിക്കേണ്ടി വന്നു എന്ന വസ്തുത നിലനിർത്തി മലയാളം ഒരു നവഭാഷയോ ഉപഭാഷയോ എന്ന നിലയിൽ ചിന്തിക്കുന്നത് ശുദ്ധമായ മണ്ടത്തരംമാത്രമാണ്. മലയാളത്തിന്റെ ആദ്യകാല ലിപി ബ്രഹ്മി ആയിരുന്നു, കാലാന്തരത്തിൽ ബ്രഹ്മിക്ക് കൈവന്ന പരിണാമം മാത്രമാണ് ലിപി പരിണാമം മാത്രമാണ് മലയാളത്തെ വേറേ ഒരു ഭാഷയായി ചിത്രീകരിക്കാൻ കാരണം. എഴുതുന്ന ലിപിവച്ച് ഒരു ഭാഷയെ വിലയിരുത്താൻ സാധിക്കില്ല, തമിഴ് അക്ഷരത്തിൽ എഴുതിയാൽ അത് തമിഴോ ഇംഗ്ലിഷ് അക്ഷരത്തിൽ എഴുതിയാൽ അത് ഇംഗ്ലീഷോ ആവുക ഇല്ല. ഭാഷയുടെ ലിപിയിൽ അല്ല ഘടനയിലാണ് കണ്ണത്തേണ്ടത്. ഉദാഹരണമായി സിഎറ്റി ക്യാറ്റ് (Cat) എന്ന് എഴുതാം അതുപോലെ പിഓഓസിഎച്ച്എ പൂച്ച (Poocha) എന്നും എഴുതാൻ സാധിക്കും. മലയാളം മറ്റ് ഭാഷകൾ അവയുടെ ഘടനയിലും ലിപി ഉപയോഗിച്ച് മലയാളത്തിന്റെ ഘടനയിലും എഴുതിയിരുന്നു. ഇത്തരം ലിപികളക്കുറിച്ച് പറഞ്ഞതിലുടെ ഉദ്ദേശിക്കുന്നത് പുരാതന കാലം മുതലെ മലയാളം മറ്റ് ഭാഷാ ലിപികളിലും എഴുത്ത് നടത്തിയിരുന്നു എന്നതാണ്. എങ്കിലും മലയാളത്തിന് അന്നേ സ്യന്തമായി ലിപി ഇല്ലായിരുന്നു എന്നതല്ല, മറിച്ച് മലയാളത്തിന്റെ ലിപിയിൽ എഴുതപ്പെട്ട ലേഖനങ്ങൾ നശിപ്പിക്കപ്പെടുകയോ മറവ് ചെയ്യപ്പെടുകയോ കണ്ടുകിട്ടാതിരിക്കുകയോ ആവാം.ഭാഷയുടെ പരിണാമവും ലിപിയുടെ പരിണാമവും എങ്ങനെ സാധ്യമായി എന്നത് ഇനി പറയുന്നതാണ്.

=സിദ്ധാന്തപ്രകാരം=
പൂർവ്വമലയാളം ഭാഷ ആധുനിക ലിപി വ്യവസ്ഥയിലേക്കും വ്യവഹാരരൂപത്തിലേക്കും എപ്രകാരമാണ് പരിക്രമിച്ചത് എന്ന് അറിയണമെങ്കിൽ 25 നൂറ്റാണ്ട് കൾ വരെയ്ക്കു പുറകിലുള്ള ചരിത്രം പരിശോധിക്കേണ്ടിയിരിക്കുന്നു. ഏകദേശം 2500 വർഷങ്ങൾക്ക് മുമ്പ് പുരാതന ഭാരതത്തിൽ മുഴുക്കെയും വ്യാപകമാകും ഉപയോഗിച്ചിരുന്ന ഒരേ ഒരു ഭാഷ പ്രാകൃതം മാത്രമായിരുന്നു. പ്രാകൃത ഭാഷയാണ് എല്ലാ ഭാഷകളുടേയും മൂലഭാഷ. പ്രാകൃത ഭാഷ എഴുതുന്നതിനായി ഭാരതം മുഴുക്കെ ഉപയോഗിച്ചിരുന്ന ലിപി ബ്രഹ്മി ലിപി മാത്രമായിരുന്നു.ചുരുക്കി പറഞ്ഞാൽ ഭാരതത്തിലെ ഭാഷ പ്രാകൃതവും ലിപി ബ്രഹ്മിയും ആയിരുന്നു ഇതാണ് സത്യം. ഇക്കാലത്ത് ഭാരതം ചെറു ചെറു നാട്ട് രാജ്യങ്ങളായി ഭിന്നപ്പെട്ട് കിടന്നിരുന്നു. ഓരോ പ്രദേശവും ഒരോ രാജാക്കന്മാർ പ്രത്യേകമായി ഭരിച്ചിരുന്നു. നാട്ടുരാജ്യങ്ങൾ തമ്മിൽ ക്രമേണ സമ്പത്ത്, അതികാരം, അതിർത്തി ,വിഭവങ്ങൾക്ക് വേണ്ടി യുദ്ധം, സന്ധി, വാദഗതികളും നിലനിന്നതിനാൽ അന്യനാടുകൾ തമ്മിൽ പരസ്പര സമ്പർക്കം കുറഞ്ഞ് വരികയും, കൂടാതെ ചില പ്രത്യേക കാരണങ്ങളാൽ രാജാക്കന്മാരുടെ എണ്ണം കൂടുകയും പ്രദേശങ്ങൾ ഭിന്നിച്ച് ഭരിക്കുക വരെയും ചെയ്യേണ്ടി വന്നു. ഇത്തരത്തിൽ നാട്ട് രാജ്യങ്ങളായി നിലനിന്നിരുന്ന നാട്കളിൽ ഭാഷയ്ക്ക് വലിയ തോതിൽ പരിവർത്തനവും ഭേതങ്ങളും ഉണ്ടായി. പുറംദേശങ്ങളുമായുള്ള വ്യാപാര ബന്ധം, അന്യ നാടുകളുമായുള്ള സമ്പർക്കമില്ലായ്മ , കലാ ആചാരങ്ങൾ ,തൊഴിൽ, കാലാവസ്ഥ,ഭു പ്രകൃതിയുടെ വ്യത്യാസം ഇവയെല്ലാം ഭാഷയുടെ ഈ പരിവർത്തനത്തിന് കാരണമായി. 
അപ്രകാരം ഭാരതത്തിന്റെ ദക്ഷിണമേഖലയിലെ പ്രാകൃതത്തിനും ഉത്തരമേഖലയിലെ പ്രാകൃതത്തിനും ക്രമാതീതമായ ഭേദം ഉളവാകാൻ തുടങ്ങി. ഉത്തരഭാഗത്ത് അന്യദേശക്കാരുടെ കടന്ന് കയറ്റം, യുദ്ധം, വ്യാപാരം, പതു സാമ്രാജ്യങ്ങളുടെ ഉദയം സംസ്കാര പരിവർത്തനം ഇവയിലുടെയാണ് വലിയ മാറ്റങ്ങൾ സംഭവിച്ചത് കാരണം ഉത്തര പ്രാകൃതത്തിൽ സംസ്കൃതീയമായ പരിവർത്തനം രൂക്ഷമായി കൊണ്ടിരുന്ന.ഇതിന് ശേഷമാണ് സംസ്കൃതം പ്രാകൃതത്തിൽ നിന്ന് വേർപെട്ടത് എന്നാൽ ഉത്തരഭാഗത്തെ ഭാഷാവൈവിധ്യം നാട്ട് ദേദത്താൽ സാമ്യം പുലർത്തിയിരുന്നു. നേരേ മറിച്ച് ദക്ഷിണ ഭാഗത്തിൽ പ്രാകൃതത്തിന് വലിയ തോതിൽ മാറ്റം സംഭവിക്കുക ഉണ്ടായില്ല. ഉത്തര പ്രാകൃതത്തിൽ നിന്നും ഭിന്നമായ തെക്കൻ പ്രാകൃതത്തെയാണ് മൂല ദ്രാവിഡം എന്ന് വിളിക്കുന്നത്. മൂല ദ്രാവിഡം പ്രാകൃത ഭാഷയിൽ നിന്നും പ്രാകൃതമലയാളം ആയി മാറി എന്നത് എങ്ങനെ എന്ന് നമുക്ക് നോക്കാം. ഇനി തെക്കൻ പ്രാകൃതത്തെ ആണ് മൂല ദ്രാവിഡം എന്ന വിപക്ഷയിൽ കുറിക്കുന്നത് എന്നത് വിസ്മരിക്കാതിരിക്കുക.പുരാതന ഭാരതത്തിൽ വച്ച് തന്നെ ദക്ഷിണ പ്രാകൃതം ദ്രാവിഡ ഭാഷ എന്നാണ് അറിയപ്പെട്ടു കൊണ്ടെ ഇരുന്നത്. ഉത്തരദേശ പ്രാകൃതത്തിന് സംഭവിച്ച പരിവർത്തനത്താലവും ദേശികമായ ഈ വേർപാട് ഉളവാകാൻ കാരണം.

= പരിവർത്തനം=
2000 വർഷങ്ങൾക്ക്  വളരെ മുന്പേ(B.Cയിൽ വച്ച്) തന്നെ പൂർവ്വദ്രാവിഡഭാഷ (മൂലദ്രാവിഡ ഭാഷ) ശിഥിലമാക്കപ്പെട്ടതിനെ തുടർന്നു രണ്ട്(2)തരം ഭാഷാവകഭേദങ്ങൾ ദ്രാവിഡഭാഷയിൽ ഉത്ഭവിച്ചു എന്നതിൽ ആർക്കും തന്നെ എതിർപ്പില്ല. മൂലദ്രാവിഡം ശിഥിലമാക്കപ്പെട്ടതിന് കാരണം മൂലദ്രാവിഡ ദേശത്തിന്റെ ഉത്തര പ്രദേശങ്ങളിലെ ഭാഷയ്ക്ക് കൈവന്ന വകഭേദമാണ്.ഈ വകഭേദത്തിന് കാരണം ഉത്തര പ്രദേശത്തെ നാടുകൾ ഉത്തര ഭാരതത്തിലെ പ്രാകൃത ഭാഷയോടും സംസ്കൃത ത്തോടും പുലർത്തിയ ബന്ധമാണ്.ഇത് പ്രകാരം ഭക്ഷിണ ഭാരതത്തിലെ മൂല ദ്രാവിഡം രണ്ട് വകഭേദത്തിലേക്ക് നയിക്കപ്പെട്ടു. ഉത്തര ദ്രാവിഡം, ദക്ഷിണ ദ്രാവിഡം എന്നിവ ആയിരുന്നു ഇവ. ഉത്തര ദ്രാവിഡം സംസ്കൃത പ്രകൃതത്തിന്റ ശക്തമായ അധിനിവേശത്താൽ തെലുങ്കിലേക്കും തുടർന്ന് കന്നട ഭാഷയിലേക്കും വഴിവെച്ചു. അതുപോലെ തന്നെ ദക്ഷിണ ദ്രാവിഡമാണ് ആധുനിക തമിഴ്ലേക്കും മലയാളത്തിലേക്കും വഴിതെളിച്ചത്. അനേകം ഭാഷകുടുംബങ്ങളുടേയും നാഥിയായ നിരവധി ഭാഷകൾക്കും ജന്മം നൽകിയ മൂലഭാഷയാണ് ദ്രാവിഡഭാഷ അഥവാ ദക്ഷിണപ്രാകൃതം. 5000യിരത്തിലേറെ വർഷങ്ങളുടെ പഴക്കം സിന്ധുനദി സംസ്കാരവും മറ്റും വിളിച്ചോതുന്നയാണ്. ദ്രാവിഡഭാഷകൾക്ക് ഉണ്ടായ  രൂപ മാറ്റങ്ങളും സിന്ധു നദി തട സംസ്കാരത്തിന്റെ അവസാനവും ദേശങ്ങളിലേക്ക്‌ ഒതുങ്ങി കൂടിയ വകഭേദങ്ങളും അന്യഭാഷസ്വാധീനവും ദ്രാവിഡ ഭാഷയെശിഥിലമാക്കി എന്നത് തന്നെയാണ് എക്കാലവും അനുമാനിക്കുന്നത്. ഇതിനെതുടർന്ന്.ബി.സി കാലത്തിൽ വച്ച് തന്നെ മൂലദ്രാവിഡം ഉത്തരദ്രാവിഡം,ദക്ഷിണദ്രാവിഡം എന്നീ രണ്ട്  സ്ഥാലിക വകഭേദങ്ങൾക്ക് ജന്മം നൽകി എന്നത് നാട്ടുരാജ്യത്തിന്റെ അതിരുകൾക്ക് ഉള്ളിൽ നിന്നു കൊണ്ട് മാത്രമാണ്.

ക്രമേണ ഉത്തരദ്രാവിഡം അന്യഭാഷ സ്വാധീനത്തിലും ദേശഭേദത്താലും രൂപമാറ്റം സംഭവിച്ച് തെലുഗ്, കന്നട എന്നീ  കാവ്യഭാഷകളായി  പരിണമിക്കുകയുണ്ടായി. എങ്കിലും ഭക്ഷിണദ്രാവിഡം മൂലദ്രാവിഡ ഭാഷയുടെ അസ്ഥിത്യത്തിൽ  ഏറെ  നാൾ ഉറച്ചു നിന്നു. ഈ ദക്ഷിണദ്ദേശം പൊതുവേ  തമിഴകം (ഇന്നത്തെ കേരളവും  തമിഴ്നാടും ഉൾകൊള്ളുന്ന പ്രദേശം)എന്ന നാമത്തിൽ  വിശേഷിക്കപ്പെട്ടു.

ദേശ ഭേദങ്ങളാണ്  ദ്രാവിഡത്തെ ഇന്നത്തെ പ്രധാന നാല്  ഭാഷകളാക്കി പരിണമിപ്പിച്ചത്.തെലുഗ് ,തമിഴ് , കന്നട,മലയാളം കൂടാതെ  തുളു ഭാഷകളും ഇത്തരത്തിൽ നിർണായമായ ഒരു  പരിണാമകഥ  വിളിച്ചോതുന്നുണ്ട്.
മൂല ദ്രാവിഡതത്തിൽ നിന്ന് ആദ്യം പിരിഞ്ഞത് തെലുഗ്  തന്നെ  ആവാം. ഇതിന് കാരണങ്ങൾ ഒരുപാടുണ്ട്  തമിഴ് പ്പെയർ ദേശം തമിഴിൽ നിന്ന് ബന്ധം പിരിഞ്ഞദേശം ആണ് ഇത് എന്നതിന് തെളിവുകൾ ലഭിച്ചിട്ടുണ്ട്. ദക്ഷിണ ദ്രാവിഡം പൊതുവേ തമിഴ് പ്രദേശം (തമിഴക ദേശം]] എന്നാണ് അറിയപ്പെടുന്നത് ( ചെന്തമിഴിനെ അഥവാ ആധുനിക തമിഴിനെ മാത്രമായി കുറിക്കുന്ന ഒന്ന് അല്ല തമിഴ് എന്ന നാമം) തമിഴ് എന്ന  വാക്കിന്റെ  അർത്ഥം മധുരം എന്നാണ്  അതുപോലെ തെലുഗ്  എന്ന വാക്കിന്റെ അർത്ഥം  തേനാവുന്നത് എന്നാണ് ബ്രഹ്മി എന്നാൽ അറിവ് മഹിമ മധുരം എന്നും അറിയപ്പെടുന്നു. ദ്രാവിഡ ഭാഷകളിലെ വെച്ച് ശക്തമായ സംസ്ക്യത സ്വാധീനമാവണം തെലുങ്കിനെ  പ്രചാരം  ഉണർത്തി  ഭാരതമൊട്ടാകെ പ്രചാരം നേടിയതും. യാദവ വംശം ,വിജയനഗര സംസ്കാരങ്ങളും കാവ്യ ഭാഷയായി തെലുങ്കിനെ ഉയർത്തിയതിനാൽ തന്നെ  പണ്ഡിതന്മാർ ഇത് വേഗം പ്രചരിപ്പിച്ചു. അതത് ദേശത്തിന്റെ പേരിലാണ് ദ്രാവിഡ ഭാഷകൾ പിന്നീട് ഉള്ള കാലത്ത് അറിയപ്പെട്ടിക്കുന്നത്. അങ്ങനെ തമിഴകത്തെ ഭാഷ തമിഴ് എന്നാണ് അറിയപ്പെട്ടിരുന്നത്.ക്രമേണത്രിലിങ്ഗ ദേശത്തെഭാഷ തെലുഗ് എന്നും അറിയപ്പെട്ടു. കറുത്ത മണ്ണുള്ള നാട് ക്രമേണ കറുനാട് എന്നും  അവിടുത്തെ ഭാഷ കറുനാട് ഭാഷ എന്നും അറിയപ്പെട്ടു.മലയ്ക്ക് അപ്പുറത്തെ നാട്ടിലെ ഭാഷ  മലനാടു ഭാഷ എന്നും  വിശേഷിക്കപ്പെട്ടു. ദേശഭേദത്തിനൊപ്പം  സംസ്കാരവും  കലയും  ഗണ്യമായ പരിണാമങ്ങളിലേക്ക് നയിക്കപ്പെടാൻ കാരണപ്പെട്ടു. അത്തരത്തിൽ തമിഴകവുമായുള്ള ബന്ധം കറുനാട്ടുകാർക്കും ഇല്ലതായതിനെ തുടർന്ന്  തമിഴകത്തെ ദ്രാവിഡ ഭാഷ പരിണാമം ചരിത്ര തലത്തിലേക്ക് ആരംഭം കുറിക്കുന്നു.

കന്നഡ, തെലുഗ്  ഭാഷാവേർതിരിവിന് ശേഷവും  തമിഴകഭാഷ മൂലദ്രാവിഡ ഭാഷയായി തന്നെ നിലനിന്നു. ദ്രാവിഡ ഭാഷയുടെ  എല്ലാ ഗുണങ്ങളെയും  ഇവ  നിലനിർത്തി. തമിഴകം ( കേരളം, തമിഴ്നാട് ) മൂവരശർ അഥവാ  മുവേന്തർ ഭരിക്കുവാൻ ഇടയായിരുന്നു. അകം എന്നാൽ ദേശം/ നാട്  എന്നാണ്  വിവക്ഷിക്കുന്നത്. ചേര, ചോള, പാണ്ഡ്യരാണ് മൂവരശർ.തമിഴകത്തിന്റെ 80 % കാതം ചേരലാലും,56 %കാതം പാണ്ഡ്യരാലും, 44% കാതംചോളരാലും ഭരണം ചെയ്യപ്പെട്ടിരുന്നു.ഇവർക്കിടയിൽ എക്കാലവും അതിർത്തിക്കായി പോരാട്ടം നടന്നിരുന്നു. കൂടാതെ ഇവരുടെ പ്രദേശത്തിന്റെ വിസ്തൃതി യുദ്ധത്തിൽ വിജയിക്കുന്നവരാൽ തീരുമാനിക്കപ്പെട്ടിരുന്നു. ഏറ്റവും കൂടുതൽ ആധിപത്യം പുലർത്തിയ ചേരർ എല്ലാം കൊണ്ടും ദ്രാവിഡ സംസ്കാരത്തെ ആട്ടി ഉറപ്പിച്ചു. ചേരരുടെ നാട് ചേരലം എന്നാണ് അറിയപ്പെട്ടിരുന്നത് ഇത് സംസ്കൃതീഭവിച്ചാണ് കേരളമായി മാറിയത് എന്ന് കരുതുന്നുണ്ടെങ്കിലും അശോകന്റെ ശാസനത്തിൽ വ്യക്തമായി കേരളം എന്ന് തന്നെയാണ് കാണപ്പെടുന്നത്. തമിഴകത്ത് നിലനിന്നിരുന്ന ദ്രാവിഡ ഭാഷയെ പൊതുവേ തമിഴ് എന്നാണ് വിളിച്ചു പോരുന്നത്. ഇത് ഇന്നത്തെ 'തമിഴ് ഭാഷയെഅല്ല എന്നത് ഭൂരിഭാഗം പേർക്കും അറിവുള്ളതല്ല എന്നത് വിഷമ ജനനീയമാണ്, മൂലതമിഴ് ആയ ദ്രാവിഡഭാഷയെയാണ് തമിഴ് എന്ന പദത്താൽ കുറിക്കുന്നത്.

ഏകദേശം  ക്രി.മു. മൂന്നാം(3) ശതകത്തോടു കൂടി സാഹിത്യരചനക്ക് വേണ്ടി  മാധുരികമായ  ഭാഷ  നിർമ്മിക്കേണ്ട ആവശ്യം നിലവിൽ വന്നു. അങ്ങനെ ദ്രാവിഡ ഭാഷയെ  സാഹിത്യഭാഷ ആക്കുന്നതിന് വേണ്ടി  വ്യാകരണ നിയമങ്ങൾക്കും  പരിഷ്കാരങ്ങൾക്കും  വിധേയമാക്കി ബൃഹത്ത് പരിഷ്കാരം നടത്തി ഇത്തരത്തിൽ ചൊവ്വാക്കിയ  ഭാഷ  ചെന്തമിഴ്   എന്ന നാമത്താൽ വിവക്ഷിക്കപ്പെട്ടു.കാവ്യഭാഷ എന്നതിലൂടെ എല്ലാവരെയും ആകർഷിക്കാനും പുളകം കൊള്ളിക്കാനും കഴിവുള്ള മികവുറ്റ ഭാഷത്തക്കുക എന്നതായിരുന്നു.സംസ്കൃത കാവ്യങ്ങൾക്ക് മേലീയസ്ഥാനം കൈവരുത്താൻ ചെന്തമിഴിലൂടെയായി. ചെന്തമിഴിലെ ഏതെങ്കിലും വാചകങ്ങളെ കൂട്ടിഇണക്കി ഗാനമായി പാടുകയാണെങ്കിൽ അത് മികവുറ്റ ഹൃദയോഷ്മളമായ ആകർഷണീയ സംഗീതമായി മാറുന്നത് കാണാമിത് തന്നെയാണ് ചെന്തമിഴ് ദ്രാവിഡ ഭാഷയുടെ കവ്യഭാഷയാണ് എന്നതിന്റെ തെളിവ്. ലീലാതിലകകാരാൻ പാട്ട്ന് നൽക്കുന്ന നിർവചനം തന്നെ ചെന്തമിന്റെ വേർതിരിവിര വ്യത്യാസത്തെ അതിന്റെ അസ്ഥിത്യത്തെ ഉൾകൊള്ളുന്ന ഇതിവൃത്തമാണ്. ചെന്തമിഴ് കേവലം ദ്രാവിഡ ഭാഷയുടെ പരാണാമം  അല്ലായിരുന്നു.മറിച്ച് പണ്ഡിതന്മാരുടെ  ഇഷ്ടാനുസരണം ദ്രാവിഡ സ്വഭാവത്തെ  ഉൾക്കൊള്ളിച്ച് മൂല ദ്രാവിഡത്തിൽ നിന്നും മിനുക്കി എടുത്ത ഒരു കാവ്യ ഭാഷ മാത്രമായിരുന്നു ചെന്തമിഴ് എന്നത് തിരിച്ചറിയേണ്ടതുണ്ട്.

ചെന്തമിഴിന്റെ ഉത്ഭവത്തോടുകൂടി കാവ്യ രചനകളെല്ലാം ഈ ഭാഷയിലേക്ക് ചുരുങ്ങിക്കൂടി. എങ്കിലും ശരിയായ ദ്രാവിഡ ഭാഷയുടെ അസ്തമയം അവിടംകൊണ്ടൊന്നും സംഭവിച്ചില്ല.മൂല ദ്രാവിഡഭാഷ ചെന്തമിഴിന് മുമ്പും ചെന്തമിഴിന് ശേഷവും ദക്ഷിണ ഭാരതത്തിൽ നിലകൊണ്ടു, നിലകൊള്ളുന്നു എന്നതാണ് സത്യം. ദ്രാവിഡ ഭാഷയിൽ നിന്നുള്ള ചെന്തമിഴ് കാവ്യഭാഷയായപ്പോൾ ഒരു വേർപിരിവിന് കാരണമാകുക ആയിരുന്നു. തമിഴകത്ത് കാവ്യഭാഷ, സംസാരഭാഷ എന്നിങ്ങനെ രണ്ട് വേർതിരുവുകൾ ഉടലെടുത്തു. ഇത്തരത്തിൽ സംസാരഭാഷ ദ്രാവിഡത്തിന്റെ അസ്തിത്വത്തിൽ തന്നെ ഉറച്ചു നിന്നു. ഈ സംസാരഭാഷ കൊടുംതമിഴ് എന്ന നാമത്താലും അറിയപ്പെട്ടു തുടങ്ങി.  ഇതിന് തെളിവാണ് ചെന്തമിഴിലെ ' ഐ' കാരശബ്ദം നേരേ മറിച് കൊടും തമിഴിൽ ദ്രാവിഡ 'അ' കാരശബ്ദമാണ് നിലനിന്നിരുന്നത്. കാവ്യ ഭാഷ വിശിഷ്ഠമായി തീർന്നതോടെ തമിഴകം മുഴുവൻ ചെന്തമിഴ് പ്രചാരം പ്രാപിച്ചു. എങ്കിലും കൊടുംതമിഴ് എന്ന സംസാരഭാഷ ചിലദേശങ്ങളിലായി നിലനിൽക്കുകയും ഓരോ ദേശത്തിന് അനുസൃതമായി വകഭേദങ്ങൾ കൊടുംതമിഴിലും പ്രകടമായി. അതായത് ചുരുക്കി പറഞ്ഞാൽ കാവ്യ ഭാഷയായി രൂപം പ്രാപിക്കാത്ത കൊടുംതമിഴ് ഭാഷ എന്നത് മൂലദ്രാവിഡ ഭാഷ തന്നെ ആണ്.

മലനാട്ടിൽ നിലനിന്ന കൊടുംതമിഴ് ബാക്കിയുള്ള ദേശങ്ങളിലെ സംസാരഭാഷയിൽ നിന്നും വ്യത്യസ്തമായി നിലനിന്നു. കാരണം  സഹ്യപർവ്വതനിരകളാലുള്ള  വേർതിരിവ് മൂലം ഈ പ്രദേശത്തെ  സംസാരഭാഷയിൽ  മാറ്റങ്ങൾ  സൃഷ്ടിക്കാൻ  ചെന്തമിഴിനോ  മറ്റ  പ്രദേശങ്ങൾക്കോ  അധികമൊന്നും സാധിച്ചില്ല.തമിഴകത്തിൽ സംസാരത്തിനും കൊടും തമിഴിനെ ഒഴിവാക്കി ചെന്തമിഴിന്റെ ഘടനയിൽ നിന്നുകൊണ്ട് തന്നെ വ്യാപകമായ ഉപയോഗത്തിലേക്ക് കുതിച്ചു. സഹ്യനിരകളാൽ വേർപെട്ട മലനാട്ടിൽ ഇത്തരത്തിലുള്ള ചെന്ത വിഴ് സംസാരം വ്യാപിക്കപ്പെട്ടില്ല. ശക്തമായ രീതിയിൽ വിനിമയം നടന്നിട്ടില്ല എന്നതാണ് ഇതിന് കാരണം. സാഹിത്യ നിർമ്മതിക്ക് വേണ്ടി മാത്രമായിരുന്നു മലയാളദേശത്തിൽ അഥവാ മലനാട്ടിൽ ചെന്തമിഴ് ഉപയോഗിച്ചത്.എന്നാൽ തമിഴ്നാട്ടിലെ ജനങ്ങൾ സംസാരത്തിനും എഴുത്തിനും തുടർച്ചയായി ചെന്തമിഴ് ഉപയോഗിക്കാൻ ആരംഭിച്ചു.ചെന്തമിഴ് പഠിക്കാനും എഴുതാനും വളരെ ലളിതവും സുഗമവുമായിരുന്നു എന്നതാണ് ഇതിന് കാരണം.മറിച്ച് മലയാളദേശത്തിലാവട്ടെ നിലനിന്നിരുന്ന  കൊടുംതമിഴ് (മസൃണമല്ലാത്ത തമിഴ്   എന്നതാണ്  ഇതിന്റെ  അർത്ഥം) അപ്രകാരം തന്നെ  മൂലദ്രാവിഡ ഭാഷയാണ്  മലനാട്ഭാഷ  അഥവാ  മലയാളഭാഷ  എന്ന്  അറിയപ്പെടാൻ തുടങ്ങിയത്. ഇത്തരത്തിലെ മലനാട്ഭാഷ ചെന്തമിഴിന്റെ പുത്രിയോ ചേച്ചിയോ അല്ല എന്നത് ആദ്യം തന്നെ മനസ്സിലാക്കാൻ ശ്രമിക്കുക. മൂലദ്രാവിഡത്തിന്റെ പരിണാമ വികസിതമായ ഒരു കൊടുംതമിഴ് രൂപം ആയിരുന്നു മലനാട് ഭാഷ.ഈ സമയത്ത് സംസ്കൃത കാവ്യങ്ങൾക്ക് മലനാട്ടിൽ പ്രശസ്തി ഏറിവന്നു.തന്മൂലം ഭാഷാ പണ്ഡിതന്മാരെല്ലാം സംസ്ക്യതം പഠിക്കുകയും പ്രചരിപ്പിക്കുകയും ചെയ്തു. ഈ പ്രവണത മലനാട് ഭാഷയിൽ വികാസം സൃഷ്ടിച്ചു. മലനാട്ടിലെ ദ്രാവിഡ ജനങ്ങൾ ചെന്തമിഴിലും സംസ്കൃതത്തിലും കാര്യമായ രചനാതർജ്ജിമകൾ നടത്തി. കാലക്രമേണ മലനാട് ദ്രാവിഡ കൊടുംതമിഴും സംസ്കൃതവും സംസാരഭാഷയിൽ കൂടികലർന്നു. ഇപ്രകാരമുള്ള സാഹിത്യ അധിനിവേശമാണ് മണിപ്രവാളത്തിലേക്കും പാട്ടിലേക്കും കാര്യമായ മുന്നേറ്റങ്ങൾ വാരിക്കൂട്ടിയത്. അതായത് മൂലതമിഴിന് ഒപ്പം സംസ്കൃതവും ചെന്തമിഴോ ഇണങ്ങി ചേർന്നിരിക്കാം. അതിനാൽ ആധുനിക മലയാളത്തെൽ ചെന്തമിഴിന്റെയും ഭാവം നിലനിന്നിരിക്കാം. പക്ഷേ എങ്കിൽ കൂടി കേരളപാണിനി പറയുന്നത് പോലെ ഏഴ്(7) നയങ്ങൾ മൂലം ചെന്തമിഴ് മലയാളമായി മാറിയതല്ല അത് ഒരു തെറ്റിദ്ധാരണമാത്രമാണ്. ഇപ്പോൾ തന്നെ ലോകത്തിലെ ഒരു ഭാഷയുടേയും ലിപി ഉപയോഗിച്ച് സ്പുടമായി മലയാള ഭാഷ എഴുതുവാൻ സാധിക്കുകയില്ല എന്നത് ആണ് സത്യം. മലയാളം സ്പുടമായി എഴുത്ത് സാധ്യമാവണം എങ്കിൽ ആധുനിക ലിപി തന്നെ വേണം. ഇതാണ് മലയാള ഭാഷ ഇന്നലകളിൽ നേരിട്ട വെല്ലുവിളി. ബ്രഹ്മിയിൽ മാത്രമാവണം അല്പമേലും സ്വതന്ത്രമായ എഴുത്ത് സാധ്യമായത്. സംസ്ക്യതവിഭക്തി ഉപയോഗം നടന്നിരിക്കാം എന്നത് മാത്രമാണ് യാഥാർത്ഥ്യം. ബ്രാഹ്മി ലിപിയിൽ എഴുത്ത് നടത്തിയിരുന്ന മലയാളത്തിന് സംസ്കൃതത്തിൽ നിന്നും അക്ഷരവ്യവസ്ഥ സ്വീകരിക്കേണ്ട ആവശ്യമില്ല എന്നതും സ്മരിക്കുക. മലയാള ദേശത്തിന്റെ കാവ്യപാരമ്പര്യം അളക്കാൻ ഭാഷാ ഘടനയോ ലിപിയോ അല്ല, ദേശത്തിലെ മഹത്യകമായ പ്രദേശങളുടെയോ പ്രാദേശിക സംസ്കാര കഥയുടെയോ അടിസ്ഥാനത്തിലാവണം നിരീക്ഷിക്കേണ്ടത്. ഇത്രയും നൂറ്റാണ്ടുകൾക്ക് ശേഷവും മൂലദ്രാവിഡത്തിന്റെ തനിമ മലനാട് ഭാഷ വിട്ടൊഴിഞ്ഞില്ല. അതിനാൽ തന്നെ പ്രധാന അഞ്ച് സിദ്ധാന്തങ്ങൾ പറയുന്ന സംയുകത രൂപിമ സ്വഭാവം മലയാളം നിലനിർത്തുന്നു. മൂല ദ്രാവിഡത്തിന്റെയോ തമിഴിന്റെയോ സംസ്കൃതത്തിന്റെയോ പുത്രി അല്ല മലയാളം എന്നതിന് ഉത്തമ മായ മറ്റൊരു ഉദാഹരണമാണ് തുളു ഭാഷ. 2000 വർഷം പഴക്കമുള്ള തുളു ഭാഷ പ്രോട്ടോ ദ്രാവിഡ പുത്രി ആണ്.മലയാള,കന്നഡ ഭാഷകളുമായുളള ഇതിന്റെ സാദൃശ്യം എടുത്തു പറയേണ്ടതാണ്. തുളു പോലെ തന്നെ കന്നഡയും ദ്രാവിഡ പുത്രി ആണ്. എന്നാൽ ദ്രാവിഡ കാവ്യ ഭാഷ ആയതിനാൽ ചെന്തമിഴ് ദ്രാവിഡ കൊടുംതമിഴ്മലയാളം ചെന്തമിഴിൽ നിന്ന് ഉരിത്തിരിഞ്ഞ ശെന്തമിഴിനോട് വളരെയധികം സാദൃശ്യം പുലർത്തുന്നുണ്ട്. പുത്രികാ സ്വഭാവമാണ് കന്നഡയേയും തുളുവിനെയും ഒന്നിപ്പിക്കുന്നത്. ദ്രാവിഡ ഭാഷയുടെ പരിണാമത്തിലെ അവസാനഘട്ടമായതിനാൽ മലയാളം ഇവയോടെല്ലാം അടുത്ത് നിൽക്കുന്നു. കാരണം മൂലഭാഷാ സ്വഭാവം നിലയുറച്ച ഭാഷ മലയാളം മാത്രമാണ്, അതിനാൽ തന്നെയും എല്ലാ ദ്രാവിഡ ഭാഷകളും മൂല ദ്രാവിഡത്തിൽ നിന്ന് പിരിഞ്ഞ കാലത്തിന്റെ അടിസ്ഥാനത്തിൽ ഭാഷ സാമ്യ വേർതിരിവ് കാണാനാവും (അവസാനം പിരിഞ്ഞ ഭാഷക്കാവാം കുടുതൽ മലയാളം (മൂലദ്രാവിഡ) സാമ്യം നിലനിൽക്കുക ) ദ്രാവിഡഭാഷയുടെ എല്ലാ സ്വഭാവങ്ങളും ഉൾകൊള്ളുന്ന നവീന ഭാഷയും മലയാളം തന്നെയാണ്. ഏത് സാഹചര്യത്തിലും വാഴുന്ന ദ്രാവിഡ ഭാഷ സംസ്കൃതവുമായി പിരിയാനാവാത്ത വിധം ഇണങ്ങി ചേർന്നത് മലയാളം ഭാഷാ ഉയിർപ്പിന് പ്രാധാനകാരണമായി.
മലയാളം പരിണാമത്തിന് ഇരയായ മൂലദ്രാവിഡ ഭാഷ ആണെന്ന് ഇന്ന് പരക്കെ അംഗീകരിക്കുന്നുണ്ട്. ഏത് ഭാഷയിലേക്കും ഇനങ്ങി ചേരുന്ന ദ്രമിഡ പൊതു സ്വഭാവം തന്നെ ഈ വാദഗതിക്ക് ഊന്നൽ നൽകുന്നു.ആധുനിക തമിഴിന് മാത്രം ഇത് കഴിയാതെ പോയത് അത് കാവ്യഭാഷാചെന്തമിഴിൽ നിന്ന് ഉരിത്തിരിഞ്ഞ ിശെന്തമിഴായതിനാലാണ്. മലയാളം ഇന്നും പരിണാമ വിധേയമാണ് ആഗലേയ അന്യഭാഷകളാലും സ്വാധീനവിധേയമായി കൊണ്ടിരിക്കുകയാണ്.

=മലയാളം പിന്തുടരുന്ന ദ്രാവിഡ സ്വഭാവങ്ങൾ =
മലയാളം നിലനിർത്തിയിരിക്കുന്ന അന്ത്യകാര സ്വഭാവം "അ" കാരമാണ്.മറിച്ച് ചെന്തമിഴിൽ "ഐ" കാരമാണ് നിലനിൽക്കുന്നത്. എന്നാൽ മൂല ദ്രാവിഡ ഭാഷയിൽ അകാരമാണം അടിസ്ഥാനമായിരുന്നത്. സ്വഭാവികമായും മലയാളം അകാരം അതേപടി നിലനിർത്തുകയാണുണ്ടായത്. കാവ്യഭാഷയായ ചെന്തമിഴിന് ഐകാരത്തിൽ പ്രാമണ്യം വന്നതിനാലും മലയാളമാണ് ദ്രാവിഡ സ്വഭാവം നിലനിർത്തുന്ന അടിസ്ഥാന ദ്രാവിഡ ഭാഷ എന്ന് തന്നെ അനുമാനിക്കാം.
മഹോദയപുരം ആസ്ഥാനമാക്കിയ ചേര രാജാക്കന്മാരുടേതായി
കേരളത്തില്നിന്നു കണ്ടെടുത്ത ഏറ്റവും പഴയ
ശിലാശാസനം.ശാസനങ്ങളില്
നിന്നു വെളിപ്പെടുന്ന
ആദ്യകുലശേഖരപ്പെരുമാള് ഈ ശാസനത്തിലെ
രാജശേഖരനാണ്. അദ്ദേഹത്തിന്റെ 12-ാം
ഭരണവര്ഷത്തില് (എ.ഡി. 830) എഴുതപ്പെട്ടു.
തിരുവാറ്റുവായ് ക്ഷേത്രത്തിലെ നിത്യബലി
വിലക്കുന്നവര് പെരുമാള്ക്ക് നൂറു ദീനാരം പിഴ
കൊടുക്കണമെന്ന തീരുമാനമാണ്
നന്റുഴൈനാട്ടില്പ്പെട്ട ഈ പ്രദേശത്തെ
അധികാരികള് രാജശേഖരപ്പെരുമാളുടെ
സാന്നിധ്യത്തില് കൈക്കൊള്ളുന്നത്.
നാടുവാഴികള്ക്കുമേല്
പെരുമാളധികാരത്തിന്റെ വ്യക്തമായ സൂചന
ഇതിലുണ്ട്. 'നമശ്ശിവായ' എന്ന്
തുടങ്ങുന്നതിനാലും 'പരമേശ്വരഭട്ടാരകന്' എന്ന്
രാജാവിനെ വിശേഷിപ്പിക്കുന്നതിനാലും
രാജശേഖരന് ശിവഭക്തനായിരുന്നുവെന്ന്
കരുതുന്നു.

എട്ടാം ശതകം മുതല് കേരളത്തിലും തമിഴ്
നാട്ടിലും നിന്ന് ലഭിച്ചിട്ടുള്ള ലിഖിതങ്ങള്
വട്ടെഴുത്തിലുള്ളവയാണ്. എന്നാല് ഇക്കാലത്തും
സംസ്കൃതപദങ്ങള് ഗ്രന്ഥാക്ഷരത്തിലാണ്
എഴുതിയിരുന്നത് എന്ന് പറയപ്പെടുന്നു എങ്കിലും ബ്രഹ്മി ലിപിക്ക് ദക്ഷിണ ഭാരതത്തിൽ എ.ഡി കാലഘട്ടത്തോട് കൂടി വന്ന പരിവർത്തനം ഗ്രന്ഥ അക്ഷരമായി മാറി എന്നതാണ് യാഥാർത്ഥം. പണ്ഡിതന്മാർ സംസ്കൃതം എഴുതുന്നതിനായി ഗ്രന്ഥ ലിപി നിർമ്മിച്ചു എന്ന വാദം തെറ്റാണ്. കാരണം ബി.സിയിൽ വച്ച് തന്നെ ബ്രഹ്മി ലിപി ശിഥിലമാക്കപ്പെട്ടു ബി.സിക്ക് ശേഷം ബ്രഹ്മി ലിപി പ്രചാരം വന്നേയില്ല. ബ്രഹ്മിയിൽ നിന്ന് വികസിച്ചു വന്ന ഗ്രന്ഥ അക്ഷരമാണ് പിന്നിട് ദക്ഷിണ ഭാരതത്തിൽ ഉപയോഗിച്ചിരുന്നത്. സംസ്കൃതം എഴുതുവാനും ഗ്രന്ഥ ലിപി ഉപയോഗിച്ചു എന്നേ ഉള്ളു അല്ലാതെ സംസ്കൃതം എഴുതാനായി നിർമ്മിച്ച ലിപി ഒന്നും അല്ല ഗ്രന്ഥലിപി.
'നമശ്ശിവായ ശ്രീ
രാജരാജാധിരാജ പരമേശ്വര
ഭട്ടാരകരാജശേഖരദേവര്ക്ക്' എന്ന്
ഗ്രന്ഥാക്ഷരത്തിലാണ് വാഴപ്പള്ളിശാസനം
ആരംഭിക്കുന്നത്. 11-ാം ശതകത്തോടെ തമിഴ്
നാട്ടില് തമിഴ് ലിപിക്ക് പ്രചാരം
ലഭിച്ചെങ്കിലും കേരളത്തില് 15-ാം ശതകം
വരെ വട്ടെഴുത്ത് തുടര്ന്നു. ഗ്രന്ഥാക്ഷരത്തിന്
രൂപമാറ്റം വന്ന് കേരളത്തിലത്
'ആര്യലിപി'യായി ഇന്നത്തെ മലയാള ലിപിയായിമാറി എന്ന്മാത്രം.
ഈ ശാസനത്തില് കാണുന്ന 'ദീനാരിയസ്'
നാണയത്തെക്കുറിച്ചുള്ള പ്രസ്താവം,
റോമാസാമ്രാജ്യവുമായി കേരളത്തിനുണ്ടായ
വാണിജ്യബന്ധത്തിന് തെളിവാണ്.

=അവലംബം =













</doc>
<doc id="391950" url="https://ml.wikipedia.org/wiki?curid=391950" title="സൗദി അറേബ്യയിലെ വിദ്യാഭ്യാസം">
സൗദി അറേബ്യയിലെ വിദ്യാഭ്യാസം

സൗദി വിദ്യാഭ്യാസം മതവിദ്യാഭ്യാസത്തിനു പ്രാധാന്യം നൽകുന്നതാണ്. 2016ലെ കണക്കുപ്രകാരം സൗദി അറേബ്യയിലെ പ്രാഥമികവിദ്യാഭ്യാസത്തിൽ മതപഠനത്തിനായി ആഴ്ചയിൽ 9 പീരിഡുകൾ മാറ്റിവച്ചിട്ടുണ്ട്. ഗണിതം, ശാസ്ത്രം (ഭൗതികശാസ്ത്രം, രസതന്ത്രം, ജീവശാസ്ത്രം, ഭൗമശാസ്ത്രം എന്നിവ), സാമൂഹ്യ ശാസ്ത്രം, അറബി ഭാഷ, ഇംഗ്ലിഷ് ഭാഷ, കായികവിദ്യാഭ്യാസം എന്നിവയ്ക്കായി മൊത്തത്തിൽ ശരാശരി 23 പീരീഡുകൾ മാത്രം ആണ് ഒരാഴ്ചയിൽ സൗദി അറേബ്യയിലെ പ്രാഥമിക വിദ്യാലയങ്ങളിൽ മാറ്റിവച്ചിരിക്കുന്നത്. സർവ്വകലാശാലാതലത്തിൽ മൂന്നിൽ രണ്ടു ബിരുദധാരികളും ഇസ്ലാമിക പഠനത്തിലാണു ബിരുദം കരസ്തമാക്കുന്നത്.

എന്നിരുന്നാലും, ഇവിടത്തെ വിദ്യാഭ്യാസസംവിധാനം മെച്ചപ്പെട്ടതല്ല എന്നു വിമർശനമുണ്ട്. വലിയ ബഡ്ജറ്റാണു സൗദി വിദ്യാഭ്യാസത്തിനായി ചെലവിടുന്നതെങ്കിലും, അവിടത്തെ അദ്ധ്യാപനപരിശീലനം കുറഞ്ഞ അദ്ധ്യാപകരും, കുട്ടികളുടെ ഉയർന്ന കൊഴിഞ്ഞുപോക്കിന്റെ നിരക്കും കാലത്തിനനുസ്ർതമായ വിദ്യാഭ്യാസനിലവാരത്തിന്റെ അഭാവവും ശാസ്ത്രീയമായതും സാങ്കേതികമായതുമായ നിലവാരമുള്ള വിദ്യാഭ്യാസത്തിന്റെ അഭാവവവും വിദ്യാഭ്യാസപുരൊഗതിക്കു വിലങ്ങാകുന്നു. ഇതുമൂലം അവിടത്തെ ഭരണകൂടത്തിനു അനേകലക്ഷം വരുന്ന പ്രവാസികളെ ആശ്രയിക്കേണ്ടതായിവരുന്നുണ്ട്. വിദ്യാഭ്യാസത്തിലുള്ള ഈ ദൗർബല്യത്തെ നികത്തുവാൻ വിദേശരാജ്യങ്ങലിലെ സാങ്കേതികവിദഗ്ദ്ധരേയും മറ്റു വിദഗ്ദ്ധരേയും സൗദിയ്ക്ക് ആശ്രയിക്കേണ്ടതായി വരുന്നു.

സൗദി അറേബ്യയിലെ വിദ്യാഭ്യാസ സംവിധാനം നിയന്ത്രിക്കുന്നത് അവിടത്തെ വിദ്യാഭ്യാസമന്ത്രാലയമാണ്. ഉന്നതവിദ്യാഭ്യാസത്തിനും സാങ്കേതികവിദ്യാഭ്യാസത്തിനും തൊഴിൽ വിദ്യാഭ്യാസത്തിനുമായി പ്രത്യേക മന്ത്രാലയങ്ങളുണ്ട്. പ്രതിരോധത്തിന്റെയും വ്യോമയാനത്തിന്റെയും മന്ത്രാലയം, പ്രസിഡൻസി ഓഫ് നാഷണൽ ഗാർഡ്, ആഭ്യന്തരമന്ത്രാലയം എന്നിവ തങ്ങളുടെ കീഴിലുള്ള ഉദ്യോഗസ്ഥരുടെ കുട്ടികളേയും വിദ്യാഭ്യാസമന്ത്രാലയത്തിന്റെ നിർദ്ദേശങ്ങളനുസരിച്ചാണ് എല്ലാ തലത്തിലും വിദ്യാഭ്യാസം ചെയ്യിക്കുന്നത്. 1963ൽ സ്ഥാപിതമായ വിദ്യാഭ്യാസനയത്തിനുള്ള പരമോന്നത കമ്മറ്റി ആണ് സൗദിയിലെ വിദ്യാഭ്യാസപ്രവർത്തനങ്ങളെ നിയന്ത്രിക്കുന്നത്.
ലോകബാങ്കിന്റെ 2004ലെ കണക്കുപ്രകാരം, സൗദിയുടെ ജി ഡി പിയുടെ 6.8 ശതമാനം ആണ് സൗദി ചിലവഴിക്കുന്നത്. സർക്കാർ 27.6 ശതമാനം ആണ് അതിന്റെ ചിലവിനത്തിൽ ചെലവാക്കുന്നത്. 1970ൽ നിന്നും 2000 ആയപ്പോഴേയ്ക്കും തങ്ങളുടെ വിദ്യാഭ്യാസത്തിലുള്ള മുതൽമുടക്ക് മൂന്നിരട്ടിയായി. സാമ്പത്തികവളർച്ചയോ എണ്ണവിലയോ ഈ മാറ്റത്തെ യാതൊരു തരത്തിലും സ്വാധീച്ചിട്ടില്ല.

സൗദി അറേബ്യയിൽ 3 മുതൽ 5 വരെ പ്രായമുള്ള കുട്ടികൾ കിൻഡർഗാർട്ടനിലാണു പോകുന്നത്. എന്നിരുന്നാലും പ്രാഥമികവിദ്യാലയങ്ങളിലെ ആദ്യ ക്ലാസിൽ ചേരാനുള്ള യൊഗ്യതയായോ സർക്കാർ സംവിധാനത്തിന്റെ ഭാഗമായോ കിൻഡർഗാർട്ടനെ കാണുന്നില്ല. ചില സ്വകാര്യ നഴ്സറികൾ സർക്കാർ സഹായത്തോടെ സ്ഥാപിച്ചിട്ടുണ്ട്.
സർക്കർ കണക്കുപ്രകാരം, 100,714 കുട്ടികൾ (51,364 ആൺകുട്ടികളും 49,350 പെൺകുട്ടികളും) 2007ലെ കണക്കുപ്രകാരം പ്രീ പ്രൈമറിയിൽ പഠിക്കുന്നുണ്ടായിരുന്നു. ആകെ 10.8% കുട്ടികൾ പ്രീ പ്രൈമറിയിൽ ഉണ്ട്, അതിൽ, 11.1% ആൺകുട്ടികളും 10.4 ശതമാനം പെൺകുട്ടികളും ആയിരുന്നു.

സൗദി അറേബ്യയിൽ 6 വർഷം നീണ്ടുനിൽക്കുന്ന പ്രാഥമിക വിദ്യാഭ്യാസതലമുണ്ട്. പ്രാഥമികവിദ്യാഭ്യാസത്തിൽ ഒന്നാം ഗ്രേഡിൽ ചേരുന്ന പ്രായം 6 വയസ്സാണ്. എല്ലാ ദേശീയ പ്രാഥമിക സ്കൂളുകളും ഡേ സ്കൂളുകൾ ആണ്. ആൺകുട്ടികളേയും പെൺകുട്ടികളേയും ഒന്നിച്ച് പഠിപ്പിക്കാറില്ല. ഓരോരുത്തർക്കും വ്യത്യസ്ത സ്കൂളുകൾ ഉണ്ട്. ഗ്രേഡ് 6ൽ നടത്തുന്ന പരീക്ഷയിൽ ജയിച്ച് എലിമെന്ററി സർട്ടിഫിക്കേറ്റ്5 നേടിയാൽ മാത്രമേ ഇന്റർമീഡിയെറ്റ് ക്ലാസിലേയ്ക്കു കയറ്റം ലഭിക്കൂ.

2007ലെ സർക്കാർ കണക്കുപ്രകാരം, 2,442,482 കുട്ടികൾ (1,255,117 ആൺകുട്ടികളും 1,187,365 പെൺകുട്ടികളും) ആണ് പ്രാഥമികവിദ്യാലയങ്ങളിൽ പഠിക്കുന്നത്. ആ വർഷത്തെ കണക്കുപ്രകാരം, 217,555 (107,227 പുരുഷന്മാരും 110,328 സ്ത്രീകളും) അദ്ധ്യാപകർ ഈ സ്കൂളുകളിൽ ജോലിചെയ്തുവരുന്നുണ്ട്. 2007ലെ തന്നെ യുനെസ്കോയുടെ കണക്കുപ്രകാരം, 99.9% ആണ് ആൺകുട്ടികളുടെ പ്രാഥമികസ്കൂളിൽചേരുന്നതിനുള്ള ശതമാനം. 96.3% ആണ് ഇതിൽ പെൺകുട്ടികളുടെ ശതമാനം. ആകെ സ്കൂളിൽചേരുന്നത് 98.1 ആയി കണക്കാക്കിയിരിക്കുന്നു.

സൗദി അറേബ്യയിലെ ഇന്റെർമീഡിയറ്റ് വിദ്യാഭ്യാസം മൂന്നു വർഷമേ നീണ്ടുനിൽക്കുന്നുള്ളു.
സർക്കാർ കണക്കുപ്രകാരം, 1,144,548 കുട്ടികൾ (609,300 ആൺകുട്ടികളും 535,248 പെൺകുട്ടികളും) 2007ൽ ചേർന്നിട്ടുണ്ട്. 108,065 (54,034 പുരുഷന്മാരും 54,031 സ്ത്രീകളും)അദ്ധ്യാപകരായിരുന്നു അന്ന് ഇന്റെർമീഡിയേറ്റ് മേഖലയിൽ ജോലിചെയ്തിരുന്നത്. 95.9 ശതമാനമായിരുന്നു 2007ലെ ആകെ കുട്ടികളിൽ ഇന്റെർമീഡിയെറ്റിനു ചേർന്നവരുടെ ശതമാനം.

സർക്കാർ കണക്കനുസരിച്ച്, 1,013,074 കുട്ടികൾ (541,849 ആൺകുട്ടികളും 471,225 പെൺകുട്ടികളും) സെക്കണ്ടറി സ്കൂളിൽ പഠിക്കുന്നുണ്ടായിരുന്നു. 87,823 (41,108 പുരുഷന്മാരും 46,715 സ്ത്രീകളും)അദ്ധ്യാപകരാണ് 2007ൽ സെക്കന്ററി മേഖലയിൽ ജോലിചെയ്തിരുന്നത്.

2007ലെ കണക്കുപ്രകാരം, 91.8% ആണ് ഗ്രോസ് ആയ ചേർന്നവരുടെ കണക്ക്.
സൗദി അറേബ്യയിൽ, മാനവികവിഷയങ്ങൾ, സാമൂഹ്യശാസ്ത്രവിഷയങ്ങൾ, എന്നിവ അടങ്ങിയ ഉന്നതവിദ്യാഭ്യാസം 4 വർഷമാണ് നീണ്ടുനിൽക്കുന്നത്. എന്നാൽ, വൈദ്യശാസ്ത്രം, എഞ്ചിനീയറിങ്, ഫാർമസി കോഴ്സുകൾക്ക് 5 മുതൽ ആറു വർഷം പഠിക്കേണ്ടതുണ്ട്. 1957ൽ സ്ഥാപിക്കപ്പെട്ട കിങ് സൗദ് സർവ്വകലാശാല സൗദി അറേബ്യയിലെ ഉന്നതവിദ്യാഭ്യാസത്തിലെ നാഴികക്കല്ലായി മാറി. പേർഷ്യൻ ഗൾഫിലെ എല്ലാ അറബ് രാജ്യങ്ങളിലേയും എറ്റവുമാദ്യം സ്ഥാപിക്കപ്പെട്ട സർവ്വകലാശാലയാണിത്.

സൗദി അറേബ്യയിൽ 24 സർവ്വകലാശാലകൾ സർക്കാർ മേഖലയിൽ പ്രവർത്തിച്ചുവരുന്നുണ്ട്. വളരെയടുത്തകാലത്താണിവയിൽ പലതും സ്ഥാപിക്കപ്പെട്ടത്. റ്റൈബ സർവ്വകലാശാല, ക്വസ്സിം സർവ്വകലാശാല, തയിഫ് സർവ്വകലാശാല എന്നിവ ഇവയിൽ ചിലതാണ്. ഈ സർവ്വകലാശാലകൾ ബിരുദതലം മുതൽ ഗവേഷണബിരുദതലം വരെയുള്ള ഡിഗ്രികൾ നൽകിവരുന്നു. ചില സർവ്വകലാശാലകൾ വിദൂരവിദ്യാഭ്യാസസൗകര്യം നൽകുന്നുണ്ട്. ഈ സർവ്വകലാശാലകളുടെ കീഴിൽ കോളജുകൾ പഠനകേന്ദ്രങ്ങൾ എന്നിവ പ്രവർത്തിച്ചുവരുന്നു. സ്വകാര്യ കോളജുകളും വനിതകോളജുകളും പ്രത്യെക കോളജുകളും പ്രവർത്തിച്ചുവരുന്നുണ്ട്.

സൗദി അറേബ്യയിലെ 70% വിദ്യാർത്ഥികളും സാമൂഹ്യശാസ്ത്രമോ മാനവികവിഷയങ്ങളോ ആണു പഠിക്കുന്നത്. ജിബൂട്ടി, ഒമാൻ, ഈജിപ്ത്, മൊറോക്കോ എന്നിവിടങ്ങളിലെയും സ്ഥിതി ഇതുതന്നെയാണ്. 

1957ൽ, ജിദ്ദയിൽ പെൺകുട്ടികൾക്കായുള്ള ദാർ-അൽ-ഹനാൻ, നസ്സിഫ് എന്നീ സ്വകാര്യസ്കൂളുകൾ തുടങ്ങി. ഇഫ്ഫാത്ത് എന്ന ഫൈസൽ സൗദിരാജാവിന്റെ ഭാര്യ ആണു ഇത്തരം സ്കൂളുകൾ തുടങ്ങാൻ പ്രജോതനമായത്. അതിനുശേഷം സൗദി ഭരണകൂടം പെൺകുട്ടികൾക്കായി അനേകം സർക്കാർ ഉടമസ്ഥതയിലുള്ള സ്കൂളുകൾ ആരംഭിച്ചു. എന്നാൽ, മതമൗലികവാദികൾ പെൺകുട്ടികൾക്കുള്ള സ്കൂളുകൾ തുടങ്ങുന്നതിനെ എതിർത്തു. 1963ൽ ഫൈസൽ രാജാവിനു ബുറൈദ എന്ന സ്ഥലത്ത് ഒരു പെൺസ്കൂൾ തുടങ്ങിയപ്പോൾ കലാപമുണ്ടാക്കിയ മതമൗലികവാദികളെ നിയന്ത്രിക്കാൻ പട്ടാളത്തെ വിളിക്കേണ്ടിവന്നു. എന്ന സമ്പന്നമായതോടെ സൗദിയിലെ ആൺകുട്ടികൾ വിദേശത്തുപോയി പഠിച്ചു. അവർ തിരികെ വന്നപ്പോൾ അതിൽ പലരും വിദേശ രാജ്യങ്ങളിലെ സ്ത്രീകളെ വിവാഹശെഷം സൗദിയിൽ കൊണ്ടുവന്നു. ഇത് സൗദിയിലെ പെൺകുട്റ്റികളുടെ പിതാക്കന്മാർക്ക് തങ്ങളുടെ പെൺകുട്ടികൾ പഠിക്കേണ്ടതിന്റെ ആവശ്യം ബൊദ്ധ്യപ്പെട്ടു. 1970കളിൽ സൗദിയിലുള്ള ഉന്നതവിദ്യാഭ്യാസ സ്ഥാപനങ്ങളില്വരെ പെൺകുട്ടികൾക്കു പ്രവേശനം അനുവദിക്കാൻ സൗദി സർക്കാർ നിർബന്ധിതമായി. സൗദിയിൽ ഉന്നതവിദ്യാഭ്യാസം നേടി പുറത്തുവരുന്ന ആൺകുട്ടികൾക്കു ചേരുന്ന പഠിപ്പുള്ള വധുക്കൾക്കു വേണ്ടിയായിരുന്നു ഈ മാറ്റത്തിനവരെ പ്രേരിപ്പിച്ചത്.

ഇന്ന് സൗദി അറേബ്യയിലെ 60% സർവ്വകലാശാല വിദ്യാർത്ഥികളും പെൺകുട്ടികളാണ്. . സൗദിയിലെ വിദ്യാഭ്യാസരംഗത്ത് ആണ് സൗദി സ്ത്രീകൾ ജോലിചെയ്യുന്നത്. 2008ൽ ആണ് നിയമപഠനം പൂർത്തിയാക്കിയ ആദ്യ സൗദി പെൺകുട്ടികൾ പുറത്തുവന്നത്. 6 ഒക്ടോബർ 2013ൽ ആദ്യമായി ആദ്യ 4 സ്ത്രീകളായ അഡ്വക്കേറ്റുകൾക്ക് ലൈസൻസ് ലഭിച്ചത്, സൗദി കോടതികളിൽ പ്രാക്ടീസ് ചെയ്യുന്ന വക്കീലന്മാർ ആയി അവർ അംഗീകരിക്കപ്പെട്ടത് അന്നാണ്.

ലോകബാങ്ക് റിപ്പോർട്ട് പ്രകാരം, സൗദിയിലെ ഉന്നതവിദ്യാഭ്യാസത്തിലുള്ള പെൺകുട്ടികളുടെ എണ്ണം ജോർദ്ദാൻ, ലെബനൻ, ടുണീഷ്യ, വെസ്റ്റ് ബാങ്ക്, ഗസ എന്നിവിടങ്ങളിലുള്ള ഉന്നതവിദ്യാഭ്യാസം നേടുന്ന സ്ത്രീകളുടെ എണ്ണത്തേക്കാൾ കൂടുതൽ ആണെന്നു പറയുന്നു.

2007ൽ സൗദിയിലെ സാക്ഷരതാനിരക്ക് വെറും 13.7% മാത്രമായിരുന്നു. 2017ൽ 86.1% ആണ് സാക്ഷരത.

സൗദിക്ക് ആധുനികവിദ്യാഭ്യാസമുള്ള സൗദി പൗരരെ ആവശ്യമുണ്ട്. പക്ഷേ അവിടത്തെ വിദ്യാഭ്യാസസംവിധാനം പഴയ ഓർമ്മപരിശോധാനപോലുള്ള കാലഹരണപ്പെട്ട വിദ്യാഭ്യാസ രീതി പിന്തുടരുന്നു. പുതിയ സംരംഭകത്വമുള്ളതോ മാർക്കറ്റിങ് സ്കില്ലുള്ളതോ ആയ യുവതലമുറയെ വാർത്തെടുക്കാൻ പരിഷ്കരണം ഒട്ടുമില്ലാത്ത വിദ്യാഭ്യാസ സംവിധാനത്തിനാകുന്നില്ല. മതവിദ്യാഭ്യാസത്തിനാണു വിദ്യാഭ്യാസം ഊന്നൽ നൽകുന്നത്."



</doc>
<doc id="391952" url="https://ml.wikipedia.org/wiki?curid=391952" title="മൊസാംബിക്കിലെ വിദ്യാഭ്യാസം">
മൊസാംബിക്കിലെ വിദ്യാഭ്യാസം

മൊസാംബിക്കിലെ വിദ്യാഭ്യാസത്തിനു മൂന്നു ഘട്ടമുണ്ട്: പ്രാഥമികവിദ്യാഭ്യാസം, സെക്കന്ററി വിദ്യാഭ്യാസം, ഉന്നതവിദ്യാഭ്യാസം. 2013 ആയപ്പോഴെയ്ക്കും മ്ജൊസാംബിക്കിൽ 48% സാക്ഷരതയായി. 1962ൽ മപുട്ടോയിൽ സ്ഥാപിതമായ എഡ്വാർഡോ മോണ്ട്ലെയിൻ യൂണിവേഴ്സിറ്റിയാണ് മൊസാംബിക്കിലെ ഏറ്റവും പഴക്കം ചെന്ന സർവ്വകലാശാല. മൊസാംബിക്കിനു ദേശീയമായ ഒരു വിദ്യാഭ്യാസസംവിധാനമുണ്ടെങ്കിലും അന്താരാഷ്ട്രീയമായ അനേകം ഫണ്ടുകൾ കൊണ്ടാൺ അവിടത്തെ വിദ്യാഭ്യാസം മുന്നോട്ടുപോകുന്നത്. യുഎസെയ്ഡ് കണക്കുപ്രകാരം, മൊസാംബിക്കിനു ആവശ്യമായ സ്കൂളുകളൊ അദ്ധ്യാപകരോ ആ രാജ്യത്തിനില്ല. 60% മുതിർന്നവർക്ക് എഴുതാനോ വായിക്കാനൊ അറിയില്ല. അതിൽ വലിയ ഭാഗവും സ്ത്രീകളാണ്.



</doc>
<doc id="391954" url="https://ml.wikipedia.org/wiki?curid=391954" title="സ്വാസിലാന്റിലെ വിദ്യാഭ്യാസം">
സ്വാസിലാന്റിലെ വിദ്യാഭ്യാസം

സ്വാസിലാന്റിലെ വിദ്യാഭ്യാസം പ്രീസ്കൂളിൽ തുടങ്ങുന്നു. സെക്കണ്ടറി ഉന്നതതലവിദ്യാഭ്യാസവും അവിടെയുണ്ട്. ഉന്നതവിദ്യാഭ്യാസരംഗത്ത് സർവ്വകലാശാലകളും കോളജുകളുമാണുള്ളത്. 

പ്രീസ്കൂൾ 5 വയസിനും അതിലും താഴെയുമുള്ള വയസ്സിൽ ആരംഭിക്കും. 



</doc>
<doc id="391956" url="https://ml.wikipedia.org/wiki?curid=391956" title="ബോട്സ്വാനയിലെ വിദ്യാഭ്യാസം">
ബോട്സ്വാനയിലെ വിദ്യാഭ്യാസം

ബോട്സ്വാനയിലെ വിദ്യാഭ്യാസം പൊതുസ്കൂളുകളും സ്വകാര്യസ്കൂളുകളും ഉൾക്കൊള്ളുന്നു. ബോട്സ്വാനയിലെ വിദ്യാഭ്യാസരംഗത്തെ നിയന്ത്രിക്കുന്നത് അവിടത്തെ വിദ്യാഭ്യാസത്തിനും ശേഷിവികസനത്തിനുമുള്ള മന്ത്രാലയമാണ്.



</doc>
<doc id="391958" url="https://ml.wikipedia.org/wiki?curid=391958" title="സാംബിയയിലെ വിദ്യാഭ്യാസം">
സാംബിയയിലെ വിദ്യാഭ്യാസം

അധോതലത്തിലുള്ള സ്കൂൾ വിദ്യാഭ്യാസത്തെ മൂന്നായി തരം തിരിച്ചിരിക്കുന്നു. പ്രാഥമികതലം, ജൂണിയർ സെക്കണ്ടറി അപ്പർ സെക്കണ്ടറി. ഈയടുത്തകാലത്ത് സാംബിയായിലെ വിദ്യാഭ്യാസം പതുക്കെ മെച്ചമായിവരുന്നുണ്ട്. താഴെപ്പറയുന്ന സർവ്വകലാശാലകൾ സാംബിയയിൽ ഉണ്ട്: യൂണിവേഴ്സിറ്റി ഓഫ് സാംബിയ, കോപ്പർബെൽററ് യൂണിവേഴ്സിറ്റി, സാംബിയ ഓപ്പൺ യൂണിവേഴ്സിറ്റി, യൂറോപ്യൻ യൂണിവേഴ്സിറ്റി സാംബിയ, സാംബിയ കാത്തലിക് യൂണിവേഴ്സിറ്റി, കാവെൻഡിഷ് യൂണിവേഴ്സിറ്റി, സാംബിയ അഡ്വെൻറിസ്റ്റ് യൂണിവേഴ്സിറ്റി, നോർത്ത്റൈസ് യൂണിവേഴ്സിറ്റി, യൂണിവേഴ്സിറ്റി ഓഫ് ലുസാക്ക, ലുസാക്ക അപ്പെക്സ് മെഡിക്കൽ യൂണിവേഴ്സിറ്റി, വുഡ്ലാൻറ്സ് യൂണിവേഴ്സിറ്റി കോളജ്, കോപ്പർസ്റ്റൺ യൂണിവേഴ്സിറ്റി കോളജ്, ആഫ്രിക്കൻ യൂണിവേഴ്സിറ്റി, ഇൻഫർമേഷൻ ആൻറ് കമ്യൂണിക്കേഷൻ യൂണിവേഴ്സിറ്റി, മുലുൻഗുഷി യൂണിവേഴ്സിറ്റി.


സാംബിയയിലെ വിദ്യാഭ്യാസ സമ്പ്രദായത്തിനു 3 തലങ്ങളുണ്ട്:



</doc>
<doc id="391971" url="https://ml.wikipedia.org/wiki?curid=391971" title="ഇരവിപുരം തീവണ്ടി നിലയം">
ഇരവിപുരം തീവണ്ടി നിലയം

കേരളത്തിൽ കൊല്ലം ജില്ലയിലെ ഇരവിപുരത്തു സ്ഥിതിചെയ്യുന്ന ഒരു തീവണ്ടിനിലയമാണ് ഇരവിപുരം തീവണ്ടി നിലയം അഥവാ ഇരവിപുരം റെയിൽവേ സ്റ്റേഷൻ (സ്റ്റേഷൻ കോഡ് - IRP). ഈ തീവണ്ടി നിലയം കൊല്ലം - തിരുവനന്തപുരം തീവണ്ടിപ്പാതയിൽ മയ്യനാട് തീവണ്ടിനിലയത്തെയും കൊല്ലം ജംഗ്ഷൻ തീവണ്ടിനിലയത്തെയും തമ്മിൽ ബന്ധിപ്പിക്കുന്ന ഒരു കണ്ണിയായി പ്രവർത്തിക്കുന്നു. ദക്ഷിണ റെയിൽവേക്കു കീഴിലുള്ള തിരുവനന്തപുരം റെയിൽവേ ഡിവിഷനാണ് ഇവിടുത്തെ ഭരണച്ചുമതല നിർവ്വഹിക്കുന്നത്. 'എഫ്' ക്ലാസ്' നിലവാരമുള്ള ഈ തീവണ്ടിനിലയം കൊല്ലം നഗരത്തിൽ നിന്ന് ഏതാണ്ട് 5.3 കിലോമീറ്റർ അകലെയായി സ്ഥിതിചെയ്യുന്നു. 2011-12 കാലഘട്ടത്തിൽ 5,85,813 രൂപയായിരുന്നു നിലയത്തിന്റെ വരുമാനം. ഇന്ത്യൻ റെയിൽവേ ശൃംഖലയിൽ കൊല്ലം, പരവൂർ, വർക്കല, ചിറയിൻകീഴ്, തിരുവനന്തപുരം, നാഗർകോവിൽ, കന്യാകുമാരി, കരുനാഗപ്പള്ളി, കൊട്ടാരക്കര, പുനലൂർ, കായംകുളം, കോട്ടയം, തിരുനെൽവേലി, മധുര എന്നീ നഗരങ്ങളെ തമ്മിൽ ബന്ധിപ്പിക്കുന്ന ഒരു പ്രധാന തീവണ്ടിനിലയമാണ് ഇരവിപുരത്തു സ്ഥിതിചെയ്യുന്നത്.


</doc>
<doc id="391974" url="https://ml.wikipedia.org/wiki?curid=391974" title="ഇരവിപുരം">
ഇരവിപുരം

ഇരവിപുരം കേരളത്തിൽ കൊല്ലം നഗരത്തിനു സമീപസ്ഥമായ സ്ഥലമാണ്. കൊല്ലം സിറ്റി കോർപ്പറേഷന്റെ ആറ് മേഖലകളിലൊന്നാണിത്. കൊല്ലം നഗരത്തിന്റെ മറ്റ് മേഖലകൾ സെൻട്രൽ സോൺ -1, സെൻട്രൽ സോൺ -2, ശക്തികുളങ്ങര, കിളികൊല്ലൂർ, വടക്കേവിള എന്നിവയാണ്.

കൊല്ലം നഗരത്തിൽ നിന്നും ഏകദേശം 8 കിലോമീറ്റർ അകലെയാണ് ഇരവിപുരം നഗരം സ്ഥിതിചെയ്യുന്നത്. മറ്റു സമീപസ്ഥ പട്ടണങ്ങൾ കൊട്ടിയം, മയ്യനാട്, പരവൂർ എന്നിവയാണ്. ഇരവിപുരത്തുനിന്ന് 19 കിലോമീറ്റർ ദൂരെയാണ് പരവൂർ സ്ഥിതിചെയ്യന്നത്. ഇരവിപുരം റെയിൽവേ സ്റ്റേഷനാണ് ഏറ്റവും അടുത്തുള്ള റെയിൽവേ സ്റ്റേഷൻ. കൊല്ലം നഗരത്തിലെ മൂന്ന് റെയിൽവേ സ്റ്റേഷനുകളിൽ ഒന്നാണിത്.

അറബിക്കടലിനുടനീളമായുള്ള ഒരു നീണ്ട തീരപ്രദേശമാണിത്. 





</doc>
<doc id="391976" url="https://ml.wikipedia.org/wiki?curid=391976" title="കിളികൊല്ലൂർ തീവണ്ടി നിലയം">
കിളികൊല്ലൂർ തീവണ്ടി നിലയം

കേരളത്തിൽ കൊല്ലം ജില്ലയിലെ കരിക്കോടിനടുത്ത് കശുവണ്ടി കേന്ദ്രമായ കിളികൊല്ലൂർ നഗരത്തിൽ സ്ഥിതിചെയ്യുന്ന ഒരു തീവണ്ടി നിലയമാണ് കിളികൊല്ലൂർ തീവണ്ടി നിലയം അഥവാ കിളികൊല്ലൂർ റെയിൽവേ സ്റ്റേഷൻ (സ്റ്റേഷൻ കോഡ് - KLQ). ഈ തീവണ്ടിനിലയം കൊല്ലം - ചെങ്കോട്ട തീവണ്ടിപ്പാതയിൽ ചന്ദനത്തോപ്പ് തീവണ്ടിനിലയത്തെ കൊല്ലം ജംഗ്ഷൻ തീവണ്ടിനിലയവുമായി ബന്ധിപ്പിക്കുന്നു. ദക്ഷിണ റെയിൽവേക്കു കീഴിലുള്ള മധുര റെയിൽവേ ഡിവിഷനാണ് ഇവിടുത്തെ ഭരണച്ചുമതല നിർവ്വഹിക്കുന്നത്. കൊല്ലം നഗരത്തോടു ബന്ധപ്പെട്ടു കിടക്കുന്ന മൂന്ന് തീവണ്ടി നിലയങ്ങളിലൊന്നാണ് കിളികൊല്ലൂർ തീവണ്ടിനിലയം. കൊല്ലം ജംഗ്ഷനും ഇരവിപുരവുമാണ് മറ്റുള്ളവ. കൊല്ലത്തു കൂടി കടന്നുപോകുന്ന എല്ലാ തീവണ്ടികൾക്കും കിളികൊല്ലൂരിൽ സ്റ്റോപ്പ് അനുവദിച്ചിട്ടുണ്ട്.


</doc>
<doc id="391982" url="https://ml.wikipedia.org/wiki?curid=391982" title="സിംബാബ്‌വേയിലെ വിദ്യാഭ്യാസം">
സിംബാബ്‌വേയിലെ വിദ്യാഭ്യാസം

സിംബാബ്‌വേയിലെ വിദ്യാഭ്യാസം പ്രാഥമികവിദ്യാഭ്യാസവും സെക്കണ്ടറി വിദ്യാഭ്യാസവും പ്രാഥമികവിദ്യാഭ്യാസത്തിനും സെക്കന്ററി വിദ്യാഭ്യാസത്തിനുമായുള്ളമന്ത്രാലയത്തിന്റെ കീഴിലുംതൃതീയവിദ്യാഭ്യാസവും ഉന്നതവിദ്യാഭ്യാസവും ആ വിദ്യാഭ്യാസം നിയന്ത്രിക്കുന്ന മന്ത്രാലയത്തിന്റെ കീഴിലുമാണ്. രണ്ടു മന്ത്രാലയങ്ങളും സിംബാബ്‌വേയിലെ മന്ത്രിസഭ നിയന്ത്രണത്തിലാണ്. സിംബാബ്‌വേയിലെ വിദ്യാഭ്യാസ സമ്പ്രദായത്തിൽ പ്രാഥമികവും ദ്വിതീയവുമായ വിദ്യാഭ്യാസവും 13 വർഷമാണ് നൽകുന്നത്. ജനുവരി മുതൽ ഡിസംബർ വരെയാണ് ഈ സ്കൂളുകൾ പ്രവർത്തിക്കുന്നത്. 3 ടേമും 40 ആഴ്ചകളുമുള്ള സ്കൂൾ വർഷമാണ് സിംബാബ്‌വേയിലുള്ളത്. ഓരോ ടേമിനിടയിലും ഓരോ മാസം അവുധിയും കുട്ടികൾക്കു അനുവദിച്ചിട്ടുണ്ട്.

1980ൽ പ്രസിഡന്റ് ആയ റോബർട്ട് മുഗാബെ വിദ്യാഭ്യാസത്തെ അടിസ്ഥാന മനുഷ്യാവകാശമായി പ്രഖ്യാപിച്ചു. ഇത് സിംബാബ്‌വേയിലെ പ്രാഥമികവും ദ്വിതീയവുമായ വിദ്യാഭ്യാസം സൗജന്യവും നിർബന്ധിതവുമാക്കിമാറ്റി.  സിംബാബ്‌വേയുടെ ഒരു പ്രധാന മില്ലനിയം ഗോൾ (സഹസ്രാബ്ദ ലക്ഷ്യം) വിദ്യാഭ്യാസം ആ രാജ്യത്തെ എല്ലാ കുട്ടികൾക്കും നൽകി വിദ്യാഭ്യാസം സാർവത്രികമാക്കുക എന്നതായിരുന്നു. പക്ഷേ, 2015ലും ഈ ലക്ഷ്യം നേടാനായിട്ടില്ല. പൊതുജനാരൊഗ്യകുഴപ്പം, സാമ്പത്തികത്തകർച്ച, വിദ്യാഭ്യാസവുമായി ബന്ധപ്പെട്ട ചെലവുകൾ വഹിക്കാനുള്ള ശേഷിയില്ലായ്മ എന്നിവ കാരണം ആണിതു സാധിക്കാനാവാഞ്ഞത്. 2030-ഓടെ എല്ലാവർക്കും സാർവത്രികവും സൗജന്യവുമായ വിദ്യാഭ്യാസം നൽകുവാനുള്ള ഒരു സുസ്ഥിരവികസന പദ്ധതി സിംബാബ്‌വേ പ്രഖ്യാപിച്ചിട്ടുണ്ട്.

സിംബാബ്‌വേ സ്വതന്ത്രമായതു തൊട്ട് ആ രാജ്യം വിദ്യാഭ്യാസത്തിൽ ഇറക്കുന്ന വലിയ നിക്ഷേപം ആ രാജ്യത്തെ ആഫ്രിക്കയിലെ ഏറ്റവും ഉയർന്ന സാക്ഷരതാനിരക്കുള്ള രാജ്യമാക്കി മാറ്റിയിട്ടുണ്ട്. 2017ലെ സാക്ഷരതാനിരക്ക് 92% ആകുന്നു.



</doc>
<doc id="391986" url="https://ml.wikipedia.org/wiki?curid=391986" title="ചന്ദനത്തോപ്പ് തീവണ്ടി നിലയം">
ചന്ദനത്തോപ്പ് തീവണ്ടി നിലയം

കേരളത്തിൽ കൊല്ലം ജില്ലയിലെ ചന്ദനത്തോപ്പിൽ സ്ഥിതിചെയ്യുന്ന ഒരു തീവണ്ടി നിലയമാണ് ചന്ദനത്തോപ്പ് തീവണ്ടി നിലയം അഥവാ ചന്ദനത്തോപ്പ് റെയിൽവേ സ്റ്റേഷൻ (സ്റ്റേഷൻ കോഡ് - CTPE). 'എഫ് ക്ലാസ്' നിലവാരമുള്ള ഈ തീവണ്ടിനിലയം കൊല്ലം - ചെങ്കോട്ട തീവണ്ടിപ്പാതയിൽ കിളികൊല്ലൂർ തീവണ്ടിനിലയത്തെ കുണ്ടറ തീവണ്ടിനിലയവുമായി ബന്ധിപ്പിക്കുന്നു. ദക്ഷിണ റെയിൽവേക്കു കീഴിലുള്ള മധുര റെയിൽവേ ഡിവിഷനാണ് ഇവിടുത്തെ ഭരണച്ചുമതല നിർവ്വഹിക്കുന്നത്. കൊല്ലം ജില്ലയിലെ 25 റെയിൽവേസ്റ്റേഷനുകളിലൊന്നാണ് ചന്ദനത്തോപ്പിൽ സ്ഥിതിചെയ്യുന്നത്. കൊല്ലം - പുനലൂർ - കൊല്ലം, പുനലൂർ - മധുര - പുനലൂർ പാസഞ്ചറുകൾക്ക് ഇവിടെ സ്റ്റോപ്പ് അനുവദിച്ചിട്ടുണ്ട്.

കൊല്ലം ജില്ലയിലെ കശുവണ്ടി വ്യവസായ കേന്ദ്രങ്ങളിലൊന്നാണ് ചന്ദനത്തോപ്പ്. 1989-ലാണ് ഇവിടെ ഒരു തീവണ്ടിനിലയം സ്ഥാപിക്കുന്നത്. ഈ നിലയം കൊല്ലം നഗരത്തിന്റെ അതിർത്തിയോടു ചേർന്ന് സ്ഥിതിചെയ്യുന്നു. മാമ്മൂട്, മേക്കോൺ, കുഴിയം എന്നിവിടങ്ങളിൽ നിന്നുള്ളവരും ചന്ദനത്തോപ്പ് ഗവ. ഐ.ടി.ഐ.യിലെ വിദ്യാർത്ഥികളും യാത്ര ചെയ്യുവാൻ ഈ തീവണ്ടിനിലയത്തെയാണ് ആശ്രയിക്കുന്നത്. ചന്ദനത്തോപ്പ് തീവണ്ടിനിലയത്തിൽ നിന്നും 1.7 കിലോമീറ്റർ അകലെയാണ് കിളികൊല്ലൂർ തീവണ്ടി നിലയം സ്ഥിതിചെയ്യുന്നത്. ഇന്ത്യയിൽ രണ്ടു തീവണ്ടിനിലയങ്ങൾ തമ്മിലുള്ള ഏറ്റവും കുറഞ്ഞ ദൂരമാണിത്.


</doc>
<doc id="391988" url="https://ml.wikipedia.org/wiki?curid=391988" title="വാക്കൂൾ">
വാക്കൂൾ

ഗർഭിണി ആകുന്ന സ്ത്രീകൾക്ക് ചില പ്രത്യേക ആഹാരങ്ങളോട് തോന്നുന്ന താത്പര്യമാണ് വാക്കൂൾ. ഈ പേരിൽ വൈലോപ്പിള്ളി ശ്രീധരമേനോൻ ഒരു കവിത എഴുതിയിട്ടുണ്ട്.


</doc>
<doc id="391989" url="https://ml.wikipedia.org/wiki?curid=391989" title="മലേഷ്യയിലെ വിദ്യാഭ്യാസം">
മലേഷ്യയിലെ വിദ്യാഭ്യാസം

മലേഷ്യയിലെ വിദ്യാഭ്യാസം വിദ്യാഭ്യാസമന്ത്രാലയം (Kementerian Pendidikan) ആണു കൈകാര്യം ചെയ്യുന്നത്. ഫെഡറൽ സർക്കറിനാണ് വിദ്യാഭ്യാസച്ചുമതലയുള്ളതെങ്കിലും പ്രാദേശികസർക്കാറുകൾക്കും വിദ്യാഭ്യാസ മന്ത്രാലയമുണ്ട്. ആ പ്രാദേശികസർക്കാറുകൾ അവരുടെ നിയന്ത്രിതപ്രദേശങ്ങളിലെ വിദ്യാഭ്യാസകാര്യങ്ങളെ നിയന്ത്രിക്കുവാൻ അധികാരമുണ്ട്. 1996ലെ വിദ്യാഭ്യാസനിയമം ആണ് പ്രധാനപ്പെട്ട ഭരണഘടനാനിയമം 

വിദ്യാഭ്യാസ സംവിധാനം പ്രീസ്കൂൾ വിദ്യാഭ്യാസം, പ്രാഥമികവിദ്യാഭ്യാസം, സെക്കണ്ടറി വിദ്യാഭ്യാസം, പോസ്റ്റ് സെക്കണ്ടറി വിദ്യാഭ്യാസം, തൃതീയ വിദ്യാഭ്യാസം എന്നിങ്ങനെ തിരിച്ചിട്ടുണ്ട്. മലേഷ്യയിൽ വിദ്യാഭ്യാസം ഒന്നുകിൽ പൊതുവിദ്യാലയങ്ങളിൽ നിന്നു എല്ലാ മലേഷ്യക്കാർക്കും ലഭ്യമായ സൗജന്യമായ ബഹുഭാഷാവിദ്യാഭ്യാസമോ സ്വകാര്യ സ്കൂളുകളിൽനിന്നും ലഭ്യമായ സ്വകാര്യവിദ്യാഭ്യാസമോ വീടുകളിൽ ഇരുത്തി പടിപ്പിക്കുന്ന ഹോം സ്കൂളിങ്ങോ ആകാം. നിയമപരമായി, പ്രാഥമികവിദ്യാഭ്യാസം സൗജന്യമാണ്. റിപ്പബ്ലിക് ഓഫ് കൊറിയ, ജപ്പാൻ, സിങ്കപ്പൂർ തുടങ്ങിയ ഏഷ്യൻ രാജ്യങ്ങളിലെപോലെ സ്റ്റാൻഡഡൈസ് ചെയ്ത് (മാനകീകരണം നടത്തിയ)മൂല്യനിർണ്ണയന പ്രവർത്തനങ്ങൾ ഇവിടെ പൊതുവേ നടത്തിവരുന്നുണ്ട്. ഇപ്പോൾ, 37 സ്വകാര്യ സർവ്വകലാശാലകളും 20 സർവ്വകലാശാലാ കോളജുകളും 9 വിദേശ സർവ്വകലാശാലാശാഖകളും ചേർന്ന് 414 സ്വകാര്യ കോളജുകൾ പ്രവർത്തിക്കുന്നു.





</doc>
<doc id="391990" url="https://ml.wikipedia.org/wiki?curid=391990" title="തലശ്ശേരിയുടെ നവോത്ഥാന ചരിത്രം">
തലശ്ശേരിയുടെ നവോത്ഥാന ചരിത്രം

ഗവൺമെന്റ് ബ്രണ്ണൻ കോളേജ് അധ്യാപികയായിരുന്ന ഡോ. ബി.പാർവതി എഴുതി കേരള ഭാഷാ ഇൻസ്റ്റിറ്റ്യൂട്ട് 2017-ൽ പ്രസിദ്ധീകരിച്ച പുസ്തകമാണ് തലശ്ശേരിയുടെ നവോത്ഥാന ചരിത്രം 2017 ഓഗസ്റ്റ് മാസത്തിൽ കണ്ണൂരിൽ വച്ചു നടന്ന കേരള ഭാഷാ ഇന്സ്റ്റിറ്റ്യൂട്ട് പുസ്തകോത്സവത്തിനോടനുബന്ധിച്ചാണ് ഈ പുസ്തകത്തിന്റെ പ്രകാശനം നിർവ്വഹിക്കപ്പെട്ടത്.


</doc>
<doc id="391993" url="https://ml.wikipedia.org/wiki?curid=391993" title="ഇക്വഡോറിലെ വിദ്യാഭ്യാസം">
ഇക്വഡോറിലെ വിദ്യാഭ്യാസം

ഇക്വഡോറിയൻ വിദ്യാഭ്യാസം ഇക്വഡോർ സർക്കാറിന്റെ ഭരണഘടനയനുസരിച്ച് പ്രവർത്തിക്കുന്നു. അതനുസരിച്ച്, എല്ലാ കുട്ടികളും അടിസ്ഥാനപരമായ കഴിവ് ആർജ്ജിക്കുന്നതുവരെ സ്കൂളിൽ പോകണം എന്നു നിഷ്കർഷിച്ചിരിക്കുന്നു. 9 വർഷമാണ് ഇത്തരത്തിൽ അടിസ്ഥാനവിദ്യാഭ്യാസത്തിനായി കുട്ടികൾക്കു ലഭിക്കുന്നത്. 

2006 മുതൽ ജി ഡി പിയുടെ വലിയ ഒരു ഭാഗം പൊതുവിദ്യാഭ്യാസത്തിനായി ഇക്വഡോർ ചിലവിട്ടുവരുന്നുണ്ട്. 

1996 ൽ 96.9 % ആണ് പ്രാഥമിക തലത്തിലെ സ്കൂളിൽ ചേരുന്നതിന്റെ നിരക്ക്. 71.8% കുട്ടികൾ അഞ്ചാം ഗ്രേഡ് വരെ സ്കൂളിൽ തങ്ങുന്നു. 

2008ലെ ഭരണഘടനാഭേദഗതിയനുസരിച്ച്, പൊതുസർവ്വകലാശാലകളിൽ ട്യൂഷൻ നിരോധിച്ചിട്ടുണ്ട്. 2012 മുതൽ രാജ്യത്തിന്റെ 29 സർവ്വകലാശാലകളിൽ ഒരു യോഗ്യതാപരീക്ഷ നടത്തി വേണം അർഹരായ കുട്ടികൾക്ക് പ്രവേശനം നൽകാൻ.



</doc>
<doc id="391995" url="https://ml.wikipedia.org/wiki?curid=391995" title="ഹൈത്തിയിലെ വിദ്യാഭ്യാസം">
ഹൈത്തിയിലെ വിദ്യാഭ്യാസം

പടിഞ്ഞാറൻ അർദ്ധഗോളത്തിലെ ഏറ്റവും കുറഞ്ഞ വിദ്യാഭ്യാസപ്രവർത്തനമാണു ഹൈത്തിയിൽ നടക്കുന്നത്. ലാറ്റിൻ അമേരിക്കയിൽ പൊതുവേ, 90% ത്തിൽക്കൂടുതൽ സാക്ഷരതാനിരക്കുള്ളപ്പോൾ, ഹൈത്തിയിൽ ഏതാണ്ട് 61% (64.3% ആൺകുട്ടികൾക്കു 57.3% പെൺകുട്ടികൾക്കും) സാക്ഷരതയേ ഉള്ളു. ഈ രാജ്യം വിദ്യാഭ്യാസകാര്യത്തിൽ വളരെ പിന്നിലാണ്. വിദ്യാഭ്യാസത്തിൽ ചെലവഴിക്കാൻ വേണ്ട പണമോ ആവശ്യമായ യോഗ്യതയുള്ള അദ്ധ്യാപകരൊ ഇവിടെയില്ല. ഗ്രാമീണജനങ്ങൾ നഗരപ്രദേശത്തെ ജനങ്ങളേക്കാൾ സാക്ഷരതയിൽ പിന്നിലാണ്. 2010ലെ ഹൈത്തി ഭൂകമ്പം ആ രാജ്യത്തിന്റെ നട്ടെല്ലൊടിച്ചു. ഇതുമൂലം, പൊതുവിദ്യാഭ്യാസത്തിൽ ഹൈത്തി വീണ്ടും പിന്നിലാകാനിടയാക്കി. കുട്ടികൾ അനേകം, സ്കൂൾ ഉപെക്ഷിച്ച് അഭയാർത്ഥികൾ ആവേണ്ടി വന്നു. അവർക്കു തങ്ങളുടെ സ്വതം വീട് നഷ്ടപ്പെടുകയും 50-90% പേർക്ക് സ്ഥലം മാറിപ്പോകേണ്ടതായ സാഹചര്യമുണ്ടാവുകയുമുണ്ടായി. ഇതവരുടെ പഠനത്തെ ബാധിച്ചു. 

അന്താരാഷ്ട്രസ്വകാര്യസ്കൂളുകളും ചർച്ച് സ്കൂളുകളും ബാണ് 90% കുട്ടികളുടെയും ആശ്രയം. 15,200 പ്രാഥമികസ്കൂളുകൾ ആണ് ഹൈത്തിയിലുള്ളത്. അവയിൽ ഭൂരിഭാഗവും പൊതുസ്കൂളുകളല്ല. അവ ഒന്നുകിൽ പ്രത്യെക സമുദായമോ മതസംഘടനകളോ നടത്തുന്നു. ഇത്തരം സ്കൂളുകളിലാണ് 90% കുട്ടികളും പോകുന്നത്. സ്കൂളിൽ ചെരുന്ന കുട്റ്റികളുടെ എണ്ണം 88% ആണ്. 



</doc>
<doc id="391996" url="https://ml.wikipedia.org/wiki?curid=391996" title="ടാൻസാനിയയിലെ വിദ്യാഭ്യാസം">
ടാൻസാനിയയിലെ വിദ്യാഭ്യാസം

ടാൻസാനിയായിലെ വിദ്യാഭ്യാസം പൊതുസ്വകാര്യ ഉടമസ്ഥതയിലുള്ളതാണ്. താഴെപ്പറയുന്നതാണ് പൊതുവായ ഘടന: 

പ്രാഥമികസ്കൂളുകളിൽ ട്യൂഷൻ നിരോധിച്ചു.



</doc>
<doc id="392003" url="https://ml.wikipedia.org/wiki?curid=392003" title="പെരിനാട് തീവണ്ടി നിലയം">
പെരിനാട് തീവണ്ടി നിലയം

കേരളത്തിൽ കൊല്ലം ജില്ലയിൽ സ്ഥിതിചെയ്യുന്ന ഒരു തീവണ്ടി നിലയമാണ് പെരിനാട് തീവണ്ടി നിലയം അഥവാ പെരിനാട് റെയിൽവേ സ്റ്റേഷൻ (സ്റ്റേഷൻ കോഡ് - PRND). 'ഇ-ക്ലാസ്' നിലവാരമുള്ള ഈ തീവണ്ടിനിലയം കൊല്ലം - കായംകുളം തീവണ്ടിപ്പാതയിൽ കൊല്ലം ജംഗ്ഷൻ തീവണ്ടിനിലയത്തെ മൺറോ തുരുത്ത് തീവണ്ടി നിലയവുമായി ബന്ധിപ്പിക്കുന്നു. ദക്ഷിണ റെയിൽവേക്കു കീഴിലുള്ള തിരുവനന്തപുരം റെയിൽവേ ഡിവിഷനാണ് ഇവിടുത്തെ ഭരണച്ചുമതല നിർവ്വഹിക്കുന്നത്. കൊല്ലം ടെക്നോപാർക്ക്, ഇൻസ്റ്റിറ്റ്യൂട്ട് ഓഫ് ഫാഷൻ ടെക്നോളജീസ്, കേരള എന്നിവയോട് ഏറ്റവും അടുത്ത് സ്ഥിതിചെയ്യുന്ന തീവണ്ടിനിലയമാണിത്. ഇന്ത്യൻ റെയിൽവേ ശൃംഖലയിൽ കൊല്ലം, തിരുവനന്തപുരം, കൊച്ചി, തൃശ്ശൂർ, കോട്ടയം എന്നീ നഗരങ്ങളെ ബന്ധിപ്പിക്കുന്ന ഒരു പ്രധാന തീവണ്ടിനിലയമാണ് പെരിനാടു സ്ഥിതിചെയ്യുന്നത്.


</doc>
<doc id="392006" url="https://ml.wikipedia.org/wiki?curid=392006" title="നമീബിയയിലെ വിദ്യാഭ്യാസം">
നമീബിയയിലെ വിദ്യാഭ്യാസം

നമീബിയയിലെ വിദ്യാഭ്യാസം 10 വർഷത്തേയ്ക്ക് 6 വയസുമുതൽ 16 വയസുവരെ നിർബന്ധിതമാണ്. നമീബിയയിൽ ഏതാണ്ട് 1500 സ്കൂളുകൾ ഉണ്ട്. അവയിൽ എതാണ്ട്, 100 സ്കൂളുകൾ സ്വകാര്യവിദ്യാലയങ്ങൾ ആണ്. ഭരണഘടനയനുസരിച്ച് വിദ്യാഭാസം സൗജന്യമാണെങ്കിലും കുടുംബങ്ങൾക്ക് യൂണിഫോമിനും പഠനൊപകരണങ്ങൾക്കും പുസ്തകങ്ങൾക്കും താമസസൗകര്യത്തിനും സ്കൂളിന്റെ വികസനത്തിനും പണം നൽകേണ്ടതുണ്ട്. 

നമീബിയയുടെ സ്വാതന്ത്ര്യത്തിനു മുമ്പ് അവിടെ ഭരിച്ചിരുന്ന സർക്കാർ വർണ്ണവിവേചനത്തെ അനുകൂലിച്ചിരുന്നതിനാൽ ആ നയം പിന്തുടരുന്ന കാര്യങ്ങളാണു വിദ്യാഭ്യാാസരംഗത്തു നടപ്പിലാക്കിയിരുന്നത്. അതിനാൽ സാമൂഹയമായതും സാമ്പത്തിക്ലമായതുമായ വികസനം മുരടിക്കുകയാണുണ്ടായത്. അതിനാൽ രാജ്യം വംശീയമായ വിഭജനം നേരിട്ടു. രാജ്യസമ്പത്തിന്റെ വിതരണവും അതുവഴി വിദ്യാഭ്യാസ വികസനവും തകർന്നു.

സ്വാതന്ത്ര്യത്തിനുശേഷം വന്ന പുതിയ സർക്കാർ വിദ്യാഭ്യാസ ഭരണത്തിനായി ഒരു പൊതു സംവിധാനം ഏർപ്പെടുത്തി. ഇപ്പോൾ, നമീബിയ അതിന്റെ ബജറ്റിന്റെ 20% ആണ് വിദ്യാഭ്യാസത്തിനായി ചിലവിടുന്നത്. ഇത് നമീബിയയുടെ ജി ഡി പിയുടെ 6 മുതൽ 7 ശതമാനം വരും. ഇത്തരത്തിൽ ഇത്രവലിയ തുക വിദ്യാഭ്യാസത്തിനായി ചിലവിടുന്ന ലോകത്തെ 3-4 രാജ്യങ്ങളിലൊന്നാണ് നമിബിയ. നമീബിയ ക്വാളിഫിക്കേഷൻസ് അതോറിറ്റിയാണ് വിദ്യാഭ്യാസ സ്ഥാപനങ്ങൾക്ക് അക്രഡിറ്റേഷൻ നൽകുന്നത്. ഈ സ്ഥാപനം യോഗ്യതാനിർണ്ണയം നടത്തുന്നു. അതുവഴി നമീബിയയിൽ പഠിക്കുന്ന വിദ്യാർത്ഥികൾക്കും വിദേശത്തു പഠിച്ചു തിരിച്ചുവന്ന വിദ്യാർത്ഥികൾക്കും അവരുടെ യോഗ്യതകൾ പരിശോധിച്ച് അംഗീകാരം നൽകുന്നു.

നമീബിയയിലെ എല്ലാ സർക്കാർ സ്കൂളുകളിലെയും പ്രാഥമികവിദ്യാഭ്യാസം 2013 മുതൽ സൗജന്യമാണ്, 2016 മുതൽ സെക്കണ്ടറി വിദ്യാഭ്യാസവും സൗജന്യമാക്കിയിട്ടുണ്ട്. തൃതീയ വിദ്യാഭ്യാസത്തിനു ഫീസുണ്ട്. കുട്ടികളെ ഉപദ്രവകരമായ രീതിയിൽ ശിക്ഷിക്കുന്നത് കുറ്റകരമാണ്.

1997ൽ പ്രാഥമിക വിദ്യാലയങ്ങളിൽ ഏതാണ്ട് മുഴുവൻ കുട്ടികളും ചേർന്നു. ബാലവേലക്കാരായ6 മുതൽ 16 വയസുവരെയുള്ള കുട്ടികളിൽ 80% കുട്ടികളും അവർ വേല ചെയ്തുകൊണ്ടിരിക്കുമ്പോൾ തന്നെ സ്കൂളുകളിൽ ചേർന്ന് പഠിച്ചുകൊണ്ടിരിക്കുന്നു. 1998ലെ കണക്കുപ്രകാരം, 400,325 കുട്ടികൽ പ്രാഥമിക സ്കൂളുകളിൽ പഠിച്ചിരുന്നു. 115,237 കുട്ടികളായിരുന്നു സെക്കണ്ടറി സ്കൂളുകളിൽ പഠിച്ചിരുന്നത്. 32.1 ആണ് നമീബിയയിലെ അദ്ധ്യാപക-വിദ്യാർത്ഥി അനുപാതം. വിദ്യാഭ്യാസത്തിനായി ജി ഡി പിയുടെ 8% ചിലവഴിക്കുന്ന രാജ്യമാണ് നമീബിയ.

2011ൽ നമിബിയയിലെ വിദ്യാഭ്യാസമെഖലയിൽ ഏതാണ്ട് 600,000 കുട്ടികളാണുണ്ടായിരുന്നത്. അതിൽ, 174,000 പേരാണ് സീനിയർ സെക്കണ്ടറി സ്കൂളുകളിൽ പഠിക്കുന്നത്. 10,000ൽത്താഴെ കുട്ടികളേ പ്രീ-പ്രൈമറിയിൽ പോകുന്നുള്ളു. അദ്ധ്യാപകരാകട്ടെ ആവശ്യത്തിനു വിദ്യാഭ്യാസമില്ലാത്തവരാണ് ഇവിടെയുള്ളത്. അവർക്ക് പ്രത്യേക ട്രൈനിങ് ഒന്നും ലഭിക്കുന്നില്ല. സ്കൂളുകൾ പ്രതീക്ഷയിൽനിന്നും വളഎത്താണ നിലവാരമാണു കാണിക്കുന്നത്. അതിനാൽ, കൊഴിഞ്ഞുപോക്കിന്റെ അളവ് കൂടുതലാണ്. വെറും 12% ത്തിൽ താഴെ കുട്ടികളേ ഉന്നത വിദ്യാഭ്യാസത്തിനു പോകുന്നുള്ളു. ആവ്ശ്യമായ തൊഴിൽ പരിശീലനസ്കൂളുകളോ സാങ്കേതിക സ്ഥാപനങ്ങളോ സർവ്വകലാശാലകളോ ഈ രാജ്യത്ത് ഇല്ലാത്തതാണ് കാരണം.


</doc>
<doc id="392008" url="https://ml.wikipedia.org/wiki?curid=392008" title="ഉഗാണ്ടയിലെ വിദ്യാഭ്യാസം">
ഉഗാണ്ടയിലെ വിദ്യാഭ്യാസം

ഉഗാണ്ടയിലെ വിദ്യാഭ്യാസം 3 ഘട്ടങ്ങൾ അടങ്ങിയതാണ്. 7 വർഷം നീണ്ട പ്രാഥമികവിദ്യാഭ്യാസം, 6 വർഷമുള്ള സെക്കണ്ടറി വിദ്യാഭ്യാസം, (ഇത് 4 വർഷമുള്ള ലോവർ സെക്കണ്ടറിയും 2 വർഷമുള്ള അപ്പർ സെക്കണ്ടറിയുമായി ഇതിനെ വിഭജിച്ചിട്ടുണ്ട്) 1960കൾ തുടങ്ങിയാണ് ഇന്നത്തെ സംവിധാനം നിലനിന്നുവരുന്നത്.

1999ൽ 60 ലക്ഷം കുട്ടികൾക്കാണ് ഉഗാണ്ടയിൽ പ്രാഥമിക വിദ്യാഭ്യാസം ലഭിച്ചത്. 1986ൽ ഇത് 20 ലക്ഷം മാത്രമായിരുന്നു. 1997ൽ ഒരു കുടുംബത്തിലെ 4 കുട്ടികൾക്കു വീതം സൗജന്യവിദ്യാഭ്യാസം നൽകുമെന്ന നയം നടപ്പിലായപ്പോഴാണ് സ്കൂളിൽ ചേരുന്ന കുട്ടികളുടെ എണ്ണം കൂടിയത്. എന്നാൽ പ്രാഥമികസ്കൂൾ കഴിഞ്ഞ ചിലർക്കു മാത്രമേ സെക്കണ്ടറി പഠനം സാദ്ധ്യമായുള്ളു. 









</doc>
<doc id="392013" url="https://ml.wikipedia.org/wiki?curid=392013" title="വിശ്വാസത്തിന്റെ കാണാപ്പുറങ്ങൾ">
വിശ്വാസത്തിന്റെ കാണാപ്പുറങ്ങൾ

കെ.ബാലകൃഷ്ണ കുറുപ്പ് രചിച്ച് മാതൃഭൂമി പബ്ലിഷിംഗ് കമ്പനി 15 മേയ് 1998 ൽ പ്രസിദ്ധികരിച്ച പുസ്തകമാണ് "വിശ്വാസത്തിന്റെ കാണാപ്പുറങ്ങൾ"

വേദകാലഘട്ടം മുതൽ ഭക്തിപ്രസ്ഥാനം ​വരെയുള്ള ചരിത്രത്തിന്റെ വിവിധഘട്ടങ്ങളെക്കുറിച്ച് പരക്കെ അവലംബിച്ച് പോരുന്ന ധാരണകളെ എൺപതിലേറെ ആധികാരിക ഗ്രന്ഥങ്ങളുടെ സഹായത്തോടെ പുനർവായിക്കുകയാണു് കൃതിയിലെ എട്ട് ഉപന്യാസങ്ങളിലൂടെ ലേഖകൻ



</doc>
<doc id="392020" url="https://ml.wikipedia.org/wiki?curid=392020" title="മാറാമല വെള്ളച്ചാട്ടം">
മാറാമല വെള്ളച്ചാട്ടം

സ്ഥലം : വാഗമൺ - കോട്ടയം 
പേര് : മർമ്മല വെള്ളച്ചാട്ടം
കോട്ടയം ജില്ലയിലെ വാഗമണ്ണിനും ഈരാറ്റുപേട്ടക്കും ഇടയിലായി, വാഗമണ്ണിൽ നിന്നും 13 കിലോമീറ്റെർ അകലെ ആയി സ്ഥിതി ചെയ്യുന്ന നയന മനോഹരമായ വെള്ളച്ചാട്ടമാണ് മർമ്മല വെള്ളച്ചാട്ടം. വാഗമണ്ണിൽ നിന്ന് ഈരാറ്റു പെട്ട റോഡിൽ വെള്ളിക്കുളം നിന്ന് ഉള്ളിലോട്ടുള്ള ഓഫ് റോഡിലൂടെ അഞ്ചു കിലോമീറ്റെർ സഞ്ചരിച്ചാൽ വെള്ളച്ചാട്ടത്തിലെത്താം. ജീപ്പ് പോകുന്ന വഴിയാണ് ഇപ്പോൾ ഉള്ളത്. റോഡ് നന്നാക്കുന്ന പണികൾ നടക്കുന്നുണ്ട്. വരും കാലങ്ങളിൽ ഗതാഗത യോഗ്യം ആകും എന്ന് കരുതാം. ഞാൻ സ്വിഫ്റ്റ് കാറിൽ ആണ് പോയത്. അൽപ്പം ബുദ്ധിമുട്ടി എങ്കിലും വെള്ളച്ചാട്ടത്തിനു ഏകദേശം അര കിലോമീറ്റെർ അകലെ വരെ എത്താൻ സാധിച്ചു. ശേഷം സ്വകാര്യ റബ്ബർ എസ്റേറ്റിലൂടെ കയറി പാറകളിൽ നിന്ന് പാറകളിലേക്കു കയറി ആണ് വെള്ളച്ചാട്ടത്തിനു താഴെ എത്തുക. വളരെ മനോഹരമായ വെള്ളച്ചാട്ടം അടിച്ചുയരുന്ന വെള്ളത്തിന്റെ ശീതൻ കാറ്റിൽ ഫോട്ടോകൾ എടുക്കാൻ ഒരുപാട് ബുദ്ധിമുട്ടി. 60 അടി ഉയരത്തിൽ നിന്ന് കുതിച്ചു ചാടുന്ന ആദ്യ ചാട്ടം 20 അടി ആഴമുള്ള പൂളിലേക്കാണ് ശേഷം അവിടന്ന് ഒഴുകി താഴോട്ടു പതിക്കുന്ന വെള്ളച്ചാട്ടം കാണേണ്ടത് തന്നെ ആണ്. ഗൂഗിൾ മാപ്പിൽ റൂട്ട് ഇപ്പോൾ കിട്ടുകയില്ല.മീനച്ചിൽ പുഴയിലാണ് ഈ വെള്ളച്ചാട്ടം പോയി ചേരുന്നത്.
ലൊക്കേഷൻ : https://goo.gl/maps/xx85V47trHU2

</doc>
<doc id="392031" url="https://ml.wikipedia.org/wiki?curid=392031" title="കിംഗ് സൌദ് യൂണിവേഴ്സിറ്റി">
കിംഗ് സൌദ് യൂണിവേഴ്സിറ്റി

കിംഗ് സൌദ് യൂണിവേഴ്സിറ്റി (KSU, ), സൌദി അറേബ്യയിലെ റിയാദിൽ സ്ഥിതിചെയ്യുന്ന ഒരു പൊതു സർവ്വകലാശാലയാണ്. സൗദി അറേബ്യയിലെ ആദ്യത്തെ യൂണിവേഴ്സിറ്റിയായ ഈ സർവ്വകലാശാല 1957 ൽ സൗദ് ബിൻ അബ്ദുൾ അസീസ് രാജാവ് റിയാദ് യൂണിവേഴ്സിറ്റിയായി സ്ഥാപിച്ചു. 1982 ൽ ഇത് കിംഗ് സൗദ് യൂണിവേഴ്സിറ്റി എന്ന് പുനർനാമകരണം ചെയ്യപ്പെട്ടു.


</doc>
<doc id="392043" url="https://ml.wikipedia.org/wiki?curid=392043" title="പ്രിൻസസ് നൂറാ ബിന്ത് അബ്ദുൽ റഹ്മാൻ യൂണിവേഴ്സിറ്റി">
പ്രിൻസസ് നൂറാ ബിന്ത് അബ്ദുൽ റഹ്മാൻ യൂണിവേഴ്സിറ്റി

പ്രിൻസസ് നൂരാ ബിന്ത് അബ്ദുൽറഹ്മാൻ യൂണിവേഴ്സിറ്റി (PNU; ) സൗദി അറേബ്യയുടെ തലസ്ഥാനമായ റിയാദിൽ സ്ഥിതിചെയ്യുന്ന ഒരു വനിതാ സർവകലാശാലയാണ്. ഇത് ലോകത്തിലെ ഏറ്റവും വലിയ വനിതാ സർവകലാശാലയാണ്. ഈ സർവ്വകലാശാല, ഡിപ്ലോമ, ബിരുദം, ബിരുദാനന്തര ബിരുദങ്ങൾ എന്നിവ നൽകുന്നു. റിയാദ് നഗരത്തിലും സമീപ നഗരങ്ങളിലുമുള്ള 34 കോളേജുകളിലായി ഏകദേശം 60,000 ൽ പരം വിദ്യാർത്ഥികൾ സർവ്വകലാശാലയിൽ പ്രവേശനം നേടിയിരിക്കുന്നു. അദ്ധ്യാപകരും മറ്റ് കാര്യനിർവ്വാഹകരുമായി ഏകദേശം 5000 ൽ അധികം ജോലിക്കാരുണ്ട് ഈ സർവ്വകലാശാലയിൽ.

1970 ൽ വനിതകൾക്കായുള്ള രാജ്യത്തിലെ ആദ്യത്തെ വിദ്യാഭ്യാസ സ്ഥാപനമെന്ന നിലയിലാണ് ഇത് ആരംഭിച്ചത്. 25 വർഷത്തിനകം, 72 നഗരങ്ങളിലായി സമാനമായ 102 കോളേജുകൾ നിലവിൽവരുകയും, 60,000 വിദ്യാർത്ഥികളെ ഉൾക്കൊള്ളുകയും ചെയ്തു. റിയാദ് നഗരത്തിനുളളിൽ മാത്രം വിദ്യാഭ്യാസം, സാമൂഹ്യസേവനം, ശാസ്ത്രം, കല, കുടുംബ സാമ്പത്തിക ശാസ്ത്രം തുടങ്ങിയവയ്ക്കായി 6 കോളേജുകൾ ഉണ്ടായിരുന്നു. 2004 ൽ സൗദി അറേബ്യയിലെ ആദ്യ വനിതാ സർവകലാശാല, "റിയാദ് യൂണിവേഴ്സിറ്റി ഫോർ വുമൺ" തുടക്കം കുറിക്കപ്പെട്ടു. റിയാദ് നഗരത്തിൽ നിലനിലുണ്ടായിരുന്ന 6 കലാലയങ്ങൾ ഇതിലേയ്ക്കു ഏകീകരിക്കപ്പെട്ടു.




</doc>
<doc id="392045" url="https://ml.wikipedia.org/wiki?curid=392045" title="അസോസിയേഷൻ ഓഫ് അരബ് യൂണിവേഴ്സിറ്റീസ്">
അസോസിയേഷൻ ഓഫ് അരബ് യൂണിവേഴ്സിറ്റീസ്

അസോസിയേഷൻ ഓഫ് അരബ് യൂണിവേഴ്സിറ്റീസ്, അറബ് ലീഗിന്റെ ചട്ടക്കൂടിനുള്ളിൽ നിന്നു പ്രവർത്തിക്കുന്ന അറബ് സർവ്വകലാശാലകളുടെ ഒരു അസോസിയേഷനാണ്. ജോർദ്ദാനിലെ അമ്മാനാണ് ഈ സംഘടനയുടം ആസ്ഥാനം. അറബ് ലോകത്തെ സർവ്വകലാശാലകളെ പിന്തുണക്കുന്നതിനും അവയെ തമ്മിൽ ബന്ധിപ്പിക്കുന്നതിനും സർവ്വകലാശാലകളുടെയിടയിൽ സഹകരണം ഉറപ്പുവരുത്തുകയുമാണ് സംഘടനയുടെ ലക്ഷ്യം. അറബ് ലോകത്തിന് പുറത്തുള്ള രണ്ട് അംഗ സ്ഥാപനങ്ങളാണ് ഡെൻമാർക്കിലെ അറബിക് അക്കാഡമിയും നെതർലൻഡിലെ അൽഹുറാ യൂണിവേഴ്സിറ്റിയും.

22 രാജ്യങ്ങളിൽനിന്നുള്ള (280) സർവ്വകലാശാലകൾ AARU ൽ അംഗങ്ങളാണ് :


</doc>
<doc id="392049" url="https://ml.wikipedia.org/wiki?curid=392049" title="നോർവ്വേയിലെ വിദ്യാഭ്യാസം">
നോർവ്വേയിലെ വിദ്യാഭ്യാസം

6 വയസുമുതൽ 16 വയസുവരെയുള്ള എല്ലാ കുട്ടികൾക്കും നോർവ്വേയിലെ വിദ്യാഭ്യാസം നിർബന്ധിതമാണ്. 

നോർവ്വേയിലെ വിദ്യാഭ്യാസവർഷം തൂടങ്ങുന്നത് ആഗസ്ത് മദ്ധ്യത്തോടെയാണ്. അവസാനിക്കുന്നത് അടുത്ത വർഷം ജൂൺ അവസാനവും. ഡിസംബർ മദ്ധ്യം മുതൽ ജനുവരി അവസാനം വരെയുള്ള ക്രിസ്തുമസ് അവധി നോർവ്വേയിലെ സ്കൂൾ വർഷത്തെ രണ്ടായിതിരിച്ചിരിക്കുന്നു. ഇപ്പോൾ രണ്ടാം ടേം ജനുവരിയിൽ തുടങ്ങുന്നു.




</doc>
<doc id="392052" url="https://ml.wikipedia.org/wiki?curid=392052" title="മലാവിയിലെ വിദ്യാഭ്യാസം">
മലാവിയിലെ വിദ്യാഭ്യാസം

മലാവി വിദ്യാഭ്യാസരംഗത്ത് വളരെ പിന്നാകം നിൽക്കുന്ന രാജ്യമാണ്. സെക്കണ്ടറി വിദ്യാഭ്യാസത്തിൽ വളരെക്കുറച്ചു കുട്ടികളേ ചെരുന്നുള്ളു. കൊഴിഞ്ഞുപോക്ക് വളരെക്കൂടുതലുള്ള രാജ്യമാണ് ആഫ്രിക്കൻ രാജ്യമായ മലാവി. 



</doc>
<doc id="392053" url="https://ml.wikipedia.org/wiki?curid=392053" title="മഡഗാസ്കറിലെ വിദ്യാഭ്യാസം">
മഡഗാസ്കറിലെ വിദ്യാഭ്യാസം

മഡഗാസ്കറിന്റെ വിദ്യാഭ്യാസം നീണ്ട പ്രത്യേക വ്യതിരിക്തമായ ചരിത്രമുള്ളതാണ്.


</doc>
<doc id="392057" url="https://ml.wikipedia.org/wiki?curid=392057" title="കൂട്ടിക്കട">
കൂട്ടിക്കട

കേരളത്തിൽ കൊല്ലം ജില്ലയിലുള്ള ഒരു ചെറുനഗരമാണ് കൂട്ടിക്കട. കൊല്ലം കോർപ്പറേഷന്റെ കീഴിലുള്ള 29-ആം വാർഡാണിത്. കൊല്ലം - തിരുവനന്തപുരം തീവണ്ടിപ്പാത കൂട്ടിക്കടയിലൂടെ കടന്നുപോകുന്നുണ്ട്. നഗരത്തിലെ ജനസാന്ദ്രത കൂടിയ ഒരു പ്രദേശമായതിനാൽ ഇവിടെ ധാരാളം ക്ഷേത്രങ്ങളും പള്ളികളും കാണപ്പെടുന്നു.

കൊല്ലം നഗരത്തിൽ വളർച്ചയുടെ പാതയിൽ മുന്നേറിക്കൊണ്ടിരിക്കുന്ന ഒരു പ്രദേശമാണ് കൂട്ടിക്കട. മയ്യനാട് തീവണ്ടിനിലയത്തോട് ചേർന്നു കിടക്കുന്ന ഈ പ്രദേശത്ത് റെയിൽ, റോഡ്, ജല ഗതാഗത മാർഗ്ഗങ്ങളിലൂടെ എത്തിച്ചേരാൻ സാധിക്കും.കൂട്ടിക്കടയ്ക്കു സമീപമുള്ള പ്രദേശങ്ങളാണ് മയ്യനാട്, ഇരവിപുരം, വാളത്തുംഗൽ, പള്ളിമുക്ക്, തട്ടാമല എന്നിവ. കൊല്ലം നഗരത്തിലെ ഒരു പ്രധാനപ്പെട്ട ചേരിയായ 'ചിറവയൽ ചേരി' കൂട്ടിക്കടയിലാണ് സ്ഥിതിചെയ്യുന്നത്. നഗരത്തിലെ പ്രധാനപ്പെട്ട കേബിൾ ഓപ്പറേറ്റർമാർ ഇവിടം ആസ്ഥാനമാക്കി പ്രവർത്തിച്ചുവരുന്നു. പ്രശസ്ത കഥകളി കലാകാരൻ കലാമണ്ഡലം രാജീവ് കൂട്ടിക്കട സ്വദേശിയാണ്. ജില്ലയിലെ പ്രധാനപ്പെട്ട ഒരു പ്രാഥമിക വിദ്യാലയമായ ന്യൂ ഹോളി ഏഞ്ചൽസ് സ്കൂൾ കൂട്ടിക്കടയിൽ സ്ഥിതിചെയ്യുന്നു. കൊല്ലം - പരവൂർ തീരദേശപാതയുടെ നിർമ്മാണം പൂർത്തിയാകുന്നതോടെ കൂട്ടിക്കട ഒരു ശക്തമായ ഗതാഗതകേന്ദ്രമായി മാറും.


</doc>
<doc id="392059" url="https://ml.wikipedia.org/wiki?curid=392059" title="യോർക്ക് യൂണിവേഴ്സിറ്റി">
യോർക്ക് യൂണിവേഴ്സിറ്റി

യോർക്ക് യൂണിവേഴ്സിറ്റി () കാനഡയിലെ ഒൺടേറിയോയിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. കാനഡയിലെ മൂന്നാമത്തെ വലിയ സർവകലാശാലയാണ് ഇത്. യോർക്ക് യൂണിവേഴ്സിറ്റിയിൽ 52,300 വിദ്യാർത്ഥികളും, 7,000 ഫാക്കൽറ്റികളും, 295,000 ജീവനക്കാരും ലോകത്തിലെമ്പാടുമായി അനേകം പൂർവ്വ വിദ്യാർത്ഥികളുമുണ്ട്.  

ലിബറൽ ആർട്ട് ആന്റ് പ്രൊഫഷണൽ സ്റ്റഡീസ്, ഫാക്കൽറ്റി ഓഫ് സയൻസ്, ലസ്സോൻഡെ സ്കൂൾ ഓഫ് എൻജിനീയറിങ്, ഷൂലിച്ച് സ്കൂൾ ഓഫ് ബിസിനസ്സ്, ഓസ്ഗുണ്ടെ ഹാൾ ലോ സ്കൂൾ, ഗ്ലെൻഡൻ കോളേജ്, ഫാക്കൽറ്റി ഓഫ് എഡ്യുക്കേഷൻ, ഫാക്കൽറ്റി ഓഫ് ഹെൽത്ത്, ഫാക്കൽറ്റി ഓഫ് എൻവയോൺമെന്റൽ സ്റ്റഡീസ്, ഫാക്കൽറ്റ് ഓഫ് ഗ്രാജ്വേറ്റ് സ്റ്റഡീസ്, സ്കൂൾ ഓഫ് ദ ആർട്ട്സ്, മീഡിയ, പെർഫോമൻസ് ആന്റ് ഡിസൈൻ (മുൻപ് ഫാക്കൽറ്റി ഓഫ് ഫൈൻ ആർട്ട്സ്്) എന്നിവയുൾപ്പെടെ 11 ഫാക്കൽറ്റികളും 28 ഗവേഷണ കേന്ദ്രങ്ങളും ഈ സർവ്വകലാശാലയിലുണ്ട്. 

യോർക്ക് യൂണിവേഴ്സിറ്റിയിലെ ഫിലിം ഡിപ്പാർട്ട്മെന്റ് കാനഡയിലെ ഏറ്റവും പഴക്കമുള്ള  ചലച്ചിത്ര സ്കൂളും USC സ്കൂൾ ഓഫ് സിനിമാറ്റിക്ക് ആർട്സ്, ടിഷ് സ്കൂൾ ഓഫ് ആർട്ട് എന്നിവയുമായി താരതമ്യപ്പെടുത്താവുന്ന രീതിയിൽ കാനഡയിൽ ഏറ്റവും മികച്ച  ഒന്നുമാണ്. 


</doc>
<doc id="392061" url="https://ml.wikipedia.org/wiki?curid=392061" title="യൂണിവേഴ്സിറ്റി ഓഫ് ആൽബർട്ട">
യൂണിവേഴ്സിറ്റി ഓഫ് ആൽബർട്ട

യൂണിവേഴ്സിറ്റി ഓഫ് ആൽബർട്ട (U of A, UAlberta എന്നിങ്ങനെയും അറിയപ്പെടുന്നു) കാനഡയിലെ ആൽബെർട്ടയിലെ എഡ്മണ്ടോണിൽ സ്ഥിതി ചെയ്യുന്ന ഒരു പൊതു ഗവേഷണ സർവ്വകലാശാലയാണ്. 1908-ൽ ആൽബർട്ടയിലെ ആദ്യ പ്രധാനമന്ത്രിയായിരുന്ന അലക്സാണ്ടർ കാമറൂൺ റുഥർഫോർഡും സർവ്വകലാശാലയിലെ ആദ്യ പ്രസിഡൻറ്, ഹെൻറി മാർഷൽ ടോറിയും ചേർന്നാണ് ഇതു സ്ഥാപിച്ചത്. എഡ്മണ്ടണിൽ നാലു കാമ്പസ്സുകളും, കാംറോസിലെ അഗസ്റ്റാന കാമ്പസും, കാൽഗറി നഗര മദ്ധ്യത്തിലെ സ്റ്റാഫ് സെൻററുമാണ് ഈ സർവകലാശാലയയ്ക്കുള്ളത്.


</doc>
<doc id="392063" url="https://ml.wikipedia.org/wiki?curid=392063" title="നീലിയാർ കോട്ടം">
നീലിയാർ കോട്ടം

കണ്ണൂർ ജില്ലയിലെ ധർമശാലയ്ക്കടുത്ത് മാങ്ങാട്ടുപറമ്പിൽ സ്ഥിതിചെയ്യുന്ന സ്വകാര്യ ഉടമസ്ഥതയിലുള്ള 20.18 ഏക്കർ വിസ്തീർണമുള്ള കാവാണ് നീലിയാർ കോട്ടം. കുലാല സമുദായത്തിൽപ്പെട്ട ചെറിയ വീട് കുടുംബക്കാരാണ് ഇപ്പോൾ കാവിന്റെ മേൽനോട്ടം നടത്തിവരുന്നത്.
നീലിയെന്ന സുന്ദരിയും ബുദ്ധിമതിയുമായ സ്ത്രീ, നാടുവാഴിയാൽ കൊല്ലപ്പെട്ട് രക്തദാഹിയായ രക്ഷസ്സായി മാറുന്നു. പിന്നീട് സ്നേഹമയിയായ അമ്മയുടെ രൂപം പ്രാപിച്ച് കാളികാട്ട് ഇല്ലത്തിലെ തന്ത്രി കൊട്ടിയൂർ നിന്ന് മടങ്ങുമ്പോൾ ഒപ്പം പോരുകയും മാങ്ങാട്ടുപറമ്പിലെ നരിയും പശുവും  ഒന്നിച്ച് ജീവിക്കുന്ന കാട്ടിൽ പ്രതിഷ്ഠിക്കാൻ ആവശ്യപ്പെടുകയും ചെയ്യുന്നതായാണ് ഐതിഹ്യം. വടക്കെ മലബാറിൽ പരക്കെ ആരാധിക്കപ്പെടുന്ന ഗിരിദേവതയാണു നീലിയമ്മ. വ്യഭിചാരദോഷം ചുമത്തപ്പെട്ട സാധ്വിയായ ഒരു പുലയകന്യക തന്റെ സത്യാവസ്ഥ തെളിയിച്ച് മരിച്ചതിൽപ്പിന്നെ ആരാദ്ധ്യയായ ദേവതയായിത്തീർന്നു. നീലിയമ്മയുടെ ആരാധനാസ്ഥലങ്ങളാണ് നീലിയാർ കോട്ടങ്ങൾ.

ചെറിയൊരു കുന്നിൻ പുറത്താണ് ഈ കാവ്. മരക്കാശാവ് ആണ് പ്രധാന മരം. നാട്ടിലിപ്പ, മരോട്ടി, കാരമാവ് തുടങ്ങിയ മരങ്ങളുമുണ്ട്. മനുഷ്യർ നിരന്തരം ഇടപെടുന്ന മേൽഭാഗത്ത് കുറുങ്കനി എന്ന കുറ്റിച്ചെടി വളരുന്നുണ്ട്. ഓരിലത്താമര, കൽത്താമര തുടങ്ങിയ അപൂർവ ഔഷധച്ചെടികളും ചെറുമാവ്, മരവാഴ, സീതമുടി, കിങ്ഗിഡിയം ഡെലീഷോസം എന്നീ ഓർക്കിഡുകളും ഈ കാവിലുണ്ട്. മഴക്കാലത്ത് കാവിനുള്ളിൽ നിന്നും ഒരു അരുവി ഉൽഭവിക്കാറുണ്ട്. കല്ലാൽ എന്ന ആൽമരവും ഈ കാവിലുണ്ട്. ഇതിന്റെ പഴം പക്ഷികൾക്കും ചെറു മൃഗങ്ങൾക്കും ഏറെ പ്രിയങ്കരമാണ്.


ആരാധനാ സ്ഥലത്തിന് മേൽക്കൂരയില്ല. നീലിയാർ ഭഗവതിയുടെ തെയ്യം ഒറ്റത്തിറ എന്നാണ് അറിയപ്പെടുന്നത്. മറ്റു കാവുകളിൽ തെയ്യം വർഷത്തിൽ ഒരിക്കൽ നടത്തപ്പെടുമ്പോൾ, നീലിയാർ കോട്ടത്ത് ഭക്തർ നേർച്ച നടത്തുമ്പോഴൊക്കെ തെയ്യം കെട്ടുന്നു. കടും ചുവപ്പ് വസ്ത്രങ്ങളും ഇരുപതടി ഉയരമുള്ള മുളകൊണ്ട് ഉണ്ടാക്കിയ മുടിയും കാൽച്ചിലമ്പുകൾ ഉൾപ്പെടെ പരമ്പരാഗത തെയ്യം ആഭരണങ്ങളുമാണ് നീലിയാർ ഭഗവതിയുടെ വേഷം. വണ്ണാൻ സമുദായത്തിലുള്ള തെയ്യം കലാകാരന്മാരാണ് ഒറ്റത്തിറ അവതരിപ്പിക്കുന്നത്.


</doc>
<doc id="392066" url="https://ml.wikipedia.org/wiki?curid=392066" title="യൂണിവേഴ്സിറ്റി ഓഫ് കാൾഗറി">
യൂണിവേഴ്സിറ്റി ഓഫ് കാൾഗറി

യൂണിവേഴ്സിറ്റി ഓഫ് കാൽഗറി,(U of C അഥവാ UCalgary) കാനഡയിലെ ആൽബെർട്ടയിലെ കാൽഗറിയിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്.1966 ൽ ഒരു സ്വതന്ത്ര, സ്വയംഭരണ സർവകലാശാലയായി പ്രവർത്തിക്കുന്നതിനുമുമ്പ്, 1908 ൽ സ്ഥാപിതമായ അൽബെർട്ട സർവകലാശാലയുടെ കാൽഗറി ശാഖയായി 1944 ൽ ഈ സർവകലാശാല ആരംഭിച്ചു. ഇതിൽ 14 ഫാക്കൽറ്റികളും 85 ഗവേഷണ ഇൻസ്റ്റിറ്റ്യൂട്ടുകളും സെൻററുകളും ഉൾക്കൊള്ളുന്നു. സർവ്വകലാശാലയുടെ പ്രധാന കാമ്പസ് നഗരത്തിന്റെ വടക്കുപടിഞ്ഞാറ് ഭാഗത്തെ ചതുർത്ഥാംശത്തിൽ ബോ നദിയ്ക്കു സമീപവും ചെറിയ സൗത്ത് ക്യാമ്പസ് നഗര മദ്ധ്യത്തിലുമായി സ്ഥിതിചെയ്യുന്നു. QS വേൾഡ് യൂണിവേഴ്സിറ്റി റാങ്കിംഗിലും (50 ൽ 50) 2016 ലെ ടൈംസ് ഹൈയർ എഡ്യൂക്കേഷൻ റാങ്കിംഗിലും (50 ൽ 50) ഈ സർവ്വകലാശാല കാനഡയിലും വടക്കേ അമേരിക്കയിലും ഒന്നാം സ്ഥാനം നേടി. 

25,000 ലധികം ബിരുദ വിദ്യാർത്ഥികളും 5,000 ബിരുദാനന്തര ബിരുദ വിദ്യാർത്ഥികളും ഇവിടെ പ്രവേശനം നേടുന്നു. ഈ സർവ്വകലാശാലയ്ക്ക് 152 രാജ്യങ്ങളിലായി 170,000+ പൂർവ്വവിദ്യാർത്ഥി സമ്പത്തുണ്ട്. ഇവരിൽ ജാവാ കമ്പൂട്ടർ ഭാഷയുടെ ഉപജ്ഞാതാവ് ജെയിസ് ഗോസ്ലിങ്ങ് (OC), കാനഡയുടെ മുൻ പ്രധാനമന്ത്രി സ്റ്റീഫൻ ഹാർപ്പർ, കാനഡയുടെ ബഹിരാകാശ യാത്രികൻ റോബർട്ട് തിർസ്ക്, ലുലുലെമൺ അത്ലെറ്റിക്കയുടെ സ്ഥാപകൻ ചിപ്പ് വിൽസൺ എന്നിവർ ഉൾപ്പെടുന്നു.


</doc>
<doc id="392070" url="https://ml.wikipedia.org/wiki?curid=392070" title="സോഫിയ (റോബോട്ട്)">
സോഫിയ (റോബോട്ട്)

കൃത്രിമബുദ്ധി (ആർട്ടിഫിഷ്യൽ ഇന്റലിജൻസ്) സാങ്കേതികവിദ്യ അടിസ്ഥാനമാക്കി നിർമിച്ച യന്ത്രമനുഷ്യനാണ് സോഫിയ. സംസാരിക്കാനും വികാരങ്ങൾ പ്രകടിപ്പിക്കാനും കഴിവുള്ള ഹ്യൂമനോയ്ഡ് റോബോട്ടാണ് ഇത്. ഹാൻസൺ റോബോട്ടിക്‌സാണ് സോഫിയയുടെ നിർമാതാക്കൾ. ഒരു രാജ്യം പൗരത്വം നൽകുന്ന ആദ്യത്തെ റോബോട്ടാണ് സോഫിയ . സൗദിയിൽ നടക്കുന്ന ഭാവിനിക്ഷേപസംരംഭ സമ്മേളനത്തിൽ വച്ച് 2017 ഒക്ടോബർ 25 നാണ് സൗദി സർക്കാർ സോഫിയക്ക് പൗരത്വം നൽകിയത്.

2015 ഏപ്രിൽ 15 നാണ് സോഫിയ പ്രവർത്തനക്ഷമമായത്. പ്രശസ്ത നടി ഓഡ്രി ഹെപ്ബേണിനെ മാതൃകയാക്കിയാണ് സോഫിയയെ രൂപകൽപന ചെയ്തത്.

നിർമ്മാതാക്കളുടെ അറിയിപ്പനുസരിച്ച്, സോഫിയയ്ക്ക് കൃത്രിമബുദ്ധിയുണ്ട്. വിവരവിശകലനത്തിനും മുഖഭാവം തിരിച്ചറിയുന്നതിനുമുള്ള കഴിവുമുണ്ട്. മനുഷ്യരുടെ അംഗചേഷ്ഠകൾ അനുകരിക്കാനും ചില ചോദ്യങ്ങൾക്ക് മറുപടി നൽകാനും സാധിക്കുന്നു 


</doc>
<doc id="392073" url="https://ml.wikipedia.org/wiki?curid=392073" title="യൂണിവേഴ്സിറ്റി ഓഫ് റെഗിന">
യൂണിവേഴ്സിറ്റി ഓഫ് റെഗിന

യൂണിവേഴ്സിറ്റി ഓഫ് റെഗിന, കാനഡയിലെ സസ്കാറ്റ്ച്ചെവാനിലെ റെഗിനയിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. 1911 ൽ മെഡോസിസ്റ്റ് ചർച്ച് ഓഫ് കാനഡയുടെ ഒരു സ്വകാര്യ മതശാഖാ ഹൈസ്കൂളായി സ്ഥാപിതമായ ഇത്, സസ്കാറ്റ്ച്ചെവാൻ സർവ്വകലാശാലയുമായി ബന്ധം സ്ഥാപിച്ച് 1925 ൽ ഒരു ജൂനിയർ കോളജായിത്തീരുകയും 1934 ൽ സഭയിൽനിന്നുള്ള ബന്ധം വിടർത്തി സസ്കാറ്റ്ച്ചെവാൻ സർവകലാശാലയുടെ പൂർണമായ അംഗീകാരം നേടുകയും ചെയ്തു. 1961 ൽ സസ്കാറ്റ്ച്ചെവാൻ സർവ്വകലാശാലയുടെ റെഗിന കാമ്പസ് എന്ന നിലയിൽ ബിരുദം നൽകുവാൻ തുടങ്ങി. 1974 ൽ ഒരു സ്വയംഭരണ സർവകലാശാലയായി മാറി.  റെഗിന യൂനിവേഴ്സിറ്റി 12,000 ൽ കൂടുതൽ പാർട്ട് ടൈം ഫുൾടൈം വിദ്യാർത്ഥികൾക്കു പ്രവേശനം നൽകുന്നു.  സർവ്വകലാശാലയുടെ വിദ്യാർഥി ദിനപത്രമായ "ദി കരില്ലൺ" CUP (കനേഡിയൻ യൂണിവേഴ്സിറ്റി പ്രസ്) ൽ അംഗമാണ്.


</doc>
<doc id="392075" url="https://ml.wikipedia.org/wiki?curid=392075" title="അത്തബാസ്ക യൂണിവേഴ്സിറ്റി">
അത്തബാസ്ക യൂണിവേഴ്സിറ്റി

അത്തബാസ്ക യൂണിവേഴ്സിറ്റി (AU) കാനഡയിലെ ആൽബർട്ടയിൽ സ്ഥിതിചെയ്യുന്നതും ഓൺലൈൻ വിദൂരവിദ്യാഭ്യാസത്തിന് ഊന്നൽ നൽകിരിക്കുന്നതുമായ ആൽബർട്ടയിലെ നാല് സമഗ്ര വിദ്യാഭ്യാസ, ഗവേഷണ സർവകലാശാലകളിൽ ഒന്നാണ്. 1970 ൽ സ്ഥാപിതമായ ഇത് വിദൂര വിദ്യാഭ്യാസത്തിനു പ്രത്യേകമായി രൂപവൽക്കരിക്കപ്പെട്ട ആദ്യ കനേഡിയൻ സർവകലാശാലയാണിത്.

1970 ൽ ആൽബർട്ട സർക്കാരാണ് അത്തബാസ്ക യൂണിവേഴ്സിറ്റി സ്ഥാപിച്ചത്. വർദ്ധിച്ചുവരുന്ന വിദ്യാർത്ഥികളുടെ പ്രവേശനം പരിഹരിക്കുവാനും അക്കാലത്തെ ആൽബർട്ടയിലെ ഉന്നത വിദ്യാഭ്യാസ സംവിധാനത്തിന്റെ വ്യാപനത്തിന്റെ ഭാഗമായുമാണ് ഈ സർവ്വകലാശാല സ്ഥാപിക്കപ്പെട്ടത്.


</doc>
<doc id="392082" url="https://ml.wikipedia.org/wiki?curid=392082" title="അത്‌ലറ്റിക്കോ മാഡ്രിഡ്">
അത്‌ലറ്റിക്കോ മാഡ്രിഡ്

സ്പെയിനിലെ മാഡ്രിഡ് ആസ്ഥാനമായി പ്രവർത്തിക്കുന്ന ഒരു പ്രൊഫഷണൽ ഫുട്ബോൾ ക്ലബ്ബാണ് അത്‌ലറ്റിക്കോ മാഡ്രിഡ്.


</doc>
<doc id="392088" url="https://ml.wikipedia.org/wiki?curid=392088" title="ടെഢി ഷെരിംഹാം">
ടെഢി ഷെരിംഹാം


</doc>
<doc id="392091" url="https://ml.wikipedia.org/wiki?curid=392091" title="മേവറം">
മേവറം

കേരളത്തിൽ കൊല്ലം ജില്ലയിലുള്ള ഒരു പ്രധാനപ്പെട്ട ജംഗ്ഷനാണ് മേവറം. കൊല്ലം നഗരത്തിനു തെക്കേ അറ്റത്തായി കൊല്ലം കോർപ്പറേഷന്റെ അതിർത്തിയിലാണ് ഈ പ്രദേശം സ്ഥിതിചെയ്യുന്നത്. ദേശീയപാത 66-ന്റെ ഭാഗമായ കൊല്ലം ബൈപാസ് ആരംഭിക്കുന്നത് മേവറത്തുവച്ചാണ്.

അത്യാധുനിക സൗകര്യങ്ങളുള്ള ധാരാളം ആശുപത്രികൾ മേവറത്തുണ്ട്. ട്രാവൻകൂർ മെഡിസിറ്റി മെഡിക്കൽ കോളേജ്, മെഡിട്രീന ഹോസ്പിറ്റൽ, എൻ.എസ്. മെമ്മോറിയൽ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ്, എൻ.എസ്. ആയുർവേദ ഹോസ്പിറ്റൽ, അഷ്ടമുടി ഹോസ്പിറ്റൽ ആൻഡ് ട്രോമാ കെയർ എന്നീ ആശുപത്രികളെല്ലാം മേവറത്തിനു സമീപമാണ് സ്ഥിതിചെയ്യുന്നത്.




</doc>
<doc id="392095" url="https://ml.wikipedia.org/wiki?curid=392095" title="യൂണിവേഴ്സിറ്റി ഓഫ് മലയ">
യൂണിവേഴ്സിറ്റി ഓഫ് മലയ

യൂണിവേഴ്സിറ്റി ഓഫ് മലയ (UM; Malay: "Universiti Malaya"), മലേഷ്യയിലെ ക്വാലാലമ്പൂരിൽ സ്ഥിതിചെയ്യുന്ന ഒരു പൊതു ഗവേഷണ സർവ്വകലാശാലയാണ്. ഇത് മലേഷ്യയിലെ ഏറ്റവും പഴക്കമുള്ളതും ബഹുമാനിതവുമായ സർവ്വകലാശാലയാണ്. സർവകലാശാലയുടെ പേര് സ്വാതന്ത്ര്യത്തിന് മുൻപുള്ള കാലഘട്ടത്തിൽ “മലയ” എന്നു ചുരുക്കിയിരുന്നു. മലയ യൂണിവേഴ്സിറ്റിയുടെ വേരുകൾ, 1905 സെപ്റ്റംബർ 28 ന് സിംഗപ്പൂരിൽ സ്ഥാപിതമായ കിംഗ് എഡ്വേഡ് VII കോളേജ് ഓഫ് മെഡിസിന്റെ സ്ഥാപനവുമായി ബന്ധപ്പെട്ടിരിക്കുന്നു. 

യൂണിവേഴ്സിറ്റി ഓഫ് മലയ 1949 ഒക്ടോബറിൽ കിഡ് എഡ്വേഡ് VII കോളേജ് ഓഫ് മെഡിസിൻ, റാഫിൾസ് കോളേജ് (1929 ൽ സ്ഥാപിതമായത്) എന്നിവയുടെ ലയനത്തോടെ സിംഗപ്പൂരിൽ സ്ഥാപിതമായി. യൂണിവേഴ്സിറ്റിയുടെ വളർച്ച അതിന്റെ ആദ്യ ദശകത്തിൽ വളരെ വേഗത്തിലായിരുന്നു. ഇത് 1959 ജനുവരി 15 ന് സിങ്കപ്പൂരിലും കോലാലമ്പൂരിലുമായി സ്ഥിതിചെയ്യുന്ന രണ്ടു സ്വയംഭരണ വകുപ്പുകളുടെ രൂപീകരണത്തിനു കാരണമായി. 1960 ൽ മലയ യൂണിവേഴ്സിറ്റിയുടെ സിംഗപ്പൂരിലും (പിന്നീട് നാഷണൽ യൂണിവേഴ്സിറ്റി ഓഫ് സിംഗപ്പൂർ) ക്വാലാലംപൂരിലുമായി (യൂണിവേഴ്സിറ്റി ഓഫ് മലയ എന്ന പേരിൽ) സ്ഥിതിചെയ്യുന്നതുമായ രണ്ടു ഡിവിഷനുകളും രണ്ടു പ്രത്യേക സ്വയം ഭരണ ദേശീയ സർവകലാശാലകൾ ആയിരിക്കണമെന്ന് സർക്കാർ സൂചിപ്പിക്കുകയുണ്ടായി. 1961 ൽ ഇതിനുവേണ്ടി നിയമം പാസാക്കുകയും 1962 ജനവരി 1 ന് മലയ സർവകലാശാല നിലവിൽവരുകയും ചെയ്തു.


</doc>
<doc id="392097" url="https://ml.wikipedia.org/wiki?curid=392097" title="വടക്കേവിള">
വടക്കേവിള

കേരളത്തിൽ കൊല്ലം ജില്ലയിൽ സ്ഥിതിചെയ്യുന്ന ഒരു ഗ്രാമമാണ് വടക്കേവിള. ഭരണസൗകര്യങ്ങൾക്കായി കൊല്ലം കോർപ്പറേഷനെ ആറു സോണുകളായി വിഭജിച്ചിട്ടുള്ളതിൽ ഒരു സോൺ ആണ് വടക്കേവിള. കൊല്ലം നഗരത്തിൽ നിന്ന് 10 കിലോമീറ്ററും പരവൂരിൽ നിന്ന് 17 കിലോമീറ്ററും അകലെയാണ് ഈ പ്രദേശം.

കൊല്ലം കോർപ്പറേഷനു കീഴിലുള്ള 6 സോണുകളിൽ ഒന്നാണ് വടക്കേവിള. സെൻട്രൽ സോൺ 1, സെൻട്രൽ സോൺ 2, കിളികൊല്ലൂർ, ശക്തികുളങ്ങര, ഇരവിപുരം എന്നിവയാണ് മറ്റു സോണുകൾ. പുന്തലത്താഴം, മണക്കാട്, പള്ളിമുക്ക്, അയത്തിൽ, അമ്മൻനട എന്നീ വാർഡുകൾ വടക്കേവിള വില്ലേജിനു കീഴിലാണുള്ളത്.

ദേവിവിലാസം എൽ.പി. സ്കൂൾ, യൂനുസ് കോളേജ് ഓഫ് എഞ്ചിനിയറിംഗ് , സി. സി.ബി.എസ്.ഇ.ക്കു കീഴിലുള്ള ട്രാവൻകൂർ ബിസിനസ് അക്കാദമി എന്നിവയുൾപ്പടെ നിരവധി വിദ്യാഭ്യാസസ്ഥാപനങ്ങൾ ഈ പ്രദേശത്തുണ്ട്. വടക്കേവിളയിലാണ് പ്രശസ്തമായ വലിയ കൂനമ്പായിക്കുളം ഭദ്രകാളി ക്ഷേത്രം സ്ഥിതിചെയ്യുന്നത്. പാലത്തറ, പള്ളിമുക്ക്, തട്ടാമല, ഇരവിപുരം, അയത്തിൽ എന്നിവയാണ് വടക്കേവിളയോടു ചേർന്നു കിടക്കുന്ന പ്രദേശങ്ങൾ.


</doc>
<doc id="392106" url="https://ml.wikipedia.org/wiki?curid=392106" title="കാട്ടൂക്കാരൻ വാറുണ്ണി ജോസഫ്">
കാട്ടൂക്കാരൻ വാറുണ്ണി ജോസഫ്

കേരളത്തിലെ ആദ്യത്തെ ചലച്ചിത്രക്കമ്പനിയായ റോയൽ എക്‌സിബിറ്റേസ്സിന്റെ സ്ഥാപകനാണ് കാട്ടൂക്കാരൻ വാറുണ്ണി എന്ന ചുരുക്കപ്പേരിൽ അറിയപ്പെടുന്ന കാട്ടൂക്കാരൻ വാറുണ്ണി ജോസഫ് (English: ). കേരളത്തിലെ ചലച്ചിത്രപ്രദർശന വ്യവസായത്തിന്റെ പിതാവായും വാറുണ്ണി അറിയപ്പെടുന്നു .

1871 നവംബർ 26-ന് കേരളത്തിലെ തൃശ്ശൂർ ജില്ലയിലെ ഒല്ലൂരിൽ എലുവത്തിങ്കൽ വീട്ടിലാണ് വാറുണ്ണി ജനിച്ചത്. മലയാളചലച്ചിത്രമായ ബാലൻ പുറത്തുവരുന്നതിനും മൂന്ന് വർഷങ്ങൾക്ക് മുമ്പ് 1925 മെയ് 26-ന് മരിച്ചു.

1930-ൽ മലയാളത്തിലെ ആദ്യ ചലച്ചിത്രമായ വിഗതകുമാരൻ പുറത്തുവരുന്നത്തിനും മുൻപ്, 1906-ലാണ് കേരളത്തിൽ ആദ്യമായി ചലച്ചിത്രം പ്രദർശിപ്പിക്കപ്പെട്ടത്. 

1895 ഡിസംബർ 28-ൽ ലോകത്തിലെ ആദ്യത്തെ ചലച്ചിത്രപ്രദർശനം (സെക്കൻഡുകൾ മാത്രം ദൈർഘ്യമുള്ള ഫാക്ടറി വിട്ടു പുറത്തുവരുന്ന തൊഴിലാളികൾ, സ്‌റേഷനിൽ വന്നുനിൽക്കുന്ന തീവണ്ടി, പൂ വിരിയുന്നത്, കുതിര ഓടുന്നത് പത്ത് ഹ്രസ്വ വീഡിയോകൾ ഉൾപ്പെടുന്ന വീഡിയോ) പാരീസിലെ ഗ്രാന്റ് കഫേയുടെ നിലവറയിൽ ലൂമിയേ സഹോദരന്മാർ നടത്തിയതിന് ശേഷം ആറ് മാസം പിന്നിട്ടപ്പോൾ ഇന്ത്യയിലും അവർ ഇത്തരത്തിലുള്ള ചലച്ചിത്രപ്രദർശനം നടത്തി. ഇന്ത്യയിലെ ആദ്യ ചലച്ചിത്രപ്രദർശനത്തിന് വേദിയായത് മുംബൈയിലെ വാട്സൺ ഹോട്ടലാണ്.

ലൂമിയർ സഹോദരൻമാരുടെ ഇന്ത്യയിലെ പ്രദർശനങ്ങളെത്തുടർന്ന് ഇന്ത്യക്കാരായ നിരവധി പ്രദർശകർ പേര് ഈ രംഗത്ത് സജീവമായി. പോൾ വിൻസെന്റ് എന്ന തിരുച്ചിറപ്പിള്ളിയിലെ ഒരു റെയിൽവേ ഉദ്യോഗസ്ഥനായിരുന്നു (പോൾ വിൻസെന്റിന്റെ അച്ഛൻ സ്വാമിക്കണ്ണ് വിൻസെന്റ് ആണ് ഇതെന്നും പറയപ്പെടുന്നുണ്ട്.) ദക്ഷിണേന്ത്യയിലെ ആദ്യ ചലച്ചിത്ര പ്രദർശകൻ. ഫ്രെഞ്ചുകാരനായ ഒരു ചലച്ചിത്ര പ്രദർശകനിൽ നിന്നു വാങ്ങിയ എഡിസൺ ബയോസ്‌കോപ്പ് എന്ന സിനിമാറ്റോഗ്രാഫ് ഉപകരണങ്ങൾ കൊണ്ടാണ് വിൻസെന്റ് പ്രദർശനം തുടങ്ങിയത്. 1906ൽ ഈ പ്രൊജക്ടറുമായി കോഴിക്കോട്ടെത്തിയ വിൻസെന്റ് കേരളത്തിലെ ആദ്യത്തെ ചലച്ചിത്ര പ്രദർശനം അവിടെ നടത്തി. ചെടിയിൽ പൂവിരിയുന്നതും കുതിരപന്തയവും ക്രിസ്തുവിന്റെ ജീവിതവുമൊക്കെയാണ് പ്രദർശിപ്പിക്കപ്പെട്ട ചിത്രങ്ങൾ. അക്കൊല്ലം അവസാനത്തോടെ വിൻസന്റും എഡിസൺ ബയോസ്‌കോപ്പും തൃശ്ശൂരിലുമെത്തി. ഈ ചലച്ചിത്രപ്രദർശനങ്ങളിൽ ആകൃഷ്ടനായ തൃശ്ശൂരിലെ വാറുണ്ണി ജോസഫ് വിൻസെന്റിൽ നിന്നും ബയോസ്‌കോപ്പും ഫിലിമുകളും സ്വന്തമാക്കി. വാറുണ്ണിയിലെത്തിയ എഡിസൺ ബയോസ്‌കോപ്പ് പിന്നീട് ജോസ് ബയോസ്‌കോപ്പ് എന്നും അറിയപ്പെട്ടു. 1907ലെ തൃശ്ശൂർ പൂരത്തിന് വാറുണ്ണി തേക്കിൻകാട് മൈതാനത്ത് ഒരു താൽക്കാലിക കൂടാരം കെട്ടി അതിനുള്ളിൽ ബയോസ്‌കോപ്പിന്റെ സിനിമാ പ്രദർശനം നടത്തി.

പെട്രോമാക്‌സ് വിളക്കുകൾ കൂടാരത്തിൽ പ്രകാശം പരത്തി. പ്രദർശനം തുടങ്ങുമ്പോൾ ഈ വിളക്കുകൾ പെട്ടിക്കുള്ളിൽ മറയും. പ്രൊജക്ടറിന്റെ ശബ്ദത്തിനൊപ്പം വിവരണക്കാരന്റെ ശബ്ദം ഉയരും. ഉച്ച ഭാഷിണി ഇല്ലാതെ തന്നെ, എന്നാൽ എല്ലാവരും കേൾക്കുമാറുച്ചത്തിലാണ് ഈ വിവരണം. കേരളത്തിലെ സിനിമാ തീയേറ്ററിന്റെ ആദ്യ രൂപമായിരുന്നു വാറുണ്ണി ജോസഫിന്റെ ഈ താൽക്കാലിക കൂടാരം. പൂ വിരിയുന്നതും കുതിര ഓടുന്നതും തീവണ്ടി ഓടുന്നതും ആയ സെക്കൻഡുകൾ മാത്രം ദൈർഘ്യമുള്ള ചെറിയ ചലച്ചിത്ര രംഗങ്ങളാണ് അന്ന് അവിടെ പ്രദർശിപ്പിക്കപ്പെട്ടത്. ജനറേറ്ററുകൾ ലഭ്യമായിത്തുടങ്ങിയതോടെ വാറുണ്ണി പ്രദർശനങ്ങൾക്കായി ഒരു ജനറേറ്റർ വാങ്ങി. അങ്ങനെ 1912 മുതൽ ജോസ് ബയോസ്‌കോപ്പ്, ജോസ് ഇലക്ട്രിക്കൽ ബയോസ്‌കോപ്പായി അറിയപ്പെട്ടു. ഒരിക്കൽ മംഗലാപുരത്തുവെച്ച് ഉണ്ടായ ഒരു പായ്ക്കപ്പൽ ദുരന്തത്തിൽ വാറുണ്ണിയുടെ ബയോസ്‌കോപ്പും ഫിലിമുകളും കടലിൽ മുങ്ങിപ്പോയി. ഇതിനെത്തുടർന്നാണ് മറ്റ് രണ്ടുപേരേക്കൂടി ചേർത്ത് റോയൽ എക്‌സിബിറ്റേഴ്‌സ് എന്ന പുതിയൊരു പ്രദർശന സംരംഭം വാറുണ്ണി ആരംഭിച്ചത്. അങ്ങനെ, റോയൽ എക്‌സിബിറ്റേഴ്‌സ് മലയാളത്തിലെ ആദ്യത്തെ ചലച്ചിത്ര പ്രദർശന കമ്പനിയായി. വാറുണ്ണി കേരളത്തിലെ ചലച്ചിത്രപ്രദർശന വ്യവസായത്തിന്റെ പിതാവും ആയി.



</doc>
<doc id="392107" url="https://ml.wikipedia.org/wiki?curid=392107" title="യൂണിവേഴ്സിറ്റി ഓഫ് വിക്ടോറിയ">
യൂണിവേഴ്സിറ്റി ഓഫ് വിക്ടോറിയ

യൂണിവേഴ്സിറ്റി ഓഫ് വിക്ടോറിയ ('വിക്ടോറിയ സർവകലാശാല', 'യുവിക്ക്', അല്ലെങ്കിൽ 'ഓൾഡ് ബ്ലൂ') കാനഡയിൽ ബ്രിട്ടീഷ് കൊളമ്പിയയിലെ വിക്ടോറിയയിൽ സ്ഥിതി ചെയ്യുന്ന ഒരു വലിയ ഗവേഷണ സർവ്വകലാശാലയാണ്. 1963 ൽ സ്ഥാപിതമായ വിക്ടോറിയ സർവകലാശാല, ബ്രിട്ടീഷ് കൊളമ്പിയയിലെ ഏറ്റവും പഴയ സർവകലാശാലയായി അറിയപ്പെടുന്നു. 1903 ൽ മക്ഗിൽ സർവ്വകലാശാലയുടെ ഒരു അനുബന്ധ ശാഖയായിട്ടാണ് വിക്ടോറിയ കോളേജ് ആരംഭിച്ചത്.

ബിരുദാനന്തര ബിരുദധാരികളും ഡോക്ടറേറ്റിനു പഠിക്കുന്നവരുമുൾപ്പെടെ ഉൾപ്പെടുന്ന ഏകദേശം 21,000 ത്തിലധികം വിദ്യാർത്ഥികളാണ് യൂണിവേഴ്സിറ്റിയിൽ പ്രവേശനം നേടിയിട്ടുള്ളത്. യൂണിവേഴ്സിറ്റി ഓഫ് വിക്ടോറിയ ലോകത്തെമ്പാടുമുള്ള വിദ്യാർത്ഥികളെ ആകർഷിക്കുന്ന കാനഡയിലെപല അന്തർദേശീയ സർവകലാശാലകളിൽ ഒന്നാണ്. യൂണിവേഴ്സിറ്റി സ്ഥാപിതമായതിനു മുതൽ, നിരവധി രാഷ്ട്രീയ നേതാക്കൾ, ഒളിംപിക് മെഡൽ ജേതാക്കൾ, റോണാ ആംബ്രോസ്, ഫിൻ ഡൊണലി, ജോർജ് ആബട്ട് തുടങ്ങിയവരുൾപ്പെടെ കാനഡയിലെ പല ഗവണ്മെൻറ് തലവന്മാരും ഈ സർവ്വകലാശാലയിൽ പഠനം നടത്തിയവരാണ്. വിക്ടോറിയ സർവകലാശാല, സയൻസ് പൊ, യൂണിവേഴ്സിറ്റി ഓഫ് ലണ്ടൻ, യൂണിവേഴ്സിറ്റി ഓഫ് വാഷിംഗ്ടൺ, ഹോങ്കോങ് യൂണിവേഴ്സിറ്റി, ഉട്രെച്റ്റ് യൂണിവേഴ്സിറ്റി, നാഷണൽ യൂണിവേഴ്സിറ്റി ഓഫ് സിങ്കപ്പൂർ തുടങ്ങിയ ലോകോത്തര നിലവാരമുള്ള സ്ഥാപനങ്ങളുമായി സഹകരിച്ചു പ്രവർത്തിക്കുന്നു. വിക്ടോറിയ സർവകലാശാല വർഷങ്ങളായി നിരവധി റോഡ്സ്, ഗേറ്റ്സ് സ്കോളർഷിപ്പ് ജേതാക്കളെ സൃഷ്ടിക്കുന്നതു കൂടാതെ സർവ്വകലാശാലയിലെ പൂർവ്വ വിദ്യാർത്ഥിഗണവും അധ്യാപകരും നോബൽ സമ്മാനം നേടിയ ഗവേഷണ സംഘങ്ങളോടൊപ്പം പ്രവർത്തിക്കുകയും ചെയ്തിട്ടുണ്ട്.

വിദ്യാഭ്യാസ സംബന്ധമായി, വിക്ടോറിയ സർവ്വകലാശാല അതിലെ ഫാക്കൽറ്റി ഓഫ് ലോ, പീറ്റർ ബി ഗസ്റ്റാവ്സൺ സ്കൂൾ ഓഫ് ബിസിനസ്, ഇക്കണോമിക്സ്, പൊളിറ്റിക്കൽ സയൻസ്, എർത്ത് ആൻഡ് ഓഷ്യൻ സയൻസസ്, എഞ്ചിനീയറിങ് ഡിപ്പാർട്ടുമെൻറ് എന്നീ വകുപ്പുകളിലെ പ്രോഗ്രാമുകൾക്ക് പ്രശസ്തമാണ്. 


</doc>
<doc id="392115" url="https://ml.wikipedia.org/wiki?curid=392115" title="അഞ്ചാലുംമൂട്">
അഞ്ചാലുംമൂട്

കേരളത്തിലെ കൊല്ലം ജില്ലയിൽ അഷ്ടമുടിക്കായലിന്റെ തീരത്തുള്ള ഒരു പട്ടണമാണ് അഞ്ചാലുംമൂട്. കൊല്ലം, കുണ്ടറ എന്നീ നഗരങ്ങളിൽ നിന്ന് 8 കിലോമീറ്ററും പരവൂരിൽ നിന്ന് 26 കിലോമീറ്ററും അകലെയാണ് ഈ പ്രദേശം. 2015 വരെ തൃക്കടവൂർ ഗ്രാമപഞ്ചായത്തിന്റെ ഭാഗമായിരുന്ന ഈ പ്രദേശം ഇപ്പോൾ കൊല്ലം കോർപ്പറേഷന്റെ ഭാഗമാണ്.

അഞ്ചാലുംമൂട്ടിൽ നിന്ന് 2.5 കിലോമീറ്റർ അകലെയായി പെരിനാട് തീവണ്ടി നിലയവും 9 കിലോമീറ്റർ അകലെ കൊല്ലം തീവണ്ടി നിലയവും, കുണ്ടറ തീവണ്ടിനിലയവും സ്ഥിതിചെയ്യുന്നു. പെരുമൺ, കുണ്ടറ, ചിന്നക്കട എന്നീ പ്രദേശങ്ങളെ ബന്ധിപ്പിക്കുന്ന വിപുലമായ റോഡ് ശൃംഖലയാണ് അഞ്ചാലുംമൂടുള്ളത്. ജില്ലയുടെ വിവിധ ഭാഗങ്ങളിൽ നിന്നുള്ള ബസ്സുകൾ എത്തിച്ചേരുന്ന പ്രധാന ജംഗ്ഷനാണ് അഞ്ചാലുംമൂട്.

വിദ്യാഭ്യാസരംഗത്തു പ്രവർത്തിക്കുന്ന ധാരാളം പൊതു-സ്വകാര്യ മേഖലാ സ്ഥാപനങ്ങൾ ഇവിടെയുണ്ട്. അഞ്ചാലുംമൂട് ജംഗ്ഷനു സമീപത്തായി ഗവൺമെന്റ് ഹയർ സെക്കന്ററി സ്കൂൾ സ്ഥിതിചെയ്യുന്നു. അഞ്ചാലുംമൂട് ഗേൾസ് ഹയർ സെക്കന്ററി സ്കൂളിനു സമീപം നളന്ദ ഐ.ടി.സി.യുണ്ട്.

അഞ്ചാലുംമൂട് പട്ടണത്തിനു ചുറ്റുമായി വിവിധ മതക്കാരുടെ ആരാധനാലയങ്ങളുണ്ട്. ഇവിടെ നിന്ന് 2.0 കിലോമീറ്റർ അകലെയായി തൃക്കടവൂർ മഹാാദേവർ ക്ഷേത്രം സ്ഥിതിചെയ്യുന്നു. 8 കരക്കാർ ചേർന്ന് നടത്തുന്ന ഇവിടുത്തെ 10 ദിവസത്തെ ഉത്സവവും, നെടുംകുതിര എടുപ്പും, തെക്കിൻ്റെ തേവർ എന്ന തൃക്കടവൂർ ശിവരാജു ആനയും, അഷ്ടമുടി കയലിലൂടെ വരുന്ന തേവള്ളിക്കര നെടുംകുതിരയും പ്രസിദ്ധമാണ്. ഈ ക്ഷേത്രം കൂടാതെ 2.0 കിലോമീറ്റർ അകലെയായി കുപ്പണ വേലായുധ മംഗലം ക്ഷേത്രം സ്ഥിതിചെയ്യുന്നു. ഇവിടുത്തെ തൈപ്പൂയ മഹോത്സവം പ്രസിദ്ധമാണ്. ഈ ക്ഷേത്രങ്ങൾ കൂടാതെ അഷ്ടമുടി ശ്രീ വീരഭദ്രസ്വാമി ക്ഷേത്രം, ചിറയിൽ ശ്രീ ഭഗവതീ ക്ഷേത്രം, പനയം ശ്രീ ദുർഗ്ഗാദേവി ക്ഷേത്രം, കരുവ ശ്രീ ഭദ്രകാളീദേവീ ക്ഷേത്രം, പെരുമൺ ദേവീക്ഷേത്രം എന്നിവയും കുരീപ്പുഴ, കരുവ, ചിറയിൽ എന്നിവിടങ്ങളിലെ മുസ്ലീം പള്ളികളും ഇഞ്ചവിള സെന്റ് തോമസ് ഓർത്തഡോക്സ് ചർച്ച്, കുരീപ്പുഴ ചർച്ച് എന്നീ ക്രിസ്ത്യൻ പള്ളികളും അഞ്ചാലുംമൂടിനു സമീപമുണ്ട്.



</doc>
