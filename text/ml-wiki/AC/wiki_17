<doc id="364327" url="https://ml.wikipedia.org/wiki?curid=364327" title="വിഭീഷണോപദേശം">
വിഭീഷണോപദേശം

വാല്മീകി രാമായണത്തിലെ യുദ്ധകാണ്ഡത്തിലെ ഒരു പാഠഭാഗമാണ് വിഭീഷണോപദേശം അഥവാ വിഭീഷണ സദുപദേശം ഹനുമാൻ ലങ്കയെ ദഹിപ്പിച്ച ശേഷം 7 ദിവസത്തോളം ആ തീ കത്തിക്കൊണ്ടിരുന്നു . തുടർന്ന് ലങ്കാവാസികൾ തീയണയ്ക്കുകയും , അസുരശില്പിയായ മയന്റെ സർഗ്ഗശേഷി കൊണ്ട് ലങ്കയെ പുനർനിർമ്മിച്ചു മുന്പത്തേക്കാൾ ഐശ്വര്യയുക്തമാക്കി മാറ്റുകയും ചെയ്തു . അതിനു ശേഷം ലങ്കാപതിയായ രാവണരാജാവ് തന്റെ സദസ്യരെയെല്ലാം വിളിച്ചുകൂട്ടി അതുവരെ നടന്ന കാര്യങ്ങളെപ്പറ്റിയുള്ള ഒരു കാര്യാലോചന നടത്തുകയുണ്ടായി . ആ സദസ്സിൽ മന്ത്രിയായ മഹോദരൻ, പുത്രനായ ഇന്ദ്രജിത്ത് , അനുജനായ കുംഭകർണ്ണൻ , അനുജനായ വിഭീഷണൻ തുടങ്ങിയവർ പ്രസംഗിച്ചു . കുംഭകർണ്ണനും വിഭീഷണനും രാവണൻ ചെയ്ത പ്രവർത്തികൾ അത്ര ശെരിയായിരുന്നില്ല എന്ന് പ്രസ്താവിച്ചു . അതിൽ വിഭീഷണൻ രാവണന് കൂടുതൽ ദീർഘമായ സദുപദേശം നൽകുകയുണ്ടായി. ഈ ഉപദേശം ശെരിക്കു കേട്ട് ഗ്രഹിക്കാത്തതു കൊണ്ടാണ് രാവണന് മരണമുണ്ടായത് വാല്മീകി പറയൂന്നു. . തനിക്കു ഉപദേശം നൽകിയ വിഭീഷണനെ രാവണൻ ലങ്കയിൽ നിന്നും ആട്ടിയോടിച്ചു . വിഭീഷണൻ ശ്രീരാമനെ അഭയം പ്രാപിച്ചു വസിച്ചു . യുദ്ധശേഷം ലങ്കയുടെ അടുത്ത രാജാവായി വിഭീഷണനെ ശ്രീരാമൻ അഭിഷേകം ചെയ്തു . 

വിഭീഷണൻ പറഞ്ഞു . 
രാജാവേ , അങ്ങ് എന്റെ ജ്യേഷ്ഠനാണ് . ഗുരുവാണ് . ഹിതകരമായ ഉപദേശങ്ങൾ എപ്പോഴും സുലഭമായിരിക്കുകയില്ല . ഇഷ്ടമായ കാര്യത്തിന് ശിഷ്ടമായ കർമ്മം ദുഷ്ടമായ മർമ്മമായും തീർന്നേക്കാം . എങ്കിലും ഞാൻ എന്റെ ബുദ്ധിയിൽ തോന്നുന്നതായ ചില കാര്യങ്ങൾ പറയാം . അങ്ങ് ആവശ്യപ്പെട്ടിട്ടാണ് ഞാൻ പറയുന്നത് . ക്ഷോഭിക്കാത്ത മനസ്സോടെ അങ്ങ് ഇത് കേട്ട് ഗ്രഹിക്കുമെങ്കിൽ , എന്റെ ഉദ്ദേശം സഫലമായി . എന്റെ ഉപദേശങ്ങളെ അഭിനന്ദിക്കുകയോ നിന്ദിക്കുകയോ ചെയ്തോളൂ . എനിക്ക് വിരോധമില്ല . പക്ഷേ എന്റെ ഉദ്ദേശ ശുദ്ധിയെ ദയവായി അവഗണിക്കരുത് . അങ്ങ് എന്നേക്കും ലങ്കാധിപതിയായി വാഴാനാണ് ഞാൻ ആഗ്രഹിക്കുന്നത് . 

രാജൻ ; നാം ബ്രഹ്മകുലജാതരാണ് . സർവ്വവേദങ്ങളും ഇതിഹാസങ്ങളും പുരാണങ്ങളും സ്മൃതികളും നാം പഠിച്ചിട്ടുണ്ട് .അങ്ങ് സർവ്വലോക വിജയിയാണ് . മഹാസമ്രാട്ടാണ് .അങ്ങയുടെ ജീവിതം തികച്ചും മാതൃകാപരമായിരിക്കണം . എന്നാൽ അങ്ങയുടെ പ്രവൃത്തി അങ്ങനെയല്ല . അങ്ങ് പല പല അധർമ്മങ്ങളും ചെയ്തിട്ടുണ്ട് . ഇപ്പോഴും ചെയ്തുകൊണ്ടിരിക്കുന്നു . അങ്ങയുടെ വന്ദ്യ ജ്യേഷ്ഠനായ വൈശ്രവണനെ അങ്ങ് അകാരണമായി ആക്രമിച്ചു ലങ്കയിൽ നിന്നും ആട്ടിയോടിച്ചു . അദ്ദേഹത്തിന്റെ പുഷ്പകവിമാനവും അങ്ങ് കൈക്കലാക്കി . അങ്ങ് അകാരണമായി ദേവന്മാരെ ദ്രോഹിച്ചു . ഇന്ദ്രലോകം ആക്രമിച്ചു കീഴടക്കി . ദിക്പാലകരെ ഉപരോധിച്ചു . നരലോകം നരകമാക്കി . പാതാളത്തെപ്പോലും അങ്ങ് ആക്രമിച്ചു പാഴ്ക്കളമാക്കി . വളരെയധികം സുന്ദരികളായ യുവതികളേയും അങ്ങ് പിടികൂടി അങ്ങയുടെ കാമദാഹം തീർത്ത് രസിച്ചു . ദേവകന്യകകൾ , മർത്യ കന്യകകൾ , അസുരനാരികൾ തുടങ്ങി സർവ്വവിഭാഗത്തിൽപ്പെട്ട സ്ത്രീകളെയും അങ്ങ് ബലമായി പിടിച്ചുകൊണ്ടുവന്നു കാമവെറിക്കൂത്തു നടത്തി അപമാനിച്ചു . അവരിൽ പലരും പതിവ്രതകളായിരുന്നു. തപസ്വിനികളായിരുന്നു . അവരെയെല്ലാം അങ്ങ് പീഡിപ്പിച്ചു . അവസാനമായി ഇതിലെല്ലാം ഏറ്റവും സുന്ദരിയായ രാമപത്നിയും സാധ്‌വിയുമായ സീതയെ അങ്ങ് തട്ടിക്കൊണ്ടു വന്നു തടവിൽ പാർപ്പിച്ചിരിക്കുകയാണ് . ഈ അന്തിമകൃത്യത്തോടുകൂടി ദുഷ്ക്കർമ്മങ്ങളുടെ തിരിച്ചടിയും ആരംഭിച്ചു .
സീതാദേവി ലങ്കയിൽ കാലുകുത്തിയ ആ ദിവസം ഈ ലങ്ക നിൽക്കുന്ന സുവേലാചലത്തിന് ഒരു ഞെട്ടലുണ്ടായി . അത് സാമാന്യമായ ഒരു ഭൂചലനമാണെന്ന് അങ്ങ് കരുതി . എന്നാൽ ജ്യേഷ്ഠാ , അന്നുമുതൽ ആ കൃത്യ സമയത്തിന് എല്ലാ ദിവസവും ആ ഭൂചലനം തുടർന്ന് വരികയാണ് . ഇതൊരു അപശകുനമാണ് . ആകാശത്തിൽ ഭയങ്കരങ്ങളായ ഉൽപ്പാതങ്ങൾ കാണപ്പെടുന്നു . വിശേഷരീതിയിലുള്ള കൊള്ളിമീൻ , ഉൽക്കാപതനം , പതിവില്ലാത്ത വെള്ളിടി , അപകടസൂചകമായ ധൂമകേതൂദയം , അകാല വൃഷ്ടി , നക്ഷത്ര ചലനം എന്നിവ കാണപ്പെടുന്നു .ഐശ്വര്യമദം കൊണ്ട് അന്ധരായ നാം അത് ഗണ്യമാക്കുന്നില്ല എന്നതാണ് സത്യം . അപശകുനങ്ങൾ തുടർന്നുകൊണ്ടിരിക്കുന്നു . ഈയിടെയായി അങ്ങ് പിടികൂടി തടവിൽ വച്ചിരിക്കുന്ന ദേവന്മാർക്ക് മുഖത്ത് ഒരു പ്രസന്നത കാണപ്പെടുന്നു . അത് സൂക്ഷ്മദൃഷ്ടികൾക്കു കാണുവാൻ കഴിയുന്നുണ്ട് . അവരെന്തുകൊണ്ടാണ് സന്തുഷ്ടരാകുന്നത് ?അങ്ങയുടെ നാശമടുത്തുവോ ? 
ത്രിമൂർത്തികൾക്കു പോലും എത്തിനോക്കാൻ കഴിയാത്ത ഈ ലങ്കയിൽ ഒരു കൊച്ചു കുരങ്ങൻ വന്നു കാണിച്ച വൃകൃതികൾ അങ്ങും കണ്ടതല്ലേ ? അങ്ങേയ്ക്കു നാശകാരങ്ങളായ 18 ഘോരാശാപങ്ങൾ കിട്ടിയിട്ടുണ്ട് . അവ ഓരോന്നായി ഞാൻ പറയാം .[ തുടർന്ന് വിഭീഷണൻ ആ ശാപങ്ങളെല്ലാം പറഞ്ഞു കേൾപ്പിച്ചു . തുടർന്ന് സൂര്യവംശചരിതവും വിശദമായി പറഞ്ഞു ]. 

വിഭീഷണൻ തുടർന്നു . അങ്ങയുടെ ശത്രുവായി വന്നിരിക്കുന്ന ശ്രീരാമൻ ആരാണെന്ന് അങ്ങേയ്ക്കറിയാമോ ? . അവനാണ് പൂർവ്വജന്മത്തിലും ഹിരണ്യകശിപുവായിരുന്ന അങ്ങയുടെ മൃത്യുവായിരുന്നത് . എന്റെ ജ്ഞാനദൃഷ്ടിയിൽ തോന്നുന്നത് അവൻ പഴയ ആ നരസിംഹം തന്നെയാണെന്നാണ് . ലോകരക്ഷകനായ വിഷ്ണുവാണവൻ . അവൻ ഇപ്പോൾ മനുഷ്യരൂപമെടുത്തു വന്നിരിക്കുകയാണ് . അങ്ങേയ്ക്കു മനുഷ്യരിൽ നിന്നും മാത്രമേ മരണമുണ്ടാകൂ എന്നതാണല്ലോ ബ്രഹ്മവാക്യം . അതുകൊണ്ടു ഈ വിഷയം പ്രധാനമായി പരിഗണിക്കേണ്ടതാണ് . കൂടാതെ അങ്ങയുടെ പുത്രനായ ഇന്ദ്രജിത്തിനെ വധിക്കാൻ 14 വർഷം ഊണും ഉറക്കവും ഉപേക്ഷിച്ച ഒരു ബ്രഹ്മചാരിക്കു മാത്രമേ സാധിക്കുകയുള്ളൂവെന്നാണ് ബ്രഹ്‌മാവ്‌ നൽകിയ വരം . എന്നാൽ ജ്യേഷ്ഠാ , ശ്രീരാമന്റെ അനുജനായ ആ ലക്ഷ്മണനുണ്ടല്ലോ, അവൻ വനവാസത്തിനുവന്ന ആദ്യനാളു മുതൽ പതിനാലു കൊല്ലം തികയുന്ന ഇന്ന് വരെ , ഊണുപേഷിച്ചും ഉറക്കമുപേക്ഷിച്ചും കടുത്ത ബ്രഹ്മചാരിയായും നിന്ന് അവന്റെ ജ്യേഷ്ഠനായ ശ്രീരാമനെ സേവിച്ചു വരികയാണ് . ഈ വസ്തുത അവനുപോലും അറിയില്ലെന്നതാണ് ഏറ്റവും രസകരമായ വസ്തുത !. ഭയങ്കര ആശ്ചര്യം തന്നെ രാമമഹിമ !. അവൻ സ്വന്തം മായകൊണ്ടു തന്റെ അനുജനെപ്പോലും മയക്കിയിരിക്കുന്നു . ഇവിടെ കൊണ്ട് വന്നിരിക്കുന്ന സീത യഥാർത്ഥ സീതയല്ല . ശ്രീരാമൻ സൃഷ്ടിച്ച മായാസീതയാണെന്നാണ് എനിക്ക് തോന്നുന്നത് . കാരണം വാസ്തവത്തിലുള്ള സീത ഒരിക്കലും രാമനെ പിരിയുകയില്ല . തന്റെ സീതയെ രാമൻ അഗ്നിയെ സൂക്ഷിക്കാനേൽപ്പിച്ചിരിക്കുന്നു . ഇപ്പോൾ മായാസീതയുമായി ഇവിടെ വന്നിരിക്കുന്നത് സീതാവിമോചന -യുദ്ധത്തിന്റെ പേരിൽ അങ്ങയെ വധിക്കാനാണ് . അതുകൊണ്ടു എന്റെ വാക്കുകൾ കേൾക്കൂ ജ്യേഷ്ഠാ . അവിടുന്ന് ഇപ്പോൾ കൊണ്ട് വന്നിട്ടുള്ള സീതയെ ശ്രീരാമനെ തിരികെയേൽപ്പിച്ചു അവനോടു മാപ്പു പറയൂ . അവനെത്തന്നെ ശരണം പ്രാപിക്കൂ . അവൻ ആശ്രിതരെ കൈവിടാത്ത ധാർമ്മികനാണ് . അങ്ങ് ഇത് ചെയ്‌താൽ അങ്ങയുടെ ശത്രുവായ ഇന്ദ്രൻ ചൂളിപ്പോകും . മറിച്ചാണെങ്കിൽ അവനു പ്രീതികരമായി ഭവിക്കുകയും ചെയ്യും .

ഇതുകേട്ട രാവണൻ വിഭീഷണൻ കൊല്ലുവാൻ വാളുയർത്തി . വിഭീഷണൻ ഭയപ്പെട്ടു രാമസവിധത്തിലേക്കു യാത്രയായി . തന്റെ വംശത്തെയും കുലത്തേയും രക്ഷിക്കുവാനും , ജ്യേഷ്ഠനായ രാവണിൽ നിന്നും തന്റെ സ്വജീവൻ രക്ഷിക്കുവാനും ഈ ഒരു വഴിയേ വിഭീഷണൻ കണ്ടുള്ളൂ .
വിഭീഷണൻ തന്റെ ഉപേദേശത്തിനിടയ്ക്കു രാവണനോട് പറയുന്നതാണ് ഈശ്വരന്റെ അവതാരതത്വം . അവതാരങ്ങൾ നിർഗ്ഗുണനായ ഈശ്വരന്റെ പ്രതിനിധിയാണെന്നാണ് വിഭീഷണന്റെ വാദം . അദ്ദേഹത്തിന്റെ ഊഹാപോഹം ഇങ്ങനെയായിരുന്നു . 

വിഭീഷണൻ തുടർന്നു . രാജാവേ , ഈശ്വരശക്തി ഈ പ്രപഞ്ചത്തിൽ എള്ളിൽ എണ്ണ പോലെ അടങ്ങിയിരിക്കുന്നു . അതിനു വ്യക്തിത്വമില്ല . ബോധപൂർവ്വം അത് ഒന്നും ചെയ്യുന്നുമില്ല . കാറ്റുപോലെയും , ആകാശം പോലെയും നിർഗുണമായി വ്യാപിച്ചു കിടക്കുന്നതാണത് . എന്നാൽ അതാകട്ടെ ഈ പ്രപഞ്ചത്തിന്റെ ഉൽപ്പത്തിയും നാശവും തീരുമാനിക്കുന്നതുമാണ് . അത്തരത്തിലുള്ള ഈശ്വരശക്തി സാധാരണ സന്ദർഭങ്ങളിൽ നിദ്രാണമായി കിടക്കുകയാണ് . അതുകൊണ്ടു നാം അതിനെക്കുറിച്ച് അറിയുന്നില്ല . ഈശ്വരനെന്ന സർവ്വനിയന്താവ് ഉണ്ടെന്നു നമുക്ക് തോന്നുകയില്ല . പക്ഷേ എപ്പോഴൊക്കെയാണോ പ്രകൃതിയിൽ ദുഷ്ടശക്തികളുടെ വേലിയേറ്റമുണ്ടാകുന്നത് , എപ്പോഴൊക്കെയാണോ പ്രകൃതിയിൽ അധർമ്മം നടനമാടുന്നത് , ദുഷ്ടജനങ്ങളും അധർമ്മങ്ങളും വളർന്ന് ശിഷ്ടജനങ്ങളും ധർമ്മവും തകർന്നു ലോകം അനാഥയായി വിലപിക്കുന്നത് . അപ്പോൾ ഈ നിദ്രാണമായി കിടക്കുന്ന ഈശ്വരശക്തി ഉണരുന്നു . അത് അധർമ്മികൾക്കു എതിരായി തിരിയുന്നു . അതിന്റെ പ്രേരണയാൽ ദിവ്യപുരുഷന്മാർ ജന്മമെടുക്കുന്നു . ഇങ്ങനെ ജനിക്കുന്ന ദിവ്യപുരുഷന്മാർ സാക്ഷാൽ ഈശ്വരന്റെ പ്രതിനിധികളും , ഈശ്വരൻ തന്നെയുമായിരിക്കും . ഇവരെ സാധാരണക്കാർക്ക് തിരിച്ചറിയുവാൻ സാധിക്കുകയില്ല . മനസ്സിലാക്കിയാൽ തന്നെ അവരുടെ ദിവ്യമായ കർമ്മങ്ങൾ കണ്ടിട്ട് ചില ബുദ്ധിമാന്മാർ ഊഹിച്ചെന്നിരിക്കും . നമ്മുടെ ശത്രുവായ ശ്രീരാമൻ അത്തരത്തിൽ ജന്മമെടുത്ത ഒരു ദൈവപുരുഷനാണ് ജ്യേഷ്ഠാ . അദ്ദേഹത്തെ ഒന്ന് നിരീക്ഷിച്ചാൽ അക്കാര്യം വ്യക്തമാകും . അങ്ങയെ പരാജയപ്പെടുത്തി തുറങ്കിലടച്ച കാർത്തവീര്യനെ കൊന്ന മഹായോഗിയായ പരശുരാമനെ പരാജയപ്പെടുത്തി അഹന്തയെ തച്ചുടച്ചു വിട്ടവനാണ് ശ്രീരാമൻ . ശിവശിഷ്യനും വിഷ്ണുവിന്റെ അംശവുമായ പരശുരാമനെ നേരെ നോക്കുവാൻ പോലും ആരെങ്കിലും ആളാവുമോ ? അങ്ങനെയുള്ള പരശുരാമൻ കേവലം ബാലനായ ശ്രീരാമനോട് തോറ്റുപോലും . ശൈവചാപം കുലച്ച ശ്രീരാമൻ സാമാന്യനാണോ ?. താടകാവധം , യാഗരക്ഷ , ശൈവചാപഭഞ്ജനം , സീതാസ്വയംവരം , വിരാധവധം , ശൂർപ്പണഖാ അംഗഭംഗം , ഖരസംഹാരം , മാരീചമാരണം , കബന്ധമുക്തി , ബാലി നിഗ്രഹം ഇത്യാദികൽ ചെയ്തതിൽ നിന്നും രാമന്റെ ദിവ്യത്വം ഊഹിക്കാം . മഹായോഗിയായ ഹനുമാൻ അവന്റെ ദാസനാണ് പോലും . ആ രാമനാണ് അങ്ങയുടെ എതിരാളി . അത് മറക്കരുത് .
[കമ്പരാമായണം , യുദ്ധകാണ്ഡം , വിഭീഷണപ്രസംഗം]

വിഭീഷണൻ രാവണനെ ഉപദേശിക്കുന്നതിലെ വളരെ ചെറുതെങ്കിലും ഒത്തിരി പ്രാധാന്യമർഹിക്കുന്ന ഒരു കാര്യമാണ് വിഭീഷണനീതി .ശെരിക്കും ഇത് തമിഴിലെ യുദ്ധനീതി ആണ് . വിഭീഷണന്റെ ഉപദേശത്തിലെ മർമ്മമാണത് . 
വിഭീഷണൻ പറയുന്നു . 

1.രാജാവേ ; എപ്പോഴും വിധിക്ക് അനുകൂലമായി പ്രവർത്തിക്കുന്നവനാണ് വിജയിക്കുക . വിധി വൈപരീത്യമായി പ്രവർത്തിക്കുന്നവൻ എത്രയൊക്കെ ശക്തനാണെങ്കിലും തോറ്റുപോകും . 

2.ദൈവ നിശ്ചയത്തെ ഒരിക്കലും ആർക്കും കവച്ചു വയ്ക്കുവാൻ സാധ്യമല്ല . നാം ഒരാളോട് ശത്രുത പ്രഖ്യാപിക്കും മുൻപ് അവന്റെ ശക്തിയെക്കുറിച്ചും നമ്മുടെ ദൗർബല്യങ്ങളെക്കുറിച്ചും ബോധവാനായിരിക്കണം . കാലം ശത്രുവിന് അനുകൂലമാണെങ്കിൽ ഒരിക്കലും അവനുമായി യുദ്ധമരുത് . അത് ജ്ഞാനികളോട് (ജ്യോതിഷികളോട്) ആലോചിച്ച് ചെയ്യണം . 

3.എന്താണ് ചെയ്യേണ്ടതെന്ന്‌ വ്യക്തമല്ലാത്ത അവസ്ഥയിൽ ഉദാസീനനെപ്പോലെ പെരുമാറുക . 

4.ശത്രുവിന് ദൈവബലം ഏറിയിരിക്കുമ്പോൾ അവനുമായി സന്ധി ചെയ്യുകയാണ് വേണ്ടത് . അതിൽ കുലമഹിമയോ അഭിമാനമോ പോലും ഗണിക്കരുത് . താഴേണ്ട സമയത്തു താഴുക തന്നെ വേണം . ബന്ധുക്കളുടെയും തന്റെയും ജീവരക്ഷയാണ് വലുത് . 

5.വികാരത്തെയല്ല വിവേകത്തെയാണ് ഒരു രാജാവ് ആശ്രയിക്കേണ്ടത് . വികാരത്തെ കടിഞ്ഞാണിട്ട് നിറുത്തി വിവേകത്തെ അവലംബിക്കുന്ന രാജാവ് കാലനെപ്പോലും പ്രഹരിക്കും . 

6.യാതൊരു കാര്യവും തുടങ്ങുന്നതിനു മുൻപ് നിമിത്തം , ശകുനം , കാലം, സ്വപ്നദർശനം എന്നിവയെ ഗണിക്കണം. നിമിത്തം പ്രതികൂലമായിരിക്കുമ്പോൾ യാതൊന്നിനും പുറപ്പെടരുത് . സവിതാവാണ്‌ നിമിത്തം കാട്ടിത്തരുന്നത് . സവിതാവിന്റെ നിർദ്ദേശത്തെ അവഗണിച്ചാൽ വരേണ്ട ദുർവിധി വരിക തന്നെ ചെയ്യും . 

ഇവിടെയിപ്പോൾ നിമിത്തം , കാലം , ദൈവം , സ്വപ്നം എന്നിവ അങ്ങേയ്ക്കു പ്രതികൂലമാണ് ജ്യേഷ്ഠാ . അതുകൊണ്ടു അങ്ങ് രാമനുമായി യുദ്ധത്തിന് തുനിയരുത് . 
കമ്പരാമായണത്തിലെ വിഭീഷണന്റെ ഉപദേശമധ്യേ അദ്ദേഹമാണ് രാവണന് സിദ്ധിച്ചിട്ടുള്ള ആപൽബീജങ്ങളായ 18 ഘോരാശാപങ്ങളെക്കുറിച്ചു കഥിക്കുന്നത് . അതിനു പരിഹാരവും വിഭീഷണൻ പറയുകയുണ്ടായി .[രാവണൻ ഇത് സ്വീകരിച്ചില്ല] . 

വിഭീഷണൻ പറഞ്ഞു . രാജാവേ , അങ്ങേയ്ക്കു സിദ്ധിച്ച വരബലങ്ങളെക്കാളും എത്രയോ അധികമാണ് അങ്ങേയ്ക്കു സിദ്ധിച്ചിരിക്കുന്ന ശാപങ്ങൾ . അങ്ങയുടെ കാലം മോശമാകുമ്പോൾ അവ അങ്ങേയ്ക്കെതിരായി പ്രവർത്തിച്ചു തുടങ്ങുന്നതാണ് . അതിനു തെളിവാണ് ഇപ്പോഴുള്ള സംഭവങ്ങൾ . ആ ശാപങ്ങളെക്കുറിച്ചു ഞാൻ വിശദീകരിക്കാം .

1.നളകൂബര ശാപം 

നമ്മുടെയൊക്കെ ജ്യേഷ്ഠനായ കുബേരദേവന്റെ പുത്രനായ നളകൂബരന്റെ ധർമ്മപത്നിയായ രംഭാദേവിയെ അവിടുന്നു ഒരു യാത്രയ്ക്കിടയിൽ കടന്നുപിടിച്ചു ബലാൽ കാമപൂർത്തി വരുത്തുകയുണ്ടായി . ആ സമയം അങ്ങയുടെ കൂടി പുത്രതുല്യനായ നളകൂബരദേവൻ "നിന്റെ പത്തു തലയും ഏഴേഴായി പൊട്ടിത്തെറിച്ച് നീ മരിക്കുമെന്ന്" -ഹൃദയവേദനയോടെ അങ്ങയെ ശപിച്ചു . 

2.വേദവതീ ശാപം 

കുശധ്വജൻ എന്ന വിപ്രമുനിയുടെ ഏക മകളായ വേദവതി ബ്രഹ്മചര്യത്തോടെ വിഷ്ണുവിനെ പതിയായി ലഭിക്കുവാൻ തപസ്സു ചെയ്യവേ , അവളെ അങ്ങ് ബലാൽ പിടികൂടി വലിച്ചിഴച്ചു . അപ്പോൾ അവൾ , "നീയും നിന്റെ കുടുംബവും ഞാൻ കാരണം , എന്റെ പതിയാകുന്ന വിഷ്ണുവിനാൽ നാശമടയട്ടേ" -എന്ന് അങ്ങയെ ഘോരമായി ശപിച്ചു . ഇപ്പോൾ അങ്ങ് ഇവിടെ കൊണ്ടുവന്നിരിക്കുന്ന സീത ആ പഴയ വേദവതിയുടെ പുനർജന്മമാണ്‌ രാജാവേ . 

3.ബ്രാഹ്മണശാപം 

പരമശിവൻ അങ്ങേയ്ക്കു സമ്മാനമായി തന്ന ത്രിപുരസുന്ദരീ വിഗ്രഹം പ്രതിഷ്ഠിക്കാൻ അങ്ങ് ഒരു ബ്രാഹ്മണനെ ക്ഷണിച്ചിരുന്നു . അദ്ദേഹം വരാൻ കുറച്ചു താമസിച്ചു പോയതിനു , അങ്ങ് അദ്ദേഹത്തെ മർദ്ദിച്ച് അവശനാക്കി ഏഴു ദിവസം പച്ചവെള്ളം പോലും കൊടുക്കാതെ തടവിലിട്ടു . അതിനു അദ്ദേഹം " നിന്നെയും ഒരു മനുഷ്യൻ കര -ചരണങ്ങൾ ബന്ധിച്ച് ഏഴു ദിവസം കാരാഗൃഹത്തിൽ പൂട്ടിയിടട്ടെ "-എന്ന് ശപിച്ചു . 

4.നന്ദികേശ്വര ശാപം 

അങ്ങ് ഒരിക്കൽ കൈലാസ പാർശ്വത്തിൽ വച്ച് നന്ദിദേവനെ "കുരങ്ങാ" എന്ന് വിളിച്ചു അപമാനിച്ചു . അപ്പോൾ നിന്റെയും "നഗരിയുടെയും കുടുംബത്തിന്റെയും നാശം കുരങ്ങന്മാരാൽ തന്നെ സംഭവിക്കുമെന്ന്" അങ്ങയെ ശപിച്ചു . ഇപ്പോൾ ഇവിടെ വന്നിരിക്കുന്ന കുരങ്ങന്മാർ അങ്ങേയ്ക്കു നാശമുണ്ടാക്കുമെന്നാണ് എനിക്ക് തോന്നുന്നത് . നന്ദിയുടെ ശാപമനുസരിച്ചു വന്നവരാണവർ .

5.വസിഷ്ഠ ശാപം 

വേദശാസ്ത്രങ്ങൾ പഠിപ്പിക്കാൻ ക്ഷണിക്കപ്പെട്ട വസിഷ്ഠമുനി അങ്ങയുടെ ആജ്ഞ നിരാകരിച്ചു . അപ്പോൾ , കുപിതനായ അവിടുന്ന് അദ്ദേഹത്തെ പിടിച്ചുകെട്ടി തടവിലിട്ടു . അപ്പോൾ സൂര്യകുലരാജാവായ കുവലാശ്വൻ അദ്ദേഹത്തെ രക്ഷിക്കുകയുണ്ടായല്ലോ . അപ്പോൾ ആ ഋഷി "സൂര്യകുലജാതരിൽ നിന്നും നിനക്കും നിന്റെ വംശത്തിനും നാശമുണ്ടാകട്ടെയെന്നു അങ്ങയെ ശപിച്ചു ". ഇപ്പോൾ നമ്മുടെ ശത്രുവായി വന്നിരിക്കുന്ന രാമൻ സൂര്യകുല രാജാവാണ് . 

6.അഷ്ടാവക്ര ശാപം 

അങ്ങ് ഒരിക്കൽ ശ്‌ളേഷ്മാതകത്തിൽ വച്ച് അഷ്ടാവക്രനെ കണ്ടു . അദ്ദേഹത്തിന്റെ ശരീരത്തിലെ എട്ടു വളവുകളും കണ്ടു , " ഹായ് സുന്ദരാ , നിന്റെ വളവുകൾ ഞാൻ മാറ്റിത്തരാം "-എന്ന് പറഞ്ഞുകൊണ്ട് അദ്ദേഹത്തെ ചവുട്ടി വീഴ്ത്തി . തെറിച്ചു വീണു വേദനയാൽ കരഞ്ഞ അദ്ദേഹത്തെ അങ്ങ് വീണ്ടും അപമാനിച്ചു . അപ്പോൾ അദ്ദേഹം , " നിരപരാധിയായ എന്നെ ഇങ്ങനെ ചെയ്തതുകൊണ്ട് , നിന്നെയും ചപല കപികൾ പാദാദികേശം ചവുട്ടി ഞെരിച്ച് ചതച്ചുവിടും " എന്ന് അങ്ങയെ ശപിച്ചു .

7.ദത്താത്രേയ ശാപം 

ഗുരുവിനു അഭിഷേകം ചെയ്യാൻ തയ്യാറാക്കിയ തീർത്ഥ കുംഭം അങ്ങ് ദത്താത്രേയനിൽ നിന്നും പിടിച്ചു വാങ്ങി സ്വയം അഭിഷേകം ചെയ്യുകയുണ്ടായല്ലോ . അപ്പോൾ ദത്താത്രേയൻ "നിന്റെ ശിരസ്സ് വാനരന്മാർ ചവുട്ടി അശുദ്ധമാക്കട്ടെ" -എന്ന് ശപിച്ചതോർക്കുന്നില്ലേ . 

8.ദ്വൈപായന ശാപം 

സ്വന്തം സഹോദരിയെ കണ്മുന്നിൽ വച്ച് ഉപരോധക്രിയ നടത്തി അധരാദ്യവയവങ്ങൾ മുറിപ്പെടുത്തിയപ്പോൾ ദ്വൈപായനൻ എന്ന ബ്രാഹ്മണൻ, "നിന്റെ സോദരിയെ ഒരു മനുഷ്യൻ അംഗഭംഗപ്പെടുത്തുമെന്നും , നിന്റെ ഭാര്യയെ വാനരന്മാർ മാനഭംഗപ്പെടുത്തുമെന്നും"- അങ്ങയെ ശപിച്ചിട്ടുണ്ട് .

9.മാണ്ഡവ്യ ശാപം 

അങ്ങ് മണ്ഡോദരിയുമൊന്നിച്ച് വിനോദസഞ്ചാരം ചെയ്യുമ്പോൾ മാണ്ഡവ്യൻ എന്ന മഹർഷി അങ്ങയെ കണ്ടിട്ട് വന്ദിച്ചില്ല എന്ന കാരണത്താൽ അദ്ദേഹത്തെ നിർദ്ദയമായി അങ്ങ് മർദ്ദിക്കുകയുണ്ടായി . അപ്പോൾ ആ മുനി , " നിന്നെയും ഒരു വാനരവീരൻ ഇതുപോലെ മർദ്ദിക്കും " എന്ന് അങ്ങയെ ശപിച്ചു .

10.അത്രി ശാപം 

അത്രി മുനിയുടെ ധർമ്മപത്നിയെ അങ്ങ് അദ്ദേഹത്തിന്റെ മുന്നിലിട്ട് തലമുടിക്ക് പിടിച്ച് വലിച്ചിഴയ്ക്കുകയുണ്ടായല്ലോ . അപ്പോൾ , " നിന്റെ പത്നിയേയും വാനരന്മാർ വസ്ത്രമഴിച്ച് മുടിപിടിച്ച് വലിച്ച് നിന്റെ കൺമുന്നിലിട്ടു അപമാനിക്കും " എന്ന് മുനി അങ്ങയെ ശപിച്ചു .

11.നാരദ ശാപം 

ഓംകാരത്തിന്റെ അർത്ഥം പറഞ്ഞുകൊടുക്കാത്തതിന് നാരദമുനിയുടെ നാക്ക് മുറിക്കുമെന്നു അങ്ങ് ഒരിക്കൽ അദ്ദേഹത്തെ ഭീഷണിപ്പെടുത്തി . അപ്പോൾ , " നിന്റെ പത്തു തലയും മനുഷ്യൻ മുറിച്ചു കളയുമെന്ന്"- നാരദൻ അങ്ങയെ ശപിച്ചിട്ടുണ്ട് .

12.ഋതുവർമ്മ ശാപം 

മാരുതവനത്തിൽ വച്ച് വാനപ്രസ്ഥനായി വസിച്ച ഋതുവർമ്മന്റെ പത്നിയായ മദനമഞ്ജരിയെ അങ്ങ് ഒരിക്കൽ ബലാൽസംഗം ചെയ്‌തല്ലോ . അപ്പോൾ, "നീ മനുഷ്യനാൽ കൊല്ലപ്പെടും" - എന്ന് ഋതുവർമ്മൻ അങ്ങയെ ശപിച്ചു . 

13.മൗൽഗല്യ ശാപം 

കദംബവനവാസിയായ മൗൽഗല്യ മഹർഷി ഒരിക്കൽ യോഗദണ്ഡിൽ പിടലി താങ്ങിയിരിക്കുമ്പോൾ അങ്ങ് അവിടെയെത്തി അദ്ദേഹത്തിന്റെ യോഗദണ്ഡ് ചന്ദ്രഹാസം കൊണ്ട് വെട്ടി മുറിച്ചു . മുനി മലർന്നടിച്ചു വീണു . അപ്പോൾ ആ മുനി , " എടാ നീചാ , നിന്റെ ചന്ദ്രഹാസം ഇനി ഒരിടത്തും ഫലിക്കുകയില്ല " -എന്ന് അങ്ങയെ ശപിച്ചിട്ടുണ്ട് .

14.ബ്രാഹ്മണീജന ശാപം 

സമുദ്രസ്നാനത്തിന് എത്തിയ ഏതാനും ബ്രാഹ്മണയുവതികൾ അവരുടെ അമ്മമാരുടെ മുന്നിൽ വച്ച് അങ്ങയാൽ മാനഭംഗത്തിനിരയായി . അപ്പോൾ ആ മാതാക്കൾ , " നിന്റെ കുടുംബിനിയേയും നിന്റെ കണ്മുന്നിൽ വച്ച് ഇതുപോലെ ചപല കപികൾ അപമാനിക്കും " -എന്നും അങ്ങയെ ശപിച്ചു .

15.അഗ്നി ശാപം 

അഗ്നിയുടെ മുന്നിൽ വച്ച് അദ്ദേഹത്തിന്റെ പത്നിയായ സ്വാഹാദേവിയെ അങ്ങ് ബലാത്സംഗം ചെയ്തല്ലോ . അപ്പോൾ , " നീ നോക്കിയിരിക്കെ നിന്റെ പത്നിയെ കുരങ്ങന്മാർ ബലാത്സംഗം ചെയ്യും "-എന്ന് അഗ്നിദേവൻ അങ്ങയെ ശപിച്ചു .

16.അനരണ്യ ശാപം 

സൂര്യവംശജനായ അനരണ്യൻ എന്ന രാജർഷിയെ അങ്ങ് ഒരിക്കൽ യുദ്ധത്തിന് വിളിച്ചു . വൃദ്ധനായ അദ്ദേഹത്തിന് യുദ്ധത്തിൽ താല്പര്യമില്ലാതിരുന്നിട്ടും അങ്ങയോടു അദ്ദേഹം പൊരുതി . തോല്വിപറ്റിയ അദ്ദേഹം അങ്ങയോടു സന്ധി ചെയ്യാനൊരുങ്ങുകയും , കരഞ്ഞുകൊണ്ട് "സഹായിക്കണം" എന്ന് പറയുകയും ചെയ്തില്ലേ . പക്ഷേ അങ്ങ് അദ്ദേഹത്തെ നെഞ്ചിലിടിച്ച് കൊന്നപ്പോൾ , അദ്ദേഹം - "എന്റെ വംശത്തിൽ ജനിച്ച ഒരു രാജകുമാരന്റെ അസ്ത്രങ്ങളാൽ നിന്റെ പത്തുശിരസ്സുകളുമറ്റു നീ മരിക്കും "-എന്ന് കരഞ്ഞുകൊണ്ട് മരണവാക്കായി അങ്ങയെ ശപിച്ചു .

17.ബൃഹസ്പതീ ശാപം 

അങ്ങ് സ്വർഗ്ഗവിജയം കഴിഞ്ഞു വരുമ്പോൾ ബൃഹസ്പതിയുടെ മകളായ സുലേഖാദേവിയെ അങ്ങ് അദ്ദേഹത്തിന്റെ മുന്നിലിട്ട് ബലാൽക്കാരം ചെയ്തുവല്ലോ . അപ്പോൾ , " കാമബാണമേറ്റ് മദിക്കുന്ന നീ രാമബാണമേറ്റ് മരിക്കും "-എന്ന് ബൃഹസ്പതി അങ്ങയെ ശപിച്ചിട്ടുണ്ട് .

18.ബ്രഹ്മദേവ ശാപം 

ബ്രഹ്‌മാവിന്റെ മാനസപുത്രിയായ പുഞ്ജികാദേവിയെ ഒരിക്കൽ അങ്ങ് അപമാനിക്കാൻ തുടങ്ങിയപ്പോൾ , "സമ്മതമില്ലാത്തവളെ തൊട്ടാൽ നിന്റെ തല പത്തും പൊട്ടിത്തെറിച്ചുപോകും "- എന്ന് ബ്രഹ്മദേവൻ അങ്ങയെ ശപിച്ചു . 

ഇത്തരത്തിലുള്ള പതിനെട്ടു ഘോരാശാപങ്ങളാണ് അങ്ങേയ്ക്കു ഏറ്റിട്ടുള്ളത് . അങ്ങ് നേടിയ വരബലങ്ങൾക്കൊന്നിനും ഇതിനോളം ശക്തിയില്ലെന്നു മനസ്സിലാക്കിയാലും ജ്യേഷ്ഠാ . ഈ ശാപങ്ങൾ അങ്ങയെ ചുട്ടുകളയും മുൻപ് അങ്ങ് ശ്രീരാമനെ അഭയം പ്രാപിക്കൂ . ഈ ശാപങ്ങളെയൊക്കെ അകറ്റി അദ്ദേഹം അങ്ങയെ രക്ഷിച്ചുകൊള്ളും . ഇത് അങ്ങ് കേട്ടില്ലെങ്കിൽ രാമബാണത്താൽ അങ്ങേയ്ക്കു നാശം ഭവിച്ചെന്നു വരും . കാരണം ശാപങ്ങൾ അങ്ങനെയാണ് വിരൽ ചൂണ്ടുന്നത് .


</doc>
<doc id="364337" url="https://ml.wikipedia.org/wiki?curid=364337" title="നെഫ്ത്തിസ്">
നെഫ്ത്തിസ്

പുരാതന ഈജിപ്റ്റിൽ ആരാധിച്ചിരുന്ന ഒരു ദേവിയാണ് നെഫ്ത്തിസ് അല്ലെങ്കിൽ നെബ്തെറ്റ് (ഇംഗ്ലീഷ്: Nephthys or Nebthet; ഗ്രീക്: Νέφθυς). ഈജിപ്ഷ്യൻ മതവിശ്വാസപ്രകാരം നട്ട്-ഗെബ് ദമ്പതിമാരുടെ പുത്രിയായ നെഫ്തിസ് ദേവി. അഷ്ടദൈവ ഗണമായ എന്നിയാഡിലെ ഒരു അംഗം കൂടിയാണ്. തന്റെ സഹോദരിയായ ഐസിസ് സമേതം നെഫ്ത്തിസ് ദേവിക്കും മരണാനന്തര ചടങ്ങുകളിൽ പ്രധാന സ്ഥാനമാണ് ഉണ്ടായിരുന്നത്.


</doc>
<doc id="364346" url="https://ml.wikipedia.org/wiki?curid=364346" title="അന്നനാള മർദ്ദ മാപിനി">
അന്നനാള മർദ്ദ മാപിനി

അന്നനാളി മാംസപേശികൾ കൊണ്ടുണ്ടാക്കിയിട്ടുള്ള കുഴൽ രൂപത്തിലുള്ള ഒരവയവമാണ് . അന്നനാളി തൊണ്ട മുതൽ ആമാശയം വരെ നീണ്ടു കിടക്കുന്നതും ഏകദേശം 20 - 22 സെന്റിമീറ്റർ നീളമുള്ളതുമാണ്.ഭക്ഷണത്തെ തൊണ്ടയിൽ നിന്നും ആമാശയം വരെ എത്തിക്കുക എന്നതാണ് അന്നനാളത്തിന്റെ പ്രധാന ധർമം. അന്നനാളത്തിന്റെ മാംസപേശികൾ ചുരുങ്ങുകയും വികസിക്കുകയും ചെയ്താണ് ഭക്ഷണത്തെ മുന്നോട്ട് കൊണ്ടുപോകുന്നത്. അന്നനാളത്തിനു പ്രധാനമായി മൂന്ന് ഭാഗങ്ങളാണ് ഉള്ളത്. അന്നനാളത്തിന്റെ തുടക്കത്തിലുള്ള വൃത്താകൃതിയിൽ ഉള്ള മാംസപേശി, നീളത്തിലുള്ള അന്നനാളത്തിലെ പ്രധാന ഭാഗം, അന്നനാളത്തിന്റെ താഴെഭാഗത്തുള്ള  വൃത്താകൃതിയിൽ ഉള്ള മാംസപേശി എന്നിവയാണവ. 

 അന്നനാള  മർദ്ദ മാപിനി ഉപയോഗിച്ച് അന്നനാളത്തിന്റെ പ്രവർത്തനത്തെ പറ്റി പഠിക്കാൻ കഴിയും. അന്നനാളത്തിന്റെ മാംസപേശികളുടെ കരുത്തും ചലനശേഷിയും വേഗതയും ഈ പരിശോധന ഉപയോഗിച്ച് കണ്ടുപിടിക്കാൻ കഴിയും. 

1970-കളിലാണ് ഈ പരിശോധന നിലവിൽ വരുന്നത്. എന്നാൽ ഇത് കൂടുതൽ ജനകീയമായി ഉപയോഗിക്കാൻ തുടങ്ങിയത് 1990-കളിൽ കമ്പ്യൂട്ടർ കൂടുതൽ വ്യാപകമായി ഉപയോഗിക്കാൻ തുടങ്ങുകയും ഉപകരണത്തിൽ മാറ്റം വരുത്തുകയും ചെയ്തതിനു ശേഷമാണു  
അന്നനാള  മർദ്ദ മാപിനിക്ക് മൂന്ന് ഭാഗങ്ങളാണുള്ളത്.

രോഗിയുടെ മൂക്കുവഴി അന്നനാളത്തിലേക്കു ട്യൂബ് കടത്തി വെക്കുന്നു. ട്യൂബിന്റെ ഉള്ളിലെ അറ്റം ആമാശയത്തിലേക്കു എത്തുന്ന രീതിയിലാണ് ട്യൂബ് സ്ഥാപിക്കുന്നത്. ട്യൂബിന്റെ സ്വതന്ത്രമായ പുറത്തെ അറ്റം മർദ്ദമാപിനിയുമായും കംപ്യൂട്ടറുമായും ബന്ധിപ്പിച്ചു വെക്കുന്നു. രോഗിയോട് പരിശോധന ചെയ്യുന്ന രീതി തുടക്കത്തിൽ തന്നെ വിശദീകരിക്കേണ്ടതാണ്.

രോഗിക്ക് അല്പാല്പം വെള്ളം കുടിക്കാൻ കൊടുത്തു കൊണ്ട് അന്നനാളത്തിന്റെ ചലന ശക്തിയും വേഗതയും കമ്പ്യൂട്ടറിൽ രേഖപെടുത്തുന്നു. പ്രത്യേക സോഫ്റ്റ്‌വെയർ ഉപയോഗിച്ച് അന്നനാളത്തിന്റെ വിവിധ തരം രോഗങ്ങളെ നിർണയിക്കാവുന്നതാണ്. 

1- ഭക്ഷണം ഇറക്കാൻ കഴിയാത്ത രോഗാവസ്ഥകൾ. ചില അസുഖങ്ങളിൽ രോഗിക്ക് ഭക്ഷണം ഇറക്കാൻ പറ്റാത്ത അവസ്ഥ ഉണ്ടാവാറുണ്ട്. എൻഡോസ്കോപ്പി പരിശോധനയിൽ കുഴപ്പം ഇല്ലാതിരിക്കുകയും രോഗിക്ക് ഭക്ഷണം വിഴുങ്ങന്നതിനു ബുദ്ധിമുട്ട് അനുഭവിക്കുകയും ചെയ്യുമ്പോൾ അന്നനാള മർദ്ദമാപിനി ഉപയോഗിച്ചുള്ള രോഗനിര്ണയം ഉപകരിക്കും.

2- നെഞ്ചുവേദന

മറ്റു കാരണങ്ങളൊന്നും (ശ്വാസകോശ രോഗങ്ങൾ , ഹൃദയ രോഗങ്ങൾ) കൊണ്ട് വിശദീകരിക്കാൻ ആവാത്ത നെഞ്ചുവേദന ചിലപ്പോൾ അന്നനാളത്തിന്റെ ചലനത്തിലുള്ള വൈകല്യം മൂലമുള്ള രോഗങ്ങൾ കൊണ്ടാവാം. ഇങ്ങനെ ഉള്ള രോഗങ്ങളിൽ അന്നനാള  മർദ്ദ മാപിനി ഉപയോഗിച്ചുള്ള ടെസ്റ്റ് രോഗനിര്ണയത്തെ സഹായിക്കും.

3- അന്നനാളത്തിന്റെ ശസ്ത്രക്രിയക്ക് മുമ്പായി ഈ പരിശോധന ചിലപ്പോൾ ആവശ്യം വരാറുണ്ട്. 

1. Harrison's Principles of Internal Medicine

2. Yamada's Textbook of Gastroenterology

3. http://www.nlm.nih.gov/medlineplus/ency/article/003884.htm

4. http://www.asge.org/patients/patients.aspx?id=6822


</doc>
<doc id="364349" url="https://ml.wikipedia.org/wiki?curid=364349" title="പ്രാഥമിക ആരോഗ്യ കേന്ദ്രം">
പ്രാഥമിക ആരോഗ്യ കേന്ദ്രം

അടിസ്ഥാന പരമായ ആരോഗ്യ സംരക്ഷണം ആളുകളുടെ അടുത്ത് പ്രദാനം ചെയ്യുക എന്നുള്ളതാണ് പ്രാഥമിക ആരോഗ്യ കേന്ദ്രങ്ങളുടെ അടിസ്ഥാന ധർമ്മം .1946 ൽ  ഭോർ കമ്മിറ്റി ആണ് ഇന്ത്യയിൽ പ്രാഥമിക ആരോഗ്യം എന്ന ആശയം ആദ്യമായി ഉണ്ടാക്കുന്നത് . രോഗചികിത്സക്കും രോഗപ്രതിരോധത്തിനും മുൻ‌തൂക്കം നൽകി ജനങ്ങളുടെ ആവാസവ്യവസ്ഥക്ക് അടുത്ത് ആരോഗ്യ കേന്ദ്രം സ്ഥാപിക്കുക എന്ന ലക്‌ഷ്യം ആണ് പ്രാഥമിക ആരോഗ്യ കേന്ദ്രത്തിലൂടെ  നേടിയെടുക്കാൻശ്രമിക്കുന്നത് .

1950 ൽ 725 പ്രാഥമിക ആരോഗ്യ കേന്ദ്രം മാത്രം ഉണ്ടായിരുന്ന ഭാരതത്തിൽ  2014 ൽ 25000 ൽ അധികം പ്രാഥമിക ആരോഗ്യ കേന്ദ്രങ്ങൾ ഉണ്ടെന്ന് കണക്കുകൾ  സൂചിപ്പിക്കുന്നു .ദേശിയ ആരോഗ്യ നയം അനുസരിച്ചു ഓരോ 30000 ജനങ്ങൾക്കും ഒരു പ്രാഥമിക ആരോഗ്യ കേന്ദ്രം വേണം എന്നാണ് നിർദ്ദേശം .

1 . ജനങ്ങളുടെ  ആരോഗ്യ സംരക്ഷണം 

2 .കുടുംബാസൂത്രണം 

3 .ശുദ്ധജല വിതരണം

4 .ജനങ്ങളുടെ ആരോഗ്യത്തെ ബാധിക്കുന്ന കാര്യങ്ങളുടെ കണക്കെടുപ്പ് 

5 .ആരോഗ്യ ബോധവൽകരണം 

6 .ആരോഗ്യ പ്രവർത്തകരുടെ പരിശീലനം 

7 അടിസ്ഥാന ലാബറട്ടറി സംവിധാനം 

മെഡിക്കൽ വിദ്യാർത്ഥികൾക്ക് ഗ്രാമീണ മേഖലയിലെ പരിശീലനത്തിനായി 3 പ്രാഥമിക ആരോഗ്യ കേന്ദ്രങ്ങൾ മെഡിക്കൽ കോളേജുകളോട്  അനുബന്ധമായി പ്രവർത്തിക്കുന്നുണ്ട് .

ഒരു മെഡിക്കൽ ഓഫീസർ , ഒരു ഫാർമസിസ്റ്  , ഒരു നഴ്‌സ് , ക്ലർക്കുമാർ , ലാബറട്ടറി വിദഗ്ദ്ധൻ , ഡ്രൈവർ എന്നിവർ ആണ് പ്രാഥമിക ആരോഗ്യ കേന്ദ്രത്തിലെ പ്രധാന പ്രവർത്തകർ . ഇവരെ കൂടാതെ മറ്റു ആരോഗ്യ പ്രവർത്തകരും ജോലി ചെയ്യുന്നു .പ്രാഥമിക ആരോഗ്യ കേന്ദ്രങ്ങൾ നമ്മുടെ നാട്ടിലെ ജനങ്ങളുടെ  ആരോഗ്യ സംരക്ഷണത്തിൽ പ്രധാനപ്പെട്ട ഒരു പങ്കു വഹിക്കുന്നുണ്ട് . പകർച്ച വ്യാധികളുടെ നിയന്ത്രണത്തിനും പ്രതിരോധ കുത്തിവെപ്പുകൾ നൽകുന്നതിനുംപ്രാഥമിക ആരോഗ്യ കേന്ദ്രങ്ങൾ വഹിക്കുന്ന പങ്കു മഹനീയമാണ്. അത് പോലെ തന്നെ പ്രധാനമാണ് ഗർഭിണികളുടെയും നവജാത ശിശുക്കളുടെയും ആരോഗ്യ സംരക്ഷണം ഉറപ്പാക്കാൻ വിവിധ പദ്ധതികൾ പ്ലാൻ  ചെയ്യുന്നതും നടപ്പാക്കുന്നതും . ഗർഭകാല പരിചരണം സുഗമമായി നടപ്പാക്കാൻ ഗവൺമെന്റ് വിവിധ പദ്ധതികൾ പ്രാഥമിക ആരോഗ്യ കേന്ദ്രത്തിലൂടെ നടപ്പാക്കുന്നുണ്ട് .  

1.http://www.arogyakeralam.gov.in/index.php/about-us/institutional-framework

2.http://www.arogyakeralam.gov.in/index.php/about-us/goals

3.http://www.arogyakeralam.gov.in/index.php/about-us/essence-of-nrhm-implementation-in-the-state

4.http://www.thenewsminute.com/article/kerala-government-launches-flagship-projects-under-nava-mission-52728


</doc>
<doc id="364350" url="https://ml.wikipedia.org/wiki?curid=364350" title="ദി അഡ്വെഞ്ചെർസ് ഓഫ് ടോം സോയർ">
ദി അഡ്വെഞ്ചെർസ് ഓഫ് ടോം സോയർ

ലോകപ്രശസ്ത അമേരിക്കൻ ഹാസ്യാത്മകസാഹിത്യകാരനായ മാർക് ട്വയിൻ രചിച്ച ക്ലാസ്സിക്‌ നോവലുകളിൽ ഒന്നാണ് ദി അഡ്വെഞ്ചെർസ് ഓഫ് റ്റോം സോയർ. മാർക് ട്വയിന് ലോകപ്രശസ്തി നേടികൊടുക്കുന്നതിൽ ഒരു സുപ്രധാനമായ കാരണമായി ഈ നോവലിനെ വിലയിരുത്തപ്പെടുന്നു. മാർക് ട്വയിനിന്റെ മറ്റൊരു ക്ലാസ്സിക്‌ നോവലാണ്‌ "ദി അഡ്വെഞ്ചെർസ് ഓഫ് ഹക്കിൾബെറിഫിൻ".

മിസ്സിസ്സിപ്പി നദിയുടെ തീരത്തുള്ള സാങ്കൽപിക ഗ്രാമമായ സെൻറ് പീറ്റേഴ്‌സ്ബർഗിൽ വളരുന്ന ടോംസോയർ എന്ന ബാലന്റെ കഥയാണ്‌ നോവലിന്റെ ഉള്ളടക്കം. ആൺകുട്ടികൾക്കും പെൺകുട്ടികൾക്കും രസിക്കാൻവേണ്ടിയാണ് ഈ കഥ എഴുതിയതെങ്കിലും മുതിർന്നവരെയും ഞാൻ ലക്ഷ്യമിട്ടിരുന്നു. പിന്നിട്ടുപോയ ഒരു കുട്ടിക്കാലത്ത് തങ്ങൾ എങ്ങനെയായിരുന്നുവെന്ന് തിരിഞ്ഞുനോക്കുവാൻ അവരെ പ്രേരിപ്പിക്കുന്ന ഒരു കൃതിയാണിതെന്ന് മാർക് ട്വയിൻ പിന്നീട് പറഞ്ഞിട്ടുണ്ട്. താൻ വളർന്ന സ്ഥലമായതിനാലാണ്‌ മിസ്സിസ്സിപ്പി നദിയുടെ തീരപ്രദേശം പശ്ചാത്തല നഗരമായി തിരഞ്ഞെടുക്കാൻ അദ്ദേഹത്തിന് പ്രചോദനമായത്.

മഹാവികൃതിയായ ടോം താമസിക്കുന്നത് അമ്മായി പോളിയോടും സഹോദരൻ സിടിനോടും ഒപ്പമാണ്. മിക്കപ്പോഴും എന്തെങ്കിലും വികൃതി കാണിച്ച് സ്കൂളിൽ പോകാതിരിക്കുന്ന ടോമിന് അമ്മായി കൊടുക്കുന്ന ശിക്ഷ മതിൽ വൈറ്റ് വാഷ്‌ ചെയ്യാനാണ്. എന്നാൽ ഇത് വളരെ രസകരമായ ജോലിയായി അഭിനയിച്ച് കൂട്ടുകാരെ കബളിപ്പിച്ച്‌ അവരിൽ നിന്നു പ്രതിഫലം വാങ്ങി അവരെക്കൊണ്ട് പണിയെടുപ്പിക്കലാണ് പതിവ്. എന്നിട്ട് ആ പ്രതിഫലം ഉപയോഗിച്ച് സൺ‌ഡേ സ്കൂളിൽ( ക്രിസ്ത്യൻ മതപഠനത്തിനായി ഞായറാഴ്ച്ച മാത്രം പ്രവർത്തിക്കുന്ന സ്ഥാപനം) നിന്നു ബൈബിൾ വചനങ്ങൾ മനപ്പാഠമാക്കുമ്പോൾ സമ്മാനമായി ലഭിക്കുന്ന ടിക്കറ്റുകൾ സംഘടിപ്പിക്കും.

ടോം മറ്റൊരു ഗ്രാമത്തിൽ നിന്ന് തന്റെ ഗ്രാമത്തിലേക്ക് താമസം മാറ്റിയ ബെക്കി താച്ചർ എന്ന പെൺകുട്ടിയുമായി സ്നേഹത്തിലാകും. എന്നാൽ ടോം മുമ്പ് ഏമി പെൺകുട്ടിയെ അടുപ്പത്തിലായിരുന്നു എന്ന് മനസ്സിലാകുമ്പോൾ ബെക്കി ആ ബന്ധത്തിൽ നിന്നു പിന്മാറും. ബെക്കിയുമി പിരിഞ്ഞതിനു ശേഷം ടോം ഗ്രാമത്തിലെ ഒരു നിത്യമദ്യപാനിയുടെ മകനായ ഹക്കിൾബെറിഫിനിനോടൊപ്പം രാത്രി ശ്‌മശാനഭൂമി സന്ദർശിക്കും. അവിടെ അവർ ഖബറടക്കിയ മൃതശരീരം കുഴിച്ചെടുത്തു വിൽകുന്ന ഡോ.റോബിൻസൺ, മഫ് പോട്ടർ, ഇൻജൻ ജോയ് എന്നിവർ തമ്മിലുള്ള അടിപിടിക്കു സാക്ഷിയാകും. അടിപിടിക്കിടയിൽ പോട്ടർ ബോധാരഹിതനാകും. അപ്പോൾ ഇൻജൻ ജോയ് ഡോ.റോബിൻസനെ കുത്തികൊലപ്പെടുത്തുകയും പിന്നീട് അത് പോട്ടറുടെ മേൽ കെട്ടിച്ചമക്കുകയും ചെയ്യും. എന്നാൽ ഇൻജൻ ജോയ് തങ്ങളെയും കൊലപ്പെടുത്തുമെന്ന് ഭയന്ന് ടോമും ഹക്കിൾബെറിഫിനും സത്യം തുറന്നുപറയില്ല. 

അതിനുശേഷം കടൽകൊള്ളക്കാരാകുക എന്ന ഉദ്ദേശ്യത്തോടെ ടോമും ഹക്കും ടോമിന്റെ സുഹൃത്ത്‌ ജോയ് ഹാർപറും കൂടി ഒരു ദ്വീപിലേക്ക് ഒളിച്ചോടും. പുതുതായി ലഭിച്ച സ്വാതന്ത്ര്യം കൂട്ടുകാരോടൊത്ത് ആഘോഷിക്കുന്നതിനിടയിൽ നാട്ടുകാർ തങ്ങൾ മരിച്ചെന്നു കരുതി നദിയിൽ മൃതദേഹങ്ങൾ തിരയുകയാണെന്ന് മൂവരും തിരിച്ചറിയും. ടോം രഹസ്യമായി ഗ്രാമത്തിലെത്തി കാര്യങ്ങൾ മനസ്സിലാക്കിയ ശേഷം മൂവരും തങ്ങളുടെ ശേഷക്രിയാദിനത്തിൽ ഗ്രാമത്തിൽ പ്രത്യക്ഷപ്പെടും.

നാട്ടിൽ തിരിച്ചെത്തിയ ടോം സ്കൂളിൽ ബെക്കി നശിപ്പിച്ച പുസ്തകത്തിന്റെ കുറ്റം ഏറ്റെടുത്ത് പിന്നെയും ബെക്കിയുടെ ഇഷ്ടം പിടിച്ചുപറ്റും. അതിനോടൊപ്പം കുറ്റബോധം സഹിക്കാനാവാതെ മഫ് പോട്ടറുടെ വിചാരണയിൽ ഇൻജൻ ജോയ്ക്കെതിരെ സാക്ഷി പറയും. കോടതി മഫ് പോട്ടർക്ക് ജാമ്യം നൽകുകയും ഇൻജൻ ജോയ് കോടതിയിൽ നിന്ന് ഒരു ജനലിലൂടെ രക്ഷപ്പെടുകയും ചെയ്യും.

വേനൽക്കാലത്ത് നിധി തേടി ഒരു ഒറ്റപെട്ട ബംഗ്ലാവിൽ എത്തുന്ന ടോമും ഹക്കും ഇൻജൻ ജോയും കൂട്ടാളിയും കൊള്ളമുതൽ സൂക്ഷിക്കുന്നത് അതേ ബംഗ്ലാവിലാണെന്ന് മനസ്സിലാക്കും. തുടർന്ന് ഇൻജൻ ജോയുടെ കൊള്ളമുതലായ സ്വർണ്ണം തട്ടിയെടുക്കാൻ തക്കം നോക്കി ഹക്ക് അദ്ദേഹത്തെ എല്ലാ ദിവസവും പിന്തുടരും. ഇതിനിടയിൽ ഒരു ദിവസം ടോം ബെക്കിനോടും സഹപാഠികളോടുമോത്ത് മക്ഡോഗൾസ് ഗുഹയിലേക്ക് വിനോദയാത്ര പോകും. അവിടെവെച്ച് ടോമും ബെക്കും കൂട്ടംതെറ്റി ഗുഹയിലകപ്പെടും. അതേദിനം രാത്രിയിൽ ഡോഗ്ലസ് എന്ന വിധവയെ ആക്രമിക്കാനുള്ള ഇൻജൻ ജോയുടെയും കൂട്ടാളിയുടെയും പദ്ധതി തകർത്ത് ഹക്ക് ഗ്രാമത്തിലെ അജ്ഞാത നായകനാകും. ഗുഹയിൽ നിന്നു പുറത്തുകടക്കാനാകാതെ നിർജ്ജലീകരണവും വിശപ്പുമായി വലയുന്ന ടോമും ബെക്കും യാദൃച്ഛികമായി ഇൻജൻ ജോയുടെ കാണുന്നത് പ്രശ്നങ്ങൾ ഗുരുതരമാക്കുമെങ്കിലും ടോം ഗുഹയിൽ നിന്നു പുറത്തുകടക്കാനുള്ള വഴി കണ്ടുപിടിക്കും. ഇൻജൻ ജോയ് ഒളിത്താവളമായി ഉപയോഗിച്ചിരുന്നത് അതേ ഗുഹയായിരുന്നു. ടോമിനെയും ബെക്കിനെയും കാണാതെ വിഷമത്തിലായിരുന്ന ഗ്രാമം ഇരുവരും തിരിച്ചെത്തിയതോടെ ആഘോഷത്തിമിർപ്പിലാകും. ഇൻജൻ ജോയ് ഗുഹയിലുണ്ടെന്നു മനസ്സിലാകുന്നതോടെ ന്യായാധിപൻ കൂടിയായ ബെക്കിയുടെ അച്ഛൻ താച്ചർ ഗുഹ അടക്കാൻ ഉത്തരവിടും. ഒരാഴ്ച്ചക്കുശേഷം ടോമും ഹക്കും കൂടി ഗുഹയിൽ കടന്നു ജോയുടെ സ്വർണ്ണം കണ്ടെടുക്കും. അപ്പോഴേക്കും ജോയ് വിശപ്പ്‌ സഹിക്കാനാകാതെ മരിച്ചിരിക്കും. പിന്നീട് ഡോഗ്ലസ് വിധവ ഹക്കിനെ ദത്തെടുക്കും. ആദ്യം അതിനോട് ഹക്ക് എതിർപ്പ് പ്രകടിപ്പിക്കുമെങ്കിലും ഡോഗ്ലസിന്റെ കൂടെപ്പോയാൽ തന്റെ കൊള്ളസംഘത്തിൽ ചേർക്കാമെന്ന് ടോം വാക്കുകൊടുക്കുന്നതോടെ ഹക്ക് സമ്മതിക്കും.


</doc>
<doc id="364357" url="https://ml.wikipedia.org/wiki?curid=364357" title="കളർകോട്">
കളർകോട്

കളർകോട് ആലപ്പുഴ ജില്ലയിലെ അമ്പലപ്പുഴ താലൂക്കിലെ ഒരു ഗ്രാമമാകുന്നു. അമ്പലപ്പുഴ നോർത്ത് ഗ്രാമ പഞ്ചായത്തിൽപ്പെട്ട സ്ഥലമാണ്. ആലപ്പുഴ പട്ടണത്തിൽനിന്നും 15 കിലോമീറ്റർ മാത്രം അകലെയാണീ സ്ഥലം. 

കിഴക്ക്: ചമ്പക്കുളം 
തെക്ക്: ഹരിപ്പാട്
പടിഞ്ഞാറ്:
മലയാളം ആണ് പ്രാദേശികഭാഷ.
ആലപ്പുഴയിലെ പ്രധാന കലാലയം ആയ എസ് ഡി കോളജ് (സനാതന ധർമ്മ കോളജ്) ഇവിടെയാണ് സ്ഥിതിചെയ്യുന്നത്. ഇൻസ്റ്റിട്യൂട്ട് ഓഫ് മാനെജ്മെന്റ് കേരള, ആലപ്പുഴ സെന്റർ, കേരള സർവ്വകലാശാല സ്റ്റഡി സെന്റർ എന്നിവ ഇവിടെയുണ്ട്.


അടുത്ത റെയിൽവേ സ്റ്റേഷൻ അമ്പലപ്പുഴ ആണ്. പുന്നപ്ര സ്റ്റേഷനും അടുത്താണ്. എന്നാൽ 13 കിലോമീറ്റർ അകലെയുള്ള ആലപ്പുഴ റെയിൽവെ സ്റ്റേഷൻ ആണ് പ്രധാന റെയിൽവേ സ്റ്റേഷൻ. 
കളർകോട് വരെയാണ് ആലപ്പുഴ ബൈപ്പാസ്.

കളർകോട് അമ്പലപ്പുഴ നിയമസഭാ മണ്ഡലത്തിൽപ്പെട്ടതാണ്. ആലപ്പുഴ ലോകസഭാ മണ്ഡലത്തിലാണ് ഈ ഗ്രാമം പെടുന്നത്. 
കളർകോട് മഹാദേവർ ക്ഷേത്രം പ്രസിദ്ധമാണ്. 
കളർകോട് സനാതനപുരം: 688003 


</doc>
<doc id="364359" url="https://ml.wikipedia.org/wiki?curid=364359" title="ഗബ്രിയേൽ ലെസ്റ്റർ">
ഗബ്രിയേൽ ലെസ്റ്റർ

നെതർലാൻഡ്‌സിലെ ആംസ്റ്റർഡാം സ്വദേശിയായ കലാകാരനാണ് ഗബ്രിയേൽ ലെസ്റ്റർ. സംഗീതം, സിനിമ, ഇൻസ്റ്റലേഷനുകൾ, പെർഫോമൻസ് ആർട്ട്, ശിൽപ്പകല, ആർക്കിടെക്ച്ചർ, ഫോട്ടോഗ്രാഫി, ഗദ്യരചന എന്നീ രംഗങ്ങളിൽ പ്രവർത്തിക്കുന്നു.
പരീക്ഷണ സിനിമയിൽ പ്രവർത്തിച്ചിട്ടുള്ള ലെസ്റ്റർ ഈ അനുഭവം തന്റെ ഇൻസ്റ്റലേഷനുകളിലേക്ക് കൊണ്ടുവരുന്നുണ്ട്. 
'ഡ്വെല്ലിംഗ് കാപ്പിരി സ്പിരിറ്റ്‌സ്' എന്ന പേരിലുള്ള പ്രതിഷ്ഠാപനമാണ് അവതരിപ്പിച്ചത്. തകർന്നുവീഴുന്നതോ ചരിഞ്ഞുകൊണ്ടിരിക്കുന്നതോ ആയ ഒരു ഒറ്റമുറി വീടാണിത്. കരിച്ച മരത്തടി (Burnt wood) ഉപയോഗിച്ചാണ് വീട് നിർമ്മിച്ചിരിക്കുന്നത്. തുണി കർട്ടനുകൾ അക്രിലിക് ഉപയോഗിച്ച് കട്ടിയാക്കി കാറ്റുപിടിച്ചുനിൽക്കുന്ന പായപോലെ ജനലകളിൽ നിന്ന് അകത്തി നിർത്തിയിരിക്കുന്നു.  മുറിയുടെ മധ്യഭാഗത്തായി എപ്പോഴും എരിയുന്ന ഒരു പുകയില ചുരുട്ടും സ്ഥാപിച്ചിട്ടുണ്ട്.



</doc>
<doc id="364367" url="https://ml.wikipedia.org/wiki?curid=364367" title="വെളിയനാട്">
വെളിയനാട്

ആലപ്പുഴ ജില്ലയിലെ കുട്ടനാട് താലൂക്കിലെ ഒരു ഗ്രാമമാണ് വെളിയനാട് . ഇത് വെളിയനാട് ഗ്രാമപഞ്ചായത്തിൽ ഉൾപ്പെടുന്നു. പണ്ടുകാലത്ത് ചങ്ങനാശ്ശേരിയിൽ നിന്നും പടിഞ്ഞാറോട്ടു നോക്കിയാൽ കായലിന്റെ നടുക്ക് അകലത്തായി സ്ഥിതിചെയ്തിരുന്ന പ്രദേശമായിരുന്നതിനാൽ വെളിയിലെനാട് എന്നും ക്രമേണ വെളിയനാട് എന്നും ഈ പ്രദേശത്തിന് പേർ വന്നുവെന്നാണ് ഐതിഹ്യം.

2975 വീടുകളിലായി 13177 ജനങ്ങളുണ്ട്. അതിൽ 6461 പുരുഷന്മാരും 6716 സ്ത്രീകളുമുണ്ട്.
നല്ലൂത്രക്കാവ് ഭദ്രകാളീക്ഷേത്രം ഇവിടെ സ്ഥിതിചെയ്യുന്നു ശിവാനന്ദപുരം ക്ഷേത്രം


</doc>
<doc id="364376" url="https://ml.wikipedia.org/wiki?curid=364376" title="മെസോസ്ഫിയർ">
മെസോസ്ഫിയർ

അന്തരീക്ഷത്തിലെ ഒരു പാളിയാണ് മെസോസ്ഫിയർ.(; from Greek "mesos" "middle" and "sphaira" "sphere"). സ്ട്രാറ്റോസ്ഫിയറിന് മുകളിലായും മെസോപാസിന് താഴെയുമായിട്ടാണ് ഇത് നിലകൊള്ളുന്നത്.ഈ ഭാഗത്ത് നിന്നു ഉയരത്തിലേക്ക് പോകും തോറും താപനില കുറഞ്ഞ് വരുന്നു.മെസോസ്ഫിയറിന്റെ മുകളിലത്തെ ഭാഗത്തെ മെസോപാസ് എന്നാണ് വിളിക്കുന്നത്. ഇവിടെ ഭൂമിയെപ്പോലെ തണുപ്പുള്ള അവസ്ഥയാണുള്ളത്.ഇവിടെ താപനില താഴുന്നു. ഭൂമിയുടെ ഉപരിതലത്തിൽ നിന്നും , ഉയരത്തിലാണ് മെസോസ്ഫിയർ നിലകൊള്ളുന്നത്.
=അവലംബം=



</doc>
<doc id="364379" url="https://ml.wikipedia.org/wiki?curid=364379" title="ശബരിമല രാത്തവള">
ശബരിമല രാത്തവള

ശബരിമലയിൽനിന്ന് പുതിയതായി കണ്ടെത്തിയ ഒരു കുഞ്ഞൻ രാത്തവളയാണ് ശബരിമല രാത്തവള. ശാസ്ത്രീയനാമം: Nyctibatrachus sabarimalai).തവളകൾക്കിടയിൽ തന്നെ ഏറെ പ്രാചീനമായ ഇനങ്ങളാണ് രാത്തവളകൾ. ചെറിയ തവളകൾക്ക് ചെറിയ ആവാസവ്യവസ്ഥയേ ഉണ്ടാകൂ. ശബരിമല രാത്തവള പമ്പയിൽ വിരിവെയ്ക്കുന്നതിന് സമീപത്ത് ചെറിയൊരു പ്രദേശത്ത് മാത്രമാണ് കാണപ്പെടുന്നത്. 


</doc>
<doc id="364381" url="https://ml.wikipedia.org/wiki?curid=364381" title="പുലിയൂർ">
പുലിയൂർ

പുലിയൂർ ആലപ്പുഴ ജില്ലയിലെ ചെങ്ങന്നൂർ മുനിസിപ്പാലിറ്റിയിലെ ഒരു ഗ്രാമമാണ്. 

പുലിയൂരിലെ സ്കൂളുകൾ
ഗവണ്മെന്റ് യു പി സ്കൂൾ ആണ് ആദ്യം തുടങ്ങിയത്. ഈ സ്കൂളിനു 100 വർഷം പഴക്കമുണ്ട്. ഇന്നത്തെ സ്കൂളിന്റെ കെട്ടിടം ഉണ്ടാക്കിയത് 99ലെ വെള്ളപ്പൊക്കത്തിലെ തടികളിൽനിന്നാണത്രെ. 
തൃപ്പുലിയൂർ മഹാദേവക്ഷേത്രം (പുലിയൂർ ക്ഷേത്രം) തിരുക്കുറലിലും ആൾവാർ രേഖകളിലും പറയുന്ന ക്ഷേത്രമാണ്. ആറാം നൂറ്റാണ്ടിനു മുമ്പു നിർമ്മിക്കപ്പെട്ടതെന്നു കരുതുന്നു.

പുലിയെ കണ്ട ഊർ എന്ന അർഥത്തിലാണൂ പുലിയൂർ എന്നു വന്നതെന്നു ഐതിഹ്യം എന്ന് കരുതുന്നു

പ്രാചീന കാലത്ത് പുലിയൂർ ബുദ്ധമതത്തിന്റെ കേന്ദ്രമായിരുന്നു. ഹിന്ദുക്കളല്ലാത്തവരെയും ക്ഷേത്രത്തിലേയ്ക്കു സ്വാഗതം ചെയ്തിരുന്നു. ക്ഷേത്രഭാരവാഹികളായി ക്രിസ്ത്യൻ മതവിശ്വാസികളും ഉണ്ടെന്നത് മതസൗഹാർദ്ദത്തിനു ഉദാഹരണമാണ്. 

പാണ്ടവപ്പാറ അമ്പലം ഈ സ്ഥലത്തിനടുത്താണ്. മഹാഭാരതവുമായി ഈ പ്രദേശത്തിനു ബന്ധമുണ്ടെന്നു ഐതിഹ്യം പറയുന്നു. 
ഈ പ്രദേശത്തിന്റെ ഏറ്റവും ഉയരംകൂടിയഭാഗം നൂറ്റവൻപാറ എന്നറിയപ്പെടുന്നു. 
2001ലെ കണക്കുപ്രകാരം, പുലിയൂരിൽ 16854 ജനങ്ങളുണ്ട്. അതിൽ 7913 പുരുഷന്മാരും 8941 സ്ത്രീകളുമുണ്ട്.. 
കൃഷിയാണ് ഈ പ്രദേശത്തെ പ്രധാന ജോലി. തെങ്ങ്, കപ്പ, നെല്ല്, വാഴ, പച്ചക്കരികൾ എന്നിവ കൃഷിചെയ്യുന്നു.


3.

lsgkerala


</doc>
<doc id="364391" url="https://ml.wikipedia.org/wiki?curid=364391" title="സംസ്ഥാന പുനഃസംഘടന നിയമം, 1956">
സംസ്ഥാന പുനഃസംഘടന നിയമം, 1956

ഇന്ത്യൻ സംസ്ഥാനങ്ങളെയും കേന്ദ്ര ഭരണ പ്രദേശങ്ങളെയും ഭാഷ അടിസ്ഥാനത്തിൽ വേർതിരിക്കാൻ കാരണമായ പ്രധാനപ്പെട്ട ഒരു നവീകരണം ആണ് സംസ്ഥാന പുനഃസംഘടന നിയമം, 1956.

1956നു ശേഷവും സംസ്ഥാന അതിർത്തികളിൽ മാറ്റങ്ങൾ വന്നിട്ടുണ്ടെങ്കിലും 1956ലെ സംസ്ഥാന പുനഃസംഘടന നിയമം ആണ് സ്വാതന്ത്ര്യത്തിനു ശേഷം നടന്ന ഏറ്റവും സമഗ്രമായ മാറ്റങ്ങൾ നടത്തിയ നിയമം.

ഭരണഘടന (ഏഴാം ഭേദഗതി) നിയമം, 1956 പ്രകാരം ഭരണഘടനയുടെ 3 & 4 ആർട്ടിക്കിൾ ഉപയോഗിച്ച് ആണ് സംസ്ഥാന പുനഃസംഘടന നിയമം നടപ്പിലാക്കിയത്.

ബ്രിട്ടീഷുകാർ ഇന്ത്യയ്ക്ക് സ്വാതന്ത്ര്യം പ്രഖ്യാപിച്ചപ്പോൾ ഇന്ത്യയും പാകിസ്താനും രണ്ടു രാജ്യങ്ങൾ ആയി. അഞ്ചൂറ് നാട്ടുരാജ്യങ്ങളുമായി ഉണ്ടാക്കിയ ഉടമ്പടികൾ ബ്രിട്ടീഷുകാർ അവസാനിപ്പിച്ചു. അവരോടു ഇന്ത്യയിലോ പാകിസ്താനിലോ ചേരാൻ പ്രോത്സാഹിപ്പിച്ചു. അവർ ആഗ്രഹിക്കുന്നുവെങ്കിൽ സ്വാതന്ത്ര്യമായി നിലനിൽക്കാം എന്നും പറഞ്ഞു. മിക്കവാറും നാട്ടുരാജ്യങ്ങൾ ഇന്ത്യയിലും ചിലതു പാകിസ്താനിലും ലയിച്ചു. ഭൂട്ടാനും ഹൈദരാബാഥും സ്വാതന്ത്ര്യമായി നിൽക്കാൻ തീരുമാനിച്ചു. പക്ഷേ ഹൈദരാബാദ് പിന്നീട് ഇന്ത്യ ബലം ഉപയോഗിച്ച് പിടിച്ചടക്കി.

1950ൽ നിലവിൽ വന്ന ഇന്ത്യൻ ഭരണഘടന പ്രകാരം ഇന്ത്യ ഒരു പരമാധികാര ജനാധിപത്യമായി പ്രഖ്യാപിക്കപ്പെട്ടു. ഇതിൽ ഇന്ത്യ ഒരു "സംസ്ഥാനങ്ങളുടെ ഐക്യം" ആയിരിക്കും എന്നും പറയുന്നുണ്ട്. 1950 ലെ ഭരണഘടന ഇന്ത്യൻ സംസ്ഥാനങ്ങളെ 3 പ്രധാന വിഭാഗങ്ങളായാണ് വിഭജിച്ചത്.

സ്വാതന്ത്ര്യത്തിനു മുൻപ് തന്നെ ഭാഷ അനുസരിച്ചു സംസ്ഥാനങ്ങളെ വേർതിരിക്കുന്നതിനു വേണ്ടിയുള്ള മുറവിളികൾ തുടങ്ങിയിരുന്നു. 1895ൽ ഒറീസ ആണ് അത്തരത്തിൽ ഉള്ള ആദ്യ സമരം ഉണ്ടാവുന്നത്. കാല ക്രമേണ പ്രക്ഷോഭം ശക്തി പ്രഖ്യാപിക്കുകയും ബിഹാർ-ഒറീസ സംയുക്ത പ്രദേശം വിഭജിക്കാനുള്ള ആവശ്യം ശക്തമായി ഉന്നയിക്കെപ്പെടുകയും ചെയ്തു. ഒറീസ ദേശീയ വാദത്തിന്റെ പിതാവായ മധുസൂദന ദാസിന്റെ പരിശ്രമത്തിൽ 1936ൽ ഒറീസ ഭാഷ അടിസ്ഥാനത്തിൽ രൂപം കൊണ്ട (സ്വാതന്ത്ര്യ പൂർവ)ഇന്ത്യയിലെ ആദ്യത്തെ സംസ്ഥാനം ആയി .

സ്വാതന്ത്ര്യത്തിനു ശേഷം ഭാഷാ വാദം ശക്തമായി. മദ്രാസ് സംസ്ഥാനത്തിന്റെ ഉത്തര ഭാഗങ്ങളിൽ ഉള്ള തെലുങ്ക് പ്രദേശങ്ങൾ അവരുടെ സ്വന്തം സംസ്ഥാനത്തിനായി വാദം ഉന്നയിച്ചു. 1953ൽ മദ്രാസ് സംസ്ഥാനത്തിന്റെ 16 തെലുങ്ക് ജില്ലകൾ ചേർത്തു ആന്ധ്ര സംസ്ഥാനം രൂപം കൊടുത്തു

സംസ്ഥാന പുനഃസംഘടന കമ്മീഷൻ മുൻപ് ലിംഗ്വിസ്റ്റിക് പ്രൊവിൻസസ് കമ്മീഷൻ (ധാർ കമ്മീഷൻ), ജെ.വി.പി കമ്മീഷൻ എന്നിവ ഉണ്ടായിരുന്നു. ഡിസംബർ, 1953നു പ്രധാന മന്ത്രി ജവാഹർലാൽ നെഹ്‌റു സംസ്ഥാന പുനഃസംഘടന കമ്മീഷനെ നിയമിച്ചു. മുൻ സുപ്രീം കോടതി ചീഫ് ജസ്റ്റിസ് ആയിരുന്ന ഫസൽ അലി ആയിരുന്നു കമ്മീഷന്റെ തലവൻ. എച്.എൻ ക്‌നസ്‌റു, കെ.എം പണിക്കർ എന്നിവർ ആയിരുന്നു കമ്മീഷനിലെ മറ്റു അംഗങ്ങൾ. അന്നത്തെ ആഭ്യന്തരമന്ത്രി ഗോവിന്ദ് ബല്ലഭ് പന്ത് കമ്മീഷന് നേതൃത്വം വഹിച്ചു. സെപ്റ്റംബർ 30 1955നു കമ്മീഷൻ റിപ്പോർട് സമർപ്പിച്ചു. പിന്നീട് ബില് നിയമസഭയിൽ അവതരിപ്പിക്കുകയും പാസാക്കുകയും ചെയ്തു.

ആഗസ്ത് 31 1956 നു ബില് പാസ് ആക്കിയെങ്കിലും നവംബർ 1നു നിയമം നിലവിൽ വരുന്നതിനു മുൻപ് പ്രധാനപ്പെട്ട ഒരു ഭേദഗതി നിയമത്തിൽ വരുത്തി. 1950 ലെ ഭരണഘടന പ്രകാരം സംസ്ഥാനങ്ങളെ പാർട് എ, ബി, സി, ഡി എന്നിങ്ങനെ വേർതിരിക്കുന്നത് എടുത്തു കളഞ്ഞു. പകരം "സംസ്ഥാനങ്ങൾ" എന്ന് മാത്രം നാമകരണം ചെയ്തു. കേന്ദ്രഭരണ പ്രദേശം എന്നൊരു പുതിയ വിഭാഗം ഉൾപ്പെടുത്തി. 

നവംബർ 1 നു നിലവിൽ വന്ന നിയമം കൊണ്ട് വന്ന പ്രധാന പുനഃസംഘടനകൾ ഇവയാണ്




</doc>
<doc id="364392" url="https://ml.wikipedia.org/wiki?curid=364392" title="ഗുഡ്‌റൺ പേഴ്‌സൺ">
ഗുഡ്‌റൺ പേഴ്‌സൺ

പ്രമുഖ സ്വീഡിഷ് ചരിത്രകാരിയാണ് ഗുഡ്‌റൺ പേഴ്‌സൺ - Gudrun Persson.

1962ൽ സ്വീഡനിലെ ഗോഥെൻബർഗിൽ ജനിച്ചു. 
ലണ്ടൻ സ്‌കൂൾ ഓഫ് ഇക്കണോമിക്‌സ് ആൻഡ് പൊളിറ്റിക്കൽ സയൻസിൽ നിന്ന് റഷ്യൻ ചരിത്രത്തിൽ ഡോക്ടറേറ്റ് നേടി. അമേരിക്കൻ ഐക്യനാടുകളുടെ മുപ്പത്തി ഒമ്പതാമത് പ്രസിഡന്റായിരുന്ന ജിമ്മി കാർട്ടറുടെ സുരക്ഷാ ഉപദേഷ്ടാവായിരുന്ന സ്ബിഗ്ന്യൂ ബ്ര്‌സെസിന്‌സ്‌കിയുടെ റിസർച്ച് അസിസ്റ്റന്റായി പ്രവർത്തിച്ചിട്ടുണ്ട്. 
സ്വീഡിഷ് മാധ്യമങ്ങളിൽ റഷ്യയെ കുറിച്ച് ലേഖനങ്ങൾ എഴുതിവരുന്നു.



</doc>
<doc id="364403" url="https://ml.wikipedia.org/wiki?curid=364403" title="ചിനൊ">
ചിനൊ

ചിനൊ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സാൻ ബർണാർഡിനോ കൗണ്ടിയിലെ ഒരു നഗരമാണ്. റിവർസൈഡ്-സാൻ ബർണാർഡിനോ മേഖലയുടെ പടിഞ്ഞാറൻ അറ്റത്താണ് ഈ നഗരം സ്ഥിതി ചെയ്യുന്നത്. ചിനോ താഴ്വര (കാലിഫോർണിയ സ്റ്റേറ്റ് റൂട്ട് 71), പോമണ (കാലിഫോർണിയ സ്റ്റേറ്റ് റൂട്ട് 60) എന്നിവിടങ്ങളിലൂടെ എളുപ്പത്തിൽ ഈ നഗരത്തിൽ എത്തിച്ചേരാവുന്നതാണ്.

പടിഞ്ഞാറു ഭാഗത്ത് ചിനോ മലനിരകൾ, വടക്കുപടിഞ്ഞാറൻ ഭാഗത്ത് പൊമോണ, വടക്കു വശത്ത് സംയോജിപ്പക്കപ്പെടാത്ത സാൻ ബർണാർഡോനോ കൗണ്ടി (മോൺട്ക്ലെയിറിന് സമീപം), വടക്കു കിഴക്ക് ഒൻറാറിയോ, തെക്കുകിഴക്ക് ഈസ്റ്റ്വില്ലെ തെക്കുവശത്ത് സംയോജിപ്പിക്കപ്പടാത്ത റിവർസൈഡ് കൗണ്ടി എന്നിവയാണ് ഈ നഗരത്തിന്റെ അതിരുകളായിവരുന്നത്. 2010 ലെ യൂ.എസ്. സെൻസസ് പ്രകാരമുള്ള ഈ നഗരത്തിലെ ആകെ ജനസംഖ്യ 77,983 ആയിരുന്നു.

ചീനോയും അതിന്റെ ചുറ്റുവട്ടങ്ങളും വളരെക്കാലങ്ങളായി കാർഷിക-ക്ഷീര വ്യവസായത്തിന്റെ കേന്ദ്രമായിരുന്നു. ദക്ഷിണ കാലിഫോർണിയയിലെയും തെക്കുപടിഞ്ഞാറൻ അമേരിക്കൻ ഐക്യനാടുകളിലെയും ക്ഷീരോത്പന്നങ്ങളുടെ ഗണ്യമായ ആവശ്യങ്ങൾ നിറവേറ്റിയിരുന്നത് ഈ നഗരമായിരുന്നു. ചിനോയിലെ സമ്പന്നമായ കാർഷികചരിത്രം സ്പാനിഷ് ലാൻറ് ഗ്രാൻറുവഴി സ്ഥാപിതമായ റാഞ്ചോ സാന്ത ആന ഡെൽ ചിനോയുടെ കാലം വരെ നീണ്ടുകിടക്കുന്നു. ഫലോദ്യാനങ്ങൾക്കും അസംസ്കൃത വിളകൾക്കും ക്ഷീര ശാലകൾക്കും സവിശേഷ പ്രാധാനം നേടിയ പ്രദേശമായിരുന്നു ഇത്.


</doc>
<doc id="364404" url="https://ml.wikipedia.org/wiki?curid=364404" title="നാട്ടാന പരിപാലന ചട്ടം">
നാട്ടാന പരിപാലന ചട്ടം

കേരളത്തിൽ ആനയുടെ പരിപാലനവുമായി ബന്ധപ്പെട്ട് ജനനംമുതൽ മരണംവരെയുള്ള കാര്യങ്ങൾ നിയന്ത്രിക്കുന്നതിന് കേരള സർക്കാർ പുറത്തിറക്കിയിട്ടുള്ള നിയമങ്ങളാണ് നാട്ടാന പരിപാലന ചട്ടങ്ങൾ. വന്യജീവി പരിപാലന നിയമത്തിലെ വ്യവസ്ഥകൾക്കനുസരിച്ചാണ് നാട്ടാന പരിപാലന ചട്ടങ്ങൾ രൂപപ്പെടുത്തിയിരിക്കുന്നത്. 2003ൽ നിലവിൽവന്ന ചട്ടങ്ങൾ 2012ൽ ചില മാറ്റങ്ങളോടെ പുതുക്കി വിജ്ഞാപനംചെയ്തിട്ടുണ്ട്.

ആനകളെ വളർത്തുമ്പോൾ പാലിക്കേണ്ട വിവിധങ്ങളായ കാര്യങ്ങളെപ്പറ്റിയുള്ള വിശദമായ മാർഗനിർദ്ദേശങ്ങൾ കേരള സർക്കാർ പുറത്തിറക്കുകയുണ്ടായി. ഇതു പ്രകാരം ആനയുടമ ആനയെ പരിപാലിക്കാൻ മൂന്നുവർഷമെങ്കിലും പ്രവൃത്തിപരിചയമുള്ള പാപ്പാനെയേ നിയമിക്കാവൂ. അയാൾക്ക് പ്രവൃത്തിപരിചയത്തിന് സർട്ടിഫിക്കറ്റും ഉണ്ടാകണം. വനം വകുപ്പ് നൽകുന്ന പരിശീലനം പാപ്പാന്മാർക്ക് ലഭിക്കുന്നു എന്ന് ഉടമ ഉറപ്പുവരുത്തണം. പാപ്പാന് ഒരു സഹായി ഉണ്ടായിരിക്കണം. ആനയ്ക്ക് വിശ്രമിക്കാൻ ആനയുടെ വലിപ്പം അനുസരിച്ച് വൃത്തിയുള്ള തൊഴുത്ത് ഉണ്ടായിരിക്കണം.

ഒമ്പതു മീറ്റർ നീളവും ആറു മീറ്റർ വീതിയുമുള്ള തൊഴുത്താണ് മുതിർന്ന ആനയ്ക്ക് വേണ്ടത്. അടച്ചുകെട്ടിയ ഷെഡ്ഡാണെങ്കിൽ ചുരുങ്ങിയത് അഞ്ചര മീറ്റർ ഉയരം ഉണ്ടാവണം. എന്നും ആനയെ കുളിപ്പിക്കുന്നു എന്ന് ഉറപ്പാക്കണം. ആനയ്ക്ക് അസുഖമോ പരിക്കോ ഗർഭമോ ഉണ്ടെങ്കിൽ ഉടമയെ പാപ്പാൻ അറിയിക്കണം. മൃഗഡോക്ടറുടെ സഹായം ഉടമ തേടണം. മെഡിക്കൽ പരിശോധന നടത്തുകയും പ്രതിരോധ കുത്തിവയ്പുകൾ നൽകുകയും വേണം. രണ്ടുവർഷത്തിലൊരിക്കൽ പാപ്പാനെയും ആരോഗ്യ പരിശോധനയ്ക്കു വിധേയനാക്കണം. പാപ്പാന് ആനയിലേക്ക് പകരാനിടയുള്ള രോഗങ്ങൾ ഇല്ലെന്ന് ഉറപ്പാക്കണം. ആനയെ ഉത്സവത്തിനും മറ്റും കൊണ്ടുപോകുമ്പോൾ സംഘാടകർ പരിപാടിയുടെ വിശദാംശങ്ങൾ അധികൃതർക്ക് എഴുതിനൽകണം. ആനയ്ക്ക് യാതൊരു വിധത്തിലുമുള്ള വന്ധ്യംകരണ ശസ്ത്രക്രിയയും നടത്തരുത്. ചട്ടങ്ങളിലെ വ്യവസ്ഥകൾ ലംഘിക്കപ്പെട്ടാൽ വന്യജീവി സംരക്ഷണ നിയമപ്രകാരമുള്ള ശിക്ഷ ഉടമയ്ക്കു ലഭിക്കും. എന്നാൽ കേരളത്തിൽ ഇതുവരെ ഈ ചട്ടങ്ങൾ കർശനമായി നടപ്പാക്കിയിട്ടില്ല. 2010- ലെ രാജസ്ഥാൻ ഹൈക്കോടതിയുടെ ഉത്തരവ് അനുസരിച്ച് കേരള വനം വകുപ്പ് 2015 മെയ് 14 ന് ആനകളെ നിയന്ത്രിക്കാൻ ഇരുമ്പുതോട്ടി ഉപയോഗിക്കുന്നത് നിരോധിച്ചുകൊണ്ട് ഉത്തരവ് പുറപ്പെടുവിച്ചു. അത്യാവശ്യമെങ്കിൽ മരം കൊണ്ടുള്ള തോട്ടി മാത്രമേ ഉപയോഗിക്കാൻ പാടുള്ളൂ.


</doc>
<doc id="364406" url="https://ml.wikipedia.org/wiki?curid=364406" title="നീലവരയൻ മത്തി">
നീലവരയൻ മത്തി

കടൽ വാസിയായ ഒരു മൽസ്യമാണ് നീലവരയൻ മത്തി അഥവാ Bluestripe Herring. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="364408" url="https://ml.wikipedia.org/wiki?curid=364408" title="മുണ്ട്യ">
മുണ്ട്യ



</doc>
<doc id="364410" url="https://ml.wikipedia.org/wiki?curid=364410" title="മുണ്ട്യ (ആരാധനാലയം)">
മുണ്ട്യ (ആരാധനാലയം)

വടക്കൻകേരളത്തിൽ തെയ്യവുമായി ബന്ധപ്പെട്ട ആരാധനാലയമാണ് 'മുണ്ട്യ'.
<br>
മുണ്ട്യകളോട് ചേർന്ന് കാവുകളും കാണുന്നു. അതിനാൽ, ഇവ മുണ്ട്യക്കാവ് എന്നറിയപ്പെടുന്നു. തടിയൻകൊവ്വൽ ചീമേനി, ഒളവറ , പടന്ന, കൊഴുമ്മൽ, കൊയോൻകര, നടക്കാവ്, പുലിയന്നൂർ, കുലേരി തുടങ്ങിയ പ്രദേശങ്ങളിൽ മുണ്ട്യക്കാവുകൾ കാണാം. മുണ്ട്യകൾ മിക്കവാറും തീയരുടെ ആരാധനാലയങ്ങളാണ്. ചീമേനി മുണ്ട്യക്കാവ് മണിയാണിമാരുടേതത്രെ.
<br>
വിഷ്ണുമൂർത്തി, രക്തചാമുണ്ഡി, അങ്കക്കുളങ്ങര ഭഗവതി തുടങ്ങിയ ദേവതകളാണ് പ്രായേണ മുണ്ട്യകളിൽ ആരാധിക്കപ്പെടുന്നത്. ചില മുണ്ട്യകളിൽ വയനാട്ടുകുലവൻ ദൈവവും ഉണ്ട്. ഇവിടങ്ങളിൽ തെയ്യവും തിറയും കെട്ടിയാടിക്കുന്നതിനെയാണ് കളിയാട്ടം എന്നുപറയുന്നത്. 


</doc>
<doc id="364413" url="https://ml.wikipedia.org/wiki?curid=364413" title="മുണ്ട്യ (സസ്യം)">
മുണ്ട്യ (സസ്യം)

ഒരിനം ചേമ്പ് ആണ് 'മുണ്ട്യ'.

വളരെ വലിപ്പമുള്ള ഇലകൾ, വലിപ്പമുള്ള കാണ്ഡം എന്നിവ സവിശേഷതകളാണ്. കാണ്ഡം ഭക്ഷ്യയോഗ്യമാണ്. സദ്യവട്ടത്തിലെ അവിയൽ, കൂട്ടുകറി എന്നിവയിലെ ഘടകം. ഉപ്പേരിയുണ്ടാക്കാനും ഉപയോഗിക്കുന്നു. നന്നായി വേവിക്കാത്തപക്ഷം ചൊറിച്ചിൽ അനുഭവപ്പെടും.
ഹിന്ദു വിഭാഗത്തിലെ ചിലരുടെ മരണാനന്തരക്രിയാസമയത്ത് ഈ സസ്യം നടുന്നതായി കാണുന്നു.

കാര്യമായ പരിചരണമൊന്നുമില്ലാതെ തന്നെ വളരുന്നവയാണ് മുണ്ട്യ ചേമ്പ്. കാണ്ഡം മുറിച്ച് നട്ട് ക‌ൃഷി ചെയ്യാം. രോഗ-കീടബാധ പൊതുവേ കുറവാണ്.


</doc>
<doc id="364414" url="https://ml.wikipedia.org/wiki?curid=364414" title="ഓണിക്സ്">
ഓണിക്സ്

ഭാരതമുൾപ്പെടെ ഏതാണ്ട് ഇരുപതോളം രാജ്യങ്ങളിൽ സുലഭമായി കാണപ്പെടുന്ന ഒരു രത്നക്കല്ലാണ്‌ ഓണിക്സ്‌ . ഈ രത്നത്തിന്റെ ഉറവിടം ഭൂമിയിലുള്ള കാൽസിഡോണി(Chalcedony bands) പാറ അടുക്കുകളാണ് . വാസ്തവത്തിൽ രാസപരമായി ഈ രത്നം പാറ തന്നെയാണ് . സിലിക്കോൺ ഡയോക്സൈഡാണ്(SiO2) ഇതിന്റെ രാസഘടന. ഇത് തന്നെയാണ് കരിങ്കൽ പാറയുടെയും രാസഘടന . എന്നാൽ ചില പ്രത്യേക ഓക്സൈഡുകളുടെ(Oxides) സാന്നിദ്ധ്യം കാരണം ഇതിനു വളരെ വളരെ വിപുലമായ വർണ്ണ വൈവിദ്ധ്യം കൈവരുന്നു . ചുവന്ന ഓണിക്സ്‌(Red Onyx) , കറുത്ത ഓണിക്സ്‌(Black Onyx) , പച്ച ഓണിക്സ്‌(Green Onyx) എന്നിങ്ങനെ വിവിധ വർണ്ണങ്ങളിലായി ഓണിക്സ്‌ ലഭ്യമാണ് .

ഓണിക്സ്‌ കൃത്രിമമായും നിർമ്മിക്കുവാൻ സാധിക്കും . അതും പ്രകൃതിദത്തമായവയെപ്പോലെ തിളക്കമുള്ളതാണ് . ഓണിക്സ്‌ വളരെ വിലകുറഞ്ഞ ഒരു രത്നമാണ് . അതിനാൽ ഇത് സാധാരണക്കാർക്കും പ്രാപ്യമാണ് . കേരളത്തിലെ പാറക്കൂട്ടങ്ങളിലും കാടുകളിലും ഓണിക്സിന്റെ കല്ല് ലഭിക്കുന്നുണ്ട് . ഇതിനെ മുറിച്ച്, ഉരച്ചു തിളക്കം വരുത്തിയെടുത്ത്‌ രത്നമായി സ്വർണ്ണത്തിലും വെള്ളിയിലും പതിച്ചു ആഭരണങ്ങളിലാക്കി ധരിക്കാറുണ്ട്. 

പച്ച ഓണിക്സ്‌, മരതകത്തിനു പകരമായി ഉപയോഗിക്കാം . വളരെ വിലകുറവുള്ളതിനാൽ ആർക്കും വാങ്ങുവാൻ സാധിക്കും . ചില രത്നജ്യോതിഷികളും പച്ച ഓണിക്സ്‌ മരതകത്തിനു പകരമായി ശുപാർശ ചെയ്തു കാണുന്നു . പച്ച ഓണിക്സിന് നല്ല കടുംപച്ച നിറമാണ് . പച്ചിലച്ചാറിന്റെ നിറം . മരതകത്തേക്കാൾ കാണാനും ഭംഗിയുണ്ട് . 

നിഗൂഢമായ അപകടങ്ങളിൽ നിന്നും , വിഷ ജന്തുക്കളുടെ ഉപദ്രവങ്ങളിൽ നിന്നും ഓണിക്സ്‌ അത് ധരിച്ചിരിക്കുന്ന വ്യക്തിയെ രക്ഷിക്കുമെന്ന് പഴയ ഗ്രീക്കുകാരായ ജ്യോതിഷികൾ വിശ്വസിച്ചിരുന്നു .



</doc>
<doc id="364417" url="https://ml.wikipedia.org/wiki?curid=364417" title="മുഗൾ ചിത്രരചന">
മുഗൾ ചിത്രരചന

ദക്ഷിണേഷ്യൻ ചിത്രരചനയുടെ പ്രത്യേക തരമാണ് മുഗൾ ചിത്രരചന. പതിനാറാം നൂറ്റാണ്ട് മുതൽ പതിനെട്ടാം നൂറ്റാണ്ട് വരെ ഇന്ത്യ ഭരിച്ചിരുന്ന മുഗൾ സാമ്രാജ്യ കാലത്താണ് ഈ ചിത്രരചനയ്ക്ക് കൂടുതൽ പ്രാധീനം ലഭിക്കുന്നത്.

ഇന്ത്യയിൽ ഏറ്റവും അധികം കാലം ഭരിച്ച മുസ്ലീം രാജാക്കന്മാരുടെ സാമ്രാജ്യമാണ് മുഗൾ സാമ്രാജ്യം. പിതൃത്വം വഴി മദ്ധ്യേഷ്യൻ ഭരണാധികാരി തിമൂറിന്റെ പിൻ‌ഗാമികളും, മാതൃത്വം വഴി മംഗോൾ നേതാവായ ജെംഗിസ് ഖാന്റെ പാരമ്പര്യം ഉള്ളവരുമാണ്‌ മുഗളർ. മംഗോൾ എന്നതിന്റെ പേർഷ്യൻ / ചഗതായ് രൂപഭേദമായ മുഗൾ എന്ന സ്വയം കല്പിത നാമം സ്വീകരിക്കുകയും ചെയ്തു. ആദ്യമായി ഇന്ത്യയിൽ അവരുടെ സാമ്രാജ്യം സൃഷ്ടിച്ചത് ബാബർ ആണ്. ഇന്ത്യ, പാകിസ്താൻ, അഫ്ഗാനിസ്താന്റെ ഭാഗങ്ങൾ എന്നിവയടങ്ങിയ വിസ്തൃതമായ ഭൂവിഭാഗമായിരുന്നു മുഗൾ സാമ്രാജ്യം.

മറ്റു സ്ഥലങ്ങളിലേക്കും മുഗൾ ചിത്രരചന പടർന്നു, മുസ്ലീംങ്ങളിലേക്കും ഹിന്ദുക്കളിലേക്കും, പിന്നീട് സിഖുകാരിലേക്കും.

മുഗൾ സാമ്രാജ്യം സ്ഥാപിച്ചത് തിമൂറിന്റെ പരമ്പരയിലെ നേതാവായ ബാബർ ആണ്. കാബൂൾ ഭരിച്ചിരുന്ന അദ്ദേഹം 1526-ൽ അന്ന് ദില്ലി സുൽത്താനത്ത് ഭരിച്ചിരുന്ന ഇബ്രാഹിം ലോധിയെ പരാജയപ്പെടുത്തി ഭരണം പിടിച്ചെടുത്തതോടേ പുതിയ ഒരു സാമ്രാജ്യത്തിന്റെ തുടക്കമായി. ഈ കാലത്ത് ഉത്തരേന്ത്യ പല സ്വതന്ത്ര നാട്ടുരാജ്യങ്ങളടങ്ങിയ ഒരു പ്രദേശമായിരുന്നു. ഇവർ പരസ്പരം കലഹിച്ചു ദുർബ്ബലരായിരുന്നു, ദില്ലിയും പരിസരപ്രദേശങ്ങളും ഭരിച്ച ഇബ്രാഹിം ലോധി മാത്രമാണ് ഇക്കൂട്ടത്തിൽ കുറച്ചെങ്കിലും ശക്തി പ്രാപിച്ചിരുന്നത്. ബിഹാറിൽ ഭരണം നടത്തിയിരുന്ന ദരിയാഖാൻ ലോഹാനിയും ഇബ്രാഹിം ലോധിയുടെ മേൽക്കൊയ്മ അംഗീകരിച്ചില്ല. ഇതേ പോലെ ലാഹോറിൽ ദൌലത്ത് ഖാനും ബംഗാളിൽ നസ്രത്ത് ഷാ യും വിഘടിച്ച് നിന്നു. മേവാർ ഭരിച്ചിരുന്ന റാണാപ്രതാപ് (റാണാസംഗ, സംഗ്രാമ്സിംഹ)യും ചെറിയതോതിൽ ശക്തി നേടിയിരുന്നു.

1526-ൽ ചരിത്ര പ്രസിദ്ധമായ പാനിപ്പത് എന്ന സ്ഥലത്തു വച്ച് തന്റെ സൈന്യത്തേക്കാൾ പത്തിരട്ടിയോളം വലിപ്പമുണ്ടായിരുന്ന ഇബ്രാഹിം ലോധിയുടെ സൈന്യത്തെ വളരെ സാഹസികമായി ഏറ്റുമുട്ടലിലൂടെ കീഴ്പ്പെടുത്തി. പിന്നീട് കനത്ത ചെറുത്തുനിൽപ്പു നടത്തിയ മേവാറിലെ രജപുത്രരാജാവ്, റാണ സംഗ്രാമസിംഹനെ ഖ്വാനാ എന്ന സ്ഥലത്തു വച്ച് യുദ്ധം ചെയ്ത് തോൽപ്പിച്ചു. ചരിത്രപ്രസിദ്ധമായ ഈ യുദ്ധം ഇന്ത്യൻ ചരിത്രത്തിലെ നിർണ്ണായക സംഭവമായിരുന്നു. പിന്നീട് ബാബർ ഗൊഗ്രാ യുദ്ധത്തിൽ പഷ്തൂൺ മേധാവികളെയും തോൽപ്പിച്ചു സാമ്രാജ്യം വിപുലപ്പെടുത്തി.

ഇന്ത്യൻ ഭാവനയുടേയും പേർഷ്യൻ ഭാവനയുടേയും മിശ്രിതമായാണ് ഈ ചിത്രരചന ശൈലി രൂപീകൃതമായത്. ഡൽഹിയിലെ ടർകോ – അഫ്ഘാൻ സുൽത്താൻ ഭരണത്തിൽ തന്നെ മുസ്ലിം പരമ്പരാഗത ചിത്രരചന ഉണ്ടായിരുന്നു. 1500-ൽ ലിഖിതമായത് എന്ന് വിശ്വസിക്കപ്പെടുന്ന മണ്ടു എന്ന ലിഖിതമാണ് അവശേഷിച്ചത്, ഇവ ദക്ഷിണ പേർഷ്യൻ ആണെന്നും അല്ലെന്നും പണ്ഡിതൻമാർ വാദിക്കുന്നു. മുഗൾ അധിനിവേശത്തിനു ശേഷം പേർഷ്യൻ ശൈലി മാറി മരങ്ങളേയും മൃഗങ്ങളേയും വരയ്ക്കാൻ തുടങ്ങി. 

ബാബർ സാമ്രാജ്യം സ്ഥാപിച്ചെങ്കിലും ദക്ഷിണമദ്ധ്യേഷ്യയിൽ നിന്നുള്ള പുതിയ തിമൂറി ഭരണാധികാരികളെ ഇന്ത്യയിലുള്ളവർ ശക്തമായി എതിർത്തിരുന്നു. ഈ എതിർപ്പുകൾ കാരണം മുഗൾ സാമ്രാജ്യത്തിന്റെ നിലനിൽപ്പിനു തന്നെ ഭീഷണിയുണ്ടായി. ബാബറുടെ പിൻ‌ഗാമികളുടെ കാലത്താണു മുഗൾ സാമ്രാജ്യം ശക്തമായത്. ബാബറിനു ശേഷം വന്ന ഹുമായൂൺ, അക്ബർ എന്നിവരാണ് രാജ്യത്ത് ഏകീകരണവും ഭരണക്രമവും സ്ഥാപിച്ചത്. പഷ്തൂൺ നേതാവായ ഷേർഷാ സൂരി, ഹുമായൂണിനെ തോൽപ്പിക്കുകയും സാമ്രാജ്യത്തിന്റെ ഒട്ടേറെ ഭാഗങ്ങളും പിടിച്ചടക്കിയെങ്കിലും 10 വർഷത്തിനു ശേഷം ഹുമായൂൺ തന്നെ ഷേർഷായുടെ ദുർബ്ബലരായ പിൻഗാമികളെ തോൽപ്പിച്ചു ഭരണം പിടിച്ചെടുത്തു.

ഹുമായൂണിന്റേയും അക്ബറുടേയും കാലത്ത്, പുറത്തു നിന്നുള്ള ശക്തികളുടെ ആക്രമണങ്ങൾക്കു പുറമേ, കാണ്ടഹാർ, കാബൂൾ തുടങ്ങിയ വടക്കുപടിഞ്ഞാറൻ പ്രവിശ്യകളിലെ മുഗൾ പ്രതിനിധികളായ സ്വന്തം സഹോദരന്മാർ വരെ മുഗൾ ചക്രവർത്തിക്ക് വെല്ലുവിളിയുയർത്തിയിരുന്നു. പരസ്പരമുള്ള ഈ മത്സരങ്ങളെത്തുടർന്ന് ഉസ്ബെക്കുകൾ വടക്കൻ അഫ്ഗാനിസ്താനിലും, ഇറാനിലെ സഫവികൾ പടിഞ്ഞാറൻ അഫ്ഗാനിസ്താനിലും ആക്രമണങ്ങൾ നടത്തുകയും പ്രദേശങ്ങൾ പിടിച്ചടക്കുകയും ചെയ്തിരുന്നു. മുൻപ് മുഗൾ ഭരണത്തിലായിരുന്ന കാണ്ടഹാർ സഫവികൾ ഷാ താഹ്മാസ്പിന്റെ കീഴിൽ 1558-ൽ കൈയടക്കി. ഇതിനു ശേഷം കാണ്ടഹാറും തെക്കൻ അഫ്ഘാനിസ്താനും 1595 വരേക്കും സഫവികളുടെ കീഴിലായിരുന്നു. 1585-ൽ കാബൂളിലെ വിമതനായിരുന്ന തന്റെ അർദ്ധസഹോദരൻ ഹക്കീം മിർസയുടെ മരണശേഷം അക്ബറിന് സാമ്രാജ്യത്തിന്റെ വടക്കുപടീഞ്ഞാറൻ ഭാഗങ്ങളിൽ സ്വാധീനം ഉറപ്പിക്കാനായി. ഇതോടെ ഉസ്ബെക്കുകളുമായി സന്ധിയിലേർപ്പെടുകയും, കാബൂളിനും പെഷവാറിനും ഇടയിലുള്ള പഷ്തൂണുകളുടെ വെല്ലുവിളികളെ സമർത്ഥമായി നേരിട്ട് ഈ പ്രദേശങ്ങളിൽ ഭരണസ്ഥിരത കൈവരിക്കാനും കഴിഞ്ഞു.

1574-ൽ സ്വയം യുദ്ധത്തിനു നേതൃത്വം നൽകി, കിഴക്കുളള ബിഹാർ ബംഗാൾ പ്രവിശ്യകൾ അക്ബർ മുഗൾ സാമ്രാജ്യത്തോടു ചേർത്തു.
തെക്കുഭാഗത്ത് ഖാണ്ഡേശും, അഹമ്മദ് നഗറിന്റെ ഒരു ചെറിയ ഭാഗവും, ബീരാറും മാത്രമെ അക്ബറുടെ അധീനതയിലുണ്ടായിരുന്നുളളു. ജഹാംഗീർ ഇതിനു മാറ്റമൊന്നും വരുത്തിയില്ല. ഡക്കാൻ മുഴുവൻ കയ്യടക്കാനുളള ശ്രമം ആരംഭിച്ചത് ഷാ ജഹാനും ഇതിൽ പൂർണ്ണമായും വിജയിച്ചത് ഔറംഗസേബും ആണ്.
ഔറംഗസേബിന്റെ കാലത്തോളം സിംഹാസനം ഭദ്രമായിരുന്നു, അതിനുശേഷം വന്ന ദുർബലരായ മുഗൾ ചക്രവർത്തിമാരും, അവരുടെ അധികാരമോഹികളായ മന്ത്രിമാരും, അവസരവാദികളായ യൂറോപ്യൻ വാണിജ്യസ്ഥാപനങ്ങളും എല്ലാം മുഗൾ സാമ്രാജ്യത്തിന്റെ തകർച്ചക്ക് കാരണമായി.



</doc>
<doc id="364420" url="https://ml.wikipedia.org/wiki?curid=364420" title="ആങ്ങമ്മൂഴി">
ആങ്ങമ്മൂഴി

ആങ്ങമ്മൂഴി, കേരളത്തിൽ പത്തനംതിട്ട ജില്ലയിലുൾപ്പെട്ട ഒരു മലയോര ഗ്രാമം ആണ്. ഈ ഗ്രാമം പ്രസിദ്ധമായ ശബരിമല ക്ഷേത്രത്തിനും കക്കാട് പവർ സ്റ്റേഷനും സമീപത്തായാണ് സ്ഥിതി ചെയ്യുന്നത്. ആങ്ങമ്മൂഴി ചരിത്രപരമായി പത്തൊമ്പതാം നൂറ്റാണ്ടുമുതൽ നിലനിൽക്കുന്ന ഒരു ഗ്രാമമാണ്. ആങ്ങമ്മൂഴി എന്ന പേര് ഉരുത്തിരിഞ്ഞു വന്നത് “ആനമൂഴി” എന്ന പേരിൽനിന്നാണെന്ന് അനുമാനിക്കപ്പെടുന്നു. പണ്ടുകാലത്ത് ഗ്രാമത്തിനു മദ്ധ്യത്തിൽ കാട്ടാനകൾ ഇറങ്ങിയിരുന്ന ഒരു കവലയായിരുന്നു. മൂഴി എന്നാൽ വില്ലേജ്, ടൌണ് എന്നൊക്കെ അർത്ഥം വരുന്നു.

കേരളത്തിന്റെ തെക്കുകിഴക്കൻ മേഖലയിൽ സ്ഥിതി ചെയ്യുന്ന ആങ്ങമ്മൂഴി പശ്ചിമഘട്ട പർവ്വതനിരകൾക്ക് വളരെ അടുത്തായാണ് സ്ഥിതി ചെയ്യുന്നത്. ഭൂമിശാസ്ത്രപരമായി ഇതൊരു മലമ്പ്രദേശമാണിത് (മലനാട്). ഈ പ്രദേശം സമുദ്രനിരപ്പിൽനിന്ന് 18 മീറ്റർ (59 അടി) ഉയരത്തിലാണ് നിലനിൽക്കുന്നത്. പ്രശസ്തമായ നിലയ്ക്കൽ സെൻറ് തോമസ് പള്ളി ഈ പ്രദേശത്തിന് ഏതാനു കിലോമീറ്ററുകൾ അകലെയായി സ്ഥിതി ചെയ്യുന്നു. കേരളത്തിലെ രണ്ടാമത്തെ വലിയ ജലവൈദ്യുത പദ്ധതിയായ ശബരിഗിരി പദ്ധതി ഈ വില്ലേജിലാണ്. പത്തനംതിട്ട – കുമളി റൂട്ടിലാണ് ആങ്ങമ്മൂഴി. കക്കാട്ടാർ എന്ന പമ്പയുടെ പോഷകനദി ഈ ഗ്രാമത്തിനു നടുവിലൂടെ കടന്നു പോകുന്നു. ഈ പ്രദേശത്തു നിന്നും സീതത്തോട് ടൌണിലേയ്ക്കു മൂന്നു കിലോമീറ്റർ ദൂരമുണ്ട്.

ഈ പ്രദേശത്തിന്റെ സാമ്പത്തിക നില പ്രധാനമായും തോട്ടം മേഖലകളെ ആശ്രയിച്ചാണ് നിലനിൽക്കുന്നത്. പഴയകാലത്ത് തേയില, കാപ്പി എന്നിവയുടെ തോട്ടങ്ങളായിരുന്നു ഉണ്ടായിരുന്നത്. പിന്നീട് റബ്ബർ പ്ലാന്റേഷനുകൾ ഇവയ്ക്ക് വഴിമാറി. ഈ പ്രദേശത്തെ വളക്കൂറുള്ള മണ്ണ് റബ്ബർ മരങ്ങൾ തഴച്ചു വളരുന്നതിന് പര്യാപ്തമായതാണ്. റബ്ബർ കൃഷിയോടൊപ്പം തന്നെ കൈതച്ചക്ക, കപ്പ, കശുമാവ്, ഇഞ്ചി, കുരുമുളക് എന്നിവയും കൃഷി ചെയ്യാറുണ്ട്.

ആങ്ങമ്മൂഴിയിൽ നിന്ന് പത്തനംതിട്ട ടൌണിലേയ്ക്കും തിരിച്ചും കെ.എസ്.ആർ.റ്റി.സി.യും സ്വകാര്യബസുകളും  ദിനംപ്രതി സർവ്വീസ് നടത്തുന്നുണ്ട്. ടൂറിസ്റ്റുകൾക്ക് ഈ പ്രദേശത്തെ മനോഹരമായി വനഭംഗി ദർശിക്കുവാൻ കുമളിയിൽ നിന്ന് പത്തനംതിട്ട വഴി വള്ളക്കടവ്, ആങ്ങമ്മൂഴി, കക്കി ഡാം, വടശേരിക്കര വഴി സർവ്വീസ് നടത്തുന്ന കെ.എസ്.ആർ.റ്റി.സി. സർവ്വീസിനെ പ്രയോജനപ്പെടുത്താവുന്നതാണ്. മണ്ണാർക്കുളഞ്ഞി-മൂഴിയാർ റോഡിലാണ് ആങ്ങമ്മൂഴിയുടെ സ്ഥാനം. പ്രസിദ്ധ ക്ഷേത്രമായ ശബരിമലയിൽ നിന്ന് ദർശനം കഴിഞ്ഞു മടങ്ങിവരുന്ന അയ്യപ്പഭക്തന്മാർ ആങ്ങമ്മൂഴി-പ്ലാപ്പള്ളി വഴിയുള്ള വൺവേയിലൂടെയാണ് കടന്നു പോകാറുള്ളത്. ഈ റോഡ് വടശേരിക്കരയിൽ വച്ച് ശബരിമലയിലേയ്ക്കുള്ള വൺവേ റോഡുമായി സന്ധിക്കുന്നു. കോന്നി, താന്നിത്തോടു വഴി ആങ്ങമ്മൂഴിയേയും അച്ചൻകോവിലിനേയും ബന്ധിപ്പിക്കുവാനുള്ള ഒരു പുതിയ റോഡ് നിർമ്മാണഘട്ടത്തിലാണ്. 

ഉഷ്ണമേഖലാ പ്രദേശമാണിത്. ജൂൺ മാസത്തിലാണ് മൺസൂൺ ആരംഭിക്കുന്നത്. ഏപ്രിൽ മുതൽ മെയ് വരെ ആർദ്രമായ കാലാവസ്ഥയാണ്. ഒക്ടോബർ മുതൽ ഫെബ്രുവരി വരെ സുഖപ്രദമായ കാലാവസ്ഥയാണ്. വേനൽക്കാലം, വർഷകാലം, ശിശിരകാലം എന്നിങ്ങനെ മൂന്നു വ്യതിരിക്തമായ കാലാവസ്ഥകൾ ഇവിടെ അനുഭവപ്പെടുന്നു. മാർച്ച് മുതൽ മെയ് വരെയുള്ള മാസങ്ങൾ സ്വാഭാവികമായും വേനൽക്കാലമാണ്. ഏപ്രിൽ മാസത്തിലാണ് ഇ പ്രദേശത്ത് ഏറ്റവും കൂടുതൽ ചുടനുഭവപ്പെടുന്നത്. വേനൽക്കാലം മെയ്മാസത്തിൽ അവസാനിച്ചില്ല എങ്കിലും മെയ് മാസത്തിൽ പലപ്പോഴും കനത്ത ഇടിയോടു കൂടിയ മഴ ഇവിടെ അനുഭവപ്പെടുന്നു. എങ്കിലും അന്തരീക്ഷം കടുത്ത ഈർപ്പം നിറഞ്ഞതായിരിക്കും. ശിശിരം ഡിസംബർ മാസത്തിൽ ആരംഭിക്കുന്നു. ഡിസംബർ മുതൽ ഫെബ്രുവരി വരെയാണ് ശിശിരകാലം. ഏറ്റവും കുറഞ്ഞ താപനില ജനുവരി മാസത്തിലാണ് അനുഭവപ്പെടാറുള്ളത്. 

അങ്ങമ്മൂഴിയിലെ ജനങ്ങൾ പ്രധാനമായും കൃഷി, തോട്ടം മേഖലകളെ ആശ്രയിച്ചു കഴിയുന്നവരാണ്. ഏകദേശം 100 വർഷങ്ങൾക്കു മുമ്പാണ് ഇവിടെ ജനങ്ങൾ കുടിയേറിത്തുടങ്ങിയത്. ജനങ്ങളിൽ എല്ലാ സമുദായങ്ങളിൽപ്പെട്ടവരുമുണ്ട്. ഇവരെല്ലാം ഏകോദരസഹോദരങ്ങളെപ്പോലെ കഴിയുന്നു. ആങ്ങമ്മൂഴിയിൽ വിവിധ ആരാധനാലയങ്ങൾ സ്ഥിതിചെയ്യുന്നു. ആങ്ങമ്മൂഴിയിൽ വസിക്കുന്ന കുടുംബങ്ങളിലെ അനേകം ജനങ്ങൾ കേരളത്തിനു പുറത്തും ഇന്ത്യയ്ക്കു പുറത്തും ജോലി ചെയ്യുന്നു. ഇവിടുത്തെ പതു തലമുറ ഉന്നത വിദ്യാഭ്യാസം നേടിയവരും ലോകത്തിന്റെ വിവിധ ഭാഗങ്ങളിൽ ഉയർന്ന നിലയിൽ കഴിയുന്നവരുമാണ്.

സീതത്തോട് പഞ്ചായത്തിൽ സ്ഥിതി ചെയ്യുന്ന ആങ്ങമ്മൂഴി പത്തനംതിട്ട ജില്ലയിലെ കോന്നി താലൂക്കിൽ ഉൾപ്പെട്ടിരിക്കുന്നു. പത്തനംതിട്ട ടൌണിൽ നിന്ന് ഇവിടേയ്ക്ക്  45.7 കിലോമീറ്റർ ദൂരമുണ്ട്. ചിറ്റാർ, പെരുനാട്, വടശേരിക്കര, കോന്നി എന്നിവയാണ് സമീപസ്ഥങ്ങളായ പഞ്ചായത്തുകൾ. നേരത്തേ ആങ്ങമ്മൂഴി റാന്നി നിയമസഭാ മണ്ഡലത്തിലാണ് ഉൾപ്പെട്ടിരുന്നത്. എന്നാൽ പിൽക്കാലത്ത് കോന്നി അസംബ്ലി മണ്ഡലത്തിലേയ്ക്കു ചേർക്കപ്പെട്ടു. അതുപോലെ നേരത്തെ ഇടുക്കി ലോക സഭാ മണ്ഡലത്തിലുൾപ്പെട്ടിരുന്ന ഈ പ്രദേശം ഇപ്പോൾ പത്തനംതിട്ട ലോകസഭാമണ്ഡലത്തിലാണ്.


</doc>
<doc id="364423" url="https://ml.wikipedia.org/wiki?curid=364423" title="കൊരട്ടി, കാഞ്ഞിരപ്പള്ളി">
കൊരട്ടി, കാഞ്ഞിരപ്പള്ളി

കൊരട്ടി (പഴയ കൊരട്ടി എന്നും അറിയപ്പെടുന്നു) കോട്ടയം ജില്ലയിൽ കാഞ്ഞിരപ്പള്ളി താലൂക്കിലുള്ള ഒരു ഗ്രാമമാണ്. ജില്ലാ തലസ്ഥാനമായ കോട്ടയത്തു നിന്ന് ഇവിടേയ്ക്കുള്ള ദൂരം 44 കിലോമീറ്റർ ആണ്. ഇവിടെനിന്നു കാഞ്ഞിരപ്പള്ളിയിലേയ്ക്ക് 7 കിലോമീറ്ററാണുള്ളത്. ഏറ്റവും അടുത്തുള്ള പട്ടണം എരുമേലിയാകുന്നു. സംസ്ഥാന തലസ്ഥാനമായ തിരുവനന്തപുരത്തുനിന്ന് ഇവിടേയ്ക്കുള്ള ദൂരം ഏകദേശം 128 കിലോമീറ്റർ ആണ്. ഈ ഗ്രാമത്തിന് ഏറ്റവും അടുത്തുള്ള തപാലോഫിസ് മൂന്നിലവിൽ പ്രവർത്തിക്കുന്നു. കൊരട്ടി ഗ്രാമത്തെ വലയം ചെയ്തുകൊണ്ട് തെക്കു ഭാഗത്ത് റാന്നി താലൂക്കും പടിഞ്ഞാറ് വാഴൂർ താലൂക്കും തെക്കുഭാഗത്ത് ഇലന്തൂർ താലൂക്കും കിഴക്കുഭാഗത്ത് അഴുത താലൂക്കും നിലനിൽക്കുന്നു. പഴയ കൊരട്ടിയ്ക്കു സമീപസ്ഥമായ പട്ടണങ്ങൾ പത്തനംതിട്ട, ഈരാറ്റുപേട്ട, പാല, തിരുവല്ല, എരുമേലി, കാഞ്ഞിരപ്പള്ളി എന്നിവയാണ്. ഏറ്റവും അടുത്ത റെയിൽവേ സ്റ്റേഷൻ 40 കിലോമീറ്റർ ദൂരത്തിലുള്ള കോട്ടയം റെയിൽവേ സ്റ്റേഷനാകുന്നു. ഈ  ഗ്രാമത്തിലൂടെയാണ് മണിമലയാർ കടന്നു പോകുന്നത്. ഇവിടെയെത്തുമ്പോൾ ഈ നദി കൊരട്ടിയാർ എന്ന പേരിലറിയപ്പെടുന്നു. ഇവിടെ സ്ഥിതിചെയ്യുന്ന കാഞ്ഞിരപ്പള്ളി, എരുമേലി പഞ്ചായത്തുകളെ തമ്മിൽ ബന്ധിപ്പിക്കുന്ന പുരാതനമായ പാലം കൊരട്ടിപ്പാലം എന്നറിയപ്പെടുന്നു. ഈ പ്രദേശം പൂഞ്ഞാർ നിയമസഭാ മണ്ഡലത്തിൽ ഉൾപ്പെട്ടിരിക്കുന്നു. പ്രസിദ്ധ ശിവക്ഷേത്രമായ കൊരട്ടി മഹാദേവക്ഷേത്രം ഈ പ്രദേശത്താണ് സ്ഥിതി ചെയ്യുന്നത്.

ഈ പ്രദേശത്തിന്റെ സമുദ്രനിരപ്പിൽനിന്നുള്ള ഉയരം 15 മീറ്ററാണ്. ഈ ഗ്രാമം സ്ഥിതിചെയ്യുന്ന അക്ഷാംശം 


സെന്റ് ഡോമിനിക്സ് കോളജ്, പറത്തോട് – കാഞ്ഞിരപ്പള്ളി



</doc>
<doc id="364430" url="https://ml.wikipedia.org/wiki?curid=364430" title="അഷ്റഫ് തുലൂബ്">
അഷ്റഫ് തുലൂബ്

പാരീസ് കേന്ദ്രീകരിച്ചു പ്രവർത്തിക്കുന്ന പ്രതിഷ്ഠാപന കലാകാരനാണ് അഷ്റഫ് തുലൂബ്(ജനനം: 1986).
മൊറോക്കോയിലെ കാസബ്ലാങ്കയിൽ ജനിച്ചു. പാരീസിലെ ഇകോൾ ദെ ബ്യൂക്സ് ആർട്സിൽ നിന്ന് ബിരുദം നേടി. ഡ്യൂച്ച് ബാങ്ക് ശേഖരത്തിലും ഫ്രങ്ക്ഫർട്ട് ശേഖരത്തിലും ഇദ്ദഹത്തിന്റെ സൃഷ്ടികളുണ്ട്. നിരവധി പ്രദർശനങ്ങളിൽ പങ്കെടുത്തിട്ടുണ്ട്.
സമകാലീന കലാപ്രവൃത്തിയിൽ പാരമ്പര്യം ചെലുത്തുന്ന പങ്കിനെ ചോദ്യംചെയ്യുന്ന, അൺടൈറ്റിൽഡ് (എക്സെറ്റന്റഡ് ഫീലിങ്സ്‌) എന്ന രചനയാണ് അഷഫ് തുലൂബ്, കൊച്ചി-മുസിരിസ് ബിനാലെ 2016 യിൽ അവതരിപ്പിച്ചത്. വേർതിരിച്ചെടുക്കാൻ കഴിയാത്ത ഇതിലെ രൂപങ്ങളുടെയും
വസ്തുക്കളുടെയും ഇഴചേരൽ പരമ്പരാഗത അറേബ്യൻ വിതാനങ്ങളെ അനുസ്മരിപ്പിക്കുന്നവയാണ്. പരമ്പരാഗത ഇസ്‌ലാമിക ചിത്ര അലങ്കാരശൈലിയിൽ, രൂപങ്ങൾ പല ആവർത്തി ക്രമീകരിച്ചിരിക്കുന്നു. 


</doc>
<doc id="364432" url="https://ml.wikipedia.org/wiki?curid=364432" title="ഹൗസ ഭാഷ">
ഹൗസ ഭാഷ

ഹൗസ ഭാഷHausa (/ˈhaʊsə/) (Yaren Hausa or Harshen Hausa)ഒരു ചാഡിക്ക് ഭാഷയാണ്. ഇത്, അഫ്രോഏഷ്യാറ്റിക്ക് ഭാഷാകുടുമ്പത്തിന്റെ ഒരു ശാഖയിൽപ്പെട്ടതാണ്. 3കോടി 50 ലക്ഷം പേർ ഈ ആഫ്രിക്കൻ ഭാഷ തങ്ങളുടെ ഒന്നാം ഭാഷയായി സംസാരിക്കുന്നു. ദശലക്ഷക്കണക്കിനുപേർ ഇത് തങ്ങളുടെ രണ്ടാം ഭാഷയായി നൈജീരിയയിൽ ഉപയോഗിച്ചുവരുന്നുണ്ട്. മറ്റു ആഫ്രിക്കൻ രാജ്യങ്ങളിലും ഈ ഭാഷ അനേക ലക്ഷമ്പേർ സംസാരിക്കുന്നുണ്ട്. എങ്ങനെ നോക്കിയാലും 4 കോടി 10 ലക്ഷം പേരെങ്കിലും ഈ ഭാഷ കൈകാര്യം ചെയ്തുവരുന്നു. യഥാർഥത്തിൽ, ഹൗസ ജനതയുടെ ഈ ഭാഷ തെക്കൻ നൈജർ ഉത്തര നൈജീരിയ എന്നിവിടങ്ങളിലൂടെ വ്യാപിച്ച് മിക്ക പടിഞ്ഞാറൻ ആഫ്രിക്കൻ രാജ്യങ്ങളുടെയും ജനങ്ങളുടെ ബന്ധഭാഷയായി നിലനിൽക്കുന്നു. ഇത് പരസ്പര വാണിജ്യത്തിനു സഹായകരമാണ്. ഇരുപതും ഇരുപത്തൊന്നും നൂറ്റാണ്ടുകളിൽ ഇത് ആഫ്രിക്കയിലെ പത്രങ്ങളുടെയും ഇന്റെർനെറ്റിന്റെയും ഭാഷയായി പരിണമിച്ചിരിക്കുന്നു. 

ഹൗസ ഭാഷ ചാഡിക്ക് ഭാഷകളുടെ ഉപഗ്രൂപ്പായ പറ്റിഞ്ഞാറൻ ചാഡിക്ക് ഭാഷാഗോത്രത്തിൽപ്പെറ്റുന്ന ഭാഷയാണിത്. അഫ്രോഏഷ്യാറ്റിക്ക് ഭാഷകളിൽപ്പെട്ട ഭാഷയാണിത്. 

ഹൗസ ഭാഷ പ്രാദേശികമായി സംസാരിക്കുന്ന ജനവിഭാഗമായ ഹൗസ ജനത നൈജറിലും നൈജീരിയയിലും ചാഡിലും കാണപ്പെടുന്നു. ഇതുകൂടാതെ, പടിഞ്ഞാറൻ ആഫ്രിക്കയിൽ ഘാന, കാമറൂൺ, ടോഗ്ഗോ, ഐവറി കോസ്റ്റ്, മദ്ധ്യ ആഫ്രിക്ക, ചാഡ്, മദ്ധ്യ ആഫ്രിക്കൻ റിപ്പബ്ലിക്ക്, ഗാബോൺ, ഉത്ത്രപശ്ചിമ സുഡാൻ പ്രത്യേകിച്ച് അവിടത്തെ മുസ്ലിമുകൾക്കിടയിൽ ഈ ഭാഷ വ്യാപകമായി പ്രചാരത്തിലുണ്ട്. 

ഈ ഭാഷ ആഫ്രിക്കയിലും ലോകത്തിന്റെ മറ്റു ഭാഗങ്ങളിലും സർവ്വകലാശാലകളിൽ പഠനഭാഷയായി ഉപയോഗിച്ചുവരുന്നു. നൈജീരിയായിൽ ഏറ്റവും സാമാന്യമായി സംസാരിക്കുന്ന ഭാഷയാണിത്. യൊറൂബ ജനതയും ഇഗ്ബോ ജനതയും ഇത് ഉപയോഗിക്കുന്ന. നൈജർ ഘാന, കാമറൂൺ, സുഡാൻ എന്നിവിറ്റങ്ങളിൽ നൈജീരിയായ്ക്കു പുറത്ത് ഹൗസ ഭാഷ സംസാരിച്ചുവരുന്നു. ബിബിസി, റേഡിയോ ഫ്രാൻസ് ഇന്റർനാഷണൽ, ചൈന റേഡിയോ ഇന്റർനാഷണൽ, വോയിസ് ഓഫ് റഷ്യ, വോയിസ് ഓഫ് അമേരിക്ക, അറീവ24, ദ്യൂഷ് വെലെ ഐ ആർ ഐ ബി എന്നീ റേഡിയോ സ്റ്റേഷനുകൾ ഈ ഭാഷയിൽ പ്രക്ഷേപണം ചെയ്യുന്നുണ്ട്. 




</doc>
<doc id="364436" url="https://ml.wikipedia.org/wiki?curid=364436" title="കബർദിയാൻ ഭാഷ">
കബർദിയാൻ ഭാഷ

കബർദിയാൻ ഭാഷ (/kəˈbɑːrdiən/; Kabardian: адыгэбзэ or къэбэрдей адыгэбзэ or къэбэрдейбзэ Kabardino-Cherkess അല്ലെങ്കിൽ കിഴക്കൻ സിക്കാസിയൻ ഒരു ഉത്ത്ര പശ്ചിമ കോക്കേഷ്യൻ ഭാഷയാണ്. ഉത്തര കോക്കസസ്സ് റിപ്പബ്ലിക്കുകളായ കബർദിനോ-ബാൽക്കാരിയ കറാച്ചേ-ചെർക്കേസിയ എന്നീ റിപ്പബ്ലിക്കുകളിലും ടർക്കി, ജോർദാൻ, സിറിയ എന്നിവിടങ്ങളിലും ഈ ഭാഷ സംസാരിക്കുന്നു. 

കബർദിയാൻ ഭാഷയ്ക്കു രണ്ടു പ്രധാന ഭാഷാഭേദങ്ങൾ ഉണ്ട്. കബർദിയാൻ, ബെസ്ലേനി എന്നിവയാണവ. ചില ഭാഷാവിദഗ്ദ്ധർ സിർക്കാസിയൻ ഭാഷയുടെ ഒരു ഭാഷാഭേദം മാത്രമാണ് ഈ ഭാഷയെന്നു സമർത്ഥിക്കുന്നുണ്ട്. 

കബർദിയാൻ സിറിലിക് രീതിയിലാണ് എഴുതുന്നത്. 

2004ൽ ടർക്കിഷ് റേഡിയോ അര മണിക്കൂർ സമയത്തേയ്ക്ക് ഈ ഭാഷയുടെ ടർക്കിഷ് ഭാഷാഭേദത്തിൽ പരിപാടികൾ അവതരിപ്പിക്കുന്നുണ്ട്. 

</doc>
<doc id="364438" url="https://ml.wikipedia.org/wiki?curid=364438" title="ജമൈക്കൻ പടോയിസ്">
ജമൈക്കൻ പടോയിസ്

ജമൈക്കൻ പടോയിസ് Jamaican Patois പട്ടോയിസ് (പാട്വ, പാട്‌വാഹ്) എന്നിങ്ങനെ അറിയപ്പെടുന്ന ഈ ഭാഷ ഭാഷാശാസ്ത്രജ്ഞന്മാർ ജമിക്കൻ ക്രിയോൾ എന്ന് ഈ ഭാഷയെ വിളിക്കുന്നു. പടിഞ്ഞാറൻ ആഫ്രിക്കൻ സ്വാധീനത്തിലുള്ള ഇംഗ്ലിഷ് അടിസ്ഥാനത്തിലുള്ള ഒരു ക്രിയോൾ ഭാഷയാണ്. ജമൈക്ക, ജമൈക്കക്കാരുള്ള മറ്റു പ്രദേശങ്ങൾ എന്നിവിടങ്ങളിലാണ് ഈ ഭാഷയ്ക്കു പ്രചാരമുള്ളത്. പതിനേഴാം നൂടാണ്ടിൽ ആഫ്രിക്കൻ അടിമകൾ അമേരിക്കയിലെ ജമൈക്കയിലെത്തിയപ്പോൾ അവരുടെ ഉടമകളായ ബ്രിട്ടിഷുകാരുടെയും സ്കോട്ടുകാരുടെയും ഹൈബർനോ ഇംഗ്ലിഷ് സംസാരിക്കുന്നവരുടെയും ഭാഷകേട്ട് അതും തങ്ങളുടെ ആഫ്രിക്കൻ ഭാഷകളും കലർത്തി ആശയവിനിമയം നടത്തിയപ്പോൾ ഉത്ഭവിച്ച പുതിയ ഭാഷയാണിത്. സാമാന്യ ഇംഗ്ലിഷുമായി അഭേദ്യമായ ബന്ധം ഇതിനുണ്ട്. 

ചില ജമൈക്കക്കാർ തങ്ങളുടെ ഭാഷ പട്ടോയിസ് ആയി കണക്കാക്കിവരുന്നു. പട്ടോയിസ് എന്ന വാക്ക് പഴയ ഫ്രഞ്ചിൽ നിന്നുമാണ് വന്നത്. പരുപരുത്ത അല്ലെങ്കിൽ ഗ്രാമ്യമായ എന്നൊക്കെയാണ് ഈ പദത്തിനർത്ഥം. ഭാഷയുടെ സംസാര വൈകൃതവുമായി ബന്ധപ്പെട്ടാണ് ഈ പേരു വന്നതെന്നു കരുതാം. 

ജമൈക്കൻ ഉച്ചാരണവും പദസഞ്ചയവും ഇംഗ്ലിഷിനേക്കാൾ വളരെയധികം വ്യത്യസ്തമാണ്. പടിഞ്ഞാറൻ ആഫ്രിക്കയിലെ പൊതുഭാഷകളുറ്റെ പോലുള്ള സ്വഭാവം ഈ ഭാഷയ്ക്കുണ്ട്. 

ജമൈക്കയിൽ മാത്രമല്ല ജമൈക്കയ്ക്കു പുറത്തുള്ള മറ്റു സ്ഥലങ്ങളായ മിയാമി, ന്യൂയോർക്ക്, ടൊറോണ്ടോ, ഹാർട്ട്ഫോഡ്, വാഷിങ്ടൺ ഡീ സി, നിക്കരാഗ്വ, കോസ്റ്റാറീക്ക, പാനമ (കരീബിയൻ തീരത്തുള്ള), ലണ്ടൻ, ബിർമിങ്‌ഹാം, മാഞ്ചെസ്റ്റർ, നോട്ടിങ്ഹാം എന്നിവിടങ്ങളിലെ ജമൈക്കൻ പ്രവാസികൾ ഈ ഭാഷ ചെറ്യ മാറ്റങ്ങളോടെ പരസ്പരം മനസ്സിലാകുന്ന ഭേദങ്ങളോടെ ഉപയോഗിച്ചുവരുന്നു. 

ജമൈക്കൻ പടോയിസ് കൂടുതലും സംസാരഭാഷയായാണ് ഉപയോഗിച്ചുവരുന്നത്. സാമാന്യ ബ്രിട്ടിഷ് ഇംഗ്ലിഷ് എഴുത്തിനുപയോഗിച്ചുവരുന്നു. എങ്കിലും ഈ ഭാഷ നൂറു വർഷത്തോളമായി സാഹിത്യപ്രവർത്തനത്തിനുപയോഗിച്ചുവരുന്നു. ക്ലോഡ് മക്‌കേ 1912ൽ തന്റെ സോങ്സ് ഓഫ് ജമൈക്ക എന്ന കവിതാഗ്രന്ഥം ഈ ഭാഷയിലാണു പുറത്തിറക്കിയത്. ഇന്റെർനെറ്റ് എഴുത്തിനും ഈ ഭാഷ ഇംഗ്ലിഷിനൊപ്പം ജമൈക്കയിൽ ഉപയോഗിച്ചുവരുന്നുണ്ട്.


</doc>
<doc id="364439" url="https://ml.wikipedia.org/wiki?curid=364439" title="ഗ്രീൻലാന്റിക്ക് ഭാഷ">
ഗ്രീൻലാന്റിക്ക് ഭാഷ

ഗ്രീൻലാന്റിക്ക് ഭാഷ ഒരു എസ്കിമോ-അല്യൂട്ട് ഭാഷയാണ്. ഗ്രീൻലാന്റിലെ ഏകദേശം 57,000 വരുന്ന ഗ്രീൻലാന്റിക്ക് ഇന്യൂട്ടുകൾ സംസാരിക്കുന്ന ഭാഷയാണ് ഗ്രീൻലാന്റിക്ക് ഭാഷ. ഇത് കാനഡയിലെ ഇന്യൂട്ട് ഭാഷയായ ഇനുക്ടിടൂട്ട് പോലുള്ള ഭാഷകളുമായി ഇതിനു അടുത്ത ബന്ധമുണ്ട്. 2009 ജൂൺ മുതൽ ഗ്രീൻലാന്റിക്ക് സ്വയംഭരണ പ്രദേശത്ത് ഈ ഭാഷയുടെ പ്രധാന രൂപമായ കലാല്ലിസുട്ട് അല്ലെങ്കിൽ പടിഞ്ഞാറൻ ഗ്രീൻലാന്റിക്ക് ഔദ്യോഗികഭാഷയായി അംഗീകരിച്ചിട്ടുണ്ട്. കോളനി ഭാഷയായ ഡാനിഷ് ഭാഷയോടു കിടപിടിക്കാനായി അവിടത്തെ സർക്കാർ എടുത്ത നടപടിയാണിത്. 



</doc>
<doc id="364440" url="https://ml.wikipedia.org/wiki?curid=364440" title="നോവിയൽ ഭാഷ">
നോവിയൽ ഭാഷ

നോവിയൽ ഭാഷNovial [nov- ("new") + IAL, International Auxiliary Language] നിർമ്മിക്കപ്പെട്ട അന്താരാഷ്ട്ര ബന്ധഭാഷയാണ്. വ്യത്യസ്തമായ പ്രാദേശികമായി സംസാരിക്കുന്നവരെ പരസ്പരം ആശയവിനിമയത്തിനു പ്രാപ്തമാക്കുവാനാണ് ഈ ഭാഷ നിർമ്മിച്ചിരിക്കുന്നത്. ഡാനിഷ് ഭാഷാശാസ്ത്രജ്ഞനായ ഓട്ടോ ജെസ്പേഴ്സൺ ആണിതു നിർമ്മിച്ചത്. ഇന്റെർലിംഗ്വ എന്ന ഭാഷാവികസനത്തിലെയ്ക്കാണിതു നയിച്ചത്. 

ഇതിന്റെ പദസഞ്ചയം ജർമ്മൻ, റോമൻ ഭാഷകളിൽ അടിസ്ഥാനപ്പേറ്റുത്തിയതാണ്. ഇതിന്റെ വ്യാകരണം ഇംഗ്ലിഷ് സ്വാധീനിച്ചിരിക്കുന്നു. 

1928ലെ ജെസ്പേർസണിന്റെ പുസ്തകമായ An International Language ൽ ഈ ഭാഷ ആദ്യമായി പരിചയപ്പെടുത്തിയിരിക്കുന്നു. It was updated in his dictionary "Novial Lexike" in 1930,1930ൽ അദ്ദേഹം വികസിപ്പിച്ച Novial Lexike എന്ന നിഘണ്ടു ഈ ഭാഷയെ കൂടുതൽ വികസിതമാക്കി. 1943ൽ ജെസ്പേഴ്സണിന്റെ മരണത്തോടെ ഈ ഭാഷ വിസ്മൃതമായി. എന്നാൽ, 1990കളിൽ നോവിയൽ ചില ഭാഷാതത്പരരുടെ ശ്രമഫലമായി ഇന്റെർനെറ്റിൽ പുനർജനിച്ചിട്ടുണ്ട്. 


</doc>
<doc id="364441" url="https://ml.wikipedia.org/wiki?curid=364441" title="പാപ്പിയമെന്റൂ ഭാഷ">
പാപ്പിയമെന്റൂ ഭാഷ

പാപ്പിയമെന്റൂ ഭാഷPapiamentu (English /ˌpɑːpiəˈmɛntuː, ˌpæp-/) അല്ലെങ്കിൽ പാപ്പിയമെന്റോ കരീബിയൻ എ ബി സി ദ്വീപുകൾ എന്നറിയപ്പെടുന്ന അറൂബ, കുറക്കാവോ, ബൊണൈർ എന്നിവിടങ്ങളിൽ സംസാരിക്കുന്നു. ഡച്ച് സർക്കാർ ഈ ഭാഷ അംഗികരിച്ചിട്ടുണ്ട്. 

പാപ്പിയമെന്റൂ ഭാഷ ആഫ്രിക്കൻ, പോർട്ടുഗീസ് ഭാഷകലിൽ നിന്നും രൂപപ്പെട്ടതാണ്. അമേരിക്കൻ ഇന്ത്യൻ ഭാഷകളും ഇംഗ്ലിഷ്, ഡച്ച്, സ്പാനിഷ് എന്നീ ഭാഷകളുമായും ഇതിനു ബന്ധമുണ്ട്. 


</doc>
<doc id="364442" url="https://ml.wikipedia.org/wiki?curid=364442" title="കിന്യാർവന്ദ ഭാഷ">
കിന്യാർവന്ദ ഭാഷ

കിന്യാർവന്ദ ഭാഷ, Kinyarwanda (Kinyarwanda: Ikinyarwanda, IPA: [iciɲɑɾɡwɑːndɑ]) റുവാണ്ട, ഉഗാണ്ട എന്നിവിടങ്ങളിൽ സംസാരിക്കുന്ന ഭാഷയാണ്. ഉഗാണ്ടയിൽ ഇതിനെ ഫുംബിറ എന്നു പരയുന്നു. 1 കോടി 20 ലക്ഷം ആളുകൾ ഈ ഭാഷ സംസാരിക്കുന്നു. കിഴക്കൻ കോംഗോ, തെക്കൻ ഉഗാണ്ട എന്നിവിറ്റങ്ങളിൽ സംസാരിക്കുന്നു. ബുറുണ്ടി രാജ്യത്തെ ഔദ്യൊഗികഭാഷ ഈ ഭാഷയുടെ ഒരു വകഭേദമായ കിരുണ്ടി ആകുന്നു. 

</doc>
<doc id="364444" url="https://ml.wikipedia.org/wiki?curid=364444" title="ബുർയാത്ത് ഭാഷ">
ബുർയാത്ത് ഭാഷ

ബുർയാത്ത് ഭാഷ Buryat (Buriat) /ˈbʊriæt/ (Buryat Cyrillic: буряад хэлэн, buryād xelen) മംഗോളിയൻ ഭാഷയുടെ ഒരു ഭാഷാഭേദമാണ്. ബുർയാത്തുകൾ ആണിതു സംസാരിക്കുന്നത്. മംഗോളിയൻ ഭാഷയുടെ ഒരു ഭാഷാഭേദമായൊ മറ്റൊരു സ്വതന്ത്രഭാഷയായോ ഇതിനേ രണ്ടു തരത്തിലും കണക്കാക്കിവരുന്നു. ബുർയാത്ത് ഭാഷ സംസാരിക്കുന്നവരിൽ ഭൂരിപക്ഷം പേരും റഷ്യയുടെ ബുർയാത്ത് റിപ്പബ്ലിക്കിലോ ഉസ്ത്-ഉർദ ബുർയാത്തിയ ആഗാ ബുർയാത്തിയ എന്നിവിടങ്ങളിൽ താമസിക്കുന്നു. 2002ലെ റഷ്യൻ ജനസംഖ്യാ കണക്കെടുപ്പുപ്രകാരം, 445,175 ബുർയാത്തുകളിൽ 353,113 പേർ ഈ ഭാഷ കൈകാര്യം ചെയ്യുന്നുണ്ട്.(72.3% പേർ) 15,694 മറ്റുള്ളവർക്ക് (റഷ്യക്കാർ) ബുർയാത്ത് ഭാഷ അറിയാമായിരുന്നു. അതുപോലെ ഏതാണ്ട്, 100,000 ബുർയാത്തുകൾ ചൈനയിലും മംഗോളിയായിലുമായി ജീവിക്കുന്നുണ്ട്. റഷ്യയിലുള്ള ബുർയാത്തുകൾ സിറില്ലിക്ക് അക്ഷരമാല ഉപയോഗിച്ചുവരുന്നു. Buryats in Russia have a separate literary standard, written in a Cyrillic alphabet.<ref>റഷ്യൻ അക്ഷരമാലയിൽ Ү/ү, Ө/ө and Һ/һ എന്നീ അക്ഷരങ്ങൾകൂടിച്ചേർത്താണ് ബുർയാത്ത് ഭാഷ എഴുതുന്നത്.



</doc>
<doc id="364446" url="https://ml.wikipedia.org/wiki?curid=364446" title="ലിവ്വി കരേലിയൻ ഭാഷ">
ലിവ്വി കരേലിയൻ ഭാഷ

ലിവ്വി കരേലിയൻ ഭാഷ Livvi-Karelian (Alternate names: Livvi, Livvikovian, Olonets, Southern Olonetsian, Karelian; Russian: ливвиковский язык)ഉറാലിക്ക് കുടുംബത്തിലെ ഒരു ഫിന്നിക്ക് ഭാഷയാണ്. സ്വിർ നദിയുടെ കരയിൽ താമസിക്കുന്ന കരേലിയൻസ്.


</doc>
<doc id="364450" url="https://ml.wikipedia.org/wiki?curid=364450" title="ഉർവെ മില്ലർ">
ഉർവെ മില്ലർ

പ്രമുഖ എസ്‌തോണിയൻ പാലിയെന്റോളജി ശാസ്ത്രജ്ഞയായിരുന്നു ഉർവെ മില്ലർ - Urve Miller.
സ്‌റ്റോക്കഹോം സർവ്വകലാശാലയിൽ പ്രഫസറായിരുന്നു. എസ്‌തോണിയയിലെ ടാർറ്റു സർവ്വകലാശാലയിൽ (University of Tartu) നിന്ന് ഹോണററി ഡോക്ടറേറ്റ് നേടി.

1930 ഓഗസ്റ്റ് 11ന് എസ്‌റ്റോണിയയുടെ തലസ്ഥാനമാണ് ടാലിനിൽ ജനിച്ചു.
1944 മുതൽ സ്വീഡനിൽ താമസമാക്കി. 1957 മുതൽ 1985 വരെ സ്വീഡിഷ് ജിയോളജിക്കൽ സർവ്വീസിൽ അസിസ്റ്റൻ ഭൂതത്ത്വ ശാസ്ത്രജ്ഞയായി ജോലി ചെയ്തു. 
1977ൽ സ്വീഡനിലെ ലൂൻഡ് സർവ്വകലാശാലയിൽ നിന്ന് ഡോക്ടറേറ്റ് നേടി. 1982 മുതൽ സ്‌റ്റോക്ക്‌ഹോം സർവ്വകലാശാലയിൽ അസിസ്റ്റന്റ് പ്രഫസറായി സേവനം അനുഷ്ടിച്ചു. 1993 മുതൽ എസ്‌തോണിയൻ ജിയോളജിക്കൻ സൊസൈറ്റിയിൽ ഹോണററി അംമായിരുന്നു.
യൂറോപ്പ്യൻ അക്കാദമി ഓഫ് സയൻസസ് ആൻഡ് ആർട്‌സ് (1992) അംഗമായി തെരഞ്ഞെടുക്കപ്പെട്ടു. റോയൽ ലിറ്ററേച്ചർ, ഹിസ്റ്റിറി ആൻഡ് ആന്റിക്വിറ്റീസ് ഓഫ് ദ അക്കാദമി (2005) അംഗമായിരുന്നു.


സ്വീഡനിലെ സ്‌റ്റോക്ക്‌ഹോമിൽ 2015 ജൂൺ 30ന് മരണപ്പെട്ടു


</doc>
<doc id="364456" url="https://ml.wikipedia.org/wiki?curid=364456" title="ദേശ്">
ദേശ്

ഹിന്ദുസ്ഥാനി സംഗീതത്തിലെ ഖമാജ് ഥാട്ടിന്റെ ജന്യരാഗമാണ് ദേശ്. കർണാടക സംഗീതത്തിലും ഈ രാഗം പ്രശസ്തമാണ്. കർണാടക സംഗീതത്തിൽ ഹരികാംബോജിയുടെ ജന്യമാണ് ദേശ്.
സ രി മ പ നി സ
സ നി ധ പ മ ഗ രി ഗ സ
</br>
ദേശ് ഒരു ഔഡവ - സമ്പൂർണ്ണ രാഗമാണ്. രവീന്ദ്രനാഥ് ടാഗോർ രചിച്ച ഗാനങ്ങൾ (രബീന്ദ്രസംഗീത്) പലതും ദേശ് രാഗത്തിൽ ചിട്ടപ്പെടുത്തിയിട്ടുള്ളതാണ്. 
സായാഹ്ന സമയങ്ങളിൽ (6pm മുതൽ 9pm വരെ) പാടാൻ അനുയോജ്യമായ ഒരു രാഗമാണ് ദേശ്.



</doc>
<doc id="364459" url="https://ml.wikipedia.org/wiki?curid=364459" title="ശാസനം">
ശാസനം

പ്രാചീനകാലത്ത് ഭരണാധികാരികൾ കല്ലിലും മറ്റും കൊത്തിവച്ച രേഖകളാണ് ശാസനങ്ങൾ. 

നാടുവാഴി നൽകുന്ന ഉത്തരവുകളോ യുദ്ധത്തിലും മറ്റും വിജയിച്ചതിന്റെ രേഖപ്പെടുത്തലുകളോ ആണ് ഇത്തരം ശാസനങ്ങളിൽ കാണുന്നത്. ചുണ്ണാമ്പുകല്ല്, കരിങ്കല്ല്, ചെമ്പ് പാളി, മരം എന്നിയിലുള്ള ശാസനങ്ങൾ വിവിധ ദേശങ്ങളിൽ നിന്ന് ലഭിച്ചിട്ടുണ്ട്.
തരിസാപ്പള്ളി ശാസനങ്ങൾ, ജൂത ശാസനം, തിരുവാലങ്ങാട്ട് ശാസനം, വാഴപ്പള്ളി ശാസനം, 


</doc>
<doc id="364464" url="https://ml.wikipedia.org/wiki?curid=364464" title="സഅദ്ബിനു സൈദ്">
സഅദ്ബിനു സൈദ്

പ്രവാചകൻ മുഹമ്മദ് നബിയുടെ സഹചാരികളിൽ പ്രശസ്തനായ സ്വഹാബി (അറബി: الصحابة)  ആയിരുന്നു സഅദ് ബിനു സൈദ്. (Arabic: سعيد بن زيد) (c.593-c.671), അബുൽ അവാർ എന്ന പേരിലും അറിയപ്പെടുന്നു.

<grammarly-btn>

സൈദ് ഇബിനു അംറ് ആയിരുന്നു പിതാവ്. മക്കയിലെ കുറൈശ് ഗോത്രത്തിലെ ആദി എന്ന ഉപവിഭാഗമായിരുന്നു ഇവരുടെ കുടുംബം . ബനു ഹസാഴ് ഗോത്രത്തിലെ ബിൻത് ബാജ എന്നവരായിരുന്നു മാതാവ്.  പിതാവായ സൈദ് ഇബിനു അംറ് യുദ്ധത്തിൽ കൊല്ലപ്പെട്ടു.11 വ്യത്യസ്ത ഭാര്യമാരിലായി 30 ഓളം കുട്ടികളുണ്ടായിരുന്നു അദ്ദേഹത്തിന്.


</doc>
<doc id="364471" url="https://ml.wikipedia.org/wiki?curid=364471" title="നൂൽചിറകൻ നൂന">
നൂൽചിറകൻ നൂന

കടൽ വാസിയായ ഒരു മൽസ്യമാണ് നൂൽചിറകൻ നൂന അഥവാ Bloch's Gizzard Shad (Hairback). . ഐ യു സി എൻ പട്ടികപ്രകാരമുള്ള പരിപാലന സ്ഥിതി നിലനിൽപ്പ് ആശങ്കാജനകമല്ലാത്ത ജീവിവർഗ്ഗങ്ങൾ എന്നാണ്.1795- ൽ മാർക്കസ് എലിസർ ബ്ളോച്ച് ആണ് ഇതിനെക്കുറിച്ച് വിവരണം നല്കിയിരിക്കുന്നത്. 

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="364473" url="https://ml.wikipedia.org/wiki?curid=364473" title="സവായ്‌ ഗന്ധർവ">
സവായ്‌ ഗന്ധർവ

പ്രമുഖ ഹിന്ദുസ്ഥാനി ശാസ്ത്രീയ സംഗീതജ്ഞനും മറാത്തി നാടക നടനുമായിരുന്നു സവായ്‌ ഗന്ധർവ എന്നറിയപ്പെട്ടിരുന്ന രാമചന്ദ്ര കുണ്ഡ്‌ഗോൽക്കർ. കിരാന ഖരാന ശൈലിയിലായിരുന്നു ഇദ്ദേഹത്തിന്റെ ആലാപനം. ഭീംസെൻ ജോഷി,
ഗംഗുബായ്‌ ഹംഗൽ, ബാസവരാജ്‌ രാജ്‌ഗുരു തുടങ്ങിയ പ്രമുഖന്മാർ ഇദ്ദേഹത്തിന്റെ ശിഷ്യരായിരുന്നു.
1886 ജനുവരി 19 ന് കർണാടകയിലെ ഹുബ്ബള്ളിയിലെ കുണ്ഡ്‌ഗോൽ ഗ്രാമത്തിൽ ഗുമസ്തനായിരുന്ന ഗണേഷ്‌ സൗൻശിയായിരുന്നു പിതാവ്. ബൽവന്തറാവു കോൽഹത്‌കർ എന്ന സംഗീതജ്ഞന്റെ കീഴിൽ പ്രാഥമിക സംഗീത പഠനം നടത്തി. ഉസ്താദ്‌ അബ്ദുൾ കരീംഖാന്റെ കീഴിലും നിസ്സാർ ഹുസൈൻഖാൻ, മുരാട്‌ഖാൻ, റഹീം ബക്സ്‌ തുടങ്ങിയ സംഗീതജ്ഞരുടെ പക്കലും സംഗീതം അഭ്യസിച്ചു.

1952 സപ്തംബർ 12-ന്‌ അന്തരിച്ചു.
1953 മുതൽ എല്ലാവർഷവും പുണെയിൽ സവായ്‌ ഗന്ധർവയുടെ സ്മരണാർഥം വിപുലമായി സംഗീതോത്സവം സംഘടിപ്പിക്കുന്നുണ്ട്‌. 



</doc>
<doc id="364480" url="https://ml.wikipedia.org/wiki?curid=364480" title="കുറുവാമൂഴി">
കുറുവാമൂഴി

കുറുവാമൂഴി കോട്ടയം ജില്ലയിലെ കൂവപ്പള്ളി വല്ലേജിനു സമീപം സ്ഥിതി ചെയ്യുന്ന ഒരു ചെറു ഗ്രാമമാകുന്നു. എരുമേലി - കാഞ്ഞിരപ്പള്ളി പാതയിലാണീ ഗ്രാമം സ്ഥിതി ചെയ്യുന്നത്. ഏതാനും പള്ളികൾ, കടകൾ, പെട്രോൾ സ്റ്റേഷൻ, സ്കൂളുകൾ എന്നിവയും ഇവിടെയുണ്ട്.


</doc>
<doc id="364482" url="https://ml.wikipedia.org/wiki?curid=364482" title="തുണി">
തുണി

പ്രകൃതിദത്തമായതോ കൃത്രിമമായതോ ആയ നുലുകൾ ക്രമമാക്കികൊണ്ട് നെയ്തെടുത്ത വസ്തുവാണ് തുണി. വസ്ത്രങ്ങൾ നിർമ്മിക്കുന്നതിലെ പ്രധാന വസ്തുവാണ് തുണി.


</doc>
<doc id="364484" url="https://ml.wikipedia.org/wiki?curid=364484" title="പശുയാഗം">
പശുയാഗം

പശുവിനെ അഥവാ ആരോഗ്യവാനായ ഒരു മൃഗത്തെ ബലികൊടുത്തുകൊണ്ടുള്ള ഒരു യാഗമാണ് പശുയാഗം . രാജസൂയം , അശ്വമേധം തുടങ്ങിയ യാഗങ്ങളുടെ ഭാഗമായും ഇത് നടത്തപ്പെടുന്നു . പശു എന്നാൽ മൃഗം എന്നേ അർത്ഥമുള്ളൂ . അഗ്ന്യാധാനം ചെയ്ത ഒരു ആചാര്യൻ പ്രതിവർഷം അനുഷ്ഠിക്കേണ്ടതായ ഒരു യാഗമാണിത് . 

അഗ്ന്യാധാനം ചെയ്ത ഒരു ആചാര്യൻ നിർബന്ധമായും പ്രതിവർഷം ഒരെണ്ണം ചെയ്തിരിക്കണമെന്നു വിധിയുണ്ട് . ഒന്നിലധികമായാലും കുഴപ്പമില്ല . അധികസ്യ അധികം ഫലം . 
വർഷത്തിൽ ഒരു പശുയാഗം മാത്രമെങ്കിൽ അത് മഴക്കാലത്തും , രണ്ടു പ്രാവശ്യമാണെങ്കിൽ അതിൽ ഒരെണ്ണം ഉത്തരായണത്തിലും , മറ്റേതു ദക്ഷിണായനത്തിലും ആകാം . ആറു പ്രാവശ്യമെങ്കിൽ ആറു ഋതുക്കളിലായി ചെയ്യണം . ഒരു ഋതു എന്നത് രണ്ടു മാസം . 

ഈ യാഗത്തിന്റെ പ്രകൃതി; പ്രാജാപത്യ രീതിയാണ് . ആടാണ് പ്രാജാപത്യ പശുയാഗത്തിലെ ബലിമൃഗം . ആടിന്റെ ഹൃദയം , കരള് തുടങ്ങിയ അവയവങ്ങൾ ഹോമിക്കപ്പെടുന്നു . ഈ യാഗത്തിന്റെ ദേവതകളിൽ പ്രധാനപ്പെട്ടവർ - പ്രജാപതി , സൂര്യൻ , അഗ്നി , ഇന്ദ്രൻ എന്നിവരാകുന്നു . പ്രാജാപത്യ രീതിയിലുള്ള പശുയാഗത്തിന് ആറ് പുരോഹിതന്മാർ വേണമെന്നാണ് വേദവിധി . അധ്വര്യൂ , പ്രതിപ്രസ്ഥാതൻ , ഹോതൻ , മൈത്രാവരുണൻ, അഗ്നീത് , ബ്രഹ്മൻ എന്നിവരാണ് ആ പുരോഹിതന്മാർ(ഋതിക്കുകൽ).

ഇഷ്ടിയാഗങ്ങളിൽ അനുവാക്യങ്ങളും യാജ്യകളും ഹോതാവ് എന്ന ഋതിക്ക്‌ തന്നെയാണ് ചൊല്ലുക . എന്നാൽ പശുയാഗങ്ങളിൽ യാജ്യകൾ ഹോതാവും , അനുവാക്യങ്ങൾ മൈത്രാവരുണനും ചൊല്ലുന്നു . പ്രൈഷ മന്ത്രങ്ങളും മൈത്രാവരുണൻ ചൊല്ലണം . 

പശുയാഗത്തിൽ മൃഗത്തെ ബന്ധിക്കുവാൻ യൂപം(തറ കുറ്റി) വേണം . നാലുതരം വൃക്ഷങ്ങൾ കൊണ്ട് മാത്രമേ യൂപം നിർമ്മിക്കാവൂ . പ്ളാവ് , ഖാദിരം , കൂവളം , രോഹിതകം എന്നിവയാണവ . സ്വർഗ്ഗവാസമാണ് യാഗത്തിന്റെ ഉദ്ദേശമെങ്കിൽ ഖാദിരമരവും , അന്നവും പുഷ്ടിയും ആഗ്രഹിച്ചുള്ള യാഗമെങ്കിൽ കൂവളവും , മനഃശക്തിയും ആത്മീയ ഉന്നതിയുമാണ് യാഗത്തിന്റെ ലക്ഷ്യമെങ്കിൽ , പ്ളാവും തറകുറ്റിയാക്കണം . 
യാഗവേദിയുടെ കിഴക്കുഭാഗത്ത് യൂപം അടിച്ചു കയറ്റണം . അതിൽ കെട്ടിയിരിക്കുന്ന മൃഗത്തെ 
അഗ്നയേ ത്വാ ജുഷ്ടമുപാകരോമി- എന്ന മന്ത്രം കൊണ്ട് സ്പർശിക്കുക .ഇതിനെ ഉപാകരണം എന്നറിയപ്പെടുന്നു . 

യാതൊരു കുറവുകളുമില്ലാത്ത ആരോഗ്യവാനായ കോലാട് ആണ് മൃഗം . മൃഗത്തിന് യാതൊരു ദന്തവൈകൃതവും പാടില്ല . നല്ല പല്ലുകളുണ്ടാകണം . ശേഷം ആ മൃഗത്തെ ശ്വാസം മുട്ടിച്ചു കൊല്ലുന്നു . ശമിതാവ് എന്ന ഋതിക്കാണ് ബലിമൃഗത്തിന്റെ അവയവങ്ങൾ മുറിച്ചെടുത്തു വേവിക്കുന്നതു . ഇങ്ങനെ ബലിമാംസം ഒരുക്കുന്ന യാഗവേദിയിലെ സ്ഥലം ശാമിത്രം എന്നറിയപ്പെടുന്നു . മൃഗത്തിന്റെ ഹൃദയഭാഗത്തെ പ്രത്യേകമായി എടുത്ത് അധ്വര്യു ആവഹനീയാഗ്നിയിൽ ഹോമിക്കുന്നു . അതിനു ശേഷം മൃഗത്തിന്റെ ചില പ്രത്യേക അവയവങ്ങൾ മുറിച്ചെടുത്ത് ശാമിത്രത്തിലെ അഗ്നിയിൽ വേവിക്കണം . ഇതും ശമിതാവ് ചെയ്യണം . 

ഈ അവയവങ്ങൾ വേവിച്ചെടുക്കുന്ന സമയത്ത് പുരോഡാശം കൊണ്ട് ഒരു ഹോമമുണ്ട് . അതിനു ശേഷം പ്രതിപ്രസ്ഥാവു ഒഴികെ മറ്റുള്ള ഋതിക്കുകൽ യജമാനനോടൊപ്പം(യാഗം ചെയ്യിക്കുന്ന ബ്രാഹ്മണൻ) അവ ( ഹോമശേഷം ബാക്കിയുള്ള മാംസം ) ഭക്ഷിക്കുന്നു . ഇഡാ ഭക്ഷണം എന്നാണു അതിനെ പറയുക . തുടർന്ന് വേവിച്ചെടുത്ത ബാക്കി വരുന്ന മാംസം ചെറുതായി നുറുക്കി , ആവഹനീയാഗ്നിയിൽ ഹോമിക്കുന്നു .ദ്രവരൂപത്തിലുള്ള മൃഗത്തിന്റെ വസയും ഹോമിക്കുന്നു . 11 അനുയാജങ്ങളോടും പത്നീസംയാജത്തോടും ചടങ്ങു അവസാനിക്കുന്നു . 

 


</doc>
<doc id="364486" url="https://ml.wikipedia.org/wiki?curid=364486" title="കറാക്കൽപാക്ക് ഭാഷ">
കറാക്കൽപാക്ക് ഭാഷ

ഖറാഖൽപാഖ് ഭാഷ എന്നറിയപ്പെടുന്ന കറാക്കൽപാക്ക് ഭാഷ ഒരു ടർക്കിക്ക് ഭാഷയാണ്. കറാക്കൽപാകിസ്താനിൽതാമസിക്കുന്ന കറാക്കൽപാക്ക്ജനത സംസാരിക്കുന്ന ഭാഷയാണ്. രണ്ട് ഭാഷാഭേദങ്ങളാണിതിനുള്ളത്.ഉത്തരപൂർവ്വ കറാക്കൽപാക്ക്, തെക്കുകിഴക്കൻ കറാക്കൽപാക്ക്. കസാക്ക് ഭാഷയുമായിതിനു അടുത്ത ബന്ധമുണ്ട്. 
കറാക്കൽപാക്ക് ഭാഷ ടർക്കിക്ക് ഭാഷകളുടെ കിപ്‌ചാക്ക് ശാഖയിൽപ്പെട്ടതാണ്. ഈ വിഭാഗത്തിൽ താത്താർ, കുമിക്ക്, നൊഗായ്, കസാക്ക് എന്നിവ ഉൾപ്പെടും. ഉസ്‌ബെക്കിസ്ഥാനുമായുള്ള അടുപ്പം കാരണം കറാക്കൽപാക്ക് ഭാഷയുടെ പദസഞ്ചയവും വ്യാകരണവും ഉസ്ബെക്ക് ഭാഷ ആഴത്തിൽ സ്വാധീനിച്ചിട്ടുണ്ട്. കർത്താവ്-കർമ്മം-ക്രിയ എന്നതാണ് മിക്കപ്പോഴും വാക്യഘടന. 
കറാക്കൽപാക്ക് ഭാഷ ഉസ്ബെക്കിസ്ഥാന്റെ സ്വയംഭരണ റിപ്പബ്ലിക്കായ കറാക്കൽപാക്ക്സ്താനിൽ ആണ് പ്രധാനമായി സംസാരിക്കുന്നത്. അഫ്ഘാനിസ്ഥാനിൽ ഏകദേശം 2000 പേർ ഈ ഭാഷ സംസാരിച്ചുവരുന്നുണ്ട്. റഷ്യ, കസാഖ്സ്ഥാൻ, ടർക്കി തുടങ്ങിയ പ്രദേശങ്ങളിലും ഈ ഭാഷ സംസാരിക്കുന്ന ജനവിഭാഗമുണ്ട്. 
കറാക്കൽപാക്ക് ഭാഷയ്ക്ക് സ്വയംഭരണ റിപ്പബ്ലിക്കായ കറാക്കൽപാക്ക്സ്താനിൽ ഔദ്യോഗികപദവിയുണ്ട്.
എത്നോലോഗ് മാസിക കറാക്കൽപാക്ക് ഭാഷയ്ക്ക് രണ്ട് വ്യത്യസ്ത ഭാഷാഭേദമുള്ളതായി തിരിച്ചറിഞ്ഞിട്ടുണ്ട്. ഉത്തരപൂർവ്വ കറാക്കൽപാക്ക്, തെക്കുകിഴക്കൻ കറാക്കൽപാക്ക്. കസാക്ക് ഭാഷയുമായിതിനു അടുത്ത ബന്ധമുണ്ട്. മെൻഗെസ് എന്ന ഭാഷാശാസ്ത്രജ്ഞൻ ഈ ഭാഷയ്ക്കു മൂന്നു വ്യത്യസ്ത ഭാഷാഭേദം ഫെർഗാന താഴ്വരയിൽ സംസാാരിച്ചുവരുന്നതായി പറയുന്നുണ്ട്. തെക്കുകിഴക്കൻ കറാക്കൽപാക്ക് ഭാഷയ്ക്കു /tʃ/ ശബ്ദവും ഉത്തരപൂർവ്വ കറാക്കൽപാക്ക് ഭാഷയ്ക്കു ഇതിനു പകരം /ʃ/ എന്ന ശബ്ദവും ഉപയോഗിക്കുന്നു.
കറാക്കൽപാക്ക് ഭാഷയ്ക്ക് 21 പ്രാദേശിക വ്യഞ്ജനവർണ്ണങ്ങളുണ്ട്. 

Vowel harmony functions in Karakalpak much as it does in other Turkic languages. Words borrowed from Russian or other languages may not observe rules of vowel harmony, but the following rules usually apply:

"men" I, "sen" you (singular), "ol" he, she, it, that, "biz" we, "siz" you (plural), "olar" they

"bir" 1, "eki" 2, "uʻsh" 3, "toʻrt" 4, "bes" 5, "altiʻ" 6, "jeti" 7, "segiz" 8, "togʻiʻs" 9, "on" 10, "juʻz" 100, "miʻnʻ" 1000

Karakalpak was written in the Arabic and Persian script until 1928, in the Latin script (with additional characters) from 1928 to 1940, after which Cyrillic was introduced. Following Uzbekistan's independence in 1991, the decision was made to drop Cyrillic and revert to the Latin alphabet. Whilst the use of Latin script is now widespread in Tashkent, its introduction into Karakalpakstan remains gradual. The Cyrillic and Latin alphabets are shown below with their equivalent representations in the IPA. Cyrillic letters with no representation in the Latin alphabet are marked with asterisks.

കറാക്കൽപാക്ക് ഭാഷ 1928 വരെ അറബി അക്ഷരമാലയാണ് ഉപയോഗിച്ചിരുന്നത്. 1928 മുതൽ 1940 വരെ ലാറ്റിൻ അക്ഷരമാല ഉപയോഗിച്ചു. അതിനുശേഷം സിറിലിക്ക് അക്ഷരമാല ഉപയോഗിക്കുന്നു. ഉസ്ബെക്കിസ്ഥാൻ സ്വതന്ത്രമായപ്പോൾ സിരിലിക് അക്ഷരമാല മാറ്റി തിരികെ ലാറ്റിൻ അക്ഷരമാല 1991 മുതൽ ഉപയോഗിക്കാൻ തിരുമാനമെടുത്തു. എന്നാൽ ഈ മാറ്റം പൂർണ്ണമായി നടപ്പിലായിട്ടില്ല. 



</doc>
<doc id="364490" url="https://ml.wikipedia.org/wiki?curid=364490" title="കാൽമ്മിക്ക് ഒയിറാത് ഭാഷ">
കാൽമ്മിക്ക് ഒയിറാത് ഭാഷ

കാൽമ്മിക്ക് ഒയിറാത് ഭാഷ Kalmyk Oirat (Kalmyk: Хальмг Өөрдин келн, Xaľmg Őrdin keln, IPA: [xaɮʲmg œːrtin kɛɮn])റഷ്യൻ ഫെഡറേഷനിലെ ഭാഗമായ കാൽമിക്യയിലെ കാൽമ്മിക്ക് ജനത പ്രാദേശികമായി സംസാരിക്കുന്ന ഭാഷയാണ്. മംഗോളിക്ക് കുടുംബത്തിൽപ്പെട്ട ഒയിറാത് ഭാഷയുടെ ഒരു വകഭെദമായി ഇതിനെ കണക്കാക്കിവരുന്നു. ചൈനയിലും മംഗോളിയായിലും ഈ ജനതതി ജീവിച്ചുവരുന്നുണ്ട്. യുനെസ്കോ ഈ ഭാഷയെ യഥാർഥത്തിൽ ഉടനെതന്നെ നാശോന്മുഖമാകാൻ സാദ്ധ്യതയുള്ള ഭാഷകളിലൊന്നായി കണക്കാക്കിയിരിക്കുന്നു. 2010ലെ റഷ്യയിലെ സെൻസസ് പ്രകാരം, 183000 കാൽമ്മിക്ക് ജനതയിൽ 80,500 പേർ മാത്രമാണ് ഈ ഭാഷ കൈകാര്യം ചെയ്യുന്നത്. 


</doc>
<doc id="364491" url="https://ml.wikipedia.org/wiki?curid=364491" title="മറ്റം വിശ്വനാഥൻ ഗുരുക്കൾ">
മറ്റം വിശ്വനാഥൻ ഗുരുക്കൾ

മാവേലിക്കര കണ്ടിയൂർ മറ്റത്തു വിശ്വനാഥഗുരുക്കൾ പ്രമുഖനായ ഒരു സാമൂഹ്യ പരിഷ്കർത്താവായിരുന്നു. തീണ്ടലും തൊടിയിലും നടമാടിയിരുന്ന അക്കാലത്ത് സ്വന്തമായി ക്ഷേത്രങ്ങളിൽ പ്രതിഷ്ഠ നടത്തുവാനുള്ള ധൈര്യം കാണിച്ച സന്ന്യാസിവര്യനാണ്. 1888 –ലെ ശ്രീനാരായണ ഗുരു ദേവൻ അരുവിപ്പുറത്ത് ശിവപ്രതിഷ്ഠ നടത്തുന്നതിനു 36 വർഷം മുമ്പ് ,ജനിക്കുന്നതിനു 4 വർഷം മുമ്പ് 1852-ൽ ആറാട്ടുപുഴവേലായുധ പണിക്കർ മംഗലത്ത് ഒരു ക്ഷേത്രം പണിയുകയും ആ ക്ഷേത്രത്തിൽ മറ്റത്തു വിശ്വനാഥൻ ഗുരുക്കൾ ശിവ പ്രതിഷ്ട നടത്തുകയും ചെയ്തു. ജാതി ഭേദമന്യേ ഏവർക്കും പ്രവേശനം ഉണ്ടായിരുന്നു . ഒരു വർഷം കഴിഞ്ഞു ചേർത്തലയിൽ തണ്ണീർമുക്കം ചെരുവാരണം കരയിൽ രണ്ടാമത്തെ ശിവ ക്ഷേത്രം സ്ഥാപിക്കപ്പെട്ടു, അവിടെയും  വിഗ്രഹം പ്രതിഷ്ടിച്ചതു വിശ്വനാഥൻ ഗുരുക്കൾ ആണ് .അതെ വർഷം തന്നെ കായംകുളം ആലുംമ്മൂട്ടിൽ ചാന്നാർ വക കുടുംബവീട്ടിനോടനുബന്ധിച്ചും അതെ ഗുരുക്കൾ മറ്റൊരു ശിവപ്രതിഷ്ഠ നടത്തി.



</doc>
<doc id="364494" url="https://ml.wikipedia.org/wiki?curid=364494" title="അവാർ ഭാഷ">
അവാർ ഭാഷ

അവാർ ഭാഷ Avar (self-designation Магӏарул мацӏ Maⱨarul maⱬ [maʕarul mat͡sʼ] "language of the mountains" or Авар мацӏ Avar maⱬ [awar mat͡sʼ] "Avar language")ഉത്തരപൂർവ്വ കോക്കേഷ്യൻ ഭാഷാകൂടുംബത്തിലെ അവാർ-ഇന്റിക്ക് കൂട്ടത്തിൽപ്പെട്ട ഒരു ഭാഷയാണിത്. 
അസർബൈജാന്റെ ഉത്തര പശ്ചിമ ഭാഗങ്ങളായ ബലകേൻ, സക്കത്തല, റഷ്യയുടെ കോക്കസസ്സ് റിപ്പബ്ലിക്കു് ആയ ഡാഗെസ്ഥാൻ എന്നിവിടങ്ങളിൽ ഈ ഭാഷയുപയോഗിക്കുന്നുണ്ട്. റഷ്യൻ റിപ്പബ്ലിക്കുകളായ ചെച്‌നിയ, കാൽമൈക്യ, രാജ്യങ്ങളായ ഗോർജിയ, കസാഖ്സ്ഥാൻ, യുക്രൈൻ, ജോർദാൻ, ടർക്കിയുടെ മാർമ്മറ കടൽത്തീര പ്രദേശം എന്നിവിടങ്ങളിൽ ഈ ഭാഷ സംസാരിക്കുന്ന ജനവിഭാഗങ്ങൽ വസിക്കുന്നുണ്ട്. ലോകമൊട്ടാകെ, 762,000 ജനങ്ങൾ ഈ ഭാഷ കൈകാര്യം ചെയ്യുന്നുണ്ട്. അവാർ ഭാഷ വംശനാശത്തിന്റെ അടുത്തുനിൽക്കുന്ന ഭാഷയായി യുനസ്കോ കണക്കാക്കിയിട്ടുണ്ട്. 
ഡാഗെസ്ഥാനിലെ 6 സാഹിത്യഭാഷകളിലൊന്നാണിത്. ഇത് സംസാര ഭാഷ മാത്രമായല്ല വിവിധ ജന്വിഭാഗങ്ങൽ തമ്മിൽ ആശയവിനിമയത്തിനും ഉപയോഗിച്ചുവരുന്നുണ്ട്. 
രണ്ടു പ്രധാന ഭാഷാഭേദങ്ങളുണ്ട്. ഉത്തര ഭാഷാഭേദം: ഖുൺസാക്ക്, കാസ്‌ബെക്ക്, ഗുണിബ്, ഗുംബെറ്റ് തുടങ്ങിയവ ഇതിൽപ്പെടുന്നു. തെക്കൻ ഭാഷാഭേദം ആണ്ടലാൽ, ഗിഡാടിൽ, ആന്റ്സുഖ്, ചറോദ, ത്ല്യാറാറ്റ, ത്സുമദ, ത്സുന്ദ തുടങ്ങിയവ ഉൾപ്പെടുന്നു. 
അവാർ ഭാഷ പതിനഞ്ചാം നൂറ്റാണ്ടുമുതൽ ജോർജ്ജിയൻ അക്ഷരമാല ഉപയോഗിച്ചുവന്നു. പതിനേഴാം നൂറ്റാണ്ടായപ്പോൾ അറബിക്ക് അക്ഷരമാലയിലേയ്ക്കു മാറി. 1928ൽ സോവിയറ്റ് യൂണിയൻ ലാറ്റിൻ അക്ഷരമാലയിലേയ്ക്കു മാറി. 1938ൽ ഇത് സിറില്ലിക്കിലേയ്ക്കു മാറി. പലോച്ക എന്ന (പൈപ്പ് / വടി എന്ന അക്ഷരം) മാത്രം കൂട്ടിച്ചേർത്ത സിറില്ലിക്ക് അക്ഷരമാലയാണിന്ന് ഉപയോഗിച്ചുവരുന്നത്. 
അവാർ സാഹിത്യത്തിലെ എറ്റവും പ്രശസ്തൻ റസൂൽ ഗാംസറ്റൊവ് ആയിരുന്നു. റഷ്യനിലേയ്ക്ക` അദ്ദേഹത്തിന്റെ കവിതകൾ വിവർത്തനം ചെയ്തിരുന്നതിനാൽ അദ്ദേഹം മുൻ സോവിയറ്റ് യൂണിയനിൽ വളരെയധികം അറിയപ്പെട്ട അവാർ സാഹിത്യകാരനായിരുന്നു. 



</doc>
<doc id="364496" url="https://ml.wikipedia.org/wiki?curid=364496" title="പംഗസിനാൻ ഭാഷ">
പംഗസിനാൻ ഭാഷ

പംഗസിനാൻ ഭാഷ അല്ലെങ്കിൽ സലിത്താൻ പംഗസിനാൻ ഭാഷ ഫിലിപ്പൈൻസിലെ പ്രധാന ഭാഷകളിലൊന്നാണ്. ഫിലിപ്പൈൻസിലെ പംഗസിനാൻഇൽ ആണി ഭാഷ സംസാരിച്ചുവരുന്നത്. ലുസോൺ ദ്വീപിലാണ് ഈ പ്രദേശം. 2012ൽ പംഗസിനാൻ ഭാഷ സ്കൂളുകളിലും കലാലയങ്ങളിലും ഉപയോഗിക്കുന്ന പ്രധാന ഭാഷയായി. 
പംഗസിനാൻ ഭാഷ അസ്ട്രോനേഷ്യൻ ഭാഷാഗോത്രത്തിൽപ്പെട്ട മലയോ-പോളിനേഷ്യൻ ഭാഷാഗണത്തിൽപ്പെടുന്ന ഭാഷയാണ്. പംഗസിനാൻ ഭാഷ മറ്റനേകം ഫിലിപ്പൈൻ ഭാഷകളുമായി ബന്ധപ്പെട്ടിട്ടുണ്ട്. കൂടാതെ, ഇന്തോനേഷ്യൻ, മലേഷ്യൻ, ഹവായിയൻ മലഗാസിയൻ ഭാഷകളുമായി അഭേദ്യമായ ബന്ധമുള്ളതായി കണ്ടെത്തിയിട്ടുണ്ട്. 
പംഗസിനാൻ ഭാഷ പംഗസിനാൻ പ്രവിശ്യയുടെ ഔദ്യൊഗിക ഭാഷയാണ്. 2,343,086 (2000)പേർ ഇവിടെയുണ്ട്. അതിൽ 20 ലക്ഷം പേർ ഈ ഭാഷ സംസാരിക്കുന്നു. 
പംഗസിനാൻ എന്നാൽ ഉപ്പിന്റെ പ്രദേശം എന്നർഥം. 


</doc>
<doc id="364499" url="https://ml.wikipedia.org/wiki?curid=364499" title="ഷോണ ഭാഷ">
ഷോണ ഭാഷ

ഷോണ ഭാഷ Shona /ˈʃoʊnə/, അല്ലെങ്കിൽ ചിഷോണ ഏറ്റവും കൂടുതൽ സംസാരിക്കുന്ന ബാണ്ടു ഭാഷകളിലൊന്നാണ്. സിംബാബ്‌വേയിലെ ഷോണ ജനതയാണ് പ്രാദേശികമായി ഈ ഭാഷ കൈകാര്യം ചെയ്യുന്നത്. ഷോണയുടെ ഭാഷാഭേദമായ സെസുറു, കറംഗ, മന്യിക, കൊറെക്കൊറെ എന്നിവ ഉപയൊഗിക്കുന്ന ജനങ്ങളെ തിരിച്ചറിയാനും ഈ പദം ഉപയോഗിച്ചുവരുന്നു.


</doc>
<doc id="364501" url="https://ml.wikipedia.org/wiki?curid=364501" title="ഗാഗൗസ് ഭാഷ">
ഗാഗൗസ് ഭാഷ

ഒരു ടർക്കിക്ക് ഭാഷയാണ് ഗാഗൗസ് ഭാഷ () (Gagauz: Gagauz dili, Gagauzca) . മോൾഡോവ, യുക്രൈൻ, റഷ്യ, ടർക്കി എന്നിവിടങ്ങളിലുള്ള ഗാഗൗസ് ജനതയാണ് ഈ ഭാഷ സംസാരിക്കുന്നത്. മോൾഡോവയിലെ സ്വയംഭരണ പ്രദേശമായ ഗാഗൗസിയായിലെ ഔദ്യോഗിക ഭാഷയാണിത്. ടർക്കിക്ക് ഭാഷാഗോത്രത്തിലെ ഓഘുസ് ശാഖയിലാണിതു പെടുന്നത്. അസെറി, ടർക്ക്മെൻ, ക്രിമിയൻ താത്താർ, ടർക്കിഷ് ഇവയും ഈ ഭാഷയെപ്പോലെ ഓഘുസ് ശാഖയിൽപ്പെടും. ഗാഗൗസ് ഭാഷയ്ക്കു രണ്ടു ഭാഷാഭേദങ്ങൾ നിലവിലുണ്ട്. ബൽഗാർ ഗാഗൗസി, തീരദേശ ഗാഗൗസി എന്നിവയാണവ. ഗാഗൗസ് ബാൾക്കൻ ഗാഗൗസ് ടർക്കിഷുമായി വളരെ വ്യത്യസ്തമായ ഭാഷയാണ്. 




</doc>
<doc id="364505" url="https://ml.wikipedia.org/wiki?curid=364505" title="മൈക്രോഗ്രീൻ">
മൈക്രോഗ്രീൻ

വിത്തുമുളച്ച് 10-15 ദിവസത്തോളം മാത്രം പ്രായമുള്ള തൈകളാണ് 'മൈക്രോഗ്രീൻ. നീളംകുറഞ്ഞ തണ്ടും ബീജപത്രങ്ങളും കുഞ്ഞിലകളുമാണ് മൈക്രോഗ്രീനിലുണ്ടാവുക-
പോഷകസമ്പന്നമായ ആഹാരമാണ് മൈക്രോഗ്രീൻ. സാലഡ് തയ്യാറാക്കാൻ ഉപയോഗിക്കാം.

പച്ചക്കറി കൃഷിചെയ്യാൻ ബുദ്ധിമുട്ടുള്ള ഫ്ളാറ്റിൽ താമസിക്കുന്നവർക്കുപോലും മൈക്രോഗ്രീൻ തയ്യാറാക്കാം. നെല്ല്, ചോളം, തിന, പയർവർഗങ്ങൾ, കടുക്, ഉലുവ തുടങ്ങി പ്രാദേശികമായി ലഭിക്കുന്ന ഏതു വിത്തും മൈക്രോഗ്രീൻ തയ്യാറാക്കാൻ ഉപയോഗിക്കാം. നല്ല വായുസഞ്ചാരമുള്ള, സൂര്യപ്രകാശം ലഭിക്കുന്ന വെള്ളം കെട്ടിനിൽക്കാത്ത സ്ഥലമാണ് മൈക്രോഗ്രീനിനായി ഒരുക്കേണ്ടത്. സുഷിരങ്ങളിട്ട ഒരു പ്ളാസ്റ്റിക് ട്രേതന്നെ മൈക്രോഗ്രീൻ കൃഷിക്ക് മതിയാവും. മണ്ണും ഉണങ്ങിപ്പൊടിഞ്ഞ കമ്പോസ്റ്റും ഒരേ അനുപാതത്തിൽ ചേർത്ത് വിത്തുപാകാം. എട്ടുമണിക്കൂർ കുതിർത്ത വിത്താണ് പാകാൻ ഉപയോഗിക്കേണ്ടത്. ട്രേയുടെ എല്ലാ ഭാഗത്തും വരത്തക്കവണ്ണം കുറച്ച് വിത്തുമാത്രം വിതച്ചാൽ മതി. വിത്തിനു മുകളിൽ നേരിയ കനത്തിൽ മണ്ണിടണം. നേർത്ത നന നൽകാം.

മുളച്ചുവരുന്ന തൈകൾക്ക് രണ്ടില പ്രായമായാൽ മൈക്രോഗ്രീൻ വിളവെടുക്കാം. വളർച്ച കൂടുന്നതനുസരിച്ച് മൈക്രോഗ്രീനിന്റെ പോഷകഗുണം കുറയും. വേര് ഒഴികെയുള്ള ഭാഗം കത്രികകൊണ്ട് മുറിച്ചെടുക്കാം . 
ജീവകം സി, എ, കെ, ഇ എന്നിവയ്ക്കൊപ്പം ധാതുക്കളുടെയും കലവറയാണ്. ഒന്നരയിഞ്ചിൽ താഴെ മാത്രം പൊക്കമുള്ള മൈക്രോഗ്രീനിൽ കീടനാശിനിയും ഉണ്ടാവില്ല. പോഷകാംശത്തിന്റെ അളവ് സാധാരണ പച്ചക്കറിയെക്കാൾ നാലിരട്ടിയുണ്ടായിരിക്കും.


</doc>
<doc id="364507" url="https://ml.wikipedia.org/wiki?curid=364507" title="മാൾട്ടീസ് ഭാഷ">
മാൾട്ടീസ് ഭാഷ

മാൾട്ടീസ് ഭാഷMaltese (Maltese: Malti) മാൾട്ട എന്ന ആഫ്രിക്കൻ രാജ്യത്തിന്റെ ഔദ്യോഗിക ഭാഷയാണ്. അവിടെ ഇംഗ്ലിഷിനൊപ്പം മാൾട്ടീസും ഔദ്യോഗികാവശ്യങ്ങൾക്ക് ഉപയോഗിക്കുന്നു. യൂറോപ്യൻ യൂണിയൻ ഈ ഭാഷയെ അവരുടെ ഔദ്യോഗികഭാഷയായി അംഗീകരിച്ചിട്ടുണ്ട്. ഒരു സെമറ്റിക്ക് ഭാഷ ഇത്തരത്തിൽ അംഗീകാരം നേടുന്നത് ആദ്യമാണ്. മാൾട്ടീസ് അറബിക്കിന്റെ ഒരു വകഭേദമായ സിക്കുലോ-അറബിക്കിൽ നിന്നും ഉത്ഭവിച്ചതാണ്. ഒമ്പതാം നൂറ്റാണ്ടിന്റെ അവസാനപാദത്തിനും പന്ത്രണ്ടാം നൂറ്റാണ്ടിന്റെ അന്ത്യപാദത്തിലുമായി സിസിലിയിൽ വികസിപ്പിച്ചതും ഇവിടേയ്ക്കു പറിച്ചുനട്ടതുമായ ഭാഷയാണ്. കഴിഞ്ഞ 800 വർഷമായി നിലനിൽക്കുന്ന ഈ ഭാഷ അറബിക്കിൽനിന്നും വളരെ അകന്ന് ലറ്റിനൈസേഷനു നിരന്തരം വിധേയമായിക്കൊണ്ടിരുന്നു. ഈ ഭാഷയിലെ പകുതിയോളം പദസഞ്ചയം ഇറ്റാലിയനും സിസിലിയനുമാണ്. വിവിധ കണക്കെറ്റുപ്പുകൾ പ്രകാരം, ഇംഗ്ലിഷ് വാക്കുകൾ 6% മുതൽ 20% വരെയാണ്. The original Semitic base (Siculo-Arabic) comprises around one-third of the Maltese vocabulary, and typically includes words that denote basic ideas and the function words.യഥാർത്ഥ സെമെറ്റിക്ക് (സിക്കുലോ-അറാബിക്ക്) അടിസ്ഥാനത്തിലുള്ള വാക്കുകൾ മൂന്നിലൊന്നു ഭാഗം വരും. അടിസ്ഥാനപരമായ വാക്കുകൾ ആണിങ്ങനെയുള്ളവ. ലാറ്റിൻ അക്ഷരമാലയുപയൊഗിച്ചാണ് മാൾട്ടീസ് എഴുതാറുള്ളത്. മദ്ധ്യകാലഘട്ടം വരെ നീളുന്ന ചരിത്രമുണ്ട് ഈ എഴുത്തിന്. 


</doc>
<doc id="364508" url="https://ml.wikipedia.org/wiki?curid=364508" title="പിക്കാർഡ് ഭാഷ">
പിക്കാർഡ് ഭാഷ

പിക്കാർഡ് ഭാഷ അല്ലെങ്കിൽ പിക്കാർഡ് ഭാഷകൾ ഫ്രഞ്ചുമായി ബന്ധപ്പെട്ട ഒരു കൂട്ടം ഭാഷകളാണ്. റൊമാൻസ് ഭാഷകളിൽ വലിയ ഗ്രൂപ്പുകളിൽ ഒന്നാണ്. ഫ്രാൻസിന്റെ വടക്കൻ പ്രദേശത്ത് ഒരു പ്രത്യേക പ്രദേശത്താണ് ഈ ഭാഷ സംസാരിച്ചുവരുന്നത്. ബെൽജിയത്തിന്റെ വല്ലോണിയയിൽ ഇതു സംസാരിക്കുന്നുണ്ട്. 

പിക്കാർഡ് പലപേരിൽ അറിയപ്പെടുന്നുണ്ട്. പിക്കാർഡിയിലെ താമസക്കാർ ഇതിനെ പിക്കാഡ് എന്നുമാത്രം വിളിക്കുന്നു. ശ്റ്റിമി chtimi എന്നും ഇതിനെ വിളിക്കുന്നുണ്ട്. 


</doc>
<doc id="364510" url="https://ml.wikipedia.org/wiki?curid=364510" title="എർസിയ ഭാഷ">
എർസിയ ഭാഷ

എർസിയ ഭാഷ Erzya language (эрзянь кель, erzäny kel) 260,000 പേർ സംസാരിക്കുന്ന ഭാഷയാണ്. മോർദോവിയ റിപ്പബ്ലിക്കിന്റെ വിവിധഭാഗങ്ങളിലുള്ള ആളുകൾ ഇതു സംസാരിക്കുന്നു. റഷ്യയിലെ നിഷ്നിയെ നൊവൊഗൊറോദ്, ചുവാഷിയ, പെൻസ, സമാറ, സരട്ടോവ്, ഓറെൻബർഗ്, ഉല്യാനോവ്സ്ക്, താർത്താർസ്ഥാൻ, ബാഷ്കോർട്ടോസ്ഥാൻ എന്നിവിറ്റങ്ങളിൽ ഇതു സംസാരിക്കുന്നു. അർമെനിയ, എസ്തോണിയ കസാഖ്സ്ഥാൻ തുടങ്ങിയയിടങ്ങളിൽ ഈ ഭാഷ സംസാരിക്കുന്നവരെ കാണാനാകും. എർസിയ ഇപ്പോൾ സിറില്ലിക്ക് അക്ഷരമാലയിലാണ് എഴുതുന്നത്. മോർദോവിയയിൽ റഷ്യൻ, മോക്ഷ ഭാഷ എന്നിവയ്ക്കൊപ്പം എർസിയയും ഔദ്യോഗികഭാഷയാണ്. 

ഉറാലിക്ക് ഭാഷാഗോത്രത്തിലെ മോർദ്വിനിക്ക് ശാഖയിൽപ്പെട്ടതാണ് ഈ ഭാഷ. എർസിയ മോക്ഷ ഭാഷയുമായി വളരെ അടുത്തു ബന്ധപ്പെട്ടിരിക്കുന്നു. എന്നാൽ, രൂപഘടന, ശബ്ദവിന്യാസം, പദസഞ്ചയം ഇവ വ്യത്യസ്തമാണെന്നു മാത്രം.


</doc>
<doc id="364511" url="https://ml.wikipedia.org/wiki?curid=364511" title="കോർണിഷ് ഭാഷ">
കോർണിഷ് ഭാഷ

കോർണിഷ് ഭാഷ Cornish (Kernowek) കോൺവാളിൽ സംസാരിച്ചുവരുന്ന തെക്ക് പടിഞ്ഞാറൻ ബ്രിട്ടണിക്ക് കെൽറ്റിക്ക് ഭാഷയാണ്. ഈ ഭാഷ ഈ നൂറ്റാണ്ടിൽ അനേകം പുനർനവീകരണത്തിനു വിധേയമായിട്ടുണ്ട്. കോർണിഷ് സൊത്വത്തിന്റെയും സംസ്കാരത്തിന്റെയും പാരമ്പര്യത്തിന്റെയും പ്രധാന ഭാഗമാണ്. It is a recognised minority language of the United Kingdom, യുണൈറ്റഡ് കിംഗ്ഡത്തിലെ ന്യൂനപക്ഷ ഭാഷയുടെ പദവി ഈ ഭാഷയ്ക്കു ലഭിച്ചിട്ടുണ്ട്. ഈ ഭാഷയെ European Charter for Regional or Minority Languages ന്റെ നേതൃത്വത്തിൽ സംരക്ഷിതമാക്കിയിട്ടുണ്ട്. ഇപ്പോൾ ഈ ഭാഷ സംസാരിക്കുന്നവരുടെ എണ്ണം കൂടിവരുന്നുണ്ട്. 


</doc>
<doc id="364517" url="https://ml.wikipedia.org/wiki?curid=364517" title="ആൻമരിയ കലിപ്പിലാണ്">
ആൻമരിയ കലിപ്പിലാണ്

മിഥുൻ മാനുവൽ തോമസ്‌ സംവിധാനം ചെയ്ത് സണ്ണി വെയിൻ സാറ അർജുൻ തുടങ്ങിയവർ അഭിനയിച്ച ചിത്രമാണ് ആൻ മരിയ കലിപ്പിലാണ്‌.ഇവരെ കൂടാതെ അജു വർഗീസ്‌, സിദ്ദിഖ്, ധർമജൻ ബോൾഗാട്ടി തുടങ്ങിയവരും ചിത്രത്തിലഭിനയിചിരിക്കുന്നു.

ചിത്രം ആൻ മരിയ എന്ന കുട്ടിയും പൂമ്പാറ്റ ഗിരീഷ്‌ എന്ന ഗുണ്ടയും തമ്മിലുള്ള സൗഹൃദത്തിന്റെ കഥപറയുന്നു. ചിത്രം 2016 ഓഗസ്റ്റ്‌ 5 നു തീയറ്ററുകളിൽ എത്തി.


</doc>
<doc id="364530" url="https://ml.wikipedia.org/wiki?curid=364530" title="ഇൻഗെർ ഇക്മാൻ">
ഇൻഗെർ ഇക്മാൻ

പ്രമുഖ സ്വീഡിഷ് വനിതാ ഗവേഷകയാണ് ഇൻഗെർ ഇക്മാൻ - Inger Ekman. 
സ്വീഡനിലെ ഗോഥെൻബർഗ് സർവ്വകലാശാലയിലെ സെന്റർ ഫോർ പേഴ്‌സൺ-സെൻട്രഡ് കെയർ (ജിപിസിസി) ഡയറക്ടറാണ്. 
സ്വീഡനിലെ മധ്യ-വടക്കൻ മേഖലയായ ഉമിയയിൽ സ്ഥിതിചെയ്യുന്ന ഉമിയ സർവ്വകലാശാലയിൽ (Umeå University) നിന്ന് 1999ൽ Being old and living with severe chronic heart failure എന്ന വിഷയത്തിൽ ഡോക്ടറേറ്റ് നേടി
2007ൽ ഗോഥെൻബർഗ് സർവ്വകലാശാലയിലെ Sahlgrenska Academy കെയർ സയൻസിൽ പ്രഫസറായി നിയമിതയായി. 2006 മുതൽ 2010വരെ Sahlgrenska Academyയിലെ ഇൻസ്റ്റിറ്റിയൂട്ട് ഓഫ് ഹെൽത്ത് ആൻഡ് കെയർ സയൻസ് മേധാവിയായി പ്രവർത്തിച്ചു.


</doc>
<doc id="364533" url="https://ml.wikipedia.org/wiki?curid=364533" title="അടിമച്ചങ്ങല">
അടിമച്ചങ്ങല

 1981 ൽ  ആർ എസ് ശ്രീനിവാസൻ നിർമ്മിച്ച്  എ.ബി. രാജ് സംവിധാനം ചെയ്ത് സാഹസിക സിനിമയാണ് അടിമച്ചങ്ങല. ഇതിൽ  പ്രേംനസീർ, ഷീല, Swapna and വിഷ്ണുവർധൻ എന്നിവർ പ്രധാന കഥാപാത്രങ്ങളെ കൈകാര്യം ചെയ്തു.  സംഗീതം കൈകാര്യം ചെയ്തിരിക്കുന്നത്  എം.കെ. അർജ്ജുനൻ ആണ്.  1969 ലെ ഇറ്റാലിയൻ സപ്പട്ട സ്പഗെട്ടി വെസ്റ്റേർൺ സിനിമയായ <nowiki>ഫൈമെൻ ആർമി </nowiki> എന്ന സിനിമയുടെ പുനർനിർമ്മാണം ആണ് ഈ സിനിമ. 


ആർ കെ ദാമോദരന്റെ വരികൾക്ക്  എം.കെ. അർജ്ജുനൻ സംഗീതം നൽകിയിരിക്കുന്നു . 


</doc>
<doc id="364535" url="https://ml.wikipedia.org/wiki?curid=364535" title="സസ്യങ്ങളുടെ ശാസ്ത്രിയ നാമങ്ങൾ">
സസ്യങ്ങളുടെ ശാസ്ത്രിയ നാമങ്ങൾ

http://www.karshikarangam.com/karshikarangam_projectdownloads.php?category_id=Mg==&menuhead_id=MTM=
<br>
http://ml.vikaspedia.in/agriculture/d15d3ed30d4d200dd37d3fd15-d30d40d24d3f-d2ed47d16d32-d05d1fd3fd38d4dd25d3ed28d24d4dd24d3fd32d4d200d/d15d3ed30d4d200dd37d3fd15-d2ad30d3fd36d40d32d28d19d4dd19d33d4d200d-d35d3fd33-d05d1fd3fd38d4dd25d3ed28d24d4dd24d3fd32d4d200d/d09d24d4dd2ad3ed26d28d35d41d02-d35d3fd33d35d46d1fd41d2ad4dd2ad41d02/d35d3fd33-d09d24d4dd2ad3ed26d28d02/d36d3ed38d4dd24d4dd30d3fd2f-d28d3ed2ed19d4dd19d33d4d200d#section-3


</doc>
<doc id="364540" url="https://ml.wikipedia.org/wiki?curid=364540" title="മുട്ട്">
മുട്ട്

പുരാതന ഈജിപ്റ്റിൽ ആരാധിച്ചിരുന്ന ഒരു മാതൃദേവിയാണ് മുട്ട് (ഇംഗ്ലീഷ്: Mut). ഈജിപ്ഷ്യൻ ഭാഷയിൽ മുട്ട് എന്നാൽ മാതാവ് എന്നാണർഥം.ആയിരത്തിലധികം വർഷങ്ങൾ നീണ്ടുനിന്ന ഈജിപ്ഷ്യൻ സംസ്കാരത്തിനിടയിൽ മുട്ട് എന്ന ദൈവ സങ്കല്പത്തിന് നിരവധി അർത്ഥതലങ്ങൾ കൈവന്നിട്ടുണ്ട്. എല്ലാ സൃഷ്ടിയുടേയും കാരണമായ ജലത്തിന്റെ ദേവതയായി മുട്ടിനെ കരുതിയിരുന്നു. "ജഗദ് ജനനി", "റായുടെ നേത്രം", "ദേവിമാരുടെ രാജ്ഞി", "സ്വർഗ്ഗത്തിന്റെ അധിപ", "ദൈവങ്ങളുടെ മാതാവ്", "ജന്മം നൽകുന്നവളും എന്നാൽ സ്വയംഭൂവായവളും" എന്നിങ്ങനെ നിരവധി വിശേഷണങ്ങൽ മുട്ട് ദേവിക്ക് ഉണ്ട്. 

മുട്ടിനെ സാധാരണയായി കഴുകന്റെ ചിറകുകളോടുകൂടിയ സ്ത്രീരൂപത്തിലാണ് ചിത്രീകരിക്കാറുള്ളത്. കയ്യിൽ അങ്ഖ് ചിഹ്നം ഏന്തിയ മുട്ട് ദേവി ചുവപ്പ് അല്ലെങ്കിൽ നീല നിറത്തിലുള്ള വസ്ത്രം ധരിക്കുന്നു. മേലേ ഈജിപ്റ്റിലും കീഴെ ഈജിപ്റ്റിലും നിലനിന്നിരുന്ന വ്യത്യസ്തമായ കിരീടങ്ങൾ സംയോജിച്ചുള്ള ഒരു കിരീടമാണ് മുട്ട് ദേവി ധരിച്ചിരിക്കുന്നത്.

സാത്മീകരണത്തിന്റെ ഭാഗമായി മുട്ട് ദേവിയെ മനുഷ്യരൂപത്തിൽ കൂടാതെ മൂർഖൻ, പൂച്ച, പശു, പെൺസിംഹം, കഴുകൻ എന്നീരൂപങ്ങളിലും ചിത്രീകരിക്കാറുണ്ട്.


</doc>
<doc id="364550" url="https://ml.wikipedia.org/wiki?curid=364550" title="നന്തനാർ സാഹിത്യ പുരസ്കാരം">
നന്തനാർ സാഹിത്യ പുരസ്കാരം

അങ്ങാടിപ്പുറം കേന്ദ്രമായി പ്രവർത്തിക്കുന്ന വളളുവനാടൻ സാംസ്കാരിക വേദിയാണ് മലയാളത്തിന്റെ സുവർണ്ണ കഥാകാരനായിട്ടുളള നന്തനാരുടെ നാമത്തിലുളള സാഹിത്യ പുരസ്കാരം സംഘടിപ്പിച്ചിട്ടുളളത്,നന്തനാരുടെ മേഖലകളായിട്ടുളള ചെറു കഥ , നോവൽ , ബാലസാഹിത്യം എന്നീ വിഭാഗങ്ങളിൽ ഇടവിട്ട വർഷങ്ങളിൽ പുതിയ തലമുറയിലെ വളർന്ന് വരുന്ന എഴുത്തുകാർക്ക് പ്രോത്സാഹനമായാണ് നന്തനാർ സാഹിത്യ പുരസ്കാരം നൽകി പോരുന്നത്


</doc>
<doc id="364552" url="https://ml.wikipedia.org/wiki?curid=364552" title="പുള്ളി മത്തി">
പുള്ളി മത്തി

കടൽ വാസിയായ ഒരു മൽസ്യമാണ് പുള്ളി മത്തി അഥവാ Spoted Sardinella. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.


കേരളത്തിലെ മൽസ്യങ്ങളുടെ പട്ടിക


</doc>
<doc id="364557" url="https://ml.wikipedia.org/wiki?curid=364557" title="ഓറഞ്ച് കൌണ്ടി റിസോർട്ട്സ് കബിനി">
ഓറഞ്ച് കൌണ്ടി റിസോർട്ട്സ് കബിനി

കബിനി പ്രദേശത്ത് സ്ഥിതിചെയ്യുന്ന ആഡംബര റിസോർട്ട് ആണ് ഓറഞ്ച് കൌണ്ടി കബിനി. ഈ റിസോർട്ടിന്റെ ഇരു ഭാഗങ്ങളുടേയും അതിർത്തി കബിനി നദിയാണ്.

കബിനി അഥവ കപില എന്നും അറിയപ്പെടുന്ന, ചിലപ്പോൾ കബനി എന്നും പറയുന്നു, ഈ നദി കാവേരി നദിയുടെ പോഷക നദിയാണ്. കേരളം, തമിഴ്‌നാട്, കർണാടകം എന്നീ മൂന്ന് സംസ്ഥാനങ്ങളിൽ കൂടി ഒഴുകുന്നു. 

പശ്ചിമ ഘട്ട മലനിരകളിൽ ഉത്ഭവിച്ച്, വയനാട്ടിൽ മാനന്തവാടി പുഴയുടെയും പനമരം പുഴയുടേയും സംഗമത്തിൽ വെച്ച് കബിനിയെന്ന് പേരെടുക്കുന്നു. അവിടെ നിന്നും കിഴക്ക് ദിശയിൽ ഒഴുകി കർണാടകത്തിൽ തിരുമകുടൽ നർസിപൂരിൽ കാവേരിയുമായി ചേരുന്നു. നുഗു, ഗുണ്ടൽ, താരക, ഹബ്ബഹള്ള എന്നിവ കബിനിയുടെ പോഷക നദികളാണ്. മൈസൂർ ജില്ലയിൽ ഹെഗ്ഗദേവനകൊട്ടക്കടുത്ത് ബീദരഹള്ളിക്കും ബീച്ചനഹള്ളിക്കും ഇടയിൽ പണിഞ്ഞിരുക്കുന്ന കബിനി അണകെട്ട് ജലസേചനത്തിനും വൈദ്യുതി ഉത്പാദിക്കാനും ഉപയോഗിക്കുന്നു. കൂടാതെ ബന്ദിപൂർ ദേശീയ ഉദ്യാനവും നാഗർ‌ഹോളെ ദേശീയ ഉദ്യാനവും (രാജിവ് ഗാന്ധി ദേശീയ ഉദ്യാനം) കബിനി ജലസംഭരണിയോട് ചെർന്ന് കിടക്കുന്നു. വേനൽ കാലങ്ങളിൽ ദാഹ ജലത്തിനായി വലയുന്ന പക്ഷിമൃഗാദികൾക്ക് ഈ ജലസ്രോതസ്സ് ഉപയോഗപ്രദമാവുന്നു. അതിനാൽ വേനൽ കാലങ്ങളിൽ ധാരാളം വിനോദ സാഞ്ചാരികളെ ഇവിടം ആകർഷിക്കുന്നു.

നാഗർഹോളെ, ബന്ദിപ്പൂർ നാഷണൽ പാർക്ക്‌ എന്നിവയ്ക്ക് അറ്റത്ത് സ്ഥിതിചെയ്യുന്ന പ്രകൃതി മനോഹരമായ വന്യ പ്രദേശമായ സ്ഥലത്താണ് റിസോർട്ട് സ്ഥിതിചെയ്യുന്നത്. നാഗർഹോലെ നാഷണൽ പാർക്ക്‌ (ഏകദേശം 75 കിലോമീറ്റർ), ഇരുപ് വെള്ളച്ചാട്ടം (ഏകദേശം 85 കിലോമീറ്റർ), ബ്രഹ്മഗിരി വൈൽഡ്‌ലൈഫ് സാഞ്ചുരി (ഏകദേശം 166 കിലോമീറ്റർ), ബല്ലേ ആന ക്യാമ്പ്‌ (ഏകദേശം 55 കിലോമീറ്റർ), കുട്ട സെന്റ്‌ മേരീസ് കോൺവന്റ് (ഏകദേശം 76 കിലോമീറ്റർ) എന്നിവ ടൂറിസ്റ്റ് പ്രധാന മേഖലകളാണ്.

മൈസൂർ എയർപോർട്ടിൽനിന്നും ഓറഞ്ച് കൌണ്ടി കബിനിയിലേക്കുള്ള ദൂരം - ഏകദേശം 90 കിലോമീറ്റർ
മൈസൂർ റെയിൽവേ സ്റ്റേഷനിൽനിന്നും ഓറഞ്ച് കൌണ്ടി കബിനിയിലേക്കുള്ള ദൂരം - ഏകദേശം 90 കിലോമീറ്റർ
കോഴിക്കോട് റെയിൽവേ സ്റ്റേഷനിൽനിന്നും ഓറഞ്ച് കൌണ്ടി കബിനിയിലേക്കുള്ള ദൂരം - ഏകദേശം 180 കിലോമീറ്റർ

ദക്ഷിണേന്ത്യൻ സംസ്ഥാനങ്ങളിലൊന്നാണ്‌ കർണാടക. ഭാഷയുടെ അടിസ്ഥാനത്തിൽ സംസ്ഥാനങ്ങൾ രൂപം കൊണ്ടപ്പോൾ ‘കന്നഡ’ ഭാഷ സംസാരിക്കുന്ന പ്രദേശങ്ങൾ ചേർന്നു ഒരു സംസ്ഥാനം രൂപമെടുത്തു. 1956 നവംബർ 1-നു സംസ്ഥാന പുനർനിർണയനിയമപ്രകാരം നിലവിൽ വന്ന ഈ സംസ്ഥാനം മൈസൂർ സംസ്ഥാനം എന്നാണ് അറിയപ്പെട്ടിരുന്നത്. 1973-ൽ കർണാടക എന്ന് പുനർനാമകരണം ചെയ്യപ്പെട്ടു.
കർണാടക സംസ്ഥാനത്തിലെ കൊഡഗു, മൈസൂർ ജില്ലകളിലായി സ്ഥിതി ചെയ്യുന്ന ദേശീയോദ്യാനമാണ് നാഗർഹോളെ ദേശീയോദ്യാനം. 1988-ലാണ് ഇത് നിലവിൽ വന്നത്. ഒരു ആനസംരക്ഷണ കേന്ദ്രവും ഇതിനോട് ചേർന്ന് പ്രവർത്തിക്കുന്നു. രാജീവ്ഗാന്ധി നാഷണൽ പാർക്ക്‌ എന്നും ഇത് അറിയപ്പെടുന്നു.
643 ചതുരശ്ര കിലോമീറ്ററാണ് ഇതിന്റെ വിസ്തൃതി. നിരവധി ചെറുപുഴകൾ ഇതിലൂടെ ഒഴുകുന്നു. നാന്ദി, ഈട്ടി, തേക്ക് തുടങ്ങിയവയാണ് ഇവിടുത്തെ പ്രധാന വൃക്ഷങ്ങൾ. കടുവ, പുലി, കുരങ്ങൻ, നാലുകൊമ്പുള്ള മാൻ, പറക്കും അണ്ണാൻ, പെരുമ്പാമ്പ്, മഗ്ഗർ മുതല എന്നീ മൃഗങ്ങളുടെ ആവാസകേന്ദ്രമാണിവിടം. 250-ലധികം പക്ഷിയിനങ്ങളും ഇവിടെയുണ്ട്.

കർണാടാകയിലെ ചാമരാജ് നഗർ ജില്ലയിൽ സ്ഥിതി ചെയ്യുന്ന ദേശീയോദ്യാനമാണ് ബന്ദിപ്പൂർ ദേശീയോദ്യാനം. നീലഗിരി ബയോസ്ഫിയർ റിസർവിൽപ്പെട്ട ഇതിനെ 1974-ലാണ് ദേശീയോദ്യാനമായി പ്രഖ്യാപിച്ചത്. ഒരു കടുവാ സംരക്ഷണകേന്ദ്രം കൂടിയായ ഇതിന്റെ വിസ്തൃതി 880 ചതുരശ്ര കിലോമീറ്ററാണ്. വയനാട് വന്യജീവി സം‌രക്ഷണകേന്ദ്രം, മുതുമല വന്യജീവി സം‌രക്ഷണകേന്ദ്രം, നാഗർഹോളെ വന്യജീവി സം‌രക്ഷണകേന്ദ്രം എന്നിവ ഇതിനു സമീപത്താണ് സ്ഥിതിചെയ്യുന്നത്.
കുന്നുകളും നീർച്ചാലുകളും നിറഞ്ഞ ഇവിടെ ഈർപ്പമുള്ള മിശ്രിത ഇലപൊഴിയും വനങ്ങളും വരണ്ട ഇലപൊഴിയും വനങ്ങളും കുറ്റിക്കാടുകളുമാണുള്ളത്. ഈട്ടി, തേക്ക്, മാത്തി, ഹൊന്നെ, നാന്ദി എന്നീ വൃക്ഷങ്ങൾ ധാരാളമായി വളരുന്നു. ലംഗൂർ, ബോണെറ്റ് മക്കാക്ക് എന്നീ കുരങ്ങുകൾ, കടുവ, പുലി, ആന, വരയൻ കഴുതപ്പുലി, കുറുക്കൻ, പുള്ളിമാൻ, നാലുകൊമ്പൻ മാൻ, കാട്ടുപന്നി, ഇന്ത്യൻ മുയൽ, മഗ്ഗർ മുതല എന്നീ ജീവികളെ ഇവിടെ കാണാം. 180 പക്ഷിയിനങ്ങളും ഇവിടെ കാണപ്പെടുന്നു.

പ്രാഥമിക സൗകര്യങ്ങൾ: വൈഫൈ, എയർ കണ്ടീഷണർ, ഭക്ഷണശാല, ബാർ, റൂം സേവനം, ഇന്റർനെറ്റ്‌, ബിസിനസ്‌ സെന്റെർ, പൂൾ, ജിം.
പ്രാഥമിക റൂം സൗകര്യങ്ങൾ: എയർ കണ്ടീഷനിംഗ്, വേക്ക് – അപ്പ്‌ കാൾ സർവീസ്. 

ബിസിനസ്‌ സൗകര്യങ്ങൾ: ബിസിനസ്‌ സെന്റെർ, ഓഡിയോ വിഷ്വൽ സാമഗ്രികൾ, എൽസിഡി / പ്രൊജക്ടർ, ബോർഡ് റൂം, കോൺഫറൻസ് ഹാൾ, മീറ്റിംഗ് റൂം.

ദക്ഷിണേന്ത്യൻ സംസ്ഥാനങ്ങളിലൊന്നാണ്‌ കർണാടക. ഭാഷയുടെ അടിസ്ഥാനത്തിൽ സംസ്ഥാനങ്ങൾ രൂപം കൊണ്ടപ്പോൾ ‘കന്നഡ’ ഭാഷ സംസാരിക്കുന്ന പ്രദേശങ്ങൾ ചേർന്നു ഒരു സംസ്ഥാനം രൂപമെടുത്തു. 1956 നവംബർ 1 -നു സംസ്ഥാന പുനർനിർണയ നിയമപ്രകാരം നിലവിൽ വന്ന ഈ സംസ്ഥാനം മൈസൂർ സംസ്ഥാനം എന്നാണ് അറിയപ്പെട്ടിരുന്നത്. 1973-ൽ കർണാടക എന്ന് പുനർനാമകരണം ചെയ്യപ്പെട്ടു. തലസ്ഥാനം ബാംഗ്ലൂർ ആണ്. 

കർണ്ണാടകയുടെ വടക്കു മഹാരാഷ്‌ട്ര, ഗോവ എന്നീ സംസ്ഥാനങ്ങളും കിഴക്കു ഭാഗത്തു തെലങ്കാന, ആന്ധ്രപ്രദേശ് സംസ്ഥാനങ്ങളും തെക്കു ഭാഗത്തു കേരളം, തമിഴ്‌നാട് സംസ്ഥാനങ്ങളും, പടിഞ്ഞാറെ അതിർത്തി അറബിക്കടലും ആണ്. 191,976 ചതുരശ്ര കിലോമീറ്റർ വിസ്തീർണ്ണം ഉള്ള ഈ സംസ്ഥാനം ഇന്ത്യയിലെ എട്ടാമത്തെ വലിയ സംസ്ഥാനമാണ്. 


</doc>
<doc id="364568" url="https://ml.wikipedia.org/wiki?curid=364568" title="ലിപ്സ്റ്റിക് അണ്ടർ മൈ ബുർഖ">
ലിപ്സ്റ്റിക് അണ്ടർ മൈ ബുർഖ

അലംകൃത ശ്രീവാസ്തവ സംവിധാനം ചെയ്ത ഹിന്ദി ചലച്ചിത്രമാണ് ലിപ്സ്റ്റിക് അണ്ടർ മൈ ബുർഖ  (Lipstick Waale Sapne). പ്രകാശ് ഝാ നിർമ്മിച്ച ഈ ചിത്രത്തിൽ കൊങ്കണ സെൻ ശർമ, രത്‌ന പഥക് ഷാ, അഹാന കുമ്ര, പ്ലബിത ബൊർഥാകൂർ എന്നിവരാണ് പ്രധാന കഥാപാത്രങ്ങളെ അവതരിപ്പിക്കുന്നത്. 14 ഒക്ടോബർ  2016 ന് ഈ ചിത്രത്തിന്റെ ട്രെയലർ പുറത്തു വന്നു. മുംബൈ ചലച്ചിത്ര മേളയിൽ ലിംഗസമത്വം സംബന്ധിച്ചുള്ള മികച്ച ചിത്രത്തിനുള്ള ഓക്‌സ്ഫാം പുരസ്‌കാരവും ടോക്കിയോ അന്താരാഷ്ട്ര ചലച്ചിത്രമേളയിൽ സ്പിരിറ്റ് ഓഫ് ഏഷ്യ പുരസ്‌കാരവും ചിത്രം നേടി.   2017 ജനുവരിയിൽ, ഇതൊരു സ്ത്രീകേന്ദ്രീകൃത സിനിമയാണെന്ന് പറഞ്ഞു ചിത്രത്തിന് സെൻസർ ബോഡ് അനുമതി നിഷേധിച്ചു. ജീവിതത്തിന് മുകളിൽ സ്ത്രീകളുടെ ഫാന്റസിയെ പ്രതിഷ്ഠിക്കുന്നു, മോശം വാക്കുകൾ ഉപയോഗിക്കുന്നു, ലൈംഗികബന്ധത്തിന്റെ രംഗങ്ങൾ ചിത്രീകരിച്ചിരിക്കുന്നു, ഓഡിയോ പോണോഗ്രാഫിയുണ്ട് തുടങ്ങിയവയായിരുന്നു അനുമതി നിഷേധിക്കാൻ സെൻസർ ബോഡ്   കാരണം കാട്ടിയത്. ".

ഒരു ചെറുപട്ടണത്തിലെ നാല് സ്ത്രീകളുടെ ജീവിതവും ലൈംഗികാനുഭവങ്ങളുമാണ് ചിത്രം പറയുന്നത്. 


മുംബൈ ചലച്ചിത്രമേളയിലും വിദേശ ചലച്ചിത്രമേളകളിലും ചിത്രം പ്രദർശിപ്പിച്ചിരുന്നു.



</doc>
<doc id="364572" url="https://ml.wikipedia.org/wiki?curid=364572" title="മുള്ള് (സസ്യശാസ്ത്രം)">
മുള്ള് (സസ്യശാസ്ത്രം)

സസ്യരൂപശാസ്ത്രത്തിൽ, മുള്ളുകൾ thorns, spines, and prickles (sometimes called spinose teeth or spinose apical processes) എന്നൊക്കെ അറിയപ്പെടുന്നു. ഇവ ഇലകളിൽനിന്നോ വേരുകളിൽനിന്നോ കാണ്ഡങ്ങളിൽനിന്നോ മുളകളിൽനിന്നോ തള്ളിനിൽക്കുന്ന കാഠിന്യമുള്ളതും പരുപരുത്തതുമായ ഭാഗമാണ്. ഇവയ്ക്ക് മിക്കപ്പോഴും മൂർച്ചയുള്ളതും കൂർത്ത അറ്റത്തോടുകൂടിയതും ആ സസ്യത്തെ മറ്റു ജന്തുക്കൾ തിന്നുന്നതിൽനിന്നും തടയുക എന്ന ഒറ്റ പൊതു ഉദ്ദേശ്യമുള്ളതുമായ സസ്യഭാഗമാണ്. പൊതുവായി പറഞ്ഞാൽ, സസ്യശാസ്ത്രത്തിൽ മുള്ളുകൾ എന്നാൽ കാണ്ഡത്തിന്റെ ഭാഗം തന്നെയാണ് കാണ്ഡത്തിന്റെ ഭാഗമായ ഇവ ശാഖകളോടുകൂടിയതോ ശാഖയില്ലാത്തതോ, ഇലകളോടു കൂടിയതോ ഇലകളില്ലാത്തതോ, ഒരു മുകുളത്തിൽനിന്നും ഉത്ഭവിച്ചതോ അതിൽനിന്നും ഉണ്ടാകാത്തതോ ആകാം. മുള്ളുകൾ ഇലകളിൽനിന്നും ഉണ്ടാകാം. അവ ഇലയുടെ മുഴുവൻ ഭാഗത്തും കാണപ്പെടാം അല്ലെങ്കിൽ ചില ഭാഗത്തു മാത്രം കാണപ്പെടാവുന്നതാണ്. അവയ്ക്കകത്ത് സംവഹനനാളികൾ കണ്ടേക്കാം. എന്നാൽ അകത്ത് സംവഹനനാളികൾ ഇല്ലാത്ത മുള്ളുകളും ഉണ്ട്. ഇവ ഉപരിചർമ്മത്തിൽനിന്നും രൂപപ്പെട്ടതാണ്. അവയെ സസ്യത്തിന്റെ ഏതു ഭാഗത്തും കാണാനാകും. 

പുല്ലുകൾ, മുളകൾ പോലുള്ള സസ്യങ്ങളുടെ ഇലകളുടെ അരികുകൾ മൂർച്ചയുള്ളതായിക്കാണാവുന്നതാണ്. സ്പിനോസ് പല്ലുകൾ എന്നിവയെ വിളിക്കുന്നു.


</doc>
<doc id="364582" url="https://ml.wikipedia.org/wiki?curid=364582" title="രാമേശ്വരം അലങ്കാരച്ചിലന്തി">
രാമേശ്വരം അലങ്കാരച്ചിലന്തി

രാമേശ്വരം അലങ്കാര ചിലന്തി അഥവാ രാമേശ്വരം പാരച്യൂട്ട് ചിലന്തി  ഗുരുതരമായ വംശനാശഭീഷണി നേരിടുന്ന  തരാന്തുല വർഗ്ഗത്തിലെ ഒരു  ജീവിവർഗ്ഗമാണ്. .

രണ്ടായിരത്തി നാലിൽ രാമേശ്വരം ഹനുമവിലസം ക്ഷേത്രത്തിലെ കാവുകളിൽ ആൻഡ്രൂ സ്മിത് ആണ് ആദ്യമായി ഈ ജീവിയെ തിരിച്ചറിഞ്ഞത്

ആദ്യം രാമേശ്വരം ജില്ലയിൽ മാത്രം കാണുന്ന ഒരു പ്രാദേശിക ഇനമായി കണക്കാക്കി എന്നാൽ പിന്നീട് വടക്കൻശ്രീലങ്കയിലെ മാന്നാർ ജില്ലയിൽ കണ്ടെത്തി. രാമേശ്വരവും മാന്നാർ ജില്ലയും തമ്മിലുള്ള രാമേശ്വരം പാലത്തിന്റെ ഇരുപുറവുമായുള്ള കിടപ്പ് അവ ഒരുകാലത്ത്  പ്ലേയ്സ്റ്റോസീൻ കാലം) ഒന്നിച്ചായിരുന്നു  എന്നു സൂചിപ്പിക്കുന്നു. 

ആദ്യജോഡി കാലുകളിൽ താഴത്ത് ഡാഫോഡിൽ മഞ്ഞ,തുടഭാഗത്തിനു മൂന്നു കറുത്ത വരകൾ കാണാം. മുട്ടുഭാഗവും  കണങ്കാലും  മഞ്ഞയാണ്.  കറുത്ത നിരകൾ ഇടക്കും.

നാലാം നിരകാലുകളീൽ താഴെ നീലിച്ച ചാരനിറത്തിൽ കറുത്ത നിരകളാണ്.  തുടയിലും മുട്ടുകളീലും നീലിച്ചചാരനിറത്തിൽ കറുത്ത നിറകൾ കാണാം. .

</ref>


</doc>
<doc id="364587" url="https://ml.wikipedia.org/wiki?curid=364587" title="ഐ.യു.സി.എൻ. ചുവപ്പ് പട്ടികയിലെ ഗുരുതരമായ വംശനാശത്തിന്റെവക്കിലുള്ള ജീവിവർഗ്ഗങ്ങളുടെ പട്ടിക">
ഐ.യു.സി.എൻ. ചുവപ്പ് പട്ടികയിലെ ഗുരുതരമായ വംശനാശത്തിന്റെവക്കിലുള്ള ജീവിവർഗ്ഗങ്ങളുടെ പട്ടിക

Version 2014.2 of the IUCN Red List of Threatened Species identified 4574 Critically Endangered species, subspecies and varieties, stocks and subpopulations.

For IUCN lists of critically endangered species by kingdom, see:




</doc>
<doc id="364596" url="https://ml.wikipedia.org/wiki?curid=364596" title="കാലിപ്പാട്രിയ">
കാലിപ്പാട്രിയ

കാലിപ്പാട്രിയ (പഴയപേര്, ഡേറ്റ് സിറ്റി) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ഇമ്പീരിയൽ കൌണ്ടിയിലെ ഒരു പട്ടണമാണ്. ഈ പട്ടണം നിലനിൽക്കുന്നത് എൽ സെൻട്രോ പട്ടണത്തിന് 23 മൈൽ (37 കിലോമീറ്റർ) വടക്കായിട്ടാണ്. എൽ സെൻട്രോ മെട്രോപോളിറ്റൻ മേഖലയുടെ ഭാഗമാണ് ഈ പട്ടണം. 2010 ലെ യു.എസ്. സെൻസസ് അനുസരിച്ച് ഈ പട്ടണത്തിൽ 7,710 ആയിരുന്നു ജനസംഖ്യ.

കാലിപ്പാട്രിയ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ ആണ്. ഈ പട്ടണം സമുദ്രനിരപ്പിന് താഴെയാണ്. കാലിപ്പാട്രിയ ദക്ഷിണാർദ്ധഗോളത്തിലെ ഏറ്റവും താഴ്ന്ന പ്രദേശത്തുള്ള പട്ടണമാണ്. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ അനുസരിച്ച് ഈ പട്ടണത്തന്റെ ആകെ വിസ്തീർണ്ണം ആണ്.


</doc>
<doc id="364600" url="https://ml.wikipedia.org/wiki?curid=364600" title="അംറ് ഇബിനുൽ ആസ്">
അംറ് ഇബിനുൽ ആസ്

പ്രവാചകൻ മുഹമ്മദ് നബിയുടെ കാലത്ത് ജീവിച്ച സ്വഹാബിയും അറബ് സൈനിക കമാൻററുമായിരുന്നു ‘അംറ് ഇബിനുൽ ആസ് (; c. 585 – ജനുവരി 6, 664)എഡി 640 ൽ ഈജിപ്ത് കീഴടക്കിയ സൈനിക നേതാവായിരുന്നു അദ്ദേഹം.എഡി 629 ൽ( ഹിജ്റ എട്ടാം വർഷം) അദ്ദേഹം ഇസ്ലാമിലേക്ക് മതപരിവർത്തനം നടത്തി. ഈജിപ്തിന്റെ തലസ്ഥാനമായി ഫുസാത്ത് സ്ഥാപിച്ചത് ഇദ്ദേഹമായിരുന്നു. അംറിബിനുൽ ആസ് എന്ന പേരിൽ ഇവിടെ പള്ളി സ്ഥാപിക്കുകയും ചെയ്തു.
 ബനു സഹ്ം ത്രത്തിലാണ് ജനിച്ചത്.ഖുറൈശ് ഗോത്രത്തിന്റെ ഒരു ഉപവിഭാഗമാണിത്. 80 വർഷത്തോളമാണ് ജീവിച്ചത്. 592 ന് മുമ്പാണ് ജനിച്ചതെന്ന് കരുതുന്നു.മക്കയിൽ ജനിച്ച അദ്ദേഹം ഈജിപ്തിൽവെച്ചാണ് മരണപ്പെട്ടത്.
അൽ-അസ് ഇബിൻ വാഇൽ എന്നവരായിരുന്നു പിതാവ്.അംറ് ഒരു കച്ചവടക്കാരനായിരുന്നു.ഏഷ്യയിലേക്കും മിഡിൽ ഈസ്റ്റിലേക്കും സഞ്ചരിച്ചിരുന്ന കച്ചവട സംഘത്തിലെ അംഗമായിരുന്നു അംറ്.

പ്രവാചകൻ മുഹമ്മദിന്റെ വിടവാങ്ങലിന്റെ ശേഷം ഖലീഫയായ അബൂബക്കർ, അംറിനെ ഫലസ്തീനിലേക്ക് അയച്ചു.ഈ മേഖലയിലെ ഇസ്ലാമിക വ്യാപനത്തിൽ ഏറെ പങ്കുവഹിച്ച വ്യക്തിമായിരുന്നു അംറ് ഇബിനുൽ ആസ്. അരനദൈൻ,യർമൂക്ക്,ദമസ്കസ് യുദ്ധങ്ങളിടെ അംറ് പ്രശസ്തനായി. സിറിയയിലെ ബൈസൻറൈനെതിരെ നേടിയ വിജയത്തിന് ശേഷം അംറിനെ രണ്ടാം ഖലീഫയായ ഉമർ ഈജിപ്തിലേക്കും അയച്ചു.


</doc>
<doc id="364601" url="https://ml.wikipedia.org/wiki?curid=364601" title="ഫുസ്തത്">
ഫുസ്തത്

മുസ്ലിം ഭരണകാലത്ത് ഈജിപ്തിന്റെ ആദ്യ തലസ്ഥാനമായിരുന്നു ഫ്സ്തത്. (also Fostat, Al Fustat, Misr al-Fustat and Fustat-Misr, and in , "al-Fusţāţ," ). അംറ് ഇബിനുൽ ആസിന്റെ കാലത്താണ് ഈ സ്ഥലം ഈജിപ്തിന്റെ തലസ്ഥാനമാക്കിയത്.എഡി 641 ലായിരുന്നു ഇത്. ഈജിപ്തിലെ ആദ്യത്തെ മുസ്ലിം പള്ളിയും ഇവിടെയാണ് സ്ഥാപിക്കപ്പെട്ടത്.

ആയിരക്കണക്കിനു വർഷങ്ങളായി, ഈജിപ്തിന്റെ തലസ്ഥാനം വിവിധ സംസ്കാരങ്ങളോടൊപ്പം ഏത് രാജവംശമാണ് അധികാരത്തിലിരുന്നത് എന്നതിനെ ആശ്രയിച്ച് തെബ്സ്, മെംഫിസ് എന്നിങ്ങനെ നൈൽ നദിയുടെ ഉപരിഭാഗത്തും നിമ്ന്ന ഭാഗത്തുമായി പല നഗരങ്ങളിലേയ്ക്കും മാറ്റി മറിക്കപ്പെട്ടിരുന്നു. ഏതാണ്ട്  ബിസി 331 ൽ മഹാനായ അലക്സാണ്ടർ ഈജിപ്തിനെ കീഴടക്കിയതിനുശേഷം, തലസ്ഥാനം അദ്ദേഹത്തിന്റെ പേരിനെ ആധാരമാക്കി മെഡിറ്ററേനിയൻ തീരത്ത് അലക്സാണ്ട്രിയ എന്ന പേരിലുള്ള ഒരു നഗരമായി മാറി. ഏകദേശം ആയിരത്തോളം വർഷങ്ങളായി ഈ സ്ഥിതി തുടർന്നിരുന്നു. ഏഴാം നൂറ്റാണ്ടിൽ മുഹമ്മദിന്റെ മരണത്തിന് തൊട്ടുപിന്നാലെ അറേബ്യൻ ഖലീഫ ഉമറിന്റെ സൈന്യം ഈ പ്രദേശം പിടിച്ചടക്കിയതിനുശേഷം, ഒരു പുതിയ തലസ്ഥാനം സ്ഥാപിക്കാൻ അദ്ദേഹം ആഗ്രഹിച്ചു. 641 സെപ്റ്റംബറിൽ അലക്സാണ്ട്രിയയുടെ പതനത്തിനുശേഷം സൈന്യത്തിന്റെ കമാൻഡറായിരുന്ന അമർ ഇബ്ൻ അൽ-അസ് നദിയുടെ കിഴക്കൻ തീരത്ത് ഒരു പുതിയ തലസ്ഥാനം കെട്ടിപ്പടുത്തു.


</doc>
<doc id="364604" url="https://ml.wikipedia.org/wiki?curid=364604" title="സഞ്‌ജയ് ഖോസ്‌ല">
സഞ്‌ജയ് ഖോസ്‌ല

അമേരിക്കൻ ഐക്യനാടുകളിലെ നോർത്ത്‌വെസ്റ്റേൺ സർവ്വകലാശാലയിലെ കെല്ലോഗ് സ്കൂൾ ഓഫ് മാനേജ്‌മെന്റിലെ സീനിയർ ഫെലോയും ബോസ്റ്റൺ കൺസൾട്ടിങ് ഗ്രൂപ്പിന്റെ സീനിയർ അഡ്‌വൈസറുമാണ് സഞ്‌ജയ് ഖോസ്‌ല.

2007 ജനുവരി മുതൽ മാർച്ച് 2013 വരെ ക്രാഫ്റ്റ്‌ ഫുഡ്‌സിന്റെ (ഇന്നത്തെ മൊൺഡെലെസ് ഇന്റർനാഷണൽ) വികസ്വരസമ്പദ്‌വ്യവസ്ഥകളിലെ ബിസിനസിന്റെ പ്രസിഡന്റ് ആയിരുന്നു സഞ്‌ജയ്. ഏതാണ്ട് 60 രാജ്യങ്ങളിലുള്ള 65,000 ഉദ്യോഗസ്ഥരുടെ മേലധികാരിയായിരുന്ന ഇദ്ദേഹം കാഡ്‌ബറി, ഓറിയോ, മിൽക്ക, ട്രൈഡന്റ് എന്നീ ലോകോത്തര ബ്രാൻഡുകളുടെ തലവനായിരുന്നു. ക്രാഫ്റ്റിൽ മേധാവിയായിരുന്ന അവസരത്തിൽ അനവധി വിജയകരമായ ബിസിനസ് പ്രവർത്തനങ്ങൾക്ക് സഞ്‌ജയ് മേൽനോട്ടം വഹിച്ചു.


</doc>
<doc id="364616" url="https://ml.wikipedia.org/wiki?curid=364616" title="ക്രിസ്റ്റിന ജേൺ">
ക്രിസ്റ്റിന ജേൺ

ഒരു പ്രമുഖ സ്വീഡിഷ് വനിതാ ശാസ്ത്രജ്ഞയാണ് ക്രിസ്റ്റിന ജേൺ - Christina Jern. 
സ്വീഡനിവെ ഗോഥെൻബർഗ് സർവ്വകലാശാലയിലെ ഇൻസ്റ്റിറ്റിയൂട്ട് ഓഫ് ബയോമെഡിസിനിൽ പ്രഫസറും കൺസൽറ്റന്റുമാണ് ക്രിസ്റ്റിന ജേൺ. 
ഗാഥെൻബർഗ് സർവ്വകലാശാലയിലെ സഹ്ല്‌ഗ്രേൻസ്‌ക യുനിവേഴ്‌സിറ്റി ആശുപത്രി, സഹ്ല്‌ഗ്രേൻസ്‌ക അക്കാദമി (Sahlgrenska Academy) എന്നിവിടങ്ങളിൽ നിരവധി വർഷത്തെ ഭരണ പരിചയമുള്ളയാളാണ് ക്രിസ്റ്റിന.പത്തുവർഷത്തോളം അക്കാദമിയിലെ Medi-SAMന്റെ ചെയർമാനായിരുന്നു.രണ്ടിൽ അധികം തവണ അക്കാദമിയുടെ ഫാക്കൽറ്റി ബോർഡ് അംഗമായിരുന്നിട്ടുണ്ട്. 

ന്യൂറോളജി പ്രൊഫസർ, രക്തക്കുഴൽ രോഗങ്ങൾ, രക്തക്കുഴൽ ജനിതക രോഗങ്ങൾ എന്നിവയിൽ വിദഗ്ദ്ധയാണ്. ന്യൂറോളജി ക്ലിനിക്കൽ ജനറ്റിക്‌സ് എന്നിവയിൽ സ്‌പെഷ്യലിസ്റ്റാണ്.
സ്വീഡിഷ് റിസർച്ച് കൗൺസിൽ, സ്വീഡിഷ് ഹാർട്ട്് - ലംഗ് ഫൗണ്ടേഷൻ എന്നിവയുടെ ധനസഹായത്തോടെ പിച്ച്ഡി ചെയ്യുന്ന വിദ്യാർഥികളുടെ മുഖ്യ പര്യവേഷകയായിരുന്നു.
2012മുതൽ സ്‌ട്രോക്ക് പഠന ഗവേഷണ കേന്ദ്രമായ സ്‌ട്രോക് സെന്റർ വെസ്റ്റിന്റെ സ്റ്റിയറിങ് കമ്മിറ്റി അധ്യക്ഷയാണ്., 


</doc>
<doc id="364620" url="https://ml.wikipedia.org/wiki?curid=364620" title="അർദ്ധരാത്രി (ചലച്ചിത്രം)">
അർദ്ധരാത്രി (ചലച്ചിത്രം)

ശ്രീമൂകാംബിക എന്റർടൈനേഴ്സിന്റെ ബാനറിൽ സ്വരാജ് നിർമ്മിച്ച് ആശാഖാൻ സംവിധാനം ചെയ്ത് 1986ൽ പുറത്തിറങ്ങിയ മലയാള ചലച്ചിത്രമാണ്അർദ്ധരാത്രി. ഈ ചിത്രത്തിൽ രതീഷ്, മാധുരി, ക്യാപ്റ്റൻ രാജു,അനുരാധ എന്നിവർ പ്രധാനകഥാപാത്രങ്ങളെ അവതരിപ്പിക്കുന്നു. കെ. ജെ. ജോയ് സംഗീതവിഭാഗം കൈകാര്യം ചെയ്തിരിക്കുന്നു.


ഭരണിക്കാവ് ശിവകുമാറിന്റെ വരികൾക്ക് കെ. ജെ. ജോയ്സംഗീതം നൽകിയിരിക്കുന്നു


</doc>
<doc id="364624" url="https://ml.wikipedia.org/wiki?curid=364624" title="ആളൊരുങ്ങി അരങ്ങൊരുങ്ങി">
ആളൊരുങ്ങി അരങ്ങൊരുങ്ങി

ജോൺസൺ പുളിങ്കുന്നിന്റെ കഥക്ക് കലൂർ ഡെന്നീസ് തിരക്കഥയും സംഭാഷണവും എഴുതി തേവലക്കര ചെല്ലപ്പൻ സംവിധാനം ചെയ്ത് 1985ൽ പുറത്തിറങ്ങിയ മലയാള ചലച്ചിത്രമാണ്ആളൊരുങ്ങി അരങ്ങൊരുങ്ങി. മമ്മുട്ടി,>ശോഭന,മേനക,തിലകൻഎന്നിവർ പ്രധാന കഥാപാത്രങ്ങളാകുന്നു. ജെറി അമൽദേവ് സംഗീതം കൈകാര്യം ചെയ്യുന്നു..

ഇൻസ്പെക്റ്റർ രാജൻ വഴിയിൽ വച്ച് നേർസ് ഗീതയെ കാണുന്നു. ചേട്ടൻ തമ്പിയെ പൊലിസ് പിടിച്ചപ്പോൽ രാധയാണ് വിടുവിക്കുന്നത്. അത് പരദൂഷണത്തിനു കാരണമകുന്നു. തമ്പി ഗീതയെ ശാസിക്കുന്നു. ഇൻസ്പെക്റ്റർ രാജനെ തന്റെ മരുമകനാക്കാൻ പഞ്ചായത്ത് പ്രസിഡണ്ട് പ്രഭാകരമേനോൻ ശ്രമിക്കുന്നു. മകളെ അയാളുടെ അടുത്തു വിടുന്നു എങ്കിലും അയാൾ ഗൗനിക്കുന്നില്ല. അതിനിടയിൽ റൗഡി തോമാച്ചനെ അറസ്റ്റു ചെയ്യുന്നതിനിടയിൽ തെന്റെ കളിക്കൂട്ടുകാരി മേരിക്കുട്ടി യാണ് അവന്റെ ഭാര്യ എന്നറിയുന്നു. അയാൾ ഈ പെരും പറഞ്ഞ് അവളെ ദ്രോഹിക്കുന്നു കൊല്ലുന്നു. രാജൻ തമ്പിക്ക് ഒരു ജോലിയും അളിയസ്ഥാനവും നൽകുന്നു. അതിനിടയിൽ ഒരു ദിവസം നൈറ്റ് ഡ്യൂട്ടിക്കിടയിൽ ഹോസ്പിറ്റൽ ഉടമ വിനോദ് ഗീതയെ കയറിപ്പിടിക്കുന്നു. അവൾ അയാളെ കൊല്ലുന്നു.

പൂവച്ചൽ ഖാദരിന്റെ വരികൾക്ക് ജെറി അമൽദേവ് ഈ ണം നൽകിയ ഗാനങ്ങൾ ഈ ചിത്രത്തിലുണ്ട്.


ആളൊരുങ്ങി അരങ്ങൊരുങ്ങി (1986)


</doc>
<doc id="364626" url="https://ml.wikipedia.org/wiki?curid=364626" title="മൃദുവയറൻ മത്തി">
മൃദുവയറൻ മത്തി

കടൽ വാസിയായ ഒരു മൽസ്യമാണ് മൃദുവയറൻ മത്തി അഥവാ Bleeker Smoothbelly Sardinella (Sharpnose Sardine). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="364630" url="https://ml.wikipedia.org/wiki?curid=364630" title="ദ വൊയേജ് ഓഫ് ദ ബീഗിൾ">
ദ വൊയേജ് ഓഫ് ദ ബീഗിൾ

ഒരു ബ്രിട്ടീഷ് പഠന പര്യവേക്ഷസംഘത്തോടൊപ്പം എച്ച്.എം.എസ് ബീഗിൾ എന്ന കപ്പലിൽ തെക്കേ അമേരിക്കയിലേക്കും ചില ശാന്തസമുദ്രദ്വീപുകളിലേക്കും പ്രകൃതിനീരിക്ഷകനെന്ന നിലയിൽ 1831 ഡിസംബർ 27 മുതൽ 1836 ഒക്ടോബർ 2 വരെ ചാൾസ് ഡാർവിൻ നടത്തിയ കടൽയാത്രയെക്കുറിച്ചാണ് ഈ ഗ്രന്ഥം. 
വായനാ സൗകര്യത്തിനായി ഈ പുസ്തകത്തിന്റെ അധ്യായങ്ങൾ ഭൂമിശാസ്ത്രപരമായാണ് ക്രമീകരിച്ചിരിക്കുന്നത്. അധ്യായത്തിന്റെ തലക്കെട്ടുകളും ഉപ തലക്കെട്ടുകളും ഉള്ളടക്കത്തെ സംബന്ധിച്ച കൃത്യമായ ധാരണ നൽകുന്നതാണ്.

രണ്ടാം പതിപ്പിൽ ജേണൽ ഓഫ് റിസർച്ചസ് 1845 ൽ അധ്യായം VIII ഉം IX ഉം ഒന്നാക്കി ഒരു പുതിയ അധ്യായം VIII ബാൻഡ ഓറിയന്റൽ ആൻഡ് പറ്റഗോണിയ എന്നാക്കിയിട്ടുണ്ട്. 








</doc>
<doc id="364638" url="https://ml.wikipedia.org/wiki?curid=364638" title="ദേശാഭിമാനി പുരസ്‌കാരം">
ദേശാഭിമാനി പുരസ്‌കാരം

സാമൂഹിക-സാസ്‌കാരിക-സാഹിത്യ മേഖലകളിൽ സമഗ്രസംഭാവനയ്ക്കുള്ള പുരസ്കാരമാണ് 'ദേശാഭിമാനി പുരസ്‌കാരം'. മാദ്ധ്യമസ്ഥാപനമായ ദേശാഭിമാനി, പ്ലാറ്റിനം ജൂബിലി ആഘോഷങ്ങളുടെ ഭാഗമായി 2017-ലാണ് പുരസ്‌കാരം ഏർപ്പെടുത്ത്യത്. രണ്ടുലക്ഷം രൂപയും പ്രശസ്തിപത്രവും ശിൽപവുമാണ് അവാർഡ്.
പ്രഥമ ദേശാഭിമാനി സാഹിത്യപുരസ്കാരം 24.02.2017 ന് കേരള മുഖ്യമന്ത്രി പിണറായി വിജയൻ എം. ടി. വാസുദേവൻനായർക്ക് സമ്മാനിച്ചു . 


</doc>
<doc id="364641" url="https://ml.wikipedia.org/wiki?curid=364641" title="ഗീലോങ്">
ഗീലോങ്

ഓസ്ട്രേലിയയിലെ വിക്ടോറിയ പ്രവിശ്യയിലുള്ള ഒരു തുറമുഖ നഗരമാണ് ഗീലോങ്. വിക്ടോറിയൻ പ്രവിശ്യയുടെ ആസ്ഥാന നഗരമായ മെൽബണിൽ നിന്നും 75 കിലോമീറ്റർ തെക്ക്പടിഞ്ഞാറ് മാറിയാണ് ഗീലോങ് നഗരം സ്ഥിതി ചെയ്യുന്നത്. വിക്ടോറിയയിലെ പ്രധാന നദികളിലൊന്നായ ബാർവൊൺ നദി ദക്ഷിണസമുദ്രത്തിൽ പതിക്കുന്നത് ഗീലോങ്ങിൽ വെച്ചാണ്. ദക്ഷിണ ഓസ്ട്രെലിയയിലെ ഒരു പ്രധാന വ്യാവസായിക നഗരംകൂടിയായ ഗീലോങ്ങിൽ ഏകദേശം രണ്ട് ലക്ഷത്തോളം ആളുകൾ താമസിക്കുന്നു.



</doc>
<doc id="364643" url="https://ml.wikipedia.org/wiki?curid=364643" title="ധ്രുവങ്ങൾ പതിനാറ്">
ധ്രുവങ്ങൾ പതിനാറ്

റഹ്മാൻ പ്രധാനവേഷത്തിലെത്തി 2016ൽ പുറത്തിറങ്ങിയ ഒരു അന്വേഷണാത്മക തമിഴ് ചലച്ചിത്രമാണ് ധ്രുവങ്ങൾ പതിനാറ് . നവാഗതനായ കാർത്തിക് നരേൻ സംവിധാനം ചെയ്തിരിക്കുന്ന ഈ ചിത്രത്തിൽ ദീപക് എന്ന പോലീസ് ഉദ്യോഗസ്ഥനെയാണ് റഹ്മാൻ അവതരിപ്പിച്ചിരിക്കുനത്. റഹ്മാനെക്കൂടാതെ താരതമ്യേന പുതിയ താരനിരയാണ് ഈ ചിത്രത്തിൽ അണിനിരന്നത്. 2016 ഡിസംബർ 29 ന് പ്രദർശനത്തിനെത്തിയ "ധ്രുവങ്ങൾ പതിനാറ്" അവതരണത്തിലെ വ്യത്യസ്തത മൂലം മികച്ച പ്രേക്ഷകപ്രീതിയും നിരൂപകപ്രശംസയും നേടി.


</doc>
<doc id="364653" url="https://ml.wikipedia.org/wiki?curid=364653" title="രാജീവ് നായർ">
രാജീവ് നായർ

ഒരു ഇന്ത്യൻ എഴുത്തുകാരനും സിനിമാ നിർമ്മാതാവും ഗാനരചയിതാവുമാണ് രാജീവ് നായർ [[ഇംഗ്ലീഷ്: Rajeev Nair and producerമലയാളം സിനിമയിലാണ് പ്രധാനമായും പ്രവർത്തിക്കുന്നത്. 


</doc>
<doc id="364655" url="https://ml.wikipedia.org/wiki?curid=364655" title="ആരന്മുല പ്രക്ഷോഭം">
ആരന്മുല പ്രക്ഷോഭം

ആറന്മുള പ്രക്ഷോഭം 

ഭൂ പ്രകൃതി പരമായി വളരെ അധികം പരിസ്ഥിതിലോലമായ കേരളത്തിൽ 2015 മുതൽ ആരംഭിച്ചു വിജയം നേടിയ സമരമാണ് ആറന്മുള വിമാനത്താവളത്തിനെതിരെ നടന്നത്. സ്വർഗീയ ജസ്റ്റിസ് വീ ആർ കൃഷ്ണയ്യർ ,സുഗതകുമാരി ടീച്ചർ ,കുമ്മനം രാജശേഖരൻ എന്നിവർ നേതൃത്വം നൽകിയ സമരം കക്ഷി രാഷ്ട്രീയ ഭേദമില്ലാതെ എല്ലാവരുടെയും സമരമായി.കെ ജി എസ് ഗ്രൂപ്പ് പണം നൽകി നടത്തിയ ഗൂഢാലോചന ബര്കണകാശിയായ കോൺഗ്രസിനെ പ്രതിക്കൂട്ടിലാക്കി. 

ആറന്മുളയുടെ പ്രാധാന്യം എന്താണ് .

കേരളത്തിൽ അപ്പൂർവ്വമായ പരിസ്ഥിതി സന്തുലനം നിലനിൽക്കുന്ന പാടശേഖരവും, പമ്പ നദി തടവും ചേരുന്ന പ്രദേശം. ലോക പൈതൃക പട്ടികയിൽ സ്ഥാനം പിടിച്ച ഗ്രാമം .ആറന്മുള കണ്ണാടി , ആറന്മുള ക്ഷേത്രവുമായി ബന്ധപ്പെട്ട ആറന്മുള വള്ളംകളി,വ്യത്യസ്തമായ പരമ്പരാഗത തൊഴിൽ മേഖലകൾ.ദേശാടനപക്ഷികളുടെ വാസസ്ഥാനം,നിരവധി ഇനം ആയുർവേദ മാറുന്നതിനുള്ള ചെടികളും സത്യങ്ങളും വളരുന്ന ഗ്രാമീണ നടപ്പാതകൾ.(http://aranmulaheritage.blogspot.in/)

</doc>
<doc id="364657" url="https://ml.wikipedia.org/wiki?curid=364657" title="കാലിമെസ">
കാലിമെസ

കാലിമെസ  അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള റിവർസൈഡ് കൌണ്ടിയിലുൾപ്പെട്ട ഒരു പട്ടണമാണ്. വിശാല ലോസ് ആഞ്ചലസ് മേഖലയുടെ ഭാഗമാണിത്. ഈ പട്ടണത്തിലെ ജനസംഖ്യ 2010 ലെ സെൻസസ് രേഖകൾ പ്രകാരം 7,879 ആയരുന്നു. സാൻ ഗോർഗോണിയോ ചുരത്തിലാണ് ഇത് സ്ഥിതി ചെയ്യുന്നത്.  


</doc>
<doc id="364659" url="https://ml.wikipedia.org/wiki?curid=364659" title="ആവനാഴി (ചലച്ചിത്രം)">
ആവനാഴി (ചലച്ചിത്രം)

ടി. ദാമോദരൻതിരക്കഥഎഴുതി ഐ വി ശശി സംവിധാനം ചെയ്ത്ക്ക് 1986ൽ പുറത്തിറങ്ങിയ മലയാള സിനിമയാണ് ആവനാഴി . ഇതിലെ മുഖ്യകഥാപാത്രമായ ഇൻസ്പെക്റ്റർ ബലറാമിനെ മമ്മൂട്ടി അവതരിപ്പിക്കുന്നു. ഗീത നായികാ വേഷവും കെട്ടുന്നു. ആവനാഴി എന്നചിത്രത്തിന്റെ വിജയം അതിനെ തമിഴിലേക്ക കടമൈ കന്നിയം കട്ടുപ്പാട് എന്ന് പേരിലും തെളുഗിൽ "മരണ ശാസനം" എന്ന പേരിലും പുനർനിർമ്മിച്ചു. ഐ വി ശശി തന്നെ സംവിധാനം ചെയ്ത 1991ലെ ഇൻസ്പെക്റ്റർ ബലറാം 2006ലെ ബൽരാം vs. താരാദാസ് എന്നിവ ഈ ചിത്രത്തിന്റെ ബാക്കിപത്രങ്ങളാണ്
കരടിഎന്ന ഓമനപ്പേരിലറിയപ്പെടുന്ന ബൽരാം (മമ്മുട്ടി) ഒരുസത്യസന്ധനായ സർക്കിൾ ഇൻസ്പെക്റ്റർ ആണ്. വ്യക്തിപരമായ പ്രശ്നങ്ങളൂം പ്രേമനൈരാശ്യവും അയാളെ കുടിയനും സ്ത്രീലമ്പടനുമാക്കുന്നു. സത്യരാജ് എന്ന ഗുണ്ടയെ തളക്കാൻ ബൽരാം നിയുക്തനാകുന്നു. ചാക്കോച്ചൻ എന്ന കോൻട്രാക്റ്ററെ വധിച്ച് പോലീസിന്റെ പിടിയിൽ നിന്നും രക്ഷപ്പെട്ട അയാളെ ബൽ രാം അറസ്റ്റ് ചെയ്യുന്നു. കോടതിയിൽ അയാൾക്ക് വേണ്ടി വാദിച്ച ജയചന്ദ്രൻ (സുകുമാരൻ) അയാളെ പുറത്തിറക്കുന്നു. ബൽ റാമിന്റെ പൂർവ്വകാമുകി ഉഷ )നളിനി ആണ് ജയചന്ദ്രന്റെ ഭാര്യ. സത്യരാജിന്റെ പേരിലുള്ള മറ്റ് കേസുകളും പൊക്കി എടുക്കാൻ ബലരാം തീരുമാനിക്കുന്നു. അയാൾ സീത ഗീത എന്ന വേശ്യയുമായി അടുപ്പത്തിലാകുന്നു. തന്റെ അനുജനെ കേസിനിടയിൽ കൊന്നുഎന്ന തെറ്റിധാരണയിൽ ബലറാമിനോട് പ്രതികാരമുള്ളവളാണ് രാധ (സീമ). രാധ സത്യരാജിന് ഒളിത്താവളമൊരുക്കുന്നു. 
ആ വർഷം ഏറ്റവും കൂടുതൽ വരുമാനമുണ്ടാക്കിയ മലയാളസിനിമ. The budget was . The film ran over 200 days.


ആവനാഴി (1986)


</doc>
<doc id="364660" url="https://ml.wikipedia.org/wiki?curid=364660" title="റാവോർകെസ്റ്റസ്">
റാവോർകെസ്റ്റസ്

റാക്കോഫോറിനേ ഉപകുടുംബത്തിൽ ഉള്ള തവളകളുടെ ഒരു ജനുസ് ആണ് റാവോർകെസ്റ്റെസ് (Raorchestes). തെക്കും തെക്കുകിഴക്കേഷ്യയിലും ആണ് ഇവയെ കണ്ടുവരുന്നത്. തെക്കേ ഇന്ത്യ, നേപ്പാൾ, മ്യാൻമർ, തായ്‌ലാന്റ്, ലാവോസ് മുതൽ ചൈൻ, വിയറ്റ്‌നാം, പടിഞ്ഞാറൻ മലേഷ്യ എന്നിവിടങ്ങൾ ആണ് ഇവയുടെ ആവാസസ്ഥാനം. പശ്ചിമഘട്ടത്തിൽ ആണ് ഇവയുടെ ഏറ്റവും വൈവിധ്യം ഉള്ളത്. 2010 -ൽ പുതിയ ജനുസായി വിവരിക്കുന്നതുവരെ ഇവ (ഇപ്പോൾ ഇല്ലാത്ത) ഇക്സാലസ്, ഫിലോട്ടസ്, സ്യൂഡോഫിലാട്ടസ് എന്നീ ജനുസുകളിൽ ആയിരുന്നു. ഇന്ത്യൻ തവളപഠനത്തിനു നൽകിയ സംഭാവനകളെ മാനിച്ച് സി. ആർ. റാവുവിന്റെ പേരിലാണ് ഈ ജനുസ് അറിയപ്പെടുന്നത്. 

പ്രധാനമായി രാത്രിഞ്ചരന്മാരായ ഇവ തീരെ കുഞ്ഞന്മാരാണ്. പൂർണ്ണവളർച്ചയെത്തിയവർക്ക് നീളമേ കാണൂ. ഈ ജനുസിലെ എല്ലാവർക്കും ഒരു വാൽമാക്രി സ്റ്റേജ് ഇല്ലാത്തവരാണ്. ഇതിന്റെ സഹോദരജനുസാണ് സ്യൂഡോഫിലോട്ടസ്.

ഐ യു സി എൻ ഇവയിൽ 38 സ്പീഷിസ് പട്ടികപ്പെടുത്തിയിട്ടുണ്ട്. പലതും ഗുരുതരമായ വംശനാശഭീഷണി നേരിടുന്നവയാണ്. ഇവയിൽ വംശനാശം സംഭവിച്ചു എന്നുകരുതിയ "നീലക്കണ്ണി ഇലത്തവളയെ" 2004 -ൽ വീട്ണു കണ്ടുപിടിക്കുകയുണ്ടായി. നഷ്ടപ്പെട്ട തവളകളുടെ പട്ടികയിലുള്ള (ദശകങ്ങളോളം കാണാത്തവ) 10 സ്പീഷിസുകൾ റാവോർകെസ്റ്റസ് ജനുസിൽ ഉണ്ട്.

അടുത്തകാലത്ത് ഇന്ത്യയിൽ നിന്നും ഈ ജനുസിലെ ധാരാളം സ്പീഷിസുകൾ കണ്ടെത്തിയിട്ടുണ്ട്. 2016 ആദ്യത്തെ കണക്കുപ്രകാരം ഈ ജനുസിൽ 60 സ്പീഷിസുകൾ ഉണ്ട്.


</doc>
<doc id="364664" url="https://ml.wikipedia.org/wiki?curid=364664" title="അടിവേരുകൾ">
അടിവേരുകൾ

ടി. ദാമോദരൻ തിരക്കഥയും സംഭാഷണവും എഴുതി മോഹൻലാലും കൊച്ചുമോനും നിർമ്മിച്ച്പി അനിൽ സംവിധാനം ചെയ്ത് 1986ൽ പുറത്തിറക്കിയ മലയാള ചലച്ചിത്രമാണ്അടിവേരുകൾ. നായക കഥാപത്രത്തെ മോഹൻലാൽ അവതരിപ്പിക്കുന്നു. കൂടാതെ കാർത്തിക,സുരേഷ് ഗോപി,മുകേഷ്. തുടങ്ങിയവരും നടിക്കുന്നു.സംഗീതവിഭാഗം ശ്യാം നിർവ്വഹിക്കുന്നു. 

ബിച്ചു തിരുമലയുടെ വരികൾക്ക് ശ്യാം സംഗീതം നൽകിയ ഗാനങ്ങൾ ഈ സിനിമയിലുണ്ട്

അടിവേരുകൾ (1986)


</doc>
<doc id="364672" url="https://ml.wikipedia.org/wiki?curid=364672" title="മനസി മദനതാപം">
മനസി മദനതാപം

സ്വാതി തിരുനാൾ രചിച്ച ഒരു മലയാളപദമാണ് മനസ്സി മദനതാപം. ആദിതാളത്തിൽ സുരുട്ടി രാഗത്തിലാണു പദം ചിട്ടപ്പെടുത്തിയിരിക്കുന്നത്. ശൃംഗാരമാണു പ്രധാന രസം.
<poem>
മനസ്സി മദനതാപം മാനിനി മമ ബത വളരുന്നു

കനക കലശ കുചഭര നതഗാത്രി
കമലനാഭനിഹ സാക്ഷി മധുരവാണി

മന്ദമന്ദമമന്ദസൗരഭ മാരുതനണയുന്നൂ അര-
വിന്ദ ബാന്ധവനപി ജലനിധിയതിൽ വിധുമുഖി മറയുന്നു
കുന്ദമുകുളസമദന്തി വിലാസിനി
കോപമകാരനമാശു കളക മയി 
മന്ദഹസിത മധുചന്ദ്രികകൊണ്ടപി
മമഹൃദയകദനം പ്രശമയവിരവൊടു
</poem>


</doc>
<doc id="364678" url="https://ml.wikipedia.org/wiki?curid=364678" title="പൂന്തേൻ നേർമൊഴി">
പൂന്തേൻ നേർമൊഴി

സ്വാതി തിരുനാൾ രചിച്ച ഒരു മലയാളപദമാണു 'പൂന്തേൻ നേർമൊഴി'. ആദി താളത്തിൽ ആനന്ദഭൈരവി രാഗത്തിലാണു ഇതു ചിട്ടപ്പെടുത്തിയിരിക്കുന്നത്. വിരഹം കലർന്ന വിപ്രലംഭശൃംഗാരമാണ് അംഗിയായ രസം.
<poem>
പൂന്തേൻ നേർമൊഴി സഖി ഞാൻ വിരഹം
പൂണ്ടു വലഞ്ഞിടുന്നേൻ കാമിനീ

ശാന്തഗുണനാകുമെൻ കാന്തൻ ശ്രീപത്മനാഭൻ
സ്വാന്തേ മോദം കലർന്നു സപദി വരുന്നതെന്ന് ?

ബാലേ ചാരുശീലേ മമ ചാലേ വന്നെന്നിഹ രാത്രി-
കാലേ മോദത്താലെന്നുടെ ഫാലേനൽകസ്തൂരികാലേപനം ചെയ്യും

പാടീ മെല്ലെപ്പാടീ നല്ല പാടീരമണിഞ്ഞു മുല്ലമാല ചൂടീ
രസധാടിയോടു വീടി പകർന്നു കൊണ്ടാടി രമിപ്പതെന്ന് 

വന്നൂ ആ ദിവി നിന്നൂ ദൃശ്യമിന്നൂ പുനരിന്ദുവുമങ്ങുയരുന്നു 
വേഗം ചെന്നൂ ശോകം ചൊന്നൂ സാകം തേന പോന്നൂ മാം മോദയ
</poem>



</doc>
<doc id="364683" url="https://ml.wikipedia.org/wiki?curid=364683" title="കൊർകൊരാൻ">
കൊർകൊരാൻ

കൊർകൊരാൻ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള കിങ്ങ്സ് കൌണ്ടിയിൽ സ്ഥിതി ചെയ്യുന്ന ഒരു പട്ടണമാണ്. ഈ പട്ടണം ഹാൻഫോർഡ് പട്ടണത്തിന് 17 മൈൽ (27 കി.മീ.) തെക്കുകിഴക്കായി 207 അടി (63 മീറ്റർ) ഉയരത്തിലാണ് നിലനില്ക്കുന്നത്. ഹാൻഫോർഡ്-കൊർകൊരാൻ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയുടെ ഭാഗമാണീ പട്ടണം. 2010 ലെ യു.എസ്. സെൻസസിൽ ഈ പട്ടണത്തിലെ ജനസംഖ്യ 24,813 ആയിരുന്നു. ജനുവരി 2016 ൽ കാലിഫോർണിയ ഡിപ്പാർട്ട്മെൻറ് ആഫ് ഫിനാൻസ് ഈ പട്ടണത്തിലെ ജനസംഖ്യ 22,691 ആയി തിട്ടപ്പെടുത്തി.

കൊർകൊരാൻ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ ആണ്. ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം ഈ പട്ടണത്തിന്റെ ആകെ വിസ്തീർണ്ണം ആണ്. ഇതു മുഴുവനും കരപ്രദേശമാകുന്നു.


</doc>
<doc id="364686" url="https://ml.wikipedia.org/wiki?curid=364686" title="കൊലുസ">
കൊലുസ

കൊലുസ (മുമ്പ്, കൊലുസി, കൊലുസിസ്, കൊറു, സാൽമൺ ബെൻറ് എന്നിങ്ങനെയും അറിയപ്പെട്ടിരുന്നു) ഐക്യനാടുകളിലെ കാലിഫോർണിയ സംസ്ഥാനത്തുള്ള കൊലുസ കൌണ്ടിയിലെ ഒരു പട്ടണമാണ്. കൌണ്ടി സീറ്റും ഈ പട്ടണം തന്നെയാണ്. ഈ പട്ടണത്തിലെ ആകെ ജനസംഖ്യ 2010 ലെ യു.എസ്. സെൻസസ് പ്രകാരം  5,971 ആയിരുന്നു. കൊലുസി എന്ന പേര് ഉരുത്തിരിഞ്ഞുവന്നത് 1840 കളിൽ സാക്രെമെൻറൊ നദിയുടെ മറുകരയിൽ വസിച്ചിരുന്ന കൊറു ഇന്ത്യൻ വർഗ്ഗത്തിൽനിന്നാണ്.

 കണക്കുകളനുസരിച്ച് ഈ പട്ടണത്തിന്റെ ആകെ ചുറ്റളവ് ആണ്. ഇതു മുഴുവൻ കരപ്രദേശമാണ്. ഈ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ ആണ്.


</doc>
<doc id="364688" url="https://ml.wikipedia.org/wiki?curid=364688" title="കുപ്പെർട്ടിനൊ">
കുപ്പെർട്ടിനൊ

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള സാന്താ ക്ലാരാ കൌണ്ടിയിലുൾപ്പെട്ട ഒരു പട്ടണമാണ് കുപ്പെർട്ടിനൊ ( ) . ഇത് സാന്താ ക്ലാരാ താഴ്വരയിൽ സാൻ ജോസ് പട്ടണത്തിന് നേരേ പടിഞ്ഞാറായിട്ടാണ് സ്ഥിതി ചെയ്യുന്നത്. ഈ പട്ടണത്തിന്റെ ഭാഗങ്ങൾ സാന്താ ക്രൂസ് മലനിരകളുടെ താഴ്വരയിലെ കുന്നുകൾ വരെ എത്തിനിൽക്കുന്നു. ഈ പട്ടണത്തിലെ ആകെ ജനസംഖ്യ 2010 ലെ സെൻസസ് പ്രകാരം 58,302 ആണ്. ചെറുടൌണുകളിൽ ഏറ്റവും കൂടുതൽ വിദ്യാസമ്പന്നരുള്ള പട്ടണമായി ഫോർബ്സ് മാഗസിൻ ഈ പട്ടണത്തെ വിലയിരുത്തുന്നു. ആപ്പിൾ കമ്പനിയുടെ മുഖ്യകാര്യാലയം ഈ പട്ടണത്തിലാണ് പ്രവർത്തിക്കുന്നത്.


</doc>
<doc id="364693" url="https://ml.wikipedia.org/wiki?curid=364693" title="അന്നപൂർണി സുബ്രഹ്മണ്യം">
അന്നപൂർണി സുബ്രഹ്മണ്യം

ഇന്ത്യയിലെ ഒരു പ്രമുഖ വനിതാ ശാസ്ത്രജ്ഞയാണ് അന്നപൂർണി സുബ്രഹ്മണ്യം( ഇംഗ്ലീഷ്: Annapurni Subramaniam). വാനനിരീക്ഷണ ശാസ്ത്ര മേഖലയിലാണ് ഇവർ പ്രവർത്തിക്കുന്നത്.
ബെംഗളൂരുവിലെ ഇന്ത്യൻ ഇൻസ്റ്റിറ്റിയൂട്ട് ഓഫ് അസ്‌ട്രോഫിസിക്‌സിൽ ശാസ്ത്രജ്ഞയായി ജോലി ചെയ്യുന്നു. നക്ഷത്ര ക്ലസ്റ്ററുകൾ, താരാപഥങ്ങളിലെ പരിണാമവും നിവാസികളും മഗെല്ലനിക് മേഘങ്ങൾ എന്നിവയെ കുറിച്ചുള്ള പഠനങ്ങളാണ് പ്രധാന മേഖല.
പാലക്കാട് വിക്ടോറിയ കോളേജിൽ നിന്ന് ശാസ്ത്രവിഷയത്തിൽ ബിരുദം നേടി. 1996ൽ ബെംഗളൂരിവിലെ ഇന്ത്യൻ ഇൻസ്റ്റിറ്റിയൂട്ട് ഓഫ് അസ്‌ട്രോഫിസിക്‌സിൽ നിന്ന് ഡോക്ടറേറ്റ് കരസ്ഥമാക്കി.

1990 മുതൽ 1996 വരെ ഇന്ത്യൻ ഇൻസ്റ്റിറ്റിയൂട്ട് ഓഫ് അസ്‌ട്രോഫിസിക്‌സിൽ റിസർച്ച് ഫെലോ. 1998ൽ പോസ്റ്റ് ഡോക്ടറൽ ഫെലോ ആയി. നിലവിൽ ഇന്ത്യൻ ഇൻസ്റ്റിറ്റിയൂട്ട് ഓഫ് അസ്‌ട്രോഫിസിക്‌സിൽ ശാസ്ത്രജ്ഞയായി സേവനം ചെയ്യുന്നു. ഇന്റർനാഷണൽ അസ്‌ട്രോണമിക്കൽ യൂനിയനിൽ സജീവ അംഗമാണ്.

അവരുടെ പ്രസിദ്ധീകരണങ്ങൾ ഇവിടെ കാണാം[Astronomy Database


[[വർഗ്ഗം:ഇന്ത്യൻ ബഹിരാകാശ ശാസ്ത്രജ്ഞർ]]
[[വർഗ്ഗം:കേരളീയരായ സ്ത്രീ ശാസ്ത്രജ്ഞർ]]

</doc>
<doc id="364695" url="https://ml.wikipedia.org/wiki?curid=364695" title="വൃന്ദാവനസാരംഗ">
വൃന്ദാവനസാരംഗ

ഇരുപത്തിരണ്ടാമതു മേളകർത്താരാഗമായ ഖരഹരപ്രിയയുടെ ഒരു ജന്യമാണ് വൃന്ദാവന സാരംഗ. മദ്ധ്യമാവതിയുമായി വൃന്ദാവന സാരംഗയ്ക്ക് നല്ല സാമ്യമുണ്ട്.
സ രി2 മ1 പ നി3 സ
സ നി2 പ മ1 രി2 ഗ2 സ



</doc>
<doc id="364700" url="https://ml.wikipedia.org/wiki?curid=364700" title="സാമജ വര ഗമനാ">
സാമജ വര ഗമനാ

ത്യാഗരാജർ രചിച്ച ഹിന്ദോളരാഗത്തിൽ ചിട്ടപ്പെടുത്തിയ ഒരു കീർത്തനമാണ് സാമജവരഗമനാ. 

<poem>
പല്ലവി
സാമജ വര ഗമന സാധു ഹൃത്
സാരസാഽബ്ജ പാല കാലാഽതീത വിഖ്യാത
അനുപല്ലവി
സാമ നിഗമജ സുധാ മയ ഗാന വിചക്ഷണ
ഗുണ ശീല ദയാ~ആലവാല മാം പാലയ
ചരണം
വേദ ശിരോ മാതൃജ സപ്ത സ്വര
നാദാഽചല ദീപ സ്വീകൃത
യാദവ കുല മുരളീ വാദന വിനോദ
മോഹന കര ത്യാഗരാജ വന്ദനീയ
</poem>


</doc>
<doc id="364713" url="https://ml.wikipedia.org/wiki?curid=364713" title="രേഖ നമ്പ്യാർ">
രേഖ നമ്പ്യാർ

ഇന്ത്യയുടെ ദേശീയ ദുരന്തനിവാരണ സേനയുടെ (എൻഡിആർഎഫ്) പ്രഥമ വനിതാ കമാന്ററാണ് രേഖാ നമ്പ്യാർ. ഇംഗ്ലീഷ്: Rekha Nambiar.
തമിഴ്‌നാട്ടിലെ ആറക്കോണം ആസ്ഥാനമായുള്ള എൻഡിആർഎഫിന്റെ നാലാം ബറ്റാലിയനിലെ മുതിർന്ന കമാന്ററാണ് ഇവർ. 
സെൻട്രൽ ഇൻഡസ്ട്രിയൽ സെക്യുരിറ്റി ഫോഴ്‌സിൽ (സി ഐ എസ് എഫ്) നിന്ന് ഡെപ്യൂട്ടേഷനിലാണ് എൻഡിആർഎഫിൽ എത്തിയത്. 
ചെന്നൈ അന്താരാഷ്ട്ര വിമാനത്താവളത്തിന്റെ സുരക്ഷാ ചുമതലയുള്ള ചീഫ് എയർപോർട്ട് സെക്യുരിറ്റി ഓഫീസർ ആയി സേവനം അനുഷ്ടിച്ചിട്ടുണ്ട്. .


</doc>
<doc id="364715" url="https://ml.wikipedia.org/wiki?curid=364715" title="ദ വൈറ്റ് ഹെൽമറ്റ്സ് (ഡോക്യുമെന്ററി)">
ദ വൈറ്റ് ഹെൽമറ്റ്സ് (ഡോക്യുമെന്ററി)

The White Helmets. 2016 ൽ പുറത്തിറങ്ങിയ ബ്രിട്ടീഷ് ഡോക്യുമെന്ററിയാണ് ദ വൈറ്റ് ഹെൽമറ്റ്സ്. വൈറ്റ് ഹെൽമറ്റ്സ് എന്നറിയപ്പെടുന്ന സിറിയൻ സിവിൽ ഡിഫൻസ് സന്നദ്ധ പ്രവർത്തകരുടെ  ദൈനം ദിന രക്ഷാ പ്രവർത്തനങ്ങളാണ് ഈ ചിത്രത്തിന്റെ ഉള്ളടക്കം. ഒർലാന്റോ വോൺ ഐൻസീഡൽ സംവിധാനം ചെയ്ത ഈ ചിത്രത്തിന്  
ഈ ചിത്രത്തിന് 2017 ൽ മികച്ച ഡോക്യുമെന്ററിക്കുള്ള   89ാമത് ഓസ്കാർ പുരസ്കാരം ലഭിച്ചിരുന്നു.


</doc>
<doc id="364721" url="https://ml.wikipedia.org/wiki?curid=364721" title="കോൾഫാക്സ്">
കോൾഫാക്സ്

കോൾഫാക്സ് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള പ്ലെയ്സർ കൌണ്ടിയിലെ ഒരു പട്ടണാകുന്നു. മുമ്പ് ഈ പട്ടണം, ആൽഡൻ ഗ്രോവ്, ആൽ‌ഡർ ഗ്രോവ്, ഇല്ലിനോയിസ് ടൌൺ, അപ്പർ കരാൾ എന്നിങ്ങനെയുള്ള പേരുകളിലും അറിയപ്പെട്ടിരുന്നു). ഇൻറർസ്റ്റേറ്റ് 80, സ്റ്റേറ്റ്റൂട്ട് 174 എന്നീ പാതകൾ സന്ധിക്കുന്നിടത്താണ് പട്ടണത്തിന്റെ സ്ഥാനം. ഈ പട്ടണം സാക്രെമെൻറൊ-ആർഡൻ-ആർക്കേഡ്-റോസ്വില്ലെ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയുടെ ഭാഗമാണ്. 2010 ലെ യു.എസ്. സെൻസസിൽ ഈ പട്ടണത്തിലെ ആകെ ജനസംഖ്യ 1,963 ആയിരുന്നു. യു.എസ് വൈസ് പ്രസിഡൻറായിരുന്ന ഷ്യൂയിലർ കോൾഫാക്സിനെ (1869–73) ആദരിക്കുന്നതിനായാണ് പട്ടണത്തിന് ഈ പേരു നൽകിയത്. റെയിൽ റോഡ് സ്ട്രീറ്റിനും ഗ്രാസ് വാലി സ്ട്രീറ്റിനും സമീപത്തായി അദ്ദേഹത്തിന്റെ വെങ്കലപ്രതിമ സ്ഥാപിക്കപ്പെട്ടിരിക്കുന്നു.  യു.എസിൽ സ്ഥാപിക്കപ്പെട്ടിരിക്കുന്ന അദ്ദേഹത്തിന്റെ ഏക പ്രതിമ ഇതു മാത്രമാകുന്നു.      

പത്തൊമ്പതാം നൂറ്റാണ്ടിന്റെ മദ്ധ്യകാലഘട്ടത്തിൽ ആൽഡർ ഗ്രോവ് എന്നറിയപ്പെട്ടിരുന്ന ഈ പ്രദേശത്ത് മൈഡു, മിവോക്ക് എന്നീ തദ്ദേശീയ ഇന്ത്യൻ വർഗ്ഗങ്ങൾ അധിവസിച്ചിരുന്നു. പട്ടണം അഭിവൃദ്ധി പ്രാപിച്ചുകൊണ്ടിരിക്കെ ഇല്ലിനോയിസ്ടൌണ് എന്നറിയപ്പെട്ടു. പിന്നീട് പട്ടണം മുൻ യു.എസ് വൈസ് പ്രസിഡൻറായിരുന്ന ഷ്യൂയിലർ കോൾഫാക്സിന്റെ പേരിനെ അനുസ്മരിച്ച് പുനർനാമകരണം ചെയ്യപ്പെട്ടു.  


</doc>
<doc id="364729" url="https://ml.wikipedia.org/wiki?curid=364729" title="സയ്യിദ്‌ മുഹമ്മദ്‌ ജിഫ്രി മുത്തുകോയ തങ്ങൾ">
സയ്യിദ്‌ മുഹമ്മദ്‌ ജിഫ്രി മുത്തുകോയ തങ്ങൾ

സയ്യിദ് മുഹമ്മദ്‌ ജിഫ്രി മുത്തുകോയ തങ്ങൾ (سيد محمد جفري متوكويا)  പണ്ഡിതൻ, അധ്യാപകൻ, നേതാവ്, ഖാസി എന്നീ നിലകളിൽ പ്രവർത്തിക്കുന്നു. കേരളത്തിലെ സുന്നീ പക്ഷ പണ്ഡിതരുടെ സംഘടനയായ സമസ്ത കേരള ജംഇയ്യത്തുൽ ഉലമയുടെ അധ്യക്ഷൻ എന്ന നിലയിലാണ് ഇദ്ദേഹം ശ്രദ്ധേയൻ. കൂടാതെ സംയുക്ത മുസ്‌ലിം ജമാഅത്ത് ഖാസി, അറബിക് കോളേജ് പ്രിൻസിപാൾ എന്ന നിലയിലും അറിയപ്പെടുന്നു. സ്വദേശം മലപ്പുറം ജില്ലയിലെ തിരൂരങ്ങാടിക്കടുത്ത് ചെറുമുക്ക് ഗ്രാമത്തിൽ.

ഹുസൈൻ ജിഫ്രി പൂക്കുഞ്ഞിക്കോയ തങ്ങളുടെയും ഫാത്വിമ ചെറിയ ബീവി ജമലുല്ലൈലിയുടേയും പുത്രനായി 1957 മാർച്ചിൽ ജില്ലയിലെ കുളപ്പുറം ഇരുമ്പുചോലയിലെ മാത്ർഭവനത്തിൽ ജനിച്ചു. ചെമ്മാട് കരിപറമ്പ് എസ്.കെ.കെ. തങ്ങൾ ജമലുല്ലൈലിയുടെ മകൾ ഫാത്വിമത്തു മുത്ത് ബീവിയാണ് ഭാര്യ. മക്കൾ: ജഅ്ഫർ സ്വാദിഖ് തങ്ങൾ, ത്വാഹാ ഹുസൈൻ, നജ്‌വ ജിഫ്രി.

പ്രാഥമിക പഠനം നടത്തിയത് സ്വദേശമായ ചെറുമുക്കിൽ. റൂഹുൽ ഇസ്‌ലാം മദ്രസ,  കുണ്ടൂർ എംഎൽപി സ്‌കൂൾ, തിരൂരങ്ങാടി ഗവൺമെന്റ് ഹൈസ്‌കൂൾ എന്നിവിടങ്ങളിൽ പഠനം നടത്തി. മത പഠന മേഖലയിൽ താത്പര്യം പ്രകടിപ്പിച്ച അദ്ദേഹം ചെറുമുക്ക്, തിരൂരങ്ങാടി താഴെചെനക്കൽ, തെക്കുംപാടം എന്നിവിടങ്ങളിലെ ദർസുകളിൽ ചേർന്ന് വിവിധ മേഖലകളിൽ അവഗാഹം നേടി. ഉപരി പഠനാർത്ഥം പട്ടിക്കാട് ജാമിഅ നൂരിയ്യയിൽ 1974-75 കാലത്ത് മൂന്ന് വർഷത്തെ ബിരുദ പഠന കോഴ്‌സിന് ചേർന്നെങ്കിലും പഠനം പൂർത്തിയാക്കിയില്ല. ശേഷം 1976ഇൽ ചെന്നൈ ജമാലിയ്യാ അറബിക് കോളേജിൽ ചേർന്നെങ്കിലും ശക്തമായ പനിപിടിപെട്ട കാരണം ഒരുമാസത്തിന് ശേഷം അവിടെ നിന്നും പോന്നു. നാട്ടിൽ തിരിച്ചെത്തിയ അദ്ദേഹം തിരൂരങ്ങാടി ബാപ്പു മുസ്‌ലിയാരുടെ ദർസിൽ പഠന തുടർന്നു. ശേഷം 1977ഇൽ ലക്നോവിലെ ദയൂബന്ത് ദാറുൽ ഉലൂമിൽ ചേർന്ന് ദൗറത്തുൽ ഹദീസിൽ ഒരു വർഷത്തെ കോഴ്‌സ് പൂർത്തീകരിച്ചു. തിരൂരങ്ങാടി ബാപ്പു മുസ്‌ലിയാർ, അബൂ ബുശൈർ കുഞ്ഞി മുസ്‌ലിയാർ, ഇ.കെ അബൂബക്കർ മുസ്‌ലിയാർ, കോട്ടുമല അബൂബക്കർ മുസ്‌ലിയാർ, കുമരം പുത്തൂർ എ.പി. മുഹമ്മദ് മുസ്‌ലിയാർ, കോട്ടുമല മൊയ്തീൻ കുട്ടി മുസ്‌ലിയാർ, എം.ടി. അബ്ദുല്ല മുസ്‌ലിയാർ പനങ്ങാങ്ങര എന്നിവരാണ് പ്രധാന ഗുരുനാഥന്മാർ.

ദയൂബന്തിലെ ബിരുദ പഠന ശേഷം കേരളത്തിലെ വിവിധ സ്ഥലങ്ങളായ പാണ്ടിക്കാട് - കൊടശ്ശേരി, കോട്ടക്കൽ - കൂരിയാട്,  പുതുപ്പറമ്പ് എന്നിവിടങ്ങളിൽ ദർസ് നടത്തി. പത്തുവർഷത്തെ അധ്യാപനത്തിൽ നിന്നുള്ള  ഇടവേളയ്ക്കു ശേഷം 1990ഇൽ റഹ്മാനിയ്യ അറബിക് കോളേജ് കടമേരി, 1992ഇൽ നന്തി ദാറുസ്സലാം അറബിക് കോളേജ് എന്നിവിടങ്ങളിലും അധ്യാപകനായി സേവനം ചെയ്തു. നന്തി ദാറുസ്സലാമിൽ വൈസ് പ്രിൻസിപാളായും പിന്നീട് പ്രിൻസിപാളായും സേവനം ചെയ്ത ശേഷം കുറ്റിക്കാട്ടൂർ ശംസുൽ ഉലമ ഇസ്ലാമിക് സെന്ററിന് കീഴിൽ പ്രവർത്തിക്കുന്ന ജാമിഅ യമാനിയ്യ അറബിക് കോളേജിൽ വൈസ് പ്രിൻസിപാളായി ജോലി ചെയ്യുന്നു. കൂടാതെ മടവൂർ അശ്അരി കോളേജിന്റെയും പ്രൻസിപ്പളാണ്.

ജാമിഅയിൽ പഠനകാലത്ത്‌ നൂറുൽ ഉലമയുടെ വായന ശാലയുമായി ബന്ധപ്പെട്ട സമിതിയിൽ അംഗമായിരുന്നു. പിന്നീട് തിരൂർ താലൂക്ക് സമസ്ത വിദ്യാർത്ഥി സംഘടന രൂപീകരിക്കപ്പെട്ടപ്പോൾ അതിന്റെ അധ്യക്ഷ സ്ഥാനത്ത് പ്രവർത്തിച്ചിട്ടുണ്ട്. അധ്യാപന രംഗത്ത് കൂടാതെ പൊതുരംഗത്തും ശ്രദ്ധേയനായത്‌ സമസ്ത കേരള ജംഇയ്യത്തുൽ ഉലമയുടെ നേത്രസ്ഥാനത്തേക്ക് തെരെഞ്ഞെടുത്തതോട് കൂടിയാണ്. സമസ്തയുടെ നാല്പതംഗ കേന്ദ്ര മുശാവറയിൽ ചേർക്കപ്പെട്ട അദ്ദേഹം പാറന്നൂർ പി.പി ഇബ്രാഹീം മുസ്‌ലിയാരുടെ വിയോഗത്തോടെ 2013 ഡിസംബറിൽ ഖജാഞ്ചിയായും തെരഞ്ഞെടുക്കപ്പെട്ടു. കുമരംപുത്തൂർ എ.പി മുഹമ്മദ്‌ മുസ്‌ലിയാരുടെ വിയോഗ ശേഷം ശേഷം 2017 ജനുവരിയിൽ സമസ്തയുടെ പ്രസിഡന്റ്‌ പദത്തിലേക്കും അദ്ദേഹത്തെ തെരഞ്ഞെടുക്കപ്പെട്ടു. കൂടാതെ സമസ്തയുടെ ഏറ്റവും ഉന്നത സമിതിയായ ഫത്’വ കമ്മിറ്റി അംഗം കൂടിയാണ്. കാഞ്ഞങ്ങാട് സംയുക്ത മുസ്‌ലിം ജമാഅത്ത്, കോട്ടിക്കുളം മുസ്‌ലിം ജമാഅത്ത് ഉൾപ്പെടെ കാസറഗോഡ്, കോഴിക്കോട്, മലപ്പുറം ജില്ലകളിലെ നൂറിലധികം മഹല്ലുകളുടെ ഖാസിയാണ് സയ്യിദ് മുഹമ്മദ്‌ ജിഫ്രി മുത്തുകോയ തങ്ങൾ. സുപ്രഭാതം ദിനപത്രത്തിന്റെയും ഇഖ്‌റഅ് പബ്ലിക്കേഷന്റെയും ചെയർമാൻ കൂടിയാണ് ഇദ്ദേഹം . കോട്ടുമല ടി.എം ബാപ്പു മുസ്‌ലിയാരുടെ നിര്യാണത്തെ തുടർന്ന് ഒഴിവുവന്ന പദവിയിലേക്കാണ് നിയമനം നടത്തിയത്.


</doc>
<doc id="364733" url="https://ml.wikipedia.org/wiki?curid=364733" title="സെൻറ് മേരീസ് എൽ. പി.എസ്. മാറിക">
സെൻറ് മേരീസ് എൽ. പി.എസ്. മാറിക

എറണാകുളം ജില്ലയിൽ മൂവാറ്റുപുഴ താലൂക്കിൽ കൂത്താട്ടുകുളം വിദ്യാഭ്യാസ ഉപജില്ലയിലാണ് മാറിക സെൻറ് മേരീസ് എൽ. പി. സ്കൂൾ സ്ഥിതി ചെയ്യുന്നത് . ഇരുപതാം നൂറ്റാണ്ടിന്റെ ആരംഭത്തിൽ വിദ്യാഭ്യാസ സൌകര്യങ്ങൾ തീർത്തും കുറവായ ഒരു കാലഘട്ടത്തിൽ മാറിക – വഴിത്തല പ്രദേശങ്ങളിലെ ആദ്യത്തെ വിദ്യാപീഠമായി മാറിക സെൻറ് മേരീസ് സ്കൂൾ സ്ഥാപിക്കാൻ കഴിഞ്ഞു
മാറിക പ്രദേശത്തിന് വിജ്ഞാനത്തിന്റെ വെളിച്ചം പകർന്നുകൊണ്ട് പള്ളിയോടനുബന്ധിച്ച് നടത്തി വന്നിരുന്ന ചെറുവിദ്യാലയം അഗ്നിബാധയെതുടർന്നു മെച്ചപ്പെട്ടരീതിയിൽ സർക്കാർ അംഗീകാരത്തോടെ ഒരു സ്കൂൾ സ്ഥാപിക്കാൻ നാട്ടുകാരും പള്ളി അധികൃതരും ചേർന്ന സ്ഥാപിച്ചു . സ്ഥാപക മാനേജർ കൊച്ചികുന്നേൽ മത്തായി അച്ഛനാണ്. 1917 മേയ് 20 –ആം തീയതി 147 കുട്ടികളുമായി ഈ വിദ്യാലയം പ്രവർത്തനം ആരംഭിച്ചു . ശ്രീ പി . നാരായണപിള്ള പ്രഥമാധ്യാപകനായിരുന്നു . 

1965 മുതൽ ഈ സ്ഥാപനം കോതമംഗലം രൂപതയുടെ കോർപ്പറേറ്റ് മാനേജ്മെൻറ്ന്റെ കീഴിൽ പ്രവർത്തിച്ചു വരുന്നു . 1967 – 1997 വരെ തടിക്കാട്ട് കെ.ജെ. ജോൺ ഹെഡ്മാസ്റ്റർ ആയി സേവനമനുഷ്ഠിച്ചു. 969-ൽ സുവർണ്ണ ജൂബിലിയും 1995-ൽ പ്ലാറ്റിനം ജൂബിലിയും ആഘോഷിച്ചു. 1989-ൽ റവ. ഫാ. ജോർജ്ജ് പടിഞ്ഞാറെക്കുറ്റ് പ്രാരംഭ സ്കൂൾ കെട്ടിടം സ്ഥാപിച്ചു. 1994-ൽ കൂത്താട്ടുകുളം വിദ്യാഭ്യാസ ഉപജില്ലയിലെ ഏറ്റവും മികച്ച സ്കൂളായി ഈ വിദ്യാലയം തിരഞ്ഞെടുക്കപ്പെട്ടു. 100-ആം വർഷത്തിന്റെ ആരംഭം കുറിക്കുന്ന സ്കൂളിന്റെ മാനേജർ റവ.ഫാ. ജയിംസ് വരാരപ്പിള്ളിയാണ്. ഇപ്പോൾ ഓരോ ഡിവിഷൻ വീതം 1- 4 വരെ ക്ലാസ്സുകൾ പ്രവർത്തിച്ചു വരുന്നു. സി. എൽസമ്മ കെ. തോമസ് ഹെഡ്മിസ്ട്രെസ്സ് ആയും ശ്രീമതി ബീന തോമസ്, സോളി പോൾ, ബിബിത പോൾ എന്നിവർ അധ്യാപികമാരായും, ശ്രീ ജോർജ്ജ് ജോസഫ് പുടുഎ പ്രെസിഡൻറായും, ശ്രീമതി ഡെൻസി കെ. ബിനോയ് എം‌പുടുഎ പ്രെസിഡൻറായും സേവനം ചെയ്യുന്നു. .


</doc>
<doc id="364736" url="https://ml.wikipedia.org/wiki?curid=364736" title="അരോയോ ഗ്രാൻഡെ">
അരോയോ ഗ്രാൻഡെ

അരോയോ ഗ്രാൻഡെ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള സാൻ ലൂയിസ് ഒബിസ്പോ കൌണ്ടിയിൽ സ്ഥിതി ചെയ്യുന്ന ഒരു പട്ടണമാണിത്.  2010 ലെ ജനസംഖ്യാ കണക്കെടുപ്പനുസരിച്ച് ഈ പട്ടണത്തിലെ ജനസംഖ്യ 17,716 ആയിരുന്നു.

അരോയോ ഗ്രാൻഡെ താഴ്വരയിൽ ആദ്യകാലത്തു വസിച്ചിരുന്നത് ചുമാഷ് ഇന്ത്യൻസായിരുന്നു. ഇവർ മേഖലയിൽ വിദൂര ദേശത്തുള്ള മറ്റ് തദ്ദേശീയ വർഗ്ഗക്കാരുമായി വിപുലമായ വാണിജ്യബന്ധത്തിലേർപ്പെട്ടിരുന്നു. 


</doc>
<doc id="364745" url="https://ml.wikipedia.org/wiki?curid=364745" title="വട്ടി ചാള">
വട്ടി ചാള

കടൽ വാസിയായ ഒരു മൽസ്യമാണ് പരപ്പൻ ചാള / വട്ടി ചാള അഥവാ White Sardinella. . ഐ യു സി എൻ പട്ടികപ്രകാരമുള്ള പരിപാലന സ്ഥിതി നിലനിൽപ്പ് ആശങ്കാജനകമല്ലാത്ത ജീവിവർഗ്ഗങ്ങൾ എന്നാണ്.
ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.



കേരളത്തിലെ മൽസ്യങ്ങളുടെ പട്ടിക


</doc>
<doc id="364748" url="https://ml.wikipedia.org/wiki?curid=364748" title="ലെസ്‌ഗിയാൻ ഭാഷ">
ലെസ്‌ഗിയാൻ ഭാഷ

ലെസ്‌ഗിയാൻ ഭാഷLezgianഎന്ന ലെസ്‌ഗി അല്ലെങ്കിൽ ലെസ്‌ഗിൻ ലെസ്‌ഗിക്ക് ഭാഷകളിൽപെട്ടതാണ്. ഉത്തര അസർബൈജാൻ, തെക്കൻ ദാഗസ്താൻ എന്നിവിടങ്ങളിൽ ജീവിക്കുന്ന ലെസ്‌ഗിൻ ജനതയാണ് ഈ ഭാഷയുപയോഗിക്കുന്നത്. ലെസ്‌ഗിയാൻ ഭാഷ ഒരു സാഹിത്യഭാഷ കൂടിയാണ്. ലെസ്‌ഗിയാൻ ഭാഷ വശനാശത്തിന്റെ വക്കിലെത്തിയ ഭാഷയായി യുനെസ്കോയുടെ അപകടത്തിലായ ലോകഭാഷകളുടെ അറ്റ്‌ലസിൽ ഇടം പിടിച്ചിരിക്കുന്നു. 


</doc>
<doc id="364751" url="https://ml.wikipedia.org/wiki?curid=364751" title="സതർലാന്റ് ഫ്രീസിയൻ ഭാഷ">
സതർലാന്റ് ഫ്രീസിയൻ ഭാഷ

സതർലാന്റ് ഫ്രീസിയൻ ഭാഷ എന്ന സതർ ഫ്രീസിയൻ ഭാഷ അല്ലെങ്കിൽ സതർലാന്റിക് ഭാഷ കിഴക്കൻ ഫ്രീസിയൻ ഭാഷയുടെ അവസാനത്തെ സജീവമായ ഭാഷാഭേദമാണ്. ഇതിനു മറ്റു ഫ്രീസിയൻ ഭാഷയായ ഉത്തര ഫ്രീസിയൻ ഭാഷയോടും അടുത്ത ബന്ധമുണ്ട്. സതർലാന്റ് ഫ്രീസിയൻ ഭാഷയെപ്പോലെ ഈ ഭാഷയും ജർമ്മനിയിൽ സംസാരിച്ചുവരുന്നു. പടിഞ്ഞാറൻ ഫ്രീസിയൻ നെതർലാന്റ്സിൽ സംസാരിക്കുന്നു. 



</doc>
<doc id="364755" url="https://ml.wikipedia.org/wiki?curid=364755" title="ഉദ്‌മുർട്ട് ഭാഷ">
ഉദ്‌മുർട്ട് ഭാഷ

ഉദ്‌മുർട്ട് ഭാഷ Udmurt (, "") ഒരു പെർമ്മിക്ക് ഉപഗ്രൂപ്പിൽപ്പെട്ട യുറാലിക്ക് ഭാഷയാണ്. റഷ്യയിലെ ഉദ്‌മുർട്ടിയയിലെ ഉദ്‌മുർട്ട് ജനത സംസാരിക്കുന്ന ഭാഷയാണ്. ഉദ്‌മുർട്ടിയാ റിപ്പബ്ലിക്കിലെ ഔദ്യോഗികഭാഷയാണ് ഉദ്‌മുർട്ട് ഭാഷ. അവിടെ റഷ്യന്റെ കൂടെ ഔദ്യോഗികഭാഷയായി ഉദ്‌മുർട്ട് ഭാഷ അംഗീകരിച്ചിരിക്കുന്നു. സിറില്ലിക്ക് അക്ഷരമാലയുപയൊഗിച്ചാണിത് എഴുതുന്നത്. എന്നാൽ റഷ്യനിൽ ഉപയൊഗിക്കാത്ത Ӝ/ӝ, Ӟ/ӟ, Ӥ/ӥ, Ӧ/ӧ, and Ӵ/ӵ. എന്നീ അക്ഷരങ്ങൾ ഉദ്‌മുർട്ട് ഭാഷയിൽ ഉപയൊഗിക്കുന്നുണ്ട്. കോമി, കോമി-പെർമ്യാക്ക് എന്നീ ഭാഷകളോടു ചേർന്ന് ഇത് പെർമ്മിക്ക് ഗ്രൂപ്പിൽ പെടുന്നു. ഉദ്‌മുർട്ട് ഭാഷ അയല്വക്ക ഭാഷകളായ താത്താർ, റഷ്യൻ എന്നിവയിൽനിന്നും അനേകം വാക്കുകൾ കടമെടുത്തിട്ടുണ്ട്. 

മുൻ സോവിയറ്റ് യൂണിയനിൽ എത്നോലോഗിന്റെ കണക്കുപ്രകാരം ആകെയുള്ള 750,000 ഉദ്‌മുർട്ട് ജനതയിൽ 550,000 (77%) പേർ ഉദ്‌മുർട്ട് ഭാഷ സംസാരിക്കുന്നു (1989 census).


</doc>
<doc id="364757" url="https://ml.wikipedia.org/wiki?curid=364757" title="ഉൾക്കടൽ (ചലച്ചിത്രം)">
ഉൾക്കടൽ (ചലച്ചിത്രം)

കെ.ജി. ജോർജിന്റെ സംവിധാനത്തിൽ വേണു നാഗവള്ളി, ശോഭ എന്നിവർ പ്രധാനവേഷങ്ങളിൽ അഭിനയിച്ച് 1979-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഉൾക്കടൽ. മലയാളത്തിലെ ആദ്യ‌ത്തെ ക്യാമ്പസ് ചലച്ചിത്രമായി കണക്കാക്കപ്പെടുന്ന ഈ ചലച്ചിത്രത്തിന്റെ കഥ ജോർജ്ജ് ഓണക്കൂറിന്റെ ഉൾക്കടൽ എന്ന നോവലിൽ നിന്നാണ് എടുത്തിട്ടുള്ളത്. തിരുവനന്തപുരത്തെ മാർ ഇവാനിയോസ് കോളേജിലായിരുന്നു ഇതിന്റെ ചിത്രീകരണം. പ്രശസ്ത നടനായ തിലകൻ ആദ്യം അഭിനയിച്ച ചലച്ചിത്രമാണ് ഉൾക്കടൽ.
ചിത്രത്തിന്റെ ഇതിവൃത്തം സ്ത്രീകളുടെ സ്നേഹം തട്ടിമാറ്റാൻ ബുദ്ധിമുട്ടുന്ന നിസ്സഹായനായ ഒരു ചെറുപ്പക്കാരന്റെ കഥയാണ്. ചെറുപ്പത്തിൽ അയൽ വാസിയായ തുളസിയെ സ്നേഹിച്ചിരുന്ന രാഹുലൻ അവളുടെ ചേച്ചിയുടെ കടന്നാക്രമണത്തിൽ നിസ്സഹായനാകുന്നു. തുളസി ജീവനൊടുക്കുന്നു. പിന്നീട് പഠിക്കാനായി നഗരത്തിലെത്തുന്ന രാഹുലൻ സഹപാഠിയായ ഡേവിസിന്റെ സോദരി റീനയുമായി അടുക്കുന്നു. കവിയായ രാഹുലനും ചിത്രകാരിയായ റീനയും സ്വപ്നകൊട്ടാരങ്ങൾ കെട്ടുന്നു. പക്ഷേ മതം അവരെ ശങ്കാകുലരാകുന്നു. അവരുടെപ്രതീക്ഷ ആയിരുന്ന ഡേവിസിനെ ദൈവം വിളിക്കുന്നു. ജോലിക്കാരനായശേഷവും സംശയം കാരണം അവർ അച്ചനോട് പറയുന്നില്ല. അതിനിടയിൽ സമ്പന്നയായ മീര സാറിനോട് അടുക്കാൻ ശ്രമിക്കുന്നു. അത് കിംവദന്തികൾക്കും വിവാഹം വരെയും എത്തുന്നു. അതിനിടയിൽ റീന എത്തുന്നു. അവരൊന്നിക്കുന്നു
ഒ.എൻ.വി. കുറുപ്പ് എഴുതിയ ഈ ചലച്ചിത്രത്തിലെ സംഗീതം പകർന്നത് എം.ബി. ശ്രീനിവാസനാണ്. 

ഉൾക്കടൽ 1979


</doc>
<doc id="364760" url="https://ml.wikipedia.org/wiki?curid=364760" title="അയ്‌മാറ ഭാഷ">
അയ്‌മാറ ഭാഷ

അയ്‌മാറ ഭാഷ Aymara (Aymar aru) ആൻഡിസ് പർവ്വതത്തിനടുത്തുള്ള അയ്മാറ ജനത സംസാരിക്കുന്ന ഭാഷയാണ്. ഇത് ഏകദേശം പത്തുലക്ഷത്തിലധികം ആളുകൾ ഉപയൊഗിക്കുന്ന തെക്കേ അമെരിക്കയിലെ ആദിവാസി ഭാഷകളിലൊന്നാണ്.

ബൊളീവിയയുടെയും പെറുവിന്റെയും ഔദ്യോഗികഭാഷകളിൽ ഒന്നാണിത്. ക്വെച്ച, സ്പാനിഷ് എന്നിവയാണ് ഈ രാജ്യങ്ങളിലെ മറ്റ് ഔദ്യോഗികഭാഷകൾ. ഈ ഭാഷ ചിലിയിലെ വളരെക്കുറച്ചാളുകൾ സംസാരിക്കുന്നുണ്ട്. അതിനാൽ ആ രാജ്യത്ത് ഈ ഭാഷയെ ന്യൂനപക്ഷഭാഷയായി അംഗീകരിച്ചിട്ടുണ്ട്. 

ചില ഭാഷാവിദഗ്ദ്ധർ അയ്മാറ ഭാഷയെ ക്വെച്വ ഭാഷയുമായി വളരെയടുത്ത ബന്ധമുള്ള ഭാഷയാണെന്നു കരുതുന്നു. എന്നാൽ ഈ വാദം ഒരു തർക്കവിഷയമാണ്. എന്നിരുന്നാലും ഈ ഭാഷകൾ തമ്മിൽ ചില സാമ്യങ്ങൾ ഇല്ലാതില്ല. ഈ ബന്ധത്തിനു കാരണം ഈ ഭാഷകൾ സംസാരിക്കുന്നവർ തമ്മിലുള്ള നീണ്ട നാളത്തെ പരസ്പര ബന്ധമത്രെ. എന്നാൽ പുറമേ അവ തമ്മിൽ അത്ര ബന്ധമുള്ള ഭാഷകളല്ല. 

അയ്മാറ പലഭാഷകളെ പൊതുവിൽ യോജിപ്പിക്കുന്ന പൊതുഭാഷയാണ്. ഇതിന്റെ വാക്യക്രമം, കർത്താവ്-കർമ്മം- ക്രിയ എന്നതാണ്.




</doc>
<doc id="364764" url="https://ml.wikipedia.org/wiki?curid=364764" title="അസഹ്‌നീസ് ഭാഷ">
അസഹ്‌നീസ് ഭാഷ

അസഹ്‌നീസ് ഭാഷAcehnese language (Achinese) ഒരു മലയോ-പോളിനേഷ്യൻ ഭാഷയാണ്. ഇന്തോനേഷ്യയിൽ എസുമാത്രയിലുള്ള അസെഹ്നീസ് ജനതയാണ് ഈ ഭാഷ സംസാരിക്കുന്നത്. അസഹ്‌നീസ് ഭാഷ മലേഷ്യയുടെ ചില പ്രവിശ്യകളിൽ അസെഹ് പാരമ്പര്യമുള്ളവർ സംസാരിച്ചുവരുന്നുണ്ട്. 
1988 ആയപ്പോഴെയ്ക്കു അസെഹ്നീസ് ജനത ഇംഗ്ലീഷിൽ അസെഹ്നീസ് എന്നു എഴുതിത്തുടങ്ങി. അക്കിനീസ് എന്നും ഇത് എഴുതുന്നുണ്ട്. "Atjehnese" എന്നാണ് ഡച്ചുഭാഷയിൽ എഴുതുന്നത്. എന്നാൽ ഈ പ്രയോഗം കാലഹരണപ്പെട്ടുപോയി. അസഹ്നീസിൽ ഈ ഭാഷ ബാസ അല്ലെങ്കിൽ ഭാഷ അസെഹ് എന്നും ഇന്തോനെഷ്യൻ ഭാഷയിൽ ഇതിനെ ബഹസ (ഭാഷ) അസെഹ് എന്നും വിളിക്കുന്നു. 

ആസ്ട്രോനേഷ്യൻ ഭാഷകളുടെ മലയോ-പോളിനേഷ്യൻ ശാഖയിൽപ്പെട്ടഭാഷയാണിത്. അസെഹ് ഭാഷയുടെ അടുത്ത ബന്ധുഭാഷകൾ വിയറ്റ്നാമിൽ സംസാരിക്കുന്ന ചാമിക്ക് ഭാഷകളാണ്. ചാമിക്ക് ഭാഷാകുടുമ്പത്തിന്റെ അടുത്ത ബന്ധുവായ ഭാഷകൾ മലയ ഭാഷാകുടുംബം ആകുന്നു. സുമാത്രയിലെ ഭാഷകളായ ഗായോ, ബടക്ക് ഭാഷ, മിനങ്‌കബാവു ഭാഷ, ഇന്തോനെഷ്യൻ ഔദ്യൊഗികഭാഷയായ ബാസ ഇന്തോനേഷ്യ]] മലയ ഭാഷാകുടുംബത്തിൽപ്പെടുന്നു.
അസെഹ് പ്രവിശ്യയുടെ തീരപ്രദേശത്താണ് ഈ ഭാഷയ്ക്കു പ്രചാരം കൂടുതൽ. അസെഹിലെ 13 റീജൻസികളിലും 4 പട്ടണങ്ങളിലും ഈ ഭാഷ സംസാരിക്കുന്നുണ്ട്. താഴെപ്പറയുന്നവയാണ് ആ പ്രദേശങ്ങൾ: 
City

North-East Coast

West-South Coast


</doc>
<doc id="364770" url="https://ml.wikipedia.org/wiki?curid=364770" title="സീലാന്റിക്ക് ഭാഷ">
സീലാന്റിക്ക് ഭാഷ

സീലാന്റിക്ക് ഭാഷ Zeelandic (Zeêuws in Zeelandic, Zeeuws in Standard Dutch) ഡച്ച് പ്രവിശ്യ ആയ സീലാന്റിലും തെക്കൻ ഹോളണ്ടിലെ Goeree-Overflakkee ദ്വീപിലും സംസാരിക്കുന്ന ഒരു ഡച്ചിന്റെ പടിഞ്ഞാറൻ ഫ്ലെമിഷ് ഭാഷാഭേദം ആകുന്നു. ഈ ഭാഷയ്ക്ക് ഡച്ചു ഭാഷയേക്കാൾ വ്യത്യസ്തമായ ഉച്ചാരണരീതിയും വ്യാകരണനിയമങ്ങളും പദസഞ്ചയവുമുണ്ട്. അതിനാൽ സാമാന്യ ഡച്ചുഭാഷയിൽനിന്നും വ്യത്യസ്തമായതിനാൽ സാധാരണ ഡച്ച് സംസാരിക്കുന്നവർക്ക് ഈ ഭാഷ മനസ്സിലാക്കാൻ പ്രയാസമായിരിക്കും.


</doc>
<doc id="364772" url="https://ml.wikipedia.org/wiki?curid=364772" title="ചീരപ്പഞ്ചിറ">
ചീരപ്പഞ്ചിറ

ആലപ്പുഴ ജില്ലയിലെ പ്രസിദ്ധമായ ഈഴവ തറവാടാണ് ചീരപ്പഞ്ചിറ. ഇംഗ്ലീഷ്: Cheerappanchira. കളരിക്ക് പേരുകേട്ട ഈ തറവാട്ടിലെ കളരിയിൽ നിന്നാണ് ശബരിമല അയ്യപ്പൻ കളരിപയറ്റ് പഠിച്ചതെന്ന് വിശ്വാസം. എട്ടുവീട്ടിൽ പിള്ളമാരുടെ കളരി ഗുരുവായിരുന്ന മേക്കാട് കേശവൻ ഈ തറവാട്ടുകാരനായിരുന്നു പ്രസിദ്ധ കമ്യൂണിസ്റ്റ് നേതാവായ സുശീല ഗോപാലൻ ഈ തറവാട്ടുകാരിയാണ്. ആലപ്പുഴയിലെ മുഹമ്മ ഭാഗത്താണ് ഈ തറവാടിന്റെ ഈറ്റില്ലം. 


</doc>
<doc id="364773" url="https://ml.wikipedia.org/wiki?curid=364773" title="കൊമി ഭാഷ">
കൊമി ഭാഷ

കൊമി ഭാഷ Komi language (Komi: Коми кыв, transliteration: Komi kyv /komi kɨv/)ഒരു യുറാലിക് ഭാഷയാണ്. റഷ്യയുടെ ഉത്തരപൂർവ്വയൂറോപ്യൻ ഭാഗത്തുള്ള കൊമിജനത സംസാരിക്കുന്ന ഭാഷയാണ്. കൊമി അനെകം ഭാഷാഭേദങ്ങളുള്ള ഒരു ഭാഷയായി കണക്കാക്കാവുന്നതാണ്. അല്ലെങ്കിൽ ഇതിനെ പരസ്പരം അടുത്തു ബന്ധമുള്ള ഒരുകൂട്ടം ഭാഷകൾ എന്നും കരുതാം. പെർമ്മിക് ഗ്രൂപ്പിലെ രണ്ടു ശാഖകളിൽ ഒന്നാണിത്. മറ്റെ പെർമ്മിക്ക് ഭാഷ ഉദ്‌മുർട്ട് ഭാഷയാണ്. കൊമി ജനങ്ങൾ ഏറ്റവും അടുത്ത്ബന്ധപ്പെട്ട ഭാഷയാണ് ഉദ്‌മുർട്ട് ഭാഷ. 

അനെകം കൊമി ഭാഷാഭേദങ്ങളിൽ രണ്ടു ഭാഷകളാണ് കൊമി ഭാഷകളിൽ ഏറ്റവും അടുത്തു കിറ്റക്കുന്നത്. ഇവ പരസ്പരം വളരെയധികം സമാനമാണ്. കൊമി-സിറിയാൻ ആണ് ഇതിലെ വലിയ ഗ്രൂപ്പ്. കൊമി റിപ്പബ്ലിക്കിലെ സാഹിത്യഭാഷയാണിത്. കൊമി-പെർമിയാക്ക് രണ്ണാം വിഭാഗമാണ്. ഇത് കൊമി-പെർമിയാക്ക് ഒക്രുഗിൽ സാഹിത്യഭാഷയായി ഉപയോഗിച്ചുവരുന്നുണ്ട്. മൂന്നാമൊതൊരു രൂപം കൊമി-യോദ്‌സ്യാക്ക് കൊമി മുതൽ ഉത്തര-പശ്ചിമ പെർമ് ക്രായ് തെക്കൻ കൊമി റിപ്പബ്ലിക്ക് എന്നിവിടങ്ങളിലെ ചെറിയ ഒറ്റപ്പെട്ട ഗ്രൂപ്പുകൾ സംസാരഭാഷയായി ഉപയോഗിച്ചുവരുന്നുണ്ട്. 

</doc>
<doc id="364775" url="https://ml.wikipedia.org/wiki?curid=364775" title="മാൻക്സ് ഭാഷ">
മാൻക്സ് ഭാഷ

മാൻക്സ് ഭാഷ Manx (native name Gaelg or Gailck, pronounced [ɡilg] or [ɡilk]), മാൻക്സ് ഗാലിക്ക് also known as Manx Gaelic, and also historically spelled Manks, എന്നും അറിയപ്പെടുന്നു. ഇത് ഇന്തോയൂറോപ്യൻ ഗോയിഡെലിക്ക് കെൽറ്റിക്ക് ഭാഷയാണ്. ചരിത്രപരമായി, മാൻക്സ് ജനതയുടെ സംസാരഭാഷയാണ്. ഐൽ ഒഫ് മാൻ എന്ന ദ്വീപിലെ ഒരു ചെറിയവിഭാഗം ആളുകൾക്കേ ഈ ഭാഷ സുഗമമായി കൈകാര്യം ചെയ്യാനറിയൂ. വലിയ വിഭാഗം ആളുകൾക്കും ഈ ഭാഷയെപറ്റി ചെറിയ അറിവേയുള്ളു. എന്നാൽ, മാൻക്സ് ഭാഷ, ഈ ദ്വീപിന്റെ സംസ്കാരത്തിലും പാരമ്പര്യത്തിലും വലിയ പങ്കു വഹിക്കുന്നതായി കണക്കാക്കിവരുന്നു. 1974ൽ ഈ ഭാഷ ഉപയോഗിച്ചിരുന്ന അവസാന പ്രാദേശികവ്യക്തിയായ നെഡ് മാഡ്‌ഡ്രെൽ മരണമടഞ്ഞെങ്കിലും ഈ ഭാഷ ഒരിക്കലും പൂർണ്ണമായും ഉപയോഗിക്കാതിരിക്കുന്നില്ല. മാൻക്സ് ഭാഷ ഈ ദ്വീപിൽ ഇക്കഴിഞ്ഞ വർഷങ്ങളിൽ പുനരുദ്ധാനത്തിന്റെ പാതയിലാണ്. ഈ ഭാഷ കൂടുതൽ ആളുകൾ ഉപയോഗിക്കാൻ താല്പര്യം കാണിച്ചുവരികയാണ്. റേഡിയൊ സംപ്രേഷണത്തിലും സ്കൂളുകളിൽ രണ്ടാം ഭാഷയായും മാൻക്സ് ഭാഷ കൂടുതൽ ഉപയോഗത്തിലായിക്കഴിഞ്ഞു. ഈ ഭാഷയുടെ പുനരുദ്ധാനം വളരെ എളുപ്പമാണ്. കാരണം ഈ ഭാഷ നന്നായി റിക്കാഡു ചെയ്തു സൂക്ഷിച്ചിട്ടുണ്ട്. ഉദാഹരണത്തിന്, ബൈബിൾ മുഴുവൻ മാൻക്സ് ഭാഷയിലേയ്ക്കു തർജ്ജമ ചെയ്തിട്ടുണ്ട്. പ്രാദേശികമായി സംസാരിക്കുന്നവരുടെ സംഭാഷണങ്ങൾ മുഴുവൻ റിക്കാർഡുകളാക്കിയത് ഉപയോഗിക്കുന്നുണ്ട്.


</doc>
<doc id="364776" url="https://ml.wikipedia.org/wiki?curid=364776" title="അമഡോർ സിറ്റി">
അമഡോർ സിറ്റി

അമഡോർ സിറ്റി അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ അമഡോർ കൌണ്ടിയിലുൾപ്പെട്ട ഒരു ചെറു പട്ടണമാണ്. ഈ പട്ടണം നേരത്തേ അമഡോർസ് ക്രീക്ക്, സൌത്ത് അമഡോർ എന്നീ പേരുകളിലും അറിയപ്പെട്ടിരുന്നു. ഈ പട്ടണത്തിലെ ജനസംഖ്യ 2010 ലെ സെനസസ് പ്രകാരം 185 ആയിരുന്നു.

അമഡോർ സിറ്റി സ്ഥിതി ചെയ്യുന്ന അക്ഷാംശ രേഖാംശങ്ങൾ ആണ്. സട്ടർ ക്രീക്കിൽ നിന്നും ഹൈവേ 49 ലൂടെ വെറും 2 മൈൽ ദൂരത്തിലുള്ള ഈ പട്ടണം കാലിഫോർണിയ സംസ്ഥാനത്തെ ഏറ്റവും ചെറിയ സംയോജിപ്പിക്കപ്പെട്ട പട്ടണമാണ്. യു.എസ്. സെൻസസ് ബ്യൂറോ കണക്കാക്കിയതു പ്രകാരം ഈ ചെറു പട്ടണത്തിന്റെ ആകെ വിസ്തൃതി  0.3 സ്ക്വയർ മൈലാണ് (0.78) ഇതു മുഴുവൻ കരഭൂമിയുമാണ്.


</doc>
<doc id="364778" url="https://ml.wikipedia.org/wiki?curid=364778" title="അലിസൊ വിയെജൊ">
അലിസൊ വിയെജൊ

അലിസൊ വിയെജൊ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ തെക്കൻ ഓറഞ്ച് കൌണ്ടിയിലെ സാൻ ജോക്വിൻ മലനിരകളിൽ സ്ഥിതിചെയ്യുന്ന ഒരു പട്ടണമാണ്. 2010 ലെ യു.എസ് സെൻസസ് പ്രകാരം ഈ പട്ടണത്തിലെ ജനസംഖ്യ 47,823 ആയിരുന്നു. 2001 ജൂലൈ മാസം ഒന്നിന് ഈ പട്ടണം ഓറഞ്ച് കൌണ്ടിയിലെ 34 ആമത്തെ പട്ടണമായിത്തീർന്നു. ഈ പട്ടണത്തിന്റെ പടിഞ്ഞാറും തെക്കു പടിഞ്ഞാറും ലഗൂണ ബീച്ചും കിഴക്ക് ലഗൂണ ഹിൽസും തെക്കുകിഴക്ക് ലഗൂണ നിഗ്വെലും വടക്ക് ലഗൂണ വുഡ്സ് പട്ടണവും അതിരായി വരുന്നു. 


</doc>
<doc id="364780" url="https://ml.wikipedia.org/wiki?curid=364780" title="ബ്രിസ്ബെയ്ൻ, കാലിഫോർണിയ">
ബ്രിസ്ബെയ്ൻ, കാലിഫോർണിയ

ബ്രിസ്ബെയ്ൻ ( ) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള സാൻ മറ്റിയോ കൌണ്ടിയുടെ വടക്കൻ പ്രദേശത്ത് സാൻ ബ്രൂണോ മലഞ്ചെരുവിൽ സ്ഥിതി ചെയ്യുന്ന ഒരു ചെറുപട്ടണമാണ്. 2010 ലെ യു.എസ്. സെൻസസ് അനുസരിച്ച് ഈ പട്ടണത്തിലെ ജനസംഖ്യ 4,282 ആയിരുന്നു.


</doc>
<doc id="364785" url="https://ml.wikipedia.org/wiki?curid=364785" title="ഉമ രാമകൃഷ്ണൻ">
ഉമ രാമകൃഷ്ണൻ

ഇന്ത്യയിലെ പ്രമുഖ വനിതാ പരിസ്ഥിതി ശാസ്ത്രജ്ഞയാണ് ഡോക്ടർ ഉമ രാമകൃഷ്ണൻ. ഇംഗ്ലീഷ്:Uma Ramakrishnan. 
ബെംഗളൂരുവിലെ ടാറ്റ ഇൻസ്റ്റിറ്റിയൂട്ട് ഓഫ് ഫണ്ടമെന്റൽ റിസർച്ചിലെ നാഷണൽ സെന്റർ ഫോർ ബയളോജിക്കൽ സയൻസിൽ ഗവേഷകകയാണ് ഇവർ.
മറ്റുള്ളവർക്ക് മാതൃകയായി രാജ്യത്തെ സ്വാഭാവിക പൈതൃകം സംരക്ഷിക്കുന്നതിൽ പ്രധാന പങ്കുവഹിച്ച വ്യക്തികൾക്കും സംഘങ്ങൾക്കും നൽകുന്ന പ്രമുഖ പരിസ്ഥിതി പുരസ്‌കാരമായ പാർക്കർ/ജെൻട്രി അവാർഡ് ലഭിച്ച ആദ്യ ഇന്ത്യക്കാരിയാണ് ഉമ. 
ഇന്ത്യയിലെ കടുവ സംരക്ഷണത്തിന് വേണ്ടി പ്രവർത്തിക്കുന്നു. 
പശ്ചിമഘട്ടത്തിലെ ആകാശ ദ്വീപുകളിലുള്ള 23 ഇനം പാടുന്ന പക്ഷികളെക്കുറിച്ച് ഉമ രാമകൃഷ്ണന്റെ നേതൃത്വത്തിലുള്ള സംഘം നാല് വർഷം നീണ്ട ഗവേഷണത്തിലുടെ തയ്യാറാക്കിയ പ്രബന്ധം ലോകത്തെ ആദ്യത്തെ സയൻസ് ജേണൽ എന്നറിയപ്പെടുന്ന "പ്രൊസീഡിംഗ്‌സ് ഓഫ് റോയൽ സൊസൈറ്റി ബി"യിൽ പ്രസിദ്ധീകരിച്ചിട്ടുണ്ട്. 



</doc>
<doc id="364792" url="https://ml.wikipedia.org/wiki?curid=364792" title="ഇൻഗ്രിഡ് ബെർഗ്മാൻ">
ഇൻഗ്രിഡ് ബെർഗ്മാൻ

യൂറോപ്പിയൻ സിനിമകളിലും അമേരിക്കൻ സിനിമകളിലും അഭിനയിച്ചഒരു സ്വീഡിഷ് നടിയായിരുന്നു ഇൻഗ്രിഡ് ബെർഗ്മാൻ ഇംഗ്ലീഷ്:Ingrid Bergman, ; ( 29 ആഗസ്ത്191529 ആഗസ്ത്1982) . മൂന്ന് ഓസ്കാർ അവാർഡുകളും, രണ്ട് എമ്മി അവാർഡുകളും, നാല് ഗോൾഡൻ ഗ്ലോബ് പുരസ്കാരങ്ങളും, ബാഫ്റ്റ പുരസ്കാരവും ലഭിച്ചിട്ടുണ്ട്.

കാസബ്ലങ്കയിലെ(1942) ഇത്സാ ലണ്ട് "നൊട്ടോറിയസിലെ" അലീഷിയ ഹ്യൂബർമാൻ(1946) എന്നീ കഥാപാത്രങ്ങൾ ശ്രദ്ധേയങ്ങളായിരുന്നു.

അമേരിക്കൻ സിനിമകളിൽ അഭിനയം തുടങ്ങുന്നതിനു മുൻപ് സ്വീഡിഷ് ചിത്രങ്ങളിലെ ഏറ്റവും മുൻപന്തിയിൽ നിന്നിരുന്ന നടിയായിരുന്നു ഇങ്രിഡ്. ഇന്റെർമെസ്സോ എന്ന സ്വീഡീഷ് ചലച്ചിത്രത്തിന്റെ പുനർനിർമ്മാണവുമായിട്ടാണ് അമേരിക്കൻ പ്രേക്ഷകർ അവരെ ആദ്യമായി കണ്ടു തുടങ്ങിയത്. ഇൻഗ്രിഡിന്റെ നിർബന്ധത്തിനു വഴങ്ങി നിർമ്മാതാവ് ഒ. സെൽസ്നീക്ക്, ഇന്റെർമെസ്സോ പുറത്തിറങ്ങുന്നതുവരെ അന്നത്തെ സാധാരണ കരാർ ആയ 7 വർഷത്തിനു പകരം 4 വർഷത്തെ കരാറിലാണ് ഒപ്പ് വപ്പിച്ചത്.

സെൽസ്നിക്കിനു ചില സാമ്പത്തികപരാധീനതകൾ വന്നതോടെ ഇൻഗ്രിഡിനെ മറ്റു സ്റ്റുഡിയോകൾക്ക് വാടകക്ക് കൊടുക്കാൻ നിർബന്ധിതനായി. ഈ കാലഘട്ടത്തിൽ അവർ വിക്റ്റർ ഫ്ലെമിങ്ങ് പിടിച്ച ഡോ. ജെക്കൈൽ ആന്ദ് മി. ഹയ്ഡ് (1941), ഫോർ ഹും തെ ബെൽ റ്റോൾശ്, (1943) ദ ബെൽസ് ഒഫ് സെന്റ് മേരീസ് (1945) എന്നീ സിനിമകളിൽ അഭിനയിച്ചു. ആൽഫ്രഡ് ഹിച്ച്കോക്കിന്റെ സ്പെൽബൗണ്ട്, നോട്ടോറിയസ് എന്നീ സിനിമകളായിരുന്നു സെൽസ്നിക്കിനു വേണ്ടി അഭിനയിച്ച അവസാന ചിത്രങ്ങൾ. ഹിച്ച്കോക്കിനു വേണ്ടി അവസാനമായി അഭിനയിച്ചത് അണ്ടർ കാപ്രിക്കോൺ എന്ന സിനിമയിലുമായിരുന്നു.

ഒരു ദശാബ്ദക്കാലത്തോളം അമേരിക്കൻ സിനിമകളിൽ അഭിനയിച്ച ശേഷം ഇങ്രിഡ് റോബർട്ടോ റൊസ്സെലീനിയുടെ സ്റ്റ്രോംബോളി (1950) എന്ന സിനിമയിൽ അഭിനയിച്ചു. റോസ്സലീനിയുമായി ഈ സമയത്ത് പ്രണയത്തിലായിരുന്നു ഇങ്രിഡ്. പിന്നിട് വിവാഹം ചെയ്തു എങ്കിലും അതുമായി ബന്ധപ്പെട്ട് അമേരിക്കയിൽ വിവാദങ്ങൾ ഉയർന്നതിനാൽ പല വർഷങ്ങൾ അവർക്ക് യൂറോപ്പിൽ തന്നെ കഴിയേണ്ടി വന്നു. ഇതിനുശേഷം ഹോളിവുഡിലേക്കുള്ള തിരിച്ചുവരവിൽ അനസ്താസിയ എന്ന ഹിറ്റ് പടത്തിൽ അഭിനയിച്ചു. ഇതിനു ഇങ്രിഡിനു മികച്ച അഭിനേത്രിക്കുള്ള രണ്ടാമത്തെ ഓസ്കാർ ലഭിക്കുകയുണ്ടായി.

ഇംഗ്മർ ബർഗ്മാൻ സംവിധാനം ചെയ്ത് 1978 ൽ പുറത്തിറങ്ങിയ ഓട്ടം സൊണാറ്റ () ആയിരുന്നു അവരുടെ അവസാന ചലച്ചിത്രം.


</doc>
<doc id="364798" url="https://ml.wikipedia.org/wiki?curid=364798" title="എയ്ഞ്ചൽസ് ക്യാമ്പ്">
എയ്ഞ്ചൽസ് ക്യാമ്പ്

എയ്ഞ്ചൽസ് ക്യാമ്പ് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കലാവെറാസ് കൌണ്ടിയിൽ സ്ഥിതി ചെയ്യുന്ന ഒരു പട്ടണമാണ്. ഈ പട്ടണം മുമ്പ് എയ്ഞ്ചൽസ് സിറ്റി, കർസൺസ് ക്രീക്ക്, ക്ലീയർലേക്ക് എന്നിങ്ങനെയു അറിയപ്പെട്ടിരുന്നു. കലാവെറാസ് കൌണ്ടിയിലെ ഏകീകരിക്കപ്പട്ടെ ഒരേയൊരു പട്ടണമാണ് എയ്ഞ്ചൽസ് ക്യാമ്പ്. ഈ പട്ടണത്തിലെ ജനസംഖ്യ 2010 ലെ ജനസംഖ്യാ രേഖകൾ പ്രകാരം  3,835 ആയിരുന്നു. സമുദ്രനിരപ്പിൽ 1378 അടി (420 മീ.) ഉയരത്തിലാണ് എയ്ഞ്ചൽസ് ക്യാമ്പ് പട്ടണം നിലനിൽക്കുന്നത്. പ്രശസ്ത അമേരിക്കൻ സാഹിത്യകാരനായ മാർക്ക് ട്വയിൻ തന്റെ ചെറുകഥയായ “ദ സെലിബ്രൈറ്റഡ് ജമ്പിങ്ങ് ഫ്രോഗ് ഓഫ് കലാവെറാസ് കൌണ്ടി” ഈ പട്ടണത്തിലെ പുരാതനമായ എയ്ഞ്ചൽസ് ഹോട്ടലിൽ നിന്നു 1865 ൽ കേട്ട ഒരു കഥയെ ആസ്പദമാക്കി എഴുതിയതാണ്. ഈ സംഭവം ജമ്പിങ്ങ് ഫ്രോഗ് ജൂബിലി എന്ന പേരിൽ ഓരോ വർഷവും മെയ് മാസത്തിൽ കലാവെറാസ് കൌണ്ടിയുടെ കിഴക്കു ഭാഗത്തുള്ള വാർഷിക പ്രദർശന വേദിയിൽ നടത്താറുണ്ട്. ഇതിനാൽ എയ്ഞ്ചൽ ക്യാമ്പ് പട്ടണം ഫ്രോഗ്ടൌൺ എന്ന അപരനാമത്തിലും അറിയപ്പെടുന്നു.

എയ്ഞ്ചൽസ് ക്യാമ്പ് പട്ടണം സ്ഥിതിചെയ്യുന്ന പ്രദേശത്തിന്റെ അക്ഷാംശ രേഖാംശങ്ങൾ ആണ്. അമേരിക്കൻ ഐക്യനാടുകളുടെ സെൻസസ് ബ്യാറോയുടെ കണക്കുകൾ പ്രകാരം ഈ പട്ടണത്തിന്റെ ആകെ വിസ്തൃതി 3.6 ചതുരശ്ര മൈലാണ് (9.3 ചതുരശ്ര കിലോമീറ്റർ). ഇതു മുഴുവൻ കരഭൂമിയാണ്. എയ്ഞ്ചൽസ് ക്രീക്ക് അരുവി എയ്ഞ്ചൽസ് ക്യാമ്പ് പട്ടണമദ്ധ്യത്തിലൂടെയാണ് ഒഴുകുന്നത്.


</doc>
<doc id="364800" url="https://ml.wikipedia.org/wiki?curid=364800" title="കോസ്മോസ്: എ സ്പേസ്‌ടൈം ഒഡീസി">
കോസ്മോസ്: എ സ്പേസ്‌ടൈം ഒഡീസി

2014ൽ പുറത്തിറങ്ങിയ ഒരു ശാസ്ത്ര ഡോക്യുമെന്ററി സീരീസാണു കോസ്മോസ്: എ സ്പേസ്‌ടൈം ഒഡീസി. 1980കളിലെ കാൾ സാഗന്റെ തുടർച്ചയാണിത്. ആസ്ട്രോ ഫിസിസിറ്റായ നീൽ ടൈസണായിരുന്നു പരമ്പരയുടെ അവതാരകൻ.

കാൾ സാഗന്റെ കോസ്മോസിന്റെ അതേ ചട്ടക്കൂടിനെ പിൻപറ്റി 'ഭാവനയുടെ കപ്പലിൽ' 'കോസ്മിക് കലണ്ടറിലെ' സംഭവങ്ങളെ ചുറ്റിക്കാണിക്കുന്ന രീതിയിലാണു ഘടന. 2014 മാർച്ച് 9 മുതൽ ജൂൺ 8 വരെയുള്ള കാലയളവിൽ ഫോക്സ് നെറ്റ്‌വ്വർക്ക്, നാഷണൽ ജ്യോഗ്രഫിക് ചാനൽ എന്നിവയിൽക്കൂടിയായിരുന്നു പ്രക്ഷേപണം. വളരെയധികം നിരൂപക പ്രശംസ നേടിയ സീരീസ് ഐ.എം.ഡി.ബി. ടീവി സീരീസ് ലിസ്റ്റിൽ ആദ്യ പത്തിൽ വരുന്നതാണ്.


</doc>
<doc id="364802" url="https://ml.wikipedia.org/wiki?curid=364802" title="കോസ്മോസ്: എ പേഴ്സണൽ വോയേജ്">
കോസ്മോസ്: എ പേഴ്സണൽ വോയേജ്

കാൾ സാഗൻ, ആൻ ഡ്രുയാൻ, സ്റ്റീവ് സോടർ എന്നിവർ ചേർന്ന് 1980കളിൽ പുറത്തിറക്കിയ ഒരു അമേരിക്കൻ ശാസ്ത്ര ഡോക്യുമെന്ററി പരമ്പരയാണ് കോസ്മോസ്: എ പേഴ്സണൽ വോയേജ്. കാൾ സാഗൻ തന്നെ അവതാരകനായ ഇട്ഠിൽ പ്രപഞ്ചോത്പത്തി മുതൽ മനുഷ്യന്റെ ഇന്നത്തെ ജീവിതം വരെയുള്ള വിവിധങ്ങളായ വിഷയം പരമ്പരമ്പരയിൽ കൈകാര്യം ചെയ്യുന്നുണ്ടു്. 'ഭാവനയുടെ കപ്പലിൽ' കയറ്റി 'കോസ്മിക് കലണ്ടറിന്റെ' പല സംഭവങ്ങളെ കാട്ടിത്തരുന്ന വിധത്തിലാണു ഘടന. 2014ൽ ഇതിന്റെ തുടർച്ചയായി നീൽ ടൈസൺ അവതാരകനായി എന്ന പരമ്പര പുറത്തിറങ്ങിയിരുന്നു.

അറുപതു രാജ്യങ്ങളിലായി 50 കോടിയോളം ആൾക്കാർ ഇതു കണ്ടിട്ടുള്ളതായി കരുതുന്നു. ഇന്നും ലോകത്തേറ്റവും കാണപ്പെടുന്ന ഡോക്യുമെന്ററി പരമ്പരകളിലൊന്നാണ് ഇത്.


</doc>
<doc id="364809" url="https://ml.wikipedia.org/wiki?curid=364809" title="വലിയ മത്തി">
വലിയ മത്തി

കടൽ വാസിയായ ഒരു മൽസ്യമാണ് വലിയ മത്തി അഥവാ Deepbody Sardinella (Indian Sprat). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="364819" url="https://ml.wikipedia.org/wiki?curid=364819" title="സാക്രമെൻറൊ നദി">
സാക്രമെൻറൊ നദി

സാക്രമെൻറൊ നദി, അമേരിക്കൻ ഐക്യനാടുകളിലെ വടക്കൻ കാലിഫോർണിയിലുള്ള ഒരു പ്രധാന നദിയാണ്. ഇത് കാലിഫോർണിയ സംസ്ഥാനത്തെ ഏറ്റവും വലയി നദിയുമാണ്.  ക്ലാമത്ത് മലനിരകളിൽനിന്നുത്ഭവക്കുന്ന ഈ നദി, 400 മൈൽ (604 കിലോമീറ്റർ തെക്കു ദിക്കിലേയ്ക്കൊഴുകി സാക്രമെൻറൊ-സാൻ ജോക്വിൻ അഴിമുഖത്തും സാൻ ഫ്രാൻസിസ്കോ ഉൾക്കടലിലുമെത്തിച്ചേരുന്നു. ഈ നദിയുടെ നീർവാർച്ചാപ്രദേശം 19 കാലിഫോർണിയൻ കൌണ്ടികളിലായി ഏകദേശം 26,500 സ്ക്വയർ മൈൽ (69,000 km) പ്രദേശത്ത് പരന്നുകിടക്കുന്നു.

വിശാലമായ സാക്രമെൻറൊ നദീതട പ്രദേശം ഒരിക്കൽ മത്സ്യങ്ങളാലും മറ്റു ജലജീവികളാലും സമൃദ്ധമായിരുന്നു. പ്രത്യേകിച്ച് ഈ നദീമേഖലയിൽ കണ്ടുവന്നിരുന്ന ചിനൂക്ക് സാൽമൺ മത്സ്യങ്ങൾക്ക് പേരുകേട്ടതായിരുന്നു ഈ നദി. 12,000 വർഷങ്ങൾക്കു മുമ്പുതന്നെ ഈ നദീതടത്തിലെ സമ്പന്നമായ പ്രകൃതിവിഭവങ്ങളെ ആശ്രയിച്ച് മനുഷ്യൻ ജീവിച്ചിരുന്നു. കാലിഫോർണിയയിൽ തദ്ദേശീയ ഇന്ത്യൻ വർഗ്ഗക്കാർ തിങ്ങിപ്പാർത്തിരുന്ന പ്രദേശമായിരുന്നു ഈ നദീതടം. പുരാതനകാലം മുതൽക്കുതന്നെ ഈ നദി ഗതാഗതത്തിനും വാണിജ്യങ്ങൾക്കുമുള്ള പാതയായി ഉപയോഗിച്ചിരുന്നു. നൂറുകണക്കിന് തദ്ദേശീയ ഗോത്രവർഗ്ഗങ്ങൾ പ്രാദേശികമായ ആചാരാനുഷ്ടാനങ്ങൾ അനുവർത്തിച്ച് സാക്രമെന്റൊ താഴ്വരയിൽ അധിവസിച്ചിരുന്നു. 1700 കളിലാണ് യൂറോപ്യൻ പര്യവേക്ഷകർ ഈ മേഖലയിലെത്തിച്ചേരുന്നത്. സ്പാനീഷ് പര്യവേക്ഷകനായ ഗബ്രിയേൽ മൊറാഗയാണ് നദിയ്ക്ക് “റിയോ ഡി ലോസ് സാക്രമെൻറോസ്” എന്ന് 1808 ൽ പേരു നൽകിയത്. ഈ പേരു ലോപിക്കുകയും ആംഗലേയത്തിലായപ്പോൾ “സാക്രമെൻറൊ” എന്നാവുകയും ചെയ്തു.

പത്തൊമ്പതാം നൂറ്റാണ്ടിൽ സാക്രമെൻറൊ നദിയുടെ ഒരു പോഷകനദിയിൽ സ്വർണ്ണനിക്ഷേപം കണ്ടുപിടിക്കപ്പെട്ടു. ഇത് കാലിഫോർണിയ ഗോൾഡ് റഷിനു കാരണായിത്തീർന്നു. ഇക്കാലത്ത് മറ്റു മേഖലകളിൽനിന്നും ജനങ്ങൾ ഇവിടേയ്ക്ക് ഒഴുകിയെത്തുകയും ചെയ്തു. കരമാർഗ്ഗമുള്ള നടത്താരകളായ കാലിഫോർണിയ ട്രെയിൽ, സിസ്കിയൂ ട്രെയിൽ എന്നിവ വഴി ആയിരക്കണക്കിനു ഖനിജാന്വേഷകർ സ്വർണ്ണഖനികളിലേയ്ക്ക് എത്തിച്ചേർന്നു. നൂറ്റാണ്ടിന്റെ അവസാനപാദത്തിൽ മേഖലയുടെ സാമ്പത്തികാഭിവൃദ്ധി ഖനനത്തെ മാത്രം ആശ്രയിച്ചായിരുന്നു. പിന്നീടുള്ള കാലങ്ങളിൽ അനേകം കുടിയേറ്റക്കാർ കൃഷി, മേച്ചിൽ പ്രദേശങ്ങളുമായി ബന്ധപ്പെട്ട തൊഴിലുകളിലും വ്യാപൃതരായി. ജനബാഹുല്യമുള്ള വിവിധ സമൂഹങ്ങൾ സാക്രമെൻറൊ നദിയ്ക്കു സമാന്തരമായി സംസ്ഥാന തലസ്ഥാനമായ സാക്രമെൻറൊ ഉൾപ്പെടെയുള്ള ഏതാനും പട്ടണങ്ങൾ സ്ഥാപിക്കുകയും ചെയ്തു. വർദ്ധിച്ച തോതിലുള്ള ഖനന പ്രവർത്തനങ്ങളും കാർഷികവൃത്തിയും കാരണമായി സാക്രമെൻറൊ നദി ഇക്കാലത്ത് മലിനമാക്കപ്പെട്ടു. 1950 കൾ മുതൽ നദീതടമേഖലയിൽ ഒട്ടനവധി ജലവൈദ്യുത പദ്ധതികൾ നിലവിൽവന്നു. ഇക്കാലത്ത് പ്രധാനദിയിലും പോഷകനദികളിലുമായി അനേകം അണക്കെട്ടുകൾ നിലനില്ക്കുന്നു. കനാലുകൾ വഴി മദ്ധ്യ, തെക്കൻ കാലിഫോർണി മേഖലകളിലെ വിശാലമായ മേഖലകളിലാകെ ഈ നദിയിൽ നിന്നു ജലസേചനം നടത്തുന്നു. രാജ്യത്തിൻരെ പ്രധാന കാർഷികമേഖല ഈ പ്രദേശത്താണ്. കാലിഫോർണിയയിലെ ജനസംഖ്യയിലെ പാതിയോളം പേർക്ക് ഈ നദിയിലെ ജലം ഉപയോഗപ്പെടുത്തുവാൻ സാധിക്കുന്നു.  നദീ മേഖലയിലെ മനുഷ്യന്റെ അനിയന്ത്രിമായ ഇടപെടലുകളും പരിഷ്കാരങ്ങളും നദീ നടത്തിന്റെ സ്വാഭാവിക ആവാസവ്യവസ്ഥയ്ക്ക് ദോഷകരമായി ഭവിക്കുകയും ഒരിക്കൽ സമൃദ്ധമായിരുന്ന നദിയിലെ മത്സ്യസമ്പത്ത് നാശോന്മുഖമാകുകയും ചെയ്തു.


</doc>
<doc id="364820" url="https://ml.wikipedia.org/wiki?curid=364820" title="വാടുസ്">
വാടുസ്

ലിക്റ്റൻ‌സ്റ്റൈൻ രാജ്യത്തിന്റെ തലസ്ഥാനമാണ് വാടുസ് (/fɑːˈduːts/; or ).റൈൻ നദിയുടെ തീരത്ത് സ്ഥിതി ചെയ്യുന്ന നഗരത്തിൽ, 2009 ലെ കണക്കു പ്രകാരം ജനസംഖ്യ 5100 ആണ്. 

ഒരു എയർ പോർട്ടോ റെയിൽവെ സ്റ്റേഷനോ ഇല്ലാഞ്ഞിട്ടു പോലും ടൂറിസം വരുമാനം ധാരാളം ലഭിക്കുന്ന രാജ്യമാണ് വാടുസ്

ഏറ്റവും അടുത്ത റെയിൽവെ സ്റ്റീഷൻ ഷ്ക്കാൻ ടൗണിൽ സ്ഥിതി ചെയ്യുന്ന ഷ്ക്കാൻ-വാടുസ് സ്റ്റേഷൻ ആണ്. പക്ഷേ അധിക ട്രെയിനുകളും ഇവിടെ നിർത്താറില്ല. സ്വിട്സര്ലാണ്ടിൽ നിന്നും ഓസ്ട്രിയയിലേക്ക് പോവുന്ന ചില ലോക്കൽ ട്രെയിനുകൾ ഒഴികെ. പക്ഷേ അടുത്തുള്ള ബക്സ്,സർഗൻസ്, മുതലായ സ്റ്റേഷനിലേക്ക് ബസ് സർവീസുകൾ ലഭ്യമാണ്.

ഏറ്റവും അടുത്ത എയർപോർട്ട് സൂറിച്ച് ആണ്. 120 കി.മീ (393,701 അടി) ദൂരത്തു സ്ഥിതി ചെയ്യുന്നു. കാറിൽ രണ്ടര മണിക്കൂറും ട്രെയിനിൽ രണ്ടു മണിക്കൂറും യാത്രാ സമയം


</doc>
<doc id="364822" url="https://ml.wikipedia.org/wiki?curid=364822" title="ദ സെയിൽസ്‌മാൻ (2016ലെ ചലച്ചിത്രം)">
ദ സെയിൽസ്‌മാൻ (2016ലെ ചലച്ചിത്രം)

2016 ൽ പുറത്തിറങ്ങിയ ഇറാനിയൻ ചലച്ചിത്രമാണ് ദ സെയിൽസ്മാൻ( The Salesman (പേർഷ്യൻ: فروشنده). അസ്ഗർ ഫർഹാദി സംവിധാനം ചെയ്ത ഈ ചിത്രത്തിന് 2017 ൽ മികച്ച വിദേശ ചിത്രത്തിനുള്ള ഓസ്കാർ ലഭിച്ചിരുന്നു. 2016 ലെ കാൻസ് ചലച്ചിത്രമേളയുടെ മത്സര വിഭാഗത്തിലും ചിത്രം പ്രദർശിപ്പിച്ചിരുന്നു. കാൻസ് ചലച്ചിത്ര മേളയിൽ ഷഹാബ് ഹൊസൈൻ മികച്ച അഭിനേതാവിനുള്ള പുരസ്കാരവും അസ്ഗർ ഫർഹാദി മികച്ച തിരക്കഥക്കുള്ള പുരസ്കാരവും നേടിയിരുന്നു. 89ാമത് അക്കാദമി അവാർഡുകളിൽ മികച്ച വിദേശഭാഷാ ചിത്രത്തിനുളള അവാർഡാണ് ഈ ചിത്രത്തിന് ലഭിച്ചത്.ദോഹ ഫിലിം ഇൻസ്റ്റിറ്റിയൂട്ടാണ് ചിത്രത്തിന്റെ നിർമ്മാണത്തിന് ധനസഹായം നൽകിയത്.

"ആർതർ മില്ലറുടെ 'ഡെത്ത് ഓഫ് എ സെയിൽസ്മാൻ' എന്ന നാടകത്തിലെ പ്രധാന കഥാപാത്രങ്ങളെ അവതരിപ്പിക്കുന്ന നവ ദമ്പതികളായ ഇമാദിന്റെയും റാണയുടെയും കഥയാണിത്. നേരത്തെ ഒരു വേശ്യ താമസിച്ചിരുന്ന അപ്പാർട്മെന്റിലേക്ക് താമസം മാറുന്നതോടെ അവരുടെ വ്യക്തിബന്ധങ്ങളിൽ വിള്ളലുണ്ടാകുന്നു. "


ഏഴ് മുസ്ലീം രാഷ്ട്രങ്ങളിൽ നിന്നുള്ളവർക്ക് യാത്രാവിലക്ക് ഏർപ്പെടുത്താനുള്ള അമേരിക്കൻ പ്രസിഡന്റ് ഡൊണാൾഡ് ട്രംപിന്റെ തീരുമാനത്തിൽ പ്രതിഷേധ സൂചകമായി ഓസ്‌കാർ പുരസ്‌കാര ചടങ്ങിൽ താൻ പങ്കെടുക്കില്ലെന്ന് സെയിൽസ്മാനിലെ നായിക തരാനെ അലിദൂസ്തി ട്വീറ്റ് ചെയ്തിരുന്നു.

സെയിൽസ്മാന്റെ സംവിധായകൻ അസ്ഗർ ഫർഹാദി, ഏഴ് മുസ്ലീം രാഷ്ട്രങ്ങളിൽ നിന്നുള്ളവർക്ക് യാത്രാവിലക്ക് ഏർപ്പെടുത്താനുള്ള ട്രംപിന്റെ തീരുമാനത്തിൽ പ്രതിഷേധിച്ച് ഓസ്‌കർ ചടങ്ങ് ബഹിഷ്‌കരിച്ചു. മറ്റ് ആറ് രാജ്യങ്ങളോടും ഐക്യദാർഢ്യം പ്രഖ്യാപിച്ചാണ് താൻ ചടങ്ങ് ബഹിഷ്‌കരിക്കുന്നതെന്ന് അദ്ദേഹം സന്ദേശത്തിൽ പറഞ്ഞു. അമേരിക്കയും അമരിക്കയുടെ ശത്രുക്കളും എന്ന നിലയിൽ ലോകത്തെ വിഭജിക്കുന്നത് ഭയം ജനിപ്പിക്കാനേ സഹായിക്കൂവെന്നാണ് ഫർഹാദിയുടെ നിലപാട്.  



</doc>
<doc id="364826" url="https://ml.wikipedia.org/wiki?curid=364826" title="സെത്ത്">
സെത്ത്

പുരാതന ഈജിപ്ഷ്യൻ വിശ്വാസപ്രകാരം മരുഭൂമി, കൊടുങ്കാറ്റ്, അവ്യവസ്ഥ, അക്രമം, വിദേശികൾ എന്നിവയുടെ അധിപദേവനാണ് സെത്ത് അഥവാ സെറ്റ് (ഇംഗ്ലീഷ്: Set /sɛt/ or Seth (/sɛθ/; also spelled Setesh, Sutekh, Setekh, or Suty) പ്രാചീന ഗ്രീസിൽ, സെത്ത് ദേവൻ സേത്ത് ("Sēth" (Σήθ)) എന്ന് അറിയപ്പെട്ടിരുന്നു. നിഷേധാത്മക മായ കാര്യങ്ങളുടെ ദേവനാണെങ്കിൽകൂടിയും സേത്തിന് ഈജിപ്ഷ്യൻ ഐതിഹ്യത്തിൽ വളരെ പ്രമുഖമായ സ്ഥാനംതന്നെയാണ് ഉണ്ടായിരുന്നത്. സൂര്യദേവനായ റാ, അപേപ് സർപ്പത്തെ പ്രതിരോധിക്കുന്നതിനുവേണ്ടി തന്റെ സൗരകപ്പലിൽ സേത്തിനെയാണ് നിയമിച്ചത്. അനുരജ്ഞനപ്പെടുന്ന യോദ്ധാവ് എന്ന നിലയിലും സെത്തിന് വളരെ നിർണ്ണായകമായ സ്ഥാനമാണുള്ളത് മരുഭൂമിയിലെ ചുവന്നമണ്ണിന്റെ ദേവനായി സെത്തിനെ കരുതിയിരുന്നു.


</doc>
<doc id="364842" url="https://ml.wikipedia.org/wiki?curid=364842" title="കാതറീൻ ജോൺസൺ">
കാതറീൻ ജോൺസൺ

ഒരു ആഫ്രിക്കൻ - അമേരിക്കൻ ഗണിതജ്ഞയാണ് കാതറീൻ ജോൺസൺ. ഇംഗ്ലീഷ് :Catherine Johnson. നാക, നാസ ഇവയുടെ എയിറോനോട്ടിക്സ്, ബഹിരാകാശയാത്രയുടെ പിന്നിലെ സാങ്കേതിക ഗണിതത്തിനു പിന്നിൽ കാതറീൻ വലിയ പങ്കുവഹിച്ചിട്ടുണ്ട്. ആദ്യത്തെ മനുഷ്യനിർമ്മിതമായ ശൂന്യകാശയാത്രയുടെ പ്രൊജക്റ്റ് മെർക്കുറി, ചന്ദ്രനിലേക്കുള്ള ആദ്യ യാത്ര നടത്തിയ അപ്പോളോ 11 പ്രൊജക്റ്റ്, ചൊവ്വയിൽ കാലു കുത്താനുള്ള ദൗത്യമായ സ്‌പെയ്‌സ് ഷട്ടിൽ പ്രോഗ്രാം എന്നിവയുടെയെല്ലാം ഇവർ പ്രവർത്തിച്ചിട്ടുണ്ട്. 1986ലാണ് കാതറീൻ നാസയിൽ നിന്ന് വിരമിച്ചത്.

2016ൽ തിയോഡോർ മെൽഫി സംവിധാനം ചെയ്ത ചലച്ചിത്രമായ ഹിഡൻ ഫിഗേഴ്‌സിൽ കാതറീനടക്കം മൂന്ന് ആഫ്രിക്കൻ അമേരിക്കൻ വനിതാ ഗണിതശാസ്ത്ര വിദഗ്ദ്ധരുടെ കഥയാണ് കഥയാണ് പറയുന്നത്. തന്റെ ജീവിതം തിരശ്ശീലയിൽ എത്തിക്കുന്നതിന് കാരണമായ മൂന്ന് അഭിനേത്രികൾക്കൊപ്പം കാതറിൻ ജോൺസണും 2017ലെ ഓസ്കാറിലെ മികച്ച ഡോക്യുമെന്ററി പ്രഖ്യാപനത്തിനായി വേദിയിലെത്തി. വീൽച്ചെയറിൽ വേദിയിലെത്തിയ അവരെ എഴുന്നേറ്റ് നിന്ന് ഹർഷാരവം നടത്തിയാണ് കാണികൾ വരവേറ്റത്.


</doc>
<doc id="364845" url="https://ml.wikipedia.org/wiki?curid=364845" title="ദിവ്യ സിങ്ങ്">
ദിവ്യ സിങ്ങ്

Divya Singh (Hindi:'दिव्या सिंह') (ജനനം: 21 ജൂലൈ1982). കളിയിലുള്ള മികവു കൊണ്ടും നേതൃത്വപാടവം കൊണ്ടും വിദ്യഭ്യാസ മികവുകൊണ്ടും ശ്രദ്ധേയയായ ബാസ്കറ്റ്ബോൾ കളിക്കാരിയാണ്. ഡെലാവേർ സർവ്വകലാശാലയിൽ നിന്ന് കായികഭ്യാസ മേൽനോട്ടത്തിൽ (sports management) ബിരുദം സമ്പാദിക്കുകയും പിന്നീട് അവിടെ ബാസ്കറ്റ്ബോൾ ടീമിന്റെ പരിശീലക സഹായിയായും 2008 മുതൽ 2010 വരെ പ്രവർത്തിച്ചു. 2011 ൽ വിയറ്റ്നാം ലോക ചാമ്പ്യൻഷിപ്പിൽ പങ്കെടുത്ത,16 വയസ്സിനു താഴെയുള്ള ആൺകുട്ടികളുടെ സംഘത്തിന്റെ പരിശീലക സഹായിയായും ദിവ്യ പ്രവർത്തിച്ചിട്ടുണ്ട്. ഗോവയിലെ ലൂസോഫോണി ഗേംസിൽ പങ്കെടുത്ത് വെങ്കലമെഡൽ നേടിയ ഇന്ത്യൻ ടീമിന്റെ പരിശീലകസഹായിയായും ദിവ്യ ജോലി നോക്കി 

1982 ൽ ജൂലൈ 21 നു ഉത്തർപ്രദേശിലെ വരാണസിയിൽ പ്രസിദ്ധമായ ബാസ്കറ്റ് ബോൾ കുടുംബത്തിൽ ജനിച്ചു, സഹോദരിമാരായ ശാന്തി, ആകാംക്ഷ, പ്രതിമ എന്നിവർ ഇന്ത്യൻ ടീമിലെ അംഗങ്ങളാണ്. മറ്റൊരു സഹോദരി നേതാജി സുഭാഷ് നാഷണൽ ഇൻസ്റ്റിറ്റ്യൂട് ഓഫ് സ്പോർട്സിലെ ബാസ്കറ്റ് ബോൾ ടീമിന്റെ പരിശീലകയാണ്. സഹോദരൻ വിക്രാന്ത് സോളങ്കി അറിയപ്പെടുന്ന ഫുട്ബോൾ കളിക്കാരനാണ്. വരാണസിയിലെ രജർഷി ശിശുവിഹാറിൽ പ്രാഥമിക വിദ്യാഭ്യാസവും ആർ.എം.കെ.ബി കോളേജിൽ ഹൈസ്കൂൾ വിദ്യാഭ്യാസവും പൂർത്തിയാക്കി. ബനാറസ് ഹിന്ദു സർവ്വകലാശാലയിൽ നിന്ന് കായിക അദ്ധ്യാപനത്തിൽ ബിരുദം നേടിയ ദിവ്യ 2007 ൽ അമേരിക്കയിലെ ഡേലാവേർ സ‌ർവ്വകലാശാലയിൽ ചേർന്ന് സ്പോർട്ട്സ് മാനേജ്മെന്റിൽ എം.ബി.എ. ബിരുദം കരസ്ഥമാക്കി. തുടർന്ന് അതേ സർവ്വകലാശാലയിലെ വനിതാ ടീമിന്റെ സഹ പരിശീലകയായി വർത്തിച്ചു. 2011ൽ ഇന്ത്യയിലേക്ക് തിരിച്ചുവന്നു. ഇപ്പോൾ ഡൽഹി വനിതാ ടീമിന്റെ പരിശീലകയും എം.ടി.എൻ. എല്ലിൽ ജോലിയും നോക്കി വരുന്നു. 






</doc>
<doc id="364847" url="https://ml.wikipedia.org/wiki?curid=364847" title="ഭാവന രാധാകൃഷ്ണൻ">
ഭാവന രാധാകൃഷ്ണൻ

ഒരു കർണ്ണാടക സംഗീതജ്ഞയും മലയാളി പിന്നണി ഗായികയുമാണ് ഭാവന രാധാകൃഷ്ണൻ. കളിയാട്ടത്തിലെ 'എന്നോടെന്തിനീ പിണക്കം' എന്ന ഗാനത്തിനു ഇവർക്ക് 1997ൽ മികച്ച ഗായകർക്കുള്ള കേരളസംസ്ഥാന ചലച്ചിത്ര പുരസ്കാരം ലഭിച്ചു.
കേരള സർവ്വകലാശാലയിൽ നിന്നും സംഗീതത്തിൽ ഡോക്ടറേറ്റ് നേടിയ ഭാവന, നിലവിൽ കൊല്ലം എസ്.എൻ. കോളേജിൽ അസോസിയേറ്റ് പ്രഫസറായി ജോലി നോക്കുന്നു.


</doc>
<doc id="364850" url="https://ml.wikipedia.org/wiki?curid=364850" title="ഝുലാൻ ഗോസ്വാമി">
ഝുലാൻ ഗോസ്വാമി

ഇന്ത്യൻ ദേശീയ ടീമിനു വേണ്ടി കളിക്കുന്ന ബംഗാളി വനിതാ ക്രിക്കറ്റ് താരമാണ് ഝുലാൻ ഗോസ്വാമി. ഇംഗ്ലീഷ്: Jhulan Nishit Goswami () (ജനനം 25 നവംബർ1982) ഓൾറൌണ്ടറായ ഝുലാൻ ബംഗാൾ, കിഴക്കൻ മേഖല ടീമുകൾക്കുവേണ്ടിയും ദേശീയ വനിതാ, ഏഷ്യൻ ഇലവൻ ടീമിനുവേണ്ടിയും കളിച്ചിട്ടുണ്ട്. ബൗൾ ചെയ്യുന്നതിലും ബാറ്റ് ചെയ്യുന്നതിലുമുള്ള പാടവം എടുത്തുപറയത്തക്കതാണ്. കാതറിൻ ഫിറ്റ്സ്പാട്രിക്കിനു ശേഷം ലോകത്തിൽ തന്നെ ഏറ്റവും വേഗതയിൽ പന്തെറിയുന്ന ക്രിക്കറ്റ് കളിക്കാരിയാണ് ഝുലാൻ. ഇന്ത്യാ ടീമിന്റെ കാപ്റ്റനായിരുന്നു. ഐ.സി.സി. ഏകദിന വനിതാ റാങ്കിങ്ങിൽ പന്തേറിൽ ഒന്നാം സ്ഥാനത്താണ് ഝുലാൻ. വനിതാ ക്രിക്കറ്റ് ചരിത്രത്തിൽ ഏറ്റവും കൂടുതൽ വിക്കറ്റ് നേടിയിട്ടുള്ള രണ്ടാമത്തെ ബോളറും കൂടിയാണ് 

പശ്ചിമ ബംഗാളിലെ നാദിയ ജില്ലയിലെ ചക്ക്ദാഹ എന്ന സ്ഥലത്ത്. 1982 നവംബർ 25 നു ജനിച്ചു. സഹോദരൻ കുനാലും സഹോദരി ജുമ്പയും. ചെറുപ്പകാലത്ത് ആൺകുട്ടികളോടൊപ്പം ടെന്നിസ് ബോൾ ഉപയോഗിച്ച് ക്രിക്കറ്റ് കളിച്ചിരുന്നു. അക്കാലത്ത് പയ്യെ പന്തെറിഞ്ഞിരുന്ന ഝുലാനെ ആൺകുട്ടികൾ പന്തെറിയുന്നതിൽ നിന്നും പിന്തിരിപ്പിച്ചുവെന്നും അതാണ് പിന്നീട് ലോകത്തിലെ ഏറ്റവും വേഗമേറിയ ബൗളറാവാൻ തന്നെ പ്രേരിപ്പിച്ചതെന്നും ഝുലാൻ പറയുന്നു. 

ആദ്യകാലങ്ങളിൽഅച്ഛനും അമ്മക്കും ഝുലാൻ ക്രിക്കറ്റ് കളിക്കുന്നത് ഇഷ്ടമല്ലായിരുന്നു എങ്കിലും ഝുലാൻ തന്റെ മനസ്സിനെ പാകപ്പെടുത്തിക്കഴിഞ്ഞിരുന്നു. കൽക്കത്തയിലെ ഈഡൻ ഗാർഡൻസിൽ നടന്ന 1997 ലെ വനിതാ ക്രിക്കറ്റ് ലോകകപ്പ് ഫൈനൽ നേരിട്ടുകാണാൻ ഝുലാനു അവസരമുണ്ടായി. ആ കളി കണ്ടശേഷമായിരുന്നു ഒരു ക്രിക്കറ്റ് കളിക്കായിരിയാകാനാണ് താൻ ജനിച്ചത് എന്ന തിരിച്ചറിവുണ്ടയതെന്ന് ഝുലാൻ പറയുന്നു. തന്റെ പതിനഞ്ചാം വയസ്സിൽ പരിശീലനത്തിനായി 80 കിലോമീറ്റർ ഒരു ദിവസം യാത്ര ചെയ്യാൻ വരെ ഝുലാൻ തയ്യാറായിരുന്നു. കൽകത്തയിലെ ഈസ്റ്റ് കൽക്കത്തയിലുള്ള ചക്ക്ദാഹയിൽ നിന്നും സൗത്ത് കൽകത്തയിലുള്ള വിവേകാനന്ദ പാർക്കിലെത്താൻ മിക്ക ദിവസവും രാവിലെ 430 ക്ക് എഴുന്നെറ്റ് പോകുമായിരുന്നു. ഒരു മിനിറ്റ് വൈകിയെത്തിയാൽ കോച്ച് ആയിരുന്ന സ്വപൻ ബന്ധു അന്ന് കളിക്കാൻ അനുവദിച്ചിരുന്നില്ല. തന്റെ കോച്ച് ആയിരുന്ന സ്വപൻ സദുവാണ് ഝുലാനിലുള്ള ക്രികറ്ററെ കടഞ്ഞെടുത്തത് എന്ന് ഝുലൻ കരുതുന്നു. ക്രിക്കറ്റ് കളിക്കാനായി സൗത്ത് കൽകട്ട വരെ പോകാൻ സമ്മതിക്കാതിരുന്ന മതാപിതാകളെ കാര്യം പറഞ്ഞു മനസ്സില്ലാക്കുവാനായി അദ്ദേഹം തന്നെ നേരിട്ട് ചക്ക്ദാഹയിലെ വീട്ടിലേക്ക് വരികയായിരുന്നു. 

പിതാവും പിതൃസഹോദരന്മാരും ക്രിക്കറ്റിന്റെ ആരാധകരായിരുന്നതുമൂലം ചെറുപ്പം മുതൽക്കെ ക്രിക്കറ്റ് കാണാനും കളിക്കാനും തുടങ്ങി. സ്കൂൾ തലം മുതൽ ക്രിക്കറ്റ് കളിച്ചുവന്നു. 2011ൽ ഐ.സി.സി. വനിതാ ക്രിക്കറ്റ് ചാമ്പ്യൻഷിപ്പിൽ വനിതാ ക്രിക്കറ്റർ ആയി തിരഞ്ഞെടുക്കപ്പെട്ടു. രഞ്ജി ട്രോഫിയിൽ കിഴക്കൻ മേഖലക്കു വേണ്ടി എയർ ഇന്ത്യക്കെതിരായി കളിച്ച കളിയിലാണ് ഝുലാൻ കാണികളുടെ ശ്രദ്ധപിടിച്ചുപറ്റാൻ തുടങ്ങിയത്. കളിക്കു ശേഷം എയർ ഇന്ത്യയിൽ ചേരാൻ ക്ഷണം ലഭിക്കുകയുണ്ടായി. അതിനുശേഷം തിരിഞ്ഞു നോക്കേണ്ടി വന്നിട്ടില്ല എന്നാണ് ഝുലാൻ പറയുന്നത്. 

2002 ലാണ് ആദ്യമായി വിദേശത്ത് കളിക്കുന്നത്. ഇന്ത്യക്കുവേണ്ടി ഇംഗ്ലണ്ടിലെ ടെസ്റ്റ് സിരീസിൽ മികച്ച പ്രകടനമാണ് ഝുലാൻ കാഴ്ചവച്ചത്. 2005 ലെ ആസ്ട്രേലിയൻ പര്യടനത്തിനും ലോകകപ്പിനും മുൻപായി ചെന്നൈയിലെ എം.ആർ.എഫ്. പേസ് അക്കാദമിയിൽ പോയി ഡെന്നീസ് ലിലിയിൽ നിന്ന് ഉപദേശങ്ങൾ സ്വീകരിച്ചിരുന്നു 



</doc>
<doc id="364853" url="https://ml.wikipedia.org/wiki?curid=364853" title="ഡോള ബാനർജി">
ഡോള ബാനർജി

ലോക ചാമ്പ്യൻഷിപ്പ് നേടുന്ന ആദ്യത്തെ ഇന്ത്യൻ അമ്പെയ്തുകാരിയാണ് ഡോള ബാനർജി. ഇംഗ്ലീഷ്: Dola Banerjee :ബംഗാളി: () (ജനനം 2 June 1980) 

അശോക ബാനർജിയുടേയും കല്പന ബാനർജിയുടെയും മകളായി ബംഗാളിലെ ബാരാനഗറിൽ 1980 ജൂൺ 2 നു ജനിച്ചു. വിദ്യാഭ്യാസം ബാരാനഗറിലെ രാജ്‌കുമാരി ഹൈസ്കൂളിലായിരുന്നു. 9 വയസ്സുള്ളപ്പോൾ തന്നെ അമ്പെയ്തു പരിശീലന കളരിയിൽ ചേർന്നു ജാംഷെഡ്പൂരിലെ ടാറ്റാ അമ്പെയ്ത്ത് അക്കാഡമിയിലായിരുന്നു പരിശീലനം. 

ഇളയ സഹൊദരൻ രാഹുൽ ബാനർജിയും ഒരു അമ്പെയ്ത് താരമാണ്. ഷാൻ സാഗരിക എന്നറിയപ്പെടുന്ന ഗായകർ ഡോളയുടെ ബന്ധുക്കളാണ് ദേശീയ മത്സരങ്ങളിൽ പങ്കെടുക്കാൻ തുടങ്ങിയതു മുതൽ ഇന്ത്യയിലെ പ്രമുഖസ്ഥാനത്തായിരുന്നു ഡോള.

1999ൽ ഷില്ലോങ്ങിൽ വച്ചു നടന്ന ടൂർണമെന്റിൽ ദേശീയ ചാമ്പ്യനായി. 2001 ൽ അമരാവതിയിൽ വച്ചു നടന്ന ദേശീയ ചാമ്പ്യൻഷിപ്പിൽ റികർവ് ഇനത്തിൽ വ്യക്തിഗത സ്വർണ്ണം നേടി. 2002 ലെ ദേശീയ ചാമ്പ്യൻഷിപ്പിൽ ഇത് രണ്ട് സ്വർണ്ണമായി. 2007 ൽ വിജയവാഡയിൽ നടന്ന ദേശീയ ചാമ്പ്യൻഷിപ്പിലും സ്വർണ്ണം നേടി 

ആദ്യത്തെ അന്തർദേശീയ പ്രകടനം സാൻഡിയാഗോവിൽ വച്ച് 1996ൽ നടന്ന യൂത്ത് ലോക ചാമ്പ്യൻഷിപ്പിലായിരുന്നു.

2004 ലെ ഏഥൻസ് ഒളിമ്പിക്സിൽ പങ്കെടുത്തു 52 ആം സ്ഥാനം നേടി. ആദ്യറൗണ്ടിൽ തന്നെ ലോക 52 ആം സ്ഥനക്കാരിയായ കിർസ്റ്റിൽ ഴാൻ ലൂയീസുമായി 14-131 ൽ പൊരുതി തോറ്റു. 8 ആം സ്ഥാനം നേടിയ ഇന്ത്യൻ ടീം ഇനത്തിലും ഡോള പങ്കെടുത്തു. 

എന്നാൽ മികച്ച പ്രകടനത്തിലൂടെ ന്യൂയോർക്കിൽ നടന്ന ലോക ഔട്ട്ഡോർ അമ്പെയ്ത് ചാമ്പ്യൻഷിപ്പ് മത്സരത്തിൽ സ്വർണ്ണം നേടുകയും അതിലൂടെ ചരിത്രം സൃഷ്ടിക്കുകയും ചെയ്തു. 2005 മാഡ്രിഡിൽ നടന്ന ലോക ടീം ഇനത്തിൽ 4-ആം സ്ഥാനത്തെത്തി. 

2005ൽ ടർക്കിയിലെ അന്റാല്യയിൽ നടന്ന ഗോൾഡൻ ആരോ ഗ്രാൻഡ്പ്രി ചാമ്പ്യൻഷിപ്പിൽ സ്വർണ്ണമെഡൽ നേടി. ഫൈനൽ റൗണ്ടിൽ ഉക്രെയിന്റെ തത്യാന ഡോറോക്കോവയെയാണ് ഡോള പരാജയപ്പെടുത്തിയത് . യൂറൊപ്യൻ ഗ്രാൻപ്പ്രിയിലും ഡോള സ്വർണ്ണം നേടുകയുണ്ടായി. തുടർന്ന് അന്റല്യയിൽ വച്ചു തന്നെ നടന്ന ലോകകപ്പിൽ സൗത്ത് കൊറിയയുടെ യു മി കിം 1009-104 നു ഡോളയെ രണ്ടാം സ്ഥാനത്താക്കി. അന്ന് ടീം ഇനത്തിൽ ഇന്ത്യ 4-ആം സ്ഥാനം നേടിയിരുന്നു. 

2006 ലെ സാഫ് ഗെയിംസിൽ സ്വർൺപ്പതക്ക ജേതാവായി 
2007ൽ ഇംഗ്ലണ്ടിലെ ഡോവറിൽ നടന്ന മെറ്റെക്സാൻ ലോക അമ്പെയ്തുചാമ്പ്യൻഷിപ്പിലെ നാലാം പാദത്തിൽ വ്യക്തിഗത സ്വർണ്ണമെഡൽ നേടി. ഇതോടെ ഡോളക്ക് 2007 ൽ ദുബായിൽ വച്ച് നടന്ന ലോക ചാമ്പ്യൻഷിപ്പിൽ ഇടം ലഭിച്ചു. നാലു പാദങ്ങളിലെയും ജേതാക്കൾ മാറ്റുരക്കുന്ന സ്ഥലമാണ് ലോക ചാമ്പ്യൻഷിപ്പ്. . ദുബായിൽ വച്ച് നടന്ന ലോക ചാമ്പ്യൻഷിപ്പിലെ വ്യക്തിഗത റീകർവ് അമ്പെയ്ത് ഇനത്തിൽ ഡോള ജേതാവായി ചരിത്രം സൃഷ്ടിച്ചു. 2007 ൽ ജർമനിയിലെ ലെയ്പിഗിൽ നടന്ന ലോക ചാമ്പ്യൻഷിപ്പിൽ ആറാം സ്ഥാനം കൊണ്ട് തൃപ്തിപ്പെടേണ്ടിവന്നു. 

2005-ൽ അർജ്ജുന പുരസ്കാരം നൽകി രാജ്യം ആദരിച്ചു. അമ്പെയ്തിൽ അർജുന ലഭിക്കുന്ന രണ്ടാമത്തെ വനിതാ കായികതാരമായിരുന്നു ഡോള. 2008 ബെയ്ജിങ്ങ് സമ്മർ ഒളിമ്പിക്സിൽ 

ഡോളക്ക് കാര്യമായ നേട്ടമൊന്നുമുണ്ടാക്കാൻ കഴിഞ്ഞില്ല. 

2005 ൽ അർജ്ജുന അവാർഡ് നൽകി രാജ്യം ആദരിച്ചു. 


</doc>
<doc id="364857" url="https://ml.wikipedia.org/wiki?curid=364857" title="പ്രിയദർശിനി ശ്യാംസുന്ദർ">
പ്രിയദർശിനി ശ്യാംസുന്ദർ

ന്യൂയോർക്കിലെ ബ്രൂക്കിലിനിൽ സ്ഥിരതാമസമാക്കിയിട്ടുള്ള ഇന്ത്യൻ ഗായികയും അഭിനേത്രിയും കായികതാരവും സാമൂഹികപ്രവർത്തകയുമാണ് പ്രിയദർശിനി ശ്യാംസുന്ദർ. ഇംഗ്ലീഷ്: Priyadarshini Shyamsunder. ഹിമാലയത്തിൽ വച്ച് നടത്തിയ 100 മൈൽ അൾട്രാ മരത്തൺ പൂർത്തിയാക്കിയ ഏക ഇന്ത്യൻ വനിതാ താരവും, 23 വയസ്സിൽ, ഏറ്റവും പ്രായം കുറഞ്ഞ വനിതയുമായി പ്രിയദർശിനി. വിൻഡ്ചേസേർസ് എന്ന പേരിൽ അൾട്രാമാരത്തണുകൾ നടത്തുന്ന ഒരു സ്ഥാപനത്തിന്റെ ഉടമയാണിവർ. നിരവധി ഹിന്ദി സിനിമകളിൽ പാടിയിടുള്ള അവർ അടുത്തിടെ ദ ലെറ്റേർസ് എന്ന സിനിമയിൽ അഭിനയിക്കുകയും ചെയ്തിട്ടുണ്ട്. ശാസ്ത്രജ്ഞനും സംഗീതജ്ഞനുമായ റോയ് വൂട്ടൻ ആരംഭിച്ച ബ്ലാക് മൊസാർട്ട് എൻസെംബ്ല് എന്ന സംഗീതസംഘത്തിലെ അംഗമാണ്. 
മഹാരാഷ്ട്രയിലെ മുംബയിൽ 1983 ഡിസംബർ 25 നാണ് പ്രിയദർശിനി ജനിച്ചത്. 

ചെറുപ്പത്തിൽ തന്നെ ഹിന്ദുസ്ഥാനി സംഗീതം പഠിച്ചു. മേനെ പ്യാർ ക്യോം കിയാ, ഡി കമ്പനി. ഡാർലിങ്ങ് എന്നീ സിനിമകളിൽ ഗാനം ആലപിച്ചിട്ടുണ്ട്. നൂറോളം ടെലിവിഷൻ-റേഡിയോ പരസ്യങ്ങൾക്കായി പ്രിയ പാടിയിട്ടുണ്ട്. നിരവധി പ്രശസ്തരായ സംഗീതജ്ഞർക്കൊപ്പം പ്രവർത്തിച്ചിട്ടുള്ള പ്രിയ ഇപ്പോൾ കാർഷ് കലേ, ദ എപ്പിക്കോറസ്, ഹൗസ് ഓഫ് വാട്ടേർസ് എന്നീ ഗായക സംഘങ്ങളുടെ മുൻ നിര ഗായികയാണ്. പേൾ ജാം, റൊയ് ഫൂച്ചർമാൻ വൂട്ടൻ, ജെഫ് ഗോഫ്ഫിൻ, ഫിലിൽ ലാസ്സിറ്റെർ, ലൂയി ബാങ്സ്, ഷേസ് ഷാനഹൻ, ജേക് ഷിമബുകുരു, ആലം ഖാൻ, മാക്സ് സീടീ തുടങ്ങിയവ സംഗീതജ്ഞരുമായി പ്രവർത്തിച്ചിട്ടുണ്ട്. 

മാതാപിതാക്കൾക്കൊപ്പം ജനരക്ഷിത എന്ന പേരിൽ സന്നദ്ധ സംഘടന നടത്തുന്നുണ്ട്. കാൻസർ ബാധിതരായ കുട്ടികൾക്ക് കുറഞ്ഞ ചിലവിൽ ചികിത്സ ലഭ്യമാക്കാൻ പ്രിയ 15 വയസ്സുമുതലേ മതാപിതാക്കൾക്കൊപ്പം പ്രവർത്തിക്കുന്നു. ജന രക്ഷിത ഇതുവരെ 3500 ഓളം രോഗികൾക്ക് ആശ്വാസമായിട്ടുണ്ട്. 2004 സുനാമി പ്രളയത്തിനുശേഷം തമിഴ്നാട്ടിൽ സുനാമി ബാധിത പ്രദേശത്തേക്ക് താൽകാലിക താമസം മാറ്റുകയും പ്രശ്നബാധിതരെ പുനരധിവസിക്കാനായി പ്രയത്നിക്കുകയും ചെയ്തു. 

2011 ൽ ഹിമാലയത്തിൽ വച്ച് നടത്തിയ 100 മൈൽ അൾട്രാ മരത്തൺ പൂർത്തിയാക്കിയ ഏക ഇന്ത്യൻ വനിതാ താരവും, 23 വയസ്സിൽ, ഏറ്റവും പ്രായം കുറഞ്ഞ വനിതയുമായി പ്രിയദർശിനി. വിൻഡ്ചേസേർസ് എന്ന പേരിൽ അൾട്രാമാരത്തണുകൾ നടത്തുന്ന ഒരു സ്ഥാപനത്തിന്റെ ഉടമയാണിവർ. സന്ദക്ഫു എന്ന പേരിൽ നിരവധി അൽട്രാമാരത്തണുകൾ അവർ നടത്തുകയും പങ്കെടുക്കുകയും ചെയ്തിട്ടുണ്ട്. 



</doc>
<doc id="364861" url="https://ml.wikipedia.org/wiki?curid=364861" title="പത്തില തോരൻ">
പത്തില തോരൻ

കർക്കിടകമാസത്തിലെ ഔഷധക്കഞ്ഞിയോടൊപ്പം കഴിക്കാനുള്ള ഒരു കൂട്ടാനാണ് പത്തിലത്തോരൻ. പത്തു ഇലകൾ ചേർത്തുണ്ടാക്കുന്ന ഈ തോരന് പല കൂട്ടുകളുണ്ട്. പത്തിലത്തോരൻ ഉണ്ടാക്കാനുപയോഗിക്കുന്ന ഇലകൾ താഴെ പറയുന്നവയാണ് .

ചുവന്ന ചീര, പച്ചച്ചീര, മുള്ളൻചീര, സാമ്പാർ ചീര, തഴുതാമയില, പയറില, കുമ്പളത്തില, തകരയില, കാട്ടുതാൾ, കുളത്താൾ, മത്തന്റെ തളിരില, കോവലില, മുരിങ്ങയില, ചേമ്പില, ചേനയില.

ഇവയിൽ നിന്നും ഏതെങ്കിലും പത്തെണ്ണം തിരഞ്ഞെടുക്കുക. ഓരോന്നും തുല്യമായ അളവിൽ ഓരോ പിടി വീതം എടുത്താൽ മതി .
ഈ ഇലകളെല്ലാം കഴുകി വൃത്തിയാക്കിയശേഷം ചെറുതായി അരിഞ്ഞെടുക്കുക . 
കുറച്ചു തേങ്ങയും കാന്താരിമുളകും വെളുത്തുള്ളിയും ജീരകവും കൂടി ചതച്ചെടുക്കുക.

വെളിച്ചെണ്ണയിൽ കടുകും മുളകും കറിവേപ്പിലയും കുറച്ചു ഉഴുന്നുപരിപ്പും ഇട്ടുമൂപ്പിച്ച ശേഷം ഇതിലേയ്ക്ക് ഇലകൾ അരിഞ്ഞതും മഞ്ഞൾപ്പൊടിയും ചേർത്ത് ഇളക്കി, ചെറുതീയിൽ കുറച്ചുനേരം അടച്ചുവയ്ക്കുക. ഇതിലേക്ക് വെള്ളം ഒഴിയ്ക്കേണ്ട ആവശ്യമില്ല.
ഇനി തുറന്നുനോക്കിയാൽ ഇലയിലെ വെള്ളമൊക്കെ വറ്റി പകുതിയായി ചുരുങ്ങിയിരിയ്ക്കുന്നതു കാണാം. ഉപ്പ് ഈ സമയത്ത് ചേർത്താൽ മതി. ഇലയുടെ അദ്യത്തെ അളവുപ്രകാരം ചേർത്താൽ ഒരുപക്ഷേ ഉപ്പ് അധികമായെന്നുവരും. ഇനി ചതച്ചുവച്ചിരിയ്ക്കുന്ന തേങ്ങാമിശ്രിതം ചേർത്ത് നന്നായിളക്കി അഞ്ചുമിനിട്ടിനു ശേഷം വാങ്ങിവയ്ക്കാം.
പത്തിലത്തോരൻ തയ്യാറായിരിക്കും . 

അമിത രക്തസമ്മർദ്ദമുള്ള രോഗികൾക്ക് ഉപ്പിന് പകരമായി ഇന്തുപ്പ് ഉപയോഗിക്കാം . ശരീരത്തിനും ഗുണം ചെയ്യും .
കർക്കിടക മാസത്തിലെ ഔഷധക്കഞ്ഞിയോടൊപ്പം ഈ പത്തിലത്തോരൻ കഴിക്കണം .


</doc>
<doc id="364862" url="https://ml.wikipedia.org/wiki?curid=364862" title="എലിസവെറ്റ ബഗ്രിയാന">
എലിസവെറ്റ ബഗ്രിയാന

പ്രമുഖ ബൾഗേറിയൻ കവയിത്രിയാണ് എലിസവെറ്റ ബഗ്രിയാന (Elisaveta Bagryana ()) എന്ന എലിസവെറ്റ ലിയുബോമിറോവ ബെൽച്ചെവ - Elisaveta Lyubomirova Belcheva. ബൾഗേറിയയിലെ ഉത്തര മധ്യ പ്രദേശത്ത് സ്ഥിതിചെയ്യുന്ന വെലികോ ടർനോവോ നഗരത്തിൽ കുടുംബ സമേതം താമസിച്ചിരുന്ന 1907-1908 കാലയളവിലാണ് എലിസവെറ്റ ആദ്യ കവിത രചിച്ചത്. മറ്റൊരു പ്രമുഖ ബൾഗേറിയൻ കവയിത്രിയായ ഡോറ ഗബെ യേയും എലിസവെറ്റയേയും ബൾഗേറിയൻ സാഹിത്യത്തിലെ പ്രഥമ വനിതകളായാണ് പരിഗണിക്കപ്പെടുന്നത്.

1893 ഏപ്രിൽ 16ന് ബൾഗേറിയയിലെ സോഫിയയിൽ ജനിച്ചു. ബൾഗേറിയയിലെ ഏറ്റവും പുരാതനമായ ഉന്നത വിദ്യാഭ്യാസ സ്ഥാപനമായ സോഫിയ സർവ്വകലാശാലയിൽ നിന്ന് സ്ലാവിക് ഭാഷാവിജ്ഞാന ശബ്ദവ്യുത്പത്തി പഠനം പൂർത്തിയാക്കി.
എലിസവെറ്റയുടെ ആദ്യകവിതയായ വൈ ആൻഡ് നൈറ്റ് സോങ് (Why ("Защо") and Night Song ("Вечерна песен")) 1915ൽ കൺടംപററി തോട്ട് ( Contemporary Thought (Съвременна мисъл))എന്ന മാഗസിനിൽ അച്ചടിച്ചു.
ഒന്നാം ലോക മഹായുദ്ധം അവസാനിച്ച ശേഷമായിരുന്നു അവർ പൂർണമായും സാഹിത്യ ലോകത്തേക്ക് പ്രവേശിച്ചത്. കവിതകൾക്ക് വലിയ പരിവർത്തനം സംഭവിച്ചകാലമായിരുന്നു അത്.
1921ഓടെ അവർ സാഹിത്യ ജീവിതത്തിൽ സജീവമായി. ഇക്കാലത്ത് വനിതകളുടെ വാർത്താ പത്രിക, ഒരു സകാലികം, മറ്റു പ്രസിദ്ധീകരണങ്ങളുമായും അവർ സഹകരിച്ചു പ്രവർത്തിച്ചു.
1927ൽ എലിസവെറ്റ തന്റെ പ്രഥമ പുസ്തകമായ ദി എറ്റേണൽ ആൻഡ് ദ ഹോളി ബുക്ക് പുറത്തിറക്കി. കൂടാതെ, കുട്ടികൾക്കായുള്ള കഥകൾ എഴുതാൻ ആരംഭിച്ചു. അവരുടെ കവിതകൾ സരളമായതും ഗുരുതരമായ വിഷയങ്ങൾ കൈകാര്യം ചെയ്യുന്നതുമായിരുന്നു.
എലിസവെറ്റയുടെ സൃഷ്ടികൾ 30ൽ അധികം ഭാഷകളിലേക്ക് തർജമ ചെയ്യപ്പെട്ടിട്ടുണ്ട്. എലിസവെറ്റ ബഗ്രിയാനയുടെ കവിതകൾ "Penelope of the 21st Century: Selected poems of Elisaveta Bagryana" എന്നപേരിൽ പുറത്തിറക്കിയിട്ടുണ്ട്.

1943, 1944, 1945 വർഷങ്ങളിൽ സാഹിത്യത്തിനുള്ള നോബൽ പ്രൈസിന് എലിസവെറ്റയുടെ പേര് നാമനിർദ്ദേശം ചെയ്യപ്പെട്ടിരുന്നു.. 
1969ൽ റോമിലെ നാഷണൽ അസോസിയേഷൻ ഓഫ് പോയിറ്റ്‌സിന്റെ സ്വർണ മെഡൽ ലഭിച്ചു.


</doc>
<doc id="364869" url="https://ml.wikipedia.org/wiki?curid=364869" title="കലെക്സിക്കോ">
കലെക്സിക്കോ

കലെക്സിക്കോ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഇമ്പീരിയൽ കൌണ്ടിയിൽ സ്ഥിതി ചെയ്യുന്ന ഒരു പട്ടണമാണ്. ഈ പട്ടണത്തിലെ ആകെ ജനസംഖ്യ 2010 ലെ ജനസംഖ്യാ കണക്കുകൾ പ്രകാരം 38,572 ആണ്. കലെക്സിക്കോ, സാൻറിയാഗോ പട്ടണത്തിന് 122 മൈൽ (196 കി.മീ) കിഴക്കും അരിസോണയിലെ യുമാ പട്ടണത്തിന് 62 മൈൽ (100 കി.മീ.) പടിഞ്ഞാറുമായാണ് സ്ഥിതി ചെയ്യുന്നത്. ഈ പട്ടണത്തിന്റെ സമീപത്തുള്ള സഹോദരനഗരമായ മെക്സിക്കാലി പോലെ ഈ അതിർത്തി പട്ടണത്തിന്റെ പേരും കാലിഫോർണിയ, മെക്സിക്കോ എന്നിവ ചേർന്ന ഒരു മിശ്രവാക്കാണ്.  

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ 2010 ലെ കണക്കുകൾ പ്രകാരം ഈ പട്ടണത്തിന്റെ ആകെ ചുറ്റളവ് 6.2 സ്ക്വയർ മൈലാണ് (16 km) ഇതു മുഴുവൻ കരഭൂമിയാണ്. ലോസ് ആഞ്ചെലസ് നഗരത്തിൽനിന്ന് 230 മൈൽ (370 കി.മീ.) തെക്കു കിഴക്കും സാൻഡിയാഗോ നഗരത്തിൽനിന്ന് 125 മൈല് (201 കി.മീ.) കിഴക്കും ഫിനിക്സ് നഗരത്തിൽനിന്ന് 260 മൈല് (420 കി.മീ.) പടിഞ്ഞാറുമായാണ് ഈ പട്ടണത്തിന്റെ സ്ഥാനം. മെക്സിക്കോയിലെ ബാജ കാലിഫോർണിയിലുള്ള മെക്സിക്കാലി പട്ടണം ഇതിന് വളരെയടുത്താണ് സ്ഥിതി ചെയ്യുന്നത്.


</doc>
<doc id="364871" url="https://ml.wikipedia.org/wiki?curid=364871" title="പന്തിഭോജനം">
പന്തിഭോജനം

കേരളസസ്കാരത്തിൽ ജാതിതിരിച്ചുള്ള വിവേചനം ബോധ്യമാക്കാൻ ഉദാഹരിക്കാവുന്ന ഏറ്റവും പ്രമുഖമായ ഒരു ഒരു പ്രവൃത്തിയാണ് അഥവാ ഒരുമിച്ചിരുന്ന് ഭക്ഷണം കഴിക്കൽ. ഉയർന്ന ജാതിക്കാരും താഴ്ന്നജാതിക്കാരും വെവ്വേറെ പന്തികളിൽ മാത്രമേ ഇരുന്നു ഭക്ഷിക്കുകയുണ്ടായിരുന്നുള്ളൂ. ഇതിൽ ബ്രാഹ്മണരുടെ പന്തിയിൽ അബ്രാഹ്മണർക്ക് പ്രവേശനം പോലുമുണ്ടായിരുന്നില്ല. വിളമ്പിക്കൊടുക്കുന്നവരും ബ്രാഹ്മണർ തന്നെയാവണം. ജാതിവ്യവസ്ഥയുടെ കാർക്കശ്യങ്ങളിൽ അധഃകൃതനെ താഴ്ത്തിക്കെട്ടാൻ ഉള്ള മറ്റൊരു ഉപായവും കൂടിയായിരുന്നു ഇത്. ജാതിവ്യവസ്ഥയുമായും ഭക്ഷണരീതിയുമായും ഭക്ഷണക്രമവുമായും എല്ലാം ബന്ധപ്പെട്ട ഇതിനെ കേരളത്തിലെ വിവിധസമൂഹങ്ങളുടെ സാമൂഹികാവസ്ഥയുടെ ഇന്നും ഇന്നലെയും പരിശോധിക്കുന്നതിനു ഉപയോഗിക്കാവുന്നതാണ്. ഒരു പന്തിയിൽ ഉണ്ണാവുന്നവർ എന്നത് ജാതിവ്യവസ്ഥയുടെ ക്രൗര്യം എത്രമാത്രമുണ്ടായിരുന്നുവെന്ന് പുതിയകാലത്തുള്ളവർക്ക് ഉദാഹരണമായി കാണിച്ചുകൊടുക്കാൻ ഉതകുന്നതാണ്. അങ്ങനെ വിവിധസമൂഹങ്ങളുടെ പന്തികൾ പണ്ട് നിലവിലിരുന്നു. ഒരു സദ്യയിലെ തന്നെ വിവിധ പന്തികൾ വിവിധ ജാതിവ്യത്യാസങ്ങളെ ഉയർന്നത് താഴ്‌ന്നത് എന്ന രീതിയിൽ അതിൽ പങ്കെടുക്കുന്നവരുടെ ആത്മാഭിമാനത്തെത്തന്നെ ചോദ്യം ചെയ്തുതാഴ്ത്തിക്കെട്ടാൻ ഉപയോഗിച്ചിരുന്നു. ജാതിയിൽ താഴ്ന്നവന് താൻ അധഃകൃതനാണെന്നും ഉയർന്നവന് താൻ സവർണ്ണനും അന്തസ്സ് കൂടിയവനാണെന്നും ഉള്ള ഒരു ബോധം ഊട്ടിയുറപ്പിക്കുകയായിരുന്നു അപരിഷ്കൃതമായിരുന്ന ഒരു കാലഘട്ടത്തിലെ ഈ സംവിധാനം.ഇതിനെതിരെ 1917 മെയ് 29 ന് ചെറായിൽ സഹോദരൻ അയ്യപ്പൻ്റെ നേതൃത്വത്തിൽ വിവിധ ജാതിക്കാരെ ഒരേ പന്തിയിൽ ഒന്നിച്ചിരുത്തി ഭക്ഷണം കഴിപ്പിച്ച് കൊണ്ട് പന്തിഭോജനം എന്ന് അറിയപ്പെട്ട സമരം നടന്നു.

താഴ്ന്നജാതിക്കാർക്കൊപ്പം പന്തിഭോജനം നടത്തിയ ബ്രാഹ്മണസമുദായ അംഗങ്ങൾക്ക് 1930 -കളിൽപ്പോലും കടുത്ത പീഡനം നേരിടേണ്ടിവരികയും സമുദായത്തിൽ നിന്നും ഭ്രഷ്ട് നേരിടേണ്ടിവരികയും വന്നിട്ടുണ്ട്.

പന്തിയിൽ പക്ഷഭേദം


</doc>
<doc id="364872" url="https://ml.wikipedia.org/wiki?curid=364872" title="മൗറിഷ്യൻ മത്തി">
മൗറിഷ്യൻ മത്തി

കടൽ വാസിയായ ഒരു മൽസ്യമാണ് മൗറിഷ്യൻ മത്തി അഥവാ Mauriian Sardinella. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.


കേരളത്തിലെ മൽസ്യങ്ങളുടെ പട്ടിക


</doc>
<doc id="364878" url="https://ml.wikipedia.org/wiki?curid=364878" title="ഹിഡൺ ഫിഗേഴ്സ്">
ഹിഡൺ ഫിഗേഴ്സ്

2016ൽ പുറത്തിറങ്ങിയ ഒരു ഇംഗ്ലീഷ് ചലച്ചിത്രമാണ് ഹിഡൺ ഫിഗേഴ്സ്. ഇംഗ്ലീഷ്:Hidden Figures. തിയോഡർ മെൽഫി സംവിധാനം ചെയ്ത ചിത്രം നാസയുടെ സ്പെയ്സ് മിഷൻ വിജയിപ്പിക്കാനാവശ്യമായ രേഖകൾ തയ്യാറാക്കി നൽകാൻ നിയോഗിക്കപ്പെട്ട ഒരു സംഘം ആഫ്രിക്കൻ-അമേരിക്കൻ സ്ത്രീകളുടെ കഥ പറയുന്നു. പ്രശസ്ത ഗണിത ശാസത്രജ്ഞ കാതറിൻ ജോൺസണും തന്റെ സഹപ്രവർത്തകരായ ഡൊറോത്തി വോഗണും, മേരി ജാക്‌സണും നാസയ്ക്ക് വേണ്ടി പ്രവർത്തിക്കുന്നതാണ് ചിത്രത്തിന്റെ പ്രമേയം. ഇവർ കണ്ടെത്തിയ കണക്കുകൂട്ടലുകളാണ് പിന്നീട് ജോൺ ഗ്ലെൻ എന്ന ബഹിരാകാശ യാത്രികനെ ഫ്രൺഷിപ് മിഷനിൽ ഭ്രമണപഥത്തിലെ സഞ്ചാരത്തിന് സഹായിക്കുന്നത്. മാർഗട് ലീ ഷെറ്റർലിയുടെ 'ഹിഡൺ ഫിഗേഴ്‌സ്' എന്ന കഥയെ ആസ്പദമാക്കിയാണ് മെൽഫി തന്റെ സിനിമയെടുക്കുന്നത്. തിയോഡർ മെൽഫിക്കൊപ്പം ആലിസൺ സ്‌കോഡർ തിരക്കഥയെഴുതിയ ഹിഡൺ ഫിഗേഴ്സിൽ ടറാജി പി ഹെൻസണാണ് കാതറിൻ ജോൺസണായി വേഷമിടുന്നത്. ഒക്ടേവിയ സ്‌പെൻസർ, ഡൊറോത്തി വോഗണെയും ജാനെൽ മോണെ, മേരി ജാക്‌സണേയും അവതരിപ്പിച്ചിരിക്കുന്നു. മാൻഡി വാക്കർ ക്യാമറ കൈകാര്യം ചെയ്യുന്ന 'ഹിഡൺ ഫിഗേഴ്‌സ്' 2017 ജനുവരി 13ന് 20th സെഞ്ച്വറി ഫോക്‌സ് തിയേറ്ററുകളിലെത്തിച്ചു. 


</doc>
<doc id="364888" url="https://ml.wikipedia.org/wiki?curid=364888" title="ബാഹാ കാലിഫോർണിയ">
ബാഹാ കാലിഫോർണിയ

ബഹാ കാലിഫോർണിയ ( /ˈbaxa kaliˈfornja/ (·), (ഇംഗ്ലീഷ്: നിമ്ന കാലിഫോർണിയ), ഔദ്ദ്യോഗികമായി, “ഫ്രീ ആൻറ് സോവറിൻ സ്റ്റേറ്റ് ഓഫ് ബഹാ കാലിഫോർണിയ” (സ്പാനീഷ്: എസ്റ്റാഡൊ ലിബ്രെ വൈ സോബെറാനൊ ഡെ ബജ കാലിഫോർണിയ), മെക്സിക്കോയിലെ ഒരു സംസ്ഥാനമാണ്. മെക്സിക്കോയിലെ 31 സംസ്ഥാനങ്ങളിൽ ഏറ്റവും വടക്കുള്ളതും ഏറ്റവും പടിഞ്ഞാറുള്ളതുമായ സംസ്ഥാനമാണിത്. 1953 ൽ സംസ്ഥാന പദവി ലഭിക്കുന്നതിനു മുമ്പ്, ഈ മേഖല “നോർത്ത് ടെറിറ്ററി ഓഫ് ബഹാ കാലിഫോർണിയ” (എൽ ടെറിറ്റോറിയോ നോർട്ടെ ഡെ ബജ കാലിഫോർണിയ) എന്നറിയപ്പെട്ടിരുന്നു. ഈ സംസ്ഥാനത്തിന്റെ ആകെ വിസ്തൃതി 70,113 ചതുരശ്ര കിലോമീറ്റർ (27,071 ചതുരശ്ര മൈൽ) ആണ്. പ്രധാനകരയുടെ പടിഞ്ഞാറു വശം പസഫിക് മഹാസമുദ്രവും കിഴക്ക് മെക്സിക്കോയിലെ സൊനോറ സംസ്ഥാനം, യു.എസ് സംസ്ഥാനമായ അരിസോണ, ഗൾഫ് ഓഫ് കാലിഫോർണിയ (സീ ഓഫ് കോർട്ടെസ്) എന്നിവയാണ് അതിരുകളായി വരുന്നത്. തെക്കുവശം മെക്സിക്കോയിലെതന്നെ “ബജ കാലിഫോർണിയ സർ” സംസ്ഥാനവും വടക്കൻ അതിർത്തി അമേരിക്കൻ ഐക്യനാടുകളുടെ സംസ്ഥാനമായ കാലിഫോർണിയയുമാണ്.    

ഈ മെക്സിക്കൻ സംസ്ഥാനത്തെ ആകെ ജനസംഖ്യ 2009 ജൂണിൽ കണക്കുകൂട്ടിയതു പ്രകാരം 3,165,776 ആയരുന്നു) ഈ സംസ്ഥാനത്തെ 75 ശതമാനത്തിലധികം ജനങ്ങളും സംസ്ഥാനതലസ്ഥാനമായ മെക്സിക്കാലി, എൻസനാഡ, ടിജൂവാന എന്നീ പട്ടണങ്ങളിലായാണ് വസിക്കുന്നത്. സംസ്ഥാനത്തെ മറ്റു പ്രധാന പട്ടണങ്ങൾ, സാൻ ഫെലിപെ, റൊസാറിട്ടൊ, ടെക്കേറ്റ് എന്നിവയാണ്. ഈ സംസ്ഥാനത്തെ ജനസംഖ്യ യൂറോപ്യൻ അമേരിന്ത്യൻ കലർപ്പു വർഗ്ഗമായ “മെസ്റ്റിസോസ്" വിഭാഗക്കാരാണ്. കൂടുതൽ ജനങ്ങളും മെക്സിക്കോയുടെ മറ്റുഭാഗങ്ങളിൽ നിന്നും, പ്രത്യേകിച്ച് വടക്കൻ മേഖലകളിൽനിന്നു കുടിയേറിയവരാണ്. ഒരു വലിയ വിഭാഗം ജനങ്ങൾ യൂറോപ്യൻ പിന്തുടർച്ചയുള്ളവരാണ്. കിഴക്കൻ ഏഷ്യൻ രാജ്യങ്ങളിൽ നിന്നുള്ളവരും മദ്ധ്യ പൂർവ്വ ദേശങ്ങളിൽനിന്നുള്ളവരും തദ്ദേശീയ വംശജരുമാണ് മറ്റു വിഭാഗക്കാർ. ഇതുകൂടാതെ സാൻറിയാഗോ നഗരത്തിനു സമീപമായതിനാലും സാൻറിയാഗോ നഗരത്തിലെ അപേക്ഷിച്ചു ജീവിതച്ചെലവു കുറവായതിനാലും അമേരിക്കൻ ഐക്യാനാടുകളിൽനിന്നുള്ള ഒരു വലിയ വിഭാഗ ജനങ്ങളും, മദ്ധ്യ അമേരിക്കയിൽ നിന്നുള്ള വിഭാഗങ്ങളും ഇവിടെ കുടിയേറിയിട്ടുണ്ട്. ഉന്നതജീവിത നിലവാരവും മെക്സിക്കോയിലെയും മറ്റു ലാറ്റിൻ അമേരിക്കൻ രാജ്യങ്ങളിലേയുംകാൾ ഉയർന്ന കൂലിയും അഭിലഷിച്ചാണ് അധികംപേരും ബജാ കാലിഫോർണിയയിലേയ്ക്കു നീങ്ങുന്നത്.

ഭൂവിസ്തൃതി കണക്കാക്കിയാൽ ബജ കാലിഫോർണിയ മെക്സിക്കോയിലെ പന്ത്രണ്ടാമത്തെ വലിയ സംസ്ഥാനമാണ്. ഈ സംസ്ഥാനത്തിന്റെ ഭൂപ്രകൃതി, ബീച്ചുകളും വനങ്ങളും മരുഭൂമികളും ഇടകലർന്നതാണ്. സംസ്ഥാനത്തിൻറ നട്ടെല്ല് എന്നു പറയുന്നത്, “സിയേറ ഡെ ബജ കാലിഫോർണിയ”യാണ്. അർദ്ധദ്വീപിലെ ഏറ്റവും ഉയർന്ന ഭാഗമായ “പികാച്ചൊ ഡെൽ ഡിയാബ്ലോ” കൊടുമുടി സ്ഥിതിചെയ്യുന്നതിവിടെയാണ്. ഈ പർവ്വതനിര ഫലപ്രദമായി സംസ്ഥാനത്തിന്റെ കാലാവസ്ഥാക്രമത്തെ വിഭജിക്കുന്നു. വടക്കുപടിഞാറൻ മേഖലയിലെ കാലാവസ്ഥ പാതി വരണ്ട മെഡറ്ററേനിയൻ കാലാവസ്ഥയാണ്. ഇടുങ്ങിയ മദ്ധ്യഭാഗത്ത് ഔന്നത്യം കാരണായി കാലാവസ്ഥ കൂടുതൽ ഈർപ്പമുള്ളതാകുന്നു. ഈ മേഖലയിലാണ് “വാല്ലെ ഡെ ഗ്വാഡലൂപെ” പോലെയുള്ള ചുരുക്കം ചില താഴ്വരകൾ സ്ഥിതി ചെയ്യുന്നത്. ഈ താഴ്വരയിലാണ് മെക്സിക്കോയിൽ ഏറ്റവും കൂടുതൽ വൈൻ ഉദ്പാദിപ്പിക്കുന്നത്. പർവ്വതനിരകളുടെ കിഴക്കൻ ഭാഗം സൊനോറൻ മരുഭൂമിയുടെ ആധിപത്യത്തിലാണ്. തെക്കുവശത്തേയ്ക്കു പോകുന്തോറും കാലാവസ്ഥ വരണ്ടതായി വരുകയും വിസ്കായിനോ മരുഭൂമിയിലേയ്ക്കുള്ള വഴിതുറക്കുകയും ചെയ്യുന്നു. ഈ സംസ്ഥാനത്തിന്റെ തീരപ്രദേശത്ത് ഒട്ടനവധി ദ്വീപുകൾ കാണപ്പെടുന്നു. മെക്സിക്കായുടെ പടിഞ്ഞാറൻ അറ്റമായ ഗ്വാഡോലുപെ ദ്വീപ് ബജ കാലിഫോർണിയയിലുൾപ്പെട്ടതാണ്. പസഫിക് തീരത്തെ മറ്റു പ്രധാന ദ്വീപുകൾ കൊറോനാഡോ ദ്വീപ്, ടൊഡോസ് സാന്തോസ് ദ്വീപ്, സെഡ്രോസ് ദ്വീപുകൾ എന്നിവയാണ്. ഗൾഫ് ഓഫ് കാലിഫോർണിയിലെ ഏറ്റവും വലിയ ദ്വീപ് എയ്ഞ്ചൽ ഡെ ലാ ഗ്വാർഡ ആണ്. “എയ്ഞ്ചൽ ഡെ ലാ ഗ്വാർഡ” അർദ്ധദ്വീപിനെ “കനാൽ ഡെ ബല്ലെനാസ്” എന്ന ആഴമുള്ളതും ഇടുങ്ങിയതുമായ കനാൽകൊണ്ട് വേർതിരിക്കുന്നു.   

ഈ അർദ്ധദ്വീപിൽ ആദ്യമായി മനുഷ്യൻ ജനങ്ങൾ അധിവസിച്ചു തുടങ്ങിയത് ഏകദേശം 11,000 വർഷങ്ങൾക്കു മുമ്പാണെന്ന് അനുമാനിക്കപ്പെടുന്നു. അക്കാലത്ത് പ്രധാനമായി തദ്ദേശീയ ഇന്ത്യക്കാരുടെ രണ്ടു വർഗ്ഗങ്ങൾ ഇവിടെ കാണപ്പെട്ടിരുന്നു. തെക്കുദിക്കിൽ കൊച്ചിമി വർഗ്ഗക്കാരും വടക്ക് യുമാൻ ഭാഷകുടുംബത്തിൽപ്പെട്ട കിലിവ, പൈപൈ, കുമെയായ്, കൊക്കോപ്പ, ക്വെച്ചാൻ വർഗ്ഗക്കാരും മറ്റു ചില തദ്ദേശീയ വർഗ്ഗകാരുമായിരുന്നു അധിവസിച്ചിരുന്നത്. ഈ ജനങ്ങൾ വിവിധ തരത്തിലായിരുന്നു ഇവിടുത്തെ പരിതഃസ്ഥിതികളുമായി പൊരുത്തപ്പെട്ടിരുന്നത്. ഉപദ്വീപിന്റെ മദ്ധ്യഭാഗത്തെ മരുഭൂ പ്രദേശങ്ങളിലെ കൊച്ചിമ വർഗ്ഗക്കാർ വേട്ടയാടി ഉപജീവനം കഴിച്ചിരുന്നവരും തുടർച്ചയായി ഒരു പ്രദേശത്തുനിന്നു മറ്റൊരു പ്രദേശത്തേയ്ക്കു സഞ്ചരിച്ചുകൊണ്ടിരുന്നവരുമായിരുന്നു. എന്നിരുന്നാലും പടിഞ്ഞാറൻ തീരത്തുനിന്നകലെ സെഡ്രോസ് ദ്വീപിൽ അധിവസിച്ചിരുന്ന കൊച്ചിമി വർഗ്ഗക്കാർ പ്രത്യേകമായി സമുദ്രതീര സംബന്ധമായ ശക്തമായ ഒരു സമ്പദ്വ്യവസ്ഥ കെട്ടിപ്പടുത്തിരുന്നു. കിലിവ, പൈപൈ, കുമെയായ് തുടങ്ങിയ അൽപം കൂടി മെച്ചപ്പെട്ട ജലലഭ്യതയുള്ള വടക്കു പടിഞ്ഞാറേ ദിക്കിൽ വസിച്ചിരുന്നവരും വേട്ടക്കാരായിരുന്നു. എന്നാൽ ഈ മേഖല കൂടുതൽ ജനസാന്ദ്രതയുള്ളതും കൂടുതൽപേരും ഒരേയിടത്ത് ഉറച്ചു താമസിക്കുന്നവരുമായിരുന്നു. വടക്കുകിഴക്കൻ ബജ കാലിഫോർണിയയിലെ കൊക്കോപ്പ, ക്വെച്ചാൻ വർഗ്ഗക്കാർ കൊളറാഡോ നദിയുടെ നിമ്നപ്രദേശങ്ങളിലെ ഫലഭൂയിഷ്ടമായ വെള്ളപ്പൊക്ക ബാധിതപ്രദേശങ്ങളിൽ കാലോചിതമായി  കാർഷികവൃത്തി ചെയ്തിരുന്നു.

ഇവിടെ അധിവസിച്ചിരുന്ന മറ്റൊരു വർഗ്ഗം ഗ്വച്ചിമിസ് ആയിരുന്നു. ഇവർ വടക്കൻ മേഖലകളിൽനിന്ന് ഇവിടെയത്തിച്ചേർന്നവരാണ്. സിയേറാ ഡെ ഗ്വാഡലൂപെ കേവ് പെയിൻറിംഗിൽ അധികവും ഇവരുടെ സംഭാവനയാണെന്ന് അനുമാനിക്കപ്പടുന്നു. ഇവർ ഈ പ്രദേശത്തു വസിച്ചിരുന്നത് 100 ബി.സിയ്ക്കും യൂറോപ്യൻ കുടിയേറ്റക്കാർ എത്തിച്ചേരുന്നതിനുമിടയിലുള്ള കാലഘട്ടങ്ങളിലാണെന്നതും ലോകപൈതൃകസ്വത്തായി പരിഗണിച്ചിട്ടുള്ള ശിലാ പെയിൻറിംഗുകളും ഇവരാൽ സൃഷ്ടിച്ചതാണെന്നൊഴികെ, ഇവരെക്കുറിച്ചുള്ള കൂടുതൽ വിവരങ്ങൾ ഒന്നുംതന്നെ ലഭ്യമായിട്ടില്ല. 

1539 ലാണ് യൂറോപ്യൻ കുടിയേറ്റക്കാർ ഇന്നത്തെ ബജ കാലിഫോർണിയ പ്രദേശങ്ങളിലേയ്ക്ക് എത്തിച്ചേരുന്നത്. ഫ്രാൻസിസ്കോ ഡെ ഉല്ലോയ ഈ മേഖലയുടെ ഗൾഫ് ഓഫ് കാലിഫോർണിയയിലുള്ള കിഴക്കൻ തീരങ്ങളിൽ എത്തിച്ചേരുകയും ഉപദ്വീപിന്റെ പടിഞ്ഞാറൻ തീരങ്ങളിലേയ്ക്കും വടക്ക് സെട്രോസ് ദ്വീപിനടുത്തു വരെ പര്യവേക്ഷണം വ്യാപിപ്പിക്കുകയും ചെയ്തു. ഹെർനാൻഡോ ഡെ അലർകോണ് കിഴക്കൻ തീരങ്ങളിൽ വീണ്ടും എത്തുകയും 1540 കളിൽ കൊളറാഡോ നദിയുടെ നിമ്ന പ്രദേശങ്ങളിൽ ആധിപത്യം സ്ഥാപിക്കുകുയം ചെയ്തു. ജുവാൻ റോഡ്രിഗ്വെസ് കാബ്രില്ലോ പടിഞ്ഞാറൻ തീരമേഖലയിലെ ഭൂദേശപരിശോധന 1542 ൽ പൂർത്തിയാക്കി. സെബാസ്റ്റ്യൻ വിസ്കയിനോ പടിഞ്ഞാറൻ തീരങ്ങളിൽ 1602 ൽ വീണ്ടുമൊരു സർവ്വേ നടത്തിയിരുന്നുവെങ്കിലും പിന്നീടുള്ള നൂറ്റാണ്ടുവരെ പുറത്തുനിന്നുള്ള സന്ദർശകർ വിരലിലെണ്ണാവുന്നവരെ എത്തിച്ചേർന്നിരുന്നുള്ളു. 1697 ൽ ജസ്യൂട്ട് മിഷണറിമാർ ലോറെറ്റൊ എന്ന സ്ഥലത്ത് സ്ഥിരമായി ഒരു മതപരിവർത്തനകോളനി സ്ഥാപിച്ചിരുന്നു. പിന്നീടുള്ള ദശകങ്ങളിൽ ഇന്നത്തെ ബജ കാലിഫോർണിയ സർ മേഖലയാകെ അവർ തങ്ങളുടെ അധീനതയിലാക്കി. 1751 മുതൽ 1753 വരെയുള്ള കാലഘട്ടങ്ങളിൽ ക്രോയേഷ്യൻ ജസ്യൂട്ട് മിഷനിലെ പര്യവേക്ഷകൻ ഫെർഡിനാൻറ് കോൺസ്കാക് കരമാർഗ്ഗമായി വടക്കൻ മേഖലയിലേക്ക് ഇന്നത്തെ ബജ കാലിഫോർണിയ സംസ്ഥാനത്തിലേയ്ക്കു പര്യവേക്ഷണം വ്യാപിപ്പിച്ചു. കൊച്ചിമി വർ‌ഗ്ഗക്കാരുടെയിടെയിൽ 1752 ൽ സാന്താ ഗെർട്രൂഡിസ്, 1762 ൽ സാൻ ബോർജ, 1767 ൽ സാന്താ മരിയ എന്നീ പേരുകളിൽ മതപരിവർത്തന മിഷനുകൾ സ്ഥാപിച്ചു. ജെസ്യൂട്ട് പാതിരിമാരുടെ ബഹിഷ്കരണത്തിനു ശേഷം 1768 ൽ കുറച്ചു കാലത്തേയ്ക്കു മാത്രം (1768 - 1773 വരെ) ഫ്രാൻസിസ്കൻ മിഷണറിമാരുടെ അധീനതയിലായിരുന്നു ഈ പ്രദേശം. ഇവർ സാൻ ഫെർണാൻഡോ വെലിക്കാറ്റ എന്ന പേരിൽ പുതിയ ഒരു മിഷണറി സംഘം സ്ഥാപിച്ചു. 1769 ൽ ഗാസ്പർ ഡെ പോർട്ടോള, ജൂണിപെറോ സെറാ എന്നീവരുടെ നേതൃത്വത്തിൽ സംസ്ഥാനത്തിന്റെ വടക്കുപടിഞ്ഞാറൻ മേഖലകളിലേയ്ക്കു

ആദ്യമായി കരമാർഗ്ഗമുള്ള ഒരു പര്യവേക്ഷണം നടത്തുകയും അൾട്ട കാലിഫോർണിയയിൽ കുടിയേറ്റ കേന്ദ്രം സ്ഥാപിക്കുകയും ചെയ്തു. 1773 ൽ ബജ കാലിഫോർണിയയുടെ നിയന്ത്രണം ഫ്രാൻസിസ്കൻ മിഷണറിമാരുടെ കയ്യിൽനിന്ന് ഡോമിനിക്കൻ മിഷണറിമാരുടെ കയ്യിലായിത്തീർന്നു. അവർ മിഷണറി സംഘങ്ങളുടെ ഏതാനും പുതിയ ശ്രേണികൾതന്നെ വടക്കൻ കൊച്ചിമി വർഗ്ഗങ്ങലുടെയിടെയിലും പടിഞ്ഞാറൻ പ്രദേശത്തു വസിച്ചിരുന്ന യുമാൻ വർഗ്ഗങ്ങളുടെയിടെയിലും രൂപീകരിച്ചു. ആദ്യമായി തീരമേഖലയിലും പിന്നീട് ഉൾനാടുകളിലുമായി 1774 ൽ ടിജുവാന പട്ടണത്തിന് തൊട്ട് തെക്കായി എൽ റോസാരിയോ മിഷനും 1817 ൽ ഡെസ്കാൻസൊ മിഷനും സ്ഥാപിച്ചു.  

1804 ൽ സ്പാനീഷ് കോളിനിയാ കാലിഫോർണിയ അൾട്ട (ഉന്നതം), ബജ (നിമ്ന്നം) എന്നിങ്ങനെ വിഭജിക്കപ്പെട്ടു. വിഭജനരേഖയുടെ വടക്കുവശം ഫ്രാൻസിസ്കൻ മിഷണറിമാരുടെയും തെക്കുവശം ഡോമിനിക്കൻ മിഷണറിമാരുടെ അധീനതയിലുമായിരുന്നു. അക്കാലത്തെ കോളനി ഗവർണർമാർ താഴെപ്പറയുന്നവരായിരുന്നു :

·        1804–1805 ജൌസ് ജോക്വിൻ ഡെ അരില്ലാഗ

·        1806–1814 ഫിലിപെ ഡെ ഗോയികോയെച്ചിയ 

·        1814–11 April 1822 ജോസ് ഡോരിയൊ അർഗ്വെല്ലൊ 

·       1833 ൽ മെക്സിക്കൻ സെക്യുലറൈസേഷൻ ആക്ട് പാസാക്കപ്പെട്ടു. 

·        1848 ൽ അൾട്ട കാലിഫോർണിയ പിടിച്ചെടുത്ത് ഐക്യനാടുകളോടു ചേർക്കപ്പെട്ടു.


ഒരു ചെറിയ മേഖലയിൽ വിഭിന്നങ്ങളായ ഭൂപ്രകൃതിയെ പ്രകടമാക്കുന്ന പ്രദേശമാണ് ബജ കാലിഫോർണിയ. കാലിഫോർണിയയിലെ തുടർച്ചയായുള്ള മലനിരകളുടെ ശൃംഖല (സ്പാനിഷ് ഭാക്ഷയിൽ കോർഡില്ലെറ എന്നറിയപ്പെടുന്നു) സംസ്ഥാനത്തിന്റെ മദ്ധ്യഭാഗത്തേയ്ക്കു നീളുന്നു. ഇവിടുത്തെ എടുത്തുപറയത്തക്ക പർവ്വതനിരകൾ സിയേറ ഡെ ജ്വാറെസ്, സിയേറ ഡെ സാൻ പെട്രൊ മാർട്ടിർ എന്നിവയാണ്. പിക്കാച്ചോ ഡെൽ ഡിയാബ്ലോയാണ് ഉപദ്വീപിലെ ഏറ്റവും ഉയരമുള്ള പർവ്വതനിര. മലനിരകൾക്കിടയിലുള്ള താഴ്വരകളിലെ കാലാവസ്ഥ കൃഷിയ്ക്ക് അത്യുത്തമമായ തരത്തിലുള്ളതാണ്. വാല്ലെ ഡെ ഗ്വാഡലൂപ്, വാലെ ഡെ ഒജോസ് നെഗ്രോസ് തുടങ്ങിയ ഇത്തരത്തിലുള്ള താഴ്വകളിൽ ഓറഞ്ച്, മുന്തിര എന്നിവ  വിളയുന്നു. ധാതുസമ്പുഷ്ടമായ മലനിരകൾ തെക്കുഭാഗത്തേയ്ക്കു ഗൾഫ് ഓഫ് കാലിഫോർണിയ വരെ നീണ്ടുകിടക്കുന്നു. അവിടെ പടിഞ്ഞാറൻ മലഞ്ചെരിവിന് വീതി കൂടിവരികയും ബജ കാലിഫോർണിയ സർ അതിർത്തിയിൽ‌  “ലാനോസ് ഡെൽ ബെറെൻഡൊ” സമതലം രൂപപ്പെടുകയും ചെയ്യുന്നു. സംസ്ഥാനത്തിന്റെ തെക്കും മദ്ധ്യഭാഗത്തുമുള്ള മലനിരകളിൽ, സിയേറ ഡെ അസംബ്ലിയ, സിയേറ ഡെ കലാമാജ്യൂ, സിയേറ ഡെ സാൻ ലൂയിസ്, സിയേറ ഡെ സാൻ ബോർജ എന്നിവയും ഉൾപ്പെടുന്നു.

പസഫിക് മഹാസമുദ്രത്തിൽനിന്നുള്ള മിതശീതോഷ്‌ണമായ കാറ്റും പസഫിക് മഹാസമുദ്രത്തിലെ “കാലിഫോർണിയ കറണ്ട്” എന്ന തണുത്ത സമുദ്രജലപ്രവാഹവും വർഷം മുഴുവൻ വടക്കുപടിഞ്ഞാറൻ തീരമേഖലയില കാലാവസ്ഥയെ ഹൃദ്യമാക്കുന്നു. സംസ്ഥാനത്തിന്റെ കാലിഫോർണിയ കറണ്ടിനടുത്ത സമീപ്യം കാരണമായി വടക്കുനിന്നുള്ള വൃഷ്ടി കഷ്ടിച്ചുമാത്രമേ അർദ്ധദ്വീപ് പ്രദേശത്ത്  ലഭിക്കുന്നുള്ള. ഇതിനാൽ തെക്കൻ മേഖലകൾ വരണ്ടതാണ്. എൽ റൊസാരിയോ നദിയ്ക്ക് തെക്ക്, സംസ്ഥാനത്തിന്റെ കാലാവസ്ഥ മെഡിറ്ററേനിയൻ ഭൂപ്രകൃതിയിൽനിന്ന് മരുഭൂ കാലാവസ്ഥയായി മാറുന്നു. ഈ മരുഭൂമി സസ്യവൃക്ഷാദികളുടെ പ്രദേശത്തെ വളർച്ചയിൽ  വൈവിധ്യം പ്രകടമാക്കുന്നു. തീരദേശത്തെ സ്ഥിരമായ മൂടൽമഞ്ഞന്റെ സാന്നിദ്ധ്യം  മാംസളമായ നീരുള്ള സസ്യലതാദികൾ വളരുന്നതിന് യോജിച്ച കാലാവസ്ഥയെ പ്രദാനം ചെയ്യുന്നു. 

കിഴക്കു വശത്ത് സൊനോറൻ മരുഭൂമി, കാലിഫോർണിയ, സൊനോറ പ്രദേശത്തുകുടി സംസ്ഥാനത്തിലേയ്ക്കു പ്രവേശിക്കുന്നു. മെക്സിക്കോയിലെ ഏതാനും കൂടിയ താപനിലകൾ രേഖപ്പെടുത്തിയിരിക്കുന്നത് മെക്സിക്കാലി താഴ്വരയിലോ സമീപപ്രദേശത്തോ ആകുന്നു. കൊളറാഡോ നദിയിൽനിന്നുള്ള ജലസേചനം ഈ മേഖലയെ യഥാർത്ഥത്തിൽ കാർഷികമേഘയുടെ മദ്ധ്യബിന്ദുവാക്കുന്നു. സംസ്ഥാനത്തുപയോഗിക്കുന്ന വൈദ്യുതിയിൽ 80 ശതമാനവും മെക്സിക്കാലി പട്ടണത്തിനു സമീപമുള്ള സെറോ പ്രീറ്റോ ജിയോതെർമൽ പ്രോവിൻസിൽനിന്നുള്ളതാണ്. കൂടുതലായി വരുന്ന വൈദ്യതി കാലിഫോർണിയയിലേയ്ക്കു കയറ്റുമതി ചെയ്യുന്നു പരുക്കൻ മലനിരകളായ സിയേറ ഡെ ജ്വാറെസ്, സിയേറ ഡെ ലോസ് കുക്കാപ്പാഹ് എന്നിവയ്ക്കിടയിലുള്ളതും സമുദ്രനിരപ്പിനു താഴെയുള്ളതുമായ  ഉപ്പുതടാകം ലഗൂണ സലാഡ മെക്സിക്കാലി പട്ടണത്തിനു സമീപത്താണ്. സമീപകാലത്ത് സംസ്ഥാന സർക്കാർ ലഗൂണ സലാഡയെ നവീകരിക്കാനുള്ള പ്രവർത്തനങ്ങൾ ആരംഭിച്ചിരുന്നു. സിയേറ ഡെ ലോസ് കുക്കാപ്പ മലനിരകളിലെ ഏറ്റവും ഉയർന്ന പർവ്വതം സെറോ ഡെൽ സെന്റിനെല അഥവാ മൌണ്ടി സിഗ്നൽ ആണ്.  ഈ മേഖലയിലും യുമ, അരിസോണ മേഖല എന്നിവിടങ്ങളിലുള്ള തദ്ദേശീയ ഇന്ത്യൻ വംശത്തിന്റെ പേരാണ് കുക്കാപ്പ എന്നത്.

അസംഖ്യം ദ്വീപുകൾ പസഫിക് തീരത്തിനു സമീപം സ്ഥിതി ചെയ്യുന്നു. സംസ്ഥാനത്തിന്റെ അതിർത്തിയ്ക്കു സമീപം ഏറ്റവും പടിഞ്ഞാറായി സ്ഥിതി ചെയ്യുന്ന ഗ്വാഡലൂപെ ദ്വീപ് നീർനായ്ക്കളുടെ ഏറ്റവും വലിയ ആവാസകേന്ദ്രമാണ്. സംസ്ഥാനത്തിന്റെ തെക്കുപടിഞ്ഞാറുള്ള സെഡ്രോസ് ദ്വീപ് ഗ്രീഷ്മവും വർഷകാലവും തമ്മിൽ നേരിയ വ്യത്യാസമുള്ള കാലാവസ്ഥാ മേഖലയിലാണ് (മാരിടൈം മേഖല). എൻസെനാഡ, ടിജുവാന പട്ടണങ്ങളുടെ തീരത്തുനിന്ന ഏറെ അകലെയാണ് ടോഡോസ് സാന്തോസ് ദ്വീപുകളും കൊറോനാഡോ ദ്വീപുകളും സ്ഥിതി ചെയ്യുന്നത്.  ഗൾഫ് ഓഫ് കാലിഫോർണിയയിലെ ബജ കാലിഫോർണിയ വശത്തുള്ള എല്ലാ ദ്വീപുകളും മെക്സിക്കാലി മുനിസിപ്പാലിറ്റിയിൽ ഉള്പ്പെട്ടിരിക്കുന്നു. 

ബജ കാലിഫോർണിയയിൽ ലഭിക്കുന്ന ജലസമ്പത്തിൽ ഭൂരിഭാഗവും കൊളറാഡോ നദിയിൽനിന്നാണ്. ചരിത്രപരമായി നദി കോളറോഡോ നദിയുടെ അഴിമുഖത്ത് എത്തിച്ചേരുകയും അവിടെനിന്ന് ഗൾഫ് ഓഫ് മെക്സിക്കോയിൽ പതിക്കുകയും ചെയ്യുന്നു. അമേരിക്കയുടെ തെക്കുപടിഞ്ഞാറൻ മേഖലകളിലെ കൂടിയ ജലവിനിയോഗം കാരണത്താൽ ഉൾക്കടലിലേയ്ക്കെത്തുന്ന ജലത്തിൻറ അളവ് വളരെ കുറവാണ്. ടിജുവാ മെട്രോപോളിറ്റൻ മേഖലയിലയും ജലാവശ്യത്തിനായി ആശ്രയിക്കുന്നത് ടിജുവാന നദിയെയാണ്. ബജ കാലിഫോർണിയയിലെ കൂടുതൽ ഗ്രാമീണമേഖലകളും ജലാവശ്യത്തിന് മുഖ്യമായും കിണറുകളെയും ഏതാനും അണക്കെട്ടുകളേയും ആശ്രയിക്കുന്നു. ടിജുവാന പട്ടണം, സാൻഡിയാഗോ കൌണ്ടിയിസം ഓട്ടെ വാട്ടർ ഡിസ്ട്രിക്റ്റിൽ നിന്ന് ജലം വിലകൊടുത്തു വാങ്ങുകയും ചെയ്യുന്നു. കുടിവെള്ള ക്ഷാമമാണ് സംസ്ഥാനത്തെ അലട്ടുന്ന ഏറ്റവും പ്രധാനവിഷയങ്ങളിലൊന്ന്.    

ബഹാ കാലിഫോർണിയയിലെ കാലാവസ്ഥ മെഡിറ്ററേനിയൻ, വരണ്ടത് എന്നിങ്ങനെയായി വ്യത്യാസപ്പെട്ടിരിക്കുന്നു. മെഡിറ്ററേനിയൻ കാലാവസ്ഥ പ്രധാനമായി സംസ്ഥാനത്തിന്റെ വടക്കുപടിഞ്ഞാറൻ കോണിലായി നിരീക്ഷിക്കപ്പെട്ടിരിക്കുന്നു. ഇവിടെ വേനൽക്കാലം വരണ്ടതും മിതമായതും ശീതകാലം തണുപ്പുള്ളതും മഴയുടെ അകമ്പടിയോടെയുള്ളതുമാണ്. ഈ കാലാവസ്ഥ ടിജുവാന മുതൽ സാൻ ക്വിന്റീൻ വരെയുള്ള പ്രദേശങ്ങളിലും തൊട്ടടുത്തുള്ള ഉൾനാടൻ താഴ്വരകളിലുമാണ് കാണപ്പെടുന്നത്. തണുത്ത കാലിഫോർണിയ കറണ്ട് എന്ന സമുദ്രജലപ്രവാഹം കടൽത്തീരത്തോടു ചേർന്ന് താഴ്ന്ന നിലയിലുള്ള ഒരു മൂടൽ മഞ്ഞ് സൃഷ്ടിക്കുന്നു. സംസ്ഥാനത്തിന്റെ പസഫിക് തീരത്തെ ഏതൊരു ഭാഗത്തും ഇത്തരം മൂടൽ മഞ്ഞ് ഉണ്ടാകാവുന്നതാണ്.

സിയേറാ ഡി കാലിഫോർണിയയിലേയ്ക്കു നീങ്ങുമ്പോഴുള്ള ഉയരത്തിലെ മാറ്റം ഈ മേഖലകളിൽ ഒരു ആൽപൈൻ കാലാവസ്ഥ സൃഷ്ടിക്കുന്നു. വേനൽക്കാലം തണുത്തതായിരിക്കുമ്പോൾ ശൈത്യകാലം തണുത്തതും രാത്രിയിൽ ഉറയുന്ന അവസ്ഥയ്ക്കു താഴെയുമാണ്. സിയേറ ഡി  ജ്വാറെസ്, സിയേറ ഡി സാൻ പെട്രോ മാർട്ടിർ (ഇവയുടെ ഇടയിലുള്ള താഴ്വരകൾ ഉൾപ്പെടെ) എന്നിവിടങ്ങളിൽ ഡിസംബർ മുതൽ ഏപ്രിൽ വരെയുള്ള കാലത്ത് മഞ്ഞുവീഴ്ച് സാധാരണമാണ്.

ഓറോഗ്രാഫിക്ക് പ്രഭാവങ്ങൾ കാരണമായി, പടിഞ്ഞാറൻ തീരപ്രദേശം അല്ലെങ്കിൽ കിഴക്കൻ മരുഭൂ സമതലങ്ങളേക്കാൾ വടക്കൻ ബാഹ കാലിഫോർണിയയുടെ പർവ്വതപ്രദേശങ്ങളിൽ അന്തരീക്ഷ ഊറൽ അൽപ്പം കൂടുതലാണ്. പൈൻ, ദേവദാരു, ഫിർ മരങ്ങളാൽ സമൃദ്ധമായ വനങ്ങൾ ഈ പ്രദേശത്തെ മലനിരകളിൽ കാണപ്പെടുന്നു.

മലനിരകളുടെ കിഴക്കൻ ഭാഗം ഒരു മഴനിഴൽ പ്രദേശം സൃഷ്ടിക്കുകയും കടുത്ത വരണ്ടതായ പരിസ്ഥിതി സൃഷ്ടിക്കുകയും ചെയ്യുന്നു. ബഹ കാലിഫോർണിയയുടെ സൊനോറൻ മരുഭൂ പ്രദേശത്ത് ചൂടുള്ള വേനൽക്കാലത്തോടൊപ്പം  തുഷാരമില്ലാത്ത മിതമായ ശിശിരകാലവും അനുഭവപ്പെടുന്നു. സമുദ്രനിരപ്പിനു താഴെ സ്ഥിതിചെയ്യുന്ന മെക്സിക്കൻ താഴ്വരയിൽ മെക്സിക്കോയിലെ ഏറ്റവും ഉയർന്ന താപനില അനുഭവപ്പെടുന്നു. ഈ താപനില മിക്കപ്പോഴും മദ്ധ്യവേനൽക്കാലത്ത് 47 ° C (116.6 ° F) കവിയുകയും, ചില അവസരങ്ങളിൽ 50 ° C (122 ° F) അപ്പുറത്തേയ്ക്ക് എത്തുകയും ചെയ്യുന്നു.

പസഫിക് തീരത്തിനു സമാന്തരമായി കൂടുതൽ തെക്കോട്ട് പോകുന്തോറും മെഡിറ്ററേനിയൻ കാലാവസ്ഥയിൽ വ്യതിയാനം സംഭവിക്കുകയും ഒരു മരുഭൂ കാലാവസ്ഥയായി മാറുകയും ചെയ്യുന്നു. എന്നാൽ ഇത് മിതമായതും ഗൾഫ് തീരത്തുടനീളമുള്ളതുപോലെ ചൂടുള്ളതുമല്ല എന്ന വ്യത്യാസമുണ്ട്. 

മെഡിറ്ററേനിയൻ മുതൽ മരുഭൂ കാലാവസ്ഥ വരെയുള്ള പരിവർത്തന കാലാവസ്ഥകൾ സാൻ ക്വിന്റിൻ മുതൽ എൽ റൊസാരിയോ വരെയുള്ള പ്രദേശങ്ങളിൽ  കാണാവുന്നതാണ്. കൂടുതൽ ഉൾനാടൻ പ്രദേശങ്ങളിലേയ്ക്കു നീങ്ങുമ്പോഴും ഗൾഫ് ഓഫ് കാലിഫോർണിയയിലുടനീളമായും സസ്യങ്ങൾ വളരെ കുറവും വേനൽ മാസങ്ങളിൽ താപനില വളരെ ഉയർന്നതുമാണ്. കാലിഫോർണിയ ഉൾക്കടലിലുള്ള ദ്വീപുകളിലും മരുഭൂ കാലാവസ്ഥയാണ് അനുഭവപ്പെടുന്നത്.  മരുഭൂമിയിൽ കാണപ്പെടുന്ന മരുപ്പച്ചകൾക്കു സമീപം സാൻ ബോർജ്, സാന്താ ജെർട്രൂഡിസ് പോലെയുള്ള ഏതാനും നഗരങ്ങളും സ്ഥിതി ചെയ്യുന്നു 


ജെഫ്രി പൈൻ, ഷുഗർ പൈൻ, പിനോൺ പൈൻ എന്നിവയാണ് ഇവിടെക്കാണപ്പെടുന്ന സാധാരണ മരയിനങ്ങൾ. അടിക്കാടുകളിൽ മാൻസനിറ്റയും ഉൾപ്പെടുന്നു. ജീവിവർഗ്ഗങ്ങളിൽ വെസ്റ്റേൺ ഫെൻസ് ലിസാർഡ് അടക്കമള്ള നിരവധി ഇനം ഉരഗങ്ങൾ ഇവിടെയുണ്ട്. ബഹാ കാലിഫോർണിയ പെനിൻസുലയിൽനിന്നും ഉരുത്തിരിഞ്ഞ മത്സ്യ ജനുസ്സാണ് ഇവിടെയുള്ള ബജാകാലിഫോർണിയ ജനുസ്.

ബജാ കാലിഫോർണിയയിലെ പ്രധാന ഉപരിതല വന്യജീവി സങ്കേതങ്ങളായ കോൺസ്റ്റിറ്റ്യൂഷൻ 1857 ദേശീയോദ്യാനം, സിയേറ ഡി സാൻ പെട്രോ മാർട്ടിർ ദേശീയോദ്യാനം എന്നിവയിൽ ധാരാളം കോണിഫറസ് ഇനങ്ങൾ ഉൾക്കൊള്ളുന്നു; യഥേഷ്ടമുള്ള ഇനങ്ങളിൽ, പിനസ് ജെഫ്രിയ്, പിനസ് പോണ്ടെറോസ, പിനസ് സെംബ്രോയ്ഡെ, പിനസ് ക്വാഡ്രിഫോളിയ, പിനസ് മോണോഫൈല, ജൂനിപ്പെറസ്, ആർക്ടോസ്റ്റാഫിലോസ് ഡ്രുപാസിയ, ആർട്ടെമിസ ലുഡോവിഷ്യാന, അഡെനോസ്റ്റോമ എസ്പാർസിഫോളിയം എന്നിവയാണുള്ളത്. വൃക്ഷലതാദികളിൽ ലഗൂണ മലനിരകൾ, തെക്കുപടിഞ്ഞാറൻ കാലിഫോർണിയയിലെ സാൻജസീന്തോ മലനിരകളിലിൽ കാണപ്പെടുന്ന സസ്യജാലങ്ങളിലെ പലതരം ഇനങ്ങളുണ്ട് . സിയേറ ജ്വാറെസിന്റെ താഴ്ന്ന തലങ്ങളിൽ ചാപ്പറൽ, മരുഭൂ കുറ്റിച്ചെടികൾ എന്നിവയാണുള്ളത്.

ദേശീയോദ്യാനങ്ങളിലെ ജന്തുജാലങ്ങളിൽ ധാരാളം സസ്തനികൾ കാണപ്പെടുന്നുണ്ട്. ഇവയിൽ പ്രധാനമായി, മ്യൂൾ ഡീയർ, ബിഗ്ഹോൺ ഷീപ്പ്, കൌഗാർ, ബോബ്ക്യാറ്റ്, റിംഗ് ടെയിൽ ക്യാറ്റ്, കയോട്ടി, മുയൽ, അണ്ണാൻ എന്നിവയും ഏകദേശം 30 ലേറെ ഇനം വാവലുകളും ഉൾപ്പെടുന്നു. പക്ഷിയിനങ്ങളായ ബാൾഡ് ഈഗിൾ, സുവർണ്ണ ഈഗിൾ, ഫാൽക്കൺ, മരംകൊത്തി, കറുത്ത കഴുകൻ, കാക്ക എന്നിവയും നിരവധിയിനം കുരുവി വർഗ്ഗങ്ങളും താറാവുവർഗ്ഗങ്ങളും ഇവിടെയുണ്ട്.


</doc>
<doc id="364891" url="https://ml.wikipedia.org/wiki?curid=364891" title="വിനായക് ശശികുമാർ">
വിനായക് ശശികുമാർ

 മലയാളം സിനിമയിൽ പ്രവർത്തിക്കുന്ന ചലച്ചിത്രഗാന രചയിതാവാണു വിനായക് ശശികുമാർ (ജനനം: 13 ജോൺ 1994). നീലാകാശം പച്ചക്കടൽ ചുവന്ന ഭൂമി, നോർത്ത് 24 കാതം, 7th ഡേ, ഗപ്പി, കരിങ്കുന്നം സിക്സസ്, സപ്തമ.ശ്രീ. തസ്കരാഃ എന്നിവയാണ് പ്രധാന സിനിമകൾ.

തിരുവനന്തപുരത്തു 1994 ൽ ജൂൺ 13 നു ജനിച്ചു. ശശികുമാർ, ആശാ ശശികുമാർ എന്നിവരാണ് മാതാപിതാക്കൾ. 12ആം വയസിൽ കവിതകൾ എഴുതി തുടങ്ങിയിരുന്നു. ചെന്നൈയിലേക്ക് താമസം മാറി ലൊയോള കോളേജ്, ചെന്നൈയിൽ ബിരുദം പൂർത്തിയാക്കി. മദ്രാസ് സ്‌കൂൾ ഓഫ് എക്കൊണോമിക്സിൽ നിന്ന് ബിരുദാനന്തര ബിരുദവും എടുത്തിട്ടുണ്ട്.

കുട്ടീം കോലും ആണ് ആദ്യത്തെ സിനിമ. 2013ൽ നീലാകാശം പച്ചകടൽ ചുവന്ന ഭൂമിയ്ക്ക് വേണ്ടി വരികൾ എഴുതി. സമീർ താഹിർ സംവിധാനം ചെയ്ത ചിത്രത്തിലെ ഗാനങ്ങൾ ആണ് വിനായകിന് പ്രശംസ നേടിക്കൊടുത്തത്. അനിൽ രാധാകൃഷ്ണൻ മേനോന്റെ നോർത്ത് 24 കാതം എന്ന സിനിമക്കും അതെ കൊല്ലം വിനായക് വരികൾ എഴുതി. നോർത്ത് 24 കാതത്തിനു ആ കൊല്ലത്തെ മികച്ച മലയാളം സിനിമക്കുള്ള ദേശീയ പുരസ്‌ക്കാരവും, മികച്ച രണ്ടാമത്തെ സിനിമക്കുള്ള കേരളം പുരസ്കാരവും ലഭിച്ചിരുന്നു. ശ്യംധറിന്റെ 7th ഡേയ് എന്ന സിനിമയ്ക്കും അനിൽ രാധാകൃഷ്ണന്റെ തന്നെ സപ്തമശ്രീ തസ്‌ക്കരയ്ക്കും വിനായക് ആണ് വരികൾ എഴുതിയത്. ഏറ്റവും അടുത്തു ഇറങ്ങിയ ചിത്രം ജെയ് കെ സംവിധാനം ചെയ്തു പൃത്വിരാജ് നായകൻ ആയ എസ്ര ആണ്



</doc>
<doc id="364895" url="https://ml.wikipedia.org/wiki?curid=364895" title="ഷൂ (ദേവൻ)">
ഷൂ (ദേവൻ)

പുരാതന ഈജിപ്ഷ്യൻ വിശ്വാസപ്രകാരം വായുദേവനാണ് ഷൂ (ഇംഗ്ലീഷ്: Shu). one of theof ഹീലിയോപോളിസിലെ അഷ്ടദൈവഗണമായ എന്നിയാഡിലെ ഒരു ദേവനുമാണ് ഷൂ.

വായുവിന്റെ ദേവനായതിനാൽ ഷൂവിനെ ശീതളിമ, ശാന്തത, പ്രസന്നത എന്നിവയുടെ ദേവനായും കരുതിയിരുന്നു. ഒട്ടകപക്ഷിയുടെ തൂവൽ ശിരസ്സിൽ ധരിച്ച ഒരു മനുഷ്യരൂപത്തിലാണ് ഷൂവിനെ സാധാരണയായി ചിത്രീകരിക്കാറുള്ളത്. ഒട്ടകപക്ഷിയുടെ തൂവലിനെ ലോലതയുടേയും ശൂന്യതയുടേയും പ്രതീകമായാണ് കരുതിയിരുന്നത്. മൂടൽമഞ്ഞും മേഘങ്ങളും ഷൂവുമായി ബന്ധപ്പെട്ടിരിക്കുന്നു. ഷൂവിന്റെ അസ്ഥികളായാണ് ഇവയെ കരുതിയിരുന്നത്. 


</doc>
<doc id="364899" url="https://ml.wikipedia.org/wiki?curid=364899" title="മൻജീത് കൗർ">
മൻജീത് കൗർ

400 മീറ്റർ ഓട്ടത്തിൽ പ്രത്യേക ശ്രദ്ധപതിപ്പിക്കുന്ന ഇന്ത്യയിലെ പഞ്ചാബിൽ നിന്നുള്ള പ്രശസ്ത ഹ്രസ്വദൂര ഓട്ടക്കാരിയാണ് മൻജീത് കൗർ.ഇംഗ്ലീഷ്:
Manjeet Kaur (ജനനം 4 ഏപ്രിൽ 1982) 4 × 400 മീറ്റർ റിലേ മത്സരത്തിൽ51.05 സെക്കന്റോടെ ഇന്ത്യൻ ദേശീയ റെക്കൊർഡ് ഭേദിച്ച ടീമിലെ അംഗമാണ് മഞ്ജീത്. 2004 ജൂലൈ 4 ആണ് ഈ മത്സരം ചെന്നൈയിൽ നടന്നത്. 2001 നവംബർ മുതൽ നിലവിലിരുന്ന കെ.എം. ബീനാമോളുടെ പേരിലുള്ള റെക്കൊർഡ് ആണ് അന്ന് മഞ്ജിത് തിരുത്തിയത്. അതോടെ 2004-ൽ ഏഥൻസിലെ സമ്മർ ഒളിമ്പിക്സ് മത്സരത്തിൽ പങ്കെടുക്കാനുള്ള യോഗ്യത നേടുകയും ചെയ്തു. . 
ചിത്ര സോമൻ രാജ്‌വീന്ദർ കൗർ, കെ.എം. ബീനാമോൾ എന്നിവർ ചേർന്നുള്ള ടീമാണ് ഇപ്പോഴത്തെ 4 × 400 മീറ്റർ റിലേയിലെ ദേശീയ റെക്കോർഡിനുടമകൾ. 100 ഓളം അന്തർദേശീയ മെഡലുകൾ വാരിക്കൂട്ടിയിട്ടുള്ള മൻജീത്, 2011 മുതൽ പഞ്ചാബ് പോലീസിലെ ഡെപ്യൂട്ടി സൂപ്രണ്ടന്റ് ആയി ജോലി ചെയ്യുന്നു. 

1982 ഏപ്രിൽ 4 നു പഞ്ചാബിലെ മുക്സ്തർ ജില്ലയിലെ അബുൾ ഖരാന എന്ന ഗ്രാമത്തിൽ ജനിച്ചു. അച്ഛൻ ഹർബജൻ സിങ്ങ് സ്പോർട്സിൽ കമ്പമുള്ള ആളയിരുന്നു. നാലു സഹോദരിമാരും ഒരു സഹോദരനും ഉണ്ട്. മഞ്ജിതിന്റെ ഉളയ സഹോദരൻ ദേവിന്ദർ സിങ്ങും ദേശിയ കായിക താരമാണ്. അച്ഛന്റെ താല്പര്യപ്രകാരം കായകാഭ്യാസം മുൻനിർത്തി13 വയസ്സുള്ളപ്പോൾ മൻജിതിന്റെ ജലന്ധറിലെ ബോർഡിങ്ങ് സ്കൂളിലാക്കി. 2015 മാർച്ചിൽ പ്രമുഖ ഹോക്കി താരമായ ഗുർവീന്ദർ സിങ് ചാന്ദിയെ വിവാഹം ചെയ്തു . 

2004 ൽ ഏഥൻസിൽ വച്ചു നടന്ന സമ്മർ ഒളിമ്പിക്സിൽ ഇന്ത്യയെ പ്രതിനിധീകരിച്ച് 4 × 400 മീറ്റർ റിലേയിൽ പങ്കെടുത്തു. അവിടെ വെച്ചാണ് അവരുടെ ടീം ഇന്നത്തെ നിലവിലുള്ള ദേശീയ റെക്കോറ്ഡ് പ്രകടനം കാഴ്ചവച്ചത്. 3.26.89 മിനിറ്റിൽ പൂർത്തിയക്കിയ ടിം പ്രാഥമിക റൗണ്ടിൽ മൂന്നാമതെത്തി. ബെയ്ജിങ്ങിൽ വച്ചു നടന്ന അടുത്ത സമ്മർ ഒളിമ്പിക്സിൽ വീണ്ടും ഇന്ത്യയെ പ്രതിനിധീകരിച്ചു 4 × 400 മീറ്റർ റിലേയിൽ പങ്കെടുത്തു. അന്നത്തെ ടീമിൽ സതി ഗീത, ചിത്ര കെ. സോമൻ, മൻദീൽ കൗർ എന്നിവരായിരുന്നു മറ്റംഗങ്ങൾ. 3:28.83 എടുത്ത് പ്രാഥമിക റൗണ്ടിൽ 7-ആം സ്ഥാനത്തെത്താനെ അവർക്ക് കഴിഞ്ഞുള്ളൂ. 2005 ൽ കൊറിയയിലെ ഇഞ്ചെയൊനിൽ നടന്ന ഏഷ്യൻ ചാമ്പ്യൻഷിപ്പിൽ 400 മീറ്ററിൽ സ്വർണ്ണം, അതേ മീറ്റിൽ തന്നെ 4 × 400 മീറ്റർ റിലേയിൽ സ്വർണ്ണം എന്നിവ നേടാനയി. 2006 മെൽബണിൽ വച്ചു നടന്ന കോമ്മൺവെൽത് ഗെയിംസിൽ 400 മീറ്റർ വ്യക്തിഗത ഓട്ടമത്സരത്തിൽ വെള്ളീ മെഡൽ കരസ്ഥമാക്കി 

2006-ൽ ദോഹയിൽ വച്ചു നടന്ന ഏഷ്യൻ ഗെയിംസിൽ പങ്കെടുത്ത് 4 x 400 മീറ്റർ റിലേയിൽ ജേതാക്കളാവാൻ മ‌ൻജിത്തിന്റെ സംഘത്തിനു സാധിച്ചു.അതേ സ്ഥലത്തുവച്ച് തന്നെ 400 മീറ്റർ ഫൃസ്വദൂരഓട്ട മത്സരത്തിൽ വെള്ളിമെഡൽ നേടിയിരുന്നു. സ്വർണ്ണം കസാഖിസ്ഥാന്റെ ഓൾഗ തെരെസ്കോവക്കായിരുന്നു. 2007 ജോർദാനിലെ അമ്മാനിൽ വച്ചു നടന്ന ലോക ചാമ്പ്യൻഷിപ്പിലെ 4 × 400 മീറ്റർ റിലേയിലും സ്വർണ്ണം നേടിയ ടീമിൽ അംഗമായിരുന്നു. 2009 ൽ ചൈനയിലെ ഗുവാങ്ഷോ യിൽ നറ്റന്ന 4 × 400 മീറ്റർ റിലേയിൽ വെള്ളിയും 400 മീറ്റർ വ്യക്തിഗത മീറ്റിൽ വെങ്കലവും നേടി. ഇതേ സ്ഥലത്ത് വച്ച് 2010 നടന്ന ഏഷ്യൻ ഗെയിംസിൽ 4 × 400 മീറ്റർ റിലേയിൽ സ്വർണ്ണം നേടാൻ മൻജിത്തിന്റെ ടീമിനു കഴിഞ്ഞു. 

2010 ലെ കോമ്മൺവെൽത്ത് ഗെയിംസിൽ മൻദീപ് കൗർ, സിനി ജോസ്, അശ്വിനി അക്കുഞ്ഞി എന്നിവരുമായി ചേർന്ന സംഘം സ്വർണ്ണമെഡൽ കർസ്ഥമാക്കി

2005 ൽ രാജ്യം അർജ്ജുന പുരസ്കാരം നൽകി ആദരിച്ചു 



</doc>
<doc id="364901" url="https://ml.wikipedia.org/wiki?curid=364901" title="തരാനെ അലിദൂസ്തി">
തരാനെ അലിദൂസ്തി

ഇറാനിയൻ അഭിനേത്രിയാണ് തരാനെ അലിദൂസ്തി ഇംഗ്ലീഷ് Taraneh Alidoosti, , ജനനം 12 ജനുവരി 1984). 89ാമത് അക്കാദമി അവാർഡ് നേടിയ <nowiki>ദ സെയിൽസ്മാൻ</nowiki> എന്ന ചിത്രത്തിലെ നായികയായിരുന്നു.  2012, ൽ ഫിലിം മന്തിലി മാഗസിൻ നടത്തിയ നൂറ്റാണ്ടിലെ പോളിൽ മികച്ച നടിയായി തെരഞ്ഞെടുക്കപ്പെട്ടിരുന്നു .

പതിനേഴാം വയസിൽ അഭിനയിക്കാനാരംഭിച്ചു. അയാം തരാന 15 എന്ന ചിത്രത്തിലൂടെയായിരുന്നു രംഗപ്രവേശം.  മികച്ച നടിക്കുള്ള ബ്രോൺസ് ലെപ്പേഡ് ലൊക്കാർണോ ഫെസ്റ്റിവലിൽ 2002 ൽ നേടി. ഇരുപതാമത് ഫജർ ചലച്ചിത്രോത്സവത്തിൽ മികച്ച നടിക്കുള്ള ക്രിസ്റ്റൽ സിമോർഗ് പരസ്കാരവും ലഭിച്ചിട്ടുണ്ട്.  ആദ്യ മൂന്നു ചിത്രങ്ങളിലെ വേഷങ്ങൾക്കും ഫജർ ചലച്ചിത്രോത്സവങ്ങളിൽ മികച്ച നടിക്കുള്ള നാമനിർദ്ദേശം ലഭിച്ചു.  നാടകങ്ങളിലും അഭിനയിക്കാറുണ്ട്. അസ്ഗർ ഫർഹാദി ചിത്രങ്ങളിലെ അവരുടെ അഭിനയം ഏറെ പ്രകീർത്തിക്കപ്പെട്ടിട്ടുണ്ട്.  

യുഎസ് പ്രസിഡന്റ് ഡൊണാൾഡ് ട്രംപിന്റെ വിസാ നയത്തിനോടുള്ള പ്രതിഷേധമായി 89ാ മത് ഓസ്‌കർ പുരസ്‌കാര ചടങ്ങിൽ നിന്നും അലിദൂസ്തി വിട്ടു നിന്നു.അലിദൂസ്തി അഭിനയിച്ച് അസ്‌കർ ഫർഹാദി സംവിധാനം ചെയ്ത ദ സെയിൽസ്മാൻ വിദേശ ഭാഷാ ചിത്രങ്ങളുടെ വിഭാഗത്തിൽ ആ വർഷം പുരസ്കാരം നേടി. ഇറാനികൾക്ക് വിസ അനുവദിക്കില്ലെന്ന ട്രംപിന്റെ നിലപാട് വംശീയ വിവേചനമാണെന്നും. സാംസ്‌കാരിക പരിപാടിയായാണെങ്കിൽ കൂടി ഓസ്‌കാർ പുരസ്‌കാര ചടങ്ങ് താൻ ബഹിഷ്‌ക്കരിക്കുകയാണെന്നും തരാനെ ട്വിറ്ററിൽ കുറിച്ചു.







</doc>
<doc id="364911" url="https://ml.wikipedia.org/wiki?curid=364911" title="പിങ്കി പ്രമാണിക്">
പിങ്കി പ്രമാണിക്

ഇന്ത്യയിൽ ബിഹാറിലെ പുറുളിയ ഗ്രാമത്തിൽ നിന്നുള്ള രാജ്യാന്തര കായികതാരമാണ് പിങ്കി പ്രമാണിക്. Pinki Pramanik (ജനനം10 ഏപ്രിൽ 1986). 400 മീറ്ററിലും 800 മീറ്ററിലും മത്സരിച്ചിട്ടുള്ള പിങ്കി ഇന്ത്യക്കു വേണ്ടി നിരവധി അന്താ രാഷ്ട്ര മെഡലുകൾ നേടിയിട്ടുണ്ട്. 17 വയസ്സുള്ളപ്പോൾ ആണ് ആദ്യ അന്താരാഷ്ട്ര നേട്ടം നേടാനായത്. ഏഷ്യൻ ഇൻഡോർ കായിക ചാമ്പ്യൻഷിപ്പിലായിരുന്നു 2 വെങ്കല മെഡൽ നേടിയ ആ നേട്ടം. 

പശ്ചിമ ബംഗാളിലെ പുരുളിയ ജില്ലയിലെ ബാഗ്മുണ്ടി ഗ്രാമത്തിലെ തിൽകോടി പ്രദേശത്ത് 1986 ഏപ്രിൽ 10 നു ജനിച്ചു. അച്ഛൻ ദുർഗാചരൺ പ്രമാണിക് ഒരു ട്രക്ക് ഡ്രൈവർ ആയിരുന്നു. രണ്ട് സഹോദരന്മാർ, ജോയ്ച്ചോന്ദും ധനഞ്ജോയ് ക്യിറിയും. 

2004 ന്റെ അവസാനങ്ങളിൽ ഉണ്ടായ ഒരു സംഭവത്തിൽ ഒരുകൂട്ടം ചെറുപ്പക്കാർ പിങ്കിയുടെ ബാഗിൽ കൈത്തോക്ക് നിക്ഷേപിക്കുകയും പോലീസിനെ വിളിച്ചുവരുത്തി പിങ്കിയെ അപമാനിക്കാൻ ശ്രമിക്കുകയും ചെയ്തു. സംഭവത്തിൽ ഒരു ദൃക്സാക്ഷി പിങ്കിക്കുവേണ്ടി രംഗത്ത് വന്നതോടെ പോലീസ് നടപടികൾ അവസാനിപ്പിച്ചു. ഇതിനുശേഷം മൂന്നുമാസമെടുത്താണ് മത്സരവേദികളിൽ പ്രത്യക്ഷപ്പെടാൻ പിങ്കിക്കായത് .

ഈസ്റ്റേൺ റയിൽവേയിൽ മുഖ്യ ടിക്കറ്റ് എക്സാമിനറായി ജോലി ചെയ്യുന്നു. 

2002 ജൂനിയർ മീറ്റിൽ ദേശീയ റെക്കോറ്ഡ് സ്ഥാപിച്ചു. അഖിലേന്ത്യാ ഓപ്പൺ നാഷണൽ ചാമ്പ്യൻഷിപ്പിൽ 400 മീറ്ററിൽ സ്വർണ്ണവും നാഷണൽ ജൂനിയർ മീറ്റിൽ 400 മീറ്ററിൽ 54.92 സെക്കന്റ് സമയം കൊണ്ട് പൂർത്തിയാക്കി ദേശീയ ജൂനിയർ റെക്കോറ്ഡിട്ടു. പിങ്കി സീനിയർ സ്ഥാനങ്ങളിൽ മത്സരിക്കാൻ തുടങ്ങിയതോടെ 2003 ലെ ദേശീയ ഓപ്പൺ ചാമ്പ്യൻഷിപ്പിൽ 400 മീറ്ററിലും 800 മീറ്ററിലും ജേതാവായി. 

ആദ്യ നേട്ടം ടെഹ്റാനിൽ നടന്ന് ഏഷ്യൻ ഇൻഡോർ അത്‌ലറ്റിസ് മേളയിലായിരുന്നു. 400, 800 മീറ്റർ വിഭാഗത്തിൽ വെങ്കലമെഡൽ നേടാൻ പിങ്കിക്കായി. 

ഏഷ്യൻ ഇൻഡോറ് ഗെയിംസിൽ 4×400 മീറ്റർ റിലേയിൽ സ്വർണ്ണം കരസ്ഥമാക്കിയ ടീമിൽ അംഗമായിരുന്നു. അയ്‌ലീൻ സാമന്ത അയ്‌ലീൻ സാമന്ത, ശാന്തി സൗന്ദർരാജൻ, മൻദീപ് കൗർമന്ദീപ് കൗർ എന്നിവരായിരുന്നു ടീം അംഗങ്ങൾ . ഇതേ സംഘം തന്നെ 2006ൽ മെൽബണിൽ നടന്ന കോമൺ വെൽത് ഗെയിംസിൽ വെള്ളിമെഡലും നേടിയിരുന്നു. ബാംഗ്ലൂരിൽ വച്ച് നടന്ന എഷ്യൻ ഗ്രാൻപ്രിയിൽ 800 മീറ്ററിൽ തന്റെ പ്രകടനം മെച്ചപ്പെടുത്തി. 52.46 സെക്കന്റാക്കി. കുറച്ചു മാസങ്ങൾക്കു ശേഷം ഏഷ്യൻ ഗെയിംസിലെ എറ്റവും മികച്ച കായികതാരമായിത്തീരുന്നു പിങ്കി. 400, 800 മീറ്ററുകളിൽ വ്യക്തിഗത സ്വർണ്ണവും 400 മീറ്റർ റിലേയിൽ ടീം സ്വർണ്ണവും കരസ്ഥമാക്കിയതിനായിരുന്നു ഇത് . 

2007 ലെ മത്സരങ്ങളിൽ പങ്കെടുക്കാൻ പിങ്കിക്ക് സാധിച്ചില്ല. പരിശീലത്തിനിടക്കുണ്ടായ ഒരു പരിക്ക് മൂലമായിരുന്നു അത്. എങ്കിലും ശാരീരിക ക്ഷമത വീണ്ടെടുത്ത് താമസിയാതെ ദേശീയ മീറ്റുകളിൽ 100 മീറ്റർ മത്സരങ്ഗ്നളിൽ 11.07 സെകന്റോടെ മത്സരിച്ചു വിജയിച്ചു. 2008 ലക്ഷ്യമാക്കി പരിശീലനം തുടർന്നുവെങ്കിലും വീണ്ടും കാലിലുണ്ടായ പരിക്കുമൂലം തുടർന്ന് പരിശീലിക്കാനായില്ല. 2010 ൽ പുരുളിയയിലെ ഒരു മത്സരം ഉദ്ഘാടനം ചെയ്ത് മടങ്ങവേ ഉണ്ടായ കാർ അപകടത്തേത്തുടർന്ന് മുഖത്തും മുട്ടിനും സാരമായ പരിക്കേറ്റതിനേ തുടർന്ന് മത്സരങ്ങളിൽ നിന്ന് പൂർണ്ണമായും വിട്ടു നിന്നു.

2012 ൽ തന്റെ കോച്ച് തനിക്ക് റഷ്യൻ മരുന്നുകളായ ടെസ്റ്റോ സ്റ്റീറോൺ തന്നിരുന്നു എന്ന് വെളിപ്പെടുത്തു വിവാദമുയർത്തിയിരുന്നു.

2012 ൽ ഉയർന്നുവന്ന ഒരു ബലാത്സംഗ ശ്രമക്കേസുമായി ബന്ധപ്പെട്ട് പിങ്കിയെ ലിംഗനിർണ്ണയ പരിശോധനക്ക് വിധേയയാക്കുകയും പിന്നീട് പോലീസ് അറസ്ത് ചെയ്യുകയും ചെയ്തു. തന്റെ പങ്കാളിയെ ലൈംഗികമായി പീഡിപ്പിച്ചു എന്നും പിങ്കി ഒരു ആണാണെന്നുമായിരുന്നു അവർക്ക് മേലെ ഉണ്ടായ ആരോപണം. സ്വകാര്യ ആശുപത്രിയിൽ നടത്തിയ ആദ്യഫലങ്ങൾ പിങ്കി ആണാണെന്നായിരുന്നു. എന്നാൽ ഇതിൽ സംതൃപ്തയല്ലാത്ത പിങ്കി കോടതിയെ സമീപിക്കുകയും സർക്കാർ പ്രത്യേക അന്വേഷണത്തിനുത്തരവിടുകയും ചെയ്തു. എസ്.എസ്.കെ.എം. സർക്കാരാശുപത്രിയിൽ നിന്നു പുറത്തുവന്ന ഫലങ്ങളും വ്യക്തമല്ലായിരുന്നു. അതോടെ കോടതി ക്രോമസോം പാറ്റേൺ ടെസ്റ്റിനു വിട്ടു. 2012 നവംബറിൽ വന്ന മെഡിക്കൽ ഫലത്തിൽ പിങ്കി ഒരു സ്തീയുടെ ജനനേന്ദ്രിയമുള്ള പുരുഷനാണെന്ന് (male pseudo-hermaphrodite)കണ്ടെത്തി. എങ്കിലും പിങ്കിക്ക് മറ്റാണുങ്ങളുടേതു പോലെ സ്തിയുടെ യോനിയിൽ ലിംഗപ്രവേശനം നടത്തിയുള്ള ലൈംഗിക വേഴ്‌ചക്കുള്ള കഴിവില്ല എന്നും മെഡിക്കൽ ഫലം രേഖപ്പെടുത്തി.

പിന്നീടു വന്ന അഭിമുഖങ്ങളിൽ ആരോപണമുയർത്തിയ സ്ത്രീ തന്റെ പങ്കാളിയല്ലെന്നും അയൽ പക്കത്ത് താമസിക്കുന്ന 5 വയസ്സുള്ള മകനുള്ള ഒരു വീട്ടമ്മയാണെന്നും പിങ്കി വെളിപ്പെടുത്തുകയുണ്ടായി. തന്റെ നഗ്നയായ ചിത്രങ്ങൾ പകർത്തി തന്നെ ഭീഷണിപ്പെടുത്തുകയായിരുന്നുവെന്നും, അല്ലാതെ താൻ അവരെ മാനംഭംഗപ്പെടുത്തി എന്ന ആരോപണം തന്നെ ഞെട്ടിക്കുകയാണ് ഉണ്ടായതെന്നും പറഞ്ഞ പിങ്കി, താൻ ഒരാണല്ല എന്നും പെണ്ണുതന്നെയാണെന്നും വാദിച്ചു. ഉത്തേജകമരുന്നുകളായ ടെസ്റ്റോസ്റ്റീറോൺ അടിച്ചതു കൊണ്ടാവാം ആണിനെപ്പോലെ തോന്നുന്നതെന്നും അവയങ്ങൾക്ക് വ്യത്യാസം വന്നതെന്നും പിങ്കി അഭിപ്രായപ്പെട്ടു. അതിനുശേഷമാണ് ശബ്ദം മാറിയതെന്നും ശരീരത്തിൽ രോമങ്ങൾ കൂടുതലായി വളർന്നതെന്നുമാണ് പിങ്കി സംശയിക്കുന്നത്. ആരോപണ വിധേയയായ തന്നെ പുരുഷ പോലീസുകാർ പീഡിപ്പിച്ചു എന്നും ആണുങ്ങളുടെ ജയിലിലടച്ചു എന്നും പരിശോധന സമയത്ത് തന്നെ പരിപൂർണ്ണമായി ബോധരഹിതയാക്കി എന്നും നിരവധി സാമൂഹിക പ്രവർത്തകർ ആരോപിക്കുന്നത്.

2014 ൽ കോടതി പിങ്കിയെ കുറ്റ വിമുക്തയാക്കി 

തനിക്കു സർക്കാർ സൗജന്യമായി അനുവദിച്ചു തന്ന സ്ഥലം കൈക്കലാക്കാൻ സി.പി.എം എം.പിയും ഓട്ടക്കാരിയായ ജ്യോതിർമയി സിക്‌ദറിന്റെ ഭർത്താവുമായ അവതാർ സിങ്ങ് തന്നെ കുടുക്കാൻ നടത്തിന്റെ ശ്രമഫലമായായിരുന്നു മേൽ പറഞ്ഞ ആരോപണം എന്ന് പിങ്കി അവകാശവാദം ഉന്നയിച്ചിരുന്നു.

ലിംഗനിർണ്ണയ- ബലാത്സംഗ കേസുകളിൽ നിന്ന് കുറ്റവിമുക്തയാക്കപ്പെട്ട് പിങ്കി എട്ട് വർഷങ്ങൾക്കു ശേഷം തിരിച്ചുവർവ് നടത്തി മത്സരങ്ങളിൽ പങ്കെടുത്തു. 


</doc>
<doc id="364926" url="https://ml.wikipedia.org/wiki?curid=364926" title="റീത്ത ഗാംഗുലി">
റീത്ത ഗാംഗുലി

ഒരു ഇന്ത്യൻ ശാസ്ത്രീയ സംഗീതജ്ഞയും ഗാനരചയിതാവുമാണ് റീത്ത ഗാംഗുലി. കലാപോഷണത്തിനായുള്ള കലാധർമ്മി എന്ന ലാഭേച്ഛയില്ലാതെ പ്രവർത്തിക്കുന്ന സംഘടനയുടെ സ്ഥാപകയുമാണിവർ. 2000-ത്തിലെ സംഗീത നാടക അക്കാദമി അവാർഡ് ജേതാവായ റീത്തയ്ക്ക് ഭാരത സർക്കാർ 2003ൽ പത്മശ്രീ പുരസ്കാരം സമ്മാനിക്കുകയുണ്ടായി. സംഗീത നാടക അക്കാദമിയുടെ മുൻ സെക്രട്ടറിയായ കേശവ് കോത്താരിയാണു ഭർത്താവ്.


</doc>
<doc id="364935" url="https://ml.wikipedia.org/wiki?curid=364935" title="കൊളറാഡോ നദി">
കൊളറാഡോ നദി

അമേരിക്കൻ ഐക്യനാടുകളുടെ തെക്കുപടിഞ്ഞാറൻ പ്രദേശങ്ങളിലൂടെയും വടക്കൻ മെക്സിക്കോയിലൂടെയും ഒഴുകുന്ന ഒരു നദിയാണ് കൊളറാഡോ നദി (സ്പാനിഷ്: റിയോ കൊളറാഡോ "നിറമുള്ള", "ചുവന്ന നിറമുള്ള") . 1,450 മൈൽ നീളമുള്ള (2,330 കി.മീ.) കൊളറാഡോ നദിയ്ക്ക് വളരെ വ്യാപ്തിയുള്ള നീർത്തടമാണുള്ളത്. അമേരിക്കൻ ഐക്യനാടുകളിലെ 7 സംസ്ഥാനങ്ങളിലൂടെയും രണ്ട് മെക്സിക്കൻ സംസ്ഥാനങ്ങളിലൂടെയും ഈ നദി കടന്നുപോകുന്നു. ഐക്യനാടുകളിലെ റോക്കി മലനിരകളുടെ മദ്ധ്യഭാഗത്തുനിന്നുത്ഭവിക്കുന്ന ഈ നദി പൊതുവേ തെക്കുപടിഞ്ഞാറേ ദിക്കിലേയ്ക്ക് ഒഴുകി കൊളറാഡോ പീഠഭൂമിയ്ക്കു കുറുകേ ഒഴുകി ഗ്രാൻഡ് കന്യോനിലൂടെ അരിസോണ-നെവാഡ അതിർത്തിയിലുള്ള മീഡ് തടാകത്തിലെത്തിച്ചേരുന്നു. ഇവിടെനിന്ന് നദി വഴിതിരിഞ്ഞ് തെക്കുഭാഗത്തേയ്ക്കു് ഒഴുകി മെക്സിക്കോ-യു.എസ്. അന്താരാഷ്ട്ര അതിർത്തിയിലെത്തുന്നു. മെക്സിക്കോയിലെത്തിച്ചേരുന്ന നദി കോളറാഡോ അഴിമുഖത്തിനു സമീപം ബാഹാ കാലഫോർണിയയുടെയും സൊനോറായുടെയും ഇടയ്ക്കുകൂടി ഗൾഫ് ഓഫ് കാലിഫോർണിയിൽ പതിക്കുന്നു.


</doc>
<doc id="364937" url="https://ml.wikipedia.org/wiki?curid=364937" title="തെരേസ എൽമെൻഡോർഫ്">
തെരേസ എൽമെൻഡോർഫ്

പത്തൊൻപത് നൂറ്റാണ്ടുകളിൽ ജീവിച്ചിരുന്ന ഒരു പ്രമുഖ അമേരിക്കൻ ലൈബ്രേറിയനായിരുന്നു തെരേസ വെസ്റ്റ് എൽമെൻഡോർഫ്. ഇംഗ്ലീഷ്:Theresa West Elmendorf. ഇവർ 1911-ൽ അമേരിക്കൻ ലൈബ്രറി അസോസിയേഷൻ ആദ്യ വനിതാ പ്രസിഡന്റായിരുന്നു.

1855 ൽ അമേരിക്കയിലെ പാർഡീവിൽ എന്ന സ്ഥലത്താണ് തെരേസ എൽമെൻഡോർഫ് ജനിച്ചത്. ഇവർക്ക് മൂന്നു സഹോദരങ്ങളാണ് ഉള്ളത്. 1861 ൽ കുടുംബം അവിടെ നിന്നും മിൽവൌക്കീ എന്ന സ്ഥലത്തേക്ക് താമസം മാറുകയും ചെയ്തു. മിൽവൌക്കീ പബ്ലിക് സ്കൂളിലെ വിദ്യാഭ്യാസത്തിനു ശേഷം ഉന്നത വിദ്യാഭ്യാസത്തിനായി മിസ്സ് വെല്ലോക്ക് സെമിനാരി സ്കൂളിൽ ചേർന്നു. 1874 ൽ ബിരുദം കരസ്ഥമാക്കി.



</doc>
<doc id="364938" url="https://ml.wikipedia.org/wiki?curid=364938" title="സത്താർ ആദൂർ">
സത്താർ ആദൂർ

സാഹിത്യ പ്രവർത്തനം നടത്തി ഗിന്നസ് വേൾഡ് റെക്കോർഡ്സിൽ ഇടം നേടിയ ആദ്യത്തെ ഏഷ്യക്കാരനാണ് മലയാളിയായ സത്താർ ആദൂർ. കവി, കഥാകൃത്ത്, നോവലിസ്റ്റ്, എന്നീ നിലകളിൽ വ്യത്യസ്തത കൊണ്ട് ലോകശ്രദ്ധ നേടിയിട്ടുണ്ട്. വ്യക്തിഗത ഇനത്തിൽ ഗിന്നസ് ബുക്കിൽ ഇടം നേടുന്ന പന്ത്രണ്ടാമത്തെ കേരളീയനായ സത്താർ ലിംക ബുക്ക് ഓഫ് റെക്കോഡ്സ് ഉൾപ്പെടെ ഒരു ഡസൻ വേൾഡ് റെക്കോഡ്സുകൾക്ക് ഉടമയുമാണ്. തൃശൂരിലെ സാഹിത്യ അക്കാദമി ഹാളിൽ ഇദ്ദേഹത്തിന്റെ പുസ്തകങ്ങൾ പ്രദർശിപ്പിച്ചിരുന്നു.ഇതിലൂടെ ലാർജസ്റ്റ് കളക്ഷൻ ഓഫ് മിനിയേച്ചർ ബുക്‌സ് എന്ന വിഭാഗത്തിൽ ഗിന്നസ് റെക്കോഡ് നേടിയിട്ടൂണ്ട്.

തൃശൂർ ജില്ലയിലെ കുന്നംകുളത്തിനടുത്ത് ആദൂർ എന്ന സ്ഥലത്ത് 1977 ൽ ജനിച്ചു. എട്ടാം ക്ലാസിൽ പഠിക്കുമ്പോൾ തന്നെ എഴുത്തിലേക്ക് കടന്നു. ഹൈസ്കൂൾ വിദ്യാഭ്യാസം പൂർത്തിയാക്കുന്നതിനു മുമ്പ് മൂന്ന് നോവലുകൾ എഴുതി. 2002 മുതൽ ആനുകാലിക പ്രസിദ്ധീകരണങ്ങളിൽ സജീവമായി എഴുതി തുടങ്ങുകയും 2005 ൽ ആദ്യ കൃതി “യാ റസൂൽ സലാം” എന്ന കവിതാ സമാഹാരം പുറത്തിറങ്ങുകയും ചെയ്തു.

ആദൂർ, വെള്ളറക്കാട്, ദേശമംഗലം, എരുമപ്പെട്ടി എന്നിവിടങ്ങളിൽ നിന്ന് സ്കൂൾ വിദ്യാഭ്യാസവും കിഴൂർ ശ്രീ വിവേകാനന്ദ കോളേജിൽ നിന്ന് കോളേജ് വിദ്യാഭ്യാസവും നേടി.

2008 മുതൽ ഒറ്റവരി കഥകളും ഹൈക്കു കവിതകളും ടൈനി ബുക്കുകളാക്കി (Smallest Books / Miniature Books) പ്രസിദ്ധീകരിച്ച് ആവശ്യക്കാർക്ക് സൌജന്യമായി നൽകി എഴുത്തിന്റെ മേഖലയിൽ പുതിയ രീതി അവലംബിച്ചു. അതിനു ശേഷം ഓരോ വർഷവും വ്യത്യസ്തമായ കുഞ്ഞു പുസ്തകങ്ങൾ രചിച്ചതിലൂടെ 2011 ൽ Smallest Book Set എന്ന കാറ്റഗറിയുടെ ലിംക ബുക്ക് ഓഫ് റെകോഡ്സ് നേടി. തുടർന്ന് ഗിന്നസ് വേൾഡ് റെകോഡ്സ് നേടുന്നതിനുള്ള ശ്രമങ്ങൾ ആരംഭിച്ചു. തുടർന്ന് അഞ്ച് സെന്റി മീറ്ററിനും (5 cm) ഒരു സെന്റി മീറ്ററിനും (1 cm) ഇടയിലുള്ള 3137 മിനിയേച്ചർ പുസ്തകങ്ങളുണ്ടാക്കി 2016 ജൂൺ 4 ന് ഗിന്നസ് അറ്റംപ്റ്റ് നടത്തി. അസർബൈജാൻ സ്വദേശിനി ZALCOVA SARIFA TEYMUR GYZY യുടെ പേരിലുണ്ടായിരുന്ന 7.5 cm ന് താഴെയുള്ള 2913 പുസ്തകങ്ങളുടെ റെക്കോർഡ് മറികടന്ന് നവംബർ 25 ന് Largest Collections of Miniature Books ന്റെ ഗിന്നസ് വേൾഡ് റെക്കോർഡ്സിന് അർഹനായി. ഇതിൽ 2780 പുസ്തകങ്ങൾ മലയാളത്തിലുള്ള കഥകളും കവിതകളും, 350 എണ്ണം ഇംഗ്ലീഷിലുള്ള രചനകളും 7 പുസ്തകങ്ങൾ മറ്റു ഭാഷകളിലുള്ളതുമാണ്. എല്ലാ സമാഹാരങ്ങളുൽ നഗ്ന നേത്രങ്ങൾ കൊണ്ട് വായിക്കാൻ സാധിക്കുന്നവയുമാണ് എന്ന പ്രത്യേകതയുമുണ്ട്. ഇതിന്റെ ഏറ്റവും ചെറിയ പുസ്തകമായ വൺ (ONE) ഒരു സെന്റി മീറ്റർ (1 cm) മാത്രം നീളമുള്ളതും 66 ഭാഷകളിലുള്ള 66 വ്യത്യസ്ത കവിതകൾ അടങ്ങിയതുമായ പുസ്തകമാണ്. നഗ്ന നേത്രങ്ങൾ കൊണ്ട് വായിക്കാൻ സാധിക്കുന്ന ലോകത്തിലെ ഏറ്റവും ചെറിയ കവിതാ സമാഹാരമാണിത്. 

ആനുകാലികങ്ങളിൽ ഇതിനോടകം ആയിരത്തോളം രചനകൾ എഴുതാൻ കഴിഞ്ഞിട്ടുള്ള ഇദ്ദേഹം സാഹിത്യത്തിനു പുറമേ സിനിമയിലും വ്യത്യസ്തമായൊരു റെക്കോർഡിന് ഉടമയായിട്ടുണ്ട്.

100 വർഷത്തെ സിനിമാ ചരിത്രത്തിലെ ഏറ്റവും ചെറിയ സിനിമയായി 2013 ൽ ലിംക ബുക്ക് ഓഫ് റെക്കോർഡ്സിന് അർഹമായ THE MAN എന്ന സിനിമ വെറും 10 സെക്കന്റ് സമയ ദൈർഘ്യം മാത്രമുള്ളതാണ്. ഉറുമ്പ് കേന്ദ്ര കഥാപാത്രമായി അഭിനയിച്ച ഈ Smallest Film ന്റെ നിർമ്മാണവും സംവിധാനവും സത്താറാണ് നിർവ്വഹിച്ചിരിക്കുന്നത്.



</doc>
<doc id="364944" url="https://ml.wikipedia.org/wiki?curid=364944" title="സസക്കി ഭാഷ">
സസക്കി ഭാഷ

സസക്കി ഭാഷ അല്ലെങ്കിൽ സസ ഭാഷ ഒരു കൂട്ടം വ്യത്യസ്ത ഭാഷകളുടെ കൂട്ടത്തെക്കുറിക്കുന്നു. ഉത്തരപശ്ചിമ ഇറാനിലെ ഭാഷകൾ സംസാരിക്കുന്നത് ടർക്കിയിലെ സസ ജനതയാണ്. സസ ജനത കുർദുകൾ ആയാണ് സ്വയം കണക്കാക്കിവരുന്നത്. അതിനാൽ തങ്ങൾ കുർദ്ദുസ്ഥാൻ എന്ന രാജ്യത്തിന്റെ പൗരന്മാർ ആണെന്നു കരുതിവരുന്നു. കിർമാഞ്‌കി ഭാഷ, ദിംലി ഭാഷ എന്നിവയാണ് ഇതിൽപ്പെടുന്ന രണ്ടു ഭാഷകൾ. കിർമാഞ്‌കി ഭാഷയെ ഉത്തര സസ ഭാഷ എന്നും ദിംലി ഭാഷയെ ദക്ഷിണ സസ ഭാഷയെന്നും വിളിച്ചുവരുന്നു. 

ഈ ഭാഷകൾ ഇന്തോ-യൂറോപ്യൻ ഭാഷാഗോത്രത്തിൽപ്പെട്ട സസാ-ഗൊറാനി ഗ്രൂപ്പിലെ ഇറാനിയൻ വിഭാഗത്തിലെ ഉത്തര-പശ്ചിമ വിഭാഗത്തിൽപ്പെടുന്നു. ഗൊറാനി ഭാഷയുമായി സസ ഭാഷയ്ക്ക് വലിയ അടുപ്പമുണ്ട്. താലിഷി പോലുള്ള മറ്റു കാസ്പിയൻ ഭാഷകളുമായും ഈ ഭാഷകൾക്ക് ബന്ധമുണ്ട്. എത്‌നോലോഗിന്റെ കണക്കുപ്രകാരം, 15 ലക്ഷം മുതൽ 25 ലക്ഷം വരെ ആളുകൾ ഈ ഭാഷ സംസാരിച്ചുവരുന്നുണ്ട്. ഇതിൽ എല്ലാ ഭാഷാഭേദങ്ങളും പെടും. 


</doc>
<doc id="364945" url="https://ml.wikipedia.org/wiki?curid=364945" title="യക്കുത്ത് ഭാഷ">
യക്കുത്ത് ഭാഷ

യക്കുത്ത് ഭാഷ സഖ ഭാഷ എന്നും അറിയപ്പെടുന്നു. ഇതൊരു ടർക്കിക്ക് ഭാഷയാണ്. റഷ്യൻ ഫെഡറേഷനിലെ സഖാ റിപ്പബ്ലിക്കിലെ യക്കുത്ത് ജനതയിലെ ഏതാണ്ട്, 450,000 പേർ ഇതു സംസാരിക്കുന്നു. 

മറ്റു ടർക്കിക് ഭാഷകളെപ്പോലെ ഇതുമൊരു പരസ്പരബന്ധിത ഭാഷയാണ്. 
യക്കുത്ത് ഭാഷ സൈബീരിയൻ ടർക്കിക് ഭാഷകളിൽപ്പെട്ടതാണ്. ഷോർ ഭാഷ, തുവാൻ ഭാഷ, ഡോൽഗാൻ ഭാഷ എന്നിവ ഈ ഭാഷയുടെ വകഭേദങ്ങൾ ആണ്. ഇതിനു വ്യാകരണപരമായി ലിംഗവ്യവസ്ഥയില്ല. കർത്താവ്-കർമ്മം-ക്രിയ എന്നതാണ് വാക്യഘടന. ടംഗൂസിക്ക് ഭാഷകളും മംഗോളിയൻഭാഷകളും ഈ ഭാഷയെ സ്വാധീനിക്കുന്നുണ്ട്. 



</doc>
<doc id="364946" url="https://ml.wikipedia.org/wiki?curid=364946" title="യൊറൂബ ഭാഷ">
യൊറൂബ ഭാഷ

യൊറൂബ ഭാഷ പടിഞ്ഞാറൻ ആഫ്രിക്കയിൽ പ്രത്യേകിച്ച് നൈജീരിയായിൽ സംസാരിക്കുന്ന ഭാഷയാണ്. യൊറൂബ ഭാഷ സംസാരിക്കുന്നവർ 3 കോടി വരും. ഇത് നജീരിയ കൂടാതെ പശ്ചിമാഫ്രിക്കയുടെ ഇതര ഭാഗമായ, ബെനിൻ, കൂടാതെ അമേരിക്കയിൽ പ്രത്യേഗിച്ച് തെക്കേ അമേരിക്കയിലെ കരീബിയൻ പ്രദേശം, യൂറോപ്പിന്റെ വിവിധഭാഗങ്ങൾ എന്നിവിടങ്ങളിലും ഈ ഭാഷ സംസാരിക്കുന്നവരുണ്ട്. നൈജർ ഡെൽറ്റയിലെ ഭാഷയായ, ഇറ്റ്‌സെക്കിറി, ഇഗാല എന്നിവയുമായി അടുത്ത ബന്ധം ഈ ഭാഷയ്ക്കുണ്ട്. 



</doc>
<doc id="364951" url="https://ml.wikipedia.org/wiki?curid=364951" title="ഡോറ ഗബെ">
ഡോറ ഗബെ

പ്രമുഖ ബൾഗേറിയൻ ജൂത കവയിത്രിയാണ് ഡോറ ഗബെ എന്ന പേരിൽ അറിയപ്പെടുന്ന ഡോറ പെട്രോവ ഗബെ ഇംഗ്ലീഷ്: Dora Petrova Gabe ().
മുതിർന്നവർക്കും കുട്ടികൾക്കുമുള്ള നിരവധി കവിതകൾ അവർ രചിച്ചിട്ടുണ്ട്. കൂടാതെ, യാത്രാവിവരണങ്ങൾ, ചെറുകഥകൾ എന്നിവയും പ്രസിദ്ധീകരിച്ചിട്ടുണ്ട്. അവരുടെ അവസാന കാലങ്ങളിൽ വിവർത്തന മേഖലയിലാണ് ശ്രദ്ധകേന്ദ്രീകരിച്ചത്.
ഡോറ ഗബെയും മറ്റൊരു പ്രമുഖ ബൾഗേറിയൻ കവയിത്രിയായ എലിസവെറ്റയേയും ബൾഗേറിയൻ സാഹിത്യത്തിലെ പ്രഥമ വനിതകളായാണ് പരിഗണിക്കപ്പെടുന്നത്.

റഷ്യയിൽ നിന്ന് ബൾഗേറിയയിലേക്ക് കുടിയേറിയ പീറ്റർ ഗബെയുടെ മകളായി 1888 ഓഗസ്റ്റ് 16ന് ബൾഗേറിയയിലെ വടക്കുകിഴക്കൻ പ്രവിശ്യയായ ദോബ്‌റിച്ചിലെ ദബോവിക് ഗ്രാമത്തിൽ ജനിച്ചു. ബൾഗേറിയൻ പാർലമെന്റായ നാഷണൽ അസംബ്ലിയിലേക്ക് തെരഞ്ഞടുക്കപ്പെട്ട ആദ്യ ജൂതനായിരുന്നു ഡോറ ഗബെയുടെ പിതാവ് പീറ്റർ. ബൾഗേറിയയിലെ അറിയപ്പെടുന്ന വ്യക്തിയും പത്രപ്രവർത്തകനുമായിരുന്നു പീറ്റർ ഗബെ.
ബൾഗേറിയയിലെ ഏറ്റവും വലിയ മൂന്നാമത്തെ നഗരമായ വർനയിൽ നിന്ന് ഹൈസ്‌കൂൾ വിദ്യാഭ്യാസം പൂർത്തിയാക്കി. തുടർന്ന് 1904ൽ സോഫിയ സർവ്വകലാശാലയിൽ നിന്ന് നാച്ചുറൽ സയൻസിൽ ബിരുദം നേടി. പിന്നീട്, ഫ്രഞ്ച് ഭാഷാ ശാസ്ത്രത്തൽ സ്വറ്റ്‌സർലന്റിലെ ജനീവയിൽ നിന്നും ഫ്രാൻസിലെ ഗ്രിനോബിളിൽ നിന്നും പഠനം നടത്തി (1905-1906). 1907ൽ ബൾഗേറിയയിലെ ഡോബ്രിച്ചിൽ ഫ്രഞ്ച് ഭാഷ പഠിപ്പിച്ചു. 1911 മുതൽ 1932വരെ പോളണ്ട്, ജർമ്മനി, സ്വറ്റ്‌സർലന്റ്, ഓസ്ട്രിയ, ചെക്ക് റിപ്പബ്ലിക്, ഫ്രാൻസ്, യുനൈറ്റ്ഡ് കിങ്ഡം എന്നിവിടങ്ങളിൽ ഭർത്താവ് ബൊയാൻ പനേവുമൊന്നിച്ച് താമസിച്ചു. 
1939 മുതൽ 1941 വരെ കുട്ടികളുടെ മാഗസിനായ വിൻഡോയുടെ പത്രാധിപരായി സേവനം അനുഷ്ടിച്ചു. 
ബൾഗേറിയൻ പോളിഷ് കമ്മിറ്റിയുടെ സ്ഥാപകരിൽ ഒരാളാണ് ഡോറ (1922). 1927ൽ സ്ഥാപിതമായ ബൾഗേറിയൻ പെൻ ക്ലബ്ബിന്റെ സ്ഥാപകരിൽ ഒരാളും ഏറെ കാലം അതിന്റെ അധ്യക്ഷയുമായിരുന്നു. 1947 മുതൽ 1950വരെ പോളണ്ടിലെ വാർസോയിലുള്ള ബൾഗേറിയൻ എംബസിയിലെ കൾച്ചറൽ അഫേഴ്‌സ് കോൺസുലറായിരുന്നു.
1900ലാണ് ആദ്യത്തെ കവിതയായ സ്പ്രിങ് പ്രസിദ്ധീകരിച്ചത്. സാഹിത്യ പ്രസിദ്ധീകരണമായ യൂത്തിലൂടെയാണ് ഇത് വെളിച്ചം കണ്ടത്. ഇതിന് ശേഷം 1905-1906 കാലയളവിൽ നിരവധി കവിതകൾ അവരുടേതായി പ്രസിദ്ധീകരിക്കപ്പെട്ടു. ഇത് ഡോറയുടെ സാഹിത്യ ജീവിതത്തിന്റെ തുടക്കമായി അടയാളപ്പെടുത്തപ്പെട്ടു.
1917 മുതൽ 1983ൽ മരണപ്പെടുന്നതു വരെ പ്രധാനമായും വിവർത്തന രംഗത്തായിരുന്നു ശ്രദ്ധ കേന്ദ്രീകരിച്ചിരുന്നത്. Adam Mickiewicz, Maria Konopnicka, Stanisław Wyspiański, Kazimierz Przerwa-Tetmajer, Juliusz Słowacki, Władysław Reymont, Jan Kasprowicz, Henryk Sienkiewicz, B. Leader, Adolf Dygasiński, L. Staffan, A. Slonimsky, Julian Tuwim, K. Alberti, I. Volker, F. Fletch, Vítězslav Nezval, Karel Čapek, G. Jian, Y. Seifert, A. Slutsk, V. Bronevski, C. Imber, Samuil Marshak, E. Kamberos, R. Bumi-Papa, M. Lundemis, Yiannis Ritsos തുടങ്ങി നിരവധി പേരുടെ സാഹിത്യങ്ങൾ വിവർത്തനം ചെയ്തു.
പോളിഷ്, ചെക്ക്, റഷ്യൻ, ഫ്രഞ്ച്, ഗ്രീക്ക് ഭാഷകൾ അനായാസം കൈകാര്യം ചെയ്തിരുന്നു ഡോറ ഗബെ


</doc>
<doc id="364956" url="https://ml.wikipedia.org/wiki?curid=364956" title="യൂകൈപ്പ">
യൂകൈപ്പ

യൂകൈപ്പ ( ) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ളതും സാൻ ബർനാർഡിനോ പട്ടണത്തിന് 10 മൈൽ (16 കിലോമീറ്റർ) കിഴക്കു സ്ഥിതി ചെയ്യുന്നതുമായ ഒരു പട്ടണമാണ്. ഈ പട്ടണത്തിലെ ജനസംഖ്യ 2010 ലെ ജനസംഖ്യാകണക്കുകൾ അനുസരിച്ച് 51,367 ആയിരുന്നു.  ഈ പ്രദേശം വളരെക്കാലം ഒരുവലിയ വിഭാഗം സെറാനോ ഇന്ത്യൻസിന്റെ ജന്മദേശമായിരുന്നു.

ഐക്യനാടുകളുടെ തെക്കുപടിഞ്ഞാറേ ദിക്കിൽ തെക്കുകിഴക്കൻ കാലിഫോർണിയിലാണ് യുകൈപ്പ സ്ഥിതി ചെയ്യുന്നത്. ലോസ് ആഞ്ചെലസിൽനിന്ന് ഏകദേശം കിഴക്കായിട്ടാണിത്. പട്ടണത്തിന്റെ സമുദ്രനിരപ്പിൽനിന്നുള്ള ഉയരം ആണ്. .

ഐക്യനാടുകളുടെ സെൻസസ് ബ്യൂറോ കണക്കുകൾ പ്രകാരം ഈ പട്ടണത്തിന്റെ വ്യാസം According to the ആണ്. ഇതിൽ 0.04 ശതമാനം ജലം ഉൾപ്പെട്ടിരിക്കുന്നു.


</doc>
<doc id="364957" url="https://ml.wikipedia.org/wiki?curid=364957" title="ക്യൂൻ അല്ലിക്വിപ്പ">
ക്യൂൻ അല്ലിക്വിപ്പ

പതിനെട്ടാം നൂറ്റാണ്ടിൽ അമേരിക്കൻ ഇന്ത്യക്കാരിലെ സെനെക്ക വർഗ്ഗത്തിന്റെ നേതാവായിരുന്നു ക്യൂൻ അലിക്വിപ്പ  (1754 ഡിസംബർ 23 ന് അന്തരിച്ചു)

അല്ലിക്വിപ്പയുടെ ആദ്യകാല ജീവിതത്തെക്കുറിച്ച് വളരെക്കുറച്ച് കാര്യങ്ങളെ വെളിവായിട്ടുള്ളു. അവരുടെ ജനനസമയമോ കാലമോ കൃത്യമായി രേഖപ്പെടുത്തപ്പെട്ടിട്ടില്ല. 1740 കളിൽ അവർ സെനക്ക വർഗ്ഗത്തിലെ മിംഗോ ബാൻറിന്റെ നേതാവായിരുന്നു. "മൂന്നു നദികൾ" ഒഴുകിയിരുന്ന പ്രദേശത്താണ് (ഒഹിയോ നദി, അല്ലെഘെനി നദി, മോണോഗാഹെല നദി) ഈ വർഗ്ഗം അധിവസിച്ചിരുന്നത്. ഇ പ്രദേശം ഇന്നത്തെ പെൻസിൽവാനിയയിലെ പിറ്റ്സ്ബർഗ്ഗ് ആണ്. 1753 ൽ അവർ തന്റെ സംഘത്തോടൊപ്പം മോണോഗാഹെല, യൂഘിയോഘെനി നദികളുടെ സംഗമ സ്ഥാനത്ത് (ഇന്നത്തെ പെൻസിൽവാനിയയിലെ മൿകീൻസ്പോർട്ട്) താമസമുറപ്പിച്ചു.


</doc>
<doc id="364961" url="https://ml.wikipedia.org/wiki?curid=364961" title="ഛവി രജാവത്ത്">
ഛവി രജാവത്ത്

രാജസ്ഥാനിലെ സോഡ ഗ്രാമത്തിലെ സർപഞ്ച് ആണ് ഛവി രജാവത്. ഇംഗ്ലീഷ്: Chhavi Rajawat. ഇന്ത്യയിൽ സർപഞ്ച് പദവിയിലെത്തുന്ന ഏറ്റവും പ്രായം കുറഞ്ഞ വ്യക്തിയാണ് എം. ബി. എ. ബിരുദധാരിയായ ഇവർ..

രാജസ്ഥാനിലെ ജയ്‌പൂർ നഗരത്തിലായിരുന്നു ജനനം. ആന്ധ്രയിലെ റിഷി വാലി സ്കൂൾ, അജ്മീരിലെ മയോ കോളേജ് ഗേൽസ് സ്കൂൾ, ദില്ലിയിലെ ലേഡി ശ്രീറാം കോളേജ് എന്നീ സ്ഥാപനങ്ങളിലായിരുന്നു വിദ്യാഭ്യാസം. പൂനെയിലെ ബാലാജി ഇൻസ്റ്റിറ്റ്യൂട്ട് ഓഫ് മോഡേൺ മാനേജ്‌മെന്റിൽ നിന്നും എം. ബി.എ ബിരുദം കരസ്ഥമാക്കി.


</doc>
<doc id="364969" url="https://ml.wikipedia.org/wiki?curid=364969" title="സ്വർണവരയൻ മത്തി">
സ്വർണവരയൻ മത്തി

കടൽ വാസിയായ ഒരു മൽസ്യമാണ് സ്വർണവരയൻ മത്തി അഥവാ Goldstripe Sardinella. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="364975" url="https://ml.wikipedia.org/wiki?curid=364975" title="കാസ്റ്റെർ സെമന്യ">
കാസ്റ്റെർ സെമന്യ

ഒളിമ്പിക് മെഡൽ ജേതാവായ സൗത്ത് ആഫ്രിക്കക്കാരിയായ മധ്യദൂര ഓട്ടക്കാരിയാണ് കാസ്റ്റെർ സെമന്യ. ഇംഗ്ലീഷ് :Caster Semenya. (ജനനം 7 January 1991) പൂർണ്ണനാമം: മൊഗ്ഗാദി കാസ്റ്റെർ സെമെന്യ. 2009 ലെ ലോക ചാമ്പ്യൻഷിപ്പിൽ 800 മീറ്റർ ഓട്ടത്തിൽ സ്വർണ്ണ മെഡലും (സമയം:1:55.45) 2011 ലേതിൽ വെള്ളി മെഡലും കരസ്ഥമാക്കി. 2012 സമ്മർ ഒളിമ്പിക്സിലും വെള്ളി മെഡൽ നേടി. 2016 ലെ റിയോ ഒളിമ്പിക്സിൽ സ്വർണ്ണം നേടാനായി എന്നാൽ സഹതാരങ്ങൾ പലരും സെമന്യ ഒരു പുരുഷനാണെന്ന് ആരോപിച്ചതും സ്വന്തം സമയങ്ങൾ തന്നെ വളരെ ചുരുങ്ങിയകാലത്തിനുള്ളിൽ തിരുത്തിക്കുറിച്ചതും സെമന്യയുടെ മുകളിൽ സംശയത്തിന്റെ നിഴൽ പതിപ്പിച്ചു. സമാന കാരണങ്ങൾ ആരോപിച്ച് ഇന്ത്യയുടെ ദുത്തീ ചന്ദിനെ തടഞ്ഞു വച്ചതും സെമന്യയുടെ സംഭവവും വലിയ വിവാദങ്ങൾക്ക് തിരികൊളുത്തി.

സൗത്ത് ആഫ്രിക്കയിലെ പൊളോക്വേൻ (പീറ്റേർസ്ബർഗ്) അടുത്തുള്ള ഗാ-മാസെഹ്ലോങ് എന്ന ഗ്രാമത്തിൽ 1991 ജനുവരി 7 നാണ് സെമെന്യ ജനിച്ചത്. സൗത്ത് ആഫ്രിക്കയിലെ തന്നെ ലിമ്പോവോ പ്രവിശ്യയിലെ ഫെയർലീ എന്ന ഗ്രാമത്തിലാണ് അവൾ വളർന്നത്. 3 സഹോദരിമാരും ഒരു സഹോദരനും ഉണ്ട്. എന്തേമ സെക്കന്ററി സ്കൂളിലാണ് പ്രാഥമിക, ദ്വിതീയ തല വിദ്യാഭ്യാസം പൂർത്തിയാക്കിയത്. ഇപ്പോൾ പ്രിട്ടോറിയ സർവ്വകലാശാലയിലെ സ്പോർസ് സയൻസ് വിദ്യാർത്ഥിയാണ്. ഫുട്ബോൾ കളിക്കാനുള്ള പരിശീലനത്തിന്റെ ഭാഗമായാണ് ശരിക്കും സെമെന്യ ഓട്ടം തുടങ്ങിയത്.

2017 ജനുവരിയിൽ തന്റെ ചിരകാല സുഹ്രുത്തും പങ്കാളിയുമായ വയലറ്റ് റസേബോയ എന്ന സ്ത്രീയെ കല്യാണം കഴിച്ചു. 

20018 ജൂലൈയിൽ നടന്ന ലോക ജൂനിയർ ചാമ്പ്യൻഷിപ്പിൽ 800 മീറ്റർ മത്സരത്തിൽ പങ്കെടുക്കുകയും പിന്നീട് നടന്ന കോമ്മൺ വെൽത് യൂത്ത് ഗെയിംസിൽ 2:04.23. സമയത്തോടെ സ്വർണ്ണം നേടുകയും ചെയ്തു.

2009 ലെ ആഫ്രിക്കൻ ജൂനിയർ ചാമ്പ്യൻഷിപ്പിൽ 800 മീറ്ററിലും 1500 മീറ്ററിലും മത്സരിച്ച സെമെന്യ രണ്ടിലും സ്വർണ്ണം നേടി. 1:56.72 യും 4:08.01 യും ആയിരുന്നു അവർ കുറിച്ച റെക്കോഡ് സമയങ്ങൾ. ഈ സമയത്തോടെ തന്റെ തന്നെ വ്യക്തിഗത വേഗത 7 സെക്കന്റ് താഴേക്ക് തിരുത്തി. ഒരേ സമയം ദേശീയ റേക്കോഡും ചാമ്പ്യൻഷിപ്പ് റെക്കോടുമാണ് സെമന്യ തിരുത്തിക്കുറിച്ചത്. .
ആഗസ്ത് മാസത്തിൽ 2009 ലോക ചാമ്പ്യൻഷിപ്പിൽ 800 മീറ്റർ ഫൈനലിൽ അവൾ തന്റെ തന്നെ വേഗം 1:55.45 ആയി തിരുത്തി. ആ അവർഷത്തെ മികച്ച 800 മീറ്റർ ഓട്ടക്കാരിയായി ട്രാക്ക് ആൻ ഫീൽഡ് വാർത്തകൾ എന്ന മാഗസിൻ കാസ്റ്റർ സെമന്യയെ തിരഞ്ഞെടുത്തു.


</doc>
<doc id="364982" url="https://ml.wikipedia.org/wiki?curid=364982" title="ഇടമറ്റം">
ഇടമറ്റം

കേരളത്തിലെ കോട്ടയം ജില്ലയിലെ ഒരു ചെറിയ പട്ടണമാണ് ഇടമറ്റം. പാലായിൽനിന്ന് 8 കിലോമീറ്ററും ഭരണങ്ങാനത്തുനിന്നും 3 കിലോമീറ്ററും അകലെയാണ് ഇടമറ്റം. പൈകയിൽനിന്ന് ഇടമറ്റത്തേക്ക് 4 കിലോമീറ്ററുണ്ട്.
ഇവിടെയാണ് പൊന്മല ദേവീക്ഷേത്രം, പുത്തൻ ശബരിമല ശാസ്താ ക്ഷേത്രം, പങ്കപ്പാട്ട് മഹാദേവ ക്ഷേത്രം, സെന്റ് മൈക്കിൾസ് ക്രിസ്ത്യൻ ദേവാലയം എന്നിവ സ്ഥിതി ചെയ്യുന്നത്,VKPM NSS TTI ,ശ്രീഭദ്രാ വിദ്യാനികേതൻ സ്കൂൾ, KTJM ഹൈസ്കൂൾ, KTTM LP സ്കൂൾ എന്നീ വിദ്യാഭ്യാസ സ്ഥാപനങ്ങൾ, മീനച്ചിൽ ഗ്രാമ പഞ്ചായത്ത് കാര്യാലയം, കൃഷിഭവൻ, പൂവരണി വില്ലേജ് ഓഫീസ് എന്നിവയും ഇവിടാണ് സ്ഥിതി ചെയ്യുന്നത്.

</doc>
<doc id="364987" url="https://ml.wikipedia.org/wiki?curid=364987" title="കാതറീൻ ജാക്സൺ">
കാതറീൻ ജാക്സൺ

കാതറീൻ ജാക്സൺ (ജനനം കാറ്റി ബി. സ്ക്രൂസ്; മെയ് 4, 1930).പ്രശസ്തമായ ജാക്സൺ കുടുംബത്തിലെ തറവാട്ടമ്മയായ ഇവർ മൈക്കൽ ജാക്സൺ, ജാനറ്റ് ജാക്സൺ എന്നിവരുടെ മാതാവാണ്.1985-ൽ എസൻസ് മാഗസിൻ ഇവരെ "ആ വർഷത്തെ അമ്മ" എന്ന പുരസ്കാരം നൽകി ആദരിച്ചിട്ടുണ്ട്.


</doc>
<doc id="364991" url="https://ml.wikipedia.org/wiki?curid=364991" title="എക്കത്തറീന പോയ്സ്തഗോവ">
എക്കത്തറീന പോയ്സ്തഗോവ

റഷ്യക്കാരിയാ ഒരു കായികതാരമാണ് എക്കത്തറീന പോയ്സ്തഗോവ അഥവാ എക്കത്തറീന സാവ്യലോവ. ഇംഗ്ലീഷ്:'Ekaterina Poistogova. (ജനനം 1 മാർച്ച് 1991) 800 മീറ്റർ ഹ്രസ്വദൂര ഓട്ടത്തിലാണ് അവറ് മത്സരിക്കുന്നത്. ലണ്ടനിൽ 2012 ൽ നടന്ന സമ്മർ ഒളിമ്പിക്സിൽ വെങ്കല മെഡൽ നേടിയതാണ് ഏറ്റവും ശ്രദ്ധേയമായ നേട്ടം 


</doc>
<doc id="364993" url="https://ml.wikipedia.org/wiki?curid=364993" title="മറിയ സവിനോവ">
മറിയ സവിനോവ

റഷ്യക്കാരിയായ ഒരു മുൻ ഹ്രസ്വദൂര ഓട്ടക്കാരിയാണ് മറിയ സവിനോവ അഥവാ മറിയ സെർജിയെവ്ന സാവിനോവ ഇംഗ്ലീഷ് :Mariya Sergeyevna Savinova (; ( ജനനം 13 August 1985) 800 മീറ്റർ ഹ്രസ്വദൂര ഓട്ടത്തിലാണ് മറിയ പ്രത്യേകം മത്സരിക്കുന്നത്. 2017 ൽ ഉത്തേജക മരുന്നു കഴിച്ചതിൽ കുറ്റക്കാരിയെന്നു കണ്ടതിനെ തുടർന്ന് 4 വർഷത്തേക്ക് മത്സരങ്ങളിൽ പങ്കെടുക്കുന്നതിൽ നിന്ന് വിലക്കിയിരിക്കുകയാണ്.മുൻപത്തെ 3 വർഷത്തെ മത്സരഫലങ്ങൾ അസാധുവാക്കുകയും ചെയ്തു. 


</doc>
<doc id="364997" url="https://ml.wikipedia.org/wiki?curid=364997" title="യാർമിള ക്രാട്ടോക്‌വീലോവാ">
യാർമിള ക്രാട്ടോക്‌വീലോവാ

ലോകറെക്കോഡിനുടമയായ ഒരു മുൻ ചെക്ക് കായികതാരമാണ് ജാർമില ക്രട്ടോച്ചീലോവാ. ഇംഗ്ലീഷ് Jarmila Kratochvílová (; (ജനനം 26 ജനുവരി 1951) 1983 ലെ ലോക ചാമ്പ്യൻഷിപ് മത്സരങ്ങളിൽ 400 മീറ്റർ, 800 മീറ്റർ ഹ്രസ്വദൂര ഓട്ട മത്സരങങ്ങളിൽ് റെക്കോഡ് തിരുത്തി സ്വർണ്ണം നേടി അതേ വർഷം തന്നെ മറ്റൊരു മത്സരത്തിൽ 800 മീറ്ററിൽ അവർ തിരുത്തിയ ലോകറേക്കോഡ് ഇന്നും തകർക്കാതെ നിലനിൽകുന്നു. ലോക ചരിത്രത്തിൽ തന്നെ ഏറ്റവും കാലം തകർക്കാതെ നിലനിന്നിട്ടുള്ള റെക്കോഡ് ഇതാണ് 2008 ൽ കെന്യയുടെ പമേല ജെലീമോ മാത്രമാണ് ഈ റെക്കോഡിനു ഒരു സെകന്റ് അടുത്തെങ്കിലും എത്തിയിട്ടുള്ള ഏക കായികതാരം ..


</doc>
<doc id="364999" url="https://ml.wikipedia.org/wiki?curid=364999" title="പമേല ജെലീമോ">
പമേല ജെലീമോ

കെനിയക്കാരിയായ ഒളിമ്പിക് സ്വർണ്ണമെഡൽ ജേതാവാണ് പമേല ജെലീമോ. ഇംഗ്ലീഷ്: Pamela Jelimo (ജനനം 5 ഡിസംബർ1989) 800 മീറ്റർ ഹ്രസ്വദൂര ഓട്ടമത്സരങ്ങളിലാണ് കേന്ദ്രീകരിച്ചിട്ടുള്ളത്. 2008 ൽ ബെയ്ജിങ്ങിൽ നടന്ന സമ്മർ ഒളിമ്പിക്സിൽ വച്ച് തന്റെ 18 -ആം വയസ്സിൽ സ്വർണ്ണ മെഡൽ കരസ്ഥമാക്കി. സ്വർണ്ണമെഡൽ നേടുന്ന ആദ്യത്തെ കെന്യൻ വനിതയാണ് പമേല. കെനിയക്കു വേണ്ടി ഒളിമ്പിക്സ് മത്സരത്തിൽ സ്വർണ്ണം നേടുന്ന ഏറ്റവും പ്രായം കുറഞ്ഞ താരവും ജെലീമോ ആണ്.


</doc>
<doc id="365002" url="https://ml.wikipedia.org/wiki?curid=365002" title="അസാധാരണമായ പെൺപോരാട്ടം">
അസാധാരണമായ പെൺപോരാട്ടം

'സമാധാനത്തിന്റെ അമ്മ' എന്നറിയപ്പെടുന്ന ലൈബീരിയൻ സ്ത്രീസമര നായിക ലെയ്‌മാ ബോവിയുടെ ഓർമ്മക്കുറിപ്പുകളടങ്ങിയ ഗ്രന്ഥമായ Mighty Be Our Powers: How Sisterhood, Prayer and Sex Changed a Nation at Warന്റെ മലയാള വിവർത്തനമാണ്അസാധാരണമായ പെൺപോരാട്ടം. സ്ത്രീകളുടെ സുരക്ഷയ്ക്കു വേണ്ടിയും സമാധാനപ്രവർത്തനങ്ങളിൽ സമ്പൂർണ്ണമായി പങ്കെടുക്കുവാനുള്ള സ്ത്രീകളുടെ അവകാശങ്ങൾക്കുവേണ്ടിയും അക്രമരഹിതമായ മാർഗ്ഗങ്ങളിലൂടെ പോരാടിയതിന് 2011'ലെ നൊബേൽ സമാധാന പുരസ്‌കാരത്തിന് ലെയ്മ ബോവി തിരഞ്ഞെടുക്കപ്പെട്ടു. കബനിയാണ് പുസ്തകത്തിന്റെ മലയാള വിവർത്തനം നിർവഹിച്ചിരിക്കുന്നത്.
= ഉള്ളടക്കം ==
ആഭ്യന്തര യുദ്ധം തളർത്തിയ ലൈബീരിയയുടെ സമാധാനത്തിനു വേണ്ടിയും സ്ത്രീകളുടെ അവകാശത്തിനു വേണ്ടിയും പ്രവർത്തിക്കുന്ന മുന്നണി പോരാളിയാണ് ലെയ്‌മാ ബോവി. ഗാർഹികപീഡനത്തിന്റെ ഇര കൂടിയായ ലെയ്മ, സമാധാന പ്രവർത്തനങ്ങളിൽ ഏർപ്പെടുകയും പ്രതിസന്ധികളിൽ തളരാതെ ജീവിതത്തെ മുന്നോട്ടു നയിക്കുകയും ചെയ്തു. ലൈബീരിയ അടക്കമുള്ള രാജ്യങ്ങളിലെ സംഘർഷമേഖലകളിലെ പ്രധാന ഇരകളായ സ്ത്രീകൾക്കും കുട്ടികൾക്കും വേണ്ടി ലെയ്മ നടത്തുന്ന പോരാട്ടങ്ങളുടെ ചരിത്ര രേഖയാണീ ഗ്രന്ഥം. ആഭ്യന്തര യുദ്ധകാലത്ത്‌ കൂലിപ്പട്ടാളവും നിരവധി സ്‌ത്രീകളെ ലൈബീരിയയിൽ അപമാനിക്കുകയുണ്ടായി. മാനം കാക്കാൻ അവർ വനിതകളെ അണിനിരത്തി തെരുവ്‌ പ്രക്ഷോഭങ്ങൾ സംഘടിപ്പിച്ചു. നിഷ്ഠൂരരായ ഭരണാധികാരികളുടെയും യുദ്ധപ്രഭുക്കളുടെയും യുദ്ധവെറി കണ്ട് മടുത്ത് ലീമാ ബോവി സൈബീരിയയിലെ ഒരു പെണ്ണും കലാപം അവസാനിക്കുന്നതുവരെ പങ്കാളിക്കൊപ്പം കിടക്ക പങ്കിടില്ലെന്ന തീരുമാനത്തിലെത്തുന്നതും അവരുടെ വേറിട്ട സമര രീതിക്ക് ലഭിച്ച വ്യാപകമായ അംഗീകാരവും ഗ്രന്ഥത്തിൽ വിവരിക്കുന്നു.


</doc>
<doc id="365011" url="https://ml.wikipedia.org/wiki?curid=365011" title="മലിക ആക്കാഉയ്">
മലിക ആക്കാഉയ്

മൊറോക്കോക്കാരിയായ മദ്ധ്യദൂര ഓട്ടക്കാരിയാണ് മലിക ആക്കാഉയ് ഇംഗ്ലീഷ്: Malika Akkaoui 2012 സമ്മർ ഒളിമ്പങ്ക്സിൽ പങ്കെടുത്തു. (ജനനം: 25 ഡിസംബർ1987) വനിതകളുടെ 800 മീറ്റർ ഓട്ടത്തിലാണ് പ്രധാനമായും പങ്കെടുക്കുന്നത്. 

2009 ൽ ദേശീയ ചാമ്പ്യനായി. 2010 ചാമ്പ്യൻ പദവി നില നിർത്തി. 

2010 ലെ ആഫ്രിക്കൻ ചാമ്പ്യൻ ഷിപ്പിൽ 800 മീറ്ററിൽ വെങ്കല മെഡൽ നേടിയതാണ് ആദ്യത്തെ പ്രധാന അന്തർദ്ദേശീയ നേട്ടം. 2012 നൈറോബിയിൽ നടന്ന ആഫ്രിക്കൻ ചാമ്പ്യൻഷിപ്പിൽ വെങ്കലവും 2016 ൽ ഡർബനിൽ നടന്നതിൽ വെള്ളിയും നേടി. ആദ്യ അന്താരാഷ്ട്ര സ്വർണ്ണമെടൽ ലഭിച്ചത് 2013 ൽ മെർസിനിൽ വച്ച് നടന്ന മെഡിറ്ററേനിയൻ ഗെയിംസിലാണ് 



</doc>
<doc id="365015" url="https://ml.wikipedia.org/wiki?curid=365015" title="ഫാബിയാന ക്ലോഡിനോ">
ഫാബിയാന ക്ലോഡിനോ

ബ്രസീലിൽ നിന്നുള്ള വോളീബോൾ കളിക്കാരിയാണ് ഫാബിയാന മാർസലീനോ ക്ലൗഡീനോ ഇംഗ്ലീഷ്: Fabiana Marcelino Claudino (ജനനം 24 ജനുവരി1985) ആദ്യ അന്തർദ്ദേശീയ തുടക്കം ക്രോയേഷ്യയുമായിട്ടായിരുന്നു. 2012 ഒളിമ്പിക്സ് സ്വർണ്ണമെഡൽ നേടാനായി ബ്രസീലിയൻ ടീമിനെ കാപ്റ്റനെ സ്ഥാനത്തു നിന്നും സഹായിച്ചു. 

ഫാബിയാന 1985 ജനുവരി 24 നു ബ്രസീലിലെ ബേലോ ഹൊറിസോണ്ടേയിൽ ജനിച്ചു 

2006 ലെ മികച്ച സ്പക്കർ ആയി ഇറ്റലിയിലെ മത്സരത്തിൽ തിരഞ്ഞെടുക്കപ്പെട്ടു. ഈ മത്സരത്തിൽ ബ്രസീലിനാണ് സ്വർണ്ണം ലഭിച്ചത്. 



</doc>
<doc id="365017" url="https://ml.wikipedia.org/wiki?curid=365017" title="ബ്രൂക്ക് ഷീൽഡ്സ്">
ബ്രൂക്ക് ഷീൽഡ്സ്

ഒരു അമേരിക്കൻ അഭിനേത്രിയും മോഡലും മുൻ ബാലതാരവുമാണ് ബ്രൂക്ക് ക്രിസ്റ്റാ ഷീൽഡ്സ് (ജനനം മെയ് 31, 1965) ലൂയി മാൽ - ന്റെ വിവാദ ചിത്രം " പ്രെറ്റി ബേബി" (1978) യിലെ ലൈംഗികവൃത്തി ചെയ്യുന്ന കഥാപാത്രം 1980-ലെ "ദ ബ്ളൂ ലഗൂൺ" എന്നിവ ഇവരുടെ വളരെ ശ്രദ്ധേയമായ ചിത്രങ്ങളാണ്.


</doc>
<doc id="365023" url="https://ml.wikipedia.org/wiki?curid=365023" title="ഷീല ആൻ ഫ്രസിയേ-പ്രാക്കി">
ഷീല ആൻ ഫ്രസിയേ-പ്രാക്കി

ജമൈക്കൻ ഹ്രസ്വദൂര ഓട്ടക്കാരിയാണ് ഷീല ആൻ ഫ്രസിയേ പ്രക്കി. ഇംഗ്ലീഷ് Shelly-Ann Fraser-Pryce 100 മീറ്റർ ഓട്ടത്തിൽ ഒളിമ്പിക് ചാമ്പ്യനും ലോക ചാമ്പ്യനും ആയിരുന്നു ഷീല. അത്രയൊന്നും പ്രശസ്തയല്ലാതിരുന്ന ഷീല അപ്രതീക്ഷിതമായാണ് 2008 ബെയ്‌ജിങ്ങ് ഒളിമ്പിക്സിൽ 100 മീറ്ററിൽ സ്വർണ്ണം നേടുന്നത്. അന്ന് ഷീലക്ക് 21 വയസ്സായിരുന്നു. 2012 ലെ സമ്മർ ഒളിമ്പിക്സിലും തന്റെ നേട്ടം നിലനിർത്താൻ ഷീലക്കായി. 

ജൈമൈക്കയിലെ കിങ്സ്റ്റൺ പട്ടണത്തിൽ ജനിച്ചു.


</doc>
<doc id="365025" url="https://ml.wikipedia.org/wiki?curid=365025" title="സ്വീഡനിലെ സ്ത്രീകൾ">
സ്വീഡനിലെ സ്ത്രീകൾ

സ്വീഡനിലെ സ്ത്രീകളുടെ നിലയേയും അവകാശങ്ങളേയും, സംസ്കാരവും മതവും ശക്തമായ സ്ത്രീവിമോചനപ്രസ്ഥാനങ്ങൾപോലുള്ള സാമൂഹ്യവ്യവഹാരങ്ങളും നിയമവ്യവസ്ഥയും സ്വാധീച്ചിട്ടുണ്ട്. ഇവ അനേകം പ്രാവശ്യം സ്വീഡന്റെ ചരിത്രത്തിലുടനീളം മാറിയിട്ടുണ്ട്.

വൈക്കിങ് കാലഘട്ടത്തിൽ സ്വീഡനിലെയും മറ്റു നോർദിക്ക് രാജ്യങ്ങളായ ഡെൻമാർക്ക്, നോർവ്വേ എന്നിവിടങ്ങളിലെ സ്ത്രീകളുടെ നില പൊതുവേ സ്വതന്ത്രമായിരുന്നു. പിതൃവഴിക്കുള്ള അമ്മാവി, മച്ചുനൻ, കൊച്ചുമകൾ, എന്നിവർക്ക് തങ്ങളുടെ ബന്ധുവായ മരിച്ച പുരുഷന്റെ സ്വത്തുക്കൾ ലഭിക്കാനുള്ള അവകാശം ഉണ്ടായിരുന്നു. ഒഡൽക്ക്‌വിന്ന എന്നാണിത് അറിയപ്പെട്ടത്. ഒരു പുരുഷ പിൻതുടർച്ചയുടെ അഭാവമുള്ളയിടത്ത്, ഒരു അവിവാഹിതയായ മകനില്ലാത്ത സ്ത്രീക്ക് തന്റെ പിതാവോ സഹോദരനോ മരിച്ചാൽ ആ കുടുംബത്തിന്റെ തലവസ്ഥാനത്തിനു അവകാശമുണ്ടായിരുന്നു. ഈ പ്രക്രിയയ്ക്ക് റിങ്‌ക്‌വിന്ന എന്നു വിളിച്ചിരുന്നു. അവൾക്ക് ആ കുടുംബത്തിന്റെ എല്ലാ അധികാരങ്ങളും ലഭിച്ചിരുന്നു. ഈ കുടുംബത്തിലെ ഏതെങ്കിലും അംഗം മറ്റാരെങ്കിലും മൂലം കൊല്ലപ്പെട്ടാൽ ആ സ്ത്രീക്ക് അതിനുള്ള നഷ്ടപരിഹാരം വിധിക്കാനും സ്വീകരിക്കാനും അധികാരമുണ്ടായിരുന്നു. അവർ വിവാഹം കഴിച്ചാൽ ഈ അവകാശങ്ങൾ തന്റെ ഭർത്താവിൽ നിക്ഷിപ്തമാകുമായിരുന്നു. 20 വയസ്സിനുശേഷം ഒരു അവിവാഹിതയായ സ്ത്രീ നിയമാനുസൃത അവകാശങ്ങൾ ലഭിക്കാൻ അർഹയാവുന്നു. നിയമത്തുമുൻപിൽ ഈ പ്രായമാകുമ്പോൾ, തന്റെ താമസസ്ഥലം സ്വയം നിശ്ചയിക്കാനും അങ്ങനെ അത് നിയമാനുസൃതമായി തന്റേതാക്കാനും അവകാശമുണ്ടാകുന്നു. പക്ഷേ, ഈ അവകാശങ്ങളിലുള്ള ഒരു അപവാദം, തന്റെ പങ്കാളിയെ സ്വയം തിരഞ്ഞെടുക്കുവാനുള്ള അവകാശമില്ല എന്നതാണ്. കാരണം, അന്നത്തെക്കാലത്ത് വിവാഹം സാധാരണ ഒരു ഗോത്രത്തിന്റെ അവകാശമായിരുന്നു. വിധവകൾക്ക് അവിവാഹിതരായ സ്ത്രീകളുടെ അതേ മാന്യത ലഭിച്ചിരുന്നു എന്നതും ശ്രദ്ധേയമാണ്. 

വൈക്കിങ് കാലഘട്ടത്തിൽ സ്ത്രീകൾക്ക് പുരോഹിതകളാകാനോ വെളിച്ചപ്പാടുകളാകാനോ മന്ത്രവാദിനികൾ ആകാനോ വിലക്കൊന്നും ഉണ്ടായിരുന്നില്ല. പുരോഹിതയെ ഗിഡ്ജ എന്നും വെളിച്ചപ്പാടുകളെ സെജ്‌ഡ്‌ക്‌വിന്ന എന്നും വിളിച്ചു. അവർ കലകളിലും സാഹിത്യത്തിലും പ്രശോഭിച്ചു. കവയിത്രികളെ സ്കാൽഡർ എന്നു വിളിച്ചു. അവരെ റൂൺശിലകൾ നിർമ്മിക്കുന്ന പ്രധാന ശിൽപ്പികൾ ആയി അംഗീകരിച്ചിരുന്നു. അതുപോലെ വൈക്കിങ് കാലഘട്ടത്തിൽ, വാണിക്കുകളും വൈദ്യന്മാരും ആയി പ്രവർത്തിക്കാൻ സ്ത്രീകൾക്ക് സാഹചര്യമുണ്ടായിരുന്നു. ഒരു വിവാഹിതയായ സ്ത്രീക്ക് സ്വയം വിവാഹമോചനം നേടാനും പുനർവിവാഹം നടത്താനും അധികാരമുണ്ടായിരുന്നു. ഒരു സ്വതന്ത്രയായ സ്ത്രീക്ക് ഒരു പുരുഷനുമായി ചേരാനും അയാളിൽനിന്നും, അയാൾ വിവാഹിതനാണെങ്കിൽക്കൂടി, കുട്ടികളുണ്ടാകാനും സാമൂഹ്യമായ അനുവാദമുണ്ടായിരുന്നു. അത്തരം സ്വതന്ത്രസ്ഥാനത്തുള്ള സ്ത്രീകളെ ഫ്രില്ല എന്നാണ് വിളിച്ചിരുന്നത്. വിവാഹസംവിധാനത്തിനു അകത്തും പുറത്തും ജനിച്ച കുട്ടികളെ തുല്യമായാണ് കരുതിയിരുന്നത്. അവർ തമ്മിൽ വിവേചനമൊന്നുമില്ലായിരുന്നു. അവർക്കു രണ്ടുപേർക്കും അവരുടെ രക്ഷാകർത്താക്കളുടെ സ്വത്തിൽ അവകാശം തുല്യമായിരുന്നു. അതിനാൽ, നിയമപരമായ കുട്ടിയെന്നോ അനധികൃതമായ കുട്ടിയെന്നോ വിവേചനം ഇല്ലായിരുന്നു. എന്നാൽ പതിനൊന്നാം നൂറ്റാണ്ടിൽ നടന്ന ക്രൈസ്തവവത്കരണത്തോടെ ഈ നിയമങ്ങളും പാരമ്പര്യങ്ങളും സമൂഹത്തിൽനിന്നും അപ്രത്യക്ഷമാകുകയാണുണ്ടായത്. 

മദ്ധ്യകാലഘട്ടത്തിൽ സ്ത്രീയുടെ സാമൂഹ്യസ്ഥിതി രാജ്യത്തിന്റെ വിവിധഭാഗങ്ങളിൽ വ്യത്യസ്തമായിരുന്നു. വിവിധ കൗണ്ടികളിൽ വിവിധ നിയമങ്ങളാണ് ഇക്കാര്യത്തിലുണ്ടായിരുന്നത്.

The names are placed in chronological order: 



</doc>
<doc id="365027" url="https://ml.wikipedia.org/wiki?curid=365027" title="ജോർജ്യ ഒ കീഫ്">
ജോർജ്യ ഒ കീഫ്

<br>
ജോർജ്യ ഒ കീഫ് (Georgia Totto O'Keeffe)(നവംബർ 15, 1887 - മാർച്ച് 6, 1986) ഒരു അമേരിക്കൻ കലാകാരിയാണ്. ജോർജ്യ ഒ കീഫിയുടെ വികസിച്ച പൂക്കൾ, ന്യൂയോർക്ക് അംബരചുംബികൾ, ന്യൂ മെക്സിക്കോ ഭൂപ്രകൃതി എന്നീ പെയിന്റിംഗുകൾ പ്രശസ്തമാണ്. ഒ കീഫിനെ  "അമേരിക്കൻ ആധുനികത അമ്മ" എന്ന നിലയിൽ  അംഗീകരിച്ചിരിക്കുന്നു.

1905-ൽ ഒ'കീഫ് ചിക്കാഗോ ആർട്ട് ഇൻസ്റ്റിറ്റ്യൂട്ട് സ്കൂളിലും പിന്നീട് ന്യൂയോർക്ക് ആർട്ട് സ്റ്റുഡന്റ്സ് ലീഗിൽ നിന്നും നല്ലരീതിയിൽ  കലാപരിശീലനം തുടങ്ങി. എന്നാൽ തന്റെ കലയിലൂടെ പ്രകൃതിയെ പുനഃസൃഷ്ടിക്കുക എന്ന കർമ്മമാണ് തനിക്ക് അഭികാമ്യമെന്ന് അവർ തിരിച്ചറിഞ്ഞു. 1908 ൽ സാമ്പത്തിക പരാധീനത മൂലം തുടർ വിദ്യാഭ്യാസം നിർത്തിവെച്ച ഒ കീഫ് 2 വർഷത്തോളം സാമ്പത്തിക സമാഹരണാർത്ഥം ചിത്രകാരിയായി പ്രവർത്തിച്ചു.  പിന്നീട് 1911 നും 1918 നും ഇടയിലുള്ള 7 വർഷം വിർജീനിയ, ടെക്സസ്, തെക്കൻ കരൊലൈന എന്നിവിടങ്ങളിൽ ചിത്രകലാധ്യാപികയായും പ്രവർത്തിച്ചു.. ചിത്രങ്ങളെ അതേപടി പകർത്തുന്നതിനു പകരം വ്യക്തി പരമായ സവിശേഷതകൾ , രൂപകൽപ്പന, വിഷയ-വ്യാഖ്യാനം എന്നിവയെ അടിസ്ഥാനമാക്കിയുള്ള ആർതർ വെസ്ലി ഡൊവിന്റെ ചിത്രകലാ ശൈലിയുടെ തത്ത്വങ്ങളും ആദർശങ്ങളും പഠിക്കുന്നതിനു വേണ്ടി 1912-1914 കാലഘട്ടം അവർ ഉപയോഗപ്പെടുത്തി.  ഈ പഠനം ഒ കീഫിന്റെ ചിത്രകലയോടുള്ള കാഴ്ചപ്പാടിൽ കാതലായ മാറ്റങ്ങൾ വരുത്തി. 




</doc>
<doc id="365029" url="https://ml.wikipedia.org/wiki?curid=365029" title="ടൈറൂണീശ് ഡൈബാബ">
ടൈറൂണീശ് ഡൈബാബ

എത്യോപ്യക്കാരിയ ദീർഘദൂര ഓട്ടക്കാരിയാണ് ടൈറൂണിശ് ഡൈബാബ. ഇംഗ്ലീഷ്: Tirunesh Dibaba Amharic: ጥሩነሽ ዲባባ ቀነኒ; (ജനനം ജൂൺ 1, 1985) 1000 മീറ്ററും 5000 മീറ്ററുമാണ് പ്രധാന മത്സര ഇനങ്ങൾ. 5000 മീറ്റർ ഇൻഡോറ് ഇനത്തിലെ ഇപ്പോഴത്തെ ലോക ചാമ്പ്യനാണ് കുഞ്ഞുമുഖമുള്ള അന്തക എന്ൻ ചെല്ലപ്പേരുള്ള ടൈറൂണിഷ്."


</doc>
<doc id="365032" url="https://ml.wikipedia.org/wiki?curid=365032" title="കിർസ്റ്റെൻ പ്രൌട്ട്">
കിർസ്റ്റെൻ പ്രൌട്ട്

കിർസ്റ്റെൻ പ്രൌട്ട് ഒരു കനേഡിയൻ നടിയാണ്. ജനനം 1990 സെപ്റ്റംബർ 28 ന് ബ്രിട്ടീഷ് കൊളമ്പിയയിലെ വാർകൂവറിൽ. എ.ബി.സി. ഫാമിലി ടെലിവിഷനിലെ “കൈൽ എക്സ് വൈ”, “ദ ലിവിങ് ഗെയിം” എന്നീ പരമ്പരകളിലൂടെയാണ് അവർ കൂടുതൽ അറിയപ്പെടുന്നത്. 

ഹൈസ്കൂൾ കാലം പൂർത്തിയാക്കിയതിനുശേഷം പ്രൌട്ട്, മക്ഗിൽ യൂണിവേഴ്സിറ്റിയിൽ ഒരു വർഷത്തോളം ഇംഗ്ലീഷ് സാഹിത്യം പഠനം നടത്തി.  അക്കാലത്ത് രണ്ട് പ്രൊജക്റ്റുകളിൽ അഭിനയിക്കുവാനുളള ക്ഷണം ലഭിക്കുകയും യൂണിവേഴ്സിറ്റിയിലെ പഠനം പാതിവഴിയിൽ അവസാനിപ്പിക്കുകയും ചെയ്തു.  അവർക്ക് ജെന്നിഫർ എന്ന പേരിൽ ഒരു സഹോദരികൂടിയുണ്ട്.

പ്രൌട്ട് അഭിനയജീവിതം ആരംഭിക്കുന്നത് തന്റെ പത്താമത്തെ വയസിലായിരുന്നു. സ്കൂൾ ജീവിതകാലത്ത് ഗ്രേഡ് 2 ക്ലാസിലെ അടിച്ചമർത്തൽ സ്വഭാവമുള്ള ഒരു അദ്ധ്യാപിക കാരണമാണ് പ്രൌട്ട് അഭിനയലോകത്ത് എത്തിച്ചേരുന്നത്. ഈ അദ്ധ്യാപികയോടുള്ള ഭയം നിമിത്തം പ്രൌട്ട് ആ സ്കൂളിലെ പഠനം അവസാനിപ്പിക്കുകയാണുണ്ടായത്. സന്തോഷഭരിതയാകുവാൻ എന്താണ് വേണ്ടതെന്നുള്ള അമ്മയുടെ ചോദ്യത്തിന് അഭിനയവും തൈക്കോണ്ടോയിലുള്ള പരിശീലനവും മതിയാകുമെന്നായിരുന്നു പ്രൌട്ടിന്റെ മറുപടി. 2005 ൽ പുറത്തിറങ്ങിയ എലെക്ട്ര എന്ന ചിത്രത്തിലെ ആബ്ബി മില്ലർ എന്ന കഥാപാത്രത്തിലൂടെയായിരുന്നു പ്രൌട്ടിന്റെ അരങ്ങേറ്റം. സ്റ്റാർഗേറ്റ് എസ്.ജി-1, കോൾഡ് സ്ക്വാഡ്, ദ ഡെഡ് സോൺ എന്നിങ്ങനെയുള്ള ടെലിവിഷൻ പരമ്പരകളിലും ചെറുവേഷങ്ങളിൽ അഭിനയിച്ചിരുന്നു. 2010 ൽ സ്റ്റെഫെനി മിയിറുടെ 2007 ലെ “എക്ലിപ്സ്” എന്ന നോവലിനെ ആസ്പദമാക്കി നിർമ്മിച്ച “ദ ട്വലൈറ്റ് സാഗ-എക്ലിപ്സ്” എന്ന ചിത്രത്തിൽ വാമ്പയർ ലൂസി എന്ന കഥാപാത്രത്തെ ശ്രദ്ധേയമായി അവതരിപ്പിച്ചു.


</doc>
<doc id="365037" url="https://ml.wikipedia.org/wiki?curid=365037" title="ടിയേര സ്കോവ്ബി">
ടിയേര സ്കോവ്ബി

ടിയേര സോഫിയ സ്കോവ്ബി ഒരു കനേഡിയൻ നടിയാണ്. 1995 ൽ കാനഡയിലെ വാൻകൂവറിലാണ് ജനനം. ടെലിവിഷൻ ഫിലിമുകളിലാണ് മുഖ്യമായും അഭിനയിച്ചിരിക്കുന്നത്. “ദ അൺ ഓതറൈസ്ഡ് സേവ്ഡ് ബൈ ദ ബെൽ സ്റ്റോറി എന്ന ടെലിഫിലിമിലെ എലിസബത്ത് ബെർൿലി എന്ന കഥാപാത്രം പ്രേക്ഷക ശ്രദ്ധ നേടിയിരുന്നു. 2015 ൽ റിലീസ് ചെയ്യപ്പെട്ട “ഈവൻ ലാംബ്സ് ഹാവ് റ്റീത്ത്” എന്ന ചിത്രത്തിലെ കാത്തി എന്ന കഥാപാത്രവും ശ്രദ്ധിക്കപ്പെട്ടിരുന്നു.

ഒരു സ്കാൻഡിനേവിയൻ പശ്ചാത്തലത്തിൽനിന്നു വന്ന ടിയേര സ്കോവ്ബിയുടെ കുടുംബാംഗങ്ങളിലധികവും സ്വീഡൻ, ഡെൻമാർക്ക് എന്നിവിടങ്ങളിലാണുള്ളത്. ഏഴാമത്തെ വയസിൽ വാൻകൂവറിൽ നടന്ന ബാലകലോൽസവത്തിൽ പങ്കെടുക്കവേ ഒരു ഏജൻറ് മുഖേനയാണ ടിയേര ആദ്യമായി അഭിനയ പ്രവേശിക്കുന്നത്. വാർണർ ഹോം എന്റർടെൻമെന്റിന്റെ “മൿകിഡ്സ് അഡ്വഞ്ചേർസ്” എന്ന പേരിലുള്ള ഡി.വി.ഡി. പരമ്പരകളിൽ പ്രധാന കഥാപാത്രമായി തുടർച്ചയായി അഭിനയിച്ചു. ഇത് മറ്റ് ഹിറ്റ് ഷോകളായ “സൂപ്പർനാച്ച്വറൽ” (2005), “കയ” (2007), “ദ ട്രൂപ്പ്” (2009), “വിൻഗിൻ ഇറ്റ്” (2010) “ദ ഹൌണ്ടിങ്ങ് ഹവർ”, “സ്പൂക്സ്വില്ലെ” (2013) എന്നീ ഷോകളിൽ അഭിനയിക്കുന്നതിലേയ്ക്കു നയിച്ചു.

2008 ൽ 13 വയസു പ്രായമുള്ളപ്പോൾ, ടിയേര ഒരു അന്താരാഷ്ട്ര പരസ്യ ഏജൻസിയുമായി കരാറിലൊപ്പുവച്ചു. ഇതിനു ശേഷം “വിഷിംഗ് വെൽ”, ബ്ലിങ്ക് (മിയ എന്ന കഥാപാത്രം) എന്നീ ഷോകളിലും 2013 ൽ “ഫോർ എവർ 16” എന്ന ചിത്രത്തിലും അഭിനയിച്ചിരുന്നു. ഇതിനു ശേഷം വടക്കൻ അമേരിക്ക, ഏഷ്യ, യൂറോപ്പ് എന്നിവിടങ്ങളിലെ അനേകം ഡിസൈനർമാരും ഫോട്ടോഗ്രാഫർമാരുമായും യോജിച്ച് പ്രവർത്തിച്ചു. “എല്ലെ കാനഡ”, “വെഡ്ഡിംഗി ബെൽസ്”, “പ്ലെയിഡ്”, “ക്ലോയെ”, “എല്ലെ ചൈന” എന്നീ ഫാഷൻ മാഗസിനുകളിലെ സ്ഥിരം സാന്നിദ്ധ്യമായിരുന്നു ടിയേര. നാടകങ്ങൾ അവതരിപ്പിക്കുന്നതിലും അവർ തൽപരയായിരുന്നു. വില്ല്യം ഷേക്സ്പിയറുടെ അനേകം നാടകങ്ങൾ പഠിക്കുകയും സ്റ്റേജുകളിൽ അവതരിപ്പിക്കുകയും ചെയ്തിരുന്നു. ഗ്രാൻവില്ലെ ദ്വീപിലെ വാട്ടർഫ്രണ്ട് തീയേറ്ററിൽ, മേരി ഷെല്ലിയുടെ “ഫ്രാങ്കസ്റ്റീൻ” നോവലിനെ ആസ്പദമാക്കി നടന്ന നാടകത്തിൽ എലിസബത്ത് എന്ന കഥാപാത്രത്തെ അവതരിപ്പിച്ചിരുന്നു.

 


</doc>
<doc id="365039" url="https://ml.wikipedia.org/wiki?curid=365039" title="സിറിൾ സി. വെള്ളൂർ">
സിറിൾ സി. വെള്ളൂർ

ഇന്ത്യയുടെ മുൻകാല ദേശീയ വോളീബോൾ കളികാരനാണ് സിറിൾ സി. വെള്ളൂർ. ഇംഗ്ല്ലിഷ് :Cyril C. Valloor. ഇന്ത്യയെ നിരവധി തവണ അന്തർദേശീയ മത്സരങ്ങളിൽ പ്രതിനിധാനം ചെയ്തിട്ടുള്ള സിറിൾ, സിയോൾ ഏഷ്യൻ ഗെയിംസിൽ ഇന്ത്യയെ വെങ്കല മെഡൽ ജയത്തിലേക്ക് നയിച്ചിട്ടുണ്ട്. 80 കളിൽ സിറിളും ജിമ്മി ജോർജ്ജും ഉദയകുമാറും കളിച്ചിരുന്നപ്പോൾ ഇന്ത്യ വോളീബോൾ മേഖലയിൽ ഒരു ശക്തിയായിരുന്നു. കേരള പോലീസിൽ ഡപ്യൂട്ടി കമാൻഡന്റായി ജോലി ചെയ്യുന്നു. 

1986 ൽ രാജ്യം അർജ്ജുന അവാർഡ് നൽകു ആദരിച്ചു. കാലിക്കറ്റ് സർവ്വകലാശാലയിൽ നിന്ന് കായിക അദ്ധ്യപനത്തിൽ ബിരുദം നേടിയിട്ടുണ്ട്.


</doc>
<doc id="365043" url="https://ml.wikipedia.org/wiki?curid=365043" title="പാവ്നി പാണ്ഡേ">
പാവ്നി പാണ്ഡേ

പാവ്നി പാണ്ഡേ (ദേവനാഗരി: पाव्नि पान्देय) ഇംഗ്ലീഷ്: Pavni Pandey ഒരു ഇന്ത്യൻ പിന്നണി ഗായികയും സരിഗമപ ലിറ്റിൽ ചാമ്പൻസ് അവസാനപാദമത്സരത്തിൽ എത്തിയ ഗായികയുമാണ്. അവർ ഹിന്ദിസിനിമയിൽ ഏതാനും ഗാനങ്ങൾ പാടിയിട്ടുണ്ട്. അടുത്ത കാലത്തിറങ്ങിയ “റയീസ്” എന്ന ചിത്രത്തിലെ “ലൈല മെയ്ൻ ലൈല” എന്ന ഗാനം വളരെയധികം ശ്രദ്ധിക്കപ്പട്ടു.


</doc>
<doc id="365048" url="https://ml.wikipedia.org/wiki?curid=365048" title="പി. സി. ഏലിയാമ്മ">
പി. സി. ഏലിയാമ്മ

കേരളത്തിലെ മികച്ച വനിതാ വോളിതാരങ്ങളിലൊരാളാണ് പി. സി. ഏലിയാമ്മ. ഇംഗ്ലീഷ്: P. C. Eliyamma. 1968-ൽ സംസ്ഥാന ടീമിൽ ഇടം കണ്ട ഏലിയാമ്മ 72-ലെ ജാംഷഡ്പൂർ നാഷണൽസിൽ കിരീടം നേടിയ കേരളാ ടീമിന്റെ അംഗമായിരുന്നു. എറണാകുളം ജില്ലയിലെ നാമക്കുഴി ഗ്രാമത്തിലെ നാമക്കുഴി സ്‌കൂളിൽ പി.ടി. അധ്യാപകനായെത്തിയ പാലാക്കാരനായ ജോർജ് വർഗീസ്, നാമക്കുഴി സ്‌കൂളിന് പെൺകുട്ടികളുടെ ഒരു ടീമുണ്ടാക്കി. 1962-ൽ സംസ്ഥാനതല മത്സരത്തിൽ ഇവരുടെ അരങ്ങേറ്റംതന്നെ ശ്രദ്ധേയമായി. നാമക്കുഴിയിലെ നിർധന കർഷക കുടുംബത്തിൽനിന്നുള്ള കുട്ടികളായിരുന്നു ടീമിൽ. കെ.സി. ഏലമ്മ, പി.സി. ഏലിയാമ്മ, പി.കെ ഏലിയാമ്മ, വി.വി. അന്നക്കുട്ടി, വി.കെ. സാറാമ്മ, വി.കെ. ലീല, എം.എൻ. അമ്മിണി, പി.ഐ. ലീലാമ്മ-ഇവർ ഉൾപ്പെട്ട ടീമാണ് 72-ൽ ജാംഷഡ്പൂരിൽ കേരളത്തിന് വനിതാ വോളിയിലെ ആദ്യ ദേശീയ കിരീടം നേടിയത്. 'നാമക്കുഴി സിസ്റ്റേഴ്‌സ്' എന്ന പേരിൽ ഇവർ ഇന്ത്യയൊട്ടാകെ ശ്രദ്ധിക്കപ്പെട്ടു.


</doc>
<doc id="365051" url="https://ml.wikipedia.org/wiki?curid=365051" title="സുനിത പുരി">
സുനിത പുരി

ഇന്ത്യൻ അത്‌ലറ്റും ഹോക്കി, ബാസ്കറ്റ് ബോൾ കളിക്കാരിയുമാണ് ൽരാജസ്ഥാൻ കാരിയായ സുനിത പുരി. ഇംഗ്ലീഷ്: Sunita Puri. 1966 ൽ അർജ്ജുന അവാർഡ് ൻൽകി രാജ്യം ആദരിച്ചു. 

രാജസ്ഥാനിലാണ് സുനിത് ജനിച്ചത്. ക്ഷത്രിയ വംശജരായ പുരി കുടുംബത്തിലാണ് സുനിത ജനിച്ച്കത് വടക്കൻ റയിൽവേയിൽ ജോലി ചെയ്തിരുന്നു. 


</doc>
<doc id="365054" url="https://ml.wikipedia.org/wiki?curid=365054" title="വർഷ സോണി">
വർഷ സോണി

ഇന്ത്യയുടെ പഴയകാല ഹോക്കി കളിക്കാരിയായിരുന്നു വർഷ സോണി. ഇംഗ്ലീഷ്: Varsha Soni. (ജനനം 12 മാർച്ച് 1957) ഇന്ത്യയെ പ്രതിനിധീകരിച്ച് നിരവധി അന്താരാഷ്ട്ര മത്സരങ്ങളിലും ഹെൽസിങ്കി ഒളിമ്പിക്സിലും പങ്കെടുത്തു. 1981 ൽ അർജ്ജുന അവാർഡ് ലഭിച്ചു.

1957 മാർച്ച് 12 നു രാജാസ്ഥാനിലെ ജയ്‌പൂരിൽ ജനിച്ചു. 7 സഹോദരിമാർക്കും 1 സഹോദരനും താഴെ ഏറ്റവും ഇളയവളായിരുന്നു വർഷ. ചെറുപ്രായത്തിൽ തന്നെ ഹോക്കി കളിക്കാനാരംഭിച്ച വർഷ, 19 വയസ്സിൽ ഇന്ത്യൻ ദേശീയ ടീമിൽ കളിക്കാൻ തുടങ്ങി. 1980 ലെ സമ്മർ ഒളിമ്പിക്സിലും 1982 ലെ ഏഷ്യൻ ഗെയിംസിലും പങ്കെടുത്തു. ഇപ്പോൾ സ്വന്തം കുടുംബത്തോടൊപ്പം അമേരിക്കയിൽ സ്ഥിരതാമസം.

നിരവധി ദേശീയ പുരസ്കാരങ്ങൾ ലഭിച്ചിട്ടുണ്ട്. 1981 അർജ്ജുന അവാർഡ് ലഭിച്ചു.


</doc>
<doc id="365057" url="https://ml.wikipedia.org/wiki?curid=365057" title="ബ്ലാഗ ഡിമിട്രോവ">
ബ്ലാഗ ഡിമിട്രോവ

ഒരു പ്രമുഖ ബൾഗേറിയൻ കവയിത്രിയും രാഷ്ട്രീയ പ്രവർത്തകയുമായിരുന്നു ബ്ലാഗ ഡിമിട്രോവ എന്ന ബ്ലാഗ നികൊലോവ ഡിമിട്രോവ
ഇംഗ്ലീഷ്‌: Blaga Nikolova Dimitrova ()
ബൾഗേറിയൻ റിപ്പബ്ലിക്കിന്റെ ജനങ്ങളാൽ തെരഞ്ഞെടുക്കപ്പെട്ട ആദ്യത്തെ വൈസ് പ്രസിഡന്റും ബൾഗേറിയയുടെ രണ്ടാമത്തെ വൈസ് പ്രസിഡന്റും ആദ്യ വനിതാ വൈസ് പ്രസിഡന്റുമായിരുന്നു ബ്ലാഗ.
1992 ജനുവരി 22 മുതൽ 1993 ജൂലൈ ആറു ബൾഗേറിയയുടെ വൈസ് പ്രസിഡന്റായി സേവനമനുഷ്ടിച്ചു. യൂനിയൻ ഓഫ് ഡെമോക്രാറ്റിക് ഫോഴ്‌സസ് എന്ന രാഷ്ട്രീയ പാർട്ടിയുടെ പ്രവർത്തകയായിരുന്നു.
ബൾഗേറിയയുടെ വടക്കുപടിഞ്ഞാറൻ ഭാഗത്തുള്ള വ്‌റാറ്റ്‌സ പ്രവിശ്യയിലെ ബ്യാല സ്ലാറ്റിന പട്ടണത്തിൽ 1922 ജനുവരി രണ്ടിന് അദ്ധ്യാപിക, അഭിഭാഷക ദമ്പതികളുടെ മകളായി ജനിച്ചു. 1942ൽ ഹൈസ്‌കൂൾ വിദ്യാഭ്യാസം പൂർത്തിയാക്കി. 1945ൽ ബൾഗേറിയയിലെ പുരാതന സർവ്വകലാശാലയായ സോഫിയ യൂനിവേഴ്‌സിറ്റിൽ നിന്ന് സ്ലാവിക് ഭാഷാശാസ്ത്രത്തിൽ ബിരുദം നേടി.
1970കളിൽ ബ്ലാഗ എഴുതിയ രചനകൾ രാജ്യത്തെ കമ്മ്യൂണിസ്റ്റ് സർക്കാരിനെ വിമർശിക്കുന്നതായിരുന്നു. അതിനാൽ സർക്കാരിന്റെ ഭാഗത്ത് നിന്ന് ഏറെ താക്കീതുകൾ ലഭിച്ചു. 
1970കളിൽ ബ്ലാഗ എഴുതിയ നാലു പുസ്തകങ്ങൾ- "ഫൈർ ഫ്ലൈസ് ഫേഡിങ് (Fireflies Fading), റബ്ബർ പ്ലാന്റ്, ക്വസ്റ്റൻസ്, ഹോബ്യാഡ"- സർക്കാരിന്റെ പ്രസിദ്ധീകരണശാലയിൽ നിന്ന് പ്രസിദ്ധീകരിക്കുന്നതിന് വിലക്ക് ഏർപ്പെടുത്തി.
വിയറ്റനാം യുദ്ധം നടക്കുന്ന സമയത്ത് നിരവധി തവണ പത്രപ്രവർത്തകയായി അവിടെ സന്ദർശിച്ചു. 1967ൽ ഒരു വിയറ്റനാമീസ് പെൺകുട്ടിയെ ദത്തെടുത്തു. 
സാഹിത്യ നിരൂപകനായ ജോർദൻ വസിലെവിനെയാണ് ബ്ലാഗ വിവാഹം ചെയ്തിരുന്നത്. 2003 മെയ് രണ്ടിന് ബ്ലാഗ മരണപ്പെട്ടു.



</doc>
<doc id="365061" url="https://ml.wikipedia.org/wiki?curid=365061" title="കേരള ബജറ്റ് 2017">
കേരള ബജറ്റ് 2017

2017 ലെ കേരള സർക്കാറിന്റെ ബജറ്റ്ധനകാര്യ മന്ത്രി തോമസ് ഐസക് അവതരിപ്പിച്ചു.

നോട്ടു നിരോധനം കൊണ്ട് സംസ്ഥാനത്തെ സാമ്പത്തികരംഗം ഗുരുതര പ്രതിസന്ധിയിലാണെന്ന് ധനമന്ത്രി തോമസ് ഐസക്



</doc>
<doc id="365062" url="https://ml.wikipedia.org/wiki?curid=365062" title="ജെർട്രൂഡ് എഡേൾ">
ജെർട്രൂഡ് എഡേൾ

‘’’ജെർട്രൂഡ് കരോലിൻ എഡേൾ’’’ (ഒക്റ്റോബർ 23, 1905 – നവംബർ 30, 2003) ഒരു അമേരിക്കൻ നീന്തൽ താരമായിരുന്നു. 1926 ഓഗസ്റ്റ് 6-ന് ഇംഗ്ലീഷ് ചാനൽ നീന്തിക്കടന്ന ആദ്യ വനിത എന്ന ബഹുമതി നേടി. ‘’’ക്വീൻ ഓഫ് വേവ്സ്’’’ അഥവാ തിരമാലകളുടെ റാണി എന്ന് മാധ്യമങ്ങൾ ഇവരെ വിശേഷിപ്പിച്ചു .

1905 ഒക്റ്റോബർ 23-ന് ന്യൂയോർക്ക് നഗരത്തിലെ മാൻഹാട്ടണിൽ ജനിച്ചു. ജർമ്മനിയിൽ നിന്നുള്ള കുടിയേറ്റക്കാരായ ഹെൻറി എഡേൾ-ജെർട്രൂഡ് അന്നാ ഹേബർസ്റ്റ്രോ ദമ്പതികളുടെ ആറ് കുട്ടികളിൽ മൂന്നാമത്തെ കുട്ടിയായിരുന്നു ജെർട്രൂഡ്. ജെർട്രൂഡിന്റെ പിതാവ് മാൻഹാട്ടണിലെ ആംസ്റ്റർഡാം അവെന്യുവിൽ ഇറച്ചിക്കട നടത്തുകയായിരുന്നു. ന്യൂജഴ്സിയിലെ ഹൈലാൻഡ്സ് എന്ന സ്ഥലത്ത് അവർക്കൊരു വേനൽക്കാല വസതിയുണ്ടായിരുന്നു. അവിടെ വെച്ച് പിതാവാണ് ജെർട്രൂഡിനെ ആദ്യമായി നീന്തൽ പഠിപ്പിച്ചത്. 

പന്ത്രണ്ടാം വയസ്സിലാണ് ട്രൂഡി തന്റെ ആദ്യ ലോക റെക്കോർഡ് സ്ഥാപിക്കുന്നത്. 880 യാർഡ് ഫ്രീസ്റ്റൈൽ നീന്തലിലായിരുന്നു അത്. നീന്തലിൽ ലോക റെക്കോർഡ് നേടുന്നേറ്റവും പ്രായം കുറഞ്ഞ വ്യക്തിയായി എഡേൾ. അതിനുശേഷം എട്ട് ലോക റെക്കോർഡുകൾ കൂടി അവർ നേടി. ഇതിൽ ഏഴെണ്ണം 1922-ൽ ആയിരുന്നു. 1921-1925 കാലഘട്ടത്തിൽ ആകെ 29 ദേശീയ- അന്തർദേശീയ റെക്കോർഡുകൾ എഡേൾ നേടുകയുണ്ടായി.

1924-ലെ ഒളിമ്പിക്സിൽ 4×100 മീ. ഫ്രീസ്റ്റൈൽ റിലേ ടീമംഗം എന്ന നിലയിൽ സ്വർണ്ണമെഡലും 100 മീ. , 400 മീ. ഫ്രീസ്റ്റൈൽ മത്സരങ്ങളിൽ വ്യക്തിഗത ഓട്ടുമെഡലുകളും നേടി.

1925-ൽ എഡേൾ പ്രൊഫഷണൽ നീന്തൽ താരമായി. ഇതേ വർഷം ന്യൂയോർക്കിലെ ബാറ്ററി പാർക്ക് മുതൽ സാൻഡി ഹുക്ക് വരെയുള്ള 22 മൈൽ ദൂരം 7 മണിക്കൂർ 11 മീറ്റ് കൊണ്ട് നീന്തി റെക്കോർഡ് സ്ഥാപിച്ചു . ഈ റെക്കോർഡ് 81 വർഷം നിലനിന്നു. 
ഇംഗ്ലീഷ് ചാനൽ ഉദ്യമത്തിനായി ദി വിമൻസ് സ്വിമ്മിംഗ് അസോസിയേഷൻ തിരഞ്ഞെടുത്ത രണ്ട് താരങ്ങളിൽ ഒരാളായിരുന്നു ട്രൂൂഡി. സഹതാരമായിരുന്ന ഹെലൻ വെയ്ൻറൈറ്റ് പരിക്കിനെ തുടർന്ന് അവസാന നിമിഷം പിൻവാങ്ങുകയായിരുന്നു. 1925 ആഗസ്റ്റ് 18-നായിരുന്നു ആദ്യശ്രമം. എന്നാൽ ഇടയ്ക്ക് വച്ച് ട്രൂഡി തളർന്നുവെന്ന് കരുതി പരിശീലകനായ ജാബേസ് വോൾഫ് മറ്റൊരു നീന്തൽ താരത്തെ ഉപയോഗിച്ച് അവരെ പിൻവലിപ്പിച്ചു. താൻ മുങ്ങിത്താഴുകയായിരുന്നില്ല, മറിച്ച് പൊങ്ങിക്കിടന്ന് വിശ്രമിക്കുകയായിരുന്നുവെന്ന് പറഞ്ഞ ട്രൂഡി പരിശീലകന്റെ തീരുമാനത്തോട് ശക്തമായി വിയോജിച്ചു. 
1926 ഓഗസ്റ്റ് 6-ന് ബിൽ ബർഗസ് എന്ന പരിശീലകന്റെ കീഴിൽ അവർ ഇംഗ്ലീഷ് ചാനൽ നീന്തിക്കടന്നു. ഫ്രാൻസിലെ ഗ്രിസ്-നെസ് മുനമ്പിൽ നിന്നും രാവിലെ 7:08-ന് തിരിച്ച്, 14 മണിക്കൂർ 34 മിനിറ്റ് കൊണ്ട് ഇംഗ്ലണ്ടിലെ കിങ്സ്ഡൗണിൽ എത്തി. 

തിരികെ ന്യൂയോർക്കിലെത്തിയ ട്രൂഡിയെ വരവേൽക്കാനായി 20 ലക്ഷത്തോളം വരുന്ന ജനാവലി അണിനിരക്കുകയുണ്ടായി. 
1927-ൽ പുറത്തിറങ്ങിയ “സ്വിം ഗേൾ, സ്വിം” എന്ന ചിത്രത്തിൽ ജെർട്രൂഡ് എഡേൾ ആയി തന്നെ പ്രത്യക്ഷപ്പെട്ടു. പിന്നീട് സഞ്ചരിക്കുന്ന ഒരു കലാസംഘത്തിലും അവർ അംഗമായിരുന്നു. അക്കാലത്തുണ്ടായ ദി ഗ്രേറ്റ് ഡിപ്രഷൻ എന്നറിയപ്പെട്ട സാമ്പത്തിക മാന്ദ്യം എഡേളിന് ലഭിക്കേണ്ടിയിരുന്ന പ്രതിഫലത്തുകകളെ സാരമായി ബാധിച്ചു.

1933-ൽ അവർ വസിച്ചിരുന്ന കെട്ടിടത്തിന്റെ ഗോവണിപ്പടിയിൽ നിന്നും വീണ് നട്ടെല്ലിനു പരിക്കു പറ്റി ദീർഘകാലം ശയ്യാവലംബിയായിരുന്നു. 

ബാല്യത്തിൽ തന്നെ കേൾവിക്കുറവുണ്ടായിരുന്ന ട്രൂഡി 1940-കളിൽ പൂർണ്ണമായും ബധിരയായി. ബധിരരായ കുട്ടികളെ നീന്തൽ പഠിപ്പിക്കുന്നതിലും അവർ ഏർപ്പെട്ടിരുന്നു. ജീവിതത്തിലൊരിക്കലും അവർ വിവാഹിതയായിരുന്നില്ല. 2003 നവംബർ 30-ന് 98-ആം വയസ്സിൽ ന്യൂജഴ്സിയിലെ വൈക്കോഫിൽ വച്ച് അവർ അന്തരിച്ചു. ന്യൂയോർക്ക് നഗരത്തിലെ ബ്രോങ്ക്സിൽ, വുഡ്ലോൺ സെമിത്തേരിയിൽ അടക്കം ചെയ്തു.


</doc>
<doc id="365072" url="https://ml.wikipedia.org/wiki?curid=365072" title="അമിന">
അമിന

ആഫ്രിക്കയിലെ ഹൗസ എത്തിനിക് വിഭാഗത്തിലെ മുസ്ലിം പടയാളിയും പഴയകാലത്തെ സസ്സാവു എന്നറിയപ്പെടുന്ന ഇന്നത്തെ നൈജീരിയയിലെ രാജ്ഞിയുമായിരുന്നു അമിന.(Aminatu; മരണം:1610). നിരവധി ഐതിഹ്യങ്ങൾ ഇവരെ കുറിച്ചുണ്ട്. അതേസമയം, ചരിത്രകാരന്മാർ ഇവരെ ഒരു യഥാർത്ഥ ഭരണാധികാരിയായിട്ടാണ് പരിഗണിക്കുന്നത്. അവരുടെ ഭരണകാലത്തെ കുറിച്ച് പണ്ഡിതർക്കിടയിൽ അഭിപ്രായ വ്യത്യാസമുണ്ടെങ്കിലും ഒരു വിഭാഗത്തിന്റെ അഭിപ്രായത്തിൽ ഇവർ പതിനഞ്ചാം നൂറ്റാണ്ടിന്റെ മധ്യത്തിലാണ് ജീവിച്ചതെന്ന് കരുതുന്നു. പതിനാറാം നൂറ്റാണ്ടിലാണ് ഇവർ ജീവിച്ചതെന്നാണ് മറ്റൊരു വാദം.


</doc>
<doc id="365075" url="https://ml.wikipedia.org/wiki?curid=365075" title="നല്ല മത്തി">
നല്ല മത്തി

കടൽ വാസിയായ ഒരു മൽസ്യമാണ് നല്ല മത്തി അഥവാ Indian Oil Sardine. . ഐ യു സി എൻ പട്ടികപ്രകാരമുള്ള പരിപാലന സ്ഥിതി നിലനിൽപ്പ് ആശങ്കാജനകമല്ലാത്ത ജീവിവർഗ്ഗങ്ങൾ എന്നാണ്.ഇന്ത്യയിൽ ഏറ്റവുമധികം പിടിക്കപ്പെടുന്ന ഭക്ഷ്യയോഗ്യമായ മൽസ്യങ്ങളിൽ ആദ്യ രണ്ടിൽ ഒന്നാണ് ഇവ. 

ജൂണിനും ഡിസംബറിനും ഇടയിൽ ആണ് പ്രജനന കാലം . മുട്ടയിട്ടു പ്രജനനം നടത്തുന്ന മത്സ്യമാണ് ഇവ , ഒറ്റത്തവണ 75,000 മുട്ടകൾ വരെ ഇടുന്നു . 24 മണിക്കൂറിനുള്ളിൽ മുട്ടവിരിയുന്നു .

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="365090" url="https://ml.wikipedia.org/wiki?curid=365090" title="ചുട്ടിവാലൻ താമരത്തുമ്പി">
ചുട്ടിവാലൻ താമരത്തുമ്പി

നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് ചുട്ടിവാലൻ താമരത്തുമ്പി . റഷ്യയിലും, ചൈന, ജപ്പാൻ, ഇന്ത്യ, തുടങ്ങിയ മിക്ക ഏഷ്യൻ രാജ്യങ്ങളിലും ഇവ കാണപ്പെടുന്നു. "P. c. calamorum", "P. c. dyeri" എന്നീ രണ്ട് ഉപവർഗങ്ങളിൽ "P. c. dyeri" ആണ് കേരളത്തിൽ കാണപ്പെടുന്നത്.

ജലസസ്യങ്ങൾ നിറഞ്ഞ നിശ്ചല ജലാശയങ്ങളിലുള്ള ചെടികളിലും താമരയിലകളിലും ഇവയെ കാണാം. താമരയിലയുടെ മടക്കുകളിലും മറ്റു പൊങ്ങിക്കിടക്കുന്ന ജലസസ്യങ്ങളിലുമാണ് ഇവ മുട്ടയിടുന്നത്.



</doc>
<doc id="365092" url="https://ml.wikipedia.org/wiki?curid=365092" title="ജൂലിയ റിങ്വുഡ് കോസ്റ്റൺ">
ജൂലിയ റിങ്വുഡ് കോസ്റ്റൺ

19-ാം നൂറ്റാണ്ടിൽ ജീവിച്ചിരുന്ന ആഫ്രോ-അമേരിക്കൻ പ്രസാധകയും മാഗസിൻ എഡിറ്ററുമായിരുന്നു  ജൂലിയ റിങ്വുഡ് കോസ്റ്റൺ (Julia Ringwood Coston).  ആദ്യകാല കറുത്തവർഗ്ഗക്കാരായ വനിതകൾക്കുവേണ്ടിയുള്ള ആനുകാലിക പ്രസിദ്ധീകരണങ്ങളിലൊന്നായ റിങ്വുഡ്സ് ആഫ്രോ-അമേരിക്കൻ ജേർണൽ ഓഫ് ഫാഷന്റെ സ്ഥാപകയാണ് ജൂലിയ റിങ്വുഡ് കോസ്റ്റൺ..

1886ൽ ജൂലിയ റിങ്വുഡ് കോസ്റ്റൺ യേൽ സർവകലാശാലയിലെ വിദ്യാർഥിയായിരുന്ന വില്ല്യം ഹിലരി കോസ്റ്റണുമായി വിവാഹിതയായി. വില്ല്യം ഹിലരി കോസ്റ്റൺ പിന്നീട് എഴുത്തുകാരൻ എന്ന നിലയിലും പ്രശസ്തനായിരുന്നു. എഴുത്തുകാരനെന്ന നിലയിൽ തന്റെ അനുഭവം അടിസ്ഥാനമാക്കി ജൂലിയയെ പ്രോത്സാഹിപ്പിക്കുകയും നിർദ്ദേശങ്ങൾ നൽകുകകയും വില്ല്യം ഹിലരി ചെയ്യാറുണ്ടായിരുന്നു. 

<br>


</doc>
<doc id="365100" url="https://ml.wikipedia.org/wiki?curid=365100" title="സുധാ വർഗ്ഗീസ്">
സുധാ വർഗ്ഗീസ്

ഒരു സാമൂഹ്യപ്രവർത്തകയും അഭിഭാഷയയുമാണ് സുധാ വർഗ്ഗീസ്. "ഇംഗ്ലീഷ്: Sudha Varghese. സിസ്റ്റർ സുധ", "സൈക്കിൾ ദീദി" എന്നീ അപരനാമങ്ങളിലും അറിയപ്പെടുന്നു.30 വർഷത്തോളം ബീഹാറിൽ അധഃകൃതരും പാർശ്വവത്കരിക്കപ്പെട്ട വർഗ്ഗമായ മുഷാഹാർ വംശജരുടെ ഉന്നമനത്തിനായി വിവിധ രീതികളിൽ പ്രവർത്തിക്കുന്നു. 2006ൽ രാജ്യം പദ്മശ്രീ നൽകി ആദരിച്ചു. 
1949 ൽ കോട്ടയം ജില്ലയിലെ കാഞ്ഞിരത്താനത്ത് ജനിച്ചു. സാമൂഹ്യപ്രവർത്തനത്തിൽ തൽപരയായി 1965 ൽ റോമൻ കത്തോലിക്കാ സഭയുടെ കീഴിലുള്ള നോത്ര്‌ദാം സന്യാസിനി സഭയിൽ ചേർന്നു. ബീഹാറിലെ വിദ്യാഭ്യാസമേഖലയിലാണ് നോത്രദാം മഠം പ്രവർത്തിച്ചിരുന്നത്. കുറച്ച് വർഷങ്ങൾ പട്നയിലെ നോത്രദാം മാതൃമഠത്തിൽ പരിശീലനങ്ങൾക്കായി ചിലവഴിച്ച സുധ, ഹിന്ദിയും ഇംഗ്ലീഷും അഭ്യസിച്ചു.

ബീഹാറിലെ സഭാകേന്ദ്രത്തിലെ കോൺവെന്റ് സ്കൂളുകളിൽ അദ്ധ്യാപികയായി. കുഷ്ഠരോഗികൾക്കിടയിൽ പ്രവർത്തിച്ചു. രണ്ടുവർഷത്തിനുള്ളിൽ അധ്യാപികയുടെ ജോലിമതിയാക്കി മുംഗേർ ജില്ലയിലെ മൂഷാഹറുകൾക്കിടയിൽ പ്രവർത്തിച്ചു. ബീഹാറിലും ഉത്തർ പ്രദേശിലും കാണുന്ന ഒരു ദളിത് വർഗ്ഗമാണ് മൂഷാഹാർ. തോട്ടിപ്പണിക്കാരേക്കാൾ താഴ്ന്ന സ്ഥാനമാണിവർക്ക്. സാക്ഷരതയിലും ജീവിതനിലവാരത്തിലും വളരെയധികം പിന്നാക്കമാണിവർ. ബിഹാറിൽ 15% ദളിതരും മൂഷാഹാർ വിഭാഗത്തിൽ പെടും. ഇവർക്ക് സ്വന്തമായി സ്വത്തുക്കളോ സ്ഥലമോ, ഒരു നേതാവോ ഇല്ല. മറ്റുള്ളവരെ അനുകരിച്ച് ജീവിച്ചിരുന്ന ഇവരെ തൊടുന്നത് തന്നെ നിഷിദ്ധമാണിപ്പോഴും. സാക്ഷരത മുഷഹർക്കിടയിൽ വളരെ കുറവായിരുന്നു. സ്ത്രീകളിൽ 1% ഉം പുരുഷന്മാരിൽ 2-3% ആയിരുന്നു സാക്ഷരതാ നിലവാരം തന്നെ. കൃഷിപ്പണിയാണ് പ്രധാനമായും ചെയ്തിരുന്നതെങ്കിലും ആർക്കും സ്വന്തമായി കൃഷിയിടങ്ങൾ ഇല്ലായിരുന്നു. ദാരിദ്ര്യം കൂടപ്പിറപ്പായിരുന്നു.1987 ൽ സർക്കാർ കൊടുത്തിരുന്ന സ്റ്റൈപ്പന്റുകൾ മുഷാഹാറികളിൽ നിന്ന് ഉന്നത ജാതിക്കാരായ ഓഫീസർമാർ തട്ടിയെടുക്കുന്നതായി സുധദീദി കണ്ടെത്തി.

ഉയർന്ന സമുദായങ്ങൾക്കെന്നപോലെ, മൂഷാഹറുകൾക്കും ആദ്യം എതിർപ്പായിരുന്നു. ആദ്യം ജാംസോത് എന്ന സ്ഥലത്താണ് പ്രവർത്തനം തുടങ്ങിയത്. മൂഷാഹറുകൾ താമസിച്ചിരുന്ന ഒരു തോല എന്ന കൂരയിൽ താമസിച്ചു അവർക്കൊപ്പം പ്രവർത്തിച്ചു. താമസിയാതെ നന്ദി സൂചകമായി അവർക്കും ഒരു തോല ലഭിച്ചു. ആദ്യം കുട്ടികളെ പഠിപ്പിക്കാനും അവർക്ക് വൃത്തിയുടെ ആദ്യപാഠങ്ങൾ പറഞ്ഞു കൊടുക്കാനും തുടങ്ങി.

വർഷങ്ങൾ കഴിഞ്ഞപ്പോൾ ആ ഗ്രാമത്തിലെ സ്ത്രീകളുടെ നിലയിൽ സുധ ആശങ്കപ്പെട്ടു. ബലാത്സംഗം അവർക്കിടയിൽ വളരെ സാധാരണയായിരുന്നു. മൂഷാഹാരി ആണുങ്ങൾ ചെത്തിയിരുന്ന കള്ള് കുടിക്കാനെത്തുന്ന ഉന്നത ജാതിക്കാാരായ പുരുഷന്മാരായിരുന്നു പ്രശ്നക്കാർ. ഒരു പെൺകുട്ടി മൃഗീയമായി പീഡിപ്പിക്കപ്പെട്ടപ്പോൾ സുധാദീദി അവരെയും കൂട്ടി പോലീസിൽ പരാതി രേഖപ്പെടുത്തിക്കുകയും അപരാധിയെ ശിക്ഷിക്കുകയും ചെയ്തു. ആദ്യത്തെ പോലീസ് പരാതിയായിരുന്നു അത്. മൂഷാഹറുകൾ ഉൾപ്പെട്ട കേസുകളിൽ അവർക്കായി ഹാജരാകാൻ അഭിഭാഷകരെപ്പോലും കിട്ടാതിരുന്ന സ്ഥിതി നിലനിന്നിരുന്നു. അവരെ പലരും ചൂഷണവും ചെയ്തിരുന്നു. ഇതിനു പരിഹാരമായി ബാംഗ്ലൂരിൽ നിയമ പഠനത്തിനു ചേർന്നു. 2000 മുതൽ ബാംഗ്ലൂരിലേക്ക് നിരന്തരം യാതചെയ്ത് നിയമപഠനം നടത്തി അഭിഭാഷകയായിത്തീർന്നു. അതിനുശേഷം ഒൻപതോളം ബലാത്സംഗക്കേസുകൾ രേഖപ്പെടുത്തപ്പെട്ടു. താമസിയാതെ സിസ്റ്റർ സുധയുടെ പ്രവർത്തനം ഒരു ചെറിയ സാമ്രാജ്യം തന്നെ സൃഷ്ടിച്ചു. നാരി ഗുഞ്ജൻ അഥവ സ്ത്രീകളുടെ ശബ്ദം എന്നതറിയപ്പെടാൻ തുടങ്ങി.

ബീഹാറിലെ ദളിതർക്ക് വിദ്യാഭാസം, തൊഴിൽ പരിശീലനം, ആരോഗ്യസംരക്ഷണം, നിയമപരിരക്ഷ തുടങ്ങിയവ നൽകുന്നതിനുവേണ്ടി ഇവർ രൂപീകരിച്ച സന്നദ്ധസേവന സംഘടനയാണ് 'നാരി ഗുഞ്ജൻ' 1987 ൽ ആരംഭിച്ച ഈ സ്ഥാപനം ഈ വിഭാഗത്തിലെ വനിതകളുടെ അന്തസ്സ് ഉയർത്തുന്നതിന് ഒരു പ്രധാന പങ്കു വഹിച്ചു. ആദ്യത്തെ മൂലധനം സുഹൃത്തുകളും ബന്ധുക്കളുമായിരുന്നു. അവരുടെ അഭിപ്രായത്തിൽ സുധക്ക് ഭ്രാന്തായിരുന്നു. എങ്കിലും അവരും സഹായിക്കാതിരുന്നില്ല. അല്പസ്വല്പം സമുദായക്കാരും സഹായം നൽകി. യൂണിസെഫിൽ നിന്ന് സഹായം കിട്ടിയതോടെ 50 ഓളം കേന്ദ്രങ്ങൾ വിവിധഭാഗങ്ങളിലായി തുടങ്ങാൻ സാധിച്ചു. ഈ കേന്ദ്രങ്ങളിലെല്ലാം സുധ തനിയെ സൈക്കിളിൽ യാത്ര ചെയ്ത് സന്ദർശിച്ച് മേൽനോട്ടം വഹിച്ചുപോന്നു. അങ്ങനെയാണ് സൈക്കിൾ ദീദി എന്ന ഓമനപ്പേരു ലഭിച്ചത്. 2005 ൽ ഒരു മൂഷാഹ ആൺകുട്ടിയെ മേൽജാതിയുവാക്കൾ ആക്രമിക്കുകയും അതിന്റെ പേരിൽ പോലീസ് കേസ് ആകുകയും ചെയ്തു. എന്നാൽ എല്ലാവരുടേയും വിചാരം ഇതിന്റെ പിന്നിൽ പ്രവർത്തിച്ചത് സുധയാണെന്നായിരുന്നു. നിരാകരിച്ചു നോക്കിയെങ്കിലും ആ നാട്ടിൽ നിന്ന് തിരിച്ച് പോരേണ്ടി വന്നു. പോലീസിന്റെ ഭാഗത്തു നിന്നും യാതൊരു തുണയും ലഭിച്ചുമില്ല. കോൺവെന്റിലേക്ക് തിരിച്ചു പോയ സിസ്റ്റർ സുധയുടെ മനസ്സിൽ പെൺകുട്ടികൾക്ക് വേണ്ടിയുള്ള ഒരു സ്കൂളിന്റെ പദ്ധതി രൂപപ്പെട്ടു.

പ്രേരണ എന്നതിന്റെ അർത്ഥം പ്രചോദനം എന്നാണ്. ഈ കേന്ദ്രങ്ങളിൽ മുഷാഹാരി പെൺകുട്ടികൾക്ക് സൗജന്യമായി താമസിച്ചു പഠിക്കാനാവുമായിരുന്നു. മഹാദളിതരായ പെൺകുട്ടികൾക്ക് വേണ്ടി ആരംഭിച്ച പ്രേർണാ സ്കൂൾ ശ്രദ്ധിക്കപ്പെട്ടു. ദാനാപൂറിനടുത്ത ലാൽ കോതിക്കടുത്തുള്ള ഒരു പൊതു കക്കൂസും എരുമത്തൊഴുത്തും ചേർന്ന കെട്ടിടം നവീകരിച്ച് ഒരു സ്കൂൾ ആക്കിയെടുത്തു. ഇതിനു സംസ്ഥാന സർക്കാരിന്റെ സഹായം ഉണ്ടായിരുന്നു. ആദ്യത്തെ കുട്ടികൾ 2006 ഓടെ സ്കൂളിൽ ചേർന്നു. മാതാപിതാക്കൾ ആകാംക്ഷഭരിതരായിരുന്നു. അവർ ആദ്യമായാണ് അവരുടെ പെൺ മകളെ വീട്ടിനു പുറത്ത് താമസിച്ച് പഠിക്കാൻ അനുവദിക്കുന്നത്. എങ്കിലും സിസ്റ്റർ സുധയും പ്രേർണാ സ്കൂളും എല്ലാ കണക്കുകൂട്ടലുകളും അസ്ഥാനത്താക്കി. പെൺകുട്ടികൾടെ എണ്ണം 125 ആയി. എല്ലാവർക്കും മൂന്നു നേരം ഭക്ഷണം ഉൾപ്പെടെ താമസവും മറ്റു ചെലവുകളും സൗജന്യമായിരുന്നു. പെൺകുട്ടികൾ ചിട്ടയും വൃത്തിയും പഠിച്ചു. താമസിയാതെ പെൺകുട്ടികൾക്ക് വേണ്ടി ആരംഭിച്ച പ്രേർണാ സ്കൂൾ ശ്രദ്ധിക്കപ്പെട്ടു. ബീഹാർ സർക്കാരിന്റെ മഹാദളിത് മിഷന്റെ സഹായത്തോടെ സംസ്ഥാനത്തിന്റെ വിവിധ ഭാഗങ്ങളിൽ ആനന്ദ് ശിക്ഷാകേന്ദ്രങ്ങൾ സ്ഥാപിക്കാനായി. ഒന്നര വർഷത്തിനുള്ളിൽ പാറ്റ്നയുടെ രണ്ട് ഭാഗങ്ങളിലായി, അതായത് ഫൂല്വാരി ഷരീഫിലും ദാനാപൂറിലുമായി അമ്പത് കേന്ദ്രങ്ങളാണ് തുടങ്ങാനായി. കിഷോരി മഞ്ച് എന്ന പേരിൽ ഒരു പരിപാടി തുടങ്ങി. അതിലൂടെ യൗവനാരംഭത്തിലുള്ള പെൺകുട്ടികൾക്ക് അവരുടെ പ്രശ്നങ്ങൾ പങ്കുവെക്കാനായി. ഈ കിഷോരി ശിക്ഷാ കേന്ദ്രങ്ങൾക്ക് ഇപ്പോൾ 80 ശാഖകൾ ഉണ്ട്. ബീഹ്ത, ദാനാപൂർ, പുൻപുൻ, ഫുല്വാരി നൗബത്പൂർ എന്നീ സ്ഥലങ്ങളിലാണ് ഇവ ഉള്ളത്.

മികച്ച കുറച്ചു പെൺകുട്ടികളെ അടുത്തുള്ള സർക്കാർ സ്കൂളിൽ പഠനത്തിനയച്ചുവെങ്കിലും അവിടത്തെ നിലവാരം മോശമാണെന്നു കണ്ട് സ്വകാര്യ സ്കൂളുകളിൽ കനത്ത ഫീസ് നൽകി അയച്ചു. ബാക്കിയുള്ള കുട്ടികളെ പ്രേർണയിൽ തന്നെ പഠിപ്പിക്കാൻ പദ്ധതിയൊരുക്കി. ഇതിനായി നാട്ടിൽ ജോലി ഇല്ലാതെ അലഞ്ഞിരുന്നു ഒരു കൂട്ടം ബിരുദദാരികളെ ജോലിക്കെടുത്തു. കട്ടിലുകൾ മാറ്റിയിട്ട് ക്ലാസ് റൂമിനു സ്ഥലമുണ്ടാക്കി പഠനം ആരംഭിച്ചു. സർക്കാരിന്റെ പാഠ്യപദ്ധതിയായിരുന്നു അവലംബിച്ചത്. ഇതിനു പുറമേ നൃത്തം, ചിത്രം രചന, കരാട്ടേ തുടങ്ങിയവയും പഠിപ്പിച്ചു. പെൺകുട്ടികൾ ഇവ കാര്യാമായെടുത്തു. 20 ഓളം പേർക്ക് ഗുജറാത്ത് സർക്കാർ നടത്തിയ നാഷണൽ ചാമ്പ്യൻഷിപ്പിൽ വിജയിക്കാനായി. ഏതാണ്ട് എല്ലാ ഇനത്തിലും ഒരു സ്ഥാനമെങ്കിലും കരസ്ഥമാക്കാൻ പ്രർണയിലെ കുട്ടികൾക്ക് ക്ഴിഞ്ഞു. ഇത് കണ്ട് അത്ഭുതപരവശനായ ബിഹാർ മുഖ്യമന്ത്രി അവരെ ജപ്പാനിലെ ലോക ചമ്പ്യൻഷിപ്പിനയക്കാനുള്ള ഉത്തരവാദിത്തം ഏറ്റെടുക്കുകയും ചെയ്തു. 7 പേർ ടോക്യോയിലെ അന്താരാാഷ്ട്ര മത്സരത്തിൽ പങ്കെടുത്തു ഏഴു കപ്പുകളുമായാണ് മടങ്ങിയത്. കുറേ പെൺകുട്ടികൾ പത്താം തരം പാസാകുകയും, 7 എങ്കിലും പാസ്സായ ചിലകുട്ടികൾക്ക് വികാസ് മിത്ര എന്ന പേരിലുള്ള സർക്കാർ ജോലി ലഭിക്കുകയും ചെയ്തു. ഇത് ആ കുട്ടികളെ സ്വന്തം കാലിൽ നിൽക്കാൻ സഹായിച്ചു.

2012 മുതൽ 2015 വരെ ബീഹാർ സംസ്ഥാനത്തിന്റെ ന്യൂനപക്ഷ കമ്മീഷൻ ഉപാദ്യക്ഷയായിരുന്നു. ബീഹാർ സംസ്ഥാനത്തെ പ്ലാനിങ്ങ് കമ്മീഷൻ ഫോർ വിമൻ ഡവലപ്മെന്റ് അംഗമാണ്.


https://apwaps.net/2014/08/19/nari-gunjan/


</doc>
<doc id="365101" url="https://ml.wikipedia.org/wiki?curid=365101" title="എതീസ്‌റ്റ് അലയൻസ് ഇന്റർനാഷണൽ">
എതീസ്‌റ്റ് അലയൻസ് ഇന്റർനാഷണൽ

എതീസ്‌റ്റ് അലയൻസ് ഇന്റർനാഷണൽ Atheist Alliance International (AAI) പൊതുജനങ്ങളെ എതീസത്തെപ്പറ്റിയും മതേതരത്വത്തെപ്പറ്റിയും ബോധവത്കരിക്കുവാൻ രൂപീകരിച്ച എതീസ്റ്റ് സംഘടനകളുടെ ഒരു ആഗോള സംഘടനയാണ്. 1991ലാണ് എതീസ്‌റ്റ് അലയൻസ് ഇന്റർനാഷണൽ സ്ഥാപിച്ചത്.
എതീസ്‌റ്റ് അലയൻസ് ഇന്റർനാഷണൽ 1991ൽ എതീസ്‌റ്റ് അലയൻസ് എന്ന പേരിലാണ് ആദ്യമായി രൂപീകൃതമായത്. നാല് അമേരിക്കൻ ഗ്രൂപ്പുകൾ ചേർന്നാണിത് തുടങ്ങിയത്. തുടർന്ന് യു എസിലേയും മറ്റു സ്ഥലങ്ങളിലേയും സമാനസംഘടനകൾ ഒന്നിക്കുകയും അങ്ങനെ അന്താരാഷ്ട്രീയമായി എതീസ്‌റ്റ് അലയൻസ് ഇന്റർനാഷണൽ 2001ൽ രൂപംകൊള്ളുകയുംചെയ്തു. 2010 മുതൽ 2011 വരെ യു എസ് ഗ്രൂപ്പുകളും അന്താരാഷ്ട്ര സംഘടനയുമായി തരംതിരിക്കപ്പെട്ടു. അങ്ങനെ വ്യത്യസ്തമായ പ്രശ്നങ്ങളിൽ ആഗോള കാഴ്ചപ്പാട് സ്ഥാപിക്കുകയും ചെയ്തു. യു എസിലെ ഗ്രൂപ്പ് എതീസ്‌റ്റ് അലയൻസ് ഓഫ് അമേരിക്ക എന്ന പുതിയ പേരു സ്വീകരിച്ചു. അന്താരാഷ്ട്രീയ ഗ്രൂപ്പ് എതീസ്‌റ്റ് അലയൻസ് ഇന്റർനാഷണൽ എന്ന പേരു നിലനിർത്തി, പുതിയ നിയമാവലിയും പുതിയ രൂപഘടനയും സ്വീകരിച്ചു. 2011 ജൂൺ 3നു അയർലന്റിലെ ഡബ്ലിനിൽ നടന്ന ലോക എതീസ്റ്റ് സമ്മേളനത്തിൽവച്ച് പുതിയ പുനഃസംഘടിപ്പിച്ച എതീസ്‌റ്റ് അലയൻസ് ഇന്റർനാഷണൽ തുടങ്ങി.

2013ൽ എതീസ്‌റ്റ് അലയൻസ് ഇന്റർനാഷണലിനു ഐക്യരാഷ്ട്ര സഭ പ്രത്യേക നിരീക്ഷണപദവി നൽകി. ഈ പദവിയിൽ എതീസ്‌റ്റ് അലയൻസ് ഇന്റർനാഷണലിനു ചില ഗവൺമെന്റുകൾ വേട്ടയാടുന്ന എതീസ്റ്റുകളെ സഹായിക്കാനാകുന്നു. 
എതീസ്‌റ്റ് അലയൻസ് ഇന്റർനാഷണൽ ബോർഡിൽ 4 മുതൽ 13 വരെ ഡയറക്ടറുകൾ കാനും. ഇവരെ രണ്ടുവർഷത്തെ കാലാവധിക്കാണ് തിരഞ്ഞെടുക്കുന്നത്. ഒരു രാജ്യത്തിൽനിന്നും മൂന്നു ഡയറക്ടർമാരിൽക്കൂടുതൽ പാടില്ല. ഒരു ഡയറക്റ്റർക്ക് ഒരു അംഗത്തെ മാത്രമേ ഒരു സമയം നാമനിർദ്ദേശംചെയ്യാനാകൂ. 


</doc>
<doc id="365102" url="https://ml.wikipedia.org/wiki?curid=365102" title="മാനവീയം വീഥി">
മാനവീയം വീഥി

തിരുവനന്തപുരം നഗരത്തിനുള്ളിലെ ഒരു സാംസ്കാരിക ഇടനാഴിയാണ് മാനവീയം വീഥി. മ്യൂസിയം - വെള്ളയമ്പലം റോഡിൽ വയലാർ പ്രതിമ സ്ഥാാപിച്ചിരിക്കുന്നിടത്തു നിന്നും ആൽത്തറ ജംഗ്ഷനിലെ ജി. ദേവരാജന്റെ പ്രതിമ വരെയുള്ള 180 മീ. നീളത്തിലുള്ള ഈ തെരുവിെന്റെ കിഴക്കുഭാഗത്ത് കെൽട്രോൺ ഓഫീസ് സമുച്ചയവും പടിഞ്ഞാറു ഭാഗത്ത് വാട്ടർ അതോറിറ്റി സമുച്ചയവും സ്ഥിതി ചെയ്യുന്നു. ഈ വീഥി സാംസ്കാരിക കൂട്ടായ്മകൾക്ക് പേരുകേട്ടതാണ്. 
തെരുവുനാടകങ്ങൾ, പ്രദർശനങ്ങൾ, കലാമേളകൾ, മുതലായവ മാനവീയം തെരുവോരക്കൂട്ടത്തിന്റേയും മറ്റിതര കലാ സാംസ്കാരിക സംഘങ്ങളുുടെയും ആഭിമുഖ്യത്തിൽ നടക്കാറുണ്ട്. 

2001ൽ കേരളസർക്കാരിന്റെ മാനവീയം പദ്ധതിയുടെ ഭാഗമായി ഈ വീഥിക്ക് മാനവീയം വീഥി എന്ന് നാമകരണം ചെയ്യുകയും അതേ വർഷം ഏപ്രിൽ മാസം 22ാം തീയതി മുതൽ അഭിനയ തീയേറ്റർ പ്രസ്ഥാനത്തിന്റെ നേതൃത്വത്തിൽ ഇവിടെ സാംസ്കാരിക സന്ധ്യകൾക്ക് തുടക്കം കുറിക്കുകയും ചെയ്തു. അന്നത്തെ നിയമസഭാ സ്പീക്കർ എം. വിജയകുമാറാണ് മാനവീയം സാംസ്കാരിക വീഥി ഉദ്ഘാടനം ചെയ്തത്. തുടക്കത്തിൽ നാടകം മാത്രമായിരുന്നു അവതരിപ്പിച്ചിരുന്നത്. ജി. ശങ്കപ്പിള്ളയുടെ ‘ചിറകടിയൊച്ചകൾ’, ‘അവനവൻ കടമ്പ’, ‘ഗദ്ദികക്കാരന്റെ തീപ്പന്തം’ തുടങ്ങിയ നാടകങ്ങൾ ഇവിടെ അവതരിപ്പിക്കപ്പെട്ടിട്ടുണ്ട്.
പിന്നീട് ഒ.എൻ.വി., സുഗതകുമാരി, അടൂർ ഗോപാലകൃഷ്ണൻ, സക്കറിയ തുടങ്ങി കേരളത്തിന്റെ സാംസ്കാരിക രംഗത്തുള്ളവരെല്ലാം ഈ വീഥിയിലെത്തി പ്രവർത്തനങ്ങളിൽ പങ്കാളികളായിട്ടുണ്ട്. മാനവീയംവീഥിയിലെ ചുവരുകളിൽ വരയ്ക്കാൻ ആർട്ടിസ്റ്റ് നമ്പൂതിരി അടക്കമുള്ള പ്രഗല്‌ഭർ എത്തിയിട്ടുണ്ട്‌. ചുവരൊപ്പുകളാണ് മറ്റൊന്ന്. 


</doc>
<doc id="365104" url="https://ml.wikipedia.org/wiki?curid=365104" title="സഹോദരി">
സഹോദരി

പെൺ കൂടപ്പിറപ്പാണ് സഹോദരി.


</doc>
<doc id="365106" url="https://ml.wikipedia.org/wiki?curid=365106" title="സ്മൃതി മന്ഥന">
സ്മൃതി മന്ഥന

സ്മിതയുടെയും ശ്രീനിവാസ് മന്ഥനയുടെയും മകളായി മുംബൈയിൽ ജനിച്ചു. രണ്ടു വയസുള്ളപ്പോൾ കുടുംബം സാംഗ്ലിയിലേക്കു മാറി. അച്ഛനും സഹോദരൻ ശ്രാവൺ  ക്രിക്കറ്റ് കളിക്കാരായിരുന്നു. ജില്ലാതല മത്സരങ്ങളിൽ തിളങ്ങിയിരുന്ന സഹോദരനായിരുന്നു സ്മൃതിയുടെ പ്രചോദനം. ഒൻപതാം വയസിൽ മഹാരാഷ്ട്ര അണ്ടർ 15 ടീമിൽ സെലക്ഷൻ ലഭിച്ചു. പതിനൊന്നാം വയസിൽ അണ്ടർ 19 ടീമിൽ കളിക്കാനാരംഭിച്ചു.

2013 ഒക്ടോബറിൽ ഏകദിന മത്സരത്തിൽ ഡബിൾ സെഞ്ചുറി നേടുന്ന ആദ്യ ഇന്ത്യൻ വനിതയായി.  മഹാരാഷ്ട്ര ടീമിൽ ഗുജറാത്തിനെതിരെ കളിച്ചാണ്150 ബോളുകളിൽ 224 റൺസ് നേടിയത്. വഡോദരയിൽ നടന്ന വെസ്റ്റ് സോൺ അണ്ടർ 19 ടൂർണമെന്റിലായിരുന്നു ഈ ചരിത്ര നേട്ടം.

2016 ലെ വുമൻ ചലഞ്ചർ ട്രോഫി മത്സരത്തിൽ മൂന്ന് അർദ്ധ സെഞ്ചുറി നേടി ടീമിന് ട്രോഫി നേടുന്നതിൽ പ്രധാന പങ്കു വഹിച്ചു. 192 റൺസോടെ ടൂർണമെന്റിലെ ടോപ് സ്കോററായിരുന്നു മന്ഥന.

സെപ്റ്റംബർ 2016, ൽ ബ്രിസ്ബേൻ ഹീറ്റ് എന്ന വിമൻ ബാഷ് ലീഗിലേക്ക് ഹർമൻ പ്രീത് കൗറുമൊത്ത് തെരഞ്ഞെടുക്കപ്പെട്ടു. ലീഗിലേക്ക് തെരഞ്ഞെടുക്കപ്പെടുന്ന ആദ്യ ഭാരതീയരാണിവർ.  ജനുവരി 2017 ൽ മെൽബൺ റെനിഗേഡിനെതിരെയുള്ള കളിയിൽ പരിക്കു പറ്റിയതിനെത്തുടർന്ന് ടൂർണമെന്റിലെ മറ്റ് മത്സരങ്ങളിൽ കളിക്കാനായില്ല. 

ആഗസ്റ്റ് 2014 ൽ ഇംഗ്ലണ്ടിനെതിരെയായിരുന്നു ടെസ്റ്റ് അരങ്ങേറ്റം. 22 ഉം 51  ഉം റൺസുകൾ രണ്ടിന്നിംഗ്സുകളിലായ് നേടി.
2016 ൽ ആസ്ത്രേലിയക്കെതിരെ നടന്ന രണ്ടാം ഏക ദിനത്തിൽ ആദ്യ സെഞ്ചുറി നേടി (109 ബോളിൽ 102 റൺ).

ഐ.സി.സി വുമൻസ് ടീം ഓഫ് ദ ഇയർ 2016 ലെ ഏക ഇന്ത്യൻ താരമാണ് സ്മൃതി.


</doc>
<doc id="365113" url="https://ml.wikipedia.org/wiki?curid=365113" title="മല്ലു സൈബർ സോൾജിയേഴ്സ്">
മല്ലു സൈബർ സോൾജിയേഴ്സ്

ഇന്ത്യൻ ദേശീയതയിൽ അഭിമാനംകൊള്ളുന്ന കേരളത്തിന് അകത്തും പുറത്തുമായി ഉള്ള മലയാളി ഹാക്കർമാരുടെ കൂട്ടായ്മയാണ് മല്ലു സൈബർ സോൾജിയേഴ്സ്
ദേശീയ മാധ്യമങ്ങൾ മാത്രമല്ല അന്തർ ദേശീയ മാധ്യമങ്ങളിൽ വരെ ഇടയ്ക്കിടയ്ക്ക് ചർച്ച ചെയ്യപ്പെടുന്ന ഗ്രൂപ്പ് ആണ് മല്ലുസൈബർ സോൾജിയേഴ്‌സ്.
മല്ലു സൈബർ സോൾജിയേഴ്സ്സാനിദ്ധ്യം അറിയിക്കുന്നത് 2014 മുതലാണ് .ഇന്ത്യയെ അപമാനിച്ചുകൊണ്ട് കാർട്ടൂൺ പ്രസിദ്ധീകരിച്ച ഇംഗ്ലീഷ് പത്രമായ ന്യുയോർക്ക് ടൈംസിനെതിരെ സോഷ്യൽ മീഡിയവഴിയും അല്ലാതെയും പ്രതിക്ഷേധത്തിനു തുടക്കം കുറിച്ചത് മല്ലു സൈബർ സോൾജിയേഴ്സ് ആയിരുന്നു.
പൊങ്കാല എന്ന വാക്കിന് മറ്റൊരു അർത്ഥം മലയാളത്തിനു നൽകിയത് ഈ പ്രതിക്ഷേധം ആയിരുന്നു.തുടർന്ന് ലോക ക്രിക്കറ്റ് താരം സച്ചിനെ അറിയില്ല എന്ന് പറഞ്ഞ ബാഡ്മിന്റൽ താരം മറിയ ഷറപ്പോവ യും ഇവരുടെ പൊങ്കാല ഏറ്റുവാങ്ങേണ്ടി വന്നിരിന്നു.

2014ൽ മലയാള മലയാള ചലച്ചിത്ര താരം മോഹൻലാലിന്റെവെബ്‌ സൈറ്റ് പാകിസ്താൻ ഹാക്കേഴ്‌സ് ഹാക്ക് ചെയ്തപ്പോഴാണ് ഇവരുടെ ഹാക്കിംഗ് മേഖലയുടെ തുടക്കം.തുടർന്ന് പ്രതികാരമായി പാകിസ്താൻ ഗവണ്മെന്റ് യൂണിവേഴ്സിറ്റി, റയിൽവെ തുടങ്ങി നിരവധി ഗവണ്മെന്റ് സൈറ്റുകൾ മല്ലു സൈബർ സോൾജിയേഴ്സ്ഒരു രാത്രി കൊണ്ട്പിടിച്ചടക്കി ദേശീയ അന്തർദേശീയ മാധ്യമങ്ങളിൽ വാർത്ത സൃഷ്ടിച്ചു. "നീ പോ മോനെ ദിനേശാ..."എന്ന സന്ദേശത്തോടുകൂടി മോഹൻലാലിന്റെ ചിത്രവും പ്രദർശിപ്പിച്ചാണ് പ്രതികാരം ചെയ്തതത്.
അതുപോലെ തന്നെ ഇന്ത്യയിലെ തന്നെ പേപട്ടി വിഷ പ്രതിരോധ മരുന്ന് കമ്പനികളുടെ സോഷ്യൽ മീഡിയ അക്കൗണ്ടുകൾ ഹാക്ക് ചെയ്യുവാനും കേരളത്തിൽ അവർ പേപ്പട്ടികളെ കൊല്ലുന്നതിന് എതിരെ #ബോയ്‌ക്കോട്ട്_കേരള എന്ന ടാഗിംഗിലൂടെ കേരളത്തിനെതിരെ നടത്തിയ പെയ്ഡ് പ്രതിരോധം തുറന്നുകാട്ടാനും മല്ലു സൈബർ സോൾജിഴേസിനു ആയി.

ശേഷം ഹാക്കിങ് എന്നത് ദേശീയമായുള്ള പ്രതിരോധത്തിന്റെ ഭാഗമാക്കി. 2015 ഇൽ 300ഇൽ അധികം വരുന്ന പാകിസ്താൻ ഗവണ്മെന്റ് സൈറ്റുകൾ അടക്കം നിരവധിസൈറ്റുകൾ ഒരൊറ്റ രാത്രികൊണ്ട് നിശ്ചലമാക്കി ശ്രദ്ധ നേടി .അന്തർദേശീയ മാധ്യമങ്ങൾ ഇക്കാര്യം നിരന്തരം ചർച്ച ചെയ്തു!.

ഒരു ഇടകാലത്തിനു ശേഷം ഇവരുടെ തിരിച്ചു വരവ് കേരളത്തിലെ ചില എയർപോർട്ട് വെബ്സൈറ്റുകൾ പാകിസ്താൻ ഹാക്കർ മാർ തകർത്തപ്പോൾ ആയിരുന്നു. 
എന്നാൽ ഇത്തവണ മല്ലു സൈബർ സോൾജിയേഴ്സ് പ്രതികരിച്ചത് പതിവിൽ നിന്ന് വ്യത്യസ്ത മായാണ്.പാകിസ്താനിലെ പ്രധാന എയർപോർട്ട് വെബ്സൈറ്റ് ഹാക്ക് ചെയ്തു അഡ്മിൻ ലോഗിൻ ഡീറ്റെയിൽസ് തങ്ങളുടെ ഫേസ്ബുക് പേജിൽ പോസ്റ്റ് ചെയ്തു മലയാളികളോട് വെബ്‌സൈറ്റിൽ പൊങ്കാല ഇടാൻ ആവശ്യപ്പെട്ടു.

തുടർന്ന് നിവിൻ പോളിയുടെയും സലീം കുമാറിന്റെയും മറ്റും ട്രോളുകൾ ആയിരുന്നു ആവെബ്സൈറ്റ് മുഴുവൻ.അടുത്ത ദിവസം പാകിസ്താൻ ഇലക്ഷൻ കമ്മിഷൻ വെബ്സൈറ്റ്,റൈറ്റ് ടു ഇൻഫർമേഷൻ കമ്മീഷൻ വെബ്സൈറ്റ് എന്നിവയും ഹാക്ക് ചെയ്തു അതിലും മലയാളികളെ കൊണ്ട് പൊങ്കാല ഇടാൻ ആവശ്യപ്പെട്ടു.പാകിസ്താന്റെ വിവരാവകാശ കംമീഷൻ വെബ്സൈറ്റ് വിവരങ്ങൾ മുഴുവനും നശിപ്പിച്ചു .ഏവരെയും ഞെട്ടിച്ചുകൊണ്ട് 2018ൽ ഇവർ ഒരു ഹാക്കർ ഗ്രൂപ്പും കടക്കാത്ത ഒരു മേഖലയിൽ കൈ വെച്ച് ലോക ശ്രദ്ധ നേടി.അത് ഒപി കാശ്മീർ എന്ന പേരിൽ കാശ്മീരിൽ നിന്നുള്ള തീവ്രവാദപ്രവർത്തനത്തിൽ ഏർപെടുന്നവരുടെ വിവരങ്ങൾ പരസ്യമായി പങ്കുവെയ്ച്ചു കൊണ്ടായിരുന്നു 

വെബ്സൈറ്റ് 


</doc>
<doc id="365114" url="https://ml.wikipedia.org/wiki?curid=365114" title="മലയൻ താമരത്തുമ്പി">
മലയൻ താമരത്തുമ്പി

നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് മലയൻ താമരത്തുമ്പി . ഇവ ഇന്ത്യ, ശ്രീലങ്ക, നേപ്പാൾ, ജാവ, ഫിലിപ്പൈൻസ്, തായ്‌ലാന്റ് എന്നിവിടങ്ങളിൽ കാണപ്പെടുന്നു.

ആഴം കുറഞ്ഞ തടാകങ്ങളിലും കുളങ്ങളിലിലും പ്രജനനം നടത്തുന്ന ഈ തുമ്പികൾ അത്തരം ജലാശയങ്ങലുടെ മധ്യത്തിലുള്ള ജലസസ്യങ്ങളിൽ ഇരിക്കുന്നതുകാണാം. വളരെയധികം സ്ഥലങ്ങളിൽ ഇവയുണ്ടെങ്കിലും വളരെ അപൂർവമായേ ഇവയെ കണ്ടെത്താറുള്ളൂ. 



</doc>
<doc id="365117" url="https://ml.wikipedia.org/wiki?curid=365117" title="തിരഞ്ഞെടുക്കപ്പേട്ടതോ നിയമിക്കപ്പെട്ടതോ ആയ വനിതകളായ ഭരണാധികാരികളുടെ പട്ടിക">
തിരഞ്ഞെടുക്കപ്പേട്ടതോ നിയമിക്കപ്പെട്ടതോ ആയ വനിതകളായ ഭരണാധികാരികളുടെ പട്ടിക

അതത് രാജ്യങ്ങളിൽ തിരഞ്ഞെടുക്കപ്പേട്ടതോ നിയമിക്കപ്പെട്ടതോ ആയ വനിതകളായ ഭരണാധികാരികളുടെ പട്ടികയാണ്. 




</doc>
<doc id="365121" url="https://ml.wikipedia.org/wiki?curid=365121" title="കുഷ്ഠരോഗദിനം">
കുഷ്ഠരോഗദിനം

ജനുവരിയിലെ അവസാനത്തെ ഞായറാഴ്ചയാണ് ലോക കുഷ്ഠരോഗ ദിനം .

റൌൾ ഫെലോറോ ആണ് ലോകകുഷ്ഠരോഗദിനം ആവിഷ്കരിച്ചത്. 1954 ൽ ജനുവരി 31 നായിരുന്നു കുഷ്ഠരോഗദിനം ആചരിച്ചു തുടങ്ങിയത്. പിന്നീടാണത് ജനുവരിയിലെ അവസാനത്തെ ഞായറാഴ്ചയായി നിശ്ചയിച്ചത്.

ഇന്ത്യ ജനുവരി 30 കുഷ്ഠരോഗ നിർമ്മാർജ്ജന ദിനമായി ആചരിക്കുന്നു. ഗാന്ധിജിക്ക് കുഷ്ഠ രോഗികളോട് ഉണ്ടായിരുന്ന ദയാവായ്പും അനുകമ്പയും കണക്കിലെടുത്താണ് അദ്ദേഹത്തിന്റെ രക്തസാക്ഷിത്വദിനമായ ജനുവരി 30 ന് കുഷ്ഠരോഗനിർമ്മാർജ്ജന ദിനമായി ആചരിക്കുന്നത്.


</doc>
<doc id="365124" url="https://ml.wikipedia.org/wiki?curid=365124" title="ഡെരാർടു ടുളു">
ഡെരാർടു ടുളു

എത്യോപ്പിയക്കാരിയായ ദീർഘദൂര- മാരത്തൺ ഓട്ടക്കാരിയാണ് ഡെരാർടൂ ടുളു ഇംഗ്ലീഷ്: Derartu Tulu (Amharic: ደራርቱ ቱሉ; ജനനം മാർച്ച് 21, 1972 ബെകോജി, എത്യോപ്യ)  

എത്യോപ്പിയയിലെ ആർസി പ്രവിശ്യയിലെ മലമ്പ്രദേശമായ ബെകോജി എന്ന സ്ഥലത്ത് 1972 ൽ മാർച്ച് 21 നു ജനിച്ചു. 


</doc>
<doc id="365126" url="https://ml.wikipedia.org/wiki?curid=365126" title="എലീസ നെൽസൺ">
എലീസ നെൽസൺ

പ്രശസ്തയായ ഒരു ഇന്ത്യൻ ഹോക്കി കളിക്കാരിയാണ് എലീസ നെൽസൺ. ഇംഗ്ലീഷ്: Eliza Nelson, (പൂർവ്വ നാമം: എലീസ മെന്‌ഡോൻക) ഇന്ത്യൻ ഹോക്കി സംഘത്തിന്റെ ക്യാപ്റ്റനായിരുന്നിട്ടുണ്ട്. 1956 സെപ്തംബർ 27 മഹാരാഷ്ട്രയിലെ പൂനെയിൽ ഒരു ആംഗ്ലോ ഇന്ത്യൻ കുടുംബത്തിൽ ജനിച്ചു. ചെറുപ്പം മുതലേ ഹോക്കി കളിച്ചു വളർന്ന എലീസ ദേശീയ ഹോക്കി ടീമിൽ അംഗമാവുന്നതിനു മുൻപേ തന്നെ ഇന്ത്യൻ റെയില്വേക്ക് വേണ്ടി കളിക്കാനരംഭിച്ചിരുന്നു. 1982 ൽ ദില്ലിയിൽ വച്ചു നടന്ന ഏഷ്യൻ ഗെയിംസിൽ ഇന്ത്യയെ സ്വർണ്ണക്കപ്പ് വിജയത്തിലേക്ക് നയിച്ചു. അതിനു മുൻപ് മോസ്കോ ഒളിപിക്സിൽ നാലാം സ്ഥാനത്തെത്തിയ ഇന്ത്യൻ ടീമിലും എലീസ അംഗമായിരുന്നു. 

1981 ൽ രാജ്യം അർജ്ജുന അവാർഡ് നൽകി ആദരിച്ചു.  1983 പദ്മശ്രീ ലഭിച്ചു.


</doc>
<doc id="365129" url="https://ml.wikipedia.org/wiki?curid=365129" title="രാജ്‌ബീർ കൗർ">
രാജ്‌ബീർ കൗർ

ഇന്ത്യൻ ഹോക്കിയുടെ സുവണ്ണ വനിത എന്നറിയപ്പെട്ടിരുന്ന കായികതാരമാണ് രാജ്‌ബീർ കൗർ. ഇംഗ്ലീഷ്: Rajbir Kaur. 1982 ൽ ഏഷ്യൻ സ്വർണ്ണം നേടിയ ടീമിലെ അംഗമാവാനും പിന്നീട് ടീമിനെ നയിക്കാനും രാജ്ബീറിനു കഴിഞ്ഞു. രാജ്യം 1984 ൽ അർജ്ജുന അവാർഡ് നൽകി ആദരിച്ചു. 2016 ൽ ആം ആദ്മി പാർട്ടിയിൽ ചേർന്നു. എങ്കിലും ജലന്ധർ കന്റോണ്മെന്റ് സീറ്റ് നൽകാത്തതിൽ പ്രതിഷേധിച്ച് സാദ് പാർട്ടിയിൽ ചേർന്നു. 
പഞ്ചാബിലെ ജലന്ധറിൽ ജനിച്ചു. സഹോദരൻ ജുഗ്‌രാജ് സിങ്ങ് ഒരു മികച്ച ഹോക്കി കളിക്കാരനായിരുന്നു. ഭർത്താവ് ഗുർമെയിൽ സിങ്ങ് 1980 ലെ സമ്മർ ഒളിമ്പിക്സിൽ ഇന്ത്യയെ പ്രതിനിധീകരിച്ച ആളാണ്. 


</doc>
<doc id="365133" url="https://ml.wikipedia.org/wiki?curid=365133" title="കല്പന ദേബ്‌നാഥ്">
കല്പന ദേബ്‌നാഥ്

ത്രിപുരക്കാരിയായ പ്രശസ്തയായ ഇന്ത്യൻ ജിംനാസ്റ്റാണ് അർജ്ജുന പുരസ്കാര ജേതാവായ കല്പന ദേബ്‌നാഥ് അഥവാ ഡോ. കല്പന ദേബ്‌നാഥ്. ഇംഗ്ലിഷ്: Kalpana Debnath. 1978 ലെ സൂറത്ത് ദേശീയ ഗെയിംസിൽ ജിംനാസ്റ്റിക് വിഭാഗത്തിലെ എല്ലാ സ്വർണ്ണ മെഡലുകളും നേടിക്കൊണ്ടാണ് കല്പന ദേബ്നാഥ് പ്രശസ്തിയിലേക്കുയരുന്നത്. 2000ൽ രാജ്യം അർജ്ജുന അവാർഡ് നൽകി ആദരിച്ചു. ത്രിപുരയിൽ നിന്നുള്ള രണ്ട് അർജ്ജുനാ അവാർഡ് ജേതാക്കളിൽ ഒരാൾ കല്പനയാണ്. കായിക അദ്ധ്യാപനത്തിൽ ഡോക്റ്ററേറ്റ് നേടിയിട്ടുണ്ട്. സ്പോർട്സ് അസോസ്സിയേഷന്റെ പ്രധാന ജിംനാസ്തിക് കോച്ചായി ജോലി ചെയ്യുന്നു 

കായിക അദ്ധ്യാപനത്തിൽ ഡോക്റ്ററേറ്റ് നേടിയിട്ടുണ്ട്. സ്പോർട്സ് അസോസ്സിയേഷന്റെ പ്രധാന ജിംനാസ്തിക് കോച്ചായി ജോലി ചെയ്യുന്നു സ്പോർട്ട്സ് അസോസിയേഷന്റെ കീഴിൽ പട്യാലയിലുള്ള സിൽവർ ജൂബിലി ഹോസ്റ്റലിലെ വാർഡനായിരുന്ന കല്പനയെ 2011 ൽ ഉത്തേജക മരുന്നു വിവാദത്തെ തുടർന്ന് ജോലിയിൽ നിന്ന് പിരിച്ചുവിട്ടു. 

പ്രശസ്ത കോച്ചായ ദൂലീപ് സിങ്ങിനു കീഴിലായിരുന്നു പരിശീലനം. ദീപ കർമാക്കറേപ്പോലുള്ള പ്രശസ്തരുടെ കോച്ചായിരുന്നു അദ്ദേഹം. 
ദേശീയ ചാമ്പ്യൻഷിപ്പുകളിൽ കുറഞ്ഞത് അഞ്ചോ ആരോ പ്രാവശ്യം ചാമ്പ്യനായിട്ടുണ്ട് കല്പന. 
1978 ൽ സൂറത്ത് ദേശീയ ഗെയിംസിൽ ജിംനാസ്റ്റിക് വിഭാഗത്തിലെ എല്ലാ സ്വർണ്ണ മെഡലുകളും നേടിയതും ആൾ റൗണ്ട് മികച്ച ജിംനാസ്റ്റ് ആയതുമാണ് പ്രധാന നേട്ടങ്ങൾ. 

കായികവിഷയങ്ങളിൽ നിരവധി പഠനങ്ങൾ നടത്തുകയും ഗവേഷണ പ്രബന്ധങ്ങൾ പ്രസിദ്ധീകരിച്ചിട്ടുണ്ട്. ഫണ്ടമെന്റൽസ് ഓഫ് റിഥമിക് ജിംനാസ്റ്റിക്സ് എന്ന പേരിൽ പുസ്തകം പ്രസിദ്ധീകരിച്ചിട്ടുണ്ട് 


</doc>
<doc id="365140" url="https://ml.wikipedia.org/wiki?curid=365140" title="ആൽബർട്ടീന കാൾസൺ">
ആൽബർട്ടീന കാൾസൺ

ടെയ്ലർ എ.പി. കാൾസണിന്റെയും എ.എം. ജോൺസന്റെയും മകളാണ്. 1865–68 കാലഘട്ടത്തിൽ സ്റ്റോക്ക് ഹോമിലെ ഒരു സെമിനാരിയിലായിരുന്നു പ്രാഥമിക വിദ്യാഭ്യാസം. പിന്നീട് വിവിധ പെൺ പള്ളിക്കൂടങ്ങളിൽ അധ്യാപികയായി.

1880 മുതൽ സ്റ്റോക്ക്ഹോമിലെ സൂട്ടോമിക്കൽ ഇൻസ്റ്റിറ്റ്യൂട്ടിൽ ജന്തുശാസ്ത്ര പഠനം ആരംഭിച്ചു.  താരതമ്യ ശരീരവിച്ഛേദനശാസ്‌ത്ര രംഗത്ത് (comparative anatomy).  മുപ്പതിലധകം പ്രധാന പഠനങ്ങൾ നടത്തി, സ്വീഡിഷ്, ജർമ്മൻ, ബ്രിട്ടീഷ് ഭാഷകളിലെ ശാസ്ത്ര ജേണലുകളിൽ പ്രസിദ്ധീകരിച്ചു. വ്യത്യസ്ത സ്പീഷിസുകളിലെ സസ്തനികൾ തമ്മിലുള്ള ബന്ധത്തെ വിശകലനം ചെയ്യുന്നതാണ് അവരുടെ പ്രധാന പ്രവർത്തന മേഖല. 1884, ൽ റോയൽ അക്കാദമി ഓഫ് സയൻസിന്റെ ഫ്ലോർമാൻസ്ക പ്രിസെറ്റ് പുരസ്കാരം മറ്റൊരു ശാസ്ത്രജ്ഞനുമായി പങ്ക് വെച്ചു . "Beiträge zur Kentniss der Anatomie der Schwimmvögel" (1884) എന്ന ജർമ്മൻ ഭാഷയിലെഴുതിയ പ്രബന്ധത്തിനായിരുന്നു പുരസ്കാരം. 1927 ൽ സ്റ്റോക്ക്ഹോം സർവകലാശാലയിൽ നിന്ന് ഹോണററി ഡോക്ടറേറ്റ് ലഭിച്ചു.



</doc>
<doc id="365146" url="https://ml.wikipedia.org/wiki?curid=365146" title="ഇപുട്">
ഇപുട്

ഈജിപ്തിലെ അഞ്ചാമത്തെ രാജവംശത്തിലെ അവസാന ഭരണാധികാരിയായിരുന്ന ഉനാസിന്റെ മകളായിരുന്നു ഇപുട് രാജ്ഞി. ആറാമത്തെ രാജവംശത്തിലെ ആദ്യ ഫറവോ ആയിരുന്ന ടെതി എന്നവനെയാണ് ഇപുട് വിവാഹം ചെയ്തത്.പെപി മെർയെറെ ആയിരുന്നു അവരുടെ മകൻ.

നെബെത് അല്ലെങ്കിൽ ഖെനൂത്ത് രാജ്ഞിയായിരുന്നു അവളുടെ മാതാവ്. മധ്യവയസ്കയായ സ്ത്രീയായിരുന്നു ഇപുട്.


</doc>
<doc id="365150" url="https://ml.wikipedia.org/wiki?curid=365150" title="അഗ്നെറ്റ ഹൊൽമൻഗ്">
അഗ്നെറ്റ ഹൊൽമൻഗ്

പ്രമുഖ സ്വിഡിഷ് വനിതാശാസ്ത്രജ്ഞയാണ് അഗ്നെറ്റ് ഹൊൽമൻഗ്( ഇംഗ്ലീഷ്‌: Agneta Holmäng ). സ്വീഡനിലെ ഗോഥെൻബർഗ് സർവ്വകലാശാലയിലെ ന്യൂറോസയൻസ് ആൻഡ് ഫിസിയോളജി ഡിപ്പാർട്ട്‌മെന്റ് മേധാവിയാണ് അഗ്നെറ്റ.
പതിനൊന്ന് വർഷമായി ന്യൂറോസയൻസ് ഡിപ്പാർട്ട്‌മെന്റ് മേധാവിയാണ് ഇവർ.
2003 മുതൽ 2005വരെ ഗോഥെൻ സർവ്വകലാശാലയിലെ മെഡിസിൻ ഫാക്കൽറ്റിയിലെ ഡിപ്പാർട്‌മെന്റ് ഓഫ് എമർജൻസി ആൻഡ് കാർഡിയോവസ്‌കുലർ മെഡിസിൻ ഡിപ്പാർട്ടമെന്റ് ബോർഡ് അംഗമായിരുന്നു. 
2006 മുതൽ 2014വരെ സ്‌പോർട്‌സ് സൈന്റിഫിക് കൗൺസിൽ ഫോർ മെഡിസിൻ ചെയർപേഴ്‌സൺ. 2006 മുതൽ 2015 വരെ സ്വീഡിഷ് ബ്രൈൻ പവർ ബോർഡ് മെംബറായും പ്രവർത്തിച്ചിട്ടുണ്ട്. 


</doc>
<doc id="365155" url="https://ml.wikipedia.org/wiki?curid=365155" title="സൊബെക്നെഫെറു">
സൊബെക്നെഫെറു

സൊബെക്നെഫെറു ഈജിപ്തിലെ വനിതാ ഫറവോയായിരുന്നു. ചില ആദ്യകാല ലിഖിതങ്ങളിൽ അവരുടെ പേര് “നെഫെറുസോബെക്” എന്നും രേഖപ്പെടുത്തിക്കാണുന്നുണ്ട്. സൊബെക്നെഫെറു എന്ന പേരിന്റെ അർത്ഥം “ദ ബ്യൂട്ടി ഓഫ് സോബെക്” എന്നാകുന്നു. തന്റെ സഹോദരനായിരുന്ന അമെനെസഹാറ്റ് നാലാമന്റെ മരണത്തിനു ശേഷം അവർ ഈജിപ്തിന്റെ ഫറവോയായി ഭരണസാരഥ്യമേറ്റെടുത്തു. പന്ത്രണ്ടാം രാജവംശത്തിലെ അവസാന ഭരണാധികാരിയായിരുന്ന സൊബെക്നെഫെറു ബി.സി. 1806 മുതൽ 1802 വരെയുള്ള കാലഘട്ടത്തിൽ, ഏതാണ്ട് നാലുവർഷക്കാലമായിരുന്നു ഈജിപ്റ്റ് ഭരിച്ചിരുന്നത്.  

അമെനെസഹാറ്റ് മൂന്നാമൻ ഫറവോയുടെ പുത്രിയായിരുന്നു സൊബെക്നെഫെറു. ഈജിപ്ഷ്യൻ പുരോഹിതനായ മനെതൊ, അവർ അമെനെൻഹാററ് നാലാമന്റെ സഹോദരിയായിരുന്നു എന്നു രേഖപ്പെടുത്തിയിരിക്കുന്നു. ഇതു സ്ഥിരീകരിക്കപ്പെട്ടിട്ടില്ല. യഥാർത്ഥത്തിൽ അടുത്തി ഭരണാധികാരിയാകേണ്ടിയിരുന്നത് സൊബെക്നെഫെറുവിന്റെ മൂത്ത സഹോദരിയായിരുന്ന നെഫ്രുപ്റ്റാ ആയിരുന്നു. നെഫ്രുപ്റ്റായടെ പ്രത്യേകമായുള്ള പിരമിഡ്പുരാതന ഈജിപ്തിലെ ഹവാരയിൽ നിലനിൽക്കുന്നുണ്ട്. നെഫെറുപ്റ്റാ ചെറുപ്പത്തിൽത്തനെ മരണപ്പെടുകയായിരുന്നു. അതിനാൽ അടുത്ത ഫറവോയാകാനുള്ള അവസരം സൊബെക്നെഫെറുവിന് ലഭിച്ചു. 


</doc>
<doc id="365159" url="https://ml.wikipedia.org/wiki?curid=365159" title="ഉൽറിക ഐലൻഡർ">
ഉൽറിക ഐലൻഡർ

പ്രമുഖ സ്വീഡിഷ് വനിതാ പ്രകൃതി ശാസ്ത്രജ്ഞയാണ് ഉൽറിക ഐലൻഡർ (ഇംഗ്ലീഷ്: Ulrika Islander)
ഗോഥെൻബെർഗ് സർവ്വകലാശാലയ്ക്ക് കീഴിലുള്ള സ്വൽഗ്രെൻസ്‌ക അക്കാദമിയിലെ ഇൻസ്റ്റിറ്റ്യൂട്ട് ഓഫ് മെഡിസിനിലെ റ്യുമറ്റോളജി ആൻഡ് ഇൻഫർമേഷൻ റിസർച്ച് ഡിപ്പാർട്ട്മെന്റിലെ രോഗപ്രതിരോധശക്തിയെ കുറിച്ച് പഠിക്കുന്ന വൈദ്യശാസ്ത്ര ശാഖയായ ഇമ്മ്യൂനോളജിയിൽ അസോസിയേറ്റ് പ്രഫസറാണ് ഇവർ.
2016-ൽ നോവോ നോർഡിസ്‌ക് ഫൗണ്ടേഷന്റെ എക്‌സലൻസ് പ്രൊജക്ട് ഗ്രാന്റ് ലഭിച്ചു. 
കൂടാതെ അതേവർഷം തന്നെ സ്വീഡിഷ് റിസെർച്ച് കൗൺസിലിന്റെ സ്ടാർടിങ് ഗ്രാന്റും ഇവരുടെ പ്രൊജക്ടിന് ലഭിക്കുകയുണ്ടായി
ഹസെൽബ്ലാഡ് ഫൗണ്ടേഷന്റെ പ്രകൃതി ശാസ്ത്രത്തിൽ ഗവേഷണം നടത്തുന്ന വനിതാ ശാസ്ത്രജ്ഞർക്കുള്ള അവാർഡും ലഭിച്ചിട്ടുണ്ട്. 
ഇതുവഴി 2017 - 2018 കാലയളവിൽ 14 മാസം സ്വിറ്റ്‌സൽന്റിലെ ഒരു ഗവേഷണ ഇൻസ്റ്റിറ്റിയൂട്ടിൽ ഗസ്റ്റ് ഗവേഷകയായി ചെലവഴിക്കാൻ ഇൽറിക്കയ്ക്ക് യോഗ്യത ലഭിച്ചു.,
സ്വീഡനിലെ ലുൻഡ് സർവ്വകലാശാലയിൽ നിന്ന് തന്മാത്രാ ജീവശാസ്ത്രത്തിൽ ബിരുദാനന്തര ബിരുദം നേടി. അതിന് ശേഷം ഗോഥെൻബർഗ് സർവ്വകലാശാലയയിൽ നിന്ന് ഡോക്ടറേറ്റ് ബിരുദം കരസ്ഥമാക്കി.
സ്വീഡനിലെ ലുൻഡ് സർവ്വകലാശാലയിൽ നിന്ന് തന്മാത്രാ ജീവശാസ്ത്രത്തിൽ ബിരുദാനന്തര ബിരുദം നേടി. അതിന് ശേഷം ഗോഥെൻബർഗ് സർവ്വകലാശാലയയിൽ നിന്ന് ഡോക്ടറേറ്റ് ബിരുദം കരസ്ഥമാക്കി.


</doc>
<doc id="365163" url="https://ml.wikipedia.org/wiki?curid=365163" title="സൈനബ് ബിൻത് അലി">
സൈനബ് ബിൻത് അലി

പ്രവാചകൻ മുഹമ്മദ് നബിയുടെ മകളായ ഫാത്തിമയിലും - മരുമകൻ അലി ദാമ്പത്യത്തിലുണ്ടായ മകളായിരുന്ന സയ്യിദത്ത് സൈനബ് ബിൻത് അലി (, Also: 'Zainab' and 'Zeinab'). 
പ്രവാചകന്റെ മകളായ ഫാത്തിമയിലുണ്ടായ മകളായതിനാൽ അഹ് ലു ബൈത്തിന്റെ (അറബി: بَـيـت, Household). ആദ്യത്തെ ശ്രേണികളിലെ അംഗമാണ് സൈനബ്. പ്രവാചക കുടുംബത്തിലെ സന്താനപരമ്പര ആരംഭിക്കുന്നത് സൈനബിലൂടെ ആയതിനാൽ വലിയ പ്രധാന്യവും മഹത്ത്വവും മുസ്ലിം ലോകം സൈനബിന് നൽകിവരുന്നു.ത്യാഗത്തിന്റെയും ശക്തിയുടെയും മഹിതമായ സ്ഥാനം ഇവർക്ക് ഇസ്ലാമിക ചരിത്രത്തിലുണ്ട് അബ്ദുള്ള ഇബിൻ ജാഫർ എന്നിവരെയാണ് സൈനബ് വിവാഹം ചെയ്തത്.ഇതിൽ മൂന്ന് ആൺ കുട്ടികളും രണ്ട് പെൺകുട്ടികളുമുണ്ടായി. പിന്നീട് ഒരിക്കൽ സഹോദരനായ ഇമാം അൽ ഹുസൈൻ യസീദ് ഇബിൻ മുആവിയക്കെതിരെ നിലകൊണ്ടപ്പോൾ സൈനബും അലിയോടൊപ്പം ചേർന്നിരുന്നു. എഡി 680 ലായിരുന്നു അത്. (ഹിജ്റ 61ാം വർഷം) .കർബല യുദ്ധത്തിൽ അൽ-ഹുസൈനോടൊപ്പം ധീരമായി നിലകൊണ്ട സൈനബ്  കർബലയുടെ വീരപത്നി എന്നറിയപ്പെട്ടു.എഡി 681 ൽ ഇന്നത്തെ സിറിയയുടെ (പഴയ ശ്യാം) ദമസ്കസിലാണ് മരണപ്പെട്ടത്.അവരുടെ പേരിലുള്ള പള്ളിയും ഇവിടെ സ്ഥിതിചെയ്യുന്നു.

അലിയിബിനു അബീ ത്വാലിബിന്റെയും ഭാര്യയും പ്രവാകൻ മുഹമ്മദ് നബിയുടെ മകളുമായ ഫാത്തിമ ദമ്പതികളിലെ മൂന്നാമത്തെ കുട്ടിയായിരുന്നു സൈനബ്. ഹിജ്റ അഞ്ചാം വർഷം മദീനയിലാണ് സൈനബ് ജനിച്ചതെന്നാണ് പ്രമാണങ്ങളിൽ നിന്നും ലഭിക്കുന്ന വിവരം.(ജമാദുൽ അവ്വൽ 5, ബുധനാഴ്ച/ഒക്ടോബർ 2 , ജൂലിയൻ കലണ്ടർ പ്രകാരം എഡി 626 . അതെസമയം ശഅബാൻ ഒന്നിനാണ് സൈനബ് ജനിച്ചതെന്ന അഭിപ്രായവുമുണ്ട്. തന്റെ സഹോദരങ്ങളായ അൽ-ഹസനും, അൽ-ഹുസൈനും പേര് നൽകിയതുപോലെ പ്രവാചകൻ മുഹമ്മദ് നബിയാണ് സൈനബിനും പേര് വിളിച്ചത്.

അലങ്കാരം എന്നാണ് സൈനബ് എന്ന പേരിന്റെ അർഥം.ഇഗ്ലീഷിൽ"Zaynab" means "the adornment of her father" ( ഉറുദുവിൽ Walid ki Zeenat ). 

സൈനബിന് ഏഴ് വയസ്സുള്ളപ്പോഴാണ് മാതാവായ ഫാത്തിമ വഫാത്തായത്. ( മരണപ്പെട്ടത്) കുട്ടിപ്രായത്തിലെ ഉമ്മ മരണപ്പെട്ടതിനാൽ സഹോദരങ്ങളായ അൽ-ഹസനോടും അൽ- ഹുസൈനോടും വളരെ അടുപ്പമായിരുന്നു സൈനബിന്.

പിതാവ് അലിയുടെ അനന്തരവനായിരുന്ന അബ്ദുള്ള ബിൻ ജാഫറിനെയാണ് സൈനബ് വിവാഹം ചെയ്തത്. വളരെ ലളിതമായിരുന്നു ആ ചടങ്ങ്.അബ്ദുള്ളയും ഒരു മിതമായ ജീവിതം നയിക്കാൻ ഇഷ്ടപ്പെട്ട ആളായിരുന്നു.അവരുടെ സമ്പാദ്യത്തിൽ സിംഹഭാദവും സേവന പ്രവർത്തനങ്ങൾക്ക് ദാനം ചെയ്യുകയായിരുന്നു ആ ദമ്പതികൾ. ദാനധർമ്മത്തെ തുടർന്ന്  "ഔദാര്യത്തിന്റെ കടൽ" എന്ന് അബ്ദുള്ളയെ വിശേഷിപ്പിക്കുമായിരുന്നു.
വിവാഹതിയായിരുന്നുവെങ്കിലും തന്റെ കുടുംബത്തോടുള്ള ബന്ധത്തിൽ യാതൊരു കുറവും സൈനബ് വരുത്തിയിരുന്നില്ല.തന്റെ മകളോടും മരുമകനോടും അളവറ്റ വാത്സല്യത്തോടെയാണ് ഖലീഫയായ അലിയും പുലർത്തിയത്.ഹിജ്റ 37ാം വർഷം (657/65/8) അലി ഖലീഫയായി ചുമതയലേറ്റ് മദീനയിൽ നിന്നും കൂഫയിലേക്ക് പോകുമ്പോൾ സൈനബിനെയും മരുമകനായ അബ്ദുള്ളയേയും കൂടെകൂട്ടിയിരുന്നു . നാല് ആൺകുട്ടികളും ഒരു പെൺകുട്ടിയുമായണ് സൈനബിനുണ്ടായിരുന്നത്.അലി,ഔൻ,മുഹമ്മദ്,അബ്ബാസ് എന്നിവരായിരുന്നു ആൺകുട്ടികൾ.ഏക മകൾ ഉമ്മു ഖുൽസൂം.


</doc>
<doc id="365168" url="https://ml.wikipedia.org/wiki?curid=365168" title="ബ്രൈസ് ഡല്ലാസ് ഹോവാർഡ്">
ബ്രൈസ് ഡല്ലാസ് ഹോവാർഡ്

ബ്രൈസ് ഡല്ലാസ് ഹോവാർഡ് (ജനനം മാർച്ച് 2, 1981) ഒരു അമേരിക്കൻ നടി, സംവിധായിക, നിർമ്മാതാവ്, എഴുത്തുകാരി എന്ന നിലയിലൊക്കെ പ്രശസ്തയാണ്. ന്യൂയോർക്ക് യൂണിവേഴ്സിറ്റിയിലെ റ്റിസ്ച് സ്കൂൾ ഓഫ് ദ ആർട്സിൽ പഠനത്തിന് ചേർന്നുവെങ്കിലും പൂർത്തിയാക്കിയില്ല “ആസ് യു ലൈക് ഇറ്റ്” എന്ന ചിത്രത്തിലെ റോസാലിൻറ് എന്ന കാഥാപാത്രം അവതരിപ്പിക്കവേ സംവിധായകൻ മനോജ് ശ്യാമളന്റെ ശ്രദ്ധയില്പ്പെടുകയും അദ്ദേഹത്തിന്റെ സൈക്കോളജിക്കൽ ത്രില്ലറായ “ദ വില്ലേജ്” (2004) എന്ന ചിത്രത്തിലെ ശ്രദ്ധേയകഥാപാത്രത്തെ അവതരിപ്പിക്കുകയും ചെയ്തു. പിന്നിട് “ലേഡി ഇൻ ദ വാട്ടർ” (2006) എന്ന ചിത്രത്തിൽ മറ്റൊരു കഥാപാത്രത്തെ അവതരിപ്പിക്കുവാനുള്ള അവസരം ലഭിച്ചു. “ആസ് യു ലൈക്ക് ഇറ്റ്” (2006) എന്ന ചിത്രത്തിലെ അഭിനയത്തിന് ഗോൾഡൻ ഗ്ലോബ് പുരസ്കാരത്തിലുള്ള നോമിനേഷൻ ലഭിച്ചിരുന്നു.

ഹോവാർഡ് കൂടുതൽ തിരിച്ചറിയപ്പെട്ടുതുടങ്ങിയത്, ദ ട്വലൈറ്റ് സാഗ: എക്ലിപ്സ് (2010) എന്ന ചിത്രത്തിലെ വിക്ടോറിയ എന്ന കഥാപാത്രത്തിലൂടെയായിരുന്നു. ഈ ചിത്രവും ഇതിനു തൊട്ടുമുമ്പ് 2009 ൽ പുറത്തിറങ്ങിയ ടെർമിനേറ്റർ സാൽവേഷനും സാമ്പത്തികയായി വിജയം വരിക്കുകയും പ്രേകഷകരിൽ മിശ്ര പ്രതികരണങ്ങൾ ഉളവാക്കുകയും ചെയതു. 2011 ലെ ചിത്രങ്ങളായ “"50/50”", “ദ ഹെൽപ്പ്” എന്നീ ചിത്രങ്ങളിൽ ഉപകഥാപാത്രങ്ങളെ അവതരിപ്പിച്ചു. 2015 ൽ പുറത്തിറങ്ങിയ ജുറാസിക പാർക്ക് സീരിയൽ ചിത്രങ്ങളിലെ നാലാമത്തേതായ “ജൂറാസിക് വേൾഡ്” എന്ന സയൻസ് ഫിക്ഷൻ ചിത്രത്തിൽ പ്രധാന കഥാപാത്രത്തെ അവതരിപ്പിച്ചു. ഇത് സാമ്പത്തികമായി ഏറ്റവും കൂടുതൽ വിജയിച്ച ചിത്രങ്ങളിലൊന്നാണ്.


</doc>
<doc id="365171" url="https://ml.wikipedia.org/wiki?curid=365171" title="എഡിത് വിൽസൺ">
എഡിത് വിൽസൺ

എഡിത് ബോള്ളിങ് ഗാൾട്ട് വിൽസൺ (ജീവിതകാലം : ഒക്ടോബർ 15, 1872 – ഡിസംബർ 28, 1961), യു.എസ്. പ്രസിഡൻറായിരുന്ന വുഡ്രോ വിൽസന്റെ രണ്ടാം ഭാര്യയും 1915 മുതൽ 1921 വരെയുള്ള കാലഘട്ടത്തിൽ ഐക്യനാടുകളിലെ പ്രഥമവനിതയുമായിരുന്നു.  1915 ഡിസംബര് മാസത്തിൽ ആദ്യതവണ പ്രസിഡൻറായിരിക്കുന്ന കാലത്താണ് അവർ വുഡ്രോ വിൽസണെ വിവാഹം കഴിക്കുന്നത്.  1919 ൽ പ്രസിഡൻറ് വുഡ്രോ വിൽസൺ അസുഖബാധിതനായിരുന്ന കാലം ഭരണകാര്യങ്ങളിൽ പ്രസിഡൻറിനുവേണ്ടി എഡിത് തീരുമാനങ്ങളെടുത്തിരുന്നു. 

വിർജീനിയയിലെ വെയ്ത്ത്വില്ലെയിൽ 1872 ഒക്ടോബർ 15 നായിരുന്നു എഡിത് ജനച്ചത്. മാതാപിതാക്കൾ ജഡ്ജായിരുന്ന വില്ല്യം ഹോൾകോമ്പെ ബോള്ളിങ്ങും സാറാ സ്പിയേർസ് നീ വൈറ്റും ആയിരുന്നു. വിർജീനിയിൽ ബ്രിട്ടീഷ് കോളനി സ്ഥാപിച്ച ആദ്യകാല കുടിയേറ്റക്കാരുടെ പിന്മുറക്കാരിയായിരുന്നു എഡിത്. പോവ്ഹാട്ടൻ തദ്ദേശീയ ഇന്ത്യൻ വർഗ്ഗത്തിലെ ചീഫിന്റെ മകളായിരുന്ന പോക്കാഹൊണ്ടാസിന്റെയും അവരുടെ ബ്രിട്ടീഷ് കുടിയേറ്റക്കാരനായ ഭർത്താവ് ജോൺ റോൾഫിന്റെയും നേരിട്ടുള്ള പിന്തുടർച്ചക്കാരനായിരുന്നു എഡിത്തിന്റെ പിതാവ് വില്ല്യം ബോള്ളിങ്ങ്. വിർജീനിയിലെ ആദ്യകാലകുടിയേറ്റക്കാരിലോരാളായ ജോൺ റോൾഫ് ആണ് ഒരു കയറ്റുമതിയുൽപ്പന്നമെന്ന നിലയിൽ അമേരിക്കയിൽ ആദ്യമായി കൃഷി ചെയ്തത്. റോൾഫിന്റെ പൌത്രിയായിരുന്ന ജെയ്ൻ, റോബർട്ട് ബോള്ളിങ്ങ് എന്ന ധനികനായ തോട്ടമുടമയെ ആണ് വിവാഹം കഴിച്ചത്. എഡിത്തിന്റെ മുതുമുത്തശ്ശി, തോമസ് ജാഫേർസന്റെ സഹോദരിയായിരുന്നു. അതുപോലെതന്നെ ജോർജ്ജ് വാഷിങ്ങ്ടണിന്റെ ഭാര്യ മാർത്ത വാഷിങ്ങ്ടണുമായും എഡിത്തിന് ബന്ധുത്വമുണ്ടായിരുന്നു.  

11 കുട്ടികളിൽ എഡിത് ഏഴാമത്തെയാളായിരുന്നു. രണ്ടുകുട്ടികൾ ചെറുപ്രായത്തിൽ മരണമടഞ്ഞു. ബോള്ളിങ് കുടുംബം അമേരിക്കൻ ആഭ്യന്തരയുദ്ധത്തിനു മുമ്പുള്ള കാലത്തുതന്നെ തികച്ചും ധനാഢ്യരായിരുന്നു. എന്നാൽ യുദ്ധം അവസാനിച്ചതിനുശേഷം ഭൂമികുതി ഒടുക്കാൻ സാധിക്കാതെ വന്നതിനെത്തുടർന്ന് തോട്ടവും അതിനോടനുബന്ധച്ചുള്ള ഭവനവും ഉപേക്ഷിക്കുവാൻ നിർബന്ധിതരായി. ആഭ്യന്തരയുദ്ധം അവസാനിച്ചശേഷം വില്ല്യം ബോള്ളിങ് വെയ്ത്ത്വില്ലെയിലെ തന്റെ പിതാവിന്റെ ഭൂമിയിൽ താമസമാരംഭിച്ചു. അദ്ദേഹത്തിൻറ കുട്ടികളിൽ ഭൂരിപക്ഷവും ജനിച്ചതിവിടെയായിരുന്നു. ആഭ്യന്തരയുദ്ധകാലത്ത് ബോളിങ്ങിന്റെ കുടുംബം അടിമത്ത വ്യവസ്ഥിതിയെ അനുകൂലിച്ചിരുന്ന 11 സംസ്ഥാനങ്ങളുടെ കൂട്ടായ്മയായ കോൺഫെഡറേറ്റഡി സ്റ്റേറ്റ്സ് ഓഫ് അമേരിക്കയുടെ ഉറച്ച അനുകൂലികളായിരുന്നു. തെക്കൻ മേഖലിയിൽ നിന്നാണെന്നുള്ളതിൽ എഡിത് അഭിമാനം കൊണ്ടിരുന്നു. യുദ്ധത്തിനൊടുവിൽ അടിമകൾ സ്വതന്ത്രരാക്കപ്പെട്ടുവെങ്കിലും ബോള്ളിങ്ങ്സ് കുടുംബം കരുതിയത് തങ്ങളുടെ ഉടമസ്ഥതയിലുണ്ടായിരുന്ന അടിമകൾ സംതൃപ്തരും തങ്ങളുടെ റോസ് കോട്ടേജ് പ്ലാന്റേഷനില്ത്തന്നെ പുറത്തുപോകാതെ തുടരുമെന്നുമാണ്. ആഭ്യന്തരയുദ്ധം അവസാനിച്ചതിനു ശേഷം വില്ല്യം ബോള്ളിങ്ങ് കുടുംബം പുലർത്തുന്നതിന് നിയമത്തിൽ പ്രാക്ടീസ് നടത്തുവാനാരംഭിച്ചു.

അക്കാലത്ത് ബോള്ളിങ് താമസിച്ചിരുന്ന പിതൃഭവനം വിശാലമായ ഒന്നായിരുന്നു. 9 കുട്ടികളോടൊപ്പം എഡിത്തിന്റെ രണ്ട് മത്തശ്ശിമാർ, നിരവധി അമ്മായിമാർ, ഏതിനും കസിൻസ് എന്നിവരും ബോള്ളിങ് കുടുംബത്തോടൊപ്പം ഇവിടെ ജീവിച്ചു വന്നിരുന്നു. ഇവരിടെ സ്ത്രീകളിൽ മിക്കവരുടേയും ഭർത്താക്കന്മാർ യുദ്ധകാലത്ത് മരണപ്പെട്ടിരുന്നു.

എഡിത്തിന് ഔപചാരിവിദ്യാഭ്യാസം വളരെക്കുറച്ചേ ലഭിച്ചിട്ടുണ്ടായിരുന്നുള്ളു എന്നു വച്ച് അവർ നിരക്ഷരയാണെന്ന് ഇതിനർത്ഥമില്ല. അവരുടെ സഹോദരിമാർ സ്കൂളിൽ ചേർന്നു പഠനം തുടരുമ്പോൾ അവർ സ്കൂളിൽ പോകുന്നുണ്ടായിരുന്നില്ല. അവരുടെ പിതാവു വഴിക്കുള്ള മുത്തശ്ശിയായ ആൻ വിഗ്ഗിങ്ടൺ ബോള്ളിങ് എഡിത്തിന്റെ വിദ്യാഭ്യാസ കാര്യങ്ങളിൽ ശ്രദ്ധചെലുത്തിയിരുന്നു. നട്ടെല്ലിനു സംഭവിച്ച ഒരു പരിക്കുകാരണം അവർ ശയ്യാവലംബിയായിരുന്നു. അവരുടെ വസ്ത്രങ്ങൽ അലക്കുക, രാത്രികാലങ്ങളിൽ എഴുന്നേൽപ്പിച്ചിരുത്തുക, മുത്തശ്ശിയുടെ 26 അലങ്കാരപ്പക്ഷികളെ സംരക്ഷിക്കുക തുടങ്ങിയ കാര്യങ്ങൽ എഡിത്തിന്റെ ചുമതലയായിരുന്നു. മുത്തശ്ശി എഡിത്തിന് ഇംഗ്ലീഷിലും ഫ്രഞ്ചിലും അക്ഷരാഭ്യാസം നൽ‌കിയതിനോടൊപ്പം വസ്ത്രങ്ങൾ തുന്നുക, എംബ്രോയിഡറി ചെയ്യുക എന്നീ കാര്യങ്ങളിലും പരിശീലനം നൽകി. ഇക്കാലത്ത് സംഗീതത്തിലും കവിതയിലും എഡിത്ത് ആകൃഷ്ടയായി. ഉറച്ച തീരുമാനങ്ങളെടുക്കുന്നതിലും അവ നടപ്പിലാക്കുന്നതിനുമൊക്കെ ഇക്കാലത്ത് എഡിത്ത് മാനസികപരിശീലനം നടത്തി. ഇവ പിൽക്കാലത്ത് രാജ്യഭരണത്തിൽ ഭർത്താവായ വുഡ്രോ വിൽസണെ സഹായിക്കുന്നതിനു പ്രയോജനപ്പെട്ടു. രാത്രികാലങ്ങളിൽ വില്ല്യം ബോള്ളിങ്ങ് ഇംഗ്ലീഷ് ക്ലാസിക് കൃതികൾ കുടുംബത്തിൽ വായിച്ചുകേൾപ്പിക്കാറുണ്ടായിരുന്നു. എഡിത്തിനെ പഠിപ്പിക്കുവാൻ ഒരു പരിശീലകനെയും അദ്ദേഹം ഏർപ്പെടുത്തി. അദ്ദേഹത്തിന്റെ പുറത്തേയ്ക്കുള്ള സഞ്ചാരങ്ങളിൽ മിക്കപ്പോഴും അദ്ദേഹം എഡിത്തിനേയും ഒപ്പം ചേർത്തിരുന്നു.  

കുട്ടിക്കാലത്ത് കവിതകളും ഐതിഹ്യകഥകളും കേൾക്കുന്നതിൽ അവർ അത്യധികം താൽപര്യം കാണിച്ചിരുന്നു. ബോള്ളിങ്ങ് മുത്തശിയുടെ കിടപ്പറയിൽ കുടുബം ഒത്തുകൂടുകയും അവരുടെ കഥകളും കവിതകളും ആസ്വദിക്കുകയും ഏറ്റു ചൊല്ലുകയുമൊക്കെ ചെയ്തിരുന്നു. ഈ കഥകളും കവിതകളുമൊക്കെ എഡിത്തിനെ വളരെ അഗാധമായി സ്വാധീനിച്ചിരുന്നു. ബോള്ളിങ്ങ കുടുബം പള്ളികൾ സ്ഥിരമായി സന്ദർശിച്ചിരുന്നു. എഡിത് ജീവിതകാലം മുഴുവനും ഒരു എപ്പിസ്കോപ്പാലിയൻ മതവിശ്വാസിയായിരുന്നു. എഡിത്തിന് 15 വയസ് പ്രായമുള്ളപ്പോൾ, പിതാവ് അവരെ വിർജീനിയയിലെ അബിംഗ്ടണിലുള്ള പെൺകുട്ടികളുടെ മാർത്താ വാഷിങ്ങ്ടൺ കോളജിൽ ഉപരിപഠനത്തിനുചേർത്തു. ഇവിടുത്തെ മികച്ച സംഗീത പരിപാടികളാണ് ഈ കോളജിൽ ചേർക്കുന്നതിനു പ്രചോതനമായത്. എന്നാൽ ഇവിടുത്തെ വളരെ മോശമായ ഭക്ഷണവും തണുത്തുറഞ്ഞ മുറിയിലെ ജീവിതവും കഠിനമായ അച്ചടക്ക നടപടികളും എഡിത്തിന് സന്തോഷത്തേക്കാളുപരി ദുരിതമാണു സമ്മാനിച്ചത്. അദ്ധ്യയനവർഷം പകുതിയായപ്പോൾ എഡിത് അവിടെനിന്ന് വീട്ടിലേയ്ക്കു തിരിച്ചുപോയി. അവർക്ക് 17 വയസു പ്രായമായപ്പോൾ പിതാവ് അവരെ വിർജനിയായിലെ റിച്ച്മോണ്ടിലുള്ള പവൽസ് ഗേൾസ് സ്കൂളിൽ പഠനത്തിനു ചേർത്തു. ഇവിടുത്തെ പഠനകാലം സന്തോഷഭരിതമായിരുന്നുവെന്ന് എഡിത്ത് പിന്നീട് രേഖപ്പെടുത്തിയിരുന്നു. ആ വർഷം അവസാനം സ്കൂളിലെ പ്രധാനാദ്ധ്യാപകനു സംഭവിച്ച ഒരു അപകടത്തെത്തുടർന്ന് സ്കൂൾ അടച്ചുപൂട്ടി. എഡത്തിന്റെ വിദ്യാഭ്യാസത്തിനുള്ള പണം കൂടുതലായി കണ്ടെത്തേണ്ടിയിരുന്നതിനാൽ വില്ല്യം ബോള്ളിങ്ങ് അവരെ പിന്നീട് മറ്റൊരു സ്കൂളിൽ അയക്കുകയുണ്ടായില്ല. അദ്ദേഹത്തിന്റെ മറ്റു 3 കുട്ടികൾ ഇതേ സമയം സ്കൂളിലയക്കപ്പെട്ടു. വിവാഹം ചെയ്തയച്ച മൂത്ത സഹോദരിയെ സന്ദർശിക്കുന്നതിനായി വാഷിങ്ങ്ടണ് ടി.സി. സന്ദർശിക്കുന്നവേളയിൽ കണ്ടുമുട്ടിയ നോർമൻ ഗാൾട്ട് (ജീവിതകാലം 1864-1908) എന്ന ആഭരണവ്യാപാരിയെ 1896 ഏപ്രിൽ 30 ന് അവർ വിവാഹം കഴിച്ചു. അടുത്ത 12 വർഷങ്ങൾ അവർ തലസ്ഥാന നഗരിയിൽ ജീവിച്ചു. 1903 ൽ അവർക്ക് ഒരു കുട്ടി ജനിച്ചുവെങ്കിലും ഏതാനും ദിവസങ്ങളേ ആയുസുണ്ടായിരുന്നുള്ളൂ. 1908 ജനുവരിയിൽ 43 ആമത്തെ വയസിൽ എഡിത്തിന്റെ ഭർത്താവ് അപ്രതീക്ഷിതമായി മരണമടഞ്ഞു. എഡിത്ത് ബിസിനസ് നടത്തിപ്പിനായി ഒരു മാനേജരെ വാടകയ്ക്കെടുക്കുകയും കടങ്ങൾ വീട്ടുന്നതുവരെ വലിയ ഞെരുക്കമില്ലാത്ത അവസ്ഥയിൽ ജീവിക്കുകയും ചെയ്തു.

1915 മാർച്ച് മാസത്തിൽ വിധവയായ ഗാൾട്ട് (എഡിത്ത്) വൈറ്റ് ഹൌസിൽ, വിഭാര്യനായ യു.എസ്. പ്രസിഡൻറ് വുഡ്രോ വിൽസണു മുന്നിൽ പരിചയപ്പെടുത്തപ്പെട്ടു. ഈ കൂടിക്കാഴ്ചയ്ക്കു കളമൊരുക്കിയത്, പ്രസിഡൻറ് വുഡ്രോ വിൽസന്റെ ആദ്യ ഭാര്യ എല്ലെൻ വിൽസന്റെ മരണത്തിനുശേഷം, വൈറ്റ് ഹൌസിലെ ഔദ്യോഗിക ആതിഥേയയും പ്രസിഡൻറിന്റെ ഫസ്റ്റ് കസിനുമായിരുന്ന ഹെലെൻ വുഡ്രോ ബോൺസ് (1874-1951) ആയിരുന്നു. ആദ്യകൂടിക്കാഴ്ചയിൽ മിസിസ് ഗാൾട്ടിനോട് തോന്നിയ അടുപ്പം താമസിയാതെ വിവാഹത്തിൽ കലാശിച്ചു.


</doc>
<doc id="365173" url="https://ml.wikipedia.org/wiki?curid=365173" title="കാതറിന സന്നർഹഗെൻ">
കാതറിന സന്നർഹഗെൻ

പ്രമുഖ സ്വീഡിഷ് വനിതാ വൈദ്യശാസ്ത്രജ്ഞയാണ് കാതറിന സ്റ്റിബ്രന്റ് സന്നർഹഗെൻ (English: Katharina Stibrant Sunnerhagen) 

സ്വീഡനിലെ ഗോഥെൻബെർഗ് സർവ്വകലാശാലയിലെ റീഹാബിലിറ്റേഷൻ മെഡിസിൻ റിസർച്ച് ഗ്രൂപ്പിന്റെ മേധാവിയും സർവ്വകലാശാല പ്രഫസറുമാണ് കാതറിന. സർവ്വകലാശലയ്ക്ക് കീഴിലുള്ള സ്വാൽഗ്രെൻസ്‌ക ആശുപത്രിയിൽ കൺസൾട്ടന്റായി സേവനം അനുഷ്ടിക്കുന്നു. നോർവേയിലെ സുന്നാസ് റീഹബിലിറ്റേഷൻ ആശുപത്രിയിൽ ഗസ്റ്റ് പ്രഫസറാണ് ഇവർ.
ഗോഥെൻബർഗ് സർവ്വകലാശാലയിൽ നിന്ന് വൈദ്യശാസ്ത്രത്തിൽ ബിരുദം നേടി. 
ബിരുദ പഠനത്തിന് ശേഷം റീഹബിലിറ്റേഷൻ മെഡിസിനിൽ പ്രത്യേകം പഠനം നടത്തി. ഗോഥെൻബർഗ് സർവ്വകലാശാലയിൽ നിന്ന് ഡോക്ടറേറ്റ് കരസ്ഥമാക്കി. റീജണൽ വാൾ മോഷൻ ഇൻ ദ ലെഫ്റ്റ് വെൻട്രിക്ൾ എന്ന വിഷയത്തിലായിരുന്നു കാതറിനയുടെ പിച്ച്ഡി.
2012ൽ ബ്രസീലിയയിലും 2010ൽ സോളിലും നടന്ന വേൾഡ് സ്‌ട്രോക് കോൺഗ്രസ്സിൽ സ്‌ട്രോക്ക് റീഹാബിലിറ്റേഷൻ സംബന്ധിച്ച യൂറോപ്പ്യൻ സ്‌ട്രോക്ക് ഇനീഷ്യാറ്റീവ് സൈന്റിഫിക് കമ്മിറ്റിക്ക് ശുപാർശകൾ നൽകാൻ നിയമിച്ച മൂന്ന് വിദഗ്ദ്ധ ശുപാർശകരിൽ ഒരാളായിരുന്നു കാതറിന. 
സ്‌ട്രോക്ക് വിക്ടിംസ് അസോസിയേഷൻ, Handlaren Hjalmar Svenssons Foundation, and the Greta and Einar Askers Foundation തുടങ്ങിയ നിരവധി സ്‌ട്രോക് കൗൺസിലുകളിൽ അംഗമാണ്. 
ഗോഥെൻബർഗ് സർവ്വകലാശാലയിലെ സെന്റർ ഫോർ ക്രോസ് സൈന്റിഫിക് റിസെർച്ച് ഓഫ് ഫക് ഷണൽ ലിമിറ്റേഷൻസ് ആൻഡ് ഹാൻഡികേപ്പിന്റെ സ്ഥാപക അംഗങ്ങളിൽ ഒരാളായിരുന്നു കാതറിൻ
2003 മുതൽ ജെ ഫോർ റീഹാബിലിറ്റേഷൻ മെഡിസിൻ ബോർഡ് അംഗമാണ്. 2005 ഏപ്രിൽ മുതൽ അക്ട സ്‌കാൻഡ് ന്യൂറോളജിക ബോർഡിൽ അംഗം. 2009 മുതൽ ക്ലിനിക്കൽ റീഹബിലിറ്റേഷൻ ബോർഡ് അംഗം. 2010 ജനുവരി മുതൽ റീഹബിലിറ്റേഷൻ റിസെർച്ച് ആൻഡ് പ്രാക്ടീസ് ബോർഡ് അംഗം.ഫ്രന്റയേർസ് ഇൻ സ്‌ട്രോക് റിവ്യൂ എഡിറ്റോറിയൽ ബോർഡ് മെംബർ, 2010 ഓഗസ്റ്റ് മുതൽ ഓപൺ റീഹബിലിറ്റേഷൻ എഡിറ്റർ എന്നീ നിലകളിൽ പ്രവർത്തിച്ചുവരുന്നു.


</doc>
<doc id="365182" url="https://ml.wikipedia.org/wiki?curid=365182" title="സിഗ്നെ ബ്രൺസ്റ്റ്രോം">
സിഗ്നെ ബ്രൺസ്റ്റ്രോം

സ്വീഡിഷ് ശാസ്ത്രജ്ഞയും, അധ്യാപികയുമാണ് സിഗ്നെ ബ്രൺസ്റ്റ്രോം. പക്ഷാഘാതം ബാധിച്ച വ്യക്തികളുടെ കൈകാലുകളുടെ പുനഃപ്രവർത്തനക്ഷമതയെ സംബന്ധിച്ച 'ബ്രൺസ്ട്രോം അപ്രോച്ച്' ഇദ്ദേഹത്തിന്റെ പ്രധാന കണ്ടുപിടിത്തമാണ്. 
സിഗ്നെ ബ്രൺസ്റ്റ്രോം 1898 ജനവരി 1 ന് സ്റ്റോക്ക്ഹോമിലെ മിലിട്ടറി കോട്ടയിലാണ് ജനിച്ചത്. പിതാവിന്റെ പേര് ക്യാപ്റ്റൻ എഡ്വിൻ ബ്രൺസ്റ്റ്രോം എന്നും മാതാവിന്റെ പേര് ഹെഡ്വിഗ് എന്നുമായിരുന്നു. പതിനാറാം വയസ്സിൽ ശാസ്ത്രവും, ചരിത്രവും, ഭൂമിശാസ്ത്രവും പഠിക്കാനായി ഉപ്പസാള യൂണിവേഴ്സിറ്റിയിൽ ചേർന്നു. 1917-ൽ പഠനം പൂർത്തിയാക്കി, റോയൽ ഇൻസ്റ്റിറ്റുട്ട് ഓഫ് ജിമ്നാസ്റ്റിക്സിൽ ചേർന്നു. ഈ സ്ഥാപനത്തിൽ നിന്നും സിഗ്നെ വൈദ്യശാസ്ത്ര കായികവിനോദങ്ങൾ പഠിച്ചു. 1919-ൽ 'ജിമ്നാസ്റ്റിക്സ് ഡയരക്ടർ' എന്ന ബഹുമതിയോടുകൂടി സിഗ്നെ ഇവിടെനിന്നും വിദ്യാഭ്യാസം പൂർത്തിയാക്കി. 1920-ൽ സിഗ്നെ സ്വിറ്റ്സർലാന്റിലെ ബെർണിലേക്ക് പോയി, അവിടെ ഫിസിയോതെറപ്പിസ്റ്റായി സേവനമനുഷ്ഠിച്ചു. ഒരു വർഷത്തിനു ശേഷം സ്വിറ്റ്സർലാന്റിലെ ലുസേണിൽ 'ഷുക്യിമ്നാസ്റ്റിക് ഇൻസ്റ്റിറ്റ്യുവെറ്റ്' (രോഗികൾക്കുള്ള ജിമ്നാസ്റ്റിക്സ് സംരംഭം) സ്ഥാപിച്ചു. ജോലി ചെയ്യുന്ന സ്ത്രീകൾക്കുള്ള സായാഹ്ന വ്യായാമപദ്ധതിയും സിഗ്നെ നടത്തിക്കൊണ്ടുപോന്നു. 1927-ൽ ന്യൂ യോർക്കിലേക്ക് പോയ സിഗ്നെ അവിടത്തെ 'സ്പെഷ്യൽ സർജറി' ആശുപത്രിയിൽ എക്സസൈസ് ഫിസിയോതെറപ്പിസ്റ്റായി ജോലിചെയ്തു. 1931-ൽ ബെർണാഡ് കോളേജിൽ തുടർപഠനത്തിനു ചേർന്ന സിഗ്നെ, രസതന്ത്രവും, ഇംഗ്ലിഷും പഠിച്ചു. പിന്നീട് അധ്യാപനത്തിലും, കായിക പഠനത്തിലും ഉന്നതബിരുദവും നേടി. 1934-ൽ, 36 വയസ്സിൽ സിഗ്നെ അമേരിക്കൻ പൗരത്വം കൈവരിച്ചു. 1988-ൽ 91 വയസ്സിൽ സിഗ്നെ മരണമടഞ്ഞു.
അമേരിക്കയിലെ ഗവേഷണത്തിനിടയിൽ സിഗ്നെ, കാലുകളിലെ പിഴവുള്ള ഭാരോധ്വാഹന രീതിയെക്കുറിച്ച് ആദ്യ ഗവേഷണപ്രബന്ധമെഴുതി. അതിനു ശേഷം, മൂന്ന് പുസ്തകങ്ങളും, നിരവധി പ്രബന്ധങ്ങളുമെഴുതി. പല പ്രധാന നാഡീശാസ്ത്ര ഗവേഷണങ്ങളും സ്വീഡിഷ്, ഇംഗ്ലിഷ് ഭാഷകളിലേക്ക് തർജ്ജമ ചെയ്തു. പക്ഷാഘാതം ബാധിച്ച വ്യക്തികളെ വളരെ സൂക്ഷ്മമായി നിരീക്ഷിച്ച സിഗ്നെ, ഇവരുടെ കൈകാലുകളുടെ ചലനക്ഷമതയെപ്പറ്റി അനവധി പ്രബന്ധങ്ങൾ എഴുതികയും, മനുഷ്യ-ചലനശാസ്ത്രത്തെക്കുറിച്ച് ഒരു പുസ്തകമെഴുതുകയും ചെയ്തു. പിൽക്കാലത്തെ പക്ഷാഘാതത്തിലെ പല പ്രധാന ഗവേഷണങ്ങളും സിഗ്നെയുടെ നിരീക്ഷണങ്ങളെ ആധാരമാക്കിയുള്ളതായിരുന്നു.


</doc>
<doc id="365185" url="https://ml.wikipedia.org/wiki?curid=365185" title="ഉമ്മു ശരീഖ്">
ഉമ്മു ശരീഖ്

പ്രവാചകൻ മുഹമ്മദിന്റെ കാലത്ത് ജീവിച്ചിരുന്ന സ്വഹാബി വനിതയായിരുന്നു ഉമ്മു ശരീഖ്() 

എഡി 620 ൽ ഇസ്ലാം മക്കയിൽ പ്രചരിച്ചപ്പോൾ ശത്രുക്കൾ മുസ്ലിമായ വിശ്വാസികളെ വല്ലാതെ പീഡിപ്പിച്ചിരുന്നു.

ഇസ്ലാം സ്വീരിച്ചതിന്റെ പേരിൽ ഇത്തരത്തിൽ ധാരാളം പീഡനം ഏറ്റുവാങ്ങിയ സ്വഹാബി വനിതയായിരുന്നു ഉമ്മു ശരീഖ്. മൂന്ന് ദിവസത്തോളം കഠിനമായ വെയിലിൽ ഒരു തുള്ളി വെള്ളംപോലും നൽകാതെ അവരെ ശത്രുക്കൾ പുറത്ത് നിർത്തി ശിക്ഷിച്ചു.



</doc>
<doc id="365188" url="https://ml.wikipedia.org/wiki?curid=365188" title="ഇൻഗ്രിഡ് പ്രാംലിങ് സാമുവൽസൺ">
ഇൻഗ്രിഡ് പ്രാംലിങ് സാമുവൽസൺ

പ്രമുഖ സ്വീഡിഷ് ഗവേഷകയും സ്വീഡനിലെ ഗോഥെൻബർഗ് സർവ്വകലാശാലയിലെ പ്രഫസറുമാണ് ഇൻഗ്രിഡ് പ്രാംലിങ് സാമുവൽസൺ ( English: Ingrid Pramling Samuelsson).
ഗോഥെൻബർഗ് സർവ്വകലാശാലയിലെ ഏർളി ചൈൽഡ്ഹുഡ് എജ്യുക്കേഷൻ (ഇസിഇ) മേധാവിയാണ് ഇവർ. യുനെസ്‌കോയുടെ സുസ്ഥിര വികസനം വകുപ്പ് മേധാവിയുമാാണ് ഇൻഗ്രിഡ് പ്രാംലിങ് സാമുവൽ.,
1979ൽ ഗോഥെൻബർഗ് സർവ്വകലാശാലയിൽ നിന്ന് ഫിലോസഫിയിൽ മാസ്റ്റർ ബിരുദവും 1983 ഫിലോസഫിയിൽ ഡോക്ടറേറ്റും നേടി.


സ്വീഡിഷ് നാഷണൽ ബോർഡ് ഓഫ് ഹെൽത്ത് ആൻഡ് വെൽഫെയർ എജ്യുക്കേഷൻ അഡൈ്വസറി കമ്മിറ്റി, ദ സ്വീഡിഷ് നാഷണൽ ബോർഡ് ഓഫ് ഹെൽത്ത് ആൻഡ് വെൽഫെയർ സൈന്റിഫിക് അഡൈ്വസറി കമ്മിറ്റി, ദ ബോർഡ് ഓഫ് ക്വാളിറ്റി ഇൻസ്‌പെക്ഷൻ, ദ ബോർഡ് ഓഫ് മാത്തമറ്റിക്‌സ് ഡെലിഗേഷൻ, ദ ബോർഡ് ഓഫ് എത്തിക്‌സ്, ദ കൗൺസിൽ ഓഫ് ചൈൽഡ് കെയർ, ദ സ്വീഡിഷ് ടീച്ചർ എജ്യുക്കേഷൻ റിസെർച്ച് ആൻഡ് ഡെവലപ്‌മെന്റ് അഡൈ്വസറി കമ്മിറ്റി, ദ ബോർഡ് ഓഫ് ദി ഏർളി ചൈൽഡ്ഹുഡ് റിസെർച്ച് ആൻഡ് ഡെവലപ്‌മെന്റ് സെന്റർ ഗോഥെൻബർഗ് യൂനിവേഴ്‌സിറ്റി തുടങ്ങി നിരവധി സമിതികളിൽ അംഗമായിരുന്നു 


</doc>
<doc id="365191" url="https://ml.wikipedia.org/wiki?curid=365191" title="ഉമ്മു റുമാൻ">
ഉമ്മു റുമാൻ

പ്രവാകൻ മുഹമ്മദ് നബിയുടെ കാലത്ത് ജീവിച്ചിരുന്ന സ്വഹാബി വനിതയായിരുന്നു ഉമ്മുറുമാൻ. ഉമ്മു റുമാൻ സൈനബ് ബിൻത് ആമിർ  ഇബിൻ ഉവൈമിർ ഇബിൻ അബ്ദ് ശംസ് ഇബിൻ അത്താബ് അൽ-ഖനിയാഹ് എന്നാണ് പൂർണ്ണ പേര്. (മരണം 628), (). അബൂബക്കറിന്റെ ഭാര്യയും പ്രവാചകൻ മുഹമ്മദ് നബിയുടെ ഭാര്യായായ ആയിശാ ബീവിയുടെ മാതാവുമായിരുന്നു.

അൽ-ഹരിത് ഇബിൻ ശഖ്ബറാഹ് എന്ന അസ്ദ് ഗോത്രത്തിലെ യുവാവിനെയായിരുന്നു വിവാഹം ചെയത്. ഈ ബന്ധത്തിൽ ഉള്ള ആൺ കുട്ടിയാണ് തുഫൈൽ.

അൽ-ഹരിത് ഇബിൻ ശഖ്ബറാഹിന്റെ മരണശേഷം വിധവയായി ഒറ്റപ്പെട്ട ഘട്ടത്തിലാണ് അബൂബക്കർ ഇവരെ വിവാഹം ചെയ്തത്. ഈ ബന്ധത്തിലുണ്ടായ രണ്ട് മക്കളാണ് അബ്ദുറഹിമാനും ആയിശയും.


</doc>
<doc id="365193" url="https://ml.wikipedia.org/wiki?curid=365193" title="മഗ്ദെലന ആൻഡേഴ്സൺ (ജനാധിപത്യസോഷ്യലിസ്റ്റ്)">
മഗ്ദെലന ആൻഡേഴ്സൺ (ജനാധിപത്യസോഷ്യലിസ്റ്റ്)

സ്വീഡനിലെഒരു സാമ്പത്തിക വിദഗ്‌ദ്ധയും, 2014 മുതൽ സ്വീഡിഷ് ധനകാര്യ മന്ത്രിയുമാണ് ഇവ മഗ്ദെലന ആൻഡേഴ്സൺ ഇംഗ്ലീഷ്: Eva Magdalena Andersson (ജനനം:23 ജനുവരി 1967). സ്വീഡിഷ് സോഷ്യൽ ഡെമോക്രാറ്റിക് പാർട്ടിയിലെ ഒരു അംഗമാണ് മഗ്ദെലന ആൻഡേഴ്സൺ.  2012 ഫെബ്രുവരി മുതൽ സോഷ്യൽ ഡെമോക്രാറ്റിക് പാർട്ടിയുടെ സാമ്പത്തികനയവക്താവായി സേവനം ചെയ്യുന്നുണ്ട്.

1992 മുതൽ 1995 വരെയുള്ള കാലങ്ങളിൽ ആൻഡേഴ്സൺ സ്റ്റോക്ക്‌ഹോം സ്കൂൾ ഓഫ് ഇക്കണോമിക്സിൽ നിന്നും സാമ്പത്തിക ശാസ്ത്രം പഠിക്കുകയും അവിയെ നിന്നു തന്നെ സാമ്പത്തിക ശാസ്ത്രത്തിൽ ബിരുദം നേടുകയും ചെയ്തു. 1995 ജനുവരി മുതൽ 1995 ജൂൺ വരെയുള്ള കാലയളവിൽ അവൾ ഹാർവാർഡ് സർവകലാശാലയിൽ നിന്നും പരിശീലനം നേടി.

1996 മുതൽ 1998 വരെ പ്രധാനമന്ത്രിയുടെ ഓഫീസിൽ രാഷ്ട്രീയ ഉപദേഷ്ടാവായും 1998 മുതൽ 2004 വരെ ആസൂത്രണം ഡയറക്ടറായും  ജോലി ചെയ്തു. അവൾ  2004 മുതൽ 2006 വരെ ഫിനാൻസ് മന്ത്രാലയത്തിലെ സംസ്ഥാന സെക്രട്ടറി ആയിരുന്നു.  2007 മുതൽ 2009 വരെ മോണ സാലിൻ എന്ന സ്വീഡിഷ് രാഷ്ട്രീയ പാർട്ടി നേതാവിന്റെ ആഭ്യന്തര നയ ഉപദേശയായിരുന്നു. 2009 മുതൽ 2012 വരെ സ്വീഡിഷ് നികുതി ഏജൻസിയുടെ ചീഫ് ഡയറക്ടർ ആയിരുന്നു. റൈൻഫിൽഡെറ്റ് മന്ത്രിസഭ ആണ് മഗ്ദെലന ആൻഡേഴ്സണെ സ്വീഡിഷ് നികുതി ഏജൻസിയുടെ ചീഫ് ഡയറക്ടറായി നിയമിച്ചത്.  

സാമ്പത്തികശാസ്ത്രത്തിൽ പ്രൊഫസറായ റിച്ചാർഡ് ഫ്രിബെർഗ്ഗിനെയാണ് ആൻഡേഴ്സൺ വിവാഹയെയ്തത്. 



</doc>
<doc id="365197" url="https://ml.wikipedia.org/wiki?curid=365197" title="അപർണ ബാലമുരളി">
അപർണ ബാലമുരളി

ഒരു മലയാളി അഭിനേത്രിയും ഗായികയുമാണ് അപർണ്ണ ബാലമുരളി(ജനനം:11 സെപ്റ്റംബർ1995)(ഇംഗ്ലീഷ്: Aparna Balamurali) മഹേഷിന്റെ പ്രതികാരം എന്ന സിനിമയിലെ നായികയായി അഭിനയിച്ചതാണ് അഭിനയ ജീവിതത്തിലെ വഴിത്തിരിവ്. തൃശ്ശൂർ സ്വദേശിനിയായ അപർണ്ണ, സംഗീതജ്ഞനായ കെ.പി. ബാലമുരളിയുടെയും അഭിഭാഷകയായ ശോഭയുടെയും ഏകമകളാണ്. 


</doc>
<doc id="365210" url="https://ml.wikipedia.org/wiki?curid=365210" title="അന്ന ലിന്ദ്">
അന്ന ലിന്ദ്

ഒരു സ്വീഡിഷ് സോഷ്യൽ ഡെമോക്രാറ്റിക് രാഷ്ട്രീയക്കാരിയും സോഷ്യൽ ഡെമോക്രാറ്റിക് യൂത്ത് ലീഗ് ചെയർമാനും (1984 മുതൽ 1990 വരെ ) സ്വീഡിഷ് പാർലമെന്റ് അംഗവും ( 1982 മുതൽ 1985 വരെയും 1998 മുതൽ 2003 വരെയും)ആയിരുന്നു അന്ന ലിന്ദ് (Ylva Anna Maria Lindh) (ജനനം 19 ജൂൺ 1957,  മരണം 11 സെപ്റ്റംബർ 2003).  1994 ൽ പരിസ്ഥിതി മന്ത്രിയായി, പിന്നീട് 1998 ൽ വിദേശ കാര്യ മന്ത്രിയായി സ്ഥാനക്കയറ്റം ലഭിക്കുയും. സോഷ്യൽ ഡെമോക്രാറ്റിക് പാർട്ടി നേതാവും പ്രധാനമന്ത്രിയുമായിരുന്ന ഗൊറാൻ പേഴ്ൺ പാർട്ടി ചെയർമാൻ സ്ഥാനത്തേക്കും പ്രധാനമന്ത്രി സ്ഥാനത്തേക്കും തന്റെ പിൻഗാമിയായി അന്ന ലിന്ദിനെ പരിഗണിച്ചിരുന്നു. 11 സെപ്റ്റംബർ  2003 ന് ഇവർ കൊല്ലപ്പെടുകയായിരുന്നു.

സ്റ്റഫൻ- നാൻസി ലിന്ദ് ദമ്പദികളുടെ മകളായി സ്റ്റോക്ഹോമിലെ തെക്കുകിഴക്കേ പ്രാന്തപ്രദേശമായ എൻസ്കെഡെ ആഴ്സ്റ്റയിലാണ് ജനിച്ചത്. ലിന്ദ് തന്റെ 12ാം വയസ്സിൽ തന്നെ സ്വീഡിഷ് സോഷ്യൽ ഡെമോക്രാറ്റിക് യൂത്ത് ലീഗ് പ്രാദേശിക ബ്രാഞ്ച് അംഗമാവുകയും രാഷ്ട്രീയത്തിൽ ഇടപെടുകയും ചെയ്തിരുന്നു. ആ കാലങ്ങളിൽ വിയറ്റ്നാം യുദ്ധം പ്രതിഷേധിക്കുന്ന തരത്തിൽ തന്റെ പ്രവർത്തനങ്ങൾക്ക് പ്രധാന്യം നൽകിയിരുന്നു.  

1982 ൽ ഉപ്പ്സാല സർവകലാശാലയിൽ നിന്നും നിയമത്തിൽ ബിരുദം നേടി. അതേ വർഷം തന്നെയാണ് അവൾ പാർലമെന്റ് മെമ്പറായി തെരഞ്ഞെടുക്കപ്പെട്ടത്. 1984 ൽ ലിന്ദ് സ്വീഡിഷ് സോഷ്യൽ ഡെമോക്രാറ്റിക് യൂത്ത് ലീഗ് ആദ്യ വനിതാ പ്രസിഡന്റായി. ലിന്ദ് പ്രസിഡന്റായിരുന്ന ആറു വർഷം അന്താരാഷ്ട്ര കാര്യങ്ങളിൽ കൃത്യമായ പ്രതിബദ്ധത അടയാളപ്പെടുത്തുന്ന രീതിയിലുള്ള പ്രവർത്തനങ്ങളാണ് ചെയ്തിരുന്നത്. 

ലിന്ദ് 1982 മുതൽ 1985 വരെയും പിന്നീട് 1998 മുതൽ 2003 ൽ കൊല്ലപ്പെടുന്നവരെയും പാർലമെന്റിൽ സേവനമനുഷ്ടിച്ചു.  1991 മുതൽ 1994 വരെ അവൾ സംസ്കാരം-പരിസ്ഥിതി കമ്മീഷണറായും സ്റ്റോക്ക്‌ഹോം മേ.റായും പ്രവർത്തിച്ചു. 1994 ൽ ഒരു സോഷ്യൽ ഡെമോക്രാറ്റിക് പാർട്ടി വിജയച്ച ശേഷം പ്രധാനമന്ത്രി Ingvar Carlsson ലിന്ദിനെ പരിസ്ഥിതി മന്ത്രിയായി നിയമിച്ചു.  ആപൽക്കരമായ രാസ പദാർത്ഥങ്ങളുമായി ബന്ധപ്പെട്ടുള്ള യൂറോപ്യൻ യൂണിയൻ നിയമനിർമ്മാണത്തിനെതിരെ പ്രവർത്തിച്ചു.  

സെപ്തംബർ 10 ന് ഉച്ചയ്ക്ക് സ്റ്റോക്ക്‌ഹോമിൽ വെച്ചു നടന്ന ഒരു കത്തി ആക്രമണത്തിരയായ ലിന്ദ് 2003 സെപ്റ്റംബർ 11  രാവിലെ മരിച്ചു. Nordiska Kompaniet ഡിപ്പാർട്ട്മെന്റ് സ്റ്റോറിൽ ലേഡീസ് വിഭാഗത്തിൽ ഷോപ്പിംഗ് നടത്തികൊണ്ടിരിക്കുമ്പോഴാണ് ഇവർ ആക്രമിക്കപ്പെട്ടത്.




</doc>
<doc id="365218" url="https://ml.wikipedia.org/wiki?curid=365218" title="കവിത ഷാ">
കവിത ഷാ

പ്രമുഖ ഇന്ത്യൻ പരിസ്ഥിതി ജൈവ സാങ്കേതിക വിദ്യ വിദഗ്ദ്ധയാണ് കവിത ഷാ.ഇംഗ്ലീഷ്: Kavitha Shah. ബനാറസ് ഹിന്ദു സർവ്വകലാശാലയിലെ ഇൻസ്റ്റിറ്റിയൂട്ട് ഓഫ് എൻവിറോൺമെന്റൽ ആൻഡ് സസ്‌റ്റൈനബിൾ ഡവലപ്‌മെന്റിലാണ് സേവനം അനുഷ്ടിക്കുന്നത്. ബനാറസ് ഹിന്ദു സർവ്വകലാശാലയയിലെ ആറുഡയറക്ടർമാരിൽ ഏക വനിതാ ഡയറക്ടറാണ്. പാരിസ്ഥിതിക ജൈവ സാങ്കേതിക വിദ്യ, ആരോഗ്യം, ജലവിഭവ മാനേജ്‌മെന്റ് എന്നീ മേഖലകളിൽ ശ്രദ്ധേയയാണ് കവിതാ ഷാ.

ഷില്ലോങിലെ നോർത്ത് ഈസ്റ്റ് ഹിൽ യൂനിവേഴ്‌സിറ്റിയിൽ നിന്ന് എംഎസ്‌സി, ബിഎഡ്, പിച്ച്ഡി എന്നി പൂർത്തിയാക്കി.


</doc>
<doc id="365220" url="https://ml.wikipedia.org/wiki?curid=365220" title="കറുപ്പുചുട്ടി മത്തി">
കറുപ്പുചുട്ടി മത്തി

കടൽ വാസിയായ ഒരു മൽസ്യമാണ് കറുപ്പുചുട്ടി മത്തി അഥവാ Blackip Sardinella. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="365227" url="https://ml.wikipedia.org/wiki?curid=365227" title="ഷാനൺ ലീ">
ഷാനൺ ലീ

ഷാനൺ ലീ (ജനനം ഏപ്രിൽ 19, 1969) ഒരു അമേരിക്കൻ ചലച്ചിത്ര നടിയും ആയോധനകലാകാരിയും വ്യവസായിയുമാണ്. അതിലുമുപരി അവർ ആയോധനകലയുടെ ആചാര്യനും അഭിനേതാവുമായിരുന്ന ബ്രൂസ് ലീയുടെയും അദ്ദേഹത്തിന്റെ ഭാര്യ ലിൻഡ ലീ കാഡ്വെല്ലിന്റെയും മകളുമാണ്.

1969 ഏപ്രിൽ 19 ന് ബ്രൂസ് ലീയുടെയും ലിൻഡ ലീ കാഡ്വെല്ലിന്റെയും രണ്ടാമത്തെ കുട്ടിയായി ഹോങ്കോങ്ങിലാണ് ഷാനൺ ജനിച്ചത്. ബ്രൂസി ലീയുടെ മരണത്തിനുശേഷം അവർ മാതാവനോടൊപ്പം അമേരിക്കൻ ഐക്യനാടുകളിലേയ്ക്കു തിരിച്ചെത്തി സീറ്റ്ൽ, വാഷിങ്ടൺ, ലോസ് ആഞ്ചെലസ് എന്നിവടങ്ങളിലായി ജീവിതം തുടർന്നു. കാലിഫോർണിയയിലെ റോളിംഗ് ഹില്ലിലാണ് ഷാനൻ തന്റെ കുട്ടിക്കാലം ചിലവഴിച്ചത്. 1987 ൽ ചാഡ്വിക്ക് സ്കൂളിൽ നിന്നു പഠനം പൂർത്തിയാക്കിയതിനുശേഷം ന്യൂ ഓർലിയൻസിലെ ടുലെയ്ൻ യൂണിവേഴ്സിറ്റിയിൽ നിന്ന് 1991 ൽ ബിരുദമെടുത്തു. 1993 ൽ തന്റെ സഹോദനായ  ബ്രൻഡൺ ലീയുടെ മരണത്തിനുശേഷം അവർ ലോസാഞ്ചെലസിലേയ്ക്കു അഭിനയമോഹവുമായി തിരിച്ചുവന്നു. 1994 ൽ നിയമജ്ഞനായ ആൻറണി കീസ്ലറെ വിവാഹം കഴിച്ചു. റെൻ ലീ കീസ്ലർ എന്നൊരു മകളുണ്ട്. ചെറുപ്പകാലത്ത് റിച്ചാർഡി ബസ്റ്റിലോ എന്ന പിതാവിന്റെ ശിഷ്യനായ ഒരു പരിശീലകന്റെ കീഴിൽ, “ജീറ്റ് കുനെ ഡോ” എന്ന പേരിൽ തന്റെ പിതാവു വികസിപ്പിച്ചെടുത്ത ആയോധനകല അഭ്യസിച്ചിരുന്നു. 1990 വരെ ഗൌരവമായ പരിശീലനം നടത്തിയിരുന്നില്ല. ആക്ഷൻ സിനിമകളിൽ അവതരിപ്പിക്കുന്നതിനായി ജീറ്റ് കുനെ ഡോയോടൊപ്പം “ടെഡ് വോങ്ങ്” എന്ന ആയോധനകലയും കൂടി സംയോജിപ്പിച്ചുകൊണ്ടുള്ള പരിശീലനമാണ് പിന്നീടു നടത്തിയിരുന്നത്. ഡുങ്ങ് ഡോവ ലിയാങ്ങിന്റെ കീഴിൽ അവർ തൈക്കോണ്ടോയും എറിക് ചെൻ എന്ന പരിശീലകന്റെ കീഴിൽ “വുഷു”വും അഭ്യസിച്ചിരുന്നു.


</doc>
<doc id="365232" url="https://ml.wikipedia.org/wiki?curid=365232" title="അലക്സാണ്ടർ ക്രിക്‌ടൺ മിച്ചൽ">
അലക്സാണ്ടർ ക്രിക്‌ടൺ മിച്ചൽ

ജിയോമാഗ്‌നറ്റിക്സിൽ പ്രത്യേക താല്പര്യമുണ്ടായിരുന്ന സ്കോട്‌ലാന്റുകാരനായ ഒരു ഭൗതികശാസ്തജ്ഞനും തിരുവിതാംകൂറിലെ ഡയറക്ടർ ഓഫ് പബ്ലിക് ഇൻസ്റ്റ്രക്ഷനും തിരുവനന്തപുരം ഒബ്‌സർവേറ്ററിയുടെ തലവനുമായിരുന്നു അലക്സാണ്ടർ ക്രിക്‌ടൺ മിച്ചൽ (Alexander Crichton Mitchell) (1 ജൂലൈ 1864 – 15 ഏപ്രിൽ 1952). സ്കോട്‌ലാന്റിലേക്കു മടങ്ങുന്നതിനുമുൻപ് അദ്ദേഹം ഇന്ത്യയിൽ പ്രഫസറായും മെറ്റീരിയോളജിക്കൽ ഒബ്‌സർവേറ്ററിയുടെ തലവനായും സേവനമനുഷ്ടിച്ചിട്ടുണ്ട്. പിന്നീട് അദ്ദേഹം കടൽത്തട്ടിൽ സൂക്ഷിച്ചിരിക്കുന്ന ഒരു കമ്പിച്ചുരുളിനുമുകളിലൂടെ അന്തർവാഹിനികൾ കടന്നുപോകുമ്പോൾ അവയെ കണ്ടെത്താനുള്ള ലൂപ് നിർമ്മിക്കാനായി റോയൽ നേവിയിൽ പ്രവർത്തിച്ചു.
ജെയിംസ് മിച്ചലിന്റെയും ഇസബെല്ല മിച്ചലിന്റെയും മകനായി 1890 -ൽ എഡിൻബർഗിലാണ് അലക്സാണ്ടർ മിച്ചൽ ജനിച്ചത്. എഡിൻബർഗ് സർവ്വകലാശാലയിൽ ഭൗതികശാസ്ത്രം പഠിച്ച അദ്ദേഹം 1890 -ൽ തിരുവനന്തപുരത്തേക്കു വരികയും മഹാരാജാസ് കോളേജിൽ ഭൗതികശാസ്ത്രം പഠിപ്പിക്കുകയും ചെയ്തു. ജോൺ കാൽഡികോടും പിന്നീട് ജോൺ അലൻ ബ്രൗൺ നേതൃസ്ഥാനത്തിരിക്കുകയും ചെയ്തശേഷം ഉപയോഗമില്ലാതിരുന്ന തിരുവനന്തപുരം ഒബ്‌സർവേറ്ററിയുടെ തലവനായി അദ്ദേഹം ചുമതലയേറ്റു. 1893 ആയപ്പോഴേക്കും അദ്ദേഹം കോളേജിന്റെ പ്രിൻസിപ്പാളും തിരുവിതാംകൂറിലെ ഡിറക്ടർ ഓഫ് പബ്ലിക് ഇൻസ്റ്റ്രക്ഷനും ആയി. ആ ഇടങ്ങളിലെ സ്കൂളുകളിൽ പരിശോധന നടത്തേണ്ട ജോലിയും ഉണ്ടായിരുന്ന അദ്ദേഹം അതിനുള്ള യാത്രകൾക്ക് മോട്ടോർസൈക്കിൾ ആണ് ഉപയോഗിച്ചിരുന്നത്. മാവേലിക്കരയിൽ ഒരിടത്തുവച്ച് അദ്ദേഹത്തിന് ഒരു അപകടം സംഭവിക്കുകയും ആ സ്ഥലം പിന്നീട് മിച്ചൽ ജംക്ഷൻ എന്ന് അറിയപ്പെടുകയും ചെയ്തു.
1912 -ൽ വിരമിച്ചശേഷം സ്കോട്‌ലാന്റിലേക്കുമടങ്ങിയ അദ്ദേഹം തുടക്കത്തിൽ എഡിൻബർഗ് സർവ്വകലാശാലയിൽ ഹോണററി റിസർച്ച് ഫെലോ ആയിട്ടും പിന്നീട് 1916 -ൽ എസ്ക്‌ഡലാമുയിർ ഒബ്സർവേറ്ററിയുടെ സൂപ്രണ്ട് ആയും 1922 -ൽ സ്കോട്ടിഷ് മെറ്റീരിയോളജിക്കൽ ഡിപാർട്ട്മെന്റ് പിരിച്ചുവിട്ടശേഷം തുടങ്ങിയ എഡിൻബർഗ് മെറ്റീരിയോളജിക്കൽ ഡിപാർട്‌മെന്റിന്റെ തലവനായും സേവനമനുഷ്ഠിച്ചു.
ഇക്കാലത്ത് ജർമനിയുടെ യു-ബോട്ടുകൾ ബ്രിട്ടീഷ് സാമ്രാജ്യത്തെ നശിപ്പിച്ചേ അടങ്ങൂ എന്ന മാതിരി നാവികതടാസ്സങ്ങൾ തീർക്കുകയും ചെയ്തു. എഡിൻബർഗ് റോയൽ സൊസൈറ്റി ഒരു യുദ്ധകമ്മറ്റി ഉണ്ടാക്കുകയും ഇതിനെ മറികടക്കാൻ എങ്ങനെ ശാസ്ത്രം ഉപയോഗിക്കാമെന്നും ചർച്ച ചെയ്തു. അവിടെയെത്തിയ മിച്ചൽ അവിടത്തെ പിയറിൽ വയർ കൊണ്ടുള്ള ഒരു ലൂപ്പ് താഴ്ത്തിവയ്ക്കുകയും അതിനുമുകളിൽക്കൂടി അന്തർവാഹിനികൾ കടന്നുപോയാൽ ഇൻഡ്യൂസ്‌ഡ് വൈദ്യുതി പ്രവഹിക്കുകയും അവയെ കണ്ടെത്താൻ സഹായിക്കുകയും ചെയ്തു. ആദ്യം അതിലെ കടന്നുപോകുന്ന എല്ലാ കപ്പലുകളെയും കണ്ടുപിടിക്കുന്നത്ര ലോലമായ നിർമ്മിതി പിന്നീട് എട്ടിന്റെ ആകൃതിയിൽ ലൂപ് മാറ്റിക്രമപ്പെടുത്തി മിച്ചൽ ശരിയാക്കിയെടുത്തു.
ടെറസ്ട്രിയൽ കാന്തികതെപ്പറ്റിയുള്ള പഠനമാണ് അദ്ദേഹത്തിന്റെ ഏറ്റവും വലിയ സംഭാവന. അത് മൂന്നു വാല്യങ്ങളായിട്ടാണ് പ്രസിദ്ധീകരിച്ചിരിക്കുന്നത്.
ആഗ്‌നസ് ഫർഗൂഹർസൺ റോബേർട്ട്‌സൺ ആയിരുന്നു അദ്ദേഹത്തിന്റെ ഭാര്യ.(വിവാഹം1892 മെയ് 2). (മരണം. 1948) അവരുടെ മൂന്നു കുട്ടികളും തിരുവനന്തപുരത്താണ് ജനിച്ചത്. 1889 -ൽ മിച്ചലിനെ എഡിൻബർഗ് റോയൽ സൊസൈറ്റിയുടെ ഫെലോ ആയി തെരഞ്ഞെടുത്തു. കാന്തികതെപ്പറ്റിയുള്ള പഠനത്തിന് അദ്ദേഹത്തിന് 1931-33 കാലത്ത് കീത്ത് പുരസ്കാരം ലഭിച്ചു.


</doc>
<doc id="365235" url="https://ml.wikipedia.org/wiki?curid=365235" title="മോണ സഹ്ലിൻ">
മോണ സഹ്ലിൻ

സ്വീഡനിലെ രാഷ്ട്രീയപ്രവർത്തകയും  2007 മുതൽ 2011 സ്വീഡിഷ് സോഷ്യൽ ഡെമോക്രാറ്റിക് പാർട്ടിയുടെ നേതാവും, സ്വീഡിഷ് പ്രതിപക്ഷനേതാവുമാണ് മോണ സഹ്ലിൻ (Mona Ingeborg Sahlin) (സ്വീഡിഷ് ഉച്ചാരണം: [ˈmoː.ˈna saˈliːn] née Andersson; ജനനം 9 മാർച്ച് 1957.

1982 മുതൽ 1996 വരെയും പിന്നീട് 2002 മുതൽ 2011 വരെയും സ്വീഡനിലെ പാർലിമെന്റ് അംഗമായിരുന്നു സാഹ്ലിൻ. 1990-1991, 1994-1995, 1998-2006 എന്നീ വർഷങ്ങളിൽ വ്യത്യസ്ത മന്ത്രി പദവികൾ അലംങ്കരിച്ചിട്ടുണ്ട്. 


</doc>
<doc id="365236" url="https://ml.wikipedia.org/wiki?curid=365236" title="അമാലിയ ലിൻഡെഗ്രെൻ">
അമാലിയ ലിൻഡെഗ്രെൻ

അമാലിയ ലിൻഡെഗ്രെൻ (ജീവിതകാലം 22 മെയ് 1814 – 27 ഡിസംബർ 1891) ഒരു സ്വീഡിഷ് ചിത്രകാരിയാണ്. റോയൽ സ്വീഡിഷ് അക്കാദമി ഓഫ് ആർട്സിലെ അംഗമായിരുന്നു അവർ. 

ലിൻഡെഗ്രെൻ ജനിച്ചത് സ്റ്റോക്ക്ഹോമിലാണ്. മൂന്നാമത്തെ വയസിൽ അമ്മയുടെ മരണശേഷം അവർ അനാഥയായിത്തീർന്നു. അവരുടെ യഥാർത്ഥ പിതാവെന്ന് പ്രസ്താവിക്കപ്പട്ടയാളായായ ബെഞ്ചമിൻ സാൻറലിന്റെ വിധവ അവരെ ദത്തെടുക്കുകയാണുണ്ടായത്. അപമാനിക്കപ്പെട്ട ചെറുപ്പകാലമായിരുന്നു അവരുടേത്. അവരുടെ പിന്നീടുള്ള ചിത്രരചനകളിലെ ദുഖിതയായ കൊച്ചുപെൺകുട്ടിയെ വരയ്ക്കുവാനുണ്ടായ പ്രചോദനം ലിൻഡെഗ്രെന്റെ തന്നെ കുട്ടിക്കാലമായിരുന്നുവെന്ന് അനുമാനിക്കപ്പടുന്നു.    


</doc>
<doc id="365239" url="https://ml.wikipedia.org/wiki?curid=365239" title="കുതിര സവാരി">
കുതിര സവാരി

ഒരു കായിക ഇനമാണ് കുതിര സവാരി (Horse Riding). ആദികാലം മുതലേ മനുഷ്യനുമായി വളരെയധികം ഇണങ്ങിയ ഒരു മൃഗമാണ് കുതിര. 
ഇംഗ്ളീഷിൽ Equestrianism എന്നറിയപ്പെടുന്ന ഈ കായികയിനത്തിൽ, സവാരിക്കാരന്റെ കുതിരയോടിക്കാനുള്ള കഴിവും, മെയ്‌വഴക്കവും, വേഗതയും, കുതിരയെ നിയന്ത്രിച്ചു നിറുത്തി, ചാട്ടം , ഓട്ടം തുടങ്ങിയ അഭ്യാസങ്ങൾ കാണിക്കാനുള്ള കഴിവുമാണ് പരീക്ഷിക്കപ്പെടുന്നത്. സവാരിക്കാരനായ മത്സരാർത്ഥി തന്റെ കുതിരയെ നന്നായി മെരുക്കി നിർത്തിയിട്ടുണ്ടാകും. മത്സരത്തിന് രണ്ടു മണിക്കൂർ മുൻപായി കുതിരയെ ഗ്ളൂക്കോസടങ്ങിയ പാനീയവും ലഘുഭക്ഷണവും നൽകി വെയിൽ കൊള്ളിക്കാതെ തയ്യാറാക്കി നിറുത്തുന്നു. ഇത്തരം അഭ്യാസത്തിനും ഓട്ടത്തിനും തയ്യാറെടുക്കുന്ന കുതിര Race Horse എന്നാണു അറിയപ്പെടുന്നത്. സവാരിക്കാരനെ Jockey എന്നും വിളിക്കുന്നു . 

നാടൻ , കാഠ്‌പ്പാടി തുടങ്ങിയ കുതിരകളെ സാധാരണയായി മത്സരത്തിന് ഉപയോഗിക്കാറില്ല . അവയ്ക്കു വേഗതയും ചുറുചുറുക്കും കുറവായതാണ് കാരണം . ഇംഗ്ളീഷ് ഇനത്തിൽപ്പെട്ട കുതിരകളാണ് (English Breeds) കുതിരയോട്ടത്തിനു കൂടുതലായി ഉപയോഗിക്കുക . 

പ്രത്യേകമായി അണിയിച്ചൊരുക്കിയ കുതിരകളിൽ , ശുപാർശ ചെയ്യപ്പെട്ട വസ്ത്രം (Uniform) ധരിച്ചു നടത്തുന്ന മാനദണ്ഡങ്ങളും നിബന്ധനകളും 
(conditions and criteria) പാലിച്ചുകൊണ്ടുള്ള മത്സരമാണ് Dressage. ഇതിനെക്കൂടാതെ Jumping,Eventing എന്നിവയുമുണ്ട് . ഇതിലൊക്കെ സവാരിക്കാരന്റെ കുതിരകളെ നിയന്ത്രിക്കാനുള്ള കഴിവാണ് പരീക്ഷിക്കപ്പെടുന്നത് . 

കുതിരകളെ ഓടിക്കുന്ന നാല് അടിസ്ഥാന രീതികളാണ് 

1.Walking (നടത്തിക്കുക).

2.Trot (നടത്തിനും ഓട്ടത്തിനും ഇടയ്ക്കുള്ള അവസ്ഥ). 

3.Canter (ചെറിയ ഓട്ടം). 

4.Gallop (ഓട്ടം).

ഇവയ്‌ക്കോരോന്നിനും ഉത്തരോത്തരം വേഗത കൂടിക്കൂടി വരുന്നു . കുതിരയോടിക്കുന്ന വ്യക്തിയുടെ ഇരിപ്പിടമാണ് saddle. അതിനാകട്ടെ വ്യക്തിയുടെ കാൽപ്പാദം വയ്ക്കാനുള്ള രണ്ടു foot rest-കളും കുതിരയുടെ രണ്ടു വശത്തായി കാണും . കുതിരയുടെ കടിഞ്ഞാണിനെ Reins എന്ന് പറയുന്നു . 
കുതിര ചലിച്ചു തുടങ്ങുമ്പോൾ സവാരിക്കാരൻ കടിഞ്ഞാണിനെ ചെറുതായി അയയ്ച്ചു കൊടുക്കുന്നു . ശരീരഭാഷ കൊണ്ടും , വായ് കൊണ്ടുള്ള ചില ശബ്ദങ്ങൾ പുറപ്പെടുവിച്ചും സവാരി ചെയ്യുന്ന ആൾ കുതിരയ്ക്കു നിർദ്ദേശം നൽകുന്നു . കുതിര ചലിച്ചു തുടങ്ങുമ്പോൾ യാത്രക്കാരന്റെ ശരീരം ഇരിപ്പിടത്തിൽ നിന്നും മുകളിലേക്കും താഴേക്കും കുതിരയുടെ ചലനത്തിന് അനുസരിച്ചു ചലിച്ചു തുടങ്ങും . ഈ സമയത്താണ് കുതിരയുടെ വേഗം കൂടുന്നത് . walking തുടങ്ങി trot , canter , gallop എന്നിവ വരെ അത് പോകുന്നു .
കുതിരപ്പുറത്തിരുന്നു കൊണ്ട് നടത്തുന്ന ഒരു പന്തു കളിയാണ് Polo. ഇത് നല്ലൊരു കായികയിനമാണ് . ഇത് കൂടാതെ ,Jumping, Tent pegging, eventing , racing എന്നിവയുമുണ്ട് .

ഒരു നല്ലയിനം ഇംഗ്ളീഷ് കുതിരയുടെ പരമാവധി വേഗത മണിക്കൂറിൽ 65 കിലോമീറ്ററാണ് . പൂർണ്ണമായും Gallop അവസ്ഥയിലാണ് ഇത് കിട്ടുന്നത് . കുതിരയെ ഓടിക്കുന്ന വ്യക്തി നല്ല ധൈര്യശാലിയും മെയ്വഴക്കമുള്ളവനും ആയിരിക്കണം . കുതിരയോട്ടത്തിൽ ധാരാളം അപകടങ്ങൾ സംഭവിക്കാറുണ്ട് . പലർക്കും മരണം സംഭവിച്ചിട്ടുമുണ്ട് . അതിനാൽ ശ്രദ്ധയും , ശക്തിയും , മെയ്വഴക്കവും എല്ലാത്തിനുമുപരി ധൈര്യവും അത്യാവശ്യമായ കായികയിനമാണിത് . കുതിരസവാരി പഠിപ്പിക്കുന്ന പല സ്ഥാപനങ്ങളും(Riding Schools) ഇന്ന് ഭാരതത്തിലുണ്ട് . അവയൊക്കെ ഭീമമായ ഫീസ് വാങ്ങിയാണ് വിദ്യാർത്ഥികളെ പഠിപ്പിക്കുന്നത് .

വ്യക്തികളിൽ ആത്മവിശ്വാസം ധൈര്യം എന്നിവ വളർത്താനും , വ്യക്തിത്വ പ്രതിസന്ധിയെ തരണം ചെയ്യാനും കുതിരസവാരി സഹായിക്കുന്നു . കുതിരയെ നിയന്ത്രിച്ചു നിറുത്തി സവാരി ചെയ്യുന്നത് സവാരിക്കാരന്റെ തലച്ചോറിനെ വരെ സ്വാധീനിക്കുന്നു . വിഷാദരോഗങ്ങൾക്കും, ബുദ്ധി വളർച്ചയില്ലായ്മയ്ക്കും കുതിരസവാരി ഒരു പരിധി വരെ പരിഹാരമായി കണ്ടിട്ടുണ്ട് . ഇതിനെ എന്ന് പറയുന്നു . 

കുട്ടികളെ ചെറുപ്പത്തിലേ കുതിരയോട്ടം പഠിപ്പിച്ചാൽ , അവർക്കു ധൈര്യവും, ആത്മവിശ്വാസവും, നല്ല വ്യക്തിത്വവും ലഭിക്കുന്നതായി പഠനങ്ങൾ തെളിയിച്ചിട്ടുണ്ട് . പ്രത്യേകിച്ചും പെണ്കുട്ടികളിൽ . ജീവിതത്തിലെ പ്രതിസന്ധികളെ തരണം ചെയ്യാനുള്ള ധൈര്യവും , എല്ലാത്തിനുമുപരി ശാരീരിക മാനസിക ആരോഗ്യവും അവർക്കു കൈവരുന്നു . 

സ്ത്രീകൾ അബലകളെന്നാണ് പൊതുവിൽ പറയപ്പെടുന്നതെങ്കിലും , അവർക്കും വേണമെങ്കിൽ പുരുഷന്മാരേക്കാൾ നന്നായി സമൂഹത്തിലിറങ്ങി പ്രവർത്തിക്കുവാനും വിജയിക്കുവാനും സാധിക്കും . കുതിരസവാരി സ്ത്രീകളിൽ ആത്മവിശ്വാസവും ധൈര്യവും വളർത്തുന്നതായി പഠനങ്ങൾ തെളിയിച്ചിട്ടുണ്ട് . ജീവിതത്തിലെ പ്രതിസന്ധികളെ നേരിടാനും , ശാരീരികമായി നല്ല ആരോഗ്യസ്ഥിതി പുലർത്തുവാനും വ്യക്തിത്വ പ്രതിസന്ധികൾ പരിഹരിച്ചു തങ്ങളിലെ കഴിവ് തെളിയിക്കാനും കുതിരവസവാരി പോലുള്ള കായികയിനങ്ങൾ പരിശീലിക്കുന്നത് സ്ത്രീകൾക്ക് നല്ലതാണ് . ഭയവും ആശങ്കയും ഒഴിവാക്കി ധൈര്യശാലിനികളായി ജീവിക്കുവാൻ കുതിരസവാരി പോലുള്ള കായികയിനങ്ങൾ സ്ത്രീകളെ നല്ലൊരു പരിധിവരെ സഹായിക്കുന്നു . 
പൗരാണിക കാലത്തുപോലും നല്ല അശ്വാഭ്യാസികളായ വനിതകളുണ്ടായിരുന്നു . ഭാരതത്തിലെ ഝാൻസീ റാണി , റാണി ചിന്നമ്മ തുടങ്ങി അനേകം റാണിമാർ നല്ല അശ്വാരൂഢകളായിരുന്നു .


</doc>
<doc id="365243" url="https://ml.wikipedia.org/wiki?curid=365243" title="സ്നേഹഗണ്ഡൂഷം">
സ്നേഹഗണ്ഡൂഷം

എണ്ണ കവക്കൊള്ളൽ അഥവാ സ്നേഹഗണ്ഡൂഷം (Oil pulling or oil swishing) ആയുർവ്വേദത്തിൽ വളരെ വിശേഷമായി വിധിക്കുന്ന ഒരു നല്ലശീലമാണ്. വായിൽ എണ്ണ (സാധാരണയായി വെളിച്ചെണ്ണയാണ് ഉപയോഗിക്കുന്നതെങ്കിലും എത് സസ്യ എണ്ണയും) ഉപയോഗിക്കാം

സ്ഥിരമായി ഈ ശീലമുള്ളവർ ഇതിന് പല ഗുണവശങ്ങളൂം പറയുന്നു. കൂടുതൽ വെളുത്ത പല്ലുകൾ,  വായ്നാറ്റം  ഇല്ലാതാകുന്നു. മോണവേദന, തലവേദന, പ്രമേഹം, മൈഗ്രൈൻ, ആസ്മ, മുഖക്കുരു എന്നിവ ഇല്ലാതാകുന്നു. നീരു, കോശജ്വലനം എന്നിവക്കും ഇത് ഫലപ്രദമാണെന്ന് അവകാശപ്പെടുന്നു. ആയുർവേദത്തിൽ പറയുന്ന ആമക്രിയയിലൂടെ വായിലൂടെ പല വിഷാംശങ്ങളും വലിച്ചെടുക്കുന്നു എന്നും അവകാശപ്പെടുന്നുണ്ട്. 

നവീനശാസ്ത്രത്തിൽ വളരെക്കുറച്ച് പഠനങ്ങൾ മാത്രമേ ഈ വിഷയത്തിൽ നടന്നിട്ടുള്ളു. അതുകൊണ്ടുതന്നെ ഈ പദ്ധതിയുടെ പ്രവക്താക്കൾ പറയുന്ന വാദങ്ങളെ സാധൂകരിക്കുന്നതിനു അവരുടെ പക്കൽ തെളിവ് കുറവാണ്. ബാക്റ്റീരിയയെ കുറക്കുന്ന കാര്യത്തിൽ മൗത്ത് വാഷിനെ അപേക്ഷിച്ച് കടുകെണ്ണകൊണ്ടുള്ള കവക്കൊള്ളൽ വേണ്ടത്ര ഫലപ്രദമല്ലെന്ന് ഒരു പഠനം പറയുന്നു..  പാശ്ചാത്യ ആരോഗ്യപ്രവർത്തകരുടെ ഇടയിൽ ഇതിന് ഇനിയും സ്വീകാര്യത ഇല്ല. നാഷണൽ സെന്റർ ഫോർ ഹെൽത് റിസർച്ച് എന്ന സ്ഥാപനം പറയുന്നു."കവക്കൊള്ളൽ എങ്ങനെ പ്രവർത്തിക്കുന്നു എന്നതും വായിലെ അണുക്കളെ അത് എങ്ങനെ നശിപ്പിക്കുന്നു എന്നതും ഇപ്പൊഴും അവ്യക്തമാണ്.  അതിനുണ്ടെന്നു  പറയുന്ന മൊത്തം ആരോഗ്യത്തിൻ അത് നൽകുമെന്നു പറയുന്ന  മറ്റ് ഗുണങ്ങളുടെയും അടിസ്ഥാനം അവ്യക്തമാണ്.

ആയുർവേദത്തിൽ കവളഗ്രഹം ഗണ്ഡൂഷം എന്നെല്ലാം പറയുന്നത് സ്വാഭവികമായി ഉപയോഗിക്കുന്ന ചികിത്സാവിധികളാണ്. പലവിധ ദോഷങ്ങളെ ഇല്ലാതാക്കൻ ആണ് ഇത് പ്രയൊഗിക്കാറുള്ളത്. പക്ഷേ ആയുർവേദം ഒരു ചികിത്സ പരിശോധനകൂടാതെ എല്ലാവർക്കും വിധിക്കാറില്ല. ഓരൊ രൊഗിക്കും അയാളൂടെ ദോഷസാമ്യത്തിനനുസരിച്ചും പ്ർകൃതത്തിനനുസരിച്ചും ആണ് ചികിത്സ വിധിക്കേണ്ടത്. ഒരെ രോഗത്തിനു വിവിധ വ്യക്തികൾക്ക് വിവിധ ചികിത്സയാകും വേണ്ടി വരിക. ആയുർവേദ വിധിപ്രകാരം നല്ലെണ്ണ സാധാരണയായി ദൈനിക ഉപയോഗത്തിനും വാതദോഷഹരമായും നീരിലും വായിലെ ചുട്ടുനീറലിനും ആണൂ ഉപയോഗിക്കുന്നത്.. പ്രത്യേക സാഹചര്യങ്ങളിൽ വേണ്ട പരിശോധനൾക്കുശേഷം വെളിച്ചെണ്ണ, സൂര്യകാന്തി എണ്ണ, വനസ്പതികൽ എന്നിവ മരുന്നുകൂട്ടുകളോടെയും അല്ലാതെയും ആയുവേദാചാര്യന്മാർ വിധിക്കുന്നുണ്ട്. 


</doc>
<doc id="365244" url="https://ml.wikipedia.org/wiki?curid=365244" title="ആൻ മാർഗ്രെറ്റ്">
ആൻ മാർഗ്രെറ്റ്

ആൻ മാർഗ്രെറ്റ് (ആൻ മാർഗ്രെറ്റ് ഒൽസ്സോൺ; ജനനം ഏപ്രിൽ 28, 1941) ഒരു സ്വീഡിഷ് അമേരിക്കൻ നടിയും ഗായികയും നർത്തകിയുമാണ്. ഒരു നടിയെന്ന നിലയിൽ “ബൈ ബൈ ബേർഡീ” (1963), “വിവ ലാസ് വെഗാസ്” (1964) “ദ സിൻസിന്നറ്റി കിഡ്” (1965), “കാർണൽ നോളജ്” (1974), “റ്റോമി” (1975), “ഗ്രംപി ഓൾഡി മെൻ” (1993), “ഗ്രംപിയർ ഓൾഡി മെൻ” (1995) എന്നിവയാണ് പ്രത്യേകം ഓർമ്മിക്കപ്പെടുന്ന ചിത്രങ്ങൾ. അവർക്ക് 5 ഗോൾഡൻ ഗ്ലോബ് അവർഡുകൾ ലഭിക്കുകയുണ്ടായി. അതുപോലെതന്നെ രണ്ട് അക്കാദമി അവർഡുകൾ, രണ്ട് ഗ്രാമി അവാർഡുകൾ, ഒരു സ്ക്രീൻ ആക്ടേർസ് ഗിൽഡ് അവാർഡ്, 6 എമ്മി അവർഡുകൾ എന്നിവയ്ക്കും ശുപാർശ ചെയ്യപ്പെടുകയുണ്ടായി. 2010 ൽ “ലോ ആൻറ് ഓർഡർ: സ്പെഷ്യൽ വിക്റ്റിംസ് യൂണിറ്റ്” എന്ന ടെലിവിഷൻ സീരിയലിലെ അഭിനയത്തിന് ആദ്യ എമ്മി അവാർഡ് അവർക്ക് ലഭിച്ചു. അവരുടെ നടന സംഗീത ജീവിതം അഞ്ചു പതിറ്റാണ്ടുകൾ നീണ്ടുനിന്നു. 1961 ൽ ആദ്യമായി ക്യാമറയ്ക്കു മുന്നിലെത്തിയ ആൻ മാർഗ്രെറ്റ് എൽവിസ് പ്രെസ്ലിയുടെ വനിതാ വകഭേദമായി അറിയപ്പെട്ടു. 1961, 1964,1979 കാലയളവുകളിൽ ഏതാനും ഹിറ്റ് ആൽബങ്ങൾ അവരുടേതായി പുറത്തു വന്നിരുന്നു. പിന്നീട് 2001 ലും നിരൂപക പ്രശംസ നേടിയ സുവിശേഷ ആൽബവും 2004 ൽ ക്രിസ്തുമസ് ഗാനങ്ങൾ ഉൾപ്പെടുത്തിക്കൊണ്ടുള്ള ആൽബങ്ങളും പുറത്തിറങ്ങിയിരുന്നു.


</doc>
<doc id="365246" url="https://ml.wikipedia.org/wiki?curid=365246" title="മെയ് ബ്രിറ്റ്">
മെയ് ബ്രിറ്റ്

മെയ് ബ്രിറ്റ് (ജനനം 22 മാർച്ച് 1934) ഒരു സ്വീഡിഷ് നടിയാണ്. 1950 കളിൽ ഇറ്റലിയിലും പിന്നീട് യു.എസിലുമായി കുറച്ചുകാലം രംഗത്തുണ്ടായിരുന്നു. അതിനുശേഷം 1960 മുതൽ 1968 വരെയുള്ള കാലയളവിൽ അമേരിക്കൻ നടനായ സാമ്മി ഡേവിസുമായി വിവാഹബന്ധത്തിലിരിക്കുന്ന അഭിനയലോകത്തുനിന്ന് അവർ തൽക്കാലം മാറിനിന്നു.
യഥാർത്ഥത്തിൽ മെയ് ബ്രിറ്റ് വിൽക്കെൻസ് എന്നറിയപ്പെട്ടിരുന്ന അവരെ 1951 ൽ രണ്ട് ഇറ്റാലിയൻ സിനിമാ നിർമ്മാതാക്കളായ കാർലോ പോണ്ടി, മരിയോ സോൾഡിറ്റി എന്നിവർ തങ്ങളുടെ പുതിയ ചിത്രത്തിൽ ഒരു ടീനേജുകാരിയെ അന്വേഷിച്ചു നടക്കുന്നതിനിടയിൽ കണ്ടെത്തുകയായിരുന്നു. അക്കാലത്ത് അവർ സ്റ്റോക്ക്ഹോമിലെ ഒരു ഫോട്ടോഗ്രാഫറുടെ അസിസ്റ്റൻറായി ജോലി ചെയ്യുകയായിരുന്നു.  സിനിമാനിർമ്മാതാക്കൾ സ്റ്റുഡിയോയിലെത്തി മോഡലുകളുടെ ഫോട്ടാകൾ കാണുകയും പിന്നീട് മെയ് ബ്രിറ്റിനെ നേരിട്ടുകണ്ട് തങ്ങളുടെ പുതിയ ചിത്രമായ “ജോലാൻഡ, ദ ഡോട്ടർ ഓഫ് ദ ബ്ലാക്ക് കോർസയർ” എന്ന ചിത്രത്തിലെ ജൊലാൻഡയുടെ റോളിന് അനുയോജ്യമായ മോഡലിനെ മെയ് ബ്രിറ്റിൽ കണ്ടെത്തുകയും ചെയ്തു. അവർ ഈ വാഗ്ദാനം സ്വീകരിക്കുകയും റോമിലേയ്ക്ക് താമസം മാറുകയും ചെയ്തു. 1952 ൽ ആദ്യമായി മെയ് ബ്രിറ്റ് സിനിമാഭിനയം തുടങ്ങി. തുടർന്നുള്ള വർഷങ്ങളിൽ അനേകം അവസരങ്ങൾ അവരെ തേടിയെത്തി. 1950 ൽ ട്വൻറിയത്ത് സെഞ്ചുറി ഫോക്സുമായുള്ള കരാർ ഒപ്പിട്ടതിനുശേഷം ബ്രിറ്റ് ഹോളിവുഡിലേയ്ക്കു താമസം മാറ്റി. വാർ ആൻറ് പീസ് (1956), മർലിൻ ബ്രാൻഡോ, മോണ്ട്ഗോമറി ക്ലിഫ് എന്നിവരോടൊപ്പം “ദ യങ്ങ് ലയണ്സ്” (1958), റോബർട്ട് മിറ്റ്ച്ചും, റോബർട്ട് വാഗ്നർ എന്നിവരോടൊപ്പം “ദ ഹണ്ടേർസ്” (1958) മർഡർ (1960), ദ ബ്ലൂ എയ്ഞ്ചൽ” എന്നിവ അവരുടെ ഏതാനും പ്രധാന ചിത്രങ്ങളാണ്.  


</doc>
<doc id="365251" url="https://ml.wikipedia.org/wiki?curid=365251" title="അബ്ദുറഹിമാൻ ബിൻ അബീ ബക്കർ">
അബ്ദുറഹിമാൻ ബിൻ അബീ ബക്കർ

സുന്നി ഇസ്ലാമിലെ ആദ്യ ഖലീഫയായിരുന്ന അബീബക്കറിന്റെ മകനായിരുന്നു അബ്ദുറഹിമാൻ ബിൻ അബീബക്കർ (മരണം 666). ഉമ്മു റുമ്മ എന്നായിരുന്നു മാതാവിന്റെ പേര്. ആഇശ, അബ്ദുള്ള, അസ്മ എന്നിവർ സഹോദരങ്ങളാണ്.

</doc>
<doc id="365252" url="https://ml.wikipedia.org/wiki?curid=365252" title="ഉമ്മു ഖുൽസും ബിൻത് ഉക്ബ">
ഉമ്മു ഖുൽസും ബിൻത് ഉക്ബ

പ്രവാചകൻ മുഹമ്മദ് നബിയുടെ കാലത്ത് ജീവിച്ച വനിതാ സ്വഹാബികളിലൊരാളായിരുന്നു ഉമ്മു ഖുൽസൂം ബിൻത് ഉഖ്ബ() അവരുമായുള്ള ചില സാഹചര്യങ്ങളെ തുടർന്ന് ഖുർആനിൽ ആയത്ത് വരെ ഇറങ്ങിയിട്ടുണ്ട്. 60:10,ആയത്ത് ഉമ്മുഖുൽസൂമുമായി ബന്ധപ്പെട്ട പ്രത്യേക സാഹചര്യത്തിൽ ഇറങ്ങിയതാണ്.

ഉഖ്ബ ഇബിനു അബു മുആയത്തിന്റെ മകളായി മക്കയിലാണ് ജനിച്ചത്. അർവത് ബിൻത് കുറൈസ് ആയിരുന്നു മാതാവ്; മൂന്നാമത്തെ ഖലീഫയായിരുന്ന ഉസ്മാൻ മാതൃസഹോദരനായിരുന്നു.മാതാവായ അർവ മുഹമ്മദ് നബിയുടെ കസിനായിരുന്നു.

പിതാവായ ഉഖ്ബ ഒരു കാലത്ത് പ്രവാചകൻ മുഹമ്മദിന്റെ അറിയപ്പെട്ട ശത്രുവായിരുന്നു. പക്ഷേ ഉമ്മുഖുൽസും എഡി 622 ന് മുമ്പെ ഇസ്ലാം മതം സ്വീകരിച്ചു.ഹിജ്റക്ക് ശേഷവും മക്കയിൽ തന്നെയാണ് അവർ ജീവിച്ചത്.അതെസമയം പിതാവായ ഉഖ്ബ മതം സ്വീകരിച്ചിരുന്നില്ലെന്ന് മാത്രമല്ല പ്രവാചകനെതിരെയുള്ള യുദ്ധങ്ങളിൽ നിലകൊണ്ടു. അവസാനം ബദർ യുദ്ധത്തിലാണ് ഉഖ്ബ കൊല്ലപ്പെട്ടത്.എഡി 624ലായിരുന്നു അത്.

628 ലെ ഹുദൈബിയ സന്ധിക്ക് ശേഷം ഉമ്മു ഖുൽസും മക്കവിട്ട് മദീനയിലേക്ക് പോയി.സഹോദരങ്ങളായ അമ്മാറയും വാലിദും അവിടേക്ക് വരാൻ അവരെ പ്രേരിപ്പിച്ചിരുന്നു. ഉമ്മുഖുൽസുമിനെ ഞങ്ങളുടെ അടുത്തേക്ക് അയക്കണമെന്ന് പ്രവാചകനോട് ഖുൽസൂമിന്റെ സഹോദരങ്ങൾ ആവശ്യപ്പെട്ടു.ഉടമ്പടി പ്രകാരം മക്കയിൽ നിന്നും മദീനയിലേക്ക് രക്ഷപ്പെട്ട മുസ്ലിങ്ങളെല്ലാം മക്കയിലേക്ക് മടങ്ങണമെന്ന് തീരുമാനിച്ചിരുന്നു.അതെസമയം ഉമ്മുഖുൽസും പറഞ്ഞു.സ്ത്രീകൾ വളരെ ക്ഷയിച്ചവരാണ്. ബഹുദൈവാരധകരോടൊപ്പം മക്കയിൽ ജീവിക്കാനുള്ള ശക്തി ഞങ്ങൾക്കില്ല " എന്നവർ പ്രവാചകനോട് പറഞ്ഞു.ഈ സമയത്താണ് അല്ലാഹു മുഹമ്മദ് നബിക്ക് മറ്റൊരു ആയത്തിറക്കിയത്.


</doc>
<doc id="365254" url="https://ml.wikipedia.org/wiki?curid=365254" title="അഫ്ഘാനിസ്താനിലെ സ്ത്രീകളുടെ അവകാശങ്ങൾ">
അഫ്ഘാനിസ്താനിലെ സ്ത്രീകളുടെ അവകാശങ്ങൾ

കർസായ് ഭരണത്തിൽ അഫ്ഘാനിസ്താനിലെ സ്ത്രീകളുടെ അവകാശങ്ങൾ നിരന്തരം മെച്ചപ്പെട്ടുവരുന്നുണ്ട്. അഫ്ഘാനിസ്താനിലെ സമൂഹം പൊതുവെ ആൺ-കോയ്മയോടുകൂടിയതാണ്. ഇരുപതാം നൂറ്റാണ്ടിന്റെ അവസാനപാദത്തിൽ മുമ്പത്തെ ഭരണാധികാരികളായ മുജാഹിദ്ദീന്റെയും താലിബാന്റെയും ഭരണസമയത്ത് അഫ്ഘാനിസ്താനിലെ സ്ത്രീകൾക്ക് തങ്ങളുടെ സ്വാതന്ത്ര്യത്തിനും പുരോഗതിക്കും വേണ്ടി വല്യ സമരം നടത്തേണ്ടിവന്നിട്ടുണ്ട്. സ്ത്രീകൾക്കെതിരായ അക്രമങ്ങളുടെ അളവ് കൂടിത്തന്നെയാണിരിക്കുന്നത്. എങ്കിലും രാജ്യം പതുക്കെ പുരോഗമിക്കുന്നതിനനുസരിച്ച് ഇക്കാര്യത്തിൽ ചെറിയ പുരോഗതി കാണുന്നുണ്ട് എന്ന് അന്താരാഷ്ട്ര നിരീക്ഷകർ നിരീക്ഷിക്കുന്നു. എങ്കിലും അവകാശസംരക്ഷകർ 2014ൽ ഇക്കാര്യത്തിൽ പുതിയ കരുതൽ കണ്ടിട്ടുണ്ട്. though rights groups have expressed renewed concerns in 2014.

അഫ്ഘാനുകൾ അഫ്ഘാനിസ്താനിൽ താമസം തുടങ്ങിയിട്ട് ആയിരക്കണക്കിനു വർഷങ്ങളായി. പ്രാദേശിക ഗോത്രങ്ങളിൽ പഷ്തൂണുകൾ ആണ് ഏറ്റവും വലിയ വിഭാഗം. തുടർന്ന്, താജിക്കുകൾ, ഹസാറാസ്, ഉസ്ബെക്കുകൾ എന്നിങ്ങനെയാണ് അഫ്ഘാൻ സമൂഹത്തിലെ പ്രാതിനിധ്യം. പത്തൊമ്പതാം നൂറ്റാണ്ടുമുതൽ ഇരുപതാം നൂറ്റാണ്ടുവരെയുള്ള അഫ്ഘാനിസ്താൻ ഭരിച്ച ഭരണാധികാരികൾ അഫ്ഘാനിസ്താനിലെ സ്ത്രീകൾക്കെതിരെയുള്ള നിയന്ത്രണങ്ങൾ കുറയ്ക്കാൻ ശ്രമിച്ചിട്ടുണ്ട്. പക്ഷേ, ഈ ശ്രമങ്ങൾ വല്യ ഭാഗവും പാഴാവുകയാണുണ്ടായത്; എന്നിരുന്നാലും, ചില രാഷ്ട്രീയനേതാക്കൾക്ക് സ്ത്രീകളുടെ നിലയിൽ കാര്യമായ മാറ്റമുണ്ടാക്കാൻ കഴിഞ്ഞിട്ടുണ്ട്. അവരിൽ പ്രധാനിയാണ്, 1919 മുതൽ 1929 വരെ അഫ്ഘാനിസ്താൻ ഭരിച്ച അമാനുള്ള രാജാവ്. ചൂണ്ടിക്കാണിക്കേണ്ട ചില വിലപ്പെട്ട ശ്രമങ്ങൾ അദ്ദേഹം നടത്തി തന്റെ രാജ്യത്തെ ഒന്നിപ്പിക്കുവാനും ആധുനികമാക്കാനും ശ്രമങ്ങൾ നടത്തി. 

അമാനുള്ള രാജാവും അദ്ദേഹത്തെ പിന്തുടർന്ന അനുയായികളും സ്ത്രീകൾക്ക് പൊതുഇടങ്ങളിൽ സ്വതന്ത്രമായി ഇടപെടാൻവേണ്ട സാഹചര്യം സൃഷ്ടിക്കാൻ ശ്രമിച്ചു. അങ്ങനെ പൊതുവെ പുരുഷകേന്ദ്രീകൃത സമൂഹമായിരുന്ന അഫ്ഘാനിസ്താനിൽ സ്ത്രീകളുടെ മുകളിൽ ഉള്ള കുടുംബ നിഅയന്ത്രണം നീക്കി സ്ത്രീകളുടെ ഉന്നമനം അവർ ലക്ഷ്യമാക്കി. അമാനുള്ള രാജാവ് പെൺകുട്ടികളുടെ വിദ്യാഭ്യാസത്തിനു പ്രാധാന്യം നൽകി. പെൺകുട്ടികളെ അവരുടെ വിദ്യാഭ്യാസത്തിനായി അവരുടെ കുടുംബത്തെ പ്രോത്സാഹിപ്പിക്കുന്നതിനൊപ്പം പെൺകുട്ടികളുടെ വസ്ത്രധാരണം പരിഷ്കരിച്ചു. അവരുടെ മൂടിയ വസ്ത്രധാരണം നിർത്തലാക്കി കൂടുതൽ ആധുനികമായ പാശ്ചാത്യവസ്ത്രധാരണം കൊണ്ടുവന്നു. 1921ൽ അദ്ദേഹം, നിർബന്ധിത വിവാഹം, ബാലവിവാഹം, സ്ത്രീധനം, ബഹുഭാര്യാത്വം എന്നിവ നിർത്തലാക്കാൻ നിയമം നടപ്പിലാക്കി. എന്നിരിക്കിലും, ഈ നിയന്ത്രണങ്ങൾ കാലംചെന്നതോടെ നടപ്പാക്കാൻ കഴിയാത്ത അവസ്ഥയിലായിമാറി. 

ആധുനികമായ നവീകരണം നടന്നത് അമാനുള്ള രാജാവിന്റെ ഭാര്യയായ, സൊറയ രാജ്ഞിയുടെ കാലത്താണ്. വളരെ ത്വരിതമായാണ് സ്ത്രീകളുടെ ജീവിതം പുരോഗമിക്കാനും കുടുംബത്തിൽ അവരുടെ സ്ഥാനം ഉയർത്താനും സ്ത്രീകൾക്കനുകൂലമായ മാറ്റങ്ങൾ വരുത്തിയത്. സൊറയ രാജ്ഞിയാണ് അഫ്ഘാനിസ്താന്റെ ഇതുവരെയുള്ള ചരിത്രത്തിൽ ആദ്യത്തെയും ഏറ്റവും ശക്തയുമായ മുസ്ലിം സ്ത്രീവിമോചനപ്രവർത്തകയും സ്ത്രീഭരണാധികാരിയുമായി ഭരിച്ചത്. ഇത്തരം പുരോഗമന പ്രവർത്തനങ്ങൾക്ക് അവർക്കും അവരുടെ ഭർത്താവായ അമാനുള്ള രാജാവിനും ലഭിച്ചത് ശക്തമായ എതിർപ്പും അതുവഴി മരണവുമാണ്. 


</doc>
<doc id="365258" url="https://ml.wikipedia.org/wiki?curid=365258" title="ഇന്ഗ്രിഡ് ജൊഹാൻസൻ">
ഇന്ഗ്രിഡ് ജൊഹാൻസൻ

ഒരു സ്വീഡിഷ് നടിയും സംവിധായികയും വ്യവസായിയുമാണ് ഇൻഗ്രിഡ് ജൊഹാൻസൻ ഇംഗ്ലിഷ്:Ingrid Johansson. റസിഡന്റ ഈവിൾ വുമൺ എന്ന സിനിമയിൽ അൻഡെഡ് - ഫീച്ചേഡ് IV ആയി അഭിനയിച്ചതിനാണൂ അവർ പ്രശസ്തയായത് - ഫീച്ചേഡ് അൻഡെഡ് ആയി അഭിനയിക്കുമ്പോൾ ഇൻഗ്ഗ്രിഡിനു കണ്ടമാനം മേക്ക് അപ് ഇടേണ്ടീ വന്നിട്ടുണ്ട്. ഈ കഥപാത്രങ്ങൾ വെളുത്ത കോണ്ടാക്റ്റ് ലെൻസ് വച്ചാണ് അഭിനയിക്കൽ പതിവ്. മിസ്സ് മണ്ടേ എന്നും വിളിക്കുന്നു. കാനഡയിലെ ടോറന്റോ ആസ്ഥാനമാക്കി മിസ്സ് മണ്ടേ ഫിലിംസ് എന്ന പേരിൽ ഒരു സിനിമാ നിർമ്മണകമ്പനി സ്ഥാപിച്ചിട്ടുണ്ട് . പ്രധാനമായും കൃതികൾ ടി.വിയിലും പ്രിന്റ് മാദ്യമങ്ങളിലുമാണ് പ്രസിദ്ധപ്പെടുത്തിയിട്ടുള്ളത്.

ആദ്യകാലത്ത് സ്വീഡനിലെ പ്ലേബോയ് ഛായാഗ്രാഹകനായ ബിൻഗോ റൈമറുടെ സഹായി ആയിരുന്നു. പിന്നീട് ഇറ്റലിയിൽ കുറച്ചു കാലം അഭിനയ ജീവിതം നയിച്ചു. പിന്നീടാണ് കാനഡയിൽ സംവിധായികയുടെ കുപ്പായം അണിയുന്നത്. ഔക്സ് ടെലിവിഷനു വേണ്ടി ഒരുക്കിയ ബാൻഡ് ഫോട്ടോ എന്ന പരിപാടിയും മൂസിക് ആൽബങ്ങളുടെ റെക്കോർഡുകളുമാണ് നിർമ്മിച്ചിരുന്നത്. ബാൻഡ് ഫോട്ടോയിൽ അഭിനയിച്ചിട്ടുണ്ട്. സിബിസി ടെലിവിഷനു വേണ്ടി നിരവധി ഫീച്ചർ ഫിലിമുകൾ നിർമ്മിച്ചു കഴിഞ്ഞു. 

IDmb Resume 


</doc>
<doc id="365266" url="https://ml.wikipedia.org/wiki?curid=365266" title="ബിനാലെ">
ബിനാലെ

രണ്ട് വർഷം കൂടുമ്പോൾ നടക്കുന്ന കലാപ്രദർശനങ്ങളെയാണ് പൊതുവായി ബിനാലെ എന്ന് പറയുന്നത്."ബിഅനാലെ" എന്നതാണ് കൂടുതൽ ശരിയായ ഉച്ചാരണം.1895-ൽ ആരംഭിച്ച പ്രശസ്തമായ വെനീസ് ബിനാലെയെത്തുടർന്നാണ് ബിനാലെകൾ കൂടുതൽ ജനകീയമായത്.



</doc>
<doc id="365274" url="https://ml.wikipedia.org/wiki?curid=365274" title="സിന്ധ് മത്തി">
സിന്ധ് മത്തി

കടൽ വാസിയായ ഒരു മൽസ്യമാണ് സിന്ധ് മത്തി അഥവാ Sind Sardinella. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="365283" url="https://ml.wikipedia.org/wiki?curid=365283" title="അനസ്‌തേസിയ ഡിമിട്രോവ">
അനസ്‌തേസിയ ഡിമിട്രോവ

ബൾഗേറിയയുടെ ദേശീയ നവോത്ഥാന കാലത്തെ പ്രഥമ വനിതാ അധ്യപികയായിരുന്നു അനസ്‌തേസിയ ഡിമിട്രോവ ( ഇംഗ്ലീഷ്: Anastasia Dimitrova)
1840ൽ ബൾഗേറിയയിൽ പെൺകുട്ടികൾക്കായുള്ള ആദ്യത്തെ സ്‌കൂൾ സ്ഥാപിച്ചു. ബൾഗേറിയയിലെ ഏറ്റവും കൂടുതൽ ജനസംഖ്യയുള്ള ഏഴാമത്തെ നഗരവും അനസ്‌തേസിയയുടെ സ്വദേശവുമായ പ്ലെവെനിലാണ് (Pleven) ഈ സ്‌കൂൾ ആരംഭിച്ചത്.

1825 മെയ് 12ന് ബൾഗേറിയയിലെ പ്ലെവെൻ നഗരത്തിൽ ഒരു ദരിദ്ര കുടുംബത്തിൽ ജനിച്ചു. ബൾഗേറിയയിലെ വടക്കുപടിഞ്ഞാറൻ നഗരമായ വ്‌റാറ്റ്‌സയിലെ ഒരു ക്രസ്റ്റ്യൻ പുരോഹിതന്റെ (ബിഷപ്പ്)വീട്ടിൽ വേലക്കാരിയായിരുന്നു അനസ്റ്റാസിയയുടെ മാതാവ്. ബിഷപ്പിന്റെ മാതാവിൽ നിന്നാണ് അവർ പ്രാഥാമിക വിദ്യാഭ്യാസം നേടിയത്. 1836 മുതൽ 1839 വരെ മധ്യ ബൾഗേറിയയിലെ ഒരു പട്ടണമായ കലോഫറിലെ കന്യാസ്ത്രീ മഠത്തിൽ പഠനം തുടർന്നു. ഭൂമിശാസ്ത്രം, അങ്കഗണിതം, വ്യാകരണം, ചരിത്രം എന്നിവ പഠിച്ചു.
1840 ഒക്ടോബറിൽ സ്വന്തം നഗരമായ പ്ലെവെനിൽ ഒരു സെക്കുലർ ഗേൾസ് സ്‌കൂൾ ആരംഭിച്ചു. 19ആം നൂറ്റാണ്ടിൽ ഏറ്റവും ജനകീയ വിദ്യാഭ്യാസ രീതിയായ മോണിറ്റോറിയൽ ( മ്യൂച്ചൽ ഇൻസ്ട്രക്ഷൻ - ബെൽ-ലാൻകാസ്റ്റർ രീതി) സമ്പ്രാദായത്തലായിരുന്നു പഠന രീതി.
ബൾഗേറിയൻ, ഗ്രീക്ക് എന്നിവ ഇവിടെ പഠിപ്പിച്ചിരുന്നു. 1842 വരെ അവർ ഇവിടെ പ്രവർത്തിച്ചു. 1845 ഓടെ പ്ലെവെൻ, ലോവെച്ച്, ട്രോയൻ, ടർനോവൊ, വ്രാസ്റ്റ തുടങ്ങിയ നഗരങ്ങളിൽ നി്ന്നുള്ള വിദ്യാർഥിനകിൾ ഈ സ്‌കളിൽ പഠനത്തിനായി എത്തിയിരുന്നു. 
1852ൽ വിവാഹത്തെ തുടർന്ന് ഡിമിട്രോവ സ്‌കൂളിന്റെ പ്രവർത്തനങ്ങളിൽ നി്ന്ന് വിട്ടുനിന്നു. പക്ഷേ സ്വകാര്യ അധ്യാപികയായി സേവനം തുടർന്നു.
അവസാന കാലത്ത് അന്ന എന്ന പേരിൽ കന്യാസ്ത്രീയായി മാറി. 1894ൽ ജെറുസലേം സന്ദർശിച്ചു. വിശുദ്ധ നഗരം സന്ദർശിച്ചു ഏറെ വൈകാതെ മരണപ്പെട്ടു.


</doc>
<doc id="365290" url="https://ml.wikipedia.org/wiki?curid=365290" title="ശില്പം">
ശില്പം

കലാപരമായി നിർമ്മിക്കപ്പെട്ട വസ്തുവാണ് ശിൽപം. ത്രിമാനരൂപമാണ് ഇവയ്ക്കുണ്ടാവുക. 

കല്ല്, മണ്ണ്, മരം, ലോഹം, പ്ലാസ്റ്റിക്, സിമന്റ് തുടങ്ങി ഏത് വസ്തുവും ശിൽപനിർമ്മാണത്തിന് ഉപയോഗിക്കുന്നുണ്ട്. നിർമ്മാണവസ്തുവിന്റെ സവിശേഷത ശിൽപത്തിന്റെ ആയുസ്സിനെ നിർണ്ണയിക്കുന്നു. കല്ലിൽ നിർമ്മിക്കപ്പെട്ട വളരെ പുരാതനങ്ങളായ ശിൽപങ്ങളും നിലനിൽക്കുന്നുണ്ട്. കളിമണ്ണ് നിർമ്മിതമായവയും കാര്യമായ കേടുകൂടാതെ കാലത്തെ അതിജീവിക്കുന്നുണ്ട്.ref>http://www.cmog.org/, 

പുരാതന ശിൽപങ്ങളിൽ കൂടുതലും കൊത്തിയെടുക്കപ്പെട്ടവയാണ് . എന്നാൽ ആധുനിക കാലത്ത് ശിൽപം കൊത്തുന്നതിന് പുറമേ, വിവിധ ഭാഗങ്ങൾ ഒട്ടിച്ചോ അച്ചിലൊഴിച്ച് വാർത്തോ നിർമ്മിക്കപ്പെടുന്നുണ്ട്.

ഇന്ന് നിലനിൽക്കുന്ന ശിൽപങ്ങളിൽ ഭൂരിഭാഗവും വിശ്വാസവുമായി ബന്ധപ്പെട്ടവയാണ്. അവയ്ക്ക് ഏതെങ്കിലുമൊരു മതവുമായോ ജനവിഭാഗവുമായോ അഭേദ്യമായ ബന്ധമുണ്ട്. 


</doc>
<doc id="365292" url="https://ml.wikipedia.org/wiki?curid=365292" title="ഗ്രറ്റ ഗാർബൊ">
ഗ്രറ്റ ഗാർബൊ

ഗ്രറ്റ ഗാർബൊ (യഥാർത്ഥ പേര്, ഗ്രെറ്റ ലോവിസ ഗുസ്താഫ്സൺ) ഇംഗ്ലീഷ്: Greta Garbo  (ജീവിതകാലം 18 സെപ്റ്റംബര് 1905 – 15 ഏപ്രിൽ 1990), സ്വീഡനിൽ ജനിച്ച ഒരു അമേരിക്കൻ ചലച്ചിത്ര നടിയായിരുന്നു. 1920 മുതൽ 1930 വരെയുള്ള കാലഘട്ടത്തിലാണ് ഇവർ സിനിമാമേഖലയിൽ നിറഞ്ഞുനിന്നിരുന്നത്). ഗാർബൊ മൂന്നു തവണ ഏറ്റവും നല്ല നടിയ്ക്കുള്ള അക്കാദമി അവാർഡിനു ശുപാർശ ചെയ്യപ്പെട്ടിരുന്നു. 1954 ൽ ഒരു അക്കാദമി അവാർഡ് അവരുടെ ബഹുമാനാർത്ഥം നൽകുകയുണ്ടായി. 1999 ൽ അമേരിക്കൻ ഫിലിം ഇൻസ്റ്റിറ്റ്യൂട്ട്, അവരുടെ പട്ടികയിൽ ഹോളിവുഡിലെ ക്ലാസിക് സിനിമകളിൽ അഭിനയിച്ച മഹതികളായ അഭിനേത്രികളുടെയിടയിലെ അഞ്ചാമത്തെ റാങ്ക് ഗാർബോയ്ക്ക് നൽകി. കാതറീൻ ഹോപ്ബേൺ, ബെറ്റി ഡോവിസ്, ഔഡ്രെ ഹെപ്ബേൺ, ഇൻഗ്രിഡ് ബെർഗ്മാൻ എന്നിവരായിരുന്നു തൊട്ടുമുന്നിൽ പട്ടികയിലുണ്ടായിരുന്നത്. 

ഗാർബോ സിനിമാ മേഖലയിലേയ്ക്കു പ്രവേശിക്കുന്നത് 1924 ൽ പുറത്തിറങ്ങിയ “ദ സാഗ ഓഫ് ഗോസ്റ്റ ബെർലിങ്” എന്ന സ്വീഡിഷ് ചലച്ചിത്രത്തിലൂടെയായിരുന്നു. ഇതിൽ പ്രാധാന്യമുള്ള വേഷമായിരുന്നില്ല ലഭിച്ചത്. ഈ ചിത്രത്തിലെ അവരുടെ അഭിനയം മെട്രോ-ഗോൾഡ്വിൻ-മേയർ (MGM) കമ്പനിയുടെ ചീഫ് എക്സിക്യൂട്ടീവ് ആയിരുന്ന ലൂയിസ് ബി. മേയറുടെ ശ്രദ്ധയിൽപ്പെടുകയും 1925 ൽ അദ്ദേഹം അവരെ ഹോളിവുഡിലേയ്ക്കു ക്ഷണിക്കുകയും ചെയ്തു. താമസംവിനാ നിശ്ശബ്ദ ചിത്രമായ “ടോറൻറ്” എന്ന ആദ്യ ചിത്രത്തിലേയ്ക്ക് കരാറോപ്പിടുകയും 1926 ൽ ഈ ചിത്രം പുറത്തിറങ്ങുകയും ചെയ്തു. ഒരു വർഷത്തിനുശേഷം അവരുടെ മൂന്നാമത്തെ ചിത്രമായ ഫ്ലഷ് ആന്റ് ദ ഡെവിൾ എന്ന ചിത്രത്തിന്റെ വിജയം അവരെ ഒരു അന്താരാഷ്ട്ര താരമാക്കിമാറ്റി. 

ഗാർബോ അഭിനയിച്ച ആദ്യ സംസാരചിത്രം “അന്ന ക്രിസ്റ്റി” (1930) ആയിരുന്നു. അതേവർഷംതന്നെ “റൊമാൻസ്” എന്ന ചിത്രത്തിലും അഭിനയിച്ചു. ഈ ചിത്രങ്ങളിലെ അഭിനയത്തിന് ഏറ്റവും നല്ല നടിയ്ക്കുള്ള അക്കാദമി അവാർഡുകൾക്ക് മൂന്നു തവണ നോമിനേറ്റ് ചെയ്യപ്പെട്ടു. 1932 കൾ മുതൽ ഗാർബോ തെരഞ്ഞെടുത്ത റോളുകളിൽ മാത്രമാണഭിനയിച്ചത്. “മറ്റ ഹാരി” (1931), “ഗ്രാൻറ് ഹോട്ടൽ” (1932) എന്നീ ചിത്രങ്ങളും പ്രേക്ഷകശ്രദ്ധ നേടിയവയാണ്. അനേകം നിരൂപകരും ചലച്ചിത്രകാരന്മാരും അവരുടെ ഏറ്റവും നല്ല അഭിനയമുഹൂർത്തങ്ങൾ ഉൾക്കൊള്ളുന്നത് 1936 ൽ പുറത്തിറങ്ങിയ “കാമില്ലെ” എന്ന ചിത്രത്തിലെ മാർഗ്ഗരറ്റ് ഗൌട്ടിയർ എന്ന കഥാപാത്രമാണ്.   ഈ ചിത്രത്തിലെ കഥാപാത്രം ഗാർബോയെ ഒരു രണ്ടാം അക്കാദമി അവർഡ് നോമിനേഷന് അർഹയാക്കി. തുടർന്നുള്ള വർഷങ്ങളിൽ അവർക്ക് അവസരങ്ങൾ കുറഞ്ഞുവന്നു. എന്നിരുന്നാലും 1938 ൽ “ബോക്സ് ഓഫീസ് പോയിസൺ” എന്ന അപരനാപത്തിൽ അറിയ്പെട്ടിരുന്ന ഏതാനും അഭിനേതക്കളിലൊരാളായിരുന്നു ഗാർബോ. 1939 ലെ  “നിനോറ്റ്ച്ക” എന്ന ചിത്രത്തിലൂടെ കോമഡിയിലേയ്ക്കുള്ള മാറ്റം മൂന്നാമത്തെ അക്കാഡമി നോമിനേഷന് അർഹയാക്കി. എന്നാൽ 1941 ൽ പുറത്തിറങ്ങിയ ടു ഫെയ്സ്ഡ് വുമൺ എന്ന ചിത്രത്തിന്റെ പരാജയത്തോടെ 35 ആമത്തെ വയസിൽ അവർ സിനിമയുടെ വെള്ളിവെളിച്ചത്തിൽനിന്ന പിൻവാങ്ങി. ഇതിനകം 28 ചിത്രങ്ങളിൽ അവർ അഭിനയിച്ചിരുന്നു. അതുമുതൽ ഗാർബോ സിനിമയിലേയ്ക്കു തിരിച്ചു വരാനുള്ള എല്ലാ അവസരങ്ങളെയും വേണ്ടെന്നു വച്ചു. പ്രശസ്തിയുടെ ഉത്തുംഗത്തിൽ നില്ക്കവേ അവർ പെട്ടെന്ന് സ്വകാര്യ ജീവിതത്തിലേയ്ക്കു പിൻവലിഞ്ഞു. ഗാർബോ വിവാഹിതയിരുന്നില്ല. കലാവസ്തുക്കൾ ശേഖരിക്കുന്നതിൽ അതീവ തല്പരയായിരുന്നു അവർ. അവർ മരണമടയുന്ന സമയത്ത്, അവരുടെ ശേഖരത്തിൽ, പ്രശസ്ത ചിത്രകാരന്മാരായ പിയർ-അഗസ്റ്റെ റെനോയർ, പിയർ ബൊന്നാർഡ്, കീസ് വാൻ ഡോങ്കെൻ തുടങ്ങിയവരുടെ വിലമതിക്കാനാവാത്ത് പെയിന്റിംഗുകളും ഉൾപ്പെട്ടിരുന്നു.


</doc>
<doc id="365300" url="https://ml.wikipedia.org/wiki?curid=365300" title="ബ്രഹ്മ വൈവർത്ത പുരാണം">
ബ്രഹ്മ വൈവർത്ത പുരാണം

പതിനെട്ടു മഹാപുരാണങ്ങളുള്ളതിൽ പത്താമത്തെ പുരാണമാണ് ബ്രഹ്മവൈവർത്ത മഹാപുരാണം . ഇന്ന് ലഭ്യമായ ബ്രഹ്മവൈവർത്ത പുരാണം, ഭഗവാൻ കൃഷ്ണന്റെ അതിശയകരമായ മഹിമാതിരേകങ്ങളെ വർണ്ണിക്കുന്നവയാണ് . 
ബ്രഹ്‌മാവിന്റെ പരിണാമത്തെ സൂചിപ്പിക്കുന്നതായ കാര്യങ്ങൾ ഇതിലുണ്ടെന്നു പറയപ്പെടുന്നെങ്കിലും വാസ്തവത്തിൽ ഭഗവാൻ കൃഷ്ണന്റെ വ്യത്യസ്തമായൊരു ഉജ്ജ്വലഭാവമാണ് ഇതിൽ വർണ്ണിക്കപ്പെടുന്നതും ചർച്ച ചെയ്യപ്പെടുന്നതും . ബ്രഹ്മത്തിന്റെ വിവർത്തഭാവങ്ങളിൽ നിന്നുമായി ലോകവും ചരാചരങ്ങളുമുണ്ടായി എന്നാണു ഇതിൽ പറയപ്പെടുന്നത് . ബ്രഹ്‌മാവിന്റെ സൂക്ഷ്മമായ പരിണാമങ്ങളെക്കുറിച്ചു വർണ്ണിച്ചിട്ടുണ്ടെന്നു ഇതിലും മറ്റു പുരാണങ്ങളിലും സൂചനയുണ്ട് .

ഈ പുരാണത്തിനു നാല് ഭാഗങ്ങളുണ്ട് .

1. ബ്രഹ്മ ഖണ്ഡം - 30 അദ്ധ്യായങ്ങൾ .

2. പ്രകൃതി ഖണ്ഡം - 67 അദ്ധ്യായങ്ങൾ .

3. ഗണപതീ ഖണ്ഡം - 46 അദ്ധ്യായങ്ങൾ .

4. ശ്രീകൃഷ്ണജന്മ ഖണ്ഡം -133 അദ്ധ്യായങ്ങൾ .

ഇത്തരത്തിൽ ആകെ 276 അദ്ധ്യായങ്ങളും , 20500 ശ്ളോകങ്ങളുമുള്ളതാണ് ഈ പുരാണം . 
മൽസ്യ പുരാണത്തിൽ പറയപ്പെടുന്ന ബ്രഹ്മവൈവർത്ത പുരാണം ഇപ്പോൾ കിട്ടുന്ന ബ്രഹ്മവൈവർത്ത പുരാണത്തിൽ നിന്നും വളരെ വ്യത്യാസപ്പെട്ടതാണ് . 

ബ്രഹ്മഖണ്ഡത്തിലെ പരബ്രഹ്മ നിരൂപണത്തിൽ ബ്രഹ്മത്തിന്റെ സഗുണവും നിർഗ്ഗുണവുമായ ഭാവവും , ബ്രഹ്മം ക്ഷോഭിച്ചു സൃഷ്ടി തുടങ്ങിയതിനെക്കുറിച്ചും പറഞ്ഞിട്ടുണ്ടെന്ന് പറയുന്നെങ്കിലും , ഇപ്പോൾ ലഭ്യമായ ബ്രഹ്മവൈവർത്ത പുരാണത്തിൽ അതൊന്നും കാണുന്നില്ല . പകരം കൃഷ്ണന്റെ ഗോലോകത്തെയും ജാതി ക്രമങ്ങളെക്കുറിച്ചും ഇതിൽ പറഞ്ഞിരിക്കുന്നു . രാധാമാധവന്മാരുടെ ക്രീഡയും മറ്റുമൊക്കെ ഇതിൽ വിശദീകരിച്ചിരിക്കുന്നു . 

ശ്രീകൃഷ്ണജന്മഖണ്ഡം വാസ്തവത്തിൽ ഈ പുരാണത്തിൽ ഇല്ലാത്തതാണ് . അതിലാകട്ടെ കൃഷ്ണന്റെ ജനനം മുതൽ ഗോലോകാരോഹണം വരെയുള്ളവ വിശദീകരിക്കുന്നത് കൂടാതെ , കൃഷ്ണന്റെ പല അമാനുഷിക ഭാവങ്ങളും അതിന്റെയൊക്കെ തത്ത്വങ്ങളും വിശദീകരിക്കുന്നു . മത്സ്യപുരാണത്തിലെയും മറ്റു ഗ്രന്ഥങ്ങളിലെയും വർണ്ണന പ്രകാരം ഈ പുരാണം ബ്രഹ്മഖണ്ഡം , പ്രകൃതീ ഖണ്ഡം , ഗണപതീഖണ്ഡം എന്നിങ്ങനെ മൂന്നു ഖണ്ഡങ്ങളും , 18000 ശ്ളോകങ്ങളുമുള്ളതാണ് . എന്നാൽ ഇപ്പോൾ ലഭ്യമായവയിൽ 20500 ശ്ളോകങ്ങളുണ്ട് . ഈ പുരാണത്തിൽ വർണ്ണിക്കപ്പെട്ടിട്ടുണ്ടെന്നു ഇതര ഗ്രന്ഥങ്ങളിൽ പറയുന്ന ബ്രഹ്മത്തിന്റെ "സർവ്വേശ്വര" ഭാവവും , തന്നിൽ നിന്നും തന്നെപോലെ ബഹുവായി പലതായി മാറുവാനുള്ള ബ്രഹ്മത്തിന്റെ ഇച്ഛയും , അതിനെത്തുടർന്ന് ബ്രഹ്മത്തിൽ നിന്നും പ്രകൃതി വേർപിടുന്നതുമൊന്നും ഇപ്പോൾ ലഭ്യമായ ബ്രഹ്മവൈവർത്തത്തിൽ കാണാനാകുന്നില്ല . അപ്പോൾ; ഇക്കാലത്തു ലഭ്യമായ ബ്രഹ്മവൈവർത്തമെന്ന "കൃഷ്ണ"പുരാണത്തെ കൂടാതെ , ഇതിനു മുൻപൊരു "യഥാർത്ഥമായ" ബ്രഹ്മവൈവർത്ത പുരാണമുണ്ടായിരുന്നുവെന്നും , അതാണ് ശെരിക്കുള്ള ബ്രഹ്മവൈവർത്ത പുരാണമെന്നും ഒരു കൂട്ടർ വാദിക്കുന്നു . എന്നാൽ ചിലരുടെ അഭിപ്രായം പുരാണങ്ങളിൽ ഉൾപ്പെട്ട രണ്ടു ബ്രഹ്മവൈവർത്ത പുരാണങ്ങളുണ്ടായിരുന്നു എന്നാണു . ഇപ്പോൾ ലഭ്യമായത് ശെരിക്കുള്ളതല്ലെന്നും ചിലർ വാദിക്കുന്നുണ്ട് .മൂലപുരാണം നഷ്ടപ്പെട്ടു പോയതാകാനാണ് സാധ്യത .

മൂലപുരാണത്തിന്റെ അവസ്ഥ പൂർണ്ണമായും നമുക്കറിയാത്തതുകൊണ്ട് ദേശകാലങ്ങളെപ്പറ്റി ഉറപ്പിച്ചൊന്നും പറയുവാൻ സാധിക്കുകയില്ല .മൂലരൂപം അഞ്ചാം നൂറ്റാണ്ടിനു മുൻപ് രൂപപ്പെട്ടിരിക്കാൻ സാധ്യതയുണ്ട് . ഇപ്പോൾ കിട്ടുന്ന പുരാണത്തിലെ മുഖ്യദേവത കൃഷ്ണയും രാധയുമാണ് . ഗ്രാമദേവത എന്ന നിലയിൽ ഒരു സങ്കല്പം രാധയ്ക്കുണ്ട് . ഗൗഡീയ സംസ്കാരങ്ങളിലെ പല ഉപദേശങ്ങളും രീതികളും ഈ പുരാണത്തിലുണ്ട് .അതിലുള്ള ഒരു വിശ്വദേവതയാണ് രാധ . ഭക്തിയെ സൂചിപ്പിക്കുന്നു . ഗൗഡീയ വൈഷ്ണവ സമ്പ്രദായവും, ഗീതാഗോവിന്ദവും, രാധയും വളരെയേറെ സ്വാധീനം ചെലുത്തപ്പെട്ടിരിക്കുന്നതിനാൽ , ഈ പുരാണത്തിന്റെ ഇപ്പോഴുള്ള രൂപം 12 ആം നൂറ്റാണ്ടിനു ശേഷം വന്നതാകാനാണ് സാധ്യത . ഗീതാഗോവിന്ദവും ഇപ്പോൾ ലഭ്യമായ ബ്രഹ്മവൈവർത്ത പുരാണവും വളരെയേറെ സാദൃശ്യം പുലർത്തുന്നു . ഗീതാഗോവിന്ദവും ഇപ്പോഴത്തെ ബ്രഹ്മവൈവർത്ത പുരാണത്തിന്റെയും നാട് ബംഗാളാണ് . അതുകൊണ്ടു ഗീതാഗോവിന്ദത്തിന്റെ കാലഘട്ടമായ 12 ആം നൂറ്റാണ്ടു തന്നെയാണ് ഇപ്പോൾ ലഭ്യമായ ബ്രഹ്മവൈവർത്ത പുരാണത്തിന്റെയും കാലഘട്ടമെന്നു വാദിച്ചാൽ തെറ്റ് പറയാനാകില്ല .


</doc>
<doc id="365304" url="https://ml.wikipedia.org/wiki?curid=365304" title="പ്രീതി റാണി സിവാച്">
പ്രീതി റാണി സിവാച്

ഇന്ത്യൻ ഹോക്കി ടീമിന്റെ മുൻ ക്യാപ്റ്റനായിരുന്നു പ്രീതം റാണി സിവാച്ച്. ഇംഗ്ലീഷ്: Pritam Rani Siwach (ജനനം: ഒക്റ്റോബർ2, 1974) 2008 ലെ സമ്മർ ഒളിമ്പിക്സിൽ പങ്കെടുകകനും അനുഭവസമ്പത്തിന്റെ മേന്മ പകരാനും ൽ ഇന്ത്യൻ ടീമിലേക്ക് തിരിച്ചു വിളിക്കപ്പെട്ടു 2002 ൽ ഇന്ത്യക്കു വേണ്ടി സ്വർണ്ണം കരസ്ഥമാക്കിയ ടീമിലാണ് പ്രീതം റാണി അവസാനമായി പങ്കെടുത്തിരുന്നത്. ഇന്ന് ഹോക്കി അക്കാദമി നടത്തുന്നു 1998 ൽ രാജ്യം അർജ്ജുന അവാർഡ് നൽകി ആദരിച്ചു. 


</doc>
<doc id="365306" url="https://ml.wikipedia.org/wiki?curid=365306" title="ജാവൂർ ജഗദീശപ്പ ശോഭ">
ജാവൂർ ജഗദീശപ്പ ശോഭ

പ്രശസ്തയായ ഇന്ത്യൻ കായികതാരമാണ് ജാവുർ ജഗദീശപ്പ ശോഭ എന്ന ജെ. ജെ. ശോഭ. ഇംഗ്ലീഷ്: Javur Jagadeeshappa Shobha () (ജനനം14 ജനുവരി, 1978) കർണാടകയിലെ ധാർവാഡിനടുത്ത പശുപതിഹാൽ എന്ന ഗ്രാമത്തിൽ നിന്നാണ് ശോഭ വരുന്നത്.ആന്ധ്രാപ്രദേശിലെ സെക്കന്തരാബാദിലാണ് സ്ഥിരതാമസം. ഹെപ്റ്റാതലൺ ആണ് ശോഭയുടെ സ്ഥിരം മത്സരം ഇനം. 2003 ലെ ആഫ്രോ ഏഷ്യൻ ഗേയിംസിൽ ജയിച്ചതാണ് ഒരു പ്രമുഖ വഴിത്തിരിവായത്. 2004 ൽ ദേശീയ ഗെയിംസിലെ 6211 പോയന്റാണ് വ്യക്തിഗതമികവ്. 2004 ൽ ആഥൻസിലെ ഹെപ്റ്റാത്ലൺ മത്സരത്തിനിടയിൽ പരിക്ക് പറ്റിയെങ്കിലും അവസാന ഇനമായ ജാവലിൻ മത്സരത്തിൽ പരിക്ക് വകവക്കാതെ തിരിച്ചെത്തി പങ്കെടുത്തത് യഥാർത്ഥ ഒളിമ്പിക് മൂല്യമായി ആദരിക്കപ്പെട്ടു. 

2005 ൽ രാജ്യം അർജ്ജുന അവാർഡ് നൽകി ആദരിച്ചു. 

1978 ജനുവരി 14 നു കർണ്ണാടകയിലെ ധാർവാഡിനടുത്ത പശുപതിഹാൽ എന്ന സ്ഥലത്ത് ജനിച്ചു. 

നാലു പ്രാവശ്യം ദേശീയ ചാമ്പ്യനായിട്ടുണ്ട്. ഏഷ്യൻ ചാമ്പ്യൻഷിപ്പിൽ രണ്ടു പ്രാവശ്യം വെള്ളി മെഡൽ നേടി. 


</doc>
<doc id="365310" url="https://ml.wikipedia.org/wiki?curid=365310" title="അപർണ്ണ പോപ്പട്ട്">
അപർണ്ണ പോപ്പട്ട്

ഇന്ത്യൻ ബാഡ്മിന്റൻ കായിക താരമായിരുന്നു അപർണ്ണ പോപ്പട്ട്. ഇംഗ്ലീഷ്:  Aparna Popat (; ജനനം: ജനുവരി18, 1978) 1997 മുതൽ 2006 വരെ ഒൻപതു വർഷത്തോളം ഇന്ത്യയുടെ ദേശീയ ചാമ്പ്യനായിരുന്നു  

1978 ജനുവരി 18 നാണ് അപർണ്ണ ജനിച്ചത്. മഹാരാഷ്ട്രയിലെ മുംബൈയിൽ ഒരു ഗുജറാത്തി കുടുംബത്റ്റിൽ ലാൽജി പോപ്പത്തിനും ഹീന പോപ്പട്ടിനും മകളായിട്ടാണ് ജനനം. മുംബൈയിലെ  ജെ.ബി. പെറ്റീറ്റ് ഹൈസ്കൂളിലാണ് പ്രാഥമിക വിദ്യാഭ്യാസം നടന്നത്. അതിനുശേഷം മൗണ്ട് കാർമൽ സ്കൂളിൽ പ്രീ യൂണിവേർസിറ്റി പഠനം പൂത്തിയാക്കി. മുംബൈ യൂണിവേർസിറ്റിയിൽ നിന്ന് കോമ്മേഴ്സിൽ ബിരുദം നേടിയിട്ടുണ്ട്.  

1986 മുതൽ ബാഡ്മിന്റൻ കളിക്കാൻ തുടങ്നി. 8 വയസ്സുള്ളപ്പോൾ അനിൽ പ്രധാൻ എന്ന പരിശീലകന്റെ അടുത്ത് പരിശീലനത്തിനായി ചെന്നു. അപർണ്ണയുടെ കളി കണ്ട പ്രധാൻ " ഈ കുട്ടിയെ എനിക്കു തരൂ ഞാൻ ഇന്ത്യയുടെ കായിക് മാപ്പിൽ അവളെ കുടിയിരുത്താം എന്നു പറഞ്ഞതായി രേഖപ്പെടുത്തിയിട്ടുണ്ട്. അനിൽ പ്രധാൻ ആണ് പിന്നീട് അപർണ്ണയിലെ കളിക്കാരിയെ മെനഞ്ഞെടുത്തത്. .

2005 ൽ രാജ്യം അർജ്ജുന അവാർഡ് നൽകി ആദരിച്ചു. 

<nowiki>===നേട്ടങ്ങൾ===</nowiki>
1989 

ബാംഗ്ലൂരിലെ 12 നു താഴെയുള്ളവരുടെ ടൂർണ്ണമെന്റിൽ സ്വർണ്ണ ജേതാവ്. 


</doc>
<doc id="365314" url="https://ml.wikipedia.org/wiki?curid=365314" title="കൃഷ്ണ കിർവാലേ">
കൃഷ്ണ കിർവാലേ

ദളിത് എഴുത്തുകാരനും ചിന്തകനുമായിരുന്നു കൃഷ്ണ കിർവാലേ. 
ഡോ. ബാബാസാഹിബ് അംബേദ്കർ മറാത്ത്‌വാഡ യൂണിവേഴ്‌സിറ്റിയിൽ നിന്നും 1983 ൽ ഡ്രമാറ്റിക്‌സിൽ ബിരുദവും 1987 ൽ മറാത്തി ഭാഷയിൽ ഡോക്ടറേറ്റും കരസ്ഥമാക്കി. കോലാപുർ ശിവാജി സർവകലാശാലയിലെ മറാഠിവിഭാഗം മുൻ മേധാവിയായിരുന്നു. സർവകലാശാലയിലെ ഡോ.ബാബാ സാഹെബ് അംബേദ്കർ സെന്റർ ഫോർ റിസർച് ആൻഡ് ഡവലപ്മെന്റിന്റെ ചുമതലയും വഹിച്ചിരുന്നു.

2017 മാർച്ചിൽ കൊല ചെയ്യപ്പെട്ടു. 


</doc>
<doc id="365317" url="https://ml.wikipedia.org/wiki?curid=365317" title="അൽബേനിയയിലെ സ്ത്രീകൾ">
അൽബേനിയയിലെ സ്ത്രീകൾ

അൽബേനിയായിലെ സ്ത്രീകൾ അൽബേനിയായിൽ താമസിക്കുന്നതോ അൽബേനിയയിൽ നിന്നുള്ളള്ളതോ ആയ യൂറോപ്യൻ സ്ത്രീകൾ ആകുന്നു. 1990ലാണ് ആദ്യത്തെ അൽബേനിയൻ വനിതാപ്രസ്ഥാനം രൂപീകരിക്കപ്പെട്ടത്. അൽബേനിയയിലെ ഉത്തര ഘെഗ് പ്രദേശത്തെ സ്ത്രീകൾ യാഥാസ്ഥിതികമായ പുരുഷകേന്ദ്രീകൃത പാരമ്പര്യസമൂഹത്തിലാണ് ജീവിച്ചിരുന്നത്. അത്തരം യാഥാസ്ഥിതികസമൂഹത്തിൽ സ്ത്രീകളെ താഴ്ന്നനിലയിലാണ് കണക്കാക്കിയിരുന്നത്. അവർ ആണ്മേൽക്കോയ്മയിലാണ് വിശ്വസിച്ചിരുന്നത്. ഘെക്ക് ഗോത്രത്തിൽ അൽബേനിയൻ സംസ്കാരം എന്നത് സ്ത്രീകളെ സംബന്ധിച്ച് 500 വർഷം പഴക്കമുള്ള അവരുടെ ലെക്കെ ദുക്കഗ്‌ജിനി കാനൂൺ (Kanun of Lekë Dukagjini) എന്ന നിയമത്തിൽ സ്ത്രീയുടെ പ്രധാന പങ്ക് കുട്ടികളെയും കുടുംബത്തെയും നോക്കുക എന്നതിൽ കേന്ദ്രീകരിക്കുന്നു. 


</doc>
<doc id="365320" url="https://ml.wikipedia.org/wiki?curid=365320" title="ഉഷ വിജയരാഘവൻ">
ഉഷ വിജയരാഘവൻ

ബംഗളൂരുവിലെ ഐ ഐ എസ്സി (Indian Institute of Science, Bengaluru) യിലെ അദ്ധ്യയന വിഭാഗത്തിൽ ജോലി ചെയ്യുന്ന പ്രശസ്തയായ അധ്യാപികയും ശാസ്ത്രജ്ഞയുമാണ് ഉഷ വിജയരാഘവൻ (ഇംഗ്ലീഷ്: Usha Vijayaragavan). 1961ലാണ് ഇവർ ജനിച്ചത്. 
മോളിക്കുലർ ജെനറ്റിക്സ്, വ്യവസായശാല വികസനം ആണ് അവർക്ക് ഇഷ്ടപ്പെട്ട ഗവേഷണ വിഷയം.

അവർ B.Sc. (Hons) ഡൽഹി സർവകലാശാലയിൽ നിന്നും എം.എസ്സി, പോസ്റ്റ് ഗ്രാജുവേറ്റ് ഇൻസ്റ്റിറ്റ്യൂട്ട് ഓഫ് മെഡിക്കൽ എജുക്കേഷൻ ആൻഡ് റിസർച്ച്ൽ നിന്നും നേടി 

അവർ 1990ൽ ബംഗളൂരുവിലെ ഐ ഐ എസ്സി(IISc) അദ്ധ്യപന വിഭാഗത്തിൽ ചേർന്നു. ഇപ്പോൾ മൈക്രൊ ബയോളജിയും സെൽ ബയോളജി വിഭാഗം മേധാവിയാണ്. അവരുടെ ഐ ഐ എസ്സിയിലെ ഗവേഷണ സംഘം യീസ്റ്റിലും ചെടികളിലും ജീനിന്റെ പ്രവർത്തനം എങ്ങനെ നിയന്ത്രിക്കപ്പെടുന്നുവെന്നതിന്റെ വിവിധ വശങ്ങൾ മോളിക്യുലർ ജെനറ്റിക്സും ഫങ്ഷണൽ ജെനോമിക്സും കൊണ്ട് പഠിക്കുകയാണ്.

അവർ ബയോസയൻസസ് ജേർണലിന്റെ പത്രാധിപ സമിതിയിൽ അംഗമായിരുന്നു. ജെനറ്റിക്സ് ജേർണലിന്റെ സഹ പത്രാധിപരായിരുന്നു..


</doc>
<doc id="365321" url="https://ml.wikipedia.org/wiki?curid=365321" title="അൾജീറിയായിലെ സ്ത്രീകൾ">
അൾജീറിയായിലെ സ്ത്രീകൾ

1962ൽ അൾജീറിയായിൽ നടന്ന സ്വാതന്ത്ര്യസമരത്തിൽ പങ്കെടുത്ത അൾജീറിയായിലെ സ്ത്രീകൾ പുരുഷന്മാർക്കു തുല്യമായ അവകാശം ലഭിക്കാനായി സമരംചെയ്തു. അങ്ങനെ അവർ തങ്ങളുടെ സ്വത്വം നിലനിർത്താനും ആണിൽനിന്നും അത് അംഗീകരിപ്പിക്കാനും പുതിയ ഒരു ബോധം വളർത്താൻ കഴിഞ്ഞു. സ്വാതന്ത്ര്യസമരശേഷം അൾജീറിയായിലെ സ്ത്രീകൾ തങ്ങളുടെ അവകാശങ്ങൾ നിലനിർത്താനായി ആ രാജ്യത്തിന്റെ വികസനത്തിനായി പുരുഷന്മാരോടൊപ്പം തോൾചേർന്നുനിന്നു പ്രവർത്തിച്ചു. അൾജീറിയ താരതമ്യേന പുരോഗമനത്തെ പിന്തുണക്കുന്ന ഒരു രാജ്യമായിത്തീർന്നു. സ്ത്രീകളുടെ അവിടത്തെ ഉയർന്ന അവസ്ഥ ഈ രാജ്യത്തിന്റെ ഇക്കാര്യത്തിലുള്ള പുരോഗമനം വെളിവാക്കുന്നു. ആ പ്രദേശത്തെ മറ്റു രാജ്യങ്ങൾക്കില്ലാത്ത സ്ത്രീപക്ഷ ഭരണഘടനയും നിയമസംവിധാനങ്ങളും അൾജീറിയായ്ക്കുണ്ട്. അവർക്ക് വോട്ട് ചെയ്യാനും രാഷ്ട്രീയത്തിൽ ഇടപെട്ട് ഉന്നത സ്ഥാനങ്ങളിലെത്താനും കഴിയും. 
വിവാഹവും വ്യക്തിജീവിതവും==
അൾജീറിയായിൽ വിവാഹിതരാകാനുള്ള നിയമപരമായ പ്രായം സ്ത്രീകൾക്ക് 18 വയസ്സും പുരുഷന്മാർക്ക് 21 വയസ്സുമാണ്. ഫ്രാൻസിന്റെ കീഴിലുണ്ടായിരുന്ന കാലഘട്ടത്തിലുണ്ടായിരുന്നതിലും താമസിച്ചാണ് ഇവിടത്തെ പല സ്ത്രീകളും വിവാഹിതരാകുന്നത്. വിദ്യാഭ്യാസവും തൊഴിലിനോടുള്ള കൂറും മാറുന്ന സാമൂഹ്യ ചുറ്റുപാടുമാണ് സ്ത്രീകൾക്ക് തങ്ങളുടെ വിവാഹം നീട്ടേണ്ടിവരുന്നത്. 

2010ൽ ഫെർട്ടിലിറ്റി നിരക്ക് 1.76 ആണ്. എന്നാൽ ഇത്, 2009ൽ 2.41 ആയിരുന്നു. 1970കളിൽ ഫ്രാൻസുമായുള്ള സ്വാതന്ത്യസമരത്തിനു അടുത്തനാളുകളിൽ നിരക്ക് 7.12 ആയിരുന്നു.

അൾജീറിയായുടെ സ്വാതന്ത്ര്യസമരശേഷം അൾജീറിയായിൽ വളരെക്കുറച്ചു അൾജീറിയൻ സ്ത്രീകൾക്കേ എഴുതാനും വായിക്കാനും അറിയാമായിരുന്നുള്ളു. ഇതിനു കാരണം ഫ്രഞ്ചു ഭരണകാലത്ത് അൾജീറിയൻ തദ്ദേശവാസികളെ വിദ്യാഭ്യാസം ചെയ്യുന്നതിൽനിന്നും വിലക്കേർപ്പെടുത്തിയതാണ്. അതിന്റെ ആഘാതങ്ങൾ ഇന്നും നിലനിൽക്കുന്നു. 40 വയസ്സിനുമുകളിലുള്ള അൾജീറിയൻ സ്ത്രീകളിൽ സാക്ഷരതാനിരക്കു തുലോം കുറവായിരിക്കുന്നു. 

പുരുഷന്മാരേക്കാൾ സ്ത്രീകളിൽ ഇവിറ്റെ സാക്ഷരതാനിരക്ക് കുറവാണ്. (2015 ലെ കണക്കുപ്രകാരം, അൾജീറിയായിലെ സാക്ഷരതാനിരക്ക്, സ്ത്രീകളിൽ 73.1% പുരുഷന്മാരിൽ: 87.2% എന്നിങ്ങനെയാണ്.)

 (Data as of 1993.)


</doc>
<doc id="365322" url="https://ml.wikipedia.org/wiki?curid=365322" title="ഓസ്ട്രേലിയയിലെ സ്ത്രീകൾ">
ഓസ്ട്രേലിയയിലെ സ്ത്രീകൾ

ഓസ്ട്രേലിയയിലെ സ്ത്രീകൾ മറ്റു രാജ്യങ്ങളിലെ സ്ത്രീകളേക്കാൾ സ്വതന്ത്രരും സ്വയംപര്യാപ്തരുമാണെന്നു പറയുന്നു. ഓസ്ട്രേലിയൻ പുരുഷന്മാർക്കുള്ള എല്ലാ അവകാശങ്ങളും സാമൂഹ്യ മാന്യതയും അവസരങ്ങളും അവിടത്തെ സ്ത്രീകൾക്കുമുണ്ട്. ചരിത്രപരമായി ആൺമേൽക്കോയ്മാപരമായ സംസ്കാരമുള്ള സമൂഹമായിരുന്നു ഓസ്ട്രേലിയായിലേയും. 

നിയമപരമായി കുറ്റവാളികളായ ഇംഗ്ലിഷുകാരെ ഓസ്ട്രേലിയാ ഭൂഖണ്ഡത്തിലേയ്ക്ക് നാടുകടത്തിയ സമയത്ത് അവിടെവന്ന ലിംഗപ്രമായ അസമത്വം അന്നത്തെ ഭരണാധികാരികളെ ചിന്തിപ്പിക്കാതിരുന്നില്ല. 1788 മുതൽ 1792 വരെ ഏതാണ്ട്, 3546 പുരുഷന്മാരെയും 766 സ്ത്രീകളേയുമാണ് ഓസ്ട്രേലിയായ്ക്ക് നാടുകടത്തിയത്. കോളണികാലത്ത് സ്ത്രീകൾ വിദ്യാഭ്യാസരംഗത്തും സാമൂഹ്യസുരക്ഷാരംഗത്തും പ്രധാന സേവകരായിമാറി. ഗവർണ്ണർ മഖ്വാറിയുടെ ഭാര്യയായ, എലിസബത്ത് മഖ്വാറി ശിക്ഷിതരായ സ്ത്രീകളുടെ ക്ഷേമരംഗത്തു പ്രവർത്തിച്ചു. അവരുടെ സമകാലീനയായ എലിസബത്ത് മക്ആർദർ തന്റെ ഭർത്താവിന്റെ അസാന്നിദ്ധ്യത്തിൽ അവിടത്തെ കമ്പിളിവസ്ത്രബിസിനസ്സ് എറ്റെടുത്തു.

 Commonwealth Court of Conciliation and Arbitration സ്ത്രീകൾക്ക് പുരുഷന്മാർക്കൊപ്പം തുല്യവേതനം ഉറപ്പുവരുത്തി. എങ്കിലും 1970 വരെ ചില വ്യവസായങ്ങൾ സ്ത്രീകളെ വ്യവസായങ്ങളിൽനിന്നും ഒഴിച്ചുനിർത്തി. 1975ൽ മെൽബോണിലെ ട്രാമുകളിൽ സ്ത്രീകളെ ഡ്രൈവറായി നിയമിക്കാൻ ഉത്തരവായി. 1979ല്പോലും സ്ത്രീകളെ വിമാനങ്ങളിൽ പൈലറ്റായി നിയമിക്കുന്നതിൽ നിരോധനമുണ്ടായിരുന്നു.

ഓസ്ട്രേലിയ പത്തൊൻപതാം നൂറ്റാണ്ടിൽത്തന്നെ സ്ത്രീകൾക്ക് വോട്ടവകാശം നൽകി ലോകത്തിനു മാതൃകയായ രാജ്യമാണ്. പ്രാദേശിക തിരഞ്ഞെടുപ്പുകളിൽ (പാർലിമെന്റ് തിരഞ്ഞെടുപ്പിലല്ല) സ്വൊത്തവകാസമുള്ള സ്ത്രീകൾക്ക് വോട്ടുചെയ്യാനുള്ള അവകാശം നൽകി. 1884ൽ ഹെൻട്രിയെറ്റ ഡഗ്‌ഡേൽ ഓസ്ട്രേലിയായിൽ ആദ്യമായി ഓസ്ട്രേലിയൻ സ്ത്രീകൾക്കുവേണ്ടിയുള്ള വോറ്റവകാശത്തിനായുള്ള സൊസൈറ്റി മെൽബണിൽ തുടങ്ങി. 1895ൽ ഓസ്ട്രേലിയൻ സ്ത്രീകൾ തെക്കൻ പാർലിമെന്റിലേയ്ക്കുള്ള പാർലിമെന്റ് ഇലക്ഷനിൽ വോട്ടുചെയ്യാനുള്ള യോഗ്യരായി. ഇതാണ് സ്ത്രീകളെക്കൂടി ഉൾപ്പെടുത്തി ഇലക്ഷൻ നടത്താനുള്ള ലോകത്തെതന്നെ ആദ്യ നിയമം. പറ്റിഞ്ഞാരൻ ഓസ്ട്രേലിയ 1899ലാണ് ഈ അവകാശം സ്ത്രീകൾക്കു നൽകിയത്.



</doc>
<doc id="365327" url="https://ml.wikipedia.org/wiki?curid=365327" title="മോണാലി താക്കൂർ">
മോണാലി താക്കൂർ

മോണാലി താക്കൂർ (ജനനം: 3 നവംബർ 1985) ഒരു ഇന്ത്യൻ ചലച്ചിത്ര പിന്നണി ഗായികയാണ്. അവർക്ക് ദേശീയ അവാർഡും ഫിലിം ഫെയർ അവാർഡും ലഭിച്ചിട്ടുണ്ട്. 2015 ൽ പുറത്തിറങ്ങിയ ചിത്രമായ “ദം ലഗാ കെ ഹൈഷ” എന്ന ചിത്രത്തിലെ “മോഹ് മോഹ് കെ ധാഗേ” എന്ന ഗാനത്തിനാണ് മികച്ച ഗായികയ്ക്കുള്ള അവാർഡ് ലഭിച്ചത്.


</doc>
<doc id="365329" url="https://ml.wikipedia.org/wiki?curid=365329" title="സെപിദെ (ചലച്ചിത്രം)">
സെപിദെ (ചലച്ചിത്രം)

2013 ൽ പുറത്തിറങ്ങിയ പേർഷ്യൻ - ഡാനിഷ് ഡോക്യുമെന്ററിയാണ് സെപിദെ - റീച്ചിംഗ് ഫോർ ദ സ്റ്റാർസ്. ബെറിറ്റ് മാഡ്സെനാണ് ഈ ചിത്രം തിരക്കഥയെഴുതി സംവിധാനം ചെയ്തത്. 2013 ലെ ആംസ്റ്റർഡാം അന്തർദേശീയ ഡോക്യുമെന്ററി ഫിലിം ഫെസ്റ്റിവലിലെ മത്സര വിഭാഗത്തിലാണ് ഈ ചിത്രം ആദ്യം പ്രദർശിപ്പിക്കപ്പെട്ടത്.

പിന്നീട് സൺഡേൻസ് ലോക സിനിമ ഡോക്യുമെന്ററി ഫെസ്റ്റിവലിലും പ്രദർശിപ്പിച്ചു.

ഒരു ബഹിരാകാശ സഞ്ചാരിയാകണമെന്നു സ്വപ്‌നം കണ്ട ഇറാനിയൻ പെൺകുട്ടിയുടെ
കഥയാണ് സെപിദെ. പതിന്നാറുകാരിയായ സെപിദയ്ക്ക് കുടുംബത്തിൽ നിന്ന് മതിയായ പിന്തുണ ലഭിക്കുന്നില്ല. സ്കൂളിൽ ബഹിരാകാശത്തെക്കുറിച്ച് അധ്യാപകർ ക്ലാസെടുക്കുമ്പോൾ അവൾ ആകാശത്തേക്കു
നോക്കുമായിരുന്നു. ആദ്യ  ഇറാനിയൻ ബഹിരാകാശ യാത്രിക അനൗഷ അൻസാരിയുടെ
വിഡിയോകൾ കണ്ട ശഷം തന്റെ ആഗ്രഹങ്ങൾ നിറവേറ്റുന്നതിനായി അവൾ കഠിന പ്രയത്നം ചെയ്യുന്നു. അനൗഷ അൻസാരിക്കെഴുതുന്ന ഒരു കത്ത് അവളുടെ ജീവിതത്തെ മാറ്റുന്നു. 



</doc>
<doc id="365331" url="https://ml.wikipedia.org/wiki?curid=365331" title="പുള്ളിക്കട">
പുള്ളിക്കട

കൊല്ലം നഗരത്തിനുള്ളിലെ ഒരു പ്രദേശമാണ് പുള്ളിക്കട. നഗരകേന്ദ്രമായ ചിന്നക്കടയിൽ നിന്നും ഒരു കിലോമീറ്ററോളം അകലെയാണിത്. പുള്ളിക്കടയിൽ ഏതാണ്ട് 327 കുടുംബങ്ങൾ താമസിക്കുന്ന ഒരു ചേരിപ്രദേശമുണ്ട്. 


</doc>
<doc id="365332" url="https://ml.wikipedia.org/wiki?curid=365332" title="ഖഷൂരി">
ഖഷൂരി

ജോർജ്ജിയയുടെ മധ്യ ഭാഗത്തായി സ്ഥിതിചെയ്യുന്ന പട്ടണമാണ് ഖഷൂരി (English:Khashuri ( )
രാജ്യത്തെ ഒമ്പതാമത്തെ ഏറ്റവും വലിയ പട്ടണമാണ് ഇത്. ഖഷൂരി മുൻസിപ്പാലിറ്റിയുടെ ഭരണസിരാകേന്ദ്രമാണ് ഈ നഗരം. ഷിദ കാർട്‌ലി സമതലത്തിൽ സുരമുല നദിക്കരയിലാണ് ഇത് സ്ഥിതിചെയ്യുന്നത്. സമുദ്ര നിരപ്പിൽ നിന്നും 2300 അടി (700 മീറ്റർ) ഉയരത്തിലാണ് ഈ നഗരത്തിന്റെ സ്ഥാനം. 1693ലെ രേഖകളിലാണ് ആദ്യമായി ഖഷൂരിയെ കുറിച്ച് പരാമർശിക്കുന്നത്. ആധുനിക ഖഷൂരി അറിയപ്പെടാൻ തുടങ്ങിയത് 1872ലാണ്. മിഖായിലോവ് എന്ന റെയിൽവേ സ്‌റ്റേഷൻ സ്ഥാപിതമായതോടെയാണ് ഈ പ്രദേശം പ്രസിദ്ധമായത്. കോക്കസസ് വൈസ്രോയിയായിരുന്ന മൈക്കിൾ നികോലായിവിച്ചിന്റെ പേരിലാണ് ഇത് അറിയപ്പെട്ടത്. 1917ലാണ് ഇതിന്റെ പേര് ഖഷൂരിയെന്നാക്കുകയായിരുന്നു. 1921ൽ നഗരപദവി ലഭിച്ചു. 1928 മുതൽ 1934 വരെ ഇത് ജോസഫ് സ്റ്റാലിന്റെ സ്മരണാർത്ഥം സ്റ്റാലിനിസി എന്ന് അറിയപ്പെട്ടു. 

2014ലെ ജനസംഖ്യാ കണക്കനുസരിച്ച് 26,135ആണ് ഇവിടത്തെ ജനസംഖ്യ.


</doc>
<doc id="365333" url="https://ml.wikipedia.org/wiki?curid=365333" title="ഫ്ലോറൻസ് ആഗസ്റ്റ മെറിയം ബൈലി">
ഫ്ലോറൻസ് ആഗസ്റ്റ മെറിയം ബൈലി

ഫ്ലോറൻസ് ആഗസ്റ്റ മെറിയം ബൈലി (Florence Augusta Merriam Bailey) (August 8, 1863 – September 22, 1948) ഒരു അമേരിക്കൻ പക്ഷിശാസ്‌ത്രജ്ഞയും പ്രകൃതി എഴുത്തുകാരിയുമായിരുന്നു.  ന്യൂയോർക്കിലെ ലോക്കസ്റ്റ് ഗ്രൂവ് എന്ന സ്ഥലത്താണ് ഫ്ലോറൻസ് ആഗസ്റ്റ മെറിയം ജനിച്ചത്. ഒരു പക്ഷി സംരക്ഷണ പ്രവർത്തകയായിരുന്ന ഇവർ ആദ്യകാലങ്ങളിൽ ലാഭേച്ഛയില്ലാതെ പ്രവർത്തിക്കുന്ന പരിസ്ഥിതി സംഘടനയായ ഓഡുബൊൺ സൊസൈറ്റി ചാപ്റ്റേഴ്സ്  സംഘടിപ്പിച്ചിരുന്നു. 

1863 ആഗസ്റ്റ് 8 ന് ന്യൂയോർക്കിലെ ലോക്കസ്റ്റ് ഗ്രൂവ് എന്ന സ്ഥലത്താണ് ഫ്ലോറൻസ് ആഗസ്റ്റ മെറിയം ജനിച്ചത്. ക്ലിന്റൺ ലെവി മറിയവും, കരോളിൻ ഹേർട്ട് മറിയവുമാണ് ഫ്ലോറൻസിന്റെ മാതാപിതാക്കൾ.





</doc>
<doc id="365335" url="https://ml.wikipedia.org/wiki?curid=365335" title="ഹർഷ്‌ദീപ് കൗർ">
ഹർഷ്‌ദീപ് കൗർ

'ഒരു ഇന്ത്യൻ പിന്നണി ഗായികയാണ് ഹർഷ്ദീപ് കൌർ (ജനനം:16 ഡിസംബർ 1986). രണ്ട് റിയാലിറ്റി ഷോകളിൽ വിജയിയായതിനുശേഷം ഏതാനും ഹിന്ദി സിനിമകളിലും മറ്റ് ഇന്ത്യൻ ഭാഷകളിലും അവസരം ലഭിച്ചതോടെ ഹർഷ്ദീപ് കൌർ ബോളിവുഡിലെ തിരക്കുള്ള ഗായികയായി അറിയപ്പെട്ടു തുടങ്ങി. എ.ആർ. റഹ്മാൻ, പ്രീതം ചക്രബർത്തി, വിഷാൽ-ശേഖർ, സലിം സുലൈമാൻ, ശങ്കർ എഹ്സാൻ ലോയ്, അമിത് ത്രിവേദി, സോഹൈൽ സെൻ തുടങ്ങിയ സംഗീതസംവിധായകരോടൊപ്പം അവർ പ്രവർത്തിച്ചിട്ടുണ്ട്. ഒട്ടനവധി ഹിറ്റ് ഗാനങ്ങൾ ഹർഷ്ദീപ് കൌറിന്റേതായി സമീപകാലത്ത് പുറത്തിറങ്ങിയിട്ടുണ്ട്.

ഹർഷ്ദീപ് കൌർ ഡിസംബർ 16 ന് ഡൽഹിയിലുള്ള ഒരു സിഖ് കുടുംബത്തിലാണ് ജനിച്ചത്. പിതാവിൽനിന്നാണ് സംഗീതത്തിൽ പ്രചോദനം ലഭിച്ചത്. അവരുടെ പിതാവ് സവിന്ദർ സിംഗിന് സംഗീതോപകരണങ്ങൾ ഉത്പാദിപ്പിക്കുന്ന ഒരു ഫാക്ടറി സ്വന്തമായുണ്ടായിരുന്നു. ഡെൽഹിയിലെ പുസ റോഡിലുള്ള സ്പ്രിംഗ്ഡെയിൽസ് സ്കൂളിലാണ് പഠനം നടത്തിയത്. പഠനത്തോടൊപ്പം ആറാം വയസുമുതൽ സംഗീതവും അഭ്യസിച്ചിരുന്നു. സിംഗ് ബ്രദേർസ് എന്നറിയപ്പെട്ടിരുന്ന തേജ്പാൽ സിംഗിൽനിന്നാണ് ഇന്ത്യൻ ക്ലാസക്കൽ മ്യൂസിക് അഭ്യസിച്ചത്. അതുപോലതന്നെ ഡൽഹി മ്യൂസിക് തിയേറ്ററിലെ ജോർജ്ജ് പുല്ലിൻകലയുടെ അടുത്തുനിന്ന് വെസ്റ്റേൺ ക്ലാസിക്കൽ മ്യൂസിക്കും അഭ്യസിച്ചു. സംഗീതലോകത്തിലേയ്ക്കു പ്രവേശിക്കുന്നതിന്റെ മുന്നോടിയായി പന്ത്രണ്ടാമത്തെ വയസിൽ ഡൽഹി സ്കൂൾ ഓഫ് മ്യൂസിക്കിൽ ചേർന്ന് പിയാനോ അഭ്യസിച്ചു. ഹർഷ്ദീപ് കൌറിന്റെ സൂഫി ഗീതങ്ങൾ പ്രശസ്തമാണ്. 2015 മാർച്ച് മാസം 20 ൻ ഹർഷ്ദീപ് കൌർ തന്റെ സുഹൃത്തായ മങ്കീത് സിംഗിനെ വിവാഹം കഴിച്ചു. 


</doc>
<doc id="365339" url="https://ml.wikipedia.org/wiki?curid=365339" title="ആലെറ്റാ ഹേരിയറ്റാ യാക്കൂബ്‌സ്">
ആലെറ്റാ ഹേരിയറ്റാ യാക്കൂബ്‌സ്

ഡച്ചുകാരിയായ ഭിഷഗ്വരയും സാമൂഹികപ്രവർത്തകയും ആയിരുന്നു ആലെട്ടാ ഹേരിയേറ്റ ഹ്ജ്യാക്കൂബ്‌സ് ഇംഗ്ലീഷ്:Aletta Henriëtte Jacobs (ഡച്ച് ഉച്ചാരണം; 9 ഫെബ്രുവരി1854 – 10 ആഗസ്ത്1929) . നെതർലാൻഡ്സിലെ സപ്പെമീർ എന്ന ചെറിയ ഗ്രാമത്തിൽ ഒരു ജൂതകുടുംബത്തിലാണ് ജനനം. ആതുരശുശ്രൂഷ, വൈദ്യശാസ്ത്രം, സാമൂഹിക പ്രവർത്തനം, സ്ത്രീകളുടെ വിമോചനം (വോട്ടവകാശം) എന്നിങ്ങനെ നിരവധി മേഖലയിൽ. സർവ്വകലാശാലയിൽ നിന്ന് ബിരുദം നേടിയ ആദ്യത്തെ ഡച്ച്കാരി എന്ന ബഹുമതിക്കർഹയാണ് ആലറ്റാ. .

1854 ഫെബ്രുവരി 9 ലാണ് ആലറ്റ ജനിച്ചത്. ആബ്രഹാം യാക്കൂബ്സും അന്ന ഡിയോങ്ങുമായിരുന്നു മാതാപിതാക്കൾ. അവർക്ക് പിറന്ന 12 മക്കളിൽ എട്ടാമത്തെയാളായിരുന്നു ആലറ്റ. ആലറ്റയുടെ പിതാവ് ഒരു നാട്ടുവൈദ്യനായിരുന്നു. അവിടെ നിന്നാണ് ഭിഷഗ്വരയാവാനുള്ള ത്വരയുണ്ടായത്. വൈദ്യശാസ്ത്രത്തിൽ.


</doc>
<doc id="365344" url="https://ml.wikipedia.org/wiki?curid=365344" title="അസർബൈജാനിലെ സ്ത്രീകൾ">
അസർബൈജാനിലെ സ്ത്രീകൾ

അസർബൈജാനിലെ സ്ത്രീകൾ പുരുഷന്മാരെപ്പോലെ നിയമപരമായി തുല്യാവകാശം അനുഭവിക്കുന്നുമുണ്ട്. എന്നിരുന്നാലും സാമൂഹ്യവിവേചനം ഒരു പ്രശ്നമായി നിലനില്ക്കുന്നു. പാരമ്പര്യമായി, സാമൂഹ്യമാനദണ്ഡപ്രകാരവും ഗ്രാമീണപ്രദേശങ്ങളിലെ പിന്നാക്കമായ സാമ്പത്തിക്കാവസ്ഥയും കാരണം സ്ത്രീകളെ സാമ്പത്തികമേഖലയിൽ നിന്നും അകറ്റിയിരിക്കുന്നു. ലിംഗ അസമത്വം സ്ത്രികളുടെ നിയമപരമായ അവകാശസംരക്ഷണത്തിൽനിന്നും പിന്തിരിപ്പിക്കുന്നു. 
അസർബൈജാനിൽ സാർവത്രിക വോട്ടവകാശം തുടങ്ങിയത് 1918ലാണ്. അങ്ങനെ അസർബൈജാൻ അത്തരം സ്ത്രീവോട്ടവകാശത്തിനു അവകാശമുള്ള ആദ്യ മുസ്ലിം ഭൂരിപക്ഷ രാജ്യമായിത്തീർന്നു. അന്ന് അസർബൈജാൻ അസർബൈജാൻ ഡമൊക്രാറ്റിക്ക് റിപ്പബ്ലിക്ക് ആയിരുന്നു. 
അസർബൈജാനിലെ അനേകം സ്ത്രീകൾ 2007ലെ കനക്കനുസരിച്ച് മുതിർന്ന ഗവണ്മെന്റ് സ്ഥാനങ്ങൾ വഹിച്ചുവരുന്നുണ്ട്. ഇതിൽ പാർലമെന്റിന്റെ ഡപ്യൂട്ടി സ്പീക്കർ, അനേകം മന്ത്രിമാർ, ഇലക്ഷൻ കമ്മിഷന്റെ ഡപ്യൂട്ടി ചെയർപേഴ്സൺ എന്നിവ പെടും. രാഷ്ട്രീയത്തിൽ സ്ത്രീകൾ ഇടപെടുന്നതിൽ യാതൊരു നിയമതടസ്സവുമില്ല. 2015ലെ കണക്കുപ്രകാരം പാർലിമെന്റിൽ 125 അംഗങ്ങളിൽ 21 സീറ്റുകളിൽ സ്ത്രീകളാണുള്ളത്. 2005 ഇൽ നിന്നും 20015 ആയപ്പൊഴെക്കും പാർലമെന്റിലെ സ്ത്രീ പ്രാതിനിദ്ധ്യം 11 പെരിൽനിന്നും 17 ആയി വർദ്ധിച്ചു. 

2009 മേയ് അനുസരിച്ച്, ഭരണഘടനാപ്രകാരമുള്ള കോടതിയിലെ ഡപ്യൂട്ടി ചെയർമാൻ, അസർബൈജാനിലെ നഖ്‌ചിവാൻ സ്വയംഭരണപ്രദേശത്തെ കാബിനറ്റ് മന്ത്രിമാർ, 4 ഡെപ്യൂട്ടി മന്ത്രിമാർ, ഒരു അംബാസ്സഡർ, രണ്ടു റിപ്പബ്ലിക്കുകൾക്കുമുള്ള ഓമ്മ്‌ബദ്സ്‌മാൻ എന്നിവർ സ്ത്രീകളാണ്. കേന്ദ്ര ഇലക്ഷൻ കമ്മിഷന്റെ 16 അംഗങ്ങളിൽ 4 പേർ സ്ത്രീകളാണ്. അതുപോലെ, 125 ജില്ലാ ഇലക്ഷൻ കമ്മിഷനുകളിൽ 3 പേർ സ്ത്രീകളാണ്. 2016ലെ കനക്കുപ്രകാരം, 11% രാജ്യത്തിന്റെ ജഡ്ജിമാർ സ്ത്രീകളാണ്. പക്ഷേ, യൂറോപ്പിലെ എണ്ണം അനുസരിച്ച്, ഇത് വലരെച്ചെറിയ അനുപാതമാണ്. 

2017ൽ മെഹ്രിബൻ അലിയെവ അസർബൈജാന്റെ വൈസ് പ്രസിഡന്റായി തിരഞ്ഞെടുക്കപ്പെട്ടു. 

നഗോർണ്ണോ-കരബാക്ക് സംഘർഷ സമയത്ത് അസർബൈജാനിലെ 74,000 പട്ടാളക്കാരിൽ 2000 പേർ സ്ത്രീകളായിരുന്നു. അതിൽ 600 പേർ നേരിട്ട് ഈ സൈനികപ്രവർത്തനത്തിൽ നേരിട്ടു പങ്കെടുത്തു. സ്ത്രീകൾക്കുള്ള സൈനികസേവനം സ്വയം തീരുമാനിക്കാവുന്നതാണ്. ഇതു നിർബന്ധിതമല്ല. ഇപ്പോൾ, അസർബൈജാൻ സൈന്യത്തിൽ ഏതാണ്ട് 1000 സ്ത്രീകൾ സൈനികരായുണ്ട്. 



</doc>
<doc id="365348" url="https://ml.wikipedia.org/wiki?curid=365348" title="ഉമ്മുകുൽസും ബിൻത് മുഹമ്മദ്">
ഉമ്മുകുൽസും ബിൻത് മുഹമ്മദ്

പ്രവാചകൻ മുഹമ്മദ് നബിയുടെ ആദ്യ ഭാര്യയായ ഖദീജ ബീവിയിലുണ്ടായ മൂന്നാമത്തെ മകളാണ് ഉമ്മു കുൽസും() (c.603-630) 

ആറുമക്കളിൽ അഞ്ചാമവളായിട്ടാണ് ഉമ്മു കുൽസും മക്കയിൽ ജനിച്ചത്. എഡി 610 ൽ ഉതൈബ ഇബിനു അബീലഹബ് എന്നയാളെയാണ് വിവാഹം ചെയ്തത്. പക്ഷേ ഈ വിവാഹ ബന്ധം അതിന്റെ പുർണ്ണതയായിരുന്നില്ല. തന്റെ മാതാവ് ഇസ്ലാം മതം സ്വീകരിച്ചതോടെ ഉമ്മു കുൽസുവും ഇസ്ലാം മതം സ്വീകരിക്കുകയായിരുന്നു.

എന്നാൽ ഉമ്മുകുൽസൂമിനെ വിവാഹം മോചനം ചെയ്തില്ലെങ്കിൽ ഇനി ഉത്തൈബിയയുമായി യായൊതൊരു സംസാരവുമുണ്ടായിരിക്കില്ലെന്ന് അബൂലഹബ് മകനായ ഉത്തൈബയെ ഓർമ്മിപ്പിച്ചു. ഇതോടെ ഉത്തൈബ ഉമ്മു കുൽസൂമിനെ വിവാഹമോചനം ചെയ്യുകയായിരുന്നു. ഒരിക്കൽ മാതൃസഹോദരനായ ഹിന്ദ് ഇബിൻ അബി ഹല, മുഹമ്മദ് നബിയോടുചോദിച്ചു "നിങ്ങൾ എന്തിനാണ് ഉമ്മുകുൽസൂമിനെ ഉത്തൈബിയിൽ നിന്ന് വേർപ്പെടുത്തിയത്.?" മുഹമ്മദ് നബി പറഞ്ഞു, "സ്വർഗത്തിലേക്ക് പോകാത്ത ഒരാൾക്ക് അവളെ ഞാൻ വിവാഹം ചെയ്ത്കൊടുക്കില്ലെന്ന്."

സഹോദരിയായ റുഖിയ മരണപ്പെട്ടപ്പോൾ ഉമ്മുകുൽസുവാണ് പിന്നീട് ഉസ്മാന്റെ വധുവായത്. 624 ആഗസ്റ്റ് - സപ്തംബറിലായിരുന്നു ഈ വിവാഹം., പക്ഷേ ഡിസംബർ വരെ അവർ ഒരുമിച്ചു കഴിഞ്ഞില്ല. മാത്രമല്ല ഈ ദാമ്പത്യത്തിൽ കുട്ടികളുമുണ്ടായില്ല.

എഡി 630 നവംബർ / ഡിസംബറിൽ അവർ മരണപ്പെട്ടു പിതാവായ മുഹമ്മദ് നബി ഏറെ കണ്ണീരണിഞ്ഞാണ് മരണാനന്തര ചടങ്ങുകൾ നടത്തിയത്. അലി, ഉസാമ ബിൻ സൈദ്, അബു തൽഹ എന്നിവരും മരണാനന്തര ചടങ്ങിൽ സന്നിഹിതരായിരുന്നു


</doc>
<doc id="365349" url="https://ml.wikipedia.org/wiki?curid=365349" title="നാൻസി അജ്റാം">
നാൻസി അജ്റാം

നാൻസി അജ്റാം (അറബിക് : نانسي نبيل عجرم‎‎) ഒരു ലബനീസ് ഗായികയാണ്. 1983 മെയ് 16 ന് ബെയ്റൂട്ടിൽ ജനിച്ചു. മൂന്നുതവണ വേൾഡ് മ്യൂസിക് അവാർഡ് ലഭിച്ചിട്ടുണ്ട്. പിതാവിന്റെ പിന്തുണയിൽ കുട്ടിക്കാലത്തുതന്നെ അവർ സംഗീതം അഭ്യസിക്കുകയും സ്റ്റേജ് പ്രോഗ്രാമുകൾ അവതരിപ്പിക്കുകയും ചെയ്തിരുന്നു. പതിനഞ്ചാമത്തെ വയസിൽ ആദ്യ സ്റ്റുഡിയോ ആൽബം പുറത്തിറക്കി. സംഗീതലോകത്തെ മുന്നേറ്റം ആരംഭിച്ചത് അറിയപ്പെടുന്ന നിർമ്മാതാവായിരുന്ന ജിജി ലമാറായുമായി സഹകരിച്ചു പ്രവർത്തിക്കുന്ന കാലത്തായിരുന്നു. ഇക്കാലത്ത് റിലീസ് ചെയ്ത “അഖാസ്മാക് ആഹ്”, “യാ സലാം” തുടങ്ങിയ ആൽബങ്ങൾ വമ്പൻ ഹിറ്റായിരുന്നു. 2004 ൽ രണ്ടാമത്തെ ഇൻറർനാഷണൽ ബെസ്റ്റ് സെല്ലറായ "Ah W Noss" വലിയ ഹിറ്റായിരുന്നു. "Ah W Noss", "Lawn Ouyounak", "Inta Eih" എന്നിവ പുറത്തിറങ്ങിയതിനുശേഷം നാൻസി പശ്ചിമേഷ്യയിലെ “പോപ്പ് ഐക്കൺ” ആയി മാറി.


</doc>
<doc id="365351" url="https://ml.wikipedia.org/wiki?curid=365351" title="ബെഹ്റൈനിലെ സ്ത്രീകൾ">
ബെഹ്റൈനിലെ സ്ത്രീകൾ

മറ്റു അറബ് രാജ്യങ്ങളുമായി താരതമ്യം ചെയ്യുമ്പോൾ ബെഹ്റൈനിലെ സ്ത്രീകൾ പൊതുവേദികളിൽ കൂടുതൽ പ്രവർത്തനനിരതരാണ്. നന്നായി വിദ്യാഭ്യാസംനേടിയതിനാൽ മിക്ക ബെഹ്റൈൻ സ്ത്രീകളും എല്ലാ തൊഴിലുകളിലും വനിതാ സംഘങ്ങളിലും സ്ത്രീ സംഘടനകളിലും ചേർന്ന് പ്രവർത്തിച്ചുവരുന്നു. വോട്ടവകാശത്തോടൊപ്പം അവർ തങ്ങളുടെ വീടിനുവെളിയിൽപ്പോയി വിവിധ തൊഴിലുകളിൽ ഏർപ്പെടുന്നു. 
ചില ബെഹ്റൈനി സ്ത്രീകൾ പൊതുസ്ഥലങ്ങളിൽ പ്രത്യക്ഷപ്പെടുമ്പോൾ, തലമൂടുന്ന വസ്ത്രം ധരിക്കുമെങ്കിലും പലരും മുഴുവൻ മൂടിയ വസ്ത്രം ധരിക്കുന്നില്ല. പാരമ്പര്യരീതിയിലുള്ള ബഹ്റൈനി സ്ത്രീകളുടെ വസ്ത്രത്തിനു ജെല്ലബിയ എന്നു പറയുന്നു. ഇത് ഒരു നീളമുള്ള അയഞ്ഞ വസ്ത്രമാണ്. ജോലിസ്ഥലത്തും തങ്ങളുടെ വീടുകളിലും ഈ വസ്ത്രമാണവർ അണിയുക. ബെഹ്റൈനി സ്ത്രീകൾ തലമുടി ഭാഗികമായി മൂടിയിരിക്കുന്ന മുഹ്‌തഷിമ, മുഴുവൻ പൊതിഞ്ഞിരിക്കുന്ന മുഹ‌ജിബ എന്ന വസ്ത്രവും ധരിക്കാറുണ്ട്. തലമുടി പൊതിഞ്ഞ വസ്ത്രം ധരിക്കുന്നതുപോലെ, മുഖം ഭാഗികമായി മറയ്ക്കുന്ന നിഖാബ്, മുഖം മുഴുവൻ മറയ്ക്കുന്ന മുത്തനഖിബ എന്ന മൂടുപടവും അണിയാറുണ്ട്. ചെറുപ്പക്കാരിലും പ്രായമായവരിലും മൂടുപടം ധരിക്കുന്ന പതിവുണ്ട്. ഇതിനുപുറമെ, പൊതുസ്ഥലത്ത്, മാക്ക്-അപ്പ്, സുഗന്ധം, നഖപോളീഷ് തുടങ്ങിയ ശ്രദ്ധ പിടിച്ചുപറ്റുന്ന രീതികൾ നിരുത്സാഹപ്പെറ്റുത്തിയിരിക്കുന്നു. സാംസ്കാരികമായി ബെഹ്റൈനി സ്ത്രീകളെ മറ്റുള്ളവരോട്, പ്രത്യെകിച്ചും അന്യരായ പുരുഷന്മാരോട്, അവർ കുടുംബത്തിലെ അംഗങ്ങളല്ലെങ്കിലോ അപരിചിതരായവരാണെങ്കിലോ, മൂടുപടമില്ലാതെ ചിരിക്കുന്നതിൽനിന്നും വിലക്കുണ്ട്. 


</doc>
<doc id="365353" url="https://ml.wikipedia.org/wiki?curid=365353" title="ഹിന്ദ് ബിന്‌ത് മക്തൂം ബിൻ ജൂമാ അൽ മക്തൂം">
ഹിന്ദ് ബിന്‌ത് മക്തൂം ബിൻ ജൂമാ അൽ മക്തൂം

ദുബായുടെ ഭരണാധികാരിരായ ഷേയ്ഖ് മുഹമ്മദ് ബിൻ റാഷിദി അൽ മക്തൂമിന്റെ മൂത്ത ഭാര്യയാണ് ഷെയ്ഖാ ഹിന്ദ് ബിൻത് മക്തൂം ബിൻ ജൂമാ അൽ മക്തൂം. ഇംഗ്ലീഷ്: Sheikha Hind bint Maktoum bin Juma Al Maktoum (Arabic: الشيخة هند بنت مكتوم بن ُجمعة ال مكتوم; (ജനനം12 ഫെബ്രുവവരി1962.) അടുത്ത കിരീടാവകാശിയായ ഹമദാൻ ബിൻ മുഹമ്മദ് അൽ മക്തൂമിന്റെ അമ്മയാണവർ. ദുബായുടെ പ്രഥമ വനിത എന്നറിയപ്പെടുന്നു ഷേയ്ഖ എമറാത്തി പാരമ്പര്യങ്ങളിൽ കൂടുതൽ ഊന്നൽ കൊടുത്ത് ജീവിക്കുന്നയാളായതു കൊണ്ട് എപ്പോഴും വളരെ നിശ്ശബ്ദതയാർന്ന ജീവിതമാണ് നയിക്കുന്നത്. മറ്റു ആണുങ്ങളുമായി ഇടപഴുകൽ ഇല്ലത്ത യു.എ.ഇ. യുറ്റെ പാരമ്പര്യ രീതിയാണിത്.

1979ൽ 17 വയസ്സുള്ളപ്പോൾ ഷേയ്ഖ ഹിന്ദ് തന്റെ മാതൃ സഹോദര പുത്രനായ ഷേയ്ഖ് മുഹമ്മദിനെ വിവാഹം കഴിച്ചു. അദ്ദേഹാത്തിനു 13-14 വയസ്സു കൂടുതൽ ഉണ്ടായിരുന്നു. ദുബായിടുടെ ആദ്യത്തെ പൊതു പരിപാടിയായിരുന്നു അവരുടെ വിവാഹം. 20000 സീറ്റുള്ള ഒരു സ്റ്റേഡിയം തന്നെ കല്യാണത്തിനായി പണീയിച്ചിരുന്നു. $100 ദശ ലക്ഷം ചെലവാക്കി എന്നു കരുതുന്നു. കല്യാണത്തിനു ശേഷം ഷേയ്ഖ ഒരു പാരമ്പര്യ എമറാത്തി ഭാര്യയെന്ന വണ്ണം കഴിഞ്ഞു കൂടി. തന്റെ ഭർത്താവിനെ അനുഗമിക്കാറോ പൊതു പരിപാടിയിൽ പങ്കെടുക്കാറോ ഇല്ല. . അവരുടെ ചിത്രം പോലും പൊതുവിൽ ലഭ്യമല്ല..

12 മക്കൾ ഉണ്ട്. 


</doc>
<doc id="365361" url="https://ml.wikipedia.org/wiki?curid=365361" title="സുരമുല നദി">
സുരമുല നദി

ജോർജ്ജിയയിലെ കുറ നദിയുടെ ഇടത്തെ പോഷക നദിയായി ഖഷൂരി മുൻസിപ്പാലിറ്റിയിലൂടെ ഒഴുകുന്ന നദിയാണ് സുരമുല (English:Suramula ()
കോക്കസസ് പർവ്വത നിരകളുടെ ഭാഗമായ ലിഖി പർവ്വതനിരയുടെ ഇടത്തെ മലഞ്ചെരിവിൽ നിന്നാണ് ഈ നദിയുടെ ഉത്ഭവം. സമുദ്ര നിരപ്പിൽ നിന്നും 1200 മീറ്റർ ( 3,900 അടി) ഉയരത്തിൽ സ്ഥിതി ചെയ്യുന്ന ഈ നദിയുടെ നീളം 42 കിലോ മീറ്റർ (26 മൈൽ) ആണ്. 719 ചതുരശ്ര കിലോമീറ്റർ (278 ചതുരശ്ര മൈൽ) നദീതടപ്രദേശമാണിതിനുള്ളത്. മഴയും മഞ്ഞും ഭൂഗർഭ ജലവുമാണ് ഈ നദിയെ പോഷിപ്പിക്കുന്നത്.
വസന്തകാലത്തും ശരത്കാലത്തും ഈ നദിയിലൂടെ വെള്ളം നിറഞ്ഞൊഴുകി വെള്ളപ്പൊക്കം ഉണ്ടാവാറുണ്ട്. ശൈത്യകാലത്ത് ഈ നദിയിൽ വെള്ളം വളരെ കുറവാകാറുണ്ട്.
നെട്രൈറ്റ് നൈട്രജൻ പോലുള്ള പദാർത്ഥങ്ങൾ കൊണ്ടു ഈ നദി മലിനമായിരിക്കുന്നു. ഒരിക്കൽ ഇരുമ്പ് അമിതമായ അളവിൽ ഈ നദിയെ മലിനമാക്കിയിരുന്നു. എന്നാൽ, ഈ പ്രശ്‌നം ഒരു പരിധിവരെ പരിഹരിക്കാൻ സാധിച്ചിട്ടുണ്ട്. 


</doc>
<doc id="365367" url="https://ml.wikipedia.org/wiki?curid=365367" title="എലീനർ റൂസ്‌വെൽറ്റ്">
എലീനർ റൂസ്‌വെൽറ്റ്

അന്ന എലീനർ റൂസ്വെൽറ്റ് (; ഒക്ടോബർ 11, 1884 – നവംബർ 7, 1962) ഒരു അമേരിക്കൻ രാഷ്ടീയനേതാവും നയതന്ത്രജ്ഞയും സാമൂഹ്യപ്രവർത്തകയുമായിരുന്നു. അമേരിക്കൻ ഐക്യനാടുകളിൽ ഏറ്റവും കൂടുതൽ കാലം പ്രഥമവനിതയായിരുന്നത് എലീനർ റൂസ്വെൽറ്റ് ആയിരുന്നു. 1933 മുതൽ 1945 വരെ ഭർത്താവ് ഫ്രാങ്ക്ളിൻ ഡി. റൂസ്‌വെൽറ്റ് നാലു തവണ പ്രസിഡൻറായിരുന്നവേളയിലായിരുന്നു അവർ ഈ സ്ഥാനം അലങ്കരിച്ചത്. 1945 മുതൽ 1952 വരെ ഐക്യരാഷ്ട്രസഭയുടെ ജനറൽ അസംബ്ലിയിൽ അമേരിക്കൻ ഐക്യനാടുകളുടെ പ്രതിനിധിയുമായിരുന്നു അവർ. എലീനറുടെ മനുഷ്യാവാകാശ പ്രവർത്തനങ്ങളിലെ മികച്ച സംഭാവനകൾക്കുള്ള ബഹുമാനസൂചകമായി അമേരിക്കൻ പ്രസിഡന്റായിരുന്ന ഹാരി എസ്. ട്രൂമാൻ അവരെ വിശേഷിപ്പിച്ചത് “ഫസ്റ്റ് ലേഡി ഓഫ് വേൾഡ്” എന്നായിരുന്നു. ഇരുപതാം നൂറ്റാണ്ടിൽ ഏറ്റവും കൂടുതൽ സ്വാധീനം ചെലുത്തിയ വനിതകളിലൊരാളായാണ് എലീനറെ, പ്രസിഡൻറ് റൂസ്വെൽറ്റ് വിലയിരുത്തിയത്. അവർ ഒരു ഭാര്യ, അമ്മ, അദ്ധ്യാപിക, പ്രഥമ വനിത, പത്രപ്രവർത്തക, എഴുത്തുകാരി, ലോകസഞ്ചാരി, നയതന്ത്രജ്ഞ, രാഷ്ടീയനേതാവ് എന്നീ നിലകളിലൂടെയല്ലാം കടന്നു പോകുകയും താൻ കടന്നുചെന്ന മേഖലകളിലൊക്കെയും തന്റെ വ്യക്തിത്വം ഉയർത്തിപ്പിടിക്കുകയും വിജയക്കൊടി പാറിക്കുകയും ചെയ്തിരുന്നു.

അമേരിക്കയിലെ പ്രമുഖരായ റൂസ്വെൽറ്റ്, ലിവിംഗ്സ്റ്റൺ കുടുംബങ്ങളിലെ അംഗമായിരുന്നു എലീനർ റൂസ്വെൽറ്റ് പ്രസിഡന്റ് തിയോഡോർ റൂസവെൽറ്റിന്റെ അനന്തരവളുംകൂടിയായിരുന്നു. മാതാപിതാക്കളുടേയും സഹോദരങ്ങളിലൊരാളുടെ ചെറുപ്പകാലത്തെ മരണങ്ങൾ കാരണമായി അസന്തുഷ്ടമായ ഒരു കുട്ടിക്കാലമായിരുന്നു അവർക്കുണ്ടായിരുന്നത്. 15-ആമത്തെ വയസ്സിൽ അവർ ലണ്ടനിലെ അലെൻവുഡ് അക്കാദമിയിൽ വിദ്യാഭ്യാസം ചെയ്യുകയും അവിടുത്തെ പ്രധാനാദ്ധ്യാപികയായിരുന്ന മേരി സൗവേസ്ട്രേ അവരെ ആഴത്തിൽ സ്വാധീനിക്കുകയും ചെയ്തിരുന്നു. അമേരിക്കയിലേക്ക് മടങ്ങിവന്ന അവൾ 1905-ൽ തന്റെ അഞ്ചാമത്തെ കസിനായിരുന്ന ഫ്രാങ്ക്ലിൻ ഡെലാനോ റൂസ്വെൽറ്റിനെ വിവാഹം ചെയ്തു. ഫ്രാങ്ക്ലിന്റെ അതീവ നിയന്ത്രിതാവായ മാതാവ് സാറയുടെ പ്രവർത്തികൾ കാരണമായി ദമ്പതിമാരുടെ വിവാഹം അതീവ സങ്കീർണ്ണമായിരുന്നു. ഇതോടൊപ്പം 1918 ൽ ലൂസി മെർസറുമായി തന്റെ ഭർത്താവിനുണ്ടായിരുന്ന രഹസ്യ ബന്ധം കണ്ടെത്തിയതോടെ സ്വന്തം ജീവിതത്തെ പൊതുജീവിതത്തിലേക്ക് തിരിച്ചുവിടുന്നതിലൂടെ പ്രശ്നങ്ങൾക്കു പരിഹാരം കാണുവാൻ അവർ തീരുമാനിച്ചു. 1921 ൽ കാലുകളുടെ സാധാരണ ഉപയോഗത്തിനും ഒരു പക്ഷാഘാതത്തെത്തുടർന്ന് രോഗഗ്രസ്തനായ ഫ്രാങ്ക്ലിനെ രാഷ്ട്രീയത്തിൽത്തന്നെ തുടരുവാൻ അവർ പ്രേരിപ്പിക്കുകയും തുടർന്ന് അദ്ദേഹത്തിന്റെ സ്ഥാനത്ത് എലീനർ പ്രസംഗങ്ങൾ പ്രചരിപ്പിക്കുകയും പ്രചാരണ പ്രവർത്തനങ്ങളിൽ പ്രത്യക്ഷപ്പെടുകയും ചെയ്തു. 1928 ൽ ഫ്രാങ്ക്ലിൻ ന്യൂയോർക്കിലെ ഗവർണറായി തെരഞ്ഞെടുക്കപ്പെട്ടതിനു ശേഷവും അദ്ദേഹത്തിന്റെ ശിഷ്ടകാല പൊതുജീവിതത്തിലും എലീനർ റൂസ്വെൽറ്റ് അദ്ദേഹത്തിനുവേണ്ടി പതിവായി പൊതുരംഗത്തു പ്രത്യക്ഷപ്പെടുകയും ഭർത്താവ് പ്രസിഡന്റായി സേവനമനുഷ്ടിച്ചിരുന്ന കാലയളവിൽ പ്രഥമവനിതയെന്ന നിലയിൽ ആ സ്ഥാനത്തെ പുനർരൂപീക്കുകയും പുനഃവ്യാഖ്യാനം ചെയ്യുകയുമുണ്ടായി.

പിൽക്കാലങ്ങളിൽ ഏറെ ബഹുമാനിക്കപ്പെട്ടുവെങ്കിലും, തന്റെ വെട്ടിത്തുറന്നുപറയുന്ന സ്വഭാവം കാരണമായി, പ്രത്യേകിച്ചും ആഫ്രിക്കൻ-അമേരിക്കൻ പൌരന്മാരുടെ അവകാശങ്ങൾക്കായി, എലീനർ റൂസ്വെൽറ്റ് ഏറെ വിവാദമുണ്ടാക്കിയ ഒരു പ്രഥമ വനിതയായിരുന്നു. സ്ഥിരമായി പത്രസമ്മേളനം നടത്തിയിരുന്ന ആദ്യ പ്രഥമവനിതയെന്നപോലെ പത്രപംക്തികളിലെ ദിനേനയുള്ള എഴുത്ത്, മാസികകളിലെ പ്രതിമാസ പംക്തികൾ കൈകാര്യം ചെയ്യുക എന്നിവ കൂടാതെ ആഴ്ചതോറുമുള്ള ഒരു റേഡിയോ പരിപാടി ആതിഥേയത്വം വഹിക്കുക, പാർട്ടിയുടെ ഒരു ദേശീയ കൺവെൻഷനിൽ സംസാരിക്കുക എന്നിവയും അവർ ചെയ്തിരുന്നു. ഏതാനും സന്ദർഭങ്ങളിൽ അവർ ഭർത്താവിന്റെ നയങ്ങളുമായി പരസ്യമായി വിയോജിച്ചിരുന്നു. തൊഴിൽരഹിതരായ ഖനിത്തൊഴിലാളികളുടെ കുടുംബങ്ങൾക്കായി വെസ്റ്റ് വിർജീനിയയിലെ ആർതർഡേലിൽ ഒരു പരീക്ഷണാത്മക സമുദായത്തെ അവർ പരിചയപ്പെടുത്തിയിരുന്നത് പിന്നീട് ഒരു പരാജയമായി കണക്കാക്കപ്പെട്ടു. തൊഴിലിടങ്ങളിൽ സ്ത്രീകൾക്കു വിപുലമായ സ്ഥാനങ്ങൾക്കുവേണ്ടി അവൾ വാദിക്കുകയും അതോടൊപ്പം ആഫ്രിക്കൻ അമേരിക്കക്കാരുടേയും ഏഷ്യൻ അമേരിക്കക്കാരുടേയും പൗരാവകാശങ്ങൾ, രണ്ടാം ലോകമഹായുദ്ധകാലത്തെ അഭയാർത്ഥികളുടെ അവകാശങ്ങൾ എന്നിവയ്ക്കുവേണ്ടിയും വാദിച്ചിരുന്നു.

1945 ൽ തന്റെ ഭർത്താവിന്റെ മരണത്തെ തുടർന്ന്, ജീവിതത്തിലെ ശേഷിച്ച 17 വർഷക്കാലം എലീനർ റൂസ്വെൽറ്റ് രാഷ്ട്രീയത്തിൽ സജീവമായിരുന്നു. ഐക്യരാഷ്ട്രസഭയിൽ ചേരാനും അതിനെ പിന്തുണയ്ക്കാനും അവർ അമേരിക്കൻ ഐക്യനാടുകളുടമേൽ സമ്മർദ്ദം ചെലുത്തുകയും അതിന്റെ ആദ്യത്തെ പ്രതിനിധി ആകുകയും ചെയ്തു. ഐക്യരാഷ്ട്ര സഭയുടെ മനുഷ്യാവകാശ കമ്മീഷന്റെ ആദ്യ ചെയർമാനായി പ്രവർത്തിക്കുകയും മനുഷ്യാവകാശങ്ങളുടെ സാർവത്രിക പ്രഖ്യാപനത്തിന്റെ കരട് തയ്യാറാക്കുന്നതിനു മേൽനോട്ടം വഹിക്കുകയും ചെയ്തു. പിന്നീട് ജോൺ. എഫ്. കെന്നഡി ഭരണകൂടത്തിന്റെ വനിതകളുടെ പദവി നിർണ്ണയിക്കുന്ന പ്രസിഡൻഷ്യൽ കമ്മീഷന്റെ ചെയർമാനായി. അവരുടെ മരണസമയത്ത്, "ലോകത്തിലെ ഏറ്റവും ബഹുമാന്യരായ സ്ത്രീകളിൽ ഒരാൾ" എന്നു എലീനർ റൂസ്വെൽറ്റ് വിശേഷിപ്പിക്കപ്പെട്ടു. ദ ന്യൂ യോർക്ക് ടൈംസ് ഒരു ചരമക്കുറിപ്പിൽ "സാർവത്രിക ബഹുമാനത്തിന്റെ ഹേതു" ആയി അവരെ വിശേഷിപ്പിച്ചു. 1999 ൽ, ഗാലപ്പിന്റെ ഇരുപതാം നൂറ്റാണ്ടിൽ ഏറ്റവുംകൂടുതൽ സ്വാധീനം ചെലുത്തിയ വ്യക്തികളുടെ പട്ടികയിൽ അവർ ഒൻപതാം റാങ്കിലായിരുന്നു. 

= ജീവിതരേഖ =
അന്ന എലീനർ റൂസ്വെൽറ്റ് ജനിച്ചത് ന്യൂയോർക്ക് നഗരത്തിലെ മൻഹാട്ടണിലാണ്. മാതാപിതാക്കൾ സമൂഹത്തിലെ വരേണ്യവർഗ്ഗത്തിലെ എലിയട്ട് ബുള്ളോച്ച് റൂസ്വെൽറ്റും (1860–1894) അന്ന റെബേക്ക ഹാളും (1863 -1892) ആയിരുന്നു. ചെറുപ്രായത്തിൽത്തന്നെ എലീനർ എന്ന പേരു വിളിക്കുന്നതായിരുന്നു അവർക്കിഷ്ടം. പിതാവ് വഴി അവർ പ്രസിഡന്റ് തിയോഡോർ റൂസ്വെൽറ്റിന്റെ (1858-1919) അനന്തരവൾ ആയിരുന്നു. അതുപോലെതന്നെ മാതാവു വഴി അവർ പ്രസിദ്ധ ടെന്നീസ് ചാമ്പ്യനായിരുന്ന വാലന്റൈൻ ഗിൽ ഹാൾ III (1867-1934), എഡ്വേർഡ് ലഡ്ലോ (1872-1932) എന്നിവരുടെയും അനന്തരവളായിരുന്നു. ചെറുപ്പത്തിൽ വളരെ ഗൌരവക്കാരിയായിരുന്ന എലീനറെ അമ്മ “ഗ്രാനി” എന്നാണു വിളിച്ചിരുന്നത്. മകളുടെ തുറന്ന പ്രകൃതം അന്നയിൽ ഒരൽപ്പം ലജ്ജയുളവാക്കിയിരുന്നു. 

അന്ന എലീനർക്ക് രണ്ടു ഇളയ സഹോദരൻമാർകൂടിയുണ്ടായിരുന്നു. എലിയട്ട് ജൂനിയർ (1889–1893) “ഹാൾ” എന്ന ചുരുക്കപ്പേരിലറിയപ്പെട്ടിരുന്ന  ഗ്രാസീ ഹാൾ റൂസ്വെൽറ്റ് എന്നിവരാണവർ (1891–1941). അതുപോലെതന്നെ എലീനർക്ക് ഒരു അർദ്ധസഹോദരൻകൂടിയുണ്ടായിരുന്നു. അവരുടെ പിതാവിന് കുടുംബത്തിലെ പരിചാരികയായിരുന്ന കാത്തി മാനുമായുള്ള ബന്ധത്തിൽ ജനിച്ച  എലിയട്ട് റൂസ്വെൽറ്റ് മാൻ (1891-1976). അന്ന എലീനർ റൂസ്വെൽറ്റ് ജനിച്ചത് ധനികവും പ്രബലവുമായ ഒരു ഉന്നതകുടുംബത്തിലായിരുന്നു. ന്യൂയോർക്കിലെ “സ്വെൽസ്” എന്ന പേരിലറിയപ്പെട്ടിരുന്ന ഉന്നതകുലജാതരുടെ കൂട്ടായ്മയുടെ ഭാഗവുമായിരുന്നു ഈ കുടുംബം.

1892 ൽ ഡിഫ്ത്തീരിയ ബാധിച്ച് എലീനറുടെ മാതാവ് മരണപ്പെട്ടു. ഇതേ അസുഖം ബാധിച്ച് തൊട്ടടുത്ത മെയ് മാസത്തിൽ ഇളയ സഹോദരനായ എലിയട്ട് ജൂനിയറും മരണപ്പെട്ടു. മുഴുക്കുടിയനായ അവരുടെ പിതാവ് 1894 ആഗസ്റ്റ് 14 ന് ഒരു ആരോഗ്യപരിപാലനകേന്ദ്രത്തിൽവച്ചു മദ്യപാനികൾക്ക് കുടി നിർത്തുന്ന വേളയിലനുഭവപ്പെടുന്ന മതിഭ്രമം കാരണം ജനാലവഴി എടുത്തുചാടുകയും ഇതേത്തുടർന്നുണ്ടായ പരിക്കുകളും ജ്വരസന്നിയും കാരണമായി  മരണമടയുകയും ചെയ്തു. കുട്ടിക്കാലത്തെ ആഘാതങ്ങൾ അവരെ ജീവിതകാലം മുഴുവൻ അധോന്മുഖയും ഉന്മേഷരഹിതയുമാക്കി. അവരുടെ സഹോദരൻ ഹാൾ, പിന്നീട്  മദ്യാസക്തിക്ക് അടിമയായി. പിതാവ് മരണപ്പെടുന്നതിന് മുമ്പ് ഹാൾ, എലിനോറെ മാതാവിനു സമാനമായിട്ടാണ് കരുതിയിരുന്നത്.  എലിനോർ ഹാളിനോട് അമിതവാത്സല്യം കാണിക്കുകയും 1907 ൽ ഗ്രോട്ടൺ സ്കൂളിൽ ചേർന്നവേളയിൽ ഹാളിനോടൊപ്പം അകമ്പടിയായി പോകുകയും ചെയ്തു. ഹാൾ അവിടെ വിദ്യാഭ്യാസം ചെയ്തുകൊണ്ടിരിക്കുന്നവേളയിൽ അവർ നിരന്തരം ഹാളിനു കത്തുകളെഴുതുകയും ചെയ്തിരുന്നു. സ്കൂളിലെ വിജയകരമായ പഠനത്തിലും പിന്നീട് ഹാർവാർഡിൽ നിന്നുള്ള എൻജിനീയറിംഗ് ബിരുദം നേടിയ സമയത്തും അവർ അത്യധികം സന്തോഷിക്കുകയും അഭിമാനപുളകിതയാവുകയും ചെയ്തിരുന്നു.    

മാതാപിതാക്കളുടെ മരണത്തിനുശേഷം എലീനർ തന്റെ അമ്മ വഴിയുള്ള മുത്തിശ്ശിയായ മേരി ലിവിങ്സ്റ്റൺ ലഡ്ലോവിന്റെ (1843-1919) ന്യൂയോർക്കിലെ ടിവോലിയിലുള്ള ലിവിങ്സ്റ്റൺ കുടുംബത്തിലേയ്ക്കു താമസം മാറി. ഒരു ബാലികയെന്ന നിലയിൽ അരക്ഷിതബോധം തോന്നിത്തുടങ്ങിയ അവൾ വാത്സല്യത്തിനുവേണ്ട ദാഹിക്കുകയും സ്വയംതന്നെ താൻ ഒരു വൃത്തികെട്ട താറാവിൻകുഞ്ഞാണെന്നു തോന്നുകയു ചെയ്തു. എന്നിരുന്നാലും ജീവിതത്തിൽ ഒരാളുടെ ശോഭനമായ ഭാവി അയാളുടെ ഭൗതിക സൗന്ദര്യത്തെ പൂർണ്ണമായും ആശ്രയിയിച്ചല്ല ഉരുത്തിരിയുന്നതെന്ന് റൂസ്വെൽറ്റ് 14-ാം വയസിൽ എഴുതി. ഒരു പെൺകുട്ടി എത്ര ലളിതമായ നിലയിൽനിന്നുള്ളതാകട്ടെ, തന്റെ സത്യസന്ധതയും ദൃഢവിശ്വാസവും മനസ്സിലുറപ്പുക്കുകയും അത് മുഖത്ത് പ്രതിഫലിപ്പിക്കുകയും ചെയ്താൽ എല്ലാ സമ്പദ് സൌഭാഗ്യങ്ങളും അവളിലേയക്ക് തനിയെ ആകർഷിക്കപ്പെടുമെന്നായിരുന്നു അവരുടെ ഉത്തമവിശ്വാസം. 

ജോസഫ് ഫി. ലാഷ് എന്ന ജീവചരിത്രകാരൻ, തന്റെ പുലിറ്റസർ അവാർഡു നേടിയ എലീനർ റൂസ്വെൽറ്റിന്റെ ജീവചരിത്രമായ “” എന്ന ജീവചരിത്രത്തിൽ (അവരുടെ സ്വകാര്യശേഖരത്തിലെ രേഖകൾ പ്രകാരം തയ്യാറാക്കിയത്) അവരുടെ കുട്ടിക്കാലം വളരെ അരക്ഷിതാവസ്ഥ നിറഞ്ഞതും സ്നേഹത്തിനുവേണ്ടി ദാഹിക്കുന്ന മനസ്സിനുടമയുമായിരുന്നു എന്നു രേഖപ്പെടുത്തിയിരിക്കുന്നു. അവർ വിദ്യാഭ്യാസം ചെയ്തിരുന്നത് ഒരു ട്യൂട്ടറുടെ സഹായത്തോടെയായിരുന്നു. പതിനഞ്ചാമത്തെ വയസിൽ തന്റെ അമ്മായിയായ അന്ന “ബാമീ” റൂസ്വെൽറ്റിൽനിന്നുള്ള പ്രചോദനമുൾക്കൊണ്ട് എലീനർ, ഇംഗ്ലണ്ടിലെ ലണ്ടൻ നഗരത്തിനു പുറത്തു സ്ഥിതി ചെയ്യുന്ന വിമ്പിൾഡണിലെ ഒരു സ്വകാര്യ സ്കൂളായ അല്ലെൻസ്വഡ് അക്കാഡമിയിൽ ചേർന്നു. 1899 മുതൽ 1902 വരെ ഇവിടെ പഠനം തുടർന്നു. അവിടുത്തെ പ്രധാനാദ്ധ്യാപികയായിരുന്ന മേരി സൌവെസ്റ്റർ ഒരു സ്ത്രീ സ്വാതന്ത്ര്യവാദിയായിരുന്നു. അവർ ചെറുപ്പക്കാരായ വിദ്യാർത്ഥിനികളുടെ മനസ്സിൽ സ്വതന്ത്രചിന്തകൾ കടത്തിവിട്ടിരുന്ന വനിതയായിരുന്നു. എലീനർ റൂസ്‌വെൽറ്റിനോട് അവർ ഒരു പ്രത്യേക മമത കാണിക്കുകയും പ്രത്യക താൽപര്യമെടുത്ത് എലീനറെ ഫ്രഞ്ചുഭാഷ ഒഴുക്കായി സംസാരിക്കുവാൻ പരിശീലനം നൽകുകയും അവരിൽ ആത്മവിശ്വാസം കുത്തിവയ്ക്കുകയും ചെയ്തു. 1905 ൽ മേരി സൌവെസ്റ്റർ മരണപ്പെടുന്നതുവരെ ഈ ബന്ധം നീണ്ടുനിന്നു. ഇതിൽപ്പിന്നെ എലീനർ മേരി സൌവെസ്റ്ററുടെ ഛായാചിത്രം തന്റെ മേശയ്ക്കുമുകളിൽ എല്ലായ്പ്പോഴും പ്രതിഷ്ടിക്കുകയും തിരിച്ചു പോകുമ്പോൾ സൌവെസ്റ്ററുടെ എഴുത്തുകുത്തുകൾ കൂടെക്കൊണ്ടുപോകുകയും ചെയ്തു.എലീനറുടെ ഫസ്റ്റ് കസിനായ കോറിന്നെ ഡഗ്ലാസ് റോബിൻസൺ അക്കാലത്ത് അല്ലെൻസ്വുഡിൽ അദ്ധ്യയനം നടത്തിയിരുന്നു. അവർക്ക് സ്കൂളിൽ എല്ലാവിധ സൌകര്യങ്ങളും ലഭിച്ചിരുന്നതോടൊപ്പം എല്ലാവരുടെയും കണ്ണിലുണ്ണിയുമായിരുന്നു അവർ.

അല്ലെൻവുഡിൽ തുടർന്നു പഠിക്കുന്നതിന് അവർ ആഗ്രഹിച്ചിരുന്നുവെങ്കിലും സാമൂഹ്യകാര്യങ്ങളിലും മറ്റും ഇടപെടുന്നതിനായി 1902 ൽ വീട്ടിൽ നിന്നു് മുത്തശ്ശിയാൽ അവർ തിരിച്ചു വിളിക്കപ്പെടുകയും ചെയ്തു. അക്കാലത്ത് ധനാഢ്യരായ ഉയർന്ന കുടുംബങ്ങളിൽ ഒരു പെൺകുട്ടി പ്രായപൂർത്തിയെത്തിയാൽ താൻ എല്ലാവിധത്തിലും  ഒരു യോഗ്യതയുള്ള ചെറുപ്പക്കാരിയാണെന്നു ബോധിപ്പിക്കുവാൻ  സമൂഹത്തിലേയ്ക്കിറങ്ങിച്ചെല്ലുന്നതിന് “debut” എന്നറിയപ്പെട്ടിരുന്ന ഒരു നാട്ടുനടപ്പ് നിലവിലിരുന്നരുന്നു. ശേഷം അന്തസും ആഭിജാത്യവുമുള്ള കുടുംബങ്ങളിലേയക്ക് വിവാഹം ചെയ്തയയ്കുവാൻ കുടുംബം ശ്രദ്ധിക്കുകയും ചെയ്തിരുന്നു. 1902 ൽ തന്റെ ഔപചാരിക വിദ്യാഭ്യാസം അവസാനിപ്പിച്ച് പതിനേഴാമത്തെ വയസിൽ എലീനർ റൂസ്‌വെൽറ്റ് സ്വദേശമായ അമേരിക്കൻ ഐക്യനാടുകളിലേയ്ക്കു തിരിച്ചുപോയി. 

മൂന്നു വർഷങ്ങൾക്കു ശേഷം അവർ ഐക്യനാടുകളിലേയ്ക്കു മടങ്ങുന്ന സമയം അവരുടെ അമ്മാവനായ തിയോഡോർ റൂസ്വെൽറ്റ് അമേരിക്കൻ ഐക്യനാടുകളുടെ പ്രസിഡന്റായിരുന്നു. “അങ്കൾ ടെഡിന്” അവർ പ്രിയപ്പെട്ട മരുമകളായിരുന്നു. അദ്ദേഹം അവരെ “ഒരിക്കളും ഭയപ്പെടരുത്” എന്ന “റൂസ്വെൽറ്റ് റൂൾ” പഠിപ്പിച്ചു. സാമൂഹിക ഉത്തരവാദിത്തങ്ങളെ അതിൻറതായ അവബോധത്തോടെയും ഗൌരവത്തോടെയും എങ്ങനെ കൈകാര്യം ചെയ്യാമെന്നുള്ള പരിശീലനം അവർക്കു ലഭിച്ചിരുന്നു. അവർ പലപ്പോഴും ചെറുപ്പക്കാരായ കുടിയേറ്റക്കാരുടെയിടയിൽ, എങ്ങനെ ഐക്യനാടുകളിൽ ഒരു പുതുജീവിതം കെട്ടിപ്പടുക്കാമെന്നുള്ള വിഷയത്തിൽ സന്നദ്ധസേവന ക്ലാസുകൾ സംഘടിപ്പിച്ചിരുന്നു. 

ആ വർഷം ഡിസംബർ 14 ന് വാൽഡോർഫ്-അസ്റ്റോറിയ ഹോട്ടലിൽ നടന്ന ആദ്യ രംഗപ്രവേശന നൃത്തത്തിൽ (debutante ball) എലീനർ പങ്കെടുത്തു. ഈ “ഡിബറ്റ് “ പാർട്ടി മനോഹരമായരുന്നങ്കിലും താൻ അസന്തുഷ്ടയായിരുന്നവെന്നാണ് എലിനോർ ഇതെക്കുറിച്ചു പിന്നീടു പ്രതികരിച്ചത്. ഹാളിൽ കൂടിയിരിക്കുന്ന അപരിചിതരായ ചെറുപ്പക്കാർക്കിടയിൽ ഒരു പെൺകുട്ടിയെ പ്രദർശിപ്പിക്കുന്നതിലുള്ള അസന്തുഷ്ടി അവർ മറച്ചുവച്ചില്ല. 1902 ൽ സന്നിഹിതരായിരുന്ന അനേകം ചെറുപ്പക്കാരിൽ ഒരാൾ എലീനറുടെ അകന്ന കസിനായ ഫ്രാങ്ക്ലിൻ ഡെലാനോ റൂസ്വെൽറ്റും ഉണ്ടായിരുന്നു. അദ്ദേഹം ഹാർഡ്വാർഡ് യൂണിവേഴ്സിറ്റിയിലെ 20 വയസുകാരനായ വിദ്യാർത്ഥിയായിരുന്നു അക്കാലത്ത്. ഫ്രാങ്ക്ലിൻ കുടിയേറ്റ കേന്ദ്രങ്ങൾ സ്ഥിതി ചെയ്യുന്ന കെട്ടിടത്തിനു സമീപം പല തവണ സന്ദർശിച്ചിരുന്നു.  സന്നദ്ധ സേവകരുടെ സഹായത്തോടെ സമൂഹത്തിലെ സ്ത്രീകളുടെ വിദ്യാഭ്യാസകാര്യങ്ങളിലും മറ്റും ശ്രദ്ധ പതിപ്പിക്കുകയും നേതൃത്വ പരിശീലനം നൽകുകയും ചെയ്യുന്ന  ഒരു സ്ത്രീ സംഘടനയായിരുന്ന ജൂനിയർ ലീഗിന്റെ സജീവ പ്രവർത്തകയായിരുന്നു എലീനർ. ഈ സംഘടനയിൽ  പ്രവർത്തിച്ചുകൊണ്ട് കിഴക്കൻ പ്രദേശങ്ങളിലെ ചേരി പ്രദേശങ്ങളിലെ ജനതയുടെ ഇടയിൽ വിദ്യാഭ്യാസം, നൃത്തം, അനുഷ്ടാനപാഠങ്ങൾ എന്നിവ നല്കുവാനായി  പ്രവർത്തിച്ചിരുന്നു. ഈ സംഘടനയുടെ സ്ഥാപികയായും സുഹൃത്തുമായ മേരി ഹാരിമാൻ മുഖാന്തരമാണ് ഈ സംഘടനെയെക്കുറിച്ച് എലിനോർ ആദ്യമായി അറിയുന്നത്. അവരുടെ ഒരു പുരുഷ ബന്ധു ഈ സംഘടനെ വിമർശിച്ച് എലിനോറിനോടു സംസാരിക്കുകയും ചെയ്തിരുന്നു.

1902-ലെ ഒരു വേനൽക്കാലത്ത്, എലീനർ റൂസ്വെൽറ്റ് തന്റെ പിതാവിന്റെ അഞ്ചാമത്തെ കസിനായിരുന്ന ഫ്രാങ്ക്ലിൻ ഡലോനോ റൂസ്വെൽറ്റുമായി, ന്യൂയോർക്കിലെ ടിവോലിയിലേയ്ക്കുള്ള തീവണ്ടിയിൽവച്ചു കണ്ടുമുട്ടി. ഇരുവരും രഹസ്യ സമാഗമങ്ങളും പ്രണയബന്ധവും തുടരുകയും 1903 നവംബർ 22 നു വിവാഹനിശ്ചയം നടത്തപ്പെടുകയും ചെയ്തു. ഫ്രാങ്ക്ലിന്റെ മാതാവ് സാറ ആൻ ഡെലനോ ഇരുവരും ഒന്നാകുന്നതിനെ എതിർക്കുകയും ഒരു വർഷത്തേക്ക് വിവാഹനിശ്ചയം ഔദ്യോഗികമായി പ്രഖ്യാപിക്കില്ലെന്ന് അദ്ദേഹത്തോടു വാഗ്ദാനം ചെയ്യിക്കുകയുമുണ്ടായി. "ഞാൻ നിങ്ങളെ എത്രമാത്രം വേദനിപ്പിച്ചുവെന്ന് എനിക്ക് അറിയാം", തന്റെ തീരുമാനത്തെക്കുറിച്ച് ഫ്രാങ്ക്ലിൻ മാതാവിനു കത്തെഴുതി. അദ്ദേഹം തുടർന്നെഴുതി "പക്ഷേ, "എന്റെ സ്വന്തം മനസ്സിനെ ഞാൻ അറിയുന്നു, നാളുകളായി അറിയാം, എനിക്ക് മറ്റൊരുവിധത്തിൽ ചിന്തിക്കാനുകില്ലെന്നുമറിയാം". 1904 ൽ സാറാ തന്റെ പുത്രനെ ഒരു കരീബിയൻ കപ്പൽയാത്രക്ക് അയച്ചു. ഒരു വേർപിരിയൽ ഈ പ്രണയത്തെ മറികടക്കുമെന്ന് അവർ പ്രതീക്ഷിച്ചുവെങ്കിലും ഫ്രാങ്ക്ലിൻ നിശ്ചയദാർഢ്യത്തിലായിരുന്നു. സെയിന്റ് പാട്രിക് ഡേ പരേഡിനു വേണ്ടി ന്യൂ യോർക്ക് സിറ്റിയിലായിരുന്ന പ്രസിഡന്റ് തിയോഡോർ റൂസ്വെൽറ്റ് വധുവിനെ നൽകാമെന്നു സമ്മതിക്കുകയും അദ്ദേഹത്തിനു പങ്കെടുക്കുവാൻ തക്ക രീതിയിൽ വിവാഹത്തീയതി തീരുമാനിക്കപ്പെടുകയും ചെയ്തു. 1905 മാർച്ച് 17 ന് അവർ വിവാഹിതരാവുകയും ചെയ്തു. ഗ്രോട്ടൺ സ്കൂളിലെ വരന്റെ ഹെഡ് മാസ്റ്റർ എൻഡികോറ്റ് പീബഡി ഔദ്യോഗികമായി നിർവ്വഹിച്ച ഒരു വിവാഹവേദിയിൽവച്ച് അവർ വിവാഹിതരായി. എലീനറുടെ കസിൻ കോറിന്നെ ഡഗ്ലാസ് റോബിൻസൺ വധുവിന്റെ ഒരു തോഴിയായി എത്തിയിരുന്നു. ചടങ്ങിലെ തിയഡോർ റൂസ്വെൽറ്റിന്റെ പങ്കാളിത്തത്തെക്കുറിച്ചുള്ള വാർത്തകൾ ദി ന്യൂയോർക്ക് ടൈംസും മറ്റു പത്രങ്ങളും പ്രധാനപേജിൽ പ്രസിദ്ധീകരിച്ചിരുന്നു. റൂസ്വെൽറ്റ്-റൂസ്വെൽറ്റ് യൂണിയനെക്കുറിച്ചുള്ള അദ്ദേഹത്തിന്റെ ചിന്തകളേക്കുറിച്ചുള്ള പ്രതികരണം ആവശ്യപ്പെട്ടപ്പോൾ പ്രസിഡന്റ് പറഞ്ഞു, "കുടുംബത്തിൽ പേര് നിലനിർത്താൻ നല്ലൊരു കാര്യമാണ്." ദമ്പതിമാർ ഹൈഡ് പാർക്കിൽ ഒരു ആഴ്ച ഒരു പ്രാഥമിക മധുവിധു ആഘോഷിക്കുകയും പിന്നീട് ന്യൂയോർക്കിലെ ഒരു അപ്പാർട്ടുമെന്റിൽ താമസമാക്കുകയും ചെയ്തു. ആ വേനൽക്കാലത്ത് അവർ തങ്ങളുടെ ഔപചാരികമായ ഹണിമൂൺ ആഘോഷത്തിനായി മൂന്നുമാസത്തെ യൂറോപ്യൻ പര്യടനത്തിനായി പുറപ്പെട്ടു.

വിവാഹത്തിനു ശേഷം ഫ്രാങ്ക്ലിൻ ലോകത്തിലെ ഏറ്റവും സന്തോഷവായായ ആൾ താനാണെന്ന് സ്വയം പ്രഖ്യാപിച്ചു. 1906 ൽ ദമ്പതികൾക്ക് തങ്ങളുടെ ആദ്യകുട്ടിയായി അന്ന ജനിച്ചു. അടുത്ത വർഷം ജയിംസ് എന്ന പുത്രൻ ഭൂജാതനായി. ഏതാനും വർഷങ്ങൾക്കു ശേഷം മൂന്നാമത്തെ പുത്രനായ ഫ്രാങ്ക്ലിന് ജൂനിയർ ജനിച്ചു. ഒന്നൊന്നായി പിന്തുടർന്ന അസുഖങ്ങളെത്തുടർന്ന് വെറും 7 മാസം പ്രായമുള്ളപ്പോൾ കുട്ടി മരണമടഞ്ഞു. പിന്നീട് ഒരു വർഷത്തിനു ശേഷം എലിയട്ട് ജനിച്ചു.

ഫ്രാങ്ക്ലിൻ റൂസ്വെൽറ്റ് നേവിയടെ അസിസ്റ്റൻറ് സെക്രട്ടറിയായി നിയമിതനായതിനെത്തുടർന്ന് കുടുംബം വാഷിങ്ടണ് ടി.സി.യിലേയ്ക്കു മാറിത്താമസിച്ചു. അവിടെവച്ച് ദമ്പതികൾക്ക് രണ്ടു കുട്ടികൾക്കൂടി ജനിച്ചിരുന്നു. ഫ്രാങ്ക്ലിൻ ജൂനിയർ II, ജോൺ എന്നിവരായിരുന്ന അവർ. വളർന്നുകൊണ്ടിരിക്കെ കുട്ടികൾ പലപ്പോഴും തങ്ങളുടെ അമ്മ സുഹൃത്തുക്കൾക്കും തികച്ചും അപരിചിതരായവർക്കും കൊടുക്കുന്ന പ്രത്യേകശ്രദ്ധയിൽ അസൂയാലുക്കളായിരുന്നു. യഥാർത്ഥത്തിൽ അമ്മയുടെ കഴിവിനനുസിച്ച് പുറത്തുള്ളവർക്ക് കൊടുക്കേണ്ടതെന്താണോ അത് അമ്മ അവർക്കു നല്കുന്നില്ല എന്നാണ് കുട്ടികൾക്ക് അനുഭവപ്പെട്ടത്. പിതാവിനൊപ്പം ചിലവഴിക്കുന്ന സമയത്തിനും കുട്ടികൾക്ക് നിയന്ത്രണങ്ങളുണ്ടായിരുന്നു. പലപ്പോഴും പിതാവിനെ കാണുന്നതിനും സംസാരിക്കുന്നതിനും മുൻകൂട്ടിയുള്ള അനുമതിയും ആവശ്യമായിരുന്നു. വാഷിങ്ടണിലെ നാട്ടുമര്യാദയനുസരിച്ച് എലീനറിന് അനേകം ഡിന്നർ പാർട്ടികൾ നടത്തുകയും അതോടൊപ്പം ഡിന്നർ പാർട്ടികളിലും നൃത്ത പരിപാടികളിലും പങ്കെടുക്കേണ്ടതുമുണ്ടായിരുന്നു.  എന്നാൽ ഫ്രാങ്ക്ലിൻ ഇതിലൊന്നു താല്പര്യം കാണിച്ചില്ല. കുടുംബത്തിലെ അനേകരുടെ ജീവിതത്തെ ബാധിച്ചതിനാൽ എലീനറിന് മദ്യത്തോട് കഠിനമായ വെറുപ്പായിരുന്നു.

എലീനർ പലപ്പോഴും കുട്ടികളുമായി റൂസ്വെൽറ്റിന്റെ മെയ്നെ തീരത്തു നിന്നകലെ നീണ്ടുപരന്നുകിടക്കുന്ന സമ്മർ ഹോമിൽ സന്ദർശനം നടത്താറുണ്ടായിരുന്നു. എന്നാൽ ഫ്രാങ്ക്ലിൻ മിക്കപ്പോഴും വാഷിങ്ടണിൽത്തന്നെ ഒതുങ്ങിക്കൂടി. ഈ അകലം ഫ്ലാങ്ക്ലിനെ എലീനറുടെ സോഷ്യൽ സെക്രട്ടറിയായ ലൂസി മെർസറുമായി അടുക്കുന്നതിനുള്ള സന്ദർഭമൊരുക്കി. ഇതേക്കുറിച്ചറിഞ്ഞപ്പോൾ എലീനർ വിവാഹമോചനം ആവശ്യപ്പെട്ടു. എന്നാൽ “റൂസ്വെൽറ്റുമാർ വിവാഹമോചനം ചെയ്യാറില്ല” എന്ന് അവരെ അറിയിക്കപ്പെട്ടു. അതിനാൽ ഈ ബന്ധത്തിൽ തുടരാൻ എലീനർ സമ്മതിച്ചുവെങ്കിലും പിന്നീടൊരിക്കലും അവർ ദമ്പതിമാരെന്ന അർത്ഥത്തിൽ താമസിച്ചിട്ടില്ല.  

1920 ൽ റൂസ്വെൽറ്റ് കുടുംബം ന്യൂയോർക്കിലേയ്ക്കു തിരിച്ചു വന്നു. എലീനർ ഒരു പുതിയ ജീവിതം കെട്ടിപ്പടുക്കുന്നതിൽ ബത്തശ്രദ്ധയായിരുന്നു. കോൺഗ്രസ് പത്തൊമ്പതാമത്തെ ഭരണഘടനാ ഭേദഗതി നടപ്പിലാക്കുകയും സ്ത്രീകൾക്കു വോട്ടവാകാശം ലഭിക്കുകയും ചെയ്തു. എലീനർ “ലീഗ് ഓഫ് വിമൻ വോട്ടേർസ്”, “വിമൻസ് സിറ്റി ക്ലബ്ബ്” എന്നീ സംഘടനകളി ചേർന്നു പ്രവർത്തിച്ചു.

1921 ലെ ഒരു വേനൽക്കാലത്ത്, കുടുംബത്തിന്റെ ഉമസ്ഥതയിലുള്ള വേനൽക്കാലവസതിയിൽ വച്ച് ഫ്രാങ്ക്ലിൻ റൂസ്വെൽറ്റിന് പോളിയോ പിടിപെടുകയും അദ്ദേഹത്തിന്റെ കാലുകളുടെ ശേഷി നഷ്ടമാകുകയും ചെയ്തു. കാലുകളുടെ ബലഹീനത പ്രത്യക്ഷപ്പെട്ട ആദ്യകാലങ്ങളിൽ ഈ ന്യൂനത പരിഹരിക്കുന്നതിനുള്ള ചികിത്സയുടെ ഭാഗമായി ഫ്രാങ്ക്ലിൻ ജോർജ്ജിയയിലെ ചൂടുനീരുറവകളിൽ സമയം ചിലവഴിച്ചു. ആ സമയം എലീനർ ന്യൂയോർക്കിൽത്തന്നെ തുടർന്നു.

1928 ല് എലീനർ, “ബ്യൂറോ ഓഫ് വുമൺസ് ആക്റ്റിവിറ്റീസ് ഓഫ് ദ ഡെമോക്രാറ്റിക് പാർട്ടി”യുടെ ഡയറക്ടർ ആയി അവരോധിതയായി.  ദേശീയ രാഷ്ട്രീയത്തിൽ ഏറെ ശക്തയും അറിയപ്പടുന്നതുമായ വനിതയായിരുന്നു എലീനർ.  ഈ സമയം അവർ പ്രധാന മാഗസിനുകളിൽ ലേഖനങ്ങൾ എഴുതിയിരുന്നു.  

ആ വർഷം റൂസ്വെൽറ്റ് ന്യൂയോർക്കിലെ ഗവർണറായി തെരഞ്ഞെടുക്കപ്പെട്ടു. മൂന്നു വർഷങ്ങൾക്കു ശേഷം, തന്റെ ഭർത്താവിന്റെ ആത്യന്തികമായ അഭിലാഷം പ്രസിഡൻറാകുക എന്നതാണെന്ന് എലീനർ മനസ്സിലാക്കി. പ്രഥമ വനിതാകുക എന്ന ആശയം എലീനറുടെയുള്ളിൽ ഭീതി പടർത്തി. യാതൊരു മോഹഭ്രമങ്ങളില്ലാത്ത വ്യക്തിത്വമായിരുന്നു അവരുടേത്. ചായസൽക്കാരങ്ങളിലും പാർട്ടികളിലുമൊക്കെ പങ്കെടുത്ത് ജീവിക്കുക എന്നത് അവർ മനസ്സിൽപ്പോലും ഉദ്ദേശിച്ചിരുന്നില്ല. ഒരു പ്രസിഡന്റിന്റെ പത്നിയായിരിക്കുക എന്നതു അത്യന്തം ക്ലേശകരമായിരിക്കുമെന്നും അനതിവിദൂരഭാവിയിൽ അതു തന്റെ മേൽ വന്നുചേരുമെന്നുമുള്ള യാഥാർത്ഥ്യം എലീനർ താമസിയാതെ മനസ്സിലാക്കി. ഗവണ്മെൻറ് പദവികളിൽ സ്ത്രീകൾക്കു പ്രാമുഖ്യം കൊടുക്കുവാൻ അവർ ഭർത്താവിൽ പ്രേരണ ചെലുത്തി. ഫ്രാങ്ക്ലിൻ ഡി. റൂസ്വെൽറ്റിന്റെ പ്രോഗ്രാമുകളിൽ വനിതകൾ, ചെറുപ്പക്കാർ, കറുത്ത അമേരിക്കക്കാർ തുടങ്ങി എല്ലാവരും ചേർന്നതാകണമെന്ന് അവർ പ്രസിഡന്റിനെ ഓർമ്മിപ്പിച്ചു. ഇത്തരം നവീന ആശയങ്ങൾ എലീനറെ ഒരു പുതിയ തരം പ്രഥമവനിത എന്നു് അവർ തിരിച്ചറിയപ്പെടുന്നതിലേയ്ക്കു നയിച്ചു. 

1934 ൽ എലീനർ, ഫ്രാങ്ക്ലിൻ ഡി. റൂസ്വെൽറ്റും NAACP  (“നാഷണൽ അസോസിയേഷൻ ഫോർ ദ അഡ്വാൻസ്മെൻറ് ഓഫ് കളേഡ് പീപ്പിൾ”) യും തമ്മിലുള്ള ഒരു മീറ്റിംഗ് ഏകോപിപ്പിച്ചു. 1909 ൽ ന്യൂയോർക്ക് നഗരത്തിൽ രൂപീകൃതമായ വർഗ്ഗവിവേചനത്തിനെതിരെ പ്രവർത്തിക്കുന്ന ഒരു സംഘമായിരുന്ന ഇത്. ആദ്യകാലത്ത് നാഷണൽ നീഗ്രോ കമ്മിറ്റി എന്നറിയപ്പെട്ടിരുന്നു. ഇത് രാജ്യത്തെ ഏറ്റവും പഴയ പൌരാവകാശ സംഘടനയായി അറിയപ്പെടുന്നു.  നിയമം നോക്കാതെ ശിക്ഷ വിധിക്കുന്ന സമ്പ്രദാത്തിനെതിരെ ഈ സംഘടനയുടെ നേതാവ് വാൾട്ടർ വൈറ്റുമായിട്ടായിരന്നു ഈ മീറ്റിംഗ് നടന്നത്.  തുടർന്നുവന്ന വർഷം ഫ്രാങ്ക്ലിൻ റൂസ്വെൽറ്റും ഡെമോക്രാറ്റിക് നാഷണൽ കമ്മിറ്റി ചെയർമാനുമായിരുന്ന ജെയിംസ് ഫെയർലി, DNC യുടെ വനിതാ വിംഗിന്റെ തലൈവിയായ മോളി ഡ്യൂസൺ എന്നിവരുമായി മറ്റൊരു മീറ്റിംഗിനു കളമൊരുക്കി. തെരഞ്ഞെടുപ്പുകളിൽ സ്ത്രീകളുടെ പങ്ക് എന്നതായിരുന്നു ചർച്ചയിലെ പ്രധാന വിഷയം. 

ഒരു മൂന്നു മാസക്കാലയളവിലെ യാത്രാപരിപാടികളിൽ എലീനർ 40,000 മൈലുകൾ സഞ്ചരിച്ചിരുന്നു. അവർ പ്രസംഗങ്ങൾ നടത്തുകയും അനവധി സ്കൂളുകളും ഫാക്ടറികളും സന്ദർശിക്കുകയും “മൈ ഡേ” എന്ന പേരിൽ ഒരാഴ്ചയിൽ 6 ദിവസം ഒരു വർത്തമാനപ്പത്രത്തിൽ കോളം എഴുതുകയും ചെയ്തു.  വ്യവസായ മേഖലകളിലും മറ്റും പുതിയ തൊഴിൽ നിയമം  എങ്ങനെ നടപ്പാക്കാമെന്നതിനെക്കുറിച്ച് അവർ ഫ്രാങ്ക്ലിൻ ഡി. റൂസ്വെൽറ്റിന് റിപ്പോർട്ട് നൽകി. ഇതിനിടെ 1936 ലെ പ്രസിഡൻഷ്യൽ ഇലക്ഷനിൽ ഫ്രാങ്ക്ലിൻ റൂസ്വെൽറ്റ് അപ്രതീക്ഷിത വിജയം നേടി. 

1940 ൽ എലീനർ ചിക്കാഗോയിൽ നടന്ന ഡെമോക്രാറ്റിക് നാഷണൽ കൺവെൻഷനിൽ ഒരു തത്സമയ പ്രസംഗം നടത്തുകയും ഇത് പ്രസിഡൻറ് റൂസ്വെൽറ്റിന് പ്രസിഡന്റ് പദത്തിൽ മൂന്നാം തവണ അഭൂതപൂർവ്വമായ വിജയം കൈവരിക്കുന്നതിനു സഹായകമായിത്തീർന്നു. പ്രസിഡൻറിനോടൊപ്പം കാൽനൂറ്റാണ്ടോളം സന്തോഷകരമായ രാഷ്ട്രീയപ്രവർത്തനം നടത്തിയെങ്കിലും ഇത് കുടുംബത്തിനുമേൽ വരുത്തിവച്ച നഷ്ടം ചില്ലറയല്ലായിരുന്നു. റൂസ്വെൽറ്റിന്റെ കുട്ടികളെല്ലാവരും തന്നെ കുഴപ്പം പിടിച്ച യുവത്വങ്ങളായിരുന്നു. പലരുടെയും വിവാഹജീവിതം പരാജയത്തിൽ കലാശിക്കുകയും സാമ്പത്തിക ബുദ്ധിമുട്ടുകൾ അനുഭവപ്പെടുകയും ചെയ്തിരുന്നു. 5 കുട്ടികളുടെയിടെയിൽ 19 വിവാഹങ്ങൾ ഇതിനിടെ നടന്നിരുന്നു. പേൾ ഹാർബർ ആക്രമണത്തിനുശേഷം അമേരിക്ക രണ്ടാംലോകമഹായുദ്ധത്തിലേയ്ക്കു വലിച്ചിഴക്കപ്പെടുകയും ഫ്രാങ്ക്ലിൻ ഡി. റൂസ്വെൽറ്റ് കുടുംബപരമായ കാര്യങ്ങൾക്കുപരിയായി രാഷ്ട്രകാര്യങ്ങളിൽ കൂടുതൽ ശ്രദ്ധിക്കുകയും യുദ്ധം ജയിക്കുന്നതിൽ ശ്രദ്ധ കേന്ദ്രീകരിക്കുകയും ചെയ്തു. റൂസ്വെൽറ്റിന്റെ 4 പുത്രന്മാർ സൈനികസേവനത്തിനായി തെരഞ്ഞുടുക്കപ്പെട്ടിരുന്നു. 1944 ആയപ്പോഴേയ്ക്കും യുദ്ധം ഫ്രാങ്ക്ലിൻ ഡി. റൂസ്വെൽറ്റിനുമേൽ ശക്തമായ സമ്മർദ്ദം ചെലുത്തി. ഇക്കാലത്ത് അദ്ദേഹം പ്രസിഡന്റായി 11 വർഷം പിന്നിടുകയും പ്രായം 62 ആകുകയും ചെയ്തിരുന്നു. പരിക്ഷീണിതനായിരുന്നുവെങ്കിലും അതു വകവയ്ക്കാതം ഒരു നാലാം തവണ മത്സരിക്കുന്നതിനുള്ള ശ്രമം അദ്ദേഹം നടത്തി. അദ്ദേഹത്തിനു വിശ്രമം ആവശ്യമാണെന്നുള്ള വസ്തുത എലീനർ മനസ്സിലാക്കി. അതേസമയം അദ്ദേഹത്തിനു തന്റെ ജോലി മുഴുമിപ്പിക്കേണ്ടതുമുണ്ടായിരുന്നു. ഇക്കാലത്ത് ഫ്രാങ്ക്ലിൻ റൂസ്വെൽറ്റ് ഹൃദ്രോഗത്താൽ കഷ്ടപ്പെടുകയും ചെയതു. അദ്ദേഹത്തിൻ മകൾ അന്ന ശ്രദ്ധയോടെ അദ്ദേഹത്തിന്റെ ആരോഗ്യകാര്യങ്ങളിൽ പരിചരിച്ചിരുന്നു. ക്രിമിയയിലെ യാൾട്രയിൽ 1945 ൽ ജോസഫ് സ്റ്റാലിൻ, വിൻസ്റ്റൺ ചർച്ചിൽ എന്നിവരോടൊത്തു നടക്കുന്ന  കോൺഫറൻസിൽ പങ്കെടുക്കുന്നതിനു തന്നെ അനുഗമിക്കുവാൻ അദ്ദേഹം അവരോട് ആവശ്യപ്പെട്ടിരുന്നു. അവിടെനിന്നുള്ള തിരിച്ചുവരവിനു ശേഷം പ്രസിഡന്റിന്റെ ആരോഗ്യനില തൃപ്തകരമല്ലെന്നുളള വസ്തുത എല്ലാവരും മനസ്സിലാക്കി.

ഫ്രാങ്ക്ലിൻ റൂസ്വെൽറ്റ് 1945 ഏപ്രിൽ മാസത്തിൽ വാം സ്പ്രിംഗിലേയ്ക്കു യാത്രയായി. എന്നാൽ എലീനർ വാഷിങ്ടണിൽത്തന്നെ തുടർന്നു. ഏപ്രിൽ 12 ന് ഒരു ഫോൺകോൾ വഴി പ്രസിഡന്റിന്റെ  മരണവാർത്ത് അവരെ തേടിയെത്തി.  അവർ രാത്രിമുഴുവൻ സഞ്ചരിച്ച് വാം സ്പിംഗിലെത്തിച്ചേർന്നു. മരണസമയത്ത് പ്രസിഡന്റിനോടൊപ്പം ലൂസി മെർസർ എന്ന പതിറ്റാണ്ടുകൾക്കു മുമ്പുള്ള അടുപ്പക്കാരിയുണ്ടായിരുന്നുവെന്നുള്ള അവരെ അറിയിക്കപ്പെട്ടു.  ഇത് അവർക്ക് അത്യന്തം ഹൃദയഭേദകമായ വാർത്തയായിരുന്നു. ഫ്രാങ്ക്ലിൻ ഡി റൂസ്വെൽറ്റിന്റെ മൃതദേഹം വാഷിങ്ടണിലെത്തിക്കുകയും ശവസംസ്കാര ചടങ്ങുകൾ അവസാനിച്ച് ഏറെ ദിവസം കഴിയുന്നതിനു മുമ്പു തന്നെ എലീനർ വൈറ്റ്ഹൌസിനു പുറത്തു പോയി വാൽ കില്ലിൽ തനിക്കു സ്വന്തമായുണ്ടായിരുന്ന ഭവനത്തിൽ താമസമാക്കി.

1930-കളിൽ എലീനർ ഒരു ഐതിഹാസിക വൈമാനികനായിരുന്ന അമേലിയ ഇയർഹാർട്ടുമായി വളരെ അടുത്ത സൌഹൃദം പുലർത്തിയിരുന്നു. ഒരിക്കൽ, അവർ രണ്ടുപേരും വൈറ്റ് ഹൗസിൽ നിന്നും ഒളിച്ചു പുറത്തുകടക്കുകയും മോടിയായി വസ്ത്രം ധരിച്ച് ഒരു പാർട്ടിയിൽ പങ്കെടുക്കുകയും ചെയ്തു. ഈയർഹാർട്ടിനൊപ്പം വിമാനയാത്ര നടത്തിയ ശേഷം, റൂസ്വെൽറ്റിന് ഒരു പഠന അനുമതി ലഭിച്ചിരുന്നുവെങ്കിലും പക്ഷേ തുടർന്നു വിമാനം പറത്തൽ പരിശീലിക്കുന്നതിൽ അവർ താൽപര്യം പ്രകടിപ്പിച്ചില്ല. പത്നി ഒരു പൈലറ്റാകുന്നതിനെ ഫ്രാങ്ക്ലിൻ അനുകൂലിക്കുകയും ചെയ്തിരുന്നില്ല. എന്നിരുന്നാലും, ഈ രണ്ടു സുഹൃത്തുക്കളും ജീവിതത്തിലുടനീളം പതിവായി ആശയവിനിമയം നടത്തിയിരുന്നുവെന്നുളളതാണു സത്യം.

അസോസിയേറ്റഡ് പ്രസ് (എപി) റിപ്പോർട്ടറായിരുന്ന ലോറെന ഹിക്കോക്കിനുമായും എലീനർ അടുത്ത ബന്ധം പുലർത്തിയിരുന്നു. പ്രസിഡണ്ട് തെരഞ്ഞെടുപ്പിന്റെ പ്രചാരണത്തിന്റെ അവസാന മാസങ്ങളിൽ  ഒപ്പം സഞ്ചരിക്കുകയും "അവരുമായി കടുത്ത പ്രണയത്തിലാവുകയും ചെയ്തു". ഇക്കാലങ്ങളിൽ റൂസ്വെൽറ്റ് ദിവസവും 10 മുതൽ 15 പേജു വരെയുള്ള കത്തുകൾ ഹക്കിന് എഴുതിയിരുന്നു. അവർ പ്രഥമ വനിതയെക്കുറിച്ച് ഒരു ജീവചരിത്രം എഴുതുവാൻ ഉറച്ചിരുന്നു. "ഞാൻ എന്റെ കൈകളാൽ നിന്നെ ചുറ്റിപ്പിടിപ്പിക്കാൻ ആഗ്രഹിക്കുന്നു, നിന്റെ ചുണ്ടിന്റെ അരികിൽ ചുംബിക്കാൻ ഞാൻ ആഗ്രഹിക്കുന്നു", "എനിക്ക് നിങ്ങളെ ചുംബിക്കാൻ കഴിയില്ല, അതിനാൽ ഞാൻ നിങ്ങളുടെ ‘പ്രതിബിംബത്തെ’ ചുംബിക്കട്ടെ, സുപ്രഭാതം, ശുഭരാത്ര!”  എന്നിങ്ങനെ ശൃംഗാരം ദ്യോതിപ്പിക്കുന്ന വാക്കുകൾ കത്തുകളിൽ ഉൾപ്പെട്ടിരുന്നു.  ഫ്രാങ്ക്ലിന്റെ 1933 ലെ അധികാരാരോഹണവേളയിൽ എലനർ റൂസ്വെൽറ്റ് സുഹൃത്തായ ഹിക്ക് നൽകിയ ഒരു നീലക്കല്ലിന്റെ മേതിരം ധരിച്ചിരുന്നു. എഫ്.ബി.ഐ ഡയറക്ടർ ജെ. എഡ്ഗാർ ഹൂവർ റൂസ്വെൽറ്റിന്റെ പുരോഗമനവാദത്തെയും പൌരാവകാശങ്ങളെക്കുറിച്ചുള്ള നിലപാടുകളേയും പുഛിച്ചു തള്ളിയിരുന്നു. അതോടൊപ്പം ഹൂവറിന്റെ നിരീക്ഷണ തന്ത്രങ്ങളെക്കുറിച്ച് റൂസ്വെൽറ്റിനും ഭർത്താവ് ഫ്രാങ്ക്ലിൻ റൂസ്വെൽറ്റിനുമുള്ള നിലപാടുകളും വിമർശനങ്ങളും ഹൂവറിൽ വിയോജിപ്പുണ്ടാക്കുകയും തത്ഫലയമായി, റൂസ്വെൽറ്റിന്റെ ഇതര ബന്ധങ്ങളെക്കുറിച്ചുള്ള ഒരു വലിയ ഫയൽ അയാൾ നിലനിർത്തുകയും ചെയ്തു. ജെ. എഡ്ഗാർ (2011) എന്ന ഹൂവറുടെ ജീവചരിത്ര സംബന്ധിയായ സിനിമയിൽ, ഈ ബന്ധത്തിന്റെ അടിസ്ഥാനത്തിൽ ഹൂവർ റൂസ്വെൽറ്റിനെ ബ്ലാക്ക്മെയിൽ ചെയ്യാൻ ഉദ്ദേശിച്ചതായുള്ള അനുരഞ്ജനമില്ലാത്ത തെളിവുകളെക്കുറിച്ച് ഈ ചിത്രത്തിന്റെ നിർമ്മാതാക്കൾ സൂചിപ്പിക്കുകയുണ്ടായി. എലീനറുമായി അടുത്ത ബന്ധം പുലർത്തുകയെന്ന ലക്ഷ്യത്തിൽ ഹിക്കോക്ക് പത്രപ്രവർത്തന രംഗത്തുനിന്നു രാജിവയ്ക്കുകയും  ‘ന്യൂ ഡീൽ’ പ്രോഗ്രാമിലെ (1933 നും 1936 നും ഇടയ്ക്ക് പ്രസിഡന്റ് ഫ്രാങ്ക്ലിൻ ഡി. റൂസ്വെൽറ്റ് നേതൃത്വം നൽകിയ ലിബറൽ ഡെമോക്രാറ്റുകൾ അവതരിപ്പിച്ച പരിപാടികളും പൊതുപദ്ധതികളും സാമ്പത്തിക പരിഷ്കരണങ്ങളും നിയമങ്ങളും ഒരു പുതിയ പരമ്പരയായിരുന്നു) ഒരു അന്വേഷണ ഉദ്യോഗസ്ഥനായുള്ള ജോലി ഏറ്റെടുക്കുകയും ചെയ്തിരുന്നു.

റൂസ്വെൽറ്റും ഹിക്കോക്കുമായി സൌഹൃദബന്ധത്തിനുപരിയായ എന്തെങ്കിലും ബന്ധമുണ്ടായിരുന്നോ ഇല്ലയോ എന്ന കാര്യത്തിൽ ഗൗരവമായി ചർച്ച നടക്കുന്നുണ്ട്. ലോറെന ഹിക്കോക്ക് ഒരു ലെസ്ബിയൻ  ആയിരുന്നുവെന്നുള്ളത് വൈറ്റ് ഹൌസ് പ്രസ് കോർപ്പിൽ രഹസ്യചർച്ചയ്ക്കു വിധേയമായ വിഷയമായിരുന്നു. ലിലിയൻ ഫെഡർമാൻ, ഹസെൽ റൗളി ഉൾപ്പെടെയുള്ള പണ്ഡിതന്മാർ സമർത്ഥിക്കുന്നത് ഈ ബന്ധത്തിൽ ഇന്ദ്രിയഗോചരമായ ഒരു ഘടകം ഉണ്ടെന്നാണ്. അതേസമയം ഹിക്കോക്കിന്റെ ജീവചരിത്രകാരനായ ഡോറിസ് ഫാബർ വാദിക്കുന്നത് എലീനറുടെ കുത്സിതമായ വാക്യശൈലി ചരിത്രകാരന്മാരെ തെറ്റിദ്ധരിപ്പിച്ചിട്ടുണ്ടെന്നാണ്. ഡോറിസ് കേൺസ് ഗുഡ്നിൻ രചിച്ച 1994 ലെ പുലിറ്റ്സർ പ്രൈസ് നേടിയ “അക്കൌണ്ട്സ് ഓഫ് ദ റൂസ്വെൽറ്റ്സ്” എന്ന പുസ്തകത്തിൽ  അഭിപ്രായപ്പെടുന്നത്, "ഹിക്കും എലിനറും തമ്മിലുള്ള ബന്ധം ചുംബനത്തിനും ആലിംഗനത്തിനുമുപരിയായി പരിണമിച്ചുപോയിട്ടുണ്ടോ" എന്ന് ഉറപ്പുണ്ടായില്ലെന്നാണ്. നാൻസി കുക്ക്, മരിയോൺ ഡിക്കർമാൻ, എസ്ഥേർ ലേപ്, എലിസബത്ത് ഫിഷർ റീഡ് തുടങ്ങി നിരവധി ലെസ്ബിയൻ ദമ്പതികളുമായി റൂസ്വെൽറ്റിന് അടുത്ത സൌഹൃദമുണ്ടായിരുന്നു എന്നതു സൂചിപ്പിക്കുന്നത് അവർ ലെസ്ബിയനിസം മനസ്സിലാക്കിയിരുന്നുവെന്നാണ്.  റൂസ്വെൽറ്റിന്റെ ബാല്യകാല അധ്യാപികയും അവരുടെ പിൽക്കാല ചിന്തയിൽ വലിയ സ്വാധീനം ചെലുത്തിയിരുന്ന വ്യക്തിയുമായിരുന്ന മേരി സൌവെസ്ട്രെ ഒരു ലെസ്ബിയനായിരുന്നു. 1980-ൽ റൂസ്വെൽറ്റും ഹിക്കോക്കുമായുള്ള കത്തുകളിൽ ഏതാനും എണ്ണം ഫാബർ പ്രസിദ്ധീകരിക്കുകയും പ്രണയലോലുപങ്ങളായ ആഖ്യാനങ്ങൾ സ്കൂൾ വിദ്യാർത്ഥികളുടേതുപോലയുള്ള അസാധാരണവും അപക്വവും മതിഭ്രമപരവുമായ ഒരു ശൈലി എന്നതിൽക്കവിഞ്ഞ് അസാധാരണമായി യാതൊന്നുമില്ല എന്ന് ഉപസംഹരിക്കുകയും  ചരിത്രകാരന്മാർക്ക് തെറ്റായ വഴിയിലേയ്ക്കു സഞ്ചരിക്കരുതെന്നു മുന്നറിയിപ്പ് നൽകുകയും ചെയ്തിരുന്നു . ഫാബറിന്റെ വാദഗതിയെ ഗവേഷകയായ ലെയില ജെ. റപ്പ് വിമർശിക്കുകയും അവരുടെ പുസ്തകത്തെ "ഹോമോഫോബിയയിൽ ഒരു കേസ് പഠനം" എന്നു വിളിക്കുകയും ചെയ്തു. ഫാബർ ബുദ്ധിഹീനമായി രണ്ടു സ്ത്രീകളുടെയും പ്രണയബന്ധത്തിന്റെ വളർച്ചയും വികാസവും വ്യക്തമാക്കുന്ന തെളിവുകൾ താളുകൾ താളുകളായി  സമർപ്പിക്കുകയാണുണ്ടായതെന്നു അവർ വാദിക്കുന്നു.

1992-ൽ റൂസ്വെൽറ്റിന്റെ  ജീവചരിത്രകാരൻ ബ്ലാഞ്ച് വെസൻ കുക്ക് ഈ ബന്ധം യഥാർത്ഥത്തിൽ റൊമാന്റിക് ആയിരുന്നുവെന്നും ദേശീയ ശ്രദ്ധയെ ആകർഷിച്ചിരുന്നുവെന്നും വാദിച്ചു. രണ്ടു പുതിയ റൂസ്വെൽറ്റ് ജീവചരിത്രങ്ങൾ (ഹാസെൽ റൌളിയുടെ ‘ഫ്രാങ്ക്ലിൻ ആൻഡ് എലീനർ: ആൻ എക്ട്രാഓർഡിനറി മാര്യേജ്’, മൌറിൻ എച്ച് ബീസ്ലിയുടെ ‘എലീനർ റൂസ്വെൽറ്റ്: ട്രാൻസ്ഫോമേറ്റീവ് ഫസ്റ്റ് ലേഡി’ എന്നിവ) അവലോകനം ചെയ്തശേഷം ന്യൂയോർക്ക് ടൈംസ് റിവ്യൂ ഓഫ് ബുക്ക്സിൽ  പ്രസിദ്ധപ്പെടുത്തിയ റസ്സൽ ബേക്കറുടെ 2011 ലെ ഒരു പ്രബന്ധം  പ്രസ്താവിക്കുന്നത്  ഹിക്കോക്കുമായുള്ള അവരുടെ ബന്ധം യഥാർത്ഥത്തിൽ രതിജന്യമായിരുന്നുവെന്ന് അവർ തമ്മിൽ കൈമാറ്റം നടത്തിയ എഴുത്തുകുത്തുകളിൽനിന്ന് സംശയരഹിതമായി കണക്കാക്കാവുന്നതാണെന്നാണ്.

അതേ വർഷങ്ങളിൽ, വാഷിങ്ടൺ ഗോസിപ്പ്, എലീനർ റൂസ്വെൽറ്റ് റൊമാന്റിക്കായി അടുത്തു ബന്ധം പുലർത്തിയിരുന്ന ‘ന്യൂ ഡീൽ’ അഡ്മിനിസ്ട്രേറ്റർ ഹാരി ഹോപ്കിൻസിനെ അവരുമായി ബന്ധിപ്പിക്കുന്ന വാര്ത്ത പുറത്തുവിട്ടിരുന്നു. ന്യൂയോർക്ക് സംസ്ഥാന പോലീസ് സാർജന്റായ ഏൾ മില്ലറുമായും എലീനർ അടുത്തു ബന്ധം പുലർത്തിയിരുന്നു. അവരുടെ അംഗരക്ഷകനായി പ്രസിഡന്റുതന്നെ അദ്ദേഹത്തെ നിയമിച്ചിരുന്നു. 1929 ൽ 32 കാരനായ മില്ലറെ കണ്ടുമുട്ടുന്ന സമയം എലീനർ റൂസ്വെൽറ്റിന് 44 വയസുണ്ടായിരുന്നു. അയാൾ അവരുടെ സുഹൃത്തായും ഔദ്യോഗിക എസ്കോർട്ടായും പ്രവർത്തിക്കുകയും ഒപ്പം ഡൈവിംഗും കുതിരസവാരിയും, ടെന്നീസും ഉൾപ്പെടെയുള്ള വിവിധ കായിക കലകൾ പരിശീലിപ്പിക്കുകയും ചെയ്തിരുന്നു. ജീവചരിത്രകാരൻ ബ്ലാഞ്ച് വീസൻ കുക്ക് എഴുതുന്നത്, മില്ലർ മധ്യവയസിലെ എലീനറുടെ "ആദ്യ പ്രണയ ഇടപെടൽ" ആയിരുന്നുവെന്നാണ്. ഹാസെൽ റൗളി ജീവചരിത്രത്തിൽ ഇങ്ങനെ ഉപസംഹരിക്കുന്നു: "ഒരുകാലത്ത് എലീനർ ഏളിനെ സ്നേഹിച്ചിരുന്നു എന്നതിൽ സംശയമില്ല... പക്ഷേ, അവർ തമ്മിൽ ഒരു 'പ്രേമബന്ധം' ഉണ്ടാകാനുള്ള സാധ്യത വളരെ കൂടുതലാണ്. 

മില്ലറുമായുള്ള എലിനറുടെ സൗഹൃദം സംഭവിച്ച് അതേ സമയത്തുതന്നെ അവരുടെ ഭർത്താവിന് അദ്ദേഹത്തിന്റെ സെക്രട്ടറിയായിരുന്ന മാർഗ്യുരേറ്റ് "മിസി" ലെഹാൻഡുമായി ഒരു ബന്ധം പുലർത്തിയിരുന്നുവെന്ന് കിംവദന്തിയുണ്ടായിരുന്നു. സ്മിത്ത് എഴുതുന്നു, "ശ്രദ്ധേയമായ കാര്യം, എലീനറും ഫ്രാങ്ക്ലിനും പരസ്പരം അംഗീകാരിക്കുകയും ഇത്തരം ഏർപ്പാടുകൾ പ്രോത്സാഹിപ്പിക്കുകയും ചെയ്തു ... എലീനരും, ഫ്രാങ്ക്ലിനും ശക്തമായ ഇച്ഛാശക്തിയുള്ള വ്യക്തികളും പരസ്പരമുള്ള സന്തോഷത്തിനായി വിട്ടുവീഴ്ച ചെയ്യുന്നവരുമായിരുന്നു. അതേസമയംതന്നെ അത് തങ്ങൾക്കു സ്വയമേവ നൽകാനുള്ള സ്വന്തം കഴിവില്ലായ്മയെ തിരിച്ചറിഞ്ഞിരുന്നവരുമായിരുന്നു." എലീനറും മില്ലറുമായുള്ള ബന്ധം 1962 ൽ അവരുടെ മരണം വരെ തുടരുകയായിരുന്നുവെന്നാണ് അനുമാനിക്കപ്പെടുന്നത്. അവർ ദിവസേന കത്തുകളിലൂടെയും മറ്റും ബന്ധപ്പെട്ടിരുന്നുവെന്നു കരുതപ്പെടുന്നു, എന്നാൽ ഇത്തരം എല്ലാ കത്തുകളും നഷ്ടപ്പെട്ടു. കിംവദന്തികൾ അനുസരിച്ച്, കത്തുകൾ അജ്ഞാതമായി വാങ്ങപ്പെടുകയും നശിപ്പിക്കപ്പെടുകയും ചെയ്തു, അല്ലെങ്കിൽ അവരുടെ മരണത്തോടെ അവ എന്നെന്നെയ്ക്കുമായി പൂട്ടിവയ്ക്കപ്പെട്ടു.

എലീനറും കാരി ചാപ്മാൻ കാട്ടും  ദീർഘകാലസുഹൃത്തുക്കളായിരുന്നു. 1941 ൽ വൈറ്റ് ഹൌസിൽ വച്ച് ചൈ ഒമേഗ അവാർഡ് അവർക്കും നൽകിയിരുന്നു.

പിന്നീടുള്ള വർഷങ്ങളിൽ, എലിനൂർ അവരുടെ ഭിഷഗ്വരനായിരന്ന ഡേവിഡ് ഗ്യൂറെവിറ്റ്സുമായി ഒരു പ്രണയബന്ധം വികസിപ്പിച്ചതായി പറയപ്പെട്ടിരുന്നുവെങ്കിലും, അത് ആഴത്തിലുള്ള ഒരു സൗഹൃദമായി പരിണമിച്ചിരുന്നില്ല.

1945 ൽ എലീനർ നാഷണൽ അസോസിയേഷൻ ഫോർ ദ അഡ്വാൻസ്മെൻറ് ഓഫ് കളേഡ് പീപ്പിൾ (NAACP) എന്ന സംഘടനയുടെ ബോർഡ് ഓഫ് ഡയറക്ടേർസിൽ അംഗമായി. ആ വർഷം ഡിസംബർ മാസത്തിൽ പുതിയ പ്രസിഡൻറ്  ഹാരി എസ്. ട്രൂമാൻ, യുണൈറ്റഡ് നേഷൻസിന്റെ ലണ്ടനിൽ നടക്കുന്ന ആദ്യമീറ്റിംഗിൽ ഒരു പ്രതിനിധിയായി പങ്കെടുക്കുകയെന്ന പുതിയ ദൌത്യം എലീനറെ ഏൽപ്പിച്ചു. ഫ്രാങ്ക്ലിൻ ഡി. റൂസ്വെൽറ്റിന്റെ മരണശേഷം 8 മാസങ്ങൾക്കു ശേഷം പുതിയ ജോലി ആരംഭിക്കുന്നതിന്റെ ഭാഗമായി എലീനർ ഇംഗ്ലണ്ടിലെത്തി.   

1946 ൽ ഐക്യരാഷ്ട്രസംഘടനയുടെ മനുഷ്യാവകാശ കമ്മീഷന്റെ അദ്ധ്യക്ഷയായി എലീനർ തെരഞ്ഞെടുക്കപ്പെട്ടു. മനുഷ്യാവകാശ പ്രഖ്യാപനത്തിന്റെ ആദ്യ രൂപരേഖ എലീനർ തയ്യാറാക്കി. ഇത് 1948 ഡിസംബർ 10 ന് യു.എൻ. പാസാക്കുകയും ചെയ്തു.  

എലീനർ റൂസ്വെൽറ്റ് അവരുടെ യൂ.എന്നിലെ ജോലി 68 വയസുള്ളപ്പോൽ രാജിവച്ചു. അതിനുശേഷമുള്ള വർഷങ്ങളിൽ ജപ്പാൻ, ഇന്ത്യ, ഇസ്രായേൽ, അക്കാലത്തെ സോവിയറ്റ് യൂണിയൻ തുടങ്ങിയ വിദേശ രാജ്യങ്ങൾ സന്ദർക്കുന്നതിനു സമയം കണ്ടെത്തി. അവർ അനേകം  കോൺഫറൻസുകൾ ആസൂത്രണം ചെയ്യുകയും പ്രഭാഷണങ്ങൾ നടത്തുകയും കമ്മിറ്റി മീറ്റിംഗുകളിൽ പങ്കെടുക്കുകയും ചെയ്തിരുന്നു. ജീവിതത്തിന്റെ അവസാനനാളുകളിൽ അവർ തന്റെ വാൽകില്ലിലുള്ള ഭവനത്തിലെ ജീവിതത്തിൽ‌ മുമ്പെന്നത്തേക്കാളുപരി സന്തോഷം കണ്ടെത്തി. അവരുടെ ഭവനത്തിൽ എല്ലായ്പ്പോഴും അതിഥികളുടെയും പേരക്കുട്ടികളുടെയും അടുത്തു സുഹൃത്തുക്കളുടെയുമൊക്കെ തിരക്കായിരുന്നു. 

എലീനർ റൂസ്വെൽറ്റ് 78 ആമത്തെ വയസിൽ ക്ഷയരോഗബാധിതയായി ഈ ലോകത്തോടു വിടപറഞ്ഞു. ലോകത്തിലെ ഏറ്റവും ആരാധ്യയായി കണക്കാക്കിയിരുന്ന വനിതയായ അവരോടുള്ള ബഹുമാനം പ്രകടിപ്പിക്കുവാൻ രാജ്യത്താകമാനമുള്ള എല്ലാ സർക്കാർ സ്ഥാപനങ്ങളിലെയും പതാക പകുതി താഴ്ത്തിക്കെട്ടി.

1972 ൽ എലിനോർ റൂസ്വെൽറ്റ് ഇൻസ്റ്റിറ്റ്യൂട്ട് സ്ഥാപിക്കപ്പെട്ടു. ഇത് 1987 ൽ ഫ്രാങ്ക്ലിൻ ഡി. റൂസ്വെൽറ്റ് ഫോർ ഫ്രീഡംസ് ഫൌണ്ടേഷനും ലയിപ്പിച്ച് റൂസ്വെൽറ്റ് ഇൻസ്റ്റിറ്റ്യൂട്ടായി മാറി. ഇതിന്റെ മുഖ്യകാര്യാലയം ന്യൂയോർക്ക് സിറ്റിയിലാണ് നിലനിൽക്കുന്നത്.

സയൻസ്, മാത്തമാറ്റിക്സ്, ടെക്നോളജി, എൻജിനീയറിംഗ് എന്നിവയിൽ പ്രത്യേകപഠന സൌകര്യങ്ങളുള്ള എലീനർ റൂസ്വെൽറ്റ് ഹൈസ്കൂൾ 1976 ൽ മേരിലാൻറിലെ ഗ്രീൻബെൽറ്റിൽ സ്ഥാപിതമായി. എലീനർ റൂസ്വെൽറ്റിന്റെ പേരിൽ നാമകരണം ചെയ്യപ്പെട്ട ആദ്യ ഹൈസ്കൂളായിരുന്നു ഇത്. പ്രിൻസ് ജോർജ്ജ്സ് കൌണ്ടി പബ്ലിക് സ്കൂൾ സിസ്റ്റത്തിന്റെ ഭാഗമാണീ സ്കൂൾ. 

സ്പ്രിങ്വുഡിന് രണ്ടു കിലോമീറ്റർ കിഴക്ക് വാൽ-കിൽ പട്ടണത്തിലുള്ള എലീനർസ് സ്റ്റോൺ കോട്ടേജും ചുറ്റുപാടുമുള്ള 181 ഏക്കർ (0.73 km2) സ്ഥലവും കോൺഗ്രസിലെ ഒരു പ്രത്യേക നടപടി വഴി 1977 ൽ  ഔപചാരികമായി എലീനർ റൂസ്വെൽറ്റ് നാഷണൽ ഹിസ്റ്റോറിക് സൈറ്റ് ആയി പരിവർത്തനം ചെയ്യപ്പെട്ടു. സ്വകാര്യമായി അവരുടെ കൈവശത്തിലുണ്ടായിരുന്ന ഏക സ്വത്തായിരുന്ന ഇവിടെയായിരുന്നു ഭർത്താവിൻറ മരണശേഷം അവർ താമസിച്ചിരുന്നത്.  

1988 ൽ സാൻറിയാഗോയിൽ യൂണിവേഴ്സിറ്റി ഓഫ് കാലിഫോർണിയയുടെ കീഴിൽ അവിടുത്തെ 6 അണ്ടർ ഗ്രാജ്വേറ്റ് റെസിഡെൻഷ്യൽ കോളജുകളിലൊന്നായ  എലീനർ റൂസ്വെൽറ്റ് കോളജ് സ്ഥാപിക്കപ്പെട്ടു. ERC പ്രാധാന്യം കൊടുക്കുന്നത് അന്തർദേശീയ ധാരണയോടൊപ്പം ഒരു വിദേശ ഭാഷയിലുള്ള പ്രാവീണ്യം, പ്രാദേശിക ഭാഷയിലുള്ള വൈദഗ്ദ്ധ്യം എന്നിവയ്ക്കാണ്. ന്യൂയോർക്ക് നഗരത്തിലെ മാൻഹട്ടന്റെ കിഴക്കേ ഉയർന്ന തടത്തിൽ സ്ഥിതി ചെയ്യുന്ന ഒരു ചെറിയ പബ്ലിക് സ്കൂളായ എലീനർ റൂസ്വെൽറ്റ് ഹൈസ്കൂൾ 2002 ൽ സ്ഥാപിതമായി. മൂന്നു വർഷങ്ങൾക്കു ശേഷം 2005 ൽ എലീനർ റൂസ്വെൽറ്റ് ഹൈസ്കൂൾ കാലിഫോർണിയയിലെ ഈസ്റ്റ്വെയിലിൽ സ്ഥാപിതമായി.    


</doc>
<doc id="365369" url="https://ml.wikipedia.org/wiki?curid=365369" title="യൂറോപ്പിൽ ഉൾപ്പെടുന്ന പരമാധികാര രാജ്യങ്ങളുടെയും ആശ്രിത പ്രദേശങ്ങളുടെയും പട്ടിക">
യൂറോപ്പിൽ ഉൾപ്പെടുന്ന പരമാധികാര രാജ്യങ്ങളുടെയും ആശ്രിത പ്രദേശങ്ങളുടെയും പട്ടിക

പൊതുവിൽ അംഗീകരിക്കപ്പെട്ട പല വ്യാഖാനങ്ങൾ പ്രകാരം ഭാഗികമായെങ്കിലും യൂറോപ്പ് ഭൂഖണ്ഡത്തിൽ ഉൾപ്പെടുന്ന രാജ്യങ്ങളുടെ പട്ടിക ആണ് താഴെ കൊടുത്തിരിക്കുന്നത്. ഭൂമിശാസ്‌ത്രപരമായോ നയതന്ത്രപരമായോ ഉള്ള വിവക്ഷകൾ ഇതിൽ ഉൾപ്പെടാം. 56 പരമാധികാര രാജ്യങ്ങളിൽ 6 രാജ്യങ്ങൾക്കു പരിമിതമായ അംഗീകാരമുള്ളവ യൂറോപ്പ് ഭൂപ്രദേശത്തു ഉൾപെടുന്നതോ രാജ്യാന്തര യൂറോപ്യൻ കൂട്ടായ്മകളിൽ അംഗത്വം ഉള്ളവയോ ആണ്. എട്ടു പ്രദേശങ്ങൾ യൂറോപ്യൻ രാജ്യങ്ങളുടെ ഭാഗമല്ലാത്തവയോ പ്രിത്യേക രാഷ്ട്രീയ പദവി ഉള്ളവയോ ആണ്. 

പൊതുവിൽ അംഗീകരിച്ച അതിർത്തി പ്രകാരം ഏഷ്യയെയും യൂറോപ്പിനെയും തമ്മിൽ വേർതിരിക്കുന്നത് കിഴക്കു, യൂറാൽ പർവ്വതനിര, യൂറാൽ നദി, കാസ്പിയൻ കടൽ എന്നിവയും, പടിഞ്ഞാറ്, ഗ്രെറ്റർ കോക്കാസസ് പർവത നിര കരിങ്കടൽ എന്നിവയും ആണ്. ഇത് പ്രകാരം അസർബെയ്ജാൻ, ജോർജിയ, ഖസാഖ്‌സ്ഥാൻ, റഷ്യ, തുർക്കി എന്നീ രാജ്യങ്ങൾ ഏഷ്യയിലും യൂറോപ്പിലും ഉൾക്കൊള്ളുന്നു.

സൈപ്രസ് ദ്വീപുകൾ ഏഷ്യാമൈനറിൽ (അനറ്റോളിയ) ഉൾപ്പെടുന്നു എങ്കിലും മിക്കപ്പോഴും ഒരു യൂറോപ്യൻ രാജ്യമായാണ് കണക്കാക്കുന്നത്. യൂറോപ്യൻ യൂണിയനിൽ അംഗവും ആണ്.  അർമേനിയ പൂർണമായി പടിഞ്ഞാറ് ഏഷ്യയിൽ ആണ് ഉൾപെടുന്നതെങ്കിലും പല യൂറോപ്യൻ സംഘടനകളിലും അംഗത്വമുള്ള രാജ്യമാണ്. 

മെഡിറ്ററേനിയൻ കടൽ ആഫ്രിക്കയെയും യൂറോപ്പിനെയും തമ്മിൽ കൃത്യമായി വേർതിരിക്കുന്നു എങ്കിലും ചില പാരമ്പരാഗത യൂറോപ്യൻ ദ്വീപുകൾ ആയ മാൾട്ട, സിസിലി, പാന്റലേറിയ, പെലാഗിയൻ ദ്വീപുകൾ എന്നിവ ആഫ്രിക്കൻ ഭൂഘണ്ട പ്രവിശ്യയിൽ ആണ് സ്ഥിതി ചെയ്യുന്നത്. ഐസ്ലാൻഡ് ദ്വീപു മധ്യ-അറ്റലാന്റിക് പ്രവിശ്യയുടെ ഭാഗമാണ്.

ഭൂമിശാസ്‌ത്രപരമായി യൂറോപ്പിന് പുറത്തുള്ള ചില പ്രദേശങ്ങൾ യൂറോപ്യൻ രാജ്യങ്ങളുമായി വളരെ ശക്തമായ രാഷ്ട്രീയ ബന്ധം പുലർത്തുന്നുണ്ട്. ഉദാഹരണത്തിന് ഗ്രീൻലാൻഡ് യൂറോപ്പുമായി സാമൂഹ്യ-രാഷ്ട്രീയ ബന്ധങ്ങൾ പുലർത്തുന്നു കൂടാതെ ഡെന്മാർക്കിന്റെ ഭാഗമായാണ് കണക്കാക്കുന്നത്. പക്ഷേ ഭൂമിശാസ്ത്രപരമായി നോർത്ത് അമേരിക്കയുമായാണ് കൂടുതൽ അടുത്തു ഇസ്രായേലിനെയും ചില സമയങ്ങളിൽ യൂറോപ്പിൽ ഉള്ള രാജ്യമായാണ് കണക്കാക്കുന്നത്.


</doc>
<doc id="365370" url="https://ml.wikipedia.org/wiki?curid=365370" title="ട്രോജൻ വനിതകൾ">
ട്രോജൻ വനിതകൾ

ട്രോജൻ വനിതകൾ (പുരാതന ഗ്രീക്ക് ഭാഷയിൽ Τρῳάδες, Τρῳάδες, ആധുനിക ഗ്രീക്കിൽ Trōiades/Troades) യൂറിപ്പിഡിസ് എഴുതിയ ദുരന്തനാടകങ്ങളിൽ ഒന്നാണ്, ,
. ട്രോയ് നഗരത്തെ ഗ്രീക്കുപട കത്തിച്ചു ചാമ്പലാക്കിയശേഷം വിധവകളും അശരണരുമായ ട്രോജൻ വനിതകൾക്ക് എന്തു സംഭവിച്ചിരിക്കാമെന്ന് യൂറിപ്പിഡിസ് വിഭാവനം ചെയ്യുന്നു. യുദ്ധത്തിന്റെ കെടുതികളെക്കുറിച്ച് , നിസ്സഹായരും നിർദ്ദോഷികളുമായ സ്ത്രീകൾക്കും കുട്ടികൾക്കും നേരിടേണ്ടി വരുന്ന യാതനകളെക്കുറിച്ച് യൂറിപ്പിഡിസ് തന്റെ കഥാപാത്രങ്ങളിലൂടെ വിവരിക്കുന്നു.
ബിസി. 415-ൽ ആണത്രെ ആദ്യമായി ഈ നാടകം അരങ്ങേറിയത്. ഏഥൻസിനും സ്പാർട്ടക്കുമിടയിൽ പതിറ്റാണ്ടുകളായി പെലോപനീഷ്യൻ യുദ്ധം എന്ന് ചരിത്രത്തിലറിയപ്പെടുന്ന സംഘർഷം മൂർധന്യത്തിലെത്തിയ കാലം. ബിസി 416-ൽ ഏഥൻസ് പട മെലോസ് ദ്വിപ് ആക്രമിച്ചു കീഴ്പെടുത്തി, അവിടത്തെ പുരുഷവർഗത്തെ ഒന്നടങ്കം കശാപ്പുചെയ്തു, സ്ത്രീകളേയും കുട്ടികളേയും അടിമകളാക്കി. ഏഥൻസിന്റെ മനുഷ്യത്വമില്ലാത്ത പ്രവർത്തിയോടുള്ള പ്രതിഷേധമെന്ന നിലക്കാവണം യൂറിപ്പിഡിസ് ഈ നാടകമെഴുതി അരങ്ങേറിയതെന്ന് പില്ക്കാലത്ത് പലരും അഭിപ്രായപ്പെട്ടിട്ടുണ്ട്., 


ട്രോയ് നഗരത്തിന്റെ തകർച്ച പൊസൈഡോണിനെ വ്യാകുലനാക്കുന്നു,നഗരകവാടത്തിനു മുന്നിലായി വീണുകിടക്കുന്ന ഹെകൂബയോട് അദ്ദേഹത്തിനു സഹതാപം തോന്നുന്നു. . അഥീന വീണ്ടും പ്രതികാരാഗ്നിയിൽ തിളക്കുകയാണ്. ഇത്തവണ ഗ്രീക്കുകാരോടാണ് അഥീനക്കു വിദ്വേഷം. തന്റെ ദേവാലയത്തിൽ അഭയം തേടിയെത്തിയ തന്റെ ഭക്ത കസ്സാൻഡ്രയെ ഗ്രീക്കു പട ബലംപ്രയോഗിച്ച് പുറത്തേക്കു വലിച്ചിഴച്ചതും ദേഹോപദ്രവം ചെയ്തും അഥീനക്കു അൽപ്പംപോലും സഹിക്കാനാവുന്നില്ല. ഇരുവരും ചേർന്ന് ഗ്രീക്കുകാരോട് പ്രതികാരം ചെയ്യാൻ ഒരുമ്പെടുന്നു. 

രംഗത്ത് യുദ്ധത്തടവുകാരായി പിടിക്കപ്പെട്ട ട്രോജൻ സ്ത്രീകൾ സ്വന്തം വിധിയും കാത്തിരിക്കയാണ്. ടാൽതിബയസ് പ്രവേശിച്ച് ആരുടെ ദാസ്യപ്പണിയാണ് അവർക്ക് വിധിച്ചിട്ടുള്ളതെന്ന് അറിയിക്കുന്നു. കസാൻഡ്രയെ ആഗമെംനണിന്റെ സവിധത്തിൽ എത്തിക്കാനും ടാൽബതിബ യസിന് നിർദ്ദേശമുണ്ട്. കസാൻഡ്ര കൈകളിൽ തീപ്പന്തവുമായി,ഭ്രാന്തിയെപ്പോലെ കൂടാരത്തിനകത്ത് ഓടി നടക്കുകയാണ്. ആഗമെമ്നണുമായുള്ള തന്റെ വിവാഹം മുൻകൂട്ടി ആഘോഷിക്കയാണ് കസാൻഡ്ര. ആ വിവാഹം ആഗമെമ്നണിന്റെ മരണത്തിലേ കലാശിക്കൂ എന്നും അങ്ങനെ ഗ്രീക്കുകാരോട് താൻ പകപോക്കുമെന്നും അവൾ പ്രവചിക്കുന്നു. ഇതൊന്നും കേട്ടില്ലെന്നു നടിച്ചു കൊണ്ട് ടാൽതിബയസ് കസാൻഡ്രയെ ആഗമെമ്നണിന്റെ കപ്പലിലേക്ക് വലിച്ചിഴച്ചുകൊണ്ടു പോകുന്നു..ഹെകൂബയും മറ്റു സ്ത്രീകളും പൊയ്പോയ തങ്ങളുടെ നല്ല ദിനങ്ങളേയോർത്തു വിലപിക്കുന്നു.
കൈക്കുഞ്ഞ് അസ്റ്റൈനാക്സുമായി രംഗപ്രവേശം ചെയ്യുന്ന അൻഡ്രോമകി കൂടുതൽ ദുഃഖവിവരങ്ങൾ ഹെകൂബയുമായി പങ്കിടുന്നു. ഹെകൂബയുടെ പുത്രി പോളിച്ചീന അക്കിലിസിന്റെ കുഴിമാടത്തിൽ ബലിയർപ്പിക്കപ്പെട്ടിരിക്കുന്നു. ഹെക്റ്ററെ ക്രൂരമായി വധിച്ച അക്കിലിസിന്റെ പുത്രൻ, പ്രിയാമിന്റെ ഘാതകൻ നിയോടോളമസിന്റെ ദാസ്യപ്പണിയാണ് ആൻഡ്രോമകിക്കു പറഞ്ഞിട്ടുള്ളത്. ഇതിലും ഭേദം മരണമാണെന്നു കേഴുന്ന ആൻഡ്രോമകിയെ ഹെകൂബ സമാശ്വസിപ്പിക്കുന്നു. അവളുടെ സന്താനം ഒരുവേള ട്രോയുടെ പൊയ്പോയ പ്രതാപം വീണ്ടെുക്കുമെന്ന്. അസ്റ്റൈനാക്സിനെ കൊല്ലാനുള്ള കല്പനയുമായി ടാൽതിബയസ് വീണ്ടും പ്രവേശിക്കുന്നു.അസ്റ്റൈനാക്സിനെ ട്രോയ് നഗരപ്രാകാരത്തിനു മുകളിൽ നിന്ന് താഴേക്കെറിഞ്ഞു കൊല്ലാനാണ് ഗ്രീക്കുസൈന്യധിപൻ തീരുമാനിച്ചിരിക്കുന്നത്. ആൻഡ്രോമകിയുടേയും ഹെകൂബയുടേയും ഹൃദയം തകരുന്നു.

തുടർന്ന് രംഗത്തെത്തുന്ന മെനിലോസ്, പാരിസിനോട് പ്രതികാരം ചെയ്യുകമാത്രമായിരുന്നു തന്റെ ഉദ്ദേശ്യമെന്നും ഹെലനെ തിരികെ ഭാര്യയായി സ്വീകരിക്കാൻ തനിക്കൊട്ടും താത്പര്യമില്ലെങ്കിലും സ്പാർട്ടയിൽ വധശിക്ഷ ഹെലനെ കാത്തിരിക്കുന്നുണ്ടെന്നും പറയുന്നു. ഭർത്താവിനെ ഉപേക്ഷിച്ച് ഓടിപ്പോന്നതിന് താൻ സ്വയം ഉത്തരവാദിയല്ലെന്നും എല്ലാം അഫ്രോഡൈറ്റിയുടെ കരുനീക്കങ്ങളാണെന്നും ഹെകൂബ പാരിസിനെ ജീവിക്കാൻ അനുവദിച്ചതുതന്നെ തെറ്റാണെന്നും, അഫ്രോഡൈറ്റിയുടെ മാന്ത്രികശക്തി നിർവീര്യമായശേഷം താൻ മെനിലോസിന്റെ സമീപത്തണയാൻ ശ്രമിച്ചുവെന്നുമൊക്കെ ഹെലൻ വാദിക്കുന്നു. സന്ദർഭോചിതമായി തന്ത്രമുപയോഗിക്കുന്ന ഹെലനെ ഹെകൂബ പരിഹസിക്കുന്നു. മെനിലോസിന് താക്കീതു നല്കുന്നു- സ്നേഹിക്കുകയും വിശ്വസിക്കുകയും ചെയ്യുന്നവരുടെ കൊലക്കു കൂട്ടുനിന്നവളാണ് ഹെലൻ , ഭാവിയിലും ഇതാവർത്തിച്ചെന്നു വരും. . മെനിലോസ് ഹെലനേയും കൊണ്ടുള്ള മടക്കയാത്രക്ക് ഒരുക്കം കൂട്ടുന്നു.

ടാൽതിബയസ് അസ്റ്റൈനിക്സിന്റെ ജഡവുമായെത്തുന്നു, ആൻഡ്രോമകിയുടെ കപ്പൽ പുറപ്പെട്ടു കഴിഞ്ഞരുന്നു. അതിനാൽ ഹെകൂബക്ക് പേരക്കുഞ്ഞിന്റെ അന്ത്യകർമങ്ങൾ ചെയ്യേണ്ടി വരുന്നു. കുഞ്ഞിന്റെ ശൈശവകേളികൾ എണ്ണിയെണ്ണിപ്പറഞ്ഞ് ഹെകൂബ വിലപിക്കുന്നു. ആർഭാടപൂർവമായ ശവദാഹച്ചടങ്ങുകൾ ജീവിച്ചിരിക്കുന്നവരുടെ ദുരഭിമാനമാണെന്നും മരിച്ചവർക്ക് ഇതൊന്നും ആവശ്യമില്ലെന്നും ഹെകൂബ പ്രസ്താവിക്കുന്നു. ഗ്രീക്കു പട ട്രോയ് നഗരത്തിനു തീവെക്കുന്നു. കത്തിപ്പടരുന്ന തീയിൽ ചാടി ആത്മഹത്യ ചെയ്യാൻ ഹെകൂബ ശ്രമിക്കുന്നുണ്ടെങ്കിലും ആ ശ്രമം വിഫലമാകുന്നു.ഒഡീസ്സസിന്റെ ദാസ്യപ്പണിചെയ്യാനാണ് ഹെകൂബയുടെ വിധിയെന്ന് ടാൽതിബയസ് അറിയിക്കുന്നു. ജനിച്ച മണ്ണിനോട് കണ്ണീരോടെ യാത്ര പറഞ്ഞ് മറ്റു ട്രോജൻ സ്ത്രീകളോടൊപ്പം ഹെകൂബയും പുറപ്പെടാൻ തയ്യാറായി നില്ക്കുന്ന ഗ്രീക്കു കപ്പലിലേക്ക് നയിക്കപ്പെടുന്നു.


</doc>
<doc id="365376" url="https://ml.wikipedia.org/wiki?curid=365376" title="ഉമ്മുകുൽസും ബിൻത് അബീബക്കർ">
ഉമ്മുകുൽസും ബിൻത് അബീബക്കർ

പ്രവാചകൻ മുഹമ്മദ് നബിയുടെ കാലത്ത് ജീവിച്ച സ്വഹാബി വനിതയും ആദ്യ ഖലീഫയായ അബൂബക്കറിന്റെ മകളുമായിരുന്നു ഉമ്മുകുൽസും ബിൻത് അബീബക്കർ () (ജനനം c.634 (13 AH)),ഹബീബ ബിൻത് ഖരിജ എന്നിവരായിരുന്നു മാതാവ്.

പിതാവായ അബൂബക്കറിന്റെ മരണശേഷമാണ് ഉമ്മുകുൽസും ജനിച്ചത്.തന്റെ മരണത്തിന് മുമ്പെ മറ്റൊരു മകളായ ആയിശയെ വിളിച്ച് അബൂബക്കർ വസിയത്ത് ചെയ്തു. ആയിശാ.. എന്റെ മരണശേഷം നിനക്ക് നൽകിയ ഈത്തപ്പന സ്വത്തിൽ നിന്ന് നീ നിന്റെ രണ്ട് സഹദോരങ്ങൾക്കും രണ്ട് സഹോദരികൾക്കും നൽകണമെന്ന്.ആയിശ അത് സമ്മതിക്കുകയും പിതാവിനോട് ചോദിച്ചു.എന്നെയും അസ്മയേയും കൂടാതെ വേറെ ഏതാണ് സഹോദരി. അപ്പോൾ അബൂബക്കർ പറഞ്ഞു.ഹബീബ ഗർഭിണിയാണല്ലോ.അവളുടെ കുഞ്ഞ് പെൺകുട്ടിയായിരിക്കാൻ സാധ്യതയുണ്ടെന്ന്.അങ്ങനെ ജനിക്കും മുമ്പെ അതൊരു പെൺകുട്ടിയായിരിക്കുമെന്ന് അബൂബക്കർ കണക്ക്കൂട്ടിയിരുന്നു.
ആയിശയുടെ ശിക്ഷണത്തിലാണ് ഉമ്മുകുൽസും വളർന്നത്.അവരുടെ താഴ്മയും നല്ല സ്വഭാവവും ഉമ്മുകുൽസുമിനും പകരുന്നതിൽ ആയിശ ശ്രദ്ധപുലർത്തി. ഒരിക്കൽ ഉമർ, ഉമ്മുകുൽസുമിനെ വിവാഹം ചെയ്യാൻ ആഗ്രഹം അറിയിച്ച് ദൂതനെ അയച്ചപ്പോൾ ആയിശ അത് നിരാകരിച്ചു.ദൂതനോട് ആയിശ പറഞ്ഞു." നിങ്ങൾ പരുക്കനും ക്ഷണബുദ്ധി കാണിക്കുന്നയാളുമാണ്.ഉമ്മുകുൽസു അനുസരണക്കേട് കാണിച്ചാൽ നിങ്ങൾ എന്ത് ചെയ്യും.അവളെ അടിക്കുമോ? അതുകൊണ്ട് ഇത് ശരിയാകില്ലെന്ന്."

ആയിശയിൽ നിന്നും ധാരാളം ഹദീസുകൾ ശേഖരിച്ച വനിതകൂടിയായിരുന്നു ഉമ്മുകുൽസും. ബുഖാരി, മുസ്ലിം,അൽ നസായ്, ഇബിനു മജഹ് എന്നിവർ ഇവരുടെ ഹദീസുകളെ ആധാരമാക്കിയിട്ടുണ്ട്.


</doc>
<doc id="365378" url="https://ml.wikipedia.org/wiki?curid=365378" title="മഞ്ഞടുക്കം">
മഞ്ഞടുക്കം

കാസർകോഡ് ജില്ലയിലെ പനത്തടി പഞ്ചായത്തിൽ കർണ്ണാടക അതിർത്തിയോടു ചേർന്നുകിടക്കുന്ന ഗ്രാമമാണ് മഞ്ഞടുക്കം (തുളുർവനം).
കിഴക്കൂലോം എന്നും ഇത് അറിയപ്പെടുന്നു .

മഞ്ഞടുക്കം തുളുർവനത്ത് ഭഗവതി ക്ഷേത്രം തെയ്യക്കോലങ്ങളുടെ വൈവിധ്യത്തിൽ ശ്രദ്ധേയമാണ്. എട്ട് ദിവസങ്ങളിലായി നടക്കുന്ന കളിയാട്ടത്തിൽ 101 തെയ്യങ്ങളാണ് കെട്ടിയാടുന്നത് .
ഒൻപതാം നാട് സ്വരൂപം തുളുർവനം (മഞ്ഞടുക്കം) നാടിന്റെ ദിവാനായിരുന്നു മുന്നായർ. നാടിനും നാട്ടുകാർക്കും നല്ലതു ചെയ്യുകയും തിൻമയെ ഇല്ലായ്മ ചെയ്യുകയും ചെയ്തിരുന്ന ഭരണാധികാരി. ഇതിൽ അതൃപ്തി പൂണ്ട ചിലരുടെ തെറ്റായ പരാതിയെ തുടർന്ന് നാടുവാഴിയായിരുന്ന കാട്ടൂർ നായർ ഒരു ദിവസം രാത്രി നേരത്ത് സകലവിധ വരവ് ചെലവ് കണക്കുകളും ബോധ്യപ്പെടുത്തണമെന്ന് ദിവാനായ മുന്നായരോട് കൽപ്പിച്ചു. തന്നെ അവിശ്വസിച്ച നാടുവാഴിയുടെ തീരുമാനത്തിൽ മനംനൊന്ത് കണക്കുകൾ ഹാജരാക്കാൻ മുന്നായർ മഞ്ഞടുക്കം കോവിലകത്തെത്തി. എന്നാൽ നീതിമാനും പ്രിയപെട്ട ഭക്തനുമായ മുന്നായരിൽ ദേവി പ്രസാദിക്കുകയും മുന്നായരിന്റെ ദേഹിയെ സ്വശരീരത്തിലേക്ക് സ്വീകരിക്കുകയും ചെയ്തതായി ഐതിഹ്യം. ഇക്കാര്യങ്ങൾ സ്വപ്നദർശനത്തിൽ ബോധ്യപ്പെട്ട കാട്ടൂർ നായരും പരിവാരങ്ങളും കോവിലകത്തെത്തുകയും ദേവിയുടെ അരുൾപാടു പ്രകാരം കോവിലകത്തിന്റെ മുൻപിൽ മുന്നായറിന്റെ മൃതശരീരം മറവുചെയ്തതായും പറയപ്പെടുന്നു. തുടർന്ന് ദൈവികാംശം നിറഞ്ഞ ദിവാന്റെ സ്മരണ നിലനിർത്താൻ മറവു ചെയ്ത സ്ഥലത്ത് രണ്ട് നാട്ടുമാവുകൾ വച്ചുപിടിപ്പിക്കുകയും ചെയ്തു. ഈ മാവുകളാണത്രെ ഐതിഹ്യ പെരുമയുടെ ശേഷിപ്പുമായി ഇപ്പോഴും ക്ഷേത്ര മുറ്റത്ത് നിൽക്കുന്നത് എന്നാണ് ഭക്തരുടെ വിശ്വാസം. വിശ്വസ്തനായ കാര്യസ്ഥന് ഭഗവതി ഇരിപ്പടവും ഈശ്വരചൈതന്യവും നല്കി. 

കിഴക്കുംകരയിലെ ആചാര്യസ്ഥാനികർ ഒരുതവണ തുളുർവനത്തെ കളിയാട്ടം കഴിഞ്ഞു മടങ്ങുമ്പോൾ മുന്നായ ഈശ്വരനും കൂടെക്കൂടി എന്നാണ് ഐതിഹ്യം. കിഴക്കുംകരയിലെത്തിയപ്പോൾ ഇവിടത്തെ ഭഗവതിക്കരികിൽ മുന്നായി ഈശ്വരന് സ്ഥാനവും ലഭിച്ചു. പിന്നീട് എല്ലാ വർഷവും ആചാര്യസ്ഥാനികർ തുളുർവനത്തേക്ക് കളിയാട്ടത്തിന് പോകുമ്പോൾ മുന്നായ ഈശ്വരനെ പൂക്കൊട്ടയിലേക്ക് ആവാഹിച്ചു കൊണ്ടുപോകും. ഈ ഐതിഹ്യത്തെ അടിസ്ഥാനമാക്കി, കളിയാട്ടത്തോടനുബന്ധിച്ച് കാഞ്ഞങ്ങാട് കിഴക്കുംകര, മടിയൻ കൂലോം എന്നിവിടങ്ങളിൽ നിന്നും പൂക്കാരുടെ സംഘം കാൽനടയായി 55 കിലോമീറ്റർ യാത്രചെയ്ത് മഞ്ഞടുക്കം സന്ദർശിക്കാറുണ്ട് . മൂത്തേടത്ത് കുതിര് എന്നറിയപ്പെടുന്ന വെള്ളിക്കോത്ത് അടോട്ട് പാടാർകുളങ്ങര ഭഗവതി ക്ഷേത്രത്തിൽ നിന്നും ഇളയിടത്ത് കുതിര് എന്നറിയപ്പെടുന്ന കാഞ്ഞങ്ങാട് കിഴക്കുംകര പുള്ളിക്കരിങ്കാളിയമ്മ ദേവസ്ഥാനത്ത് നിന്നുമാണ് ആചാരപെരുമയോടെ പൂക്കാർ സംഘം പുറപ്പെടുന്നത്. കാട്ടൂർ തറവാട്ടിലെത്തുന്ന ആചാരക്കാർക്ക് കാട്ടൂർ നായർ വെറ്റിലയും അടക്കയും നൽകി സ്വീകരിക്കുന്നു.

101 തെയ്യങ്ങളാണ് കളിയാട്ടത്തിൽ അരങ്ങിലെത്തുന്നത്. ഇവയിൽ പ്രധാനപ്പെട്ടവ: , , 


</doc>
<doc id="365379" url="https://ml.wikipedia.org/wiki?curid=365379" title="ജാനകി ആദി നാഗപ്പൻ">
ജാനകി ആദി നാഗപ്പൻ

മലേഷ്യൻ ഇന്ത്യൻ കോൺഗ്രസിന്റെ സ്ഥാപകാംഗവും ഐ.എൻ.എയുടെ ഭാഗമായിരുന്ന ഏഷ്യയിലെ ആദ്യത്തെ വനിതാസൈനിക റെജിമെന്റായ ഝാൻസി റാണി റെജിമെന്റിന്റെ ജോയിന്റ് കമാൻഡറായിരുന്നു പുവാൻ ശ്രീ പത്മ ശ്രീ ദതിൻ ജാനകി ആദി നാഗപ്പൻ എന്നറിയപ്പെട്ടിരുന്ന ജാനകി തേവർ(25 February 1925 – 9 May 2014). മലേഷ്യൻ സ്വാതന്ത്ര്യ സമര സേനാനിയാണ്.  

മലയയിലെ സമ്പന്ന തമിഴ് കുടുംബാംഗമായ ജാനകി പതിന്നാറാം വയസിലാണ് സ്വാതന്ത്ര്യ സമര രംഗത്തെത്തുന്നത്. സുഭാഷ് ചന്ദ്ര ബോസിന്റെ ആഹ്വാനത്തെത്തുടർന്ന് സമര രംഗത്തെത്തിയ ജാനകി തന്റെ സ്വർണ കമ്മലുകൾ സമരാവശ്യങ്ങൾക്കായി സംഭാവന ചെയ്തു. കുടുംബാംഗങ്ങളുടെ  വലിയ എതിർപ്പുകളുണ്ടായെങ്കിലും ഝാൻസി റാണി റെജിമെന്റിന്റെ ഭാഗമായി പ്രവർത്തിച്ചു.  

ഝാൻസി റാണി റെജിമെന്റിലെ സെക്കന്റ് ഇൻ കമാന്റ് ആയിരുന്നു.  രണ്ടാം ലോക മഹായുദ്ധത്തിനു ശേഷം സാമൂഹ്യ പ്രവർത്തന രംഗത്തു ശ്രദ്ധ കേന്ദ്രീകരിച്ചു. 

ഇന്ത്യൻ നാഷണൽ കോൺഗ്രസിന്റെ ആവേശം ഉൾക്കൊണ്ട് മലയയിലെ ഇന്ത്യൻ കോൺഗ്രസ് മെഡിക്കൽ മിഷനിൽ ചേർന്നു പ്രവർത്തിച്ചു. 1946 ൽ ജാനകിയും ജോൺ തിവിയും ചേർന്ന് മലയൻ ഇന്ത്യൻ കോൺഗ്രസ് സ്ഥാപിച്ചു. പിന്നീട് മലേഷ്യൻ പാർലമെന്റിലെ സെനറ്ററായി പ്രവർത്തിച്ചു.  

ഭാരത സർക്കാർ 2000- ൽ പത്മശ്രീ പുരസ്കാരം നൽകി.  9 മേയ് 2014 ന് ന്യുമോണിയ ബാധ മൂലം മരണമടഞ്ഞു.



</doc>
<doc id="365386" url="https://ml.wikipedia.org/wiki?curid=365386" title="നെദെല്യ പെട്‌കോവ">
നെദെല്യ പെട്‌കോവ

ഒരു പ്രമുഖ ബൾഗേറിയൻ വിദ്യാഭ്യസ പ്രവർത്തകയായിരുന്നു നെദെല്യ പെട്‌കോവ (English: Nedelya Petkova - () (1826 - 1894) 
1859ൽ പെൺകുട്ടികൾക്ക് വിദ്യാഭ്യാസം നൽകാനായി ഒരു പാഠശാല സമ്പ്രദായം ആരംഭിച്ചു. ഓട്ടോമൻ സാമ്രാജ്യത്തിന് ഭാഗമായിരുന്ന ബൾഗേറിയയിൽ ഉടനീളമുള്ള പെൺകുട്ടികൾ വിദ്യാഭ്യാസം നൽകി. നൂറുകണക്കിന് വിദ്യാർഥികൾ ഇവരുടെ ക്ലാസുകളിൽ പങ്കെടുത്തു. ഗ്രാന്റ്മാ നെദെല്യ, ബാബ നെദെല്യ എന്നീ പേരുകളിൽ ഇവർ അറിയപ്പെടുന്നുണ്ട്.
ബൽകൻ പർവ്വതനിരകളുടെ തെക്ക് ഭാഗത്ത് സ്ഥിതിചെയ്യുന്ന ബൾഗേറിയയിലെ റോസ് വാലിയുടെ പടിഞ്ഞാറൻ ഭാഗത്ത് സ്ഥിതിചെയ്യുന്ന പ്ലോഡിവ് പ്രവിശ്യയിൽപെട്ട സൊപോട് പട്ടണത്തിലുള്ള ഹോളി പ്രസന്റേഷൻ ഓഫ് ബ്ലെസ്ഡ് വേർജിൻ കോൺവെന്റ് സ്‌കൂളിൽ നിന്നാണ് ഇവർ പഠിച്ചത്. 
ബൾഗേറിയയിലെ സോഫിയ, സമൊകോവ്, പ്രിലെപ്, ഓഹ്‌റിഡ്, വെൽവ്‌സ് സിറ്റി എന്നിവിടങ്ങളിൽ അധ്യാപകയായിരുന്നു. പിന്നീട് പ്രിലെപ്, ബിറ്റോലിയ വെൽവ്‌സ്, തെസ്സലോനികി എന്നിവിടങ്ങളിൽ ഗേൾസ് സ്‌കൂളുകൾ സ്ഥാപിച്ചു. 
അവരുടെ പ്രവർത്തനങ്ങൾ നിർത്താനുള്ള ശ്രമങ്ങൾ സർക്കാർ ഉദ്യോഗസ്ഥർ നടത്തി. നെദെല്യയെ അറസ്റ്റുചെയ്തു. രാജ്യദ്രോഹപരമായ പുസ്തകങ്ങൾ കണ്ടെടുക്കുന്നതിനായി അവരുടെ വീട്ടിൽ പരിശോധന നടത്തി. തെളിവുകളുടെ അഭാവത്തിൽ അവർക്ക് ജാമ്യം നൽകി. 1894ൽ 
മരിക്കുന്നതു വരെ വനിതകൾക്കുള്ള വിദ്യാഭ്യാസ പ്രവർത്തനങ്ങളുമായി ജീവിച്ചു.
അന്റാർട്ടിക്കയിലെ സൗത്ത് ഷെറ്റ്‌ലാൻഡ് ദ്വീപ് സമൂഹങ്ങളിൽ ഒന്നായ ലിവിങ്‌സറ്റൺ ദ്വീപിന്റെ വടക്കൻ തീരത്തായി ഇവാനോവ് ബീച്ചിന്റെ
ഏറ്റവും തെക്കുപടിഞ്ഞാർ പോയിന്റിന് നെദെല്യ പെട്‌കോവയുടെ സ്മരണാർത്ഥം നെദെല്യ പോയിന്റ് എന്ന് നാമകരണം ചെയ്തിട്ടുണ്ട്.


</doc>
<doc id="365399" url="https://ml.wikipedia.org/wiki?curid=365399" title="ഛാന്ദ ഗായേൻ">
ഛാന്ദ ഗായേൻ

ബംഗാളിൽ ജനിച്ച പർവ്വതാരോഹകയും ആയോധന കലാദ്ധ്യാപികയുമാണ് ഛാന്ദ ഗായേൻ. ഇംഗ്ലീഷ്: Chhanda Gayen (ছন্দা গায়েন, 9 ജൂലൈ1979 – 20 മേയ് 2014) എവറസ്റ്റ് കൊടുമുടി ആദ്യമായി കീഴടക്കിയ ബംഗാളി നാട്ടുകാരിയാണ് ഛാന്ദ. (at 7 A.M., 18 മേയ്2013). ബംഗാൾ സംസ്ഥാനം സേര ആവിഷ്ക്കാർ എന്ന പുരസ്കാരം നൽകി ആദരിച്ചു. 

ബംഗാളിലെ കൽക്കത്തയിലെ കായസ്ത കുടുംബത്തിലാണ് ഛാന്ദ ജനിച്ചത് 1979 ജൂലൈ ആയിരുന്നു  ജനനം.  ചെറുപ്രായത്തിലേ തന്നെ ഒഴിവു സമയ ട്രക്കർ ആയിരുന്ന അമ്മ ജയ ഗായേനിൽ നിന്ന് പ്രചോദനം ഉൾക്കൊണ്ട് പ്രാഥമികമായ ട്രക്കിങ്ങിങ്ങൊക്കെ ഛാന്ദയും പടിച്ചിരുന്നു. ഇന്സ്റ്റിറ്റ്യൂട് ഓഫ് എക്സ്പ്ലൊറേഷനിൽ നിന്നാണ് ഛാന്ദ ഇത് പഠിച്ചത്. ചെറിയ മലകയറ്റങ്ങൾ മാത്രമല്ലാതെ വലിയ മലയിലെ പര്യവേഷണങ്ങളിലെല്ലാം ഛന്ദ പങ്കെടുത്തു. പർവ്വതാരോഹകർക്ക് വേണ്ട് അത്യാവശ്യം എല്ലാ പരിശീലനങ്ങളും ഛാന്ദ സ്വായത്തമാക്കി. (ബെസിക് റോക്ക് ക്ലൈംബിങ്ങ് കോഴ്സ്, സ്റ്റാൻഡാർഡ് കോഴ്സ്, എന്നിവയാണ് ഛാന്ദ ഇൻസ്റ്റിറ്റ്യൂൂട്ട് ഓഫ് എക്സ്പ്ലൊറേഷനിൽ നിന്ന് പാസ്സായത്  2006 ൽ ഡാർജിലിങ്ങിലെ ഹിന്ദുസ്ഥാൻ മൗണ്ടനീറിങ്ങ് ഇന്സ്റ്റിറ്റ്യൂട്ടിൽ നിന്ന് ബേസിക് പർവ്വതാരോഹണ പരിശീലനം പൂർത്തിയാക്കി. 2007 ൽ നെഹ്രു ഇൻസ്റ്റിറ്റ്യ്യ്ട്ട് ഓഫ് മൗണ്ടനീറിങ്ങ് നടത്തില ആല്പൈൻ ക്ലൈംബിങ്ങ് കാമ്പിൽ പങ്കെടുത്തു. കൂടതെ സ്വയം ഒരു വലിയ പർവ്വതാരോഹണ പരിശീലകയാവാനുള്ള എല്ലാ തയ്യാറെടുപ്പുകളും എം.ഒ.ഐ., എച്ച്.എം.ഐ. മുഖാന്തരം ഛാന്ദ നടത്തിയിരുന്നു. 2012 ലെ  ഹിമാലയൻ നേച്ചർ ആൻഡ് അഡ്വെഞ്ചർ ഫൗണേഷൻ നടത്തിയ അഡ്വെഞ്ചർ ട്രക്കിങ്ങ് കാമ്പിലും പങ്കെടുത്തു.  

2007 ൽ എൻ.സി.സി. കേഡറ്റ് എന്ന നിലയുൽ ആൾ ഇന്ത്യ സിക്കിം ട്രക്കിങ്ങിൽ പങ്കെടുത്തു. അക്കൊല്ലം ഫ്ലൂട്ടട് മലയുടെ മുകളിൽ എത്തി. പിറ്റേ വർഷം യോഗിൻ മല 1 ഉം യോഗിൻ മല 3 ഉം  കീഴടക്കി. ഇത് ഒരു ഇന്ത്യൻ ദേശീയ റെക്കോർഡ് ആയിരുന്നു. 209 ഗംഗോത്രി കൊടുമുടിയായിരുന്നു ഛാന്ദയുടെ ഇര. 2011ൽ 17 ഐ.എം.എസ്. ഈസ്റ്റ് സോൺ സ്പോർട്ട്സ് ക്ലൈംബിങ്ങ് മത്സരത്തിൽ പങ്കെടുത്തു. അതേ വർഷം തന്നെ മണിരങ്ങ് മലമുകളിലെത്തി. 2013 ഒരേ പര്യവേഷണത്തിൽ എവറസ്റ്റ് കൊടുമുടിയും ലഹോട്സെ കൊടുമുടിയും കാൽകീഴ്ക്കലാക്കി. ഇത് ഒരു ലോകറെക്കോർഡ് ആണ്. 

2014 ൽ കാഞ്ചൻജംഗ കൊടുമുടിയിൽ നിന്ന് കീഴ് ഇറങ്ങിക്കൊണ്ടിരിക്കുന്ന വേളയിൽ മഞ്ഞുമലയിടിച്ചിലിൽ ചാന്ദയേയും കൂടെയുണ്ടായിരുന്ന 2 ഷേർപ്പകളേയും കാണാതായി . മൂന്നുപേരും മരിച്ചതായി പിന്നീട് അറിയിപ്പുണ്ടായി .

എവറസ്റ്റ് കൊടുമുടി കീഴടക്കിയ ഇന്ത്യക്കാർ


</doc>
<doc id="365402" url="https://ml.wikipedia.org/wiki?curid=365402" title="മോൺടു">
മോൺടു

പുരാതന ഈജിപ്റ്റിൽ ആരാധിച്ചിരുന്ന ഫാൽക്കൻ ശിരസ്സോടുകൂടിയ ഒരു ദൈവമാണ് മോൺടു. യുദ്ധത്തിന്റെ ദേവനാണ് മോണ്ടു.

ദേശാന്തരഗമനം ചെയ്യുന്നവൻ എന്നാണ് മോണ്ടു എന്ന വാക്കിനർഥം. സൂര്യദേവനായ റായുടെ അതി-തീക്ഷ്ണ്മായ രൂപത്തെയാണ് മോണ്ടുവായി സങ്കൽപ്പിക്കുന്നത്. "മോണ്ടു-റാ" എന്നൊരു ശൈലിയും ഇതിൽനിന്നുണ്ടായി. തന്റെ വിനാശകരമായ ഊർജ്ജം മോണ്ടുവിന് ഒരു യോദ്ധാവിന്റെ പരിവേഷമാണ് നൽകിയത്, പിന്നീട് യുദ്ധത്തിന്റെതന്നെ ദേവനായി മോണ്ടുവിനെ കണക്കാക്കി.

മോണ്ടുവിന് നിരവധി ഭാര്യമാർ ഉണ്ടെന്നാണ് വിശ്വാസം. തെനീനെത് ദേവി, ഇയൂണിറ്റ് ദേവി, റെറ്റവി(Raettawy) എന്നിവർ ഇതിൽ പെടുന്നു.


</doc>
<doc id="365404" url="https://ml.wikipedia.org/wiki?curid=365404" title="മഞ്ജു ശർമ്മ">
മഞ്ജു ശർമ്മ

മഞ്ചു ശർമ്മ1940 ഫെബ്രുവരി 13നാണ് ജനിച്ചത്. അവർ ബയൊ ടെക്നോളജിസ്റ്റും അനേകം ശാസ്ത്ര ഗവേഷണ സ്ഥാപനങ്ങളുറ്റേയും ഇന്ത്യയിലെ നയരൂപീകരണ ബോഡികളുടെ അഡ്മിനിസ്റ്റ്രേറ്ററുംആയിരുന്നു. ഗുജറാത്തിലെ ഗാന്ധിനഗ്ഗറിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് അറ്റഡ്വ്വാൻസ്ഡ് റിസർച്ചിലെ പ്രസിഡണ്ടും എക്സിക്യുട്ടീവ് ഡയറക്ടറുമായിരുന്നു. ഇന്ത്യൻ ശാസ്ത്ര സാങ്കേതിക മന്ത്രാലയത്തിലെ ബയോടെക്നോളജി വകുപ്പിലെ സെക്രട്ടാറി ആയിരുന്നു. 2007ൽ പത്മഭൂഷൻ പുരസ്കാരം നേടി.എന്ന രാഷ്ട്രിയ നേതാവായും വിദ്യാഭ്യാസ വിചക്ഷണനായും അറിയപ്പെട്ടിരുന്ന മദൻ മോഹൻ മാളവ്യയുടെ പേരക്കിടാവായിരുന്നു. 

ഇന്ത്യയിലെ ബയോടെക്നോളജി യിലെ ഗവേഷണത്തെ അവർ നയിച്ചിരുന്നു. the National Institute of Immunology, the National Institute of Plant Genome Research, the Biomass Research Centres at Lucknow and Madurai, the Plant Molecular Biology Unit in University of Delhi and the Centre for DNA Fingerprinting and Diagnosticsഎന്നീ സ്ഥാപനങ്ങൾ നിലവിൽ വരുന്നതിന് അവർ നിർണായക പങ്കു വഹിച്ചിരുന്നു.


</doc>
<doc id="365406" url="https://ml.wikipedia.org/wiki?curid=365406" title="ശിഖ വർമ്മ">
ശിഖ വർമ്മ

ശിഖ വർമ ഭുവനേശ്വറിലെ ഇൻസ്റ്റിറ്റ്യൂട്ട് ഓഫ് ഫിസിക്സിലെ ഒരു എക്സ്പെരിമെന്റൽ കണ്ടൻസ്ഡ് മാറ്റർ ഊർജ്ജതന്ത്രജ്ഞ്ഞയാണ്. അവർക്കു താല്പര്യമുള്ള മേഖല, പ്രതല ശാസ്ത്രവും (Surface Science) തിൻ ഫിലിം വളർച്ചയും (Thin film growth), തുടക്കകാല വളർച്ചയുടെ ഘട്ടങ്ങളും (Growth Modes at Early Stages) എന്നിവയൊക്കെയാണ്..

ശിഖ 1982ൽ കാൺപൂർ ഐ ഐ ടിയിൽ എം.എസ്സി ചേർന്നു. അവർക്ക് ഐ ഐ ടിയിലെ "പരീക്ഷണ രീതി"കളോട് താത്പര്യം തോന്നി.പരീക്ഷണ മേഖലയിൽ ഗവേഷണം ചെയ്യാനും തീരുമാനിച്ചു. 1984ൽ എം.എസ്സി പൂർത്തിയാക്കി. ഐക്യ നാടുകളിലെ സിരാക്യൂസ് സർവകലാശാലSyracuse University യിൽ നിന്ന് പിഎച്ച്.ഡി പൂർത്തിയാക്കി.

ശിഖ 1982ൽ കാൺപൂർ ഐ ഐ ടിയിൽ എം.എസ്സി ചേർന്നു. അവർക്ക് ഐ ഐ ടിയിലെ "പരീക്ഷണ രീതി"കളോട് താത്പര്യം തോന്നി.പരീക്ഷണ മേഖലയിൽ ഗവേഷണം ചെയ്യാനും തീരുമാനിച്ചു. 1984ൽ എം.എസ്സി പൂർത്തിയാക്കി. ഐക്യ നാടുകളിലെ സിരാക്യൂസ് സർവകലാശാലSyracuse University യിൽ നിന്ന് പിഎച്ച്.ഡി പൂർത്തിയാക്കി.
അവർ വഹിച്ചിരുന്ന മറ്റു സ്ഥാനങ്ങൾ


</doc>
<doc id="365407" url="https://ml.wikipedia.org/wiki?curid=365407" title="ഗീതിക ഝക്കർ">
ഗീതിക ഝക്കർ

ഒരു ഇന്ത്യൻ ഗുസ്തിക്കാരിയാണ്. ഗീതിക ഝക്കർ ഇംഗ്ലീഷ്: Geetika Jakhar. ഇന്ത്യൻ ഗുസ്തി ചരിത്രത്തിൽ കോമ്മൺ വെൽത് ഗെയിംസിൽ മികച്ച ഗുസ്തിക്കാരിയായും ഏഷ്യൻ ഗെയിംസുകളിൽ സ്വണ്ണമെഡൽ തുടർച്ചയായി രണ്ടു പ്രാവശ്യം ജേതാവുമായ ആദ്യത്തെയാളാണ്. 2006 ൽ രാജുഅം അർജ്ജുന പുരസ്ക്കാരം നൽകി ആദരിച്ചു. 2008 ൽ ഹരിയാന  പോലീസിൽ  ഡപ്യൂട്ടി  സുപ്രണ്ട് ആയി ജോലിയിൽ പ്രവേശിച്ചു.

ഹരിയാനയിലെ ആഗ്രോഹയിലാണ് ജനനം ഗീതികയുടെ പിതാവ് സത്യവീർ സിങ്ങ് ഝക്കർ ഹിസാറിലെ സ്പോർട്സ് ഓഫീസർ ആയിരുന്നു. ഗീതികയുടെ മുത്തച്ഛനായ അമർ ചന്ദ് ഝക്കർ ഒരു പ്രശസ്തനായ ഗുസ്തിക്കാരനായിരുന്നു. അദ്ദേഹത്തിൽ നിന്ന് പ്രചോദനം ഉൾക്കൊണ്ടാണ് ഗീതികയും ഗുസ്തി പരിശീലിക്കാൻ തുടങ്ങിയത്. വളരെ ചെറിയ വയസ്സിൽ തന്നെ ഗീതിക ഗുസ്തി പരിശീലിച്ചു തുടങ്ങി. 13 വയസ്സിൽ പ്രത്യേക പരിശീലനം തുടങ്ങിയ ഗീതിക 15 വയസ്സായപ്പോഴേക്കും ഭാരത് കേസരി എന്ന പുരസ്കാരം നേടീ. (2000) അന്നു മുതൽ 9 വർഷം തുടർച്ചയായി ഭാരത കേസരി സ്ഥാനം നിലനിർത്തി. ഹരിയാന പി.ഡബ്ല്യു.ഡി. യിൽ സബ് ഡിവിഷണൽ എഞ്ചിനീയറായ കമൽദീപ് സിങ്ങ് റാണയാണ് ഭർത്താവ്. 
ഗീതിക സ്കൂളിൽ പഠിക്കുന്ന സമയത്തേ ഓട്ട മത്സരങ്ങളിൽ പങ്കെടുത്തിരുന്നു. മികച്ച പഠനാർത്ഥം കുടുംബം അഗ്രോഹയിൽ നിന്ന് ഹിസാറിലേക്ക് താമസം മാറ്റിയതാണ് ഗീതികയുടെ ജീവിതത്തിൽ വഴിത്തിരിവായത്. അത്‌ലറ്റിക്സിൽ പരിശീലനം ലക്ഷ്യമാക്കി മഹാബിർ സ്റ്റേഡിയത്തിൽ പോയ ഗീതികക്ക് അവിടെ ഒരു നല്ല കോച്ചിനെ കണ്ടെത്താനായില്ല. ഇതിനിടക്ക് സമീപത്തുള്ള ഗുസ്തി പരിശീലന കേന്ദ്രത്തിൽ നിന്നുള്ള നിരന്തരമായ ഒച്ച ഗീതിക കേൾക്കാനിടയായി. തേടിച്ചെന്ന ഗീതിക അവിടെ പരിശീലിക്കുന്ന പെൺകുട്ടികളെ കണ്ടപ്പോൾ തനിക്കും പരിശീലിക്കണം എന്ന മോഹമുദിച്ചു. 1998 ഒക്റ്റോബറിൽ അത്‌ലറ്റിക്സ് വിട്ട് ഗുസ്തി തന്റെ തിരഞ്ഞെടുത്ത ഇനമാക്കി. വെറും 4 മാസത്തിനുള്ളിൽ ഹരിയാനയെ പ്രതിനിധീകരിച്ച് 1999 ദേശിയ ഗെയിംസിൽ പങ്കെടുക്കാനായി, നാലാം സ്ഥാനത്തും എത്തു. 

2001 ദേശീയ ചാമ്പ്യൻഷിപ്പിൽ ഏറ്റവും പ്രായം കുറഞ്ഞ സ്വർണ്ണമെഡൽ ജേതാവായി. സബ് ജൂനിയർ, ജൂനിയർ, സീനിയർ വിഭാഗങ്ങളിൽ മത്സരിച്ച് അഭൂതപൂർവ്വമായ റെക്കോർഡ് നേട്ടം കൈവരിച്ചു. 


ഡൽഹിയിലെ താൽകത്തോറ സ്റ്റേഡിയത്തിൽ വച്ചു നടന്ന സബ് ജൂനിയർ ചാമ്പ്യൻഷിപ്പിൽ സ്വർണ്ണം നേടി <br>

ജൂനിയർ ദേശീയ ചാമ്പ്യൻ ഷിപ്പിൽ സ്വർണ്ണം

അന്തർദേശീയ തലത്തിൽ ആദ്യ പ്രകടനം ന്യൂയോർക്കിൽ 2002 നടന്ന ലോക ഗുസ്തി ചാമ്പ്യൻഷിപ്പിലായിരുന്നു. 


ഗ്രീസിലെ ഏതൻസിൽ വച്ചു നടന്ന ലോക ചാമ്പ്യൻഷിപ്പിൽ ക്വാർട്ടർ ഫൈനലിൽ എത്തിൽ <br>



</doc>
<doc id="365410" url="https://ml.wikipedia.org/wiki?curid=365410" title="ഹർവന്ത് കൗർ">
ഹർവന്ത് കൗർ

ഇന്ത്യക്കാരിയായ ഡിസ്കസ്, ഷോട്ട് പുട്ട് താരമാണ് ഹർവന്ത് കൗർ. ഇംഗ്ലീഷ്: Harwant Kaur (ജനനം 5 ജൂലൈ, 1980) 2002 ലെ ഏഷ്യൻ ചാമ്പ്യൻഷിപ്പ് മത്സരത്തിൽ വെള്ളി മെഡൽ കരസ്ഥമാക്കി. 2003 ഏഷ്യൻ ചാമ്പ്യൻഷിപ്പിൽ 4 ആം സ്ഥാനത്തും 2006 കോമ്മൺ വെൽത് ഗെയിംസിൽ 7 ആം സ്ഥാനത്തും എത്തി. 2010 ലെ കോമ്മൺ വെൽത് ഗെയിംസിൽ ഡിസ്കസ് ത്രോയിൽ വെള്ളി മെഡൽ നേടാനായി.ൻ2004 ൽ കീവിൽ വച്ച് എറിഞ്ഞ 63.05 മീറ്ററാണ് മികച്ച വ്യക്തിഗത നേട്ടം.


</doc>
<doc id="365412" url="https://ml.wikipedia.org/wiki?curid=365412" title="വെള്ളൂർ പാപ്പാട്ടുങ്ങൽ റഹ്‌മാനിയ ജുമാമസ്ജിദ്">
വെള്ളൂർ പാപ്പാട്ടുങ്ങൽ റഹ്‌മാനിയ ജുമാമസ്ജിദ്

ഒരു നൂറ്റാണ്ടിലധികം പഴക്കവും പാരമ്പര്യവുമുള്ള ജുമാമസ്ജിദാണ് വെള്ളൂർ പാപ്പാട്ടുങ്ങൽ റഹ്‌മാനിയ ജുമാമസ്ജിദ് മലപ്പുറം ജില്ലയിൽ പൂക്കോട്ടൂർ പഞ്ചായത്തിൽ ദേശീയ പാതയുടെ(എൻ എച്ച് 213) സമീപം ചീനിക്കൽ അറവങ്കര പ്രദേശങ്ങൾക്ക് മദ്ധ്യേ പ്രശാന്തസുന്തരമായ വയലോരത്ത് സ്ഥിതി ചെയ്യുന്നു. ഈ മഹല്ലിന്റെ കീഴിൽ 2 ജുമുഅത്ത് പള്ളികളും 4 നമസ്കാരപള്ളികളും 3 മദ്രസകളും ഉണ്ട്. പുറമെ കാന്തപുരം വിഭാഗം സുന്നികളുടെ ജുമുഅത്ത് പള്ളിയും ഉണ്ട്.

700 ൽ പരം വരുന്ന മുസ്ലിം കുടുംബങ്ങളുടെ ആത്മീയ കേന്ദ്രമാണിത്. സമസ്ത കേരള ജംഇയ്യത്തുൽ ഉലമയുടെ ആശയ ആദർശങ്ങൾക്കനുസരിച്ച് മുന്നോട്ട് ഗമിക്കുന്ന ഈ മഹല്ലിൽ ഇതര ചിന്താഗതിക്കാർ പോലും ഐക്യത്തോടും സഹകരണത്തോടുംകൂടിയാണ് പ്രവർത്തിക്കുന്നത്. ഇത് കാരണം അഭിപ്രായ വ്യത്യാസങ്ങൾ പള്ളീ ഭരണത്തെ ബാധിക്കാതെ ഐക്യത്തോടെ മഹല്ലിനെ മുന്നോട്ട് നയിക്കാൻ കഴിയുന്നു. പ്രവർത്തന സൗകര്യാർഥം മഹല്ലിനെ 7 വാർഡുകളാക്കി വിഭജിച്ച് 40 വീടുകൾക്ക് ഒരംഗം എന്ന നിലയിൽ പ്രതിനിധികളെ തിരഞ്ഞെടുത്താണ് മഹല്ല് കമ്മറ്റി രൂപീകരിക്കുന്നത്. മുൻ കാലത്ത് വെളളൂർ താഴെമുക്ക്, മൈലാടി എന്നിവ പാപ്പാട്ടുങ്ങൽ മഹല്ലിന്റെ ഭാഗമായിരുന്നു.വെള്ളൂർ ഈ മഹല്ലിൽ പെട്ടതിനാലാണ് വെള്ളൂർ പാപ്പാട്ടുങ്ങൽ എന്ന പേര് വന്നത്. എന്നാൽ 12/09/1975 ൽ വെള്ളൂർ താഴെ മുക്ക് ഈ മഹല്ലിൽ നിന്നും വേർപ്പെട്ട് സ്വതന്ത്ര മഹല്ലായി മറുകയും ജുമുഅ സ്ഥാപിക്കുകയും ചെയ്തു. ഈ മഹല്ലിന്റെ ഭാഗമായിരുന്ന മൈലാടി പ്രദേശം 25/08/2000 ൽ സ്വതന്ത്ര മഹല്ലായി വേർപ്പെടുകയും ജുമുഅ സ്ഥാപിക്കുകയും ചെയ്തു.പൂർവ്വകാലം മുതൽ തന്നെ ഈ പള്ളിയിൽ ദർസ് നടന്നു വരുന്നു. പള്ളി പുതുക്കി പണിയുന്ന ഘട്ടത്തിൽ മാത്രമാണ് ദർസ് നിർത്തി വെച്ചത്. ചാവക്കാടിനടുത്തുള്ള ഒരുമനയൂർ സ്വദേശി യൂസഫ് മുസ്ല്യാർ ഒട്ടേറെ കാലം ഈ പള്ളിയിൽ ദർസിനു നേതൃത്വം നൽകിയിട്ടുണ്ട്.കെ എ റഹ്മാൻ ഫൈസി കാവനൂർ, ജലീൽ ഫൈസി പുല്ലങ്കോട്,ഇ കെ അബൂബക്കർ മുസ്ല്യാർ (ഇപ്പോയത്തെ നന്തി മുദരിസ്), കെ ബി കെ ദാരിമി, ഇ കെ കുഞ്ഞമ്മദ് മുസ്ല്യാർ, ഹംസൽ ഖാസിമി, അസ്‌ഗറലി ഫൈസി പട്ടിക്കാട് എന്നിവർ ഈ പള്ളിയിൽ ദർസിനു നേതൃത്വം നൽകിയിട്ടുണ്ട്.


=അവലംബം=


</doc>
<doc id="365415" url="https://ml.wikipedia.org/wiki?curid=365415" title="രേണൂ ബാല ചാനു">
രേണൂ ബാല ചാനു

ഒരു ഇന്ത്യൻ ഭാരോദ്വാഹകയാണ് രേണു ബാല ചാനു. ഇംഗ്ലീഷ്: Yumnam Renu Bala Chanu (ജനനം2 ഒക്റ്റോബർ1986) . (പൂർണ്ണനാമം: യുമ്നം രേണു ബാല ചാനു) അസ്സാമിലെ ഗുവാഹാത്തിയിൽ നിന്നുള്ള താരമാണ് രേണു. 2006 കോമ്മൺവെൽത്ത് ഗെയിംസിൽ 58 കിലോ വിഭാഗത്തിൽ സ്വർണ്ണ മെഡൽ നേടി. 2010 ഡെൽഹിയിൽ നടന്ന കോമൺ വെൽത്ത് ഗെയിംസിൽ തന്റെ സ്ഥാനം നിലനിർത്തുകയും ചെയ്തു. നോർത്ത് ഈസ്റ്റ് ഫ്രൊണ്ടിയർ റയിൽവേ സോണിൽ ജീവനക്കാരിയാണ്. 2010 കോമൺ വെൽത് ഗെയിംസിൽ സ്നാച്ച് വിഭാഗത്തിൽ 107 കിലോയും മൊത്തം 197 കിലോയും ഉയർത്തി മീറ്റ് റെക്കോർഡ് ഭേദിച്ചു.

2014 ൽ രാജ്യം അർജ്ജുന അവാർഡ് ലഭിച്ചു.


</doc>
<doc id="365420" url="https://ml.wikipedia.org/wiki?curid=365420" title="പാർലമെന്റ് മന്ദിരങ്ങളുടെ പട്ടിക">
പാർലമെന്റ് മന്ദിരങ്ങളുടെ പട്ടിക

ജനപ്രധിനിധിസഭ കൂടുന്ന വിവിധ മന്ദിരങ്ങളുടെ ഒരു പട്ടികയാണ് ഇത്.


</doc>
<doc id="365423" url="https://ml.wikipedia.org/wiki?curid=365423" title="കല്പന ദേവി">
കല്പന ദേവി

ഇന്ത്യക്കാരിയായ ജൂഡോ അഭ്യാസിയാണ് കല്പന ദേവി തോഡം ഇംഗ്ലീഷ്: Kalpana Devi Thoudam (ജനനം 24 ഡിസംബർ1989). ഗ്ലാസ്ഗോയിൽ വച്ചു നടന്ന 2014 ലെ കോമാൺവെൽത് ഗെയിംസിൽ 52 കിലോ വിഭാഗത്തിൽ വെങ്കലമെഡൽ നേടി.

1998 ലെ ഗുവഹാത്തി ദേശീയ ചാമ്പ്യൻഷിപ്പിൽ വെള്ളി മെഡൽ നേടി. പിന്നീടു നടന്ന ജൂനിയർ ചാമ്പ്യൻഷിപ്പുകളിൽ നാലു സ്വർണ്ണമെഡലുകൾ നേടി. ഏഷ്യൻ ജൂനിയർ ചാമ്പ്യൻ ഷിപ്പിൽ സ്വർണ്ണം നേടി. 2010 ലെ കോമൺ വെൽത്ത് ഗെയിംസിലും സ്വർണ്ണം കല്പനക്കായിരുന്നു. 2013 ൽ കല്പന ഐ.ജെ.എഫ്. ഗ്രാൻഡ് പ്രിയിൽ മെഡൽ നേടുന്ന ആദ്യ ഇന്ത്യൻ താരമായി. 2014 ലെ കോമൺവെൽത്ത് ഗെയിംസിൽ വെങ്കലമെഡൽ നേടാനായി.


</doc>
<doc id="365427" url="https://ml.wikipedia.org/wiki?curid=365427" title="ഹിൽസ">
ഹിൽസ

കടൽ വാസിയായ ഒരു മൽസ്യമാണ് ഹിൽസ അഥവാ Hilsa (Hilsa Shad). . ഐ യു സി എൻ പട്ടികപ്രകാരമുള്ള പരിപാലന സ്ഥിതി നിലനിൽപ്പ് ആശങ്കാജനകമല്ലാത്ത ജീവിവർഗ്ഗങ്ങൾ എന്നാണ്.

ക്ലൂപ്പൈഡേ (Clupeidae) കുടുംബത്തിൽപ്പെട്ട മൽസ്യമാണ് ഇവ.



കേരളത്തിലെ മൽസ്യങ്ങളുടെ പട്ടിക


</doc>
<doc id="365430" url="https://ml.wikipedia.org/wiki?curid=365430" title="പുല്ലാര">
പുല്ലാര

കേരളത്തിൽ മലപ്പുറം ജില്ലയിലെ പൂക്കോട്ടൂർ പഞ്ചായത്തിന്റെ വടക്കേ അറ്റത്ത് 4 ,5  വാർഡുകളിൽ സ്ഥിതി ചെയ്യുന്ന പ്രദേശമാണ് 'പുല്ലാര'.
മേൽമുറി, ചെമ്പ്രമേൽ തുടങ്ങിയവ പുല്ലാരയിൽ പെട്ട സ്ഥലങ്ങളാണ്.പടിഞ്ഞാർ മൂച്ചിക്കൽ പ്രദേശവും വടക്ക് തടപ്പറമ്പും കിഴക്ക് വീമ്പൂരും തെക്ക് മുതിരിപ്പറമ്പും അതിർത്തികൾ പങ്കിടുന്നു . വളരെ പുരാതന കാലത്ത് തന്നെ ഒരു വിഭാഗം ജനങ്ങൾ ഇവിടെ ജീവിച്ച് പോന്നിരുന്നു .കൃഷിയും കൂലിപണിയുമായിരുന്നു മുഖ്യ വരുമാനമാർഗം.
രണ്ട് ജുമാമസ്ജിദും, ഒരു നമസ്കാര പള്ളിയും, രണ്ട് ക്ഷേത്രങ്ങളും ,മൂന്ന്  മദ്രസയും, ഒരു എൽ.പി. സ്കൂളും ,ഇംഗ്ലീഷ്‌മീഡിയം സ്കൂളും, രണ്ട് അംഗൻ വാടിയും   ഈ പ്രദേശത്തുണ്ട്. പൂക്കോട്ടൂർ വില്ലജ് ഓഫീസ്, വള്ളുവമ്പ്രം സർവീസ് സഹകരണ ബാങ്ക് എന്നിവ പുല്ലാരയിലാണ്. ഏകദേശം 1200 വീടുകളും 5000 ത്തോളം ആളുകളും താമസിക്കുന്നുണ്ട്.

കോഴിക്കോട്- മഞ്ചേരി സ്റ്റേറ്റ് ഹൈവേ 28  കടന്നു പോകുന്നത് പുല്ലാരയിൽ കൂടിയാണ് .
ജുമാമസ്ജിദ് : പുല്ലാര ജുമാ മസ്ജിദ് , മേൽമുറി ജുമാ മസ്ജിദ്
നമസ്ക്കാരപ്പള്ളി :മേൽമുറി ഇടിവെട്ടിക്കല്ലിങ്ങൾ പള്ളി 
ക്ഷേത്രം :ശ്രീ ദുർഗാ ഭഗവതി ക്ഷേത്രം,ശിവക്ഷേത്രം
സ്കൂൾ :ALPS പെരുങ്കുളം, PSMIC പുല്ലാര 
മദ്രസ : ദാത്തുൽ ഇസ്‌ലാം പുല്ലാര, ലിവാഉൽ ഇസ്‌ലാം മേൽമുറി,ലിവാഉൽ ഇസ്‌ലാം സെക്കണ്ടറി മേൽമുറി 
ബസ്സ്സ്റ്റാൻഡ് : മഞ്ചേരി(7Km) ,കൊണ്ടോട്ടി(13 Km), മലപ്പുറം (12 Km)
റയിൽവേ സ്റ്റേഷൻ : തീരൂർ(38 Km), കോഴിക്കോട്(39Km) അങ്ങാടിപ്പുറം (34 Km)
വിമാനത്താവളം : കരിപ്പൂർ (17 Km), നെടുമ്പാശ്ശേരി (145 Km)
പെട്രോൾ ബങ്ക്: വള്ളുവമ്പ്രം (2.5 Km)
ആശുപത്രി : മഞ്ചേരി മെഡിക്കൽ കോളേജ്( 7 km)
ബാങ്ക് : വള്ളുവമ്പ്രം സർവീസ് കോ ഓപ്പറേറ്റീവ് ബാങ്ക് പുല്ലാര 
ATM : വള്ളുവമ്പ്രം (canara,sbi) 
പോസ്റ്റോഫീസ്: വള്ളുവമ്പ്രം (673642)
ടെലിഫോൺ കോഡ് :0091483277...


</doc>
<doc id="365432" url="https://ml.wikipedia.org/wiki?curid=365432" title="ആന്റിഗണി">
ആന്റിഗണി

ആന്റിഗണി ( (an|TIG|ə-nee); ഇംഗ്ലീഷിൽ ആന്റിഗൺ Antigone) ഗ്രീക്കു പുരാണകഥകളിലെ ദുരന്ത നായികയാണ്. ശാപഗ്രസ്തരായ ഈഡിപസ്-ജോകാസ്റ്റാ ദമ്പതികളുടെ മകളാണ് ആന്റിഗണി. സോഫക്ലിസും യൂറിപിഡിസും ആന്റിഗണിയെ കേന്ദ്രകഥാപാത്രമാക്കി നാടകങ്ങൾ രചിച്ചിട്ടുണ്ട്. രണ്ടു നാടകകൃത്തുക്കളും വ്യത്യസ്തമായ രീതിയിലാണ് കഥ പറയുന്നതെങ്കിലും ആന്റിഗണി ധൈര്യവും നിശ്ചയദാർഢ്യവും ഉള്ളവളായാണ് ചിത്രീകരിക്കപ്പെട്ടിരിക്കുന്നത്.

ഥീബസിലെ രാജാവ് ഈഡിപസിന് ജോകാസ്റ്റ രാജ്ഞിയിൽ നാലു സന്താനങ്ങളുണ്ടായി. പോളിനൈകസ്, എറ്റോക്ലിസ്, എന്ന രണ്ടു പുത്രന്മാരും ആന്റിഗണി, ഇസ്മേൻ എന്നു രണ്ടു പുത്രിമാരും. വളരെ വൈകി സ്വന്തം മകനായ ഈഡിപസിനേയാണ് താൻ പരിണയിച്ചതെന്ന സത്യം മനസ്സിലാക്കിയ ജോകാസ്റ്റ ആത്മഹത്യ ചെയ്യുന്നു. പശ്ചാത്താപഗ്രസ്തനായ ഈഡിപസ് സ്വന്തം കണ്ണുകൾ കുത്തിപ്പൊട്ടിക്കുകയും സിംഹാസനമൊഴിയുകയും ചെയ്യുന്നു. തത്കാലത്തേക്ക് ജോകാസ്റ്റയുടെ സഹോദരൻ ക്രയോൺ അധികാരമേൽക്കുന്നു. പക്ഷേ പിന്നീട് ക്രയോണും ഥീബസ് ജനതയും ഈഡിപസിനെ നാടുകടത്താൻ തീരുമാനിക്കുന്നു. ദേശാടനത്തിനു പോകാൻ നിർബന്ധിതനായപ്പോൾ അന്ധനായ പിതാവിനു തുണയായി മകൾ ആന്റിഗണിയും പുറപ്പെടുന്നു. ഇസ്മേൻ ഥീബസിൽത്തന്നെ തുടരുന്നു. ദേശാടനത്തിനടയിൽ ഏതൻസിലെത്തിയ ഈഡിപസിനെ രാജാവ് തെസ്യുസ് അനുകമ്പാപൂർവം സ്വീകരിച്ചു ആശ്രയം നല്കി. ഏതൻസിനു സമീപം കൊളണസ് എന്ന കടൽതീരഗ്രാമത്തിലാണ് ഈഡിപസ് മകളോടൊപ്പം അന്ത്യദിവസങ്ങൾ കഴിച്ചു കൂട്ടിയത്. മരണസമയത്ത് ആന്റിഗണിയും ഇസ്മെനും ഈഡിപസിനടുത്തുണ്ടായിരുന്നു. അച്ഛന്റെ മരണശേഷം ആന്റിഗണി സഹോദരി ഇസ്മേനോടൊപ്പം ഥീബസിലേക്കു തിരികെ ചെല്ലുന്നു. 

ഈഡിപസ് മരിച്ചതോടെ ആൺമക്കൾ സിംഹാസനത്തിനായി കലഹിച്ചു. മൂത്തമകൻ പോളിനൈകസ് , ഥീബസിനെതിരായി പടയെടുത്തു. ഇളയമകൻ എറ്റോക്ലിസ് ക്രയോണിന്റെ വശം ചേർന്ന് ഥീബസിനെ സംരക്ഷിക്കാനും. യുദ്ധത്തിൽ ഇരു സഹോദരന്മാരും കൊല്ലപ്പെട്ടു. തന്നെ ജന്മദേശമായ ഥീബസിൽ തന്നെ അടക്കം ചെയ്യണമെന്നായിരുന്നു പോളിനൈകസിന്റെ അപേക്ഷ. 
ക്രയോൺ, എറ്റോക്ലിസിന്റെ അന്ത്യകർമങ്ങൾ യഥാവിധി നടത്തി, പക്ഷേ ഥീബസിനെതിരായി പടയെടുത്ത പോളിനൈകസിനെ രാജദ്രോഹിയെന്നു മുദ്രകുത്തി ശവമടക്കു നിഷേധിച്ചു. തന്റെ കല്പന ലംഘിക്കുന്നവർക്ക് മരണശിക്ഷയാവും ഫലം എന്നും വിളംബരം ചെയ്തു. പോളിനൈകസിന്റെ ജഡം പട്ടികളും പക്ഷികളും കൊത്തിവലിക്കാനായി വെളിമ്പ്രദേശത്ത് ഉപേക്ഷിക്കപ്പെട്ടു. 
സ്വയം മരിക്കേണ്ടി വന്നാലും സഹോദരന്റെ ജഡം മറവു ചെയ്തേ അടങ്ങൂ എന്ന് ആന്റിഗണി നിശ്ചയിച്ചു. അങ്ങനെ ചെയ്യുകയും ചെയ്തു. വിവരം ക്രയോണിന്റെ ചെവിയിലുമെത്തി. ആന്റിഗണി കുറ്റം സമ്മതിച്ചു. രാജശാസന ലംഘിച്ചെങ്കിലും അതിനുപരിയായുള്ള അലിഖിത ധാർമികനിയമങ്ങളാണ് താൻ പാലിച്ചതെന്ന് സോഫോക്ലിസിന്റെ ആന്റിഗണി പ്രസ്താവിക്കുന്നു. 
ആന്റിഗണിയെ കൊല്ലാൻ ക്രയോൺ ഉത്തരവിടുന്നു. ആന്റിഗണിയുടെ പ്രതിശ്രുതവരനും, സ്വന്തം മകനുമായ ഹൈമൻ്റെ യാചനകൾ ക്രയോൺ തട്ടിമാറ്റുന്നു. ഥീബസ് ജനത ഒന്നടങ്കം ആന്റിഗണിയെച്ചൊല്ലി ദുഃഖമാചരിക്കയാണെന്ന് ഹൈമൻ പറയുന്നു. ഇത് ക്രയോണിനെ കൂടുതൽ ക്രുദ്ധനാക്കുന്നു. മകന്റെ മുന്നിൽ വെച്ചു തന്നെ അവന്റെ ഭാവിവധുവിന്റെ ജീവനെടുക്കുമെന്ന് ഭീഷണിപ്പെടുത്തുന്നു. ആന്റിഗണിയെ കൊന്ന പാപം തനിക്കേൽക്കാതിരിക്കാൻ, അവളെ ജീവനോടെ കല്ലറക്കകത്ത് അടക്കം ചെയ്യാൻ ക്രയോൺ തീരുമാനിക്കുന്നു. ഒടുവിൽ രാജഗുരു ടൈറസിസിന്റെ താക്കീതുകളാൽ മനസ്സു മാറി ആന്റിഗണിയെ വിടുവിക്കാൻ സന്നദ്ധനാകുന്നു. എന്നാൽ ഇതിനകം ആന്റിഗണി ആത്മഹത്യ ചെയ്തു കഴിഞ്ഞിരുന്നു. മനംനൊന്ത് ഹൈമനും ആത്മഹത്യ ചെയ്യുന്നു, ഇങ്ങനെയാണ് സോഫോക്ലീസിന്റെ വി വരണം.

യൂറിപ്പിഡിസിന്റെ ആന്റിഗണി നാടകം ഏതാണ്ട് മുഴുവനായും നഷ്ടമായിരിക്കുന്നു. ലഭ്യമായ വിവരങ്ങളനുസരിച്ച് ഹൈമൻ ആന്റിഗണിയെ രക്ഷപ്പെടുത്തിയതായും അവർ വിവാഹിതരായതായും പിന്നീടെപ്പോഴോ ക്രയോൺ അവരെ കണ്ടെത്തി വധിച്ചതായുമാണ് കഥ..



</doc>
<doc id="365435" url="https://ml.wikipedia.org/wiki?curid=365435" title="ചുംബനം (ചിത്രം)">
ചുംബനം (ചിത്രം)

1907-1908 കാലഘട്ടത്തിൽ ഓസ്ട്രിയൻ സിമ്പോളിസ്റ്റ് ചിത്രകാരനായ ഗുസ്താവ് ക്ലിംറ്റ് വരച്ച ഒരു ചിത്രമാണ് 'ചുംബനം'(The Kiss). വിയന്നയിലെ ബെൽവഡേർ കൊട്ടാരത്തിലുള്ള മ്യൂസിയത്തിലാണ് ചിത്രം ഇപ്പോൾ സൂക്ഷിച്ചിരിക്കുന്നത്. ആധുനികചിത്രകലയുടെ തുടക്കകാലത്തുണ്ടായ 'മാസ്റ്റർ പീസായി' കരുതുന്ന ഈ ചിത്രം ക്ലിംതിന്റെ ഏറ്റവും പ്രചാരമുള്ള ചിത്രവുമാണ്.
ചതുരത്തിലുള്ള ക്യാൻവാസിൽ ഓയിൽ പെയിന്റിൽ വരച്ച് സ്വർണ്ണപാളികൾ പാകിയാണ് ചിത്രം പൂർത്തീകരിച്ചിരിക്കുന്നത്. തീവ്രവികാരത്തിൽ ചുംബിക്കുന്ന കമിതാക്കൾ കേന്ദ്രമാകുമ്പോൾ പശ്ചാത്തലം മിനുങ്ങുന്ന, അതിവ്യയമായ മാതൃകയിലാണ്. ആർട്ട് ആന്റ് ക്രാഫ്റ്റ്‌ മുന്നേറ്റത്തിന്റെയും ആർ നുവോയുടേയും പ്രവണതയാണിത്. ആധുനികകാലത്തിലെ എഡ്ഗർ ദേഗസ് പോലുള്ളവരുടെ ചിത്രങ്ങളിലെ ദ്വി-ത്രി മാനങ്ങൾ തമ്മിലുള്ള സംഘട്ടനവും ഇതിൽ കാണാം. 


</doc>
<doc id="365438" url="https://ml.wikipedia.org/wiki?curid=365438" title="അനീസ സയ്യെദ്">
അനീസ സയ്യെദ്

ഇന്ത്യൻ വനിതാ ഷൂട്ടിങ്ങ് താരമാണ് അനീസ സയ്യദ്. ഇംഗ്ല്ലിഷ്: Anisa Sayyed (ജനനം: 22 സെപ്റ്റംബർ1980 ). 25 മീറ്റർ പിസ്റ്റൾ വിഭാഗത്തിലാണ് മത്സരിക്കുന്നത്. കോമ്മൺ വെൽത് ഗെയിംസിൽ 2 സ്വർണ്ണ മെഡലുകൾ നേടി. സാഫ് ഗെയിംസിലും സ്വർണ്ണം നേടി. 2014 കോമൺ വെൽത് ഗെയിംസിൽ വെള്ളിമെഡൽ നേടി.

മഹാരാഷ്ട്രയിലെ സത്താറയിൽ വായി എന്ന സ്ഥലത്ത്, 22 സെപ്റ്റംബർ1980 നു ജനിച്ചു. മുബാറക് ഹുസൈൻ ആണ് ഭർത്താവ്. ഇന്ത്യൻ റെയിൽവേയിൽ ടിക്കറ്റ് എക്സാമിനറായി ജോലി ചെയ്തു. പിന്നീട് ഹരിയാനയിലേക്ക് താമസം മാറിയശേഷം ഹരിയാന സർക്കാർ വാഗ്ദാനം ചെയ്ത ജോലി മൂന്നുവർഷമായി ലഭിച്ചിട്ടില്ല എന്ന് അനീസ പരാതിപ്പെട്ടു. 

ചെറുപ്പത്തിൽ വിവിധ കായികരംഗങ്ങളിൽ പങ്കെടുത്തിരുന്നു. ഗാനി ഷേയ്ഖ് ആണ് അനീസയുടെ പരിശീലകൻ 

2004 നടന്ന സാഫ് ഗെയിംസിൽ റെക്കോഡോഡെ സ്വർണ്ണം നേടി. 2010 ൽ ന്യൂഡൽഹിയിൽ വച്ചു നടന്ന കോമ്മൺവെൽത് ഗെയിംസിൽ 2 സ്വർണ്ണമെഡൽ നേടി. 786.8 പോയന്റുകൾ നേടി ആസ്റ്റ്രേലിയയുടെ ലലീറ്റ യാഹ്ലെയുസ്കായയുടെ പേരിലുണ്ടായിരുന്ന മീറ്റ് റെക്കോറ്ഡ് തിരുത്തിയായിരുന്നു പ്രകടനം. 2014 ൽ ഗ്ലാസ്ഗോവിൽ നടന്ന കോമൺവെൽത് ഗെയിംസിൽ വെള്ളിയും ദക്ഷിണ കൊറിയയിലെ ഇഞ്ചിയേണിൽ വച്ചു നടന്ന ഏഷ്യൻ ഗെയിംസിൽ വെങ്കലവും നേടി. 


</doc>
<doc id="365447" url="https://ml.wikipedia.org/wiki?curid=365447" title="റാഹി സർണോബാത്">
റാഹി സർണോബാത്

25 മീറ്റർ പിസ്റ്റൾ വിഭാഗത്തിൽ മത്സരിക്കുന്ന ഇന്ത്യൻ കായികതാരമാണ് റാഹി സൊർണോബാത്. ഇംഗ്ലീഷ്: Rahi Jeevan Sarnobat (Marathi:राही सरनोबत) 2008 ൽ പൂനെയിൽ നടന്ന കോമൺവെൽത് ഗെയിംസിലാണ് ആദ്യത്തെ അന്താരാഷ്ട്ര സ്വർണ്ണം നേടുന്നത്.

മഹാരാഷ്ട്രയിലെ കോലാപൂരിലാണ് 1990 ഒക്ടോബർ 30നു ജനിച്ചു. 16 വയസ്സുള്ളപ്പോൾ ആണ് ഷൂട്ടിങ്ങ് പരിശീലനം തുടങ്ങിയത്. 50 മീറ്റർ റൈഫിൾ മത്സരത്തിൽ മെൽബണിൽ സ്വർണ്ണം നേടിയ തേജസ്വിനി സാവാന്താണ് രാഹിയുടെ പ്രചോദനം. ആദ്യം കോലാപ്പുരായിരുന്നു പരിശീലനം. എന്നാൽ അവിടെ 25 മീറ്ററിന്റെ റേഞ്ച് ഇല്ലാത്തതിനാൽ 50 മീറ്റർ, 100 മീറ്റർ റൈഫിൾ എന്നിവയിലായിരുന്നു പരിശീലനം. മത്സരാർത്ഥം മുംബൈയിൽ പോയപ്പോൾ സായിലെ സെക്രട്ടറി ഷീലാ ഗാനൂനാണ് 25 മീറ്റർ റൈഫിൾ പരിചയപ്പെടുത്ത്തിയത്.

2010 കോമൺവെൽത് ഗെയിംസിൽ മെഡലുകൾ നേടി. 25 പിസ്റ്റൾ മത്സരഹ്തിൽ ഒറ്റക്ക് വെള്ളിയും അനീസ സയ്യദുമായി ചേർന്നുസ്വർണ്ണവും ആയിരുന്നു ആ നേട്ടങ്ങൾ. 2013 ൽ കൊറിയയിൽ നടന്ന ഐ.എസ്.എസ്.എഫ് ലോകകപ്പിൽ സ്വർണ്ണം നേടുന്ന ആദ്യത്തെ ഇന്ത്യക്കാരിയായി. 2014 കോമൺവെൽത് ഗെയിംസിൽ 25 മീറ്ററിൽ സ്വർണ്ണം കൈക്കലാക്കി. അതേ വർഷം ഇഞ്ചെയോണിൽ നടന്ന എഷ്യൻ ഗെയിംസിൽ അനീസ സയ്യഡും ഹീന സിദ്ദുവുമായി ചേർന്ന് ടീം ഇനത്തിൽ വെങ്കലമെഡലും നേടി 

2015 ൽ അർജ്ജുന അവാർഡിനായി നാമനിർദ്ദേശം നൽകപ്പെട്ടു.


</doc>
<doc id="365451" url="https://ml.wikipedia.org/wiki?curid=365451" title="സൂസൻ ഗ്രീൻഫീൾഡ്">
സൂസൻ ഗ്രീൻഫീൾഡ്

ഒരു ബ്രിട്ടീഷ് ശാസ്ത്രജ്ഞയും, എഴുത്തുകാരിയും ഹൗസ് ഓഫ് ലോഡ്സിലെ അംഗവുമാണ് സൂസൻ ഗ്രീൻഫീൾഡ്, ബാരോനസ് ഗ്രീൻഫീൾഡ്. പാർകിൻസൺസ് , അൽഷിമേഴ്സ് എന്നിവയ്ക്കെതിരെയുള്ള ചികിത്സാപദ്ധതികളുടെ ഗവേഷണത്തിലാണ് അവർ ഏർപ്പെട്ടിരിക്കുന്നത്. ഓക്സ്ഫോർഡ് സർവ്വകലാശാല ലിങ്കൺ കോളേജിലെ ഒരു സീനിയർ റിസർച്ച് ഫെലോ ആയ ഗ്രീൻഫീൾഡ്, റോയൽ ഇൻസ്റ്റിറ്റ്യൂട്ട് ഓഫ് ഗ്രേറ്റ് ബ്രിട്ടന്റെ അധ്യക്ഷയാണ്.


</doc>
<doc id="365457" url="https://ml.wikipedia.org/wiki?curid=365457" title="ആൻ ഡ്രുയാൻ">
ആൻ ഡ്രുയാൻ

എമ്മി അവാർഡ് ജേതാവായ ഒരു അമേരിക്കൻ എഴുത്തുകാരിയും നിർമ്മാതാവുമാണ് ആൻ ഡ്രുയാൻ. 1980കളിൽ ഭർത്താവായ കാൾ സാഗൻ അവതരിപ്പിച്ച സഹഎഴുത്തുകാരിയായിരുന്ന ആൻ, 2014ൽ പുറത്തിറങ്ങിയ അതിന്റെ തുടർച്ചയായ നിർമ്മാതാവും എഴുത്തുകാരിയുമായിരുന്നു. നാസയുടെ വോജേയർ ഇന്റർസ്റ്റെല്ലാർ സന്ദേശ പദ്ധതിയുടെ ക്രിയേറ്റീവ് ഡയറക്ടറായിരുന്ന ഇവർ 'എ ഫേമസ് ബ്രോക്കൺ ഹാർട്ട്, കോമറ്റ്, പ്രേതബാധിതമായ ലോകം അടക്കം നിരവധി പുസ്തകങ്ങളുടെ എഴുത്തുകാരിയാണ്.


</doc>
<doc id="365464" url="https://ml.wikipedia.org/wiki?curid=365464" title="ബപ്പിടൽ">
ബപ്പിടൽ

വയനാട്ടുകുലവൻ തെയ്യംകെട്ടിന്റെ ഭാഗമായുള്ള ഒരു ചടങ്ങാണ് ബപ്പിടൽ. 

വയനാട്ടുകുലവൻ ദൈവം കെട്ട് ഉത്സവത്തിന്റെ 'ബപ്പിടലിന്' മുമ്പ് നായാട്ടുസംഘങ്ങൾ മൃഗവേട്ടക്ക് ഇറങ്ങാറുണ്ട്. ഉത്സവത്തിലെ പ്രധാന ചടങ്ങാണിത്. വേട്ടയിൽ കിട്ടുന്ന മൃഗങ്ങളെ ദൈവത്തിന് മുമ്പിൽ സമർപ്പിക്കുന്ന ചടങ്ങ് കാണാൻ ഉത്സവപ്പറമ്പുകളിൽ ആയിരങ്ങൾ കൂടിച്ചേരും. വയനാട്ടുകുലവന്റെ സന്തതസഹചാരിയായ കണ്ടനാർകേളൻ ദൈവത്തിന്‌ കാഴ്‌ചവയ്‌ക്കാനാണ്‌ നായാടി കൊണ്ടുവരുന്ന വന്യമൃഗങ്ങളെ ഉപയോഗിക്കുന്നത്‌. പന്നി, മലമാൻ, അണ്ണാൻ, കൂരൻ തുടങ്ങിയവയെ നായാടുന്നു. ഇവയെ നേരത്തെ മുറിച്ച് ഇറച്ചിയാക്കി മാറ്റാറില്ല. മരിച്ചു വീണ മൃഗങ്ങളെ അതേപടി വയനാട്ട് കുലവൻ ദൈവത്തിന് മുന്നിൽ ആർപ്പുവിളികളോടെ നായാട്ട് സംഘം സമർപ്പിക്കുകയും അണിയറയിൽ ദൈവം തന്റെ തിരുവായുധം കൊണ്ട് തൊടുകയും ചെയ്യുക എന്നതാണ് ബപ്പിടൽ ചടങ്ങ്. ഈ ചടങ്ങ് കഴിയാതെ മൃഗങ്ങളെ മുറിക്കാൻ പാടില്ലാത്തതാണ്. ബപ്പിടൽ ചടങ്ങിനു ശേഷം ഇവ മുറിച്ച് ഇറച്ചിയാക്കി വേവിച്ച് ഭക്തജനങ്ങൾക്ക് പ്രസാദമായി വിതരണം ചെയ്യുകയാണ് പതിവ്.
വയനാട്ട് കുലവൻ ദൈവം കെട്ടിന്റെ പേരിൽ മൃഗവേട്ട വ്യാപകമായതോടെ കർശന നടപടികളുണ്ടാവുമെന്ന് അറിയിക്കാറുണ്ട്. എന്നാൽ, ഇത് പൂർണ്ണനായി നിരോധിക്കാൻ അധികൃതർക്ക് സാധിക്കാറില്ല. ഒരു ജനകീയ ഉത്സവമെന്ന നിലയിലും ജാതി മതഭേദമന്യേ സംഘടിപ്പിക്കുന്ന പരിപാടി എന്ന നിലയിലും മൃഗവേട്ടയോട് വനംവകുപ്പ് അധികൃതരും മൗനംപുലർത്തുകയാണ് പതിവ്, .


</doc>
<doc id="365467" url="https://ml.wikipedia.org/wiki?curid=365467" title="അന്ന റൂസ്വെൽറ്റ് ഹാൾസ്റ്റെഡ്">
അന്ന റൂസ്വെൽറ്റ് ഹാൾസ്റ്റെഡ്

അന്ന എലീനർ റൂസ്വെൽസ് ഡാൾ ബോയെറ്റിഗെർ ഹാൾസ്റ്റഡ് (മെയ് 3, 1906 – ഡിസംബർ 1, 1975) ഒരു അമേരിക്കൻ എഴുത്തുകാരിയായിരുന്നു. ഒരു ന്യൂസ് പേപ്പർ എഡിറ്ററായിരിക്കെ പൊതുജനസമ്പർക്ക പരിപാടികളിലു പങ്കെടുത്തിരുന്നു. അവർ യു.എസ്. പ്രസിഡൻറായിരുന്ന ഫ്രാങ്ക്ലിൻ ഡി. റൂസ്വെൽറ്റിന്റെയും എലീനർ റൂസ്വെൽറ്റിന്റെയും മകളായിരുന്ന അവർ വൈറ്റ് ഹൌസിലെ സാമൂഹ്യവും ഭരണപരവുമായ കാര്യങ്ങളിൽ പിതാവിനെ സഹായിച്ചിരുന്നു. 1930 ൽ പുറത്തിറങ്ങിയ രണ്ട് ബാലകൃതികൾ അവർ എഴുതിയിട്ടുണ്ട്.

അവർ  തന്റെ രണ്ടാം ഭർത്താവായ ക്ലിയറൻസ് ബോയിറ്റിഗറോടൊപ്പം "സീറ്റിൽ പോസ്റ്റ്-ഇന്റലിജെൻസർ” എന്ന പത്രത്തിലെ വനിതാ കോളം എഡിറ്ററായി ജോലി ചെയ്തിരുന്നു. പിന്നീട് അവർ ചില യൂണിവേഴ്സിറ്റികളിൽ പബ്ലിക് റിലേഷൻസ് എന്ന വിഷയം കൈകാര്യം ചെയ്തു.


</doc>
<doc id="365469" url="https://ml.wikipedia.org/wiki?curid=365469" title="എലിസബത്ത് മൺറോ">
എലിസബത്ത് മൺറോ

എലിസബത്ത് കോർട്ട്റൈറ്റ് മൺറോ (ജീവിതകാലം : ജൂൺ 30, 1768 – സെപ്റ്റംബർ 23, 1830) 1817 മുതൽ 1825 വരെയുള്ള കാലഘട്ടത്തിൽ അമേരിക്കൻ ഐക്യനാടുകളുടെ പ്രഥമവനിതയും അഞ്ചാമത്തെ പ്രസിഡൻറായിരുന്ന ജയിംസ് മൺറോയുടെ ഭാര്യയുമായിരുന്നു. എലിസബത്തിന്റെ ആരോഗ്യനില വളരെ ദുർബലമായിരുന്നതിനാൽ പ്രഥമവനിതയുടെ കർത്തവ്യങ്ങളിൽ കൂടുതലും അവരുടെ മൂത്ത സഹോദരിയായ എലിസ മൺറോ ഹെയ് ആണ് നിർവ്വഹിച്ചിരുന്നത്. 

1768 ജൂൺ 30 ന് ന്യൂയോർക്കിൽ ജനിച്ച എലിസബത്ത്, ഒരു ധനാഢ്യനായ വ്യാപാരയായിരുന്ന ലോറൻസ് കോർട്ട്റൈറ്റിന്റെയും ഹന്നാ (ആസ്പിൻവോൾ) കോർട്ട്റൈറ്റിന്റെയും ഇളയ മകളായിരുന്നു.. ന്യൂയോർക്ക് ചേമ്പർ ഓഫ് കോമേഴ്സിന്റെ സ്ഥാപകരിൽ ഒരാളായിരുന്നു എലിസബത്തിന്റെ പിതാവ്. 


</doc>
<doc id="365471" url="https://ml.wikipedia.org/wiki?curid=365471" title="എലെൻ കരോലിന സോഫിയ കെ">
എലെൻ കരോലിന സോഫിയ കെ

കുടുംബ ജീവിതം, ധർമ്മശാസ്ത്രം, വിദ്യാഭ്യാസം തുടങ്ങിയ മേഖലകളിലെ പല വിഷയങ്ങളെക്കുറിച്ചും എഴുതിയിരുന്ന ഒരു സ്വീഡിഷ് ഫെമിനിസ്റ്റ് എഴുത്തുകാരിയാണ് എലെൻ കരോലിന സോഫിയ കെ (Ellen Karolina Sofia Key () 11 ഡിസംബർ 1849 – 25 ഏപ്രിൽ 1926). ഒരു അഭിഭാഷകൂടിയായ ഇവർ  കുട്ടികളെ കേന്ദ്രീകരിച്ചുകൊണ്ടുള്ള വിദ്യാഭ്യാസത്തിലും രക്ഷാകർത്ത്വത്തിലുമൂന്നി പ്രവർത്തിച്ചു.   

'ബർനെറ്റ് അർഹൺഡ്രഡ്' എന്ന പുസ്തകത്തിന്റെ രചയിതാവ് എന്ന നിലയിൽ പ്രശസ്തയായണ് എലെൻ. വിദ്യാഭ്യാസം വിഷയമാക്കിയാണ് ഇവർ ഈ പുസ്തകം എഴുതിയത്. 1909 ൽ ഈ പുസ്തകത്തിന്റെ പരിഭാഷയായ 'ദ സെഞ്ചുറി ഓഫ് ദ ചൈൽഡ്' പുറത്തിറങ്ങി.



</doc>
<doc id="365473" url="https://ml.wikipedia.org/wiki?curid=365473" title="ലൂയിസ ആഡംസ്">
ലൂയിസ ആഡംസ്

ലൂയിസ കാതറീൻ ജോൺസൺ ആഡംസ് (ജീവിതകാലം: ഫെബ്രുവരി 12, 1775 – മെയ് 15, 1852) യു.എസ് പ്രസിഡൻറായിരുന്ന ജോൺ ക്വിൻസി ആഡംസിന്റെ ഭാര്യയും1825 മുതൽ 1829 വരെയുള്ള കാലഘട്ടത്തിൽ ഐക്യനാടുകളുടെ പ്രഥമവനിതയുമായിരുന്നു. ഐക്യനാടുകൾക്കു പുറത്തു ജനിച്ച ആദ്യ അമേരിക്കൻ പ്രഥമവനിതയായിരുന്നു ലൂയിസ. 

ലൂയിസ കാതറീൻ ജോൺസൺ 1775 ഫെബ്രുവരി 12 ന് ലണ്ടനിൽ, ഒരു ഇംഗ്ലീഷ് വനിതയായ കാതറീൻ നുത്തിന്റെയും ഒരു അമേരിക്കൻ വ്യാപാരിയായിരുന്ന ജോഷ്വാ ജോൺസന്റെയും മകളായി ജനിച്ചു. പിതാവന്റെ സഹോദരനായ തോമസ് ജോൺസൺ പിൽക്കാലത്ത് മേരിലാന്റിന്റെ ഗവർണറായും യുണൈറ്റഡ് സ്റ്റേറ്റ്സ് സുപ്രീം കോർട്ട് ജസ്റ്റീസായും സേവനമനുഷ്ടിച്ചിട്ടുണ്ട്. യഥാർത്ഥത്തിൽ ജോഷ്വ ജോൺസൺ മേരിലാന്റിൽനിന്നുള്ളയാളായിരുന്നു. ലൂയിസയ്ക്ക് , ആൻ, കരോലിൻ, ഹാരിയറ്റ്, കാതറീൻ, എലിസബത്ത്, അഡലെയ്ഡ് എന്നിങ്ങനെ 6 സഹോദരിമാരും തോമസ് എന്ന സഹോദരനുമുണ്ടായിരുന്നു. അവർ വളർന്നത് ലണ്ടനിലും ഫ്രാൻസിലെ നാന്റെസിലുമായിരുന്നു. അമേരിക്കൻ സ്വാതന്ത്ര്യസമരകാലത്ത് കുടുംബം ഫ്രാൻസിൽ അഭയാർത്ഥികളായി കഴിഞ്ഞിട്ടുണ്ട്. 


</doc>
<doc id="365476" url="https://ml.wikipedia.org/wiki?curid=365476" title="റേച്ചൽ ജാക്സൺ">
റേച്ചൽ ജാക്സൺ

റേച്ചൽ ഡൊണെൽസൺ റോബാർഡ്സ് ജാക്സൺ (ജീവിതകാലം : ജൂൺ 15, 1767 – ഡിസംബർ 22, 1828) അമേരിക്കൻ ഐക്യനാടുകളുടെ ഏഴാമത്തെ പ്രസിഡൻറായിരുന്ന ആൻഡ്രൂ ജാക്സന്റെ ഭാര്യയായിരുന്നു.  ഹെർമിറ്റേജിലുള്ള വസതിയിലായിരുന്നു അവർ ആൻഡ്രൂ ജാക്സനോടൊപ്പം ജീവിച്ചിരുന്നത്. അദ്ദേഹം തെരഞ്ഞെടുക്കപ്പെട്ട് ഏതാനും ദിവസങ്ങൾക്കുള്ളിൽ അവർ മരണമടഞ്ഞു. 1829 ലെ  സ്ഥാനാരോഹണച്ചടങ്ങുകൾക്കു ശേഷം പ്രഥമവനിതയുടെ കർത്തവ്യങ്ങൾ അവരുടെ അനന്തരവൾ ആയ എമിലി ഡോണെൽസൺ ആണ് നിർവ്വഹിച്ചത്. 


</doc>
<doc id="365478" url="https://ml.wikipedia.org/wiki?curid=365478" title="ചെക്രൊവോളു സ്വുരോ">
ചെക്രൊവോളു സ്വുരോ

അന്തർദേശീയ മത്സരങ്ങളിൽ ഇന്ത്യയെ പ്രതിനിധീകരിച്ചിട്ടുള്ള ഒരു അമ്പെയ്ത്കാരിയാണ് ചെക്രൊവോളു സ്വുരോ. ഇംഗ്ലീഷ്: Chekrovolu Swuro (ജനനം 21 നവംബർ1982) നാഗലന്റിലെ പ്ഫേക് ജില്ലയിലെ ത്സുലാമി ഗ്രാമത്തിലായിരുന്നു ജനനം.  സൗത്ത് കൊറിയയിലെ ബുസാനിൽ നടന്ന 2002 ലെഏഷ്യൻ ഗെയിംസിലും ഖത്തറിലെ ദോഹയിൽ 2006 വച്ചു നടന്ന ഏഷ്യൻ ഗെയിംസിലും ചെക്രോവോളു ഇന്ത്യയെ പ്രതിനിധീകരിച്ചു അമ്പെയ്ത്ത് ടീമിൽ പങ്കെടുത്തു. 

ജനനം 21 നവംബർ1982 നു നാഗലന്റിലെ പ്ഫേക് ജില്ല യിലെ ത്സുലാമി ഗ്രാമത്തിലായിരുന്നു ജനനം.  ഇപ്പോൾ ദിമാപൂരിലാണു താമസം. നാഗലാന്റ് സായുധ സേനയിലെ ഡെപുട്ടി സൂപ്പരിൻഡന്റന്റ് ആയി ജോലി ചെയ്യുന്നു. ചെക്രോവോലുവുന്റെ  മൂത്ത സഹോദരിയായ വെസുസൊളു എസ്. വാഡിയോ.ഒരു  മുൻകാല അമ്പെയ്തുകാരിയായിരുന്നു. 

ചെക്രൊവോളുവിന്റെ ദേശീയതലത്തിലുള്ള ആദ്യ വിജയം രാജാസ്ഥാനിൽ 1996ൽ നടന്ന സീനിയർ അമ്പെയ്ത്ത് ചാമ്പ്യൻഷിപ്പിലായിരുന്നു. വ്യക്തിഗത വിഭാഗത്തിൽ വെള്ളിമെഡൽ കരസ്ഥമാക്കാനായി. 3 വർഷത്തിനു ശേഷം 1999ൽ ആന്ധ്രാപ്രദേശിൽ വച്ചുനടന്ന ജൂനിയർ ദേശീയ ചാമ്പ്യൻഷിപ്പിൽ സ്വർണ്ണം നേടി തിരിച്ചുവന്നു. ആ വർഷം നടന്ന ഏഷ്യൻ ഗെയിംസിലും ചെക്രോവോളുവിനായിരുന്നു സ്വർണ്ണം. 

2001ൽ 12ആം അംബെയ്ത് ചാമ്പ്യൻഷിപ്പിൽ പങ്കെടുത്തു ക്വാർട്ടർ ഫൈനലിലെത്തി. 
2002 ൽ രട്ണാം ഏഷൻ ആർച്ചറി ചാമ്പ്യൻഷിപ്പിൽ പങ്കെടുത്തു. 
2002 14മത്തെ ഏഷ്യൻ ഗെയിംസിൽ പങ്കെടുത്തു, ക്വാർട്ടർ ഫൈനലിലെത്തി.

2003 13tതെ ഏഷ്യൻ ആർച്ചറി ചാമ്പ്യൻഷിപ്പിൽ ടീമിനത്തിൽ പങ്കെടുത്തു 
2005 ലോക ആർച്ചറി ചാമ്പ്യൻഷിപ്പിൽ ടീമിനത്തിൽ പങ്കെടുത്തു 
2005 ഏഷ്യൻ ആർച്ചറി ചാമ്പ്യൻഷിപ്പിൽ ടീമിനത്തിൽ പങ്കെടുത്തു. വെങ്കല മെഡൽ നേടി.  
2006 ലെ കോമ്മൺവെൽത് ആർച്ചറി ചാമ്പ്യൻഷിപ്പിൽ പങ്കെടുത്തു. ടീമിനത്തിൽ സ്വർണ്ണം നേടി
2006 ഏഷ്യൻ ഗെയിംസിൽ പങ്കെടുത്തു,
2007 15th ഏഷ്യൻ ആർച്ചറി ചാമ്പ്യൻഷിപ്പിൽ ടീമിനത്തിൽ പങ്കെടുത്തു ടീമിനത്തിൽ വെങ്കലം
2007 ലോക കപ്പ് നാലാം സ്റ്റേജ്. ടീമിനത്തിൽ വെങ്കല മെഡൽ 
2007 ലോക ആർച്ചറി ചാമ്പ്യൻഷിപ്പ് പങ്കെടുത്തു. 
2009 16thഏഷ്യൻ ആർച്ചറി ചാമ്പ്യൻഷിപ്പിൽ ടീമിനത്തിൽ പങ്കെടുത്തു ടീമിനത്തിൽ നാലാം സ്ഥാനം
2011 ലോക കപ്പ് രണ്ടാം സ്റ്റേജ്. , ടീമിനത്തിൽ വെങ്കലം
2011 ലോക ആർച്ചറി ചാമ്പ്യൻഷിപ്പ് പങ്കെടുത്തു. ടീമിനത്തിൽ വെള്ളിമെഡൽ
2011 ലോക കപ്പ് മൂന്നാം സ്റ്റേജ്. , ടീമിനത്തിൽ വെള്ളി.
2012 സമ്മർ ഒളിമ്പിക്സിൽ വ്യക്തിഗത, ടീം ഇനങ്ങളിൽ പങ്കെടൂത്തു.
2013 ൽ രാജ്യം അർജ്ജുന പുരസ്കാരം നൽകി ആദരിച്ചു 

2005: വെങ്കലമെഡൽ -medal in the team recurve event at the Asian Archery Championship in New Delhi, India

2006: സ്വർണ്ണമെഡൽ medal in the team recurve event at the Commonwealth Archery Championship in Jamshedpur, India

2007: Bronze medal in the team recurve event at the 15th Asian Archery Championship China

2007: Bronze medal in the team recurve event at the World Cup Stage IV Dover, Great Britain

2008: Bronze medal in the team recurve event at the Asian Games in Guangzhou, China

2011: Bronze medal in the team recurve event at the World Cup Stage II Antalya, Turkey

2011: Silver medal in the team recurve event at the 46th World Championships at Turin in Italy

2011: Silver medal in the team recurve event at he World Cup Stage III Ogden, USA

2011: Gold medal in the team recurve event at the World Cup Stage IV at Shanghai, China

2011: Bronze medal in the team recurve event at the 17th Asian Archery Championship in Iran


</doc>
<doc id="365480" url="https://ml.wikipedia.org/wiki?curid=365480" title="ഹന്നാ വാൻ ബ്യൂറൻ">
ഹന്നാ വാൻ ബ്യൂറൻ

ഹന്നാ ഹോയെസ് വാൻ ബ്യൂറൻ (ജീവിതകാലം; മാർച്ച് 8, 1783 – ഫെബ്രുവരി 5, 1819) അമേരിക്കൻ ഐക്യനാടുകളുടെ എട്ടാമത്തെ പ്രസിഡൻറായിരുന്ന മാർട്ടിൻ വാൻ ബ്യൂറന്റെ ഭാര്യയായിരുന്നു. മാർട്ടിൻ പ്രസിഡൻറാകുന്നതിൻ മുമ്പ്, 1819 ൽ അവർ മരണമടഞ്ഞിരുന്നു. അദ്ദേഹം പിന്നീടൊരിക്കലും മറ്റൊരു വിവാഹം കഴിക്കുകയുണ്ടായില്ല. ഔദ്ദ്യോഗികപദവിയിലിരിക്കെ വിഭാര്യനായി ജീവിച്ച ചുരുക്കം ചില അമേരിക്കൻ പ്രസിഡൻറുമാരിൽ ഒരാളായിരുന്നു അദ്ദേഹം. മരുമകൾ ആഞ്ജലിക്കയായിരുന്നു വൈറ്റ് ഹൌസിലെ ആതിഥേയയും അതോടൊപ്പം പ്രഥമവനിതയുടെ കർത്തവ്യങ്ങളും നിർവ്വഹിച്ചിരുന്നത്. 24 വയസുണ്ടായിരുന്ന മാർട്ടിനും 23 വയസുകാരിയായ ഹന്നായും 1807 ഫെബ്രുവരി 21 ന് വധുവിന്റെ സഹോദരിയുടെ ന്യൂയോർക്കിലെ കാറ്റ്സ്കിൽ പട്ടണത്തിലുള്ല വീട്ടിൽ വച്ച് വിവാഹിതരായി. ഇവർ ബാല്യകാല സുഹൃത്തുക്കളുമായിരുന്നു.


</doc>
<doc id="365483" url="https://ml.wikipedia.org/wiki?curid=365483" title="ബംഗ്ലാദേശിലെ സ്ത്രീകൾ">
ബംഗ്ലാദേശിലെ സ്ത്രീകൾ

വർഷങ്ങളായുള്ള ശക്തമായ സമരത്തിന്റെ ഫലമായാണ് ബംഗ്ലാദേശിലെ സ്ത്രീകൾക്ക് തങ്ങളുടെ ഇന്നത്തെ കുറച്ചെങ്കിലും മാന്യമായ സ്ഥാനത്തെത്തുവാൻ കഴിഞ്ഞത്. 1971ൽ ബംഗ്ലാദേശ് സ്വതന്ത്രയായത് അവിടത്തെ സ്ത്രീകൾക്ക് വലിയ നേട്ടമുണ്ടാക്കി. ബംഗ്ലാദേശ് നിലവില്വന്ന കഴിഞ്ഞ നാലു പതിറ്റാണ്ടുകളിൽ അവിടത്തെ സ്ത്രീകൾ രാഷ്ട്രീയമായി ശാക്തീകരിക്കപ്പെട്ടു. സ്ത്രീകൾക്ക് കൂടുതൽ നല്ല തൊഴിൽ നേടാനായി. അവർക്ക് കൂടുതൽ നല്ല വിദ്യാഭ്യാസ അവസരങ്ങളുണ്ടാവുകയും അവരുടെ അവകാശസംരക്ഷണത്തിനു പുതിയ ശക്തമായ നിയമങ്ങൾ രൂപീകരിക്കുകയും ചെയ്തു. 2013 പ്രകാരം, ബംഗ്ലാദേശിലെ പ്രാധാനമന്ത്രി, പാർലമെന്റ് സ്പീക്കർ, പ്രതിപക്ഷനേതാവ്, വിദേശകാര്യമന്ത്രി എന്നിവർ വനിതകളാണ്. മറ്റേതൊരു രാഷ്ട്രത്തിനും നേടാനാവാത്ത നേട്ടമാണ് ഈ രാജ്യത്ത് സ്ത്രീകൾക്ക് ഇക്കാര്യങ്ങളിൽ ഉണ്ടായത്. 

ബംഗ്ലാദേശിൽ, പുരുഷന്മാരെ അപേക്ഷിച്ച് സ്ത്രീകളുടെ സാക്ഷരതാനിരക്ക് വളരെക്കുറവാണ്. 2012ലെ കണക്കനുസരിച്ച് അവിടെ പുരുഷന്മാർ (62.5%) സക്ഷരരെങ്കിൽ സ്ത്രീകളുടെ സാക്ഷരതാനിരക്ക് (55.1%) മാത്രമാണ്. 15 വയസ്സും അതിനു മുകളിലുമുള്ള സ്ത്രീകളുടെ കണക്കാണിത്. 

കഴിഞ്ഞ പതിറ്റാണ്ടുകളിൽ ബംഗ്ലാദേശിലെ സ്ത്രീകളുടെ സാക്ഷരതാനിരക്ക് ഉയർന്നുവരുന്നതായിക്കാണുന്നുണ്ട്. അവിടത്തെ വിദ്യാഭ്യാസനയം വളരെയധികം മാറ്റങ്ങൾക്കുവഴിവച്ചിട്ടുണ്ട്. ഈ മാറ്റം, പെൺകുട്ടികൾക്ക് സ്കൂളുകൾ അവരുടെ താമസസ്ഥലത്തിനടുത്തുലഭിക്കാൻ ഇടയാക്കിയിട്ടുണ്ട്. 1990കളിൽ സ്കൂളുകളിലെ പെൺകുട്ടികളുടെ എന്രോൾമെന്റ് കൂടിയിട്ടുണ്ട്. പ്രാധമികവിദ്യാലയങ്ങളിലും ഉയർന്ന പ്രാധമികവിദ്യാലയങ്ങളിലും ആൺകുട്ടികളുടെയും പെൺകുട്ടികളുടെയും അനുപാതം ഏതാണ്ട് തുല്യമായി നിലനിൽക്കുന്നുണ്ട്. എന്നാൽ അതിനുമുകളിൽ സെക്കന്ററി തലത്തിൽ പെൺകുട്ടികളുറ്റെ എണ്ണം കാര്യമായി കുറയുന്നു. അവർ സ്കൂൾ പഠനം ഉപേക്ഷിക്കുന്നതായികാണുന്നു. 
സ്ത്രീകൽ ബംഗ്ലാദേശിൽ മിക്ക ജോലികളിലും ഏർപ്പെട്ടുവരുന്നുണ്ട്. ഗൃഹജോലികൾ തൊട്ട് പുറത്ത് കൂളി ലഭിക്കുന്ന ജോലികൾ വരെ ചെയ്തുവരുന്നു. പക്ഷേ അവരുടെ സേവനത്തെ വിലമതിക്കുന്നത് പുരുഷന്മാരിലും കുറവായിക്കാണുന്നു.
പാരമ്പര്യസ്വത്ത് ബംഗ്ലാദേശി സ്ത്രികൾക്കു തുലോം കുറവാണ്. വിവേചനപരമായ നിയമവ്യവസ്ഥയും പുരുഷകേന്ദ്രീക്ർത സാമൂഹ്യനിയമങ്ങളും സ്വത്തുസമ്പാദനത്തിനു സ്ത്രീകൽക്കു പ്രയാസമുണ്ടാക്കുന്നു. ഷറിയ നിയമം പ്രാദേശികമായി വ്യാഖ്യാനിക്കുന്നതിന്റെ ഫലമായുള്ള പരിമിതമായ സ്വത്തുസമ്പാദനം മാത്രമേ അവർക്കാവുന്നുള്ളു. Most women inherit according to the local interpretations of Sharia Law.
ചിറ്റഗോങ് മലനിരകളിൽ വസിക്കുന്ന ബുദ്ധമതക്കാരും ഹിന്ദുക്കളുമായ ചക്മ അല്ലെങ്കിൽ ജുമ്മ ഗോത്രത്തിൽപ്പെട്ട സ്ത്രീകളെ ബംഗാളി കയ്യേറ്റകാരും സൈന്യവും മാനഭംഗപ്പെടുത്തിവരുന്നുവെന്ന് റിപ്പോർട്ടുകളുണ്ട്. അവരുടെ ആരാധനാലയങ്ങളും നശിപ്പിക്കുന്നതായി പറയപ്പെടുന്നു. 
ലോകത്തിൽത്തന്നെ ഏറ്റവും കൂടുതൽ ബാലവിവാഹം നടക്കുന്ന സ്ഥലങ്ഗലിലൊന്നാണ് ബംഗ്ലാദേശ്. സ്ത്രിധനം കുറ്റകരമായിട്റ്റുകൂടി ഇത്തരം വിവാഹങ്ങൾക്കു തണലാകുന്നു. ബംഗ്ലാദേശ് പെൺ-കുട്ടികളിൽ 29% പേർ 15 വയസ്സിനുമുമ്പ് വിവാഹിതരാകുന്നു. 65% പെൺകുട്ടികളും 18 വയസ്സിനുമുമ്പാണ് വിവാഹിതരാകുന്നത് എന്നു കണക്കുകൾ പറയുന്നു. സർക്കാരിന്റെ ഇറ്റപെടൽ വിരുദ്ധഫലമാണുണ്ടാക്കിയിരിക്കുന്നത്. 2041ൽ ബംഗ്ലാദേശിൽനിന്നും ബാലവിവാഹം പൂർണ്ണമായും ഇല്ലാതാക്കാൻ ശപഥം =ചെയ്ത സർക്കാർതന്നെ, 2015ൽ വിവാഹപ്രായം 18 വയസ്സിൽനിന്നും 16 വയസ്സാക്കിമാറ്റാനാണ് ശ്രമിച്ചത്. രക്ഷാകർത്താവിന്റെ അനുവാദം ഉണ്ടെങ്കിൽ 16 വയസ്സിൽത്തന്നെ വിവാഹം അനുവദിക്കാം എന്ന നിയമവും ഇതേ സർക്കാർ തന്നെകൊണ്ടുവരികയും ചെയ്തു. 


</doc>
<doc id="365486" url="https://ml.wikipedia.org/wiki?curid=365486" title="എയ്ഞ്ചലിക്ക സിങ്കിൾട്ടൺ വാൻ ബ്യൂറൻ">
എയ്ഞ്ചലിക്ക സിങ്കിൾട്ടൺ വാൻ ബ്യൂറൻ

സാറാ എയ്ഞ്ചലിക്ക സിങ്കിൾട്ടൺ വാൻ​ ബ്യൂറൺ (ജീവിതകാലം; ഫെബ്രുവരി 13, 1818 – ഡിസംബർ 29, 1877), എട്ടാമത്തെ അമേരിക്കൻ പ്രസിഡൻറായിരുന്ന മാർട്ടിൻ വാൻ ബ്യൂറന്റെ മരുമകളായിരുന്നു. അവർ വിവാഹം കഴിച്ചിരുന്നത് പ്രസിഡൻറിനെ പുത്രനായ അബ്രഹാം വാൻ ബ്യൂറനെയായിരുന്നു. പ്രസിഡൻറിന്റെ ഭാര്യയായിരുന്ന ഹന്നാ വാൻ ബ്യൂറൻ 17 വർഷങ്ങൾക്കു മുമ്പു മരണമടയുകയും പിന്നീട് വിഭാര്യനായി ജീവിക്കുകയും ചെയ്തതിനാൽ പ്രഥമവനിതയുടെ പദവി എയ്ഞ്ചലിക്കായുടെ ചുമതലയിലായിത്തീർന്നു. ഒരു പ്രസിഡൻറിനെ വിവാഹം കഴിക്കാതെ തന്നെ പ്രഥമവനിതയുടെ പദവിയിലെത്തുകയും ആ പദവിയിലിരുന്ന ഏറ്റവും പ്രായം കുറഞ്ഞ വനിതയുമായിരുന്നു എയ്ഞ്ചലിക്ക.


</doc>
<doc id="365488" url="https://ml.wikipedia.org/wiki?curid=365488" title="ഹെലെൻ ഹെറോൺ ടാഫ്റ്റ്">
ഹെലെൻ ഹെറോൺ ടാഫ്റ്റ്

ഹെലെൻ ലൂയിസ് ഹെറോൺ ടാഫ്റ്റ് (ജീവിതകാലം: ജൂൺ 2, 1861 – മെയ് 22, 1943) അമേരിക്കൻ ഐക്യനാടുകളുടെ പ്രസിഡൻറായിരുന്ന വില്ല്യം ഹോവാർഡ് ടാഫ്റ്റിന്റെ ഭാര്യയും 1909 മുതൽ 1913 വരെയുള്ള കാലഘട്ടത്തിൽ ഐക്യനാടുകളുടെ പ്രഥമവനിതയുമായിരുന്നു. ഒഹിയോയിലെ സിൻസിന്നാറ്റിയിൽ ജനിച്ച നെല്ലി, ജഡ്ജ് ജോൺ വില്യംസൺ ഹെറോണിന്റെ (1827 – 1912) 11 കുട്ടികളിൽ നാലാമത്തെയാളായിരുന്നു. വിദ്യാഭ്യാസകാലത്ത് ജോൺ വില്ല്യംസിന്റെ സഹപാഠിയായിരുന്നു ബെഞ്ചമിൻ ഹാരിസൺ. 


</doc>
<doc id="365500" url="https://ml.wikipedia.org/wiki?curid=365500" title="ലെറ്റീഷ്യ ടൈലർ">
ലെറ്റീഷ്യ ടൈലർ

ലെറ്റീഷ്യ ക്രിസ്റ്റ്യൻ ടൈലർ (ജീവിത കാലം : നവംബർ 12, 1790 – സെപ്റ്റംബർ 10, 1842), ഐക്യനാടുകളടെ പ്രസിഡൻറായിരുന്ന ജോൺ ടൈലറുടെ ഭാര്യയും 1841 മുതൽ മരണമടയുന്നതുവരെ ഐക്യനാടുകളുടെ പ്രഥമവനിതയുമായിരുന്നു.

വിർജീനിയയിലെ ന്യൂ കെൻറ് കൌണ്ടിയിലുള്ള സെഡാർ ഗ്രോവ് പ്ലാൻറേഷനിലാണ് ലെറ്റീഷ്യ ക്രിസ്റ്റ്യൻ ടൈലർ ജനിച്ചത്. ഒരു പ്രമുഖ തോട്ടമുടമയായിരുന്ന കേണൽ റോബർട്ട് ക്രിസ്റ്റ്യന്റെയും മേരി ബ്രൌൺ ക്രിസ്റ്റ്യന്റെയും മകളായിരുന്നു. ലജ്ജാശീലയും സൌമ്യയും ഈശ്വരഭക്തയും എന്നതിലുമുപരി കുടുംബത്തിനുവേണ്ടി സമർപ്പിക്കപ്പെട്ട ജീവിതമായിരുന്നു ലെറ്റീഷ്യയുടേത്. 
ഒരു നിയമവിദ്യാർത്ഥിയായിരുന്ന ജോൺ ടൈലറെ 1808 ലാണ് ലെറ്റീഷ്യ ക്രിസ്റ്റ്യൻ കണ്ടുമുട്ടിയത്. ലെറ്റീഷ്യയുടെ വസതിയായ സെഡാർ ഗ്രോവിൽ വച്ച് ജോൺ ടൈലർക്ക് 23 വയസുള്ളപ്പോൾ അവർ വിവാഹതരായി. 29 വർഷങ്ങൾ നീണ്ടുനിന്ന അവരുടെ ദാമ്പത്യം സന്തോഷകരമായിരുന്നു. ജോൺ ടൈലറുടെ രാഷ്ട്രീയ ഉയർച്ചകളുടെ കാലത്ത് ലെറ്റീഷ്യ എപ്പോഴും തിരശ്ശീലയ്ക്കു പിന്നിൽ നിന്നതേയുള്ളു. ഒരു പൊതുജീവിതത്തിലേയ്ക്കിറങ്ങിച്ചെല്ലുന്നതിനേക്കാൾ കുടുംബകാര്യങ്ങൾ നോക്കിനടത്തുന്നതിലായിരുന്നു അവർക്ക് താൽപര്യം. ജോൺ ടൈലർ പ്രതിനിധിസഭയിലെ ഔദ്യോഗികകൃത്യനിർവ്വഹണം നടത്തുന്ന കാലത്ത് 1828-1829 ലെ ശിശിരകാലത്ത് ഒരിക്കൽമാത്രമാണ് അവർ വാഷിങ്ടൺ സന്ദർശിച്ചത്. മറ്റുള്ള സമയും അവർ വിർജീനിയയിൽ ഒതുങ്ങിക്കഴിഞ്ഞു. 1839 ൽ അവർക്ക് പക്ഷവാതം പിടിപെട്ടു. 1841 ൽ ജോൺ ടൈലർ പ്രസിഡൻറ് പദവിയിലെത്തിയപ്പോൾ ഒരു പ്രഥമവനിതെന്ന നിലയിൽ അവർ വൈറ്റ് ഹൌസിന്റെ മുകൾനിലയിൽ കഴിഞ്ഞു. 1842-ൽ അവരുടെ മകളായ എലിസബത്തിന്റെ വിവാഹം നടക്കുന്ന സമയത്ത് ഒരിക്കൽ മാത്രമാണ് അവർ താഴേയ്ക്കിറങ്ങിയത്. 




</doc>
<doc id="365502" url="https://ml.wikipedia.org/wiki?curid=365502" title="റൈന ക്‌ന്യാഗിന്യ">
റൈന ക്‌ന്യാഗിന്യ

പ്രമുഖ ബൾഗേറിയൻ അദ്ധ്യാപികയും വിപ്ലവകാരിയുമായിരുന്നു റൈന പോപ്ജിയോർഗീവ ഫുടെകോവ എന്ന റൈന ക്‌ന്യാഗിന്യ(ഇംഗ്ലീഷ്:Rayna Knyaginya ). ബൾഗേറിയയുടെ തെക്ക് ഭാഗത്ത് സ്ഥിതി ചെയ്യുന്ന പസാർദ്‌സിക് പ്രവിശ്യയിലെ പനഗ്യുറിശ്‌തെയിൽ ജനിച്ച റൈന, 1876ൽ ഓട്ടോമൻ സാമ്രാജ്യത്തിനെതിരെ ബൾഗേറിയൻ ജനത നടത്തിയ ഏപ്രിൽ അപ്‌റൈസിങ് എന്ന പേരിലുള്ള പ്രക്ഷോഭത്തിനായി പതാക തയ്ച്ചുനൽകിയതിലൂടെ പ്രസിദ്ധയായി.
റൈനയ്ക്ക് 20 വയസ്സായ കാലത്ത് പനഗ്യുറിശ്‌തെയിലെ ഗേൾസ് സ്‌കൂളിൽ പ്രധാന അധ്യാപികയായി ജോലി ചെയ്യുന്ന സമയത്താണ് ഏപ്രിൽ അപ്‌റൈസിങ്ങിനായി ഒരു കൊടി തുന്നിനൽകാനായി ബൾഗേറിയൻ വിപ്ലവ നേതാവായ ജോർജി ബെൻകോവ്‌സ്‌കി അവരോട് ആവശ്യപ്പെട്ടത്. ആ ഉത്തരവാദിത്തം അവർ ഏറ്റെടുത്തു.

ജയിൽ മോചിതയായതിന് ശേഷം ഇസ്തംബൂൾ വഴി മോസ്‌കോയിൽ എത്തി. അവിടെ മൂന്ന് വർഷം വൈദ്യശാസ്ത്രം പഠിച്ചു. പിന്നീട് ഗർഭിണികളെ സുശ്രൂഷിക്കുന്ന നഴ്‌സായി സേവനം അനുഷ്ടിച്ചു. 
അവിടെ വെച്ച് സ്വന്തം ജീവചരിത്രം എഴുതി.
റൈനയയുടെ ആദ്യ പുസ്തകം ഏപ്രിൽ വിപ്ലവത്തെ കുറിച്ചായിരുന്നു. ഇത് റഷ്യൻ ഭാഷയിലാണ് പ്രസിദ്ധീകരിച്ചത്. പിന്നീട് 1934ൽ ബൾഗേറിയൻ ഭാഷയിലേക്ക് തർജ്ജമ ചെയ്യപ്പെട്ടു.

റൈനയുടെ മരണ ശേഷം അവരോടുള്ള ആദര സൂചകമായി അന്റാർട്ടികയിലെ ലിവിങ്‌സ്റ്റൺ ദ്വീപിലെ ഒരു മുനമ്പിന് റൈന ക്‌ന്യാഗിന്യ പീക് എന്ന് നാമകരണം ചെയ്യപ്പെട്ടു



</doc>
<doc id="365504" url="https://ml.wikipedia.org/wiki?curid=365504" title="കേരളസംസ്ഥാന ചലച്ചിത്രപുരസ്കാരം 2016">
കേരളസംസ്ഥാന ചലച്ചിത്രപുരസ്കാരം 2016

കേരള സർക്കാറിന്റെ 47-ആമത് സംസ്ഥാന ചലച്ചിത്ര അവാർഡുകൾ 2017 മാർച്ച് 7-നു് വൈകീട്ട് 5 മണിക്ക് തിരുവനന്തപുരത്ത് പ്രഖ്യാപിച്ചു. വിധു വിൻസന്റ് സംവിധാനം ചെയ്‌ത മാൻഹോൾ എന്ന സിനിമയാണ് മികച്ച ചിത്രമായി തിരഞ്ഞെടുക്കപ്പെട്ടത്. വിധു വിൻസന്റ് തന്നെയാണ് മികച്ച സംവിധായികയ്‌ക്ക് ഉള്ള പുരസ്ക്കാരം നേടിയത്. കമ്മട്ടിപ്പാടത്തിലെ അഭിനയത്തിന് വിനായകൻ മികച്ച നടനായും അനുരാഗ കരിക്കിൻവെള്ളത്തിലെ നായികാവേഷം ചെയ്‌ത രജീഷ വിജയൻ മികച്ച നടിയായും തിരഞ്ഞെടുക്കപ്പെട്ടു. സാംസ്‌കാരിക വകുപ്പ് മന്ത്രി എ.കെ ബാലനാണ് പുരസ്‌കാരങ്ങൾ പ്രഖ്യാപിച്ചത്. മികച്ച സംവിധായകക്കുള്ള സംസ്ഥാന ചലച്ചിത്ര അവാർഡ്​ ആദ്യമായി നേടുന്ന വനിതയാണ്​ വിധു വിൻസെൻറ്​. 68 സിനിമകളാണ് പുരസ്കാരത്തിനായി എത്തിയത്. 

ഒഡീഷ സംവിധായകനും ക്യാമറാമാനുമായ എ.കെ. ബിർ അധ്യക്ഷനായ പത്തംഗ ജൂറിയാണ് അവാർഡ് നിർണയം നടത്തിയത്. പ്രിയനന്ദനൻ, സുദേവൻ, സുന്ദർദാസ്, പിഎഫ് മാത്യൂസ്, മീനാ പിള്ള, ശാന്തികൃഷ്ണ, വി ടി മുരളി, അരുൺ നമ്പ്യാർ, മഹേഷ് പഞ്ചു (മെമ്പർ സെക്രട്ടറി) എന്നിവരായിരുന്നു മറ്റ് ജൂറി അംഗങ്ങൾ. കെ. ജയകുമാർ, മ്യൂസ് മേരി ജോർജ്ജ്, ഷിബു മുഹമ്മദ്, മഹേഷ് പഞ്ചു എന്നിവരായിരുന്നു രചനാ വിഭാഗത്തിലെ ജൂറി അംഗങ്ങൾ.



</doc>
<doc id="365513" url="https://ml.wikipedia.org/wiki?curid=365513" title="സീത ദൊരൈസാമി">
സീത ദൊരൈസാമി

മടിസാർ മാമി എന്ന പേരിൽ പ്രശസ്തയായ കർണാടക സംഗീതജ്ഞയും ഉപകരണ സംഗീത വിദഗ്ദ്ധയുമാണ്  സീത ദൊരൈസാമി.  ( 27 ജനുവരി 1926 – 14 മാർച്ച് 2013), അധികമാരും ഉപയോഗിക്കാത്ത ജലതരംഗം എന്ന   സംഗീത ഉപകരണം വായിച്ചിരുന്ന വനിതയായിരുന്നു. മ്യൂസിക് അക്കാദമിയിൽ നിന്നും സ്വർണ മെഡൽ ലഭിച്ച പ്രായം കുറഞ്ഞ സംഗീതജ്ഞയാണ്. കലൈമാമണി പുരസ്കാരം ലഭിച്ച ഏക ജലതരംഗം കലാകാരിയാണ്. 

തിരുനെൽവേലുയിലെ ആദച്ചാനി ഗ്രാമത്തിൽ ഗണപതി അയ്യരു‌ടെയും മീനാക്ഷിയുടെയും മക‌ളാണ്.  കൊടങ്ങല്ലൂർ സുബ്ബയ്യയുടെ കീഴിൽ കുട്ടിക്കാലത്തേ സംഗീത പഠനം ആരംഭിച്ചു. പിന്നീട് ഗോട്ടുവാദ്യം വിദഗ്ദ്ധൻ സീതരാമ ഭാഗവതരുടെ പക്കൽ പഠനം തുടർന്ന സീതമ്മ 1937 ൽ ചെന്നൈയിലേക്കു താമസം മാറി. പത്താം വയസിൽ ചെന്നൈ മ്യൂസിക് അക്കാദമിയിൽ സംഗീത പരിശീലനം തുങ്ങി. ഡി.കെ. പട്ടമ്മാളിനോടൊപ്പം സംഗീത പരിശീലനം നടത്തി..  
ചെന്നൈ മ്യൂസിക് അക്കാദമിയിൽ വായ്പാട്ടിനൊപ്പം കുട്ടികൾ ഗോട്ടു വാദ്യമോ ജല തരംഗമോ പഠിക്കേണ്ടിയിരുന്നു. ആദ്യ കാലങ്ങളിൽ പിഞ്ഞാണ പാത്രങ്ങളിൽ നിറച്ചു വെച്ച വെള്ളത്തിൽ നിന്നും സംഗീതം ഉണ്ടാകുന്നത് ഒരു കൗതുകമായിരുന്നു.
അക്കാദമിയിലെ രമണയ്യ ചെട്ടിയാരും പ്രൊഫ. സാംബമൂർത്തിയുടെയും പക്കലായിരുന്നു ജലതരംഗ പരിശീലനം.  
കുട്ടിക്കാലത്തേ പരിശീലനം തുടങ്ങിയെങ്കിലും അവർ അവതരണങ്ങളൊന്നും നടത്തിയിരുന്നില്ല. 14ാം വയസിൽ വിവാഹിതയായ അവർ 11 കുഞ്ഞുങ്ങൾക്ക് ജന്മം നൽകി. അനുഗൃഹീതമായ കഴിവുകളുണ്ടായിരുന്ന ഒരു കുട്ടിയുടെ മരണത്തോടെ അവർ മാനസികമായി തകർന്ന നിലയിലായി. കുടുംബത്തിന്റെ പ്രോത്സാഹനത്തോടെ പരിശീലനം പുനരാരംഭിച്ച അവർ ജലതരംഗം കച്ചേരിക‌ൾ നടത്താനാരംഭിച്ചു.  


</doc>
<doc id="365517" url="https://ml.wikipedia.org/wiki?curid=365517" title="അഞ്ജും ചോപ്ര">
അഞ്ജും ചോപ്ര

ഇന്ത്യൻ വനിതാ ക്രിക്കറ്റ് താരമാണ് അഞ്ജും ചോപ്ര. ഇംഗ്ലീഷ്: Anjum Chopra (ജനനം: 20 മേയ് 1977 ) ന്യൂഡൽഹി. 9 വയസ്സുള്ളപ്പോഴാണ് ആദ്യമായി ക്രിക്കറ്റ് കളിച്ചുതുടങ്ങിയത്. സ്കൂൾ കാലത്ത് അത്‌ലറ്റിക്സിലും ബാസ്കറ്റ് ബോളിലും മറ്റു സ്പോർട്സ് ഇനങ്ങളിലും മത്സരിച്ചിരുന്നു. ഇന്ത്യക്കുവേണ്ടി 12 ടെസ്റ്റിലും 116 ഏകദിനങ്ങളിലും കളിച്ചിട്ടുള്ള അഞ്ജും ഇടതു കയ്യൻ ബാറ്റിങ്ങും വലതു കൈ ബൗളിങ്ങുമാണ് ചെയ്യുന്നത്.

1977 മേയ് 20 നു ന്യൂഡൽഹിയിൽ ജനിച്ചു. അച്ഛൻ കൃഷ്ണബാൽ ചോപ്ര, അമ്മ പൂനം ചോപ്ര. തികഞ്ഞ സ്പോർട്ട്സ് കുടുംബത്തിലാണ് അഞ്ജും ജനിച്ചത്. അമ്മൂമ്മ വേദപ്രകാശ് സാഹ്നി ഇന്ത്യയെ പ്രതിനിധീകരിച്ചിട്ടുള്ള കായികതാരമാണ്. അമ്മ പൂനം ചോപ്ര ഗുഡിയർ കാർ റാലി ജേതാവും സ്പോർട്ട്സ് പ്രേമിയും ആയിരുന്നു. അച്ഛൻ കൃഷ്ണൻ ബാൽ ചോപ്ര ഗോൾഫ് കളിക്കാരനാണ്. സഹോദയുരൻ നിർവാൺ ചോപ്ര ഡൽഹിയെ പ്രതിനിധീകരിച്ച് 17, 19 വയസ്സിനു താഴെയുള്ളവരുടെ ക്രിക്കറ്റ് കളിച്ചിട്ടുണ്ട്.


</doc>
<doc id="365519" url="https://ml.wikipedia.org/wiki?curid=365519" title="ആഷ അഗർവാൾ">
ആഷ അഗർവാൾ

ഇന്ത്യയുടെ മുൻകാല മാരത്തൺ ചാമ്പ്യനും അർജ്ജുന അവാർഡ് ജെതാവുമാണ് ആഷ അഗർവാൾ. ഇംഗ്ലീഷ്: Asha Agarwal

1985  ജനുവരി 27 നു ഹോങ്ങ്കോങ്ങ് മാരത്തൺ ജയിച്ചു. അതേ വർഷം സെപ്തംബറിൽ ജക്കാർത്തയിൽ നടന്ന ഏഷ്യൻ ട്രാക്ക് ആൻ ഫീൽഡ് മത്സരങ്ഗ്നളിൽ 2 മണിക്കൂർ, 48 മിനിറ്റ് 51 സെക്കന്റിൽ മാരത്തണിൽ റെക്കോഡ് സൃഷ്ടിച്ചു. ആ റെക്കോറ്ഡ് ഇന്നും നിലനിൽകുന്നു. . 1989 കെ ഡൽഹി ഫ്രീഡം റേസിലും ട്രിനിഡാഡ് മാരത്തണിലും ജയിച്ചു. 


</doc>
<doc id="365526" url="https://ml.wikipedia.org/wiki?curid=365526" title="ഉമ്മു അയ്മൻ (ബറക)">
ഉമ്മു അയ്മൻ (ബറക)

<br>
പ്രവാചകൻ മുഹമ്മദ് നബിയുടെ കാലത്ത് ജീവിച്ച സ്വഹാബി വനിതയായിരുന്നു ബറക. ഉമ്മു അയ്മൻ എന്നാണ് അവർ അറിയപ്പെട്ടിരുന്നത്. തഅ് ലബ ബിൻ അമ്ർ എന്നാണ് പിതാവിന്റെ പേര്.(), പ്രവാകൻ മുഹമ്മദ് നബിയുടെ പിതാവായ അബ്ദുള്ള ബിൻ അബ്ദുൽ-മുത്തലിബിന്റെ അടിമ സ്ത്രീയായിരുന്ന അബീസീനിയയ്യിലെ കുട്ടിയായിരുന്നു ബറക. മുഹമ്മദ് നബിയുടെ മാതാവായ ആമിന പ്രവാചകന്റെ കുട്ടിക്കാലത്ത് തന്നെ മരണപ്പെട്ടപ്പോൾ പ്രായമാകുംവരെ പ്രവാചകനെ നോക്കിയത് ഉമ്മു അയ്മൻ. പിന്നീട് മുഹമ്മദ് നബി ഇവരെ അടിമത്തത്തിൽ നിന്ന് മോചിപ്പിച്ചെങ്കിലും അവർ പോകാൻ കൂട്ടാക്കാതെ മുഹമ്മദ് നബിയേയും കുടുംബത്തെയും ദീർഘകാലം പരിപാലിച്ചു. സ്വർഗവാസികളായ സ്ത്രീകളിൽപ്പെട്ടവളായി മുഹമ്മദ് നബി പ്രഖ്യാപിച്ച വനിത കൂടിയായിരുന്നു ഉമ്മു അയ്മൻ. ഖൈബർ, ഉഹ്ദ് യുദ്ധങ്ങളിലും ഇവർ പങ്കെടുത്തിട്ടുണ്ട്.

മുഹമ്മദ് നബിയുടെ ആറാം വയസ്സിൽ മാതാവ് ആമിന മരണപ്പെട്ടത് മുതൽ മുഹമ്മദിനെ പരിചരിച്ചത് ഉമ്മു-അയ്മൻ ആയിരുന്നു. ദീർഘകാലം അവർ മുഹമ്മദിനെ വളർത്തി. എന്റെ മകനെ ഉപേക്ഷിക്കരുതെന്ന് മരണപ്പെടുന്നതിന്റെ മുമ്പെ ഉമ്മു അയ്മനോട് അബ്ദുള്ള ഉണർത്തിയിരുന്നു.

മുഹമ്മദ് നബി ഖദീജയെ വിവാഹം ചെയ്തപ്പോൾ ബറകയെ ഉബയ്യദ് ഇബിനു സൈദിനെ കൊണ്ട് വിവാഹം ചെയ്യിക്കുകയും ചെയ്തു. ഈ ബന്ധത്തിലുണ്ടായ മകനാണ് അയ്മൻ എന്നറിയപ്പെട്ടത്. ഈ മകന്റെ പേരിൽ നിന്നാണ് പ്രവാചകൻ അവരെ ഉമ്മു അയ്മൻ അഥവാ അയ്മന്റെ മാതാവ് എന്ന് വിളിച്ച്തുടങ്ങിയത്. നിർഭാഗ്യവശാൽ ഖൈബർ യുദ്ധത്തിൽ ഭർത്താവായ ഉബയ്യദും ഹുനൈൻ യുദ്ധത്തിൽ മകനായ അയ്മനും കൊല്ലപ്പെട്ടു എന്നതാണ് സങ്കടകരം. 

സൈദ്ബിൻ ഹരിത്വാഹ് എന്നവരാണ് പിന്നട് ബറകയെ വിവാഹം ചെയ്തത്. അതിലുണ്ടായ മകനാണ് ഉസാമ.


</doc>
<doc id="365529" url="https://ml.wikipedia.org/wiki?curid=365529" title="ലളിതാ ലെനിൻ">
ലളിതാ ലെനിൻ

മലയാളത്തിലെ ഒരു കവയിത്രിയാണ് ലളിതാ ലെനിൻ. കേരള സർവകലാശാലയിലെ ലൈബ്രറി സയൻസ് വിഭാഗം മേധാവിയായിരുന്നു.
1946ൽ തൃശൂർ ജില്ലയിലെ തൃതല്ലൂരിൽ ജനിച്ചു. കേരള സർവകലാശാലയിൽനിന്നും രസതന്ത്രം, ലൈബ്രറി സയൻസ് എന്നീ വിഷയങ്ങളിൽ ബിരുദം നേടി. 1976ൽ മൈസൂർ സർവകലാശാലയിൽനിന്നും ലൈബ്രറി സയൻസ് ബിരുദാനന്തര ബിരുദ പരീക്ഷയിൽ ഒന്നാം റാങ്കും ഡോ. എസ്.ആർ. രംഗനാഥൻ സ്വർണ മെഡലും കരസ്ഥമാക്കി. 1977ൽ പീച്ചിയിലെ വന ഗവേഷണ ഇൻസ്റ്റിറ്റ്യൂട്ടിൽ ലൈബ്രേറിയനായി ജോലിയിൽ പ്രവേശിച്ചു. 1979ൽ കേരള സർവകലാശാലയിൽ അധ്യാപികയായി ജോലി ലഭിച്ചു. 1990 മുതൽ 1995 വരെ ലൈബ്രറി സയൻസ് വിഭാഗം മേധാവിയായിരുന്നു. 2006 മാർച്ച് 31ന് ജോലിയിൽ നിന്നും വിരമിച്ചു. 



</doc>
