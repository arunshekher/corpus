<doc id="401561" url="https://ml.wikipedia.org/wiki?curid=401561" title="ഗാലത്തിയ ദേശീയോദ്യാനം">
ഗാലത്തിയ ദേശീയോദ്യാനം

ഗാലത്തിയ ദേശീയോദ്യാനം ആൻഡമാൻ നിക്കോബാർ ദ്വീപ്സമൂഹത്തിലെ ഒരു ദേശീയോദ്യാനമാണ്. ഇന്ത്യൻ മഹാസമുദ്രത്തിന്റെ കിഴക്ക് ഭാഗത്തുള്ള ബംഗാൾ ഉൾക്കടലിലെ നിക്കോബാർ ദ്വീപുകളിലെ ഗ്രേറ്റ് നിക്കോബാർ ദ്വീപിലാണ് ഈ ദേശീയോദ്യാനം സ്ഥിതി ചെയ്യുന്നത്‌.
ഈ പാർക്കിന്റെ വിസ്തീർണ്ണം 110 ച. കി.മീറ്റർ ആണ്. 1992ലാണ് ദേശീയ ഉദ്യാനമായി പ്രഖ്യാപനം നടത്തിയത്.ഗേറ്റ് നിക്കോബാർ ജൈവ മണ്ഡല സംവരണ മേഖല (Great Nicobar Biosphere Reserve ) യിൽ പെട്ടതാണ് ഈ ദേശീയോദ്യാനം. ക്യാംബെൽ ഉൾക്കടൽ ദേശീയോദ്യാനവും ഇതിൽ പെടുന്നു. ഗാലത്തിയയെ അതിൽ നിന്നും 12 കി.മീ.ഉള്ള പരിസ്ഥിതി സംരക്ഷണത്തിനായി നിയോഗിക്കപ്പെട്ട വന മേഖല (Forest buffer zone ) വേർതിരിക്കുന്നു. 
ഭൂമിശാസ്ത്രപരമായ പ്രത്യേകത കൊണ്ട് തദ്ദേശവാസികളായ (Endemic) മറ്റെങ്ങും കാണാത്ത സസ്യങ്ങളും ജീവികളും ഇവിടെ കാണുന്നു.

ഉഷ്ണമേഖല മിതോഷ്ണമേഖലയിലെ ഈർപ്പമുള്ള വനങ്ങളിൽ കാണുന്ന വീതികൂടിയ ഇലകളുള്ള പച്ചപ്പുകൾ ഇവിടെ കാണുന്നു. 

തേങ്ങാക്കള്ളൻ ഞണ്ട്, മെഗാപോഡ്, നിക്കോബാർ പ്രാവ് എന്നിവ ഇവിടെ കാണുന്ന ചില ജീവികളാണ്.


</doc>
<doc id="401563" url="https://ml.wikipedia.org/wiki?curid=401563" title="അസുസ (കാലിഫോർണിയ)">
അസുസ (കാലിഫോർണിയ)

അസുസ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ലോസ് ഏഞ്ചൽസ് കൗണ്ടിയിലെ സാൻ ഗബ്രിയൽ മലനിരകളുടെ അടിവാരത്തിൽ സ്ഥിതിചെയ്യുന്ന ഒരു നഗരമാണ്. ഈ നഗരത്തിലെ ജനസംഖ്യ 2000 ലെ സെൻസസിലെ 44,712 ൽ നിന്ന് 2010 ലെ സെൻസസിൽ 46,361 ആയി ഉയർന്നിരുന്നു. അസൂസ, ചരിത്രപ്രാധാന്യമുള്ള പാതയായ റൂട്ട് 66 നു സമീപസ്ഥമായി ഫൂട്ട്ഹിൽ ബോൾവാർഡ്, അലോസ്റ്റ അവന്യൂ എന്നീ പാതകൾക്കു സമീപത്തുകൂടി നഗരത്തെ കടന്നുപോകുന്നു.

പത്തൊൻപതാം നൂറ്റാണ്ടിലെ മെക്സിക്കൻ ആൾട്ടാ കാലിഫോർണിയ കാലഘട്ടത്തിൽ സാൻ ഗബ്രിയൽ താഴ്വര, സാൻ ഗബ്രിയൽ നദി എന്നിവയെ സൂചിപ്പിക്കാനാണ് ഈ പേര് ആദ്യം ഉപയോഗിച്ചിരുന്നത്. ടോങ്ക്വ സ്ഥലനാമമായ "Asuksagna" യിൽനിന്നാണ് ഇത് രൂപപ്പെട്ടിട്ടുള്ളത്. പൊ.യു. 55 CE മുതൽ ഈ പ്രദേശം ടോങ്ക്വ ജനങ്ങളുടെ (ഗബ്രിയേലെനോ ഇന്ത്യൻസ്) മാതൃഭൂമിയുടെ ഭാഗമായിരുന്നു.

അസൂസയിലെ ആദ്യത്തെ മെക്സിക്കൻ കുടിയേറ്റ കേന്ദ്രം 1841 ൽ റാൻചോ എൽ സൂസ എന്ന സ്ഥലത്ത് ആയിരുന്നു. അൾട്ടാ കാലിഫോർണിയ ഗവർണർ ജുവാൻ ബൗട്ടിസ്റ്റ അൽവാറഡോയിൽ നിന്നും ലൂയിസ് അരിനാസിനു ലഭിച്ച മെക്സിക്കൻ ഗ്രാൻറ് ഗ്രാൻറ് ആയിരുന്നു ഇത്. 1844 ൽ, അരിനാസ് റാഞ്ചോ ഭൂമി ബ്രിട്ടീഷ് കുടിയേറ്റക്കാരനും ലോസ് ഏഞ്ജലസിലെ പ്യുബ്ലോയിലെ ധനികനായ വ്യാപാരിയുമായിരുന്ന ഹെൻറി ഡാൾട്ടൺ എന്നയാളിന് 7,000 ഡോളറിനു വിൽപ്പന നടത്തി. അദ്ദേഹം അതിന് റാഞ്ചോ അസൂസ ഡി ഡാൾടൺ എന്നു പുനർനാമകരണം ചെയ്യുകയും ഒരു വീഞ്ഞ് ഫാക്ടറി, വാറ്റുകേന്ദ്രം, വിനാഗിരി ശാല, മാംസം ഉണക്കാനുള്ള പുകപ്പുര, ധാന്യം പൊടിക്കുന്ന മില്ല് തുടങ്ങിയവ സ്ഥാപിച്ചു. ഇതോടൊപ്പം ഒരു മുന്തിരിത്തോട്ടവും നട്ടുപിടിപ്പിച്ചു. അസുസയിലെ സിക്സ്ത് സ്ട്രീറ്റ്, സെറിറ്റോസ് അവന്യൂ എന്നിവയ്ക്കു സമീപമുളള ഡോൾട്ടൺ ഹിൽ എന്ന സ്ഥലത്ത് ഡാൽട്ടൻ ഒരു ഭവനം നിർമ്മിച്ചിരുന്നു. സമീപസ്ഥമായ റാഞ്ചോ സാൻ ഫ്രാൻസിസ്ക്വിറ്റോ, റാഞ്ചോ സാന്ത അനിറ്റ എന്നീ ഭൂസ്വത്തുക്കളുടേയും ഉടമസ്ഥത ഡാൽട്ടണിലായിരുന്നു. അവസാനമായി, ഇന്നത്തെ സാൻ ഡിമാസ് മുതൽ പസാഡിനയുടെ കിഴക്കേ മൂലവരെ തുടർച്ചയായ ഒരു പ്രദേശവുംകൂടി ഡാൽട്ടന്റെ ഉടമസ്ഥതയിലുണ്ടായിരുന്നു. 

സാൻ ഗബ്രിയേൽ നദിയുടെ പടിഞ്ഞാറുവശത്തായി അസൂസയുടെ ഒരു ഭാഗം രഞ്ചോ സമീപത്തുള്ള അസൂസ ഡി ഡ്വാർട്ടെയുടെ ഉള്ളിലായിട്ടാണ് സ്ഥിതിചെയ്തിരുന്നത്. മെക്സിക്കൻ-അമേരിക്കൻ യുദ്ധത്തിനുശേഷം അമേരിക്കൻ ഐക്യനാടുകൾക്ക് കാലിഫോർണിയ വിട്ടുകൊടുത്തതോടെ ഗ്വാർഡലുപ് ഹിഡാൽഗോ കരാറനുസരിച്ച് പഴയ ലാൻറ് ഗ്രാൻറുകളും മാനിക്കേണ്ടതുണ്ടായിരുന്നു.

1851 ലെ ലാൻഡ് ആക്ട് അനുസരിച്ച്, റാഞ്ചോ സാൻ ഫ്രാൻസിസ്ക്വിറ്റോയുടെ മേലുള്ള അവകാശ വാദം 1852 ൽ പബ്ലിക് ലാൻഡ് കമ്മീഷനിൽ ഫയൽ ചെയ്യുകയം 1853 ൽ കമ്മീഷൻ ഇത് സ്ഥിരീകരിക്കുകയും ചെയ്തെങ്കിലും 1855 ൽ ലാൻറ് ഗ്രാൻറിന്റെ സമയത്ത് ഡാൽട്ടൺ ഒരു മെക്സിക്കൻ പൌരനല്ലായിരുന്നു എന്നതിന്റെ അടിസ്ഥാനത്തിൽ യു.എസ് ജില്ലാ കോടതി ഇതു നിരസിച്ചു. യു.എസ്. സുപ്രീം കോടതി  ഈ വിധി തിരുത്തുകയും 1867 ൽ ലാൻറ് ഗ്രാൻറ് ഹെൻറി ഡാൾട്ടന് കുത്തകാവകാശമായി തിരിച്ചു നൽകുകയും ചെയ്തു.

1870 ൽ യു.എസ്. സെൻസസ് ഈ പ്രദേശം അസൂസ - എൽ മോണ്ടെ ടൗൺഷിപ്പായി രേഖപ്പെടുത്തുകയും പിന്നീട് 1880 ൽ യു.എസ്. സെൻസസ് ഈ പ്രദേശം സാൻ ജോസി, അസൂസ ടൌൺഷിപ്പായി രേഖപ്പെടുത്തുകയും ചെയ്തു. മിക്ക സെൻസസ് പേജുകളിലും സാൻ ജോസി എന്ന പേര് മറികടക്കാനുള്ള ചില തിരുത്തലുകൾ ഉണ്ടായിരുന്നുവെങ്കിലും ഇതു കൃത്യമായല്ലാതെ അവിടെയുമിവിടെയുമായി ചെയ്യപ്പെടുകയും ഇതിനാൽത്തന്നെ നിരവധി പിശകുകൾ ഓൺലൈൻ സെൻസസിൽ അവശേഷിക്കുകയും ചെയ്തു. 24 വർഷത്തെ നിയമ വ്യവഹാരങ്ങൾക്കു ഫണ്ട് നൽകാനായി ഡാൽട്ടൻ, ലാസ് ആഞ്ചലസ് ബാങ്കറായ ജോനാഥൻ എസ്. സ്ലോസനിൽനിന്ന് പണം കടം വാങ്ങുകയും 1880 ൽ ഭൂമിയുടെ മേലുള്ള അവകാശം ജോനാതന് ഒപ്പിട്ടുകൊടുക്കുകയും ചെയ്തു. സ്ലോസൻ 1887 ൽ നഗരത്തിന് പദ്ധതി തയ്യാറാക്കുകയും 1898 ൽ ഈ നഗരം ഔദ്യോഗികമായി സംയോജിപ്പിക്കപ്പെടുകയുംചെയ്തു. പിന്നീട് സാന്ത ഫെ റെയിൽറോഡിനു വിൽക്കപ്പെട്ട ലോസ് ആഞ്ചലസ്, സാൻ ഗബ്രിയൽ വാലി റെയിൽറോഡ് 1887 ജനുവരിയിൽ പൂർത്തിയാക്കപ്പെട്ടതോടെ വീടുകളും നിക്ഷേപ അവസരങ്ങളും തേടിയെത്തിയ പുതിയ ആളുകളെ ഈ പ്രദേശത്തേയക്ക് ആകർഷിക്കുകയും ചെയ്തു.


</doc>
<doc id="401570" url="https://ml.wikipedia.org/wiki?curid=401570" title="റിയാദ് മെട്രോ">
റിയാദ് മെട്രോ

റിയാദ് മെട്രോ സൌദി അറേബ്യയുടെ തലസ്ഥാനമായ റിയാദ് നഗരത്തിൽ നിർമ്മാണത്തിലിരിക്കുന്ന അതിവേഗ ഗതാഗത സംവിധാനമാണ്. 176 കിലോമീറ്റർ ദൈർഘ്യത്തിൽ  6 മെട്രോ ലൈനുകളിലായി 85 സ്റ്റേഷനുകളാണ് ഈ പദ്ധതിയിലുള്ളത്. ഈ ബൃഹദ് പദ്ധതിയുടെ പ്രതീക്ഷിക്കുന്ന ആകെ ചെലവ് 22.5 ബില്ല്യൺ ആണ്. 2019 ൽ പരിക്ഷണ ഓട്ടം ആരംഭിക്കുന്ന ഈ റെയിൽവേ ലൈൻ 2021 ൽ പൂർണ്ണമായി പ്രവർത്തനസജ്ജമാകുന്നതാണ്.



</doc>
<doc id="401575" url="https://ml.wikipedia.org/wiki?curid=401575" title="വിശുദ്ധപാപങ്ങളുടെ ഇന്ത്യ">
വിശുദ്ധപാപങ്ങളുടെ ഇന്ത്യ

അരുൺ എഴുത്തച്ഛൻ എന്ന പത്രപ്രവർത്തകൻ രചിച്ച് ഡി.സി. ബുക്സ് മേയ് 2016 ന് പ്രസിദ്ധീകരിച്ച സഞ്ചാരസാഹിത്യ കൃതിയാണ് "വിശുദ്ധപാപങ്ങളുടെ ഇന്ത്യ"
.മലയാള മനോരമ പത്തനംതിട്ട ബ്യൂറോയിൽ സീനിയർ റിപ്പോർട്ടറായ അരുൺ എഴുത്തച്ഛൻ, കർണാടകയിലെ ദേവദാസികളുടെ അവസ്ഥയെ കുറിച്ചുള്ള പഠനത്തിന് നാഷണൽ ഫൌണ്ടേഷൻ ഫോർ ഇന്ത്യയുടെ 2016 - 2017 വർഷത്തെ ദേശിയ മാധ്യമ ഫെല്ലോഷിപ്പ് നേടിയിട്ടുണ്ട് 
അന്ധവിശ്വാസങ്ങളും അനാചാരങ്ങളും സ്ത്രീകളെ അടിമകളാക്കുന്ന ചരിത്രത്തിന്റെ തുടർച്ചകൾ തേടിനടന്ന ഒരു മാധ്യമപ്രവർത്തകന്റെ അനുഭവങ്ങൾ. എട്ടുവർഷത്തോളം ഇന്ത്യയുടെ വിവിധ ഭാഗങ്ങളിലൂടെ സഞ്ചരിച്ച് ദേവദാസികളെയും ലൈംഗികതൊഴിലാളികളെയും നേരിട്ടുകണ്ട് തയ്യാറാക്കിയ പുസ്തകം ആണിത്
ദീർഘനാൾ എടുത്ത്‌ ഒട്ടനവധി നാടുകളിലൂടെ നടത്തിയ ഈ സഞ്ചാരത്തിനിടെ കണ്ടതും കേട്ടതും അനുഭവിച്ചതുമായ യാത്രാനുഭവങ്ങളെ ഒരു മാധ്യമപ്രവർത്തകന്റെ അച്ചടക്കത്തോടെ വളച്ചൊടിക്കലോ നിറം പിടിപ്പിക്കലുകളോ ഭാവനാ പൂർണമായ പൊലിപ്പിച്ച്‌ കാട്ടലോ പക്ഷം പിടിക്കലോ ഇല്ലാതെ കേവലം റിപ്പോർട്ട്‌ ചെയ്യുക മാത്രമാണ് അരുൺ എഴുത്തച്ഛൻ ഇവിടെ ചെയ്യുന്നത്


</doc>
<doc id="401590" url="https://ml.wikipedia.org/wiki?curid=401590" title="ചെമ്പ്രയെഴുത്തച്ഛന്മാർ">
ചെമ്പ്രയെഴുത്തച്ഛന്മാർ

വള്ളുവനാട്ടിൽ അബ്രാഹ്മണബാലന്മാരെ എഴുത്തിനിരുത്തുകയും എഴുത്തു പഠിപ്പിക്കുകയും ചെയ്തിരുന്ന ഒരുവിഭാഗം നാട്ടെഴുത്തച്ഛന്മാരിൽ മന്ത്രവാദം നിമിത്തം ഖ്യാതി ആർജിച്ചവരാണ് ചെമ്പ്ര എഴുത്തച്ഛന്മാർ. പാലക്കാട് ജില്ലയിലെ തിരുവേഗപ്പുറക്കാരായ ചെമ്പ്ര എഴുത്തച്ഛന്മാർ, "സിദ്ധമാന്ത്രിക" കുടുംബക്കാരാണ്. ഒടിയന്മാരുടെ ഒടിവിദ്യ പരിഹരിക്കാനും അവരെ നിയന്ത്രിക്കാനും കഴിവുള്ള മന്ത്രവാദി ചെമ്പ്ര എഴുത്തച്ഛന്മാരിൽ ഉണ്ടായിരുന്നതായി പറയുന്നു. ചെമ്പ്ര എഴുത്തച്ഛൻ മാരുടെ മാന്ത്രിക പ്രവർത്തികളെ കുറിച്ച് ഐതിഹ്യമാലയിലാണ് പരാമർശിച്ചു കാണുന്നത്. 

ചെമ്പ്ര എഴുത്തച്ഛൻമാരുടെ കൂട്ടത്തിൽ എറ്റവും പ്രസിദ്ധൻ മാക്കു എഴുത്തച്ഛൻ ആയിരുന്നു. കാക്കശ്ശേരി ഭട്ടതിരിയായിരുന്നു അദ്ദേഹത്തിന്റെ ഗുരു. ചെമ്പ്ര മാക്കു എഴുത്തച്ഛന്റെ കുടുംബ പരദേവത വേട്ടയ്ക്കൊരുമകൻ ആയിരുന്നു. മാക്കു എഴുത്തച്ഛൻ ക്ഷിപ്ര പ്രസാദിയായ ഗണപതി ഭഗവാനെ സേവിച്ചു പ്രത്യക്ഷപ്പെടുത്തിയ ആളായിരുന്നു. പൊന്നാനിയിലെ ഒരു മനക്കലെ അന്തർജ്ജനം ഹനുമാനെ സേവിച്ചു തുടങ്ങി. എന്നാൽ സേവയിൽ അന്തർജ്ജനത്തിന് തെറ്റ് പറ്റുകയും ഹനുമാൻ  ബാധ കയറിയ പോലെ പെരുമാറാൻ തുടങ്ങുകയും ചെയ്തു. മാക്കു എഴുത്തച്ഛൻ ആണ് ആ ബാധ ഒഴിപ്പിച്ചത്. തിരുവിതാംകൂർ മഹാരാജവംശത്തെ നശിപ്പിക്കുന്നതിനായി ഒരിക്കൽ ചില ശത്രുക്കൾ ആഭിചാരക്കാരെക്കൊണ്ടു ചില മാരണദേവതകളെ വിടുവിച്ചു. മാക്കു എഴുത്തച്ഛൻ ആ ബാധകളെ ഒഴിപ്പിച്ചു. മഹാരാജാവ് എഴുത്തച്ഛന്റെ രണ്ടു കൈയ്ക്കും വീരശൃംഖലയും മറ്റും കൊടുത്തു സബഹുമാനം പറഞ്ഞയച്ചു. തന്റെ അടുത്ത സുഹൃത്തായിരുന്ന കേളു മേനോനെ ഒടിയന്മാരിൽ നിന്ന് രക്ഷിക്കുകയും മാക്കു എഴുത്തച്ഛൻ ചെയ്തിട്ടുണ്ട്.

മാക്കു എഴുത്തച്ഛന്റെ ശുഷ്യനായി കുഞ്ഞുണ്ണി എഴുത്തച്ഛൻ എന്നൊരാളുണ്ടായിരുന്നു. അദ്ദേഹം വലിയ മന്ത്രവാദിയും അനേകം അത്ഭുതകർമങ്ങൾ ചെയ്തിട്ടുള്ള ആളുമായിരുന്നു. ഈ എഴുത്തച്ഛനും ഗണപതിയെസ്സേവിച്ചു പ്രത്യക്ഷപ്പെടുത്തിയിട്ടുള്ള ആളായിരുന്നു.

കുഞ്ഞുണ്ണിയെഴുത്തച്ഛന്റെ മകനായിരുന്നു കൃ‌ഷ്ണനെഴുത്തച്ഛൻ. അദ്ദേഹവും വലിയ മന്ത്രവാദിയായിരുന്നു. വിദ്വാൻ മാനവിക്രമൻ ഏട്ടൻ തമ്പുരാൻ എന്നു പ്രസിദ്ധനായിരുന്ന സാമൂതിരിപ്പാടിനുണ്ടായിരുന്ന കാസരോഗം ഇദ്ദേഹമാണ് ഭേദപ്പെടുത്തിയത്. തന്റെ ഗൃഹത്തിനടുത്തുള്ള ഒരു നമ്പൂതിരി ഇല്ലത്തെ, ഒരു വിശേഷാവസരത്തിൽ പെയ്ത മഴയിൽ നിന്ന് തന്റെ മാന്ത്രിക സിദ്ധി ഉപയോഗിച്ച് ഇദ്ദേഹം രക്ഷപെടുത്തി.

മാക്കു എഴുത്തച്ഛൻ ഒഴികെയുള്ള രണ്ടു മന്ത്രവാദികളുടെയും ജീവിതകാലഘട്ടം ഏതാണ്ട് പത്തൊൻപതാം നൂറ്റാണ്ടായിട്ടാണ് ഐതിഹ്യമാലയിലെ പരാമർശങ്ങളിൽ നിന്ന് മനസ്സിലാകുന്നത് എന്നാൽ മാക്കു എഴുത്തച്ഛന്റെ ജീവിത കാലഘട്ടം വ്യക്തമല്ല. മാക്കു എഴുത്തച്ഛനു മുൻപും കൃഷ്ണനെഴുത്തച്ഛനു ശേഷവും മന്ത്രവാദികളായ ചെമ്പ്ര എഴുത്തച്ഛന്മാർ ഉണ്ടായിരുന്നു, പ്രസിദ്ധരായ ചെമ്പ്ര എഴുത്തച്ഛൻ മാരുടെ മാന്ത്രിക പ്രവർത്തികളെ കുറിച്ചുള്ള പരാമർശങ്ങളാണ് ഐതിഹ്യമാലയിൽ ഉള്ളത്. ഐതിഹ്യമാലയിലെ മറ്റു പല കഥകളിലെയും പോലെ വിശ്വാസ്യത കുറഞ്ഞ പരാമർശങ്ങൾ(കൃ‌ഷ്ണനെഴുത്തച്ഛൻ മഴയെ തടഞ്ഞു പോലുള്ളവ) ചെമ്പ്ര എഴുത്തച്ഛന്മാരെ കുറിച്ചും പറഞ്ഞു കാണുന്നുണ്ട്.

ആയുർവേദ ഭിഷഗ്വരനും, സംസ്കൃത പണ്ഠിതനുമായിരുന്ന ചെമ്പ്ര രാമനെഴുത്തച്ഛൻ(1906 - 1998); ചെമ്പ്രയെഴുത്തച്ഛന്മാരുടെ പരമ്പരയിൽ ഉൾപ്പെട്ടവ്യക്തിയാണ്.


</doc>
<doc id="401591" url="https://ml.wikipedia.org/wiki?curid=401591" title="കായലം">
കായലം

കേരളത്തിലെ കോഴിക്കോട് ജില്ലയിലെ പെരുവയൽ ഗ്രാമത്തിന്റെ ഒരു നഗരമാണ് കായലം (Kayalam) . ചാലിയാർ നദിയും പെരുമണ്ണ, മാവൂർ, മുണ്ടുമുഴി ഗ്രാമങ്ങളും കായലത്തിന് അടുത്താണ്. കായലത്തിനടുത്താണ് കവണക്കല്ല് റെഗുലേറ്റർ ബ്രിഡ്ജ് സ്ഥിതി ചെയ്യുന്നത്.

കയലത്തിലെ സാംസ്കാരികവും മതപരവുമായ ഐക്യത്തെ പ്രോത്സാഹിപ്പിക്കുന്ന രണ്ട് സംഘടനകളാണ് സംസ്‌കാര പോഷിണി വയനശാല, കാസ്‌ക് കയലം. കയലത്തെ ഏറ്റവും പഴക്കം ചെന്ന ക്ഷേത്രമാണ് കേളേശ്വരം ശ്രീ ഉമാ മഹേശ്വര ക്ഷേത്രം.




</doc>
<doc id="401594" url="https://ml.wikipedia.org/wiki?curid=401594" title="സാന്ത്വനം ദുബായി">
സാന്ത്വനം ദുബായി

യു എ യിലെ സാമൂഹിക സാംസ്കാരിക സംഘടനയായ സാന്ത്വനം ദുബായി കമ്മ്യൂണിറ്റി ഡെവലപ്‌മെന്റ് അതോറിറ്റി (CDA ) യുടെ അംഗീകാരത്തോടെ പ്രവർത്തിച്ചുവരുന്നു .

യു എ യിലെ നിയമങ്ങൾക്കനുസൃതമായി സാമൂഹിക സാംസ്കാരിക മേഖലകളിൽ പ്രവർത്തിച്ചു വരുന്ന സാന്ത്വനം നിരവധി കർമ്മപരിപാടികൾ ആവിഷ്ക്കരിച്ചു നടപ്പിലാക്കി വരുന്നു 

<nowiki>*</nowiki>ലേബർ ക്യാമ്പുകളിൽ ആരോഗ്യ പരിപാലനത്തെ കുറിച്ചുള്ള അവബോധം സൃക്ഷ്ടിക്കുവാൻ വിവിധ ആശുപത്രികളുടെ സഹായത്തോടെ മെഡിക്കൽ ക്ളാസുകൾ , മെഡിക്കൽ ക്യാമ്പുകൾ .

<nowiki>*</nowiki>ലേബർ ക്യാമ്പുകളിൽ വായനയിലൂടെ വ്യക്തി ജീവിതത്തിലെ നന്മയെ പ്രകാശിപ്പിക്കുക എന്ന ലക്ഷ്യത്തോടെ പുസ്തക വിതരണം  .

<nowiki>*</nowiki>ലേബർ ക്യാമ്പുകളിൽ ഇഫ്താർ കിറ്റ് വിതരണം .

<nowiki>*</nowiki>ലത്തീഫ ഹോസ്പിറ്റലിന്റെ ബ്ലഡ് ബാങ്ക് മുഖേന എല്ലാ വർഷവും രക്ത ദാന ക്യാമ്പ് .

<nowiki>*</nowiki>മാധ്യമ സെമിനാർ 

<nowiki>*</nowiki>സാഹിത്യത്തെ പ്രോത്സാഹിപ്പിക്കുക എന്ന ലക്ഷ്യത്തോടെ സാഹിത്യ ശില്പശാലകൾ 

<nowiki>*</nowiki> കുട്ടികളുടെ കലാവാസനയെ പരിപോഷിപ്പിക്കുക എന്ന ലക്ഷ്യത്തോടെ നടത്തി വരുന്ന യൂത്ത് ഫെസ്റിവൽ SYF 

<nowiki>*</nowiki>പുസ്തക പ്രദർശനം തുടങ്ങിയവ നടത്തി വരുന്നു

</doc>
<doc id="401628" url="https://ml.wikipedia.org/wiki?curid=401628" title="കുമാറ വ്യാസ">
കുമാറ വ്യാസ

കുമാറവ്യാസ() is the pen name of Naranappa (), പതിനഞ്ചാം നൂറ്റാണ്ടിന്റെ ആദ്യപകുതിയിൽ ജീവിച്ചിരുന്ന കന്നഡ ഭാഷയിലെ സ്വാധീനമുണ്ടായിരുന്ന ഒരു ക്ലാസിക്കൽ കവി ആയിരുന്നു. കുമാറവ്യാസ എന്നത് അദ്ദേഹത്തിന്റെ യഥാർത്ഥ പേരല്ല. മഹാഭാരതം കന്നഡഭാഷയിൽ തന്റേതായ ശൈലിയിൽ വിവർത്തനം ചെയ്ത് കന്നഡ സാഹിത്യത്തിൽ സ്ഥിരപ്രതിഷ്ഠ നേടിയ കവിയായിരുന്നു അദ്ദേഹം. സാഹിത്യപരമായി, കുമാരവ്യാസ എന്നാൽ കുഞ്ഞു വ്യാസൻ എന്നോ വ്യാസന്റെ മകൻ എന്നോ അർത്ഥം കൽപ്പിക്കാം. അദ്ദേഹം മഹാഭാരതം പുനരാഖ്യാനം ചെയ്തതുകൊണ്ടാണ് ഈ പേർ അദ്ദേഹത്തിനു ലഭിച്ചത്. എഴുത്തച്ഛന്റെ യഥാർത്ഥ നാമം അറിയാത്തപോലെ ഈ കവിയുടെ പേരും കൃത്യമായി അറിയില്ല. എങ്കിലും അദ്ദേഹത്തിന്റെ എതിരാളിയും വീരശൈവനായ കവിയുമായിരുന്ന ചാമറസ അദ്ദേഹത്തിന്റെ സമകാലീനനായിരുന്നു. ചാമറസയാണ് 1435ൽ അല്ലാമ പ്രഭുവിനെപ്പറ്റി പ്രഭുലിംഗലീലെ എന്ന കാവ്യം രചിച്ചത്. ശിവശരണ അദ്ദേഹം രചിച്ചു. രണ്ടു കവികളും ദേവറായ രണ്ടാമന്റെ സഭയിലെ അംഗങ്ങളായിരുന്നു. <br>

അദ്ദേഹത്തിന്റെ പ്രകൃഷ്ട രചനയായ (ഏറ്റവും പ്രധാന രചന) കർണ്ണട ഭാറത കഥാമൻജറി, 1430 ൽ ദേവറായ രണ്ടാമൻ വിജയനഗറ സാമ്രാജ്യം ഭരിക്കുന്ന സമയത്താണ് രചിച്ചത്. അദ്ദേഹത്തിന്റെ രാജസദസ്സിൽ കവിയെന്ന നിലയിൽ കുമാറ വ്യാസയ്ക്ക് വലിയ സ്ഥാനം ലഭിച്ചിരുന്നു. പതിനഞ്ചാം നൂറ്റാണ്ടിലെ പ്രമുഖരായ കവികളായ കനകദാസ, തിമ്മണ്ണ കവി തുടങ്ങിയവർ കുമാറ വ്യാസയെപ്പറ്റി പറഞ്ഞിട്ടുണ്ട്.

കുമാറ വ്യാസ ഉത്തര കന്നഡ ജില്ലയിലെ ഗതഗ് പട്ടണത്തിൽനിന്നും  35 കി.മീ (22 മൈ) അകലെയുള്ള കോളിവാഡ് എന്ന ഗ്രാമത്തിൽ ജനിച്ചുവെന്നു പറയപ്പെടുന്നു. ഐതിഹ്യമനുസരിച്ച്, ഗദഗിലെ വീറനാറായണ ക്ഷേത്രത്തിൽ വച്ചാണ് തന്റെ കൃതികൾ രചിച്ചത് എന്നും പറയപ്പെടുന്നു. ഇന്നും, ഈ ക്ഷേത്രത്തിൽ കുമാറ വ്യാസയുടെ തൂൺ എന്ന പേരിൽ ഒരു സ്തൂപം ഈ ക്ഷേത്രത്തിൽ കാണപ്പെടുന്നുണ്ട്. 

കുമാറ വ്യാസയുടെ പ്രധാന കൃതി കർണ്ണാട ഭാറത കഥാമൻജറി ആണ്. ഇത് കന്നഡ ഭാഷയിലെ മഹാഭാരത പുനരാഖ്യാനമാണ്. ഗദുകിന ഭാറത എന്നും കുമാറ വ്യാസ ഭാറത എന്നും അറിയപ്പെടുന്നു. ഇത് മഹാഭാരതത്തിന്റെ ആദ്യ പത്തു പർവ്വങ്ങളുടെ പുനരാഖ്യാനമാണ്. പർവ്വ എന്നാൽ അദ്ധ്യായം. കൃഷ്ണ ഭക്തനായ കുമാറ വ്യാസ പാണ്ഡവരിലെ ഏറ്റവും മുതിർന്ന യുധിഷ്ഠിരന്റെ കിരീടധാരണത്തോടെയാണ് തന്റെ കൃതി അവസാനിപ്പിക്കുന്നത്. ഈ കൃതിയുടെ സാർവ്വജനീനതയാണ് കന്നഡ സാഹിത്യത്തിൽ ഇതിനു സ്ഥിരപ്രതിഷ്ഠ നേടിക്കൊടുത്തത്.

ഗദഗിന ഭാറത ഭാമിനി ഷത്പതി വൃത്തത്തിൽ 6 വരി ഖണ്ഡികയായാണ് രചിച്ചിരിക്കുന്നത്. "കുമാറ വ്യാസ തന്റെ കൃതിയിൽ മനുഷ്യവികാരങ്ങളെ ആഴത്തിൽ സൂക്ഷ്മനിരീക്ഷണം നടത്തുന്നു. അതുപോലെ മൂല്യങ്ങളെ അദ്ദേഹം അപഗ്രഥിക്കുകയും പദസഞ്ചയത്തിലുള്ള തന്റെ സാമർത്ഥ്യം പ്രകടിപ്പിക്കുകയും ചെയ്യുന്നു". ഈ കൃതി സങ്കീർണ്ണമായ അലങ്കാരികഭാഷയിലുള്ളതാണ്. കഥാപാത്രസൃഷ്ടിയിലും അദ്ദേഹം തന്റെ അദ്യുതീയമായ സാമർത്ഥ്യം പ്രദർശിപ്പിച്ചിരിക്കുന്നു.കർണ്ണാട ഭാറത കഥാമൻജറിയെ ദശപർവ്വഭാറത എന്നാണു വിളിക്കുന്നത്. കാരണം, മൂലകൃതിയായ മഹാഭാരതത്തിനു 18 പർവ്വങ്ങളുണ്ടെങ്കിലും കർണ്ണാട ഭാറത കഥാമൻജറിക്ക് 10 പർവ്വങ്ങൾ മാത്രമെയുള്ളു. 

കുമാറ വ്യാസയുടെ കഥാമൻജറി ഗധായുദ്ധം വരെ മാത്രമേ വിവരിക്കുന്നുള്ളു. ദുര്യോധനനും ഭീമനും തമ്മിലുള്ള ഗധായുദ്ധത്തിൽ ദുര്യോധനൻ കൊല്ലപ്പെടുന്നു. ഇതിനോടനുബന്ധിച്ച് മഹാഭാരത മൂലത്തിൽ കാണുന്ന യുധിഷ്ഠിരന്റെ പട്ടാഭിഷേകം, അശ്വമേധ യാഗം, സ്വർഗ്ഗാരോഹണ പർവ്വം എന്നിവ ഈ ആഖ്യാനത്തിൽ കുമാറ വ്യാസ ചേർത്തിട്ടില്ല. 

കുമാറ വ്യാസന്റെ മരണശേഷം ഏതാനും വർഷങ്ങൾക്കകം ജനിച്ച ലക്ഷ്മീശ എന്ന മറ്റൊരു കന്നഡ കവി കുമാറ വ്യാസ എഴുതാതിരുന്ന അശ്വമേധ യാഗ പർവ്വത്തെ മാത്രം എടുത്ത് ജമിനി ഭാറത എന്ന പേരിൽ കന്നഡയിൽ മറ്റൊരു കൃതി രചിച്ചിട്ടുണ്ട്. ഈ കൃതിയിലെ വിവരണം കഥാമൻജറിക്കു തുല്യമായി കണക്കാക്കിവരുന്നു. 

ശ്രീ വീറ നാറായണന്റെ അനുഗ്രഹമുള്ള കവിയായിരുന്നു കുമാറ വ്യാസയെന്നു വിശ്വാസമുണ്ട്. ഈ കവി ഈ ക്ഷേത്രത്തിന്റെ ഗർഭഗൃഹത്തിലിരിക്കുകയും നാരായണൻ തന്റെ വിഗ്രഹത്തെ മറഞ്ഞുനിന്ന് പ്രാചീനമായ മഹാഭാരത കഥ മുഴുവൻ പറഞ്ഞുകൊടുത്തു എന്നും കവി ആ കഥ അതിഗംഭീരമായ കാവ്യമായി പരിവർത്തനപ്പെടുത്തി എന്നും ഈ ഐതിഹ്യം പറയുന്നു. നാറായണ ഈ സമയം ഒരു കരാറുണ്ടാക്കിയത്രെ, താൻ ഈ കഥ പറയുമ്പോൾ തന്റെ ശബ്ദം മാത്രം കേൾക്കണം. യാതൊരു കാരണവശാലും ആരാണിതു പറയുന്നതെന്ന് കാണാൻ ശ്രമിക്കരുത്. എന്നാൽ താൻ തന്റെ പത്താം പർവ്വം എഴുതിക്കഴിഞ്ഞപ്പോൾ കുമാറ വ്യാസയ്ക്ക് ആരാണ് വിഗ്രഹത്തിനു പിന്നിലിരുന്ന് പറയുന്നത് എന്നറിയാൻ അതിയായ ആഗ്രഹമുണ്ടാകുകയും അതിനാൽ അദ്ദേഹം നോക്കിയപ്പോൾ സാക്ഷാൽ നാരായണൻ കഥ വിവരിക്കുന്നത് നേരിട്ടു കാണുകയും ചെയ്തത്രെ. ഇതിനൊപ്പം കുരുക്ഷെത്രയുദ്ധത്തിന്റെ കാഴ്ചയും കണ്ടത്രെ. എന്നിരുന്നാലും, കുമാറ വ്യാസ നാരായണനുമായുള്ള തന്റെ കരാർ ലംഘിച്ചതിനാൽ ഭഗവാൻ തന്റെ ആഖ്യാനം അവസാനിപ്പിച്ച് അപ്രത്യക്ഷനായത്രെ. അതിനാലാണ് മഹാഭാരത കഥാ അദ്ദേഹം പത്തു പർവ്വത്തിൽ നിർത്തിയതെന്ന് ഐതിഹ്യം. 

കുമാറ തുടക്കത്തിൽ ശ്രേഷ്ഠമായ ഒരു എഴുത്തു രിതിയാണ് കാണിക്കുന്നത്. അദ്ദേഹം ആത്മവിശ്വാസത്തോടെ പറയുന്നത് തന്റെ കാവ്യം താരതമ്യപ്പെടുത്താനാവാത്തതും എല്ലത്തരം വായനക്കാരേയും തൃപ്തിപ്പെടുത്തുന്നതുമാണ് എന്നത്രെ. അദ്ദേഹം തന്റെ കാവ്യത്തിൽ " ഒരു രാജാവ് ഒരു ധീരനെ ആസ്വദിക്കുന്നു, ബ്രാഹ്മണൻ വേദങ്ങളുടെയെല്ലാം സത്തയും തത്ത്വജ്ഞൻ അത്യുന്നതമായ തത്ത്വശാസ്ത്രം, മന്ത്രിമാരും ഭരണകർത്താക്കളും നിയമപാടവമുള്ളവരും പ്രേമികൾ..." അദ്ദേഹം വീണ്ടും പറയുന്നു, "തന്റെ ഈ കൃതി മറ്റു മഹനീയരായ പണ്ഡിതരുടെ കൃതികളേക്കാൾ ശ്രേഷ്ഠമാണു" 

കുമാറ വ്യാസയുടെ അത്രയധികം അറിയപ്പെടാത്ത കൃതിയാണ് ഐരാവത.

കുമാറ വ്യാസയുടെ കൃതികൾ കന്നഡ സാഹിത്യത്തിലെ നഡുഗന്നഡ (മദ്ധ്യകാലം) കാലഘട്ടത്തിൽ പെടുത്തിയിരിക്കുന്നു. പിന്നീടുള്ള കന്നഡ സാഹിത്യത്തിൽ അദ്ദേഹത്തിന്റെ സ്വാധീനം വളരെ ആഴത്തിലുള്ളതാണ്. 

ഗദുഗിന ഭാറത ഇന്നും വ്യാപകമായി വായിച്ചുവരുന്നുണ്ട്. ഗമക സ്റ്റൈലിൽ ആണിത് പാടിവരുന്നത്. 




</doc>
<doc id="401653" url="https://ml.wikipedia.org/wiki?curid=401653" title="തുഞ്ചത്തെഴുത്തച്ഛൻ (ജീവചരിത്രം)">
തുഞ്ചത്തെഴുത്തച്ഛൻ (ജീവചരിത്രം)

പുന്നശ്ശേരി നീലകണ്ഠശർമ്മയുടെ ശിഷ്യനായിരുന്ന 'വിദ്വാൻ കുറുവാൻ തൊടിയിൽ ശങ്കരൻ എഴുത്തച്ഛൻ' രചിച്ച് വി. ടി. രാമൻ ഭട്ടതിരിപ്പാട്‌ 1926 ൽ പ്രസിദ്ധീകരിച്ച പുസ്തകമാണ് "തുഞ്ചത്തെഴുത്തച്ഛൻ(ജീവചരിത്രം)" മംഗളോദയം പ്രസ്സ്, തൃശ്ശൂർ ആണ് ഈ പുസ്തകം അച്ചടിച്ചത്. മലയാളത്തിൽ പുസ്തകരൂപത്തിൽ പ്രസിദ്ധീകരിച്ച തുഞ്ചത്തെഴുത്തച്ഛന്റെ ജീവചരിത്രത്തിൽ ആദ്യത്തേതായിരിക്കണം ഈ കൃതി
മലയാള കവി ആയിരുന്ന കെ.കെ.രാജ ആണ് ഈ കൃതിയുടെ അവതാരിക എഴുതിയിരിക്കുന്നത്.
തുഞ്ചത്തെഴുത്തച്ഛന്റെ ജീവിതത്തിനെക്കുറിച്ചും കൃതികളെക്കുറിച്ചും ലഭ്യമായ എല്ലാ വസ്തുതകളെയും, അവയെക്കുറിച്ച് പണ്ഡിതന്മാരുടെയിടയിലുള്ള വ്യത്യസ്താഭിപ്രായങ്ങളെയും ഗ്രന്ഥകർത്താവ് ഉദ്ധരിക്കുകയും അവയെ യുക്തിപൂർവ്വം വിശകലനം ചെയ്യുകയും ചെയ്തിട്ടുള്ളത് ചരിത്രജിജ്ഞാസുക്കൾക്ക് വളരെയധികം പ്രയോജനം ചെയ്യും. എഴുത്തച്ഛന്റെ ജീവിതകാലം 1625-നും 1725-നും (കൊല്ലവർഷം 700-നും 800-നും) മദ്ധ്യേയായിരുന്നു എന്ന അഭിപ്രായത്തിനെയാണ് ഗ്രന്ഥകാരൻ സ്വീകരിക്കുന്നത്.


</doc>
<doc id="401656" url="https://ml.wikipedia.org/wiki?curid=401656" title="ഗൽ ഓയ ദേശീയോദ്യാനം">
ഗൽ ഓയ ദേശീയോദ്യാനം

ഗൽ ഓയ ദേശീയോദ്യാനം തെക്കുകിഴക്കൻ ശ്രീലങ്കയിലെ മോനെറഗല്ല ജില്ലയിലാണ് സ്ഥിതി ചെയ്യുന്നത്. ഈ ദേശീയോദ്യാനം കൊളംബോയ്ക്കു സമീപം 384 കിലോമീറ്റർ അകലത്തിൽ 25,900 ഹെക്ടർ വിസ്തൃതിയിൽ അമ്പര ജില്ലയുടെ പടിഞ്ഞാറു ഭാഗത്തായി വ്യാപിച്ചു കിടക്കുന്നു. ശ്രീലങ്കയിലെ ഏറ്റവും വലിയ ജലസംഭരണിയായ സേനാനായകെ സമുദ്രയുടെയും ആ പ്രദേശത്തെ മറ്റു ജലസംഭരണികളുടെയും സംരക്ഷണത്തിനു വേണ്ടിയാണ് 1954-ൽ ഗൽ ഓയ ഡെവലപ്പ്മെന്റ് ബോർഡ് ഈ ദേശീയോദ്യാനം നിലവിൽ കൊണ്ടു വന്നത് എങ്കിലും 1965-ൽ ഈ പ്രദേശം വന്യമൃഗസംരക്ഷണവകുപ്പിന് കൈമാറി. ഗ്രാമവാസികൾ തലവ പുൽപ്രദേശങ്ങളിൽ കരിച്ചു കൃഷിയിറക്കൽ (Slash-and-burn) മൂലമുണ്ടാകുന്ന മണ്ണൊലിപ്പ് തടയുന്നതിലേയ്ക്കായി ഈ ബോർഡ് പ്രവർത്തിക്കുന്നു. 1954-ൽ നിലവിൽ വന്ന ഈ സംരക്ഷിതപ്രദേശത്തിൽ ഗൽ ഓയ ദേശീയോദ്യാനം, സേനാനായകെ സമുദ്ര സാൻക്ച്യറി, ഗൽ ഓയ വാലി നോർത്ത്-ഈസ്റ്റ് സാൻക്ച്യറി, ഗൽ ഓയ വാലി സൗത്ത്-ഈസ്റ്റ് സാൻക്ച്യറി എന്നീ പ്രദേശങ്ങൾ ഉൾപ്പെടുന്നു. ഈ നാലു സംരക്ഷിതമേഖലകൾ കൂടിചേർന്ന് 63,000 ഹെക്ടർ വിസ്തൃതിയിൽ കിടക്കുന്നു. ഈ നാലു സംരക്ഷിതമേഖലകളുടെ ഭരണസമിതികൾ ചേർന്ന് അവിടെയുള്ള മനുഷ്യർക്ക് ആനയിൽ നിന്ന് സംരക്ഷണവും സസ്യ ജന്തുജാലങ്ങൾക്ക് സുരക്ഷിതത്വവും ഉറപ്പുവരുത്തുന്നു. ഇങിനിയാഗല, മുള്ളെഗമ, നിൽഗല, ബടുലുവേല എന്നീ പ്രദേശങ്ങളിൽ വനപാലകരുടെ നാലുസ്റ്റേഷനുകൾ കാണപ്പെടുന്നു. ഇതുകൂടാതെ 1974-ൽ ബുദ്ധൻഗല സാൻക്ച്യറി നാമനിർദ്ദേശം ചെയ്യപ്പെട്ടു. ഒരു സന്ന്യാസി മഠമായ ബുദ്ധൻഗലയിലും മാൽവാട്ടൈ പ്രദേശത്തും നശിപ്പിക്കപ്പെട്ട സ്തൂപങ്ങളും കെട്ടിടങ്ങളും കാണപ്പെടുന്നു.

വർഷം മുഴുവനും വിനോദസഞ്ചാരികൾക്ക് ആനക്കൂട്ടങ്ങളെ കാണാൻ സാധിക്കുന്നതാണ് ഈ ദേശീയോദ്യാനത്തിന്റെ പ്രധാന സവിശേഷത. ഇക്കോ ടൂറിസത്തിന് പ്രസിദ്ധിയാർജ്ജിച്ച ഈ ദേശീയോദ്യാനം വിവിധതരം സസ്യ ജന്തുജാലങ്ങളെ കൊണ്ട് സമ്പുഷ്ടമാണ്. 45% നിത്യഹരിതവനങ്ങളും 33% സാവന്നപ്രദേശങ്ങളും നിറഞ്ഞ ഈ സംരക്ഷിതപ്രദേശത്ത് ശ്രീലങ്കയിലെ തദ്ദേശവാസികളായ 150 ഇനത്തിൽപ്പെട്ട പക്ഷികളെ കൂടാതെ 450 വർഗ്ഗത്തിൽപ്പെട്ട പക്ഷികളെയും കണ്ടുവരുന്നു.

ധാരാളം തണ്ണീർത്തടങ്ങൾ കൊണ്ട് സമ്പുഷ്ടമായ ഈ ദേശീയോദ്യാനം പക്ഷികളുടെ പറുദീസയാണ്. വർണ്ണക്കൊക്ക് (പൂതക്കൊക്ക്) ("Ibis leucocephalus"), പെലിക്കനുകൾ, നീർക്കാക്കകൾ, എരണ്ടകൾ തുടങ്ങിയ ജലപക്ഷികളായ ദേശാടനപക്ഷികളുടെ പറ്റങ്ങളെ സേനാനായകെ സമുദ്രയുടെ തീരത്ത് ചേക്കേറുന്നത് കാണാം. പുള്ളിച്ചുണ്ടൻ കൊതുമ്പന്നം, ചേരക്കോഴി, കോഴിവേഴാമ്പൽ ("Ocyceros griseus"), നാട്ടുവേഴാമ്പൽ ("Ocyceros birostris"), മൗർണിങ് ഡോവ് ("Zenaida macroura"), റെഡ്-ഫേസെഡ് മൽക്കോഹ ("Phaenicophaeus pyrrhocephalus"), വെള്ളവയറൻ കടൽ‌പ്പരുന്ത്‌ ("Haliaeetus leucogaster"), മീൻപരുന്ത് ("Ichthyophaga ichthyaetus") തുടങ്ങിയ നാടൻപക്ഷികളും ഇവിടെ കാണപ്പെടുന്നു.

ആനക്കൂട്ടങ്ങളെ കൂടാതെ ശ്രീലങ്കൻ ആക്സിസ് ഡീയർ (സിലോൺ സ്പോട്ടെഡ് ഡീയർ) ("Axis axis ceylonensis"), കേഴമാൻ, പോത്ത് ("Bubalus bubalis"), ശ്രീലങ്കൻ സാമ്പാർ ഡീയർ ("Rusa unicolor unicolor"), പുള്ളിപ്പുലി, ടോക്യൂ മകാക്യൂൂ ("Macaca sinica"), കാട്ടുപന്നി ("Sus scrofa") തുടങ്ങിയ മൃഗങ്ങളും ഈ ഉദ്യാനത്തിൽ സ്വൈരവിഹാരം നടത്തുന്നു.

മുഗ്ഗർ ക്രൊക്കോഡൈൽ ("Crocodylus palustris"), നക്ഷത്ര ആമ ("Geochelone elegans"), അപൂർവ്വയിനമായ ബട്ടർഫ്ളൈ വർഗ്ഗത്തിൽപ്പെട്ട ചിന്നൻ ആൽബട്രോസ് ("Appias wardii") തുടങ്ങിയവയും ജൈവവൈവിധ്യത്തിൽപ്പെടുന്നു.

വനങ്ങൾ, കുറ്റിക്കാടുകൾ, പുൽപ്രദേശങ്ങൾ എന്നീ മൂന്നു തരം സസ്യജാലങ്ങളാണ് ഈ ഉദ്യാനത്തിൽ കണ്ടുവരുന്നത്. സാവന്നപുൽപ്രദേശങ്ങൾ സിംഹളരുടെ ഇടയിൽ തലവ എന്നും പർവ്വത പ്രദേശങ്ങളിലെ പുൽപ്രദേശങ്ങളെ പത്തന എന്നും അറിയപ്പെടുന്നു. പ്രധാനപ്പെട്ട ആയുർവേദ മരുന്നായ ത്രിഫലയിൽ ചേർക്കുന്ന മൂന്നു തരം സസ്യങ്ങൾ കടുക്ക ("ടെർമിനാലിയ ചെബ്യുള"), താന്നി ("Terminalia bellirica"), നെല്ലി ("Emblica officinalis") എന്നിവ ഈ ദേശീയോദ്യാനത്തിലെ സസ്യജാലങ്ങളിലുൾപ്പെടുന്നു. തലവ പുൽപ്രദേശങ്ങളിൽ സിട്രോണില്ല ഗ്രാസ്സ്(മന) ("Cymbopogon nardus"), ഉഷ്ണ-മിതോഷ്ണമേഖലകളിൽ കണ്ടുവരുന്ന ഒരു പുല്ലിനമായ കോഗൺ ഗ്രാസ്സ് (ഇലുക്ക്) ("Imperata cylindrica") നിറഞ്ഞ പുൽപ്രദേശങ്ങളാണ് കൂടുതലും കണ്ടുവരുന്നത്. കത്തിച്ച തലവ പുൽപ്രദേശങ്ങളിൽ (ദമന പുൽപ്രദേശങ്ങൾ) ഗ്രാമീണർ കന്നുകാലികളെ മേയ്ക്കാനുപയോഗിക്കുന്നു.

ആയുർവേദ ഗുണമുള്ള അപൂർവ്വയിനങ്ങളായ വേങ്ങ ("Pterocarpus marsupium"), പേഴ് ("Careya Arborea"), കണിക്കൊന്ന ("Cassia fistula") എന്നിവ ഈ ദേശീയോദ്യാനത്തിലെ സസ്യജാലങ്ങളിൽപ്പെടുന്നു. ട്രിൻകോമലീ വുഡ് ("Berrya cordifolia"), പൊരിപ്പുന്ന ("Dimocarpus longan"), ശ്രീലങ്കൻ കാട്ടുമാങ്ങ ("Mangifera zeylanica"), സിസിപസ്, ഡയസ്പൈറോസ്, മലോട്ടസ് പ്ലാന്റ് ("Mallotus repandus") തുടങ്ങിയ വർഗ്ഗത്തിൽപ്പെട്ട സസ്യങ്ങളും കാണപ്പെടുന്നു.


</doc>
<doc id="401658" url="https://ml.wikipedia.org/wiki?curid=401658" title="നിക്കോൺ കൂൾപിക്സ് പി900">
നിക്കോൺ കൂൾപിക്സ് പി900

നിക്കോണിന്റെ സൂപ്പർസൂം ഡിജിറ്റൽ ബ്രിഡ്ജ് ക്യാമറയാണ് നിക്കോൺ കൂൾപിക്സ് പി900 . മാർച്ച് 5 2015 ൽ ആണ് ഇത് പുറത്തിറങ്ങിയത് . 83x സൂമിങ് ഉള്ള ഈ ക്യാമറയാണ് ഇന്നുള്ളതിൽ വെച്ച് ഏറ്റവും കൂടിയ മാഗ്നിഫിക്കേഷൻ തരുന്ന രണ്ടാമത്തെ ബ്രിഡ്ജ് ക്യാമറ. 35 മില്ലി മീറ്റർ തതുല്യമായ ഫോക്കൽ ലെങ്ങ്തിൽ പരമാവധി 2000 മില്ല്ലി മീറ്റർ ആണ് പരിധി.



</doc>
<doc id="402622" url="https://ml.wikipedia.org/wiki?curid=402622" title="മണൽശിൽപങ്ങൾ">
മണൽശിൽപങ്ങൾ

മണൽ ഉപയോഗിച്ച് സൃഷ്ടിക്കുന്ന കലാരൂപങ്ങളാണ് മണൽശിൽപങ്ങൾ. മണൽ പെയിന്റിംഗ് , മണൽ കൊട്ടാരം എന്നിവ ഇതിൽപ്പെടുന്നു.

കടൽത്തീരങ്ങൾ കേന്ദ്രീകരിച്ചാണ് പൊതുവേ മണൽശിൽപ നിർമ്മാണം നടക്കുക. ശിൽപ നിർമ്മാണത്തിനാവശ്യമായ മണലും ജലവും ലഭ്യമാവുന്നു എന്നതും വിശാലമായ ഇടം ലഭിക്കുന്നു എന്നതും ഇതിന് കാരണങ്ങളാണ്. കടൽത്തീരങ്ങളെക്കൂടാത്ത മണൽപ്പെട്ടികളിലും ശിൽപ നിർമ്മാണം നടത്താറുണ്ട്.

നനഞ്ഞ മണലാണ് മണൽശിൽപ നിർമ്മാണത്തിന് ഉപയോഗിക്കുന്നത്. നനയുമ്പോൾ മണൽത്തരികൾ തമ്മിൽ ഒട്ടിപ്പിടിക്കാനുള്ള പ്രവണത കൂടുന്നു. ജലം മണൽത്തരികൾക്കിടയിൽ പ്രതലബലം വർദ്ധിപ്പിക്കുന്നതാണ് ഇങ്ങനെ മണൽത്തരികൾ ഒട്ടിനിൽക്കുന്നതിന് കാരണം.

പലരും സ്വന്തം കൈകൾ മാത്രം ഉപയോഗിച്ചാണ് മണൽശിൽപങ്ങൾ തയ്യാറാക്കുന്നത്. എന്നാൽ, കൈക്കോട്ട് (Shovel) ചെറിയ കത്തി, ബക്കറ്റ് എന്നിവയും ഉപയോഗിക്കാറുണ്ട്. 

മണൽക്കൂമ്പാരം ഉണ്ടാക്കുന്നതിനാണ് കൈക്കോട്ട് (കോരി ) ഉപയോഗിക്കുന്നത്. നനഞ്ഞ മണൽ ബക്കറ്റിൽ കത്തി നിറച്ച ശേഷം കമഴ്ത്തിയും മണൽക്കൂമ്പാരം സൃഷ്ടിക്കാം. ഇങ്ങനെ നിർമ്മിക്കപ്പെട്ട മണൽക്കൂമ്പാരത്തിൽ നിന്നും കത്തിയോ കൈവിരലുകളോ ഉപയോഗിച്ച് മണൽ നീക്കം ചെയ്താണ് രൂപം സൃഷ്ടിക്കുന്നത്.

ഒരു വിനോദമായിട്ടാണ് മണൽ ശിൽപങ്ങൾ പൊതുവേ നിർമ്മിക്കപെടുന്നത്. എന്നാൽ, ബോധവൽക്കരണപ്രവർത്തനത്തിന്റെ ഭാഗമായും പ്രതിഷേധപ്രകടനമായും ഇത്തരം ശിൽപനിർമ്മാണം നടത്താറുണ്ട്.

വൈവിധ്യമുള്ള ശിൽപങ്ങൾ മണൽ ഉപയോഗിച്ച് നിർമ്മിക്കാറുണ്ട്. 
ശിൽപ്പികൾ ഇഷ്ടപ്പെടുന്ന ഒരു മേഖലയാണ് മണൽക്കൊട്ടാര നിർമ്മാണം. പല പ്രശസ്ത നിർമ്മിതികളുടെയും മാതൃകയിൽ മണൽ ശിൽപങ്ങൾ നിർമ്മിക്കപ്പെടാറുണ്ട്
മനുഷ്യമുഖമാണ് ശിൽപങ്ങൾക്ക് ആധാരമാക്കുന്ന മറ്റൊരു മേഖല. പല ലോകനേതാക്കളുടേയും കഥാപാത്രങ്ങളുടേയും മണൽശിൽപങ്ങൾ മത്സരയിടങ്ങളിൽ കാണാറുണ്ട്.

ആന, മുയൽ, ഒട്ടകം തുടങ്ങി പല മൃഗങ്ങളും കഥാപാത്രങ്ങളായി വരാറുണ്ട്. പക്ഷികൾ പൊതുവേ അപൂർവ്വമായി മാത്രമാണ് കഥാപാത്രങ്ങളാവുന്നത്.

മണൽശിൽപ നിർമ്മാണ മത്സരങ്ങൾ ലോകത്തിന്റെ പല ഭാഗങ്ങളിലും നടക്കാറുണ്ട്. 1989 മുതൽ 2009 വരെ മണൽശിൽപ നിർമ്മാണത്തിൽ കാനഡയിലെ ഹാരിസൺ ഹോട്ട് സ്പ്രിങ്ങ്സിൽ നടന്നിരുന്നു. ഹാരിസാന്റ് എന്ന പേരിലാണ് ഇത് അറിയപ്പെട്ടിരുന്നത്.


</doc>
<doc id="402630" url="https://ml.wikipedia.org/wiki?curid=402630" title="ബേക്കേർസ്ഫീൽഡ്">
ബേക്കേർസ്ഫീൽഡ്

ബേക്കർസ്ഫീൽഡ്,  അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, കെൺ കൗണ്ടിയുടെ  ആസ്ഥാനമായ നഗരമാണ്. സാൻ ജോവാക്വിൻ താഴ്വരയുടെയും സെൻട്രൽ വാലി മേഖലയുടെയും തെക്കേ അറ്റത്തിനു സമീപം ഏതാണ്ട് 142 ചതുരശ്ര മൈൽ (370 ചതുരശ്ര കിലോമീറ്റർ) വിസ്തൃതിയാണ് ഈ നഗരം സ്ഥിതിചെയ്യുന്നത്. ഏകദേശം 365,000 ജനങ്ങൾ അധിവസിക്കുന്ന ഇത് കാലിഫോർണിയയിലെ ഏറ്റവും ജനസംഖ്യയുള്ള ഒൻപതാമത്തെ നഗരവും അമേരിക്കൻ ഐക്യനാടുകളിലെ 52 ആമത്തെ ജനസാന്ദ്രതയുള്ള നഗരവുമാണ്.  കെൺ കൌണ്ടി മുഴുവനായി ഉൾക്കൊള്ളുന്ന ബേക്കർസ്ഫീൽഡ്-ഡിലാനോ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ 2010 ലെ സെൻസസ് പ്രകാരമുള്ള ജനസംഖ്യ 839,631 ആണ്. ഇത് അമേരിക്കൻ ഐക്യനാടുകളിൽ വലിപ്പത്തിൽ 62 ആം സ്ഥാനമുള്ള മെട്രോപോളിറ്റൻ മേഖലയാണ്. നഗരപ്രാന്തത്തിലെ  കിഴക്കൻ ബേക്കർസ്ഫീൽഡ്, ഓയിൽഡേൽ, റോസ്ഡേൽ തുടങ്ങിയ ബേക്കർസ്ഫീൽഡിനോടു കൂടുതലായി കൂട്ടിച്ചേർക്കപ്പെട്ട പ്രദേശങ്ങളിൽ ഏകദേശം 464,000 ജനസംഖ്യയുണ്ട്.

കൃഷി, എണ്ണ ഉത്പാദനവും എന്നിവയുടെ ഒരു പ്രധാന കേന്ദ്രമാണിത്. രാജ്യത്ത് ഏറ്റവുമധികം എണ്ണ ഉത്പാദിപ്പിക്കുന്ന കൗണ്ടി എന്നതിനൊപ്പം അമേരിക്കൻ ഐക്യനാടുകളിലെ നാലാമത്തെ ഏറ്റവും മികച്ച കാർഷിക കൌണ്ടിയുമാണിത്. പ്രകൃതിവാതകം, മറ്റ് ഊർജ്ജ ഉൽപ്പാദന സംവിധാനങ്ങൾ, വിമാനനിർമ്മാണ വ്യവസായം , ഖനനം, പെട്രോളിയം സംസ്കരണം, ഉൽപ്പന്നങ്ങളുടെ നിർമ്മാണവും വിതരണവും, ഭഷ്യ സംസ്കരണം, കോർപ്പറേറ്റ് പ്രാദേശിക ഓഫീസുകൾ എന്നിവയാണ് ഇവിടുത്തെ വ്യാപാര വ്യവസായങ്ങളിൽ പ്രമുഖമായവ.


</doc>
<doc id="402642" url="https://ml.wikipedia.org/wiki?curid=402642" title="അന്താരാഷ്ട്ര മണൽശില്പ ഉത്സവം">
അന്താരാഷ്ട്ര മണൽശില്പ ഉത്സവം

ലോകത്തിലെ ഏറ്റവും വലിയ മണൽ ശില്പ പരിപാടിയാണ് അന്താരാഷ്ട്ര മണൽ ശില്പ ഉത്സവം (ദി ഇന്റർ നാഷണൽ സാന്റ് സ്കൾപ്ചർ ഫെസ്റ്റിവൽ) അഥവാ ഫെസ്റ്റിവൽ ഇന്റർനാഷിയൊണൽ ഡെ എസ്കൾടുറ എം എരിയ (ഫിയെസ). ഇത് 2003 ൽ പെറ, അൽഗർവെ, പോർചുഗലിൽ വച്ച് തുടങ്ങി. 15,000 ചതുരശ്ര മീറ്റർ സ്ഥലത്ത് (3.7 ഏക്കർ) മണൽ ശില്പങ്ങൾ ഉണ്ടാക്കി. എല്ലാവർഷവും ഏതാണ്ട് 60 കലാകാരന്മാർ 35000 ടൺ മണൽ ഉപയോഗിച്ച് 50 ഓളം ശില്പങ്ങൾ ഉണ്ടാക്കുന്നു. ഈ പ്രദർശനം വൈകുന്നേരങ്ങളിലും ഉണ്ടായിരിക്കും. പ്രകത്യാ ഉള്ള വെളിച്ചത്തിലാണ് വൈകുന്നേരത്തെ പ്രദർശനം നടക്കുക. 

ഓരോ വർഷവും വ്യത്യസ്ത തീമുകളിലാണ് ശില്പങ്ങൾ നിർമ്മിക്കുന്നത്, അവ ചുവടെ:




</doc>
<doc id="402659" url="https://ml.wikipedia.org/wiki?curid=402659" title="ബാൾഡ്വിൻ പാർക്ക്">
ബാൾഡ്വിൻ പാർക്ക്

ബാൾഡ്വിൻ പാർക്ക്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത്, ലോസ് ആഞ്ചെലെസ് കൗണ്ടിയിലെ സാൻ ഗബ്രിയേൽ താഴ്വര മേഖലയിൽ സ്ഥിതിചെയ്യുന്ന ഒരു നഗരമാണ്. 2000 ലെ സെൻസസ് പ്രകാരം ഈ നഗരത്തിലെ ജനസംഖ്യ 75,837 ആയിരുന്നത് 2010 ലെ സെൻസസിൽ 75,390 ആയി കുറഞ്ഞിരുന്നു.

സാൻ ഗബ്രിയൽ മിഷന്റെ ഉടമസ്ഥതയിലുള്ള മേച്ചിൽപ്രദേശങ്ങളുടെ ഭാഗമായിരുന്നു ആദ്യകാലത്ത് ബാൽഡ്വിൻ പാർക്ക് പിന്നീട് ആത്യന്തികമായി ഇത് റാഞ്ചോ അസൂസ ഡി ഡാൽട്ടന്റെയും റാഞ്ചോ ലാ പ്യൂയെന്റെയുടെയും ഭാഗമായി മാറി. 1860 ൽ ഈ സമൂഹം വൈൻലാന്റ് എന്ന പേരിൽ അറിയപ്പെട്ടു. 1906 ആയപ്പോഴേക്കും ഈ സ്ഥലം ബാൽഡ്വിൻ പാർക്ക് ആയി മാറി. പത്തൊൻപതാം നൂറ്റാണ്ടിന്റെ രണ്ടാം പകുതിയിലെ നിക്ഷേപകനും ഊഹക്കച്ചവടക്കാരനുമായിരുന്ന ഏലിയാസ് ജെ. "ലക്കി" ബാൾഡ്വിന്റെ ഈ പേരാണ് ഈ നഗരത്തിനു നൽകിയിരിക്കുന്നത്. 1956-ൽ ബാൽഡ്വിൻ പാർക്ക് കാലിഫോർണിയ സംസ്ഥാനത്തെ 47-മത് സംയോജിത നഗരമായി മാറി. 
ഇക്കാലത്ത് ഈ നഗരത്തിന്റെ സാമ്പത്തിക അടിത്തറ പുനരുജ്ജീവിപ്പിക്കാനുള്ള ശ്രമങ്ങൾ നടക്കുന്നുണ്ട്. നഗരത്തിലെ തന്ത്രപ്രധാന മേഖലകളിലായി ആറ് സജീവ പ്രോജക്റ്റുകൾ പുനരാരംഭിച്ചിട്ടുണ്ട്. ഉയർന്ന നിലവാരമുള്ള ഉയർന്ന ഉന്നതർക്കുള്ള ഭവനങ്ങൾ, പണ്ടകശാലകൾ, സ്റ്റാർബക്സ്, ഹാർലി ഡേവിഡ്സൺ സ്ഥാപനങ്ങൾ, മെട്രൊലിങ്ക് ട്രെയിൻ സ്റ്റേഷനു സമീപമുള്ള ട്രാൻസിറ്റ് ഓറിയെന്റഡ് ഡിസ്ട്രിക്റ്റ് (TOD), മറ്റ് നിരവധി ബിസിനസുകൾ തുടങ്ങിയവയുൾപ്പെടെയുള്ളവയാണ് ഈ പുനർനിർമ്മാണ മേഖലയിലെ വിഭിന്നമായ പദ്ധതികൾ.


</doc>
<doc id="402661" url="https://ml.wikipedia.org/wiki?curid=402661" title="താരതമ്യ സാഹിത്യം">
താരതമ്യ സാഹിത്യം

ഒന്നിലേറെ ഭാഷകളിലെ സാഹിത്യ ശാസ്ത്രവും,സാഹിത്യ നിരൂപണവും ഉൾപ്പെടെയുള്ള കൃതികളുടെ സജാത്യ വൈജാത്യം,പ്രഭവം,സ്വാധീനം എന്നിവയുടെ പരിശോധനയിലൂടെ നടത്തുന്ന നിരൂപണമോ വ്യത്യസ്ത ഭാഷ ഉപയോഗിക്കുന്ന ജനതയുടെ സാഹിത്യ ബന്ധങ്ങളും ആശയവിനിമയ ഉപാധികളും സംബന്ധിച്ച് നടത്തുന്ന പഠനമാണ് താരതമ്യ സാഹിത്യം.

</doc>
<doc id="402671" url="https://ml.wikipedia.org/wiki?curid=402671" title="സ്റ്റാർ വാർസ് : ദ ലാസ്റ്റ് ജെഡൈ">
സ്റ്റാർ വാർസ് : ദ ലാസ്റ്റ് ജെഡൈ

2017 ൽ പുറത്തിറങ്ങിയ ഒരു ഹോളിവുഡ് ചലച്ചിത്രമാണ് സ്റ്റാർ വാർസ് : ദ ലാസ്റ്റ് ജെഡൈ. റിയാൻ ജോൺസൺ കഥയെഴുതി സംവിധാനം ചെയ്ത ചലച്ചിത്രം 2015 ൽ റിലീസ് ചെയ്ത എന്ന ചിത്രത്തിന്റെ തുടർച്ചയാണ്. മാർക്ക് ഹാമിൽ, കാരി ഫിഷർ, ആഡം ഡ്രൈവർ, ഡെയ്സി റിഡ്ലീ, ജോൺ ബോയേഗ, ആൻഡി സെർക്കിസ്, ഗ്വെൻഡോളിൻ ക്രിസ്റ്റി എന്നിവർ ചിത്രത്തിൽ മുഖ്യ കഥാപാത്രങ്ങൾ അവതരിപ്പിക്കുന്നു. 2016 ഡിസംബറിൽ അന്തരിച്ച കാരി ഫിഷറിന്റെ അവസാനത്തെ പ്രകടനം എന്ന നിലക്ക് ഈ ചിത്രത്തിന് പ്രാധാന്യമുണ്ട്.

2012 ഒക്ടോബറിൽ ലൂക്കാസ്ഫിലിമിന്റെ ഡിസ്നി കമ്പനി ഏറ്റെടുത്ത ശേഷം ആണ് ഈ ചിത്രം പ്രഖ്യാപിച്ചത്. ലൂക്കാസ്ഫിലിം പ്രസിഡന്റ് കാതലീൻ കെന്നഡിയും രാം ബെർഗ്മാനും ഫോഴ്സ് അവേക്കൻസ് എന്ന ചിത്രത്തിന്റെ സംവിധായകൻ ജെ.ജെ. അബ്രാം ചേർന്ന് നിർമ്മിച്ചതാണ് ഈ ചിത്രം. കഴിഞ്ഞ ആദ്യ ഏഴു ചിത്രങ്ങളുടെ സംഗീത സംവിധായകൻ ജോൺ വില്യംസ് തന്നെയാണ് ഈ ചിത്രത്തിലും സംഗീത സംവിധാനം നിവഹിചിട്ടുള്ളത്. പ്രിൻസിപ്പൽ ഫോട്ടോഗ്രാഫി 2016 ഫെബ്രുവരിയിൽ ഇംഗ്ലണ്ടിലെ പൈൻവുഡ് സ്റ്റുഡിയോയിൽ ആരംഭിക്കുകയും 2016 ജൂലായിൽ അവസാനിക്കുകയും ചെയ്യുന്നു. 2017 സെപ്റ്റംബറിൽ പോസ്റ്റ് പ്രൊഡക്ഷൻ പൂർത്തിയായി.

ചിത്രത്തിന്റെ അരങ്ങേറ്റം ലോസ് ആഞ്ചലസിൽ 2017 ഡിസംബർ 9 ന് നടന്നു. 2017 ഡിസംബർ 15 ന് അമേരിക്കയിൽ റിലീസ് ചെയ്യുകയും ചെയ്തു. ഈ ചിത്രം വളരെ മികച്ച അവലോകനങ്ങൾ നേടി. അതിന്റെ കഥ, സമാഹാരം, ആക്ഷൻ രംഗങ്ങൾ, വിഷ്വൽ ഇഫക്റ്റുകൾ , സംഗീത സ്കോർ, വൈകാരിക ഭാരം എന്നിവ പ്രസംസിക്കപ്പെട്ടു. ചില നിരൂപകർ "ദി എംപയർ സ്ട്രൈക്ക്സ് ബാക്ക്" നു ശേഷം ഫ്രാഞ്ചൈസിയിലെ ഏറ്റവും മികച്ച സിനിമയായി ഈ ചിത്രത്തെ പരിഗണിക്കരുന്നു. ലോകമൊട്ടാകെ 1,332 ദശലക്ഷം ഡോളർ നേടിയ ഈ സിനിമ ചരിത്രത്തിലെ പത്താമത് ഏറ്റവും കൂടുതൽ പണം നേടിയ ചിത്രമാണ്. സ്റ്റാർ വാർസ്: എപ്പിസോഡ് IX എന്ന് താൽകാലികമായി പേരിട്ട ഒരു തുടർച്ചചിത്രം 2019 ഡിസംബർ 20നു പുറത്തിറങ്ങുമെന്ന് കരുതുന്നു.




</doc>
<doc id="402682" url="https://ml.wikipedia.org/wiki?curid=402682" title="മോർച്ചറി">
മോർച്ചറി

മനുഷ്യമൃതശരീരങ്ങൾ സൂക്ഷിക്കുന്നതിനുള്ള ഇടമാണ് മോർച്ചറി (ഇംഗ്ലീഷ്: Mortuary or Morgue. മൃതദേഹപരിശോധന നടത്തുന്നതിനും അജ്ഞാത മൃതശരീരങ്ങളെ തിരിച്ചറിയുന്നിടം വരെ സൂക്ഷിക്കുന്നതിനും മോർച്ചറി ഉപയോഗിക്കുന്നു.
ശീതീകരണികളുടെ സഹായത്തോടെ, മൃതദേഹങ്ങൾ അഴുകുന്നത് തടയുന്നതിന് ആധുനിക മോർച്ചറിയിൽ സജ്ജീകരണമുണ്ടായിരിക്കും. ഇതിനായി രണ്ട് വിധത്തിലുള്ള ശീതീകരണ സംവിധാനം ഉണ്ട്:

മൃതശരീരങ്ങൾ 2 ഡിഗ്രി സെൻറി ഗ്രേഡിനും (36°F) 4 ഡിഗ്രി സെന്റി ഗ്രേഡിനും ( 39 °F) ഇടയിലുള്ള താപനിലയിൽ സൂക്ഷിക്കുന്നു. ഏതാനും
ആഴ്ചകളോളം മാത്രം ഇങ്ങനെ നിലനിർത്താം. ഈ നിലയിൽ സാവധാനത്തിൽ മൃതശരീരം അഴകും.

നെഗറ്റീവ് 10°C (14°F) നും നെഗറ്റീവ് 50°C (-58°F) ഇടയിൽ മൃതശരീരം സൂക്ഷിക്കുന്നു. അജ്ഞാതമൃതശരീരങ്ങളെ തിരിച്ചറിയുന്നതിനും പഠനാവശ്യങ്ങൾക്കുമായി ദീർഘനാൾ സൂക്ഷിക്കേണ്ടി വരുമ്പോഴുമാണ് ഇത്തരം മാർഗ്ഗം സ്വീകരിക്കുന്നത്. താഴ്ന്ന താപനിലയിൽ മൃതശരീരം പൂർണമായും മരവിച്ചിരിക്കുന്നതിനാൽ, അഴുകൽ പ്രക്രിയ വളരെ കുറവായിരിക്കും.

ചില രാജ്യങ്ങളിൽ മരണപ്പെട്ടയാളെ കാത്തിരിപ്പ് മോർച്ചറിയിലേക്ക് മാറ്റുന്നു. മരിച്ചു എന്ന് ഉറപ്പു വരുത്തുന്നതിനുള്ള ഒരു മാർഗ്ഗമാണ് ഇത്. ജീവന്റെ തുടിപ്പ് വല്ലതും അവശേഷിക്കുന്നുണ്ടോ എന്ന് ബന്ധുക്കൾക്ക് നിരീക്ഷിക്കുന്നതിന് ഇവിടെ സൗകര്യമുണ്ടായിരിക്കും. മൃതശരീരത്തിൽ ഒരു മണി ബന്ധിച്ചിരിക്കും. ചെറിയ ഒരു ചലനം പോലും തിരിച്ചറിയുന്നതിന് വേണ്ടിയാണിത്. മരണം ഉറപ്പിക്കാനുള്ള ആധുനിക മാർഗ്ഗങ്ങൾ ഉണ്ടാവുന്നതിന് മുൻപ്, തങ്ങൾ ജീവനോടെ സംസ്കരിക്കപ്പെട്ടു പോകുമോ എന്ന്, മനുഷ്യർ ഭയന്നിരിക്കാം. അതിനുള്ള പരിഹാരമായിട്ടായിരിക്കാം ഇത്തരം ഒരു സംവിധാനം ഒരുക്കിയത് എന്ന് അനുമാനിക്കാം.
പത്തൊൻപതാം നൂറ്റാണ്ടിൽ ജർമ്മനിയിൽ ഇത്തരം മോർച്ചറികൾ വളരെ ആലങ്കാരികമായി ഉണ്ടായിരുന്നു. ഇത്തരമൊരു സംവിധാനത്തിലൂടെ ഏതെങ്കിലുമൊരു പരേതൻ പുനർജനിച്ചതായി രേഖപ്പെടുത്തലുകൾ ഇല്ല.


</doc>
<doc id="402685" url="https://ml.wikipedia.org/wiki?curid=402685" title="ചോണനുറുമ്പ്">
ചോണനുറുമ്പ്

കേരളത്തിൽ സധാരണമായി കണ്ടുവരുന്ന ഒരു ചെറിയ ചുവന്ന ഉറുമ്പാണ് ചോണനുറുമ്പ്. ശരീരത്തിന്റെ വലിപ്പം വച്ച് ഇവയ്ക്ക് വലിയ കാലുകളും കണ്ണുകളും ആന്റിനകളുമുണ്ട്. ഇവയ്ക്ക് നീറ്കളോട് സാമ്യമുണ്ട്, എന്നാൽ കുറേക്കൂടി ചെറുതാണ്. പടിഞ്ഞാറൻ ആഫ്രിക്കയാണ് ജന്മദേശം എന്നാണ് വിശ്വസിക്കപ്പെടുന്നത്. ലോകത്തിന്റെ പല ഭാഗങ്ങളിലേക്കും ഇവ പടർന്നുകഴിഞ്ഞു. മിശ്രഭോജികളായ ഇവ ആഹാരത്തിനുവേണ്ടി എഫിഡുകളെ വളർത്തുന്നു.


</doc>
<doc id="402688" url="https://ml.wikipedia.org/wiki?curid=402688" title="ഡിഫൻസ് ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് ടെക്നോളജി">
ഡിഫൻസ് ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് ടെക്നോളജി

പ്രതിരോധ സാങ്കേതിക വിദ്യാഭ്യാസത്തിനുള്ള ഇന്ത്യയിലെ പ്രമുഖ സ്വയം കല്പിത (ഡീമ്ഡ്) സർവകലാശാലയാണ് ഡിഫൻസ് ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് ടെക്നോളജി (ഇംഗ്ലീഷ് : "Defence Institute of Advanced Technology", പരിഭാഷ : നൂതന സാങ്കേതിക വിദ്യ പ്രതിരോധ സർവകലാശാല). സർവകലാശാലയുടെ ഭരണപരമായ നിയന്ത്രണം കേന്ദ്ര പ്രതിരോധ മന്ത്രാലയത്തിന്റെ കീഴിലുള്ള ഡിഫൻസ് റിസേർച്ച് ആൻഡ് ഡെവലപ്‌മെന്റ് ഓർഗനൈസേഷൻ (ഡി.ആർ.ഡി.ഒ) ക്കാണ്. മഹാരാഷ്ട്രയിലെ പൂണെയിൽ ഖഡക്വാസല ഡാമിനടുത്തുള്ള ഗിരിനഗർ എന്ന പ്രദേശത്താണ് പ്രസ്തുത സ്ഥാപനം സ്ഥിതി ചെയ്യുന്നത്.


</doc>
<doc id="402706" url="https://ml.wikipedia.org/wiki?curid=402706" title="ഭീമ സുൽത്താൻ രാജ്യം">
ഭീമ സുൽത്താൻ രാജ്യം

ഭീമ സുൽത്താൻ രാജ്യം ഇന്തോനേഷ്യയിലെ സുമ്പാവ എന്ന പ്രദേശത്തിന്റെ കിഴക്കൻ ഭാഗത്തുള്ള ഒരു മുസ്ലിം രാജ്യമായിരുന്നു.ഇത് ഇന്നത്തെ ഭീമ റീജൻസിയുടെ സ്ഥാനത്താണ് നിലനിന്നിരുന്നത്. ഇത് പ്രാദേശികമായി വളരെ പ്രധാനപ്പെട്ട ഭരണസംവിധാനമായിരുന്നു. മക്കസാറീസ്, മലയ രീതിയിലുള്ള ഒരു അതിസമ്പന്ന സംസ്കാരമായി വളർന്നു. 1669 മുതൽ 1949 വരെ ഭീമ രാജ്യം കോളണിശക്തികളുടെ നേരിട്ടല്ലാത്ത അധീനതയിലായിരുന്നു. 1958ൽ ഭീമ രാജ്യം ഇല്ലാതെയായി. 

മുൻകാലത്ത്, സുംഭവ ദ്വീപ് 6 രാജ്യങ്ങളായി വിഭജിച്ചിരുന്നു. സുംഭവ, തമ്പോറ, ദൊമ്പു, പെകത്ത്, സൻഗ്ഗാർ, ഭീമ എന്നിവയായിരുന്നു ആ ആറു രാജസ്ഥാനങ്ങൾ. ഇവയിൽ, അവസാന നാലു രാജ്യങ്ങളിൽ ഭീമ ഭാഷകൾ എന്നറിയപ്പെടുന്ന ഒരു ഭാഷയാണ് സംസാരിച്ചിരുന്നത്. ഭീമ സുൽത്താൻ രാജ്യം അതിനുമുമ്പ് ഒരു ഹിന്ദു-ബുദ്ധ രാജ്യമായിരുന്നു. തദ്ദേശീയമായി ഈ രാജസ്ഥാനത്തെ വിളിച്ചിരുന്നത് Mbojo എന്നാണ്. പ്രാദേശികമായ ഐതിഹ്യം പറയുന്നത്, പുരാണ കഥാപാത്രമായ ഭീമന്റെ രണ്ട് ആണ്മക്കളായിരുന്നു ഇന്ദെര ജമ്രുത്, ഇന്ദെര കെമല എന്നിവർ. ഒപ്പം ഒരു സ്വർണ്ണ വ്യാളിസ്ത്രീയും അതിന്ദ്രീയശക്തിയുള്ളവരായിരുന്നത്രെ. അവർ ശതോന്ദ ദ്വീപിൽ നിന്നും സംഭവ ദ്വീപിലേയ്ക്കു വന്ന് അവിടത്തെ ഭരണാധികാരികളായി ഭരണം നടത്തിയത്രെ. ഭീമ രാജ്യത്തെപ്പറ്റി 15, 16 നൂറ്റാണ്ടുകളിലെ വളരെക്കുറച്ച് ചരിത്ര ശേഷിപ്പുകളേ നിലനിൽക്കുന്നുള്ളു. കുറഞ്ഞത് പതിനേഴാം നൂറ്റാണ്ടായപ്പോഴേയ്ക്കും സുലവേസിയിലെ ഗോവ രാജ്യത്തിലെ ഭരണ സംവിധാനം ഈ രാജ്യം കടംകൊണ്ടു. സങാജിക്കും (രാജാവ്) തുറേലി എങ്ങമ്പോയ്ക്കും(ഭരണനിർവഹണ പ്രതിനിധി) പുറമേ ഈ രാജ്യത്ത് രാജഭരണത്തിന്റെ ഭാഗമായി തുറേലി (മന്ത്രിമാർ) ജെനേലി (ഉപജില്ലാ തലവന്മാർ) ഗെലറാങ് (ഗ്രാമമുഖ്യൻ) എന്നിവരും ഭരണഭാഗമായിരുന്നു. പോർച്ചുഗീസുകാരനായ തോമി പയ്രിസ് (c. 1515) പറയുന്നതനുസരിച്ച്, കപ്പൽസഞ്ചാരവും വാണിജ്യവും അതിദ്രുതം ഉന്നതിയിലെത്തി. ഭീമ തുണിയും കുതിരകളും അടിമകളെയും ബ്രസീൽതടിയും കയറ്റിഅയച്ചു. ആദ്യം ജാവ ആയിരുന്നു ആ സമയം പ്രധാന സംസ്കാരികകേന്ദ്രം. 

ഭീമ എംബൊജോ രാജ്യത്തിന്റെ ഭരണപരിധി പടിഞ്ഞാറ് ശതോന്ദ മുതൽ സംഭവയുടെ കിഴക്കൻ ഭാഗത്തുള്ള ദ്വീപുകൾ വരെ ആയിരുന്നു. പരമ്പരാഗത വിശ്വാസമനുസരിച്ച്, ഭീമരാജ്യത്തിന്റെ കീഴിൽ, മങ്‌ഗറായ്, എന്ദെ, ഫ്ലോറിസിലുള്ള ലറതുക, സംഭ, സാവു, അലോർ, സൊലോർ എന്നിവയുണ്ടായിരുന്നത്രെ. പതിനാറാം നൂറ്റാണ്ടിന്റെ മദ്ധ്യഭാഗത്ത് രാജാവായ ഭിൽമാനയുടെ മക്കളായ ലാ എംബില, ലാ അരാ എന്നിവർ ആണ് ഈ രാജ്യം വിപുലപ്പെടുത്തി വലുതാക്കിയത്. ഭീമ മ്ബൊജൊയുടെ രാജ്യം പതിനാറാം നൂറ്റാണ്ടിന്റെ അവസാനകാലം വരെ സങജി ആയ വാ അ എൻഡപ മാ രാജാവിന്റെ മരണം വരെ ഇതു നിലനിന്നു. 

During the reign of Abu'l-Khair Sirajuddin the Makassar empire was soundly defeated by the Dutch East India Company (VOC) in 1667 and again in 1669. As a consequence the Makassarese formally lost their vast possessions in eastern Indonesia, including their suzerainty over Sumbawa. The Bima Sultanate surrendered to the VOC on 8 December 1669 with an agreement signed in Batavia (Jakarta).



</doc>
<doc id="402707" url="https://ml.wikipedia.org/wiki?curid=402707" title="ഗുണോംഗൻ ചരിത്ര പാർക്ക്">
ഗുണോംഗൻ ചരിത്ര പാർക്ക്

ഗുണോംഗൻ ചരിത്ര പാർക്ക് Gunongan Historical Park (Jawoë: ڬونوڠن) ഇന്തോനേഷ്യയിലെ സുമാത്രയിലെ അസേഹ് പ്രവിശ്യയിലാണു സ്ഥിതിചെയ്യുന്നത്.  ഇസ്കന്ദർ മുദ ആണിത് നിർമ്മിച്ചത്. ഈ പാർക്കിൽ പതിനേഴാം നൂറ്റാണ്ടിലെ കൊട്ടാരം, പൂന്തോട്ടം, വെളുത്ത വൃത്താകൃതിയിലുള്ള ഒരു കെട്ടിടം എന്നിവയുണ്ട്. ഗുണോംഗൻ എന്ന ഈ വൃത്താകൃതിയിലുള്ള ഈ കെട്ടിടത്തിന്റെ പേരിൽനിന്നുമാണ് ഈ പാർക്കിനീ പേരുണ്ടായത്.

ആദ്യകാലത്ത് ഗുണോംഗൻ പാർക്ക് തമാൻ ഘൈറ എന്നാണറിയപ്പെട്ടത്. അസെഹ് ഭാഷയിൽ ആഹ്ലാദത്തിന്റെ പൂന്തോട്ടം എന്നാണിതിനർത്ഥം. പതിനേഴാം നൂറ്റാണ്ടിൽ അവിടത്തെ സുൽത്താനു വേണ്ടി പ്രവർത്തിച്ചിരുന്ന ഇസ്ലാമിക് മിസ്റ്റിക് ആയിരുന്ന ഗുജറാത്ത് സ്വദേശിയായ അർ-റാണിരി പറയുന്നതനുസരിച്ച്, ഈ പൂന്തോട്ടം അസെഹിലെ സുൽത്താനായ അസ്കന്തർ താനിയാണ് നിർമ്മിച്ചത്. എന്നാൽ ഈ പൂന്തോട്ടം ഈ സുൽത്താനു മുമ്പുതന്നെ നിലനിന്നിരിക്കാം. ഇസ്കന്തർ അഞ്ചു വർഷം മാത്രമാണ് ഭരിച്ചത്. അത്ര കുറഞ്ഞ കാലത്ത് ഇത്രയും വലിയ കെട്ടിടങ്ങൾ പണിയുക അസാദ്ധ്യമാണ്. അനേകം പൂന്തോട്ടങ്ങൾ അസേഹ് സുൽത്താന്റെ കൊട്ടാരത്തിനു ചുറ്റും കാണാനുണ്ട്.
ഗുണോംഗൻ പാർക്കിനെ യുനെസ്കോ 1995 ഒക്ടോബർ 19നു ലോകപൈതൃകപദവി നൽകി. ഇന്തോനേഷ്യയിൽ സന്ദർശിക്കാവുന്ന ഏറ്റവും നല്ല ഒരു സ്ഥലമാണിത്.


</doc>
<doc id="402709" url="https://ml.wikipedia.org/wiki?curid=402709" title="ബിംഗുദു മോസ്ക്">
ബിംഗുദു മോസ്ക്

ബിംഗുദു മോസ്ക് Bingkudu Mosque (ചിലപ്പോഴിത് ബെങുദു മോസ്ക് എന്നും എഴുതാറുണ്ട്) ഇന്തോനേഷ്യയിലെ ഏറ്റവും പഴയ മോസ്കുകളിലൊന്നാണ്. 1823ൽ പടിഞ്ഞാറൻ സുമാത്രയിൽ നടന്ന പാദ്രി യുദ്ധ സമയത്ത് ആണിത് പണിതത്. പടിഞ്ഞാറൻ സുമാത്രയിലെ കദുവാങ് ജില്ലയിലെ കദുവാങ് കോട്ടോ ലാവേഹ് നഗരിയിൽ ജോറോങ് ബിങ്കുടുവിൽ സ്ഥിതിചെയ്യുന്നു. ഇത് ആദ്യം നിർമ്മിച്ചപ്പോൾ എല്ലാ ഭാഗങ്ങളും തടികൊണ്ടാണുണ്ടാക്കിയത്.

ഇപ്പോൾ ഈ മോസ്ക് ഇസ്ലാമിക് ആരാധനയ്ക്കുള്ള ഇടമായും കുട്ടികൾക്ക് മതപരമായ വിദ്യാഭ്യാസം നൽകാനുള്ള ഇടമായും നിലനിൽക്കുന്നു. ജോറോങ് ബിങ്കുഡുവിലെ ദാരിദ്ര്യ നിർമ്മാർജ്ജന ഏജൻസിയുടെ കേന്ദ്രമായും ഇതു വർത്തിക്കുന്നു. 1989ൽ ഈ മോസ്കിനെ അഗാം റീജൻസിയിലെ സർക്കാർ ഒരു സാംസ്കാരിഅക പൈത്ർകസ്ഥലമായി അംഗീകരിച്ചു. അങ്ങനെ ഈ മോസ്ക് 1991ൽ, മുഴുവനായി കേടുനീക്കി പുതുക്കി.

ആദ്യത്തെ യഥാർഥ രൂപഘടന ഇന്നും തുടരുന്നു. ഇതിന്റെ വാസ്തുവിദ്യ വളരെ ലളിതമാണ്. വളരെയെളുപ്പത്തിൽ പ്രത്യേകത തിരിച്ചറിയാനാകും. പ്രത്യേകിച്ചും മൂന്നു തട്ടുകളുള്ള മേൽക്കൂര ശ്രദ്ധയാകർഷിക്കുന്നതാണ്.

ഈ മോസ്ക് മാറാപ്പി പർവ്വതത്തിന്റെ താഴെയാണു സ്ഥിതിചെയ്യുന്നത്. സമുദ്രനിരപ്പിൽനിന്നും 1,050 m ഉയരത്തിലാണിതിന്റെ നിൽപ്പ്. 60 x 60 ചതുരശ്ര മീറ്ററുള്ള സ്ഥലത്ത് 21 x 21 ചതുരശ്ര മീറ്ററാണ് തറവിസ്തീർണ്ണം. 19 മീറ്റർ ആണ് തറനിരപ്പിൽ നിന്നും മേൽക്കൂരയുടെ തുഞ്ചത്തേക്കുള്ള ഇതിന്റെ ഉയരം. തടികൊണ്ടുണ്ടാക്കിയ കെട്ടിടത്തിന്റെ മൂന്നു നിലയുള്ള മേൽക്കൂരയുടെ ഫ്രേം നിർമ്മിച്ചിരിക്കുന്നത് ഫൈബർ കൊണ്ടാണ്. മിനങാബൗ താമസസ്ഥാലം പോലെ ഇതിനും തറനിരപ്പിനടിയിൽ ഒരു 1.5 മീറ്ററുള്ള കൂടുണ്ട്.

മുമ്പ് 1957ൽ ഈ കെട്ടിടത്തിന്റെ മേൽക്കൂര സിങ്ക് പാളികളാൽ പൊതിഞ്ഞിരുന്നു. തുടർന്ന് മറ്റു ജോലികൾ ചെയ്ത് മോസ്ക് പൂർവ്വ സ്ഥിതിയിലാക്കി.



</doc>
<doc id="402725" url="https://ml.wikipedia.org/wiki?curid=402725" title="അൽ-ബത്താനി">
അൽ-ബത്താനി

അറബ് ജ്യോതിശാസ്ത്രജ്ഞനും മാത്തമറ്റീഷനുമായിരുന്നു അൽ-ബത്താനി. 
ജ്യോതിശാസ്ത്രജ്ഞന്മാരിൽ  പ്രമുഖനായിരുന്നു അൽ-ബത്താനി. അദ്ദേഹം ഒരു മാത്തമെറ്റീഷനും ആസ്ട്രോളജറും ആയിരുന്നു. അദ്ദേഹം ഒരുപാട് ട്രിഗണോമെട്രികൽ റിലേഷനുകൾ മുന്നോട്ടുവച്ചു. Kitāb az-Zīj എന്ന അദ്ദേഹത്തിന്റെ പുസ്തകം കോപ്പർനിക്കസ് അടക്കമുള്ള മധ്യകാല ജ്യോതിശാസ്ത്രജ്ഞർ സാധാരണയായി ഉദ്ദരിച്ചിരുന്നു.

</doc>
<doc id="402730" url="https://ml.wikipedia.org/wiki?curid=402730" title="അപ്പോത്തിക്കിരി">
അപ്പോത്തിക്കിരി

വൈദ്യസംബന്ധമായ ഒരു പദപ്രയോഗമാണു് അപ്പോത്തിക്കിരി. രോഗികളെ ശുശ്രൂഷിക്കുന്നതിനായി വൈദ്യസഹായം ചെയ്യുന്നവരെയാണു് അപ്പോത്തിക്കരി എന്നുവിളിക്കുന്നത്.
അപ്പോത്തിക്കിരി എന്നതിനേക്കുറിച്ച് ലഭ്യമായ ഏറ്റവും പഴയ തെളിവ് ക്രിസ്തുവിന് മുൻപ് 2600-ൽ ബാബിലോണിയയിൽ നിന്നുമാണ് ലഭ്യമായിട്ടുള്ളത് .


</doc>
<doc id="402731" url="https://ml.wikipedia.org/wiki?curid=402731" title="കൊല്ലത്തെ കശുവണ്ടി വ്യവസായം">
കൊല്ലത്തെ കശുവണ്ടി വ്യവസായം

കേരളത്തിലെ കശുവണ്ടി വ്യവസായം പ്രധാനമായും കൊല്ലം ജില്ലയിൽ കേന്ദ്രീകരിച്ചിരിക്കുന്നു. കശുമാവ് കൃഷി കുറവായതിനാൽ വടക്കൻ ജില്ലകൾ, അയൽ സംസ്ഥാനങ്ങൾ, ആഫ്രിക്കൻ രാജ്യങ്ങൾ എന്നിവിടങ്ങളിൽ നിന്ന് ഇറക്കുമതി ചെയ്യുന്ന തോട്ടണ്ടിയാണ് ഇവിടെ അസംസ്കൃത വസ്തുവായി ഉപയോഗിക്കുന്നത്. തോട്ടണ്ടി സംസ്കരിച്ച് മൂല്യവർദ്ധിത ഉൽപ്പന്നങ്ങൾ നിർമ്മിക്കുകയും അവ വിദേശ രാജ്യങ്ങളിലേക്കും മറ്റും കയറ്റുമതി ചെയ്യുകയുമാണ് ഈ വ്യവസായത്തിൽ ചെയ്യുന്നത്. കൊല്ലം ജില്ലയിൽ കശുവണ്ടി സംസ്കരണത്തിനായി കേരള സർക്കാരിന്റെയും സ്വകാര്യ വ്യക്തികളുടെയും നിരവധി ഫാക്ടറികൾ പ്രവർത്തിക്കുന്നുണ്ട്. 'കശുവണ്ടി ഫാക്ടറികളുടെ നാട്', 'കേരളത്തിൽ കശുവണ്ടി വ്യവസായത്തിന്റെ ഈറ്റില്ലം', 'ലോകത്തിന്റെ കശുവണ്ടി തലസ്ഥാനം' എന്നൊക്കെ കൊല്ലം നഗരത്തെ വിശേഷിപ്പിക്കുന്നു. കശുവണ്ടി വ്യവസായവുമായി ബന്ധപ്പെട്ട പല സർക്കാർ സ്ഥാപനങ്ങളുടെയും ആസ്ഥാനം കൊല്ലമാണ്.

കൊല്ലത്തിന്റെ സമ്പദ്‌വ്യവസ്ഥയിൽ കശുവണ്ടി വ്യവസായം നിർണ്ണായക സ്വാധീനം ചെലുത്തുന്നുണ്ട്. ജില്ലയിലെ മൊത്തം ജനസംഖ്യയുടെ പത്ത് ശതമാനവും കശുവണ്ടി വ്യവസായ മേഖലയിൽ ജോലി ചെയ്യുന്നു. ഇതിൽ 95 ശതമാനവും സ്ത്രീകളാണ്. ഏകദേശം 3 ലക്ഷം പേർ പണിയെടുക്കുന്ന ഈ വ്യവസായത്തിലൂടെ മികച്ച വിദേശ വരുമാനവും ലഭിക്കുന്നുണ്ട്.

കേരളത്തിൽ റബ്ബർ കൃഷി വ്യാപകമായതോടെ കശുവണ്ടിയുടെ കാർഷികോൽപ്പാദനത്തിൽ കുറവുണ്ടായി. അതോടെ അസംസ്കൃത കശുവണ്ടിക്കായി അന്യസംസ്ഥാനങ്ങളെയും വിദേശ രാജ്യങ്ങളെയും ആശ്രയിക്കേണ്ടി വന്നു. ആഫ്രിക്കയിൽ നിന്നുള്ള തോട്ടണ്ടിയുടെ ഇറക്കുമതി കുറഞ്ഞതും വ്യവസായികൾക്കിടയിലെ കിടമത്സരവും കൊല്ലത്തെ കശുവണ്ടി വ്യവസായത്തെ പ്രതികൂലമായി ബാധിച്ചിട്ടുണ്ട്. തോട്ടണ്ടി ക്ഷാമത്തെ തുടർന്ന് 2015-16 കാലഘട്ടത്തിൽ കൊല്ലത്തെ സർക്കാർ ഫാക്ടറികൾ ഉൾപ്പെടെ എല്ലാ ഫാക്ടറികളും മാസങ്ങളോളം അടഞ്ഞുകിടന്നു. തോട്ടണ്ടിയുടെ വിലയിലുണ്ടായ വർദ്ധനവും കേന്ദ്രസർക്കാർ ഏർപ്പെടുത്തിയ ഇറക്കുമതി തീരുവയും ചെറുകിട വ്യവസായികളെ കടക്കെണിയിലാക്കി. തൊഴിലാളികൾക്കു മിനിമം കൂലി നൽകാൻ തയ്യാറാകാതെ മറ്റു സ്വകാര്യ ഫാക്ടറികളും അടച്ചുപൂട്ടി. 

2016 മേയ് മാസത്തോടെ കേരള സർക്കാർ ഇടപെടലിനെ തുടർന്ന് കൊല്ലം ജില്ലയിലെ സർക്കാർ ഫാക്ടറികൾ വീണ്ടും പ്രവർത്തനം ആരംഭിച്ചു. കശുവണ്ടി വ്യവസായം തകർന്നാൽ 3 ലക്ഷത്തോളം പേർക്ക് തൊഴിൽ നഷ്ടപ്പെടുമെന്നും 3000-ത്തോളം കോടി രൂപയുടെ വിദേശനാണ്യം വരുന്നതു നിലയ്ക്കുമെന്നും കണക്കാക്കുന്നു.

കശുവണ്ടിയുടെ ജൻമദേശം ബ്രസീലാണ്. ഇന്ത്യയിലാദ്യമായി കശുമാവ് ചെടി കൊണ്ടുവന്നത് പോർച്ചുഗീസുകാരാണ്. ബ്രസീലുകാർ 'അകാജു' (Accaju) എന്നും പോർച്ചുഗീസുകാർ 'കാജു' (Caju) എന്നും ഈ വൃക്ഷത്തെ വിളിക്കുന്നു. ഈ വാക്കുകളിൽ നിന്നാണ് 'കശുമാവ്' എന്ന മലയാളപദം ഉണ്ടായതെന്നു കരുതുന്നു. റോഡ് വിക്ടോറിയ എന്ന ആംഗ്ലോ ഇന്ത്യക്കാരനെ കശുവണ്ടി വ്യവസായത്തിന്റെ ഉപജ്ഞാതാവായി കണക്കാക്കുന്നു.

കേരളത്തിൽ കശുവണ്ടി വ്യവസായം പ്രധാനമായും കൊല്ലം, തിരുവനന്തപുരം, പത്തനംതിട്ട, ആലപ്പുഴ എന്നീ ജില്ലകളിലേക്കു വ്യാപിച്ചുകിടക്കുന്നു. കൊല്ലം ജില്ലയിൽ അറുനൂറോളം കശുവണ്ടി ഫാക്ടറികളുള്ളതായി കണക്കാക്കുന്നു. കശുവണ്ടി വികസന കോർപ്പറേഷനു കീഴിലുള്ള 30 ഫാക്ടറികളിൽ 24 എണ്ണവും കൊല്ലം ജില്ലയിൽ പ്രവർത്തിക്കുന്നു. പൊതുമേഖലാ സ്ഥാപനമായ കാപെക്സിന്റെ 10 ഫാക്ടറികളിൽ 9 എണ്ണവും കൊല്ലത്താണുള്ളത്. ജില്ലയിൽ സർക്കാർ ഉടമസ്ഥതയിലുള്ളതിനെക്കാൾ കൂടുതൽ ഫാക്ടറികൾ സ്വകാര്യ മേഖലയിൽ പ്രവർത്തിക്കുന്നു. ഇത്രയധികം കശുവണ്ടി ഫാക്ടറികളുള്ള കൊല്ലം ജില്ലയെ 'കശുവണ്ടി വ്യവസായ കേന്ദ്രം' എന്നാണ് കേന്ദ്രസർക്കാർ വിശേഷിപ്പിച്ചത്.

റബ്ബർ കൃഷി വ്യാപകമായതോടെ കേരളത്തിൽ കശുമാവ് കൃഷിയിൽ കുറവു സംഭവിച്ചു. കശുമാവ് തോട്ടങ്ങളിലെ കാടുവെട്ടി സംരക്ഷിക്കുന്നതു ചെലവേറിയ പണിയായതും വർദ്ധിച്ചുവരുന്ന നഗരവൽക്കരണവും കൃഷി കുറയുന്നതിനു കാരണമായി. ഈ സാഹചര്യത്തിൽ അയൽ സംസ്ഥാനങ്ങളിൽ നിന്നും ആഫ്രിക്കൻ രാജ്യങ്ങളിൽ നിന്നുമൊക്കെ കശുവണ്ടി ഇറക്കുമതി ചെയ്യേണ്ടതായി വന്നു. ഇടുക്കി, കണ്ണൂർ, വയനാട്, കാസർകോഡ്, പാലക്കാട് എന്നീ വടക്കൻ ജില്ലകളിൽ നിന്നും ഗോവ പോലുള്ള സംസ്ഥാനങ്ങളിൽ നിന്നും ഐവറികോസ്റ്റ്, ഘാന, ബെനിൻ, നൈജീരിയ, ടാൻസാനിയ, മൊസാംബിക് എന്നീ ആഫ്രിക്കൻ രാജ്യങ്ങളിൽ നിന്നും അസംസ്കൃത കശുവണ്ടി (തോട്ടണ്ടി) ഇവിടേക്ക് ഇറക്കുമതി ചെയ്യുന്നു. ഈ തോട്ടണ്ടി സംസ്കരിച്ച് വിവിധ ഉൽപ്പന്നങ്ങളാക്കി കയറ്റുമതി ചെയ്യുന്ന വ്യവസായമാണ് കൊല്ലം ജില്ലയിൽ നിലനിൽക്കുന്നത്. ഇതിലൂടെ ഏകദേശം 3000 കോടി രൂപാ വിദേശ വരുമാനം ലഭിക്കുന്നു.

മറ്റൊരു ഭൂഖണ്ഡത്തിൽ ഉൽപ്പാദിപ്പിക്കുന്ന കാർഷികവിളയെ ആശയിച്ചുള്ള വ്യവസായമായതിനാൽ കൊല്ലത്തെ കശുവണ്ടി വ്യവസായം ഒട്ടേറെ പ്രതിസന്ധികൾ നേരിടുന്നുണ്ട്.

ആഫ്രിക്കൻ രാജ്യങ്ങളിൽ നിന്ന് ഇടനിലക്കാർ മുഖേനയാണ് കൊല്ലത്തേക്ക് കശുവണ്ടി ഇറക്കുമതി ചെയ്യുന്നത്. കശുവണ്ടിയുടെ ഗുണനിലവാരം കുറയുന്നതും ഇടനിലക്കാരുടെ മേലുള്ള അഴിമതിയാരോപണങ്ങളും വ്യവസായത്തെ ദോഷകരമായി ബാധിക്കുന്നു. ഇടനിലക്കാരെ ഒഴിവാക്കി ആഫ്രിക്കൻ രാജ്യങ്ങളിൽ നിന്നു നേരിട്ട് തോട്ടണ്ടി വാങ്ങാൻ ഈ രാജ്യങ്ങളിലെ നയതന്ത്രപ്രതിനിധികളുമായി കേരള സർക്കാർ ചർച്ച നടത്തിയിരുന്നു.

കൊല്ലത്തെ കശുവണ്ടി വ്യവസായം നേരിടുന്ന പ്രധാന വെല്ലുവിളിയാണ് തോട്ടണ്ടി ക്ഷാമം. തമിഴ്നാട്ടിലും മംഗലാപുരത്തുമൊക്കെ കശുവണ്ടി ഫാക്ടറികൾ പ്രവർത്തനം ആരംഭിച്ചതോടെ കേരളത്തിലെ വടക്കൻ ജില്ലകളിൽ നിന്നും കൊല്ലത്തേക്കുള്ള തോട്ടണ്ടിയുടെ വരവുകുറഞ്ഞു. ഉൽപ്പാദനച്ചെലവ് താരതമ്യേന കുറവായതിനാൽ തമിഴ്നാട്ടിലും മംഗലാപുരത്തുമൊക്കെ തോട്ടണ്ടിക്ക് മികച്ച വില ലഭിക്കുന്നതാണ് ഇതിനു കാരണം.

ആഫ്രിക്കൻ രാജ്യങ്ങളിൽ കശുവണ്ടി സംസ്കരണ യൂണിറ്റുകൾ ആരംഭിച്ചതോടെ അവിടെ നിന്നുള്ള തോട്ടണ്ടിയുടെ ഇറക്കുമതിയും കുറഞ്ഞു. വിയറ്റ്നാം, ബ്രസീൽ എന്നിവിടങ്ങളിൽ യന്ത്രവൽകൃത ഉൽപാദനം തുടങ്ങിയതും ആഫ്രിക്കൻ രാജ്യങ്ങളെ അവിടങ്ങളിലേക്ക് ആകർഷിക്കുന്നുണ്ട്. ചെലവു കുറഞ്ഞ യന്ത്രവൽകൃത ഉൽപാദനത്തിലൂടെ ലഭിക്കുന്ന കശുവണ്ടിക്ക് ഗുണമേൻമ കുറവാണ്. പരമ്പരാഗത രീതിയിലുള്ള തൊഴിലാളി അധിഷ്ഠിത വ്യവസായത്തിനു ചെലവു കൂടുതലാണെങ്കിലും ഗുണമേന്മ കൂടിയ കശുവണ്ടി സംസ്കരിച്ചെടുക്കുവാൻ കഴിയുന്നു.

തോട്ടണ്ടിക്ഷാമത്തെ തുടർന്ന് വിപണിയിൽ കശുവണ്ടിയുടെ വില വർദ്ധിച്ചു. തോട്ടണ്ടിയുടെ അമിതവിലയും ഇറക്കുമതി തീരുവയും നൽകി അവ ഇറക്കുമതി ചെയ്യുന്ന ചെറുകിട വ്യവസായികൾക്ക് 'ഇൻസെന്റീവ്' പോലുള്ള ആനുകൂല്യങ്ങൾ ലഭിക്കുന്നില്ല. തൊഴിലാളികൾക്കു ബോണസും മറ്റ് ആനുകൂല്യങ്ങളും നൽകിക്കഴിയുമ്പോൾ ഈ വ്യവസായികൾ കടക്കെണിയിലാകുന്നു. ബാങ്ക് വായ്പകൾ തിരിച്ചടയ്ക്കാൻ കഴിയാതെ ഇവരുടെ ഫാക്ടറികൾ അടച്ചുപൂട്ടേണ്ടിവരുന്നു. തൊഴിൽ നഷ്ടപ്പെടുന്നവർ സമരം തുടങ്ങുന്നതോടെ ചെറുകിട വ്യവസായികൾ അയൽ സംസ്ഥാനങ്ങളിലേക്കു തങ്ങളുടെ വ്യവസായം മാറ്റിസ്ഥാപിക്കുന്നു. അതോടെ ഇവിടുത്തെ ചെറുകിട വ്യവസായരംഗം തകരുന്നു.

2015-16 കാലഘട്ടത്തിൽ തോട്ടണ്ടിക്ഷാമം രൂക്ഷമായതിനെത്തുടർന്ന് കൊല്ലം ജില്ലയിൽ കശുവണ്ടി വികസന കോർപ്പറേഷന്റെ ഫാക്ടറികൾ മാസങ്ങളോളം അടഞ്ഞുകിടന്നു. തൊഴിലാളികൾക്കു വർദ്ധിപ്പിച്ച മിനിമം കൂലി നൽകാൻ തയ്യാറാകാതെ സ്വകാര്യ ഫാക്ടറികളും അടച്ചുപൂട്ടി. ഫാക്ടറികൾ അടച്ചിട്ടു പ്രതിസന്ധി സൃഷ്ടിക്കുകയും അതിന്റെ മറവിൽ അയൽ സംസ്ഥാനങ്ങളിൽ കശുവണ്ടി വ്യവസായം ആരംഭിക്കുകയും ചെയ്യുന്നുവെന്ന് സ്വകാര്യ ഫാക്ടറികൾക്കെതിരെ ആരോപണവുമായി തൊഴിലാളി സംഘടനകൾ രംഗത്തുവന്നു. കൊല്ലത്തെ കശുവണ്ടി മുതലാളിമാരുടെ ഫാക്ടറികൾ ആന്ധ്ര, കർണാടക, തമിഴ്നാട് എന്നിവിടങ്ങളിലും പ്രവർത്തിക്കുന്നുണ്ട്. ഇവയിൽ പലതും യന്ത്രവൽകൃത ഫാക്ടറികളാണ്. അവിടെ തൊഴിലാളികൾക്കു കുറഞ്ഞ കൂലി നൽകിയാൽ മതി എന്നതാണ് മുതലാളിമാരെ അങ്ങോട്ടേക്ക് ആകർഷിക്കുന്നതെന്നാണ് ഈ സംഘടനകളുടെ വാദം. എന്നാൽ തൊഴിലാളികളുടെ മിനിമം കൂലി വർദ്ധിപ്പിച്ചതാണ് വ്യവസായം നഷ്ടത്തിലാകാൻ കാരണമെന്ന് മുതലാളിമാരും വാദിക്കുന്നു. തോട്ടണ്ടി ക്ഷാമവും മുതലാളിമാർക്കിടയിലെ മത്സരവും മൂലം ഫാക്ടറികൾ അടഞ്ഞുകിടന്നതോടെ പലർക്കും തൊഴിൽ നഷ്ടമായി. ഇവർ പിന്നീട് കുറഞ്ഞ വേതനത്തിൽ ജോലി ചെയ്യുവാൻ നിർബന്ധിതരാകുന്നു.

2016 മേയിൽ കേരള സർക്കാരിന്റെ ഇടപെടലിനെത്തുടർന്ന് ജില്ലയിലെ സർക്കാർ ഫാക്ടറികൾ വിണ്ടും പ്രവർത്തനം തുടങ്ങി. 2016 സെപ്റ്റംബറോടെ കശുവണ്ടി വികസന കോർപ്പറേഷനു കീഴിലുള്ള എല്ലാ ഫാക്ടറികളും തുറന്നെങ്കിലും തൊഴിലാളികൾക്കു മിനിമം കൂലി നൽകാൻ തയ്യാറാകാതെ സ്വകാര്യ ഫാക്ടറികൾ അടഞ്ഞുകിടന്നു. 2016 നവംബർ 8-ന് കേന്ദ്രസർക്കാർ 500, 1000 രൂപാ നോട്ടുകൾ നിരോധിച്ചതോടെ തൊഴിലാളികൾക്കു ശമ്പളം നൽകാൻ പ്രയാസം നേരിട്ടു. മറ്റു പരമ്പരാഗത വ്യവസായങ്ങൾ പോലെ കശുവണ്ടി വ്യവസായവും തകർന്നാൽ 3 ലക്ഷം പേർക്കു തൊഴിൽ നഷ്ടപ്പെടുമെന്നും കൊല്ലം ജില്ലയുടെ സാമൂഹ്യ സാമ്പത്തിക രംഗത്തെ ദോഷകരമായി ബാധിക്കുമെന്നും പറയപ്പെടുന്നു.

തകർന്നുകൊണ്ടിരിക്കുന്ന കശുവണ്ടി വ്യവസായ രംഗത്തെ സംരക്ഷിക്കുന്നതിനായി സർക്കാർ തലത്തിൽ നടപടികൾ സ്വീകരിച്ചുവരുന്നു. സ്വകാര്യ കശുവണ്ടി വ്യവസായമേഖലയെ സഹായിക്കുവാനും ബാങ്ക് വായ്പ ലഭ്യമാക്കാനും സർക്കാരിന്റെ പിന്തുണ നേടിക്കൊടുക്കുന്നതിനുമുള്ള ശ്രമങ്ങൾ നടക്കുന്നു. പൊതു-സ്വകാര്യ മേഖലാ പങ്കാളിത്തത്തോടെ 'കേരള കാഷ്യു ബോർഡ്' രൂപീകരിക്കാനും തീരുമാനിച്ചിട്ടുണ്ട്.

കശുവണ്ടി വ്യവസായരംഗം ശക്തിപ്പെടുത്തുന്നതിനായി ചില സർക്കാർ സ്ഥാപനങ്ങൾ കൊല്ലം ആസ്ഥാനമാക്കി പ്രവർത്തിച്ചുവരുന്നു.

കശുവണ്ടി തൊഴിലാളികൾക്ക് പരമാവധി തൊഴിൽ ദിനവും
ശമ്പളവും ഉറപ്പുവരുത്തുന്നതിനായി 1969-ൽ കേരള സംസ്ഥാന കശുവണ്ടി വികസന കോർപ്പറേഷൻ (KSCDC) രൂപീകരിച്ചു. അസംസ്കൃത കശുവണ്ടി സംസ്കരിച്ച് മൂല്യവർദ്ധിത ഉൽപ്പന്നങ്ങൾ നിർമ്മിക്കുക എന്ന ലക്ഷ്യവും കോർപ്പറേഷനുണ്ട്. കൊല്ലം ജില്ലയിലെ മുണ്ടയ്ക്കലുള്ള കാഷ്യു ഹൗസാണ് ഇതിന്റെ ആസ്ഥാനം. സംസ്ഥാനത്ത് കശുവണ്ടി വികസന കോർപ്പറേഷനു കീഴിൽ 30 ഫാക്ടറികളുള്ളതിൽ 24 എണ്ണവും കൊല്ലത്താണ് സ്ഥിതിചെയ്യുന്നത്.

കശുവണ്ടി വ്യവസായ രംഗത്തു പ്രവർത്തിക്കുന്ന മറ്റൊരു സർക്കാർ സ്ഥാപനമാണ് കേരള സംസ്ഥാന കശുവണ്ടി തൊഴിലാളി അപെക്സ് സഹകരണ സംഘം (കാപ്പെക്സ്). കശുവണ്ടി വ്യവസായ മേഖലയിലെ തൊഴിൽ ദാതാവാണ് ഈ സ്ഥാപനം. ഇതിന്റെ ആസ്ഥാനവും കൊല്ലത്താണ്. കാപ്പെക്സിനു കീഴിലുള്ള പത്ത് ഫാക്ടറികളിൽ ഒൻപതെണ്ണവും കൊല്ലം ജില്ലയിൽ പ്രവർത്തിക്കുന്നു.

വിദേശരാജ്യങ്ങളിലേക്കു കശുവണ്ടി കയറ്റുമതി ചെയ്യുന്നതിനും മറ്റുമായി 1955-ൽ കേന്ദ്രസർക്കാർ ആരംഭിച്ച കാഷ്യു എക്സ്പോർട്ട് പ്രൊമോഷൻ കൗൺസിൽ ഓഫ് ഇന്ത്യയുടെ ആസ്ഥാനം കൊല്ലം ജില്ലയിലെ മുണ്ടയ്ക്കലിൽ സ്ഥിതിചെയ്യുന്നു. കശുവണ്ടിയുടെ ഗുണനിലവാരം ഉറപ്പുവരുത്തുക, കയറ്റുമതിയും ഇറക്കുമതിയും നിയന്ത്രിക്കുക എന്നിവയാണ് ഇതിന്റെ ചുമതലകൾ.

കശുമാവ് കൃഷി വ്യാപകമാക്കുക എന്ന ലക്ഷ്യത്തോടെ 2007-ൽ രൂപീകരിച്ച കേരള സംസ്ഥാന കശുവണ്ടി കൃഷി വികസന ഏജൻസിയുടെ (KSACC) ആസ്ഥാനവും കൊല്ലം ജില്ലയിലാണ്. കശുമാവ് കൃഷി പ്രോത്സാഹിപ്പിച്ച് തോട്ടണ്ടിയുടെ ആഭ്യന്തര ഉൽപാദനം വർദ്ധിപ്പിക്കാനുള്ള ശ്രമങ്ങൾ ഈ സ്ഥാപനവും കശുവണ്ടി വികസന കോർപ്പറേഷനും ചേർന്ന് നടത്തിവരുന്നു. ആയിരക്കണക്കിനു തൈകൾ മുളപ്പിച്ച് വിവിധ പദ്ധതികളിലൂടെ കൃഷിയിടങ്ങളിലും വീട്ടുമുറ്റത്തും സ്കൂൾ പരിസരങ്ങളിലും എത്തിക്കുവാൻ ഇവർ ശ്രമിക്കുന്നു. കേരളത്തിലെ 800 ഫാക്ടറികൾക്ക് പ്രതിവർഷം 6 ലക്ഷം മെട്രിക് ടൺ കശുവണ്ടി ആവശ്യമാണ്. ഏകദേശം 5000 കോടി രൂപയുടെ അസംസ്കൃത കശുവണ്ടി വിദേശരാജ്യങ്ങളിൽ നിന്നും ഓരോവർഷവും ഇറക്കുമതി ചെയ്യുന്നുണ്ട്. സംസ്ഥാനത്തെ 2 ലക്ഷം ഹെക്ടേർ പ്രദേശത്തേക്ക് കൃഷി വ്യാപിപ്പിച്ചാൽ 6000 കോടി രൂപയിലേറെ വിദേശനാണ്യം നേടാനാകുമെന്ന് കണക്കാക്കുന്നു.


</doc>
<doc id="402735" url="https://ml.wikipedia.org/wiki?curid=402735" title="ഷോൺ ആസ്റ്റിൻ">
ഷോൺ ആസ്റ്റിൻ

ഷോൺ പാട്രിക് ആസ്റ്റിൻ (ജനനം: 1971 ഫെബ്രുവരി 25) ഒരു അമേരിക്കൻ നടൻ, ശബ്ദ നടൻ, സംവിധായകൻ, സംവിധായകൻ എന്നീ നിലകളിൽ പ്രശസ്തനാണ്. ദ ലോർഡ് ഓഫ് ദ റിങ്സ് ചലച്ചിത്രപരമ്പരയിൽ സാംവൈസ് ഗാംജീ (2001-2003), ദ ഗൂണീസ് എന്ന ചിത്രത്തിൽ മിക്കി വാൽഷ് (1985), റൂഡി എന്ന ചിത്രത്തിലെ റൂഡി (1993), 50 ഫസ്റ്റ് ഡേറ്റ്സ് എന്ന ചിത്രത്തിൽ ഡഗ് (2004), നെറ്റ്ഫ്ലിക്സ് സയൻസ് ഫിക്ഷൻ പരമ്പരയായ സ്ട്രേഞ്ചർ തിങ്സിന്റെ (2017) രണ്ടാം സീസണിൽ ബോബ് ന്യൂബി എന്നീ വേഷങ്ങൾ അദ്ദേഹം മികവോടെ കൈകാര്യം ചെയ്തു.   

കാലിഫോർണിയയിലെ സാന്റാ മോണിക്കയിൽ 1964-ൽ നടി പാറ്റി ഡ്യൂക്കിന്റെ മകനായാണ് ആസ്റ്റിൻ ജനിച്ചത്. തന്റെ അമ്മ വഴി ജർമൻ, ഐറിഷ് പാരമ്പര്യവും പിതാവ് വഴി ഓസ്ട്രിയൻ-ജൂത, പോളിഷ്-ജൂത പാരമ്പര്യവും ആസ്റ്റിനുണ്ട്.ആസ്റ്റിൻ ക്രോസ്സ്റോഡ്സ് ഹൈസ്കൂൾ ഫോർ ദി ആർട്ട്സ്, ലോസ് ഏഞ്ജലസിലെ സ്റ്റെല്ല അഡ്ളർ കൺസേർവേറ്ററി എന്നിവിടങ്ങളിൽ അഭ്യസിച്ചു.അദ്ദേഹം യൂണിവേഴ്‌സിറ്റി ഓഫ് കാലിഫോർണിയ, ലോസ് ഏഞ്ജലസിൽ നിന്നും ചരിത്രത്തിലും ഇംഗ്ലീഷിലും ബി.എ. ബിരുദം നേടി. ആസ്റ്റിൻ ഒരു സസ്യഭുക്കാണ്. 


</doc>
<doc id="402746" url="https://ml.wikipedia.org/wiki?curid=402746" title="ആൻഡി സെർക്കിസ്">
ആൻഡി സെർക്കിസ്

ആൻഡ്രൂ ക്ലെമെന്റ് സെർക്കിസ് (ജനനം: 20 ഏപ്രിൽ 1964) ഒരു ഇംഗ്ലീഷ് ചലച്ചിത്ര നടനും സംവിധായകനുമാണ്. ലോർഡ് ഓഫ് ദ റിങ്സ് ഫിലിം പരമ്പര (2001-2003), (2012), എന്നീ ചിത്രങ്ങളിൽ ഗോളം എന്ന കഥാപാത്രം, 2005 ൽ പുറത്തിറങ്ങിയ കിംഗ്‌ കോങ്ങ് എന്ന ചിത്രത്തിലെ മുഖ്യ കഥാപാത്രം, പ്ലാനറ്റ് ഓഫ് ദി ഏപ്സിലെ സീസർ എന്നിവ മോഷൻ ക്യാപ്ചർ സാങ്കേതികവിദ്യ മുഖേന ജീവൻ നൽകുകവഴി അദ്ദേഹം പ്രശസ്തി നേടി. 

മോഷൻ ക്യാപ്ചർ അഭിനയമേഖലയിൽ സെർക്കിസിന്റെ നൈപുണ്യം പ്രകീർത്തിക്കപ്പെട്ടതാണ്. മോഷൻ ക്യാപ്ചർ അഭിനയത്തിന് അദ്ദേഹത്തിന് ഒരു എംപയർ അവാർഡും രണ്ടു സാറ്റേൺ അവാർഡും ലഭിച്ചിട്ടുണ്ട്.ബ്രിട്ടീഷ് ടെലിവിഷൻ ചലച്ചിത്രം ലോംഗ്ഫോർഡിൽ (2006) സീരിയൽ കില്ലർ ഇയാൻ ബ്രാഡി എന്ന കഥാപാത്രം അവതരിപ്പിച്ചതിനു അദ്ദേഹം ഒരു ഗോൾഡൻ ഗ്ലോബ് നോമിനേഷൻ നേടി.

2015 ൽ, അവഞ്ചേഴ്സ്: ഏജ് ഓഫ് അൾട്രോൺ എന്ന ചിത്രത്തിൽ യുലിസിസ് ക്ലോ എന്ന കഥാപാത്രത്തെ അവതരിപ്പിക്കുക വഴി മാർവൽ സിനിമാറ്റിക് യൂണിവേഴ്സിലും അദ്ദേഹം അരങ്ങേറി. 2018 ൽ ഇറങ്ങാനിരിക്കുന്ന ബ്ലാക്ക്‌ പാന്തർ എന്ന ചിത്രത്തിൽ ആ വേഷം വീണ്ടും അവതരിപ്പിക്കും. ലണ്ടനിലെ 'ഇമാഗ്നരിറിയം സ്റ്റുഡിയോ' എന്ന നിർമ്മാണ കമ്പനിയും മോഷൻ ക്യാപ്ചർ വർക്ക്ഷോപ്പും സെർഗിസിന് സ്വന്തമായി ഉണ്ട്. 2017 ൽ പുറത്തിറങ്ങിയ ഇമിഗിനാറിയത്തിന്റെ 'ബ്രീറ്റ്' എന്ന ചിത്രം അദ്ദേഹം സംവിധാനം ചെയ്തു.

സെർക്കിസ് ജനിച്ചതും വളർന്നതും മിഡിൽസെക്സിലെ റുസ്ലിപ് മാനർ എന്ന സ്ഥലത്താണ്. അദ്ദേഹത്തിന്റെ അമ്മ ലില്ലി ഇംഗ്ലീഷുകാരിയാണ്. പിതാവ് ക്ലെമെന്റ് സെർക്കിസ് ഇറാഖിൽ ജനിച്ച അർമേനിയൻ വംശജനായ ഗൈനക്കോളജിസ്റ്റായിരുന്നു. അദ്ദേഹത്തിന്റെ പൂർവ്വികരുടെ യഥാർത്ഥ കുടുംബപേര് "സർകിസിയൻ" ആയിരുന്നു. അച്ഛൻ പലപ്പോഴും മധ്യപൂർവദേശത്ത് ജോലി ചെയ്തിരുന്നു. സെർക്കിസും സഹോദരങ്ങളും ബ്രിട്ടനിൽ വളർന്നു. 

സെക്കിസിസ് സെന്റ് ബെനഡിക്ട്സ് സ്കൂളിലും, ഈലിങിലും, പിന്നീട് ലാൻകസ്റ്റർ യൂണിവേഴ്സിറ്റിയിൽ നിന്ന് വിഷ്വൽ ആർട്ട്സും പഠിച്ചു.. പോസ്റ്ററുകൾ രൂപകൽപന ചെയ്യാൻ താല്പര്യമുള്ളതിനാൽ അദ്ദേഹം തീയറ്റർ രണ്ടാം വിഷയമായി തിരഞ്ഞെടുത്തു. വിദ്യാർത്ഥി റേഡിയോ സ്റ്റേഷനായ ബെയ്ലിഗ് എഫ്.എമ്മിൽ.അദ്ദേഹം ഭാഗമായിരുന്നു. നഫീൽഡ് സ്റ്റുഡിയോയിൽ ചേർന്നു, നാടകങ്ങൾ രൂപകൽപ്പന ചെയ്യുകയും നിർമ്മിക്കുകയും ചെയ്തു.

ലാൻകാസ്റ്റർ സർവ്വകലാശാലയിൽ ഡിഗ്രിയുടെ ഭാഗമായി വിഷ്വൽ ആർട്ടുകളും തിയേറ്ററുകളും പഠിച്ച അദ്ദേഹം 1985 ൽ ബിരുദം നേടി. സെർസിസ് 2002 ജൂലൈയിൽ ലൊറെയ്ൻ ആഷ്ബോണിനെ വിവാഹം കഴിച്ചു. വടക്കൻ ലണ്ടണിലുള്ള ക്രൗച്ച് എൻഡ് എന്ന സ്ഥലത്ത്, അദ്ദേഹം കുടുംബസമേതം വസിക്കുന്നു.  


</doc>
<doc id="402749" url="https://ml.wikipedia.org/wiki?curid=402749" title="ഫത്‌വ">
ഫത്‌വ

ഫത്‌വ എന്നത് ഒരു അറബി പദമാണ്. ഒരു വിഷയത്തിൽ ഇസ്‌ലാമിക നിയമങ്ങൾക്ക് അനുസൃതമായി ഒരു ഇസ്‌ലാമിക പണ്ഡിതനോ, മുഫ്തിയോ, ഇസ്‌ലാമിക രാജ്യത്തെ ജഡ്ജിയോ പറയുന്ന തീരുമാനമാനമോ നിഗമനമോ ആണ് ഫത്‌വ.ഫത്‌വ നൽകുന്നയാളെ മുഫ്‌തി എന്നു മൊത്തത്തിൽ പറയും. ഇസ്‌ലാമിക രാജ്യങ്ങൾ അല്ലാത്ത സ്ഥലങ്ങളിൽ ഇതൊരു ഔദ്യോഗിക പദവിയല്ല . എങ്കിലും ഇസ്‌ലാമിക രാജ്യങ്ങളിൽ ഇത് ഔദ്യോഗിക പദവിയാണ്. ഇസ്‌ലാമിലെ എല്ലാ അനുഷ്ഠാനങ്ങള്ക്കും അടിസ്ഥാനം, ഖുർആൻ, സുന്നത്ത്, ഇജ്തിഹാദ് എന്നിവയാണ്. ഫത്‌വകളും ഇവ അടിസ്ഥാനത്തിൽ ആയിരിക്കും.


</doc>
<doc id="402771" url="https://ml.wikipedia.org/wiki?curid=402771" title="ടൈഗർ സിന്ദാ ഹൈ">
ടൈഗർ സിന്ദാ ഹൈ

ടൈഗർ സിന്ദാ ഹൈ, അലി അബ്ബാസ് സഫർ സംവിധാനം ചെയ്ത പുറത്തിറങ്ങാനുള്ള ഒരു ഇന്ത്യൻ ത്രില്ലർ ചിത്രമാണ്. സൽമാൻ ഖാൻ, കത്രീന കൈഫ്, സജ്ജാദ് ഡെൽഫ്രോസ് തുടങ്ങിയവരാണ് ചിത്രത്തിലെ പ്രധാന കഥാപാത്രങ്ങളെയും അൻഗാദ് ബേദി, കുമുദ് മിശ്ര, നവാബ് ഷാ എന്നിവർ സഹ കഥാപാത്രങ്ങളെയും അവതരിപ്പിച്ചിരിക്കുന്നു. 2010 ൽ പുറത്തിറങ്ങിയ എക് ഥാ ടൈഗർ എന്ന ചിത്രത്തിന്റെ തുടർച്ചയായി പുറത്തിറങ്ങുന്ന ടൈഗർ ഫിലിം സീരീസിലെ രണ്ടാമത്തെ ചിത്രമാണിത്. ഈ ചിത്രത്തിന്റെ പ്രമേയം 2014 ലെ ന്റെ ഇന്ത്യൻ നഴ്സുമാരുടെ തട്ടിക്കൊണ്ടു പോകലാണ് . 2017 ഡിസംബർ 22 ന് ഈ ചിത്രം പ്രദർശനശാലകളിലെത്തുന്നു. 


6 ഗാനങ്ങൾ അടങ്ങുന്ന ഈ ചിത്രത്തിന്റെ സൗണ്ട്ട്രാക്ക് 2017 ഡിസംബർ 12 ന് YRF മ്യൂസിക് പുറത്തിറക്കിയിരുന്നു. "സ്വാഗ് സേ സ്വാഗത്" എന്ന ഗാനത്തിന്റെ അറബിക് പതിപ്പ് ആലപിച്ചിരിക്കുന്നത് റബീഹ് ബാരൗഡ്, ബ്രിജിറ്റ് യാഘി എന്നിവരാണ്. 


</doc>
<doc id="402775" url="https://ml.wikipedia.org/wiki?curid=402775" title="സെത്യ നൊവന്തൊ">
സെത്യ നൊവന്തൊ

സെത്യ നൊവന്തൊ Setya Novanto (born 12 November 1955) ഇൻ തോനേഷ്യൻ രാഷ്ട്രീയക്കാരനാണ്. മുമ്പ് ഗോൾക്കർ പാർട്ടി ചെയർമാനും പീപ്പിൾസ് റപ്രസന്റേറ്റീവ് കൗൺസിൽ സ്പീക്കറും ആയിരുന്നു. (Indonesian: "Dewan Perwakilan Rakyat", DPR). ബന്ദൂങിൽ ജനിച്ച അദ്ദേഹം 1998ൽ ആണ് രാഷ്ട്രീയത്തിൽ എത്തിയത്. അതിനു മുമ്പ് ബിസിനസ്സുകാരനായിരുന്നു. 


</doc>
<doc id="402776" url="https://ml.wikipedia.org/wiki?curid=402776" title="ചുണ്ടിക്കുളം ദേശീയോദ്യാനം">
ചുണ്ടിക്കുളം ദേശീയോദ്യാനം

ചുണ്ടിക്കുളം ദേശീയോദ്യാനം (Tamil: சுண்டிக்குளம் தேசிய பூங்கா Cuṇṭikkuḷam Tēciya Pūṅkā) ശ്രീലങ്കയിലെ വടക്കൻ പ്രവിശ്യയിൽ ഏകദേശം 12 കിലോമീറ്റർ വടക്കുകിഴക്ക് കിളിനൊച്ചി ജില്ലയിൽ സ്ഥിതിചെയ്യുന്നു.

1937-ലെ ഫൗണ ആൻഡ് ഫ്ളോറ പ്രൊട്ടക്ഷൻ ഓർഡിനൻസ് (No. 2) പ്രകാരം 1938 ഫെബ്രുവരി 25- ന് ചുണ്ടിക്കുളം ലഗൂണിനു ചുറ്റമുള്ള പ്രദേശങ്ങളും പക്ഷിസങ്കേതമായി നാമനിർദ്ദേശം ചെയ്യപ്പെട്ടു. ലിബറേഷൻ ടൈഗേഴ്‌സ് ഓഫ് തമിഴ് ഈഴം (എൽ.ടി.ടി.ഇ) എന്ന സൈനികസംഘടനയിൽ നിന്നും ശ്രീലങ്കൻ ആർമിയുടെ അഞ്ചാമത്തെ ഡിവിഷൻ ചുണ്ടിക്കുളം പക്ഷിസങ്കേതവും ചുറ്റുമുള്ളപ്രദേശങ്ങളും പിടിച്ചെടുക്കപ്പെട്ടു. തുടർന്ന് ശ്രീലങ്കൻ ആർമി അവിടെ സൈനികത്താവളങ്ങൾ നിർമ്മിക്കുകയും, സൈന്യം സങ്കേതത്തിൽ മീൻപിടുത്തക്കാരെ നിരോധിച്ചും താല്ക്കാലിക താമസക്കാരെ അവരവരുടെ വീടുകളിലേയ്ക്ക് മടക്കിഅയക്കുകയും ചെയ്തു. 2012 ജനുവരിയിൽ ആർമി, സങ്കേതത്തിൽ ചുണ്ടിക്കുളം നാച്യൂർ പാർക്ക് ഹോളിഡേ റിസോർട്ട് തുറന്നു. ശ്രീലങ്കൻ ആഭ്യന്തരയുദ്ധം അവസാനിച്ചപ്പോൾ ഗവണ്മെന്റ് വടക്കൻ പ്രവിശ്യയിലെ നിരവധി സങ്കേതങ്ങൾ ദേശീയോദ്യാനമായി മാറ്റപ്പെട്ടു. നേഷൻസ് ഡെവലപ്പ്മെന്റ് പ്രോഗ്രാമും യുണൈറ്റഡ് നേഷൻസ് എൻവിറോണ്മെന്റ് പ്രോഗ്രാമും ഗവണ്മെന്റും കൂടിചേർന്ന് ഇന്റഗ്രേറ്റെഡ് സ്ട്രാറ്റെജിക് എൻവിറോണ്മെന്റൽ അസ്സെസ്സ്മെന്റ് ഓഫ് നോർത്തേൺ പ്രൊവിൻസ് നിർമ്മിക്കപ്പെടുകയും ചുണ്ടിക്കുളം സങ്കേതം എലിഫന്റ് പാസ്സ് വരെ നീട്ടിയതായി 2014 ഒക്ടോംബറിൽ പ്രസിദ്ധീകരിച്ചു. തുടർന്ന് തെക്കുകിഴക്കൻ ഭാഗത്തുള്ള ചാലൈയും പല്ലമറ്റാലനും ദേശീയോദ്യാനമായി ഉയർത്തപ്പെടുകയും ചെയ്തു. ഇതിനെ തുടർന്ന് ചുണ്ടിക്കുളം സങ്കേതം 11,149 ഹെക്ടറിൽ (27,550 ഏക്കർ) നിന്ന് 19,565 ഹെക്ടർ (48,347 ഏക്കർ) പ്രദേശമായി വളർന്നു. മേയ് 2015 -ൽ ആദംസ് ബ്രിഡ്ജ്, ഡെൽഫ്റ്റ്, മധു റോഡ് എന്നീ ഭാഗങ്ങൾ ചുണ്ടിക്കുളം ദേശീയോദ്യാനത്തിന്റെ ഭാഗമാകുമെന്നു പ്രഖ്യാപിച്ചു. 2015 ജൂൺ 22നു 19,565 ഹെക്ടർ (48,347 ഏക്കർ) പ്രദേശമുള്ള ചുണ്ടിക്കുളം സങ്കേതം ദേശീയോദ്യാനമായി മാറ്റപ്പെട്ടു

ചുണ്ടിക്കുളം ലഗൂണിനുചുറ്റും ഭാഗികമായി കണ്ടൽചതുപ്പുകളും കടൽപുല്ലുകളും കാണപ്പെടുന്നു. പാൽമിറ പാം പ്ലാന്റേഷനുകളും കുറ്റിക്കാടുകളും വരണ്ടമേഖലയിൽ കാണുന്ന സസ്യജാലങ്ങളും ചുറ്റുമുള്ള പ്രദേശങ്ങളിലുൾപ്പെട്ടിരിക്കുന്നു. 

ധാരാളം വർഗ്ഗത്തിൽപ്പെട്ട ജലപക്ഷികളും വേഡർ പക്ഷികളും ഈ ദേശീയോദ്യാനത്തിൽ കണ്ടുവരുന്നു. വരവാലൻ ഗോഡ്‌വിറ്റ് ("Limosa lapponica"), പട്ടവാലൻ ഗോഡ്‌വിറ്റ് ("Limosa limosa"), നീർക്കാട ("Tringa hypoleucos"), പവിഴക്കാലി ("Himantopus himantopus"), തവിട്ടു തലയൻ കടൽകാക്ക ("Chroicocephalus brunnicephalus"), കടൽക്കാട ("Calidris ferruginea"), യൂറേഷ്യൻ കൂട്ട് ("Fulica atra"),വാൾക്കൊക്കൻ ("Numenius arquata"), പട്ടക്കണ്ണൻ എരണ്ട ("Anas crecca"), ചന്ദനക്കുറി എരണ്ട ("Mareca penelope"), വരി എരണ്ട ("Spatula querquedula"), ചട്ടുകക്കൊക്കൻ ("Platalea leucorodia"), വലിയ അരയന്നകൊക്ക് ("Phoenicopterus roseus"), പാത്തകൊക്കൻ ആള ("Gelochelidon nilotica"), മാർഷ് സാൻഡ് പൈപ്പർ ("Tringa stagnatilis"), വാലൻ എരണ്ട ("Threskiornis melanocephalus"), കഷണ്ടിക്കൊക്ക് ("Anas acuta"), വർണ്ണക്കൊക്ക് ("Mycteria leucocephala"), ബഹുവർണ്ണൻ മണലൂതി ("Calidris pugnax"), ഷോവെലെർ, ടെരെക് മണലൂതി ("Xenus cinereus"), പുള്ളിക്കാടക്കൊക്ക് ("Tringa glareola") തുടങ്ങിയ ജലപക്ഷികൾ ഈ ദേശീയോദ്യാനത്തിൽ കണ്ടുവരുന്നു.

പുള്ളിപ്പുലി, സ്ലോത്ത് ബീയർ, മാൻ എന്നീ സസ്തനികൾ ഈ ദേശീയോദ്യാനത്തിൽ കാണപ്പെടുന്നു. മുഗ്ഗർ ക്രോക്കഡൈൽ, സാൾട്ട് വാട്ടർ ക്രോക്കഡൈൽ എന്നിവയും ജൈവവൈവിധ്യത്തിലുൾപ്പെടുന്നു 


</doc>
<doc id="402777" url="https://ml.wikipedia.org/wiki?curid=402777" title="അദിശുദ്ജിപ്തോ അന്താരാഷ്ട്ര വിമാനത്താവളം">
അദിശുദ്ജിപ്തോ അന്താരാഷ്ട്ര വിമാനത്താവളം

അദിശുദ്ജിപ്തോ അന്താരാഷ്ട്ര വിമാനത്താവളംAdisutjipto (or Adisucipto) International Airport () (IATAICAO ഇന്തോനേഷ്യയിലെ ജാവാ ദ്വീപിലെ യോഗ്യകർത്ത എന്ന പ്രദേശത്തെ അന്താരാഷ്ട്ര വിമാനത്താവളമാണ്. 

പ്രമ്പനാൻ ചരിത്രപ്രാധാന്യമുള്ള ക്ഷേത്രസമുച്ചയത്തിനടുത്താണ് ഈ വിമാനത്താവളം സ്ഥിതിചെയ്യുന്നത്. ഇതിനു  by എന്ന അളവിലുള്ള റൺവേയുണ്ട്. . ഈ വിമാനത്താവളം പട്ടണമദ്ധ്യത്തിൽനിന്നും ദൂരെയാണ്.


</doc>
<doc id="402779" url="https://ml.wikipedia.org/wiki?curid=402779" title="ഫ്രാ നഘോൺ സി അയുത്ഥയ പ്രവിശ്യ">
ഫ്രാ നഘോൺ സി അയുത്ഥയ പ്രവിശ്യ

ഫ്രാ നിഘോൺ സി അയുത്ഥയ Phra Nakhon Si Ayutthaya (or Ayutthaya, , ) തായ്‌ലന്റിലെ മദ്ധ്യഭാഗത്തുള്ള പ്രവിശ്യകളിലൊന്നാണ്. ചാങ്വത് എന്നു പ്രവിശ്യയെ തായ് ഭാഷയിൽ പറയും. 
സമീപത്തുള്ള മറ്റു പ്രവിശ്യകൾ ഘടികാര ദിശയിൽ, ആങ് തോങ്, ലോപ് ബുരി, സരബുരി, പതും താനി, നോന്ദാബുരി, നഘോൺ പതോം, സുഫൻ ബുരി എന്നിവയാണ്. 
അയുത്ഥയ എന്ന വാക്ക് രാമായണത്തിലെ സംസ്കൃത പദമായ അയോധ്യ എന്ന വാക്കിൽ നിന്നും ഉത്ഭവിച്ചതാണ്.  അയോധ്യ യോധ്യ എന്ന സംസ്കൃതപദത്തിന്റെ "സ്ത്രീ ശബ്ദത്തിലുള്ള വാക്കാണ്. ഇത് യുദ്ധ് എന്ന ധാതുവിൽ നിന്നുമാണ് ഉത്ഭവിച്ചത്. യുദ്ധ് എന്നതിനർത്ഥം യുദ്ധം എന്നാണ്". "അ" (എതിർ) + "യോദ്ധ്യ" (വിജയിക്കുമാറ്) + ആ (സ്ത്രീ ചേർപ്പ്). അതുകൊണ്ട്, ഭാഷാപരമായി, ഈ പേരിന്റെ അർത്ഥം "ഒരു യുദ്ധം നടത്താനാകാത്തതും ജയിക്കാനാവാത്തതുമായ നഗരം" എന്നാണ്.

ഫ്രാ നഘോൺ സി അയുത്ഥയ Phra Nakhon Si Ayutthaya, 2,556 ചതുരശ്ര കിലോമീറ്റർ വിസ്തൃതിയുള്ളതാണ്, ചാവോ ഫ്രായ നദിയുടെ പീഠഭൂമിയിലെ പരന്ന ഒരു വിസ്തൃതിയുള്ള പ്രദേശത്താണിതു വർത്തിക്കുന്നത്. ലോപ് ബുരി, പാ സക് എന്നീ നദികളുടെ സാന്നിദ്ധ്യം ഈ പ്രദേശത്തെ ഫലപുഷ്ടമാക്കുകയും അങ്ങനെ ഇവിടം പ്രധാന നെൽകൃഷി കേന്ദ്രമായിത്തീരുകയും ചെയ്തു. 

അയുത്ഥയ 1351ൽ യു തോങ് എന്ന രാജാവാണ് സ്ഥാപിച്ചത്1351 1351 തൊട്ട് 417 വർഷത്തോളം ഈ നഗരം തായ്‌ലന്റിന്റെ തലസ്ഥാനമായിരുന്നു.
1767ൽ ബർമ്മീസ് സൈന്യം ഈ സ്ഥലം കീഴടക്കുംവരെയായിരുന്നു ഇത് തായ് തലസ്ഥാനമായിരുന്നത്. ഈ കാലഘട്ടം മിക്കപ്പോഴും അയുത്ഥയ കാലഘട്ടം എന്നറിയപ്പെടുന്നു. 
അയുത്ഥയ 5 വിവിധ രാജവംശത്തിൽപ്പെട്ട 33 രാജാക്കന്മാർ ഭരിച്ചു. ഈ രാജ്യം ഈ പ്രദേശത്തെ പ്രധാന വാണിജ്യകേന്ദ്രവും ഏഷ്യകാരും യൂറോപ്യന്മാരുമായ വിവിധ വണിക്കുകളുമായി വ്യാപാരത്തിനുള്ള പ്രധാന കേന്ദ്രവുമായിരുന്നു. 
അയുത്ഥയ കാലഘട്ടത്തിലെ പ്രധാന ഭരണാധികാരികൾ ആയിരുന്നു, രാജാവായ നരേശ്വനും നാരായിയും. 
നരേശ്വൻ ആണ് ബർമ്മീസ് സൈന്യത്തെ തോൽപ്പിച്ച് അയുത്ഥയ തിരിച്ചുപിടിച്ചത്. 
നരായി ലൂയി പതിനാലാമന്റെ കാലത്ത് ഫ്രാൻസുമായി നയതന്ത്രബന്ധം സ്ഥാപിച്ചു. 
അദ്ദേഹത്തിന്റെ ഭരണകാലം വാണിജ്യത്തിന്റെയും സംസ്കാരത്തിന്റെയും സുവർണ്ണഘട്ടമായി കണക്കാക്കിവരുന്നു.  

ഈ നഗരം ഒരു തന്ത്രപ്രധാന സ്ഥാനത്താണു നിലകൊള്ളുന്നത്. വർഷത്തിലെ അനേകം മാസങ്ങൾ ചുറ്റുമുള്ള നദികൾ നിമിത്തം നഗരം വെള്ളപ്പൊക്കഭീഷണിയിലായിരിക്കും. ആ സമയം ശത്രുവിന്റെ ആക്രമണം വളരെ പ്രയാസമാകും. അങ്ങനെ ശത്രുക്കൾ പിന്മാറാനായി നിർബന്ധിതരാകും. ഇതു കാരണമാണ് ബർമ്മീസ് സൈന്യത്തിനു അനേകം പ്രാവശ്യം ആക്രമണങ്ങളിൽനിന്നും പിന്മാറേണ്ടിവന്നത്. 

1991 ഡിസംബർ മുതൽ അയുത്ഥയ ചരിത്രപാർക്കിന്റെ അവശിഷ്ടം യുനെസ്കോ ലോകപൈതൃകമായി അംഗീകരിച്ചിട്ടുണ്ട്. ബാങ് പാ ഇൻ സമ്മർ പാലസും ഇവിടെത്തന്നെയാണുള്ളത്. 

ക്രങ് ഖാവൊ Krung Kao (กรุงเก่า), എന്നു മുമ്പ് വിളിച്ചിരുന്ന ഈ പ്രവിശ്യ ഫ്രാ നഖോൺ സി അയുത്ഥയ എന്നു പുനർനാമകരണം ചെതത് 1919ൽ ആണ്.

Ayutthaya, located in the central plains, is affected by three seasons: 

Ayutthaya has main station is Ayutthaya Railway Station.

Ayutthaya has many pier that can be boarded by river cruise from Bangkok pier.


</doc>
<doc id="402780" url="https://ml.wikipedia.org/wiki?curid=402780" title="ഡാർക്ക്‌ (ടിവി പരമ്പര)">
ഡാർക്ക്‌ (ടിവി പരമ്പര)

2017ൽ പുറത്തിറങ്ങിയ ഒരു ജർമൻ സയൻസ് ഫിക്ഷൻ ത്രില്ലർ വെബ് പരമ്പരയാണ് ഡാർക്ക്‌. ഇത് ജർമൻ ഭാഷയിലെ ആദ്യ നെറ്റ്ഫ്ലിക്സ് ഒറിജിനൽ പരമ്പരയാണ്. 2017 ഡിസംബർ 1 ന് നെറ്റ്ഫ്ലിക്സ് സ്ട്രീമിംഗ് സേവനത്തിൽ പരമ്പര അരങ്ങേറ്റം ചെയ്തു. ബാരൻ ബോ ഒഡാർ, യാൻജെ ഫ്രീസ് എന്നിവർ ചേർന്നാണ് ഈ പരമ്പര സൃഷ്ടിച്ചത്. പരമ്പരയുടെ ആദ്യ സീസണിനു മികച്ച പ്രതികരണമാണ് പൊതുവേ ലഭിച്ചത്. നെറ്റ്ഫ്ലിക്സ്ന്റെ തന്നെ മറ്റൊരു പരമ്പരയായ സ്ട്രേഞ്ചർ തിങ്സുമായി അനുകൂലവും പ്രതികൂലവുമായ രീതിയിൽ ഡാർക്ക്‌ താരതമ്യം ചെയ്യപ്പെട്ടു. 

പരമ്പരയുടെ രണ്ടാം സീസൺ 2019 ജൂൺ 21 ന് നെറ്റ്ഫ്ലിക്സ് അവതരിപ്പിച്ചു. ഇതിനു മികച്ച പ്രതികരണമാണ് ലഭിച്ചത്. പരമ്പരയുടെ മൂന്നാമത്തെയും അവസാനത്തേതുമായ സീസണിന്റെ ചിത്രീകരണം 2019 ജൂണിൽ ആരംഭിച്ചു.

സാങ്കൽപ്പിക ജർമ്മൻ പട്ടണമായ വിൻ‌ഡെനിൽ നിന്ന് കുട്ടികൾ അപ്രത്യക്ഷമാകാൻ തുടങ്ങുന്നു, അവിടെ താമസിക്കുന്ന നാല് കുടുംബങ്ങളുടെ തകർന്ന ബന്ധങ്ങൾ, ഇരട്ടജീവിതം, ഇരുണ്ട ഭൂതകാലം എന്നിവ ഇതുമൂലം വെളിച്ചത്തു വരുന്നു, കൂടാതെ നാല് തലമുറകളിലായി വ്യാപിച്ചുകിടക്കുന്ന ഒരു രഹസ്യം ചുരുളഴിക്കുകയും ചെയ്യുന്നു. പിതാവിന്റെ ആത്മഹത്യയുമായി പൊരുത്തപ്പെടാൻ പാടുപെടുന്ന യോനാസ് കാൻ‌വാൾഡ് എന്ന കൗമാരക്കാരൻ, പോലീസ് ഉദ്യോഗസ്ഥൻ അൾറിക് നീൽസൺ, പോലീസ് മേധാവി ഷാർലറ്റ് ഡോപ്ലർ എന്നിവരിൽ കൂടിയാണ് കഥ പുരോഗമിക്കുന്നത്. 

2019 ൽ ആണ് കഥ തുടങ്ങുന്നത്, പക്ഷേ ടൈം ട്രാവൽ വഴി 1986 ലും 1953 ലും നടക്കുന്ന സംഭവങ്ങളും കഥയുടെ ഭാഗമാവുന്നു. വളരെ സ്വാധീനമുള്ള ടീഡെമാൻ കുടുംബത്തിന്റെ നിയന്ത്രണത്തിലുള്ള ആണവ നിലയത്തിന്റെ സമീപമുള്ള ഗുഹകളിൽ ടൈം ട്രാവൽ സാധ്യമാക്കുന്ന ഒരു വേംഹോളിന്റെ (wormhole) സാന്നിദ്ധ്യം ഉള്ളതായി ചില കഥാപാത്രങ്ങൾ മനസ്സിലാക്കുന്നു. ആദ്യ സീസണിൽ, കാൻ‌വാൾഡ്, നീൽ‌സൺ, ഡോപ്ലർ, ടീഡെമാൻ എന്നീ കുടുംബങ്ങങ്ങളുമായി ബന്ധപ്പെട്ട രഹസ്യങ്ങൾ വെളിപ്പെടുത്താൻ തുടങ്ങുന്നു. കാണാതായ കുട്ടികളും പട്ടണത്തിന്റെയും അതിലെ പൗരന്മാരുടെയും ചരിത്രങ്ങൾ തമ്മിലുള്ള ബന്ധം വ്യക്തമാകുമ്പോൾ ഇവരുടെ ജീവിതം തകരാൻ തുടങ്ങുന്നു.

ആദ്യ സീസൺ അവസാനിച്ചതിന് ഏതാനും മാസങ്ങൾക്ക് ശേഷം യഥാക്രമം 2020, 1987, 1954 എന്നീ വർഷങ്ങളിലെ സംഭവങ്ങളാണ് രണ്ടാം സീസണിൽ വിവരിക്കുന്നത്. പ്രിയപെട്ടവരെ കാണാതായ കുടുംബക്കാർ അവരുമായി ഒന്നിക്കുവാൻ ശ്രമങ്ങളിലൂടെയാണ് കഥ പുരോഗമിക്കുന്നത്. ആദ്യ സീസണിൽ കാണിക്കുന്ന 1953, 1986, 2019 എന്നീ കാലഘട്ടങ്ങൾ കൂടാതെ 1921, 2053 വർഷങ്ങളിൽ നടക്കുന്ന സംഭവങ്ങളും ഈ സീസണിൽ വിവരിക്കുന്നു. വിൻ‌ഡെൻ പട്ടണത്തിൽ നടക്കുന്ന അസാധാരണ സംഭവങ്ങൾക്ക് പിന്നിലെ ശക്തി എന്ന് കരുതപ്പെടുന്ന സിക് മുണ്ടസ് (Sic Mundus) എന്ന രഹസ്യ കൂട്ടായ്മയെയും പ്രേക്ഷകരുടെ മുന്നിൽ അവതരിപ്പിക്കപ്പെടുന്നു.

2016 ഫെബ്രുവരിയിൽ, നെറ്റ്ഫ്ലിക്സ് ഈ പരമ്പരയുടെ 10 എപ്പിസോഡുകളുള്ള ആദ്യ സീസൺ നിർമ്മിക്കാൻ തീരുമാനിച്ചു. 2016 ഒക്റ്റോബർ 18 ന് ബെർലിനിലും സമീപ പ്രദേശങ്ങളിലുമായി ചിത്രീകരണം തുടങ്ങി 2017 മാർച്ചിൽ പൂർത്തിയാക്കി. 4K (അൾട്രാ എച്ച്ഡി) മേന്മയോടെ ചിത്രീകരിച്ച ഈ പരമ്പര ജർമ്മൻ ഭാഷയിലെ ആദ്യ നെറ്റ്ഫ്ലിക്സ് ഒറിജിനൽ പരമ്പരയാണ്.

പരമ്പരയുടെ ആദ്യ സീസണിനു മികച്ച നിരൂപണം ലഭിച്ചു. 1990 ലെ ട്വിൻ പീക്സ്, 2016 ൽ നെറ്റ്ഫ്ലിക്സ് നിർമിച്ച സ്ട്രാനേഴ്സ് തിങിനും എന്നീ പരമ്പരകളുമായി ഉള്ള സമാനതയെക്കുറിച്ചും പല നിരൂപകരും ശ്രദ്ധിക്കുകയുണ്ടായി. റേറ്റിംഗ് വെബ്സൈറ്റ് ആയ റോട്ടൻ ടൊമാറ്റോസിൽ 88% സ്കോർ ഡാർക്ക്‌ നേടി. പരമ്പരയുടെ പ്രമേയം, അതിന്റെ ആഖ്യാനത്തിന്റെ സങ്കീർണ്ണതയും അതിന്റെ വേഗതയും നിരൂപകർ പ്രസംസിച്ചു. ഈ പരമ്പര സ്ട്രേഞ്ചർ തിങ്സിനേക്കൾ സങ്കീർണവും ആഴ്ന്നിറങ്ങിയതും, ട്വിൻ പീക്സിന്റെ ആഖ്യാന ശൈലിയുടെ സ്മരണ ഉണർത്തുന്നതുമാണ് എന്ന് പല നിരൂപകരും നിരീക്ഷിച്ചു. 



</doc>
<doc id="402782" url="https://ml.wikipedia.org/wiki?curid=402782" title="നൊന്ദാബുരി (നഗരം)">
നൊന്ദാബുരി (നഗരം)

നൊന്ദാബുരി Nonthaburi (, ) തായ്‌ലന്റിലെ അതേപേരിലുള്ള ജില്ലയുടെയും പ്രവിശ്യയിലെയും പ്രധാന നഗരമാണ്. ഇതിനു സിറ്റി മുനിസിപ്പാലിറ്റിയുടെ പദവിയുണ്ട്. അഞ്ചു ഉപജില്ലകൾ ചേർന്നതാണ്: സുവാൻ യായി, തലക് ഖ്വാൻ, ബാങ് ഖെൻ, ബാങ് ക്രാസോ, ത സായ് എന്നിവയാണിവ.  2012ലെ സെൻസസ് അനുസരിച്ച്, 258,550ആണ് ജനസംഖ്യ ബാങ്കോക്കിനെ ഒഴിവാക്കിയാൽ ഇതാണ് തായ്‌ലന്റിലെ ഏറ്റവും ജനസംഖ്യയുള്ള നഗരം. 


</doc>
<doc id="402798" url="https://ml.wikipedia.org/wiki?curid=402798" title="ബണ്ട്">
ബണ്ട്

ബണ്ട് (ബൻടർ) അഥവാ തുളു ക്ഷത്രിയർ കർണാടകത്തിന്റെ തെക്കൻ തീരപ്രദേശത്തും കാസറഗോഡ് താലൂക്കിലും ആണ് ഇവർ സാധാരയായി കണ്ടുവരുന്നത്. തുളുനായർ എന്നും ഇവർ അറിയപ്പെടുന്നു. ഇവരുടെ വീടുകൾ ഗുത്തു,ബൂഡു, ബെട്ടു,അരമനെ എന്നൊക്ക അറിയപ്പെടുന്നു (നാലുകെട്ടുകളാണ് ഇവ )ഇതിനുദാഹരണമാണ് കാർക്കള താലൂക്കിലെ കൗഡൂർ നായരബെട്ടു 

നായന്മാരിലെപോലെതന്നെ ഇവരിലും 90ഇൽ അധികം ഉപജാതികൾ ഉണ്ട് ഇവരൊക്കയും അലൂപരാജവംശത്തിന്റെ പാരമ്പര്യം അവകാശപ്പെടുന്നു നായരനബലെ അഥവാ അളിയസന്താന (മരുമക്കത്തായം) ആണ് ഇവർ പിന്തുടരുന്നത് ഇവരിൽ ഭൂരിഭാഗം പേരും രാജാക്കന്മാരോ പ്രഭുക്കന്മാരോ ആയിരുന്നു. ബണ്ട് എന്ന തുളു പദത്തിന് അർഥം യോദ്ധാവ് എന്നാണ് വിജയനഗരത്തിൽ നിലനിന്നിരുന്ന തുളുവ വംശം ബൻടർആയിരുന്നു. ബണ്ട് പ്രഭു ആയിരുന്ന തുളുവ ഈശ്വര നായകയുടെ പുത്രൻ തുളുവ നരസ നായകയാണ് സാമ്രാജ്യം സ്ഥാപിച്ചത് ഇദ്ദേഹത്തിന് ശേഷം മക്കളായ നരസിംഹരായരും, കൃഷ്ണദേവരായരും,അച്യുതരായരും രാജാക്കന്മാരായി.
ബൻടർ നായന്മാരെ പോലെ നാഗവംശ പാരമ്പര്യം അവകാശപ്പെടുന്നു. മുന്നാക്ക ജാതി പട്ടികയിലാണ് ഇവരെ ഉൾപ്പെടുത്തിയിരിക്കുന്നത് ഇവരുടെ പ്രധാന രാജവംശങ്ങൾ - ഹൊസങ്കടിയിലെ ഹോനായകമ്പളി, മുൾകിയിലെ സാമന്ത രാജാക്കന്മാർ, കാർക്കളയിലെ ബഹിർ അരസർ, കുമ്പള രാജാക്കന്മാർ (മായിപ്പാടി)വേണ്ണൂരിലെ അജില്ലർ, ഉഡുപ്പിയിലെ തോലഹാരാർ, വിട്ളയിലെ ഡോംബ ഹേഗ്ഗ്ഡേ, ഉള്ളാളിലെ ചൗട്ടർ, മൂഡബിദ്രിയിലെ ചൗട്ടർ, ബംഗാദിയിലെ ബങ്കർ, ആളൂപ്പ രാജവംശം, കൗഡൂരിലെ നായര ഹേഗ്ഗ്ഡേ, ധർമ്മസ്ഥല ധാരമാധികാരി ഹേഗ്ഗ്ഡേ (പെർഗ്ഗടെ രാജവംശം )പുത്തിഗെയിലെ ചൗട്ടർ, കാവായിലെ മർദ ഹേഗ്ഗ്ഡേ തുടങ്ങിയവരാണ്
മാസാടിക ബൻടർ :-മാസാടിക ബൻടർ
ഭൂരിഭാഗവും ഈവിഭാഗത്തിലാണ് പെടുന്നത് തുളു സംസാരിക്കുകയും അളിയാ സന്താന ക്രമം പിന്തുടരുകയും ചെയ്യുന്നു ഇവർ കാസറഗോഡ് മുതൽ ഉഡുപ്പിയിലെ ബ്രഹ്മാവർ വരെ കാണപ്പെടുന്നു 
നാട് ബൻടർ അഥവാ നാടവർ :- ഇവരിൽ എണ്ണം കുറവാണു ഇവർ സാധാരണയായി സംസാരിക്കുന്നത് കുന്ദഗന്നഡയാണ് ഇവരും അളിയാ സന്താന മാർഗ്ഗം പിന്തുടരുന്നു ബ്രഹ്മാവറിനു ഉത്തരഭാഗത്തായി ഉഡുപ്പി ജില്ലയിലെ കുന്ദാപുരത്താണ് ഇവർ കണ്ടുവരുന്നത് 
ഇവരിലെ മറ്റൊരു ഉപജാതിയായ ബല്ലാൾ വിഭാഗക്കാർ പൂണൂൽ ഉപയോഗിക്കാറുണ്ട് ഇവർ സാധാരണയായി മറ്റു ഉപജാതികളുമായി വിവാഹം പതിവില്ല ഇവർ സസ്യാഹാരികൾ ആണ് ഇവരുടെ മൃതദേഹം സംസ്കരിച്ചിരുന്നത് "ദുപ്പെ"എന്നറിയപ്പെടുന്ന പിരമിഡ് സമാനമായ രീതിയിലാണ് കൃഷി ചെയ്യുന്ന വയലുകളുടെ നടുവിലാണ് സാധാരണഗതിയിൽ ദുപ്പകൾ കാണപ്പെടാറ്. ഇവരുടെ ഉള്പിരിവുകൾ അറിയപ്പെടുന്നത് ബൻടർ, ജൈന ബൻടർ, പരിവാര, മാസാടിക, ഷെട്ടറു, ഹാളാര്, ഉള്ളായെ, ധോക്കലുദേതി, കർത്തരു, പാലവര്, ബല്ലാൾ (സാമന്ത ക്ഷത്രിയ ബല്ലാള) എന്നിങ്ങനെയാണ് ഇവർ സാധാരണമായി ഉപയോഗിച്ച് വരുന്ന ജാതിപേരുകൾ :- അത്യാന്തായ, അജില, അരസ, ആൽവ, അധികാരി, ബല്ലാൾ, ബംഗ, ഭണ്ഡാരി, ബണ്ട, ചൗട്ട (ചൗത )ഹേഗ്ഗ്ഡെ, ഇർമാദി, കാവ, കദംബ, കാംബ്ളി, കോത്താരി, കുന്ദ ഹേഗ്ഗ്ഡെ, മര്ല, മേനവ, പട്ല ഷെട്ടി, ഷെട്ടി (ഷെട്ടി എന്ന നാമം കൊണ്ട് ചെട്ടി എന്നല്ല ഉദ്ദേശിക്കുന്നത് ശ്രേഷ്ഠ ആളൂപ്പ എന്ന പദം ലോപിച്ചു ഷെട്ടി ആയതത്രെ പലരും ബണ്ട് ഷെട്ടിയെ ചെട്ടി ആയി തെറ്റിദ്ധരിക്കാറുണ്ട് ), പെർഗ്ഗടെ, രാജ, റായി, സാമന്ത, തോലഹാര, വർമ്മ മുതലായവ മേനവ, നായക, നായിക് എന്നീ ജാതിപ്പേരുകളും ഉപയോഗിച്ച് വരുന്നു പ്രശസ്തരായ ബൻടർ:- ഐശ്വര്യ റായി, അനുഷ്ക ഷെട്ടി, ശില്പ ഷെട്ടി, സുനിൽ ഷെട്ടി, മോഹൻ ആല്വ, കയ്യാർ കിഞ്ഞണ്ണ റായി, A. B. ഷെട്ടി, കാന്താടി ഗുത്തു ഹരീഷ് പെർഗ്ഗടെ, രോഹിത് ഷെട്ടി (സംവിധായകൻ) രക്ഷിത്ത് ഷെട്ടി (നടൻ )പ്രകാശ് രാജ് അഥവാ പ്രകാശ് റൈ (നടൻ )H. S. ബല്ലാൾ, പൂജ ഹേഗ്ഗ്ഡെ, കൃഷ്ണദേവരായർ, വീരേന്ദ്ര ഹേഗ്ഗ്ഡെ, ബീരണ്ണ ബൻട, അബ്ബക്ക റാണി ചൗട്ട തുടങ്ങിയവർ


</doc>
<doc id="402799" url="https://ml.wikipedia.org/wiki?curid=402799" title="ഇന്തോ - നോർവീജിയൻ പ്രോജക്ട്, നീണ്ടകര">
ഇന്തോ - നോർവീജിയൻ പ്രോജക്ട്, നീണ്ടകര

മത്സ്യബന്ധനവ്യവസായം വികസിപ്പിക്കുന്നതിനും മത്സ്യത്തൊഴിലാളികളുടെ ജീവിതനിലവാരം ഉയർത്തുന്നതിനും വേണ്ടി 1952-ൽ കേരളത്തിൽ കൊല്ലം ജില്ലയിലുള്ള നീണ്ടകരയിൽ ആരംഭിച്ച പദ്ധതിയാണ് ഇന്തോ - നോർവീജിയൻ പ്രോജക്ട് (). ഐക്യരാഷ്‌ട്രസഭയും ഇന്ത്യാ-നോർവെ ഗവൺമെന്റുകളും ചേർന്ന്‌ ഒപ്പുവച്ചിട്ടുള്ള ഒരു ത്രികക്ഷിക്കരാറാണ്‌ ഈ പദ്ധതിയുടെ ആണിക്കല്ല്‌. അഷ്‌ടമുടിക്കായലിന്റെ ഒരു ശാഖയുടെ ഇരുകരകളിലായി 26 ച.കി.മീ. സ്ഥലത്തായിട്ടാണ്‌ ഈ പദ്ധതിയുടെ പ്രവർത്തനങ്ങൾ ആരംഭിച്ചത്‌. ഇന്ത്യാഗവൺമെന്റിന്റെ മേൽനോട്ടത്തിൽ നോർവീജിയൻ പ്രോജക്‌ട്‌ ഡയറക്‌ടറുടെ സഹകരണത്തോടുകൂടി, കേരളഗവൺമെന്റാണ്‌ ഈ പദ്ധതിയുടെ ഭരണച്ചുമതല നിർവഹിക്കുന്നത്‌.

പദ്ധതിപ്രവർത്തനങ്ങളുടെ ആദ്യഘട്ടമെന്ന നിലയിൽ 6.6 മീറ്റർ നീളവും 4 കുതിരശക്തിയുമുള്ള മത്സ്യബന്ധനബോട്ട്‌ കടലിലിറക്കി. ഇതോടൊപ്പം മത്സ്യത്തൊഴിലാളികൾക്കായി ഒരു പരിശീലനകേന്ദ്രവും ആരംഭിച്ചു. പരിശീലനം ലഭിച്ചു പുറത്തുവരുന്ന തൊഴിലാളികൾക്ക്‌ കുറഞ്ഞനിരക്കിൽ മത്സ്യബന്ധനബോട്ടുകളും മത്സ്യബന്ധനസാമഗ്രികളും നല്‌കുവാനും തീരുമാനിക്കപ്പെട്ടു. ബോട്ടുകളുടെ വർദ്ധിച്ച ആവശ്യം നികത്താൻ ഒരു ബോട്ടുനിർമ്മാണശാലയും വർക്ക്‌ഷോപ്പും 1954-ൽ ആരംഭിക്കുകയുണ്ടായി.

സമുദ്രത്തെയും സമുദ്രവിഭവങ്ങളെയും സംബന്ധിച്ച ഗവേഷണപരിപാടികളും ഈ പദ്ധതിയിൽ ഉൾപ്പെടുത്തിയിട്ടുണ്ട്‌; ഇതിനായി 'വരുണ' എന്ന പേരിൽ ഒരു ജലയാനം കൊച്ചിയിൽ ഗവേഷണപ്രവർത്തനങ്ങളിലേർപ്പെട്ടിരിക്കുന്നു. 1957-ൽ നീണ്ടകരയിൽ ഒരു റഫ്രിജറേഷൻ പ്ലാന്റ്‌ സ്ഥാപിക്കുകയുണ്ടായി. കടൽത്തീരത്തുനിന്നും അകലെയുള്ള സ്ഥലങ്ങളിൽ മത്സ്യം വേഗം എത്തിക്കാനായി എട്ടു വാനുകളും പ്രവർത്തിച്ചുതുടങ്ങി.

ഇന്തോ-നോർവീജിയൻ പ്രോജക്‌ടിന്റെ ആഭിമുഖ്യത്തിൽ മത്സ്യത്തൊഴിലാളികളുടെ സഹകരണസംഘങ്ങളും ഉടലെടുത്തിട്ടുണ്ട്‌. തൊഴിലാളികൾക്കു പ്രയോജനപ്രദമായ രീതിയിൽ മത്സ്യവിപണനം നടത്തുവാൻ സംഘം പരിശ്രമിക്കുന്നു. പ്രോജക്‌ട്‌പ്രദേശത്തെ എല്ലാവർക്കും സൗജന്യചികിത്സ നല്‌കുവാനുദ്ദേശിച്ചുകൊണ്ടുള്ള ഒരു ഹെൽത്ത്‌സെന്ററും പ്രവർത്തിക്കുന്നുണ്ട്‌. ശുദ്ധജലവിതരണപ്രശ്‌നം പരിഹരിക്കുന്നതിന്റെ ഭാഗമായി പൈപ്പുനിർമ്മാണത്തിനായി 1957-ൽ പ്രിമോപൈപ്പ്‌ ഫാക്‌ടറിയും സ്ഥാപിക്കപ്പെട്ടു. ഈ പ്രദേശത്തെ ശുദ്ധജലവിതരണത്തിനാവശ്യമായ പൈപ്പുകളുടെ നിർമ്മാണം പൂർത്തിയായതിനെത്തുടർന്ന്‌ 1959-ൽ ഈ ഫാക്‌ടറി കേരളസർക്കാരിന്‌ സംഭാവന ചെയ്യപ്പെട്ടു.

ആഗോള സാമ്പത്തിക സഹകരണരംഗത്തെ ഒരു പരിപാടിയായ ഇന്തോ-നോർവീജിയൻ പ്രാജക്‌ടിന്റെ ഭരണച്ചുമതല 1963 ഏപ്രിൽ 1 മുതൽ ഇന്ത്യാഗവൺമെന്റ്‌ ഏറ്റെടുക്കുകയുണ്ടായി. ശക്തികുളങ്ങരയിലെ ബോട്ടുനിർമ്മാണശാല, വർക്ക്‌ഷോപ്പ്‌, നീണ്ടകരയിലെ ഐസ്‌ ഫാക്‌ടറി, റഫ്രിജറേഷൻ പ്ലാന്റ്‌ എന്നിവ ഷിഷറീസ്‌ ഡിപ്പാർട്ട്‌മെന്റിന്റെ ഭരണച്ചുമതലയിലാണ്‌. ഹെൽത്ത്‌ സെന്ററിന്റെ ചുമതല ആരോഗ്യവകുപ്പ്‌ ഏറ്റെടുത്തു.

ഇന്തോ-നോർവീജിയൻ പ്രാജക്‌ടിന്റെ അടിസ്ഥാനലക്ഷ്യങ്ങൾ ഇവയാണ്‌:




</doc>
<doc id="402800" url="https://ml.wikipedia.org/wiki?curid=402800" title="കോട്ടിക്കുളം">
കോട്ടിക്കുളം

കേരള സംസ്ഥാനത്തിലെ കാസറഗോഡ് ജില്ലയിലെ ഒരു തീരദേശ ഗ്രാമമാണ് കോട്ടിക്കുളം.
ബേക്കൽ കോട്ട കോട്ടിക്കുളത്തിന് അടുത്തായാണ് സ്ഥിതി ചെയ്യുന്നത്. കാഞ്ഞങ്ങാട് നിന്നും 12 കിലോ മീറ്റർ വടക്കും കാസറഗോഡ് നിന്ന് 13 കിലോമീറ്റർ തെക്കും ആയാണ് ഈ ഗ്രാമത്തിന്റെ കേന്ദ്രം.
പാലക്കുന്ന് ശ്രീ ഭഗവതി ക്ഷേത്രം ഇവിടെയാണ് സ്ഥിതി ചെയ്യുന്നത്.
</br>


</doc>
<doc id="402807" url="https://ml.wikipedia.org/wiki?curid=402807" title="അമ്മച്ചിവീട് മൂർത്തി ക്ഷേത്രം">
അമ്മച്ചിവീട് മൂർത്തി ക്ഷേത്രം

കേരളത്തിൽ കൊല്ലം ജില്ലയിലെ കളക്ടറേറ്റിനു സമീപം സ്ഥിതിചെയ്യുന്ന ഒരു ഹിന്ദുക്ഷേത്രമാണ് അമ്മച്ചിവീട് മൂർത്തി ക്ഷേത്രം. ഇവിടുത്തെ പ്രധാന പ്രതിഷ്ഠ അരൂപിയായ ആദിപരാശക്തിയാണ്. ബഗ്ളാമുഖീ സങ്കൽപ്പത്തിൽ ആണ്‌ ആരാധന. പരാശക്തിയുടെ പത്തുഭാവങ്ങളായ ദശമഹാവിദ്യകളിൽ ഒന്നാണ് ഉഗ്രമൂർത്തിയായ ബഗ്ളാമുഖി. ഈ ക്ഷേത്രത്തിൽ എല്ലാ ജാതിമതസ്ഥർക്കും പ്രവേശനം അനുവദിച്ചിട്ടുണ്ട്. കിഴക്കോട്ടാണ് ദർശനം. ധാരാളം മത്സ്യം ലഭിക്കാനായി ക്ഷേത്രത്തിൽ നിന്നും കൊടി കൊണ്ടുപോയി മത്സ്യബന്ധന വള്ളങ്ങളിലും മറ്റും കെട്ടുന്ന പതിവുണ്ട്. അമ്മച്ചിവീട് ക്ഷേത്രത്തിൽ എല്ലാവർഷവും ധനു മാസത്തിൽ പത്തുദിവസം നീണ്ടുനിൽക്കുന്ന "ഗുരുതി ഉത്സവം" നടക്കാറുണ്ട്.

അമ്മച്ചിവീട് മുർത്തി ക്ഷേത്രത്തിന്റെ ആദ്യകാല ചരിത്രത്തെ സംബന്ധിച്ചുള്ള രേഖകളൊന്നും ലഭ്യമല്ല. ഏതാണ്ട് 600 വർഷങ്ങൾക്കു മുമ്പ് കൊല്ലത്തെ അമ്മച്ചിവീട് കുടുംബം നിർമ്മിച്ചതാണ് ഈ ക്ഷേത്രമെന്നു കരുതുന്നു.

ഒരു കുടുംബ പോരിൽ എതിർ കുടുംബത്തിലെ കുട്ടിയെ നശിപ്പിക്കാൻ നാലാംവേദക്കാരനെ സമീപിച്ചു. ഇതിനു തടസ്സം നിന്ന പരാശക്തിയെ സ്തംഭിപ്പിച്ചു ഹോമിക്കാൻ മറ്റേക്കൂട്ടർ തയ്യാറായി. മറ്റേ കുടുംബക്കാർ ഭക്തിയോടെ ഭഗവതിയെ ബഗ്ളാമുഖി രൂപത്തിൽ ആരാധിച്ചു സ്തംഭനാവസ്ഥ നീക്കി പരാശക്തിയെ ഹോമിക്കാൻ തയ്യാറാക്കിയ ഹോമാകുണ്ഡത്തിൽ നാലാംവേദക്കാരനെ ഹോമിച്ചു. അന്യമതക്കാരനായ ഇയാളുടെ ആത്മാവിനെയാണ് ജിന്നായി ഈ ക്ഷേത്രത്തിനു മുൻപിലെ ഇലഞ്ഞിയുടെ ചുവട്ടിൽ കുടിയിരുത്തിയിട്ടുള്ളത്. 

ഭക്തിയോടെ ആര് വിളിച്ചാലും അവരുടെ വിളിപ്പുറത്ത് അമ്മ ഓടിയെത്തും എന്നാണ് സങ്കൽപ്പം. അമ്മച്ചിവീട് അമ്മ എന്നു പറഞ്ഞാൽ തന്നെ ഒരു ഭയഭക്തിയോട് കൂടിയേ ദേവിയെ ഓർക്കാറുള്ളൂ. അത്രക്ക് ഉഗ്രമൂർത്തിയായ ബഗളാമുഖിയാണ് ദേവി . കടുത്ത ആപത്തുകൾ തീരാൻ അവിടെ ചെന്ന് പ്രാർത്ഥിച്ചാൽ മതി എന്നാണ് വിശ്വാസം.

പ്രധാന പ്രതിഷ്ഠ ആദിപരാശക്തിയാണെന്നും അരൂപിയാണെന്നും വിശ്വസിക്കുന്നു. ശാസ്താംകോട്ടയിലെ ധർമ്മശാസ്താവിന്റെ ഗുരുവാണ് ഇവിടുത്തെ ഭഗവതിയെന്നും വിശ്വാസമുണ്ട്. 

ഈ ക്ഷേത്രത്തിൽ ആദ്യം പീഠം മാത്രമായിരുന്നു ഉണ്ടായിരുന്നത്. പിന്നീട് പുതുക്കി പണിതു. ശ്രീകോവിലിലെ നാലടിയോളം പൊക്കമുള്ള ഗർഭഗൃഹത്തിൽ പരാശക്തി കുടി കൊള്ളുന്നു. ഇവിടെ വിഗ്രഹം ഇല്ല എന്ന പ്രേത്യേക ഉണ്ട്. സ്വർണപീഠത്തിൽ രണ്ടു ശംഖുകൾ. ഇവയിൽ ആണ് ഭഗവതി കുടികൊള്ളുന്നത്. വിഗ്രഹം ഇല്ലെങ്കിലും ഒരുക്കങ്ങൾക്ക് ഒട്ടും കുറവില്ല. വലിയ മാലകളും വള്ളിലതാധികളും സ്വർണം കൊണ്ടുള്ളതാണ്. നിവേദ്യം തിടപ്പള്ളിയിൽ നിന്നും കൊണ്ട് വരുന്നത് തന്നെ മുത്തുക്കുട ചൂടിയാണ്. 

ഇവിടുത്തെ പ്രധാന വഴിപാട് മേനി പായസവും ബഗ്‌ളാമുഖി പുഷ്പാഞ്ജലിയും ആണ്. ഇന്ത്യയിൽ തന്നെ അപൂർവമായി ബഗ്‌ളാമുഖി അർച്ചന നടത്തുന്ന ശാക്തേയ ക്ഷേത്രങ്ങളിൽ ഒന്നാണിത്. ഖേതടത്തിന് തൊട്ടടുത്തുള്ള കാവിൽ പറപ്പൂരമ്മയും നാഗദേവതകളും കുടികൊള്ളുന്നു. 

പ്രധാന പ്രതിഷ്ഠ കൂടാതെ ഗണപതി, രക്തചാമുണ്ഡി, പരമ്പര്, രക്ഷസ്, മറുത, യക്ഷി, ഗന്ധർവൻ, മാടൻ, ബ്രഹ്മരക്ഷസ്സ്, വേതാളം, യോഗീശ്വരൻ എന്നിവരെയും ഇവിടെ ആരാധിക്കുന്നു. ക്ഷേത്രത്തോടു ചേർന്ന് നാഗരാജാവും നാഗയക്ഷിയും നാഗകന്യകയും കുടികൊള്ളുന്ന ഒരു സർപ്പക്കാവുണ്ട്. ഇവിടെ എല്ലാവർഷവും സർപ്പബലിയും നൂറും പാലും നടത്താറുണ്ട്. ക്ഷേത്രത്തിനു പുറത്ത് ജിന്നിനെയും പ്രതിഷ്ഠിച്ചിരിക്കുന്നു.

അമ്മച്ചിവീട് മൂർത്തി ക്ഷേത്രത്തിൽ നിത്യവും അഞ്ചുപൂജ നടക്കാറുണ്ട്. വിശേഷാവസരങ്ങളിൽ പ്രത്യേക പൂജകളും നടത്തിവരുന്നു. എല്ലാവർഷവും ധനുമാസത്തിൽ (ഡിസംബർ - ജനുവരി) ക്ഷേത്രത്തിലെ ഉത്സവം നടത്തുന്നു. 'ഗുരുതി ഉത്സവം' എന്നാണ് ഇതറിയപ്പെടുന്നത്. ധനുമാസത്തിലെ വെള്ളിയാഴ്ച ഗുരുതി ഉത്സവത്തിനു കൊടിയേറുന്നു. ഉത്സവാഘോഷങ്ങൾ പത്തുദിവസം വരെ നീണ്ടുനിൽക്കാറുണ്ട്. ശബരിമല ശ്രീ ധർമ്മശാസ്താക്ഷേത്രത്തിലെ മണ്ഡലപൂജയ്ക്കു ശേഷമാണ് അമ്മച്ചിവീട് ക്ഷേത്രത്തിലെ ഗുരുതി ഉത്സവം നടക്കുന്നത്. നവരാത്രി വിജയദശമിയും പ്രധാനമാണ്. 


</doc>
<doc id="402814" url="https://ml.wikipedia.org/wiki?curid=402814" title="ഹാൽസ്‌കറാപ്റ്റർ">
ഹാൽസ്‌കറാപ്റ്റർ

ഹാൽസ്‌കറാപ്റ്റർ Halszkaraptor (meaning "Halszka's seizer") അന്തിമ ക്രിറ്റേഷ്യസ് യുഗത്തിൽ ജീവിച്ചിരുന്ന ഒരു ദിനോസോർ ആണ്. ഇതിന്റെ ഫോസിൽ മംഗോളിയയിൽ നിന്നും ലഭിച്ചതാണ്. ഡ്രോമിയോസോറിഡ് ജീനസിൽ പെട്ടതാണിത്. ഈ ജീനസിൽ അറിയപ്പെടുന്ന Halszkaraptor escuilliei എന്ന ഒരു സ്പീഷിസേയുള്ളു.

ശാസ്ത്രജ്ഞന്മാർ ഈ ഹോളോടൈപ്പിനെ ക്രൊക്കഡീലിയ, ജലപ്പക്ഷികൾ ഇവയുടെ അസ്ഥികളുമായി താരതമ്യം ചെയ്തിട്ടുണ്ട്. അങ്ങനെ, ഈ ദിനോസോർ ഒരു അർദ്ധ ജലജീവിയായിരുന്നു എന്ന് കണ്ടെത്തി. വംശജനിതകവിജ്ഞാനീയം ഉപയോഗിച്ചുനടത്തിയ വിശകലനം തെളിയിക്കുന്നത് ഇവ മഹാകാല, ഹൾസാൻപിസ് എന്നിവയ്ക്കൊപ്പം, ഉപകുടുംബമായ ഹാൽസ്‌കറാപ്റ്റോറിനേയിലെ അംഗമാണെന്നാണ്. 

ഹാൽസ്‌കറാപ്റ്റർ ദിനോസറിന്റെ ഹോളോടൈപ്പ് ജെഡോച്ചട്ട ഫോർമെഷൻ എന്ന ശിലാക്രമത്തിൽ നിന്നുജ്മാണുത്ഭവിച്ചത് എന്നു കരുതുന്നു. ഇത് മംഗോളിയ യിലെ ഉഗ പ്രദേശത്തായിരുന്നു ഇതിന്റെ ഫോസിൽ ഉണ്ടായിരുന്നത്. പിന്നീട് ഫോസിൽ കടത്തുകാർ ഈ അവശേഷിപ്പ് കടത്തിക്കൊണ്ടുപൊയി. ഈ ഫോസിൽ പല കൈ മറിഞ്ഞ് ജപ്പാൻ, ഗ്രേറ്റ് ബ്രിട്ടൺ, എന്നീ രാജ്യങ്ങൾ കടന്ന് എൽഡോണിയ എന്ന കമ്പനിയുടെ കൈവശം ആയി. ബ്രസ്സൽസിലെ റോയൽ ബെൽജിയം ഇൻസ്റ്റിട്യ്യൂട്ട് ഓഫ് നാചുറൽ സയൻസിന്റെ പക്കൽ ഇതെത്തി. അവർ അനേകം ശാസ്ത്രജ്ഞരെ ഇതു കാണിക്കുകയും ശാസ്ത്രജ്ഞരായ പാസ്കൽ ഗോഡിഫ്രോയിറ്റ്, ആന്ത്രിയ കൗ എന്നിവർ കൂടുതൽ പരീക്ഷണങ്ങൾ നടത്തുകയുമുണ്ടായി. യൂറോപ്പിയൻ സിങ്ക്രോട്രോൺ റേഡിയേഷൻ ഫെസിലിറ്റി എന്ന സ്ഥാപനത്തിലുള്ള സിങ്ക്രോട്രോൺ ഉപയൊഗിച്ച് ഈ സാമ്പിളിന്റെ വിശ്വാസ്യത തെളിയിക്കുകയും ചെയ്തു. ഈ വിവരം നേച്ചർ ശാസ്ത്ര ജേണലിൽ പ്രസിദ്ധീകരിച്ചു. അനേകം ചർച്ചകളുടെ ഫലമായി എസ്ക്യൂളി എന്ന സ്ഥാപനം മംഗോളിയൻ അധികൃതർക്ക് ഈ ഫോസിൽ തിരികെ നൽകുകയുണ്ടായി.

"Halszkaraptor" was placed in the Dromaeosauridae in 2017. A new clade Halszkaraptorinae was coined, containing "Halszkaraptor" and its close relatives "Hulsanpes" and "Mahakala".

The only other non-avian dinosaurs known to have been adapted for a semiaquatic lifestyle are spinosaurids.


</doc>
<doc id="402815" url="https://ml.wikipedia.org/wiki?curid=402815" title="രാംസാഗർ ദേശീയോദ്യാനം">
രാംസാഗർ ദേശീയോദ്യാനം

രാംസാഗർ ദേശീയോദ്യാനം ബംഗ്ലാദേശിലെ തേജ്പുറിൽ ദിനജ്പുർ ജില്ലയ്ക്കടുത്ത് സ്ഥിതിചെയ്യുന്നു. 27.76 ഹെക്ടർ വിസ്തൃതിയിൽ കിടക്കുന്ന ഉദ്യാനത്തിനുചുറ്റും ബംഗ്ലാദേശിലെ ഏറ്റവും വലിയ മനുഷ്യനിർമ്മിത തടാകമായ രാംസാഗർ തടാകവും കാണപ്പെടുന്നു. തടാകത്തിൽ രാംസാഗർ ടാങ്ക് എന്നറിയപ്പെടുന്ന ജലസംഭരണി നിർമ്മിച്ചത് 18-ാം നൂറ്റാണ്ടിലെ രാജാവായിരുന്ന രാം നാഥ് ആണ്. തെക്കു-വടക്ക് 1079 മീറ്റർ വിസ്താരവും കിഴക്ക്-പടിഞ്ഞാറ് 192.6 മീറ്റർ നീളവും ഈ തടാകത്തിനുണ്ട്. 30000 TK ചെലവാക്കി 1.5 ദശലക്ഷം തൊഴിലാളികൾ ചേർന്ന് കുഴിച്ച് നിർമ്മിച്ചെടുത്തതാണ് ഈ തടാകം.

രാംസാഗർ തടാകത്തിനുചുറ്റുമുള്ള പ്രദേശം തദ്ദേശവാസികളുടെയും വിദേശികളുടെയും വിനോദസഞ്ചാരകേന്ദ്രമാണ്. ഇവിടെയുള്ള സസ്യജന്തുജാലങ്ങളും പ്രകൃതിരമണീയമായ കാഴ്ചകളും വിനോദസഞ്ചാരികളെ ആകർഷിക്കുന്നു. പർജാതൻ നഗരസഭയാണ് വിനോദസഞ്ചാരപദ്ധതികൾ നടപ്പിൽ വരുത്തുന്നത്. ഈ നഗരസഭ സന്ദർശകർക്ക് ഉദ്യാനത്തിനുചുറ്റും വേണ്ടുന്ന സൗകര്യങ്ങളായ വിശ്രമ മുറി, പിക്നിക് സ്പോട്ട്, ലഘുഭക്ഷണശാല എന്നീ സൗകര്യങ്ങളൊരുക്കി കൊടുക്കുന്നു. ഇതുകൂടാതെ കുട്ടികൾക്കുവേണ്ടി കളിസ്ഥലവും ഒരുക്കിയിരിക്കുന്നു. ഈ ഉദ്യാനപ്രദേശത്തെ ജനസമ്മതമായ പ്രവർത്തനങ്ങൾ ബോട്ടുസവാരി, മീൻപിടിത്തം, കാൽനടയാത്ര എന്നിവയാണ്. രാംസാഗർ ദേശീയോദ്യാനത്തിൽ ഇടതൂർന്ന വനങ്ങൾ താരതമ്യേന കുറവാണ്. ബംഗ്ലാദേശിലെ വനംവകുപ്പ് അലങ്കാരവൃക്ഷങ്ങളും ഫലവൃക്ഷങ്ങളും വച്ചുപിടിപ്പിച്ച് ഒരു വനത്തിന്റെ പ്രതീതി ജനിപ്പിക്കുന്നു. പ്രകൃതി സൗന്ദര്യം കൊണ്ടുനിറഞ്ഞ ഉദ്യാനത്തിന് ഗവണ്മെന്റ് കൂടുതൽ ശ്രദ്ധ നൽകുന്നു.

272 ഇനം സസ്യങ്ങൾ ദേശീയോദ്യാനത്തിൽ കണ്ടുവരുന്നു. 36.76% ഉദ്യാനപ്രദേശത്തെ സസ്യങ്ങൾ കളകൾ ആണ്. 27.57% ഔഷധസസ്യങ്ങളും, 15.07% അലങ്കാരസസ്യങ്ങളും, 10.29% തടിവ്യവസായത്തിനുള്ള മരങ്ങളും, 8.46% ഫലവൃക്ഷങ്ങളും, 6.62% ജലസസ്യങ്ങളും, 6.25% കൃഷിവിളകളും, 2.21% കാലിത്തീറ്റ സസ്യങ്ങളും, 2.21% സുഗന്ധദ്രവ്യസസ്യങ്ങളും, 1.84% പനവൃക്ഷങ്ങളും ഉദ്യാനപ്രദേശത്തെ തദ്ദേശസസ്യങ്ങളിൽപ്പെടുന്നു.

9 ഇനത്തിൽപ്പെട്ട തീരപക്ഷികളും (37.50%), 4 ഇനത്തിൽപ്പെട്ട ഇരപിടിയാൻ പക്ഷികളും (16.67%), 11ഇനത്തിൽപ്പെട്ട വാട്ടർ ഫൗളുകളും (45.83%) പക്ഷിജാലങ്ങളിൽപ്പെടുന്നു. തീരപക്ഷികളിൽ 3 ഇനം സർവ്വസാധാരണവും 4 ഇനം അപൂർവ്വവുമാകുന്നു. ഇരപിടിയാൻ പക്ഷികളിൽ 3 ഇനം അപൂർവ്വവും 1 ഇനം വളരെ അപൂർവ്വവുമാകുന്നു. തടാകത്തിനുചുറ്റുമുള്ള പ്രദേശം ദേശാടനപക്ഷികൾക്ക് ചേക്കേറാൻ പറ്റിയ സുരക്ഷിത സഥലമാണ്. കുളക്കോഴി ("Amaurornis phoenicurus"), ജക്കാന, മൂർഹെൻ, സാൻഡ് പൈപ്പർ, പുഴ ആള ("Sterna aurantia") തുടങ്ങിയ പക്ഷികളും ഇവിടെ കണ്ടുവരുന്നു.

തടാകത്തിൽ ധാരാളം മത്സ്യങ്ങളും, ഫ്രെഷ് വാട്ടർ ക്രൊക്കഡൈൽ എന്നിവയും കാണപ്പെടുന്നു. കാട്ടുപന്നി ("Sus scrofa"), നീലക്കാള ("Boselaphus tragocamelus"), കഴുതപ്പുലി എന്നീ മൃഗങ്ങളും ഇവിടെ കണ്ടുവരുന്നു.


</doc>
<doc id="402820" url="https://ml.wikipedia.org/wiki?curid=402820" title="ദ്വാരാവതി">
ദ്വാരാവതി

ദ്വാരാവതി The Dvaravati (, rtgsThawarawadi) കാലഘട്ടം ആറാം നൂറ്റാണ്ടുമുതൽ പതിമൂന്നാം നൂറ്റാണ്ടുവരെയാണ്. ദ്വാരാവതി എന്നാൽ സംസ്കാരത്തെയും ഇവിടത്തെ ഭരണവ്യവസ്ഥയെയും അർത്ഥമാക്കുന്നുണ്ട്. 

ദാരാവതിയിലെ മോൺ രാജ്യം അഞ്ചാം നൂറ്റാണ്ടിൽ ഉദയം കൊണ്ടു. ഫ്രാ പന്തോം, ഫോങ് തുങ് എന്നീ ബുദ്ധമതപ്രദേശങ്ങൾ ഈ രാജവംശം തങ്ങളുടെ അധീനതയിലാക്കി. രാജകിയമായ പാത്രങ്ങളിൽ കൊത്തിവച്ചതുപ്രകാരം, താഴെപ്പറയുന്ന രാജാക്കാന്മാർ ആയിരുന്നു ഭരണം നടത്തിയിരുന്നത് എന്നുകാണാം: സൂര്യവിക്രമ (673-688), ഹരിവിക്രമ (688-695), സിംഹവിക്രമ (695-718).
937ലെ ഒരു ഖമർ എഴുത്തിൽ ചനസപുത്ര രാജകുമാരന്റെ രേകഹ കാണാവുന്നതാണ്. ഇതിൽ ഭഗദത്ത എന്ന രാജാവിൽ തുടങ്ങി സുന്ദരവർമൻ അദ്ദേഹത്തിന്റെ മക്കളായ നരപതിസിംഹൻ, മങള വർമൻ എന്നിവരിൽ അവസാനിക്കുന്നു.
പക്ഷേ ആ കാലത്ത്, പത്താം നൂറ്റാണ്ടിൽ, ദ്വാരാവതി ഖമർ സ്വാധീനത്തിലായി. മദ്ധ്യ തായ്‌ലന്റ് പന്ത്രണ്ടാം നൂറ്റാണ്ടിന്റെ ആദ്യ പകുതിയിൽത്തന്നെ സൂര്യവർമ്മൻ രണ്ടാമന്റെ അധീനതയിലായി. ഹരിപുൺചായ് ലണ്ണ രാജ്യവുമായുള്ള സഖ്യത്തിൽ തന്റെ രാജ്യം അധീനതയിലാകാതെ നിലനിർത്തി. ഈ പ്രദേശത്തെ ജനങ്ങൾ മോൺ ഭാഷയാണുപയൊഗിച്ചിരുന്നതെങ്കിലും അവർ മോൺ ജനതയായിരുന്നോ എന്ന കാര്യത്തിൽ സംശയമുണ്ട്. ഈ പ്രദേശത്തെ ജനങ്ങൾ ഖമർ, മലയ് തുടങ്ങിയ അനേകം വ്യത്യസ്ത വംശങ്ങളിൽ പെട്ടതായിരുന്നുവെന്ന് തെളിവുകളുണ്ട്. ദദ്വാരാവതിയിലേയ്ക്ക് മലയ് വംശജർ കുടിയേറി എന്ന ധാരണ ചിലർ അവതരിപ്പിക്കുന്നുണ്ടെങ്കിലും അത് വളരെപ്പിന്നീട് നടന്നതാണേന്നു തെളിവുണ്ട്. 

ദ്വാരാവതി എന്ന വാക്ക് അവിടെ ഉപയോഗിച്ചിരുന്ന നാണയങ്ങളിലെഴുതിയ പേരുമൂലം ഉണ്ടായതാണ്. സംസ്കൃതത്തിലാണിത് ദ്വാരാവതി എന്ന് എഴുതിയിരിക്കുന്നത്. സംസ്കൃതത്തിൽ ദ്വാരാവതി എന്നതിനർത്ഥം ഗേറ്റുള്ളത് എന്നാണ്. (ദ്വാര "dvāra" "door, gate, entrance"). പുരാതന ഇന്ത്യയിലെ ദ്വാരക എന്ന നഗരത്തിന്റെ പേരിൽനിന്നുമായിരിക്കാം ദ്വാരാവതി എന്ന പേരുണ്ടായത്.I

ദ്വാരാവതിയുടെ ഭരണസംവിധാനത്തെപ്പറ്റി അധികമൊന്നുമറിയില്ല. ഒരു കേന്ദ്രീയ ഭരണസംവിധാനമായിരുന്നില്ല, പകരം അയഞ്ഞ അനേകം ചെറുപ്രദേശങ്ങളോ ചെറുരാജ്യങ്ങളോ ചേർന്ന ഒരു സംവിധാനമായിരുന്നു. ഉയർന്ന ഉപദ്വീപീയ പ്രദേശത്തെ തീരപ്രദേശങ്ങൾതൊട്ട് ചാവോഫ്രായ നദിയുടെ തീരപ്രദേശങ്ങൾ വരെ കിടക്കുന്ന രാജ്യമായിരുന്നു ദ്വാരാവതി. ഹിന്ദുമതവും ബുദ്ധമതവുമായിരുന്നു. അന്നത്തെ പ്രധാനമതങ്ങൾ. നഖോൺ പഥോം, സുഫൻബുരി, പ്രാക് ശ്രീഗജ എന്നിവയായിരുന്നു പ്രധാനമായ മൂന്നു ജനപഥങ്ങൾ.  ഇവ കൂടാതെ താഴെപ്പറയുന്ന ഇടങ്ങളിലും ചെറിയ ജനപഥങ്ങളുണ്ടായിരുന്നു. യു തോങ്, ചാൻസെൻ, ഖു ബുവ, പോങ് തുക്, മുവാങ് ഫ്രാ റോട്, ലോപ്ബുരി, സി മഹാസോദ്, കംഫയെങ് സയെൻ, ഡോങ് ലഖോർൺ, യു-തഫാവോ, ബൻ ഖു മുവാങ്, ശ്രീ തെപ് എന്നിവിടങ്ങളിലായിരുന്നു അവ.

ദ്വാരാവതിയെ ഇന്ത്യൻ സംസ്കാരം ആഴത്തിൽ സ്വാധീനിച്ചിരുന്നു. ഇന്ത്യയിൽ നിന്നും ബുദ്ധമതവും അതിലൂടെ ബുദ്ധിസ്റ്റ് കലയും അവിടെയെത്തി. മതപരമായ ആലയങ്ങളിൽ ഗരുഡമാർ, മകരം, നാഗങ്ങൾ എന്നിവയുടെ ശില്പങ്ങൾ കൊത്തിവയ്ക്കപ്പെട്ടു. ഇതിനുപുറമേ, തങ്ങളുടെ വാദ്യോപകരണങ്ങലുമായി അനേകം ഗായകരേയും തടവുകാരേയും തങ്ങളുടെ പരിചാരകരോടുകൂടി സ്ത്രീകളേയും സൈനികരേയും ചിത്രീകരിച്ചു. അന്നത്തെ സാമൂഹ്യ ജീവിതത്തിന്റെ പരിശ്ചേദമായിരുന്നു ഈ ചിത്രങ്ങളും ശില്പങ്ങളും. മൺപലകകൾ, പാത്രങ്ങൾ, ടെറാക്കോട്ട ട്രേകൾ, ഓട്ടുവിളക്കുകൾ, കാതിലിടുന്ന കമ്മലുകൾ, മണികൾ, കൊട്ടുന്ന ഓട്ടുകൈമണികൾ എന്നിവയും അവിടെ നിന്നും ലഭിച്ചിട്ടുണ്ട്. 


</doc>
<doc id="402822" url="https://ml.wikipedia.org/wiki?curid=402822" title="ഹരിഫുൺചായ്">
ഹരിഫുൺചായ്

ഹരിഫുൺചായ് Hariphunchai അല്ലെങ്കിൽ ഹരിഫുൺജയ Haribhunjaya (from , in turn from ) ഇന്നത്തെ തായ്‌ലന്റിന്റെ വടക്കുഭാഗത്തുണ്ടായിരുന്ന ഒരു മോൺ രാജ്യമായിരുന്നു. തായ്കൾ ഈ രാജ്യത്തേയ്ക്കുവരുന്നതിനു നൂറ്റാണ്ടുകൾക്കുമുമ്പ് ആയിരുന്നു ഈ രാജ്യം നിലനിന്നത്. ആ രാജ്യത്തിന്റെ തലസ്ഥാനം ഇന്നത്തെ ലംഫൂൺ ആയിരുന്നു. അന്ന് ഈ പ്രദേശം ഹരിപുൺജൈ ഹരിഭൂമിജയ എന്നാണറിയപ്പെട്ടത്. 1292ൽ ഈ പ്രദേശം ലാൻ നാ എന്ന തായ് രാജ്യത്തെ മങ്രായി ഈ പട്ടണം പിടിച്ചെടുത്തു. .

കാമദേവിവംശ ഈ നഗരം 626ൽ സുതേപ് (സുദേവ്) എന്ന സന്യാസി ആയിരുന്നു സ്ഥാപിച്ചത് എന്നാണ് ഐതിഹ്യം പറയുന്നത്. ലാവോ രാജവംശത്തിലെ ഭരണാധികാരി തന്റെ മകളായ ജമദേവിയെ ഈ രാജ്യത്തെ ആദ്യ രാജ്ഞിയാവാനായി അയച്ചുകൊടുത്തത്രെ. ഈ വർഷം 750 ആണെന്നും പറയുന്നുണ്ട്. ആ സമയത്ത് ഈ പ്രദേശം ദ്വാരാവതി ഭരണത്തിൻകീഴിലായിരുന്നു. ജമാദേവി രാജ്ഞി രണ്ടു ഇരട്ടകളെ പ്രസവിച്ചുവത്രെ. ഇതിൽ മൂത്തയാളാണ് ഈ രാജ്യത്തെ ഭരണാധികാരിയായത്. ഇളയവൻ അടുത്തുള്ള മറ്റൊരു രാജ്യമായ ലമ്പാങ് ഭരിച്ചു. 

Names of monarchs of the Hariphunchai kingdom according to Tamnan Hariphunchai ("History of Kingdom of Hariphunchai"):



</doc>
<doc id="402828" url="https://ml.wikipedia.org/wiki?curid=402828" title="എയ്ഡൻ ഗില്ലൻ">
എയ്ഡൻ ഗില്ലൻ

എയ്ഡൻ ഗില്ലൻ (ജനനം: എയ്ഡൻ മർഫി, 1972 ഏപ്രിൽ 24 ന്) ഒരു ഐറിഷ് നടനാണ്. എച്ബിഓ പരമ്പര ഗെയിം ഓഫ് ത്രോൺസിലെ, പീറ്റർ "ലിറ്റിൽഫിംഗർ " ബെയ്ലിഷ് , എച്ബിഓ പരമ്പര ദ വയറിലെ, ടോമി കാർസെറ്റി, ചാനൽ 4 പരമ്പര ക്വീർ ആസ് ഫോക്കിലെ സ്റ്റുവർട്ട് അലൻ ജോൻസ് എന്നീ കഥാപാത്രങ്ങളെ അദ്ദേഹം അവിസ്മരണീയമാക്കി. സംഗീത പരിപാടിയായ അദെർ വോയിസിൻ്റെ 10 മുതൽ 13 വരെയുള്ള സീസണുകളിൽ അദ്ദേഹം അവതാരകനായി പ്രവർത്തിച്ചിട്ടുണ്ട്.

മൂന്ന് ഐറിഷ് ഫിലിം ആന്റ് ടെലിവിഷൻ അവാർഡുകളും ഗില്ലൻ നേടിയിട്ടുണ്ട്. ഒരു ബ്രിട്ടീഷ് ഇൻഡിപെൻഡൻറ് ടെലിവിഷൻ അവാർഡ്, ബ്രിട്ടീഷ് ഇൻഡിപെൻഡൻറ് ഫിലിം അവാർഡ്, ടോണി അവാർഡിനുള്ള നാമനിർദ്ദേശം എന്നിവയും ഗില്ലനു ലഭിച്ചിട്ടുണ്ട്. 

ഡബ്ലിനിലെ ഡ്രംകോണ്ട്രയിലാണ് ഗില്ലൻ ജനിച്ചത്. ഗ്ലാസ്നെവിൽവിലെ സെന്റ് വിൻസന്റ്സ് സി. ബി. യെസിൽ നിന്ന് അദ്ദേഹം വിദ്യാഭ്യാസം നേടി. കൗമാരക്കാരനായിരിക്കെ ഡബ്ലിൻ യൂത്ത് തിയേറ്റർ മുഖേനയാണ് അദ്ദേഹം തന്റെ അഭിനയ ജീവിതം ആരംഭിച്ചത്. 

ചാനൽ 4 അവതരിപ്പിച്ച ശ്രദ്ധേയ പരമ്പര ക്വീർ ആസ് ഫോക് ഫോക്കിലും അതിന്റെ രണ്ടാം പതിപ്പിലും ഗില്ലൻ, സ്റ്റുവർട്ട് അലൻ ജോൺസ് എന്ന കഥാപാത്രത്തെ അവതരിപ്പിച്ചു. ഈ പ്രകടനത്തിന് അദ്ദേഹത്തിന് മികച്ച നടനുള്ള ബ്രിട്ടീഷ് അക്കാഡമി ടെലിവിഷൻ അവാർഡ് നാമനിർദ്ദേശം ലഭിക്കുകയുണ്ടായി. ഹരോൾഡ് പിന്ററുടെ "ദ കെയർടേക്കർ" എന്ന നാടകത്തിലെ പ്രശസ്തമായ ബ്രോഡ് വേ കഥാപാത്രത്തിന് അദ്ദേഹം ടോണി അവാർഡിന് നാമനിർദ്ദേശം ചെയ്യപ്പെട്ടു. 
ദ കെയർടേക്കറിലെ പ്രകടനത്തോടെ ശ്രദ്ധയിൽപ്പെട്ട ഗില്ലൻ, 2004 ൽ എച്ബിഓ അവതരിപ്പിച്ച ശ്രദ്ധേയമായ പരമ്പര ദ വയറിലെ ടോമി കാർസെറ്റി എന്ന കഥാപാത്രം കൈകാര്യം ചെയ്യാൻ നിയോഗിക്കപ്പെട്ടു. ഈ പ്രകടനത്തിന് മികച്ച നടനുള്ള ഐറിഷ് ഫിലിം ആൻഡ് ടെലിവിഷൻ അവാർഡ് ലഭിക്കുകയുണ്ടായി. 2008-ൽ, സൺഡേ ട്രൈബ്യൂൺ ഗില്ലനെ "ഐറിഷ് കൾട്ട് ഹീറോ" ആയി അദ്ദേഹം തിരഞ്ഞെടുക്കപ്പെട്ടു. 2009 ൽ പുറത്തിറങ്ങിയ ചലച്ചിത്രം 12 റൗണ്ട്സിൽ അദ്ദേഹം പ്രത്യക്ഷപ്പെട്ടു. 
2011 ൽ, എച്ബിഓ പരമ്പര ഗെയിം ഓഫ് ത്രോൺസിൽ പീറ്റർ "ലിറ്റിൽഫിംഗർ" ബെയ്ലിഷ് എന്ന വേഷം അവിസ്മരണീയമാക്കിയ ഗില്ലൻ തന്റെ രണ്ടാമത്തെ ഐറിഷ് ഫിലിം ആന്റ് ടെലിവിഷൻ അവാർഡ് നാമനിർദ്ദേശം നേടിയെടുക്കുകയുണ്ടായി. പരമ്പരയിലെ സംപ്രേഷണം ചെയ്ത ഏഴു സീസണുകളിലും അദ്ദേഹം പ്രത്യക്ഷപ്പെട്ടു. ബ്രിട്ടിഷ് ക്രൈം ത്രില്ലർ ചിത്രമായ‌ ബ്ലിറ്റ്സിൽ ബാരി വെയിസ് എന്ന പോലീസുകാരന്റെ വേഷം ഗില്ലൻ അവതരിപ്പിച്ചു. 2012-ൽ ഗില്ലൻ ദ ഡാർക്ക് നൈറ്റ് റൈസസ് എന്ന ചിത്രത്തിൽ സി.ഐ.എ ഏജന്റ് ബിൽ വിൽസൺ എന്ന കഥാപാത്രത്തെ അവതരിപ്പിക്കുക വഴി ഒരു പ്രധാന ഹോളിവുഡ് ചിത്രത്തിലും അദ്ദേഹം മുഖം കാണിച്ചു.ദ മേസ് റണ്ണർ ചലച്ചിത്ര പരമ്പരയിലെ രണ്ടാമത്തെ ചിത്രമായ ജാൻസൺ എന്ന വേഷവും അദ്ദേഹം കൈകാര്യം ചെയ്തു. 

2001-ൽ ഒലിവിയ ഒ’ഫ്ലനഗനെ വിവാഹം കഴിച്ചു. ഈ ദമ്പതികൾക്ക് രണ്ട് കുട്ടികളുണ്ട്. അവർ 2014 ൽ വേർപിരിഞ്ഞു. 2009 ൽ, ഗില്ലൻ ദ വയറിലെ പ്രകടനത്തിന് ഒരു ഐറിഷ് ഫിലിം ആന്റ് ടെലിവിഷൻ അവാർഡ് കരസ്ഥമാക്കിയപ്പോൾ, ആ പുരസ്കാരം അദ്ദേഹത്തിനും ഭാര്യയ്ക്കും കുട്ടികൾക്കും വേണ്ടി സമർപ്പിച്ചു. ഗില്ലന്റെ നിലവിലെ പങ്കാളി ഗായിക കാമിൽ ഓ'സള്ളിവൻ ആണ്. 


</doc>
<doc id="402832" url="https://ml.wikipedia.org/wiki?curid=402832" title="പീക്കി ബ്ലൈൻഡേഴ്സ് (ടിവി പരമ്പര)">
പീക്കി ബ്ലൈൻഡേഴ്സ് (ടിവി പരമ്പര)

ഒന്നാം ലോക മഹായുദ്ധത്തിനു ശേഷം ഇംഗ്ലണ്ടിലെ ബർമിങ്ഹാമിലെ പീക് ബ്ലൈൻഡേഴ്സ് സംഘത്തിന്റെ ചൂഷണത്തെ അടിസ്ഥാനമാക്കി ബി.ബി.സി അവതരിപ്പിച്ച ഒരു ബ്രിട്ടീഷ് ടെലിവിഷൻ ക്രൈം പരമ്പരയാണ് പീക്കി ബ്ലൈൻഡേഴ്സ് . സ്റ്റീവൻ നൈറ്റ് സൃഷ്ടിക്കുകയും കാരിൻ മാൻഡബാക്ക് പ്രൊഡക്ഷൻസ്, ടൈഗർ ആസ്പെക്റ്റ് പ്രൊഡക്ഷൻസ് എന്നിവർ ചേർന്ന നിർമ്മാണം നിർവഹിക്കുകയും ചെയ്ത ഈ പരമ്പര മുഖ്യമായും കേന്ദ്രീകരിക്കുന്നത് , പീക്കി ബ്ലൈൻഡേഴ്സ് സംഘത്തിന്റെ തലവനായ ടോമി ഷെൽബിയിലും, സംഘത്തെ അടിച്ചമർത്താൻ നിയോഗിക്കപ്പെട്ട ഡിറ്റക്ടീവ് ചെസ്റ്റർ കാംപ്ബെലിലുമാണ്. കിലിയൻ മർഫി, സാം നീൽ എന്നിവർ യഥാക്രമം ടോമി ഷെൽബിയുടെയും ചെസ്റ്റർ കാംപ്ബെലിന്റെയും വേഷങ്ങൾ കൈകാര്യം ചെയ്തു . 

2013 സെപ്റ്റംബർ 13 ന് ബി.ബി.സി. ടു ചാനലിൽ ആറു എപ്പിസോഡുകൾ ഉള്ള ആദ്യ സീസൺ സംപ്രേഷണം ചെയ്തു. രണ്ടാം സീസൺ 2014 ഒക്ടോബർ 2 നും, മൂന്നാമത്തെ സീസൺ 2016 മേയ് 5 നും, നാലാം സീസൺ 2017 നവംബർ 15 നും സംപ്രേഷണം ചെയ്തു. .


</doc>
<doc id="402833" url="https://ml.wikipedia.org/wiki?curid=402833" title="പിറ്റ">
പിറ്റ

ഉഷ്ണമേഖലാപ്രദേശമായ ഏഷ്യ, ആസ്ട്രേലിയ എന്നിവിടങ്ങളിൽ കണ്ടുവരുന്ന പിറ്റ, പിറ്റിഡേ കുടുംബത്തിലെ പാസെറൈൻ (ചേക്കയിരിക്കുന്ന പക്ഷികൾ) പക്ഷികുലത്തിൽപ്പെട്ടതാണ്. പിറ്റയുടെ രണ്ടിനങ്ങൾ കൂടി ആഫ്രിക്കയിൽ കണ്ടുവരുന്നുണ്ട്. 'പിറ്റ' എന്ന വാക്ക് ഉത്ഭവിച്ചത് തെലുങ്ക് ഭാഷയിൽ നിന്നാണ്. ചെറുപക്ഷികളെയെല്ലാം ആന്ധ്രയിൽ പിറ്റ എന്നാണ് പറയുന്നത്. പക്ഷികൾ പാടുന്നവയും കരയുന്നവയും ചിലയ്ക്കുന്നവയുമായി ധാരാളം ഇനങ്ങളുള്ളവരാണ് പിറ്റകൾ. 

പിറ്റകൾ രൂപത്തിലും ജീവിതചര്യയിലും ഏതാണ്ട് എല്ലായിടത്തും സമാനത പുലർത്തുന്നവയാണ്. പൊക്കം കുറഞ്ഞ ദൃഢകായരായ ഇടത്തരം പക്ഷിയാണിത്. 5 മുതൽ 25 സെന്റിമീറ്റർ (5.9–9.8 ഇഞ്ച്) വരെ നീളമുള്ള നീണ്ടകാലുകളും ചെറിയവാലും തടിച്ചുകുറുതായ ചുണ്ടുകളും പിറ്റയുടെ പൊതുവായ ശാരീരിക സവിശേഷതകളാണ്. ഇവയിൽ അധികം ഇനങ്ങൾക്കും കടുത്ത വർണ്ണമാണ് കണ്ടുവരുന്നത്. പാറകൾ നിറഞ്ഞ ചതുപ്പുപ്രദേശങ്ങളോടു ചേർന്ന വനമേഖലയിലാണ് പിറ്റകളെ കണ്ടുവരുന്നത്. ചാടിച്ചാടി നടക്കുന്ന ഈ പക്ഷി നിലത്താണ് പൊതുവേ ഇരതേടാറുള്ളത്. ഭക്ഷണത്തിന്റെ കാര്യത്തിൽ നിർബന്ധബുദ്ധിയില്ലാത്ത ഇവർ മിശ്രഭോജികളാണ്. ഒച്ചുകൾ, പ്രാണികൾ, ചെടികൾ, ധാന്യങ്ങൾ തുടങ്ങിയവയെല്ലാം ഇവ ഭക്ഷണമാക്കാറുണ്ട്. രാത്രികളിൽ ചേക്കറിയിരിക്കാൻ മരക്കൊമ്പുകളെ ആശ്രയിക്കാറുണ്ട്. ആറു മുട്ടകൾ വരെ ഇടാറുള്ള പിറ്റകൾ മരക്കൊമ്പിലോ, പൊന്തക്കാട്ടിലോ ആണ് 'കൂട്' ഒരുക്കുന്നത്. ധാരാളം ഇനത്തിൽപ്പെട്ട പിറ്റകൾ ദേശാടനപക്ഷികളാണ്. 

ഇന്റർനാഷണൽ യൂണിയൻ ഫോർ കൺസർവേഷൻ ഓഫ് നേച്ചർ (IUCN) എന്ന സംഘടനയുടെ കണക്കു പ്രകാരം നാല് ഇനത്തിൽപ്പെട്ട പിറ്റകൾ വംശനാശ ഭീഷണി നേരിടുന്ന പക്ഷികളുടെ വിഭാഗത്തിൽപ്പെട്ടതാണ്. പ്രക്യതിയുടെ മാറ്റങ്ങൾ, വനനശീകരണപ്രവർത്തനങ്ങൾ എന്നീ കാരണങ്ങളാൽ ഈ പക്ഷികൾ ലുപ്ധമായിക്കൊണ്ടിരിക്കുന്നു.

ഹൈഡ്രോണിസ്


എറിത്രോപൈറ്റ


പിറ്റ



</doc>
<doc id="402835" url="https://ml.wikipedia.org/wiki?curid=402835" title="ഹെട്രോസൈക്ലിക് രാസസംയുക്തങ്ങൾ">
ഹെട്രോസൈക്ലിക് രാസസംയുക്തങ്ങൾ

രണ്ടോ അതിലധികമോ മൂലകങ്ങൾ വലയത്തിനുള്ളിൽ ഉൾപ്പെട്ടിട്ടുള്ള വലയ ആകൃതിയുള്ള രാസസംയുക്തങ്ങളാണ് ഹെട്രോസൈക്ലിക് രാസസംയുക്തങ്ങൾ. ഹെട്രോസൈക്കിളുകളെ സംബന്ധിച്ച പഠനങ്ങൾ നടത്തുന്ന ഓർഗാനിക് രസതന്ത്രശാഖയാണ് ഹൈട്രോസൈക്ലിക് രസതന്ത്രം.

ന്യൂക്ലിക് അമ്ലങ്ങൾ, വിവിധ മരുന്നുകളിലെ സംയുക്തങ്ങൾ, ജൈവ രാസവസ്തുക്കൾ (സെല്ലുലോസും ബന്ധപ്പെട്ട സംയുക്തങ്ങളും), പ്രകൃത്യാ ഉള്ളതും കൃത്രിമമായി നിർമ്മിക്കപ്പെട്ടവയുമായ വിവിധതരം ചായങ്ങൾ തുടങ്ങിയവ.


</doc>
<doc id="402846" url="https://ml.wikipedia.org/wiki?curid=402846" title="കൊല്ലൂർവിള ജുമാമസ്ജിദ്">
കൊല്ലൂർവിള ജുമാമസ്ജിദ്

കേരളത്തിൽ കൊല്ലം ജില്ലയിലെ പള്ളിമുക്കിനു സമീപം സ്ഥിതിചെയ്യുന്ന ഒരു മുസ്ലീം പള്ളിയാണ് കൊല്ലൂർവിള ജുമാമസ്ജിദ്. ദേശീയപാത 66-ൽ പള്ളിമുക്ക് ജംഗ്ഷനിൽ നിന്നും ഇരവിപുരത്തേക്കു പോകുന്ന പാതയോടു ചേർന്നാണ് ഈ പള്ളി സ്ഥിതിചെയ്യുന്നത്. കേരളത്തിലെ ഏറ്റവും വലിയ ജുമുഅ മസ്ജിദുകളിലൊന്നാണ് കൊല്ലൂർവിളയിലുള്ളത്. വെള്ളിയാഴ്ചകളിൽ നടക്കുന്ന പ്രത്യേക പ്രാർത്ഥനയിൽ പങ്കെടുക്കുവാൻ നിരവധി വിശ്വാസികൾ ഇവിടെയെത്താറുണ്ട്.


</doc>
<doc id="402847" url="https://ml.wikipedia.org/wiki?curid=402847" title="സ്വാർത്ഥത">
സ്വാർത്ഥത

ഒരു വ്യക്തി അയാളുടെ ലക്ഷ്യങ്ങൾക്കും ആവശ്യങ്ങൾക്കും അമിതമായി പ്രാധാന്യം നൽകുകയും, മറ്റുള്ളവർക്ക് അത്യാവശ്യമായി സഹായം ചെയ്യേണ്ട സാഹചര്യത്തിൽ പോലും, തന്റെ കാര്യങ്ങൾക്ക് മാത്രം പ്രാധാന്യം കൊടുക്കുകയും ചെയ്യുന്നതിനെ സ്വാർത്ഥത എന്ന് പറയാം.ഇതിന്റെ എതിർഭാവമാണ് പരോപകാരകാംക്ഷ

സ്വാർത്ഥത എന്നത് ഒരു സ്വഭാവമോ,അല്ലെങ്കിൽ വിക്തിത്വ സവിശേഷതയോ, ഒക്കെ ആണങ്കിലും അതിന് പല തരത്തിലുള്ള മന:ശാസ്ത്രപരമായ കാരണങ്ങളുണ്ട്. സ്വാർത്ഥത എന്നത് പലപ്പോഴും കഴിവില്ലായ്മയുടെ ലക്ഷണമാണ്.ഒരു വ്യക്തിക്ക് ജീവിത സാഹചര്യങ്ങളെ നല്ല രീതിയിൽ അഭിമുഖീകരിക്കുവാനും, പ്രയാസങ്ങളെ നേരിടുവാനുള്ള കഴിവില്ലായ്മ സ്വാർത്ഥതയിലേക്ക് നയിക്കും.


</doc>
<doc id="402855" url="https://ml.wikipedia.org/wiki?curid=402855" title="ഓത്തുകൊട്ട്">
ഓത്തുകൊട്ട്

കേരളത്തിൽ പുരാതന കാലം മുതൽക്കേ നിലനിൽക്കുന്ന ഒരു ആചാരമാണ് ഓത്തുകൊട്ട്. ഷോഡശക്രിയാവൃത്തിയിൽ വ്യത്യസ്തത പുലർത്തുന്ന ഋഗ്വേദികളും സാമവേദികളും യജുർവേദികളും വേദ സംരക്ഷണത്തിനായി ഈ ചടങ്ങ് നടത്താറുണ്ട്. ദേശത്തിന്റെ ഐശ്വര്യത്തിനും വിദ്യാസമൃദ്ധിക്കുമായാണ് ഈ ചടങ്ങ് നടത്തുന്നത്.

ആഴ്ചകളോ മാസങ്ങളോ നീണ്ടു നിൽക്കുന്ന വേദ പരായണ യജ്ഞം ഓത്തുകൊട്ടിനോടനുബന്ധിച്ച് നടത്തുന്നു. പ്രമുഖ വൈദികരുടെ നേതൃത്വത്തിലാണ് ഇത് നടത്തുന്നത്. ഈ യജ്ഞത്തിൽ കുറഞ്ഞത് അറുപത്തിനാല് തവണയെങ്കിലും തങ്ങൾ അനുഷ്ഠിച്ച് പോരുന്ന വേദം ചൊല്ലിത്തീർക്കുന്നു. വേദപഠനത്തിന്റെ ഒന്നാം ഘട്ടവും ഉപനയനവും കഴിഞ്ഞ ബ്രാഹ്മണ ബാലന് ഇതിൽ പങ്കു ചേരാം. വേദം മുഴുവൻ മന:പാഠമാക്കി ചൊല്ലുന്നതാണ് ഇതിന്റെ പ്രത്യേകത.

ക്ഷേത്രങ്ങളോട് അനുബന്ധിച്ചാണ് ഓത്തുകെട്ട് ചടങ്ങ് നടത്തിവന്നിരുന്നത്. ഇപ്പോൾ തൃശൂർ ജില്ലയിലെ മിത്രാനന്ദപുരം വാമനമൂർത്തി ക്ഷേത്രം, രാപ്പാൾ ശ്രീകൃഷ്ണക്ഷേത്രം എന്നിവിടങ്ങളിൽ മാത്രമാണ് ഓത്തുകൊട്ട് നടക്കുന്നത്. 1300 വർഷങ്ങളായി മിത്രാനന്ദപുരത്ത് നടക്കുന്ന ഓത്തുകൊട്ട് ഓരോ മൂന്ന് വർഷത്തിലും തുടരുന്നു. 600 വർഷങ്ങളായി രാപ്പാളിൽ തുടരുന്ന ഈ ചടങ്ങ് ആറ് വർഷത്തെ ഇടവേളയിൽ നടക്കുന്നുണ്ട്.
വേദസാഹിത്യത്തെ അതിന്റെ ഗുണവും രസവും നിലനിർത്തി എങ്ങനെ സംരക്ഷിച്ച്‌ പോരും എന്നതിന്റെ ഉത്തമ ഉദാഹരണം കൂടിയാണ്‌ ഓത്ത്കൊട്ടിലൂടെ പ്രകടമാകുന്നത്‌. ഓത്ത്കൊട്ടിൽ സംഹിത, പദം, കൊട്ട്‌ എന്നീ മൂന്ന്‌ വിധത്തിലുള്ള ആലാപന ക്രമങ്ങളുണ്ട്‌. ഇതിൽ സംഹിത സ്വരനിയമത്തോടെ, മാത്രനിയമത്തോടെ കൂട്ടിച്ചേർത്ത്‌ ആലപിക്കുന്നു. ഇതിനെ സ്വരത്തിൽ ചൊല്ലുക എന്നാണ്‌ പറയപ്പെടുന്നത്‌. ഒരാൾ സംഹിതയിലെ ഒരു പങ്ങാതി (അമ്പത്‌ പദങ്ങൾ അടങ്ങുന്ന ഖണ്ഡിക) സ്വരത്തിൽ ചൊല്ലുകയും മറ്റുള്ളവർ അത്‌ അഞ്ചുതവണ സ്വരത്തോടുകൂടിയോ അല്ലാതേയോ ചൊല്ലുന്നു. അതുപോലെ വ്യാകരണ നിയമമനുസരിച്ച്‌ ക്രോഡീകരിച്ച്‌ പദങ്ങൾ സ്വരത്തിൽ ചൊല്ലുകയും അത്‌ മറ്റുള്ളവർ സ്വരത്തോടുകൂടിയോ സ്വരമില്ലാതേയോ അഞ്ച്‌ തവണ ചൊല്ലുന്നു. സംഹിതയിലൂടെ സ്വരത്തിനും പദത്തിലൂടെ വ്യാകരണ ശാസ്ത്രത്തിനും ഇതിലൂടെ പ്രാധാന്യം വരുന്നു എന്നാണ്‌ ഓത്തുകൊട്ടിന്റെ ഒരു സവിശേഷത. 
പാണ്ഡിത്യത്തിന്റെ പ്രകടനം കൂടിയാണ്‌ ഓത്തുകൊട്ട്‌. സാധാരണയായി സന്ധ്യാസമയത്താണ്‌ ഇത്‌ നടത്താറുള്ളത്‌. ഇതിൽ ഒരാൾ പരീക്ഷക്ക്‌ ഇരിക്കുന്നതുപോലെ വേദപണ്ഡിതന്മാരുടെ മുന്നിൽ ഇരിക്കുകയും താൻ പഠിച്ച വേദം ഒരു ഓത്ത്‌ നാലുപദങ്ങളായി ചൊല്ലുകയും മറ്റുള്ളവർ മൂന്ന്‌ തവണ ആവർത്തിക്കുകയും ചെയ്യുന്നു. ഇതിൽ പരീക്ഷകൻ സ്വരത്തിലും പദവിശേഷണത്തിലും പിഴവ്‌ കൂടാതെ തങ്ങളുടെ പാണ്ഡിത്യം പ്രകടിപ്പിക്കുന്നു. ഇതിലൂടെ 44 ചർച്ചം കൃഷ്ണ യജുർവേദം പതിനാറ്‌ ആവർത്തി ആലാപനം ചെയ്യുന്നതാണ്‌ ഓത്തുകൊട്ട്‌. വൈദിക സമ്പത്ത്‌ എങ്ങനെ സംരക്ഷിക്കുമെന്ന ചിന്തയിൽ ആശങ്കയിലായ വേദപണ്ഡിതർ പരമശിവനെ തപസ്സ്‌ ചെയ്യുകയും ഒടുവിൽ ജഢാധാരിയായ ഒരു മഹർഷിയുടെ രൂപത്തിൽ പരമശിവൻ പ്രത്യക്ഷപ്പെടുകയും പണ്ഡിതർക്കായി ഓത്തുകൊട്ടിന്റെ അനുഷ്ഠാന രീതി ഉപദേശിച്ചുകൊടുക്കുകയും ചെയ്തതായാണ്‌ ഐതിഹ്യം


</doc>
<doc id="402862" url="https://ml.wikipedia.org/wiki?curid=402862" title="ബ്ലൂ പ്ലാനറ്റ് II">
ബ്ലൂ പ്ലാനറ്റ് II

ബി.ബി.സി നാച്വറൽ ഹിസ്റ്ററി യൂണിറ്റ് നിർമ്മിച്ച ഒരു ബ്രിട്ടീഷ് പ്രകൃതി ഡോക്യുമെന്ററിയാണ് ബ്ലൂ പ്ലാനെറ്റ് II. അതിന്റെ മുൻഗാമിയായ ദ ബ്ലൂ പ്ലാനറ്റ് (2001) പോലെ പ്രകൃതിശാസ്ത്രജ്ഞനായ സർ ഡേവിഡ് ആറ്റൻബറോ അവതരണവും ആഖ്യാനവും നിർവഹിചു. ഹാൻസ് സിമ്മർ ആണ് പശ്ചാത്തലസംഗീതം ഒരുക്കിയത്. 

2017 ഒക്റ്റോബർ 29 നു സംപ്രേഷണം ആരംഭിച്ച ഈ പരമ്പര ഒരേസമയം ബിബിസി വൺ, ബിബിസി വൺ എച്ച്ഡി, ബിബിസി എർത്ത് എന്നീ ചാനലുകളിൽ ലഭ്യമായി. അതുവഴി യുണൈറ്റഡ് കിംഗ്ഡം, നോർഡിക് രാജ്യങ്ങൾ, യൂറോപ്യൻ രാജ്യങ്ങൾ, ഏഷ്യ എന്നിവിടങ്ങളിൽ ഒരേ ദിവസം തന്നെ സംപ്രേഷണം ചെയ്യപെടുന്ന ആദ്യ ബിബിസി നേച്ചർ ഡോക്യുമെന്ററി പരമ്പര എന്ന നേട്ടം കൈവരിച്ചു.

2013 ലാണ് ഓഷ്യൻസ് എന്ന പേരിൽ ബി.ബി.സി ഈ പരമ്പര പ്രഖ്യാപിച്ചത്. 2017 ഫെബ്രുവരി 19 ന് ബ്ലൂ പ്ലാനെറ്റ് II എന്ന പേര് നൽകി. ചിത്രീകരണത്തിനു വേണ്ടി ചിലവഴിച്ച നാല് വർഷത്തെ കാലയളവിൽ 39 രാജ്യങ്ങളിലായി 125 പര്യവേക്ഷണങ്ങൾ നടത്തി, 6,000 മണിക്കൂർ ദൈർഘ്യമേറിയ ഡൈവിംഗ് ഫൂട്ടേജ് നിർമിച്ചു.

സംഗീതസംവിധായകൻ ഹാൻസ് സിമ്മർ ആണ് ബ്ലൂ പ്ലാനറ്റ് II ന് പശ്ചാത്തലസംഗീതം ഒരുക്കിയത്. 2017 സെപ്റ്റംബറിൽ, ഇംഗ്ലീഷ് റോക്ക് ബാൻഡ് റേഡിയോഹെഡ് സിമ്മറോടൊപ്പം സഹകരിച്ച്, അവരുടെ 2011 ആൽബം കിംഗ്‌ ഓഫ് ലിംബ്സിലെ "ദി ബ്ലൂം" എന്ന ഗാനത്തിന്റെ ഒരു പുതിയ പതിപ്പ് ഈ പരമ്പരക്കുവേണ്ടി റെക്കോർഡ് ചെയ്യുകയുണ്ടായി. 2001 ൽ ബി.ബി.സി സംപ്രേഷണം ചെയ്ത ആദ്യ ബ്ലൂ പ്ലാനറ്റ് പരമ്പരയിൽ നിന്നും പ്രചോദനം ഉൾക്കൊണ്ട്‌ നിർമിച്ചതാണ് ബ്ളൂം എന്ന ഗാനമെന്നും, അതിന്റെ രണ്ടാം പതിപ്പിൽ ബി.ബി.സി ഈ ഗാനം ഉപയോഗിക്കുന്നതിൽ വളരെയധികം സന്തോഷമുണ്ടെന്നും, റേഡിയോഹെഡ് ഗായകൻ തോം യോർക്ക് ഒരു പത്രക്കുറിപ്പിൽ അഭിപ്രായപ്പെട്ടു. 

ബിട്ടണിൽ പരമ്പരയുടെ ആദ്യപ്രദർശനം ബ്രിസ്റ്റോളിൽ സിനിമ ഡി ലക്സിൽ വച്ച് 2017 ഒക്ടോബർ 11 ന് നടന്നു. പ്രത്യേക അതിഥിയായ ആറ്റൻബറോയോടൊപ്പം നിർമ്മാതാക്കളും വന്യജീവി വിദഗ്ദ്ധരും പങ്കെടുത്തു. കഴിഞ്ഞ 60 വർഷക്കാലമായി ബി.ബി.സി.യിലെ നാച്വറൽ ഹിസ്റ്ററി പ്രോഗ്രാം ബ്രിസ്റ്റോൾ കേന്ദ്രീകരിച്ചാണ് നിർമിച്ചു വരുന്നത്. 2017 ഒക്റ്റോബർ 29 നാണ് ഈ പരമ്പര ആദ്യം സംപ്രേഷണം ചെയ്തത്.ഡോക്യുമെന്ററിയുടെ
ആദ്യത്തെ ആറു എപ്പിസോഡുകളിൽ 10 മിനിറ്റ് ദൈർഘ്യമുള്ള ഇൻ ടു ദ ബ്ലൂ എന്ന പേരിൽ മേക്കിംഗ് വീഡിയോ ഉൾപ്പെടെത്തിയിരുന്നു.

അന്താരാഷ്ട്രതലത്തിൽ കാനഡ (ബ്ലൂ ആന്റ് മീഡിയ) , ഓസ്ട്രേലിയ (ചാനൽ നയൻ) , ന്യൂസിലാൻഡ് (ടെലിവിഷൻ ന്യൂസിലാന്റ്) , സ്പയിൻ (ടെലിഫോണിക്ക), ഡെന്മാർക്ക്‌ (ഡിആർ), സ്വീഡൻ (എസ് വി റ്റി ) ജർമ്മനി (ഡബ്ലു ഡി ആർ) എന്നിവയുൾപ്പടെയുള്ള ഏകദേശം 30 രാജ്യങ്ങളിലെ ടെലിവിഷൻ ചാനലുകൾക്ക് പരമ്പര സംപ്രേഷണം ചെയ്യാനുള്ള അവകാശം ബി.ബി.സി നേരത്തെ തന്നെ വിൽപ്പന ചെയ്തിരുന്നു.


</doc>
<doc id="402863" url="https://ml.wikipedia.org/wiki?curid=402863" title="വിരൽ ദ്വയാങ്കം">
വിരൽ ദ്വയാങ്കം

വിരലുകൾ ഉപയോഗിച്ച് ദ്വയാങ്കസംഖ്യാവ്യവസ്ഥയിലെ സംഖ്യകളെ സൂചിപ്പിക്കുന്നതിനും എണ്ണുന്നതിനും ഉള്ള ഒരു സമ്പ്രദായം ആണ് ഇത്. ഒരു കൈയിലെ വിരലുകൾ ഉപയോഗിച്ച് പൂജ്യം മുതൽ മുപ്പത്തിയൊന്ന് (2−1) വരെയും, രണ്ട് കൈയും കൂടി ഉപയോഗിച്ച് 1023 (2−1) വരെയും എണ്ണാം.

നിവർന്നിരിക്കുന്ന വിരലുകൾ ഒന്നുകളെയും മടങ്ങിയിരിക്കുന്ന വിരലുകൾ പൂജ്യങ്ങളെയും സൂചിപ്പിക്കും.


</doc>
<doc id="402864" url="https://ml.wikipedia.org/wiki?curid=402864" title="സെന്റ് ആൻഡ്രൂസ് പള്ളി, കോവിൽത്തോട്ടം">
സെന്റ് ആൻഡ്രൂസ് പള്ളി, കോവിൽത്തോട്ടം

കേരളത്തിൽ കൊല്ലം ജില്ലയിലെ ചവറയ്ക്കടുത്തായി സ്ഥിതിചെയ്യുന്ന ഒരു ക്രിസ്ത്യൻ ദേവാലയമാണ് സെന്റ് ആൻഡ്രൂസ് പള്ളി. കരുനാഗപ്പള്ളി താലൂക്കിൽ പന്മന - ചവറ പഞ്ചായത്തിലെ കോവിൽത്തോട്ടം എന്ന സ്ഥലത്താണ് ഈ റോമൻ കത്തോലിക് പള്ളി സ്ഥിതിചെയ്യുന്നത്. എ.ഡി. 1779-ൽ പോർച്ചുഗീസ് കൊളോണിയൽ വാസ്തുവിദ്യാശൈലിയിൽ നിർമ്മിച്ച ഈ പള്ളി യേശുക്രിസ്തുവിന്റെ ശിഷ്യന്മാരിലൊരാളായ അന്ത്രയോസ് ശ്ലീഹായ്ക്കായി സമർപ്പിച്ചിരിക്കുന്നു. കൊല്ലം ജില്ലയിലെ ഒരു പ്രധാന തീർത്ഥാടന കേന്ദ്രമാണ് സെന്റ് ആൻഡ്രൂസ് ദേവാലയം.

പോർച്ചുഗീസ് ഭരണകാലത്താണ് ഈ പള്ളി നിർമ്മിച്ചത്. ഏ.ഡി. 1779-ൽ ഫ്രാൻസിസ്കൻ മിഷണറിയിലെ യോവാകിം ഡെ സാന്റിയാഗോ എന്ന പുരോഹിതൻ ഈ പള്ളി പുനർനിർമ്മിച്ചു. അന്ത്രയോസ് ശ്ലീഹായ്ക്കു (ആൻഡ്രൂസ്) സമർപ്പിച്ച ഈ പള്ളിയെ പിന്നീട് കൊല്ലം രൂപതയുടെ ഭാഗമാക്കി. 2000-ത്തിനു ശേഷം പള്ളി വീണ്ടും പുതുക്കിപ്പണിഞ്ഞു. കൊല്ലം രൂപതാ ബിഷപ്പായിരുന്ന സ്റ്റാൻലി റോമൻ 2006-ൽ ഇവിടുത്തെ പുനഃപ്രതിഷ്ഠാ കർമ്മം നിർവ്വഹിച്ചു. റോമൻ സമ്പ്രദായം പിന്തുടരുന്ന ഈ പള്ളിയിൽ പ്രാർത്ഥനാകർമ്മങ്ങൾക്കും മറ്റും ഇംഗ്ലീഷ് ഭാഷയാണ് ഉപയോഗിച്ചുവരുന്നത്.

കൊല്ലം ജില്ലയിലെ ചവറയ്ക്കു സമീപം കോവിൽത്തോട്ടം എന്ന തീരദേശഗ്രാമത്തിലാണ് സെന്റ് ആൻഡ്രൂസ് ദേവാലയം സ്ഥിതിചെയ്യുന്നത്. കേരളത്തിലെ കായൽ ശൃംഖലയുടെ ഭാഗമായ ടി.എസ്. കനാലിനും അറബിക്കടലിനും മധ്യേയാണ് ഈ പ്രദേശം സ്ഥിതിചെയ്യുന്നത്.



</doc>
<doc id="402872" url="https://ml.wikipedia.org/wiki?curid=402872" title="പാകിസ്താനിലെ ക്രിസ്തുമതം">
പാകിസ്താനിലെ ക്രിസ്തുമതം

പാകിസ്താൻ ജനതയുടെ 1.6% ജനങ്ങൾ ക്രിസ്തുമതവിശ്വാസികളാണ്. 2005 ലെ കണക്കു പ്രകാരം 2.5 മില്യൺ ജനങ്ങളാണ് ക്രിസ്തുമത വിശ്വാസികൾ. ഇതിൽ ഏകദേശം പകുതി റോമൻ കത്തോലിക്കരും ബാക്കി പ്രോട്ടസ്റ്റന്റ് വിഭാഗവുമാണ്.

</doc>
<doc id="402873" url="https://ml.wikipedia.org/wiki?curid=402873" title="ഫോർവോ">
ഫോർവോ

ഫോർവോ.കോം എന്നത് ഉച്ചാരണശേഖരം ഉൾകൊള്ളുന്ന ഒരു വെബ്സൈറ്റാണ്. വിവിധ ഭാഷകളുടെ പഠനം സുഗമമാക്കാനെന്ന ഉദ്ദേശത്തോടു കൂടി തുടങ്ങിയ വെബ്‌സൈറ്റിൽ വാക്കുകളുടെ ഉച്ചാരണം അപ്‌ലോഡ് ചെയ്യാനും, ശ്രവിക്കാനും, ഡൗൺലോഡ് ചെയ്യാനും സാധിക്കും. 2007-ൽ സഹ-സ്ഥാപകനായ ഇസ്രയേൽ റൊന്ദൊന്റെ മനസ്സിലുദിച്ച ആശയം 2008-ൽ ഫലത്തിൽ വരികയായിരുന്നു. സ്പെയിനിലെ സൻ സെബാസ്ത്യനിലുള്ള ഫോർവോ മീഡിയ എസ്.എൽ. ആണ് വെബ്സൈറ്റിന്റെ ഉടമസ്ഥർ. ഇൻറർനെറ്റിൽ ലഭ്യമായിട്ടുള്ളതിൽ വെച്ച് ലോകത്തിലെ ഏറ്റവും വലിയ ഉച്ചാരണസഹായിയാണ് "ഫോർവോ"യെന്ന് വെബ്സൈറ്റിന്റെ പേജിൽ പറഞ്ഞിരിക്കുന്നു. 2013-ൽ ടൈമിന്റെ 50 മികച്ച വെബ്സൈറ്റുകളുടെ കൂട്ടത്തിൽ "ഫോർവോ"യും ഉൾപ്പെട്ടിരുന്നു.""

"ഫോർവോ"യിലുള്ള എല്ലാ ശബ്ദരേഖകളും അതിലെ ഉപയോക്താക്കൾ സൃഷ്ടിച്ചതാണ്. ഉപയോക്താക്കൾക്ക് മറ്റ് ഉച്ചാരണങ്ങൾ ശ്രവിച്ച് അത് നല്ലതാണോ അല്ലയോ എന്ന് വോട്ട് ചെയ്യാനുള്ള സൗകര്യവും ഇതിൽ ഒരുക്കിയിട്ടുണ്ട്. ഉച്ചാരണങ്ങൾ നിരൂപണം ചെയ്ത് അതിന്റെ നിലാവാരം പരിശോധിക്കാൻ സ്വയംസേവകരായ ഒരു കൂട്ടം സംശോധകരുമുണ്ട്. നിലവിൽ 330 ഭാഷകളെ ഇതിൽ പിന്തുണയ്ക്കുന്നു.



</doc>
<doc id="402874" url="https://ml.wikipedia.org/wiki?curid=402874" title="യോനോ">
യോനോ

ഭാരതീയ സ്റ്റേറ്റ് ബാങ്ക് അവതരിപ്പിച്ച ഒരു ഡിജിറ്റൽ ബാങ്കിംഗ് പ്ലാറ്റ്ഫോം ആണ് യോനോ (YONO) അഥവാ യു ഒൺലി നീഡ്‌ വൺ (You Only Need One). ഉപഭോക്താക്കൾക്ക് തൽക്ഷണം അക്കൗണ്ടുകൾ തുടങ്ങാനും, ഇടപാടുകൾ ഓൺലൈനായി ഷോപ്പിംഗിലേക്ക് എന്നിവ നടത്തുകയും എല്ലാം ഈ ഒരു മൊബൈൽ ആപ് മുഖേന സാധിക്കും.ആൻഡ്രോയിഡിലും ഐഒഎസ് പ്ലാറ്റ്ഫോമിലും യോനോ ലഭ്യമാണ്. 

2017 നവംബർ 25 ന് ഡൽഹിയിൽ ധനകാര്യമന്ത്രി ശ്രീ അരുൺ ജെയ്റ്റ്ലിയാണ് ഈ ആപ്ലിക്കേഷൻ ഔദ്യോഗികമായി അവതരിപ്പിച്ചത്. 
ഓൺലൈൻ ഷോപ്പിംഗ്, യാത്രാ ബുക്കിംഗ്, ഓൺലൈൻ ബുക്കിങ്, ഓഫ്ലൈൻ റീട്ടെയിൽ എന്നിവ ഉൾപ്പെടെ 60 ൽപരം ഇ-കൊമേഴ്സ് കമ്പനികളിൽ നിന്നുള്ള സേവനങ്ങൾ യോനോ വാഗ്ദാനം ചെയ്യുന്നു. ബാങ്ക് അക്കൌണ്ട് തുറക്കൽ, ഫണ്ട് ഇടപാടുകൾ, പണമിടപാട് ബിൽ പേയ്മെന്റ്, വായ്പ എന്നിവ പോലുള്ള സാധാരണ മൊബൈൽ ബാങ്കിംഗ് സേവനങ്ങൾ യോനോ നൽകുന്നു. 


</doc>
<doc id="402878" url="https://ml.wikipedia.org/wiki?curid=402878" title="ആലിഫാറ്റിക് സംയുക്തങ്ങൾ">
ആലിഫാറ്റിക് സംയുക്തങ്ങൾ

ഓർഗാനിക രസതന്ത്രത്തിൽ ഹൈഡ്രോകാർബണുകളെ (കാർബണും ഹൈഡ്രജനും ചേർന്നുണ്ടാകുന്ന സംയുക്തങ്ങൾ)  ആലിഫാറ്റിക് സംയുക്തങ്ങൾ എന്നും ആരോമാറ്റിക് സംയുക്തങ്ങളെന്നും ഉള്ള രണ്ട് പ്രധാന ഉപവിഭാഗങ്ങളായി തിരിച്ചിരിക്കുന്നു. ആലിഫാറ്റിക് സംയുക്തങ്ങൾ ആരോമാറ്റിക്കല്ലാത്ത എല്ലാ സംയുക്തങ്ങൾക്കും പറയുന്ന പേരാണ്. ഇവയിൽ വലയങ്ങളോ അല്ലാത്തവയോ ആയ സംയുക്തങ്ങൾ ഉണ്ടായിരിക്കും. സാധാരണയായി ആലിഫാറ്റിക് വലയ സംയുക്തങ്ങൾ എല്ലാം തന്നെ അസ്ഥിരമായിരിക്കും. ആരോമാറ്റിക് വലയ സംയുക്തങ്ങൾ എല്ലാം താരതമ്യേന സ്ഥിരമായിരിക്കും (ഉദാഹരണം ബെൻസീൻ). ആലിഫാറ്റിക് സംയുക്തങ്ങൾ പൂരിത സംയുക്തങ്ങളോ (ഹെക്സേൻ) അപൂരിതസംയുക്തങ്ങളോ(ഹെക്സീൻ, ഹെക്സൈൻ) ആയിരിക്കും. തുറന്ന കണ്ണികളുള്ള സംയുക്തങ്ങളിൽ (നേരേയുള്ളതോ ശാഖകളുള്ളതോ) വലയങ്ങൾ ഉണ്ടാകാറില്ല അതിനാൽ അവ ആലിഫാറ്റിക് സംയുക്തങ്ങളാണ്.

ആലിഫാറ്റിക് സംയുക്തങ്ങൾ പൂരിതമായവയോ (ഏകബന്ധനമുള്ള ആൽക്കേനുകൾ) അപൂരിതമായവയോ (ദ്വിബന്ധനമുള്ള ആൽക്കീനുകളും ത്രിബന്ധനമുള്ള ആൽക്കൈനുകളും) ആണ്. ഹൈഡ്രജന്റെകൂടെ മറ്റ് മൂലകങ്ങളും കാർബൺ ചങ്ങലയിൽ കാണപ്പെടുന്നു. സാധാരണയായി കാണുന്ന മൂലകങ്ങൾ ഓക്സിജൻ, നൈട്രജൻ, സൾഫർ, ക്ലോറിൻ എന്നിവയാണ്

ഏറ്റവും ലളിതമായ ആലിഫാറ്റിക് സംയുക്തമാണ് മീഥേൻ (CH4).

ഭൂരിഭാഗം ആലിഫാറ്റിക് സംയുക്തങ്ങളും കത്തുന്നവയാണ്. ഹൈഡ്രോ കാർബണുകൾ സാധാരണയായി ഇന്ധനമായി ഉപയോഗിക്കുന്നു. മീഥേൻ ബുൻസൻ ദീപങ്ങളിലും ദ്രവീകരിച്ച പ്രകൃതി വാതകമായും അസറ്റൈലീൻ വെൽഡിംഗിലും ഉപയോഗിക്കുന്നു.

ഏറ്റവും പ്രധാനപ്പെട്ട ആലിഫാറ്റിക് സംയുക്തങ്ങൾ ചുവടെ:
തന്മാത്രകൾ കുറവുള്ള ആലിഫാറ്റിക് സംയുക്തങ്ങളുടെ ഉദാഹരണങ്ങൾ ചുവടെ(കാർബൺ ആറ്റങ്ങളുടെ വർദ്ധനവനുസരിച്ച് ക്രമീകരിച്ചിരിക്കുന്നു)


</doc>
<doc id="402885" url="https://ml.wikipedia.org/wiki?curid=402885" title="ഐസ്ലിംഗ് ഫ്രാൻസിയോസി">
ഐസ്ലിംഗ് ഫ്രാൻസിയോസി

ഐസ്ലിംഗ് ഫ്രാൻസിയോസി (ജനനം ജൂൺ 6, 1993) ഒരു ഐറിഷ്-ഇറ്റാലിയൻ നടിയാണ്. ബി.ബി.സി. ടു ക്രൈം നാടക പരമ്പര "ദ ഫോൾ" ൽ കേറ്റി ബെനഡിറ്റോ, ടി.എൻ.ടി പരമ്പര "ലെജന്റ്സ്"ൽ കേറ്റ് ക്രോഫോർഡ് എന്നീ വേഷങ്ങൾ ചെയ്തതു വഴിയാണ് ഫ്രാൻസിയോസി പ്രശസ്തയായത്. 

2016-ൽ, എച് ബി ഓ പരമ്പര ഗെയിം ഓഫ് ത്രോൺസിന്റെ ആറാമത്തെയും ഏഴാമത്തെയും സീസണുകളിൽ ലിയാന സ്ടാർക്ക് എന്ന വേഷം കൈകാര്യം ചെയ്തു. 2017 ൽ ജെന്നിഫർ കെന്റ് സംവിധാനം ചെയ്തു ടാസ്മാനിയ കേന്ദ്രമായി ചിത്രീകരിച്ച "ദ നൈറ്റിംഗേൽ" എന്ന പീരീഡ്‌ ചിത്രത്തിൽ മുഖ്യ വേഷം ചെയ്തു. 

ഇറ്റലിയിൽ ഒരു ഇറ്റാലിയൻ പിതാവിനും ഒരു ഐറിഷ് മാതാവിനും മൂന്നാമത്തെ കുട്ടിയായി ജനിച്ച ഫ്രാൻസിയോസി അയർലണ്ടലെ ഡബ്ലിനിലാണ് വളർന്നത്‌. ഇംഗ്ലീഷ്, ഇറ്റാലിയൻ ഭാഷകൾ നന്നായി കൈകാര്യം ചെയ്യും. ഡബ്ലിനിലെ ട്രിനിറ്റി കോളജിൽ ഫ്രഞ്ച്, സ്പാനിഷ് ഭാഷകൾ പഠിച്ചു. 


</doc>
<doc id="402897" url="https://ml.wikipedia.org/wiki?curid=402897" title="മെയ്‌സി വില്യംസ്">
മെയ്‌സി വില്യംസ്

മാർഗരറ്റ് കോൺസ്റ്റാൻസ് "മെയ്‌സി " വില്യംസ് (ജനനം: ഏപ്രിൽ 15, 1997) ഒരു ഇംഗ്ലീഷ് നടി ആണ്. 2011 ൽ എച് ബി ഓ പരമ്പര ഗെയിം ഓഫ് ത്രോൺസിൽ ആര്യ സ്റ്റാർക്ക് എന്ന വേഷംഅഭിനയിച്ചുകൊണ്ട് പ്രൊഫഷണൽ അഭിനയ രംഗത്ത് അരങ്ങേറ്റം നടത്തി. ഈ പ്രകടനത്തിന് മികച്ച സഹനടിക്കുള്ള എന്റർടെയ്ൻമെന്റ് വീക്കിലി അവാർഡ്, മികച്ച സഹ നടിക്കുള്ള പോർട്ടൽ അവാർഡ്, മികച്ച യുവതാരത്തിനുള്ള സാറ്റൺ പുരസ്കാരം എന്നിവ മെയ്‌സി നേടി. 2016 ൽ ഒരു നാടക പരമ്പരയിലെ മികച്ച സഹനടിക്കുള്ള പ്രൈം ടൈം എമ്മി അവാർഡിന് നാമനിർദ്ദേശം ചെയ്യപ്പെട്ടു.

ബി.ബി.സി. പരമ്പര ഡോക്ടർ ഹു യിൽ അഷിൽദർ എന്ന വേഷത്തിൽ അതിഥി താരമായി എത്തി. ടെലിവിഷൻ കൂടാതെ, ദ ഫോളിങ്ങ് (2014) എന്ന സിനിമയിലൂടെ ഫീച്ചർ ഫിലിം രംഗത്തും അവർ അരങ്ങേറ്റം നടത്തി 

കുടുംബത്തിലെ നാല് കുട്ടികളിൽ ഏറ്റവും ഇളയതായി ബ്രിട്ടനിലെ ബ്രിസ്റ്റോളിൽ ആണ് മെയ്‌സി ജനിച്ചത്. ദി പെരിഷേർസ് എന്ന കോമിക് സ്ട്രിപ്പിലെ കഥാപാത്രത്തിൽ നിന്നാണ് മെയ്‌സി എന്ന പേര് ലഭിച്ചത്.

ഇംഗ്ലണ്ടിലുടനീളം 300 നടിമാരിൽ നിന്നാണ് ആര്യ സ്റ്റാർക്ക് എന്ന വേഷം ചെയ്യാൻ മെയ്‌സിയെ തിരഞ്ഞെടുത്ത്. ഈ പരമ്പരയിലെ പ്രകടനത്തിന് അവൾ നിരൂപക പ്രശംസ നേടി.ഷോയുടെ രണ്ടാം സീസണിലും മികച്ച നിരൂപക പ്രശംസ നേടിയതിനെ തുടർന്നു, എച് ബി ഓ മികച്ച സഹനടിക്കുള്ള 2012 പ്രൈംടൈം എമ്മി അവാർഡിനു പരിഗണനയ്ക്കായി മെയ്‌സിയുടെ പേര് സമർപ്പിച്ചു, എന്നാൽ ആ വർഷം നാമനിർദ്ദേശം ലഭിച്ചില്ല. തന്റെ പതിനഞ്ചാം വയസ്സിൽ , മികച്ച സഹനടിക്കുള്ള പോർട്ടൽ അവാർഡ് നേടി, ഈ നേട്ടം കൈവരിക്കുന്ന ഏറ്റവും പ്രായം കുറഞ്ഞ നടിയായി മെയ്‌സി. ഗെയിം ഓഫ് ത്രോൺസിൽ ഇതുവരെ സംപ്രേഷണം ചെയ്ത ഏഴ് സീസണിലും മെയ്‌സി പ്രത്യക്ഷപ്പെട്ടു.

2014-ൽ മെയ്‌സി ബ്രിട്ടീഷ് സിനിമയായ ദ ഫോളിങ്ങിൽ ലിഡിയ എന്നാ കഥാപാത്രം അവതരിപ്പിച്ചു.2015 മാർച്ച് 30 ന്, ഡോക്ടർ ഹു പരമ്പരയുടെ രണ്ടു എപ്പിസോഡുകളിൽ മെയ്‌സി അതിഥി താരമായി എത്തുമെന്ന് ബിബിസി അറിയിച്ചു. 2018 ൽ സൂപ്പർഹീറോ ചിത്രമായ ന്യൂ മ്യൂട്ടന്റ്സിൽ വൂൾഫ്സ്ബേനായി അഭിനയിക്കുകയാണ് മെയ്‌സി. 




</doc>
<doc id="402901" url="https://ml.wikipedia.org/wiki?curid=402901" title="ഗുർജാനി">
ഗുർജാനി

ഗുർജാനി കിഴക്കൻ ജോർജിയയിലെ കാഖെട്ടി മേഖലയിൽ സ്ഥിതിചെയ്യുന്ന നഗരമാണ്. ഇത് ഗുർജാനി മുനിസിപ്പാലിറ്റിയുടെ ആസ്ഥാനംകൂടിയാണ്. അലാസാനി നദിയുടെ സമതലപ്രദേശത്ത് സമുദ്രനിരപ്പിൽ നിന്ന് ഏകദേശം 415 മീറ്റർ ഉയരത്തിലാണ് ഈ നഗരം സ്ഥിതി ചെയ്യുന്നത്. പതിനാറാം നൂറ്റാണ്ടിലെ ഒരു ചരിത്രപ്രാധാന്യമുള്ള രേഖയിൽ ഗുർജാനി ഒരു ഗ്രാമമെന്ന നിലയിൽ രേഖപ്പെടുത്തപ്പെട്ടിരുന്നു. 1934 ൽ സോവിയറ്റ് ജോർജിയിൽ ഇത് ഒരു നഗരത്തിന്റെ സ്ഥാനം നേടിയെടുത്തു. 2014 ലെ സെൻസസ് രേഖകൾ പ്രകാരം, ഗുർജാനിയിലെ ജനസംഖ്യ 8,024 ആയിരുന്നു. ജോർജിയയുടെ ഏറ്റവും വലിയ വൈൻ നിർമ്മാണ മേഖലയുടെ കേന്ദ്രമാണ് ഈ നഗരം.


</doc>
<doc id="402903" url="https://ml.wikipedia.org/wiki?curid=402903" title="അലസാനി നദി">
അലസാനി നദി

അലസാനി നദി കോക്കസസിലൂടെ ഒഴുകുന്ന ഒരു നദിയാണ്. കിഴക്കൻ ജോർജിയയിലെ കുറ നദിയുടെ പ്രധാന പോഷകനദിയായി ഇത് 351 കിലോമീറ്റർ (218 മൈൽ) നീളത്തിൽ ഒഴുകുന്നു. മിൻഗഷെവിർ റിസർവോയറിൽ വച്ച് കുറ നദിയുമായി ചേരുന്നതിനു മുമ്പ് ഈ നദിയുടെ ഒരു ഭാഗം ജോർജ്ജിയയും അസർബൈജാനും തമ്മിലുള്ള അതിർത്തിയുടെ ഭാഗമായി മാറുന്നു. അഖ്മെറ്റ ജില്ലയുടെ വടക്കുപടിഞ്ഞാറുള്ള പ്രധാന ഗിരിശിഖരത്തിന്റെ തെക്ക്, ഗ്രേറ്റർ കോക്കസിൽനിന്നാണ് അലസാനി നദി ഉത്ഭവിക്കുന്നത്. ഈ നദി പ്രാഥമികമായി തെക്കോട്ട് അഖ്മെറ്റ പട്ടണത്തിന്റെ ഭാഗത്തേയ്ക്കും തുടർന്ന് കഖെട്ടിയിലെ ഫലഭൂയിഷ്ടമായ അലസാനി താഴ്വരയിലൂടെ തെക്കുകിഴക്കുഭാഗത്തേയ്ക്കും ഒഴുകുന്നു. ജോർജിയൻ വൈൻ വ്യവസായത്തിന്റെ കേന്ദ്രമാണ് അലാസാനി മേഖല. നൂറ്റാണ്ടുകളായി പേർഷ്യൻ ആക്രമണകാരികളുടെ ഒരു പ്രവേശന കവാടവുമായിരുന്നു ഈ പ്രദേശം. ഈ നദിസഞ്ചാരികൾക്ക് റാഫ്റ്റിംഗിന് പ്രിയങ്കരമാണ്.


</doc>
<doc id="402921" url="https://ml.wikipedia.org/wiki?curid=402921" title="ഷൂബിൽ">
ഷൂബിൽ

"വേൽഹെഡ്" (whalehead) അല്ലെങ്കിൽ "ഷൂ-ബിൽഡ് സ്റ്റോർക്ക്" എന്നീ പേരുകളിലറിയപ്പെടുന്ന ഷൂബിൽ ("Balaeniceps rex") കൊറ്റിയെപ്പോലെ വലിയ കൊക്കുള്ള പക്ഷിയാണ്. ഉഷ്ണമേഖലയായ കിഴക്കൻ ആഫ്രിക്കയിലാണ് സാധാരണയായി ഇവയെ കണ്ടുവരുന്നത്. പത്തൊൻപതാം നൂറ്റാണ്ടിൽ മാത്രം കണ്ടെത്തിയ ഈ പക്ഷിയുടെ കൊക്ക് കണ്ടാൽ ഒറ്റ നോട്ടത്തിൽ ഷൂസു പോലെയുള്ള പ്രതീതി ജനിപ്പിക്കും. നാലര അടിയോളം നീളവും ഏഴു കിലോവരെ തൂക്കവുമുള്ള വലിയൊരു നീർപ്പക്ഷിയാണ് ഷൂബിൽ. ദേശാടനപക്ഷികൾ അല്ലാത്തതിനാൽ ജീവിതകാലം മുഴുവനും വാസസ്ഥലത്തിന്റെ പരിധിക്കുള്ളിൽ സഞ്ചരിക്കുന്നു. ആഫ്രിക്ക, കോംഗോ, റുവാണ്ട, എത്യോപ്യ, സുഡാൻ, ടാൻസാനിയ, ഉഗാണ്ട തുടങ്ങി ഒൻപതോളം ആഫ്രിക്കൻ രാജ്യങ്ങളിലെ ചതുപ്പുകളും നീർത്തടങ്ങളും നിറഞ്ഞ പ്രദേശങ്ങളിൽ ഇവയെ കണ്ടുവരുന്നു. പൊതുവെ ഒറ്റയ്ക്ക് കഴിയാനിഷ്ടമുള്ള കൂട്ടരാണിവ. ഇണപ്പക്ഷികളാണെങ്കിൽ കൂടി ഇവ ഒരു പ്രദേശത്തിന്റെ രണ്ടറ്റങ്ങളിലേ താമസിക്കൂ. കാഴ്ചയിൽ കൊക്കിനോട് സാമ്യമുണ്ടെങ്കിലും കുടുംബപരമായി നോക്കിയാൽ ഷൂബില്ലുകളുടെ ഏറ്റവുമടുത്ത ബന്ധുക്കൾ പെലിക്കണുകളാണ്. എന്നാൽ ഇവയ്ക്ക് ഹാമർകോപ് എന്നൊരു പക്ഷിയുമായി ഘടനാപരമായ സാമ്യങ്ങൾ കണ്ടെത്തിയിട്ടുണ്ട് .വലിയ കൊക്കിനുപുറമെ വലിയ കാല്പാദങ്ങളും ഇവയ്ക്കുണ്ട്. താറാവിന്റേതുപോലുള്ള കാല്പാദങ്ങളിൽ നാലുവിരലുകൾ ഉണ്ടാകും. നടുവിരലിന് ഏതാണ്ട് 18 സെന്റിമീറ്ററാണ് നീളം. വെള്ളത്തിനുമുകളിലെ ചെടിപടർപ്പുകളിലും മറ്റും ഏറെനേരം ഉറച്ചുനിൽക്കാൻ ഈ വമ്പൻപാദങ്ങൾ ഷൂബില്ലുകളെ സഹായിക്കുന്നു. നിശ്ശബ്ദരെങ്കിലും ആശയവിനിയത്തിന് ചുണ്ടുകളാൽ ഘടഘടാരവം ഉയർത്തുന്നു. ചെറുതും വലുതുമായ മത്സ്യങ്ങളാണ് ഇഷ്ടഭക്ഷണം. മീനിനുപുറമെ തവളകൾ, പാമ്പുകൾ, ചെറുമുതലകൾ, മറ്റുജലപക്ഷികളുടെ കുഞ്ഞുങ്ങൾ, തുടങ്ങിയവയെയും ഇവ അകത്താക്കും. വെള്ളക്കെട്ടുകൾ നിറഞ്ഞതും ധാരാളം തീറ്റ ലഭിക്കുന്നതുമായ പ്രദേശങ്ങളിൽ ഇവ മാറി മാറി ഇവ താമസിക്കാറുണ്ട്. ഉഷ്ണമേഖലയുൾപ്പെട്ട കിഴക്കൻ ആഫ്രിക്കയിൽ സുഡാൻ മുതൽ സാംബിയ വരെയുള്ള വലിയ ചതുപ്പുനിലങ്ങളിൽ ഇത് താമസിക്കുന്നു.

ഏതാണ്ട് 50 വർഷമാണ് ഷൂബില്ലിന്റെ ശരാശരി ആയുസ്സ്. ആയുസ്സ് കൂടുതലാണെങ്കിലും ഇവ വംശനാശത്തിന്റെ വക്കിലാണ്. കാട്ടുതീ, വനനശീകരണം, കാലിവളർത്തൽ, വരൾച്ച തുടങ്ങി പലകാരണങ്ങളാൽ കാടുകളും ചതുപ്പുകളും നീർപ്രദേശങ്ങളൊക്കെ കുറഞ്ഞുവരുന്നതും അനധികൃതവേട്ടയാടലുമൊക്കെ ഇവയ്ക്ക് ഭീഷണിയാകുന്നു. ഇന്ന് ലോകത്തിൽ 5000 മുതൽ 8000 ഷൂബില്ലുകൾ മാത്രമേ അവശേഷിക്കുന്നുളളൂ എന്നാണ് കണക്ക്. മനുഷ്യനോട് വിധേയത്വം കാണിക്കുന്ന പക്ഷിയാണിത്. മറ്റുപക്ഷികളെ അപേക്ഷിച്ച് ഷൂബില്ലുകളുടെ വളർച്ച വളരെ സാവധാനത്തിലാണ്. ഏതാണ്ട് ഒന്നരമാസത്തിലധികം സമയമെടുത്താണ് ഇവ പറക്കാൻ തുടങ്ങുന്നത്. പറന്നുതുടങ്ങിയാലും ഒരു മാസക്കാലം മാതാപിതാക്കൾ കുഞ്ഞുങ്ങൾക്ക് ഭക്ഷണമെത്തിച്ചു കൊടുക്കാറുണ്ട്. പ്രത്യുൽപ്പാദനകാലം കഴിയുമ്പോഴേയ്ക്കും ഒരു കുഞ്ഞ് മാത്രമേ സാധാരണ അവശേഷിക്കാറുള്ളൂ.

പുരാതന ഈജിപ്തുകാരുടെയും അറബികളുടെയും ഇടയിൽ ഷൂബിൽ അറിയപ്പെട്ടിരുന്നു. എന്നാൽ 19-ാം നൂറ്റാണ്ടുവരെ വർഗ്ഗീകരണം നടന്നിരുന്നില്ല. കൊറ്റിയെപ്പോലെ കാണപ്പെടുന്നതുകൊണ്ട് ആദ്യം സികോണിഫോംസ് (Ciconiiformes) നിരയിൽ വർഗ്ഗീകരണം നടന്നുവെങ്കിലും പിന്നീട് ജനിതക അടിസ്ഥാനത്തിൽ ഇതിനെ പെലിക്കണിഫോംസ് (Pelecaniformes) നിരയിൽ ഉൾപ്പെടുത്തി. സിബ്ലി-അൽക്വിസ്റ്റ് വർഗ്ഗീകരണം (Sibley-Ahlquist taxonomy) പ്രകാരം സികോണിഫോംസ് നിരയിൽ ഉൾപ്പെടുത്താനാവാത്തവിധം വസ്തുതകളുണ്ടെന്ന് തെളിഞ്ഞു. ആന്തരിക താരതമ്യ പഠനത്തിന്റെ അടിസ്ഥാനത്തിൽ ഷൂബില്ലുകൾക്ക് പെലിക്കണുമായി സാമ്യമുണ്ടെന്ന് കണ്ടെത്തി. കോൺസ്റ്റാറ്റിൻ മിഖെയിലോവ് 1995-ൽ എഗ്ഗ് ഷെല്ലിന്റെ മാക്രോസ്കോപ്പിക്ക് അനലിസിസ് മുഖേന ഷൂബില്ലുകൾക്ക് കൂടുതൽ സാമ്യം പെലിക്കണിഫോംസ് നിരയോടാണെന്ന് തെളിഞ്ഞു. 2002-ൽ ഹാഗിയുടെ ജൈവരാസപ്രക്രിയയുടെ അടിസ്ഥാനത്തിൽ ഷൂബില്ലുകൾക്ക് കൊക്കുകളോട് സാമ്യമുണ്ടെന്ന് കണ്ടെത്തി. സമീപകാലത്ത് നടത്തിയ ഡി.എൻ.എ (DNA) പഠനത്തിലൂടെ ഷൂബില്ലുകളുടെ സ്ഥാനം പെലിക്കണിഫോംസ് നിരയിലാണെന്ന് തെളിഞ്ഞു.

ഇതുവരെ, ഷൂബില്ലിന്റെ ബന്ധുക്കളിൽപ്പെടുന്ന ഫോസിൽ സംബന്ധമായ രണ്ട് വിവരണങ്ങൾ ലഭിച്ചിട്ടുണ്ട്: ഈജിപ്തിലെ ആദ്യകാല ഒലിഗോസീനിൽ നിന്നുള്ള ഗോലിയാത്തിയയെയും അതേ രാജ്യത്തെ ആദ്യകാല മയോസീനിൽ നിന്നുള്ള പാലുഡാവിസിനെയും കുറിച്ചാണ് വിവരണം നൽകിയിട്ടുള്ളത്. ആഫ്രിക്കൻ ഫോസിൽ പക്ഷിയായ എറെമോപെസസും ഒരു ബന്ധുവായിരുന്നുവെന്ന് അഭിപ്രായമുണ്ട്, പക്ഷേ അതിനുള്ള തെളിവുകൾ സ്ഥിരീകരിച്ചിട്ടില്ല. എറിമോപെസസിനെക്കുറിച്ച് അറിയാവുന്നത്, അത് വളരെ വലുതും ഒരുപക്ഷേ പറക്കാത്തതുമായ പക്ഷിയായിരുന്നുവെന്നാണ്. സസ്യങ്ങളോ ഇരകളോ കൈകാര്യം ചെയ്യാൻ സഹായിക്കുന്ന അയവുള്ള പാദങ്ങളാണ് ഇവയ്ക്കുണ്ടായിരുന്നത്.

110 മുതൽ 140 സെന്റിമീറ്റർ വരെ (43 മുതൽ 55 ഇഞ്ച് വരെ) ഉയരമുള്ള പക്ഷിയാണ് ഷൂബിൽ. ചില മാതൃകകൾ 152 സെന്റിമീറ്റർ (60 ഇഞ്ച്) വരെ എത്തുന്നു. വാൽ മുതൽ കൊക്ക് വരെയുള്ള നീളം 100 മുതൽ 140 സെന്റിമീറ്റർ വരെയും (39 മുതൽ 55 ഇഞ്ച് വരെ) ചിറകുകൾ 230 മുതൽ 260 സെന്റിമീറ്റർ വരെയും (7 അടി 7 മുതൽ 8 അടി 6 ഇഞ്ച് വരെ) 4 മുതൽ 7 കിലോഗ്രാം വരെ (8.8 മുതൽ 15.4 പൗണ്ട് വരെ) ഭാരവും ഇവയ്ക്കുണ്ട്.4.9 കിലോഗ്രാം (11 പൗണ്ട്) ഭാരം വരുന്ന സാധാരണ പിടയെക്കാൾ വലുതാണ് 5.6 കിലോഗ്രാം (12 പൗണ്ട്) ശരാശരി ഭാരം വരുന്ന പൂവൻ.ഈ ഇനത്തിന്റെ പ്രധാന സവിശേഷത അതിന്റെ ചാരനിറത്തിലുള്ള അടയാളങ്ങളുള്ള വൈക്കോൽ നിറമുള്ള കൂറ്റൻ ഗോളാകൃതിയിലുള്ള കൊക്ക് ആണ്. കൾമെൻ (culmen) (അല്ലെങ്കിൽ മുകളിലെ മാൻഡിബിളിന് മുകളിലുള്ള അളവ്) 18.8 മുതൽ 24 സെന്റിമീറ്റർ വരെയാണ് (7.4 മുതൽ 9.4 ഇഞ്ച് വരെ). പെലിക്കണുകൾക്കും വലിയ കൊറ്റികൾക്കും ശേഷം നിലവിലുള്ള പക്ഷികളിൽ ഏറ്റവും നീളമുള്ള കൊക്ക് ഉള്ള ഇവ കൊക്കിന്റെ വലിപ്പത്തിന്റെ അടിസ്ഥാനത്തിൽ മൂന്നാമത്തെ സ്ഥാനത്താണ്. മാത്രമല്ല കൊക്കിന്റെ ചുറ്റളവിൽ പ്രത്യേകിച്ചും കടുപ്പമുള്ളതും അസ്ഥികളുള്ളതുമായ കെരാറ്റിൻ ഭാഗവും കണക്കാക്കിയാൽ ഇവയ്ക്ക് പെലിക്കണുകളെ മറികടക്കാൻ കഴിയും.മാൻഡിബിളുകളിലെ മൂർച്ചയുള്ള അരികുകൾ ഷൂബില്ലിന് ഇരയെ മുറിക്കാൻ സഹായിക്കുന്നു. പെലിക്കണുകളിലേതുപോലെ, മുകളിലെ മാൻഡിബിൾ ശക്തമായി കീൽ ചെയ്ത് മൂർച്ചയുള്ള നഖത്തിൽ അവസാനിക്കുന്നു. ഇരുണ്ട നിറമുള്ള കാലുകൾക്ക് 21.7 മുതൽ 25.5 സെന്റിമീറ്റർ വരെ (8.5 മുതൽ 10.0 ഇഞ്ച് വരെ) നീളമുണ്ട്. ഷൂബില്ലിന്റെ പാദങ്ങൾ വളരെ വലുതാണ്. നടുവിരലിന് 16.8 മുതൽ 18.5 സെന്റിമീറ്റർ വരെ (6.6 മുതൽ 7.3 ഇഞ്ച് വരെ) നീളമുണ്ട്. ഇത് വേട്ടയാടലിനിടെ ജലസസ്യങ്ങളിൽ നിൽക്കാൻ സഹായിക്കുന്നു. നീളമുള്ള കാലുകളുള്ള മറ്റ് ജലപ്പക്ഷികളായ ഹെറോണുകളും ക്രൗഞ്ചം പോലുള്ള ജലപ്പക്ഷികളേക്കാൾ കഴുത്ത് താരതമ്യേന ചെറുതും കട്ടിയുള്ളതുമാണ്. 58.8 മുതൽ 78 സെന്റിമീറ്റർ വരെ (23.1 മുതൽ 30.7 ഇഞ്ച് വരെ) നീളമുള്ള വിശാലമായ ചിറകുകൾ കുതിച്ചുയരുന്നതിന് നന്നായി പൊരുത്തപ്പെടുന്നു.

പ്രായപൂർത്തിയായ പക്ഷികളുടെ തൂവലുകൾ നീല-ചാരനിറമാണ്. ചിറകുകളിലെ പറക്കാനുപയോഗിക്കുന്ന തൂവലുകൾ ഇരുണ്ട സ്ലാറ്റി-ഗ്രേ നിറമാണ്. ഇരുണ്ട ഷാഫ്റ്റുകളുള്ള നീളമേറിയ തൂവലുകൾ മാറിടത്ത് കാണപ്പെടുന്നു. പ്രായപൂർത്തിയാകാത്തതിനും സമാനമായ തൂവലുകൾ കാണപ്പെടുന്നു. പക്ഷേ തവിട്ട് നിറമുള്ള ഇരുണ്ട ചാരനിറമാണ്. ആദ്യം ജനിക്കുമ്പോൾ തന്നെ ഷൂബില്ലുകൾക്ക് കൂടുതൽ മിതമായ വലിപ്പത്തിലുള്ള കൊക്ക് കാണപ്പെടുന്നു. തുടക്കത്തിൽ തിളങ്ങുന്ന-ചാരനിറമാണ്. കുഞ്ഞുങ്ങൾക്ക് 23 ദിവസം പ്രായമാകുമ്പോൾ കൊക്ക് കൂടുതൽ ശ്രദ്ധേയമായ രീതിയിൽ വലിപ്പം വയ്ക്കുന്നു. 43 ദിവസം കൊണ്ട് നന്നായി വികസിക്കുന്നു. 
കുതിച്ചുയർന്ന് പറക്കുന്നതിനിടയിൽ അതിന്റെ ചിറകുകൾ പരന്നുകിടക്കുന്നു. പെലിക്കൻ, ലെപ്റ്റോപ്റ്റിലോസ് ജനുസ്സിലെ കൊറ്റികൾ എന്നിവ പോലെ, ഷൂബിൽ കഴുത്ത് പിൻവലിച്ച് പറക്കുന്നു. ചിറകടിച്ചു പറക്കുന്ന ഇതിന്റെ ചിറകടിനിരക്ക്, മിനിറ്റിന് 150 ആണ്. ഷൂബില്ലുകൾ സാധാരണയായി 100 മുതൽ 500 മീറ്റർ വരെ ഉയരത്തിൽ (330 മുതൽ 1,640 അടി വരെ) പറക്കാൻ ശ്രമിക്കുന്നു. ഷൂബില്ലിന്റെ ദൈർഘ്യമേറിയ പറക്കൽ അപൂർവമാണ്. മാത്രമല്ല അതിന്റെ രേഖപ്പെടുത്തിയിട്ടുള്ള ഏറ്റവും കുറഞ്ഞ ദൂരം 20 മീറ്റർ (66 അടി) ആണ്.
അടുത്ത ശ്രേണിയിൽ, അതിന്റെ തനതായ സവിശേഷതകളാൽ ഇതിനെ എളുപ്പത്തിൽ തിരിച്ചറിയാൻ കഴിയും. പറക്കലിൽ, അതിന്റെ അസാധാരണമായ കൊക്ക് കാണാൻ കഴിയുന്നില്ലെങ്കിലും ഷൂബില്ലിന്റെ നിഴൽച്ചിത്രം ഒരു കൊറ്റി അല്ലെങ്കിൽ കോണ്ടറിനോട് സാമ്യമുള്ളതാണ്. എന്നാൽ അതിന്റെ തൂവലുകൾ അസാധാരണവും ഒരു പ്രത്യേക ഇടത്തരം നീല-ചാരനിറമാണ്. അതിന്റെ വാൽ അതിന്റെ ചിറകുകളുടെ അതേ നിറമാണ്. വ്യക്തമല്ലാത്ത കാഴ്ചയിലും, അതിന്റെ വലിപ്പവും ചിറകുകളും അതിന്റെ ആവാസവ്യവസ്ഥയിലെ മറ്റ് പക്ഷികളിൽ നിന്ന് വേർതിരിച്ചറിയാൻ കഴിയും.

മധ്യ ഉഷ്ണമേഖലാ ആഫ്രിക്കയിലെ ശുദ്ധജല ചതുപ്പുനിലങ്ങളിൽ, സുഡാൻ, ദക്ഷിണ സുഡാൻ എന്നിവിടങ്ങളിൽ നിന്ന് കിഴക്കൻ കോംഗോ, റുവാണ്ട, ഉഗാണ്ട, പടിഞ്ഞാറൻ ടാൻസാനിയ, വടക്കൻ സാംബിയ എന്നിവിടങ്ങളിൽ നിന്നാണ് ഷൂബിൽ വ്യാപിച്ചിരിക്കുന്നത്. പശ്ചിമ നൈൽ ഉപമേഖലയിലും ദക്ഷിണ സുഡാനിലും (പ്രത്യേകിച്ചും Sudd) ഈ ഇനം വളരെയധികം കാണപ്പെടുന്നു. ഉഗാണ്ടയിലെയും പടിഞ്ഞാറൻ ടാൻസാനിയയിലെയും തണ്ണീർത്തടങ്ങളിലും ഇത് പ്രബലമായി കാണപ്പെടുന്നു. കെനിയ, മധ്യ ആഫ്രിക്കൻ റിപ്പബ്ലിക്, വടക്കൻ കാമറൂൺ, തെക്ക്-പടിഞ്ഞാറൻ എത്യോപ്യ, മലാവി എന്നിവിടങ്ങളിലെ ഷൂബില്ലുകളെക്കുറിച്ച് കൂടുതൽ ഒറ്റപ്പെട്ട രേഖകൾ റിപ്പോർട്ട് ചെയ്യപ്പെട്ടിട്ടുണ്ട്. ഒകാവാംഗോ ബേസിൻ, ബോട്സ്വാന, അപ്പർ കോംഗോ നദി എന്നിവിടങ്ങളിൽ ഇവ അലഞ്ഞുതിരിയുന്നതായി കാണാം. ഈ ഇനത്തിന്റെ വ്യാപനം പ്രധാനമായും പാപ്പിറസ്, ലംഗ് ഫിഷ് എന്നിവയുമായി ഒത്തുപോകുന്നതായി കാണുന്നു. ആവാസവ്യവസ്ഥയിലെ മാറ്റങ്ങൾ, ഭക്ഷണ ലഭ്യത, മനുഷ്യരുടെ ഉപദ്രവം എന്നിവ കാരണം പരിമിതമായ കാലാനുസൃതമായ ചലനങ്ങളുള്ള ഷൂബിൽ ദേശാടനരഹിതരാണ്.

ആദ്യകാല ഹോളോസീൻ] കാലഘട്ടത്തിലാണ് ഷൂബിൽ അക്കാലത്തെ സഹാറ മരുഭൂമിയെ ഉൾക്കൊള്ളുന്ന തണ്ണീർത്തടങ്ങളിൽ വടക്ക് ഭാഗത്ത് കാണപ്പെട്ടിരുന്നതായി കിഴക്കൻ അൾജീരിയയിലെ ഊഡ് ജെറാറ്റിൽ നിന്നുള്ള ശിലാചിത്രങ്ങൾ കാണിക്കുന്നു. 

വിപുലമായ, ഇടതൂർന്ന ശുദ്ധജല ചതുപ്പുകളിലാണ് ഷൂബിൽ കാണപ്പെടുന്നത്. മിക്കവാറും സൈപ്രസ് പാപ്പിറസ് ഞാങ്ങണ ടൈഫ എന്നിവ കാണപ്പെടുന്ന എല്ലാ തണ്ണീർത്തടങ്ങളിലും ഇതിന്റെ സ്പീഷിസുകളെ ആകർഷിക്കുന്നു. ഇവയുടെ വിതരണം പ്രധാനമായും മധ്യ ആഫ്രിക്കയിലെ പാപ്പിറസിന്റെ വിതരണവുമായി പൊരുത്തപ്പെടുന്നതായി തോന്നുമെങ്കിലും, ഈ ഇനം ശുദ്ധമായ പാപ്പിറസ് ചതുപ്പുകൾ ഒഴിവാക്കുന്നതായി കാണപ്പെടുന്നു. മാത്രമല്ല പലപ്പോഴും സസ്യജാലങ്ങളുള്ള പ്രദേശങ്ങളിലേക്ക് ആകർഷിക്കപ്പെടുന്നു. അപൂർവ്വമായി, കൂടുതലും നെൽവയലുകളിലും വെള്ളപ്പൊക്കമുള്ള തോട്ടങ്ങളിലും ഈ ഇനം കാണപ്പെടുന്നു.
ഷൂബിൽ അതിന്റെ മന്ദഗതിയിലുള്ള ചലനങ്ങൾക്കും ദീർഘനേരം അനങ്ങാതിരിക്കാനുള്ള പ്രവണതയ്ക്കും പേരുകേട്ടതാണ്. ഇതിന്റെ ഫലമായി ഈ സ്പീഷീസിനെ "പ്രതിമ പോലെയാണ്" എന്ന് വിശേഷിപ്പിക്കുന്നു. മനുഷ്യരുടെ സാന്നിദ്ധ്യത്തിൽ അവ വളരെ സെൻസിറ്റീവ് ആണ്. മാത്രമല്ല ഇക്കാരണത്താൽ അവയുടെ കൂടുകൾ വരെ ഉപേക്ഷിക്കുകയും ചെയ്യാം. എന്നിരുന്നാലും, തീറ്റതേടുന്നതിനിടയിൽ, ഇടതൂർന്ന സസ്യങ്ങൾ അതിനും മനുഷ്യർക്കും ഇടയിൽ നിൽക്കുന്നുവെങ്കിൽ, ഈ നീർപ്പക്ഷിയെ മെരുക്കാൻ കഴിയും. മത്സ്യം ഇടയ്ക്കിടെ ശ്വസിക്കാനായി ജലോപരിതലത്തിലെത്തുന്നതിനാൽ ഓക്സിജൻ കുറവുള്ള ജലത്തിലേക്ക് ഷൂബിൽ ആകർഷിക്കപ്പെടുന്നു. അസാധാരണമായ ഈ പക്ഷിയെ സംബന്ധിച്ചിടത്തോളം, ഷൂബിൽ പലപ്പോഴും പൊങ്ങിക്കിടക്കുന്ന സസ്യജാലങ്ങളിൽ ഒരിടത്ത് നിൽക്കുകയും ചേക്കേറുകയും ചെയ്യുന്നു. ഇത് ഒരു ജയന്റ് ജക്കാനയെപ്പോലെ കാണപ്പെടുന്നു, എന്നിരുന്നാലും സമാന വലിപ്പത്തിലുള്ളതും ഇടയ്ക്കിടെ അനുഭാവമുള്ളതുമായ ഗോലിയാത്ത് ഹെറോൺ (ആർഡിയ ഗോലിയാത്ത്) ജലസസ്യങ്ങളിൽ നിൽക്കുന്നതായും അറിയപ്പെടുന്നു. ഷൂബില്ലുകൾ സാധാരണയായി ചെളി നിറഞ്ഞ വെള്ളത്തിലാണ് ഭക്ഷണം തേടുന്നത്. ഏകാന്തത ഉള്ളതിനാൽ താരതമ്യേന ജനസാന്ദ്രതയുള്ള സ്ഥലത്ത് 20 മീറ്റർ (66 അടി) അല്ലെങ്കിൽ അതിൽ കൂടുതൽ അകലത്തിൽ തീറ്റ തേടുന്നു. ഈ ഇനം ഇരയെ ക്ഷമയോടെ, പതുങ്ങിയിരുന്ന് പതുക്കെ പിടിക്കുന്നു. വേട്ടയാടുന്ന സമയത്ത്, ഷൂബിൽ വളരെ സാവധാനത്തിൽ സഞ്ചരിക്കുകയും പതിവായി ചലനരഹിതമാവുകയും ചെയ്യുന്നു. മറ്റ് ചില വലിയ നീർപ്പക്ഷികളിൽ നിന്ന് വ്യത്യസ്തമായി, ഈ ഇനം പൂർണ്ണമായും കാഴ്ച ഉപയോഗിച്ചാണ് വേട്ടയാടുന്നത്. സ്പർശിക്കുന്ന വേട്ടയിൽ ഏർപ്പെടുന്നതായി അറിയില്ല. ഇരയെ കണ്ടെത്തുമ്പോൾ, അത് പെട്ടെന്നുള്ള ഒരാക്രമണം തുടങ്ങുന്നു. ആക്രമണത്തിന് ശേഷം കൈകാര്യം ചെയ്യുന്ന സമയം 10 മിനിറ്റ് കവിയാം. ഏകദേശം 60% ആക്രമണങ്ങളിലും ഇരയെ ലഭിക്കുന്നു. ഹിപ്പോപ്പൊട്ടാമസിന്റെ പ്രവർത്തനം അശ്രദ്ധമായി ഷൂബില്ലിന് ഗുണം ചെയ്യുന്നു. നീർക്കുതിര ഇടയ്ക്കിടെ വെള്ളത്തിൽ മുങ്ങുമ്പോൾ യാദൃച്ഛികമായി മത്സ്യം ജലോപരിതലത്തിലേക്ക് എത്താൻ കാരണമാകുന്നു.

ഷൂബില്ലുകൾ വലിയ തോതിൽ മത്സ്യഭുക്കാണ്. പക്ഷേ അവ തണ്ണീർത്തട കശേരുക്കളുടെ ഗണ്യമായ ശ്രേണിയിൽ പെടുന്നു. മാർബിൾഡ് ലംഗ് ഫിഷ് ("Protopterus aethiopicus"), സെനഗൽ ബിച്ചിർ "(Polypterus senegalus)", വിവിധ തിലാപ്പിയ സ്പീഷിസുകൾ, ക്യാറ്റ്ഫിഷ്, ക്ലാരിയാസ് ജനുസ്സിൽപ്പെടുന്നവ എന്നിവ ഇഷ്ടപ്പെടുന്ന ഇരകളിൽ ഉൾപ്പെടുന്നു. തവളകൾ, ജലപാമ്പുകൾ, നൈൽ മോണിറ്ററുകൾ ("Varanus niloticus"), കുഞ്ഞ് മുതലകൾ എന്നിവ ഈ ഇനം തിന്നുന്ന മറ്റ് ഇരകളാണ്. കൂടുതൽ അപൂർവ്വമായി, ആമകൾ, ഒച്ചുകൾ, എലി, ചെറിയ വാട്ടർഫൗൾ എന്നിവ കഴിച്ചതായും രേഖപ്പെടുത്തുന്നു. മൂർച്ചയുള്ള അഗ്രമുള്ള കൊക്ക്, കൂറ്റൻ കൊക്ക്, വിശാലമായ വായ എന്നിവ കണക്കിലെടുത്ത്, ഷൂബില്ലിന് വലിയ ഇരയെ വേട്ടയാടാൻ കഴിയുന്നു. ഈ ഇനം കഴിക്കുന്ന മത്സ്യം സാധാരണയായി 15 മുതൽ 50 സെന്റിമീറ്റർ വരെ (5.9 മുതൽ 19.7 ഇഞ്ച് വരെ) നീളവും 500 ഗ്രാം (1.1 പൗണ്ട്) ഭാരവുമാണ്. എന്നിരുന്നാലും 1 മീറ്റർ (3.3 അടി) വരെയുള്ള ലംഗ്ഫിഷ് ആക്രമിക്കപ്പെടുന്നു. ഇരകളായ പാമ്പുകൾക്ക് സാധാരണയായി 50 മുതൽ 60 സെന്റിമീറ്റർ വരെ (20 മുതൽ 24 ഇഞ്ച് വരെ) നീളമുണ്ട്. സാംബിയയിലെ ബാങ്‌വേലു ചതുപ്പുനിലങ്ങളിൽ, മാതാപിതാക്കൾ കുഞ്ഞുങ്ങൾക്ക് നൽകുന്ന പ്രധാന ഇരകൾ ക്യാറ്റ്ഫിഷ് ക്ലാരിയാസ് ഗാരിപിനസ് (syn. C. mossambicus), ജല പാമ്പുകൾ എന്നിവയായിരുന്നു. ഉഗാണ്ടയിൽ ലംഗ്ഫിഷും ക്യാറ്റ്ഫിഷും പ്രധാനമായും കുഞ്ഞുങ്ങൾക്ക് നൽകി. വലിയ കൊക്ക് ഉപയോഗിച്ച് ചിലപ്പോൾ കുളത്തിന്റെ അടിഭാഗത്തെ ചെളിയിൽ കുഴിച്ച് അവയുടെ മാളങ്ങളിൽ നിന്ന് ഉഷ്ണകാലം മുഴുവൻ നീണ്ടുനില്ക്കുന്ന ഉറക്കത്തിലേർപ്പെടുന്ന ലംഗ്ഫിഷിനെ പിടിച്ചെടുക്കുന്നു.

ഷൂബില്ലുകളുടെ ഏകാന്ത സ്വഭാവം അവയുടെ പ്രജനനരീതിയിലേക്ക് വ്യാപിക്കുന്നു. സാധാരണയായി കോളനികളിൽ കൂടുണ്ടാക്കുന്ന ഹെറോണുകൾ, നീർക്കാക്കകൾ, പെലിക്കൻ, കൊറ്റികൾ എന്നിവയിൽ നിന്ന് വ്യത്യസ്തമായി ഒരു ചതുരശ്ര കിലോമീറ്ററിന് മൂന്ന് കൂടുകൾ ആണ് ഉണ്ടാക്കുന്നത്. ബ്രീഡിംഗ് ജോഡി ഷൂബില്ലുകൾ (0.77 മുതൽ 1.54 ചതുരശ്ര മൈൽ വരെ) പ്രദേശത്തെ ശക്തമായി പ്രതിരോധിക്കുന്നു. പരമാവധി വടക്ക്, തെക്ക് ഭാഗങ്ങളിൽ, മഴ അവസാനിച്ച ഉടൻ തന്നെ കൂടുണ്ടാക്കൽ ആരംഭിക്കുന്നു. കൂടുതൽ മധ്യപ്രദേശങ്ങളുടെ പരിധിയിൽ അടുത്ത ആർദ്ര സീസണിന്റെ തുടക്കത്തിൽ കുഞ്ഞുങ്ങളെ വിരിയിക്കാൻ നനഞ്ഞ സീസണിന്റെ അവസാനത്തിൽ ഇത് കൂടുണ്ടാക്കുന്നു. ഏകദേശം 3 മീറ്റർ (9.8 അടി) വിസ്തീർണ്ണം വൃത്തിയാക്കിയ ശേഷം മാതാപിതാക്കൾ രണ്ട് പേരും വെള്ളത്തിൽ പൊങ്ങിക്കിടക്കുന്ന പ്ലാറ്റ്ഫോമിൽ കൂടു പണിയുന്നതിൽ ഏർപ്പെടുന്നു. വലിയതും പരന്നതുമായ നെസ്റ്റിംഗ് പ്ലാറ്റ്ഫോം പലപ്പോഴും ഭാഗികമായി വെള്ളത്തിൽ മുങ്ങുകയും 3 മീറ്റർ (9.8 അടി) ആഴത്തിൽ ആകുകയും ചെയ്യും. കൂടു 1 മുതൽ 1.7 മീറ്റർ വരെ (3.3 മുതൽ 5.6 അടി വരെ) വീതിയുള്ളതാണ്. നെസ്റ്റും പ്ലാറ്റ്ഫോമും ജലസസ്യങ്ങളാൽ നിർമ്മിച്ചതാണ്. സാംബിയയിൽ അങ്ങനെയല്ലെങ്കിലും സുഡാനിൽ ഒരു മുതിർന്ന പൂവന്റെ ഭാരം താങ്ങാൻ കൂടുകൾക്ക് കഴിയുന്നു. ഒന്ന് മുതൽ മൂന്ന് വരെ വെളുത്ത മുട്ടകൾ ഇടുന്നു. ഈ മുട്ടകൾ 80 മുതൽ 90 മില്ലീമീറ്റർ വരെയും (3.1 മുതൽ 3.5 ഇഞ്ച് വരെ) 56 മുതൽ 61 മില്ലീമീറ്റർ വരെയും (2.2 മുതൽ 2.4 ഇഞ്ച് വരെ) വലിപ്പവും 164 ഗ്രാം (5.8 z ൺസ്) വരെ ഭാരം കാണുകയും ചെയ്യുന്നു. ഇൻകുബേഷൻ ഏകദേശം 30 ദിവസം നീണ്ടുനിൽക്കും. പിട കുറച്ചുകൂടി ശ്രദ്ധാലുക്കളാണെങ്കിലും മാതാപിതാക്കൾ‌ രണ്ടു പേരും കുഞ്ഞുങ്ങളെ സജീവമായി വളർത്തുന്നു. ഭക്ഷണസാധനങ്ങൾ ഗല്ലറ്റിൽ നിന്ന് നേരെ കുഞ്ഞുങ്ങളുടെ കൊക്കിലേക്ക് കൊടുക്കുന്നു. ഷൂബില്ലുകൾ ഒന്നിൽ കൂടുതൽ കുഞ്ഞുങ്ങളെ അപൂർവ്വമായി വളർത്തുന്നു. പക്ഷേ കൂടുതൽ വിരിയിക്കുന്നു. മൂത്ത കുഞ്ഞു മരിക്കുകയോ ദുർബലമാവുകയോ ചെയ്താൽ ഇളയ കുഞ്ഞുങ്ങൾ ഒടുവിൽ മരിക്കുകയും "back-ups" ആയി കണക്കാക്കുകയും ചെയ്യുന്നു. 105 ദിവസത്തിനുള്ളിൽ കുഞ്ഞുങ്ങൾക്ക് പറക്കാൻ കഴിയുന്നു. 112 ദിവസം കഴിയുമ്പോൾ ഇളം പക്ഷികൾ നന്നായി പറക്കുന്നു. എന്നിരുന്നാലും, അപ്പോഴും ഇതിന് ശേഷവും ഒരു മാസമോ അതിൽ കൂടുതലോ കുഞ്ഞുങ്ങൾക്ക് ഭക്ഷണം നൽകുന്നു. പൂർണ്ണമായും ലൈംഗിക പക്വത പ്രാപിക്കുന്നതിന് മൂന്ന് വർഷം വരെ ഷൂബില്ലുകൾ എടുക്കുന്നു.
ഷൂബിൽ സാധാരണയായി നിശ്ശബ്ദമാണ്. പക്ഷേ അവ നെസ്റ്റിൽ ബിൽ-ക്ലാറ്ററിംഗ് ഡിസ്പ്ലേകൾ നടത്തുന്നു. ഈ ഡിസ്പ്ലേകളിൽ ഏർപ്പെടുമ്പോൾ, മുതിർന്ന പക്ഷികൾ പശുവിനെപ്പോലെയുള്ള ഒരു മൂ ശബ്ദവും ഉയർന്ന പിച്ചുള്ള കഠോരശബ്ദവും ഉച്ചരിക്കുന്നതായി ശ്രദ്ധയിൽ പെട്ടിട്ടുണ്ട്. പറക്ക മുറ്റാത്ത പക്ഷികളും മുതിർന്നവരും ആശയവിനിമയത്തിനുള്ള മാർഗ്ഗമായി നെസ്റ്റിംഗ് സീസണിൽ ബിൽ-ക്ലാറ്ററിംഗിൽ ഏർപ്പെടുന്നു. കുഞ്ഞുങ്ങൾ ഭക്ഷണത്തിനായി യാചിക്കുമ്പോൾ, അവ ബീഭത്സമായി മനുഷ്യരുടെ ഏമ്പക്കം പോലെയുള്ള ശബ്ദത്തോടെ വിളിക്കുന്നു. ഒരു കേസിൽ, പ്രത്യക്ഷത്തിൽ അടുത്തുള്ള മാറാബൂ സ്റ്റോർക്കിന്റെ ("Leptoptilos crumeniferus") ആക്രമണത്തിന്റെ അടയാളമായി പറക്കുന്ന മുതിർന്ന പക്ഷി തൊണ്ടയടച്ച തവളക്കരച്ചിൽ ഉച്ചരിക്കുന്നതായി കേട്ടു.

ജനസംഖ്യ 5,000 മുതൽ 8,000 വരെ ആണെന്ന് കണക്കാക്കപ്പെടുന്നു. ഇതിൽ ഭൂരിഭാഗവും തെക്കൻ സുഡാൻ, ഉഗാണ്ട, കിഴക്കൻ ഡെമോക്രാറ്റിക് റിപ്പബ്ലിക്ക് ഓഫ് കോംഗോ, സാംബിയ എന്നിവിടങ്ങളിൽ ചതുപ്പുനിലങ്ങളിലാണ് താമസിക്കുന്നത്. ടാൻസാനിയയിലെ മലഗരാസി തണ്ണീർത്തടങ്ങളിലും ജീവനക്ഷമമായ ഒരു ജനസംഖ്യ കാണപ്പെടുന്നു. ആവാസവ്യവസ്ഥയുടെ നാശം, വേട്ടയാടൽ എന്നിവയാണ് പ്രധാന ഭീഷണികൾ.

പക്ഷി നിരീക്ഷകർ ആഫ്രിക്കയിലെ ഏറ്റവും ആകർഷകത്വമുള്ള അഞ്ച് പക്ഷികളിൽ ഒന്നായി ഈ ഇനം കണക്കാക്കപ്പെടുന്നു.



</doc>
<doc id="402923" url="https://ml.wikipedia.org/wiki?curid=402923" title="സെന്റ് ആന്റണീസ് പള്ളി, കാഞ്ഞിരംകോട്">
സെന്റ് ആന്റണീസ് പള്ളി, കാഞ്ഞിരംകോട്

കേരളത്തിൽ കൊല്ലം ജില്ലയിൽ സ്ഥിതിചെയ്യുന്ന ഒരു ലത്തീൻ കത്തോലിക് പള്ളിയാണ് സെന്റ് ആന്റണീസ് പള്ളി. കുണ്ടറയ്ക്കു സമീപമുള്ള കാഞ്ഞിരംകോട് എന്ന സ്ഥലത്താണ് ഇത് സ്ഥിതിചെയ്യുന്നത്. ഏതാണ്ട് പതിനായിരം കുടുംബങ്ങൾ ഈ പള്ളി സന്ദർശിക്കാനെത്തുന്നുണ്ട്.

സെന്റ് ആന്റണീസ് പള്ളിക്ക് ഏകദേശം 400 വർഷത്തെ പഴക്കമുള്ളതായി കണക്കാക്കുന്നു. മീനാക്ഷി അമ്മാൾ എന്ന ബ്രാഹ്മണ സ്ത്രീ കാഞ്ഞിരംകാട്ടിലെ കള്ളന്മാർക്ക് ദാനം ചെയ്തതാണ് ഈ പള്ളിയെന്നു പരാമർശിക്കുന്ന ചെമ്പ് തകിട് 1986-ൽ പള്ളിയുടെ പുനരുദ്ധാരണ സമയത്ത് കണ്ടെത്തിയിരുന്നു. 'കാഞ്ഞിരംകാട്' പിന്നീട് 'കാഞ്ഞിരംകോട്' എന്ന സ്ഥലപ്പേരായി മാറിയെന്നും കരുതുന്നു.


</doc>
<doc id="402933" url="https://ml.wikipedia.org/wiki?curid=402933" title="സെന്റ് ഏലിയാ ഓർത്തഡോക്സ് സിറിയൻ പള്ളി">
സെന്റ് ഏലിയാ ഓർത്തഡോക്സ് സിറിയൻ പള്ളി

കേരളത്തിൽ കൊല്ലം ജില്ലയിലെ കൊടുവിളയിൽ സ്ഥിതിചെയ്യുന്ന ഒരു ക്രിസ്ത്യൻ പള്ളിയാണ് സെന്റ് ഏലിയാ ഓർത്തഡോക്സ് സിറിയൻ പള്ളി. കല്ലടയ്ക്കും മൺറോത്തുരുത്തിനും സമീപമാണ് ഈ പള്ളി സ്ഥിതിചെയ്യുന്നത്.



</doc>
<doc id="402941" url="https://ml.wikipedia.org/wiki?curid=402941" title="കില്ല (ചലച്ചിത്രം)">
കില്ല (ചലച്ചിത്രം)



</doc>
<doc id="402952" url="https://ml.wikipedia.org/wiki?curid=402952" title="ശ്രീബുദ്ധചരിതം">
ശ്രീബുദ്ധചരിതം

ശ്രീബുദ്ധചരിതം അശ്വഘോഷൻ എഴുതിയ കൃതി കേശവൻ വൈദ്യർ മലയാളത്തിലേക്ക് 
തർജ്ജമ ചെയ്തു.വനത്തിലെത്തിയ ബുദ്ധന്റെ കേന്ദ്രത്തിൽ ശ്രമിച്ച സ്ത്രീകളുടെ ശ്രമങ്ങൾ പരാജയപ്പെടുന്നതും, ബുദ്ധന്റെ വിജ്ഞതയുമാണ് പ്രതിപാദ്യം.

</doc>
<doc id="402965" url="https://ml.wikipedia.org/wiki?curid=402965" title="മറീന മൈക്കിൾ കുരിശിങ്കൽ">
മറീന മൈക്കിൾ കുരിശിങ്കൽ

മലയാളത്തിലെ ഒരു നടിയാണ് മറീന മൈക്കിൾ കുരിശിങ്കൽ. മുംബൈ ടാക്സി, ഹാപ്പി വെഡിങ്ങ്, അമർ അക്ബർ ആന്റണി, ചങ്ക്‌സ് എന്നീ സിനിമകളിൽ അഭിനയിച്ചതിട്ടുള്ള മറീന എബിയിലൂടെയാണ് ആദ്യമായി നായികയാവുന്നത്. ചങ്ക്‌സ് എന്ന സിനിമയിൽ 100 കിലോമീറ്ററിലധികം വേഗതയിൽ ബുള്ളറ്റ് മോട്ടോർസൈക്കിൾ ഓടിച്ച് ഒരു ടോംബോയ്‌ കാരക്ടർ ചെയ്ത പ്രശസ്തി നേടി. സംസാരം ആരോഗ്യത്തിന് ഹാനികരം എന്ന മലയാളം സിനിമയുടെ തമിഴ് റീമേക്കായ വായ് മൂടി പേശവുവിലും അഭിനയിച്ചിട്ടുണ്ട്.

ഒരു പ്രശസ്ത ജൂവലറിയുടെ ഫോട്ടോഷൂട്ട് എന്നു പറഞ്ഞ് ഈ നടിയെ കെണിയിൽ അകപ്പെടുത്താൻ ശ്രമിച്ച അനുഭവം നടി തന്നെ തുറന്ന് പറഞ്ഞതിലൂടെ വിവാദമായി. ജൂവലറിയിൽ നേരിട്ട് വിളിച്ച്‌ അന്വേഷിക്കാൻ തോന്നിയതിനാൽ അവസാന നിമിഷം കെണിയിൽ നിന്നും രക്ഷപ്പെട്ടെന്നും നടി പറഞ്ഞു.


</doc>
<doc id="402966" url="https://ml.wikipedia.org/wiki?curid=402966" title="പിരിൻ">
പിരിൻ

തെക്കുപടിഞ്ഞാറൻ ബൾഗേറിയയിലെ ഒരു പർവ്വത നിരയാണ് പിരിൻ മലനിരകൾ. ഈ മലനിരകളിലെ ഏറ്റവും ഉയരമുള്ള ഭാഗം സമുദ്രനിരപ്പിൽ നിന്ന് 2,914 മീറ്റർ ഉയരമുള്ള വഹ്രെൻ കൊടുമുടിയാണ്. സ്ലാവിക് ദേവതാഗണത്തിലെ ഏറ്റവും ഉന്നതയും ഇടിമിന്നലിന്റെയും ദേവതയുമായ പെറുൻ ദേവതയുടെ പേരിലാണ് ഈ മലനിരകൾ അറിയപ്പെടുന്നത്. 


</doc>
<doc id="402974" url="https://ml.wikipedia.org/wiki?curid=402974" title="ക്ലാഡ്നോ">
ക്ലാഡ്നോ

ക്ലാഡ്നോ, (; ) ചെക്ക് റിപ്പബ്ലിക്കിലെ സെൻട്രൽ ബൊഹീമിയൻ മേഖലയിലെ ഏറ്റവും വലിയ നഗരമാണ്.തലസ്ഥാന നഗരമായ പ്രാഗിന് 25 കിലോമീറ്റർ (16 മൈൽ) വടക്കുമാറിയാണ് ഈ നഗരം സ്ഥിതിചെയ്യുന്നത്. ഈ മേഖലയിലെ ഏറ്റവും വലിയ നഗരമായ ക്ലാഡ്നോയിൽ നഗരപ്രാന്തത്തിലെ ജനസംഖ്യടക്കം (സമീപത്തെ ക്ലാഡ്നോ പ്രോപ്പറിൽ 70,000) 110,000 ത്തിലധികം ജനങ്ങൾ അധിവസിക്കുന്നു. ചെക്ക് റിപ്പബ്ലിക്കിലെ ഏറ്റവും വലിയ മെട്രോപോളിറ്റൻ മേഖലയും 2,200,000 ജനസംഖ്യയുള്ള പ്രാഗ് മെട്രോപ്പോളിറ്റൻ പ്രദേശത്തിന്റെ ഭാഗമാണ് ഈ നഗരം.



</doc>
<doc id="402987" url="https://ml.wikipedia.org/wiki?curid=402987" title="ജിമ്മി കിമ്മെൽ">
ജിമ്മി കിമ്മെൽ

ഒരു അമേരിക്കൻ ടെലിവിഷൻ അവതാരകനും ഹാസ്യതാരവും എഴുത്തുകാരനും നിർമ്മാതാവുമാണ് ജെയിംസ് ക്രിസ്റ്റ്യൻ കിമ്മെൽ (ജനനം: നവംബർ 13, 1967). “ജിമ്മി കിമ്മെൽ ലൈവ്!” എന്ന ടോക്ക് ഷോയുടെ നിർമ്മാതാവും അവതാരകനുമാണ്. 2012, 2016 വർഷങ്ങളിൽ പ്രൈം ടം എമ്മി അവാർഡ്, 2017-ൽ ഓസ്ക്കാർ അവാർഡ് എന്നിവയുടെ പുരസ്ക്കാരദാന ചടങ്ങുകളുടെ അവതാരകനായി.

ഐ.ബി.എം. കമ്പനി ഉദ്യോഗസ്ഥനായിരുന്ന. ജെയിംസ് ജോൺ കിമ്മെൽ , ഭാര്യ ജൊവാൻ കിമ്മെൽ എന്നിവരൂടെ മകനായി ന്യൂയോർക്കിലെ ബ്രൂക്ക്ലിനിൽ ജനിച്ചു. ജിമ്മിക്ക് 9 വയസ്സുള്ളപ്പോൾ അവരുടെ കുടുംബം ലാസ് വെഗാസിലേക്ക് താമസം മാറ്റി. ഹൈസ്ക്കൂൾ വിദ്യാഭ്യാസത്തിനു ശേഷം യൂണിവേഴ്സിറ്റി ഓഫ് നെവാഡ ലാസ് വെഗാസിലും യൂണിവേഴ്സിറ്റി ഓഫ് അരിസോണയിലും പഠനം തുടർന്നു. 2013-ൽ യൂണിവേഴ്സിറ്റി ഓഫ് നെവാഡ ലാസ് വെഗാസ് ഇദ്ദേഹത്തെ ഓണററി ബിരുദം നൽകി ആദരിക്കുകയുണ്ടായി .


</doc>
<doc id="402988" url="https://ml.wikipedia.org/wiki?curid=402988" title="വിജയ് കുമാർ പട്ടൗഡി">
വിജയ് കുമാർ പട്ടൗഡി

ഗണിതശാസ്ത്രജ്ഞനും ടോപ്പോളജിയിലേക്കും അടിസ്ഥാന സംഭാവനകൾ നൽകിയിട്ടുള്ള ഒരു ഇന്ത്യൻ ഗണിതശാസ്ത്രജ്ഞനാണ് വിജയ് കുമാർ പട്ടൗഡി (മാർച്ച് 12, 1945 - ഡിസംബർ 21, 1976) . ദീർഘവൃത്താകൃതിയിലുള്ള ഓപ്പറേറ്റർമാർക്കുള്ള ഇന്ഡക്സ് സിദ്ധാന്തത്തിനു തെളിവ് നൽകുന്നതിനായി heat equation രീതികൾ പ്രയോഗിക്കുന്ന ആദ്യത്തെ ഗണിതശാസ്ത്രജ്ഞനായിരുന്നു അദ്ദേഹം. മുംബൈയിലെ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ പ്രൊഫസറായിരുന്നു ഇദ്ദേഹം
മധ്യപ്രദേശിലെ ഉജ്ജൈൻ, വിക്രം സർവകലാശാലയിൽ നിന്ന് ബിരുദം നേടി. ബെനറാസ് സർവകലാശാലയിൽ നിന്ന് ബിരുദാനന്തര ബിരുദം നേടി. ടാറ്റ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ എം. നരസിംഹൻ, എസ്. രാമൻ എന്നിവരുടെ നേതൃത്വത്തിൽ ബോംബെ യൂണിവേഴ്സിറ്റിയിൽ നിന്ന് P hD നേടി.

പിഎച്ച്ഡി അടിസ്ഥാനമാക്കിയുള്ള രണ്ട് പേപ്പറുകൾ (കറന്റ്, ലാപ്ലാസ് ഓപ്പറേറ്റർ ഓഫ് ഇജിൻ ഫോർഫോംസ്), "റെയ്മൻ-റോച്ച്-ഹിർസെബ്രുക്ക് ഫോർ ഫോർ ദി അനാലിറ്റിക്കൽ പ്രൂഫ് ഓഫ് കാഹർലർ മാനിഫോൾഡ്സ്" (ജേർണൽ ഓഫ് ഡിഫറൻഷ്യൽ ജിയോമെട്രി)എന്നിവ ആയിരുന്നു.

ന്യൂജേഴ്സിയിലെ പ്രിൻസ്റ്റണിലെ ഇൻസ്റ്റിറ്റ്യൂട്ട് ഫോർ അഡ്വാൻസ്ഡ് സ്റ്റഡിയിൽ 1971-1973 വരെ അദ്ദേഹം ചെലവഴിച്ചു.മൈക്കൽ ആറ്റായി, ഇസഡോർ സിംഗർ, റൗൾ ബോറ്റ് എന്നിവരുമായി സഹകരിച്ചു. സംയുക്തപ്രബന്ധം "സ്പെക്ട്രൽ അസിമട്രിറിയും റീമെനിയൻ ജ്യാമിതിയും" (കാമബ്രിഡ്ജ് പ്രൊ, കേംബ്രിഡ്ജ്, ഫിൽ സോക്ക്), ആറ്റിയാ, സിംഗർ എന്നിവരോടൊപ്പം, നിർവ്വചനീയമായ നിർവ്വചനങ്ങളിലൂടെ നിർവ്വചിച്ചു. 1980 കളിൽ ഈ മേഖലയിൽ പുരോഗതികളിൽ ഈ സ്ഥാപനം പ്രധാന പങ്കു വഹിച്ചു.30 വയസുള്ളപ്പോൾ ടാറ്റാ ഇൻസ്റ്റിറ്റിയൂട്ടിൽ പട്ടൗഡി പ്രൊഫസർ ആയി. വൃക്ക മാറ്റിവയ്ക്കൽ ശസ്ത്രക്രിയയ്ക്ക് മുമ്പായി ശ്വാസംമുട്ടി 31 വയസുള്ളപ്പോൾ അന്തരിച്ചു.


</doc>
<doc id="402997" url="https://ml.wikipedia.org/wiki?curid=402997" title="ശ്രീപതി">
ശ്രീപതി

ഇന്ത്യൻ ജ്യോതിശാസ്ത്രജ്ഞനും ഗണിതശാസ്ത്രജ്ഞനുമായിരുന്നു ശ്രീപതി(1019-1066), സോളാർ, ചന്ദ്ര ഗ്രഹണങ്ങളിൽ ഇരുപത് വരികൾ ഉൾക്കൊള്ളുന്ന ദികോട്ടിതകരണനായുടെ (1039 ൽ എഴുതിയ) സ്രഷ്ടാവ്., പ്ലാനിംഗ് രേഖാചിത്രങ്ങൾ, ഗ്രഹണം, ഗ്രഹാന്തര ഗതാഗതങ്ങൾ എന്നിവ കണക്കുകൂട്ടുന്നതിനായി 105 വാക്യങ്ങളുടെ ഗ്രന്ഥമായ "ധ്രുവമാനസ" 1056-ൽ രചിച്ചു.19 അദ്ധ്യായങ്ങളിൽ ജ്യോതിശാസ്ത്രത്തിൽ ഒരു പ്രധാന സൃഷ്ടിയാണ് സിദ്ധാർത്ഥശേഖര എന്നിവ രചിച്ചു. ശ്യാമപ്ര എന്ന കൃതിയുടെ അടിസ്ഥാനത്തിൽ 125 വരികളിൽ അപൂർണ്ണമായ ഒരു ഗണിതഗ്രന്ഥ പരമ്പരയും രചിച്ചു.

ശ്രീമതിയുടെ പിതാവ് നാഗദേവയായിരുന്നു ( നമാദേവായിട്ടാണ് അറിയപ്പെടുന്നു), നാഗദേവയുടെ പിതാവ്,ശ്രീപതിയുടെ മുത്തച്ഛൻ കേശവൻ ആയിരുന്നു. ജ്യോതിഷം, ജ്യോതിശാസ്ത്രം, ഗണിതശാസ്ത്രം എന്നിവയിൽ ലല്ല എഴുതിയ ഉപദേശം ശ്രീമതി പിന്തുടർന്നു. ജ്യോതിശാസ്ത്രത്തിൽ പ്രയോഗങ്ങൾ മനസ്സിലാക്കി ആയിരുന്നു അദ്ദേഹത്തിന്റെ ഗണിതശാസ്ത്രപരമായ പ്രവർത്തനം. ഉദാഹരണമായി സ്ഫടികളുടെ 
അദ്ദേഹത്തിന്റെ പഠനം. ജ്യോതിശാസ്ത്രത്തിൽ അദ്ദേഹത്തിന്റെ കൃതി അദ്ദേഹത്തിന്റെ ജ്യോതിഷത്തിന് അടിത്തറയിട്ടു. പതിനൊന്നാം നൂറ്റാണ്ടിലെ ഏറ്റവും വലിയ ഇന്ത്യൻ ഗണിതശാസ്ത്രജ്ഞന്മാരിലൊരളായിരുന്നു ശ്രീപതി.

ശ്രീപതിയുടെ കൃതികൾ: ധികോതിദാകാരാന 1039 ൽ എഴുതി, സോളാർ, ചന്ദ്ര ഗ്രഹണങ്ങകളെ പറ്റി ഇരുപത് വാചകങ്ങൾ അതിൽ ഉല്‌പ്പെടുന്നു
.പ്ലാനറ്റ് രേഖാചിത്രങ്ങൾ, ഗ്രഹണം, ഗ്രഹാന്തര പരിക്രമണങ്ങൾ എന്നിവ കണ്ടെത്തുന്നതിനായി 105 വാക്യങ്ങളടങ്ങിയ ഒരു കൃതിയാണ്‌ 1056 ൽ എഴുതിയ ധ്രുവമാനസ .19 അദ്ധ്യായങ്ങളിൽ ജ്യോതിശാസ്ത്രത്തിൽ ഒരു പ്രധാന സൃഷ്ടിയാണ് സിദ്ധാർത്ഥശേഖര. ശ്രീധരന്റെ ഒരു ഗ്രന്ഥത്തെ അടിസ്ഥാനമാക്കിയുള്ള 125 വരികളിൽ അപൂർണ്ണമായ ഒരു ഗണിതഗ്രന്ഥമാണ്‌ ഗണതതിലക.

സിദ്ധാർത്ഥശേഖരയുടെ 13, 14, 15 അദ്ധ്യായങ്ങളുടെ അന്തിമ തലക്കെട്ടുകൾ അരിത്മെറ്റിക്, ആൾജിബ്രയും, ഗോവധാരയുമാണ്. അദ്ധ്യായം 13 അംശഗണിത, അളക്കൽ, നിഴൽ കണക്കുകൂട്ടൽ എന്നിവയെ സംബന്ധിച്ച 55 വാക്യങ്ങൾ അടങ്ങിയിരിക്കുന്നു. ഈ അധ്യായത്തിന്റെ 19-55 സൂക്തങ്ങളിൽ നിന്നാണ് ഗണിതതൈലയുടെ അടിസ്ഥാന ഗണിതതിലകയുടെ നഷ്ടപ്പെട്ട ഭാഗം. ബീജഗണിതത്തിന്റെ 14-ാം വാക്യം ബീജഗണിതത്തെക്കുറിച്ച് വിവിധ തെളിവുകളില്ലാത്ത ബീജഗണിതമായ ചട്ടങ്ങൾ പ്രകാരം പ്രസ്താവിക്കുന്നു. ബീജീയ ചിഹ്നങ്ങൾ ഇല്ലാത്ത പദാർത്ഥങ്ങളിൽ ഇത് കൊടുത്തിട്ടുണ്ട്. ഈ അദ്ധ്യായം 3, 4, 5 എന്നീ വാക്യങ്ങളിൽ ക്രിയാത്മകവും പ്രതികൂലവുമായ അളവുകളുടെ കൂട്ടിച്ചേർക്കൽ,കുറക്കൽ, മൾട്ടിപ്ലേഷൻ, ഡിവിഷൻ, സ്ക്വയർ, സ്ക്വയർ റൂട്ട്, ക്യൂബ്, ക്യൂബ് റൂട്ട് എന്നിവയുടെ ചിഹ്നങ്ങൾക്ക് നിയമങ്ങൾ നൽകി. ഈ അദ്ധ്യായത്തിലെ സമവാക്യങ്ങളെക്കുറിച്ചുള്ള അദ്ദേഹത്തിന്റെ രചനയിൽ ചതുർമാന സമവാക്യം പരിഹരിക്കുന്നതിനുള്ള നിയമം അടങ്ങിയിരിക്കുന്നു.

ശ്രീപതിയുടെ കൃതിയിൽ ഉൾപ്പെടുത്തിയിട്ടുള്ള മറ്റ് ഗണിതങ്ങൾ, പ്രത്യേകിച്ച്, ബ്രാഹ്മഗുപ്തന് നൽകിയ അതേ സമവാക്യത്തിന്റെ ഒരേയൊരു സമകാലിക സമവാക്യങ്ങളുടെ പരിഹാരത്തിനുള്ള നിയമങ്ങളാണ്

മറ്റ് സംഭാവനകളെ അപേക്ഷിച്ച് ജ്യോതിഷം ശ്രീപതിക്ക് പ്രശസ്തി നേടിക്കൊടുത്തു. ഇത് അദ്ദേഹത്തിന്റെ ഏറ്റവും പ്രധാനപ്പെട്ട സംഭാവനയായി കരുതുന്നു. ജ്യോതിസാരത്നാകലയെ അടിസ്ഥാനമാക്കിയുള്ള ജ്യോതിസർത്താക്കോസായിലെ ജ്യോതിസർത്താക്കോ എന്ന ഇരുപതാം അദ്ധ്യായത്തിൽ അദ്ദേഹം ഒരു ജ്യോതിഷ പാഠം എഴുതി. മറാത്തിയിൽ ഈ കൃതിയെ കുറിച്ച് സ്ക്രിപ്റ്റി ഒരു വ്യാഖ്യാനം എഴുതി. ആ ഭാഷയിൽ എഴുതിയിട്ടുള്ള അതിജീവനത്തിന്റെ ഏറ്റവും പഴക്കമുള്ള കൃതികളിലൊന്നാണിത്.1000AD എഴുതപ്പെട്ട ഇന്തോ-ആര്യനിൽ പ്രാദേശിക ഭാഷകളിലെ ഏറ്റവും പഴക്കമുള്ള കൃതികളിലൊന്നാണിത്

ശ്രീപതിയിൽ എഴുതപ്പെട്ട ജ്യോതിഷത്തെ സംബന്ധിച്ച മറ്റൊരു ഗ്രന്ഥം ജടകപദാതി അല്ലെങ്കിൽ ശ്രീപതിപദാതി ആണ്̣ . എട്ട് അദ്ധ്യായങ്ങളിൽ ഇത് എഴുതിയിട്ടുണ്ട്.പിൽക്കാല ഇന്ത്യൻ ഗണിതശാസ്ത്ര വിഷയങ്ങൾക്ക് അടിസ്ഥാന പാഠപുസ്തകങ്ങളിൽ ഒന്നാണിത്
.ഗ്രഹങ്ങളുടെ ശക്തികൾ, ജ്യോതിഷപദ്ധതികൾ തുടങ്ങിയവയുടെ കൗതുകവചനങ്ങൾക്ക് തികച്ചും ആധികാരികമായൊരു വിവരണം. കൈയെഴുത്തുപ്രതികൾ, വ്യാഖ്യാനങ്ങൾ, അനുകരണങ്ങൾ എന്നിവയെ പ്രതിനിധാനം ചെയ്യുന്നതുകൊണ്ട് അത് വളരെയധികം ജനപ്രിയമായി.

ജനറ്റിക് ജ്യോതിശാസ്ത്രം എന്നത് തദ്ദേശീയരെ നിർത്തുന്നതിനുള്ള ശാസ്ത്രമായിരുന്നു. ജ്യോതിഷത്തിന്റെ ആദ്യ ശാഖയായിരുന്നു അത്. ഒരു വ്യക്തിയുടെ ജനനസമയത്തുണ്ടായ,ഗർഭം ധരിക്കുന്ന സമയത്തുണ്ടായ ഗ്രഹങ്ങളുടെ സ്ഥാനങ്ങൾ, രാശിചക്രം എന്നിവയെ അടിസ്ഥാനമാക്കിയുള്ള ഒരു വ്യക്തിയുടെ ജീവിതഗതിയെക്കുറിച്ച് മുൻകൂട്ടി പറയാൻ കഴിയുമെന്ന് അവകാശപ്പെട്ടിരുന്നു. 

ജ്യോതിഷത്തെ സംബന്ധിച്ച ചില കൃതികൾ ദീവാജ്നവല്ലഭയാണെന്ന് ചില ചരിത്രകാരന്മാർ അവകാശപ്പെടുന്നുണ്ട്. ഇത് ശ്രീപതി രചിച്ചതാണെന്ന് അവകാശപ്പെടുന്നു. ഇതുവരെ ആരും മുന്നോട്ടുവരാൻ ആരും തയ്യാറായില്ല. അവയിൽ രണ്ടെണ്ണത്തിൽ ആരാണ് എഴുത്തുകാരൻ, അല്ലെങ്കിൽ മറ്റൊരു ജ്യോതിഷിയാണോ എന്ന് പോലുംതെളിയിക്കൻ സാധിച്ചിട്ടില്ല.

'ശ്രീപതി ഭാവി സംവിധാന'മെന്ന പേരിൽ അറിയപ്പെടുന്ന ജ്യോതിഷത്തിലെ ഭവന നിർമ്മാണത്തിലെ പ്രധാന രീതികളിലൊന്നാണ്.


</doc>
<doc id="402998" url="https://ml.wikipedia.org/wiki?curid=402998" title="പൊട്ടറ്റ്സോ ദേശീയോദ്യാനം">
പൊട്ടറ്റ്സോ ദേശീയോദ്യാനം

പൊട്ടറ്റ്സോ ദേശീയോദ്യാനം അല്ലെങ്കിൽ പുഡക്വ ദേശീയോദ്യാനം () ചൈനയിലെ 22 കിലോമീറ്റർ കിഴക്ക് ഷാൻഗ്രി-ലയിൽ യുന്നൻ പ്രവിശ്യയിൽ സമുദ്രനിരപ്പിൽ നിന്ന് 3500 മീറ്റർ മുതൽ 4000 മീറ്റർ വരെ ഉയർന്ന് സ്ഥിതിചെയ്യുന്നു. ടിബറ്റൻ ഭാഷയിൽ പൊട്ടറ്റ്സോ എന്നാൽ ഈശ്വരസഹായത്താൽ ബോട്ടുമാർഗ്ഗം തടാകത്തിന്റെ മറുകരയിൽ എത്തിച്ചേരാം. പൊട്ടറ്റ്സോയുടെ വിവർത്തനം 'പുട്ടഒ' അല്ലെങ്കിൽ 'മണ്ടല' എന്നാണ്. അവലോകിതേശ്വരയുടെ വിശുദ്ധ പർവ്വതം എന്നാണ് ഇത് സൂചിപ്പിക്കുന്നത്. സംസ്കൃതത്തിൽ 'പുഡ'എന്നാൽ 'ബോട്ടും' 'ക്വ' എന്നാൽ ടിബറ്റിൽ 'തടാകം' എന്നുമാണ് അർത്ഥമാക്കുന്നത്. ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ് (ഐ.യു.സി.എൻ) അംഗീകാരമുള്ള ചൈനയിലെ ആദ്യത്തെ ശ്രദ്ധിക്കപ്പെടുന്ന ഈ ദേശീയോദ്യാനം 2007 ജൂൺ 25 ന് ആണ് പ്രഖ്യാപിക്കപ്പെട്ടത്. ഹോങ്ഷാൻ മേഖലയിലുള്ള ഡുഹു സീനിക് ഏരിയയും ബിറ്റ ലേക്ക് റിസർവും പൊട്ടറ്റ്സോ ദേശീയോദ്യാനമായി സഹവർത്തിത്വം പുലർത്തുന്നു. യുന്നൻ സംരക്ഷിതമേഖലയിലെ മൂന്ന് സമാന്തര നദികൾ ലോകപൈതൃകപട്ടികയിൽപ്പെട്ടതാണ്. ഈ ഉദ്യാനത്തിലെ രണ്ടുപ്രധാനഭാഗങ്ങളാണ് ബീറ്റാഹായി തടാകവും ഷുഡുഹു തടാകവും. ഇതുകൂടാതെ വനങ്ങൾ, ചതുപ്പുകൾ, താഴ്വരകൾ, ആൽപൈൻ പുൽത്തകിടികൾ മുതലായവയും ഈ ഉദ്യാനത്തിൽ കാണാൻ കഴിയുന്നു. ലോകത്തിൽ പരിസരമലിനീകരണവും അധികം തിരക്കും ഇല്ലാത്ത ഒരു പ്രദേശമാണ് പൊട്ടറ്റ്സോ.
ബീറ്റാഹായി തടാകം പൊട്ടറ്റ്സോ ദേശീയോദ്യാനത്തിന്റെ ഹൃദയഭാഗത്ത് സ്ഥിതിചെയ്യുന്നു. യുന്നനിലെ ഏറ്റവും വലിയ തടാകമായ ഈ തടാകം സമുദ്രനിരപ്പിൽ നിന്ന് 3500 മീറ്റർ ഉയരത്തിൽ, 20 മീറ്റർ ആഴത്തിൽ 159 ഹെക്ടർ വിസ്തൃതിയിൽ വ്യാപിച്ചുകിടക്കുന്നു. ബീറ്റാഹായി തടാകത്തിലെ ജലം വളരെ സുതാര്യമാണ്. തടാകത്തിനുചുറ്റും ഇലപൊഴിയും വനങ്ങൾ കാണപ്പെടുന്നു. പുരാതന ടിബറ്റൻ ഭാഷയിൽ 'ബീറ്റ' എന്നാൽ 'മരങ്ങളാൽ ചറ്റപ്പെട്ടത്' എന്നാണർത്ഥം. ബീറ്റാഹായി തടാകത്തെ ഒരു മാലാഖയുടെ കണ്ണാടിയായി ഉപമിച്ചിരിക്കുന്നു. മാലാഖ മുടി ചീപ്പികൊണ്ടിരുന്നപ്പോൾ ആരോ അവളുടെ കണ്ണാടി ഉടച്ചുകളഞ്ഞു എന്ന് പറയപ്പെടുന്നു. അതുകൊണ്ട് തടാകത്തിലെ ജലത്തിന് കണ്ണാടിച്ചില്ലിന്റെ പ്രതീതി ജനിപ്പിക്കുന്നു. തടാകത്തിനുചുറ്റുമുള്ള വനത്തിൽ റെഡ് ഫൂട്ടെഡ് ഫീസെന്റ്, സിൽവർ ഫീസെന്റ് ("Lophura nycthemera"), ലിൻക്സ്, വൈൽഡ് ബുൾ എന്നീ ജീവജാലങ്ങളും കാണപ്പെടുന്നു.

ചൈനയിൽ കണ്ടുവരുന്ന സസ്യജാലങ്ങളിൽ 20% ഈ ദേശീയോദ്യാനത്തിൽ കണ്ടുവരുന്നു. സ്തൂപികാഗ്ര വനങ്ങളാണ് ഇവിടെയുള്ളത്. അപൂർവ്വവും മനോഹരവുമായ ഓർക്കിഡുകൾ, പാക്ലിടാക്സെൽ എന്ന ആന്റി കാൻസർ ഔഷധ നിർമ്മാണത്തിനുപയോഗിക്കുന്ന സ്തൂപികാഗ്രമരമായ ഹിമാലയൻ യൂ, മറ്റു അപൂർവ്വയിനം സസ്യങ്ങളും ഇവിടെ കണ്ടുവരുന്നു.

ഇവിടെയുള്ള സസ്തനികളിൽ മൂന്നിലൊന്നും പക്ഷികളിൽ 100 ഇനവും വംശനാശം നേരിടുന്നവയാണ്. ലോകത്തെ ഏറ്റവും വലിയ പ്രകൃതിസംരക്ഷണ സംഘടനയായ ഐ.യു.സി.എന്നിന്റെ പട്ടികയിലുള്ള പക്ഷിയായ ബ്ളാക്ക് നെക്കെഡ് ക്രേൻ ("Grus nigricollis") ഈ ദേശീയോദ്യാനത്തിൽ സംരക്ഷിക്കപ്പെടുന്നു.



</doc>
<doc id="403001" url="https://ml.wikipedia.org/wiki?curid=403001" title="ബാന്നിംഗ്">
ബാന്നിംഗ്

ബാന്നിംഗ് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ റിവർസൈഡ് കൗണ്ടിയിലുള്ള ഒരു നഗരമാണ്. 2010 ലെ സെൻസസ് പ്രകാരം ഈ നഗരത്തിലെ ജനസംഖ്യ 29,603 ആയിരുന്നു.  ബാൻസിംഗ് പാസ് എന്നുകൂടി അറിയപ്പെടന്ന സാൻ ഗോർഗോണിയോ ചുരത്തിലാണ് ഇത് സ്ഥിതി ചെയ്യുന്നത്. സ്റ്റേജ്കോക്ക് ലൈൻ ഉടമയും സംരംഭകനും "പോർട്ട് ഓഫ് ലോസ് ആഞ്ചലസ്സിന്റെ" പിതാവുമായ ഫിനീസ് ബാന്നിംഗിന്റെ (ആഗസ്റ്റ് 19, 1830 – മാർച്ച് 8, 1885) പേരിലാണ് നഗരം അറിയപ്പെടുന്നത്.

ഒരു പടിഞ്ഞാറൻ അയൽനഗരമായ ബ്യൂമോണ്ട്, ബാനിംഗ് നഗരത്തിന്റെ ഭൂമിശാസ്ത്രപരവും പ്രാദേശികവുമായ സവിശേഷതകൾ പങ്കിടുന്നുണ്ട്. 1990 കൾക്ക് ശേഷം ബാന്നിംഗും ബ്യൂമോണ്ടും ജനസംഖ്യയിലും വിസതീർണ്ണത്തിലും അതിവേഗത്തിലുള്ള വളർച്ച കൈവരിച്ചു. രണ്ടു നഗരങ്ങളും ലോസ് ആഞ്ചെലസ് നഗരമദ്ധ്യത്തിൽനിന്ന് 80 മൈൽ ദൂരത്തിൽ കിഴക്കായും പാം സ്പ്രിംഗ് നഗരത്തിന് 30 മൈൽ പടിഞ്ഞാറായും സ്ഥിതിചെയ്യുന്നു. രണ്ടു നഗരങ്ങളും ഫ്രീവേ പാതയുമായും റെയിൽറോഡുമായും ബന്ധിപ്പിച്ചിരിക്കുന്നു.

ബാന്നിംഗിനു ചുറ്റുപാടുമുള്ള മേഖലയിൽ യഥാർത്ഥത്തിൽ മരിങ്കായാം (സെറാനോ) ജനങ്ങളായിരുന്നു അധിവസിച്ചിരുന്നതെങ്കിലും 19-ആം നൂറ്റാണ്ടിന്റെ മദ്ധ്യത്തിൽവരെ, ബാന്നിംഗിൽ കഹൂയില്ല ജനങ്ങൾ അധിവസിച്ചു വരുകയും ചരിത്ര കാലഘട്ടത്തിൽ മാത്രം കഹൂയില്ല ജനങ്ങൾ ചുരത്തിലേയ്ക്ക് അവരുടെ സ്വാധീനം വ്യാപിപ്പിക്കുകയും ചെയ്തിരുന്നു.

1824-ൽ ഇത് സാൻ ഗബ്രിയൽ ആർക്കാൻഗൽ മിഷന്റെ ഭാഗമായും തുടർന്ന് റാഞ്ചോ സാൻ ഗോർഗോനിയോയുടെയും ഭാഗമായി മാറി. 1853 ൽ ഡോ. ഐസക് സ്മിത്താണ് ഈ പ്രദേശത്ത് താമസിക്കാൻ ആരംഭിച്ച ആദ്യ ഇംഗ്ലീഷുകാരൻ. 1863-ൽ ഒരു വസൂരി പകർച്ചവ്യാധിയുണ്ടാകുകയും കഹൂയില്ലാ ജനങ്ങളുടെ അംഗസംഖ്യ ക്രമാതീതമായി കുറഞ്ഞുതുടങ്ങുകയും ചെയ്തു. 1877 ൽ സർക്കാർ കഹൂയില്ല ജനങ്ങൾക്കായി ഇന്ത്യൻ സംവരണ പ്രദേശം (റിസർവ്വേഷൻ) സൃഷ്ടിച്ചു.

കൊളറാഡോ നദിയിലെ ഗോൾഡ് റഷിന്റെ തുടക്ക കാലം മുതൽക്കുതന്നെ ഈ കുടിയേറ്റ കേന്ദ്രം അഭിവൃദ്ധിപ്പെടുകയുണ്ടായി. 1862 ൽ ഇതുവഴി കടന്നു പോയിരുന്ന ബ്രാഡ്ഷാ നടത്താര അരിസോണ പ്രദേശത്തെ സ്വർണ്ണ സമൃദ്ധിയാൽ അഭിവൃദ്ധിപ്പെട്ട പട്ടണങ്ങളിലേയ്ക്കുള്ള   ഒരു വാഗൺ റോഡായി ഉപയോഗിച്ചിരുന്നു.  പട്ടണമദ്ധ്യത്തിനു വടക്കുള്ള ഗിൽമാൻസ് റാഞ്ച് ഈ റോഡിലെ സ്റ്റേജ് കോച്ച് ലൈനുകൾക്കുള്ള ഒരു സ്റ്റേഷനായി സേവനമനുഷ്ഠിച്ചു. 1876 ൽ റെയിൽറോഡ് പട്ടണത്തിലൂടെ കടന്നുപോയി. പ്രദേശത്തിന്റെ വളർച്ചയ്ക്ക് ഒരു പ്രധാന സംഭാവനയായിരുന്നു സതേൺ പിന്നീട് ‘യൂണിയൻ പസഫിക്’ വിലയ്ക്കു വാങ്ങിയ സതേൺ പസഫിക് റെയിൽറോഡ് ഈ പ്രദേശത്തിന്റെ വളർച്ചയിൽ ഒരു പ്രധാന പങ്കുവഹിച്ചിരുന്നു. 1923 ൽ ‘യു.എസ്. റൂട്ട് 99’ പാത നിർമ്മിക്കപ്പെടുകയും അതിനുശേഷം 1936 ൽ യു.എസ് റൂട്ട് 60/70 പാതകളും ഇന്റർസ്റ്റേറ്റ് 10 പാതയും നിർമ്മിക്കപ്പെട്ടു.

കഹൂയില്ല (മിഷൻ) ഇന്ത്യൻ ജനങ്ങളിലെ മൊറോങ്കോ ബാൻറുകളുടെ  ജന്മഗേഹമായ മൊറോങ്കോ ഇന്ത്യൻ റിസർവേഷനുമായി ബാന്നിംഗ് നഗരം അതിർത്തി പങ്കിടുന്നു. സംവരണ പ്രദേശത്തു താമസിക്കുന്ന ഇന്ത്യൻ ജനങ്ങളും ബാന്നിംഗ് നഗരത്തിലെ താമസക്കാരും തമ്മിൽ ജലത്തിന്റെ അവകാശത്തെ സംബന്ധിച്ച തർക്കങ്ങൾ ഉടലെടുത്തിരുന്നു. ഡൊറോത്തി റാമോണിന്റെ 2000 ൽ പ്രസിദ്ധീകരിച്ച “ആൾവേസ് ബിലീവ്” എന്ന ഗ്രന്ഥത്തിൽ  ബാന്നിംഗ് പട്ടണത്തെക്കുറിച്ചും റിസർവേഷൻ ജീവിതത്തെക്കുറിച്ചുമുള്ള മരിങ്കായാം കാഴ്ചപ്പാടുകൾ ദർശിക്കാവുന്നതാണ്.

ഈ പട്ടണത്തിനു ബാന്നിംഗ് എന്ന പേരു നൽകപ്പെടുന്നതിനു മുമ്പ് മൂർ സിറ്റി എന്നറിയപ്പെട്ടിരുന്നു. പിൽക്കാലത്ത് ലോസ് ആഞ്ചെലസ് കൌണ്ടിയിലെ സുപ്പർവൈസേർസ് ബോർഡിലെ അംഗമായി അറിയപ്പെട്ട റാൻസം ബി. മൂർ എന്നയാളുടെ ഉടമസ്ഥതിയിൽ ഒരു വലിയ കാലി മേച്ചിൽ പ്രദേശം ഇവിടെ പ്രവർത്തിക്കുകയും അദ്ദേഹം 1860കളുടെ തുടക്കത്തിൽ സാൻ ഗോർഗോണിയോ മലനിരകൾക്കു സമീപം താമസമുറപ്പിക്കുകയും ചെയ്തിരുന്നു. 1883 ൽ മൂർ തന്റെ കൈവശമുണ്ടായിരുന്ന ഭൂസ്വത്തുക്കൾ വില്പന നടത്തുകയും മദ്ധ്യ അരിസോണയിലേയ്ക്കു താമസം മാറ്റുകയും അവിടെ പഴയ ക്യാമ്പ് റെനോ സൈനിക കേന്ദ്രം നിലനിന്നിരുന്നിടത്ത്  ഒരു വലിയ കാലിമേച്ചിൽ പ്രദേശം സ്ഥാപിക്കുകയും ചെയ്തു. ഇദ്ദേഹം പിന്നീട് അരിസോണ പ്രാദേശിക നിയമനിർമ്മാണസഭയിൽ സേവനമനുഷ്ടിച്ചിരുന്നു. 1913 ഫെബ്രുവരി 6 ന് ഈ പട്ടണം ഒരു നഗരമായി സംയോജിപ്പിക്കപ്പെട്ടു.

സെന്റ് ബോണിഫേസ് ഇന്ത്യൻ ഇൻഡസ്ട്രിയൽ സ്കൂൾ 1890-ൽ തുറന്നു പ്രവർത്തനമാരംഭിക്കുകയും കഹൂയില്ല, സെറാനോ, ലൂയിസിസോ, കുമെയായ്, മറ്റ് അമേരിക്കൻ ഇന്ത്യൻ വർഗ്ഗങ്ങൾക്ക് തൊഴിൽപരമായാ വിദ്യാഭ്യാസം നൽകുവാൻ ആരംഭിച്ചു.

ബിഷപ്പ് ഫ്രാൻസിസ് മോറ വൈ ബോറെലിന്റെ അംഗീകാരത്തിലുള്ള ഈ സ്കൂളിന്റെ  ഭൂമിയും വാങ്ങൽ, നിർമ്മാണം, മറ്റു പ്രവർത്തനങ്ങൾ എന്നിവക്കായി മദർ കാതറീൻ ഡ്രെക്സെൽ ബ്യൂറോ ഓഫ് കാത്തലിക് ഇന്ത്യൻ മിഷന് മൂലധനം നൽകി. ഈ സ്കൂളിന്റെ ചരിത്രത്തിൽ 1974 ൽ പൊളിച്ചുകളയുന്നതുവരെ ഏകദേശം 8,000 വിദ്യാർത്ഥികൾക്ക് വിദ്യാഭ്യാസം നൽകിയിരുന്നു. ഇവിടെ ഒരു ചെറിയ ഉപേക്ഷിക്കപ്പെട്ട സെമിത്തേരി മാത്രം തുടരുന്നു.

രണ്ടാം ലോകമഹായുദ്ധകാലത്ത്, 1000 കിടക്കകളുള്ള ബാനിങ്ങ് ജനറൽ ആശുപത്രിയുടെ സൈറ്റായിരുന്നു ബാനിംഗ് നഗരം. ഇവിടെ നിലനിന്നിരുന്ന മരുഭൂമിയിലെ പരിശീലനകേന്ദ്രമായ ഡെസർട്ട് ട്രെയിനിംഗ് സെന്റർ പിന്നീട് നേവൽ ആശുപത്രിയായി ഉപയോഗിക്കുകയായിരുന്നു. ഈ സൌകര്യങ്ങൾ പിന്നീടു പൊളിച്ചുമാറ്റപ്പെട്ടു.


</doc>
<doc id="403005" url="https://ml.wikipedia.org/wiki?curid=403005" title="വാശി">
വാശി

മഹാരാഷ്ട്രയിലെ നവി മുംബൈയിൽ സ്ഥിതിചെയ്യുന്ന ഒരു ഉപനഗരമാണ് ‘’’വാശി’’’ . സിറ്റി ആന്റ് ഇൻഡസ്ട്രിയൽ ഡെവലപ്പ്മെന്റ് കോർപ്പറേഷൻ (സിഡ്കോ) നവി മുംബൈയിൽ നിർമ്മിച്ച ആദ്യത്തെ കേന്ദ്രങ്ങളിലൊന്നാണ് ഇത്.

വാശി 31 സെക്റ്ററുകളായി തിരിക്കപ്പെട്ടിരിക്കുന്നു. പാർപ്പിടസമുച്ചയങ്ങൾ, മാളുകൾ, മാർക്കറ്റുകൾ എന്നിവ വിവിധ സെക്റ്ററുകളിലായി വിന്യസിക്കപ്പെട്ടിരിക്കുന്നു. സെക്റ്റർ 30-ലാണ് വാശി റെയിൽവേ സ്റ്റേഷൻ സ്ഥിതി ചെയ്യുന്നത്. പ്രമുഖ മാളുകളും പഞ്ചനക്ഷത്ര ഹോട്ടലുകളും ഇതേ സെക്റ്ററിൽ ഉണ്ട്. 
ഇനോർബിറ്റ്, രഘുലീല ആർക്കേഡ്, സെന്റർ വൺ തുടങ്ങിയവയാണ് പ്രധാനപ്പെട്ട ഷോപ്പിംഗ് മാളുകൾ.
ഇന്ത്യയിലെ തന്നെ ഏറ്റവും വലിയ മാർക്കറ്റുകളിലൊന്നായ എ.പി.എം.സി. (അഗ്രികൾച്ചർ പ്രൊഡ്യൂസ് മാർക്കറ്റ് കമ്മിറ്റി ) മാർക്കറ്റ് സെക്റ്റർ 19-ലാണ്.


</doc>
<doc id="403042" url="https://ml.wikipedia.org/wiki?curid=403042" title="ക്യൂട്ടിൻ (സസ്യപോളിമർ)">
ക്യൂട്ടിൻ (സസ്യപോളിമർ)

ക്യൂട്ടിൻ Cutin ഒരു സസ്യത്തിന്റെ മണ്ണിനുമുകളിലുള്ള മുഴുവൻ ഭാഗങ്ങളിലും പൊതിഞ്ഞിരിക്കുന്ന സസ്യ ക്യൂട്ടിക്കിൾ നിർമ്മിച്ചിരിക്കുന്ന രണ്ടു പോലിമർ വസ്തുക്കളിലൊന്നാണ്.  നിർമ്മാണവസ്തുക്കളിലൊന്നായ  എന്നാൽ സസ്യപ്രതലം പൊതിയുന്ന ക്യൂട്ടിക്കിളിന്റെ നിർമ്മാണവസ്തുക്കളായ പോളിമറുകളിൽ പ്രധാന പോളിമർ ക്യൂട്ടാൻ ആകുന്നു. ഇതാണ് ലഭിച്ച സസ്യ ഫോസിലുകളിൽ അവശേഷിച്ചു കാണുന്നത്. ക്യൂട്ടിൻ നശിക്കുന്നു. ക്യൂട്ടിനിൽ എസ്റ്റെർ ബന്ധനം വഴി പരസ്പരം ചേർന്നുനിൽക്കുന്ന ഒമേഗ ഹൈഡ്രോക്സി ആസിഡുകളും അവയുടെ മറ്റു രൂപങ്ങളും ചേർന്ന് ഒരു മദ്ധ്യമ വലിപ്പത്തിലുള്ള പോളിയെസ്റ്റെർ പോളിമർ ഉണ്ടായിരിക്കുന്നു. 

രണ്ടുതരം പ്രധാന മോണോമർ കുടുംബങ്ങളിലുള്ള ക്യൂട്ടിനുകളുണ്ട്. അവ സി 16, സി 18 എന്നിവയാണ്. സി 16 കുടുമ്പത്തിൽ പ്രധാനമായും 16-ഹൈഡ്രോക്സി പാൽമിറ്റിക് ആസിഡും 9,16- അല്ലെങ്കിൽ 10,16-ഡൈഹൈഡ്രോക്സി പാൽമിറ്റിക് ആസിഡുമുണ്ട്. സി 18 കുടുംബത്തിൽ പ്രധാനമായി, 18-ഹൈഡ്രോക്സി ഒലീയിക് ആസിഡ്, 9,10-എപ്പോക്സി-18-ഹൈഡ്രോക്സി സ്റ്റീറിക് ആസിഡും 9,10,18-ട്രൈഹൈഡ്രോക്സി സ്റ്റീറേറ്റും ഉണ്ട.


</doc>
<doc id="403049" url="https://ml.wikipedia.org/wiki?curid=403049" title="തേനീച്ച പശ">
തേനീച്ച പശ

തേനീച്ചയുടെ പശ അല്ലെങ്കിൽ പ്രോപ്പോലിസ് Propolis or bee glue തേനീച്ച നിർമ്മിക്കുന്ന ഒരുതരം റസിനുകൾ ചേർന്ന പശരൂപത്തിലുള്ള വസ്തുവാണ്. തേനീച്ച സസ്യങ്ങളിൽ നിന്നും ലഭ്യമായ കറകളും അതുപോലുള്ള ദ്രവങ്ങളും അതിന്റെ ഉമിനീരും മെഴുകും കലർത്തിയാണിതു നിർമ്മിക്കുന്നത്. തേനിച്ചക്കൂടിന്റെ ആവശ്യമില്ലാത്ത സുഷിരങ്ങളും മറ്റും സുരക്ഷിതമായി അടയ്ക്കുവാനിതുപയോഗിക്കുന്നു. ഏകദേശം 6 മി.മീറ്റർ (0.24 in)താഴെയുള്ള ചെറു സുഷിരങ്ങളും മറ്റും അടയ്ക്കാനാണിതുപയോഗിക്കുന്നത്. വലിയ ദ്വാരങ്ങൾ തേനീച്ച മെഴുകുപയോഗിച്ചാണടയ്ക്കുന്നത്. ഇതിന്റെ നിറം അത് ഏതു സസ്യത്തിൽ നിന്നോ അതുപോലുള്ള ഭാഗങ്ങളിൽനിന്നുമാണു ലഭിച്ചത് എന്നതനുസരിച്ച് വ്യത്യാസപ്പെട്ടിരിക്കുന്നു. ഏറ്റവും സാധാരണമായി ബ്രവുൺ നിറത്തിലാണിതു കാണപ്പെടുന്നത്. പ്രൊപ്പോലിസ്  ()താപനിലയിൽ ഒട്ടുന്ന രൂപത്തിലായിരിക്കും. എന്നാൽ ഇതിനു താഴെയുള്ള താപനിലയിൽ ഇതു കട്ടികൂടി പൊടിയുന്ന രൂപത്തിലാകും. 

തേനീച്ച വളർത്തുന്നവർ നൂറ്റാണ്ടുകളോളം കരുതിയിരുന്നത് മഴയിൽനിന്നും തണുപ്പിൽ നിന്നും തങ്ങളുടെ കോളണിയെ രക്ഷിക്കുന്നതിനായാണ് തേനീച്ചകൾ അവയുടെ കൂടുകൾ സീലുചെയ്യുന്നതെന്നാണ്. എന്നിരുന്നാലും, ഇരുപതാം നൂറ്റാണ്ടിലെ ഗവേഷണങ്ങളിൽ തെളിഞ്ഞത് ലോകത്തിലെ മിതോഷ്ണമേഖലകളിൽ തേനീച്ചകൾ തണുപ്പുകാലത്ത് ആവശ്യത്തിനു വായുസഞ്ചാരമുള്ള കൂടുകളിൽ കൂടുതൽ നന്നായി വളരുകയും തണുപ്പിനെ അതിജീവിക്കുമെന്നുമാണ്. 

ഇപ്പോൾ പ്രോപ്പോലിസ്:
 <br>

തെനിച്ചപശയിലെ ഘടകങ്ങൾ തേനീച്ചക്കൂടുകൾക്കനുസരിച്ചും സ്ഥലവ്യത്യാസത്തിനനുസരിച്ചും കാലാവസ്ഥയ്ക്കനുസരിച്ചും വ്യത്യസ്തമായിരിക്കും. സാധാരണമായി, ഇത് ഇരുണ്ട ബ്രൗൺ നിറത്തിലാണു കാണപ്പെടുന്നത്. എന്നാൽ ഒരു പ്രത്യേക സ്ഥലത്ത് ലഭ്യമായ റെസിന്റെ ഘടനയനുസരിച്ച് ഇത് പച്ച, ചുവപ്പ്, കറുപ്പ്, വെള്ള തുടങ്ങിയ നിറങ്ങളിലും കാണപ്പെടാറുണ്ട്. തേനീച്ചകൾ അവസരവാദികളാണെന്നു പറയാം. അവ എവിടെ താമസിച്ചാലും അവിടെ ലഭ്യമായ സ്രോതസ്സുകളാണവർ ഉപയൊഗിച്ചുവരുന്നത്. വിപുലമായ പഠനത്തിൽ കണ്ടെത്തിയത്, അവ നിർമ്മിക്കുന്ന പ്രോപ്പോലിസ് പ്രദേശങ്ങൾക്കനുസരിച്ചും അവിടത്തെ സസ്യലതാദികൾക്കുമനുസരിച്ച് വ്യത്യസ്തമായിരിക്കുമെന്നാണ്. വടക്കുള്ള ശൈത്യമേഖലാ പ്രദേശത്ത്, ഉദാഹരണത്തിനു തേനീച്ചകൾ പോപ്ലാർ, കോണിഫർ തുടങ്ങിയ മരങ്ങളിൽനിന്നുള്ള റസിനുകൾ ആണുപയോഗിക്കുന്നത്. ഈ പ്രദേശത്തെ തേനീച്ച്പശയിൽ 50 ഘടകങ്ങളുണ്ട്. പ്രാഥമികമായി, vegetable balsams (50%), waxes (30%), essential oils (10%), and pollen (5%). ഇവിടെ തേനീച്ച്പശയിൽ പ്രാണികളെ അകറ്റാനുള്ള അക്കാറിസൈഡുകൾ കാണാനാവും.

തേനീച്ചപശ ആയിരക്കണക്കിനു വർഷങ്ങളായി പാരമ്പര്യവൈദ്യത്തിൽ ഔഷധമായി ഉപയോഗിച്ചുവരുന്നുണ്ട്.

ഇപ്പോൾ, ആവശ്യത്തിനു തെളിവില്ലാത്തതിനാൽ ഇതു ശാസ്ത്രലോകം നിരാകരിച്ചിട്ടുണ്ട്.

തേനീച്ച്പശ ചുമ ഔഷധമായി ഉപയൊഗിച്ചുവരുന്നുണ്ട്.

തേനീച്ച്പശ കമ്പിവാദ്യ നിർമ്മാണത്തിൽ (violin, viola, cello and bass) വാർണ്ണീഷ് ആയി ഉപയൊഗിച്ചുവരുന്നുണ്ട്.

ചില ച്യൂയിംഗം നിർമ്മാതാക്കൾ തേനീച്ചപശകൊണ്ടുള്ള ച്യൂയിംഗ് ഗം നിർമ്മാണത്തിനുപയൊഗിക്കുന്നു. 



</doc>
<doc id="403051" url="https://ml.wikipedia.org/wiki?curid=403051" title="കെംഇൻഫർമാറ്റിക്സ്">
കെംഇൻഫർമാറ്റിക്സ്

കെംഇൻഫർമാറ്റിക്സ് Cheminformatics (also known as chemoinformatics, chemioinformatics and chemical informatics) എന്നാൽ, കമ്പ്യൂട്ടറും വിവരസാങ്കേതികതന്ത്രങ്ങളുമുപയോഗിച്ച് രസതന്ത്രമേഖലയിലെ അനേകം പ്രശ്നങ്ങൾ പരിഹരിക്കുന്നതിനുള്ള പഠനസപ്രദായം ആകുന്നു.  ഈ ടെക്നിക്കുകൾ ഉപയോഗിച്ച് വിശിഷ്യാ ഫാർമസ്യൂട്ടിക്കൽ കമ്പനികൾ മുൻതിരുമാനപ്രകാരമുള്ള ഔഷധങ്ങൾ കണ്ടെത്തുന്നതിനുപയൊഗിക്കുന്നു. രാസവ്യവസായങ്ങളും അനുബന്ധ വ്യവസായങ്ങളും മറ്റു ചിലരീതികളിൽ ഈ പഠനശാഖയെ ഉപയോഗിച്ചുവരുന്നു. 

1998ൽ എഫ് കെ ബ്രവുൺ ആണ് കെംഇൻഫർമാറ്റിക്സ് എന്ന വാക്ക് ആദ്യമായി നിർവ്വചിച്ചത്. 


</doc>
<doc id="403053" url="https://ml.wikipedia.org/wiki?curid=403053" title="ഗ്രന്ഥി (സസ്യശാസ്ത്രം)">
ഗ്രന്ഥി (സസ്യശാസ്ത്രം)

സസ്യങ്ങളിൽ, ഗ്രന്ഥിയെന്നാൽ സസ്യങ്ങളിലുള്ള ഒന്നോ അതിലധികമോ ഉൽപന്നങ്ങൾ പുറപ്പെടുവിക്കുന്ന സസ്യഭാഗമാണ്. ഇത്, സസ്യത്തിന്റെ പുറം പാളിയിൽ കാണപ്പെട്ട് പുറത്തേയ്ക്ക് ദ്രവരൂപത്തിലുള്ള രാസവസ്തുക്കൾ പുറപ്പെടുവിക്കുകയോ സസ്യത്തിന്റെ ഉൾഭാഗത്തേയ്ക്ക് ചില കനാലുകളിലേയ്ക്കോ സംഭരണികളിലേയ്ക്കോ സ്രവങ്ങൾ പുറപ്പെടുവിക്കുകയോചെയ്യാം.
ഗ്രന്ഥികളുള്ള രോമങ്ങൾ, തേൻ നിറഞ്ഞ ഗ്രന്ഥികൾ, ഹൈഡാത്തോഡ്, പൈന്മരങ്ങളിലെ പോലെ റെസിനുകൾ തുടങ്ങിയവയാണ്.


</doc>
<doc id="403066" url="https://ml.wikipedia.org/wiki?curid=403066" title="ഇന്ത്യൻ റെയർ എർത്ത്സ് ലിമിറ്റഡ്">
ഇന്ത്യൻ റെയർ എർത്ത്സ് ലിമിറ്റഡ്

ഘനധാതുക്കളും അപൂർവ മൃത്തുക്കളും (Rare earths) ഖനനം ചെയ്‌ത്‌, സംസ്‌കരിച്ച്‌ ഉപയുക്തമാക്കി വിപണനം നടത്തുന്ന ഒരു പൊതുമേഖലാസ്ഥാപനമാണ് ഇന്ത്യൻ റെയർ എർത്ത്സ് ലിമിറ്റഡ്. 1952-ൽ പ്രവർത്തനം ആരംഭിച്ച ഈ സ്ഥാപനത്തിന് റെയർ എർത്‌സ്‌ ഡിവിഷൻ, മിനറൽ ഡിവിഷൻ, ഒറീസ സാൻഡ്‌സ്‌ കോംപ്ലക്‌സ്‌ എന്നീ മൂന്നു വിഭാഗങ്ങളുണ്ട്‌. മുംബൈ ആണ്‌ ഈ സ്ഥാപനത്തിന്റെ കേന്ദ്ര ആസ്ഥാനം.

സ്വാതന്ത്ര്യലബ്‌ധിക്കുമുമ്പ്‌ തോറിയം, യുറേനിയം എന്നിവ അടങ്ങിയിട്ടുള്ള മോണസൈറ്റ്‌ ധാതു യാതൊരു നിയന്ത്രണവുമില്ലാതെ വിദേശരാഷ്‌ട്രങ്ങളിലേക്ക്‌ കയറ്റി അയച്ചിരുന്നു. 1948-ൽ അറ്റോമിക്‌ എനർജി കമ്മിഷൻ സ്ഥാപിതമായതിനെത്തുടർന്ന്‌ മോണസൈറ്റിന്റെ കയറ്റുമതി നിർത്തലാക്കുകയും ധാതുക്കൾ ഇന്ത്യയിൽത്തന്നെ സംസ്‌കരിക്കാൻ തുടങ്ങുകയും ചെയ്‌തു. ഇതിന്റെ ഭാഗമായാണ്‌ ആലുവയിലെ ഉദ്യോഗമണ്ഡലിൽ പെരിയാർ നദിയുടെ തീരത്ത്‌ റെയർ എർത്‌സ്‌ ഡിവിഷൻ ആരംഭിച്ചത്‌. പ്രതിവർഷം 1,500 മെട്രിക്‌ ടൺ മോണസൈറ്റ്‌ സംസ്‌കരിക്കണമെന്ന ഉദ്ദേശ്യത്തോടെ ആരംഭിച്ച ഈ സ്ഥാപനത്തിന്റെ ഉത്‌പാദനക്ഷമത ഇന്ന്‌ 4,500 മെട്രിക്‌ ടൺ വരെ ആയി വളർന്നിട്ടുണ്ട്‌. ആദ്യകാലങ്ങളിൽ വിദേശരാഷ്‌ട്രങ്ങളുടെ മത്സരം നേരിടേണ്ടിവന്ന ഈ സ്ഥാപനം ഇന്ന്‌ ലോകവിപണിയിൽ ഒരു പ്രമുഖസ്ഥാനം കരസ്ഥമാക്കിയിരിക്കുന്നു. വിദേശരാജ്യങ്ങളുടെ സഹകരണം കൂടാതെതന്നെ സാധ്യമാക്കിയ സാങ്കേതിക വികസനത്തെത്തുടർന്ന്‌ ആഗോളചോദനത്തിന്റെ മൂന്നിലൊന്ന്‌ ഭാഗം മോണോസൈറ്റ്‌ ഉത്‌പാദിപ്പിക്കുന്നത്‌ ഈ സ്ഥാപനമാണ്‌. ഭാഭാ അറ്റോമിക്‌ റിസർച്ച്‌ സെന്ററിന്റെ സഹകരണത്തോടെ റെയർ എർത്‌സ്‌ ഫ്‌ളൂറൈഡ്‌, റെയർ എർത്‌സ്‌ ഓക്‌സൈഡ്‌, ശുദ്ധ സീരിയം ഓക്‌സൈഡ്‌ എന്നിവ ഉത്‌പാദിപ്പിച്ചുവരുന്നു.

സാമ്പത്തിക പ്രതിസന്ധിയെത്തുടർന്ന്‌ ധാതുമണൽ ഖനന രംഗത്തെ ആദ്യകാല സംരംഭങ്ങളായിരുന്ന ട്രാവൻകൂർ മിനറൽസ്‌ ലിമിറ്റഡ്‌, ഹോപ്‌കിൻസ്‌ ആൻഡ്‌ വില്യം ട്രാവൻകൂർ ലിമിറ്റഡ്‌ എന്നീ സ്ഥാപനങ്ങളുടെ പ്രവർത്തനം നിലച്ചപ്പോൾ 1965-ൽ കേന്ദ്രസർക്കാർ ഇവയെ ഏറ്റെടുക്കുകയും ഇന്ത്യൻ റെയർ എർത്‌സ്‌ ലിമിറ്റഡിന്‌ കൈമാറുകയും ചെയ്‌തു. ഇതേത്തുടർന്ന്‌, ഈ സ്ഥാപനങ്ങളുടേതായി കൊല്ലം ജില്ലയിലെ ചവറ, കന്യാകുമാരിക്കടുത്ത് മണവാളക്കുറിച്ചി എന്നിവിടങ്ങളിലുണ്ടായിരുന്ന ഖനന, സംസ്‌കരണ പ്ലാന്റുകൾ നവീകരിക്കപ്പെട്ടു. ഈ കമ്പനികളാണ്‌ മിനറൽ ഡിവിഷൻ എന്നറിയപ്പെടുന്നത്‌. ഇൽമനൈറ്റ്‌, സിർക്കോൺ, റൂട്ടെയിൽ, സിലിമനൈറ്റ്‌, മോണോസൈറ്റ്‌, ഗാർനൈറ്റ്‌ തുടങ്ങിയവയാണ്‌ ഇവിടെ പ്രധാനമായും ഉത്‌പാദിപ്പിക്കുന്നത്‌. ചവറയിൽ പ്രതിവർഷം 1,54,000 ടൺ ഇൽമനൈറ്റും 14,000 ടൺ സിർക്കോണും 9,500 ടൺ റൂട്ടെയിലും 7,000 ടൺ സിലിമനൈറ്റും 750 ടൺ മോണോസൈറ്റുമാണ്‌ ഉത്‌പാദിപ്പിക്കപ്പെടുന്നത്‌. ഉത്‌പാദിപ്പിക്കപ്പെടുന്ന ഇൽമനൈറ്റിന്റെ 40 ശതമാനം കയറ്റുമതിക്കും ബാക്കി ആഭ്യന്തരവിപണിയിലേക്കും പോകുന്നു.

മണവാളക്കുറിച്ചിയിലെ മിനറൽ ഡിവിഷനിൽ 90,000 ടൺ ഇൽമനൈറ്റും 3,500 ടൺ റൂട്ടെയിലും 10,000 ടൺ സിർക്കോണും 3000 ടൺ മോണോസൈറ്റും 10,000 ടൺ ഗാർനൈറ്റും പ്രതിവർഷം ഉത്‌പാദിപ്പിക്കുന്നു. ഇവിടെ സിർക്കോണിന്റെ സംസ്‌കരണത്തിനായി പ്രത്യേകം ഒരു കെമിക്കൽ പ്ലാന്റും പ്രവർത്തിക്കുന്നുണ്ട്‌. മിനറൽ ഡിവിഷന്റെ പ്രവർത്തനങ്ങൾ ഏകോപിപ്പിക്കുന്നത്‌ കൊല്ലം കേന്ദ്രമാക്കിയാണ്‌.

ഇന്ത്യൻ റെയർ എർത്‌സ്‌ ലിമിറ്റഡിന്റെ ഏറ്റവും വലിയ വിഭാഗമായ ഒറീസ സാൻഡ്‌സ്‌ കോംപ്ലക്‌സ്‌ (OSCOM) സ്ഥാപിതമായത്‌ 1986-ലാണ്‌. ഒഡിഷയിലെ ചത്രപുരത്താണ്‌ ഇത്‌ സ്ഥിതി ചെയ്യുന്നത്‌. ഇവിടെ നിന്നും ഇൽമനൈറ്റ്‌, റൂട്ടെയിൽ, സിർക്കോൺ, സിലിമനൈറ്റ്‌, ഗാർനൈറ്റ്‌ മുതലായവയാണ്‌ പ്രധാനമായും ഖനനം ചെയ്‌ത്‌ സംസ്‌കരിക്കുന്നത്‌. 

മുംബൈയിൽ സർക്കാർ ഉടമസ്ഥതയിലുള്ള തോറിയം പ്ലാന്റിന്റെ (ട്രോംബേ) പ്രവർത്തനച്ചുമതല ഇന്ത്യൻ റെയർ എർത്‌സ്‌ ലിമിറ്റഡിനാണ്‌. ആലുവയിൽ ഉത്‌പാദിപ്പിക്കുന്ന അസംസ്‌കൃത തോറിയം ഹൈഡ്രാക്‌സൈഡ്‌ ഇവിടെയാണ്‌ സംസ്‌കരിച്ചെടുക്കുന്നത്‌. ലോകത്തിൽ ഏറ്റവും കൂടുതൽ തോറിയം നൈട്രറ്റ്‌ ഉത്‌പാദിപ്പിക്കുന്നതും ട്രോംബേ പ്ലാന്റ്‌ തന്നെയാണ്‌. ഇത്‌ കൂടാതെ, റിയാക്‌ടർ ഗ്രേഡ്‌ തോറിയം ഓക്‌സൈഡും മറ്റു തോറിയം യൗഗികങ്ങളും ഉത്‌പാദിപ്പിക്കുകയും കയറ്റി അയയ്‌ക്കുകയും ചെയ്യുന്നു.

ഇന്ത്യൻ റെയർ എർത്‌സിന്റെ മറ്റ്‌ ഉത്‌പന്നങ്ങൾ ട്രൈസോഡിയം ഫോസ്‌ഫേറ്റ്‌, റെയർ എർത്‌സ്‌ ക്ലോറൈഡ്‌, സിറിയം നൈട്രേറ്റ്‌, സിർക്കോണിയം ഒപേസിഫയർ, സിർക്കോണിയം ഓക്‌സൈഡ്‌, സിർക്കോൺ ഫ്‌ളോർ, റെയർ എർത്‌സ്‌ ഓക്‌സൈഡുകൾ, സീറിയം ഹൈഡ്രേറ്റ്‌, ലന്താനം നൈട്രേറ്റ്‌, ഡിസിമിയം യൗഗികങ്ങൾ തുടങ്ങിയവയാണ്‌.

കാര്യക്ഷമതയുടെ അടിസ്ഥാനത്തിൽ അനേകം പുരസ്‌കാരങ്ങൾ നേടിയിട്ടുള്ള സ്ഥാപനമാണ്‌ ഇന്ത്യൻ റെയർ എർത്‌സ്‌. കൗൺസിൽ ഓഫ്‌ ഇൻഡസ്‌ട്രിയൽ സേഫ്‌റ്റി അവാർഡ്‌ (1967), ഇന്ത്യൻ കെമിക്കൽ മാനുഫാക്‌ചേഴ്‌സ്‌ അസോസിയേഷൻ അവാർഡ്‌ (1967), ബേസിക്ക്‌ കെമിക്കൽസ്‌ ഫാർമസ്യൂട്ടിക്കൽസ്‌ & സോപ്‌സ്‌ എക്‌സ്‌പോർട്ട്‌ കൗൺസിൽ അവാർഡ്‌ (1969-70), നാഷണൽ സേഫ്‌റ്റി കൗൺസിൽ അവാർഡ്‌ (1999, 2000, 2001, 2003, 2005), ഗ്രീൻ ടെക്‌ സേഫ്‌റ്റി അവാർഡ്‌ (2002, 03) എ.ഇ.ആർ.ബി. ഗ്രീൻസൈറ്റ്‌ അവാർഡ്‌ (1994, 95, 97, 98, 99, 2000, 2001, 2002, 2004, 2005) തുടങ്ങിയവ ഇക്കൂട്ടത്തിൽപ്പെടുന്നു.



</doc>
<doc id="403069" url="https://ml.wikipedia.org/wiki?curid=403069" title="അബ്രഹാം മാസ്ലൊ">
അബ്രഹാം മാസ്ലൊ

പ്രസിദ്ധനായ അമേരിക്കൻ മനശാസ്ത്രജ്ഞനായിരുന്നു അബ്രഹാം ഹരോൾഡ് മാസ്ലോ (/ˈmæzloʊ/; April 1, 1908 – June 8, 1970) മനുഷ്യാവശ്യങ്ങളുടെ ശ്രേണിയെന്ന മനശാസ്ത്ര സിദ്ധാന്തത്തിലൂടെയാണ് അദ്ദേഹം ലോകപ്രശസ്തനായത്.(Maslow's hierarchy of needs,) a theory of psychological health predicated on fulfilling innate human needs in priority, culminating in self-actualization. അലിയൻറ് അന്താരാഷ്ട്ര സർവകലാശാലയിലെ മനശാസ്ത്ര വിഭാഗം പ്രൊഫസറായിരുന്നു മാസ്ലോ.ഇത് കൂടാതെ ബ്രണ്ടീസ് സർവകലാശാല,ബ്രൂകിലിൻ സർവകലാശാല , ന്യൂ സ്കൂൾ ഓഫ് സോഷ്യൽ റിസേർച്ച് ,കൊളംബിയ സർവകലാശാല( Columbia University) എന്നിവിടങ്ങളിലെല്ലാം പ്രവരത്തിച്ചിട്ടുണ്ട്. മനുഷ്യനിലെ ഗുണാത്മക നന്മകളെ അദ്ദേഹം ഊന്നി. 


</doc>
<doc id="403094" url="https://ml.wikipedia.org/wiki?curid=403094" title="ആലിസൈക്ലിക് സംയുക്തങ്ങൾ">
ആലിസൈക്ലിക് സംയുക്തങ്ങൾ

ആലിഫാറ്റിക്കും വലയആകൃതിയിലുള്ളതുമായ ഓർഗാനിക് സംയുക്തങ്ങൾക്ക് പറയുന്ന പേരാണ് ആലിസൈക്ലിക് സംയുക്തങ്ങൾ. ഇവയിൽ ഒന്നോ അതിലധികമോ കാർബൺ വലയങ്ങൾ ഉണ്ടായിരിക്കും. ഇവ പൂരിതമോ അപൂരിതമോ ആയ സംയുക്തങ്ങളായിരിക്കും. ഇവയ്ക്ക് ആരോമാറ്റിക് സ്വഭാവം ഉണ്ടായിരിക്കുകയില്ല. ആലിസൈക്ലിക് സംയുക്തങ്ങളിൽ സാധാരണയായി ഒന്നോ അതിലധികമോ ആലിഫാറ്റിക്  ഉപവാലുകൾ കാണാം.

ഏറ്റവും ലളിതമായ ആലിസൈക്ലിക് സംയുക്തങ്ങൾ മോണോസൈക്ലിക് സൈക്ലോആൽക്കേനുകളാണ്. സൈക്ലോപ്രൊപ്പേൻ, സൈക്ലോബ്യൂട്ടേൻ, സൈക്ലോപെന്റേൻ, സൈക്ലോഹെക്സേൻ, സൈക്ലോഹെപ്റ്റേൻ, സൈക്ലോഒക്റ്റേൻ എന്നിങ്ങനെയുള്ളവായാണിവ. ബൈസൈക്ലിക് ആൽക്കേനുകൾ എന്നാൽ ബൈസൈക്ലോഅൺഡെക്കേൻ, ഡെക്കാലിൻ, ഹൌസേൻ തുടങ്ങിയവയാണ്. പോളിസൈക്ലിക് ആൽക്കേനുകളൽ ക്യുബേൻ, ബാസ്ക്കറ്റേൻ, ടെട്രാഹെഡ്രേൻ തുടങ്ങിയവ ഉൾപ്പെടുന്നു.

ഒരു കാർബൺ ആറ്റം മുഖേന പരസ്പരം ബന്ധപ്പെട്ടിട്ടുള്ള രണ്ട് വലയങ്ങളുള്ള സംയുക്തങ്ങളാണ് സ്പിരോ സംയുക്തങ്ങൾ. 

ബാൾഡ്വിൻസ് നിയമങ്ങളുപയോഗിച്ച് വിവിധ ആലിസൈക്ലിക് സംയുക്തങ്ങളിലെ വലയനിർമ്മിതി പ്രവചിക്കാൻ സാധിക്കും.

ആലിസൈക്ലിക് സംയുക്തങ്ങളിലെ ഗവേഷണത്തിന് ഓട്ടോ വല്ലാച്ച് എന്ന ജർമ്മൻ ശാസ്ത്രജ്ഞന് 1910 ൽ രസതന്ത്രത്തിലെ നോബൽസമ്മാനം ലഭിച്ചിട്ടുണ്ട്.

സൈക്ലോപ്രൊപ്പീൻ, സൈക്ലോബ്യൂട്ടീൻ, സൈക്ലോപെന്റീൻ, സൈക്ലോഹെക്സീൻ, സൈക്ലോഹെപ്റ്റീൻ, സെക്ലോഒക്റ്റീൻ തുടങ്ങിയവയെല്ലാം മോണോസൈക്ലിക്ക്  സൈക്ലോആൽക്കീനുകൾ ആണ്. നോർബോണേൻ, നോർബോണഡീൻ തുടങ്ങിയവയെല്ലാം ബൈസൈക്ലിക് ആൽക്കീനുകളാണ്.


</doc>
<doc id="403098" url="https://ml.wikipedia.org/wiki?curid=403098" title="ബ്യൂമോണ്ട്">
ബ്യൂമോണ്ട്

ബ്യൂമോണ്ട്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ റിവർസൈഡ് കൗണ്ടിയിലെ ഒരു നഗരമാണ്. തെക്കൻ കാലിഫോർണിയയിലെ ഏറ്റവും ഉയരം കൂടിയ കൊടുമുടിയായ സാൻ ഗൊർഗോണിയോയുടെ തെക്കൻ മലമ്പ്രദേശത്ത് സാൻ ജസീന്തോ കൊടുമുടിക്ക് വടക്കു ഭാഗത്തായി ഏകദേശം അര മൈൽ ഉയരത്തിലാണ് ഈ നഗരം സ്ഥിതിചെയ്യുന്നത്. ബ്യൂമോണ്ട് പട്ടണത്തിന്റെ കിഴക്ക് ഭാഗത്ത് ബാനിംഗ് നഗരവും തെക്ക് സാൻജസീന്തോ നഗരവും പടിഞ്ഞാറ് കാലിമെസയും വടക്ക് ഏകീകരിക്കപ്പെടാത്ത ചെറി താഴ്വരയിലെ സമഹവുമാണ് അതിരുകൾ.

1850 കളുടെ ആരംഭത്തിൽ, ഈ പ്രദേശം കിഴക്കൻ പസഫിക് സമുദ്രത്തിലേയക്കു ബന്ധിപ്പിക്കുന്ന ഒരു ചുരം കണ്ടെത്തുന്നതിനായി നിരവധി ഭൂമാപകസംഘങ്ങൾ ഇന്നത്തെ ബ്യൂമോണ്ടിനു സമീപ പ്രദേശത്തുകൂടി കടന്നുപോയിരുന്നു. 1853 ൽ യുഎസ് ഗവൺമെന്റ് അയച്ച, ലെഫ്റ്റനൻറ് ആർ.എസ്.വില്ല്യംസണിന്റെ കീഴിലുള്ള പര്യവേക്ഷണ സംഘം നടത്തിയ സർവേയിൽ സാൻ ഗോർഗോണിയോ ചുരം കണ്ടെത്തിയിരുന്നു. ഈ കണ്ടുപിടിത്തം പിന്നീടു വന്ന പര്യവേക്ഷകർക്കു പ്രചോദനമാവുകയും ഈ പ്രദേശത്തെ സമുദ്രത്തിലേക്ക് ബന്ധിപ്പിക്കുന്നതു പ്രായോഗികമാണെന്ന കണ്ടെത്തലിൽ മിസ്സൗറി നദി മുതൽ പസഫിക് വരെ ബന്ധിപ്പിക്കുന്ന ഒരു റെയിൽവേ പാതയുടെ പദ്ധതികൾ ആരംഭിക്കുകകയും ചെയ്തു. 1860 കളുടെ ആരംഭത്തിൽ സതേൺ പസിഫിക് റെയിൽ പാത ആധുനിക ബ്യൂമോണ്ടിലൂടെ നിർമ്മിക്കപ്പെട്ടു. ചുരത്തിന്റെ ഉന്നതിയിൽ ഒരു സ്റ്റേഷൻ സ്ഥാപിക്കുകയും പ്രദേശത്തെ യഥാർത്ഥ പര്യവേക്ഷണസംഘത്തിലുൾപ്പെട്ടിരുന്ന ഒരു ഭിഷഗ്വരനായിരുന്ന എഡ്ഗാറിന്റെ പേരിനെ അനുസ്മരിച്ച് ഈ സ്റ്റേഷന് എഡ്ഗാർ സ്റ്റേഷൻ എന്നു നാമകരണം നടത്തുകയും ചെയ്തു. എഡ്ഗർ സ്റ്റേഷൻ, മോജവ മരുഭൂമിയിൽ നിന്ന് ലോസ് ഏഞ്ചൽസിനു സമീപ പ്രദേശങ്ങളിലേയ്ക്കു സഞ്ചരിക്കുന്ന റെയിൽവേ യാത്രക്കാർക്ക് ഒരു ഇടത്താവളവും വിശ്രമകേന്ദ്രവുമായി മാറിയിരുന്നു. താമസിയാതെ, എഡ്ഗർ സ്റ്റേഷന്റെ പേര് ഒരു റിയൽ എസ്റ്റേറ്റ് ഡെവലപ്പ്മെന്റ് കമ്പനിയുടെ പേരിനെ അവലംബമാക്കി സാൻ ഗോർഗോണിയോ എന്നാക്കി മാറ്റുകയും ക്രമേണ ഈ പ്രദേശത്തേയ്ക്കു സ്ഥിരതാമസത്തിനായി ആളുകൾ ആകർഷിക്കപ്പെടുകയും ചെയ്തു. മയക്കത്തിലാണ്ടുകിടന്ന പട്ടണമായ സാൻ ഗോർഗോണിയോ, 1912 നവംബർ 18 ന് കാലിഫോർണിയയിലെ ഒരു സംയോജിത നഗരമായി ഉൾപ്പെടുത്തപ്പെടുകയും ഇപ്പോഴത്തെ ബ്യൂമോണ്ട് എന്ന പേര് ("മനോഹരമായ പർവ്വത" ത്തിനുള്ള ഫ്രഞ്ച് പേര്) സ്വീകരിക്കുകയും ചെയ്തു. 1927 ലെ കണക്കുകൾ പ്രകാരം ഈ നഗരത്തിൽ, 857 പേരടങ്ങിയ ഒരു ചെറിയ ജനസംഖ്യ, അഞ്ച് പള്ളികൾ, ഒരു പൊതു ലൈബ്രറി, ബാങ്ക്, ഒരു ഹൈസ്കൂൾ, രണ്ട് പ്രാദേശിക പത്രങ്ങൾ, നിരവധി ഗുദാമുകൾ, വ്യാവസായിക പൊതിയൽ കേന്ദ്രങ്ങൾ, നിർജ്ജലീകരണ പ്ലാന്റ് എന്നിവയായിരുന്നു ഉണ്ടായിരുന്നത്. റിവർസൈഡ് കൗണ്ടിയിലെ ഏറ്റവും വലിയ ആപ്പിൾ കൃഷിയുള്ള നഗരങ്ങളിലൊന്നായ ഇതിനെ, പ്രാദേശിക വാസികൾ ആദ്യകാലങ്ങളിൽ "ചുവന്ന വലിയ ആപ്പിളിന്റെ ഭൂമി" എന്ന് വിശേഷിപ്പിച്ചിരുന്നു. നഗരത്തിനകത്തും ചുറ്റുപാടുമുള്ള ആപ്പിൾ തോട്ടങ്ങൾ 1930 ഓടെ ഏകദേശം 200,000 ഡോളറിന്റെ വ്യവസായ വർദ്ധനവു നടത്തിയിരുന്നു.


</doc>
<doc id="403108" url="https://ml.wikipedia.org/wiki?curid=403108" title="ഖാർഘർ">
ഖാർഘർ

മഹാരാഷ്ട്രയിലെ നവി മുംബൈയിൽ സ്ഥിതിചെയ്യുന്ന ഒരു ഉപനഗരമാണ് ഖാർഘർ. സിറ്റി ആന്റ് ഇൻഡസ്ട്രിയൽ ഡെവലപ്പ്മെന്റ് കോർപ്പറേഷൻ (സിഡ്കോ) എന്ന സ്ഥാപനമാണ് ഇതിന്റെ നിർമ്മാണത്തിന്റെയും വികസനത്തിന്റെയും ചുമതല നിർവ്വഹിച്ചത്. പൻവേൽ മുനിസിപ്പൽ കോർപ്പറേഷന്റെ കീഴിലാണ് ഈ സ്ഥലം.. നവി മുംബൈയിലെ മാതൃകാ ഉപനഗരമായി സിഡ്കോ ഉയർത്തിക്കാട്ടുന്ന പ്രദേശമാണ് ഖാർഘർ.

2011-ലെ സെൻസസ് പ്രകാരം ഖാർഘറിലെ ജനസംഖ്യ 80,612 ആണ്. സ്ത്രീ-പുരുഷ അനുപാതം മുതിർന്നവരിൽ 919-ഉം കുട്ടികളിൽ 938-ഉം ആണ്. 93.60% ആണ് സാക്ഷരതാ നിരക്ക്. 


</doc>
<doc id="403118" url="https://ml.wikipedia.org/wiki?curid=403118" title="പൻവേൽ">
പൻവേൽ

മഹാരാഷ്ട്രയിൽ റായ്ഗഡ് ജില്ലയിലെ ഒരു നഗരമാണ് ‘’’പൻവേൽ’’’. മുംബൈ നഗരത്തിന്റെ പ്രാന്തപ്രദേശമായതിനാൽ ഉയർന്ന ജനസംഖ്യ കാണപ്പെടുന്നു. റായ്ഗഡ് ജില്ലയിലെ ആദ്യത്തെ മുനിസിപ്പൽ കോർപ്പറേഷനാണ് പൻവേൽ.
പൻവേൽ ക്രീക്ക് എന്നറിയപ്പെടുന്ന ചെറിയ ഉൾക്കടലിനു സമീപമാണ് ഈ നഗരം. രണ്ടു വശങ്ങളിലായി സഹ്യാദ്രിയുടെ ഭാഗമായ മലനിരകൾ ഉണ്ട്. കാളൂന്ദ്രി നദി ഇതിനു സമീപത്തുകൂടി ഒഴുകുന്നു.
ഏകദേശം 300 വർഷത്തോളം പഴക്കമുള്ള നഗരമാണിത്. മുഗളന്മാരുടെയും പിന്നീട് മറാഠാ, പോർചുഗീസ്, ബ്രിട്ടീഷ് സാമ്രാജ്യങ്ങളുടെയും ഭരണകാലങ്ങളിൽ കരമാർഗ്ഗവും കടൽമാർഗ്ഗവുമുള്ള വാണിജ്യപാതകളോടനുബന്ധിച്ച് വികസിപ്പിക്കപ്പെട്ടു. ഒരുകാലത്ത് അരിവ്യാപാരത്തിന് പേരുകേട്ട സ്ഥലമായിരുന്നു ഇത്. പേഷ്വാ ഭരണകാലത്ത് നിർമ്മിക്കപ്പെട്ട കൊട്ടാരസദൃശമായ വീടുകൾ ഈ നഗരത്തിന്റെ അക്കാലത്തെ സമൃദ്ധിയെ സൂചിപ്പിക്കുന്നു. 

1852-ൽ പൻവേൽ മുനിസിപ്പൽ കൗൺസിൽ സ്ഥാപിതമായി. കൗൺസിലിലേക്ക് തെരഞ്ഞെടുപ്പ് ആരംഭിച്ചത് 1910-ലാണ്. യൂസുഫ് നൂർ മുഹമ്മദ് മാസ്റ്റർ ആയിരുന്നു ആദ്യത്തെ മേയർ. 2016 ഒക്ടോബർ 1-ന് പൻവേൽ മുനിസിപ്പൽ കോർപ്പറേഷൻ സ്ഥാപിതമായി.


</doc>
<doc id="403122" url="https://ml.wikipedia.org/wiki?curid=403122" title="കട്ടക കായൽ">
കട്ടക കായൽ

കേരളത്തിൽ കൊല്ലം ജില്ലയിൽ സ്ഥിതിചെയ്യുന്ന ഒരു ശുദ്ധജല കായലാണ് കട്ടക കായൽ അഥവാ കട്ടക്കായൽ. ഇത് മരുത്തടിയിലെ 36 ഏക്കർ വിസ്തീർണ്ണമുള്ള വട്ടക്കായലിനെ അഷ്ടമുടിക്കായലുമായി ബന്ധിപ്പിക്കുന്നു.

കൊല്ലം ജില്ലയിലെ അഷ്ടമുടിക്കായലിന്റെയും വട്ടക്കായലിന്റെയും ഭാഗമായ കട്ടകക്കായലിന് ഏകദേശം 2 കിലോമീറ്റർ നീളമുണ്ട്. ഒരുകാലത്ത് ശക്തികുളങ്ങരയുടെ ജീവരേഖയായിരുന്നു ഈ കായൽ. 

അൻപതു വർഷങ്ങൾക്കുമുമ്പ് കട്ടക കായലിന് 90 മുതൽ 120 മീറ്റർ വരെ വീതിയുണ്ടായിരുന്നു. അക്കാലത്ത് കായലിൽ സ്ഥിതിചെയ്തിരുന്ന മൂന്നു ബോട്ടുജെട്ടികളിലൂടെ സമുദ്രോൽപ്പന്നങ്ങളുടെയും മറ്റും കൈമാറ്റം നടന്നിരുന്നു. കരിമീൻ, പൂമീൻ എന്നിങ്ങനെ ഇരുപതിലധികം ഭക്ഷ്യയോഗ്യമായ മത്സ്യങ്ങളുടെ ആവാസകേന്ദ്രം കൂടിയാണ് കട്ടക കായൽ.

2016 നവംബർ 1-ന് കട്ടക കായലിനെയും വട്ടക്കായലിനെയും സംരക്ഷിക്കുന്നതിനുള്ള പദ്ധതി കൊല്ലം കോർപ്പറേഷൻ മേയറായിരുന്ന വി. രാജേന്ദ്രബാബു ഉദ്ഘാടനം ചെയ്തിരുന്നു. ശക്തികുളങ്ങര ആസ്ഥാനമാക്കി പ്രവർത്തിക്കുന്ന സാഗര സാംസ്കാരിക സംഘത്തിന്റെ നേതൃത്വത്തിലുള്ള 'കട്ടക്കായൽ പുനരുജ്ജീവന പദ്ധതിയും പുരോഗമിക്കുന്നുണ്ട്. ഇരു കായലുകളെയും വൃത്തിയാക്കി സംരക്ഷിക്കുക എന്നതാണ് ഈ പദ്ധതിയുടെയും ലക്ഷ്യം.



</doc>
<doc id="403127" url="https://ml.wikipedia.org/wiki?curid=403127" title="സഞ്ജയ് ഗാന്ധി നാഷണൽ പാർക്ക്‌">
സഞ്ജയ് ഗാന്ധി നാഷണൽ പാർക്ക്

മുംബൈ നഗരത്തിന് വടക്കുഭാഗത്തായി സ്ഥിതിചെയ്യുന്ന ഒരു സംരക്ഷിത വനമേഖലയാണ് ‘’’സഞ്ജയ് ഗാന്ധി നാഷണൽ പാർക്ക്’’’ . ഇതിന്റെ പഴയ പേര് ബോറിവലി നാഷണൽ പാർക്ക് എന്നായിരുന്നു.. ഈ ദേശീയോദ്യാനം പ്രതിവർഷം രണ്ട് ദശലക്ഷത്തോളം സന്ദർശകരെ ആകർഷിക്കുന്നു.


</doc>
<doc id="403131" url="https://ml.wikipedia.org/wiki?curid=403131" title="രാജകീയ ജെല്ലി (തേനീച്ചയുടെ)">
രാജകീയ ജെല്ലി (തേനീച്ചയുടെ)

രാജകീയ ജെല്ലി അല്ലെങ്കിൽ റോയൽ ജെല്ലി Royal jelly തേനീച്ചയുടെ സ്രവം ആണ്. ഇത് ലാർവ്വ അവസ്ഥയിലുള്ള തേനീച്ചകൾക്കും പ്രായമായ രാജ്ഞിമാരായ തേനീച്ചകൾക്കും നൽകാനുള്ള പോഷകവസ്തുവാണ്. പരിപാലനത്തിനു സന്നദ്ധരായ തേനീച്ചകളുടെ ഹൈപ്പോഫാറിംഗ്സിൽ ഉള്ള ഗ്രന്ഥിയിൽ നിന്നും സ്രവിക്കുന്ന പോഷകവസ്തുവാണ്. ലിംഗമോ ജാതിയോ നോക്കാതെ, കോളണിയിലെ എല്ലാ ലാർവ്വകളെ എല്ലാം തീറ്റുവാൻ ഉപയോഗിക്കുന്നു. 

പ്രായമായ രാജ്ഞി ദുർബലയാവുകയോ ചത്തുപോകുകയോ ചെയ്താൽ, തൊഴിലാളികളായ തേനീച്ചകൾ ഒരു പുതിയ രാജ്ഞി തേനീച്ചയെ രൂപപ്പെടുത്താൻ തീർച്ചയാക്കുന്നു. അവ അനേകം ചെറിയ ലാർവ്വകളെ തിരഞ്ഞെടുക്കുന്നു. പ്രത്യേകമായി തയ്യാറാക്കിയ രാജ്ഞിമാർക്കുള്ള അറകളിൽ ഇവയെ ഇട്ട് വളരെയധികം രാജകീയ ജെല്ലി നൽകുന്നു. ഇത്തരത്തിലുള്ള ആഹാരമൂട്ടൽ മൂലം ഈ ലാർവ്വകൾ രാജ്ഞിമാരുടെ ശാരീരികഘടനയിൽ വളർന്നുവരുന്നു. അവയ്ക്ക് മുട്ടകൾ ഇടാന്വേണ്ടി സജ്ജമായ അണ്ഡാശയങ്ങൾ മുഴുവനായും വികാസം പ്രാപിക്കുന്നു.

റോയൽ ജെല്ലി ഭക്ഷണബദലായ ആഹാര പദാർത്ഥമായും ബദൽ ചികിത്സകളിലും ഉപയോഗിച്ചുവരുന്നു. യൂറോപ്യൻ ഫുഡ് സേഫ്റ്റി അഥോറിറ്റിയും യുണൈറ്റഡ് സ്റ്റേറ്റ്സ് ഫുഡ് ആന്റ് ഡ്രഗ് അഡ്മിനിസ്ട്രേഷനും 
ഇന്നത്തെ പഠനങ്ങൾ ഈ വസ്തുവിനു ആരോഗ്യപരമായ ഗുണങ്ങൾ ഉള്ളതായി യാതൊരു തെളിവും കണ്ടെത്തിയിട്ടില്ല എന്നറിയിക്കുന്നു. ഈ ജെല്ലിയുടെ ഉത്പാദനവും വിൽപ്പനയും ഉപയോഗവും നിരുത്സാഹപ്പെടുത്തണമെന്നാണ് നിർദ്ദേശിച്ചിട്ടുള്ളത്. അമേരിക്കൻ ഐക്യനാടുകളിലെ  യുണൈറ്റഡ് സ്റ്റേറ്റ്സ് ഫുഡ് ആന്റ് ഡ്രഗ് അഡ്മിനിസ്ട്രേഷൻ ഇത്തരം അഹാരവസ്തുക്കളെപ്പറ്റി തെറ്റായ അവകാശവാദവും പരസ്യവും നൽകി വിൽക്കുന്ന കമ്പനികൾക്കെതിരെ നിയമനടപടികൾ എടുത്തുവന്നിട്ടുണ്ട്. രോയൽ ജെല്ലി ഉപയോഗിച്ചതിന്റെ ഫലമായി പലർക്കും ആർട്ടിക്കേറിയ, ആസ്മ അനാഫൈലാക്സിസ് തുടങ്ങിയ തരത്തിലുള്ള അലർജി ഉണ്ടായ അനേകം കേസുകൾ രേഖകളായി പുറത്തുവന്നിട്ടുമുണ്ട്. 



</doc>
<doc id="403133" url="https://ml.wikipedia.org/wiki?curid=403133" title="പൊഴിക്കര">
പൊഴിക്കര

കൊല്ലം ജില്ലയിൽ പരവൂർ നഗരസഭയുടെ പടിഞ്ഞാറൻ അതിർത്തിയോടു ചേർന്ന് സ്ഥിതിചെയ്യുന്ന ഒരു തീരദേശ പട്ടണമാണ് പൊഴിക്കര. പരവൂർ കായലിന്റെയും അറബിക്കടലിന്റെയും സാന്നിദ്ധ്യം ഈ പ്രദേശത്തെ ഒരു വിനോദസഞ്ചാരകേന്ദ്രമാക്കി മാറ്റിയിരിക്കുന്നു.

കൊല്ലം ജില്ലയിലെ ചരിത്രപ്രാധാന്യമുള്ള ഒരു പ്രദേശമാണ് പൊഴിക്കര. കായലും കടൽത്തീരവും അഴിമുഖവുമുള്ളതിനാൽ വർഷങ്ങൾക്കു മുമ്പുതന്നെ ഈ പ്രദേശം ഒരു ഗതാഗതകേന്ദ്രമായി മാറിയിരുന്നു. പണ്ട് ശിവക്ഷേത്രമായിരുന്ന പൊഴിക്കര മേജർ ദേവീക്ഷേത്രത്തിൽ നിന്നും 12-ആം നൂറ്റാണ്ടിലെ ഒരു ശിലാശാസനം കണ്ടെത്തിയിരുന്നു. വട്ടെഴുത്ത് ലിപിയിലുള്ള ഈ ചരിത്രരേഖയെ പൊഴിക്കര ശിലാരേഖ എന്നുവിളിക്കുന്നു. ദേവീക്ഷേത്രം കൂടാതെ കൊല്ലന്റഴികം മാടസ്വാമി ക്ഷേത്രവും ഇവിടെയുണ്ട്.

ഇന്ത്യയ്ക്കു സ്വാതന്ത്ര്യം ലഭിക്കുന്നതിനു മുമ്പ് പരവൂർ പ്രദേശത്തിന്റെ ഭരണകേന്ദ്രമായിരുന്നു പൊഴിക്കര. പഴയകാലത്തെ ഒരു കോട്ടയും അഞ്ചലാപ്പീസും പോലീസ് സ്റ്റേഷനും ഇവിടെ സ്ഥിതിചെയ്യുന്നുണ്ട്.

കൊല്ലത്തുനിന്ന് തീരദേശപാത വഴി 12 കിലോമീറ്റർ സഞ്ചരിച്ചാൽ പൊഴിക്കരയിൽ എത്തിച്ചേരാം.



</doc>
<doc id="403146" url="https://ml.wikipedia.org/wiki?curid=403146" title="കെയ്റ നൈറ്റ്ലി">
കെയ്റ നൈറ്റ്ലി

കെയ്റ ക്രിസ്റ്റീന നൈറ്റ്ലി (ജനനം: മാർച്ച് 26, 1985) ഒരു ഇംഗ്ലീഷ് നടി ആണ്. ടെലിവിഷനിൽ ബാലതാരമായാണ് അഭിനയരംഗത്ത് തുടക്കമിട്ടത്. 1995 ൽ ആദ്യമായി സിനിമയിൽ അരങ്ങേറ്റം കുറിച്ചു. ഒരു സഹനടിയെന്ന നിലയിൽ കെയ്റ സിനിമയിൽ വിവിധ കഥാപാത്രങ്ങളെ അവതരിപ്പിച്ചിട്ടുണ്ട്  2002 ൽ “ബെൻഡ് ഇറ്റ് ലൈക്ക് ബെക്കാം” എന്ന കോമഡി സിനിമയിലൂടെ നൈറ്റ്ലി ശ്രദ്ധേയയായി. “പൈറേറ്റ്സ് ഓഫ് ദി കരീബിയൻ” എന്ന സിനിമാ പരമ്പരയിലെ എലിസബത്ത് സ്വാൻ എന്ന കഥാപാത്രത്തെ അവതരിപ്പിച്ചതിനുശേഷം അവർ അന്താരാഷ്ട്ര പ്രശസ്തി കൈവരിച്ചു. ഹോളിവുഡിലെ ഏറ്റവും കൂടുതൽ പ്രതിഫലം വാങ്ങുന്ന നടിമാരിലൊരാളായ നൈറ്റ്ലി, ഒരു എമ്പയർ അവാർഡ് നേടുകയും ഒന്നിലധിക തവണ അക്കാദമി അവാർഡ്, ഗോൾഡൻ ഗ്ലോബ് പുരസ്കാരങ്ങൾക്ക് നാമനിർദ്ദേശം ചെയ്യപ്പെട്ടിട്ടുണ്ട്. 

പ്രൈഡ് ആൻഡ് പ്രിജുഡീസ് (2005) പോലുള്ള പീര്യോഡിക് നാടക ചിത്രങ്ങളിൽ (ഒരു ടെലിവിഷൻ പരമ്പര അല്ലെങ്കിൽ ചലച്ചിത്ര നിർമ്മാണം ഒരു പ്രത്യേക ചരിത്ര കാലഘട്ടത്തെ ആസ്പദമാക്കിയും വസ്ത്രങ്ങൾ, സെറ്റുകൾ എന്നിവയുടെയെല്ലാം സ്വഭാവം ആ കാലഘട്ടത്തെ പ്രതിനിധീകരിക്കുന്ന രീതിയിലുള്ളതുമായിരിക്കും) അഭിനയിച്ചാണ് നൈറ്റ്ലി കൂടുതൽ പ്രശസ്തയായത്. പ്രൈഡ് ആൻഡ് പ്രിജുഡീസിലെ അഭിനയത്തിന് മികച്ച നടിക്കുള്ള അക്കാഡമി അവാർഡിനും മികച്ച നടിക്കുള്ള ഗോൾഡൻ ഗ്ലോബ് പുരസ്കാരത്തിനും നാമനിർദ്ദേശം ചെയ്യപ്പെട്ടിരുന്നു. അന്റോണൈറ്റിലെ (2007) അഭിനയത്തിന് വീണ്ടും ഗോൾഡൻ ഗ്ലോബ് പുരസ്കാരത്തിനു നാമനിർദ്ദേശം ചെയ്യപ്പെട്ടു. സിൽക്ക് (2007), ദ ഡച്ചസ് (2008), എ ഡേഞ്ചറസ് മെതേഡ് (2011), അന്ന കരീന (2012) എന്നിവയിലെ അഭനയവും വളരെ ശ്രദ്ധേയമായിരുന്നു.

റൊമാന്റിക് കോമഡി സിനിമയായ ലവ് ആക്ച്ച്വലി (2003), ചരിത്ര ആക്ഷൻ ചിത്രമായ കിങ് ആർതറിലെ (2004) ഗ്വിനെവെറെയുടെ വേഷം, മനശാസ്ത്ര ത്രില്ലർ ചിത്രമായ “ദി ജാക്കറ്റ്” (2005), ജീവചരിത്രപരമായ ആക്ഷൻ ചിത്രം “ഡോമിനോ” (2005), ദി എഡ്ജ് ഓഫ് ലൗ (2008) എന്ന ചരിത്ര റൊമാന്റിക് ചിത്രം, ക്രൈം ഡ്രാമയായ “ലണ്ടൻ ബോളെവാർഡ്” (2010), കാൽപ്പനിക സയൻസ് ഫിക്ഷൻ ചിത്രമായ “നെവർ ലെറ്റ് മി ഗോ” (2010) റൊമാന്റിക് ഡ്രാമാ സിനിമയായ “ലാസ്റ്റ് നൈറ്റ്” (2010) ഗൂഢ കോമഡി ചിത്രമായ “സീക്കിങ് എ ഫ്രണ്ട് ഫോർ ദ എന്റ് ഓഫ് ദ വേൾഡ്” എന്നിവയുൾപ്പെടെ  നിരവധി വ്യത്യസ്തങ്ങളായ കഥാപാത്രങ്ങളായി അവർ പ്രത്യക്ഷപ്പെട്ടിരുന്നു. 

2008 ലെ ഫോർബ്സ് പട്ടികയിൽ ഹോളിവുഡിലെ രണ്ടാമത്തെ ഏറ്റവും ഉയർന്ന പ്രതിഫലം വാങ്ങുന്ന നടി ആയിരുന്നു അവർ. 2007 ലെ പട്ടകയിൽ 32 മില്യൺ ഡോളർ വരുമാനമുള്ള വരുമാനം നേടുകയും ആ വർഷത്തെ ഏറ്റവും ഉയർന്ന വരുമാനമുള്ള നടിമാരുടെ പട്ടികയിലെ ഒരേയൊരു അമേരിക്കക്കാരിയല്ലാത്ത നടിയായിരുന്നു അവർ.  2014-ൽ, ചരിത്ര സിനിമയായ 'ഇമിറ്റേഷൻ ഗെയിം' എന്ന ചിത്രത്തിലെ അഭിനയത്തിന് ഒരു  ഗോൾഡൻ ഗ്ലോബ്, ഒരു  SAG അവാർഡ്, ഒരു BAFTA അവാർഡ് എന്നിവയ്ക്കും മികച്ച സഹനടിക്കുള്ള ഒരു അക്കാഡമി അവാർഡിനു നാമനിർദ്ദേശം ചെയ്യപ്പെട്ടിരുന്നു. ഒക്ടോബർ 2015-ൽ, നൈറ്റ്ലി “തെരേസാ റാക്വിൻ” എന്ന നാടകത്തിൽ  പ്രധാന വേഷത്തിലഭിനയിച്ചിരുന്നു.

കെയ്റ ക്രിസ്റ്റീന നൈറ്റ്ലി 1985 മാർച്ച് 26 ന് ലണ്ടനിലെ ടെഡ്ഡിംഗ്ടണിൽ തീയേറ്റർ അഭിനേതാക്കളായ ഷർമാൻ മക്ഡൊനാൾഡിന്റേയും വിൽ നൈറ്റ്ലിയുടെയും മകളായി ജനിച്ചു. കെയ്റയുടെ മാതാവ് , വെൽഷ് വംശജയും പിതാവ് ഇംഗ്ലീഷ് വംശജനുമായിരുന്നു. റഷ്യൻ ഐസ് സ്കേറ്റിംഗ് വിദഗ്ദ്ധ കിറ ഇവാനോവയുടെ പേരിനെ ആസ്പദമാക്കി കിറ എന്ന പേരാണ് നൽകപ്പെട്ടതെങ്കിലും അവരുടെ മാതാവ് ഈ പേരു രജിസ്റ്റർ ചെയ്യാൻ പോയ വേളയിൽ സ്പെല്ലിംഗ് തെറ്റായി രേഖപ്പെടുത്തുകയുയായിരുന്നു.  നൈറ്റ്ലിയ്ക്ക് സെലെബ് എന്നു പേരായ ഒരു മൂത്ത സഹോദനർ കൂടിയുണ്ട്. ഒരു അഭിനേത്രിയെന്ന നിലയിലുള്ള പ്രവർത്തനം അവസാനിപ്പിച്ച ശേഷം ഷർമാൻ മക്ഡൊനാൾഡ് ഒരു നാടകകൃത്തായി കലാരംഗത്തു തുടർന്നിരുന്നു. ചെറുപ്രായത്തിൽ തന്നെ തന്റെ കുട്ടികളെ തിയേറ്ററിലേക്കും ബാലെയിലേക്കും അവർ പരിചയപ്പെടുത്തിയിരുന്നു. ഇത് നൈറ്റ്ലിയിൽ അഭിനയത്തിനുള്ള താത്പര്യം ഉണർത്തുകയും മൂന്നു വയസുള്ളപ്പോൾ അവർ സഹായത്തിനായി ഒരു ഏജന്റിനെ ആവശ്യപ്പെടുകയും ചെയ്തു.

ലണ്ടനിലെ റിച്ച്മോണ്ടിലുള്ള ഒരു സാധാരണ കുടുംബത്തിലാണ് നൈറ്റ്ലി വളർന്നത്. സ്റ്റാൻലി ജൂനിയർ സ്കൂളിലും ടെഡിംഗ്ടൺ സ്കൂളിലുമായി വിദ്യാഭ്യാസം അനുഷ്ടിച്ചു. ആറ് വയസ്സുള്ളപ്പോൾ ADHD ഉം (കുട്ടികളിലെ ശ്രദ്ധയില്ലായ്മ, കണക്കിലേറെയുള്ള പ്രസരിപ്പ്, തുടങ്ങിയ പെരുമാറ്റ വൈകല്യങ്ങൾ) ഡിസ്ലെക്സിയയും (വായനാ വൈകല്യം) അവരിൽ കണ്ടുപിടിച്ചിരുന്നെങ്കിലും അവർക്കു 11 വയസു പ്രായമുള്ളപ്പോൾ  മാതാപിതാക്കളുടെ പിന്തുണയും നിരന്തരമായ ട്യൂഷനും കാരണമായി ഈ വൈകല്യങ്ങളെ അതിജീവിക്കുവാൻ സാധിച്ചു.  

നൈറ്റ്ലി നിരവധി നാടൻ അമച്വർ നിർമ്മാണക്കമ്പനികളുടെ നാടകങ്ങളിൽ കഥാപാത്രങ്ങളെ അവതരിപ്പിച്ചു. അതിൽ അവരുടെ മാതാവ് രചിച്ച “ആഫ്റ്റർ ജൂലിയറ്റ്”, നാടക അദ്ധ്യാപകൻ  ഇയാൻ മക് ഷെയ്ൻ രചിച്ച “യുണൈറ്റഡ് സ്റ്റേറ്റ്സ്” എന്നിവയും ഉൾപ്പെടുന്നു. എഷെർ കോളേജിൽ പഠനം നടത്തുന്നതിനിടയിൽ കല, ചരിത്രം, ഇംഗ്ലീഷ് സാഹിത്യം എന്നിവയിൽ ശ്രദ്ധ കേന്ദ്രീകരിച്ചുവെങ്കിലും ഒരു വർഷത്തിനു ശേഷം ഒരു മുഴുവൻ സമയ അഭിനയ ജീവിതം നയിക്കുവാനായി ഒരു വർഷത്തിനുശേഷം അവിടെനിന്നു വിരമിച്ചു.


</doc>
<doc id="403151" url="https://ml.wikipedia.org/wiki?curid=403151" title="സസ്യരൂപവിജ്ഞാനീയം">
സസ്യരൂപവിജ്ഞാനീയം

സസ്യരൂപവിജ്ഞാനീയം Plant morphology or phytomorphology സസ്യങ്ങളുടെ ഭൗതികരൂപത്തേയും ബാഹ്യഘടനയേയും പറ്റി പഠിക്കുന്ന ശാസ്ത്രശാഖയാണ്. ഇത്, സസ്യശരീരഘടനാശാസ്ത്രത്തിൽനിന്നും ( plant anatomy) വ്യത്യസ്തമാണ്, സസ്യശരീരഘടനാശാസ്ത്രം സസ്യങ്ങളുടെ ആന്തരഘടനയെപ്പറ്റിയുള്ള പ്രത്യേകിച്ചും സൂക്ഷ്മതലത്തിലുള്ള പഠനമാണ്. സസ്യരൂപവിജ്ഞാനീയം സസ്യങ്ങളെ കണ്ട് തിരിച്ചറിയാൻ സഹായിക്കുന്നു. 
സസ്യരൂപവിജ്ഞാനീയം പ്രതിനിധീകരിക്കുന്നത്, സസ്യങ്ങളുടെ വികാസം, രൂപഘടന, ആകൃതി എന്നിവയുടെ പഠനമാണ്. ഇതിൽ സസ്യങ്ങൾ പരസ്പരമുള്ള സാമ്യം, അവയുടെ ഉത്ഭവം ഉൾപ്പെടുന്നു. സസ്യരൂപവിജ്ഞാനീയത്തിൽ 4 അന്വേഷണമേഖലകൾ ഉണ്ട്. ജീവശാസ്ത്രത്തിൽ ഇവ പരസ്പരബന്ധിതമാണ്. 

ആദ്യമായി, രൂപവിജ്ഞാനീയം താരതമ്യാനുസൃതമാണ് (morphology is comparative). ഇതിനർഥം, ഒരു രൂപവിജ്ഞാനീയവിദഗ്ദ്ധൻ ഒരേ സ്പീഷിസിലെയോ വിവിധ സ്പിഷിസുകളിലെയോ അനേകം സസ്യങ്ങളെ പഠനവിധേയമാക്കുന്നു. പിന്നെ, താരതമ്യങ്ങളിലെത്തുന്നു. എന്നിട്ട്, സദൃശങ്ങളായവയെപ്പറ്റിയുള്ള ആശയം രൂപീകരിക്കുന്നു.

ട്രക്കിയോഫൈറ്റിന്റെ സസ്യശരീരഭാഗങ്ങൾ The vegetative (somatic) രണ്ടു പ്രധാന അവയവസംവിധാനങ്ങൾ അടങ്ങിഅയതാണ്: (1) ഒരു കാണ്ഡഭാഗം, തണ്ടുകളും ഇലകളും ചേർന്നതാണ്. (2) ഒരു വേരുസമ്പ്രദായം a root system. ഈ രണ്ടു സംവിധാനങ്ങളും മിക്കവാറും എല്ലാ വാസ്കുലാർ സസ്യങ്ങളിലും കാണാവുന്നതാണ്. സസ്യരൂപവിജ്ഞാനീയത്തിൽ ഒരു പരസ്പരയോജ്യമായ വിഷയമാണിവ നൽകുന്നത്. 

ഇതിനെതിരായി, പ്രത്യുത്പാദന അവയവങ്ങൾ ഒരു പ്രത്യേക സസ്യഗണത്തിനു പ്രത്യേകമായി കാണപ്പെടുന്നു. ആവൃതബീജികളിൽ മാത്രമാണ് പൂക്കളും ഫലങ്ങളും കാണപ്പെടുന്നുള്ളു; sori എന്ന ഭാഗം പന്നൽച്ചെടികളിൽ മാത്രമേ കാണപ്പെടുന്നുള്ളു. കോണിഫർ മരങ്ങൾ പോലുള്ള അനാവൃതബീജികളിൽ മാത്രമേ വിത്തിനു സീഡ് കോണുകൾ കാണപ്പെടുന്നുള്ളു. ആയതിനാൽ പ്രത്യുത്പാദന അവയവങ്ങളാണ് സാധാരണ ശരീരഭാഗങ്ങളേക്കാൾ സസ്യവർഗ്ഗീകരണത്തിൽ ഏറ്റവും സഹായകമായിട്ടുള്ളത്. 

സസ്യരൂപവിജ്ഞാനീയർ സസ്യങ്ങളുടെ രൂപവിജ്ഞാനീയ സ്വഭാവങ്ങൾ താരതമ്യം ചെയ്യുകയും അളക്കുകയും എണ്ണുകയും വിവരിക്കുകയും ചെയ്ത് സസ്യവർഗ്ഗങ്ങൾ തമ്മിലുള്ള വ്യത്യാസങ്ങളും സാമ്യങ്ങളും വിശകലനം ചെയ്യുന്നു. എന്നിട്ട് ഈ വിവരങ്ങളുപയോഗിച്ച് സസ്യങ്ങളെ തിരിച്ചറിയുവാനും അവയെ വർഗ്ഗീകരിക്കുവാനും വിവരിക്കാനും ശ്രമിക്കുന്നു. 

വിവരണങ്ങളിലോ തിരിച്ചറിയലിനോ സ്വഭാവസവിശേഷതകൾ ഉപയോഗിക്കുമ്പോൾ അവയെ  diagnostic or key characters എന്നു പറയാം. ഇത്, ഒന്നുകിൽ ഗുണാത്മകമോ അല്ലെങ്കിൽ അളവിനെ അടിസ്ഥാനമാക്കിയോ (പരിമാണസംബന്ധി) ആകാം. 
രണ്ടു തരത്തിലുള്ള ഈ സവിശേഷതകൾ സസ്യങ്ങളെ തിരിച്ചറിയാൻ വളരെ സഹായകമാണ്. 

സസ്യങ്ങളിലെ പ്രത്യുത്പാദനഘടനയെപ്പറ്റി ആഴത്തിൽ പഠിച്ചപ്പോൾ തലമുറകളുടെ പരിവൃത്തി alternation of generations എന്ന പ്രതിഭാസം എല്ലാ സസ്യങ്ങളിലും ഭൂരിപക്ഷം ആൽഗകളിലും കണ്ടെത്തി. ജർമ്മൻ സസ്യശാസ്ത്രജ്ഞനായ വിൽഹേം ഹോഫ്‌മീസ്റ്റർ ആണ് ഈ കണ്ടുപിടിത്തം നടത്തിയത്. സസ്യരൂപവിജ്ഞാനീയത്തിലെ ഏറ്റവും പ്രധാന കണ്ടുപിടിത്തമായിരുന്നു ഇത്. എല്ലാ സസ്യങ്ങളുടെയും ജീവിതചക്രത്തെപ്പറ്റി പൊതുവായ ഒരു ധാരണയുണ്ടാക്കാൻ ഈ കണ്ടുപിടിത്തം സഹായിച്ചു.



</doc>
<doc id="403154" url="https://ml.wikipedia.org/wiki?curid=403154" title="ക്വാണ്ടം ജീവശാസ്ത്രം">
ക്വാണ്ടം ജീവശാസ്ത്രം

ക്വാണ്ടം ജീവശാസ്ത്രം Quantum biology ജീവവസ്തുക്കൾക്കും അവയെ സംബന്ധിച്ച പ്രശ്നങ്ങൾക്കും ക്വാണ്ടം ബലതന്ത്രവും സൈദ്ധാന്തികരസതന്ത്രവും പ്രയോഗക്ഷമമാക്കുന്നതിനെപ്പറ്റിയുള്ള പഠനമാണിത്. അനേകം ജൈവികപ്രവർത്തനങ്ങളിൽ ഊർജ്ജം അതിന്റെ വിവിധ രൂപങ്ങളിലേയ്ക്കു മാറ്റപ്പെടുന്നുണ്ട്. ഈ ഊർജ്ജ രൂപങ്ങൾ രാസമാറ്റങ്ങളിൽ ഉപയോഗക്ഷമമാണ്. ഇവ ക്വാണ്ടം ബലതന്ത്രവുമായി ബന്ധപ്പെട്ടിരിക്കുന്നു. അത്തരം പ്രവർത്തനങ്ങളിൽ രാസപ്രവർത്തനങ്ങൾ, പ്രകാശത്തെ ആഗിരണം ചെയ്യൽ, ഇലക്ട്രോണിക ഉത്തേജനാവസ്ഥ, ഉത്തേജിതമായ ഊർജ്ജത്തിന്റെ കൈമാറ്റം പ്രകാശസംശ്ലേഷണവും കോശശ്വസനവും പോലുള്ള രാസപ്രവർത്തനങ്ങളിൽ നടക്കുന്ന ഇലക്ട്രോണുകളുടെയും പ്രോട്ടോണുകളുടെയും കൈമാറ്റം എന്നിവ അടങ്ങിയിരിക്കുന്നു. ക്വാണ്ടം ജീവശാസ്ത്രം, ക്വാണ്ടം ഭൗതികഫലത്തിന്റെ വെളിച്ചത്തിൽ കണക്കുകൂട്ടലുകൾ നടത്തി ജീവമാതൃകകൾ സ്വീകരിക്കുന്നു. ക്വാണ്ടം ജീവശാസ്ത്രം, നോൺ ട്രൈവിയൽ ക്വാണ്ടം പ്രതിഭാസത്തിന്റെ സ്വാധീനത്തെപ്പറ്റി ശ്രദ്ധിക്കുന്നു. ഇതിനെതിരാണ് ട്രൈവിയൽ ക്വാണ്ടം പ്രതിഭാസം. ഇത് എല്ലാ ജീവശാസ്ത്രങ്ങളിലും അടിസ്ഥാനഭൗതികശാസ്ത്രത്തിലേയ്ക്കു ചുരുക്കുന്നു. 

ആദ്യകാല ക്വാണ്ടം ഭൗതികശാസ്ത്രജ്ഞർ ജീവശാസ്ത്രപരമായ പ്രശ്നങ്ങളിൽ ക്വാണ്ടം ബലതന്ത്രത്തെ ഉപയോഗിക്കാമെന്നു കരുതിയിരുന്നു. Erwin Schrödinger's എഡ്വിൻ ഷ്രോഡിംഗറിന്റെ 1944ലെ എന്താണു ജീവൻ? എന്ന പുസ്തകത്തിൽ ജീവശാസ്ത്രത്തിൽ ക്വാണ്ടം ബലതന്ത്രം പ്രയോഗിക്കുന്നതിനെപ്പറ്റി ചർച്ചചെയ്യുന്നു. ഷ്രോഡിംഗർ, കോവാലന്റ് രാസബന്ധനത്തിൽ ജനിതകവിവരങ്ങൾ അടങ്ങിയ "aperiodic crystal" നെപ്പറ്റിയുള്ള ആശയം അവതരിപ്പിച്ചിട്ടുണ്ട്. അദ്ദേഹം, കൂടുതലായി നിർദ്ദേശിക്കുന്നത് ഉൾപരിവർത്തനങ്ങൾ ക്വാണ്ടം ചാട്ടങ്ങൾ വഴി നടത്താനാകും എന്നാണ്. തുടക്കക്കാരായ മറ്റു ക്വാണ്ടം ഉപജ്ഞാതാക്കളായ നീൽസ് ബോർ, പസ്ക്വാൽ ജോർദൻ, മാക്സ് ഡെൽബ്രൂക്ക് എന്നിവർ, കോമ്പ്ലിമെന്റാറിറ്റി എന്ന ക്വാണ്ടം ആശയം ആണത്രെ ജീവശാസ്ത്രങ്ങളുടെ അടിസ്ഥാനം എന്നു വാദിക്കുന്നു. 1963ൽ, പെർ ഒലോവ് ലവ്ഡിൻ ഡി എൻ എ ഉൾപരിവർത്തനങ്ങൾക്കുള്ള മറ്റൊരു രീതി പ്രോട്ടോൺ ടണലിങ് ആണെന്നു തന്റെ പ്രബന്ധത്തിൽ പ്രസിദ്ധീകരിച്ചിട്ടുണ്ട്. തന്റെ പേപ്പറിൽ ക്വാണ്ടം ജീവശാസ്ത്രം എന്ന പുതിയ ശാസ്ത്രശാഖയെപ്പറ്റി പ്രതിപാദിക്കുന്നുണ്ട്.


</doc>
<doc id="403157" url="https://ml.wikipedia.org/wiki?curid=403157" title="ശാലിയൻ">
ശാലിയൻ

വസ്ത്രനിർമ്മാണം തൊഴിലാക്കിയവരാണ് ശാലിയർ എന്നറിയപ്പെടുന്നത്. ഈ കലയിൽ വിദഗ്ദ്ധരായ ഇവർ "ശാലികൻ", "ചാലിയൻ", എന്നും അറിയപ്പെടുന്നു. ചേല നെയ്യുന്നവർ എന്ന അർത്ഥത്തിലാണ് ഇവരെ ചാലിയർ എന്നറിയപ്പെടുന്നത്. വീടിനടുത്തായാണ് നെയ്ത്തുശാലകൾ സ്ഥാപിക്കുക. ശാലിയർ എന്നും ഇതിനാൽ ഇവരെ വിളിക്കാറുണ്ട്. ശാല്യമഹർഷിയുടെ പരമ്പരയിൽപ്പെട്ടവരാണിവർ. ഇവരിൽ വലംകൈ (വലങ്ക) ഇടംകൈ(ഇടങ്ക) എന്നിങ്ങനെ രണ്ടു വിഭാഗക്കാരുണ്ട്. കേരളത്തിലെ ഒരു സമുദായമായി ഇതറിയപ്പെടുന്നു.

തെരുവ് സമ്പ്രദായത്തിൽ ജീവിക്കുന്ന ഇവർക്ക് 96 തെരുവുകൾ ഉണ്ടായിരുന്നതായി പറയപ്പെടുന്നു. അതോടൊപ്പം അനേകം ഉപതെരുവുകളുമുണ്ട്. പട്ടുവം, അടുത്തില, കുഞ്ഞിമംഗലം, കരിവെള്ളൂർ, വെള്ളൂർ പഴയതെരു, പുതിയതെരു, നീലേശ്വരം, കാഞ്ഞങ്ങാട്, വെള്ളിക്കോത്ത്, പീലിക്കോട്, ഒതോത്ത്, പടിഞ്ഞാറെ തെരു, കിഴക്കേത്തെരു, കാടകം, പുനലൂർ തുടങ്ങിയ സ്ഥലങ്ങൾ ഇടംകൈ വിഭാഗക്കാരുടെ തെരുവുകളായിരുന്നു.

കടലായി, എങ്കക്കാട്, ഉദയമംഗലം, അഴീക്കോട്, ചിറയ്ക്കൽ, പുതിയതെരു കൂടാളി, എരുവേശി,കാഞ്ഞിരോട് രാമർതെരു, നടമ്മൽ, താവെതെരു, മുഴപ്പിലങ്ങാട്, പഴയതെരു, പുതിയതെരു, മാടായി, പാലേരി, കാട്ടിലങ്ങാടി എന്നിവയാണ് കോലത്തുനാട്ടിലെ തെരുവുകൾ. ശാലിയരിലെ ഇടങ്കൈ വിഭാഗം ഭഗവതിയെ ആരാധിക്കുന്നവരാണ്. തെയ്യവും പൂരവും ഇവർ നടത്തുന്നു. വലംങ്കൈ വിഭാഗം ഗണപതിയെ ആരാധിക്കുന്നു.

പാലക്കാട് ജില്ലയിലെ നെയ്ത്തുകാരാണ് ദേവാംഗന്മാർ. ഇവരിൽ ചിലർ തെലുങ്കും, കന്നഡയും സംസാരിക്കുന്നവരാണ്. ഇവരെ ജാടർ എന്നും വിളിക്കുന്നു.

മക്കത്തായ വിഭാഗക്കാരാണിവർ. ഇവരിലെ സമുദായ പ്രമാണിമാർ ചെട്ടിയാർ എന്നും അറിയപ്പെടുന്നു. ദേവാംഗ, പട്ടാര, ശാലിയ, വിഭാഗങ്ങളെ ഒന്നിച്ച് പദ്മശാലിയർ എന്നും വിളിക്കുന്നുണ്ട്. ഇവരുടെയെല്ലാം പ്രധാനതൊഴിൽ തുണിനെയ്ത്തുതന്നെയാണ്.

സല്യാർ തമിഴ്‌നാട്ടിൽ തമിഴ് മാത്രമേ സംസാരിക്കൂ, അവർക്ക് മറ്റ് പ്രാദേശിക ഭാഷകളൊന്നും അറിയില്ല. മഹത്തായ ഐതീഹ്യങ്ങളിൽ വ്യക്തമായി പരാമർശിക്കപ്പെടുന്ന സല്യാർ സമുദായത്തിലെ 63 നയനങ്ങളിൽ ഒരാളാണ് അല്ലി നയനാർ.

സല്യാർ എന്ന പേര് ഒരു പുരാതന തമിഴാണെങ്കിലും, സാലിയർ (ടിഎൻ) സമൂഹം കൂടുതലും തെക്കൻ തമിഴ്‌നാട്ടിലാണ് താമസിക്കുന്നത്, തമിഴ് മാത്രം സംസാരിക്കുന്നു, കൂടുതലും തമിഴ് സംസ്കാരത്തിൽ ചായുകയാണ്.


</doc>
<doc id="403160" url="https://ml.wikipedia.org/wiki?curid=403160" title="ഇല നിന്ന പാട്">
ഇല നിന്ന പാട്

ഇല അതു നിന്ന തണ്ടിൽനിന്നും പൊഴിയുമ്പോൾ ആ തണ്ടിൽ അതു നിന്ന സ്ഥലത്തു കാണപ്പെടുന്ന അടയാളം അല്ലെങ്കിൽ പാട് ആണ് ഇല നിന്ന പാട്. ഈ അടയാളം കാണപ്പെടുന്ന സ്ഥലത്ത് ആണ് ഇലയുടെ ഞെട്ട് തണ്ടിനോട് ബന്ധിച്ചിരുന്നത്. ഒരു സസ്യത്തിന്റെ ശാഖയുണ്ടാകുന്ന സ്ഥലത്ത് ഒരു ഇലയുടെ പാട് കാണാവുന്നതാണ്. 
ഇലയുടെ പാട് സ്വാഭാവികമായി ഉണ്ടാകുന്നതാണ്. മിക്കപ്പോഴും ഇലപൊഴിയും വനങ്ങളിലും മറ്റു വളർച്ചാസീസണിന്റെ അവസാനം തണ്ടിനും ഇലയുടെ ഞെട്ടിനുമിടയിൽ അബ്സിസ്സ പടലം (abscissa layer) എന്നു പേരുള്ള ഒരു പടലം കോശങ്ങളുണ്ടാകുന്നു. ഈ അബ്സിഷൻ പടലം ഇല തണ്ടിൽനിന്നും വേർപെട്ടുപോകാനുള്ള ഇടമായി വർത്തിക്കുന്നു. ഇവിടെവച്ച് ഇല തണ്ടിൽനിന്നും വേർപെട്ട് അവിടെ ഒരു വളരെ മിനുസമുള്ള പ്രത്യേക രൂപത്തോടുകൂടിയ മുറിവുണ്ടാകുന്നു. ഇല വേർപെട്ട ഉടനേതന്നെ ആ ഭാഗത്ത് സംരക്ഷണമായി കോർക്ക് കോശങ്ങൾ നിൽക്കുന്നു. സ്റ്റിപ്യൂളുകൾ ഉണ്ടെങ്കിൽ അവയും പൊഴിയുമ്പോൾ ഇലകൾ പൊഴിയുമ്പോൾ ഉണ്ടാകുന്ന പാടുകൾ ഉണ്ടാകാറുണ്ട്.

സംവഹനവ്യൂഹങ്ങൾ ഇലകളിൽ ജലത്തെയും ലവണങ്ങളെയും സംവഹനം നടത്താനായുള്ള സംവിധാനമാണ്. ഇലകൾ മുറിഞ്ഞുപോയ ഭാഗത്ത് വൃത്തത്തിലോ മറ്റ് ആകൃതികളിലോ കാണാവുന്നതാണ്. ഇവയും ഇലയിൽനിന്നും തണ്ടിലേയ്ക്ക് പോയിരുന്ന ഭാഗത്ത് അവയുടെ പാടുകൾ കാണാനാകും. ഈ സംവഹനവ്യൂഹത്തിന്റെ ഇലഞെട്ടിലെ പാടുകളുടെ എണ്ണത്തിന്റെ അടിസ്ഥാനത്തിൽ സ്പീഷിസുകളെ തരംതിരിക്കാനുള്ള മാനദണ്ഡമാക്കാറുണ്ട്.  


</doc>
<doc id="403162" url="https://ml.wikipedia.org/wiki?curid=403162" title="സംവഹനവ്യൂഹം">
സംവഹനവ്യൂഹം

സംവഹനവ്യൂഹം ട്രക്കിയോഫൈറ്റുകളായ സസ്യങ്ങളിൽ ഗതാഗതസംവിധാനത്തിന്റെ ഭാഗമായ അവയവങ്ങളാണ്. സംവഹനകലകളിൽ ആണു സംവഹനം നടക്കുന്നത്. രണ്ടു തരം സംവഹനരൂപങ്ങളുണ്ട്: സൈലം, ഫ്ലോയം എന്നിവ. ഈ രണ്ട് കലകളും ഒരു സംവനവ്യൂഹത്തിൽ കാണാം. ഇവയെക്കൂടാതെ സഹായകകലകളും സരക്ഷണകലകളുമുണ്ട്. 

സൈലം adaxial ആയും ഫ്ലോയം abaxial ആയും കാണപ്പെടുന്നു. ഇതിനർത്ഥം ഒരു തണ്ടിലോ വേരിലോ സൈലം മദ്ധ്യ ഭാഗത്തും ഫ്ലോയം പുറംഭാഗത്തിനടുത്തുമായുമാണ് സ്ഥിതിചെയ്യുന്നത്. ഒരു ഇലയിൽ അഡാക്സിയൽ തലം മിക്കപ്പോഴും മുകൾഭാഗത്തായിരിക്കും അബാക്സിയൽ വശം താഴെയും. ഇതുമൂലമാണ് സസ്യത്തിന്റെ മധുരമുള്ള നീരൂറ്റിക്കുടിക്കുന്ന മുഞ്ഞ എപ്പോഴും ഇലയ്ക്കടിയിൽ ഇരുന്ന് സസ്യനീര് കുടിക്കുന്നത്. സസ്യം നിർമ്മിക്കുന്ന പഞ്ചസാര ഫ്ലോയത്തിലൂടെയാണല്ലോ സസ്യത്തിന്റെ വിവിധ ഭാഗത്തെത്തിക്കുന്നത്. ഫ്ലോയം ഇലയുടെ അടിഭാഗത്തിനോടടുത്താണു സ്ഥിതിചെയ്യുന്നത്. 

സംവഹന വ്യൂഹങ്ങൾ പരസ്പരം ആപേക്ഷികമായി പ്രത്യേക സ്ഥാനങ്ങളിൽ നിലകൊള്ളുന്നു. ഇത് ഓരോ സസ്യഭാഗത്തും വ്യത്യസ്ത പാറ്റേണിലായിരിക്കും സ്റ്റീൽ നോക്കുക. 



</doc>
<doc id="403183" url="https://ml.wikipedia.org/wiki?curid=403183" title="ബീജമൂലം">
ബീജമൂലം

സസ്യശാസ്ത്രത്തിൽ ബീജമൂലം radicle ഒരു വിത്തു മുളയ്ക്കുമ്പോൾ (ബീജാങ്കുരണം) ആദ്യം പുറത്തുവരുന്ന ഭ്രൂണഭാഗമാണ്. ബീജമൂലമാണ് ഭ്രൂണത്തിന്റെ വേര്. ഇത് താഴെ മണ്ണിലേയ്ക്ക് വളരുന്നു. (പ്ലുമ്യൂളിൽ നിന്നുമാണ് തണ്ട് വളർന്നുവരുന്നത്.) ബീജമൂലത്തിന്റെ മുകളിലായി ഭ്രൂണത്തിന്റെ തണ്ട് അല്ലെങ്കിൽ ഹൈപ്പോകൊടെയിൽ കാണപ്പെടുന്നു. ഇത് കോട്ടിലിഡണുകളെ താങ്ങിനിർത്തുന്നു.



</doc>
<doc id="403187" url="https://ml.wikipedia.org/wiki?curid=403187" title="ബീജശീർഷം">
ബീജശീർഷം

ബീജശീർഷംThe hypocotyl (short for "hypocotyledonous stem", അർത്ഥം "below seed leaf") മുളച്ചുകൊണ്ടിരിക്കുന്ന തൈച്ചെടിയുടെ തണ്ട് ആണ്. പരിപ്പിന്റെ അടിയിലും ബീജമൂലത്തിന്റെ മുകളിലായും കാണപ്പെടുന്നു.



</doc>
<doc id="403189" url="https://ml.wikipedia.org/wiki?curid=403189" title="ബീജപത്രങ്ങൾ">
ബീജപത്രങ്ങൾ

ഒരു ബീജപത്രമെന്നാൽ A cotyledon (/kɒtɪˈliːdən/; "seed leaf" from Latin "cotyledon", from Greek: κοτυληδών "kotylēdōn", gen.: κοτυληδόνος "kotylēdonos", from κοτύλη "kotýlē" "cup, bowl") ഒരു സസ്യത്തിന്റെ വിത്തിലുള്ള ഭ്രൂണത്തിന്റെ നിർണ്ണായകമായ ഭാഗമാണ്. ഇംഗ്ലിഷ് ഓക്സ്ഫഡ് നിഘണ്ടു അനുസരിച്ച്  "ഉയർന്ന സസ്യങ്ങളിലെ (ഫാനെറോഗാമസ്) ഭ്രൂണത്തിന്റെ പ്രാഥമിക ഇലകൾ ആണ്." മുളയ്ക്കുന്നസമയത്ത് ബീജപത്രങ്ങൾ ഭ്രൂണത്തിന്റെ ആദ്യ ഇലകൾ ആയി മാറുന്നു. ബീജപത്രങ്ങളുടെ എണ്ണമനുസരിച്ച് സസ്യശാസ്ത്രജ്ഞർ സപുഷ്പികളായ സസ്യങ്ങളെ തരംതിരിച്ചിരിക്കുന്നു. ഒരു ബീജപത്രം മാത്രമുള്ള സസ്യങ്ങളെ ഏകബീജപത്രസസ്യങ്ങൾ എന്നും രണ്ടു ബീജപത്രങ്ങളുള്ള സസ്യങ്ങളെ ദ്വിബീജപത്രസസ്യങ്ങളെന്നും തരംതിരിച്ചിട്ടുണ്ട്. 


</doc>
<doc id="403191" url="https://ml.wikipedia.org/wiki?curid=403191" title="മെരിസ്റ്റെം കല">
മെരിസ്റ്റെം കല

ഒരു മെരിസ്റ്റെം എന്നാൽ സസ്യങ്ങളിൽ വളർച്ച നടക്കുന്ന സ്ഥാനങ്ങളിൽ കാണപ്പെടുന്ന ഒരേപോലുള്ള കോശങ്ങൾ അടങ്ങിയ കലകളാണ്. 

മെരിസ്റ്റം കോശങ്ങൾ ഒരു സസ്യത്തിന്റെ വിവിധ ഭാഗങ്ങൾ രൂപപ്പെടാൻ സഹായിക്കുന്നു. മൂന്നു തരം മെരിസ്റ്റമാറ്റിക് കലകളാണുള്ളത്: ശീർഷ മെരിസ്റ്റെം (apical),മദ്ധ്യ മെരിസ്റ്റെം കലകൾ ("intercalary") പാർശ്വ മെരിസ്റ്റം കലകൾ ("lateral" )എന്നിവയാണവ. 



</doc>
<doc id="403197" url="https://ml.wikipedia.org/wiki?curid=403197" title="വസുബന്ധു">
വസുബന്ധു

ഗാന്ധാരദേശക്കാരനായിരുന്ന ഒരു ബുദ്ധമതപണ്ഡിതനായിരുന്നു വസുബന്ധു(Vasubandhu Sanskrit; ; ) (fl. 4- 5 ശതകം). ബൌദ്ധധർമസംഹിതകൾ ഉൾക്കൊള്ളിച്ച് അഭിധർമകോശം രചിച്ചു. മഹായാന ബുദ്ധമതവിശ്വാസിയായതിനുശേഷം തന്റെ അർദ്ധസഹോദരനായിരുന്ന അസംഗാചാര്യനുമൊപ്പം യോഗകാരം സ്ഥാപിച്ച പ്രമുഖരായവരിൽ ഒരാളാണ് അദ്ദേഹം. ടിബെറ്റൻ, പൂർവ്വേഷ്യൻ ബുദ്ധമതക്കാർ അഭിധർമ്മത്തെക്കുറിച്ച് പഠനം നടത്താൻ ഉപയോഗിക്കുന്ന അഭിധർമ്മകോശസംഹിത രചിച്ചത് വസുബന്ധുവാണ്. ഇന്ത്യൻ ബുദ്ധമത തത്ത്വചിന്തകരിൽ അദ്ദേഹത്തിന് പ്രമുഖസ്ഥാനമുണ്ട്. 

ഇന്നത്ത് പാകിസ്താനിൽ ഉൾപ്പെടുന്ന പെഷവാറിലാണ് അദ്ദേഹം ജനിച്ചത്. . ചന്ദ്രഗുപ്തന്റെയും, പിതാവ് സമുദ്രഗുപ്തന്റെയും സമകാലികനായിരുന്നു. എ.ഡി 499-569 ജീവിച്ചിരുന്ന പരമാർഥ (Paramärtha) ആണ് വസുബന്ധുവിന്റെ ജീവചരിത്രം ആദ്യമായി ചൈനീസ് ഭാഷയിലേക്ക് വിവർത്തനം ചെയ്തതെന്ന് കരുതപ്പെടുന്നു. അന്ന് ഗാന്ധാരത്തിൽ പ്രചരിച്ചിരുന്ന സർവ്വാസ്ഥിവാദമാണ് അദ്ദേഹം ആദ്യം അഭ്യസിച്ചത്. സർവ്വാസ്തിവാദത്തെക്കുറിച്ച് കൂടുതൽ അറിയാൻ അദ്ദേഹം കാശ്മീരിലേക്ക് പോയി തിരിച്ച് വന്നതിനു ശേഷം സർവ്വാസ്തിവാദ അഭിധർമം ക്രോഡീകരിച്ച് അഭിധർമകോശകാരിക (Abhidharmakośakārikā Verses on the Treasury of the Abhidharma) രചിച്ചു.

പിന്നീട് സഹോദരനായ അസംഗാചാര്യന്റെ പ്രേരണയാൽ മഹായാന ബുദ്ധമത വിശ്വാസിയായി. താഴെപ്പറയുന്നവ അദ്ദേഹത്തിന്റെ കൃതികളിൽ ചിലതാണ്




</doc>
<doc id="403203" url="https://ml.wikipedia.org/wiki?curid=403203" title="സമുദ്രമധ്യവരമ്പ്‌">
സമുദ്രമധ്യവരമ്പ്

ഫലകചലനം നിമിത്തമായി കടൽത്തറയിൽ രൂപംകൊള്ലുന്ന മലനിരകളാണ്‌ സമുദ്രമധ്യവരമ്പ്‌ (mid-ocean ridge). ഫലകങ്ങൾ അകന്നുപോകുന്ന വിയോജക സീമയിൽ (വേർപെടുന്ന സീമ) മാഗ്മ തണുത്ത് ലാവജന്യമായ കൃഷ്ണശിലയായി (basaltic magma) ആണ് ഇവ രൂപപ്പെടുന്നത്. വിയോജക സീമയിൽ ജലതാപ വിള്ളലുകൾ സാധാരണായായി കണ്ടുവരുന്നു.

അറ്റ്ലാൻ്റിക് സമുദ്രം. ശാന്തസമുദ്രം, ഇന്ത്യൻ മഹാസമുദ്രം എന്നീ സമുദ്രങ്ങളിൽ മധ്യവരമ്പുകൾ കാണപ്പെടുന്നു.


</doc>
<doc id="403205" url="https://ml.wikipedia.org/wiki?curid=403205" title="ബിഷപ്പ് ജെറോം നഗർ">
ബിഷപ്പ് ജെറോം നഗർ

കേരളത്തിൽ കൊല്ലം ജില്ലയിലെ ചിന്നക്കടയ്ക്കു സമീപമുള്ള ഒരു വ്യാപാര സമുച്ചയമാണ് ബിഷപ്പ് ജെറോം നഗർ (). കൊല്ലം ജില്ലയിലെ ഏറ്റവും വലിയ ഷോപ്പിംഗ് കോംപ്ലെക്സുകളിലൊന്നാണിത്. ഇന്ത്യയിലെ ആദ്യത്തെ കത്തോലിക്കാ രൂപതയായ കൊല്ലം രൂപതയുടെ ഉടമസ്ഥതയിലാണ് ഇതു പ്രവർത്തിക്കുന്നത്. കൊല്ലം രൂപതയുടെ ഭാരതീയനായ ആദ്യത്തെ ബിഷപ്പ് ജെറോം കോയിവിളയുടെ പേരാണ് ഈ വ്യാപാരസമുച്ചയത്തിനു നൽകിയിരിക്കുന്നത്. അദ്ദേഹം 1937 മുതൽ 1978 വരെ കൊല്ലം രൂപതയുടെ ബിഷപ്പായിരുന്നു.

കൊല്ലം നഗരത്തിലെ ഒരു പ്രധാന വ്യാപാര കേന്ദ്രമായ ബിഷപ്പ് ജെറോം നഗറിൽ റോയൽ എൻഫീൽഡ് ഷോറൂം, എച്ച് ആൻഡ് സി പുസ്തകശാല, എസ്.ബി.ടി. ചിന്നക്കട ശാഖ, ജി മാക്സ് തീയറ്റർ എന്നിവ ഉൾപ്പെടെ നിരവധി വ്യാപാരകേന്ദ്രങ്ങൾ പ്രവർത്തിക്കുന്നുണ്ട്. ആറുനിലകളുള്ള കെട്ടിടസമുച്ചയത്തിൽ വാഹനങ്ങൾ പാർക്കു ചെയ്യുന്നതിനായി ഭൂഗർഭ നിലയും നിർമ്മിച്ചിട്ടുണ്ട്. 2015 ജൂണിൽ കൊല്ലം ജില്ലയിൽ ജൈവകൃഷി വ്യാപകമാക്കുന്നതിന്റെ ഭാഗമായി എ.ടി.എം. മാതൃകയിൽ പച്ചക്കറി വിത്തുകൾ നൽകുന്ന ഒരു യന്ത്രം ബിഷപ്പ് ജെറോം നഗറിൽ സ്ഥാപിച്ചിരുന്നു.


</doc>
<doc id="403208" url="https://ml.wikipedia.org/wiki?curid=403208" title="ബെൻഡ് ഇറ്റ് ലൈക്ക് ബെക്കാം">
ബെൻഡ് ഇറ്റ് ലൈക്ക് ബെക്കാം

ബെൻഡ് ഇറ്റ് ലൈക്ക് ബെക്കാം 2002 ൽ പുറത്തിറങ്ങിയ ബ്രിട്ടീഷ്-ജർമ്മൻ റൊമാന്റിക് കോമഡി-നാടക ചിത്രമായിരുന്നു. ഗുരീന്ദർ ഛദ്ദ സംവിധാനം ചെയ്ത ഈ ചിത്രത്തിൽ പർമിന്ദർ ചദ്ദ, കെയ്റ നൈറ്റ്ലി, ജൊനാഥൻ റൈസ് മേയേഴ്സ്, അനുപം ഖേർ, ഷസ്നായ് ലെവീസ്, ആർച്ചി പഞ്ചാബി എന്നിവരാണ് പ്രധാനവേഷങ്ങളിൽ അഭിനയിച്ചത്. ഈ ചിത്രത്തിന്റെ തലക്കെട്ട് മികച്ച ഫുട്ബോൾ കളിക്കാരനായ ഡേവിഡ് ബെക്കാമിന്റെ പേരിനെ ആസ്പദമാക്കിയാണ്. ലണ്ടനിലുള്ള പഞ്ചാബി സിഖുകാരുടെ 18 വയസ്സുള്ള മകളെ ചുറ്റിപ്പറ്റിയാണ് കഥ വികസിക്കുന്നത്. ഫുട്ബോൾ കളിയിൽ അതിയായ കമ്പമുള്ള അവളെ പെൺകുട്ടിയാണെന്ന കാരണത്താൽ മാതാപിതാക്കൾ കളിയിൽനിന്നു വിലക്കുന്നു. എന്നാൽ അവൾ ഒരു പ്രാദേശിക വനിതാ ടീമിൽ അംഗമാകുകയും അത് അവൾക്കു ടീമിന്റെ ഉന്നതിയിലേയ്ക്കുള്ള സഞ്ചരിക്കുന്നതിനുള്ള വഴി തുറക്കുകയും ചെയ്യുന്നു. ബെൻഡ് ഇറ്റ് ലൈക്ക് ബെക്കാം 2002 ഏപ്രിൽ 12 ന് റെഡ്ബസ് ഫിലിം ഡിസ്ട്രിബ്യൂഷനും ഇതിന്റെ ഡിവിഡി, വി എച്ച് എസ് എന്നിവ 2002 നവംബർ 18 ന് വാർണർ ഹോം വീഡിയോയും റിലീസ് ചെയ്തു. സിനിമ നിരൂപകരെ ആശ്ചര്യപ്പെടുത്തുകയും അനുകൂലമായ അവലോകനങ്ങൾക്ക് വിധേയമാക്കുകയും ചെയ്തു. 6 മില്ല്യൻ ഡോളർ ബജറ്റിൽ നിർമ്മിച്ച ചിത്രം 76 മില്ല്യൺ ഡോളറിലധികം സമ്പാദിച്ചു. ചിത്രത്തിന്റെ സ്റ്റേജ് മ്യൂസിക് പതിപ്പ് ജൂൺ 24, 2015 ന് ലണ്ടനിലെ ഫീനിക്സ് തിയേറ്ററിൽ അരങ്ങേറിയിരുന്നു.


</doc>
<doc id="403210" url="https://ml.wikipedia.org/wiki?curid=403210" title="കോപ്പൻ കാലാവസ്ഥാ വിഭാഗീകരണ രീതി">
കോപ്പൻ കാലാവസ്ഥാ വിഭാഗീകരണ രീതി

ഇന്ന് വ്യാപകമായി ഉപയോഗിക്കപ്പെടുന്ന കാലാവസ്ഥാ വിഭാഗീകരണ രീതികളിൽ ഒന്നാണ് കോപ്പൻ കാലാവസ്ഥാ വിഭാഗീകരണ രീതി(Köppen climate classification). 1884-ലാണ് റഷ്യൻ-ജർമൻ കാലവസ്ഥാശാസ്ത്രജ്ഞനായ വ്ലാദിമിർ കോപ്പൻ ഇത് ആദ്യമായി പ്രസിദ്ധീകരിച്ചത് പിന്നീട് അദ്ദേഹം 1918-ലും 1936-ലും കാര്യമായ മാറ്റങ്ങൾ വരുത്തി.


</doc>
<doc id="403216" url="https://ml.wikipedia.org/wiki?curid=403216" title="ബെൽ">
ബെൽ

ബെൽ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ലോസ് ഏഞ്ചലസ് കൗണ്ടിയിലെ ഒരു ഏകീകരിക്കപ്പെട്ട നഗരമാണ്. 1960-നു ശേഷം അസാധുവാക്കപ്പെട്ട പഴയ സാൻ അൻറോണിയോ ടൌൺഷിപ്പിന്റെ കേന്ദ്രത്തിനടുത്താണ് ഈ നഗരം സ്ഥിതിചെയ്യുന്നത്. 2000 ലെ സെൻസസ് പ്രകാരം 36,664 ആയിരുന്ന ഈ നഗരത്തില ജനസംഖ്യ, 2010 ലെ സെൻസസ് പ്രകാരം 35,477 ആയി കുറഞ്ഞിരുന്നു. ലോസ് ഏഞ്ചൽസ് നദിയുടെ തീരത്തായി സ്ഥിതി ചെയ്യുന്ന ബെൽ നഗരം ലോസ് ആഞ്ചലസ് നഗരത്തിന്റെ പ്രാന്തപ്രദേശമാണ്. 2.5 ചതുരശ്ര കിലോമീറ്ററിൽ (6.5 ചതുരശ്ര കി.മി.) വിസ്തീർണ്ണമുള്ള ഈ നഗരം അമേരിക്കൻ ഐക്യനാടുകളിലെ പതിമൂന്നാമത്തെ ഏറ്റവും ചെറിയ പട്ടണമാണ്.


</doc>
<doc id="403220" url="https://ml.wikipedia.org/wiki?curid=403220" title="ആർ.പി. മാൾ, കൊല്ലം">
ആർ.പി. മാൾ, കൊല്ലം

കേരളത്തിൽ കൊല്ലം ജില്ലയിലുള്ള ഒരു വ്യാപാരസമുച്ചയമാണ് ആർ.പി. മാൾ (). കൊല്ലം കെ.എസ്.ആർ.ടി.സി. ബസ് സ്റ്റാൻഡിനു സമീപമുള്ള ഈ വ്യാപാര സമുച്ചയത്തിന് ഏകദേശം 210000 ചതുരശ്ര അടി വിസ്തീർണ്ണമുണ്ട്. ഇന്ത്യയിലെ പ്രമുഖ വ്യവസായിയായ രവി പിള്ളയുടെ നേതൃത്വത്തിലുള്ള ആർ.പി. ഗ്രൂപ്പിന്റെ ഉടമസ്ഥതയിലാണ് ഇത് പ്രവർത്തിക്കുന്നത്. 

ആദ്യകാലത്ത് കെ-മാൾ (കൊല്ലം മാൾ) എന്നാണ് ഈ വ്യാപാരസമുച്ചയം അറിയപ്പെട്ടിരുന്നത്. ദക്ഷിണ കേരളത്തിൽ മലബാർ ഡെവലപ്പേഴ്സിന്റേതായി ആരംഭിച്ച ആദ്യത്തെ ഷോപ്പിംഗ് മാളാണ് കെ-മാൾ. 2011-ൽ മലയാള ചലച്ചിത്രതാരം മോഹൻലാലാണ് കെ മാൾ ഉദ്ഘാടനം ചെയ്തത്. ഈ വ്യാപാരകേന്ദ്രം ആർ.പി. ഗ്രൂപ്പ് ഏറ്റെടുത്തതോടെ ആർ.പി. മാൾ എന്നു പുനർനാമകരണം ചെയ്തു. കാർണിവൽ സിനിമാസ് തീയറ്റർ ഉൾപ്പെടെ ധാരാളം വ്യാപാര ശാലകൾ ഇവിടെ പ്രവർത്തിക്കുന്നുണ്ട്. കേരളത്തിൽ കൊച്ചിക്കും കോഴിക്കോടിനും ശേഷം ഷോപ്പിംഗ് സംസ്കാരം ആരംഭിച്ച നഗരമാണ് കൊല്ലം.


</doc>
<doc id="403226" url="https://ml.wikipedia.org/wiki?curid=403226" title="എച്ച് ആൻഡ് ജെ മാൾ, കരുനാഗപ്പള്ളി">
എച്ച് ആൻഡ് ജെ മാൾ, കരുനാഗപ്പള്ളി

കൊല്ലം ജില്ലയിലെ കരുനാഗപ്പള്ളിയിൽ സ്ഥിതിചെയ്യുന്ന ഒരു ഷോപ്പിംഗ് മാൾ ആണ് എച്ച് ആൻഡ് ജെ മാൾ (). കരുനാഗപ്പള്ളിയിലെ എൻ.അർ.ഐ. വ്യവസായിയായ ഹമീദ് കുഞ്ഞിന്റെ ഉടമസ്ഥതയിലാണ് ഈ മാൾ പ്രവർത്തിക്കുന്നത്. 2015 മാർച്ച് 29-ന് മലയാള ചലച്ചിത്രതാരം മമ്മൂട്ടിയാണ് മാളിന്റെ ഉദ്ഘാടനം നിർവ്വഹിച്ചത്.

കൊല്ലം നഗരസമൂഹത്തിലെ രണ്ടാമത്തെ ഷോപ്പിംഗ് മാളായ എച്ച് ആൻഡ് ജെയ്ക്ക് ഏകദേശം 120000 ചതുരശ്ര അടി വിസ്തീർണ്ണമുണ്ട്. മൾട്ടിപ്ലെക്സ് തീയറ്ററുകൾ ഉൾപ്പെടെ ധാരാളം വ്യാപാരശാലകൾ ഇവിടെ പ്രവർത്തിക്കുന്നുണ്ട്.


</doc>
<doc id="403234" url="https://ml.wikipedia.org/wiki?curid=403234" title="കാളിന്ദി കുഞ്ച്">
കാളിന്ദി കുഞ്ച്

ഡൽഹിയിൽ നോയ്ഡയ്ക്ക് സമീപമുള്ള ഒരു പ്രദേശമാണു കാളിന്ദി കുഞ്ച് ( Kalindi Kunj) . ഇവിടെ ഒരു പൊതു പാർക്കുണ്ട്. യമുനാ നദിയുടെ തീരത്തായി സ്ഥിതിചെയ്യുന്നു. യമുനയുടെ അപരനാമമായ കാളിന്ദിയുടെ പേരാണ് ഈ പൊതുപാർക്കിന് ഇട്ടിരിയ്ക്കുന്നത്.


Delhi Eye:


</doc>
<doc id="403243" url="https://ml.wikipedia.org/wiki?curid=403243" title="കൊല്ലം കൈറ്റ് ക്ലബ്ബ്">
കൊല്ലം കൈറ്റ് ക്ലബ്ബ്

കൊല്ലം ജില്ലയിൽ പട്ടം പറത്തുന്നവർ ചേർന്ന് രൂപീകരിച്ചിരിക്കുന്ന ഒരു കൂട്ടായ്മയാണ് കൊല്ലം കൈറ്റ് ക്ലബ്ബ്. ഈ ക്ലബ്ബിലെ അംഗങ്ങളുടെ നേതൃത്വത്തിൽ കൊല്ലം ബീച്ചിലും മറ്റും പട്ടം പറത്തൽ മേളകൾ സംഘടിപ്പിക്കാറുണ്ട്.

കൊല്ലം ജില്ലയുടെ സംസ്കാരത്തിന്റെ ഭാഗമായി മാറിയ ഒരു കായിക വിനോദമാണ് പട്ടം പറത്തൽ (Kite Flying). എല്ലാദിവസവും കൊല്ലം കടൽത്തീരത്ത് പട്ടം പറത്തുന്നവരെ കാണാൻ സാധിക്കും. പട്ടം പറത്തൽ മത്സരങ്ങൾക്കു ലഭിക്കുന്ന മികച്ച സ്വീകരണത്തിന്റെ ഫലമായി ഇതുമായി ബന്ധപ്പെട്ട് ധാരാളം സംഘടനകൾ രൂപംകൊണ്ടിട്ടുണ്ട്. 

വിവിധ തരം പട്ടങ്ങൾ നിർമ്മിക്കുകയും അവ പറത്തുകയും ചെയ്യുന്നവർ ചേർന്നു രൂപീകരിച്ചതാണ് കൊല്ലം കൈറ്റ് ക്ലബ്ബ്. കൊല്ലം നഗരം ആസ്ഥാനമാക്കി പ്രവർത്തിക്കുന്ന ഈ ക്ലബ്ബിന്റെ പ്രവർത്തനങ്ങൾ പ്രധാനമായും കൊല്ലം ബീച്ചിൽ കേന്ദ്രീകരിച്ചിരിക്കുന്നു.

കൊല്ലം നഗരത്തിൽ പട്ടം പറത്തലുമായി ബന്ധപ്പെട്ട് രൂപീകരിച്ച മറ്റൊരു സംഘടനയാണ് കൈറ്റ് ലൈഫ് ഫൗണ്ടേഷൻ. എല്ലാവർഷവും ഈ സംഘടനയുടെ നേതൃത്വത്തിൽ ഇവിടെ പട്ടം പറത്തൽ മത്സരങ്ങൾ നടത്താറുണ്ട്. 2014-ൽ കൊല്ലം കടപ്പുറത്തുവച്ച് ദേശീയ പട്ടം പറത്തൽ മേള നടന്നിരുന്നു.


</doc>
<doc id="403246" url="https://ml.wikipedia.org/wiki?curid=403246" title="സ്വർഗപതംഗം രാശിയിലെ നക്ഷത്രങ്ങളുടെ പട്ടിക">
സ്വർഗപതംഗം രാശിയിലെ നക്ഷത്രങ്ങളുടെ പട്ടിക

സ്വർഗപതംഗം രാശിയിലെ നക്ഷത്രങ്ങളുടെ പട്ടിക. തിളക്കം കൂടിയതിൽ നിന്ന് കുറഞ്ഞതിലേക്ക്.

</doc>
<doc id="403247" url="https://ml.wikipedia.org/wiki?curid=403247" title="ചിന്മയ വിദ്യാലയ, കൊല്ലം">
ചിന്മയ വിദ്യാലയ, കൊല്ലം

കൊല്ലം ജില്ലയിലെ ചന്ദനത്തോപ്പിനു സമീപം സ്ഥിതിചെയ്യുന്ന ഒരു സീനിയർ സെക്കന്ററി സ്കൂളാണ് ചിന്മയ വിദ്യാലയ (രജിസ്റ്റർ നമ്പർ - 930434). 1985 ഒക്ടോബർ 23-ന് സ്ഥാപിതമായ ഈ സ്കൂളിന്റെ മേൽനോട്ടച്ചുമതല നിർവ്വഹിക്കുന്നത് ചിന്മയ എജ്യുക്കേഷണൽ, കൾച്ചറൽ ആൻഡ് ചാരിറ്റബിൾ ട്രസ്റ്റാണ്. ഏകദേശം 3.01 ഏക്കർ വിസ്തൃതിയുള്ള ക്യാമ്പസാണ് ഈ വിദ്യാലയത്തിനുള്ളത്. പ്രീ പ്രൈമറി, എൽ.പി., യു.പി., എച്ച്.എസ്., ഹയർ സെക്കന്ററി തലങ്ങളിലായി ധാരാളം കുട്ടികൾ ഇവിടെ പഠിക്കുന്നുണ്ട്.



</doc>
<doc id="403252" url="https://ml.wikipedia.org/wiki?curid=403252" title="ഗവൺമെന്റ് ഐ.ടി.ഐ., ചന്ദനത്തോപ്പ്">
ഗവൺമെന്റ് ഐ.ടി.ഐ., ചന്ദനത്തോപ്പ്

കേരളത്തിൽ കൊല്ലം ജില്ലയിലെ ചന്ദനത്തോപ്പിൽ സ്ഥിതിചെയ്യുന്ന ഒരു സർക്കാർ ഇൻഡസ്ട്രിയൽ ട്രെയിനിംഗ് ഇൻസ്റ്റിറ്റ്യൂട്ടാണ് ഗവൺമെന്റ് ഐ.ടി.ഐ., ചന്ദനത്തോപ്പ്. ഇവിടെ 23 ട്രേഡുകളിലായി ഏകദേശം 1200 വിദ്യാർത്ഥികൾ പഠിക്കുന്നുണ്ട്.


</doc>
<doc id="403316" url="https://ml.wikipedia.org/wiki?curid=403316" title="ഇൻഫന്റ് ജീസസ് സ്കൂൾ, കൊല്ലം">
ഇൻഫന്റ് ജീസസ് സ്കൂൾ, കൊല്ലം

കൊല്ലം ജില്ലയിലെ തങ്കശ്ശേരിയിൽ പ്രവർത്തിക്കുന്ന ഒരു വിദ്യാലയമാണ് ഇൻഫന്റ് ജീസസ് ആംഗ്ലോ ഇന്ത്യൻ ഹയർ സെക്കന്ററി സ്കൂൾ. കൗൺസിൽ ഫോർ ദി ഇന്ത്യൻ സ്കൂൾ സർട്ടിഫിക്കറ്റ് എക്സാമിനേഷൻസിനു കീഴിലാണ് ഇത് പ്രവർത്തിക്കുന്നത്. 1940-ൽ കൊല്ലം രൂപതാ ബിഷപ്പായിരുന്ന ജെറോം എം. ഫെർണാണ്ടസാണ് ഈ വിദ്യാലയം സ്ഥാപിച്ചത്. 

പോർച്ചുഗീസുകാർ, ഡച്ചുകാർ, ബ്രിട്ടീഷുകാർ എന്നിവരുടെ വാസകേന്ദ്രമായിരുന്ന തങ്കശ്ശേരിയിൽ ധാരാളം ആംഗ്ലോ ഇന്ത്യൻ വിഭാഗക്കാരുണ്ടായിരുന്നു. ഈ വിഭാഗത്തിൽപ്പെട്ട കുട്ടികൾക്ക് വിദ്യാഭ്യാസം നൽകുക എന്ന ലക്ഷ്യത്തോടെയാണ് ഇൻഫന്റ് ജീസസ് സ്കൂൾ പ്രവർത്തനം ആരംഭിച്ചത്. കാലക്രമേണ മറ്റു വിഭാഗക്കാർക്കും ഇവിടെ പ്രവേശനം അനുവദിച്ചു.

ആംഗ്ലോ ഇന്ത്യൻ വിഭാഗത്തിലെ ആൺകുട്ടികൾക്കായി ഇൻഫന്റ് ജീസസ് ആംഗ്ലോ ഇന്ത്യൻ ബോയ്സ് സ്കൂളും പെൺകുട്ടികൾക്കായി മൗണ്ട് കാർമെൽ കോൺവെന്റ് ആംഗ്ലോ ഇന്ത്യൻ ഗേൾസ് ഹൈസ്കൂളും തങ്കശ്ശേരിയിൽ പ്രവർത്തനം ആരംഭിച്ചിരുന്നു. കൊല്ലം രൂപതയുടെ ബിഷപ്പായിരുന്ന ജെറോം എം. ഫെർണാണ്ടസിന്റെ നേതൃത്വത്തിലുള്ള പ്രാർത്ഥനാ ചടങ്ങുകളോടെ 1940 മേയ് 8-ന് ഇൻഫന്റ് ജീസസ് സ്കൂളിന്റെ ഉദ്ഘാടനം നടന്നു. മേരി നെറ്റോ ആയിരുന്നു ആദ്യ പ്രിൻസിപ്പാൾ. 15 വിദ്യാർത്ഥികളും 2 സ്റ്റാഫുകളുമായി ആരംഭിച്ച സ്കൂളിൽ നിലവിൽ 3500 വിദ്യാർത്ഥികളും 110 സ്റ്റാഫുകളുമുണ്ട്.




</doc>
<doc id="403326" url="https://ml.wikipedia.org/wiki?curid=403326" title="ഗിൽബർട്ട് ഹിൽ">
ഗിൽബർട്ട് ഹിൽ

മുംബൈ നഗരത്തിലെ അന്ധേരിയിൽ സ്ഥിതി ചെയ്യുന്ന 200 അടി (61 മീറ്റർ) ഉയരമുള്ള ഒരു പാറയാണ് ഗിൽബർട്ട് ഹിൽ. 66 ദശലക്ഷം വർഷങ്ങൾക്ക് മുൻപ്, മീസോസോയിക് യുഗത്തിലാണിത് രൂപം കൊണ്ടത് .1952-ൽ ഇന്ത്യാ ഗവണ്മെന്റ് ഇതിനെ ഒരു ദേശീയോദ്യാനമായി പ്രഖ്യാപിച്ചു. ഭൗമശാസ്ത്രജ്ഞരുടെ വർഷങ്ങളായുള്ള പരിശ്രമത്തെത്തുടർന്ന് ബൃഹന്മുംബൈ മുനിസിപ്പൽ കോർപ്പറേഷൻ 2007-ൽ ഇതിനെ ഒരു ഗ്രേഡ്-2 പൈതൃകസ്മാരകമായി ഉയർത്തി. അതേത്തുടർന്ന് കല്ലുവെട്ട് പോലുള്ള പ്രവർത്തനങ്ങൾ ഈപ്രദേശത്ത് നിരോധിക്കപ്പെട്ടു. ഇതിനോട് ചേർന്ന് നടക്കുന്ന നിർമ്മാണപ്രവർത്തനങ്ങൾ ഗിൽബർട്ട് ഹില്ലിന്റെ നിലനിൽപ്പിന് ഭീഷണിയുയ്ർത്തുന്നു.

പാറയുടെ മുകളിലേക്കെത്താൻ കൽപ്പടവുകൾ പണിതിട്ടുണ്ട്. മുകളിലായി രണ്ട് ക്ഷേത്രങ്ങളും ഒരു ചെറിയ പൂന്തോട്ടവുമുണ്ട്. മുംബൈ ദർശൻ പോലുള്ള ടൂറിസം യാത്രകളിൽ ഗിൽബർട്ട് ഹില്ലിനെ ഉൾപ്പെടുത്തുവാനും അതുവഴി സന്ദർശകരെ ആകർഷിക്കുവാനും ശ്രമങ്ങൾ നടക്കുന്നു.


</doc>
<doc id="403348" url="https://ml.wikipedia.org/wiki?curid=403348" title="തിരുവള്ളൂർ">
തിരുവള്ളൂർ

കോഴിക്കോട്‌ ജില്ലയിൽ വടകര പേരാമ്പ്ര റോഡിൽ പത്ത്‌ കിലോമീറ്റർ അകലെയുള്ള പ്രദേശമാണ് തിരുവള്ളൂർ.
"തിരുവള്ളുവർ" എന്ന നാമം ലോപിച്ചാണ് തിരുവള്ളൂർ എന്ന പേരുണ്ടായതെന്ന് പറയപ്പെടുന്നു.

തിരുവള്ളൂർ ഗ്രാമപഞ്ചായത്തിൽ ഇരുപതോളം വാർഡുകൾ ഉൾപ്പെടുന്നു. കുറ്റ്യാടി നിയോജക മണ്ഡലത്തിലെ പ്രധാന ഗ്രാമപഞ്ചായത്തുകളിൽ ഒന്നാണ് തിരുവള്ളൂർ. തിരുവള്ളൂർ പഞ്ചായത്തിനെ പ്രധാനമായും തോടന്നൂർ, കോട്ടപ്പള്ളി, ചാനിയം കടവ് എന്നിങ്ങനെ വേർതിരിച്ചിരിക്കുന്നു. 

തിരുവള്ളൂർ കോട്ടയുള്ളപറമ്പ് ജുമാമസ്ജിദ്, തിരുവള്ളൂർ ശിവക്ഷേത്രം ഇവ പ്രസിദ്ധമാണ്. 

മുസ്ലിം ലീഗ്, സി.പി.എം, കോൺഗ്രസ്സ് തുടങ്ങിയ രാഷ്ട്രീയ പാർടികൾ സജീവമായി പ്രവർത്തിക്കുന്നു.



</doc>
<doc id="403349" url="https://ml.wikipedia.org/wiki?curid=403349" title="കിൽഡീർ">
കിൽഡീർ

കടൽപക്ഷിയായ കിൽഡീർ ("Charadrius vociferus") ഒരു പ്ലവെർ പക്ഷികൂടിയാണ്. കിൽ-ഡീ, കിൽ-ഡീ എന്ന ശബ്ദത്തിൽ സ്വന്തം പേർ വിളിച്ചുപറയുന്ന കിൽഡീറുകൾക്ക് ഈ പേര് ലഭിക്കാനുള്ള കാരണം സ്വന്തം ശബ്ദം തന്നെയാണ്. ശബ്ദവിന്യാസങ്ങളിലൂടെയും ശാരീരികചലനങ്ങളിലൂടെയും ഇവ ആശയങ്ങൾ കൈമാറുന്നു. ഒറ്റയ്ക്കോ ഇണയോടൊത്തോ കാണപ്പെടാറുള്ള ഇവയുടെ ശബ്ദം പലപ്പോഴും മറ്റു ജീവികൾക്ക് ജാഗ്രത പാലിക്കാനുള്ള സൂചനയായിട്ടും മാറാറുണ്ട്. ചുറ്റുപാടുകളിലുണ്ടാവുന്ന മാറ്റങ്ങളോട് എളുപ്പം പൊരുത്തപ്പെടാൻ കഴിയുന്ന ഈ പക്ഷികളെ വടക്കെ അമേരിക്ക, തെക്കെ അമേരിക്ക, യുനൈറ്റഡ് സ്റ്റേറ്റ്സ്, അത്ലാന്റിക്കിന്റെയും പസഫിക്കിന്റെയും തീരപ്രദേശങ്ങൾ, പെറു എന്നിവിടങ്ങളിൽ ധാരാളമായി കണ്ടുവരുന്നു. 

ശത്രുക്കളിൽ നിന്ന് രക്ഷപ്പെടാൻ കിൽഡീറിന്റെ സൂത്രം അത്ഭൂതപ്പെടുത്തുന്നതാണ്. ശത്രുവിന്റെ മുമ്പിൽ ചെന്നുപെട്ടാൽ ഉടനെ തന്നെ ആ പക്ഷി ചിറകൊടിഞ്ഞ ഭാവത്തിൽ ("ബ്രോക്കൺ വിങ് ആക്ട്") നിലത്തിലൂടെ ഇഴയും. സഹതാപത്തോടെ ശത്രു കുറച്ചുസമയം ഈ കാഴ്ച കണ്ടു നിന്നെന്ന് വരും. പിന്നീടായിരിക്കും കുഞ്ഞുങ്ങളെ ഓർക്കുക പക്ഷേ അപ്പോഴേയ്ക്കും കുഞ്ഞുങ്ങളെ തിരഞ്ഞാൽ കണ്ടുപിടിക്കാൻ സാധിക്കില്ല. അവ സുരക്ഷിതരായി എവിടെയെങ്കിലും ഒളിച്ചിരിക്കുന്നുണ്ടാവും. ഇനി അമ്മപ്പക്ഷിയെ പിടിക്കാമെന്ന് വച്ചാലോ ശത്രു തിരിയുമ്പോഴേയ്ക്കും ശരം വിട്ട പോലെ പെൺപക്ഷി ആകാശത്തേയ്ക്ക് പറന്ന് രക്ഷപെടും. 

കിൽഡീറുകൾ കടൽപക്ഷികളുടെ വർഗ്ഗത്തിലാണെങ്കിലും കടലിനോട് വലിയ താല്പര്യമില്ല.മറിച്ച് തീരത്ത് നിന്ന് അകന്ന് നിൽക്കാനാണ് ഇവയ്ക്കിഷ്ടം. താമസത്തിന് ഒരു പ്രത്യേകസ്ഥലം തന്നെ വേണം എന്ന നിർബന്ധബുദ്ധിയൊന്നും കിൽഡീറുകൾക്കില്ല. വിശാലവും വൃക്ഷങ്ങളില്ലാത്തതുമായ പുൽപ്രദേശങ്ങളിലും ഇലകൊഴിയും കാടുകളിലും കുറ്റിക്കാടുകളിലും മണൽത്തിട്ടകളിലും ചെളിപ്രദേശത്തും ഒക്കെ ഇവയെ കാണാൻ സാധിക്കും.. കിൽഡീറുകൾ കൂടുകളുടെ നിർമ്മാണത്തിന് ചരൽക്കല്ലുകൾ ഉപയോഗിക്കുന്നു. ചിലപ്പോൾ മനുഷ്യർ താമസിക്കുന്ന ഇടങ്ങളിലും കുഞ്ഞുങ്ങളുമൊത്ത് ഇവയെ കാണാറുണ്ട്. മിശ്രഭുക്കുകളുടെ കൂട്ടത്തിലാണ് ഇവയുടെ സ്ഥാനം. ഭൂമിയിലും വെള്ളത്തിലും കാണുന്ന ചെറുപ്രാണികൾ, ക്രസ്റ്റേഷനുകൾ, എന്നിവ കൂടാതെ കായ്കനികളും ഇവ അകത്താക്കാറുണ്ട്. 
ഇടത്തരം വലിപ്പത്തോടുകൂടിയ കിൽഡീയറുകളുടെ നീളം 23 മുതൽ 27സെന്റിമീറ്റർ വരെ വരുന്നു. എന്നാൽ വിടർത്തിയിട്ട ചിറകിനുമാത്രമായി 17.5 സെന്റിമീറ്റർ നീളം ഉണ്ട്. ഈ ചിറകുകൾക്ക് ചുവപ്പ് കലർന്ന ഓറഞ്ച് നിറമാണുള്ളത്. ശരീരത്തിന്റെ ഉദരഭാഗം വെളുത്ത നിറത്തിലും ബാക്കി ശരീരഭാഗങ്ങൾ ചാരനിറത്തിലുമാണ് കാണപ്പെടുന്നത്. വെളുത്ത വളയം പോലെ കഴുത്തിനു ചുറ്റും ഉണ്ട്. രണ്ടു വലിയ ഇരുണ്ട വരകൾ മാറിടത്തിനുമുകളിൽ കാണപ്പെടുന്നു. ആൺപക്ഷിയും പെൺപക്ഷിയും കാഴ്ചയിൽ ഒരുപോലെ ആണെങ്കിലും മുട്ടയിടാറായ പെൺപക്ഷികളുടെ മുഖത്ത് സാധാരണ നിറത്തിനു പുറമെ തവിട്ടുനിറവും കാണാൻ സാധിക്കും. കുഞ്ഞുങ്ങൾ മാതാപിതാക്കളുടെ തനിപ്പകർപ്പായിരിക്കും. എങ്കിലും താഴേയ്ക്കുള്ള വാലും മഞ്ഞനിറത്തിൽ നെറ്റിയിൽ കുറുകെ വെട്ടിയിട്ട പോലത്തെ തൂവലുകളും കുഞ്ഞുങ്ങളിൽ കാണാറില്ല.

ഒരു ഇണമാത്രമുള്ള കിൽഡീറുകൾ വസന്തകാലത്താണ് ഇണചേരുന്നത്. അതിനുമുമ്പെ തന്നെ രണ്ടുപേരും കൂടി കൂടുനിർമ്മാണം പൂർത്തിയാക്കിയിരിക്കും. കൂട് വെറും നിലത്തോ കുഴികളിലോ ആണ് നിർമ്മിക്കുന്നത്. പുറമ്പോക്കുകളിലും വൃക്ഷങ്ങൾക്കിടയിലും ഇവ കൂടുണ്ടാക്കാറുണ്ട്. ഈ കൂട്ടിലേയ്ക്ക് ആൺപക്ഷി ശബ്ദങ്ങളിലൂടെയും ദൃശ്യങ്ങളിലൂടെയും പെൺപക്ഷിയെ ആകർഷിയ്ക്കുന്നു. മുട്ടകൾക്കടയിരിക്കാനും രണ്ടുപേരും ഒരുപോലെ സഹകരിക്കുന്നു. ശരാശരി നാലുമുട്ടകളെങ്കിലും ഇവ ഇടാറുണ്ട്. എന്നാൽ എല്ലാ കിൽഡീറുകളുടെയും പ്രത്യുൽപ്പാദനം ഒരേ ഇടവേളകളിലല്ല നടക്കുന്നത്. വടക്കൻഭാഗങ്ങളിൽ കിൽഡീറുകൾ ഒരു തവണ പ്രത്യുൽപ്പാദനം നടത്തുമ്പോൾ തെക്കൻ ഭാഗങ്ങളിൽ വർഷം മുഴുവനും ഇവ വംശവർദ്ധനവ് നടത്തുന്നതായി കണ്ടുവരുന്നു. 24-28 ദിവസങ്ങൾകൊണ്ട് വിരിഞ്ഞിറങ്ങുന്ന കുഞ്ഞുങ്ങൾക്ക് തൂവൽ മുളയ്ക്കാൻ 3 മുതൽ 24 ദിവസം വരെ സമയമെടുക്കാറുണ്ട്. തൂവൽ മുളച്ച കുഞ്ഞുങ്ങൾ 20-31 ദിവസത്തിനുള്ളിൽ സ്വതന്ത്രരായി പറന്നുതുടങ്ങും. മറ്റുപക്ഷികളെപ്പോലെ കുഞ്ഞുങ്ങൾക്ക് ഇരയെത്തിച്ചുകൊടുക്കാൻ മാതാപിതാക്കൾ മെനക്കെടാറില്ല. പകരം അവരെ ആഹാരമേഖലയിലേയ്ക്ക് കൊണ്ടുപോവുകയാണ് ചെയ്യുന്നത്.



</doc>
<doc id="403352" url="https://ml.wikipedia.org/wiki?curid=403352" title="കെയ്ലി കൂവോക്കോ">
കെയ്ലി കൂവോക്കോ

ഒരു അമേരിക്കൻ അഭിനേത്രിയാണ് കെയ്ലി ക്രിസ്റ്റീൻ കൂവോക്കോ ( ) (ജനനം: നവംബർ 30, 1985). 1990 കളുടെ അവസാനത്തിൽ അനേകം ചലച്ചിത്ര, ടെലിവിഷൻ പരമ്പരകളിൽ സഹനടിയായി അഭിനയിച്ച ശേഷം 2002 മുതൽ 2005 വരെ എബിസി സിറ്റ്കോം "എയ്റ്റ് സിമ്പിൾ റൂൾസിൽ" ബ്രിഡ്ജെറ്റ് ഹെൻനെസി എന്ന ശ്രദ്ധേയ കഥാപാത്രത്തെ അവതരിപ്പിച്ചു. തുടർന്ന്, കൂവോക്കോ "ചാംഡ്" എന്ന ടെലിവിഷൻ പരമ്പരയുടെ അവസാന സീസണിൽ ബില്ലി ജെൻകിൻസ് എന്ന കഥാപാത്രത്തെ അവതരിപ്പിച്ചു. 2007 മുതൽ, സിബിഎസ് സിറ്റ്കോം ദ ബിഗ് ബാങ്ങ് തിയറിയിൽ പെന്നി എന്ന കഥാപാത്രം കൈകാര്യം ചെയ്യുന്നു. ഈ വേഷത്തിന് സാറ്റലൈറ്റ്, ക്രിട്ടിക്സ് ചോയിസ്, പീപ്പിൾസ് ചോയ്സ് അവാർഡ് എന്നിവ നേടിയിട്ടുണ്ട്. 

"ടു ബി ഫാറ്റ് ലൈക് മി" (2007), "ഹോപ്" (2011), "അനോണിമസ്" (2014) എന്നീ ചിത്രങ്ങളിൽ കൂവോക്കോ അഭിനയിച്ചിട്ടുണ്ട്. 2014 ൽ ഒരു ഹോളിവുഡ് വാക്ക് ഓഫ് ഫെയിമിൽ ഒരു താരകം ലഭിച്ചു.. 2017 ഒക്റ്റോബറിൽ യെസ്, നോർമൻ പ്രൊഡക്ഷൻസ് എന്ന പേരിൽ ഒരു നിർമ്മാണ കമ്പനി ആരംഭിച്ചു. 

കാലിഫോർണിയയിലെ കാമറില്ലോയിൽ ലെയ്ൻ ആനിന്റെയും (വിങ്ങേറ്റ്), ഗാരി കാർമിൻ കൂവോക്കോയുടെയും മൂത്ത മകളായാണ് കെയ്ലി കൂവോക്കോ ജനിച്ചത്. അവരുടെ സഹോദരി ബ്രിയാ, ദ വോയിസിന്റെ അഞ്ചാം സീസണിൽ മത്സരിച്ചു. ഒരു കുട്ടിയെന്ന നിലയിൽ, കൂവോക്കോ, ഒരു അമേച്വർ ടെന്നിസ് കളിക്കാരിയായിരുന്നു. എന്നാൽ പതിനാറാം വയസ്സിൽ അവൾ കളിക്കുന്നത് മതിയാക്കി.

കൂവോക്കോ 1995 ലെ ആക്ഷൻ ത്രില്ലർ വിർഡൂയോസിറ്റിയിൽ കരിൻ കാർട്ടർ എന്ന യുവതാരമായി. 2000 മുതൽ 2001 വരെ സിബിഎസ് സിറ്റ്കോം ലേഡീസ് മാനിൽ അഭിനയിച്ചു. 2002 സെപ്തംബറിൽ, എബിസി സിറ്റ്കോം എയ്റ്റ് സിമ്പിൾ റൂൾസിൽ ബ്രിഡ്ജെറ്റ് ഹെൻനെസി എന്ന വേഷം അഭിനയിച്ചു. കുറഞ്ഞ റേറ്റിംഗുകൾ കാരണം, 2005 മേയ് 17-ന് എബിസി പരമ്പര റദ്ദുചെയ്തു. എയ്റ്റ് സിമ്പിൾ റൂൾസിന്റെ അവസാന സീസണലിനുപുറമെ, കൂവോക്കോ, എൻബിസി മിനി പരമ്പര 10.5, എബിസി ഫാമിലി ഒറിജിനൽ സിനിമ ക്രൈംസ് ഓഫ് ഫാഷൻ, സ്വതന്ത്ര സിനിമ ഡിബേറ്റിങ് റോബർട്ട് ലീ എന്നീ ചിത്രങ്ങൾ ചെയ്തു . ഡിസ്‌നി ചാനൽ കാർട്ടൂൺ ബ്രാണ്ടി ആൻഡ് മിസ്റ്റർ വിസ്‌കേഴ്‌സിൽ, പതിനാലുകാരനായ ബ്രാണ്ടി ഹാരിങ്ടൺ എന്ന നായക്ക് ശബ്ദം നൽകി. ടെലിവിഷൻ പരിപാടിയായ ചാംഡിന്റെ എട്ടാം സീസണിൽ, കൂവോക്കോ ടെലികൈനിസ്, പ്രൊജക്ഷൻ എന്നീ ശക്തികളുള്ള ബില്ലി ജെൻകിൻസ് എന്ന വേഷം ചെയ്തു.

2007 സെപ്തംബറിൽ കൂവോക്കോ, സിബിഎസ് സിറ്റ്കോം ദ ബിഗ് ബാങ്ങ് തിയറിയിൽ, ലെനേർഡ് ഹോഫ്സ്റ്റാർട്ടർ, ഡോ. ഷെൽഡൺ കൂപ്പർ എന്നീ ഫിസിസ്റ്റുകളുടെ അയൽവാസിയായ പെന്നി എന്ന ചീസ് കേക്ക് ഫാക്ടറി ജീവനക്കാരിയായി അഭിനയിച്ചു. 2014 ആഗസ്റ്റിലെ കണക്കുപ്രകാരം, കൂവോക്കോയും ദ ബിഗ് ബാങ്ങ് തിയറിയിലെ അവരുടെ സഹതാരങ്ങൾ ജോണി ഗലെക്കി, ജിം പാർസൺസ് എന്നിവരും, ഓരോ എപ്പിസോഡിന് ഒരു മില്യൺ ഡോളർ വീതം സമ്പാദിക്കുന്നുണ്ട്.

2017 ഒക്റ്റോബറിൽ, യെസ് നോർമൻ പ്രൊഡക്ഷൻസ് എന്ന ഫിലിം ആൻഡ് ടെലിവിഷൻ പ്രൊഡക്ഷൻ കമ്പനി കൂവോക്കോ ആരംഭിച്ചു. ക്രിസ് ബോജാലിയൻ രചിച്ച ദ ഫ്ലയിറ്റ് അറ്റൻഡ് എന്ന നോവലിന്റെ അവകാശം കരസ്ഥമാക്കിയ കമ്പനി, അത് ഒരു മിനി പരമ്പരയായി അവതരിപ്പിക്കും.


</doc>
<doc id="403373" url="https://ml.wikipedia.org/wiki?curid=403373" title="വാളാഞ്ഞിമുക്ക്">
വാളാഞ്ഞിമുക്ക്

കോഴിക്കോട് ജില്ലയിലെ വടകര താലൂക്കിൽ തിരുവള്ളൂർ പഞ്ചായത്തിലെ ഒരു പ്രദേശമാണു വാളാഞ്ഞിമുക്ക്.
തിരുവള്ളൂർ പഞ്ചായത്തിലെ നാല് ആറ് വാർഡുകൾ ഉൾപ്പെടുന്നതാണ് ഈ പ്രദേശം. ഇവിടത്തെ ഒരു ആരാധനാലയമാണ് മസ്ജിദ് മദീന വാളാഞ്ഞിമുക്ക്.


</doc>
<doc id="403375" url="https://ml.wikipedia.org/wiki?curid=403375" title="കാരന്തൂർ">
കാരന്തൂർ

കേരളത്തിലെ കോഴിക്കോട് ജില്ലയിലെ കുന്ദമംഗലത്തിനടുത്തുള്ള ഒരു പ്രദേശമാണ് കാരന്തൂർ.


</doc>
<doc id="403376" url="https://ml.wikipedia.org/wiki?curid=403376" title="ചേവരമ്പലം">
ചേവരമ്പലം

കോഴികോട് ജില്ലയിലെ പ്രാന്തപ്രദേശമാണു ചേവരമ്പലം.

ചേവരമ്പലത്തിലെ പ്രധാന ആരാധാനാലയങ്ങളാണു ആരുളപാട് ഭഗവതി ക്ഷേത്രവും സുബ്രമന്യ ക്ഷേത്രം.നാലു ചെറിയ റോഡ് കൂടി ചേരുന്ന ചെറിയ നഗരമണു ചേവരമ്പലം.അതിൽ വാടാക്കോട്ടുള്ള റോഡ് വെള്ളിമാടുകുന്ന് ജംഗ്ഷനിലേക്ക് എത്തിക്കുന്നു.


</doc>
<doc id="403377" url="https://ml.wikipedia.org/wiki?curid=403377" title="മുണ്ടിക്കൽ താഴം">
മുണ്ടിക്കൽ താഴം

കോഴിക്കോട് ജില്ലയിലെ കുന്ദമംഗലത്തിനടുത്ത് സ്ഥിതി ചെയ്യുന്ന ഒരു സ്ഥലമാണ് മുണ്ടിക്കൽ താഴം.



</doc>
<doc id="403379" url="https://ml.wikipedia.org/wiki?curid=403379" title="കുറ്റിക്കാട്ടൂർ">
കുറ്റിക്കാട്ടൂർ

കോഴിക്കോട് ജില്ലയിലെ കുന്നമംഗലത്തിനടുത്തുള്ള ഒരു പ്രദേശമാണ് കുറ്റിക്കാട്ടൂർ. എ.ഡ്ബ്ല്യു.എച് കോളേജ്‌ കുറ്റിക്കാട്ടൂരിലാണ് സ്ഥിതിചെയ്യുന്നത്.
കുറ്റിക്കട്ടൂരിനു അടുത്തുള്ള സ്ഥലമാണ് വെള്ളിപറബ്,മീഡിയവൺ ഇവിടെയാണ് സ്ഥിതിചെയ്യുന്നത്. പെരുവയൽ പഞ്ചായതിലാണ് കുറ്റിക്കാട്ടൂർ.


</doc>
<doc id="403384" url="https://ml.wikipedia.org/wiki?curid=403384" title="വലിയങ്ങാടി">
വലിയങ്ങാടി

കേരളത്തിലെ കോഴിക്കോട് നഗരത്തിലെ ഒരു പ്രധാന വ്യാപര കേന്ദ്രമാണ് വലിയങ്ങാടി.


</doc>
<doc id="403386" url="https://ml.wikipedia.org/wiki?curid=403386" title="കോട്ടൂളി">
കോട്ടൂളി

കോഴിക്കോട് ജില്ലയിലെ മാനാഞ്ചിറയ്ക്കടുത്തുള്ള ഒരു നഗരപ്രദേശമാണ് കോട്ടൂളി. വളരെ ചരിത്രപ്രാധാന്യമുളള ഉള്ള ഒരു സ്ഥലംകൂടിയാണ് ഇത്.


</doc>
<doc id="403387" url="https://ml.wikipedia.org/wiki?curid=403387" title="പാലാഴി">
പാലാഴി

കോഴിക്കോട് ജില്ലയിലെ രാമനാട്ടുകരയ്ക്ക് അടുത്ത് സ്ഥിതി ചെയുന്ന ഒരു പ്രദേശമാണ് പാലാഴി. ഇവിടം ചരിത്ര പ്രാധാന്യമുള്ള ഒരു പ്രദേശമാണ്.


</doc>
<doc id="403390" url="https://ml.wikipedia.org/wiki?curid=403390" title="വട്ടകിണർ">
വട്ടകിണർ

കോഴിക്കോട് ജില്ലയിലെ മീഞ്ചന്തയുടെ അടുത്തുള്ള പ്രധാനപ്പെട്ട ഒരു പ്രദേശമാണ് വട്ടകിണർ. മീഞ്ചന്ത ഹയർ സെക്കണ്ടറി സ്കൂൾ ,ഗവ. ആർട്ട്സ് ആൻറ് സയൻസ് കോളജ് എന്നിവ ഇവിടെയാണ് പ്രവർത്തിക്കുന്നത്.


</doc>
<doc id="403391" url="https://ml.wikipedia.org/wiki?curid=403391" title="കോഴിക്കോട് കടപ്പുറം">
കോഴിക്കോട് കടപ്പുറം

കേരളത്തിലെ കോഴിക്കോട് ജില്ലയിലെ ഒരു കടൽത്തീരമാണ് കോഴിക്കോട് കടപ്പുറം. ഈ കടൽത്തീരം അതിന്റെ പ്രകൃതിസൗന്ദര്യത്തിന് പേരുകേട്ടതാണ്. കുട്ടികൾക്കായി 1934 ൽ ഗാന്ധി കാലിക്കട്ട് സന്ദർശിച്ചതിനുശേഷം 1934 ൽ ബീച്ച് റോഡിന് 'ഗാന്ധി റോഡ്' എന്ന് പുനർനാമകരണം ചെയ്തു. പൊതുയോഗങ്ങൾ നടത്തുന്നതിനുള്ള പ്രധാന സ്ഥലമാണ് കോഴിക്കോട് ബീച്ച്. ഒരു ലയൺസ് പാർക്കും അക്വേറിയവും അടുത്തായി സ്ഥിതിചെയ്യുന്നു.


</doc>
<doc id="403393" url="https://ml.wikipedia.org/wiki?curid=403393" title="മായനാട്">
മായനാട്

കോഴിക്കോട് ജില്ലയിലെ ഒരു പ്രധാന നഗരമാണ് മായനാട്.കോഴിക്കോടിനും വയനാടിനും ഇടയിലാണ് ഈ നഗരം സ്ഥിതി ചെയ്യുന്നത്.


</doc>
<doc id="403395" url="https://ml.wikipedia.org/wiki?curid=403395" title="കുറ്റിച്ചിറ">
കുറ്റിച്ചിറ

കേരളത്തിലെ കോഴിക്കോട് ജില്ലയിലെ കോഴിക്കോട് കോർപറേഷനിൽ കുറ്റിച്ചിറ സ്ഥിതിചെയ്യുന്നു. തെക്കേപ്പുറം എന്ന പ്രദേശത്തെ ഒരു സ്ഥലമാണ് കുറ്റിച്ചിറ. ഇതു സ്ഥിതി ചെയ്യുന്നത് കോഴിക്കോട് ഹൃദയഭാഗമായ മാനാഞ്ചിറയിൽ നിന്നും കുറച്ചകലെയാണ്.


</doc>
<doc id="403397" url="https://ml.wikipedia.org/wiki?curid=403397" title="എരഞ്ഞിപ്പാലം">
എരഞ്ഞിപ്പാലം

കോഴിക്കോട് ജില്ലയിൽ 2കിലൊ മീറ്റർ ചുറ്റള്ളവിൽ സ്ഥിതി ചെയുന്ന ഒരു പ്രദേശമാണ് എരഞ്ഞിപ്പാലം. പൂർണ്ണമായും കോർപ്പറേഷൻ പരിധിയിൽ വരുന്ന ഒരു പ്രദേശം കൂടിയാണിത്.എകദേശം 20‌-ഓളം റസിഡൻസ് അസോസിയേഷൻ ഈ പ്രദേശത്തിന്റേ ഭാഗമാകുന്നു.









</doc>
<doc id="403402" url="https://ml.wikipedia.org/wiki?curid=403402" title="ആഡോബി പ്രീമിയർ പ്രോ">
ആഡോബി പ്രീമിയർ പ്രോ

അഡോബ് സിസ്റ്റംസ് നിർമ്മിച്ച ഒരു വീഡിയോ എഡിറ്റിംഗ് സോഫ്റ്റ്വ‌െയറാണ് ആഡോബ് പ്രീമിയർ പ്രോ . അഡോബ് ക്രീയേറ്റീവ് ക്ലൌഡ് പതിപ്പാണ് ആണ് ലഭ്യമായതിൽ വെച്ച് മികച്ചത് . 2003ൽ ആണ്   അദ്യമായി  ഇത്  അവതരിപ്പിക്കുന്നത്. ഇത്  ഒരു പ്രൊഫഷണൽ വീഡിയോ എഡിറ്റിംഗ്   സോഫ്റ്റ്‌വെയർ  ആണ്.

2003ലാണ്  ഇത്  പുറത്തിറങ്ങിയത്. പ്രീമിയർ പ്രോ 2003-ലും പിന്നീട് CS2,CS3,CS6,CC തുടങ്ങിയ പതിപ്പുകളും  പുറത്തിറങ്ങി 1991-ൽ Mac- ൽ ആദ്യമായി പുറത്തിറങ്ങിയ ആദ്യ കമ്പ്യൂട്ടർ അടിസ്ഥാനമാക്കിയുള്ള NLE- കൾ നോൺ ലീനിയർ എഡിറ്റിംഗ് സംവിധാനം) ആയിരുന്നു പ്രീമിയർ.


</doc>
<doc id="403403" url="https://ml.wikipedia.org/wiki?curid=403403" title="കാഞ്ഞിക്കാവ്">
കാഞ്ഞിക്കാവ്

കേരളത്തിലെ കോഴിക്കോട് ജില്ലയിലെ ബാലുശ്ശേരി ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണ് കാഞ്ഞിക്കാവ്.രാമൻ പുഴ ഇതു വഴി ഒഴുകുന്നു.കാഞ്ഞിക്കാവ് എ.എൽ.പി സ്ക്കൂൾ ഇവിടെയാണ് സ്ഥിതിചെയ്യുന്നത്.തൊട്ടടുത്തുള്ള ചെറുപട്ടണം ആണ് ഉള്ളിയേരി.


</doc>
<doc id="403404" url="https://ml.wikipedia.org/wiki?curid=403404" title="ആഴ്ചവട്ടം">
ആഴ്ചവട്ടം

കേരളത്തിലെ കോഴിക്കോട് ജില്ലയിലെ ഒരു ചെറുപട്ടണമാണു ആഴ്ചവട്ടം. അവിടത്തെ സ്ഥിതിചെയ്യുന്ന ഒരു വിദ്യാലയമാണു ആഴ്ചവട്ടം ഗവ. ഹയർ സെക്കന്ററി . സ്കൂൾ . ഈ വിദ്യാലയത്തിൽ എൽ.പി , യു.പി , ഹൈസ്കൂൾ വിഭാഗങ്ങൾ ഉണ്ട് . മാമ്പുഴയും കനോലി കനാലും ആഴ്ചവട്ടത്തിന്റെ അതിരിലൂടെ കടന്നുപോകുന്നു.





</doc>
<doc id="403405" url="https://ml.wikipedia.org/wiki?curid=403405" title="അരക്കിണർ">
അരക്കിണർ

കേരളത്തിലെ കോഴിക്കോട് ജില്ലയിലെ ബേപ്പൂർ നിയോജക മണ്ഡലത്തിലെ ഒരു കോർപ്പറേഷൻ നഗരമാണ് അരക്കിണർ. പ്രശസ്ത് സിനിമ അഭിനേതാവ് ശ്രീ.മാമുക്കോയ യുടെ ജന്മനാടും കൂടിയാണ് അരക്കിണർ. ബേപ്പൂർ പ്രദേശത്ത് നഗരവല്കരണത്തിൽ ഒന്നാമത് നിൽക്കുന്ന പ്രദേശം കൂടിയാണ് അരക്കിണർ.


</doc>
<doc id="403411" url="https://ml.wikipedia.org/wiki?curid=403411" title="നേറ്റലി ഡോമർ">
നേറ്റലി ഡോമർ

നേറ്റലി ഡോമർ (ജനനം: 11 ഫെബ്രുവരി 1982) ഒരു ഇംഗ്ലീഷ് നടി ആണ്. ബെർക് ഷെയറിൽ ജനിച്ചു വളർന്ന ഡോമർ ചിലേർടൺ എഡ്ജ് സെക്കൻററി സ്കൂളിലും റീഡിങ് ബ്ലൂ കോറ്റ് സ്കൂളിലും പഠിച്ചു. ലണ്ടനിലെ വെബർ ഡബ്ലസ് അക്കാദമി ഓഫ് ഡ്രമാറ്റിക് ആർട്ടിൽ പരിശീലനം നേടി. 2003 ലെ ഷേക്സ്പിയർ കോമഡിയായ ദ കോമഡി ഓഫ് എറേർസ് എന്ന ചിത്രത്തിലാണ് ആദ്യമായി അഭിനയിച്ചത്. 2005 ൽ ലാസെ ഹാൾസ്റ്റോമിന്റെ റൊമാന്റിക് ചലച്ചിത്രം കാസനോവയിലൂടെ ആദ്യമായി സിനിമയിൽ അഭിനയിച്ചു. ഷോടൈം പരമ്പരയായ ദ് ട്യുഡേർസ് (2007-08) ൽ അനേ ബോലിൻ എന്ന നർത്തകിയുടെ വേഷത്തിന് മികച്ച നിരൂപകപ്രശംസ നേടുകയും മികച്ച നടിക്കുള്ള രണ്ട് ജെമിനി അവാർഡ് നാമനിർദ്ദേശം ലഭിക്കുകയും ചെയ്തു. 

2011ൽ ക്യാപ്റ്റൻ അമേരിക്ക: ദി ഫസ്റ്റ് അവെഞ്ചർ എന്ന ചിത്രത്തിൽ പ്രൈവറ്റ് ലൊറെയ്ൻ എന്ന കഥാപാത്രത്തെ അവതരിപ്പിച്ചു. എച്ബിഒ പരമ്പര ഗെയിം ഓഫ് ത്രോൺസിൽ മാർജെറി ടിറൽ എന്ന വേഷത്തിലാണ് ഡോമർ അന്താരാഷ്ട്ര ശ്രദ്ധ നേടിയത്, അതിന് വേണ്ടി രണ്ട് സ്ക്രീൻ ആക്ടിഴ്സ് ഗിൽഡ് അവാർഡുകളിൽ (2014-2015) നാമനിർദ്ദേശം ചെയ്യപ്പെട്ടു. ഹംഗർ ഗെയിംസ്: മോക്കിങ്ജേയ് - പാർട്ട് 1 (2014), പാർട്ട് 2 (2015) എന്നിവയിൽ ക്രെസ്സിഡ എന്ന വേഷവും സിബിഎസ് പരമ്പര എലിമെന്ററിയിലെ ഐറീൻ ആഡ്ലർ/മൊറിയാർട്ടി എന്നീ വേഷങ്ങളും പ്രശസ്തമാണ്.  


</doc>
<doc id="403413" url="https://ml.wikipedia.org/wiki?curid=403413" title="സോഫി ടേണർ">
സോഫി ടേണർ

ഒരു ഇംഗ്ലീഷ് നടി ആണ് സോഫി ടേണർ (ജനനം: 21 ഫെബ്രുവരി 1996). എച്ബിഒ പരമ്പര ഗെയിം ഓഫ് ത്രോൺസിൽ സാൻസാ സ്റ്റാർക്ക് എന്ന വേഷം അവതരിപ്പിച്ചാണ് അഭിനേതാവായി ടേണർ അരങ്ങേറ്റം നടത്തിയത്. 2013 ൽ തേർറ്റീൻത് ടെയ്ൽ എന്ന ടെലിവിഷൻ ചലച്ചിത്രത്തിലും, അനെദർ മി എന്ന ചലച്ചിത്രത്തിലും ടർണർ അഭിനയിച്ചു. എക്സ്-മെൻ ഫിലിം പരമ്പരയിലെ ജീൻ ഗ്രേ / ഫീനിക്സ് എന്നീ കഥാപാത്രങ്ങളുടെ ചെറുപ്പകാലം ടേണർ അവതരിപ്പിക്കുന്നു. 

2011 മുതൽ, ടേണർ എച്ബിഒ ഫാന്റസി
പരമ്പര ഗെയിം ഓഫ് ത്രോൺസിൽ സാൻസാ സ്റ്റോക്ക് എന്ന വേഷം അവതരിക്കുന്നു. ടേണറുടെ ആദ്യ ടെലിവിഷൻ റോളാണ് സാൻസാ. ടേണറുടെ നാടക അധ്യാപകനാണ് ഈ വേഷത്തിന്റെ ഓഡിഷനു പങ്കെടുക്കാൻ അവരെ പ്രോത്സാഹിപ്പിച്ചത്. ഈ വേഷത്തിനായി ടേണർ തന്റെ മുടി ഡൈ ചെയ്തു. 2012-ൽ, സഹതാരം മെയ്സി വില്ല്യംസിനോപ്പം ഒരു ടെലിവിഷൻ സീരീസിലെ മികച്ച സഹനടിക്കുള്ള യങ് ആർട്ടിസ്റ്റ് അവാർഡിനുള്ള നാമനിർദ്ദേശം സാൻസ എന്ന വേഷത്തിന് ടർണർക്ക്‌ ലഭിച്ചു. ഗെയിം ഓഫ് ത്രോൺസിന്റെ ഏഴു സീസണുകളിലും ടേണർ അഭിനയിച്ചു. 

2013-ൽ, കാതറിൻ മാക്ഫെയ്ലിന്റെ അതേ പേരുള്ള നോവലിനെ ആസ്പദമാക്കി നിർമിച്ച സ്വതന്ത്ര ത്രില്ലർ ചിത്രം 'അനെദർ മി' എന്ന ചിത്രത്തിൽ അഭിനയിച്ചു. 2013 ലെ ടെലിവിഷൻ ചിത്രം ദ തേർറ്റീൻത് ടെയ്ലിൽ അഡെലിൻ മാർച്ച് എന്ന വേഷം അഭിനയിച്ചു. 2013 ൽ അമേരിക്കൻ നടി ഹെയ്ലി സ്റ്റീൻഫെൽഡിനൊപ്പം ചേർന്നു ബെയ്റലി ലീഗൽ എന്ന ചിത്രത്തിൽ അഭിനയിച്ചു. ലെവർ ഗ്രോസ്മാൻ എഴുതിയ ചെറുകഥയായ ദ ഗേൾ ഇൻ ദി മിററിന്റെ ഓഡിയോബുക്ക് പതിപ്പ് ടർണർ ആഖ്യാനം നിർവഹിച്ചു. മേയ് 2016 ൽ എക്സ്-മെൻ: അപ്പോക്കലിപ്സ് എന്ന ചിത്രത്തിൽ ടാൻസേർഡ് ജീൻ ഗ്രെയ് എന്ന ചിത്രത്തിൽ അഭിനയിച്ചു. 2017 ഫെബ്രുവരിയിൽ, X- മെൻ: ഡാർക്ക് ഫീനിക്സ് എന്ന പുതിയ ചിത്രത്തിൽ ജീൻ ഗ്രേ എന്ന വേഷത്തിൽ അഭിനയിക്കുമെന്ന് ടർണർ പ്രഖ്യാപിച്ചു.  


</doc>
<doc id="403416" url="https://ml.wikipedia.org/wiki?curid=403416" title="ജവഹർ നവോദയ വിദ്യാലയ, കൊല്ലം">
ജവഹർ നവോദയ വിദ്യാലയ, കൊല്ലം

കൊല്ലം ജില്ലയിലെ കൊട്ടാരക്കരയിൽ സ്ഥിതിചെയ്യുന്ന ഒരു എയ്ഡഡ് വിദ്യാലയമാണ് ജവഹർ നവോദയ വിദ്യാലയ. 1994-ൽ പ്രവർത്തനം ആരംഭിച്ച ഈ വിദ്യാലയം ജവഹർ നവോദയ വിദ്യാലയ സമിതിയുടെ ഉടമസ്ഥതയിൽ പ്രവർത്തിക്കുന്നു. ഇവിടെ 6 മുതൽ 12 വരെയുള്ള ക്ലാസുകളാണുള്ളത്. പ്രവേശന പരീക്ഷ വിജയിക്കുന്ന എല്ലാ വിദ്യാർത്ഥികൾക്കും ഈ വിദ്യാലയത്തിൽ പ്രവേശനം അനുവദിച്ചിട്ടുണ്ട്.

1994-ൽ പ്രവർത്തനം ആരംഭിച്ച ഈ വിദ്യാലയത്തിലെ ആദ്യത്തെ പ്രിൻസിപ്പാൾ കെ.പി.എൻ. പിള്ളയായിരുന്നു. 2008-09 കാലഘട്ടത്തിൽ നടന്ന പന്ത്രണ്ടാമത് യൂത്ത് പാർലമെന്റ് മത്സരത്തിൽ കൊല്ലം ജവഹർ നവോദയ വിദ്യാലയ ഒന്നാം സ്ഥാനം നേടിയിരുന്നു.

സി.ബി.എസ്.ഇ. പാഠ്യപദ്ധതി പിന്തുടരുന്ന ജവഹർ നവോദയ വിദ്യാലയത്തിലെ പഠന മാധ്യമം ഇംഗ്ലീഷാണ്. പഠനത്തോടൊപ്പം വിവിധ മത്സരപ്പരീക്ഷകൾക്കുള്ള പരിശീലനവും ഇവിടെ നൽകാറുണ്ട്.

കൊല്ലം ജില്ലയിലെ കൊട്ടാരക്കരയിൽ നിന്നും 2 കിലോമീറ്റർ അകലെയുള്ള തൃക്കണ്ണമംഗൽ എന്ന സ്ഥലത്താണ് ജവഹർ നവോദയ വിദ്യാലയ സ്ഥിതിചെയ്യുന്നത്.



</doc>
<doc id="403422" url="https://ml.wikipedia.org/wiki?curid=403422" title="വിജയ് രൂപാണി">
വിജയ് രൂപാണി

ഭാരതീയ ജനതാ പാർട്ടി നേതാവും ഗുജറാത്ത് സംസ്ഥാനത്തിന്റെ നിലവിലെ മുഖ്യമന്ത്രിയുമാണു വിജയ് രംനിക് ലാൽ രൂപാണി. (ജനനം 2 ആഗസ്റ്റ് 1956.) ഗുജറാത്ത് നിയമസഭയിൽ രാജ്കോട്ട് വെസ്റ്റ് നെ പ്രതിനിധീകരിക്കുന്ന അംഗമാണു വിജയ് രൂപാണി.


</doc>
<doc id="403434" url="https://ml.wikipedia.org/wiki?curid=403434" title="കേന്ദ്രീയ വിദ്യാലയം, കൊല്ലം">
കേന്ദ്രീയ വിദ്യാലയം, കൊല്ലം

കൊല്ലം നഗരത്തിലെ കേന്ദ്രീയ വിദ്യാലയം ആണ് മുളങ്കാടകടത്ത് സ്ഥിതി ചെയ്യുന്ന കേന്ദ്രീയ വിദ്യാലയം, കൊല്ലം. കേരള സർവകലാശാലയുടെ യൂണിവേഴ്സിറ്റി ഇൻസ്റ്റിറ്റ്യൂട്ട് ഓഫ് ടെക്നോളജി (യു.ഐ.ടി.)യുടെ സമീപത്തായി ഈ വിദ്യാലയം സ്ഥിതി ചെയ്യുന്നു. 2007 ലാണ് ഈ വിദ്യാലയം സ്ഥാപിച്ചത്. 2007 ഓഗസ്റ്റ് 6ന് കൊല്ലം ലോക്സഭാ എം.പി പി. രാജേന്ദ്രൻ ഉദ്ഘാടനം ചെയ്തു 
2007 ൽ കേന്ദ്ര സർക്കാരിന്റെ അനുമതിയോടുകൂടിയാണ് കൊല്ലത്ത് കേന്ദ്രീയ വിദ്യാലയം ആരംഭിച്ചത്. 2010ൽ കൊല്ലം കോർപ്പറേഷൻ 1.35 കോടി രൂപ കേന്ദ്രീയ വിദ്യാലയത്തിന് സ്വന്തമായി ഒരു കോംപ്ലക്സ് സ്ഥാപിക്കാനായി അനുവദിച്ചിരുന്നു. രാമൻകുളങ്ങരയിൽ 4 ഏക്കർ ഭൂമിയാണ് കൊല്ലം കോർപ്പറേഷൻ ഇതിനായി നീക്കിവച്ചിരുന്നത്. 2015ൽ കൊല്ലം ജില്ലയിലെ കൊട്ടാരക്കരയിൽ മറ്റൊരു കേന്ദ്രീയ വിദ്യാലയം കൂടി ആരംഭിച്ചു. 


</doc>
<doc id="403436" url="https://ml.wikipedia.org/wiki?curid=403436" title="ഹിമാനി ഗുഹ">
ഹിമാനി ഗുഹ

ഹിമാനിയിലെ മഞ്ഞിനിടയിൽ രൂപപ്പെടുന്ന ഗുഹയാണ് ഹിമാനി ഗുഹ (Glacier Cave) എന്ന് അറിയപ്പെടുന്നത്. ഇവ 'മഞ്ഞ് ഗുഹ' എന്നും അറിയപ്പെടാറുണ്ട്.
എന്നാൽ പാറക്കെട്ടുകളിലെ ഗുഹകളിൽ വർഷം മുഴുവൻ മഞ്ഞ് നിറഞ്ഞിരിക്കുന്ന അവസ്ഥയിലുള്ളവയ്ക്കാണ് 'മഞ്ഞ് ഗുഹ' കൂടുതൽ യോജിക്കുക.

ഹിമാനിക്കടിയിലൂടെ ഉഷ്ണജലപ്രവാഹമുണ്ടാവുന്നതിന്റെ ഫലമായാണ് ഹിമാനി ഗുഹകൾ രൂപപ്പെടുന്നത്. ഹിമാനിയുടെ ഉപരിതലത്തിൽ ആരംഭിക്കുന്ന മഞ്ഞിന്റെ ഉരുകലിന്റെ ഫലമായി ഗുഹ ആരംഭിക്കുന്നു. ജലത്തിൽ നിന്നുള്ള താപം മൂലം മഞ്ഞ് കട്ടയുടെ ഉരുകൽ തുടരുകയും വായു നിറഞ്ഞ ഒരു അറ രൂപീകരിക്കപ്പെടുകയും ചെയ്യുന്നു. ഉഷ്ണകാലത്ത് മഞ്ഞിന്റെ ഉരുകൽ മൂലവും ശൈത്യകാലത്ത് ഉത്പതനം (Sublimation) മൂലവും ഗുഹ വലുതാവുന്നു.


ചില ഹിമാനി ഗുഹകൾ അസ്ഥിരമാണ്. ഹിമാനികളുടെ സഞ്ചാരം (സ്ഥാനാന്തരം) മൂലവും മഞ്ഞുരുകൽ മൂലവും നശിച്ചുപോകാറുണ്ട്. അമേരിക്കയിലെ മൗണ്ട് റെയ്നിനിയറിലെ പാരഡൈസ് മഞ്ഞ് ഗുഹ 1900 മുതൽ നശിക്കാൻ തുടങ്ങുകയും 1940 കളിൽ ഏറെക്കുറെ പൂർണ്ണമായും അപ്രത്യക്ഷമാവുകയും ചെയ്തിരുന്നു. എങ്കിൽപ്പോലും 1978 ൽ 13.25 കിലോ മീറ്റർ നീളമുള്ള ഒരു ഗുഹാപാത ബാക്കിയുണ്ടായിരുന്നു. 1990 കളിൽ ഈ ഗുഹ തകർന്നു വീഴുകയും പൂർണ്ണമായും അപ്രത്യക്ഷമാവുകയും ചെയ്തു. ഈ ഗുഹ നിലനിന്നിരുന്ന ഹിമാനി പോലും 2004 - 2006 കാലഘട്ടത്തിൽ നശിച്ചുപോയി.
ഗ്ലേസിയോസ്പീലിയോളജി ഹിമാനി ഗുഹകളെക്കുറിച്ചുള്ള പഠനമാണ്. ഹിമാനി ഗുഹകളിലൂടെ കടന്നു പോയി ഗ്ലേസിയോളജിസ്റ്റ് ഹിമാനികളുടെ ആന്തരഭാഗങ്ങൾ നിരീക്ഷിക്കുകയും പഠനം നടത്തുകയും ചെയ്യുന്നു.

The Virtual Cave: Glacier Caves


</doc>
<doc id="403442" url="https://ml.wikipedia.org/wiki?curid=403442" title="മാസ്റ്റർപീസ് (ചലച്ചിത്രം)">
മാസ്റ്റർപീസ് (ചലച്ചിത്രം)

അജയ് വാസുദേവ് സംവിധാനം ചെയ്ത് 2017 ൽ പുറത്തിറങ്ങിയ മലയാള ചലച്ചിത്രമാണ് മാസ്റ്റർപീസ്. ഉദയ കൃഷ്ണ രചന നിർവ്വഹിച്ച ഈ ചലച്ചിത്രത്തിൽ മമ്മൂട്ടി, സന്തോഷ് പണ്ഡിറ്റ്, ഉണ്ണി മുകുന്ദൻ, മുകേഷ്, വരലക്ഷ്മി ശരത്കുമാർ, പൂനം ബജ്‌വ എന്നിവരാണ് കേന്ദ്ര കഥാപാത്രങ്ങളെ അവതരിപ്പിച്ചിരിക്കുന്നത്. ദീപക് ദേവാണ് ചിത്രത്തിന്റെ സംഗീത സംവിധായകൻ. കൊല്ലം, കൊച്ചി എന്നിവിടങ്ങളിലായാണ് ചിത്രീകരണം പൂർത്തിയായത്. 2017 ഡിസംബർ 21ന് മാസ്റ്റർപീസ് പ്രദർശനത്തിനെത്തി.


കൊല്ലത്തെ ഫാത്തിമ മാതാ നാഷണൽ കോളേജ്, രാമവർമ്മ ക്ലബ്ബ് എന്നിവിടങ്ങളിലായാണ് ചിത്രീകരണം ആരംഭിച്ചത്. തുടർന്ന് കൊച്ചി, കോഴിക്കോട് എന്നിവിടങ്ങളിലായും ചിത്രീകരണം നടത്തി.


</doc>
<doc id="403443" url="https://ml.wikipedia.org/wiki?curid=403443" title="ബെൽമോണ്ട്">
ബെൽമോണ്ട്

ബെൽമോണ്ട്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ മാറ്റിയോ കൗണ്ടിയിലുളള ഒരു നഗരമാണ്. സാൻഫ്രാൻസിസ്കോ ഉൾക്കടൽ മേഖലയിലെ സാൻഫ്രാൻസിസ്കോ ഉപദ്വീപിൽ സാൻ ഫ്രാൻസിസ്കോയ്ക്കും സാൻ ജോസിനും ഇടയിലായി ഈ നഗരം സ്ഥിതിചെയ്യുന്നു. ഇത് യഥാർത്ഥത്തിൽ റാഞ്ചോ ഡി ലാസ് പൽഗാസിന്റെ ഭാഗമായിരുന്നു. നഗരത്തിലെ പ്രധാന റോഡുകളിലൊന്നായ അലമേഡാ ഡി ലാസ് പൽഗാസിന്റെ പേര് ഇക്കാരണത്താലാണ് നൽകപ്പെട്ടത്. 1926 ൽ ഇതൊരു സംയോജിത നഗരമായിത്തീർന്നു. 2010 ലെ സെൻസസ് പ്രകാരം ഈ നഗരത്തിലെ ജനസംഖ്യ 25,835 ആയിരുന്നു. നോത്ര ദാം ഡി നമൂർ സർവ്വകലാശാലാ കാമ്പസിൽ ബാങ്ക് ഓഫ് കാലിഫോർണിയയുടെ സ്ഥാപകനായിരുന്ന വില്ല്യം ചാപ്മാൻ റാൾസ്റ്റൺ പണികഴിപ്പിച്ച റാൾസ്റ്റൺ ഹാൾ ഈ നഗരത്തിലെ ഒരു ചരിത്രപരമായ അതിരടയാളമായിരുന്നു. മുൻകാല ഇറ്റാലിയൻ മാടമ്പിയായിരുന്ന കൌണ്ട് സിപ്രിയാനിയുടെ ഉടമസ്ഥതയിലുണ്ടായിരുന്ന ഒരു വില്ലയ്ക്ക് ചുറ്റുമായാണ് ഇതു നിർമ്മിക്കപ്പെട്ടിരിക്കുന്നത്. പ്രാദേശികമായി അറിയപ്പെടുന്ന "വാട്ടർഡോഗ് തടാകം" ബെൽമോണ്ടിലെ മലയടിവാരത്തിലായി സ്ഥിതിചെയ്യുന്നു.


</doc>
<doc id="403449" url="https://ml.wikipedia.org/wiki?curid=403449" title="ഓറഞ്ച് കൗണ്ടി, കാലിഫോർണിയ">
ഓറഞ്ച് കൗണ്ടി, കാലിഫോർണിയ

ഓറഞ്ച് കൗണ്ടി, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തിലെ ഒരു കൗണ്ടിയാണ്. 2010 ലെ സെൻസസ് പ്രകാരം 3,010,232 ജനസംഖ്യയുള്ള ഈ കൗണ്ടി, കാലിഫോർണിയ സംസ്ഥാനത്ത് ജനസംഖ്യയിൽ മൂന്നാം സ്ഥാനവും അമേരിക്കൻ ഐക്യനാടുകളിലെ മൊത്തം ജനസംഖ്യയിൽ ആറാം സ്ഥാനമുള്ളതും മറ്റ് ഇരുപത്തിയൊന്ന് യുഎസ് സംസ്ഥാനങ്ങളേക്കാൾ കൂടുതൽ ജനസംഖ്യയുമുള്ളതുമായ ഒരു കൗണ്ടിയാണ്. ഈ കൗണ്ടിയുടെ ആസ്ഥാനം സാന്താ അന നഗരത്തിലാണ്.  സാൻ ഫ്രാൻസിസ്കോ കൗണ്ടി കഴിഞ്ഞാൽ കാലിഫോർണിയ സംസ്ഥാനത്തെ ഏറ്റവും കൂടുതൽ ജനസാന്ദ്രതയുള്ള രണ്ടാമത്തെ കൗണ്ടിയുമാണിത്. ഓരോന്നിനും 200,000 ജനങ്ങളിൽ കൂടുതലുള്ള രാജ്യത്തെ ഏറ്റവും വലിയ നാല് നഗരങ്ങളായ അനഹൈം, സാന്താ അന, ഇർവിൻ, ഹണ്ടിംഗ്ടൺ ബീച്ച് എന്നിവ ഈ കൗണ്ടിയിലാണ് സ്ഥിതിചെയ്യുന്നത്. ഹണ്ടിങ്ടൺ ബീച്ച്, ന്യൂപോർട്ട് ബീച്ച്, ലഗൂണ ബീച്ച്, ഡാന പോയിന്റ്, സാൻ ക്ലെമെൻറ് എന്നിങ്ങനെ ഓറഞ്ച് കൌണ്ടിയിലെ നിരവധി നഗരങ്ങൾ പസിഫിക് തീരത്താണ് സ്ഥിതിചെയ്യുന്നത്.

ഓറഞ്ച് കൌണ്ടി, ലോസ് ആഞ്ചെലസ്-ലോംഗ് ബീച്ച്-അനഹൈ, CA മെട്രോപോളിറ്റൻ സ്റ്റാറ്റിസ്റ്റിക്കൽ ഏരിയയിൽ സ്ഥിതിചെയ്യുന്നു. ആകെ 34 സംയോജിത നഗരങ്ങൾ ഉൾപ്പെട്ടിരിക്കുന്ന ഈ കൌണ്ടിയിലെ ഏറ്റവും പുതിയ നഗരം 2001 ൽ സംയോജിപ്പിക്കപ്പെട്ട അലിസോ വിയേജോ ആണ്. ഈ പ്രദേശം അയൽ കൌണ്ടിയായ ലോസ് ആഞ്ചെലസ് കൌണ്ടിയുടെ ഭാഗമായിരുന്ന കാലത്ത് 1870 ൽ സംയോജിപ്പിക്കപ്പെട്ട അനഹൈം ആയിരുന്നു ഈ കൌണ്ടിയിലെ ആദ്യ സംയോജിത നഗരം. 


</doc>
<doc id="403450" url="https://ml.wikipedia.org/wiki?curid=403450" title="ബുധനൂർ">
ബുധനൂർ

ആലപ്പുഴ ജില്ലയിൽ ചെങ്ങന്നൂർ താലൂക്കിലെ ഒരു പഞ്ചായത്താണ് ബുധനൂർ. ഇംഗ്ലീഷ്: Budhanoor. വളരെയധികം ചരിത്രങ്ങൾ ഉള്ള നാടാണിത്. ബുദ്ധന്മാരുടെ ഊര് എന്നത് ചുരുങ്ങിയാണ് ബുധനൂർ എന്നായത്. സമ്പന്നമായ ദ്രാവിഡ സംസ്കാരത്തെ അനുസ്മരിപ്പിക്കുന്ന ആചാരങ്ങൾ ഈ നാട്ടിൽ ഇപ്പോഴുമുണ്ട്. കാര്ഷികമേഖല സമൃദ്ധം ആയിരുന്നതിനാൽ മെച്ചപ്പെട്ട ഒരു സംപത്ഘടനയായിരുന്ന്നു ഉണ്ടായിരുന്നത്. പാട്ടക്കാരുടെ കൃഷിഭൂമിയിൽമേലുള്ള അകാശവും കുടികിടപ്പുകാരുടെ കുടികിടപ്പും സംരക്ഷിക്കുന്നതിനുള്ള സമരങ്ങളോടൊപ്പം തന്നെ സാമൂഹിക നീതിക്കു വേണ്ടിയുള്ള പോരാട്ടങ്ങളും ഈ പ്രദേശത്ത് നിരവധി നടത്തിയിട്ടുണ്ട്. കരംതീരുവ വോട്ടവകാശം അവസാനിപ്പിച്ച് പ്രായപൂർത്തി വോട്ടവകാശത്തിന് വേണ്ടി എണ്ണയ്ക്കാട്ടു നടന്ന സമരം ഒരു ചരിത്ര സംഭവമാണ്. വില്ലേജ് യൂണിയൻ തെരഞ്ഞെടുപ്പ് നടന്ന ഹാളിനു മുമ്പിൽ പ്ളക്കാർഡുമേന്തി നടന്ന സമരമാണ് ജനാധിപത്യ അവകാശത്തിനു വേണ്ടി ആദ്യമായി ഉണ്ടായ പോരാട്ടം.
കേരളത്തിലെ തീര സമതലത്തിന്റെ ഏറ്റവും കിഴക്കൻ മേഖലയിൽപ്പെടുന്ന ഒരു പഞ്ചായത്താണ് ബുധനൂർ. ആലപ്പുഴ ജില്ലയിൽ ചെങ്ങന്നൂർ താലൂക്കിന്റെ തെക്കുപടിഞ്ഞാറു ഭാഗത്തായി കിടക്കുന്നു. തെക്കും പടിഞ്ഞാറും അച്ചൻകോവിലാറും അതിന്റെ കൈവഴിയും വടക്ക് പാണ്ടനാട് പഞ്ചായത്തും കിഴക്ക് പുലിയൂർ പഞ്ചായത്തും അതിരുകളാണ്. കിഴക്ക് ചെങ്ങന്നൂരും തെക്കുപടിഞ്ഞാറായി മാവേലിക്കരയുമാണ് അടുത്തുള്ള പ്രധാന നഗരങ്ങൾ. 

മദ്ധ്യതിരുവിതാംകൂറിന്റെ നെല്ലറയെന്ന് ഒരു കാലത്ത് അറിയപ്പെട്ടിരുന്നതാണ് ഈ കൊച്ചു ഗ്രാമം. സുലഭമായ ജലലഭ്യതയും എക്കൽ അടിഞ്ഞുള്ള ഫലഭൂയിഷ്ഠമായ മണ്ണും കൃഷിയ്ക്കനുയോജ്യമാണ്. പഞ്ചായത്തിന്റെ തെക്കുകൂടി ഒഴുകിപ്പോകുന്ന അച്ചൻകോവിലാറും പടിഞ്ഞാറുകൂടി ഒഴുകിപ്പോകുന്ന അച്ചൻകോവിലാറിന്റെ കൈവഴിയും, വടക്കു ഭാഗത്തുകൂടി ഒഴുകിപ്പോകുന്ന ഇല്ലിമല മൂഴിക്കൽ തോടുമാണ് പ്രധാനപ്പെട്ട ജലസ്രോതസ്സുകൾ.

ഇവിടുത്തെ പ്രധാന വ്യവസായം ഇഷ്ടിക നിർമ്മാണം ആണ്.നൂറ്റാണ്ടുകളുടെ പഴക്കം ഈ വ്യവസായത്തിനുണ്ടെന്നാണ് കണക്കാക്കപ്പെടുന്നത്.

ചെങ്ങുന്നൂർ മാന്നാർ റോഡും, ഹരിപ്പാട് ഇലഞ്ഞിമേൽ റോഡുമാണ് പ്രധാനപ്പെട്ട ഗതാഗത മാർഗ്ഗങ്ങൾ. അച്ചൻകോവിലാറിന്റെ കുറുകെയുള്ള ഇട്ടനാർകടവു പാലവും കുട്ടമ്പേരൂർകടവു പാലവും കോടൻചിറയിലും ഇല്ലിമലത്തോട്ടിലുമുള്ള ചെറിയ പാലങ്ങളാണ് മറ്റു പഞ്ചായത്തുകളുമായി ബന്ധപ്പെടുവാൻ സഹായിക്കുന്നത്. ചെങ്ങന്നൂർ മാന്നാർ റോഡിലാണ് പ്രധാനമായും ബസ്സ് സർവ്വീസ് ഉള്ളത്.

ബുധനൂരിൽ വിദ്യാഭ്യാസത്തിന്റെ പ്രാരംഭദിശ കുറിക്കുന്നതിൽ ആദ്യമായി രംഗത്തുവരികയും അതിനുവേണ്ടി ഒരു സ്ക്കൂൾ നിർമ്മിക്കുന്നതിനാവശ്യമായ സ്ഥലം സംഭാവന ചെയ്തതും ചെറുതിട്ടയിൽ പരമേശ്വരൻ വല്ല്യത്താനാണ്. ആയതിനാൽ അദ്ദേഹത്തെ ബുധനൂരിലെ ആദ്യ സാമൂഹിക പരിഷ്ക്കർത്താവ് എന്നു വിശേഷിപ്പിക്കുന്നു. 1905-ൽ ആണ് ബുധനൂർ ഗവ.ഹൈസ്ക്കൂൾ GHSS Budhanoor ആരംഭിച്ചത്. തുടർന്ന് ഇതൊരു യു.പി.സ്ക്കൂൾ ആയി ഉയർത്തി. 1964-ൽ ഇത് ഹൈസ്ക്കൂളായി ഉയർത്തപ്പെടുകയും ചെയ്തു. പഞ്ചായത്തിലുള്ള നിരവധി പ്രശസ്തരായ ആളുകളെ സംഭാവന ചെയ്ത പഞ്ചായത്തിലെ ഹൈസ്ക്കൂളാണിത്.

ദുർഗ ദേവിയാണ് ബുധനൂർ കുന്നത്തൂർ കുളങ്ങര ക്ഷേത്രത്തിലെ ആരാധനാമൂർത്തി. ക്ഷേത്രത്തിലെ പത്താമുദയത്തിന് നടക്കുന്ന പള്ളിവിളക്ക് പ്രസിദ്ധമാണ്. 50 മീറ്ററോളം ഉയരം വരുന്ന രണ്ടു വിളക്കിലുമായി ലക്ഷം ദീപങ്ങൾ തെളിയിക്കുന്ന ഈ കാഴ്ച കേരളത്തിൽ അപൂർവ്വമാണ്. ഈ പ്രദേശത്തെ സാംസ്ക്കാരിക ഉയർച്ചയുടേയും, വാസ്തുകലയുടെയും പ്രതീകമാണ് ഈ ദീപക്കാഴ്ച്ച .
ഏലിയ പ്രവാചകന്റെ നാമത്തിൽ ഉള്ളതാണ് ഈ പള്ളി. ഫെബ്രുവരി മാസത്തിലാണ് പെരുന്നാൾ.
‌‌__സൂചിക__
__പുതിയവിഭാഗംകണ്ണി__

</doc>
<doc id="403452" url="https://ml.wikipedia.org/wiki?curid=403452" title="ഹിലെയ്ൻ റോയൽ ദേശീയോദ്യാനം">
ഹിലെയ്ൻ റോയൽ ദേശീയോദ്യാനം

ഹിലെയ്ൻ റോയൽ ദേശീയോദ്യാനം, MR3 പാതയിൽ മാൻസിനിയ്ക്ക് ഏകദേശം 67 കിലോമീറ്റർ വടക്കുകിഴക്കായി സ്വാസിലാൻഡിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഒരു ദേശീയോദ്യാനാമാകുന്നതിനുമുമ്പ് ഇതൊരു സ്വകാര്യ ഒരു രാജകീയ നായാട്ടുകേന്ദ്രമായിരുന്നു. ദേശീയോദ്യാനത്തിന്റെ "വന്യത"  എന്നർഥം വരുന്ന "ഹിലെയ്ൻ" എന്ന പേര് സോഭുസ രണ്ടാമൻ രാജാവാണ് നൽകിയത്. 



</doc>
<doc id="403454" url="https://ml.wikipedia.org/wiki?curid=403454" title="മാൻസിനി, സ്വാസിലാൻറ്">
മാൻസിനി, സ്വാസിലാന്റ്

മാൻസിനി (മുമ്പ് ബ്രെമർസ്ഡ്രോപ് എന്നും അറിയപ്പെട്ടിരുന്നു) സ്വാസിലാൻഡിലെ ഒരു നഗരമാണ്. ഇത് സ്വാസിലാൻറിലെ മാൻസിനി മേഖലയുടെ തലസ്ഥാനംകൂടിയാണ്. 78,000 (2008 ലെ കണക്കുകൾ) ജനസംഖ്യയുള്ള ഈ നഗരം എംബാബെയ്നു തൊട്ടു പിന്നിൽ രാജ്യത്തെ ഏറ്റവും വലിയ രണ്ടാമത്തെ വലിയ നഗരമാണ്. സ്വാസിലാൻഡിലെ "ദി ഹബ്" എന്ന് അറിയപ്പെടുന്ന ഈ നഗരം MR3 റോഡിലാണ് സ്ഥിതിചെയ്യുന്നത്. സ്വാസിലാൻഡിന്റെ പ്രാഥമിക വ്യവസായ കേന്ദ്രം ഈ നഗരത്തിന്റെ പടിഞ്ഞാറൻ അതിർത്തിയിലാണുള്ളത്.


</doc>
<doc id="403463" url="https://ml.wikipedia.org/wiki?curid=403463" title="ജിം പാഴ്സൺസ്">
ജിം പാഴ്സൺസ്

ജെയിംസ് ജോസഫ് പാഴ്സൺസ് (ജനനം: മാർച്ച് 24, 1973) ഒരു അമേരിക്കൻ നടനാണ്. സിബിഎസ് സിറ്റ്കോം ദ ബിഗ് ബാങ് തിയറിയിലെ ഷെൽഡൺ കൂപ്പറെ അവതരിപ്പിച്ച് അദ്ദേഹം പ്രശസ്തി നേടി. ഒരു ഹാസ്യ പരമ്പരയിൽ മികച്ച നടനുള്ള പുരസ്കാരത്തിന് നാല് പ്രൈം ടൈം എമ്മി അവാർഡുകളും മികച്ച നടനുള്ള ഗോൾഡൻ ഗ്ലോബ് പുരസ്കാരവും ഉൾപ്പെടെ നിരവധി പുരസ്കാരങ്ങൾ അദ്ദേഹത്തിന് ലഭിച്ചിട്ടുണ്ട്.
ടെക്സസിലെ ഹ്യൂസ്റ്റണിൽ സെന്റ് ജോസഫ് ഹോസ്പിറ്റലിൽ. മിൽട്ടൻ ജോസഫിന്റെയും അധ്യാപിക ജൂഡി ആനിന്റെയും മകനായി ജിം പാഴ്സൺസ് ജനിച്ചു.
അദ്ദേഹത്തിന്റെ സഹോദരി ജൂലി ആൻ പാർസൺസും ഒരു അധ്യാപികയാണ്. 
സ്പ്രിംഗിലെ ക്ലെയിൻ ഓക് ഹൈ സ്കൂളിൽ പഠിച്ചു. ആറാം വയസിൽ റഡ്യാഡ് കിപ്ലിങിന്റെ ദി എലിഫന്റ്സ് ചൈല്ഡ് എന്ന പുസ്‌തകത്തിന്റെ നാടക അവതരണത്തിൽ കോല-കോല പക്ഷിയുടെ വേഷം ചെയ്ത ജിം വളരുമ്പോൾ ഒരു നടനാകുമെന്നു തീർച്ചപ്പെടുത്തി. ത്രീസ് കമ്പനി, ഫാമിലി ടൈസ്, ദ് കോസ്ബി ഷോ തുടങ്ങിയ സിറ്റ്കോമുകൾ നന്നേ ചെറുപ്പത്തിൽ തന്നെ ജിം പാഴ്സൺസിനെ വളരെയധികം സ്വാധീനിച്ചിരുന്നു. 

15 നും 30 നും ഇടയിൽ ടെലിവിഷൻ പൈലറ്റുകൾക്ക് വേണ്ടി പാഴ്സൺസ് ഓഡിഷനിൽ പങ്കെടുത്തിരുന്നു.
പക്ഷേ, പല അവസരങ്ങളിലും അദ്ദേഹം അഭിനയിച്ച ടെലിവിഷൻ പൈലറ്റുകൾ വാങ്ങാൻ ചാനലുകൾ തയ്യാറായില്ല. ദ ബിഗ് ബാങ്ങ് തിയറി മാത്രമായിരുന്നു ഇതിനു ഒരു അപവാദം. പൈലറ്റ് എപ്പിസോഡിന്റെ
സ്ക്രിപ്റ്റ് വായിച്ചശേഷം ഷെൽഡൺ കൂപ്പർ എന്ന കഥാപാത്രം തനിക്കു നന്നായി ഇണങ്ങുമെന്നു പാഴ്സൺസിന് ബോധ്യമായി. 
ഓഡിഷനിൽ പാർസൺസ് പരമ്പരയുടെ സ്രഷ്ടാവായ ചക്ക് ലോറിനെ വല്ലാതെ ആകർഷിച്ചു. ഈ പ്രകടനം വീണ്ടും ആവർത്തിക്കാൻ പാഴ്സൺസിന് കഴിയുമോ എന്നു തിരിച്ചറിയാനായി വീണ്ടും ഒരു ഓഡിഷൻ കൂടി നടത്തി. പരമ്പരയിൽ പാർസൺസ് ഷെൽഡൻ കൂപ്പർ എന്ന, സമൂഹത്തെ ഉദാസീനതയോടെ കാണുന്ന, സുഹൃത്തുക്കളെ എപ്പോഴും താഴ്ത്തി കെട്ടുന്ന സ്വഭാവമുള്ള ഒരു ഭൗതികശാസ്ത്രജ്ഞന്റെ വേഷം അവതരിപ്പിക്കുന്നു. 
2009 ഓഗസ്റ്റിൽ, അലെക് ബാൽഡ്വിൻ, ടിന ഫെ, സ്റ്റീവ് കരേൽ, നീൽ പാട്രിക് ഹാരിസ് എന്നിവരെ തോൽപ്പിച്ചു പാഴ്സൺസ്, കോമഡിയിലെ വ്യക്തിഗത നേട്ടത്തിനുള്ള ടെലിവിഷൻ ക്രിട്ടിക്സ് അസോസിയേഷൻ അവാർഡ് നേടി. 2009, 2010, 2011, 2012, 2013, 2014, എന്നീ വർഷങ്ങളിലെ കോമഡി പരമ്പരയിലെ മുഖ്യ നടനുള്ള പ്രൈം ടൈം എമ്മി അവാർഡിനായി പാഴ്സൺസ് നാമനിർദ്ദേശം ചെയ്യപ്പെട്ടു. 2010, 2011, 2013, 2014 എന്നീ വർഷങ്ങളിൽ അതിൽ ജേതാവാകോകയും ചെയ്തു. 2010 സെപ്റ്റംബറിൽ പാഴ്സൺസും സഹ താരങ്ങൾ ജോണി ഗാലെക്കിയും കെയ്ലി കൂവോക്കൊയെയും നാലാം സീസണിലെ ഓരോ എപ്പിസോഡിനും $ 200,000 വീതം പ്രതിഫലം ലഭിക്കുന്ന പുതിയ കരാർ ഒപ്പുവെച്ചു. 
2011 ജനുവരിയിൽ, പാഴ്സൺസ് ഒരു കോമഡി പരമ്പരയിലെ മികച്ച നടനുള്ള ഗോൾഡൻ ഗ്ലോബ് പുരസ്കാരം നേടുകയുണ്ടായി. 2013 മുതൽ പാഴ്സൺസ്, കൂവോക്കൊയെയും, ഗലെക്കിയും ഓരോ എപ്പിസോഡിലും 325,000 ഡോളർ വീതം സമ്പാദിച്ചു. 2014 ഓഗസ്റ്റിൽ പാർസൺസ്, ഗലെക്കി, കൂവോക്കൊ എന്നിവർ പുതിയ കരാറുകളിൽ ഒപ്പുവെച്ചു. ഡി ബിഗ് ബാങ് തിയറിയുടെ എട്ട്, ഒൻപത്, പത്ത് സീസണുകളിലെ ഓരോ എപ്പിസോഡിനും 10,00,000 ഡോളർ ഉറപ്പാക്കുകയും ചെയ്തു. 
2015 മാർച്ച് 11 ന് ഹോളിവുഡ് ഓഫ് ഫെയിമിൽ പാർസൺസിന് ഒരു നക്ഷത്രത്തെ ലഭിച്ചു. റിഹാനയോടൊപ്പം ഡ്രീംവർക്ക്സ് ആനിമേഷൻ കോമഡി സിനിമ ഹോം (2015) ലെ പ്രധാന വേഷങ്ങളിൽ ഒന്നായ ഓ എന്ന കഥാപാത്രത്തിനു ശബ്ദം നൽകി.   


</doc>
<doc id="403476" url="https://ml.wikipedia.org/wiki?curid=403476" title="പുഞ്ജഫലം">
പുഞ്ജഫലം

ഒരു പുഞ്ജഫലം An aggregate fruit or etaerio (/ɛˈtɪərɪoʊ/) ഒരു പൂവിൽ സ്വതന്ത്രമായി നിൽക്കുന്ന അനേകം അണ്ഡാശയങ്ങൾ ഒന്നിച്ചുചേർന്ന് ഒരു ഫലമായി മാറുന്നതാണ്. ഇതിനു വിരുദ്ധമായി ഒരു ലഘുഫലം ഒറ്റ അണ്ഡാശയത്തിൽനിന്നും ഉണ്ടാകുന്നതാണ്. എന്നാൽ ഈ പേരിന്റെ അർത്ഥം വ്യത്യസ്തമാണ്.

അനേകം അണ്ഡാശയങ്ങളുള്ള എല്ലാ ഫലങ്ങളും പുഞ്ജഫലങ്ങളായി മാറുന്നില്ല; ചില ഫലങ്ങളിലെ അണ്ഡാശയങ്ങൾ ഒന്നിച്ച് മുറുകിച്ചേർന്ന് ഇതുപോലെ ഒരു വലിയ ഫലം ഉണ്ടാകുന്നില്ല. 

ഒരു പുഞ്‌ജഫലത്തിന്റെ ഭാഗം പല തരത്തിൽ ഉപയോഗിക്കാം 

സാധാരണ ഉദാഹരണങ്ങൾ: 


</doc>
<doc id="403479" url="https://ml.wikipedia.org/wiki?curid=403479" title="ആട് 2">
ആട് 2

2017 ൽ പുറത്തിറങ്ങിയ ഒരു മലയാള ഹാസ്യചലച്ചിത്രമാണ് ആട് 2. മിഥുൻ മാനുവൽ തോമസ്‌ സംവിധാനം നിർവഹിച്ച ഈ ചിത്രം, 2015 ൽ ഇറങ്ങിയ ആട് എന്ന ചിത്രത്തിന്റെ തുടർച്ചയാണ്. ജയസൂര്യ, ധർമ്മജൻ ബോൾഗാട്ടി, സൈജു കുറുപ്പ്, വിനീത് മോഹൻ, ഭഗത് മാനുവൽ, വിജയ് ബാബു എന്നിവരാണ് ഈ ചിത്രത്തിലെ പ്രധാനകഥാപാത്രങ്ങൾ. ഫ്രൈഡേ ഫിലിം ഹൗസിനുവേണ്ടി വിജയ് ബാബു ആണ് ചിത്രം നിർമിച്ചത്.
ചലച്ചിത്രത്തിന്റെ മുഖ്യ ചിത്രീകരണം 2017 സെപ്റ്റംബർ 13 ന് തൊടുപുഴയിൽ ആരംഭിച്ചു. 2017 ഡിസംബർ 22 നാണ് ചിത്രം റിലീസ് ചെയ്തത്.



</doc>
<doc id="403504" url="https://ml.wikipedia.org/wiki?curid=403504" title="മൗണ്ട് കാർമെൽ കോൺവെന്റ് ആംഗ്ലോ-ഇന്ത്യൻ ഗേൾസ് ഹൈ സ്കൂൾ">
മൗണ്ട് കാർമെൽ കോൺവെന്റ് ആംഗ്ലോ-ഇന്ത്യൻ ഗേൾസ് ഹൈ സ്കൂൾ

കേരളത്തിൽ കൊല്ലം ജില്ലയിലെ തങ്കശ്ശേരിയിൽ സ്ഥിതിചെയ്യുന്ന ഒരു വിദ്യാലയമാണ് മൗണ്ട് കാർമെൽ കോൺവെന്റ് ആംഗ്ലോ-ഇന്ത്യൻ ഗേൾസ് ഹൈ സ്കൂൾ. തങ്കശ്ശേരിയിലെ ആംഗ്ലോ ഇന്ത്യൻ പെൺകുട്ടികൾക്ക് വിദ്യാഭ്യാസം നൽകുക എന്ന ലക്ഷ്യത്തോടെ 1885 ജൂലൈ 22-ന് മദർ വെറോണിക്ക സ്ഥാപിച്ചതാണ് ഈ വിദ്യാലയം. 1889-ൽ മദ്രാസ് പ്രവിശ്യയിലെ ഭരണകൂടം ഇതിനെ ഒരു യൂറോപ്യൻ കോൺവെന്റ് സ്കൂളായി അംഗീകരിച്ചു. ആദ്യകാലത്ത് 'ദ മൗണ്ട് കാർമെൽ യൂറോപ്യൻ സ്കൂൾ' എന്ന പേരിൽ അറിയപ്പെട്ടിരുന്ന ഈ വിദ്യാലയം സ്വാതന്ത്ര്യലബ്ധിക്കുശേഷം 'മൗണ്ട് കർമെൽ കോൺവെന്റ് ആംഗ്ലോ ഇന്ത്യൻ ഗേൾസ് ഹൈ സ്കൂൾ' എന്ന പേര് സ്വീകരിച്ചു.

പെൺകുട്ടികൾക്കു മാത്രമാണ് ഇവിടെ പ്രവേശനം അനുവദിച്ചിരിക്കുന്നത്. എൽ.കെ.ജി. മുതൽ 12-ആം ക്ലാസുവരെ ഏകദേശം 4000 വിദ്യാർത്ഥികൾ ഇവിടെ പഠിക്കുന്നുണ്ട്. കൗൺസിൽ ഫോർ ദി ഇന്ത്യൻ സ്കൂൾ സർട്ടിഫിക്കറ്റ് എക്സാമിനേഷൻസ്' (CISCE) പാഠ്യപദ്ധതി സ്വീകരിച്ചിട്ടുള്ള ഈ വിദ്യാലയത്തിലെ പഠനമാധ്യമം ഇംഗ്ലീഷാണ്.

മൗണ്ട് കാർമെൽ സ്കൂളിന്റെ 125-ആം വാർഷികം 2010-ൽ ആഘോഷിച്ചിരുന്നു. എല്ലാവർഷവും ഇവിടെ നിന്ന് "കാർമെലിൻ" എന്ന പേരിൽ ഒരു പ്രസിദ്ധീകരണം പുറത്തിറക്കുന്നുണ്ട്.


</doc>
<doc id="403525" url="https://ml.wikipedia.org/wiki?curid=403525" title="പിക്സൽ 2">
പിക്സൽ 2

ഗൂഗിൾ നിർമ്മിച്ച സ്മാർട്ട് ഫോണുകളാണ് പിക്സൽ 2, പിക്സൽ 2 എക്സ് എൽ. 2017 ഒക്ടോബർ 4 ന് നടന്ന ഒരു ഗൂഗിൾ ഇവന്റിലാണ് പിക്സൽ, പിക്സൽ എക്സ്എൽ എന്നിവയുടെ പിൻഗാമിയായി ഈ സ്മാർട്ട്ഫോണുകളെ അവതരിപ്പിച്ചത്. 2017 ഒക്ടോബർ 19-നാണ് ഇവ വിപണിയിൽ എത്തിയത്. ഗൂഗിൾ പിക്സൽ 2, പിക്സൽ 2 എക്സ്എൽ എന്നിവ നിലവിൽ യുഎസിൽ വെരിസോൺ, പ്രൊജക്റ്റ് ഫൈ എന്നീ മൊബൈൽ നെറ്റ്‌വർക്കുകളിൽ ലഭ്യമാണ്.  

2017 മാർച്ചിൽ ഗൂഗിളിന്റെ റിക്ക് ഓസ്റ്റർലോ ആ വർഷം അവസാനം "അടുത്ത തലമുറ" പിക്സൽ ഫോൺ അവതരിപ്പിക്കുമെന്ന് സ്ഥിരീകരിച്ചു. ഫോൺ പ്രീമിയം തുടരുമെന്നും നിലവാരമുള്ളതായിരിക്കുമെന്നും വിലകുറഞ്ഞ പിക്സൽ ഉണ്ടാവില്ലെന്നും അദ്ദേഹം പറഞ്ഞു.
2017 ലെ പിക്സൽ നിര നിർമ്മിക്കാൻ ഗൂഗിൾ ആദ്യം നിർമ്മിക്കാൻ എച്ച്ടിസിയുടെ സേവനം ഉപയോഗിക്കാൻ ഉദ്ദേശിച്ചിരുന്നു, എന്നാൽ പിന്നീട് എൽജിയെ ചുമതലപ്പെടുത്തി. “മസ്ക്കി” എന്ന് രഹസ്യനാമം നൽകി എച്ച്ടിസി നിർമിച്ച പിക്സൽ 2 എക്സ്എൽ ഫോൺ പിന്നീട് എച്ച്ടിസി യു11+ എന്ന പേരിൽ വിപണിയിൽ എത്തി.

പിക്സൽ രണ്ട്, പിക്സെൽ 2 എക്സ്എൽ എന്നിവ ക്വാൽകോം സ്നാപ്ഡ്രാഗൺ 835 പ്രോസസ്സർ ഉപയോഗിച്ചു പ്രവർത്തിക്കുന്നു. 4 ജിബി റാം 64 അല്ലെങ്കിൽ 128 ജിബി സ്റ്റോറേജ് ഓപ്ഷനുകളിൽ ഫോണുകൾ ലഭ്യമാണ്. 
പിക്സൽ 2 ന് 1920x1080 റെസല്യൂഷനുള്ള 5 ഇഞ്ച് അമോലെഡ് ഡിസ്പ്ലേ പാനൽ ഉണ്ട്, അതേസമയം പിക്സൽ 2 എക്സ്എലിൽ 18: 9 അനുപാതം, 2880 × 1440 റസല്യൂഷൻ, 538 പിപിഐ എന്നിവ സഹിതം 6 ഇഞ്ച് 
അമോലെഡ് ഡിസ്പ്ലേ പാനൽ ആണ് ഉള്ളത്.  

സ്റ്റോക്ക് ആൻഡ്രോയിഡ് 8.0 "ഓറിയോ" പതിപ്പുമായി വിപണിയിൽ എത്തുന്ന ആദ്യ ഫോണുകളാണ് ഇവ. മൂന്ന് വർഷത്തെ സോഫ്റ്റ്‌വെയർ സുരക്ഷാ അപ്ഡേറ്റുകളും ഗൂഗിൾ വാഗ്ദാനം ചെയ്തിട്ടുണ്ട്.

പുതിയ പിക്സൽ സ്മാർട്ട്ഫോണുകളിൽ "ആക്റ്റീവ് എഡ്ജ്" എന്ന ഒരു സവിശേഷതയും ഉൾക്കൊള്ളുന്നു. ഇതുപ്രകാരം എച്ച്ടിസി യു11 ഫോണിലെ "എഡ്ജ് സെൻസ്" ഫീച്ചർ സമാനമായി, ഫോണിന്റെ വശങ്ങളിൽ അമർത്തിയാൽ ഗൂഗിൾ അസിസ്റ്റന്റ് സവിശേഷത ഉപയോഗിക്കാവുന്നതാണ്. 


</doc>
<doc id="403533" url="https://ml.wikipedia.org/wiki?curid=403533" title="വെള്ള ടേൺ">
വെള്ള ടേൺ

ലോകത്തിലെ മിക്ക ഉഷ്ണമേഖലാസമുദ്രങ്ങളിലും കാണപ്പെടുന്ന, കാഴ്ചയിൽ മനോഹരമായ വെള്ളടേൺ ("Gygis alba") ഫെയറി ടേൺ എന്ന പേരിലും അറിയപ്പെടുന്നു. എയ്ഞ്ചൽ ടേൺ എന്നും വൈറ്റ് നോഡി എന്നീ പേരുകളിൽ കൂടി അറിയപ്പെടുന്ന ഇവ മനുഷ്യന് ഉപദ്രവമൊന്നുമുണ്ടാക്കാറില്ല. ആകൃതികൊണ്ടും ഭംഗികൊണ്ടും ആരെയും ആകർഷിയ്ക്കുന്ന ഇവയ്ക്ക് മറ്റ് കടൽപക്ഷികളായ വാർഡറുകൾ, ഓക്കുകൾ, സ്ക്കിമ്മറുകൾ എന്നിവയോട് വലിയ സാമ്യമൊന്നും കാണാറില്ല. ഇവയുടെ പ്രജനനം മിതോഷ്ണമേഖലയിലും നടക്കാറുണ്ട്. പസഫിക്, ഇന്ത്യൻ, സൗത്ത് അത്ലാന്റിക് എന്നീ തീരങ്ങളെയാണ് ഇതിനായി തെരഞ്ഞെടുക്കുന്നത്. കടൽപ്പക്ഷിയായിട്ടും വെള്ളത്തിൽ മുങ്ങി ഇവ ഇരപിടിക്കാറില്ല. ജലോപരിതലത്തിൽ വരുന്ന ഇരയെ വായുവിലൂടെ ഊളിയിട്ട് കൊത്തിയെടുക്കുകയാണ് ചെയ്യുന്നത്. ഇവയുടെ ജീവിതകാലയളവ് 16-18 വർഷം വരെയാണ്. 19-ാം നൂറ്റാണ്ടിൽ വാണിജ്യാവശ്യത്തിനായി ഇവയെ നിരന്തരം വേട്ടയാടിയിരുന്നു. 2007-ന് ഏപ്രിൽ 2 ന് ഹവായിയൻ ഭാഷയിലെ വൈറ്റ് ടേൺ 'മനു-ഒ-കു 'വിനെ 'ഹോനോലുലു' എന്ന പേർ നല്കികൊണ്ട് ഹവായിയിലെ ദേശീയപക്ഷിയായി പ്രഖ്യാപിച്ചു. 

വെള്ളടേൺ എന്ന പേരു സൂചിപ്പിക്കുന്നതുപോലെ തന്നെ ഇവയുടെ ശരീരം മുഴുവനും വെളുത്ത നിറത്തിലാണ് കാണപ്പെടുന്നത്. കണ്ണിനുചുറ്റുമുള്ള കറുത്ത വലയങ്ങൾ കണ്ണിന് കൂടുതൽ വലിപ്പം തോന്നിക്കുന്നു. വെളുത്തനിറത്തിലുള്ള വാൽതൂവൽ കീറിയ രീതിയിലാണ് കാണുന്നത്. ഇവയുടെ ചിറകിന്റെ വിസ്താരം 76-87 സെന്റിമീറ്റർ (30–34 ഇഞ്ച്) ആണ്. മരക്കൊമ്പിൽ അള്ളിപ്പിടിച്ചിരിക്കാൻ പറ്റുന്ന ആകൃതിയോടുകൂടിയ പാദങ്ങൾ ജന്മനാ പൂർണ്ണവളർച്ച നേടിയിരിക്കും. കാലുകൾക്കും പാദങ്ങൾക്കും ചാരനിറമാണെങ്കിലും വിരലുകൾ മഞ്ഞനിറമുള്ള ചർമ്മത്താൽ യോജിപ്പിച്ചിരിക്കുന്നു. ചുണ്ടുകൾക്ക് കറുത്ത് തടിച്ച ആകൃതിയാണുള്ളത്. ചുണ്ടിന്നടിഭാഗത്തായി നീലനിറം കാണപ്പെടുന്നു.

മറ്റു പക്ഷികളെപ്പോലെ വെള്ള ടേണുകൾ കൂടുകെട്ടാറില്ല. മരക്കൊമ്പിലോ മേൽക്കൂരയിലോ ഉള്ള അല്പസ്ഥലം മതി ഇവയ്ക്ക് മുട്ടയിടാൻ. ഒരു പ്രാവശ്യം ഒരു മുട്ട മാത്രമേ ഇടുകയുള്ളൂ. അധികം ഭാരം താങ്ങാൻ പറ്റാത്ത തരത്തിലുള്ള മരക്കൊമ്പാണ് കൂട് നിർമ്മിക്കാൻ തെരഞ്ഞെടുക്കുന്നത്. ശത്രുക്കളുടെ ആക്രമണം ഉണ്ടായില്ലെങ്കിലും കാറ്റോ മഴയോ വന്നാൽ മുട്ട തകർന്നുപോകുന്നവിധത്തിലാണ് കൂടുകൾ കാണപ്പെടുന്നത്. വെള്ളടേൺ വലിയ ആയുസ്സുള്ള പക്ഷിയാണ്. 42 വർഷം വരെ ജീവിച്ചതായി രേഖപ്പെടുത്തിയിട്ടുണ്ട്.

വൈറ്റ് ടേണുകളെ കുറിച്ച് ആദ്യം ഔപചാരികമായി ദ്വിനാമപദ്ധതി പ്രകാരം ("സ്റ്റേർണ അൽബ") വിവരണം നൽകിയത് 1786-ൽ സ്വീഡിഷ് പ്രകൃതിസ്നേഹിയായിരുന്ന ആൻഡേഴ്സ് സ്പാർമാൻ ആയിരുന്നു. ഗൈഗിസ് ജീനസിനെ പരിചയപ്പെടുത്തിയത് 1832-ൽ ജെർമ്മൻ സുവോളജിസ്റ്റ് ജൊഹൻ ജോർജ്ജ് വാഗ്ളർ ആയിരുന്നു. പുരാതനഗ്രീക്കിലെ ഗൂഗസ് എന്ന പുരാണപക്ഷിയിൽ നിന്നുമാണ് ഗൈഗിസ് എന്ന ജീനസ് ഉത്ഭവിച്ചത്. ലാറ്റിൻ ഭാഷയിൽ 'അൽബ' എന്നാൽ 'വൈറ്റ്' എന്നുമാണ് അർത്ഥം വരുന്നത്.

മോളിക്യൂലാർ ഫൈലോജെനറ്റിക് പഠനം കാണിക്കുന്നത് വെള്ള ടേണിന് നോഡികളുമായി മറ്റു ടേണുകളെക്കാൾ അടുത്തബന്ധമുണ്ടെന്ന് തെളിയിക്കുന്നു.അതുകൊണ്ട് ഇവയ്ക്ക് വെള്ള നോഡി എന്ന പേരാണ് കൂടുതൽ യോജിക്കുന്നത്. 

വെള്ള ടേൺ താഴെപ്പറയുന്ന ഉപവർഗ്ഗത്തിൽപ്പെട്ടതാണ്


ഉപവർഗ്ഗം"ഗൈഗിസ് അൽബ മൈക്രോറിൻക" (ലിറ്റിൽ വൈറ്റ് ടേൺ) 'ചിലപ്പോൾ പ്രത്യകവർഗ്ഗമായി ("ഗൈഗിസ് മൈക്രോറിൻക") പരിഗണിക്കുന്നു.


</doc>
<doc id="403540" url="https://ml.wikipedia.org/wiki?curid=403540" title="പ്രൊജക്റ്റ് ഫൈ">
പ്രൊജക്റ്റ് ഫൈ

ഗൂഗിളിന്റെ നിയന്ത്രണതിലുള്ള ഒരു മൊബൈൽ വെർച്വൽ നെറ്റ്‌വർക്ക് ആണ് പ്രൊജക്റ്റ് ഫൈ. സ്പ്രിന്റ്, ടി-മൊബൈൽ, യുഎസ് സെല്ലുലാർ, കൂടാതെ ത്രീ എന്നീ മൊബൈൽ സേവനദാതാക്കളുടെ വൈഫൈ, സെല്ലുലാർ നെറ്റ്‌വർക്ക് എന്നിവ ഉപയോഗിച്ച് ഫോൺ, മെസ്സേജിംഗ്, ഡാറ്റാ സേവനങ്ങൾ എന്നിവ പ്രൊജക്റ്റ് ഫൈ നൽകുന്നു. 
2015 ഏപ്രിൽ 22 ന് തുടക്കമിട്ട ഈ സംവിധാനം, അന്ന്
നെക്സസ് 6 ഫോണുടമകളിൽ നിന്ന് പ്രത്യേക 
ക്ഷണം മുഖേന തിരഞ്ഞെടുക്കപ്പെടുന്നവർക്ക് മാത്രമായി പരിമിതപ്പെടുത്തിയിരുന്നു. 2016 മാർച്ചിൽ ക്ഷണിക്കൽ സംവിധാനം ഉപേക്ഷിക്കപ്പെട്ടു. 2016 ഒക്ടോബറിൽ
പിക്സെൽ, പിക്സൽ എക്സ്എൽ ഉൾപ്പെടെയുള്ള സ്മാർട്ട്ഫോണുകൾക്ക് പിന്തുണ ലഭ്യമാക്കി.

സിഗ്നൽ ബലം, വേഗത എന്നിവയെ ആശ്രയിച്ച് പ്രോജക്ട് ഫൈ യാന്ത്രികമായി നെറ്റ്‌വർക്കുകൾക്കിടയിൽ മാറുന്നു. ഓട്ടോമാറ്റിക് വിപിഎൻ സംവിധാനം വഴി ഡാറ്റ എൻക്രിപ്ഷനോടെ വൈഫൈ ഹോട്ട്സ്പോട്ടുകളിലേക്ക് അത് യാന്ത്രികമായി കണക്റ്റുചെയ്യുന്നു. 

കോളുകൾക്ക് ഇടയിൽ വൈഫൈ നെറ്റ്‌വർക്കിൽ നിന്ന് സെല്ലുലാർ നെറ്റ്‌വർക്കിലേക്കും മറിച്ചും മാറാൻ ഈ സംവിധാനം മുഖേന കഴിയുന്നു. ലോകമെമ്പാടുമുള്ള 135 രാജ്യങ്ങളിൽ പ്രോജക്റ്റ് ഫൈ ലഭ്യമാണ്.  

പ്രോജക്റ്റ് ഫൈ സംവിധാനത്തിന് മികച്ച അവലോകനങ്ങൾ ലഭിച്ചു. ആറ് മാസക്കാലം ഈ സേവനം പരിശോധിച്ച നിരൂപകർ അതിന്റെ വിലനിർണയ തന്ത്രത്തെ വിശേഷാൽ പ്രശംസിച്ചു. വൈഫൈയും സെല്ലുലാർ നെറ്റ്‌വർക്കും തമ്മിലുള്ള "തടസ്സമില്ലാത്ത" മാറ്റവും അവർ ആസ്വദിച്ചിരുന്നു. എന്നിരുന്നാലും, സേവനം
പരിമിതമായ ഫോണുകൾ മാത്രമേ പിന്തുണയ്ക്കപെടുന്നുള്ളൂ എന്ന വിമർശനം പരക്കെ ലഭിച്ചു. ഉപയോക്താക്കൾക്ക് ഈ ഫോണുകൾ ഇല്ലെങ്കിലോ അഥവാ വാങ്ങണമെന്ന് താൽപര്യമില്ല എങ്കിലോ പ്രോജക്റ്റ് ഫൈ സംവിധാനം അപ്രസക്തമാണ് എന്നും അഭിപ്രായപ്പെട്ടു. 



</doc>
<doc id="403543" url="https://ml.wikipedia.org/wiki?curid=403543" title="ശ്രീ നാരായണ പോളിടെക്നിക് കോളേജ്">
ശ്രീ നാരായണ പോളിടെക്നിക് കോളേജ്

കൊല്ലം ജില്ലയിലെ കൊട്ടിയത്തു സ്ഥിതിചെയ്യുന്ന ഒരു സാങ്കേതികവിദ്യാഭ്യാസ സ്ഥാപനമാണ് ശ്രീ നാരായണ പോളിടെക്നിക് കോളേജ്. സാമൂഹ്യപരിഷ്കർത്താവായിരുന്ന ശ്രീനാരായണഗുരുവിന്റെ പേരാണ് ഇതിനു നൽകിയിരിക്കുന്നത്. 1957-ൽ ശ്രീനാരായണ ട്രസ്റ്റാണ് ഈ കോളേജ് സ്ഥാപിച്ചത്. ഈ കോളേജിന്റെ രൂപീകരണത്തിൽ, മുൻ കേരളാ മുഖ്യമന്ത്രി ആർ. ശങ്കർ പ്രധാന പങ്കുവഹിച്ചിരുന്നു.

മെക്കാനിക്കൽ എൻജിനീയറിങ്ങ്, ഇലക്ട്രിക്കൽ എൻജിനീയറിംഗ്, സിവിൽ എഞ്ചിനീയറിങ്ങ് എന്നീ കോഴ്സുകളുമായി പ്രവർത്തനം ആരംഭിച്ച ശ്രീ നാരായണ പോളി ടെക്നിക് കോളേജിൽ 2000 മുതൽ ഇലക്ട്രോണിക്സ് എഞ്ചിനിയറിംഗും പഠിപ്പിച്ചു തുടങ്ങി. 2006-07 കാലഘട്ടത്തിൽ കോളേജിന്റെ സുവർണ്ണ ജൂബിലി ആഘോഷങ്ങൾ നടന്നു. ആ വർഷം മുതൽ സെമസ്റ്റർ രീതിയിലുള്ള പാഠ്യപദ്ധതിയും നടപ്പാക്കി. നിലവിൽ 750-ലധികം വിദ്യാർത്ഥികളും അൻപതിലധികം അധ്യാപകരും ഇവിടെയുണ്ട്. കോളേജിന് ഓൾ ഇന്ത്യാ കൗൺസിൽ ഫോർ ടെക്നിക്കൽ എജ്യുക്കേഷന്റെ അംഗീകാരം ലഭിച്ചിട്ടുണ്ട്.

1996-ൽ ഇവിടെ കണ്ടിന്യൂയിങ് എജ്യുക്കേഷൻ സെൽ പ്രോജക്ട് ആരംഭിച്ചു. ഈ സ്ഥാപനം മുഖേന ജെ.സി.ബി., ക്രെയിൻ, ലിഫ്റ്റ് ഓപ്പറേറ്റിംഗ്, എക്സ് റേ വെൽഡിംഗ് എന്നീ തൊഴിൽ അധിഷ്ഠിത കോഴ്സുകൾ പഠിക്കുവാൻ അവസരം ലഭിക്കുന്നു. മാനവവിഭവശേഷി മന്ത്രാലയത്തിനു കീഴിലുള്ള കമ്മ്യൂണിറ്റി പോളിടെക്നിക് സ്കീം വഴി യുവാക്കൾക്ക് സ്വയം തൊഴിൽ പരിശീലനവും നൽകുന്നുണ്ട്. മികച്ച സാങ്കേതിക വിദ്യാഭ്യാസം ഉറപ്പുവരുത്തുക എന്ന ലക്ഷ്യത്തോടെ 2000-ത്തിൽ ഇവിടെ ഇന്ത്യൻ സൊസൈറ്റി ഫോർ ടെക്നിക്കൽ എജ്യുക്കേഷൻ ഫോർ സ്റ്റുഡന്റ്സ് ചാപ്റ്ററും പ്രവർത്തനം ആരംഭിച്ചു.


കൊല്ലം നഗരത്തിൽ നിന്ന് 12 കിലോമീറ്റർ അകലെ കൊട്ടിയം ഹോളി ക്രോസ് ആശുപത്രിക്കു സമീപമാണ് ശ്രീനാരായണ പോളിടെക്നിക് കോളേജ് സ്ഥിതിചെയ്യുന്നത്. 15 ഏക്കർ വിസ്തൃതിയുള്ള ക്യാമ്പസാണ് ഇവിടെയുള്ളത്.



</doc>
<doc id="403549" url="https://ml.wikipedia.org/wiki?curid=403549" title="ബർക്കിലി">
ബർക്കിലി

ബർക്കിലി അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് വടക്കൻ അൽമേഡ കൗണ്ടിയിൽ, സാൻ ഫ്രാൻസിസ്കോ ഉൾക്കടൽമേഖലയുടെ കിഴക്കൻ തീരത്തുള്ള ഒരു നഗരമാണ് . പതിനെട്ടാം നൂറ്റാണ്ടിൽ ജീവിച്ചിരുന്ന ആംഗ്ലോ-ഐറിഷ് ബിഷപ്പും തത്ത്വചിന്തകനുമായിരുന്ന ജോർജ്ജ് ബെർക്ക്ലിയുടെ പേരിലാണ് ഈ നഗരം അറിയപ്പെടുന്നത്. ഈ നഗരത്തിന് തെക്ക് ഓക്ൿലാൻറ്, എമെരിവില്ലെ നഗരങ്ങളും വടക്കു ഭാഗത്ത് അൽബാനി, എകീകരിക്കപ്പെടാത്ത സമൂഹമായ കെൻസിങ്ടൺ എന്നിവയുടമാണ് അതിരുകൾ. ഈ നഗരത്തിന്റെ കിഴക്കൻ അതിർത്തിയായ കോൺട്രാ കോസ്റ്റാ കൌണ്ടിയിലൂടെ ബർക്കിലി പർവ്വതനിരകൾ കടന്നു പോകുന്നു. 2010 ലെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 112,580 ആയിരുന്നു.

യൂണിവേഴ്സിറ്റി ഓഫ് കാലിഫോർണിയ വ്യൂഹത്തിലെ ഏറ്റവും പഴയ കാമ്പസായ, യൂണിവേഴ്സിറ്റി ഓഫ് കാലിഫോർണിയ - ബർക്കിലി, യൂണിവേഴ്സിറ്റി നിയന്ത്രിക്കുകയും കൈകാര്യം ചെയ്യുകയും ചെയ്യുന്ന ലോറൻസ് ബെർക്ക്ലി നാഷണൽ ലബോറട്ടറി എന്നിയുടെയും ആസ്ഥാനം ബർക്കിലി നഗരമാണ്. ലോകത്തിലെ ഏറ്റവും വലിയ മതപഠന സ്ഥാപനങ്ങളിലൊന്നായ ഗ്രാജ്വേറ്റ് തിയോളജിക്കൽ യൂണിയനും ഇവിടെയാണു സ്ഥിതിചെയ്യുന്നത്. അമേരിക്കയിലെ രാഷ്ട്രീയമായി ഏറ്റവും വിശാല ചിന്താഗതിയുള്ള നഗരങ്ങളിൽ ഒന്നാണ് ബെർക്കിലി.

ആദ്യകാല യൂറോപ്യന്മാർ എത്തിയ കാലത്ത് ഇന്നത്തെ ബർക്കിലി നഗരം നിലനിൽക്കുന്ന പ്രദേശം ഓഹ്ലോൺ തദ്ദേശീയ ഇന്ത്യൻ ജനങ്ങളിലെ ചോച്ചെന്യോ/ഹുചിയുൻ ബാൻഡുകളുടെ അധിവാസകേന്ദ്രമായിരുന്നു. 


</doc>
<doc id="403550" url="https://ml.wikipedia.org/wiki?curid=403550" title="ഐഫോൺ എക്സ്">
ഐഫോൺ എക്സ്

ആപ്പിൾ ഇൻക് കമ്പനി് ഡിസൈൻ ചെയ്തു, വിപണിയിലിറക്കിയ ഒരു സ്മാർട്ട്ഫോൺ ആണ്
ഐഫോൺ X ("X" പത്ത് എന്ന് ഉച്ചരിക്കുന്നു). 2017 സെപ്തംബർ 12 ന് ആപ്പിൾ പാർക്ക് കാമ്പസിലെ സ്റ്റീവ് ജോബ്സ് തിയേറ്ററിൽ നടന്ന ചടങ്ങിൽ ഐഫോൺ 8, ഐഫോൺ 8 പ്ലസ് എന്നിവയ്ക്കൊപ്പം ഇതു പ്രഖ്യാപിച്ചു. 2017 നവംബർ 3 നാണ് ഈ ഫോൺ പുറത്തിറങ്ങിയത്. ഐഫോണിന്റെ പത്താം വാർഷികം സൂചിപ്പിക്കുന്നതിന് ഈ ഫോണിന് റോമൻ സംഖ്യകളിൽ "പത്ത്" എന്നതിന്റെ ചിഹ്നമായ “X” എന്ന പേര് നൽകി. 

ഏറെ പുതുമകളുമായാണ് ഐഫോൺ X വിപണിയിൽ എത്തിയത്. ഐഫോൺ ചരിത്രത്തിൽ ആദ്യമായി OLED സ്ക്രീൻ ടെക്നോളജി ഉപയോഗിക്കുകയും, ഗ്ലാസ്, സ്റ്റെയിൻലെസ്സ്-സ്റ്റീൽ ഫോം ഘടകം ഉപയോഗിക്കുകയും, വയർലെസ് ചാർജിംഗ് വാഗ്ദാനം ചെയ്യുകയും, ഹോം ബട്ടണു പകരമായി ഫെയ്സ് ഐഡി, ഉപയോക്താവിന്റെ മുഖം സ്കാൻ ചെയ്തു ഡിവൈസ് അൺലോക്കാക്കുന്ന 
നൂതന സാങ്കേതിക വിദ്യ, ആനിമോജിയെന്ന ആനിമേറ്റുചെയ്ത ഇമോജികളുടെ ഉപയോഗവും എല്ലാം ഇതിന്റെ പുതുമകളാണ്. 

ഐഫോൺ എക്സിന് സമ്മിശ്ര പ്രതികരണം ലഭിച്ചു. അതിന്റെ ഡിസ്പ്ലേയും, ക്യാമറയും, നിർമ്മാണ നിലവാരവും സാർവത്രികമായി പ്രശംസ നേടി. 
സ്ക്രീനിന്റെ മുകളിൽ സെൻസർ ഹൗസിങ് "ഘടകം" വലിയ വിമർശനത്തിന് ഇടയാക്കി. സോഷ്യൽ മീഡിയയിൽ ഉപയോക്താക്കൾ ഇതിനെ വല്ലാതെ കളിയാക്കി. 
ഫേസ് ഐഡി സംവിധാനം അതിന്റെ ലാളിത്യം മൂലം പ്രകീർത്തിക്കപ്പെട്ടു. എന്നാൽ ഈ സംവിധാനം കൃത്യമായി പ്രവർത്തിക്കുന്നതിന് സ്ക്രീനിൽ നേരിട്ട് നോക്കണം എന്നത് ഒരു പോരായ്മയായി ചൂണ്ടിക്കാട്ടി.   


</doc>
<doc id="403556" url="https://ml.wikipedia.org/wiki?curid=403556" title="ഗോൾഡൻ ഗേറ്റ്">
ഗോൾഡൻ ഗേറ്റ്

ഗോൾഡൻ ഗേറ്റ്, സാൻ ഫ്രാൻസിസ്കോ ഉൾക്കടലിനെ പസഫിക് സമുദ്രത്തിലേക്ക് ബന്ധിപ്പിക്കുന്നതും വടക്കേ അമേരിക്കയുടെ പടിഞ്ഞാറൻ തീരത്ത് സ്ഥിതിചെയ്യുന്നതുമായ ഒരു കടലിടുക്കാണ്.  സാൻഫ്രാൻസിസ്കോ ഉപദ്വീപിന്റെയും മാരിൻ ഉപദ്വീപിന്റെയും മുനമ്പുകൾക്കിടയിലുള്ള ഭാഗമാണ് ഈ പേരിൽ നിർവചിക്കപ്പെട്ടിരിക്കുന്നത്. 1937 മുതൽ ഇത് ഗോൾഡൻ ഗേറ്റ് പാലം വഴി ബന്ധിക്കപ്പെട്ടിരിക്കുന്നു. തീരം മുഴുവനായും ചുറ്റുമുള്ള മുഴുവൻ ജലപ്രദേശങ്ങളും ഗോൾഡൻ ഗേറ്റ് നാഷണൽ റിക്രിയേഷൻ ഏരിയയുടെ പരിപാലന ചുമതലയിലാണുള്ളത്.




</doc>
<doc id="403560" url="https://ml.wikipedia.org/wiki?curid=403560" title="സെന്റ് അലോഷ്യസ് ഹയർ സെക്കന്ററി സ്കൂൾ, കൊല്ലം">
സെന്റ് അലോഷ്യസ് ഹയർ സെക്കന്ററി സ്കൂൾ, കൊല്ലം

കൊല്ലം ജില്ലയിലെ കളക്ടറേറ്റിനു സമീപം വാടി കടപ്പുറത്തോടു ചേർന്ന് സ്ഥിതിചെയ്യുന്ന ഒരു എയ്ഡഡ് വിദ്യാലയമാണ് സെന്റ് അലോഷ്യസ് ഹയർ സെക്കന്ററി സ്കൂൾ. 1896-ൽ സ്ഥാപിതമായ ഈ സ്കൂൾ കൊല്ലം ജില്ലയിലെ ഏറ്റവും പഴക്കം ചെന്ന വിദ്യാലയങ്ങളിലൊന്നാണ്. 1900-ത്തിൽ ഹൈ സ്കൂൾ വിഭാഗം ആരംഭിച്ചു. 1902-ൽ സംസ്ഥാന സർക്കാരിന്റെ അംഗീകാരം ലഭിച്ചു. 5 മുതൽ 12-ആം ക്ലാസുവരെ ഏകദേശം 4000 വിദ്യാർത്ഥികൾ പഠിക്കുന്ന ഈ വിദ്യാലയത്തെ സീനിയർ സെക്കന്ററി സ്കൂളായി ഉയർത്തിയിട്ടുണ്ട്. ശാസ്ത്രം, കൊമേഴ്സ്, കമ്പ്യൂട്ടർ സയൻസ് എന്നിവയാണ് ഹയർ സെക്കന്ററി തലത്തിലെ വിഷയങ്ങൾ.



</doc>
<doc id="403574" url="https://ml.wikipedia.org/wiki?curid=403574" title="ഉപരിവൃതി (സസ്യശാസ്ത്രം)">
ഉപരിവൃതി (സസ്യശാസ്ത്രം)

ഉപരിവൃതി The epidermis (from the Greek "ἐπιδερμίς", meaning "over-skin") സസ്യത്തിന്റെ തണ്ടും വേരും പൂക്കളും ഇലകളും പൊതിഞ്ഞിരിക്കുന്ന ഒരു പാളി കോശങ്ങളുടെ പേരാണ്. ഇത് പുറത്തെ പരിസ്ഥിതിയുടെയും സസ്യത്തിന്റെയും ഇടയ്ക്കുള്ള അതിരായി വർത്തിക്കുന്നു. ഉപരിവൃതി അനേകം ധർമ്മങ്ങൾ നിർവഹിക്കുന്നുണ്ട്. ഇത് ജലനഷ്ടം തടയുന്നു, വാതകവിനിമയം നിയന്ത്രിക്കുന്നു, ഉപാപചയപ്രവർത്തനത്തിനുള്ള സംയുക്തങ്ങളെ പുറത്തുവിടുന്നു. ഇതുകൂടാതെ പ്രത്യേകിച്ചും വേരുകളിൽ ജലവും ലവണങ്ങളും ആഗിരണം ചെയ്യുന്നതും ഉപരിവൃതികോശങ്ങളാണ്. മിക്ക ഇലകളുടെയും ഉപരിവൃതി ഡോർസോവെൻട്രൽ അനാറ്റമി ആണു കാണിക്കുന്നത്. ഉപരിഭാഗത്തും (അഡാക്സിയൽ) കീഴ്ഭാഗത്തും (അബാക്സിയൽ) വ്യത്യസ്ത നിർമ്മാണമാണു കാണിക്കുക. ഇവ വ്യത്യസ്ത ധർമ്മങ്ങളാണു നിർവ്വഹിക്കുന്നത്. മരത്തടികളിലും അതുപോലുള്ള കാണ്ഡരൂപങ്ങളിലും കാണ്ഡം രണ്ടാമതൊരു പാളി രൂപപ്പെടുത്തിയിട്ടുണ്ട്. ഇതിനെ പെരിഡേം എന്നാണു പറയുക. ഈ പാളി ഉപരിവൃതിയ്ക്കു പകരമായി നിലകൊള്ളുന്നു. 

ഉപരിവൃതിയാണ് പ്രാഥമികമായ ഒരു സസ്യശരീരത്തിന്റെ ഏറ്റവും പുറമേയുള്ള പാളി. പഴയകാല പുസ്തകങ്ങളിൽ ഇലകളിലെ ഉപരിവൃതികോശങ്ങളെ പ്രത്യേകതരത്തിലുള്ള പാരങ്കൈമ കോശങ്ങൾ എന്നാണു പ്രതിപാദിക്കുന്നത്. പക്ഷേ, ആധുനിക പഠനങ്ങളിൽ ഉപരിവൃതിയെ പുറംതൊലികലകളെന്നും പാരൻകൈമ കോശങ്ങളെ ഗ്രൗണ്ട് കലകൾ എന്നും ആണ് തരംതിരിച്ചിരിക്കുന്നത്. ഇലകളുടെ പ്രധാന ചർമ്മകലകളിലെ ഘടകം ഉപരിവൃതിയാണ്. (താഴത്തെ രേഖാചിത്രം നോക്കൂ) തണ്ടിന്റെയും വേരിന്റെയും പൂക്കളുടെയും ഫലങ്ങളുടെയും വിത്തുകളുടെയും കാര്യത്തിലും ഉപരിവൃതിതന്നെയാണ് അടിസ്ഥാനചർമ്മ കലയിൽ പ്രധാന ഘടകം. ഇത് പലപ്പോഴും സുതാര്യമായിരിക്കും. (ഉപരിവൃതി കോശങ്ങളിൽ ഹരിതകണങ്ങൾ വളരെക്കുറച്ചോ അല്ലെങ്കിൽ ഒട്ടുമില്ലാതെയോ കാണപ്പെടുന്നു. എന്നാൽ, കാവൽകോശങ്ങളിൽ മാത്രം ഹരിതകം കാണപ്പെടുന്നുണ്ട്. )

ഉപരിവൃതി കോശങ്ങൾ ഘടനയിലും ധർമ്മങ്ങളിലും വ്യത്യസ്തത പുലർത്തുന്നു. മിക്ക സസ്യങ്ങൾക്കും ഒറ്റ കോശത്തിന്റെ കനമുള്ള ഉപരിവൃതിയാണുള്ളത്. എന്നാൽ, ഫൈക്കസ് എലാസ്റ്റിക്ക, പെപ്പറോമിയ എന്നീ സസ്യങ്ങളിൽ അവയുടെ ഇലകളുടെ പ്രോട്ടോഡേമിനകത്ത് നടക്കുന്ന സവിശേഷമായ കോശവിഭജനം (പെരിക്ലിനൽ കോശവിഭജനം) കാരണം ഉപരിവൃത്തിക്ക് ബഹുകോശ അടുക്കുകളാണുള്ളത്. ഉപരിവൃതികോശങ്ങൾ വളരെ മുറുകിപ്പിടിച്ചാണിരിക്കുന്നത്. അതിനാൽ സസ്യത്തിനു ഇവ ശക്തിയും സംരക്ഷണവും നൽകുന്നു. സസ്യത്തിന്റെ തറനിരപ്പിനു മുകളിലുള്ള ഉപരിവൃതികോശങ്ങളുടെ ഭിത്തിയിൽ ക്യൂട്ടിൻ എന്ന വസ്തുവുണ്ട്. ക്യൂട്ടിക്കിൾ കൊണ്ടാണിത് പൊതിഞ്ഞിരിക്കുന്നത്. ക്യൂട്ടിക്കിൾ സസ്യശരീരത്തിൽനിന്നും  അന്തരീക്ഷത്തിലേയ്ക്കുള്ള ജലനഷ്ടം തടയുന്നു. ഇത് ചിലസമയത്ത് മെഴുകുകൊണ്ട് മൂടിയിരിക്കും. മെഴുക് വളരെ മിനുസമുള്ള പാളികളായോ തരികളായോ പ്ലേറ്റുകളായോ ട്യൂബുകളായോ ഫിലമെന്റുകളായോ കാണപ്പെടുന്നു. ഈ മെഴുകു ആവരണം ചില സസ്യങ്ങൾക്ക് വെളുപ്പോ നീലകലർന്ന നിറമോ നൽകുന്നു. ഉപരിതലത്തിലുള്ള ഈ മെഴുക് ഈർപ്പത്തെ പിടിച്ചുനിർത്താനും അതിയായ ചൂടിൽനിന്നും, കാറ്റിൽനിന്നും സംരക്ഷിക്കാനും ഉതകുന്നു. അനേകം സസ്യങ്ങളുടെ ഇലകളുടെ അടിഭാഗത്തെ ക്യൂട്ടിക്കിളിനു മുകൾഭാഗത്തെ ക്യൂട്ടിക്കിളിനെക്കാൾ കനം കുറവായിരിക്കും. വരണ്ട കാലാവസ്ഥയുള്ള പ്രദേശങ്ങളിൽ വളരുന്ന സസ്യങ്ങളുടെ ഇലകളിലെ ക്യൂട്ടിക്കിൾ മിക്കപ്പോഴും കട്ടികൂടിയതായിരിക്കും. സസ്യശരിരത്തിലുള്ള ജലാംശം നിലനിർത്താനും ഭാഷ്പീകരണം കുറയ്ക്കാനും ഇതു സഹായിക്കുന്നു. 
ഉപരിവൃതി കലകൾ അനെകം വ്യതിരിക്തമായ കോശങ്ങളാൽ നിർമ്മിതമാണ്. ഉപരിവൃതികോശങ്ങൾ, കാവൽകോശങ്ങൾ, ഉപകോശങ്ങൾ(subsidiary cells), ഉപരിവൃതി രോമങ്ങൾ (trichomes) എന്നിവ അവയിൽ ചിലതാണ്. ഉപരിവൃതി കോശങ്ങൾ ഏറ്റവും കൂടുതൽ കാണപ്പെടുന്ന തരം കോശങ്ങളാണ്. ഇവ വലുതും ഏറ്റവും കുറവ് സ്പെഷ്യലൈസെ ചെയ്തതും ആണ്. ഏകബീജപത്രസസ്യങ്ങളിലെ ഇലകളിൽ നീണ്ടതും എന്നാൽ, ദ്വിബീജപത്ര സസ്യങ്ങളിൽ നീളം താരതമ്യെന കുറവുമാണ്. 

രോമങ്ങൾ Trichomes or മിക്ക സ്പീഷിസുകളിലും ഉപരിവൃതിയിൽ നിന്നും പുറത്തേയ്ക്കു വളരുന്നു. വേരിന്റെ ഉപരിവൃതിയിൽനിന്നും ഉപരിവൃതിരോമങ്ങൾ പുറത്തുവരുന്നുണ്ട്. ഇവയെ റൂട്ട് ഹെയേഴ്സ് അല്ലെങ്കിൽ മൂലലോമങ്ങൾ എന്നു വിളിക്കുന്നു. ഇവ ജലവും ലവണങ്ങളും മണ്ണിൽനിന്നും വലിച്ചെടുക്കാൻ പ്രാപ്തമാണ്. 

ദ്വിതീയ വളർച്ച നിലനിൽക്കുന്ന സസ്യങ്ങളിൽ വേരുകളുടെയും തണ്ടിന്റെയും ഉപരിവൃതിക്കു പകരം കോർക്ക് കേമ്പിയത്തിന്റെ പ്രവർത്തനം മൂലം പെരിഡേം ആണു കാണപ്പെടുക. 



</doc>
<doc id="403575" url="https://ml.wikipedia.org/wiki?curid=403575" title="ത്വക്ക് ഗ്രാഫ്റ്റിങ്">
ത്വക്ക് ഗ്രാഫ്റ്റിങ്

ത്വക്ക് ഗ്രാഫ്റ്റിങ് Skin grafting ഒരു തരത്തിലുള്ള ഗ്രാഫ്റ്റ് സർജറിയാണ്. ഇതിൽ, ത്വക്ക് മാറ്റിവയ്ക്കുന്നു. ഇങ്ങനെ മാറ്റിവയ്ക്കപ്പെട്ട കലയെ ത്വക്ക് ഗ്രാഫ്റ്റ് എന്നാണു പറയുന്നത്.

ത്വക്ക് ഗ്രാഫ്റ്റിങ് മിക്കപ്പോഴും ഉപയോഗിക്കുന്നത്:
<br>


</doc>
<doc id="403576" url="https://ml.wikipedia.org/wiki?curid=403576" title="കോർണിയ">
കോർണിയ

കോർണിയ കണ്ണിന്റെ മുൻവശത്തെ സുതാര്യമായ ഭാഗമാണ്. ഇത് ഐറിസ്, പ്യൂപ്പിൾ, ആൻടീരിയർ ചേമ്പർ എന്നിവയെ പൊതിഞ്ഞിരിക്കുന്നു. കോർണിയ ലെൻസ്, ആന്റീരിയർ ചേമ്പർ എന്നിവയോടു കൂടി പ്രകാശത്തെ അപവർത്തനം നടത്തുന്നു. കണ്ണിന്റെ ആകെയുള്ള ഒപ്റ്റിക്കൽ ശക്തിയുടെ മൂന്നിൽ രണ്ടും കോർണ്ണിയവഴിയാണ്. മനുഷ്യനിൽ ഏകദേശം 43 ഡയോപ്റ്റർ ആണ് കോർണിയയുടെ അപവർത്തനശക്തി (റിഫ്രാക്ടീവ് പവർ). കോർണിയ ആണ് നമ്മുടെ ഒരു വസ്തുവിൽ ഫോക്കസ് ചെയ്യുവാനുള്ള ശക്തി നൽകുന്നത്. ഇതിന്റെ ഫോക്കസ് സ്ഥിരമാണ്. ലെൻസിന്റെ വക്രത, മറ്റുവിധത്തിൽ പറഞ്ഞാൽ ഒരു വസ്തുവുമായുള്ള ദൂരത്തിനനുസരിച്ച് വ്യത്യാസപ്പെടുത്തി വസ്തുവിനെ വ്യക്തമായി കാണത്തക്കതാക്കുന്നു. കോർണിയയുമായി ബന്ധപ്പെട്ട മെഡിക്കൽ പദങ്ങൾ prefix ""kerat-"" എന്നതിൽനിന്നുമാണ് തുടങ്ങുന്നത്. ഗ്രീക്ക് വാക്കായ  Greek word κέρας, "horn" ൽ നിന്നാണ് ഇതുണ്ടായത്. 

മയലിൻഉറയില്ലാത്ത നാഡീഅറ്റങ്ങളാണ് കോർണിയയ്ക്കുള്ളത് എന്നതിനാൽ ഇവ വളരെ പ്രതികരണശേഷിയുള്ളതാണ്. സ്പർശനം, താപം, രാസവസ്തുക്കൾ ഇവയോട് കോർണിയ വളരെവേഗം പ്രതികരിക്കും. കോർണിയയിൽ ഒരു സ്പർശനമേറ്റാൽ അപ്പോഴെ കൺപോളകൾ സ്വമെധയാ അടഞ്ഞുപോകും. സുതാര്യതയ്ക്കു പ്രാധാന്യം നൽകിയിരിക്കുന്നതിനാൽ കോർണിയയിലൂടെ രക്തക്കുഴലുകൾ കടന്നുപോകുന്നില്ല. പകരം, ഓക്സിജൻ കണ്ണുനീരിൽ അലിഞ്ഞ് കോർണ്ണിയായിലേയ്ക്ക് കടക്കുന്നു. അങ്ങനെ കോർനിയ ആരോഗ്യത്തോടെയിരിക്കുന്നു. ഇതുപോലെതന്നെ, പോഷകവസ്തുക്കൾ കണ്ണുനീരിലൂടെ കോർണിയയുടെ പുറമ്പാളിലകളിലെത്തുന്നു. അതുപോലെ അക്വസ് ഹൂമറിലൂടെ കോർണിയയുടെ അകംഭാഗത്തും പോഷകം ലഭിക്കുന്നു. നാഡീകോശങ്ങൾ ന്യൂറോട്രോഫിനുകൾ എത്തിക്കുന്നു. മനുഷ്യനിൽ, കോർണിയയ്ക്ക് 11.5 mm വ്യാസവും മദ്ധ്യഭാഗത്ത് 0.5–0.6 mm കനവും അരികുവശത്ത് 0.6–0.8 mm കനവുമുണ്ട്. ഇതിന്റെ സുതാര്യത, രക്തക്കുഴലിന്റെ അസാന്നിദ്ധ്യം, ഇതിലുള്ള വളർച്ചയെത്താത്ത പ്രതിരോധകോശങ്ങൾ, പ്രതിരോധത്തിനുള്ള പ്രത്യേക പരിഗണന എന്നിവ കോർണിയയെ വളരെ പ്രത്യേകതകളുള്ള ഒരു കലയായി മാറ്റിയിരിക്കുന്നു. 
സസ്തനികളുടെ കോർണിയയിൽ ഏറ്റവും കൂടുതൽ കാണപ്പെടുന്ന ജലത്തിൽ ലയിക്കുന്ന മാംസ്യം ആൽബുമിൻ ആണ്.

മനുസ്യരിലെ കോർണിയ കോർണിയൽ ലിമ്പസ് വഴി സ്ക്ലീറയുടെ അതിരുകാക്കുന്നു.



</doc>
<doc id="403577" url="https://ml.wikipedia.org/wiki?curid=403577" title="ജില്ലിയൻ ആൻഡേഴ്സൺ">
ജില്ലിയൻ ആൻഡേഴ്സൺ

ജില്ലിയൻ ലീ ആൻഡേഴ്സൺ,OBE (ജനനം ഓഗസ്റ്റ് 9, 1968) ഒരു അമേരിക്കൻ-ബ്രിട്ടീഷ് നടിയും, ആക്റ്റിവിസ്റ്റും, എഴുത്തുകാരിയുമാണ്. ദി എക്‌സ് ഫയൽസിലെ എഫ്ബിഎ സ്പെഷ്യൽ ഏജൻറ് ഡാന സ്കള്ളി , ദ ഹൗസ് ഓഫ് മിർത്ത് എന്ന ചലച്ചിത്രത്തിലെ ലില്ലി ബാർട്ട്, ബിബിസി കുറ്റാന്വേഷണ പരമ്പര ദ ഫോളിലെ ഡെപ്യൂട്ടി സൂപ്പർ ഇന്റൻഡെൻന്റ് സ്റ്റെല്ല ഗിബ്സൺ 
എന്നീ വേഷങ്ങൾ ആൻഡേഴ്സൺ അവിസ്മരണീയമാക്കി. ആൻഡേഴ്സൺ ഒരു പ്രൈം ടൈം എമ്മി പുരസ്കാരം, ഒരു ഗോൾഡൻ ഗ്ലോബ് പുരസ്കാരം, രണ്ട് സ്ക്രീൻ ആക്ടേഴ്സ് ഗിൽഡ് അവാർഡ് എന്നിവ നേടിയിട്ടുണ്ട്. 

സ്റ്റേജിലൂടെ തന്റെ കരിയറിന് തുടക്കം കുറിച്ച ശേഷം, ആൻഡേഴ്സൺ അമേരിക്കൻ ഡ്രാമ പരമ്പര ദി എക്‌സ് ഫയൽസിലെ എഫ്.ബി.ഐ സ്പെഷ്യൽ ഏജന്റ് ഡാന സ്കള്ളി എന്ന വേഷത്തിൽ അന്താരാഷ്ട്ര അംഗീകാരം നേടി. ദി മൈറ്റി സെൽറ്റ് (2005), ദി ലാസ്റ്റ് കിംഗ് ഓഫ് സ്കോട്ട്ലാൻഡ് (2006), ഷാഡോ ഡാൻസർ (2012), വൈസ്രോയിസ് ഹൗസ് (2017), രണ്ട് എക്സ്-ഫയൽസ് ചലച്ചിത്രങ്ങൾ: ദി എക്സ്-ഫയൽസ്: ഫൈറ്റ് ദ ഫ്യൂച്ചർ (1998) ) ഒപ്പം എക്സ്-ഫയൽസ്: ഐ വാണ്ട് ടു ബിലീവ് (2008) എന്നിവയാണ് ശ്രദ്ധേയമായ ചലച്ചിത്രങ്ങൾ. 
ബ്ലീക്ക് ഹൗസിലെ (2005) ലേഡി ദെഡ്ലോക്ക്, എനി ഹ്യുമൻ ഹാർട്ടിലെ (2010) വാലസ് സിംപ്സൺ, ഗ്രേറ്റ്
എക്സ്പെക്ടേഷൻസിലെ മിസ് ഹവിഷാം, ഹാനിബാളിലെ (2013-2015) ഡോ.ബെഡിലിയ ഡ്യു മോറിയെർ, അമേരിക്കൻ ഗോഡ്സ് (2017 മുതൽ ഇപ്പോൾ വരെ) എന്നിവയാണ്‌ പ്രശസ്തമായ ടെലിവിഷൻ കഥാപാത്രങ്ങൾ. 

ഫിലിം, ടെലിവിഷൻ എന്നിവിടങ്ങളിൽ കൂടാതെ ആൻഡേഴ്സൻ നാടകവേദിയിലും അരങ്ങേറി അനേകം അവാർഡുകളും പ്രശംസകളും നേടിയിട്ടുണ്ട്. അബ്‌സെൻറ് ഫ്രണ്ട്സ് (1991), എ ഡോൾസ് ഹൗസ് (2009), എ സ്ട്രീറ്റ് കാർ നെയിംഡ് ഡിസയർ (2014,2016) എന്നീ നാടകങ്ങൾക്ക് പല പുരസ്കാരങ്ങളും നേടി. 

അനേകം ചാരിറ്റി, മാനുഷിക സംഘടനകളും പിന്തുണയ്ക്കുന്നതിൽ ആൻഡേഴ്സൺ സജീവമായി പ്രവർത്തിക്കുന്നു. ന്യൂറോഫിബ്രോമറ്റോസിസ് നെറ്റ്‌വർക്കിന്റെ ഒരു ഓണററി വക്താവും സൗത്ത് ആഫ്രിക്കൻ യൂത്ത് എജ്യുക്കേഷൻ ഫോർ സസ്റ്റിനബിലിറ്റി (സെയ്സ്) യുടെ സഹ സ്ഥാപകനുമാണ്. 2016 ൽ അഭിനയ രംഗത്തെ സംഭാവനകൾ പരിഗണിച്ച് ഓഫീസർ ഓഫ് ദ മോസ്റ്റ് എക്സലന്റ് ഓർഡർ ഓഫ് ദ ബ്രിട്ടീഷ് എംപയർ (OBE) എന്ന പട്ടം നൽകി ബ്രിട്ടീഷ് സർക്കാർ ആദരിച്ചു.


</doc>
<doc id="403581" url="https://ml.wikipedia.org/wiki?curid=403581" title="നക്ഷത്ര പറക്കും ഗുർനാർട്">
നക്ഷത്ര പറക്കും ഗുർനാർട്

കടൽവാസിയായ ഒരു മൽസ്യമാണ് നക്ഷത്ര പറക്കും ഗുർനാർട് അഥവാ Starry Flying Gurnard. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ഗുർനാർട് എന്ന കുടുബത്തിൽ പെട്ട മൽസ്യം ആണ് ഇവ .

കേരളത്തിലെ മൽസ്യങ്ങളുടെ പട്ടിക


</doc>
<doc id="403584" url="https://ml.wikipedia.org/wiki?curid=403584" title="ചെതുമ്പൽമാറൻ ഗുർനാർട്">
ചെതുമ്പൽമാറൻ ഗുർനാർട്

കടൽവാസിയായ ഒരു മൽസ്യമാണ് ചെതുമ്പൽമാറൻ ഗുർനാർട് അഥവാ Scalybreast Gurnard. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ഗുർനാർട് എന്ന കുടുബത്തിൽ പെട്ട മൽസ്യം ആണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="403587" url="https://ml.wikipedia.org/wiki?curid=403587" title="കടൽ റോബിൻ">
കടൽ റോബിൻ

കടൽവാസിയായ ഒരു മൽസ്യമാണ് കടൽ റോബിൻ അഥവാ Sea Robin. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ഗുർനാർട് എന്ന കുടുബത്തിൽ പെട്ട മൽസ്യം ആണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="403590" url="https://ml.wikipedia.org/wiki?curid=403590" title="അൾട്രാ എച്ച്ഡി ബ്ലൂ-റേ">
അൾട്രാ എച്ച്ഡി ബ്ലൂ-റേ

ബ്ലൂ-റേ ഡിസ്കിന് പിൻഗാമിയായി അവതരിപ്പിക്കുന്ന ഒരു ഡിജിറ്റൽ ഒപ്റ്റിക്കൽ ഡിസ്ക് ഡാറ്റ സ്റ്റോറേജ് ഫോർമാറ്റാണ് അൾട്രാ എച്ച്ഡി ബ്ലൂ-റേ. നിലവിലുള്ള ബ്ലൂ-റേ പ്ലേയറുകൾക്ക് അനുയോജ്യമല്ല അൾട്രാ എച്ച്ഡി ബ്ലൂറേ ഡിസ്കുകൾ. അൾട്രാ എച്ച്ഡി ബ്ലൂ-റേ 4K അൾട്രാ എച്ച്ഡി (3840 × 2160 റെസല്യൂഷൻ) വീഡിയോ സെക്കൻഡിൽ 60 ഫ്രെയിമുകൾ എന്ന നിരക്കിൽ ഹൈ എഫിഷ്യൻസി വീഡിയോ കോഡിംഗ് (HEVC) ഉപയോഗിച്ച് എൻകോഡ് ചെയ്യപ്പെടുന്നു. 
ഹൈ ഡൈനാമിക് റേഞ്ച് (HDR) എന്ന സവിശേഷത ഉള്ളതിനാൽ പരമ്പരാഗത ബ്ലൂ-റേ വീഡിയോ പിന്തുണയ്ക്കുന്നതിനേക്കാൾ കൂടിയ കളർ ഗാമറ്റ് അൾട്രാ എച്ച്ഡി ബ്ലൂറേ ഡിസ്കിനുണ്ട് 

82 മെഗാബിറ്റ്സ് / സെക്കന്റ് വേഗത്തിൽ 50 ജി.ബി., 108 മെഗാബിറ്റ്സ് / സെക്കന്റ് വേഗത്തിൽ 66 ജി.ബി, 128 മെഗാബിറ്റ്സ് / സെക്കന്റ് വേഗത്തിൽ 100 ജിബി
എന്നിങ്ങനെ മൂന്നു ശേഷിയുള്ള ഡിസ്കുകൾ ലഭ്യമാണ്. അൾട്രാ എച്ച്ഡി ബ്ലൂ-റേ ടെക്നോളജി 2015 ൽ ലൈസൻസ് ചെയ്തു. അൾട്ര എച്ച്ഡി ബ്ലൂ റേ AACS 2 എന്ന പുതിയ ഒരു എൻക്രിപ്ഷൻ സാങ്കേതിക വിദ്യ ഉപയോഗിക്കുന്നു.

ബ്ലൂറേ ഡിസ്ക് അസോസിയേഷൻ 2015 മേയ് 12 ന് സ്പെസിഫിക്കേഷനുകളും അൾട്രാ എച്ച്ഡി ബ്ലൂ-റേ യുടെ ഔദ്യോഗിക ലോഗോയും പുറത്തിറക്കി. 
പരമ്പരാഗത ഡിവിഡി, ബ്ലൂറേ ഡിസ്ക് എന്നിവയിൽ നിന്നും വ്യത്യസ്തമായി, പുതിയ 4K ഫോർമാറ്റിൽ പ്രദേശിക കോഡിംഗ് ഇല്ല. 


</doc>
<doc id="403593" url="https://ml.wikipedia.org/wiki?curid=403593" title="പാരാടൈപ്പ്">
പാരാടൈപ്പ്

ജന്തുശാസ്ത്രത്തിലും സസ്യശാസ്ത്രത്തിലും പാരാടൈപ്പ് എന്നാൽ, ഒരു ജീവിയുടെ സ്പീഷിസിന്റെയോ ടാക്സോണിന്റെയോ ശാസ്ത്രീയനാമം യഥാർത്ഥത്തിൽ പ്രതിനിധീകരിക്കുന്നതെന്ത്, എന്നു നിർവ്വചിക്കാൻ സഹായിക്കുന്ന ഒരു ജീവിയുടെ സ്പെസിമൻ ആകുന്നു. പക്ഷേ, ഇത് ഒരു ഹോളോടൈപ്പ് അല്ല. (സസ്യശാസ്ത്രത്തിൽ ഇത് ഐസോടൈപ്പോ സിൻടൈപ്പോ ആകാം). മിക്കപ്പോഴും, ഒന്നിൽക്കൂടുതൽ പാരാടൈപ്പുകൾ ഉണ്ടായിരിക്കും. പാരാടൈപ്പുകൾ എപ്പോഴും മ്യൂസിയത്തിലെ ഗവേഷണശേഖരണങ്ങളിൽ ഉണ്ടായിരിക്കും. 

ജന്തുശാസ്ത്രത്തിൽ ഉപയോഗിക്കുന്ന പാരാടൈപ്പ് എന്ന വാക്കിന്റെ കൃത്യമായ അർത്ഥമല്ല സസ്യശാസ്ത്രത്തിൽ ഇതേ വാക്കുപയോഗിക്കുമ്പോൾ ലഭിക്കുന്നത്. രണ്ടു ശാസ്ത്രശാഖകളിലും എങ്ങനെയായിരുന്നാലും, ഈ വാക്ക് ഹോളോടൈപ്പിനോടു ചേർത്തുപയോഗിച്ചുവരുന്നു. 

ജന്തുശാസ്ത്രത്തിൽ  In zoological nomenclature, ഒരു പാരാടൈപ്പിനെ a paratype ഔദ്യോഗികമായി ഇങ്ങനെ നിർവ്വചിക്കാം: "ഹോളോടൈപ്പല്ലാത്ത ഒരു ടൈപ്പ് സീരീസിലെ ഓരോ സ്പെസിമെൻ."

സസ്യശാസ്ത്ര നാമപദ്ധതിയിൽ, ഒരു ടൈപ്പ് എന്നു പറയാത്ത യഥാർത്ഥ വിവരണത്തിൽ കാണിച്ചിരിക്കുന്ന ഒരു സ്പെസിമെൻ ആകുന്നു. ഇത് ഒരു ഹോളോടൈപ്പോ ഐസോടൈപ്പോ അല്ല (ഹോളോടൈപ്പിന്റെ കൃത്രിമം). 



</doc>
<doc id="403596" url="https://ml.wikipedia.org/wiki?curid=403596" title="കണ്ണിന്റെ ലെൻസ് (ശരീരവിജ്ഞാനീയം)">
കണ്ണിന്റെ ലെൻസ് (ശരീരവിജ്ഞാനീയം)

കണ്ണിന്റെ ലെൻസ് ഒരു സുതാര്യമായ ഇരട്ട ഉത്തല ലെൻസ് ആണ്. കോർണിയയുമായി ചേർന്ന് പ്രകാശത്തെ അപവർത്തനം ചെയ്ത് റെറ്റിനയിലേയ്ക്ക് ഫോക്കസ് ചെയ്യാൻ സഹായിക്കുന്നു. ഈ ലെൻസ് അതിന്റെ രൂപം മാറ്റി കണ്ണിന്റെ ഫോക്കസ് ദൂരം മാറ്റി പല ദൂരത്തിലുള്ള വസ്തുക്കളെ ഫോക്കസു ചെയ്യുവാനും അങ്ങനെ റെറ്റിനയിൽ വളരെ വ്യക്തമായ യഥാർത്ഥ ചിത്രം ലഭ്യമാക്കാനും അനുവദിക്കുന്നു. ലെൻസിന്റെ ഇത്തരം ക്രമീകരണത്തെ പൊരുത്തപ്പെടൽ (accommodation) എന്നു പറയുന്നു. ഒരു ഫൊട്ടൊഗ്രഫിക് ക്യാമറ അതിന്റെ ലെൻസ് ചലിപ്പിച്ച് എങ്ങനെയാണ് ഒരു വസ്തുവിൽ ഫോക്കസു ചെയ്യുന്നത് അതുപോലെയാണ് ലെൻസ് പൊരുത്തപ്പെടൽ നടത്തുന്നത്. ലെൻസ് അതിന്റെ മുന്നറ്റം പിറകിലെ അറ്റത്തേക്കാൾ പരന്നതാണ്. 

കണ്ണിന്റെ ലെൻസിനെ  "aquula" (Latin, "a little stream", dim. of "aqua", "water") എന്നും  "crystalline lens എന്നും പറയാറുണ്ട്". മനുഷ്യരിൽ, ഈ ലെൻസിന്റെ റിഫ്രാക്ടീവ് ശക്തി ഏകദേശം 18 ഡയോപ്റ്റർ ആണ്. കണ്ണിന്റെ ആകെ പവറിന്റെ മൂന്നിലൊന്ന് വരുമിത്. 

മനുഷ്യന്റെ കണ്ണിന്റെ മുൻഭാഗത്തിന്റെ ഭാഗമാണ് ലെൻസ്. ലെൻസിന്റെ മുൻഭാഗത്തെ ഐറിസ് (നേത്രപടലം) എന്നു പറയുന്നു. 

ലെൻസിനു മൂന്നു ഭാഗങ്ങൾ ഉണ്ട്: ലെൻസ് ക്യാപ്സ്യൂൾ, ലെൻസ് എപ്പിത്തീലിയം, ലെൻസ് ഫൈബറുകൾ ഇത്, കണ്ണിലേയ്ക്കെത്തുന്ന പ്രകാശത്തെ നിയന്ത്രിക്കുന്നു. ലെൻസ് അതിന്റെ സ്ഥലത്ത് നിർത്തിയിരിക്കുന്നത് സസ്പെൻസറി ലിഗാമെന്റ് കൊണ്ടാണ്. ഇത് ലെൻസിന്റെ മദ്ധ്യരേഖയിൽ ചേർന്നിരിക്കുന്ന റിങ് പോലുള്ള ഫൈബർ കലകൾകൊണ്ട് ബന്ധിച്ചിരിക്കുന്നു. ഇത് സീലിയ ശരീരത്തിൽ ബന്ധിച്ചിരിക്കുന്നു. ലെൻസിന്റെ പിൻഭാഗം വിട്രിയസ് ബോഡി സ്ഥിതിചെയ്യുന്നു. ഇതിന്റെ മുൻഭാഗം അക്വസ് ഹൂമർ ആകുന്നു. ഇത് ലെൻസിനെ മുക്കിവച്ചിരിക്കുന്നു. ലെൻസിനു ബൈകോണ്‌വെക്സ് ദീർഘവൃത്തമാണ്. മുൻഭാഗം പിൻഭാഗത്തേക്കാൾ കുറഞ്ഞ വക്രതയേയുള്ളു. മുതിർന്നയാളിൽ,10 mm ആണ് ലെൻസിന്റെ വ്യാസം. ഒരു വ്യക്തിയുടെ ജീവിതകാലം, മുഴുവൻ ലെൻസ് വളർന്നുകൊണ്ടേയിരിക്കും..


</doc>
<doc id="403607" url="https://ml.wikipedia.org/wiki?curid=403607" title="സിൻടൈപ്പ്">
സിൻടൈപ്പ്

ജീവശാസ്ത്ര നാമപദ്ധതിയിൽ, ഒരു സിൻടൈപ്പ് എന്നത്, ഹോളോടൈപ്പിനെ പ്രത്യേകിച്ച് കണ്ടെത്താനാകാതെ വരുമ്പോൾ ഒരു ടാക്സോണിന്റെ വിവരണത്തിലുള്ള ഒന്നോ രണ്ടോ അതിലധികമെണ്ണമോ ജീവശാസ്ത്ര ടൈപ്പുകൾ ആണിവ.  ഇന്റർനാഷണൽ കോഡ് ഓഫ് സുവോളജിക്കൽ നോമെൻക്ലേച്ചറിന്റെയോ  ഇന്റർനാഷണൽ കോഡ് ഓഫ് നോമെൻക്ലേച്ചർ ഫോർ ആൽഗേ, ഫംഗി ആന്റ് പ്ലാന്റ്സ് ഇവയുടെ ഭാഗമായി ഇതോ ഇതുമായി ബന്ധപ്പെട്ട മറ്റു വാക്കുകളോ സ്ഥാപിതമാക്കിയിരിക്കുന്നു.  

സുവോളജിക്കൽ നോമെൻക്ലേച്ചറിൽ ഒരു സിൻടൈപ്പ് "ഒരു ടൈപ്പിന്റെ ക്രമത്തിൽ ഹോളോടൈപ്പോ ലെക്റ്റോടൈപ്പോ കണ്ടെത്താനായില്ലെങ്കിൽ [Arts. 72.1.2, 73.2, 74]. സിൻടൈപ്പ് ആയിരിക്കും ആ ജീവിയുടെ പേരു പേറുന്നത്" (Glossary of the zoological Code ).

സസ്യശാസ്ത്രനാമപദ്ധതിയിൽ ഒരു സിൻടൈപ്പ് ഒരു സ്പീഷിസിനെയോ ഇൻഫ്രാ സ്പെസിഫിക് ടാക്സോണിനേയോ വിവരിച്ച് ഒരു സിൻടൈപ്പിനെ രൂപപ്പെടുത്താം. ഇത് ഇങ്ങനെ നിർവ്വചിക്കാം: "ഹോളോടൈപ്പ് കണ്ടെത്തിയിട്ടില്ലാത്ത അവസരങ്ങളിൽ പകരം സിൻടൈപ്പ് സൂക്ഷിക്കുക." (Art. 9.5).


</doc>
<doc id="403608" url="https://ml.wikipedia.org/wiki?curid=403608" title="അണ്ഡം(സസ്യശാസ്ത്രം)">
അണ്ഡം(സസ്യശാസ്ത്രം)

വിത്തുണ്ടാകുന്ന സസ്യങ്ങളിൽ ("small egg") കാണപ്പെടുന്ന സ്ത്രീപ്രത്യുത്പാദന കോശങ്ങൾ അടങ്ങിയ ഭാഗമാണിത്. ഇതിനു മൂന്നു ഭാഗങ്ങളുണ്ട്: ഇന്റെഗുമെന്റ് (പുറംഭാഗം) മർമ്മം  സ്ത്രീ ഗമീറ്റോഫൈറ്റ് (മെഗാഗമീറ്റോഫൈറ്റ് ) ഇതിന്റെ മദ്ധ്യത്തിലാണ്.സ്ത്രീ ഗമീറ്റോഫൈറ്റ് (മെഗാഗമീറ്റോഫൈറ്റ് )ഹാപ്ലോയിഡ് മെഗാസ്പോറിൽനിന്നുമാണുണ്ടാകുന്നത്. സ്ത്രീ ഗമീറ്റോഫൈറ്റ് (ഹാപ്ലോയിഡ് ആണ്) , മെഗാ ഗമീറ്റൊ ഫൈറ്റ് എംബ്രിയോ സാക്ക് ആകുന്നു. ഇത് എഗ്സെൽ ഉണ്ടാക്കിവരുന്നു.ബീജസങ്കലനമാണ് ലക്ഷ്യം. 



</doc>
<doc id="403627" url="https://ml.wikipedia.org/wiki?curid=403627" title="അൾട്രാ ഹൈ ഡെഫനിഷൻ ടെലിവിഷൻ">
അൾട്രാ ഹൈ ഡെഫനിഷൻ ടെലിവിഷൻ

അൾട്രാ ഹൈ ഡെഫനിഷൻ ടെലിവിഷൻ (അഥവാ
അൾട്രാ എച്ച്ഡി ടെലിവിഷൻ, അൾട്രാ എച്ച്ഡി, യുഎച്ച്ഡിടിവി, യുഎച്ച്ഡി, സൂപ്പർ ഹൈ-വിഷൻ) എന്നിവ 4K UHD, 8K UHD എന്ന രണ്ട് ഡിജിറ്റൽ വീഡിയോ ഫോർമാറ്റുകൾ ഉൾപ്പെടുന്നതാണ്. എൻ എച്ച് കെ സയൻസ് ആൻഡ് ടെക്നോളജി റിസർച്ച് ലാബോറട്ടറി നിർദ്ദേശിച്ച ഈ രണ്ട് ഡിജിറ്റൽ വീഡിയോ ഫോർമാറ്റുകൾ
പിന്നീട് അന്താരാഷ്ട്ര ടെലികമ്യൂണിക്കേഷൻ യൂണിയൻ (ITU) നിർവചിക്കുകയും അംഗീകരിക്കുകയും ചെയ്തു.

16: 9 എന്ന ആസ്പെക്റ്റ് അനുപാതം, അല്ലെങ്കിൽ ഒരു ഡിജിറ്റൽ ഇൻപുട്ട് മുഖേന 3840 × 2160 പിക്സൽ റെസൊലൂഷനുള്ള വീഡിയോ പ്രദർശിപ്പിക്കാൻ കഴിയുന്ന ഡിസ്‌പ്ലേകളിൽ, അൾട്ര ഹൈ ഡെഫിനിഷൻ അഥവാ "അൾട്രാ എച്ച്ഡി" ഉപയോഗിക്കുമെന്ന്, 2012 ഒക്ടോബർ 17 ന് കൺസ്യൂമർ ഇലക്ട്രോണിക്സ് അസോസിയേഷൻ അറിയിച്ചു. 

അൾട്രാ ഹൈ ഡെഫിനിഷൻ ടെലിവിഷൻ സാങ്കേതികവിദ്യ ജനപ്രിയമാക്കാനും, ഇന്ററോപ്പറബിളിറ്റി ഉറപ്പാക്കാനും, വ്യവസായ മാർഗനിർദ്ദേശങ്ങൾ സ്വീകരിക്കുവാനും, 2015-ൽ, അൾട്രാ എച്ച്ഡി ഫോറം രൂപീകരിച്ചു. 

അൾട്രാ ഹൈ-ഡെഫനിഷൻ ടെലിവിഷൻ അൾട്രാ എച്ച്ഡി, യുഎച്ച്ഡി, യുഎച്ച്ഡിടിവി എന്നിങ്ങനെ അറിയപ്പെടുന്നു. 
ജപ്പാനിൽ 8K യുഎച്ച്ഡിടിവി സൂപ്പർ ഹൈ- വിഷൻ എന്നറിയപ്പെടും, കാരണം എച്ച്ഡിടിവി ജപ്പാനിൽ ഹൈ-വിഷൻ എന്നാണ് അറിയപ്പെടുന്നത്. 
കൺസ്യൂമർ ഇലക്ട്രോണിക് മാർക്കറ്റ് കമ്പനികൾ മുൻപ് 2012-ൽ CES 4K എന്ന വാക്ക് ഉപയോഗിച്ചുവെങ്കിലും 2013 ൽ CES ൽ അത് "അൾട്രാ എച്ച്ഡി" ആയി മാറ്റി. "അൾട്രാ എച്ച്ഡി ബ്ലൂ റേ" യുടെ അവതരണത്തോടെ ഈ പദം ജനങ്ങൾക്ക് ഏറെ പരിചിതമായിരുന്നു. അതിനാൽ അൾട്രാ എച്ച്ഡി എന്ന പദം വിശാലമായ ഗവേഷണത്തിനുശേഷം കൺസ്യൂമർ ഇലക്ട്രോണിക്സ് അസോസിയേഷൻ തെരഞ്ഞെടുത്തു.  







</doc>
<doc id="403630" url="https://ml.wikipedia.org/wiki?curid=403630" title="ബെൽവെഡെർ">
ബെൽവെഡെർ

ബെൽവെഡെർ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് മാരിൻ കൗണ്ടിയിലെ ഒരു നഗരമാണ്. സോസലിറ്റോ നഗരത്തിന് 1.5 മൈൽ (2.4 കിലോമീറ്റർ) വടക്ക് കിഴക്കായിട്ടാണ് ഇതു സ്ഥിതിചെയ്യുന്നത്.  രണ്ട് ദ്വീപുകളിലായി സ്ഥിതിചെയ്യുന്ന ഈ നഗരം ടിബറോൺ ഉപദ്വീപിനു തൊട്ടടുത്തായി സ്ഥിതിചെയ്യുന്നു. ടിബറോൺ നഗരത്തിൽ നിന്നും ഒരു ചെറിയ പാലത്തിലൂടെ ഈ നഗരത്തിലേയ്ക്കു പ്രവേശിക്കുവാൻ സാധിക്കുന്നു. 2010 ലെ സെൻസസ് പ്രകാരം ഈ നഗരത്തിലെ ജനസംഖ്യ 2,068 ആണ്. 2000 ലെ കണക്കുകൾ പ്രകാരം 250,000 ഡോളർ  പ്രതിശീർഷവരുമാനമുണ്ടായിരുന്ന ഈ നഗരം കാലിഫോർണിയയിലെ ഏറ്റവും ഉയർന്ന വരുമാനമുള്ള നഗരങ്ങളിലൊന്നായി കണക്കാക്കപ്പെട്ടിരുന്നു. ഐക്യനാടുകളിലെ മൊത്തം കണക്കെടുത്താൽ ഇത് എട്ടാം സ്ഥാനത്തുവരുന്നു. ഒരിക്കൽ ദ്വീപായിരുന്ന ബെൽവെഡറും ടിബുറോൺ പട്ടണവും ഒരു പോസ്റ്റ് ഓഫീസ് പങ്കിടുന്നു. അവിടേയ്ക്ക് അയക്കുന്ന തപാലുരുപ്പടികൾ ബെൽവെഡർ ടിബുറോൺ CA എന്ന മേൽവിലാസമാണ് രേഖപ്പെടുത്താറുള്ളത്. 

ബെൽവെഡെർ നഗരം സ്ഥിതിചെയ്യുന്ന അക്ഷാംശ രേഖാംശങ്ങൾ ആണ്. ഇത് സാൻ ഫ്രാൻസിസ്കോയ്ക്ക് ഏകദേശം 4 മൈൽ (6 കി.മീ) വടക്കുഭാഗത്തായിട്ടാണ് സ്ഥിതിചെയ്യുന്നത്. ടിബുറോൺ ഉപദ്വീപിൽ റിങ്ങ് മലനിരകൾക്ക് 3 മൈൽ തെക്ക് / തെക്ക് കിഴക്കായി ഇതു സ്ഥിതി ചെയ്യുന്നു. റിച്ചാർഡ്സൺ ഉൾക്കടലിനും ടിബുറോൺ പട്ടണത്തിനുമിടയിലുള്ള ബെൽവെഡെർ നഗരം രണ്ട് ദ്വീപുകളടങ്ങിയതും ഇവയ്ക്കിടയിൽ ബെൽവെഡെർ ലഗൂൺ എന്ന ഒരു കായലും ഉൾപ്പെടുന്നതുമാണ്. ഇതിലെ വലിയ ദ്വീപ് ബെൽവെഡെർ ദ്വീപും ചെറുത് ടിബുറോൺ നഗരവുമായി അതിർത്തി പങ്കിടുന്ന കൊറീന്തിയൻ ദ്വീപുമാണ്. റിങ് മൗണ്ടൻ പ്രദേശം ഇപ്പോഴും നിലനിൽക്കുന്ന പ്രാദേശിക അമേരിക്കൻ ഇന്ത്യൻ ശിലാ ലിഖിതങ്ങൾ ഉൾപ്പെടെയുള്ള പുരാവസ്തു വിഭവങ്ങൾക്കും കാലിഫോർണിയൻ തദ്ദേശീയ സസ്യങ്ങളുടെ ഗണ്യമായ ജൈവവൈവിധ്യത്തിനും പേരുകേട്ടതാണ്.


</doc>
<doc id="403647" url="https://ml.wikipedia.org/wiki?curid=403647" title="ജാക്ക് ഡാനിയൽസ്">
ജാക്ക് ഡാനിയൽസ്

ജാക്ക് ഡാനിയൽ അമേരിക്കയിലെ ഐക്യനാടുകളിൽ നിർമ്മിക്കപ്പെടുന്ന ഒരുതരം വിസ്കി ആണ്. ലോകത്തിലെ തന്നെ ഏറ്റവും കൂടുതൽ വിറ്റഴിക്കപ്പെടുന്ന മദ്യമാണ്.  1956-ൽ ബ്രൗൺ ഫോർമൻ കോർപ്പറേഷന്റെ കീഴിലുള്ള ജാക്ക് ഡാനിയൽ മദ്യ നിർമ്മാണശാലയിലാണ് ഇതിന്റെ നിർമ്മാണം ആരംഭിക്കുന്നത്.



</doc>
<doc id="403658" url="https://ml.wikipedia.org/wiki?curid=403658" title="ബിഷപ്പ് ജെറോം ഇൻസ്റ്റിറ്റ്യൂട്ട്">
ബിഷപ്പ് ജെറോം ഇൻസ്റ്റിറ്റ്യൂട്ട്

കൊല്ലം ജില്ലയിൽ പ്രവർത്തിക്കുന്ന ഒരു എഞ്ചിനീയറിംഗ് ആൻഡ് മാനേജ്മെന്റ് വിദ്യാഭ്യാസ സ്ഥാപനമാണ് ബിഷപ്പ് ജെറോം ഇൻസ്റ്റിറ്റ്യൂട്ട്. കൊല്ലം എസ്.എൻ. കോളേജിൽ നിന്നും കർബലയിലേക്കു പോകുന്ന പാതയോടു ചേർന്നാണ് ഇത് സ്ഥിതിചെയ്യുന്നത്. ഇവിടെ ബിരുദതലത്തിൽ എഞ്ചിനിയറിംഗും ബിരുദാനന്തരബിരുദതലത്തിൽ ബിസിനസ് അഡ്മിനിസ്ട്രേഷനും പഠിപ്പിക്കുന്നു. ഈ സ്ഥാപനത്തിന് കേരള സർവകലാശാലയുടെയും ഓൾ ഇന്ത്യാ കൗൺസിൽ ഫോർ ടെക്നിക്കൽ എജ്യുക്കേഷന്റെയും അംഗീകാരം ലഭിച്ചിട്ടുണ്ട്. 2011 മേയ് 14-ന് സാൽവഡോർ പെന്നാച്ചിയോ ആണ് സ്ഥാപനം ഉദ്ഘാടനം ചെയ്തത്.

കൊല്ലം രൂപതയുടെ ആദ്യത്തെ ഭാരതീയനായ ബിഷപ്പ് ജെറോം എം. ഫെർണാണ്ടസിന്റെ ഓർമ്മയ്ക്കായാണ് ഈ സ്ഥാപനത്തിന് 'ബിഷപ്പ് ജെറോം ഇൻസ്റ്റിറ്റ്യൂട്ട്' എന്ന പേരു നൽകിയിരിക്കുന്നത്. കത്തോലിക്കാ സമുദായത്തിന്റെ പുരോഗതിക്കായി ഇദ്ദേഹം ധാരാളം വിദ്യാഭ്യാസ സ്ഥാപനങ്ങൾ ആരംഭിച്ചിട്ടുണ്ട്.

ഇന്ത്യയിലെ ആദ്യത്തെ കത്തോലിക്കാ രൂപതയായ കൊല്ലം രൂപതയ്ക്കു കീഴിൽ പ്രവർത്തിക്കുന്ന ധാരാളം സ്ഥാപനങ്ങൾ കൊല്ലം ജില്ലയിലുണ്ട്. ബിഷപ്പ് ജെറോം നഗർ, ഫാത്തിമ മാതാ നാഷണൽ കോളേജ്, ബിഷപ്പ് ബെൻസിഗർ ആശുപത്രി, കൊട്ടിയം ഹോളിക്രോസ് ആശുപത്രി, ക്വയിലോൺ സോഷ്യൽ സർവീസ് സൊസൈറ്റി, കർമ്മല റാണി കോളേജ് എന്നിവ അവയിൽ ചിലതാണ്. കൊല്ലം രൂപതയ്ക്കു കീഴിലുള്ള ബിഷപ്പ് ജെറോം ഫൗണ്ടേഷനാണ് ബിഷപ്പ് ജെറോം ഇൻസ്റ്റിറ്റ്യൂട്ടിന്റെ മേൽനോട്ടച്ചുമതല നിർവ്വഹിക്കുന്നത്.

സ്കൂൾ ഓഫ് മാനേജ്മെന്റ്, സ്കൂൾ ഓഫ് ആർക്കിടെക്ചർ, സ്കൂൾ ഓഫ് എഞ്ചിനിയറിംഗ് എന്നീ മൂന്ന് സ്ഥാപനങ്ങൾ ചേർന്നതാണ് ബിഷപ് ജെറോം ഇൻസ്റ്റിറ്റ്യൂട്ട്. ഇവിടെ സിവിൽ, മെക്കാനിക്കൽ, ഇലക്ട്രിക്കൽ ആൻഡ് ഇലക്ട്രോണിക്സ്, ഇലക്ട്രോണിക്സ് ആൻഡ് കമ്മ്യൂണിക്കേഷൻ, കമ്പ്യൂട്ടർ സയൻസ്, ആർക്കിടെക്ചർ എന്നീ വിഷയങ്ങളിലുള്ള എഞ്ചിനിയറിംഗ് ബിരുദപഠനത്തോടൊപ്പം ബിസിനസ് അഡ്മിനിസ്ട്രേഷനിൽ ബിരുദാനന്തരബിരുദപഠനവും ലഭ്യമാണ്. 

2011-ൽ കേരള സർവകലാശാലയുടെ അംഗീകാരം നേടിയതോടെ ബിഷപ് ജെറോം ഇൻസ്റ്റിറ്റ്യൂട്ടിന്റെ പ്രവർത്തനം ആരംഭിച്ചു. കേരള എൻട്രൻസ് എക്സാമിനേഷൻസ് നടത്തുന്ന പ്രവേശന പരീക്ഷ വഴിയാണ് ഇവിടെ പ്രവേശനം ലഭിക്കുന്നത്.



</doc>
<doc id="403667" url="https://ml.wikipedia.org/wiki?curid=403667" title="ആമസോൺ ഫയർ ടിവി">
ആമസോൺ ഫയർ ടിവി

ആമസോൺ വികസിപ്പിച്ച ഒരു ഡിജിറ്റൽ മീഡിയ പ്ലെയർ ആണ് ആമസോൺ ഫയർ ടിവി. 
ഇന്റർനെറ്റിൽ നിന്ന് ഓഡിയോയും വീഡിയോയും എച്ച്ഡി ടെലിവിഷനിലൂടെ സ്ട്രീം ചെയ്യാൻ സഹായിക്കുന്ന ഒരു ചെറിയ ഉപകരണമാണ് ഇത്. ഒപ്പം ലഭിക്കുന്ന റിമോട്ട് ഉപയോഗിച്ച് വീഡിയോ ഗെയിമുകൾ കളിക്കാൻ സാധിക്കും.
പരിമിതമായ സൗകര്യങ്ങൾ ഉള്ള ഒരു ഉപകരണം ആമസോൺ ഫയർ ടിവി സ്റ്റിക്ക് എന്ന പേരിലും ലഭ്യമാണ്. ആമസോൺ ഫയർ ടിവി ഒരു സെറ്റ് ടോപ്പ് ബോക്സു പോലെ പ്രവർത്തിക്കുമ്പോൾ ഫയർ ടിവി സ്റ്റിക്ക് ടിവിയുടെ എച്ച്ഡിഎംഐ പോർട്ടിൽ ഘടിപ്പിക്കുന്ന വിധത്തിലാണ്. 

ആദ്യ തലമുറ ഉപകരണത്തിൽ 2 ജിബി റാമും, ഡ്യുവൽ ബാൻഡ് വൈഫൈയും, വോയിസ് തിരയലിനായി മൈക്രോഫോൺ സൗകര്യമുള്ള ബ്ലൂടൂത്ത് റിമോട്ട് കൺട്രോളും ഉൾപ്പെടുത്തിയിരുന്നു. ഉപയോക്താവിന്റെ ഇന്റർനെറ്റ് കണക്ഷന്റെ വേഗതക്ക് വിധേയമായി 1080p സ്ട്രീമിംഗും ഡോൾബി ഡിജിറ്റൽ പ്ലസ് 7.1 സറൗണ്ട് ശബ്ദവും ഇത്‌ പിന്തുണച്ചിരുന്നു. 2014 ഏപ്രിൽ 2-ന് അവതരിപ്പിച്ച ആമസോൺ ഫയർ ടിവി യുഎസിൽ അതേ ദിവസം തന്നെ ലഭ്യമായി. സേവ് സീറോ എന്ന ഒരു വീഡിയോ ഗെയിമും ഇതിനൊപ്പം പുറത്തിറങ്ങി. 

2015 ൽ മെച്ചപ്പെട്ട പ്രോസസർ വേഗതയും 4K അൾട്രാ ഹൈ ഡെഫനിഷൻ പിന്തുണയും സഹിതം ആമസോൺ ഫയർ ടിവിയുടെ രണ്ടാം തലമുറ ഉപകരണം പുറത്തിറങ്ങി. ജർമനി, ജപ്പാൻ യുകെ എന്നിവിടങ്ങളിൽ ആമസോൺ ഫയർ ടിവിയുടെ സേവനം ലഭ്യമാണ്. 2016 ൽ ഇന്ത്യയിൽ ഫയർ ടിവി സേവനം ആരംഭിച്ചു.

എച്ച്ഡിഎംഐ, ഒപ്റ്റിക്കൽ ഓഡിയോ, ഡോൾബി ഡിജിറ്റൽ പ്ലസ് 7.1 സറൗണ്ട് സൗണ്ട്‌ പിന്തുണയും, 
ഇഥർനെറ്റ് പോർട്ട്, ഒരു യുഎസ്ബി 2.0 പോർട്ട് എന്നിവയും ഫയർ ടിവി സ്റ്റിക്ക് നൽകുന്നുണ്ട്. ആപ്പിൾ ടിവി, റോക്കു തുടങ്ങിയ എതിരാളികളെക്കാളും മികച്ച ഉപകരണമാണ് തങ്ങളുടേത് എന്ന് ആമസോൺ അവകാശപ്പെട്ടു. 1.7 ഗിഗാഹെർട്സ് വേഗതയുള്ള ക്വാഡ്കോർ സിപിയു (ക്വാൽകോം സ്നാപ്ഡ്രാഗൺ 8064), 2 ജിബി റാം, 8 ജിബി ഇന്റേണൽ സ്റ്റോറേജ്, 1080p വീഡിയോ സ്ട്രീമിംഗിനുള്ള ഡ്യുവൽ ബാൻഡ് വയർലെസ് റേഡിയോ എന്നിവ ഇതിന്റെ സവിശേഷതകളാണ്. ഗെയിമിംഗ് കൺസോളുകളുമായി മത്സരിക്കാൻ ഇല്ലെന്ന് കമ്പനി അവകാശപ്പെട്ടു. പകരം, ഒരു കൺസോൾ സ്വന്തമായി ഇല്ലാത്ത, എന്നാൽ സ്മാർട്ട്‌ഫോൺ ടാബ് എന്നിവയിൽ ഗെയിം കളിക്കുന്നവരെ ഉദ്ദേശിച്ചാണ് അതിന്റെ ഗെയിമിംഗ് ശേഷികൾ വികസിപ്പിച്ചിരിക്കുന്നത്. 

2015 അവസാനത്തോടെ രണ്ടാം തലമുറ ഫയർ ടിവി പുറത്തിറക്കിയിരിക്കുന്നു. രണ്ടാം തലമുറയുടെ സവിശേഷതകൾ 4K അൾട്രാ ഹൈ ഡെഫിനിഷൻ പിന്തുണ, മെച്ചപ്പെട്ട പ്രൊസസർ പ്രകടനം, H.265 (HEVC), VP8, VP9 തുടങ്ങിയ കോഡെക്കുകൾ പിന്തുണയ്ക്കാൻ മീഡിയടെക്ക് 8173C ചിപ്സെറ്റ്, ബ്ലൂടൂത്ത് 4.1 എന്നിവയാണ്.

2014 നവംബർ 19 ന് ആമസോൺ ഫയർ ടിവിയുടെ ചെറിയ പതിപ്പായ ഫയർ ടിവി സ്റ്റിക്ക് അവതരിപ്പിച്ചു. ടിവിയുടെ എച്ച്ഡിഎംഐ പോർട്ടിൽ ഘടിപ്പിച്ച് പ്രവർത്തിപ്പിക്കുന്ന ഈ ഉപകരണം ഫയർ ടിവിയുടേതിന് സമാനമായ സൗകര്യങ്ങൾ വാഗ്ദാനം ചെയ്യുന്നു. ഇതിന് 1 ജിബി റാം, 8 ജിബി ഇന്റേണൽ സ്റ്റോറേജ്, ബ്രോഡ്കോം ഡ്യുവൽ കോർ 1.0 GHz കോർടെക്സ്- A9 പ്രൊസസ്സറും, ഡ്യുവൽ-ബാൻഡ് വൈഫൈ എന്നിവ ഉൾപെടുന്നു.

2016 ഒക്ടോബർ 20 ന് ആമസോൺ അലക്സാ വോയ്‌സ് റിമോട്ട് സഹിതം ഫയർ ടിവി സ്റ്റിക്കിന്റെ രണ്ടാം പതിപ്പ് ഇറക്കി. പുതിയ സ്റ്റിക്കിന്റെ ഒപ്പം, മീഡിയാടെക്ക് ക്വാഡ് കോർ 1.3 ജിഗാഹെർട്സ് പ്രോസസർ, മാലി 450 എംപി 4 ജിപിയു, H.265 (HEVC) കോഡെക് എന്നിവയ്ക്കുള്ള പിന്തുണയും, ബ്ലൂടൂത്ത് 4.1, ഡ്യുവൽ-ബാൻഡ് വൈഫൈ, 1 ജിബി റാമും 8 ജിബി ഇന്റേണൽ സ്റ്റോറേജുമുണ്ട്.


</doc>
<doc id="403670" url="https://ml.wikipedia.org/wiki?curid=403670" title="റോക്കു">
റോക്കു

റോക്കു, ഇൻക് നിർമ്മിക്കുന്ന ഒരു ഡിജിറ്റൽ മീഡിയ പ്ലേയർ സെറ്റ്-ടോപ്പ് ബോക്സ് ആണ് റോക്കു സ്ട്രീമിങ് പ്ലേയർ, അഥവാ റോക്കു. ജാപ്പനീസ് പദമായ 六 (roku) എന്ന വാക്കിൽ നിന്നാണ് ആ പേര് വരുന്നത്. ആറ് എന്ന അർഥം വരുന്ന ഈ പദം സ്ഥാപകനും സിഇഒയുമായ ആന്റണി വുഡിന്റെ ആറാമത്തെ കമ്പനിയെ സൂചിപ്പിക്കുന്നതിന് തിരഞ്ഞെടുത്തതാണ്. ഒരു ഇന്റർനെറ്റ് റൌട്ടറിൽ നിന്നു കേബിൾ വഴി നേരിട്ട് അല്ലെങ്കിൽ വൈഫൈ മുഖേനയാണ് റോക്കു ഡാറ്റ ലഭിക്കുന്നത്. 
ആഗോള ദാതാക്കളിൽ നിന്നും വൈവിധ്യമാർന്ന ഉള്ളടക്കം റൊക്കുവിൽ ലഭ്യമാണ്.

ആമസോൺ ക്ലൗഡ് പ്ലേയർ, ആമസോൺ വീഡിയോ, അമീബ ടിവി, ബി.ബി.സി ഐപ്ലേയർ, സിബിഎസ് ഓൾ ആക്സസ്, കോമ്പൌണ്ട് മീഡിയ, ക്രഞ്ചിറോൾ, ഡിറെക്ടിവി ഇപ്പോൾ, യൂറോറോക്കു, ഗൂഗിൾ പ്ലേ മൂവീസ് ആൻഡ് ടിവി, ഹാസ്ബ്രോ സ്റ്റുഡിയോസ്, എച്ച്ബിഒ ഗോ, ഹുലു, പിബിഎസ്, പ്ലേസ്റ്റേഷൻ വിയു, റെഡ്ബോക്സ്, ആർടി, സിറിയസ്എക്സ്എം, ഷോ ടൈം, സ്ലിങ് ടിവി, ടിവി ലുക്സ്, ട്യൂണിൻ റേഡിയോ, ടൈം വാർണർ കേബിൾ, യൂട്യൂബ്, ഐടിവി ഹബ് എന്നിവ റൊക്കുവിൽ ലഭ്യമാണ്. 


</doc>
<doc id="403673" url="https://ml.wikipedia.org/wiki?curid=403673" title="ബിബിസി ഐപ്ലേയർ">
ബിബിസി ഐപ്ലേയർ

ബി.ബി.സിയിൽ നിന്നുള്ള ഒരു ഇന്റർനെറ്റ് സ്ട്രീമിംഗ്, ക്യാച്ച്അപ്പ്, ടെലിവിഷൻ, റേഡിയോ സർവീസ് എന്നിവയാണ് ബിബിസി ഐപ്ലേയർ. മൊബൈൽ ഫോണുകൾ, ടാബ്ലറ്റുകൾ, പേഴ്സണൽ കമ്പ്യൂട്ടറുകൾ, സ്മാർട്ട് ടെലിവിഷനുകൾ എന്നിവ ഉൾപ്പെടെ വിവിധങ്ങളായ ഉപകരണങ്ങളിൽ ഈ സേവനം ലഭ്യമാണ്. യുകെ അടിസ്ഥാനമാക്കിയുള്ള പ്രേക്ഷകർക്ക് പരസ്യം ഒന്നുമില്ലാതെ ഈ സേവനം ലഭ്യമാണ്. 

2015 ൽ വീഡിയോ സ്ട്രീം ചെയ്യാൻ നിലവിലുള്ള ഫ്ലാഷ് അല്ലെങ്കിൽ അവരുടെ മീഡിയ പ്ലെയർ മൊബൈൽ ആപ്ലിക്കേഷൻ പകരമായി എച്ച്ടിഎംഎൽ 5 മാനദണ്ഡങ്ങൾ സ്വീകരിക്കാൻ ബിബിസി തീരുമാനിച്ചു.


</doc>
<doc id="403683" url="https://ml.wikipedia.org/wiki?curid=403683" title="എന്റമീബ ഹിസ്റ്റോലിറ്റിക്ക">
എന്റമീബ ഹിസ്റ്റോലിറ്റിക്ക

എന്റമീബ ഹിസ്റ്റോലിറ്റിക്ക Entamoeba histolytica അവായവരീതിയിൽ ജീവിക്കുന്ന പരാദമായ അമീബൊസോവ ആയ എന്റമീബ ജനുസിൽപ്പെട്ട സുക്ഷ്മാണുവാണ്. മനുഷ്യരേയും മറ്റു പ്രിമേറ്റുകളേയും ബാധിച്ച് അമീബിയാസിസ് ഉണ്ടാക്കുന്നു. ലോകവാപകമായി അഞ്ചുകോടി പേരിലാണു വർഷംതോറും ഈ സൂക്ഷമാണു മാരകമായ ഈ രോഗം വരുത്തിവയ്ക്കുന്നത്. മുമ്പ് കരുതിയിരുന്നത് ലോകത്തെ10% പേർക്കാണ് ഈ അണുബാധയുണ്ടാകുന്നത് എന്നായിരുന്നു. പക്ഷേ, ഇതിൽ 90% അണുബാധയും എന്റമീബെ ഡിസ്പാർ എന്ന മറ്റൊരു സ്പീഷിസ് ബാക്ടീരിയ കാരണമാണെന്നു കണ്ടെത്തി. സസ്തനികളായ നായക്കും പൂച്ചയ്ക്കും ഈ ബാക്ടീരിയ മൂലമുള്ള അണുബാധയുണ്ടാവാം. പക്ഷേ ഇവ മനുഷ്യരിൽ രോഗം പരത്തുന്നതായി കണ്ടെത്താനായിട്ടില്ല. 

The word "histolysis" literally means disintegration and dissolution of organic tissues.

ഈ രോഗാണുവിന്റെ ജീവിതചക്രത്തിലെ റ്റ്രോഫൊസൊയിറ്റ് ഘട്ടം അത് അതിന്റെ ആതിഥേയജീവിയുടെ ഉള്ളിലോ അയഞ്ഞ മലത്തിലോ ആയിരിക്കും; ഈ സൂക്ഷ്മാണുവിന്റെ സിസ്റ്റുകൾ (മുട്ടകൾ) ആതിഥേയജീവിയുടെ ശരീരത്തിനുവെളിയിലുള്ള ജലത്തിലോ മണ്ണിലോ ആഹാരത്തിലോ അതിജീവിക്കുന്നു. പ്രത്യേകിച്ചും ഈർപ്പമുള്ള സാഹചര്യങ്ങളിൽ. ഒരാൾ എന്റമീബ അടങ്ങിയ മലവുമായി ഏതെങ്കിലും രീതിയിൽ ബന്ധപ്പെട്ട വസ്തു തന്റെ വായിൽ എത്തിപ്പെടുമ്പോൾ ആണിതു ബാധിക്കുക. ഇതിനായി അയാൾ ഈ രോഗാണുകൊണ്ട് മലിനമായ എന്തെങ്കിലും ആഹാരമായി കഴിച്ചാൽ മതി. മലിനമായ ജലം, ആഹാരം എന്നിവ നേരിട്ടോ അയാൾ മലിനമായ തന്റെ കൈകളോ നഖമോ ഉപയോഗിക്കുമ്പോഴോ അയാളുടെ ശരീരത്തിനകത്ത് ആയ വഴി ഈ രോഗാണുവോ അതിന്റെ സിസ്റ്റോ  കടക്കുന്നു.  . സിസ്റ്റുകൾ (മുട്ടകൾ) ഉയർന്ന താപനിലയിലും താഴ്ന്ന താപനിലയിലും നിലനിൽക്കില്ല. ആതിഥേയജീവിയുടെ ശരീരത്തിനുവെളിയിൽ ഈ സൂക്ഷ്മാണുവിനു ഏതാനും മാസങ്ങൾ മാത്രമേ നിലനിൽക്കാനുമാകൂ. സിസ്റ്റുകൾ ഒരു ജീവിയുടെ ശരീരത്തിനുള്ളിൽ ചെന്നാലുടനേ അതിന്റെ സിസ്റ്റിൽ നിന്നും റ്റ്രോഫോസോയിറ്റ് പുറത്തുവരുന്നു. ഇത് രോഗിയുടെ ദഹനവ്യവസ്ഥയിലേയ്ക്ക് (കുടലിലേയ്ക്ക്) കടക്കുന്നു. 1875ൽ ലോഷ് (Lösch) ആണു എന്റമീബ ഹിസ്റ്റോലിറ്റിക്കയുടെ അണുബാധയെപ്പറ്റി ആദ്യമായി റിപ്പോർട്ട് ചെയ്തത്. 1903ൽ ഫ്രിറ്റ്സ് ഷൗഡിൻ ( Fritz Schaudinn) ആണ് ഈ സൂക്ഷ്മജീവിക്ക് ഈ ലാറ്റിൻ നാമം നൽകിയത്. എന്റമീബ ഹിസ്റ്റോലിറ്റിക്ക "E. histolytica", അതിന്റെ പേരു പോലെ ("histo"–"lytic" = കലകൾ നശിപ്പിക്കുന്നത്), ഒരു രോഗകാരിയായ സൂക്ഷ്മജീവിയാണിത്. ഇതിന്റെ ബാധയ്ക്ക് ലക്ഷണങ്ങൾ കുറവാണ്. എന്നാൽ വയറുകടിക്കും (അമീബിക് ഡിസന്ററിക്കും) കരൾ രോഗത്തിനും (liver abscess) കാരണമാകാം. ശക്തിയായ  വയറുകടി, രക്തം കലർന്ന വയറിളക്കം, ഭാരം കുറയുക, തളർച്ച, വയറുവേദന, അമീബോമ എന്നിവയാണു ലക്ഷണങ്ങളായി കാണുക. അമീബയ്ക്ക് നമ്മുടെ കുടലിന്റെ ഭിത്തി തുളച്ചുകയറി രക്തക്കുഴലിലേയ്ക്കു കടക്കാനാകും. ഇതുമൂലം കുടലിന്റെ ഭിത്തിയിൽ വ്രണങ്ങളും കുടൽസംബന്ധമായ പ്രയാസങ്ങളുമുണ്ടാകാം. അവിടെനിന്നും ഈ സൂക്ഷ്മജീവിക്ക് നമ്മുടെ ശരീരത്തിലെ പ്രധാന അവയങ്ങളിലെത്താനാവും. മിക്കപ്പോഴും കരളിൽ അവ എത്തിച്ചേരുന്നു. ചിലപ്പോൾ, ശ്വാസകോസങ്ങൾ, തലച്ചോറ്, പ്ലീഹ തുടങ്ങിയ അവയവങ്ങളിലുമെത്താം. എന്റമീബ ഹിസ്റ്റോലിറ്റിക്കയുടെ ഇത്തരം  സഞ്ചാരഫലമായി കരളിൽ പഴുപ്പുനിറഞ്ഞ പരുക്കൾ (കുരു) ഉണ്ടാകാനിടയുണ്ട്. ഈ സ്ഥിതി ശരിയായവിധം ചികിത്സിച്ചില്ലെങ്കിൽ വളരെ അപ്കടകരമായ സ്ഥിതിവിശേഷമായി ഇത് മാറാനിടയുണ്ട്. അമീബയുടെ കോശദ്രവത്തിനകത്ത് അതു ഭക്ഷിച്ച ചുവന്ന രക്താണുവിനെ കാണാൻ കഴിഞ്ഞിട്ടുണ്ട്. 

ഉഷ്ണമേഖലാപ്രദേശത്തു ശുചിയല്ലാത്ത അവസ്ഥയിൽ താമസിക്കുന്നവരും വിനോദസഞ്ചാരികളും അടുത്തകാലത്തു ആ രാജ്യത്തേയ്ക്കു മറ്റു ദേശങ്ങളിൽനിന്നെത്തിയവരും മറ്റും ഈ സൂക്ഷ്മാണു കാരണമായ രോഗത്തിനിരയാകാറുണ്ട്.

Several other genes involved in both mitotic and meiotic HR are also present in "E. histolytica". HR is enhanced under stressful growth conditions (serum starvation) concomitant with the up-regulation of HR-related genes. Also, UV irradiation induces DNA damage in "E. histolytica" trophozoites and activates the recombinational DNA repair pathway. In particular, expression of the Rad51 recombinase is increased about 15-fold by UV treatment.



</doc>
<doc id="403684" url="https://ml.wikipedia.org/wiki?curid=403684" title="വായിലെ അൾസർ">
വായിലെ അൾസർ

വായിലെ അൾസർ (വ്രണങ്ങൾ) A mouth ulcer വായിലെ ശ്ലേഷ്മസ്തരത്തിൽ കാണപ്പെടുന്ന അൾസർ അല്ലെങ്കിൽ വ്രണമാണിത്. . വായിലെ വ്രണങ്ങൾ വളരെ സർവ്വ സാധാരണമാണ്. 
അനേകം വ്യത്യസ്തമായ രോഗങ്ങൾ കാരണം ഈ വ്രണങ്ങളുണ്ടാകാവുന്നതാണ്. 
പക്ഷേ, ഇത് വലിയ കാരണങ്ങളൊന്നുമില്ലാതെ തന്നെ ഉണ്ടാകാവുന്നതാണ്. 

താഴെപ്പറയുന്ന രണ്ടു സാധാരണ കാരണങ്ങൾകൊണ്ട് ഇതുണ്ടാകാവുന്നതാണ്: ഇതിൽ ഏറ്റവും പ്രധാനമായ കാരണം മുറിവുണ്ടാകൽ ആണ്. (പല്ലോ മറ്റു അതുപോലുള്ള മൂർച്ചയേറിയ ഭാഗങ്ങൾ ശ്ലേഷ്മഭാഗത്ത് കൊള്ളുന്നത്. എന്നാൽ ഇന്ന് അറിയപ്പെടാത്ത അനേകം കാരണങ്ങൾ കൊണ്ട് വായിലെ വ്രണങ്ങൾ ഉണ്ടാകുന്നുണ്ട്. വായിലെ വ്രണങ്ങൾ അതുണ്ടായ രോഗിക്ക് വേദനയും ശല്യവുമുണ്ടാക്കുന്നു. അതുപോലെ, വായിലെ വ്രണങ്ങൾ കാരണം രോഗിക്ക് ഇഷ്ടപ്പെട്ട ഭക്ഷണം കഴിക്കാനായി പ്രയാസം നേരിടുന്നു. അമ്ലസ്വാഭാവമുള്ളതോ എരിവുള്ളതോ ആയ ഭക്ഷണം ഇഷ്ടമാണെങ്കിലും വർജ്ജിക്കേണ്ടതുണ്ട്. 

വളരെ അപൂർവ്വമായി വായിലെ വ്രണങ്ങൾ വായിലെ കാൻസർ ആയി മാറാൻ സാദ്ധ്യത കാണുന്നുണ്ട്. വളരെ നാളുകൾ കഴിഞ്ഞിട്ടും ഉണങ്ങാതെ നിൽക്കുന്ന ഇത്തരം വ്രണങ്ങളെ സൂക്ഷിക്കേണ്ടതാണ്. 


</doc>
<doc id="403685" url="https://ml.wikipedia.org/wiki?curid=403685" title="ഗോവിന്ദൻ">
ഗോവിന്ദൻ

തിരുനിഴൽമാല എന്ന പാട്ടെഴുതിയ പതിമൂന്നാം നൂറ്റാണ്ടിലെ അയിരൂർ ദേശവാസിയായിരുന്ന കവി. ആറന്മുള വള്ളം കളിയെപറ്റി ഈ കൃതിയിൽ പരാമർശിച്ചിട്ടില്ല. അതിനുശേഷമുള്ള ഏതെങ്കിലും യുദ്ധമാണ് പള്ളിയോട നിർമ്മാണങ്ങൾക്കും വള്ളംകളിക്കും ഇടയാക്കിയത് എന്ന് വേണം കരുതേണ്ടത്.

ഹംസപ്പാട്ട് പുനഃപ്രസിദ്ധീകരണം

</doc>
<doc id="403686" url="https://ml.wikipedia.org/wiki?curid=403686" title="പാർശ്വമൂലം">
പാർശ്വമൂലം

പാർശ്വമൂലങ്ങൾ Lateral roots തിരശ്ചിനമായി പ്രാഥമികവേരുകളിൽനിന്നും പുറത്തുവരുന്നു. ഇത് മണ്ണിലെത്തി വളർന്ന് സസ്യത്തിനു മണ്ണിൽ ഉറച്ചുനിൽക്കാൻ വേണ്ട താങ്ങ് നൽകുന്നു. ഇവയുടെ ശാഖീകരണം ജലം സസ്യത്തിന്റെ ഉള്ളിലേയ്ക്കെടുക്കാനും സസ്യത്തിന്റെ വളർച്ചയ്ക്ക് കാരണമായ ധാതുക്കൾ വേർതിരിക്കാനും സഹായിക്കുന്നു.

പാർശ്വമൂലങ്ങൾ ഉണ്ടാകുന്നതിനു പിന്നിൽ അനേകം കാര്യങ്ങളുണ്ട്. ഓക്സിൻ പോലുള്ള സസ്യഹോർമോണുകൾ വേരുകളുടെ രൂപീകരണത്തിൽ നിർണ്ണായകമായ പങ്കുവഹിച്ചുവരുന്നുണ്ട്. കോശചക്രത്തിന്റെ കൃത്യമായ നിയന്ത്രണസംവിധാനം ഇതിനുപിന്നിൽ പ്രവർത്തിക്കുന്നുണ്ട്. അത്തരം നിയന്ത്രണങ്ങൾ പ്രത്യേകിച്ച് ഉപയോഗപ്രദമാണ്: ഓക്സിൻ ഹോർമോണിന്റെ നില ഉയരുകയെന്നത് പാർശ്വമൂലങ്ങളുടെ വലർച്ചയ്ക്ക് വളരെ അത്യാവശ്യമാണ്. പ്രായം കുറഞ്ഞ ഇലകളുടെ തുടക്കമായ പ്രിമോർഡിയ ഉണ്ടാകുന്നു. അവ ഹോർമോൺ നിർമ്മിക്കുന്നതിനു കഴിവുണ്ടാകുന്നു. ഇത് വേരുകളുടെ രൂപീകരണവും ഇലകളുടെ രൂപീകരണവും പരസ്പരബന്ധിതമാക്കുന്നു. അങ്ങനെ കാർബൺ നൈട്രജൻ ഉപാപചയ പ്രവർത്തനങ്ങൾ പരസ്പരം സന്തുലിതമാക്കുന്നു. 

The following description is for early events in lateral root formation of the model organism "Arabidopsis thaliana", where lateral roots typically form when the plant is between seven and nine days old.



</doc>
<doc id="403689" url="https://ml.wikipedia.org/wiki?curid=403689" title="ശ്ലേഷ്മം">
ശ്ലേഷ്മം

ശ്ലേഷ്മം Mucus (/ˈmjuːkəs/ ) ഒരു തെന്നുന്ന പശിമയുള്ള ദ്രവമാണ്. ഈ ദ്രാവകം സ്രവിക്കുന്നത്, ശ്ലേഷ്മഗ്രന്ഥിയിൽനിന്നുമാണ്. ശ്ലേഷ്മം അതു ഉത്പാദിപ്പിക്കുന്ന ശ്ലേഷ്മസ്തരത്തെ പൊതിഞ്ഞുമിരിക്കുന്നു. ഇത് മിശ്രഗ്രന്ഥികളിൽനിന്നും ഉത്പാദിപ്പിക്കപ്പെടുന്നുണ്ട്. ശ്ലേഷ്മമകോശങ്ങളല്ലാതെ സെറസ് കോശങ്ങളും ഈ മിശ്രഗ്രന്ഥികളിലുണ്ട്. ഇത് ഒരു കൊഴുത്ത കൊളോയിഡ് ദ്രാവകമാണ്. ഇതിൽ അകാർബണിക ലവണങ്ങളും അണുനാശിനികളായ എൻസൈമുകളും (ലൈസോസോം പോലുള്ളവ) ഇമ്യൂണോഗ്ലോബുലിനുകളും ലാക്റ്റോഫെറിൻ പോലുള്ള ലൈക്കോപ്രോട്ടീനുകളും അടങ്ങിയിട്ടുണ്ട്. ശ്ലേഷ്മസ്തരത്തിലും സബ്മ്യൂക്കസ് ഗ്രന്ഥിയിലുമുള്ള ഗോബ്ലെറ്റ് കോശങ്ങൾ ഉത്പാദിപ്പിക്കുന്ന മ്യൂസിനുകളും ഇവ ഉത്പാദിപ്പിക്കുന്നു. ശ്ലേഷ്മം മനുസ്യശരീരത്തിലെ വിവിധ ഭാഗങ്ങളിലുള്ള അവയവങ്ങളിലെ കുഴലുകൾക്കുളവശത്തെ വെപ്പിത്തീലിയൽ കോശങ്ങൾക്കുവേണ്ട സംരക്ഷണം നൽകുന്നു. ശ്വസനേന്ദ്രിയവ്യൂഹം, പചനവ്യൂഹം, മൂത്രാാവയവങ്ങൾ, ലൈംഗികാവയവങ്ങൾ കാഴ്ചയ്ക്കുള്ള കണ്ണുകൾ, കേൾവിക്കുവേണ്ട അവയവങ്ങൾ എന്നിങ്ങനെ മനുഷ്യന്റെ വിവിധ അവയവങ്ങളിൽ ശ്ലേഷ്മം അതിന്റെ ധർമം നിർവഹിക്കുന്നുണ്ട്. ഉഭയജീവികളുടെ ഉപരിചർമ്മം, മത്സ്യങ്ങളുടെ ചെകിളപ്പൂക്കൾ എന്നിവയെ പൂപ്പലുകൾ, ബാക്റ്റീരിയ, വൈറസ് എന്നിവയുടെ ആക്രമണങ്ങളിൽനിന്നും രക്ഷിക്കുന്നു. ശരാശരി മനുഷ്യമൂക്ക് ഒരു ദിവസം ഒരു ലിറ്ററോളം ശ്ലേഷ്മമാണു ഉത്പാദിപ്പിക്കുന്നത്. ഏറ്റവും കൂടുതൽ ശ്ലേഷ്മം നമ്മുടെ ദഹനവ്യവസ്ഥയിലെ കുടൽ, അന്നനാളം ആമാശയം പോലുള്ള അവയവങ്ങളുടെ ഭിത്തികളാണുത്പാദിപ്പിക്കുന്നത്. 

ഒച്ചുകൾ, കടലൊച്ചുകൾ തുടങ്ങിയ അകശേരുകികളും ശ്ലേഷ്മം ഉത്പാദിപ്പിക്കുന്നുണ്ട്. തങ്ങളെ ബാധിക്കുന്ന രോഗകാരികളിൽനിന്നും സംരക്ഷണത്തോടൊപ്പം, അവയെ ആഹാരമാക്കാൻ വരുന്ന ഇരപിടിയന്മാരിൽനിന്നും സംരക്ഷണം നേടാനും ചിലവയ്ക്ക് സുഗമമായ സഞ്ചാരത്തിനും പരസ്പരമുള്ള വാർത്താവിനിമയത്തിനും ശ്ലേഷ്മം സഹായിക്കുന്നു. 



</doc>
<doc id="403691" url="https://ml.wikipedia.org/wiki?curid=403691" title="മെഡിട്രീന ആശുപത്രി, കൊല്ലം">
മെഡിട്രീന ആശുപത്രി, കൊല്ലം

കൊല്ലം ജില്ലയിലെ ആദ്യത്തെ തൃതീയതല സൂപ്പർ സ്പെഷ്യാലിറ്റി ചികിത്സാകേന്ദ്രമാണ് മെഡിട്രീന ആശുപത്രി. കൊല്ലം ബൈപാസിനടുത്തുള്ള അയത്തിൽ എന്ന സ്ഥലത്താണ് ഇത് സ്ഥിതിചെയ്യുന്നത്. 2014 ഡിസംബർ 13-ന് കൊല്ലത്തെ പാർലമെന്റ് അംഗം എൻ.കെ. പ്രേമചന്ദ്രനാണ് ആശുപത്രി ഉദ്ഘാടനം ചെയ്തത്. ഈ ആശുപത്രിക്കുവേണ്ടി മെട്രിക്സ് പാർട്ട്നേഴ്സ് ഇന്ത്യ 60 ലക്ഷം ഡോളർ നിക്ഷേപിച്ചിരുന്നു.


ഹൃദയശസ്ത്രക്രിയയെ സംബന്ധിച്ച് പൊതുസമൂഹത്തിനുള്ള തെറ്റിദ്ധാരണകൾ ഇല്ലാതാക്കുന്നതിനും ബോധവൽക്കരണം നൽകുന്നതിനുമായി 2015 മേയ് 26-ന് മെഡിട്രീന ആശുപത്രിയുടെ നേതൃത്വത്തിൽ കൊല്ലം ബീച്ച് ഹോട്ടലിൽ വച്ച് ഒരു തുറന്ന ശസ്ത്രക്രിയ നടത്തിയിരുന്നു. രക്തക്കുഴലുകൾക്കിടയിലെ തടസ്സം നീക്കുന്ന 'ബലൂൺ ശസ്ത്രക്രിയ'യാണ് ഇവിടെ നടന്നത്. ഇത് പൊതുജനങ്ങൾക്കു കാണുന്നതിനായി തത്സമയ സംപ്രക്ഷണവും ഒരുക്കിയിരുന്നു. കേരളത്തിൽ ഇത്തരമൊരു ഉദ്യമം ആദ്യമാണ്.


</doc>
<doc id="403694" url="https://ml.wikipedia.org/wiki?curid=403694" title="എക്സ് ജാലകസംവിധാനം">
എക്സ് ജാലകസംവിധാനം

ബിറ്റ്മാപ്പ് ഡിസ്പ്ലേകളിൽ ജാലങ്ങൾ പ്രദർശിപ്പിക്കുന്നതിനുള്ള ഒരു സംവിധാനമാണ് എക്സ് ജാലകസംവിധാനം ("X Window System" എക്സ് 11, അല്ലെങ്കിൽ എക്സ് എന്നും പറയുന്നു). യുണീക്സ് പോലെയുള്ള എല്ലാ ഓപ്പറേറ്റിംഗ് സിസ്റ്റങ്ങളിലും എക്സ് ജാലകസംവിധാനം ഉപയോഗിക്കാൻ കഴിയും.

ഗ്രാഫിക്സ് യൂസർ ഇന്റർഫേസിനായുള്ള അടിസ്ഥാന ഫ്രെയിംവർക്ക് എക്സ് നൽകുന്നു. ഒരു ഡിസ്പ്ലേ ഉപകരണത്തിൽ വരയ്ക്കാനും കീബോർഡും മൌസും ഉപയോഗിച്ച് അതുമായി സംവദിക്കാനുമുള്ള അടിസ്ഥാനം എക്സ് സജ്ജമാക്കുന്നു. ഉപയോക്തൃസമ്പർക്കമുഖം എക്സ് കൈകാര്യം ചെയ്യുന്നില്ല. ഇത് വിവിധ പ്രോഗ്രാമുകളാണ് നിർമ്മിക്കുന്നത്. എക്സ് അടിസ്ഥാനപ്പെടുത്തിയുള്ള വിവിധ പണിയിടങ്ങളുടെ സമ്പർക്കമുഖവും പ്രവർത്തനവും വ്യത്യസ്ത തരത്തിലായിരിക്കും.

1984 ൽ മസാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജി (എംഐടി) യിലാണ് എക്സ് രൂപം കൊണ്ടത്. 1987 മുതൽ ഈ പ്രോട്ടോകോളിന്റെ വെർഷൻ 11 ആയിരുന്നു അതുകൊണ്ടിത് എക്സ് 11 എന്ന് വിളിക്കുന്നു. എക്സ്.ഓർഗ് ഫൌണ്ടേഷനാണ് എക്സ് പ്രൊജക്റ്റ്നയിക്കുന്നത്. ഇപ്പോഴത്തെ സ്ഥിരീകരണവും ഫൌണ്ടേഷനാണ് നടത്തുന്നത്. എക്സ്.ഓർഗ് സെർവ്വർ എംഐടി അനുമതിപത്രത്തിൽ (അതുപോലുള്ള മറ്റ് അനുമതി പത്രങ്ങളിലും) ലഭ്യമായ ഒരു സ്വതന്ത്രസോഫ്റ്റ്വെയറാണ്.



</doc>
<doc id="403697" url="https://ml.wikipedia.org/wiki?curid=403697" title="ബുള്ളിഫോം കോശം">
ബുള്ളിഫോം കോശം

ബുള്ളിഫോം കോശങ്ങൾ Bulliform cells വലിയ, കുമിളയുടെ രൂപത്തിലുള്ള ഉപരിവൃതി കോശങ്ങളാണ്. അനേകം ഏകബീജപത്ര സസ്യങ്ങളിൽ അവയുടെ ഇലകളുടെ മുകൾഭാഗത്ത് കൂട്ടമായി കാണപ്പെടുന്ന കോശങ്ങളാണ്. ഇലയുടെ അഡാക്സിയൽ അല്ലെങ്കിൽ മുകൾ പ്രതലത്തിൽ കാണപ്പെടുന്ന കോശങ്ങളാണിവ. ഇവ സാധാരണയായി ഇലയുടെ മദ്ധ്യഭാഗത്തുള്ള പ്രധാന ഞരമ്പിനടുത്തായാണ് കാണപ്പെടുന്നത്. ഈ കോശങ്ങൾ വലുതും ശൂന്യമായ ഉൾഭാഗമുള്ളതും നിറമില്ലാത്തവയുമാണ്. 

ബുള്ളിഫോം കോശങ്ങളുടെ പ്രവർത്തനം താഴെപ്പറയുന്നതുപോലെ വിവരിക്കാം: 

ആവശ്യത്തിനു വെള്ളം ലഭ്യമാകുമ്പോൾ ബുള്ളിഫോം കോശങ്ങൾ വെള്ളം ആഗിരണം ചെയ്യുകയും അതിന്റെ ഫലമായി അവ വീർത്തു കട്ടികൂടുന്നു. അവ വീർക്കുമ്പോൾ ഇല നീണ്ട് മുകളിലേയ്ക്ക് ഉയരുന്നു. ഇല പുറത്തേയ്ക്കു കാണപ്പെടുന്നു. ഇലയുടെ നീളുന്ന അവസ്ഥയിൽ വെള്ളം കൂടുതലായി നഷ്ടമാകുന്നു. മറ്റൊരുവിധത്തിൽപ്പറഞ്ഞാൽ, വെള്ളത്തിന്റെ ദൗർലഭ്യസമയത്ത് ഈ കോശങ്ങളുടെ ജലാംശം നഷ്ടമാകുകയും ഇവ ദുർബ്ബലമാകുകയും ചെയ്യുന്നു. ഈ കോശങ്ങൾ ജലനഷ്ടം കാരണം ദുർബ്ബലമാകുമ്പോൾ അവ അടങ്ങിയ ആ ഇല ഉള്ളിലേയ്ക്കു ചുരുണ്ട് ഇലയുടെ ഭാഗങ്ങൾ ചൂടിൽനിന്നും മറഞ്ഞ് ജലം നഷ്ടമാകാതെ സംരക്ഷിക്കപ്പെടുകയും ചെയ്യുന്നു. ചുരുളുന്ന അവസ്ഥയിൽ ജലനഷ്ടം കുറയുന്നു. അതിനാൽ, ബുള്ളിഫോം കോശങ്ങൾ ജലദൗർലഭ്യമുള്ള വരണ്ട അവസ്ഥയിൽ ജലനഷ്ടം കുറയ്ക്കാൻ സസ്യത്തെ സഹായിച്ച് ഇത്തരം സാഹചര്യങ്ങളിൽ സസ്യത്തിന്റെ അതിജീവനം സാദ്ധ്യമാക്കുന്നു. 

വരൾച്ചയുടെ സമയത്ത്, കോശത്തിലെ ഫേനത്തിലൂടെ ജലം നഷ്ടമാകുന്നു. ഈ സമയം, ചില പുല്വർഗ്ഗങ്ങളിലെ ഇലകളിലുള്ള ബുള്ളിഫോം കോശങ്ങൾ വെള്ളം നഷ്ടപ്പെട്ട് ഈ സസ്യങ്ങളുടെ ഇലകളുടെ രണ്ട് അരികുകളും പരസ്പരം മടങ്ങി അടഞ്ഞ് ജലനഷ്ടം കുറയ്ക്കുന്നു. ആവശ്യത്തിനു ജലം ലഭ്യമായ ഉടനേതന്നെ ഈ കോശങ്ങൾ വീർക്കുകയും ഇലകൾ തുറന്നുവരാനായി മർദ്ദം ചെലുത്തുകയും ചെയ്യുന്നു. 

അടഞ്ഞുനിൽക്കുന്ന ഇലകളിൽ സൂര്യപ്രകാശം വളരെക്കുറച്ചേ പതിക്കുകയുള്ളു. അതിനാൽ അവ വളരെക്കുറച്ചേ ചൂടാവുകയുള്ളു. അങ്ങനെ ബാഷ്പീകരണം കുറയ്ക്കുന്നതുകൊണ്ട് സസ്യത്തിലെ ബാക്കിയുള്ള വെള്ളം സംരക്ഷിക്കാൻ സസ്യത്തിനു കഴിയുന്നു. ബുള്ളിഫോം കോശങ്ങൾ അനേകം ഏകബീജപത്ര സസ്യങ്ങളിൽ കാണപ്പെടുന്നുണ്ട്. എന്നാൽ ഈ കോശങ്ങൾ ഏറ്റവും കൂടുതലായി പുല്വർഗ്ഗങ്ങളിലാണു കാണപ്പെടുന്നത്. .


</doc>
<doc id="403698" url="https://ml.wikipedia.org/wiki?curid=403698" title="പീറ്റർ ഡിൻക്ലേജ്">
പീറ്റർ ഡിൻക്ലേജ്

പീറ്റർ ഹെയ്ഡൻ ഡിൻക്ലേജ് (ജനനം ജൂൺ 11, 1969) ഒരു അമേരിക്കൻ നടനും, ചലച്ചിത്ര നിർമ്മാതാവുമാണ്. ദ വെൽവെറ്റെൻ റാബിറ്റ് എന്ന പുസ്‌തകത്തിന്റെ നാടക ആവിഷ്കാരത്തിലൂടെ അഞ്ചാം ക്ലാസ്സിൽ പഠിക്കുന്ന കാലത്ത് അഭിനയം ആരംഭിച്ചു. ബെന്നിങ്ങ്ടൺ കോളേജിൽ ഡിൻക്ലേജ് അഭിനയം അഭ്യസിക്കവേ നിരവധി അമേച്വർ സ്റ്റേജ് പ്രൊഡക്ഷനുകളിൽ അഭിനയിച്ചു. 1995 ൽ ലിവിംഗ് ഇൻ ഓബ്ലിവയൺ എന്ന ചിത്രത്തിൽ അഭിനയിച്ചു. 2003 ൽ ഇറങ്ങിയ കോമഡി ഡ്രാമ ചിത്രം ദ സ്റ്റേഷൻ ഏജന്റ് ആണ്‌ ആദ്യ ശ്രദ്ധേയ വേഷം. തുടർന്ന് എൽഫ് (2003), ക്രൈം ചിത്രം ഫൈൻഡ് മി ഗിൽറ്റി (2006), സൂപ്പർഹീറോ കോമഡി ചിത്രം അണ്ടർഡോഗ് (2007), ഫാൻറസി ചിത്രം (2008), 
സൂപ്പർഹീറോ ചിത്രം (2014), ബ്ലാക്ക് കോമഡി ചിത്രം ത്രീ ബിൽബോർഡ്സ് ഔട്ട്സൈഡ് എബ്ബിങ്ങ്, മിസോറി (2017) എന്നിവയിൽ അഭിനയിച്ചു.  

2011 മുതൽ, ഡിൻക്ലേജ് എച്ച്ബിഒ പരമ്പര ഗെയിം ഓഫ് ത്രോൺസിൽ ടിറിയൻ ലാനിസ്റ്റർ എന്ന വേഷം ചെയ്യുന്നു. ഈ പ്രകടനത്തിന് 2011 മുതൽ 2016 തുടർച്ചയായി മികച്ച സഹനടനുള്ള എമ്മി പുരസ്കാരത്തിന് നാമനിർദ്ദേശം ലഭിക്കുകയും, 2011, 2015 വർഷങ്ങളിൽ വിജയിക്കുകയും ചെയ്തു. മികച്ച സഹനടനുള്ള ഗോൾഡൻ ഗ്ലോബ് പുരസ്‌കാരം 2012 അദ്ദേഹം നേടി. ടെലിവിഷൻ രംഗത്തു ഏറ്റവും പ്രതിഫലം വാങ്ങുന്ന അഭിനേതാക്കളിൽ ഒന്നാണ് ഡിൻക്ലേജ്. 


</doc>
<doc id="403704" url="https://ml.wikipedia.org/wiki?curid=403704" title="മൈക്രോസ്പൊറാഞ്ജിയ">
മൈക്രോസ്പൊറാഞ്ജിയ

മൈക്രോസ്പൊറാഞ്ചിയ Microsporangia ഒരു തരം സ്പൊറാഞ്ചിയം ആകുന്നു.  ഇവ ആൺ ഗമീറ്റുകൾ ഉല്പാദിപ്പിക്കുന്ന മൈക്രോസ്പോറുകൾ ഉത്പാദിപ്പിക്കുന്നു.
The microspores divide by mitosis to produce pollen grains. 


</doc>
<doc id="403706" url="https://ml.wikipedia.org/wiki?curid=403706" title="ഇലയുടെ ഗാപ്">
ഇലയുടെ ഗാപ്

ഇല കാണ്ഡത്തിൽ നിന്നും വളരുന്നതിനുള്ള കാണ്ഡത്തിലെ സ്ഥാനമാണ് ഇലയുടെ ഗാപ്പ്. ഇലയുടെ ഗാപ്പിൽ ആണ് ഇലയുടെ അടയാളം കാണപ്പെടുന്നത്. ഇല ഇവിടെവച്ച് തണ്ടുമായി ചേരുന്നു. 


</doc>
<doc id="403707" url="https://ml.wikipedia.org/wiki?curid=403707" title="വിട്രിയസ് ബോഡി">
വിട്രിയസ് ബോഡി

വിട്രിയസ് ബോഡി മനുഷ്യന്റെയും മറ്റു നട്ടെല്ലുള്ള ജീവികളുടേയും കൺഗോളത്തിലെ റെറ്റിനയുടെയും ലെൻസിന്റെയും ഇടയിലുള്ള സ്ഥലത്ത് നിറഞ്ഞിരിക്കുന്ന സുതാര്യമായ ജെൽ രൂപത്തിലുള്ള ദ്രാവകമാണ്. ഇതിനെ പലപ്പോഴും വിട്രിയസ് ഹൂമർ എന്നും വിളിക്കാറുണ്ട്. 


</doc>
<doc id="403708" url="https://ml.wikipedia.org/wiki?curid=403708" title="അണ്ഡാശയം (സസ്യശാസ്ത്രം)">
അണ്ഡാശയം (സസ്യശാസ്ത്രം)

സപുഷ്പികളിൽ അണ്ഡാശയം സ്ത്രീലൈംഗികാാവയവത്തിന്റെ ഭാഗമാണ്. 



</doc>
<doc id="403709" url="https://ml.wikipedia.org/wiki?curid=403709" title="പാർശ്വമുകുളങ്ങൾ">
പാർശ്വമുകുളങ്ങൾ

പാർശ്വമുകുളങ്ങൾ The axillary bud (or lateral bud) ഇലയുടെ കക്ഷത്തിൽ ഇരിക്കുന്ന ഭ്രൂണാവസ്ഥയിലുള്ള തണ്ടാണ്. ഓരോ മുകുളവും തണ്ടാവാനുള്ള കഴിവുള്ളതാണ്, സാധാരണ അലൈംഗിക കാണ്ഡമായോ ലൈംഗികാവയവമായ പുഷ്പമായോ ഇതിനു വളരാനാകും. ഒരിക്കൽ ഉണ്ടായാൽ മുകുളത്തിനു കുറച്ചുനാൾ നിദ്രാരീതിയിൽ ഇരിക്കുകയോ ഉടനേതന്നെ ഒരു തണ്ടായി രൂപാന്തരപ്പെടുകയോ ചെയ്യാറുണ്ട്. 


</doc>
<doc id="403715" url="https://ml.wikipedia.org/wiki?curid=403715" title="വെട്ടുകൽഗുഹ">
വെട്ടുകൽഗുഹ

വെട്ടുകൽ ഗുഹകളാണ് പൊതുവേ മുനിയറ, മുനിമട, വെട്ടുകൽ ഗുഹ എന്നീ പേരിൽ അറിയപ്പെടുന്നത്. ശത്രുക്കളിൽനിന്നും ഹിംസ്രമൃഗങ്ങളിൽ നിന്നും രക്ഷപ്പെടുന്നതിനും മറ്റും ആണ് ഇവ നിർമ്മിച്ചത് എന്നു കരുതുന്നു. തൃശ്ശൂർ ജില്ലയിൽ കുന്നംകുളം, ഗുരുവായൂർ, കാട്ടകാമ്പാല, അക്കിക്കാവ് പ്രദേശങ്ങളിൽ ഇത്തരം ഗുഹകൾ കണ്ടെത്തിയിട്ടുണ്ട്. 

തൃശ്ശൂർ ജില്ലയിൽ കുന്നംകുളനഗരത്തിൽ നിന്നും 2 കിമി അകലെയാണ് കക്കാട് ഗുഹ. പുരാവസ്തുവകുപ്പ് സംരക്ഷിത സ്മാരകമായി ഇത് സംരക്ഷിക്കുന്നു. വെട്ടുകൽ പാറയിൽ ഗുഹപോലെ 6-8 അടി ആഴത്തിൽ ഗുഹപോലെ വെട്ടിയെടുത്തതാണ് ഈ ഗുഹ. രണ്ട് അറകളുള്ള ഈ ഗുഹയിൽ ഉള്ളിലുള്ള ഗുഹയിലേക്ക് പ്രവേശനം ചെറുതാണ്. അകത്തെ ഗുഹക്ക് മുകളിലേക്ക് ഒരു ദ്വാരം മാത്രമേ ഉള്ളു. ശത്രുക്കളിൽ നിന്നും ദുഷ്ടമൃഗങ്ങളീൽ നിന്നും രക്ഷനേടാനായിരിക്കണം ഇങ്ങനെ ദുർഘടമായ വാതിൽ ഒരുക്കുന്നത്. അകത്ത് ഒന്നൊ രണ്ടോ ആൾക്കാർക്ക് കിടക്കാവുന്ന രീതിയിൽ കിടക്ക വെട്ടിയിട്ടുണ്ടാക്കിയിട്ടുണ്ട്. 

തൃശ്ശൂർ ജില്ലയിൽ കുന്നംകുളത്തിനടുത്ത് കാട്ടകാമ്പാല ക്ഷേത്രത്തിനു സമീപം ഒരു വെട്ടുകൽ ഗുഹ സ്ഥിതിചെയ്യുന്നുണ്ട്. പ്രശസ്തമായ കാട്ടകാമ്പാല ശിവക്ഷേത്രത്തിനു അരക്കിലോമീറ്റർ മാറിയാണ് ഇത് സ്ഥിതിചെയ്യുന്നത്. 

തൃശ്ശൂർ ജില്ലയിൽ പന്നിത്തടം- പെരുമ്പിലാവ് പാതയിൽ ഈയാൽ നിന്നും അരകിലോമീറ്റർ ഉള്ളിലാണ് ഈയാൽ ഗുഹ. പ്രസിദ്ധമായ ചെമ്മന്തട്ട മഹാദേവക്ഷേത്രത്തിൽനിന്നും 3 കിലോമീറ്റർ മാത്രം അകലത്ത്റ്റിലാണ് ഈ സ്മാരകം. ഒരു ഗുഹ മാത്രമേയുള്ളു എങ്കിലും തൂണുകളും കിടക്കയും എല്ലാം സുന്ദരമായ നിർമ്മിതികളാണ്.പുരാവസ്തുവകുപ്പ് സംരക്ഷിത സ്മാരകമായി ഇത് സംരക്ഷിക്കുന്നു. വെട്ടുകൽ പാറയിൽ ഇപ്പോൾ ഇടിയുന്നതൊപോലുള്ള നാശം കാണാനുണ്ട് 

തൃശ്ശൂർ ജില്ലയിൽ ഗുരുവായൂരിനടുത്ത് കണ്ടാണിശ്ശേരിയിൽ പുല്ലാനിക്കുന്ന് എന്ന കുന്നിൻ മുകളിൽ ആണ് മുനിമട എന്നറിയപ്പെടുന്ന ഈവെട്ടുകൽ ഗുഹ ഉള്ളത്. കോവിലന്റെ ഗൃഹം തൊട്ടടുത്താണ്. വെട്ടുകൽ പാറയിൽ ഗുഹപോലെ 6-8 അടി ആഴത്തിൽ ഗുഹപോലെ വെട്ടിയെടുത്തതാണ് ഈ ഗുഹ. രണ്ട് അറകളുള്ള ഈ ഗുഹയിൽ ഉള്ളിലുള്ള ഗുഹയിലേക്ക് പ്രവേശനം ചെറുതാണ് എങ്കിലും കഷ്ടപ്പെട്ട് ഒരാൾക്ക് നൂണ്ടുകയറാം. അകത്തെ ഗുഹക്ക് മുകളിലേക്ക് ഒരു ദ്വാരം മാത്രമേ ഉള്ളു. അകത്ത് ഒന്നൊ രണ്ടോ ആൾക്കാർക്ക് കിടക്കാവുന്ന രീതിയിൽ കിടക്ക വെട്ടിയിട്ടുണ്ടാക്കിയിട്ടുണ്ട്. ഇടയിൽ ബാക്കി നിർത്തിയ വെട്ടുകൽ തൂൺ ആയി പ്രവർത്തിക്കുന്നു. 

തൃശ്ശൂർ ജില്ലയിൽ കുന്നംകുളം നഗരത്തിൽ നിന്നും 3 കിമി മാറി പന്നിത്തടം പാതയോരത്താണ് ചൊവ്വന്നൂൂർ ഗുഹ ഉള്ളത്. ഗുഹക്ക് ചുറ്റും വെട്ടുകല്ലുകൊണ്ട് തന്നെ പടുത്തിട്ടുണ്ട് എന്നതാണ് ഈ പ്രദേശത്തെ മറ്റ് ഗുഹകളിൽ നിന്നും ഇതിന്റെ സവിശേഷത. പുരാവസ്തുവകുപ്പ് സംരക്ഷിത സ്മാരകമായി ചുറ്റുമതിലും പ്രവേശനകവാടവും എല്ലാം ഒരുക്കി സംരക്ഷിക്കുന്നു. പ്രധാനകവാടം വിസ്തൃതമാണെങ്കിലും ഉള്ളിലെ അറയിൽ പ്രവേശിക്കുക ദുഷ്കരമാണ്. അതുകൊണ്ട് ഇത് ശവക്കല്ലറയായി കണക്കാക്കുന്നു. കിടക്കയും എല്ലാം ഒരുക്കിയിട്ടുണ്ട്. ഇന്നത്തെ ശവക്കല്ലറയിലെപോലെ മൃതദേഹം ഇവിടെ കൊണ്ടുപോയി കിടത്തുന്ന രീതിയായിരിക്കാം ഉണ്ടായിരുന്നത്. 


</doc>
<doc id="403718" url="https://ml.wikipedia.org/wiki?curid=403718" title="യുണിക്സ് സമാനം">
യുണിക്സ് സമാനം

ഒരു യുണിക്സ് സിസ്റ്റത്തെപ്പോലെയുള്ള ഓപ്പറേറ്റിംഗ് സിസ്റ്റത്തിനെയാണ് യുണിക്സ് സമാനം എന്നുപറയുന്നത്. യുണിക്സിനെപ്പോലെ പെരുമാറുകയും ഒരു യുണിക്സ് സ്പെസിഫിക്കേഷൻ അനുസരികക്കുകയും ചെയ്യുന്നവയാണവ. എന്നാൽ ഇത് പൂർണ്ണമായും പാലിക്കപ്പെടണമെന്നില്ല. യുണിക്സ് കമാന്റുകളും ഷെല്ലും ഉള്ള സിസ്റ്റങ്ങൾ എല്ലാം യുണിക്സ് പോലുള്ള എന്ന പ്രസ്താവനയിൽ വരും (ഇവ UN*X എന്നോ *nix എന്നോ പരാമർശിക്കപ്പെടുന്നു).

ബെൽ ലാബ്സ് യുണിക്സിന്റെ വിവിധ ഫീച്ചറുകൾ ഉള്ളതും അവയെപ്പോലുള്ള സ്വതന്ത്ര ഓപ്പറേറ്റിംഗ് സിസ്റ്റങ്ങളെ സൂചിപ്പിക്കുന്നതിനാണ് ഈ പദം ഉപയോഗിക്കുന്നത്. അനുമതിപത്രമുള്ള യുണിക്സ് സ്രോതസ്സ് കോഡ് അടിസ്ഥാനമാക്കി നിർമ്മിക്കപ്പെട്ടിട്ടുള്ള സോഫ്റ്റ്വെയറുകളും മറ്റും ഇതിന്റെ പരിധിയിൽ വരും (ഇവ യുണിക്സ് പോലെ എന്ന സർട്ടിഫിക്കറ്റിന് അർഹമാണ് കൂടാതെ ഇവയിൽ യുണിക്സ് ട്രേഡ്മാർക്ക് ഉണ്ടാവും)


</doc>
<doc id="403719" url="https://ml.wikipedia.org/wiki?curid=403719" title="ഇലഞെട്ട് (സസ്യശാസ്ത്രം)">
ഇലഞെട്ട് (സസ്യശാസ്ത്രം)

സസ്യശാസ്ത്രത്തിൽ In botany, ഇലഞെട്ട് the petiole (/ˈpiːtɪoʊl/) ഇലയുടെ പത്രഭാഗത്തെ തണ്ടുമായി ബന്ധിപ്പിക്കുന്ന ഭാഗമാണ്. ഇലഞെട്ട് കാണ്ഡവും ഇലയുടെ പത്രഭാഗവുമായുള്ള മാറ്റത്തിന്റെ ഇടയിൽ നിൽക്കുന്ന ഭാഗമാണിത്. ചില സ്പീഷിസുകളിൽ ഇലഞെട്ടിന്റെ രണ്ടു വശങ്ങളിലും പുറം വളർച്ച കാണാനാവുന്നുണ്ട്. ഇതിനു സ്റ്റിപ്യൂൾ എന്നു പറയുന്നു. ഇലഞെട്ടില്ലാത്ത ഇലകളെ ഞെട്ടില്ലാ ഇലകൾ  sessile or epetiolate എന്നു പറയാം.

സസ്യകാണ്ഡത്തിലേയ്ക്ക് ഒരു ഇലയെ ബന്ധിച്ചിരിക്കുന്ന തണ്ടിനെയാണ് ഇലഞെട്ട് എന്നു പറയുന്നത്. ഞെട്ടുള്ള ഇലകളിൽ ഞെട്ട് വളരെ നീളമുള്ളതാകാം. എന്നാൽ മറ്റു ചില സസ്യങ്ങളിൽ വളരെച്ചെറിയ ഇലഞെട്ടു കാണാവുന്നതാണ്. ചില സസ്യങ്ങളിൽ ഇലഞെട്ടേ കാണുന്നില്ല. ഇലഞെട്ട് കാണാത്തവയിൽ ഇലകൾ തണ്ടിനോട് ഇലകൾ നേരിട്ട് ബന്ധിച്ചിരിക്കുകയാണ്. ഇത്തരം ഇലകളെ sessile ഇലകൾ എന്നു വിളിക്കുന്നു. Subpetiolate ഇലകളിൽ വളരെച്ചെറിയ ഇലഞെട്ടേ കാണൂ. അല്ലെങ്കിൽ സെസ്സൈൽ ഇലകളെപ്പോളെ ഞെട്ടേ കാണപ്പെടുന്നില്ല. ഒറോബൻകേസി  Orobanchaceae കുടുംബത്തിൽപ്പെട്ട ചെടികളുടെ ഇലകൾക്ക് ഞെട്ടേ കാണാനില്ല. മറ്റു ചില സസ്യ ഗ്രൂപ്പിലും ഇലഞെട്ട് ഇവയുടെ മറ്റു സ്പീഷിസുകളിൽ കാണാനാവുന്നുണ്ട്.

പീഷിയോൾ എന്ന വാക്ക് ലറ്റിൻ ഭാഷയിലെ പേഷിയോലസ് എന്ന വാക്കിൽനിന്നുമാണുണ്ടായത്. "Petiole" is pronounced /ˈpiːtɪoʊl/ and comes from Latin "petiolus", or "peciolus" "little foot", "stem", an alternative diminutive of "pes" "foot". The regular diminutive "pediculus" is also used for "foot stalk".



</doc>
<doc id="403729" url="https://ml.wikipedia.org/wiki?curid=403729" title="പൂന്തോട്ടം">
പൂന്തോട്ടം

പൊതുവേ വീട്ടിന്റെ പുറത്ത് സസ്യങ്ങളും മറ്റ് പ്രകൃതിവസ്തുക്കളും പ്രദർശിപ്പിക്കാനും നട്ടുവളർത്താനായുമായി നീക്കിവച്ചിരിക്കുന്ന ഇടമാണ് പൂന്തോട്ടം ( garden). പൂന്തോട്ടങ്ങളിൽ പ്രകൃതിദത്തമായ വസ്തുക്കളും മനുഷ്യനിർമ്മിതമായ വസ്തുക്കളും ഉൾക്കൊള്ളാം. പൊതുവേ ഗൃഹങ്ങളോടനുബന്ധിച്ചാണ് പൂന്തോട്ടങ്ങൾ സർവ്വസാധാരണായായി കാണപ്പെടുന്നെങ്കിലും മൃഗശാല("zoological gardens") സസ്യോദ്യാനം("botanical garden") എന്നിവയും വിശാലമായ അർത്ഥത്തിൽ പൂന്തോട്ടങ്ങളിൽ ഉൾക്കൊള്ളുന്നു. ചില പരമ്പരാഗത തരങ്ങളിലുള്ള കിഴക്കൻ തോട്ടങ്ങളിൽ സാൻ ഉദ്യാനങ്ങൾ പോലെ അപൂർവ്വമായി മാത്രമേ സസ്യങ്ങൾ ഉപയോഗിക്കുകയുള്ളൂ.


</doc>
<doc id="403734" url="https://ml.wikipedia.org/wiki?curid=403734" title="എൻ.എസ്. മെമ്മോറിയൽ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ്">
എൻ.എസ്. മെമ്മോറിയൽ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ്

കൊല്ലം ജില്ലയിലെ പാലത്തറയിൽ സ്ഥിതിചെയ്യുന്ന ഒരു സഹകരണ ആശുപത്രിയാണ് എൻ.എസ്. മെമ്മോറിയൽ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ്. ദക്ഷിണ കേരളത്തിലെ ആദ്യത്തെ കോപ്പറേറ്റീവ് മൾട്ടി സൂപ്പർ സ്പെഷ്യാലിറ്റി ആശുപത്രിയാണിത്. 1985-ൽ അന്തരിച്ച കമ്മ്യൂണിസ്റ്റ് പാർട്ടി പ്രവർത്തകൻ എൻ. ശ്രീധരനോടുള്ള സ്മരണാർത്ഥം 2000-ത്തിൽ സ്ഥാപിച്ചതാണ് ഈ ആശുപത്രി. 2006-ൽ കമ്മ്യൂണിസ്റ്റ് പാർട്ടി ജനറൽ സെക്രട്ടറി പ്രകാശ് കാരാട്ട് ഉദ്ഘാടനം ചെയ്ത ശേഷമാണ് ആശുപത്രിയുടെ പൂർണ്ണതോതിലുള്ള പ്രവർത്തനം ആരംഭിച്ചത്. ഇവിടെ 13 ഡിപ്പാർട്ട്മെന്റുകളിലായി നാൽപതോളം ഡോക്ടർമാരുടെയും 250-ലധികം മെഡിക്കൽ സ്റ്റാഫുകളുടെയും സേവനം ലഭ്യമാണ്.

2011-ൽ എൻ.എസ്. മെമ്മോറിയൽ നഴ്സിങ് കോളേജ് പ്രവർത്തനം തുടങ്ങി. ഇവിടെ ഇരുന്നൂറോളം വിദ്യാർത്ഥികൾ പഠിക്കുന്നു.

കൊല്ലം ജില്ലയിലെ പാലത്തറ ദുർഗ്ഗാ ദേവി ക്ഷേത്രത്തിന് എതിർവശത്തായി ബൈപാസ് റോഡിനു സമീപമാണ് എൻ എസ് മെമ്മോറിയൽ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ് സ്ഥിതിചെയ്യുന്നത്.



</doc>
<doc id="403743" url="https://ml.wikipedia.org/wiki?curid=403743" title="എൻ. ശ്രീധരൻ">
എൻ. ശ്രീധരൻ

മധ്യതിരുവിതാംകൂറിൽ കമ്മ്യൂണിസ്റ്റ് പാർട്ടിയുടെ ആദ്യകാല സംഘാടകരിൽ ഒരാളും, മുൻ സി.പി.ഐ.(എം.) സംസ്ഥാന സെക്രട്ടറിയേറ്റ് അംഗവുമാണ് എൻ. ശ്രീധരൻ (1928 - 1985). ഇദ്ദേഹം എൻ.എസ്. എന്ന പേരിലാണ് അറിയപ്പെട്ടിരുന്നത്.

1928-ൽ കൊല്ലം ജില്ലയിലെ വള്ളിക്കാവ് എന്ന സ്ഥലത്ത് ഒരു വള്ളക്കാരന്റെ മകനായാണ് എൻ. ശ്രീധരന്റെ ജനനം. പ്രാഥമിക വിദ്യാഭ്യാസത്തിനുശേഷം അച്ഛന്റെ കെട്ടുവള്ളത്തിൽ സഹായിയായി ജോലി ചെയ്യുമ്പോൾ കമ്മ്യൂണിസ്റ്റ് നേതാക്കളുമായി പരിചയപ്പെട്ടതാണ് അദ്ദേഹത്തെ കമ്മ്യൂണിസ്റ്റ് പാർട്ടിയിലേക്ക് ആകർഷിച്ചത്. സ്വാതന്ത്ര്യസമരം ശക്തിപ്രാപിച്ചുകൊണ്ടിരുന്ന സമയത്ത് അദ്ദേഹം രാഷ്ട്രീയരംഗത്തേക്കു പ്രവേശിച്ചു.

ബീഡിത്തൊഴിലാളികളെയും വള്ളത്തൊഴിലാളികളെയും സംഘടിപ്പിച്ച് തൊഴിലാളി നേതാവായാണ് ശ്രീധരന്റെ രാഷ്ട്രീയജീവിതം ആരംഭിക്കുന്നത്. വളരെ ചുരുങ്ങിയ കാലം കൊണ്ടുതന്നെ അദ്ദേഹം മധ്യതിരുവിതാംകൂറിലെ അറിയപ്പെടുന്ന കമ്മ്യൂണിസ്റ്റ് നേതാക്കളിലൊരാളായി മാറി. 1946-ൽ പുന്നപ്ര-വയലാർ സമരം നടക്കുമ്പോൾ അദ്ദേഹം ജന്മസ്ഥലമായ വള്ളിക്കാവിലെ ഒരു ബീഡിക്കടയുടെ മുൻപിൽ 'ദിവാൻ ഭരണം തുലയട്ടെ' എന്നെഴുതിയ ബോർഡ് സ്ഥാപിച്ചുകൊണ്ട് പോലീസിനെ വെല്ലുവിളിച്ചു. തുടർന്ന് ശ്രീധരനെ പിടികൂടുവാൻ പോലീസ് ശ്രമിച്ചതോടെ അദ്ദഹത്തിന്റെ ദീർഘകാലത്തെ ഒളിവുജീവിതം ആരംഭിച്ചു. ഒളിവിൽ കഴിയുന്ന സമയത്തും അദ്ദേഹം പൊതുപ്രവർത്തനം തുടർന്നുകൊണ്ടിരുന്നു. അക്കാലത്താണ് അദ്ദഹത്തിന് 'എൻ.എസ്.' എന്ന വിളിപ്പേര് ലഭിക്കുന്നത്.

നാവികതൊഴിലാളി സംഘടനയെ കമ്മ്യൂണിസ്റ്റ് പാർട്ടിയുടെ നിയന്ത്രണത്തിൽ കൊണ്ടുവരുന്നതിൽ അദ്ദേഹം നിർണ്ണായക പങ്കുവഹിച്ചു. 1946-ലെ പുന്നപ്ര വയലാർ സമരത്തിലും 1949-ലെ ശൂരനാട് കലാപത്തിലും പങ്കെടുത്തതിന്റെ പേരിൽ അദ്ദഹത്തിനു ക്രൂരമായ പോലീസ് മർദ്ദനവും ജയിൽവാസവും അനുഭവിക്കേണ്ടി വന്നു.

1940-കളിൽ തന്നെ കമ്മ്യൂണിസ്റ്റ് പാർട്ടിയുടെ സെൽ സെക്രട്ടറി, കായംകുളം ഡിവിഷൻ കമ്മിറ്റി സെക്രട്ടറി, കാർത്തികപ്പള്ളി താലൂക്ക് സെക്രട്ടറി, ആലപ്പുഴ ഡി.സി. അസിസ്റ്റന്റ് സെക്രട്ടറി എന്നീ നിലകളിലെല്ലാം ശ്രീധരൻ പ്രവർത്തിച്ചിരുന്നു. 1958-ൽ അവിഭക്ത കമ്മ്യൂണിസ്റ്റ് പാർട്ടിയുടെ ആലപ്പുഴ ജില്ലാ ആക്ടിങ് സെക്രട്ടറിയായ അദ്ദേഹം സി.പി.ഐ.(എം.)ന്റെ രൂപീകരണത്തിനു ശേഷം ആലപ്പുഴ, കൊല്ലം ജില്ലകളിൽ പാർട്ടി സെക്രട്ടറിയായി. പാർട്ടിയുടെ മുഖപത്രമായ "ദേശാഭിമാനി"യുടെ പ്രചാരം വർദ്ധിപ്പിക്കുന്നതിൽ അദ്ദേഹം പ്രധാന പങ്കുവഹിച്ചു.

1985 ഫെബ്രുവരി 17-ന് ചിറ്റാറിൽ പോലീസുകാരും കമ്മ്യൂണിസ്റ്റുകാരും തമ്മിൽ നടന്ന പ്രക്ഷോഭത്തിൽ പങ്കെടുത്തു മടങ്ങുമ്പോഴുണ്ടായ വാഹനാപകടത്തിൽ എൻ.എസ്. അന്തരിച്ചു. 57-ആം വയസ്സിലായിരുന്നു അന്ത്യം. മരിക്കുമ്പോൾ അദ്ദേഹം സി.പി.ഐ.(എം.)ന്റെ സംസ്ഥാന സെക്രട്ടറിയേറ്റ് അംഗമായിരുന്നു. ആലപ്പുഴയിലെ വലിയ ചുടുകാട്ടിലാണ് അദ്ദഹത്തിന്റെ ഭൗതികശരീരം സംസ്കരിച്ചത്.

എൻ.എസിന്റെ മരണശേഷം അദ്ദഹത്തിന്റെ ഓർമ്മയ്ക്കായി ഒരു സഹകരണ ആശുപത്രി കൊല്ലം ജില്ലയിലെ പാലത്തറയിൽ സ്ഥാപിച്ചു. 2000-ത്തിൽ രൂപംകൊണ്ട ഈ ആശുപത്രിക്ക് എൻ.എസ്. മെമ്മോറിയൽ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ് എന്ന പേരാണു നൽകിയിരിക്കുന്നത്. എൻ.എസിന്റെ ചരമദിനമായ ഫെബ്രുവരി 17-ന് കമ്മ്യൂണിസ്റ്റ് പാർട്ടിയുടെ നേതൃത്വത്തിൽ അനുസ്മരണ പരിപാടികൾ സംഘടിപ്പിക്കാറുണ്ട്. എസ്.എസ്.എൽ.സി. പരീക്ഷയിൽ ഉയർന്ന മാർക്ക് നേടുന്ന വിദ്യാർത്ഥികൾക്ക് ഈ ദിവസം എൻ.എസിന്റെ പേരിലുള്ള എൻഡോവ്മെന്റും നൽകാറുണ്ട്.


</doc>
<doc id="403746" url="https://ml.wikipedia.org/wiki?curid=403746" title="അലഹബാദ് ഹൈക്കോടതി">
അലഹബാദ് ഹൈക്കോടതി

അലഹാബാദിലെ അലഹബാദ് ഹൈക്കോടതിയോ ജൂഡികേന്ദ്രത്തിന്റെ ഹൈക്കോടതിയാണ് ഉത്തർപ്രദേശ് സംസ്ഥാനത്തെ അധികാര പരിധിയിൽ അലഹാബാദ് കേന്ദ്രീകരിച്ചിരിക്കുന്ന ഒരു ഹൈ കോടതി. 1869 ൽ സ്ഥാപിതമായ ഇത് ഇന്ത്യയിലെ ആദ്യത്തെ ഹൈക്കോടതികളിൽ ഒന്നാണ്.

അലഹബാദ് വടക്ക്-പടിഞ്ഞാറൻ പ്രവിശ്യകളുടെ ഭരണകേന്ദ്രമായി മാറി. 1834 ൽ ഒരു ഹൈക്കോടതി സ്ഥാപിതമായെങ്കിലും ഒരു വർഷത്തിനുള്ളിൽ ആഗ്രയിലേക്ക് മാറ്റി. 1868 ൽ അത് അലഹബാദിലേക്ക് മാറി. അലഹാബാദ് കോംപ്ലക്സ് സർവ്വകലാശാലയിലെ അക്കൗണ്ടൻറ് ജനറൽ ഓഫീസിൽ മുൻ ഹൈക്കോടതി പ്രവർത്തിച്ചു. 

1866 മാർച്ച് 17-ന് ഇന്ത്യൻ ഹൈക്കോടതി ആക്ട് 1861 ൽ ആഗ്രയിലെ വടക്കുപടിഞ്ഞാറൻ പ്രവിശ്യകൾക്ക് വേണ്ടി ജൂഡികേതര ഹൈക്കോടതി സ്ഥാപിക്കുകയുണ്ടായി. ഇത് പഴയ സദ്ർ ദിവാനി അദാലത്ത് സ്ഥാപിച്ചു. വടക്ക്-പടിഞ്ഞാറൻ പ്രവിശ്യകളുടെ ഹൈക്കോടതിയുടെ ആദ്യത്തെ ചീഫ് ജസ്റ്റിസ്, നിയമപ്രകാരമുള്ള ആദ്യത്തെ നിയമജ്ഞയായി നിയമിക്കപ്പെട്ടിരുന്ന സർ വാൽറ്റർ മോർഗൻ, ബാരിസ്റ്റർ അറ്റ് ലോ, മി. സിംപ്സൺ എന്നിവർ നിയമിക്കപ്പെട്ടു.

ഈ സ്ഥലം വടക്കുപടിഞ്ഞാറൻ പ്രവിശ്യകളുടെ ഹൈക്കോടതി 1869 ൽ ആഗ്രയിൽ നിന്ന് അലഹാബാദിലേക്ക് മാറ്റുകയും, 1919 മാർച്ച് 11 ന് അലഹബാദിലെ ജുഡീഷ്യറിയായി ഹൈക്കോടതി മാറ്റുകയും ചെയ്തു.

1925 നവംബർ 2 ന് ഔധ് ജുഡീഷ്യൽ കമ്മീഷണറുടെ കോടതി ലക്നൗവിൽ ഔധ് സിവിൽ കോർട്ട്സ് ആക്ട് 1925 ലെ യു.ഡി.എൻ സിവിൽകോടതിസ് ആക്ട് വഴി മാറ്റി. ഈ പ്രമേയം പാസ്സാക്കിയ ഗവർണർ ജനറലിന്റെ മുൻകൂർ അനുമതിയോടെയാണ് ഇത്.

1948 ഫെബ്രുവരി 25 ന് അലഹാബാദിലെ ഹൈക്കോടതി വിധി ചീഫ് കോർട്ട് ഒതുക്കി.

ഉത്തരാഖണ്ഡ് എന്നറിയപ്പെടുന്ന ഉത്തരാഞ്ചൽ സംസ്ഥാനത്തെ 2000 ൽ ഉത്തർപ്രദേശിൽ നിന്നും വേർപ്പെടുത്തിയപ്പോൾ, ഉത്തരാഞ്ചൽ ജില്ലകളിലെ ജയിലുകളിൽ ഈ ഹൈക്കോടതി അധികാരത്തിൽ നിന്നും വിമുക്തമായി. അലഹബാദ് ഹൈക്കോടതി ഇന്ത്യയിലെ ആഗ്രയിലുള്ള ലോഹ മുണ്ടിയുടെ ഖാൻ സാഹബ് നിസാമുദ്ദീനാണ് നിർമ്മിച്ചത്. ഹൈക്കോടതിയിലേക്കുള്ള ജലധാരയും അദ്ദേഹം നൽകി


</doc>
<doc id="403750" url="https://ml.wikipedia.org/wiki?curid=403750" title="മൈക്രോഗ്രാഫിയ">
മൈക്രോഗ്രാഫിയ

ശാസ്ത്രലോകത്ത് വളരെയേറെ ചരിത്രപ്രാധാധ്യമുള്ള ഒരു ഗ്രന്ഥമാണ് റോബർട്ട് ഹുക്ക് രചിച്ച മൈക്രോഗ്രാഫിയ Micrographia: or Some Phyſiological Deſcriptions of Minute Bodies Made by Magnifying Glasses. With Observations and Inquiries Thereupon. വിവിധ ലെൻസുകളിലൂടെ ഹുക്ക് നടത്തിയ നിരീക്ഷണങ്ങളാണ് ഈ ഗ്രന്ഥത്തിന്റെ ഉള്ളടക്കം. സൂക്ഷ്മദർശിനികളിലൂടെ കണ്ടെത്തിയ ഷഡ്പദങ്ങൾ, സസ്യങ്ങൾ തുടങ്ങിയവയുടെ ചിത്രീകരണങ്ങൾ ഈ പുസ്തകത്തിന്റെ സവിശേഷത വർദ്ധിപ്പിക്കുന്നു. ഇത്തരത്തിലുള്ള ആദ്യത്തെ പുസ്തകമാണ് മൈക്രോഗ്രാഫിയ.
1665 ലാണ് റോയൽ സൊസൈറ്റി ഈ ഗ്രന്ഥം പ്രസിദ്ധീകരിച്ചത്. കോശങ്ങളെക്കുറിച്ച് Cell എന്ന പദം ആദ്യമായി ഉപയോഗിച്ചത് ഈ ഗ്രന്ഥത്തിലാണ്,


</doc>
<doc id="403751" url="https://ml.wikipedia.org/wiki?curid=403751" title="പാൽകേക്ക്">
പാൽകേക്ക്

കേരളത്തിലെ ഒരു മധുരപലഹാരമാണ് പാൽകേക്ക്.


</doc>
<doc id="403756" url="https://ml.wikipedia.org/wiki?curid=403756" title="ആളിയാർ അണക്കെട്ട്">
ആളിയാർ അണക്കെട്ട്

തമിഴ്നാട്ടിലെ കോയമ്പത്തൂർ ജില്ലയിൽ കേരളത്തോട് ചേർന്ന് കിടക്കുന്ന പൊള്ളാച്ചിയിലെ വാൽപ്പാറ ഹിൽസ്റ്റേഷപരിധിയിൽ ആളിയാർ നദിയിലാണ് ആളിയാർ അണക്കെട്ട് സ്ഥിതി ചെയ്യുന്നത്.

പറമ്പിക്കുളം - ആളിയാർ പദ്ധതി എന്നപ്പേരിൽ കേരളവും തമിഴ് നാടുമായി ഒരു ജലം പങ്കിടൽ കരാർ ഈ അണക്കെട്ടുമായി നിലവിലുണ്ട്. 


</doc>
<doc id="403762" url="https://ml.wikipedia.org/wiki?curid=403762" title="മസാനി അമ്മൻ കോവിൽ">
മസാനി അമ്മൻ കോവിൽ

തമിഴ്നാട്ടിലെ കോയമ്പത്തൂർ ജില്ലയിൽ കേരളത്തോട് ചേർന്ന് കിടക്കുന്ന പൊള്ളാച്ചി പട്ടണത്തിൽ നിന്നും തെക്കു-പടിഞ്ഞാറ് ദിശയിലായി 24 കിലോമീറ്റർ അകലെ ആളിയാർ പുഴയുടെ തീരത്ത്‌ സ്ഥിതി ചെയ്യുന്ന ഒരു ദേവീ ക്ഷേത്രമാണ് മസാനി അമ്മൻ കോവിൽ.

പൂർണ്ണമായും മലർന്ന് കിടക്കുന്ന രീതിയിലാണ് ഇവിടെ ദേവിയുടെ വിഗ്രഹത്തെ പ്രതിഷ്ഠിച്ചിട്ടുള്ളത്. മണ്ണിൽ തീർത്ത ഈ വിഗ്രത്തിന് നെറുകയിൽ നിന്നും പാദം വരെ 15 അടി നീളമാണുള്ളത്. കാൽപ്പാദത്തിന്നടിയിൽ ദേവിയുടെ കുഞ്ഞെന്ന് കരുതപ്പെടുന്ന ഒരു രൂപവും ഉണ്ട്.

ചൊവ്വയും വെളളിയുമാണ് അമ്പലത്തിൽ പ്രധാനപ്പെട്ട ദിവസങ്ങൾ. ജനുവരി അവസാനമാണ് ഉത്സവം. ഉത്സവത്തിന്റെ അവസാന ദിവസം തീയാട്ടവും നടക്കും.

രോഗശാന്തിക്കാണ് ഇവിടെ പ്രധാനമായും ഭക്തർ എത്തുന്നത്. ഉദ്ദിഷ്ടകാര്യ സിദ്ധിക്കായി മാസാനി അമ്മന് സമർപ്പിക്കുന്ന ഒരു വിശേഷ വഴിപാടാണ് മുളകരച്ച് പൂജ.



</doc>
<doc id="403765" url="https://ml.wikipedia.org/wiki?curid=403765" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ഇൻഫ്രാസ്ട്രക്ചർ ആൻഡ് കൺസ്ട്രക്ഷൻ">
ഇന്ത്യൻ ഇൻസ്റ്റിറ്റ്യൂട്ട് ഓഫ് ഇൻഫ്രാസ്ട്രക്ചർ ആൻഡ് കൺസ്ട്രക്ഷൻ

കൊല്ലം ജില്ലയിലെ ചവറയിൽ നിർമ്മാണത്തിലിരിക്കുന്ന ഒരു സാങ്കേതിക വിദ്യാഭ്യാസ സ്ഥാപനമാണ് ഇന്ത്യൻ ഇൻസ്റ്റിറ്റ്യൂട്ട് ഓഫ് ഇൻഫ്രാസ്ട്രക്ചർ ആൻഡ് കൺസ്ട്രക്ഷൻ. കേന്ദ്രസർക്കാരിന്റെ സഹായത്തോടെ കേരള സർക്കാർ ആരംഭിച്ചതാണ് ഈ സ്ഥാപനം. അന്യസംസ്ഥാനങ്ങളിൽ നിന്നും കേരളത്തിലേക്ക് കുടിയേറിയ നിർമ്മാണത്തൊഴിലാളികൾക്ക് അന്താരാഷ്ട്ര നിലവാരത്തിലുള്ള പരിശീലനം നൽകുക, വിദേശത്തു ജോലി നേടാൻ പ്രാപ്തരാക്കുക എന്നിവയാണ് ഇതിന്റെ ലക്ഷ്യങ്ങൾ. കേരള അക്കാദമി ഫോർ സ്കിൽസ് എക്സലൻസിനാണ് സ്ഥാപനത്തിന്റെ മേൽനോട്ടച്ചുമതല.

നിർമ്മാണത്തൊഴിലാളികൾക്കായി ഒരു അക്കാദമി തുടങ്ങുക എന്ന ആശയം ആദ്യമായി അവതരിപ്പിച്ചത് 2008-ലെ എൽ.ഡി.എഫ്. സർക്കാരാണ്. 'കേരള കൺസ്ട്രക്ഷൻ അക്കാദമി' എന്ന പേരിൽ കൊല്ലം ജില്ലയിലെ ചാത്തന്നൂരിൽ ഇത് തുടങ്ങാനായിരുന്നു പദ്ധതി. പിന്നീട് യു.ഡി.എഫ്. സർക്കാർ അധികാരത്തിൽ വന്നതോടെ പദ്ധതി ചവറയിലേക്കു മാറ്റി. സ്ഥാപനത്തിന് 'ഇന്ത്യൻ ഇൻസ്റ്റിറ്റ്യൂട്ട് ഓഫ് ഇൻഫ്രാസ്ട്രക്ചർ ആൻഡ് കൺസ്ട്രക്ഷൻ' എന്ന പേരു നൽകാനും തീരുമാനിച്ചു. 2013 മാർച്ച് 15-ന് കേരള മുഖ്യമന്ത്രി ഉമ്മൻ ചാണ്ടി പദ്ധതിക്കു തറക്കല്ലിട്ടു.

2016-ലെ കണക്കുപ്രകാരം കേരളത്തിൽ 40 ലക്ഷം അന്യസംസ്ഥാന തൊഴിലാളികൾ പണിയെടുക്കുന്നുണ്ട്. ഇവരിൽ ഭൂരിഭാഗം പേരും ബംഗാൾ, ബീഹാർ, അസം, ഉത്തർ പ്രദേശ് എന്നീ സംസ്ഥാനങ്ങളിൽ നിന്നുള്ളവരാണ്. കേരളത്തിലെ നിർമ്മാണമേഖലയുടെ നല്ലൊരു ഭാഗവും അന്യസംസ്ഥാന തൊഴിലാളികൾ കൈകാര്യം ചെയ്യുന്നു. സാങ്കേതിക പരിജ്ഞാനവും വിദ്യാഭ്യാസവും കുറഞ്ഞവരായതിനാൽ ഇവരിൽ 70 ശതമാനം പേരും അവിദഗ്ദ്ധ തൊഴിലാളികളാണ്. ഇവർക്ക് വേണ്ടത്ര പരിശീലനം നൽകേണ്ടത് അത്യാവശ്യമായി വന്നു. ഇതിനായി ജില്ലകൾ തോറും നൈപുണ്യ വികസന കേന്ദ്രങ്ങൾ തുടങ്ങാൻ കേരള സർക്കാർ തീരുമാനിച്ചു. കൊല്ലം ജില്ലയിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് ഇൻഫ്രാസ്ട്രക്ചർ ആൻഡ് കൺസ്ട്രക്ഷൻ എന്ന സ്ഥാപനം ഇത്തരത്തിലുള്ള ഒരു നൈപുണ്യവികസന കേന്ദ്രമാണ്. നിർമ്മാണത്തൊഴിലാളികൾക്കു തൊഴിൽ പരിശീലനം നൽകുകയും അവരെ വിദേശ ജോലി നേടാൻ പോലും പ്രാപ്തരാക്കി മാറ്റുക എന്നതാണ് ഈ സ്ഥാപനത്തിന്റെ ലക്ഷ്യം.

ചവറയിൽ ദേശീയപാത 66-നു സമീപമുള്ള 9.02 ഏക്കർ സ്ഥലത്താണ് ഈ സ്ഥാപനം സ്ഥിതിചെയ്യുന്നത്. 235100 ചതുരശ്ര അടി വിസ്തൃതിയുള്ള ക്യാമ്പസ് നിർമ്മിക്കുവാൻ കേരള അക്കാദമി ഫോർ സ്കിൽസ് എക്സലൻസിനു പദ്ധതിയുണ്ട്. ഏകദേശം 100 കോടി രൂപയാണ് ഇതിനു ചെലവു പ്രതീക്ഷിക്കുന്നത്.


</doc>
<doc id="403771" url="https://ml.wikipedia.org/wiki?curid=403771" title="ക്ലാര ലാഗോ">
ക്ലാര ലാഗോ

ക്ലാര ലാഗോ ഗ്രൗ (ജനനം: മാർച്ച് 6, 1990), ഒരു സ്പാനിഷ് നടിയാണ്. മാഡ്രിഡിനു സമീപമുള്ള ടോറെലോഡോണസിൽ ജനിച്ച ലാഗോ തന്റെ ഒമ്പതാം വയസ്സിൽ സ്പാനിഷ് ചലച്ചിത്രമായ ടെർക്കാ വിദ (2000) എന്ന ചിത്രത്തിൽ അഭിനയിച്ചു കൊണ്ടു അരങ്ങേറ്റം നടത്തി. അതേ വർഷം തന്നെ കംപാന്യേറോസ് (ആന്റണ 3 ) എന്ന ടിവി പരമ്പരയിലും അഭിനയിച്ചു. 2002 ൽ ഇമണോൾ ഉറിബെ സംവിധാനം ചെയ്ത കരോൾസ് ജേർണി എന്ന ചിത്രത്തിൽ അഭിനയിച്ച ലാഗോയ്ക്ക് മികച്ച പുതുമുഖ നടിക്കുള്ള ഗോയ പുരസ്കാരം നാമനിർദ്ദേശം ലഭിച്ചിരുന്നു.

2008 ൽ നടന്ന സാൻ സെബാസ്റ്റ്യൻ ഫിലിം ഫെസ്റ്റിവലിൽ സ്പാനിഷ് സിനിമയിലെ മികച്ച പുതുമുഖ നടിക്കുള്ള ലൊറിയാൽ അവാർഡ് ലഭിച്ചു. 2011 ലെ യൂറോപ്യൻ ഫിലിം അക്കാദമിയിലും ബർലിൻ ഇന്റർനാഷണൽ ഫിലിം ഫെസ്റ്റിവലിലും ലാ കാര ഓക്കുൾട്ട (ദ ഹിഡൻ ഫേസ്) എന്ന ചിത്രത്തിലെ അഭിനയത്തിന് ക്ലാര പുരസ്കാരം നേടി. 2014-ൽ ഓച്ചോ അപ്പെല്ലിഡോസ് വാസ്കോസ് (സ്പാനിഷ് അഫയർ) എന്ന ചിത്രത്തിൽ ലാഗോ അഭിനയിച്ചു. ഈ ചിത്രം സ്പാനിഷ് ബോക്സ് ഓഫീസ് റെക്കോർഡുകൾ തകർത്തു, 75 മില്ല്യൻ വരുമാനം നേടി. 


</doc>
<doc id="403773" url="https://ml.wikipedia.org/wiki?curid=403773" title="ലാ കാര ഓക്കുൾട്ട (ചലച്ചിത്രം)">
ലാ കാര ഓക്കുൾട്ട (ചലച്ചിത്രം)

2011 ൽ പുറത്തിറങ്ങിയ ഒരു സ്പാനിഷ് സസ്പെൻസ് ചലച്ചിത്രമാണ് ലാ കാര ഓക്കുൾട്ട (ദ ഹിഡൻ ഫേസ്).കൊളംബിയൻ സംവിധായകൻ ആൻദ്രേ ബിയാസ് സംവിധാനം ചെയ്ത ഈ ചിത്രം ഒരു കൊളംബിയൻ-സ്പാനിഷ്-അമേരിക്കൻ സംയുക്ത സംരംഭമാണ്‌. ക്വിം ഗുട്ടിയേരസ്, മാർട്ടീന ഗാർസിയ, ക്ലാര ലാഗോ എന്നിവരാണ് ഈ ചിത്രത്തിൽ അഭിനയിക്കുന്നത്. 2013 ൽ മർഡർ 3 എന്ന പേരിൽ ഈ ചിത്രം ബോളിവുഡിൽ പുനഃസൃഷ്ടിച്ചു. 



</doc>
<doc id="403775" url="https://ml.wikipedia.org/wiki?curid=403775" title="ഓച്ചോ അപ്പെല്ലിഡോസ് വാസ്കോസ്">
ഓച്ചോ അപ്പെല്ലിഡോസ് വാസ്കോസ്

2014 ൽ പുറത്തിറങ്ങിയ ഒരു സ്പാനിഷ് കോമഡി ചിത്രമാണ് ഓച്ചോ അപ്പെല്ലിഡോസ് വാസ്കോസ് (ഇംഗ്ലീഷ്: സ്പാനിഷ് അഫയർ) എമിലിയോ മാർട്ടനെസ്-ലാസറോ സംവിധാനം ചെയ്ത ഈ ചിത്രം 2014 മാർച്ച് 14 ന് സ്പെയിനിൽ പ്രദർശനത്തിനെത്തി. ചിത്രം റിലീസ് ചെയ്ത് ആറു ആഴ്ചകൾക്കുള്ളിൽ സ്പെയിനിൽ ഏറ്റവും വലിയ രണ്ടാമത്തെ ബോക്സ് ഓഫീസ് ഹിറ്റായി മാറി. 2015, നവംബർ 20ന് ഓച്ചോ അപ്പെല്ലിഡോസ് കാറ്റലാനെസ് (ഇംഗ്ലീഷ് ടെറ്റിൽ: സ്പാനിഷ് അഫയർ 2) എന്ന പേരിൽ ഒരു തുടർചിത്രം പുറത്തിറങ്ങി. 



</doc>
<doc id="403796" url="https://ml.wikipedia.org/wiki?curid=403796" title="ബിഗ്ഗ്സ്">
ബിഗ്ഗ്സ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ബട്ട് കൗണ്ടിയിൽ സ്ഥിതിചെയ്യുന്ന ഒരു നഗരമാണ് ബിഗ്ഗ്സ്. ഇതു മുമ്പ്, ബിഗ്ഗ്സ് സ്റ്റേഷൻ എന്നറിയപ്പെട്ടിരുന്നു. 2010 ലെ സെൻസസ് പ്രകാരം ഈ നഗരത്തിൽ 1,707 പേർ അധിവസിക്കുന്നു. ഇത് 2000 ലുണ്ടായിരുന്ന 1,793 നേക്കാൾ കുറവാണ്.

ബിഗ്ഗ്സ് നഗരം നിലനിൽക്കുന്ന അക്ഷാംശരേഖാംശങ്ങൾ (39.413820, -121.710316) ആണ്. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണം 0.6 ചതുരശ്ര മൈൽ (1.6 ചതരുശ്ര കിലോമീറ്റർ2) ആണ്. ഇതു മുഴുവനും കരഭൂമിയാണ്.

ബിഗ്ഗ്സ് സ്റ്റേഷൻ എന്നറിയപ്പെട്ടിരുന്ന ഈ പ്രദേശത്ത് 1871 ൽ ഒരു പോസ്റ്റ് ഓഫീസ് സ്ഥാപിക്കപ്പടുകയും 1884 ൽ നഗരത്തിന്റെ പേര് ബിഗ്ഗ്സ് എന്നായി മാറുകയും ചെയ്തു. 1903 ൽ ഇത് ഒരു നഗരമായി സംയോജിപ്പിക്കപ്പെട്ടു. നഗരം നിലനിൽക്കുന്ന പ്രദേശത്തുനിന്ന് ആദ്യമായി റെയിൽവേ വഴി ധാന്യം കയറ്റി അയച്ച മേജർ മരിയോൺ ബിഗ്ഗ്സിന്റെ പേരിലാണ് നഗരം അറിയപ്പെടുന്നത്. 2002 ന്റെ അവസാനത്തിൽ നഗരത്തിന്റെ മേയർക്ക് കാലിഫോർണിയ മിൽക്ക് പ്രൊസസ്സർ ബോർഡിന്റെ എക്സിക്യൂട്ടീവ് ഡയരക്ടറായ ജെഫ് മാന്നിംഗിൽ നിന്നും നഗരത്തിന്റെ പേര് "ഗോട്ട് മിൽക്ക്" എന്നു മാറ്റാൻ നിർദ്ദേശിക്കം ലഭിച്ചിരുന്നു. എന്നാൽ ബിഗ്ഗ്സ് ടൗൺ കൌൺസിൽ പിന്നീട് ഈ നിർദ്ദേശം തള്ളിക്കളഞ്ഞു.


</doc>
<doc id="403798" url="https://ml.wikipedia.org/wiki?curid=403798" title="ഭാഗ്യശ്രീ">
ഭാഗ്യശ്രീ

ഭാഗ്യശ്രീ (ജനനം: ഫെബ്രുവരി 23, 1969) ഒരു ഇന്ത്യൻ ചലച്ചിത്ര നടിയാണ്. മെയ്നെ പ്യാർ കിയ എന്ന ആദ്യ ചിത്രത്തിലൂടെെ നായികയുടെ വേഷം ചെയ്തതിലൂടെയാണ് ഭാഗ്യശ്രീ ഏറെ അറിയപ്പെടുന്നത്. ഈ ചിത്രത്തിലെ അഭിനയത്തിന് മികച്ച നടിക്കുള്ള ഫിലിം ഫെയർ അവാർഡിന് അർഹയാകുകയും ചെയ്തു. ഹിന്ദികൂടാതെ ഏതാനും കന്നട, മറാത്തി, തെലുങ്ക്, ഭോജ്പൂരി ചിത്രങ്ങളിലും അവർ അഭിനയിച്ചിട്ടുണ്ട്.

ഭാഗ്യശ്രീ മഹാരാഷ്ട്രയിലെ സാംഗ്ലിയിലെ മറാത്ത പട്വർദ്ധൻ രാജകുടുംബത്തിലെ അംഗമാണ്. അവരുടെ പിതാവ് വിജയ് സിംഘ്റാവു മാധവറാവു പട്വർദ്ധൻ സാംഗ്ലിയിലെ ഇപ്പോഴത്തെ രാജയാണ്. അദ്ദേഹത്തിന്റെ മൂന്ന് പെൺമക്കളിൽ മൂത്തയാളാണ് ഭാഗ്യശ്രീ. മധുവന്തി, പൂർണ്ണിമ എന്നിവരാണ് മറ്റു രണ്ടുപേർ. സിന്ധി വ്യവസായിയായ ഹിമാലയ ദസ്സാനിയെയാണ് അവർ വിവാഹം കഴിച്ചിരിക്കുന്നത്.

അമോൽ പാലേക്കറുടെ കാഛി ധൂപ് എന്ന ടെലിവിഷൻ പരമ്പരയിലാണ് ഭാഗ്യശ്രീ ആദ്യമായി അഭിനയിച്ചത്. ലൂയിസ മേരി അൽകോട്ടിന്റെ ലിറ്റിൽ വിമൻ എന്ന കൃതിയെ അടിസ്ഥാനമാക്കിയുള്ള ഒരു പരമ്പരയായിരുന്നു ഇത്.


</doc>
<doc id="403799" url="https://ml.wikipedia.org/wiki?curid=403799" title="നീരാവിൽ">
നീരാവിൽ

കൊല്ലം ജില്ലയിലെ കൊല്ലം നഗരത്തിനു സമീപത്തായി സ്ഥിതിചെയ്യുന്ന പ്രദേശമാണ് നീരാവിൽ. കൊല്ലം കോർപ്പറേഷനിലെ ഒരു വാർഡും തൃക്കടവൂർ പഞ്ചായത്തിലെ ഒരു വാർഡുമാണിത്. കൊല്ലം ജില്ലയിൽ പരമ്പരാഗതമായി നിർമ്മിച്ചു വരുന്ന വൈക്കോൽ ചിത്രങ്ങളായ കച്ചിപ്പട നിർമ്മാണം കടവൂർ ,നീരാവിൽ പ്രദേശങ്ങളിലാണ് ഏറ്റവും അധികം കാണപ്പെടുന്നത്.



</doc>
<doc id="403806" url="https://ml.wikipedia.org/wiki?curid=403806" title="കെഴുവംകുളം">
കെഴുവംകുളം

കെഴുവംകുളം ഗ്രാമം കോട്ടയം ജില്ലയിലെ പാലായിൽ നിന്നും ഏകദേശം 8 കിലോമീറ്റർ തെക്ക് പടിഞ്ഞാറ് മാറി ചേർപ്പുങ്കലിനും കൊഴുവനാലിനും മദ്ധ്യേ സ്ഥിതി ചെയ്യുന്നു. കൊഴുവനാൽ പഞ്ചായത്തിന്റെ കീഴിൽ വരുന്ന പ്രദേശമാണ് കെഴുവംകുളം. കെഴുവംകുളത്തിന് തെക്ക് കിഴക്ക് കൊഴുവനാലും വടക്ക് പടിഞ്ഞാറ് ചേർപ്പുങ്കലും തെക്ക് മറ്റക്കരയും പടിഞ്ഞാറ് ചെമ്പിളാവും സ്ഥിതി ചെയ്യുന്നു. കെഴുവംകുളത്തിന്റെ പിൻ കോഡ് 686 584 ആണ്.

ചരിത്രം

തിരുവിതാംകൂറിൽ ആദ്യമായി രൂപം കൊണ്ട പഞ്ചായത്തുകളിൽ ഒന്നാണ് കൊഴുവനാൽ. 1953-ൽ പഞ്ചായത്ത് രൂപീകരിക്കുമ്പോൾ 7 വാർഡുകളാണ് ഉണ്ടായിരുന്നത്. കൊഴുവനാൽ ആസ്ഥാനമായി പഞ്ചായത്ത് ആരംഭിക്കുന്നതിന് മുന്നിട്ടിറങ്ങി പ്രവർത്തിച്ചത് ഫാ.സി.എം.മാത്യൂ ചൂരയ്ക്കലാണ്. അദ്ദേഹം സംഭാവനയായി നൽകിയ സ്ഥലത്താണ് പഞ്ചായത്ത് ആസ്ഥാനമന്ദിരം സ്ഥിതിചെയ്യുന്നത്. കൊഴുവനാൽ പഞ്ചായത്തിന്റെ ആദ്യത്തെ പ്രസിഡന്റ് ജോർജ്ജ് വി. നെടുമ്പുറമാണ്. കേരള ചരിത്രത്തിൽ വളരെ പ്രമുഖമായ ഒരു സ്ഥാനമാണ് കൊഴുവനാൽ ഗ്രാമപഞ്ചായത്തിനുള്ളത്. 

തെക്കുംകൂർ രാജ്യത്തിൽപ്പെട്ട മീനച്ചിൽ പ്രദേശം ഞാവക്കാട്ട് “സിംഹർ” എന്ന സ്ഥാനപേരിൽ അറിയപ്പെട്ടിരുന്ന മീനച്ചിൽ കർത്താക്കൻമാരുടെ അധീനതയിലും സ്വയംഭരണത്തിലും ആയിരുന്നു. അവരുടെ ഒരു ആസ്ഥാനം ആകട്ടെ ഈ പഞ്ചായത്തിൽ ഉള്ള മേവടയിൽ ആയിരുന്നു. 1000 വർഷത്തോളം ഞാവക്കാട്ട് കർത്താക്കൻമാർ ഇവിടെ ഭരണം നടത്തിയിട്ടുണ്ട്. 

മാർത്താണ്ഡവർമ്മ മഹാരാജാവ് തെക്കുംകൂർ പിടിച്ചടക്കിയതുവഴി മീനച്ചിൽ പ്രദേശം തിരുവിതാംകൂറിന്റെ ഭാഗമായി. മീനച്ചിൽ കർത്താക്കൻമാരുടെ ഒരു മന്ത്രിയായിരുന്ന ഇട്ടി ചെറിയതിന്റെ ശ്രമഫലമായിട്ടാണ് പാലയിൽ കടപ്പാട്ടൂർ ഭാഗത്ത് ആദ്യത്തെ അങ്ങാടി സ്ഥാപിതമായത്. ഖാദിയുടെ പ്രചാരണം ഈ മേഖലയിൽ വളരെ നല്ല രീതിയിൽ തന്നെ നടത്തിയിരുന്നു. ഗാന്ധിജിയുടെ ആഹ്വാനം അനുസരിച്ചുള്ള സ്വദേശി പ്രസ്ഥാനവും ഇവിടെ പ്രചരിച്ചിരുന്നു. വസ്ത്രനിർമ്മാണത്തിനുള്ള കൈത്തറികൾ കൊഴുവനാലും കെഴുവങ്കുളത്തും മേവടയിലും പ്രവർത്തിച്ചിരുന്നു. 

20ാം നൂറ്റാണ്ടിന്റെ ആദ്യം ഇവിടുത്തെ ഭൂമിയിൽ അധികവും കിടങ്ങൂർ, പൂവരണി എന്നീ ദേവസ്വങ്ങളുടെയും ഏതാനും നമ്പൂതിരി, നായർ ജന്മി കുടുംബങ്ങളുടേയും വകയായിരുന്നു. കുന്നപ്പിള്ളീൽ, ആയില്യക്കുന്ന്, നെടുമങ്ങാട്, തേനമ്മാക്കൽ തുടങ്ങിയവർ ഇവിടുത്തെ പ്രബല കുടുംബക്കാർ ആയിരുന്നു. ജന്മി കടുംബങ്ങൾ തങ്ങളുടെ സ്ഥാവരജംഗമസ്വത്തുക്കൾ ഭാഗം വയ്ക്കുന്ന അവസരത്തിൽ ഭൂമിയിൽ പണിയെടുക്കുന്ന ആളുകളെ കൂടി വീതം വയ്ക്കുന്ന സമ്പ്രദായവും നിലനിന്നിരുന്നു. 

1940-50 കാലഘട്ടങ്ങളിൽ ഈ പഞ്ചായത്തിൽ നിന്നും അനേകം കർഷകകുടുംബങ്ങൾ ഹൈറേഞ്ച് മേഖലകളിലേക്കും മലബാർ പ്രദേശങ്ങളിലേക്കും കുടിയേറി പാർക്കുകയുണ്ടായി. കേരളാ ഭൂപരിഷ്കരണനിയമം വന്നതോടുകൂടി സമൂഹത്തിൽ വിപ്ളവാത്മകമായ പരിവർത്തനങ്ങളാണ് സംഭവിച്ചത്. 

ഏതാണ്ട് അമ്പതു വർഷങ്ങൾക്കു മുമ്പുവരെ നെല്ല്, കരിമ്പ്, കുരുമുളക്, കമുക് എന്നിവയായിരുന്നു ഈ പഞ്ചായത്തിലെ പ്രധാന വിളകൾ. അന്നു നെൽകൃഷിക്ക് മറ്റു കൃഷികളേക്കാൾ കൂടുതൽ പ്രധാന്യം നൽകിയിരുന്നു. നെൽകൃഷിക്കുവേണ്ടി സ്ഥലമൊരുക്കുന്നതിന് “ഉഴവ് വെട്ടുക” എന്ന് പറഞ്ഞിരുന്നു. മുതിര, പയർ എന്നിവയും വരക് എന്ന ധാന്യവുമാണ് അന്ന് വ്യാപകമായി കൃഷി ചെയ്തിരുന്നത്. 

ഏറ്റവും അടുത്ത വ്യാപാരകേന്ദ്രവും തുറമുഖവും പുന്നത്തുറയായിരുന്നു. അവിടെ നിന്നും നെല്ലും മറ്റ് നിത്യോപയോഗസാധനങ്ങളും മീനച്ചിലാറ്റിൽ കൂടി ജലമാർഗ്ഗമായി പഞ്ചായത്തിൽ എത്തിക്കുകയും ഇവിടെ നിന്നുള്ള കുരുമുളക്, ചുക്ക്, കൊപ്ര തുടങ്ങിയവ കയറ്റി കൊണ്ടുപോകുകയും ചെയ്തിരുന്നു. ഇതിന് ഉപയോഗിച്ചിരുന്നത് കെട്ടുവള്ളങ്ങളാണ്. ചേർപ്പുങ്കൽ അന്നത്തെ ഒരു പ്രധാന വള്ളക്കടവായിരുന്നു. കൂടാതെ വർഷ കാലങ്ങളിൽ മീനച്ചിൽ തോട്ടിൽ കൂടി വള്ളങ്ങൾ പഞ്ചായത്തിന്റെ കിഴക്കുഭാഗമായ വലിയകൊട്ടാരം വരെ എത്തിയിരുന്നു. ഈ വഴിയിലെ പാറക്കാട്ട് കടവ്, മുലേത്തുണ്ടി കടവ്, മാളിയേക്കൽ കടവ്, മുളോപ്പറമ്പിൽ കടവ്, മണ്ണാനിക്കടവ്, കൊച്ചുകൊട്ടാരം കടവ്, കൊങ്ങോലകടവ് എന്നിവ പ്രധാനവള്ളക്കടവുകളും വ്യാപാരകേന്ദ്രങ്ങളും ആയിരുന്നു. കരയിൽ കൂടി സാധനങ്ങൾ തലച്ചുമടായി വിവിധ സ്ഥലങ്ങളിൽ എത്തിച്ചിരുന്നു. 

ചുമട്ടുകാർക്ക് ആശ്വാസം പകർന്നിരുന്ന കരിങ്കല്ലിൽ തീർത്ത ചുമടുതാങ്ങികൾ ചരിത്രസ്മാരകങ്ങളായി പഞ്ചായത്തിന്റെ വിവിധ ഭാഗങ്ങളിൽ ഇന്നും ഉയർന്നു നിൽക്കുന്നു. 

കാളവണ്ടിയാണ് ആദ്യമായി രംഗപ്രവേശം ചെയ്ത വാഹനം. മനുഷ്യന് സഞ്ചരിക്കുന്നതിനും കാളവണ്ടികൾ ഉപയോഗിച്ചിരുന്നു. “വില്ലുവണ്ടികൾ” എന്നറിയപ്പെട്ടിരുന്ന ഒരിനം കാളവണ്ടികൾ സമ്പന്നരുടെ പ്രൌഢിയുടെ പ്രതീകങ്ങളായിരുന്നു. ഈ പഞ്ചായത്തിലെ ആദ്യത്തെ റോഡ് പുലിയന്നൂർ വാഴൂർ റോഡാണ്. 

പഞ്ചായത്തിൽ നൂറ്റാണ്ടുകൾ പഴക്കമുള്ള ഒരേ ഒരു എട്ടുകെട്ട് നിലനിൽക്കുന്നത് മേവടയിലാണ്. ഞാവക്കാട്ട് കർത്താക്കൻമാരുടെ പിൻതലമുറക്കാരായ കിഴക്കേടത്ത് കർത്താക്കൻമാരുടെ വകയാണ് ഈ എട്ടുകെട്ട്. പരമ്പരാഗതമായി തുടർന്നുവരുന്ന ആയുർവ്വേദ ചികിൽസക്ക് പണ്ടുമുതലേ കീർത്തികേട്ട ഗ്രാമമാണ് കൊഴുവനാൽ. 

കെഴുവങ്കുളത്ത് ഉണ്ടായിരുന്ന കോട്ടയിൽ വൈദ്യനും വാക്കപ്പുലത്തുണ്ടായിരുന്ന തെടക്കൂർ വൈദ്യനും മേവടയിലെ തമ്പാൻ വൈദ്യനും പ്രസിദ്ധരായിരുന്നു. പഞ്ചായത്തിലെ ആദ്യത്തെ അലോപ്പതി ചികിൽസാകേന്ദ്രമാവണം കൊഴുവനാൽ ഫാത്തിമ മിഷൻ ആശുപത്രി. 

വിദ്യാഭ്യാസ മേഖലയിൽ കളരി ആശാൻമാരുടേയും കുടിപ്പള്ളിക്കൂടങ്ങളുടേയും കാലശേഷം 1905-ൽ കെഴുവങ്കുളത്ത് സർക്കാർ വകയായി ഒരു പ്രൈമറി സ്കൂൾ സ്ഥാപിതമായി. ഈ വിദ്യാലയങ്ങളൊക്കെ സ്ഥാപിക്കുന്നതിനു മുമ്പ് തന്നെ കെഴുവങ്കുളത്ത് ഒരു സംസ്കൃത വിദ്യാലയം പ്രവർത്തിച്ചിരുന്നതായി പഴമക്കാർ പറയുന്നുണ്ട്.


</doc>
<doc id="403810" url="https://ml.wikipedia.org/wiki?curid=403810" title="ടെക്നോ ലോഡ്ജ്">
ടെക്നോ ലോഡ്ജ്

വൻനഗരങ്ങൾക്കു പകരം ഗ്രാമങ്ങളിലോ ചെറുനഗരങ്ങളിലോ കുറഞ്ഞ ചെലവിൽ നിർമ്മിക്കുന്ന ഐ.ടി. പാർക്കിനെയാണ് ടെക്നോ ലോഡ്ജ് () എന്നുപറയുന്നത്. ഇത് സാമ്പത്തികമായി പിന്നോക്കം നിൽക്കുന്ന പ്രദേശങ്ങളിൽ വിവിധ ഐ.ടി. കമ്പനികൾ പ്രവർത്തിക്കുന്നതിനു വഴിയൊരുക്കുകയും ധാരാളം തൊഴിലവസരങ്ങൾ സൃഷ്ടിക്കുകയും ചെയ്യുന്നു. സാങ്കേതികവിദ്യയിൽ അധിഷ്ഠിതമായ വ്യവസായ സംരംഭവുമായി (സ്റ്റാർട്ടപ്പുമായി) എത്തുന്നവർക്കു വേണ്ട പരിശീലനം നൽകുക, അടിസ്ഥാന സൗകര്യങ്ങൾ നൽകി അവരെ നവസംരംഭകരാക്കി മാറ്റുക എന്നിവയാണ് ടെക്നോ ലോഡ്ജുകൾ വഴി ലക്ഷ്യമിടുന്നത്.

കേരളത്തിൽ ടെക്നോ ലോഡ്ജുകളുടെ രൂപീകരണത്തിന് കേരള സർക്കാർ നേതൃത്വം നൽകുന്നു. തിരുവനന്തപുരത്തെ ടെക്നോപാർക്ക്, കൊച്ചിയിലെ ഇൻഫോ പാർക്ക്, കോഴിക്കോട്ടെ സൈബർ പാർക്ക് എന്നീ വൻകിട ഐ.ടി. പാർക്കുകളിലെ സൗകര്യങ്ങൾ ഗ്രാമീണ മേഖലയിൽ കൂടി ലഭ്യമാക്കുക എന്ന ലക്ഷ്യത്തോടെ സംസ്ഥാനത്തെ ചെറുനഗരങ്ങളിലും ഗ്രാമങ്ങളിലും കേരള സർക്കാരിന്റെ ടെക്നോ ലോഡ്ജുകൾ പ്രവർത്തിക്കുന്നുണ്ട്. സർക്കാരിനു വേണ്ടി കേരള സ്റ്റേറ്റ് ഐ.ടി. ഇൻഫ്രാസ്ട്രക്ചർ ലിമിറ്റഡാണ് പദ്ധതി നടപ്പാക്കുന്നത്.

കേരളത്തിലെ ആദ്യത്തെ ടെക്നോ ലോഡ്ജ് എറണാകുളം ജില്ലയിലെ കാക്കൂർ എന്ന സ്ഥലത്ത് പ്രവർത്തനം ആരംഭിച്ചു. 'പിറവം ടെക്നോ ലോഡ്ജ്' എന്നാണ് ഇത് അറിയപ്പെടുന്നത്. കാക്കൂരിനു ശേഷം കണ്ണൂർ, മൂവാറ്റുപുഴ എന്നിവിടങ്ങളിലും ടെക്നോ ലോഡ്ജുകൾ ആരംഭിച്ചിട്ടുണ്ട്. മൂവാറ്റുപുഴയിലെ മണ്ണൂർ ക്രൈസ്റ്റ് നോളജ് സിറ്റി ക്യാമ്പസിൽ പ്രവർത്തിക്കുന്ന ടെക്നോലോഡ്ജ് കേരളത്തിലെ ഒരു എഞ്ചിനിയറിംഗ് കോളേജിൽ പ്രവർത്തിക്കുന്ന ആദ്യത്തെ ഗ്രാമീണ ഐ.ടി. പാർക്കാണ്. കൊല്ലം ജില്ലയിലെ കടയ്ക്കൽ, പെരിനാട് എന്നിവിടങ്ങളിൽ ടെക്നോലോഡ്ജുകൾ തുടങ്ങുവാൻ കേരള സർക്കാരിന്റെ അനുമതി ലഭിച്ചു.


</doc>
<doc id="403826" url="https://ml.wikipedia.org/wiki?curid=403826" title="പ്രതിഭാവം">
പ്രതിഭാവം

2000-ൽ തൃശ്ശൂരിൽ നിന്ന് പ്രസിദ്ധീകരണം ആരംഭിച്ച മലയാള പത്രമായിരുന്നു പ്രതിഭാവം. മാസത്തിൽ ഒന്ന് വീതമായാണ് ഇത് അച്ചടിച്ചിരുന്നത്. തൃശ്ശൂർ നഗരസഭയുടെ കീഴിലുള്ള പ്രദേശങ്ങളിലെ പ്രാദേശിക പ്രശ്നങ്ങൾ പ്രസിദ്ധീകരിക്കുക എന്നതായിരുന്നു ഈ പ്രതിമാസ പത്രത്തിന്റെ പ്രധാന ലക്ഷ്യം. സതീഷ് കളത്തിലായിരുന്നു മുഖ്യപത്രാധിപർ.

തൃശ്ശൂരിലെ ശങ്കരയ്യ റോഡിൽ പ്രവർത്തിച്ചിരുന്ന ഒരു പ്രാദേശിക ക്ലബ്ബായിരുന്ന റെഡ് സ്റ്റാറിന്റെ ഒരു ബുക്ക് ലെറ്റ് ആയാണ് ഈ പത്രം ആദ്യം തുടങ്ങിത്. ക്ലബ്ബിന്റെ പരിധിയിലുള്ള തൃശ്ശൂർ മുനിസിപ്പാലിറ്റിയിലെ ജനങ്ങളുടെ പ്രശ്നങ്ങൾ ഈ ബുക്ക് ലെറ്റിലൂടെ അധികാരകേന്ദ്രങ്ങളിലേക്ക് എത്തിക്കുക എന്ന ഉദ്ദേശത്തോടെയാണ് ഇത് തുടങ്ങിയത്. ക്ലബ്ബിന്റെ സ്ഥാപകനും വൈസ് പ്രസിഡന്റുമായിരുന്ന സതീഷ് കളത്തിലാണ് ഈ പത്രം ക്ലബ്ബിന് വേണ്ടി തുടങ്ങിയത്. 1999 സെപ്തംബർ 08ന് ഈ ബുക്ക് ലെറ്റിന്റെ ഉദ്ഘാടനം പ്രമുഖ ഹിസ്റ്റോറിയനും ശ്രീ കേരള വർമ്മ കോളേജിന്റെ ഹിസ്റ്ററി വിഭാഗം തലവനുമായിരുന്ന പ്രൊഫ. പി.കെ.ടി. രാജ ഉദ്ഘാടനം ചെയ്തു.

പിന്നീട്, ക്ലബ്ബിന് ഈ ബുക്ക് ലെറ്റ് തുടർന്ന് കൊണ്ടുപോകുവാൻ സാധിക്കാതെ വരികയും ഇതിന്റെ പ്രവർത്തനങ്ങൾ ഒരു പ്രതിമാസ പത്രമായി സതീഷ് സ്വന്തമായി തുടരുകയും ചെയ്തു. 1999 ജനുവരി 05ന് പ്രതിഭാവത്തിന് ഡിക്ലറേഷൻ ലഭിച്ചു. 2000-ൽ പ്രസിദ്ധീകരണം ആരംഭിച്ചു. മലയാളത്തിലെ പ്രമുഖ സാ​ഹി​ത്യ​കാ​രിയായിരുന്ന ഗീതാ ഹിരണ്യന്റെ സുഖം എന്ന കവിത ആദ്യമായി പ്രസിദ്ധീകരിച്ചത് ഈ പത്രത്തിൽ ആയിരുന്നു. പിന്നീട്, സാമ്പത്തിക പ്രശ്നങ്ങളെത്തുടർന്ന് ഈ പത്രത്തിന്റെ പ്രസിദ്ധീകരണം നിലച്ചു.



</doc>
<doc id="403836" url="https://ml.wikipedia.org/wiki?curid=403836" title="കാഷ്യു എക്സ്പോർട്ട് പ്രൊമോഷൻ കൗൺസിൽ ഓഫ് ഇന്ത്യ">
കാഷ്യു എക്സ്പോർട്ട് പ്രൊമോഷൻ കൗൺസിൽ ഓഫ് ഇന്ത്യ

ഇന്ത്യയിൽ നിന്നും വിദേശരാജ്യങ്ങളിലേക്ക് കശുവണ്ടി കയറ്റുമതി ചെയ്യുന്നതു പ്രോത്സാഹിപ്പിക്കുന്നതിനായി 1955-ൽ ഭാരത സർക്കാർ ആരംഭിച്ച സ്ഥാപനമാണ് കാഷ്യു എക്സ്പോർട്ട് പ്രൊമോഷൻ കൗൺസിൽ ഓഫ് ഇന്ത്യ (CEPCI). . കേരളത്തിൽ കൊല്ലം ജില്ലയിലെ മുണ്ടയ്ക്കലാണ് ഇതിന്റെ ആസ്ഥാനം. ഇത് കൂടാതെ കൊച്ചി, മംഗലാപുരം എന്നിവിടങ്ങളിലും സി.ഇ.പി.സി.ഐ.യുടെ കാര്യാലയങ്ങൾ പ്രവർത്തിക്കുന്നുണ്ട്.

കശുവണ്ടി കയറ്റുമതി ചെയ്യുന്നവരെയും ഇറക്കുമതി ചെയ്യുന്നവരെയും തമ്മിൽ ബന്ധിപ്പിക്കുന്ന ഒരു കണ്ണിയായി ഈ സ്ഥാപനം പ്രവർത്തിക്കുന്നു. കശുവണ്ടിയുടെ ഗുണനിലവാരം ഉറപ്പുവരുത്തുക, അതിന്റെ പോഷകമൂല്യങ്ങളെ സംബന്ധിച്ച് പഠനം നടത്തുക, കശുവണ്ടി മേഖലയുമായി ബന്ധപ്പെട്ട സർവ്വേകൾ നടത്തുക, കശുവണ്ടി മേഖലയുടെ അടിസ്ഥാനസൗകര്യങ്ങൾ മെച്ചപ്പെടുത്തുക എന്നിവയും ഇതിന്റെ ലക്ഷ്യങ്ങളാണ്.

കാഷ്യു എക്സ്പോട്ട് പ്രൊമോഷൻ കൗൺസിൽ ഓഫ് ഇന്ത്യയുടെ ലബോറട്ടറി 1997-ൽ കൊല്ലം ജില്ലയിലെ മുണ്ടയ്ക്കലിൽ പ്രവർത്തനം ആരംഭിച്ചു. ഇവിടെ കശുവണ്ടിയുടെ ഗുണമേന്മ പരിശോധിക്കുന്നതിനുള്ള സംവിധാനങ്ങളുണ്ട്. കൊല്ലം തുറമുഖത്തിലും ഇത്തരമൊരു ലാബ് തുടങ്ങാൻ സി.ഇ.പി.സി.ക്കു പദ്ധതിയുണ്ട്.



</doc>
<doc id="403840" url="https://ml.wikipedia.org/wiki?curid=403840" title="ആനന്ദ് നീലകണ്ഠൻ">
ആനന്ദ് നീലകണ്ഠൻ

ഒരു ഇന്ത്യൻ എഴുത്തുകാരനാണ് ആനന്ദ് നീലകണ്ഠൻ (ജനനം: 5 ഡിസംബർ 1973). രാമായണത്തെയും മഹാഭാരതത്തെയും ആസ്പദമാക്കി മൂന്ന് ഫിക്ഷൻ പുസ്തകങ്ങൾ രചിച്ചിട്ടുണ്ട്. രാജമൗലി സംവിധാനം ചെയ്ത എന്ന ചലച്ചിത്രത്തെ ആസ്പദമാക്കി ചലച്ചിത്രത്തിന്റെ മുൻ ഭാഗമായി ആനന്ദ് നീലകണ്ഠൻ മൂന്നു പുസ്തകങ്ങൾ രചിക്കുമെന്ന് ബാഹുബലിയുടെ നിർമ്മാതാക്കൾ പ്രഖ്യാപിച്ചിരുന്നു. 

1973 ഡിസംബർ 5ന് തൃപ്പുണിത്തുറയിൽ ജനിച്ചു. തൃശൂരിലെ ഗവ. എൻജിനീയറിംഗ് കോളേജിൽ ബിരുദപഠനം പൂർത്തിയാക്കി. 1999 മുതൽ ഇന്ത്യൻ ഓയിൽ കോർപ്പറേഷനിലെ ഉദ്യോഗസ്ഥനാണ്. ചില മലയാള മ‌ാസികകൾക്കായി ചിത്രങ്ങൾ വരച്ചിരുന്നു. 

ആനന്ദ് നീലകണ്ഠന്റെ ആദ്യ നോവലായ അസുര ടെയിൽ ഓഫ് വാൻക്വിഷ്ഡ് 2012 മേയ് 14ന് പുറത്തിറങ്ങി. ഒരാഴ്ചയ്ക്കുള്ളിൽ ഏറ്റവുമധികം വിറ്റഴിഞ്ഞ പുസ്തകങ്ങളിലൊന്നായിരുന്നു ഈ പുസ്തകം. തുടർന്ന് മഹാഭാരതത്തെ ആസ്പദമാക്കിയുള്ള 2 ഭാഗങ്ങളുള്ള പുസ്തകം പുറത്തിറങ്ങി. ആദ്യത്തെ പുസ്തകമായ 2014 ഡിസംബറിലും രണ്ടാമത്തെ പുസ്കകമായ 2015 ജൂലൈയിലും പുറത്തിറങ്ങി. 

ബാഹുബലി ചലച്ചിത്രത്തെ ആസ്പദമാക്കി ചലച്ചിത്രത്തിന്റെ മുൻഭാഗമായി ആനന്ദ് നീലകണ്ഠൻ രചിച്ച പുസ്തകം ദി റൈസ് ഓഫ് ശിവഗാമി 2017ൽ മാർച്ച് 7ന് പുറത്തിറങ്ങി. ചലച്ചിത്രത്തിന്റെ സംവിധായകൻ എസ്.എസ്. രാജമൗലി ജയ്‌പൂർ സാഹിത്യ ഫെസ്റ്റിവലിൽ വച്ച് പുസ്കം പ്രകാശനം ചെയ്തു. 



</doc>
<doc id="403846" url="https://ml.wikipedia.org/wiki?curid=403846" title="കേരള സംസ്ഥാന കശുവണ്ടി വികസന കോർപ്പറേഷൻ ലിമിറ്റഡ്">
കേരള സംസ്ഥാന കശുവണ്ടി വികസന കോർപ്പറേഷൻ ലിമിറ്റഡ്

കേരളത്തിൽ കശുവണ്ടി വ്യവസായരംഗത്തു പ്രവർത്തിക്കുന്ന ഒരു സർക്കാർ സ്ഥാപനമാണ് കേരള സംസ്ഥാന കശുവണ്ടി വികസന കോർപ്പറേഷൻ ലിമിറ്റഡ്. കശുവണ്ടി തൊഴിലാളികൾക്ക് പരമാവധി തൊഴിൽ ദിനങ്ങൾ ഉറപ്പുവരുത്തുക, ശമ്പളവും മറ്റ് ആനുകൂല്യങ്ങളും ലഭ്യമാക്കുക എന്നീ ലക്ഷ്യങ്ങളോടെയാണ് ഇത് പ്രവർത്തിക്കുന്നത്. കൊല്ലം ജില്ലയിലെ മുണ്ടയ്ക്കലിൽ സ്ഥിതിചെയ്യുന്ന കാഷ്യു ഹൗസാണ് ഇതിന്റെ ആസ്ഥാനം. 1969 ജൂലൈയിൽ സ്ഥാപിതമായെങ്കിലും കേരള സർക്കാരിന്റെ ഉടമസ്ഥതയിൽ 1971 മുതലാണ് ഇത് പ്രവർത്തിച്ചുതുടങ്ങിയത്.

അസംസ്കൃത കശുവണ്ടി സംസ്കരിച്ച് മൂല്യവർദ്ധിത ഉൽപ്പന്നങ്ങൾ നിർമ്മിക്കുക എന്ന ലക്ഷ്യവും കോർപ്പറേഷനുണ്ട്. കേരളത്തിൽ കശുവണ്ടി വികസന കോർപ്പറേഷനു കീഴിൽ 30 ഫാക്ടറികൾ പ്രവർത്തിക്കുന്നുണ്ട്. ഇതിൽ 24 എണ്ണവും കൊല്ലം ജില്ലയിലാണുള്ളത്. കശുവണ്ടി കൃഷി പ്രോത്സാഹിപ്പിക്കുന്നതിനായി സംസ്ഥാനത്തിന്റെ വിവിധ ഭാഗങ്ങളിൽ കോർപ്പറേഷന്റെ നേതൃത്വത്തിൽ കശുവണ്ടിത്തോട്ടങ്ങൾ സ്ഥാപിച്ചിട്ടുണ്ട്.



</doc>
<doc id="403856" url="https://ml.wikipedia.org/wiki?curid=403856" title="ഐസക് ഹെംസ്റ്റഡ്ഡ്-റൈറ്റ്">
ഐസക് ഹെംസ്റ്റഡ്ഡ്-റൈറ്റ്

ഐസക് ഹെംസ്റ്റഡ്ഡ്-റൈറ്റ് (ജനനം: 1999 ഏപ്രിൽ 9) ഒരു ഇംഗ്ലീഷ് നടനാണ്. എച്ച്‌ബിഓ പരമ്പര ഗെയിം ഓഫ് ത്രോൺസിൽ ബ്രാൻ സ്റ്റാർക്ക് എന്ന വേഷത്തിലൂടെയാണ് ഇദ്ദേഹം ശ്രദ്ധ നേടിയത്. ഈ പ്രകടനം മികച്ച സഹനടനുള്ള യങ് ആർട്ടിസ്റ്റ് അവാർഡിന് അദ്ദേഹത്തെ അർഹനാക്കി.

ഐസക് ഹെംസ്റ്റഡ്ഡ്-റൈറ്റ് ഏപ്രിൽ 9, 1999-ൽ, ഇംഗ്ലണ്ടിലെ കെന്റിൽ ജനിച്ചു. ഫേബർഷാമിലെ ക്യൂൻ എലിസബത്ത് ഗ്രാമർ സ്കൂളിൽ പഠിച്ചു. ശീത കാലങ്ങളിൽ ശനിയാഴ്ചകളിൽ ഫുട്ബോൾ കളിക്കുന്നത് ഒഴിവാക്കാനായി ഒരു നാടക ക്ലബ്ബിൽ ചേർന്നതുവരെ അദ്ദേഹം അഭിനയത്തിൽ താല്പര്യം ഒന്നും കാണിച്ചിരുന്നില്ല.

ഹെംസ്റ്റഡ്ഡ്-റൈറ് പരസ്യങ്ങളിൽ അഭിനയം ആരംഭിക്കുകയും കെന്റർബറിയിലെ കെന്റ് യൂത്ത് തിയേറ്ററിൽ ചേർന്ന് അഭിനയം അഭ്യസിക്കുകയും ചെയ്തു."ദി അവേക്കനിങ്" എന്ന ചിത്രത്തിൽ അരങ്ങേറ്റം കുറിച്ച അദ്ദേഹത്തിന് ആദ്യ ബ്രെക്ക് ലഭിച്ചത്, ഹിറ്റ് ടെലിവിഷൻ പരമ്പര ഗെയിം ഓഫ് ത്രോൺസിൽ ബ്രാൻ സ്റ്റാർക്ക് എന്ന വേഷം ചെയ്യുന്നതോടെയാണ്. ഈ വേഷത്തിന്
അദ്ദേഹത്തിന് രണ്ട് സ്ക്രീൻ ആക്റ്റേർഴ്സ് ഗിൽഡ് പുരസ്കാരത്തിനുള്ള നാമനിർദ്ദേശ പത്രിക ലഭിച്ചു. പരമ്പരയുടെ സീസൺ 5-ൽ അവൻ പ്രത്യക്ഷപ്പെട്ടിട്ടില്ല, പക്ഷേ സീസൺ 6-ൽ പ്രധാന അഭിനേതാക്കളുടെ ഭാഗമായി തിരിച്ച് വന്നു. 

ഹെംസ്റ്റഡ്ഡ്-റൈറ് 2013 ൽ ക്രൈം ത്രില്ലർ ചിത്രം ക്ലോസ്ഡ് സർക്യൂട്ടിൽ അഭിനയിച്ചു. 2014 ഫെബ്രുവരിയിൽ ആനിമേഷൻ ഫാന്റസി-കോമഡി ചലച്ചിത്രം ദ ബോക്സ്ട്രോൾസിൽ എഗ്ഗ്‌സ് എന്ന കഥാപാത്രത്തിനു ശബ്ദം നൽകി. 


</doc>
<doc id="403862" url="https://ml.wikipedia.org/wiki?curid=403862" title="ആൽഫീ അലൻ">
ആൽഫീ അലൻ

ആൽഫീ അലൻ (ജനനം: സെപ്റ്റംബർ 12, 1986) ഒരു ഇംഗ്ലീഷ് നടനാണ്. 2011 മുതൽ എച്ച്‌ബിഓ പരമ്പര ഗെയിം ഓഫ് ത്രോൺസിൽ തിയോൺ ഗ്രേജോയ് എന്ന കഥാപാത്രത്തെ അവതരിപ്പിക്കുന്നു.  

ലണ്ടനിലെ ഹാമേർസ്മിത്തി്ൽ, ചലച്ചിത്ര നിർമാതാവ് ആലിസൺ ഓവന്റെയും, വെൽഷ് നടി കീത്ത് അലൻ എന്നിവരുടെ മകണയാണ് അലൻ ജനിച്ചത്. ഗായിക ലില്ലി അലൻ അദ്ദേഹത്തിന്റെ മൂത്ത സഹോദരിയാണ്. അവരുടെ ആൽഫീ എന്ന ഗാനം ആൽഫീ അലനെ ഉദ്ദേശിച്ചു എഴുതിയതാണ്. മറ്റൊരു ബ്രിട്ടീഷ് ഗായകനായ സാം സ്മിത്ത് അലന്റെ മൂന്നാമത്തെ കസിൻ ആണ്. 


</doc>
<doc id="403869" url="https://ml.wikipedia.org/wiki?curid=403869" title="ടിമോർ കടൽ">
ടിമോർ കടൽ

പടിഞ്ഞാറ് ഓസ്ട്രേലിയ വടക്ക് ടിമോർ ദ്വീപ്, കിഴക്ക് അറഫുറ കടൽ എന്നിവയ്ക്കിടയിലായി സ്ഥിതിചെയ്യുന്ന താരതമ്യേന ആഴം കുറഞ്ഞ ഒരു കടലാണ് ടിമോർ കടൽ (Timor Sea ; ; or "Tasi Timór") ഈ കടലിൽ പാറക്കൂട്ടങ്ങളും (reefs) മനുഷ്യ വാസമില്ലാത്ത ദ്വീപുകളും ഗണ്യമായ ഹൈഡ്രോകാർബൺ ശേഖരങ്ങളുമുണ്ട്. ഹൈഡ്രോകാർബൺ ശേഖരങ്ങളുടെ കണ്ടെത്തുകളെത്തുടർന്നുണ്ടായ അന്താരാഷ്ട്ര തർക്കങ്ങൾ പരിഹരിക്കാനായി കിഴക്കൻ ടിമോർ, ഓസ്ട്രേലിയ എന്നീ രാജ്യങ്ങൾ 2002 മെയ് 20-ന് ടിമോർ കടൽ ഉടമ്പടിയിൽ (Timor Sea Treaty) .ഒപ്പുവച്ചത്. 2009-ൽ ഉണ്ടായ എണ്ണച്ചോർച്ച 25 വർഷത്തിനിടയിലെ ഏറ്റവും വലിയതായിരുന്നു



</doc>
<doc id="403875" url="https://ml.wikipedia.org/wiki?curid=403875" title="കൊറിയൻ ഉപദ്വീപ്">
കൊറിയൻ ഉപദ്വീപ്

പൂർവ്വേഷ്യയിലെ ഒരു ഉപദ്വീപാണ് കൊറിയൻ ഉപദ്വീപ്. ഏഷ്യ വൻകരയിൽനിന്നും കിലോമീറ്ററോളം ശാന്ത സമുദ്രത്തിലേക്ക് തള്ളിനിൽക്കുന്ന ഇതിന്റെ കിഴക്കായി ജപ്പാൻ കടൽ , പടിഞ്ഞാറായി മഞ്ഞക്കടൽ തെക്കായി ഈ കടലുകളെ ബന്ധിപ്പിക്കുന്ന കൊറിയൻ ഉൾക്കടൽ എന്നിവ സ്ഥിതിചെയ്യുന്നു. കൊറിയൻ ഉപദ്വീപിൽ 1945 വരെ ഒന്നായിക്കിടന്നിരുന്ന കൊറിയ ഇന്ന് ഉത്തര കൊറിയ, ദക്ഷിണ കൊറിയ എന്നീ രാജ്യങ്ങളായി വിഭജിക്കപ്പെട്ടിരിക്കുന്നു.


</doc>
<doc id="403878" url="https://ml.wikipedia.org/wiki?curid=403878" title="ജോൺ ബ്രാഡ്ലി വെസ്റ്റ്">
ജോൺ ബ്രാഡ്ലി വെസ്റ്റ്

ഒരു ഇംഗ്ലീഷ് നടനാണ് ജോൺ ബ്രാഡ്ലി വെസ്റ്റ് (ജനനം സെപ്റ്റംബർ 15, 1988). എച്ച്‌ബിഓ ഫാന്റസി ടിവി പരമ്പര ഗെയിം ഓഫ് ത്രോൺസിൽ സാംവെൽ ടാർളി എന്ന കഥാപാത്രത്തിലൂടെ അദ്ദേഹം പ്രശസ്തനായി.  

തെക്കൻ മാഞ്ചസ്റ്ററിലെ വൈതന്റെഷാ ജില്ലയിൽ ബ്രാഡ്ലി വെസ്റ്റ് ജനിച്ചത്‌. സ്കൂൾ വിദ്യാഭ്യാസം സെന്റ് പോൾസ് റോമാസ് കാത്തലിക് ഹൈസ്കൂളിൽ നിന്ന് പൂർത്തിയാക്കി. 

2005 ൽ അദ്ദേഹം മാഞ്ചസ്റ്ററിലെ ഹുൽവിലെ ലോറെറ്റോ കോളേജിൽ ചേർന്ന് നാടകവും തിയറ്റർ സ്റ്റഡീസും പഠിച്ചു. 2010ൽ മാഞ്ചസ്റ്റർ മെട്രോപോളിറ്റൻ യൂണിവേഴ്സിറ്റിയിലെ മാഞ്ചെസ്റ്റർ സ്കൂൾ ഓഫ് തിയേറ്ററിൽ നിന്ന് ബി.എ. (ഓണേഴ്‌സ്) ബിരുദം നേടി.

ബ്രാഡ്ലി വെസ്റ്റിന്റെ വലിയ ബ്രേക്ക് 2011 ൽ എച്ച്‌ബിഓ ഫാന്റസി ടി.വി പരമ്പര ഗെയിം ഓഫ് ത്രോൺസിൽ അദ്ദേഹം അവതരിപ്പിച്ച സാംവെൽ ടാർളി എന്ന കഥാപാത്രത്തിലൂടെയായിരുന്നു. 

ഡ്രാമ സ്കൂളിൽ നിന്നും ബിരുദം എടുത്ത് ശേഷം, അദ്ദേഹത്തിന്റെ ആദ്യ ഓഡിഷൻ ആയിരുന്നു ഇത്.
അദ്ദേഹത്തിന്റെ കഥാപാത്രം കിറ്റ് ഹാരിംഗ്ടൺ അവതരിപ്പിക്കുന്ന ജോൺ സ്നോ എന്ന കഥാപാത്രത്തിന്റെ സുഹൃത്താണ്. 
പരമ്പര പുരോഗമിച്ചപ്പോൾ, ബ്രാഡ്ലി വെസ്റ്റിന്റെ കഥാപാത്രം ഗണ്യമായി വികസിച്ചു.
2011-ൽ, ബ്രാഡ്ലി വെസ്റ്റ് കാനൽ + പരമ്പര ബോർജിയയിൽ പോപ്പ് ലിയോ X (ജിയോവാനി ഡി ലോറെൻസോ ദെ മെഡിസി)യുടെ വേഷം ചെയ്തു.  

 മാഞ്ചസ്റ്റർ യുണൈറ്റഡ് ഫുട്ബോൾ ക്ലബ്ബിന്റെ ആരാധകനാണ് അദ്ദേഹം.



</doc>
<doc id="403882" url="https://ml.wikipedia.org/wiki?curid=403882" title="കലബസാസ്">
കലബസാസ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ആഞ്ചലസ് കൌണ്ടിയിലെ ഒരു നഗരമാണ് കലബസാസ്. സാൻ ഫെർണാൻഡോ താഴ്വരയുടെ പടിഞ്ഞാറൻ മലനിരകളിലും വടക്കുപടിഞ്ഞാറൻ സാന്ത മോനിക്ക മലനിരകളിലുമായി വുഡ്ലാൻറ് ഹിൽസ്, അഗൌറാ ഹിൽസ്, വെസ്റ്റ് ഹിൽസ്, ഹിഡ്ഡൺ ഹിൽസ്,കാലിഫോർണിയിലെ മാലിബു പട്ടണം എന്നിവയ്ക്കിടയിലായാണ് ഇതു സ്ഥിതിചെയ്യുന്നത്. 2010 ലെ സെൻസസ് പ്രകാരം ഈ നഗരത്തിലെ ജനസംഖ്യ 23,058 ആയിരുന്നു. ഇത് 2000 ലെ ജനസംഖ്യയായ 20,033 നേക്കാൾ അൽപ്പം ഉയർന്നതാണ്. 1991 ൽ ഈ നഗരം ഔദ്യോഗികമായി സംയോജിപ്പിക്കപ്പെട്ടു. കലബസാസ് പഴയ പട്ടണത്തിലെ ലിയോണിസ് അഡോബ് എന്ന പേരിലറിയപ്പെടുന്ന ജൈവവസ്തുക്കളാൽ നിർമ്മിക്കപ്പെട്ട ഒരു സ്വകാര്യ വാസഗേഹം 1844 മുതൽ നിലനിൽക്കുന്നതും ഗ്രേറ്റർ ലോസ് ആഞ്ചലസിലെ ഏറ്റവും പഴക്കമുള്ള കെട്ടിടങ്ങളിൽ ഒന്നുമാണ്.

മത്തഞ്ഞ, കുമ്പളങ്ങ, അല്ലെങ്കിൽ ചുരയ്ക്ക എന്നൊക്കെ അർത്ഥം വരുന്ന സ്പാനിഷ് പദമായ ""calabaza"" യിൽനിന്നാണ് കലാബാസ എന്ന നഗരത്തിന്റെ പേര് ഉരുത്തിരിഞ്ഞുവന്നത് എന്നു പൊതുവായി വിലയിരുത്തപ്പെടുന്നു. ചില ചരിത്രകാരന്മാർ കലബസാസാ എന്ന പേര്, ചുമാഷ് ഭാഷയിലെ "where the wild geese fly" എന്നർത്ഥം വരുന്ന ""calahoosa"" എന്ന പദത്തിൽ നിന്നാണ് ഉദ്ഭവിച്ചതെന്നുള്ള മറ്റൊരു സിദ്ധാന്തം ആവിഷ്ക്കരിക്കുന്നു. ഈ പ്രദേശത്ത് കാട്ടു ചുരയ്ക്കയുടെ വർഗ്ഗത്തിലുള്ള സസ്യങ്ങൾ വ്യാപകമായതിനാൽ പ്രാദേശിക ജനങ്ങൾക്കിടയിൽ ആദ്യത്തെസിദ്ധാന്തിനാണ് വളരെ കൂടുതൽ പ്രാധാന്യമുള്ളത്.

സാൻ ഫെർണാണ്ടോ താഴ്വരയുടെ തെക്ക് പടിഞ്ഞാറൻ ഭാഗത്തായാണ് നഗരം സ്ഥിതി ചെയ്യുന്നത്. സാന്ത മോണിക്ക മലനിരകളുടെ ഒരു ഭാഗവും ഈ നഗരത്തിൽ ഉൾക്കൊള്ളുന്നു. ലോസ് ആഞ്ചലസ് നഗരമദ്ധ്യത്തിൽനിന്ന് ഏകദേശം 22 മൈൽ (35 കിലോമീറ്റർ) അകലെയാണ്. വടക്കു കിഴക്ക് ലോസ് ആഞ്ചലസിലെ വുഡ്ലാൻറ് ഹിൽസ്, കിഴക്ക് ടൊപാങ്ക, തെക്ക് മാലിബു, പടിഞ്ഞാറ് അഗൌറാ ഹിൽസ്, വടക്ക് ഹിഡ്ഡൺ ഹിൽസ് എന്നിവയാണ് ഈ നഗരത്തിന്റെ അതിരുകളായി വരുന്നത്. 'എൽ കാമിനൊ റീയൽ' ചരിത്ര പാത, വെഞ്ചുറ ഫ്രീവേ 101 എന്ന പേരിൽ കലബസാസിന്റെ കിഴക്കു-പടിഞ്ഞാറു ഭാഗത്തുകൂടി കടന്നുപോകുന്നു.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾപ്രകാരം ഈ നഗരത്തിന്റെ മൊത്തം വിസ്തീർണ്ണം 13.0 ചതുരശ്ര മൈൽ (34 ചതുരശ്ര കിമീ) ആണ്. ഇതിൽ 12.9 ചതുരശ്ര മൈൽ (33 ചതരുശ്റ കി.മീ) കരഭൂമിയും ബാക്കി 0.1 ചതുരശ്ര മൈൽ (0.26 ചതുരശ്ര കിമീ) പ്രദേശം (0.38%) ജലഭാഗവുമാണ്.


</doc>
<doc id="403884" url="https://ml.wikipedia.org/wiki?curid=403884" title="നവി മുംബൈ മുനിസിപ്പൽ കോർപ്പറേഷൻ">
നവി മുംബൈ മുനിസിപ്പൽ കോർപ്പറേഷൻ

മഹാരാഷ്ട്രയിലെ നവി മുംബൈയുടെ ഭരണച്ചുമതല നിർവ്വഹിക്കുന്ന സ്ഥാപനമാണ് ‘’’ നവി മുംബൈ മുനിസിപ്പൽ കോർപ്പറേഷൻ’’’. 1991 ഡിസംബർ 17-നാണ് ഇത് സ്ഥാപിതമായത്. സിഡ്കോയുടെ നവി മുംബൈ പദ്ധതിയി ഉൾപ്പെട്ട 29 ഗ്രാമങ്ങളാണ് ഇതിന്റെ പരിധിയിൽ വരുന്നത്. 162 ചതുരശ്രകിലോമീറ്ററോളം വിസ്തീർണ്ണം വരുന്ന പ്രദേശമാണിത്. നവി മുംബൈ മുനിസിപ്പൽ ട്രാൻസ്പോർട്ട് എന്ന പേരിൽ പൊതുഗതാഗതത്തിനായി ബസ് ശൃംഖലയും നടത്തിവരുന്നു.


</doc>
<doc id="403885" url="https://ml.wikipedia.org/wiki?curid=403885" title="ബ്രെൻറ്വുഡ്">
ബ്രെൻറ്വുഡ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കോണ്ട്രാ കോസ്റ്റ കൗണ്ടിയിലുള്ള ഒരു നഗരമാണ് ബ്രെൻറ്വുഡ്. സാൻ ഫ്രാൻസിസ്കോ ഉൾക്കടൽ മേഖലയിലെ ഈസ്റ്റ് ബേ പ്രദേശത്താണ് ഇത് സ്ഥിതി ചെയ്യുന്നത്. 2010 ലെ കണക്കുകൾ പ്രകാരം ഈ നഗരത്തിലെ ആകെ ജനസംഖ്യ 51,481 ആയിരുന്നു. ഇത് 2000 ലെ സെൻസസിലെ 23,302 ൽ നിന്ന് 121 ശതമാനം വർദ്ധനവായിരുന്നു. പത്തൊൻപതാം നൂറ്റാണ്ടിന്റെ അവസാനത്തിൽ ബ്രെൻറ്വുഡ് ഒരു സമൂഹമായി അറിയപ്പെട്ടുതുടങ്ങിയിരുന്നു. കാർഷിക ഉത്പന്നങ്ങളിൽ പ്രാഥമികമായി ചെറി, ചോളം, പീച്ച് എന്നിവയുടെ പേരിൽ ഉൾക്കടൽ മേഖലയിലാകെ ഇപ്പോഴും ഈ നഗരം അറിയപ്പെടുന്നു.


</doc>
<doc id="403898" url="https://ml.wikipedia.org/wiki?curid=403898" title="ഗോകുൽ സുരേഷ്">
ഗോകുൽ സുരേഷ്

ഗോകുൽ സുരേഷ് ഒരു മലയാള ചലച്ചിത്ര അഭിനേതാവാണ്. രാജ്യസഭാംഗവും മലയാള സിനിമാ നടനുമായ സുരേഷ് ഗോപിയുടെ മകനാണ് ഇദ്ദേഹം. വിജയ് ബാബുവും സാന്ദ്ര തോമസും നിർമിച്ച്, വിപിൻ ദാസ് സംവിധാനം ചെയ്ത്, 2016 ഇൽ ഫ്രൈഡെ ഫിലിംസ് ഒരുക്കിയ "മുദ്ദുഗൗ" എന്ന റൊമാന്റിക് കോമഡി സിനിമയാണ് ഗോകുൽ സുരേഷിന്റെ ആദ്യചിത്രം. അജയ് വാസുദേവ് സംവിധാനം ചെയ്ത 2017 ലെ ക്രിസ്മസ് ചിത്രമായ "മാസ്റ്റർപീസ്" എന്ന മമ്മൂട്ടി ചിത്രത്തിലേയും ഒരു പ്രധാന വേഷം ഗോകുലിനായിരുന്നു. 2018 ഇൽ പുറത്തിറങ്ങിയ "ഇര" എന്ന ചിത്രത്തിൽ ഉണ്ണി മുകുന്ദനൊപ്പം ഗോകുൽ പ്രധാന വേഷത്തിൽ എത്തിയിരുന്നു. 2019 ഇൽ പ്രണവ് മോഹൻലാലിനെ നായകനാക്കി അരുൺ ഗോപി സംവിധാനം ചെയ്ത "ഇരുപത്തിയൊന്നാം നൂറ്റാണ്ട്" എന്ന ചിത്രത്തിൽ ഗോകുലിന് അതിഥി വേഷമായിരുന്നു.

ലോക്‌സഭാംഗവും മലയാള സിനിമാ നടനുമായ സുരേഷ് ഗോപിയുടെയും രാധിക നായരുടെയും മകനായി 1993 സെപ്റ്റംബർ 29-ന് തിരുവനന്തപുരത്ത് ജനിച്ചു. ഭാഗ്യ സുരേഷ്, ഭാവ്നി സുരേഷ് എന്നീ രണ്ട് സഹോദരിമാരും മാധവ് സുരേഷ് എന്നൊരു സഹോദരനുമുണ്ട് ഗോകുലിന്. പ്രാഥമിക വിദ്യാഭാസം തിരുവനന്തപുരം സെന്റ് തോമസ് സ്കൂളീന്നും സരസ്വതി വിദ്യാലയയിന്നും കോട്ടയം പള്ളിക്കൂടം സ്കൂളീന്നും. അതിന് ശേഷം ബാംഗ്ലൂരിലെ ക്രൈസ്റ്റ് സർവ്വകശാലയിൽ നിന്ന് ബി.ബി.എ. ബിരുദം നേടി. പഠനത്തിന് ശേഷം കൊച്ചി ലേ മെറിഡിയൻ ഇൽ ഫ്രണ്ട് ഓഫീസറായും സ്റ്റാഫായും ഇന്റേൺഷിപ്പ് ചെയുന്ന കാലത്താണ് സിനിമയാണ് തന്റെ വഴിയെന്ന് തിരിച്ചറിഞ്ഞ് ജോലി ചെയ്യാനും തുടർന്ന് പഠിക്കുവാനുമുള്ള താല്പര്യം ഉപേക്ഷിച്ച് സിനിമയിൽ അരങ്ങേറിയതെന്ന് ഗോകുൽ മനോരമ ഓണ്ലൈനുമായുള്ള ഒരു അഭിമുഖത്തിൽ വ്യക്തമാക്കി.

2016 ഇൽ നവാഗതനായ വിപിൻ ദാസ് സംവിധാനം ചെയ്ത "മുദ്ദുഗൗ" എന്ന ചിത്രത്തിൽ കൂടെയായിരുന്നു ഗോകുലിന്റെ ചലച്ചിത്ര അരങ്ങേറ്റം. വിജയ് ബാബു, സാന്ദ്ര തോമസ് എന്നിവരുടെ നിർമ്മാണ സംരംഭമായ ഫ്രൈഡേ ഫിലിം ഹൗസാണ് ചിത്രം നിർമ്മിച്ചത്. 2017 ഇൽ അജയ് വാസുദേവ് സംവിധാനം ചെയ്ത "മാസ്റ്റർപീസ്" എന്ന ചിത്രമാണ് ഗോകുലിന്റെ രണ്ടാമത്തെ ചിത്രം. മമ്മൂട്ടി നായക വേഷം അവതരിപ്പിച്ച ചിത്രത്തിൽ ഗോകുൽ കോളേജ് വിദ്യാർത്ഥിയായ ഉണ്ണികൃഷ്ണന്റെ വേഷം അവതരിപ്പിച്ചു. ഉണ്ണി മുകുന്ദനോടൊപ്പം പ്രധാന വേഷം ചെയ്ത "ഇരയായിരുന്നു" ഗോകുലിന്റെ മൂന്നാമത്തെ ചിത്രം. പ്രണവ് മോഹൻലാലിനെ നായകനാക്കി അരുൺ ഗോപി സംവിധാനം ചെയ്ത "ഇരുപത്തിയൊന്നാം നൂറ്റാണ്ടിൽ" ഗോകുൽ അതിഥി വേഷത്തിൽ എത്തി.

മാധവ് രാമദാസൻ സംവിധാനം ചെയുന്ന "ഇളയരാജ", അനിൽ രാജ് സംവിധാനം ചെയുന്ന "സൂത്രക്കാരൻ", അരുൺ ചന്ദു സംവിധാനം ചെയുന്ന "സായാഹ്ന വാർത്തകൾ", സുരേഷ് പൊതുവാൾ സംവിധാനം ചെയുന്ന "ഉൾട്ട" എന്നിവയാണ് ഗോകുലിന്റെ അണിയറയിൽ ഒരുങ്ങുന്ന അടുത്ത ചിത്രങ്ങൾ.



</doc>
<doc id="403908" url="https://ml.wikipedia.org/wiki?curid=403908" title="ചെറുനീലിത്തുമ്പി">
ചെറുനീലിത്തുമ്പി

നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് ചെറുനീലിത്തുമ്പി . ഇന്ത്യ, ശ്രീലങ്ക, മ്യാൻമാർ, തായ്‌ലാന്റ്, നേപ്പാൾ തുടങ്ങിയ മിക്ക ദക്ഷിണ ഏഷ്യൻ രാജ്യങ്ങളിലും ഇവ കാണപ്പെടുന്നു.

ഇന്ത്യയിൽ കാണപ്പെടുന്ന ഏറ്റവും ചെറിയ സൂചിത്തുമ്പികളിൽ ഒന്നാണ് ഇത്. ഈ വലിപ്പക്കുറവും കടുത്ത നീലനിറവും ഇവയെ തിരിച്ചറിയാൻ സഹായിക്കുന്നു. ജലസസ്യങ്ങൾ നിറഞ്ഞ നിശ്ചല ജലാശയങ്ങളിലും ചതുപ്പുകളിലുമാണ് ഇവ മുട്ടയിടുന്നത്.

പെൺതുമ്പികൾ രണ്ടു നിറങ്ങളിൽ കാണപ്പെടുന്നു; ആൺ തുമ്പികളെപ്പോലെ നീല നിറത്തിലും മഞ്ഞകലർന്ന ഇളംപച്ചനിറത്തിലും. 

കേരളത്തിൽ ആദ്യമായി 2017ൽ കണ്ണൂർ ജില്ലയിലെ വരഡൂരിൽ ആണ് ഇവയെ കണ്ടെത്തിയത്. 



</doc>
<doc id="403915" url="https://ml.wikipedia.org/wiki?curid=403915" title="മോത്തളംപാട്ട്">
മോത്തളംപാട്ട്

മലബാറിലെ മുസ്ലിം സമുദായങ്ങളിൽ നിലനിന്നിരുന്ന ഒരു പ്രാചീന കലാരൂപമാണ് മോത്തളംപാട്ട്. പൊന്നാനിയിലെ നവോത്ഥാന പ്രവർത്തകരിൽ മുൻപന്തിയിലുണ്ടായിരുന്ന ഉദുമാൻ മാഷാണ് ഇത് രൂപകൽപ്പന ചെയ്തത്. വിവാഹദിനത്തിൽ മണവാളനെ പന്തലിൽ ഇരുത്തി ക്ഷൗരം ചെയ്യുന്നു. ഈ സമയത്ത് കൂട്ടുകാർ ചുറ്റുംകൂടി കൈകൊട്ടി പാടുന്നതാണ് മോത്തളംപാട്ട്. ക്ഷൗരം ചെയ്യാൻ വരുന്ന ഒസ്സാന് (ബാർബർ), തുണി, അരി, വെറ്റില, അടക്ക എന്നിവയടങ്ങുന്ന പാരിതോഷികം ഒരു താലത്തിൽ വെച്ച് നൽകുന്നു.


</doc>
<doc id="403924" url="https://ml.wikipedia.org/wiki?curid=403924" title="കൊല്ലം വികസന സമിതി">
കൊല്ലം വികസന സമിതി

കൊല്ലം നഗരത്തിന്റെ വികസനപദ്ധതികൾ ആവിഷ്കരിക്കുന്നതിനായി രൂപീകരിച്ചിട്ടുള്ള ഒരു സ്വയംഭരണാധികാര ഉപദേശകസമിതിയാണ് കൊല്ലം വികസന സമിതി (). കൊല്ലം കോർപ്പറേഷന്റെ അധികാരപരിധിയിൽ വരുന്ന കൊല്ലം നഗരത്തിന്റെ ഭാഗങ്ങളുടെയും ഇരവിപുരം, ശക്തികുളങ്ങര, നീണ്ടകര, ഉളിയക്കോവിൽ, അഞ്ചാലുംമൂട്, കൊട്ടിയം എന്നിങ്ങനെയുള്ള പ്രദേശങ്ങളുടെയും വികസനമാണ് ഈ സമിതിയുടെ ലക്ഷ്യം. കേരളത്തിലെ അഞ്ച് നഗരവികസനസമിതികളിലൊന്നാണ് കൊല്ലം വികസന സമിതി. കൊല്ലം കൂടാതെ കോഴിക്കോട്, തൃശ്ശൂർ, ഇടുക്കി, വർക്കല എന്നീ നഗരങ്ങൾക്കാണ് വികസന സമിതികളുള്ളത്. 

1981-ൽ നഗരാസൂത്രണ നിയമപ്രകാരം കേരള സർക്കാർ രൂപീകരിച്ചതാണ് കൊല്ലം വികസന സമിതി. 2007-ലും 2012-ലും ഇത് പുനഃസംഘടിപ്പിച്ചിരുന്നു. 2013 ഏപ്രിൽ 7-ന് കൊല്ലം വികസന സമിതിയുടെ ചെയർമാനായി എ.കെ. ഹഫീസിനെ നിയമിച്ചു. 2016 സെപ്റ്റംബറിൽ കേരള സർക്കാർ കൊല്ലം വികസന സമിതി പിരിച്ചുവിടാൻ തീരുമാനിച്ചു.

2014 ഫെബ്രുവരിയിൽ കേരള സർക്കാർ സംഘടിപ്പിച്ച 'പാർട്ട്നർ കേരള' എന്ന സമ്മേളനത്തിൽ കൊല്ലത്തിന്റെ വികസനവുമായി ബന്ധപ്പെട്ട് കൊല്ലം ഡെവലപ്മെന്റ് അതോറിറ്റി ചില പദ്ധതികൾ മുന്നോട്ടുവച്ചു. 



</doc>
<doc id="403928" url="https://ml.wikipedia.org/wiki?curid=403928" title="പാവം പൂർണിമ">
പാവം പൂർണിമ

1984-ൽ ബിജിസ് ഫിലിംസിന്റെ ബാനറിൽ ഈരാലി നിർമ്മിച്ച് ബാലു കിരിയത്ത് സംവിധാനം ചെയ്ത ഒരു മലയാള ചലച്ചിത്രമാണ് പാവം പൂർണ്ണിമ.



</doc>
<doc id="403932" url="https://ml.wikipedia.org/wiki?curid=403932" title="മെട്രോ വാർത്ത">
മെട്രോ വാർത്ത

മലയാള ഭാഷയിൽ പ്രസിദ്ധീകരിക്കപ്പെടുന്ന ദിനപത്രങ്ങളിലൊന്നാണ് മെട്രോ വാർത്ത. കൊച്ചി,  തിരുവനന്തപുരം, കോഴിക്കോട് , തൃശ്ശൂർ എന്നിവിടങ്ങളിൽ ഈ പത്രത്തിന് യൂണിറ്റുകളുണ്ട്.



</doc>
<doc id="403934" url="https://ml.wikipedia.org/wiki?curid=403934" title="മണി ഭവൻ">
മണി ഭവൻ

മുംബൈയിൽ ഗാംദേവി എന്ന സ്ഥലത്ത്, ലാബർനം റോഡിൽ സ്ഥിതി ചെയ്യുന്ന ഒരു ഇരുനിലക്കെട്ടിടമാണ് മണി ഭവൻ. 1917 മുതൽ 1934 വരെ മഹാത്മാഗാന്ധിയുടെ മുംബൈയിലെ ആസ്ഥാനമായിരുന്നു ഈ ഭവനം. ഗാന്ധിജിയുടെ സുഹൃത്തായിരുന്ന രേവാശങ്കർ ജഗ്ജീവൻ ഝാവേരിയുടെ വീടായിരുന്നു ഇത്. 1955 മുതൽ ഇതൊരു ഗാന്ധിസ്മാരകമായി പ്രവർത്തിക്കുന്നു.


</doc>
<doc id="403936" url="https://ml.wikipedia.org/wiki?curid=403936" title="ജോസഫ് വിതയത്തിൽ">
ജോസഫ് വിതയത്തിൽ

ഫാ. ജോസഫ് വിതയത്തിൽ ദിവാനാസിൻ പുരോഹിതനായിരുന്നു, ബ്ലെയറിന്റെ ആത്മീയ ഡയറക്ടറായിരുന്നു. മറിയം ത്രാസിയയും, ഹോളി ഫാമിലി കോൺഗ്രിഗേഷന്റെ (CHF) സഹസ്ഥാപകനുമാണ്. അവന്റെ ആഴമായ വിശ്വാസം, ദൈവത്തിലുള്ള വിശ്വാസം, സത്യസന്ധത, സത്യസന്ധത എന്നിവ അദ്ദേഹത്തെ ഒരു പുരോഹിതനെ സൃഷ്ടിച്ചു. അവന്റെ ജ്ഞാനവും ആത്മീയ കാഴ്ചയും വിവേകവും ബ്ലായുടെ ജീവിതത്തിൽ പരിശുദ്ധാത്മാവിന്റെ പ്രവർത്തനത്തെ ഗ്രഹിക്കാൻ അവനെ പ്രാപ്തനാക്കി. മരിയം െരെഷിയ. അദ്ദേഹത്തിന്റെ പാസ്റ്ററൽ പ്രതിബദ്ധതയും കുടുംബങ്ങളുടെ ക്രിസ്തീയവത്കരണവും തീർത്തും ജാതീയതയും മതവുമടങ്ങുന്ന ഒരു പിതാവായി (പിത്തവി) സഹായിച്ചു.
1865 ജൂലായ് 23 നാണ് ജോസഫ് ജനിച്ചത്. ലോനയുടെ രണ്ടാമത്തെ മകനായും, പുത്തൻപള്ളി മണക്കാടിലുമുള്ള ഒരു പ്രമുഖ കുടുംബത്തിലെ തണ്ടവിതയാത്തിൽ. അദ്ദേഹത്തിനു രണ്ട് സഹോദരന്മാരായ വർക്കി, പെയ്ലി, രണ്ട് സഹോദരിമാർ, അന്നയും മറിയവും ഉണ്ടായിരുന്നു.

മങ്കിടി ഫാ. ചെറുപ്പത്തിലെ ജോസഫിന്റെ ആഗ്രഹങ്ങൾ സെഖറിയയ്ക്ക് വായിക്കാൻ കഴിഞ്ഞു. പിതാവിന്റെ മാതാപിതാക്കളുടെ സമ്മതത്തോടെ ഒരു വർഷത്തെ ഇടവക പള്ളിയിൽ തങ്ങുകയും വിശുദ്ധപദവിയിൽ സേവിക്കാൻ പഠിക്കുകയും പൗരോഹിത്യത്തിനുള്ള തന്റെ ജോലി മനസ്സിലാക്കുകയും ചെയ്തു.
1881-ൽ, 1881-ൽ, 15-ആമത്തെ വയസ്സിൽ, എളംപുരുത്തിലെ കർമ്മലീത്താ സന്ന്യാസത്തിൽ അദ്ദേഹം ചേർന്ന് സെമിനാരിയിൽ ചേർന്നു. 1887 ൽ അദ്ദേഹം സഹപ്രവർത്തകരോടൊപ്പം തൃശ്ശൂരിലെ സെൻറ് തോമസ് സെമിനാരിയിലും പിന്നീട് പുത്തൻപാളിയുടെ മേജർ സെമിനാരിയിലും പ്രവേശിച്ചു. 1894 മാർച്ച് 11 ന് തൃശൂർ ഭദ്രാസനത്തിന്റെ അധിപനായ അഡോൾഫ് മെഡ്ലെക്കോട്ട്, ഒറൂരിൽ ഇടവക പള്ളിയിലെ 11 അംഗങ്ങളോടൊപ്പം ജോസഫ് ഒരു പുരോഹിതനെ വാഴിച്ചു.

ഫാ. 1894 ഏപ്രിൽ 23-ന് ഒല്ലൂരിൽ അസിസ്റ്റന്റ് പാരിഷ് പള്ളിയിൽ ജോസഫ് വിതയത്തിൽ നിയമിതനായി. ഉടൻ തന്നെ മുക്കടക്കര വികാരിയായി സ്ഥാനമേറ്റു. കാണ്ഡസ്സങ്കടാവ്, ചാലക്കുടി, എടത്രുത്തി, പരിയാരം, കൊട്ടേക്കാട്, മാല, പുത്തൻചിറ എന്നിവയായിരുന്നു അദ്ദേഹം.

പുത്തൻചിറയിലെ ജനങ്ങൾ അദ്ദേഹത്തിന്റെ പ്രാർഥന ജീവിതം, ലാളിത്യം, ചെലവുചുരുക്കൽ, പാസ്റ്ററൽ ജോലിയോടുള്ള പ്രതിബദ്ധത എന്നിവയെ വളരെയധികം ആകർഷിച്ചു. ഇന്നത്തെ പുത്തൻചിറ ഇടവക പള്ളി തന്റെ പാസ്റ്ററൽ സമർപ്പണത്തിന്റെയും ദൂരദർശിനിയുടെയും ഒരു മനോഹരമായ സ്മാരകമാണ്. ഈ ഇടവകയ്ക്ക് ഇരുപത് വർഷക്കാലം സേവനമനുഷ്ഠിച്ചിട്ടുണ്ട്.
1902-നും 1926-നും ഇടയിൽ വാതയാത്തിൽ അനുഗ്രഹിക്കപ്പെട്ട മറിയം ത്രെസിയയുടെ ആത്മീയ ഡയറക്ടറായി. ബ്ളാക്ക് നിന്നു നിന്നു മറിയം ത്രാസിയയും അവളുടെ ആത്മാവിന്റെ സമരത്തിൽ നയിച്ചതും മതപരമായ പ്രതിബദ്ധതയുടെ അന്വേഷണത്തിനും, കുടുംബസമേതം അപ്പോസ്തോലത്തിന്റെ ദർശനത്തിനും വഴിതെളിച്ചു. അവളെ തെറ്റിദ്ധരിപ്പിച്ച് വിമർശിക്കപ്പെടുകയും വേശ്യയായി മുദ്രകുത്തുകയും ചെയ്തപ്പോൾ, അവളെ പിന്തുണയ്ക്കുന്നതിനും നയിക്കുന്നതിനും ഉള്ള ഒരു വീരകൃത്യമായിരുന്നു അത്.
1914 മേയ് 14 ന് റവ. ഫാ. ജോസഫ് വിതയത്തിൽ, ബ്ലോക്ക്. മറിയം ത്രെസിയ മൗലികമായ കുടുബം സമ്മേളനം സ്ഥാപിച്ചു. നസറെത്തിലെ സെന്റ് ജോസഫ് ചെയ്തതുപോലെ അവൻ സഭയെ പരിപാലിച്ചു.

1926 ൽ വിശുദ്ധ സ്ഥാപകന്റെ മരണത്തിൽ നിന്ന് 1942 ൽ ആദ്യത്തെ ജനറൽ കൗൺസിൽ രൂപംനൽകുന്നതുവരെ, അത് റവ. ഫാ. കുഞ്ഞിനെ വളർത്തിയ ജോസഫ് വിതയത്തിൽ ശ്രദ്ധാപൂർവ്വം പരിപാലിച്ചു.

പരിശുദ്ധ പിതാവിനും, ചുറ്റുവട്ടത്തുള്ള സഹോദരിമാർക്കും, "പിതാവ്" എന്ന പേരിലാണ് അറിയപ്പെട്ടിരുന്നത്. 1915-ൽ സഭയുടെ ആദ്യത്തെ സ്കൂൾ ആരംഭിച്ചു.

റവ. ജോസഫ് വിതയത്തിൽ തന്റെ ഗ്രാമത്തിന്റെ സാമൂഹ്യപ്രശ്നങ്ങൾ പ്രതികരിച്ചു. ദരിദ്രരുടെയും ചൂഷണത്തിന്റെയും കാരണം അദ്ദേഹം ഉയർത്തിപ്പിടിച്ചു. പാവപ്പെട്ടവരുടെയും ദരിദ്രന്മാരുടെയും ഉന്നമനത്തിനായി അവൻ നിന്നു. ആളുകൾ പലപ്പോഴും അവന്റെ കുടുംബ പ്രശ്നങ്ങളും സംശയങ്ങളും കൊണ്ട് അദ്ദേഹത്തിന്റെ നിർദ്ദേശം തേടാനും അവരുടെ തർക്കങ്ങൾ പരിഹരിക്കാനും കഴിഞ്ഞു. സാധാരണയായി അദ്ദേഹത്തിന്റെ അവസാന വാക്ക് ആയിരുന്നു.

സാമൂഹ്യ തിന്മകളെ ഉന്മൂലനം ചെയ്യാനും കുടുംബത്തിന്റെ വിശ്വാസത്യാഗം വളർത്തിയെടുക്കാനും വിദ്യാഭ്യാസം ഫലപ്രദമായ മാർഗ്ഗമാണെന്ന് വൈത്തിയാത്തിൽ കരുതി. 1915 ൽ പുത്തൻചിറയിൽ ഒരു പ്രാഥമിക വിദ്യാലയം ആരംഭിക്കാൻ അത്തരമൊരു സേവനത്തോടൊപ്പം മരിയം രുഷിയയുടെ പദ്ധതിക്ക് അദ്ദേഹം അംഗീകാരം നൽകി.

സത്യസന്ധതയും സത്യസന്ധതയും യുവ മനസ്സുകളിൽ ഉളവാക്കാനും അവരുടേയും വിശ്വാസത്തിന്റെ പ്രാപ്തി നിലനിർത്താനും വിദ്യാഭ്യാസ മേഖലയിലെ സഹോദരിമാരുടെ സേവനം അത്യന്താപേക്ഷിതമാണെന്ന് അദ്ദേഹം വിശ്വസിച്ചു.

1929-ൽ കുഞ്ഞുകൂടശ്ശേരിയിൽ ഒരു വ്യവസായ വിദ്യാലയം ആരംഭിച്ചു. കുട്ടികൾക്കായി തയ്യൽ, ടെയിലറിംഗ്, നെയ്ച്ച്, അടക്കാനുള്ള തുടങ്ങിയവക്കായി സ്കൂളുകൾ തുടങ്ങി.
ഫാ. ജോസഫ് വിതയത്തിൽ പ്രാർഥനയുള്ള ഒരു വ്യക്തിയായിരുന്നു. അതിരാവിലെ തന്നെ പ്രാർഥനയ്ക്ക് മണിക്കൂറുകളോളം പ്രാർത്ഥനയിൽ മുഴുകി കയറാൻ അദ്ദേഹം ചാപ്പലിനോട് സാവധാനത്തിൽ യാത്ര ചെയ്തു.

അവൻ കർത്താവിന്റെ സന്നിധിയിൽ മുട്ടുകുത്തി സർവസപിടിച്ചു. ദൈവസ്നേഹത്തിൽ വേരൂന്നിയ പ്രാർത്ഥനയുടെ ജീവിതം സത്യത്തിന്റെയും നിർമ്മലതയുടെയും ആത്മത്യാഗത്തിന്റെയും സ്വാഭാവിക നന്മയെ ഉളവാക്കി. സഭാപരവും രാഷ്ട്രീയ അധികാരികളും അവന്റെ അനുസരണം അഭിനന്ദവും ഉത്തമവുമായിരുന്നു. ബിഷപ്പുമാരുടെ എല്ലാ നിർദ്ദേശങ്ങളും അദ്ദേഹം പാലിച്ചു. തെറ്റിദ്ധാരണയും പരിഹാസവുമൊക്കെ അയാൾ തീരുമനിച്ചെങ്കിലും, അവന്റെ വിശ്വസ്തതയിൽ നിന്ന് അധികാരം ദുർബലപ്പെടുത്തിയില്ല. അധികാരികളുടെ എല്ലാ തീരുമാനങ്ങളിലും അദ്ദേഹം ദിവ്യസംരക്ഷണത്തെ കാണാൻ കഴിഞ്ഞു.

റവ. ഫാ. ജോസഫ് വിതയത്തിൽ വലിയ 99 വർഷക്കാലം ജീവിച്ചിരുന്നു. 1964 ജൂൺ എട്ടാം തിയതി, ബ്ലൂസിന്റെ മരണസമയത്ത്, തന്റെ നിത്യമായ താമസസ്ഥലത്തേക്ക് വിളിച്ചു. മറിയം ത്രാസിയ, തന്റെ ആത്മീയ മകൾ. ഇത് വെറും യാദൃച്ഛികതയല്ല, മറിച്ച് അവരുടെ ആത്മീയ ഐക്യത്തിന്റെ ദൈവികമായ അംഗീകാരമാണ്.

1964 ജൂൺ 9 ന് നാലു ബിഷപ്പുമാരും 150 ൽ അധികം പുരോഹിതന്മാരും, അദ്ദേഹത്തിന്റെ സഹോദരിമാരും, ബന്ധുക്കളും, ജനക്കൂട്ടവും, ജീവിതത്തിന്റെ എല്ലാ വിഭാഗങ്ങളിലും പെട്ടവർ സന്നിഹിതരായിരുന്നു. മരിയം ത്രെസിയയുടെ ശവകുടീരത്തിനടുത്ത് കുഴിത്തിരുശ്ശേരിയിൽ അടക്കം ചെയ്തു.

ഫാ. ജോസഫ് വിതയത്തിൽ - ദൈവ സേവകൻ ജോൺ പോൾ രണ്ടാമൻ വിശുദ്ധ കുർബാനയുടെ ആദ്യപടിയായി വിശുദ്ധ ശുശ്രൂഷകനായ ജോസഫ് വിതയത്തിൽ, ദൈവദാസൻ എന്ന നിലയിൽ വിശുദ്ധകുടുംബം സ്ഥാപിക്കുന്ന സ്ഥാപനം.

ജൂൺ 7 ന് കുഴിചട്ടശ്ശേരിയിൽ മറിയം ത്രെഷാസ തീർത്ഥാടന കേന്ദ്രത്തിൽ നടന്ന ചടങ്ങ് ഉദ്ഘാടനം ചെയ്തു. വൈത്തിയായതിൽ (1865-1964) മേയ് 18 ന് പാപ്പായുടെ ദൈവദാസനായി പ്രഖ്യാപിച്ചു.


</doc>
<doc id="403937" url="https://ml.wikipedia.org/wiki?curid=403937" title="വെളളാപ്പ്">
വെളളാപ്പ്

കാസർഗോഡ് ജില്ലയിലെ ഹോസ്ദുർഗ്ഗ് താലൂക്കിലെ ഒരു ചെറു ഗ്രാമമാണ് വെള്ളാപ്പ്. തൃക്കരിപ്പൂർ ഗ്രാമ പഞ്ചായത്തിനു കീഴിലാണ് ഈ സ്ഥലം. 
തൃക്കരിപ്പൂർ ടൗണിൽ നിന്നും ഏകദേശം ഒന്നര കിലോമീറ്റർ ദൂരെയായാണ് സ്ഥിതി ചെയ്യുന്നത്. വിനോദ സഞ്ചാര കേന്ദ്രമായ ഇടയിലക്കാടിനു സമീപമായുള്ള പുഴയോര പ്രദേശമാണ്.
തൃക്കരിപ്പൂർ ടൗണിൽ നിന്നും റോഡ് മാർഗ്ഗം എത്തിച്ചേരാം. പയ്യന്നൂർ - പടന്ന - ചെറുവത്തൂർ റോഡിലായതിനാൽ പയ്യന്നൂരിൽ നിന്നും ചെറുവത്തൂരിൽ നിന്നും ബസ്സ് മാർഗ്ഗവും ഇവിടെയെത്താം. ഏറ്റവും അടുത്ത റെയിൽവേ സ്റ്റേഷൻ തൃക്കരിപ്പൂർ ആണ്.
മനോഹരമായ പുഴയോരം


</doc>
<doc id="403941" url="https://ml.wikipedia.org/wiki?curid=403941" title="തങ്കയം">
തങ്കയം

കാസർഗോഡ് ജില്ലയിലെ ഹോസ്ദുർഗ്ഗ് താലൂക്കിലെ ഒരു ചെറു ഗ്രാമമാണ് തങ്കയം. തൃക്കരിപ്പൂർ ഗ്രാമ പഞ്ചായത്തിനു കീഴിലാണ് ഈ സ്ഥലം.

തൃക്കരിപ്പൂർ ടൗണിൽ നിന്നും ഏകദേശം ഒരു കിലോമീറ്റർ ദൂരെയായാണ് സ്ഥിതി ചെയ്യുന്നത്. 
ചെറുവത്തൂർ ടൗണിൽ നിന്നും റോഡ് മാർഗ്ഗം എത്തിച്ചേരാം. ഏറ്റവും അടുത്ത റെയിൽവേ സ്റ്റേഷൻ തൃക്കരിപ്പൂർ ആണ്.


</doc>
<doc id="403943" url="https://ml.wikipedia.org/wiki?curid=403943" title="സ്കുവ">
സ്കുവ

ചെറിയ പക്ഷികൾ മുതൽ വലിപ്പം കൂടിയവ വരെ ഉൾപ്പെട്ട ഒരു തരം കടൽപക്ഷികളാണ് സ്കുവകൾ. സാധാരണയായി ചാരനിറത്തിലോ തവിട്ടുനിറത്തിലോ ആണ് ഇവ കാണപ്പെടുന്നത്. സാധാരണ ഇനം സ്കുവകൾക്ക് പുറമെ ഗ്രേറ്റ് സ്കുവ എന്നൊരു വർഗ്ഗം കൂടി ഇവരുടെ കൂട്ടത്തിലുണ്ട്. ഇവ വളരെ വലിപ്പമേറിയതും മറ്റു പക്ഷികളെ ആകർഷിക്കുന്നവയുമാണ്. ആർട്ടിക് സ്കുവ, മുൾവാലൻ സ്കുവ, ദക്ഷിണ ധ്രുവ സ്കുവ, തവിടൻ സ്കുവ, പോമറിൻ സ്കുവ, നീള വാലൻ സ്കുവ, ഭീമൻ സ്കുവ എന്നിവ പ്രധാനപ്പെട്ട സ്കുവയിനങ്ങളാണ്. ദ്വീപുകളിൽ വസിക്കാനിഷ്ടപ്പെടുന്ന ഈ പക്ഷികളാണ് സ്ക്കൂവോയ് ദ്വീപിന് ആ പേര് നേടികൊടുത്തത്.

സ്കുവകളുടെ ഏഴ് സ്പീഷീസുകൾ ചേർന്നാണ് സ്റ്റെർകോറാലിഡേ കുടുംബവും സ്റ്റെർകൊറാറിയസ് ജീനസും ഉണ്ടായിട്ടുള്ളത്. മൂന്ന് ചെറിയ സ്കുവകളെ അമേരിക്കൻ ഇഗ്ലീഷിൽ ജീഗേഴ്സ് എന്നു വിളിക്കുന്നു. ഇംഗ്ലീഷ് വാക്ക് 'സ്കുവ' ഫറോയീസ് ഭാഷയിലെ 'സ്കഗ് വുർ' എന്ന വാക്കിൽ നിന്നാണ് ഉത്ഭവിച്ചത്. 'ജീഗെർ' എന്ന വാക്ക് വന്നത് ജർമ്മൻ ഭാഷയിലെ 'ജാഗെർ' എന്ന വാക്കിൽനിന്നാണ്. 'ജാഗെർ' എന്നാൽ അർത്ഥം 'വേട്ട' എന്നാണ്. അമേരിക്ക, സ്പെയിൻ, ആഫ്രിക്ക എന്നീ സ്ഥലങ്ങളിലാണ് സ്കുവകളെ പ്രധാനമായും കണ്ടുവരുന്നത്. ഭീമൻ സ്കുവകൾ സ്പെയിനിലും ആഫ്രിക്കയിലും ശൈത്യകാലമാവുമ്പോൾ അമേരിക്കയിലേയ്ക്ക് ദേശാടനം നടത്തുന്നു. സ്കുവകളിൽ വച്ച് വലിയവയായ ഇവയുടെ നീളം 50-58 സെന്റിമീറ്റർ ആണ്. ചിറകുവിടർത്തിയാൽ 125-140 സെന്റിമീറ്റർ വരെ നീളത്തിലും കാണാം. ഏപ്രിലിൽ തുടങ്ങുന്ന പ്രജനനകാലം ജൂലൈ മാസത്തോടെ അവസാനിക്കും.

ഈ പക്ഷികളെ കുറിച്ച് ധാരാളം ഗവേഷണങ്ങൾ നടന്നിട്ടുണ്ടെങ്കിലും ഇവയിൽ ഗവേഷകർക്ക് ഏറ്റവും അത്ഭൂതകരമായി തോന്നിയിട്ടുള്ളത് വലിയ സ്കുവകളും പോമറിൻ സ്കുവകളും തമ്മിലുള്ള സാദൃശ്യങ്ങളാണ്. കാഴ്ചയിൽ വ്യത്യസ്തങ്ങളായി തോന്നുന്ന ഇവയുടെ ഈ സാദൃശ്യത്തിന് പക്ഷിശാസ്ത്രജ്ഞന്മാർ പല കാരണങ്ങളാണ് ചൂണ്ടിക്കാണിക്കുന്നത്. ഭൂരിപക്ഷത്തിന്റെ അഭിപ്രായത്തിൽ വലിയ സ്കുവകൾ രൂപാന്തരം പ്രാപിച്ചിട്ടുള്ളത് പോമറിൻ സ്കുവകളുടെയും ദക്ഷിണാർദ്ധഗോളത്തിൽ കാണപ്പെടുന്ന സ്പീഷീസുകളുടെയും സങ്കരത്തിൽ നിന്നാണ്. ഈ രണ്ടുപക്ഷികളും ദേശാടനപക്ഷികളാണെന്ന വസ്തുത ഈ അഭിപ്രായത്തിന് ബലം നൽകുന്നു.

വലിയ ഇരുണ്ട കടൽകാക്കകളാണോ എന്ന് ഒരു നിമിഷം സംശയിച്ചുപോകുന്ന തരത്തിലുള്ള ആകൃതിയാണ് ഇവയ്ക്കുള്ളത്. എന്നാൽ ചുണ്ടിന്റെ ആകൃതി കടൽകാക്കകളുടേതിൽ നിന്നും വ്യത്യസ്തമാണ്. ചുണ്ടിന്റെ അറ്റം കൊളുത്താകൃതിയിലുള്ള ഈ പക്ഷികളുടെ കൊക്കിന്റെ ചുവട്ടിൽ ഒരു നേർത്ത സവിശേഷമായ തൊലിയുണ്ട്. ചുണ്ടുപോലെ തന്നെയാണ് നഖങ്ങളുടെ അവസ്ഥയും. കൂർത്ത നഖങ്ങളുള്ള പാദങ്ങൾ ചർമ്മബന്ധിതമാണ്. മുട്ടയിടുന്ന പക്ഷികൾക്ക് മധ്യത്തിലായി രണ്ടു വാൽച്ചിറകുകളും കാണാം. കറുത്ത തൊപ്പിക്കാരായ ഇവയുടെ ചാരനിറം കലർന്ന തവിട്ടുനിറത്തിലുളള ചിറകുകളിൽ ചിലപ്പോൾ കുത്തുകളും പുള്ളികളും കണ്ടുവരുന്നു. എന്നാൽ കുഞ്ഞുങ്ങൾ തവിട്ടുനിറത്തിൽ മാത്രമാണ് കാണപ്പെടുന്നത്.

പറക്കലിനിടയിൽ പല കായികാഭ്യാസപ്രകടനങ്ങളും ഭീമൻ സ്കൂവകൾ കാഴ്ചവെയ്ക്കാറുണ്ട്. ഈ അഭ്യാസപ്രകടനങ്ങൾ അധികവും നടക്കുന്നത് മറ്റ് പക്ഷികൾ ശേഖരിച്ച ഇര തട്ടിപ്പറിക്കലിനിടയിലാണ്. ഉയരത്തിൽ വെച്ച് മറ്റുപക്ഷികളെ ആക്രമിക്കുക എന്ന തന്ത്രമാണ് ഈ അഭ്യാസപ്രകടനങ്ങൾക്ക് പിന്നിലുള്ളത്.

മത്സ്യങ്ങൾ കൂടാതെ ഉച്ഛിഷ്ടങ്ങൾ, മൃതശരീരങ്ങൾ എന്നിവയും ഇവ ഭക്ഷിക്കാറുണ്ട്. പ്രജനനം നടക്കാത്ത സമയങ്ങളിൽ മാത്രമാണ് ഇവ ഇങ്ങനെ ചെയ്യുന്നത്. പ്രജനനകാലത്ത് ലെമിംഗുകൾ, മറ്റു പക്ഷി മുട്ടകൾ, പക്ഷിക്കുഞ്ഞുങ്ങൾ എന്നിവയാണ് കൂടുതലും കഴിയ്ക്കുന്നത്. വലിയ കടൽകൊള്ളക്കാരാണ് ഈ പക്ഷികൾ. മറ്റു പക്ഷികളുടെ ഇര തട്ടിപ്പറിച്ച് ഭക്ഷിക്കുന്നതാണ് ഇഷ്ടവിനോദം. ഇരകൊത്തി ഉയരത്തിൽ പറന്നുപോവുന്ന പാവം പക്ഷികളുടെ പിന്നാലെ ചെന്ന് പറക്കലിന് തടസ്സമുണ്ടാക്കുന്നു. ഇര നൽകിയില്ലെങ്കിൽ ശാരീരിക പീഡനങ്ങളും അവ അനുഭവിക്കേണ്ടിവരും. ഒന്നും കിട്ടിയില്ലെങ്കിൽ മറ്റു പക്ഷികളെ കൊന്ന് തിന്ന് വിശപ്പടക്കും. ഭക്ഷണരീതി കണ്ടാൽ കടൽകൊള്ളക്കാർ എന്നു വിളിക്കുമെങ്കിലും ഈ പക്ഷികൾക്ക് മനുഷ്യരെ ഭയമാണ്.



</doc>
<doc id="403948" url="https://ml.wikipedia.org/wiki?curid=403948" title="കുടിവീരൻ">
കുടിവീരൻ

യുദ്ധ ദേവതയായി ആചരിക്കപ്പെടുന്ന ഒരു തെയ്യമാണു കുടിവീരൻ. പൊതുവേ വയനാട്ടു കുലവൻ, കണ്ടനാർകേളൻ തുടങ്ങിയ തെയ്യക്കോലങ്ങളുടെ കൂടെ കുടിവീരൻ തെയ്യം കെട്ടിയാടുന്നു. 

ഭൂമിയിൽ ഏറ്റവും വീര്യമുള്ള തറവാട്ടിൽ ജനിച്ച വീരനാണ് കുടി വീരൻ. ആയുധാഭ്യാസത്തിൽ അഗ്രഗന്യനായ വീരൻ ശത്രുക്കൾക്ക് ഭയം വിതച്ചും നാട്ടുകാർക്ക് നന്മ വിതച്ചും ജീവിച്ചപ്പോൾ അസൂയക്കാരുടെ ഏഷണി കേട്ട് മനം കലങ്ങിയ സ്വർഗ്ഗ രാജാവ് കാലദൂതനെ ഭൂമിയിലേക്കയക്കുകയും വിധിക്ക് കീഴടങ്ങിയ വീരൻ കാലദൂതനോടോപ്പം തിരുനെല്ലി എത്തി മായത്താൻ കടവിൽ മറഞ്ഞു എന്നും അങ്ങനെ വീരൻ കുടിവീരൻ ആയി തെയ്യക്കോലമായി എന്നുമാണ് ഐതിഹ്യം. 


</doc>
<doc id="403949" url="https://ml.wikipedia.org/wiki?curid=403949" title="ഈജിപ്ഷ്യൻ മ്യൂസിയം">
ഈജിപ്ഷ്യൻ മ്യൂസിയം

ഈജിപ്റ്റിന്റെ തലസ്ഥാനമായ കൈറോയിൽ സ്ഥിതിചെയ്യുന്ന ഒരു ലോക പ്രശസ്ത മ്യൂസിയമാണ് ഈജിപ്ഷ്യൻ മ്യൂസിയം അഥവാ കൈറോ മ്യൂസിയം. പുരാതന ഈജിപ്ഷ്യൻ സംസ്കാരത്തിന്റെ അമൂല്യലായ നിരവധി പുരാവസ്തുക്കൾ ഈ സംഗ്രഹാലയത്തിൽ സൂക്ഷിച്ചിരിക്കുന്നു. 



</doc>
<doc id="403950" url="https://ml.wikipedia.org/wiki?curid=403950" title="എക്സ്.ഓർഗ് ഫൗണ്ടേഷൻ">
എക്സ്.ഓർഗ് ഫൗണ്ടേഷൻ

സ്വതന്ത്രവും തുറന്നതുമായ ഒരു ആക്സിലറേറ്റഡ് ഗ്രാഫിക്സ് സോഫ്റ്റ്വെയറുകളുടെ നിർമ്മാണവും പരിപാലനവും നിർവ്വഹിക്കുന്ന ലാഭേച്ഛകൂടാതെ പ്രവർത്തിക്കുന്ന ഒരു സംഘടനയാണ് എക്സ്.ഓർഗ്ഗ് ഫൗണ്ടേഷൻ. ഗ്രാഫിക്സ് സോഫ്റ്റ്വെയറുകളിൽ ഗവേഷണം, നിർമ്മാണം, പരിപാലനം, പിൻതുണ, അഡ്മിനിസ്ട്രേഷൻ,  സ്റ്റാന്റേർഡുകളുടെ നിർമ്മാണം, പ്രചരണം തുടങ്ങിയ കാര്യങ്ങളെല്ലാം ഈ സംഘടന ചെയ്യുന്നു. കൂടാതെ സ്വതന്ത്ര ഗ്രാഫിക്സ് സ്റ്റാക് ഉപയോഗിക്കുന്നതിനായി പ്രേരിപ്പിക്കുന്നു. മെസ ത്രീഡി, വേലാന്റ്, എക്സ് വിന്റോ സിസ്റ്റം, ഡിആർഎം തുടങ്ങിയ പദ്ധതികളെല്ലാം (ഇവ മാത്രമല്ല) എക്സ്.ഓർഗ് ചെയ്യുന്നു.

22 ജനുവരി 2004 നാണ് എക്സ്.ഓർഗ് ഫൗണ്ടേഷൻ രൂപം കൊണ്ടത്.



</doc>
<doc id="403963" url="https://ml.wikipedia.org/wiki?curid=403963" title="നേറ്റലി ഇമ്മാനുവൽ">
നേറ്റലി ഇമ്മാനുവൽ

നേറ്റലി ജോവാൻ ഇമ്മാനുവൽ (ജനനം: മാർച്ച് 2, 1989) ഒരു ഇംഗ്ലീഷ് നടിയാണ്.1990 കളുടെ അവസാനത്തിൽ തിയേറ്ററിലൂടെ അഭിനയ രംഗത്ത് വന്നു. 2006-ൽ, ഹോളിയോക്‌സ് എന്ന സോപ്പ് ഓപ്പറയിൽ സാഷ വാലന്റൈൻ എന്ന കഥാപാത്രം അവതരിപ്പിച്ചു സ്ക്രീനിൽ അരങ്ങേറി. പിന്നീട്, തന്റെ ആദ്യ ചിത്രമായ ട്വന്റി8കെയിൽ പ്രത്യക്ഷപ്പെട്ടതുവരെ, പല ബ്രിട്ടീഷ് ടെലിവിഷൻ സീരിയലുകളിലും മുഖം കാണിച്ചു. എച്ച്ബിഒ അവതരിപ്പിച്ച ഗെയിം ഓഫ് ത്രോൺസ് എന്ന ഫാന്റസി പരമ്പരയിൽ മിസ്സാൻഡെയ് എന്ന കഥാപാത്രത്തിലൂടെ ഇമ്മാനുവൽ പ്രശസ്തയായി. "മേസ് റണ്ണർ: സ്കോച്ച് ട്രയൽസ്" (2015), "ഫ്യൂരിയസ് 7" (2015), "ദ ഫേറ്റ് ഓഫ് ദ ഫ്യൂറിയസ്" (2017) തുടങ്ങിയ ആക്ഷൻ ചിത്രങ്ങളിലും ശ്രദ്ധേയമായ പ്രകടനം കാഴ്ച വെച്ച് അന്താരാഷ്ട്ര പ്രശസ്തി നേടി.
ഇംഗ്ലണ്ടിലെ എസെക്സിലെ ഒരു കടൽത്തീര റിസോർട്ട് നഗരമായ സൗത്ത്ഹെഡ്-ഓൺ-സീയിൽ 1989 മാർച്ച് 2-ന് ഇമ്മാനുവൽ ജനിച്ചു. ഒരു ഡൊമിനിക്കൻ മാതാവിന്റെയും അർദ്ധ സെന്റ് ലൂഷ്യൻ അർദ്ധ ഇംഗ്ലീഷ് പിതാവിന്റെയും രണ്ടാമത്തെ കുഞ്ഞാണ് ഇമ്മാനുവൽ. ചെറുപ്പത്തിൽ തന്നെ ഇമ്മാനുവൽ കാലയോടുള്ള തന്റെ അഭിനിവേശം പ്രകടമാക്കി.  

2006-ൽ, ഹോളിയോക്‌സ് എന്ന സോപ്പ് ഓപ്പറയിൽ സാഷ വാലന്റൈൻ എന്ന കഥാപാത്രം അവതരിപ്പിച്ചു. 2010 ൽ,കഥാപാത്രത്തിന്റെ കഥാചിത്രങ്ങളിൽ വേശ്യാവൃത്തിയും ഹെറോയിൻ ആസക്തി എന്നിവ ഉൾപ്പെടുത്തുന്നത് വരെ, പരമ്പരയുടെ ഭാഗമായി ഇമ്മാനുവൽ തുടർന്നു. 2012 ജനുവരിയിൽ ഇമ്മാനുവൽ ബിബിസി ത്രീയിൽ "വെബ്സെക്സ്: വാട്സ് ദ ഹാം?" പരിപാടി അവതരിപ്പിച്ചു. യു.കെയിലെ 16-24 നുമിടയിൽ വയസ്സുള്ളവരുടെ ഓൺലൈൻ ലൈംഗിക ശീലങ്ങളെക്കുറിച്ച് അന്വേഷിക്കുന്ന ഒരു പരിപാടി ആയിരുന്നു ഇത്. അതേ വർഷം തന്നെ "ട്രിസെൻ 8" ത്തിലെ ട്വെൻറ്റി8കെ എന്ന
ത്രില്ലർ ചിത്രത്തിൽ അഭിനയിച്ചു. തുടർന്നുള്ള വർഷം, എച്ച്ബിഒയുടെ ഫാന്റസി പരമ്പര "ഗെയിം ഓഫ് ത്രോൺസിൽ" ഡനേറിസ് ടാർഗേറിയന്റെ പരിഭാഷകയായ മിസ്സാൻഡെയായി അഭിനയിച്ചു. 

2015 ൽ, ഇമ്മാനുവൽ പരിപാടിയിൽ സ്ഥിരം അംഗമായി ഉയർത്തി. അതേ വർഷം, ആക്ഷൻ ചിത്രം "ഫ്യൂറിയസ് 7" ൽ കമ്പ്യൂട്ടർ ഹാക്കർ റാംസെയെയും, സയൻസ് ഫിക്ഷൻ സാഹസിക ചിത്രം "മേസ് റണ്ണർ: ദ സ്കോച്ച് ട്രയൽസിൽ" ഹാരിയറ്റ് എന്ന കഥാപാത്രത്തെയും അവതരിപ്പിച്ചു. 
എഫ് എച്ച് എം മാസികയുടെ 100 സെക്സിയസ്റ്റ് വുമൺ ഓഫ് 2013 ൽ 99 ാം സ്ഥാനം നേടി. 2015 ലെ ഇതേ തിരഞ്ഞെടുപ്പിൽ 75 ാം സ്ഥാനം നേടി. 2015 ൽ ഇൻസ്റ്റൈൽ, ജിക്യു എന്നെ മാസികയുടെ ഏപ്രിൽ പതിപ്പിലും അവർ പ്രത്യക്ഷപ്പെട്ടു.


</doc>
<doc id="403967" url="https://ml.wikipedia.org/wiki?curid=403967" title="സ്മാഷ്ബർഗ്ഗർ">
സ്മാഷ്ബർഗ്ഗർ

ഒരു അമേരിക്കൻ ബർഗർ റെസ്റ്റോറന്റാണ് സ്മാഷ്ബർഗ്ഗർ. ഇത് അമേരിക്കയിലെ 37 സംസ്ഥാനങ്ങളിലും 9 കൌണ്ടികളിലും പ്രവർത്തിക്കുന്നു. കോർപ്പറേറ്റായും ഫ്രാഞ്ചൈസി സ്റ്റോറുകളായും ഇതിന് 370 കടകൾ ഉണ്ട്. കൺസ്യൂമർ ക്യാപ്പിറ്റൽ പാർട്ട്ണേഴ്സ് എന്ന ഇക്വിറ്റി സ്ഥാപനവും ടോം റാൻ, റിക്ക് ഷാഡെൻ എന്നിവരും ചേർന്ന് 2007 ലാണ് ഈ സ്ഥാപനം ആരംഭിച്ചത്.


</doc>
<doc id="403969" url="https://ml.wikipedia.org/wiki?curid=403969" title="സണ്ണിവെയ്ൽ (കാലിഫോർണിയ)">
സണ്ണിവെയ്ൽ (കാലിഫോർണിയ)

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാന്താ ക്ലാര കൗണ്ടിയിലുള്ള ഒരു നഗരമാണ് സണ്ണിവെയ്ൽ. 2010-ലെ അമേരിക്കൻ ഐക്യനാടുകളിലെ സെൻസസ് പ്രകാരം ഈ നഗരത്തിലെ ജനസംഖ്യ 140,095 ആയിരുന്നു. സാൻ ഫ്രാൻസിസ്കോ ഉൾക്കടൽ പ്രദേശത്തെ ഏറ്റവും കൂടുതൽ ജനസംഖ്യയുള്ള ഏഴാമത്തെ നഗരവും സിലിക്കൺ വാലിയിൽ ഉൾപ്പെടുന്ന പ്രധാന നഗരങ്ങളിൽ ഒന്നുമാണ് സണ്ണിവെയ്ൽ. വടക്ക് സാൻ ജോസ് നഗരത്തിന്റെ ഏതാനും ഭാഗങ്ങൾ, വടക്കുപടിഞ്ഞാറ് ഭാഗത്ത് മോഫറ്റ് ഫെഡറൽ എയർഫീൽഡ്, പടിഞ്ഞാറ് മൗണ്ടൻ വ്യൂ, തെക്കുപടിഞ്ഞാറ് ലോസ് ആൽട്ടോസ്, തെക്ക് കുപ്പെർറ്റിനോ, കിഴക്ക് സാന്ത ക്ലാര എന്നിവയാണ് ഈ നഗരത്തിന്റെ അതിർത്തികൾ. ചരിത്രപരമായ പാതയായ എൽ കാമിനോ റീയൽ, ഹൈവേ 101 എന്നിവയ്ക്ക് അരികിലായാണ് ഈ നഗരം സ്ഥിതി ചെയ്യുന്നത്.


</doc>
<doc id="403971" url="https://ml.wikipedia.org/wiki?curid=403971" title="ഗ്വെൻടോളിൻ ക്രിസ്റ്റി">
ഗ്വെൻടോളിൻ ക്രിസ്റ്റി

ഗ്വെൻടോളിൻ മാന്വേല മരിയറ്റ് ജോസഫൈൻ ക്രിസ്റ്റീ ബ്രൗൺ (ജനനം: 28 ഒക്ടോബർ 1978), പ്രൊഫഷണൽ ആയി ഗ്വെൻഡോളിൻ ക്രിസ്റ്റി എന്നറിയപ്പെടുന്ന ഒരു ഇംഗ്ലീഷ് അഭിനേത്രിയും മോഡലും ആണ്. എച്ച്ബിഒ ഫാൻറസി-ഡ്രാമ പരമ്പര "ഗെയിം ഓഫ് ത്രോൺസിലെ" ബ്രിയേൻ ഓഫ് താർത്ത് എന്ന വേഷവും സ്റ്റാർ വാർസ് ചലച്ചിത്ര പരമ്പരയിലെ ക്യാപ്റ്റൻ ഫാസ്മ എന്ന വേഷവുമാൻ അവരെ പ്രസസ്ഥയാക്കിയത്.   

ഗ്വെൻഡോളിൻ ക്രിസ്റ്റി വെസ്റ്റ് സസക്സിലെ വർത്തിങ്ങിൽ 28 ഒക്ടോബർ 1978 ൽ ജനിച്ചു. ചെറുപ്പത്തിൽ ജിംനാസ്റ്റായി പരിശീലനം നേടിയിരുന്നു, എന്നാൽ നട്ടെല്ലിനേറ്റ ഒരു പരിക്കോടെ ആ ഇഷ്ടം ഉപേക്ഷിക്കുകയും അഭിനയ മേഖലയിലേക്ക് കടക്കുകയും ചെയ്തു. 2005 ൽ ലണ്ടനിൽ ഡ്രാമാ സെന്ററിൽ നിന്ന് ബിരുദം നേടി.

തന്റെ തീയറ്റർ കരിയറിൽ ഗ്വെൻഡോളിൻ ക്രിസ്റ്റി "സിംബെലിൻ" എന്ന ഷേക്സ്പിയർ നാടകത്തിൽ രാജ്ഞിയുടെ വേഷം ചെയ്തു. "ബ്രേക്ഫാസ്റ്റ് അറ്റ് ടിഫനീസ്", "ഡോക്ടർ ഫോസ്റ്റസ്" എന്നിവയാണ് ശ്രദ്ധേയമായ മറ്റ് നാടകപ്രകടനങ്ങൾ. സ്ക്രീനിൽ, ക്രിസ്റ്റീ ടെറി ഗില്ലിയത്തിന്റെ 2009-ലും 2013-ലെ ചിത്രങ്ങൾ 
"ഇംജിനാറിയം ഓഫ് ഡോക്ടർ പർണാസസ്", "ദ സീറോ തിയറം" എന്നിവയിൽ അഭിനയിച്ചു.  

ക്രിസ്റ്റിയുടെ ഉയരം, 6 ft 3 in (1.91 m), ഫോട്ടോഗ്രാഫർ പോളി ബോർലാൻഡിന്റെ ശ്രദ്ധ പിടിച്ചുപറ്റി, ക്രിസ്റ്റിയെ വിഷയമാക്കി 2002 നും 2008 നും ഇടക്കുള്ള പ്രസിദ്ധമായ ഒരു ചിത്ര പരമ്പര ബണ്ണിക്ക് അദ്ദേഹം രൂപം നൽകി.

2011 ജൂലൈ മാസത്തിൽ, എച്ച്ബിഒ യുടെ ഫാന്റസി ടിവി പരമ്പര "ഗെയിം ഓഫ് ത്രോൺസിന്റെ" രണ്ടാം സീസണിൽ ക്രിസ്റ്റി ബ്രിയേൻ ഓഫ് താർത്ത് എന്ന വേഷം അവതരിപ്പിച്ചു.

2013-ന്റെ തുടക്കത്തിൽ തൊട്ട് ഫാഷൻ ഡിസൈനറായ ഗൈൽസ് ഡെയ്കണനുമായുള്ള ബന്ധത്തിലാണ് ക്രിസ്റ്റി. 


</doc>
<doc id="403972" url="https://ml.wikipedia.org/wiki?curid=403972" title="സാന്താ ക്ലാര">
സാന്താ ക്ലാര

സാന്താ ക്ലാര, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാന്താ ക്ലാര കൗണ്ടിയിലെ ഒരു നഗരമാണ്. 2010 ലെ അമേരിക്കൻ ഐക്യനാടുകളിലെ സെൻസസ് പ്രകാരം 116,468 ജനസംഖ്യയുള്ള ഈ നഗരം സാൻ ഫ്രാൻസിസ്കോ ഉൾക്കടൽ പ്രദേശത്തെ ജനസംഖ്യയിൽ ഒൻപതാം സ്ഥാനമുള്ള നഗരമാണ്. സാൻ ഫ്രാൻസിസ്കോയ്ക്ക് 45 മൈൽ (72 കിലോമീറ്റർ) തെക്ക് കിഴക്കായി സ്ഥിതിചെയ്യുന്ന ഈ നഗരം, 1777 ൽ 21 കാലിഫോർണിയ മിഷനുകളിലെ എട്ടാമത്തെ മിഷനായ സാന്താ ക്ലാര ഡി ആസിസിന്റെ ഭാഗമായി സ്ഥാപിതമായി. പിന്നീട് 1852 ൽ ഈ നഗരം സംയോജിപ്പിക്കപ്പെട്ടു. മിഷൻ, നഗരം, കൗണ്ടി തുടങ്ങിയവയെല്ലാം അസീസിയിലെ വിശുദ്ധ ക്ളാരയുടെ പേരിൽ അറിയപ്പെട്ടു. സിലിക്കൺ വാലിയുടെ മദ്ധ്യത്തിൽ സ്ഥിതിചെയ്യുന്ന സാന്ത ക്ലാരയിലാണ് ഇൻറൽ പോലെയുള്ള നിരവധി ഹൈ-ടെക്ക് കമ്പനികളുടെ ആസ്ഥാനങ്ങൾ സ്ഥിതിചെയ്യുന്നത്. കാലിഫോർണിയ സംസ്ഥാനത്തിലെ ഏറ്റവും പഴക്കം ചെന്ന ഉന്നത വിദ്യാഭ്യാസ സ്ഥാപനമായ സാന്താ ക്ലാര യൂണിവേഴ്സിറ്റി ഇവിടെയാണ്. ഇത് മിഷൻ സാന്താ ക്ലാര ഡെ ആസിസിന്റെ ചുറ്റുമായി സ്ഥാപിക്കപ്പെട്ടിരിക്കുന്നു. 


</doc>
<doc id="403976" url="https://ml.wikipedia.org/wiki?curid=403976" title="കടൽത്തീരത്ത് (ചലച്ചിത്രം)">
കടൽത്തീരത്ത് (ചലച്ചിത്രം)

രസിക ഫിലിംസിന്റെ ബാനറിൽ 1988-ൽ രാജീവ് നാഥ്, സി.ബി. ബദറുദീൻ എന്നിവർ നിർമ്മാണവും രാജീവ് നാഥ് സംവിധാനവും നിർവ്വഹിച്ച ഒരു മലയാള ചലച്ചിത്രമാണ് കടൽത്തീരത്ത്. ഓ.വി. വിജയന്റെ കടൽത്തീരത്ത് എന്ന കഥയെ ആസ്പദമാക്കിയാണ് ഈ സിനിമ ചെയ്തത്.





</doc>
<doc id="403977" url="https://ml.wikipedia.org/wiki?curid=403977" title="ബ്യൂൾട്ടൺ">
ബ്യൂൾട്ടൺ

ബ്യൂൾട്ടൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാന്താ ബാർബറ കൗണ്ടിയിലെ ഒരു ചെറിയ നഗരമാണ്. ഇത് സാന്താ യ്നെസ് താഴ്വരയിലാണു സ്ഥിതിചെയ്യുന്നത്. 2010 ലെ സെൻസസ് പ്രകാരമുള്ള ഈ നഗരത്തിലെ ജനസംഖ്യ 4,828 ആയിരുന്നു. യുഎസ് റൂട്ട് 101, സ്റ്റേറ്റ് റൂട്ട് 246 എന്നിവയുടെ ജംഗ്ഷനിലെ ഈ നഗരത്തിന്റെ തന്ത്രപ്രധാനമായ സ്ഥാനം ഈ പ്രദേശത്തേയ്ക്ക് ധാരാളം സഞ്ചാരികളെ ആകർഷിക്കുന്ന ഒരു ഘടകമാണ്.


</doc>
<doc id="403981" url="https://ml.wikipedia.org/wiki?curid=403981" title="ബിഷപ്പ് (കാലിഫോർണിയ)">
ബിഷപ്പ് (കാലിഫോർണിയ)

ബിഷപ്പ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഇന്യോ കൗണ്ടിയിലുള്ള ഒരു നഗരമാണ്. ഈ നഗരം മുമ്പ് ബിഷപ്പ് ക്രീക്ക് എന്നറിയപ്പെട്ടിരുന്നു. ബിഷപ്പ് നഗരം മാത്രമാണ് ഇന്യോ കൌണ്ടിയിലെ ഏകീകൃതമായ ഏക നഗരവും ഏറ്റവും കൂടുതൽ ജനവാസമുള്ളതുമായ പ്രദേശമെന്നിരുന്നാലും കൌണ്ടി ആസ്ഥാനം സ്ഥിതിചെയ്യുന്നത് ഇൻഡിപെൻഡൻസിലാണ്. ഓവൻസ് താഴ്വരയുടെ  വടക്കൻ അറ്റത്തിനു സമീപത്തായി 4,150 അടി (1,260 മീറ്റർ) ഉയരത്തിലാണ് ബിഷപ്പ് നഗരം സ്ഥിതി ചെയ്യുന്നത്. 2000 ലെ സെൻസസ് പ്രകാരം 3,575 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 3,875 ആയി വർദ്ധിച്ചിരുന്നു. സിയേറ നെവാഡയിൽ നിന്ന് ഒഴുകുന്ന ബിഷപ്പ് ക്രീക്കിന്റെ പേരിൽനിന്നാണ് നഗരത്തിനു പേരു നൽകപ്പെട്ടത്. ഓവൻസ് താഴ്വരയിലെ ഒരു കുടിയേറ്റക്കാരനായിരുന്ന സാമുവൽ ആഡിസൺ ബിഷപ്പിന്റെ പേരിലാണ് ക്രീക്ക് അറിയപ്പെടുന്നത്. ജോൺ വെയ്ൻ, ചാൾട്ടൺ ഹെസ്റ്റൺ, ജോയ്ൽ മക്രാ എന്നിവർ അഭിനയിച്ച ചിത്രങ്ങളടക്കം നിരവധി പാശ്ചാത്യ ചിത്രങ്ങൾ ബിഷപ്പിൽ വെച്ച് ചിത്രീകരിക്കപ്പെട്ടിട്ടുണ്ട്.


</doc>
<doc id="403987" url="https://ml.wikipedia.org/wiki?curid=403987" title="ജനറൽ ദിനപത്രം">
ജനറൽ ദിനപത്രം

തൃശ്ശൂരിൽ നിന്നും പ്രസിദ്ധീകരിക്കുന്ന മലയാളത്തിലെ സായാഹ്‌ന ദിനപത്രമാണ് ജനറൽ.





</doc>
<doc id="403994" url="https://ml.wikipedia.org/wiki?curid=403994" title="ഡയറക്റ്റ് റെന്ററിംഗ് മാനേജർ">
ഡയറക്റ്റ് റെന്ററിംഗ് മാനേജർ

ജിപിയുകളും ആധുനിക വീഡിയോ കാർഡുകളുമായി നേരിട്ട് സംവദിക്കുന്നതിനായുള്ള ലിനക്സ്കെർണലിന്റെ ഒരു ഉപസിസ്റ്റമാണ് ഡയറക്റ്റ് റെന്ററിംഗ് മാനേജർ (ഡിആർ എം). യൂസർ സ്പേസിലുള്ള ഒരു പ്രോഗ്രാമിന് ഒരു എപിഐ ഉപയോഗിച്ച് ജിപിയുവിലേക്ക് കമാന്റുകൾ അയയ്ക്കാനും ഡിസ്പ്ലേയുടെ മോഡ് സെറ്റിംഗിൽ മാറ്റം വരുത്തുവാനും കഴിയും. എക്സ് സെർവ്വറിന്റെ ഡയറക്റ്റ് റെന്ററിംഗ് ഇൻഫ്രാസ്ട്രക്ചറിലെ ഒരു കെർണൽ സ്പേസ്  കമ്പോണന്റായാണ് ആദ്യം ഡിആർ എം നിർമ്മിച്ചത്. പിന്നീട് വേലാന്റ് പോലുള്ള മറ്റ് ഗ്രാഫിക്സ് സ്റ്റാക്കുകളും ഇത് ഉപയോഗിച്ചുതുടങ്ങി.

വീഡിയോ ഡീകോഡിംഗ്, ഹാർഡ്വെയർ ഉപയോഗിച്ചുള്ള ത്രീഡി റെന്ററിംഗ്, ജിപിജിപിയു കമ്പ്യൂട്ടിംഗ് തുടങ്ങിയവ ചെയ്യുന്നതിനായി ജിപിയുവിലേക്ക് യൂസർ സ്പേസിൽനിന്നും വിവിധ കമാന്റുകൾ അയയ്ക്കാനായി ഡിആർഎം എപിഐ ഉപയോഗിക്കുന്നു.



</doc>
<doc id="404000" url="https://ml.wikipedia.org/wiki?curid=404000" title="കൊല്ലം സിറ്റി പോലീസ്">
കൊല്ലം സിറ്റി പോലീസ്

കൊല്ലം നഗരത്തിന്റെയും കരുനാഗപ്പള്ളി നഗരസഭയുടെയും ചവറ, ചാത്തന്നൂർ, പരവൂർ എന്നീ ഡിവിഷനുകളുടെയും ക്രമസമാധാന പരിപാലനത്തിനും നിയമനിർവ്വഹണത്തിനുമായി രൂപീകരിച്ചിട്ടുള്ള കേരളാ പോലീസിന്റെ ഒരു ഉപവിഭാഗമാണ് കൊല്ലം സിറ്റി പോലീസ് (). 2011 മാർച്ച് 1-നാണ് ഇത് രൂപീകരിച്ചത്. സിറ്റി പോലീസ് കമ്മീഷണർ എന്ന ഉദ്യോഗസ്ഥനാണ് ഇതിന്റെ മേധാവി. ഇദ്ദേഹത്തിന്റെ ഔദ്യോഗിക വസതി കൊല്ലം കന്റോൺമെന്റിലെ ആംഡ് റിസർവ്വ് പോലീസ് ഫോഴ്സ് ക്യാമ്പിനു സമീപം സ്ഥിതിചെയ്യുന്നു.

2011 ഫെബ്രുവരി 5-ലെ കേരള സർക്കാർ ഉത്തരവ് പ്രകാരം കൊല്ലം ജില്ലാ പോലീസിനെ കൊല്ലം അർബൻ പോലീസ് ഡിസ്ട്രിക്ട് (കൊല്ലം സിറ്റി പോലീസ്) എന്നും കൊല്ലം റൂറൽ പോലീസ് ഡിസ്ട്രിക്ട് എന്നും രണ്ടായി വിഭജിച്ചു. കൊല്ലം ആസ്ഥാനമായുള്ള സിറ്റി പോലീസിന്റെ ചുമതല സിറ്റി പോലീസ് കമ്മീഷണറും കൊട്ടാരക്കര ആസ്ഥാനമായുള്ള റൂറൽ പോലീസിന്റെ ചുമതല ഡിസ്ട്രിക്ട് പോലീസ് ചീഫും നിർവ്വഹിക്കുന്നു. രണ്ടു പോലീസ് മേധാവികളും തിരുവനന്തപുരം റേഞ്ചിലെ ഇൻസ്പെക്ടർ ജനറലിനു റിപ്പോർട്ട് സമർപ്പിക്കുന്നു.

നിയമനിർവ്വഹണം നടപ്പാക്കുന്നതിനായി കൊല്ലം സിറ്റി പോലീസിനു കീഴിൽ 17 പോലീസ് സ്റ്റേഷനുകൾ പ്രവർത്തിക്കുന്നുണ്ട്. ഇതിൽ എട്ടെണ്ണം കൊല്ലം ഡിവിഷനു കീഴിലും 4 എണ്ണം കരുനാഗപ്പള്ളി ഡിവിഷനു കീഴിലും 4 എണ്ണം ചാത്തന്നൂർ ഡിവിഷനു കീഴിലും ഉൾപ്പെടുന്നു.




കൊല്ലം ജില്ലാ പോലീസിന്റെ ഡോഗ് സ്ക്വാഡ് ആശ്രാമത്ത് പ്രവർത്തിക്കുന്നു. 2010 മാർച്ച് 2-ന് എസ്.പി.യായിരുന്ന ഹർഷിത അട്ടലൂരിയാണ് ഇത് ഉദ്ഘാടനം ചെയ്തത്. 2016 നവംബർ 3-ന് കൊല്ലം സിറ്റി പോലീസിന്റെ ഗുണ്ടാ സ്ക്വാഡും രൂപീകരിച്ചു. പത്ത് അംഗങ്ങളുള്ള ഈ സ്ക്വാഡിന്റെ തലവൻ സബ് ഇൻസ്പെക്ടറാണ്.



</doc>
<doc id="404003" url="https://ml.wikipedia.org/wiki?curid=404003" title="മെസ">
മെസ

വൾക്കൻ, ഓപ്പൺ ജിഎൽ എന്നീ സ്പെസിഫിക്കേഷനുകൾ അനുസരിച്ചുള്ള ഒരു ഓപ്പൺ സോഴ്സ് ഡിവൈസ് ഡ്രൈവറാണ് മെസ. ഇത് മെസ ത്രീഡി, മെസ ത്രീഡി ഗ്രാഫിക്സ് ലൈബ്രറി എന്നിങ്ങനെയെല്ലാം അറിയപ്പെടുന്നു. ഈ സ്പെസിഫിക്കേഷനുകൾ അനുസരിക്കുന്ന, ഇന്റലും എഎംഡിയും പണം മുടക്കി നിർമ്മിച്ച രണ്ട് ഗ്രാഫിക്സ് ഡ്രൈവറുകളാണ് ഇതിന്റെ ഏറ്റവും പ്രധാന ഭാഗം. നൌവ്യാവു എന്ന ജിഫോഴ്സ് ഡ്രൈവർ കമ്യൂണിറ്റിയുടെ ശ്രമഫലമായാണ് ഉണ്ടായിട്ടുള്ളത്.  ക്രോസ്-ലാംഗ്വേജ്, ക്രോസ്-പ്ലാറ്റ്ഫോം, വെന്റർ-ന്യൂട്രൽ എപിഐ മെസ നടപ്പിലാക്കിയിരിക്കുന്നു. ഇതുപയോഗിച്ച് വിവിധ തരത്തിലുള്ള വെന്റർ-സ്പെസിഫിക്കായി ഗ്രാഫിക്സ് ഹാർഡ്വെയർ ഡ്രൈവറുകളുമായി ആശയവിനിമയം നടത്താവുന്നതാണ്.


</doc>
<doc id="404008" url="https://ml.wikipedia.org/wiki?curid=404008" title="ഹാർഫ്ബസ്">
ഹാർഫ്ബസ്

അക്ഷരങ്ങൾ രൂപപ്പെടുത്താനുപയോഗിക്കുന്ന ഒരു സോഫ്റ്റ്വെയർ ലൈബ്രറിയാണ് ഹാർഫ്ബസ്. യുണികോഡ് അക്ഷരങ്ങളെ ഗ്ലിഫുകളായി രൂപപ്പെടുത്തുന്നതിനും അവയുടെ സ്ഥാനം നിർണ്ണയിക്കുന്നതിനുമാണ് ഹാർഫ്ബസ് ഉപയോഗിക്കുന്നത്. വിവിധ സാങ്കേതിവിദ്യയിലുള്ള ഫോണ്ടുകൾ പ്രദർശിപ്പിക്കാൻ പുതിയ ഹാർഫ്ബസ് ഉപയോഗിക്കുന്നു എന്നാൽ പഴയ് ഹാർഫ്ബസ് ഓപ്പൺടൈപ്പ് ഫോണ്ടുകൾ മാത്രമേ പിൻതുണക്കുകയുള്ളൂ.

ഫ്രീടൈപ്പ് പദ്ധതിയുടെ ഭാഗമായ കോഡിൽനിന്നാണ് ഹാർഫ്ബസ് രൂപപ്പെട്ടത്. ക്യുട്ടിയും പാൻഗോയും ഉപയോഗിച്ച് പിന്നീട് ഇത് വേറെ നിർമ്മിച്ചു. എംഐടി അനുമതപത്രത്തോടെ ഇത് പിന്നീട് പൊതു റെപ്പോസിറ്റിയിലേക്ക് കൂട്ടിച്ചേർത്തു. ഇതാണ് പഴയ ഹാർഫ്ബസ് ഇത് ഇപ്പോൾ വികസിപ്പിക്കുന്നില്ല. ഇപ്പോൾ പുതിയ ഹാർഫ്ബസാണ് നിലവിലുള്ളത്. 2013 ൽ ബെഹ്ഡാഡ് എസ്ഫാബോഡ് അദ്ദേഹത്തിന്റെ ഹാർഫ്ബസിലെ പ്രവർത്തനത്തിന് ഒറെല്ലി ഓപ്പൺ സോഴ്സ് അവാർഡ് നേടുകയുണ്ടായി.

പല ആപ്ലിക്കേഷനുകളും ഹാർഫ്ബസ് നേരിട്ട് ഉപയോഗിക്കുന്നു. എന്നാൽ വിവിധ യുഐ ടൂൾകിറ്റിന്റെ കൂടെയും ഹാർഫ്ബസ് ലഭ്യമാണ്. ഗ്നോം, കെഡിഇ, ക്രോം ഒഎസ്, ആൻഡ്രോയ്ഡ്, ജാവ തുടങ്ങിയ ടൂളുകളുടെ കൂടെയും ഹാർഫ്ബസ് ലഭ്യമാണ്. ഫയർഫോക്സ്, ലിബ്രെ ഓഫീസ്, ഇങ്ക്സ്കേപ് തുടങ്ങിയ ആപ്ലിക്കേഷനുകൾ ഹാർഫ്ബസ് നേരിട്ടുപയോഗിക്കുന്നു.



</doc>
<doc id="404010" url="https://ml.wikipedia.org/wiki?curid=404010" title="ബ്ലൈത്ത്">
ബ്ലൈത്ത്

ബ്ലൈത്ത്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് റിവർസൈഡ് കൌണ്ടിയിൽ ലോവർ കൊളറാഡോ നദീതടമേഖലയിലെ പാലോ വേർഡെ താഴ്വരയിൽ സ്ഥിതിചെയ്യുന്ന ഒരു ഒരു നഗരമാണ്. കൊളറാഡോ നദിയ്ക്കു സമാന്തരമായി നിലനിൽക്കുന്നതും കൊളറാഡോ മരുഭൂമിയുടെ ഭാഗവുമായ ഒരു കാർഷികമേഖലയാണിത്. 1877 ൽ കൊളറാഡോ നദിയിൽ പ്രാഥമികമായി ജലോപയോഗത്തിനുള്ള അവകാശം സ്ഥാപിച്ച ഒരു സാൻ ഫ്രാൻസിസ്കോ പണവ്യവഹാരിയായിരുന്ന തോമസ് എച്ച്. ബ്ലൈത്തിന്റെ ഈ പേരിലാണ് നഗരം അറിയപ്പെടുന്നത്. 1916 ജൂലൈ 21 ഇതൊരു സംയോജിത നഗരമായിത്തീർന്നു. 2010 ലെ ഐക്യനാടുകളുടെ സെൻസസ് പ്രകാരം ഈ നഗരത്തിലെ ജനസംഖ്യ 20,817 ആയിരുന്നു.

1870-കളുടെ ആരംഭത്തിൽ, ഒന്നാം കാലിഫോർണിയാ ഇൻഫൻട്രി റെജിമെൻറിലെ മുൻ ക്യാപ്റ്റനും ഒരു എൻജിനീയറുമായിരുന്ന വില്ല്യം കലോവേയ് (ചില സ്രോതസ്സുകളിൽ ഒലിവർ കലോവേയ് എന്നറിയപ്പെടുന്നു), കൊളറാഡോ നദിയ്ക്കു എതിരെ അരിസോണയിലുള്ള എഹ്രെൻബർഗിലെ ഒരു പ്രദേശത്തുനിന്നു പര്യവേക്ഷണം നടത്തുകയും ആ പ്രദേശത്തിന്റെ വികസന സാധ്യതകൾ കണ്ടെത്തുകയും ചെയ്തു. 1850 ലെ സ്വാമ്പ് ലാൻഡ് ആക്ട് പ്രകാരം കാലോവേയ് പ്രാഥമിക സർവ്വേകൾ നടത്തുകയും ഈ ഭൂമിയുടെ മേലുള്ള അവകാശം ഫയൽ ചെയ്യുകയും ചെയ്തു. കൊളറാഡോക്ക് തൊട്ടു സമീപത്തുള്ള ഈ പുതിയ "സാമ്രാജ്യം" വികസിപ്പിക്കുന്നതിനും ഒരു കുടിയേറ്റകേന്ദ്രം നടപ്പാക്കുന്നതിനുമുള്ള ചുമതലകൾ വെയിൽസിലെ മോൾഡിൽ ജനിച്ച തോമസ് തോമസ് ഹെൻറി ബ്ലിത്ത് (യഥാർത്ഥ പേര്, വില്യംസ്) എന്ന ധനാഢ്യനെ ഏൽപ്പിക്കുന്നതിനു കലോവേയ് താൽപര്യപ്പെട്ടു. 1877 ജൂലൈ 17 ന് കൊളറാഡോ നദിയിലെ വെള്ളത്തിനുമേലുള്ള "ബ്ലൈത്ത് ഇൻടേക്" എന്നറിയപ്പെടുന്ന ആദ്യത്തെ അവകാശവാദം ബ്ലൈത്ത് ഫയൽ ചെയ്തു. ഒരു ജലസേചന സംവിധാനം കെട്ടിപ്പടുക്കുന്നതിനു കലോവേയെ സഹായിക്കുന്നതിനായി ജോർജ് ഐറിഷ് എന്ന മറ്റൊരാളെ ബ്ലൈത്ത് മാനേജരായി നിയമിച്ചു.

1880 മാർച്ച് 28 ന് ചെമഹ്വേവികളുടെ ആക്രമണത്തിൽ കലോവേയ് മരണപ്പെടുകയും ഫ്രാങ്ക് അഗസ്റ്റസ് മില്ലറുടെ പിതാവ് സി.സി. മില്ലർ കലോവേയുടെ സ്ഥാനത്ത് എത്തുകയും ചെയ്തു. തോമസ് ബ്ലൈത്ത് 1883 ഏപ്രിൽ 4 ന് അന്തരിച്ചു. അദ്ദേഹത്തിൻറ ഈ താഴ്വരയിലേക്കുള്ള ഏക പുന:സന്ദർശനം 1882 നവംബറിൽ ആയിരുന്നു. അദ്ദേഹത്തിന്റെ മരണശേഷം, താഴ്വരയിലെ നിർമ്മാണപ്രവർത്തനങ്ങൾക്കും ഭംഗം വരുകയും ശേഷം ബ്ലൈത്തിന്റെ എസ്റ്റേറ്റ് തന്റെ അദ്ദേഹത്തിന്റെ നിയമാനുസൃതമല്ലാത്ത മകൾ ഫ്ലോറൻസ്, മറ്റു അവകാശവാദികൾ എന്നിവർക്കിടയിലെ നിയമവ്യവഹാരത്തിലകപ്പെടുകയും ചെയ്തു. മുൻപുള്ള അനേകം വർഷങ്ങളിൽ ഈ കോടതികളിൽ ഫ്ലോറൻസിന് അനുകൂലമായും പ്രതികൂലമായുമുള്ള നിരവധി അപ്പീലുകൾക്കു ശേഷം1895 വരെ കാലിഫോർണിയ സുപ്രീം കോടതിയും 1900 കളിൽ യു.എസ്. സുപ്രീംകോടതിയും ഫ്ലോറൻസ് എസ്റ്റേറ്റിന്റെ ഉടമയാണെന്ന് വിധിച്ചിരുന്നു.

തെക്കു കിഴക്കൻ അരിസോണ പ്രദേശത്ത് കന്നുകാലി വ്യവസായത്തിൽ ഏർപ്പെട്ടിരുന്ന ഫ്രാങ്ക് മർഫി, എഡ് വില്യംസ് തുടങ്ങിയവർ 1904-ൽ ഈ പ്രദേശം സന്ദർശിക്കുകയും ഇവിടം കന്നുകാലി വളർത്തലിനും കൃഷിക്കും അനുയോജ്യമാണെന്ന് അവർക്കു ബോധ്യപ്പെടുകയും ചെയ്തു. കാലിഫോർണിയയിലെ വെഞ്ചുറ കൗണ്ടിയിൽ നിന്നുള്ള ഹോബ്സൺ സഹോദരന്മാരോടൊപ്പം അവർ ബ്ലൈത്തിന്റെ എസ്റ്റേറ്റ് വിലയ്ക്കു വാങ്ങുകയും പാലോ വേർഡ് ലാൻഡ് ആൻഡ് വാട്ടർ കമ്പനി രൂപീകരിക്കുകയും ചെയ്തു. 1911-12 കാലത്ത് സമീപത്തെ ഇംപീരിയൽ താഴ്വരയുടെ വികസനത്തിൽ പങ്കുവഹിച്ച ഡബ്ല്യൂ എഫ്. ഹോൾട്ട് അക്കാലത്ത് ഈ കമ്പനിയുടെ ജനറൽ മാനേജർ ആയിരുന്നു.

1916 ഓഗസ്റ്റ് 8-ന് കാലിഫോർണിയയിലെ റൈസ് മരുഭൂ സ്റ്റേഷനിൽ നിന്ന് കാലിഫോർണിയ സതേൺ റെയിൽവേ പാത ബ്ലൈത്തിലെത്തുകയും ഇത് ബ്ലൈത്ത് ജംഗ്ഷൻ എന്നറിയപ്പെടുകയും ചെയ്തു. റെയിൽവേയുടെ എൻജിനീയരും മേൽനോട്ടക്കാരനുമായിരുന്ന ജി.ഡബ്ല്യു. റൈസിന്റെ ബഹുമാനാർഥം ഇത് പിന്നീട് റൈസ് സ്റ്റേഷൻ എന്നു പുനർനാമകരണം ചെയ്യപ്പെട്ടു. ഇതിനുശേഷമുള്ള താഴ്വരയുടെ നാടകീയമായ വളർച്ച ദേശീയ ശ്രദ്ധ ആകർഷിച്ചു. പ്രാഥമികമായി പരുത്തി, പരുത്തി വിത്തുകൾ എന്നിവ തുറമുഖങ്ങളിലേയ്ക്കു കയറ്റ അയച്ചതിന്റെ ഫലമായി ഒന്നുമില്ലായ്മയിൽനിന്ന് ഏതാനും വർഷങ്ങൾക്കൊണ്ട് മൊത്തം ഉല്പാദനം വർഷത്തിൽ ഏതാണ്ട് 8,000,000 ഡോളർ ആയി വർദ്ധിച്ചു. 1920 കളിലെ ഈ സമ്പന്നമായ കാലത്ത് പരുത്തി ഒരു മൂല്യവർദ്ധിത ഉത്പന്നമായി മാറിയിരുന്നു. ഐക്യനാടുകളിലെ വലിയ റെയിൽവേകളിലൊന്നായ "അച്ചിസൺ, ടോപിക്ക, സാന്ത ഫേ റെയിൽവേ" 1921 ൽ പാതകൾ പാട്ടത്തിനെടുക്കാനാരംഭിക്കുകയും 1942 അവസാനത്തോടെ ഇത് ഏറ്റെടുക്കുകയും ചെയ്തു. നിലവിലുണ്ടായിരുന്ന കേബിൾ ഫെറി സേവനത്തിനു പകരമായി ബ്ലൈത്തിനും എഹ്രെൻബെർഗിനും ഇടയിലായി കൊളറാഡോ നദിയ്ക്കു കുറുകേയുള്ള ആദ്യത്തെ ഓട്ടോമൊബൈൽ ബ്രിഡ്ജ് 1928 ൽ നിർമ്മിക്കപ്പെട്ടു. ഈ പാലത്തിന്റെ പിൻഗാമിയായി 1960-കളുടെ തുടക്കത്തിൽ പുതിയ പാലം നിർമ്മിച്ചിക്കപ്പെടുകയും 1974 ന്റെ ആരംഭത്തിൽ ഇത് നാലുവരി പാതകളും ഒരു കാൽനട പാതയും ഉൾപ്പെടുത്തി വികസിപ്പിക്കപ്പെടുകയും ചെയ്തു.


</doc>
<doc id="404020" url="https://ml.wikipedia.org/wiki?curid=404020" title="ദക്ഷിണ മുംബൈ">
ദക്ഷിണ മുംബൈ

മുംബൈ നഗരത്തിന്റെ തെക്കേമുനമ്പും അതിനോടനുബന്ധിച്ച പ്രദേശങ്ങളുമാണ് ‘’’ദക്ഷിണ മുംബൈ’’’ എന്നറിയപ്പെടുന്നത്. ഇന്ത്യയിലെഏറ്റവും സമ്പന്നമായ നഗരഭാഗമാണിത്. ലോകത്തിലെ തന്നെ ഏറ്റവും ഉയർന്ന ഭൂമിവിലയും വാടകയും ഉള്ള പ്രദേശങ്ങളിലൊന്നാണ് ദക്ഷിണ മുംബൈ. സൗത്ത് ബോംബേ എന്നതിന്റെ ചുരുക്കപ്പേരായി ‘SOBO’ എന്ന് മാധ്യമങ്ങളിലും മറ്റും ദക്ഷിണ മുംബൈ വിവക്ഷിക്കപ്പെടാറുണ്ട്. 

ഏറ്റവും വിലയേറിയ വീടുകളിലൊന്നായ മുകേഷ് അംബാനിയുടെ ആന്റിലിയ ഇവിടെയാണ് സ്ഥിതി ചെയ്യുന്നത്.

സാൽസെറ്റ് ദ്വീപിന്റെ തെക്കേ മുനമ്പാണ് ദക്ഷിണ മുംബൈ. കൊളാബ മുതൽ മാഹിം വരെയുള്ള പ്രദേശമാണ് പൊതുവേ ദക്ഷിണ മുംബൈ എന്ന് വിശേഷിപ്പിക്കപ്പെടുന്നത്. കിഴക്ക് മുംബൈ തുറമുഖവും പടിഞ്ഞാറ് അറബിക്കടലുമാണ് അതിരുകൾ.


</doc>
<doc id="404021" url="https://ml.wikipedia.org/wiki?curid=404021" title="സ്ഥാണു രവി വർമ്മൻ">
സ്ഥാണു രവി വർമ്മൻ

'രണ്ടാം ചേരസാമ്രാജ്യം' എന്നു വിശേഷിപ്പിക്കുന്ന കുലശേഖര സാമ്രാജ്യത്തിലെ (എ.ഡി. 800 - 1102) മൂന്നാമത്തെ ഭരണാധികാരിയാണ് സ്ഥാണു രവി വർമ്മൻ. എ.ഡി. 844 മുതൽ 885 വരെ മഹോദയപുരം (തിരുവഞ്ചിക്കുളം) ആസ്ഥാനമാക്കി ഇദ്ദേഹം ഭരണം നടത്തിയിരുന്നു. ഇദ്ദേഹത്തിന്റെ ഭരണകാലത്ത് രാഷ്ട്രീയ സുസ്ഥിരതയും ശാസ്ത്ര - സാമ്പത്തിക രംഗങ്ങളിൽ പുരോഗതിയും ഉണ്ടായിരുന്നതായി പറയപ്പെടുന്നു. മറ്റു കുലശേഖര രാജാക്കന്മാരിൽ നിന്നു വ്യത്യസ്തമായി ഇദ്ദേഹം ചോളസാമ്രാജ്യവുമായി നല്ലബന്ധം നിലനിർത്തിയിരുന്നു. ചോളരാജാവായിരുന്ന ആദിത്യ ചോളനുമായി ഇദ്ദേഹം സൗഹൃദം പുലർത്തിയിരുന്നതായി തില്ലൈസ്ഥാനം ശാസനത്തിൽ പറയുന്നുണ്ട്. സ്ഥാണുരവിവർമ്മന്റെ കാലത്ത് ചോളന്മാരും കുലശേഖര സാമ്രാജ്യവും തമ്മിൽ യുദ്ധം നടന്നിട്ടില്ല. പല്ലവന്മാരോടു യുദ്ധം ചെയ്യാൻ ഇദ്ദേഹം ചോളന്മാരെ സഹായിച്ചിരുന്നതായും പറയപ്പെടുന്നു.

ഭാസ്കരാചാര്യരുടെ "ലഘുഭാസ്കരീയം" എന്ന ജ്യോതിശാസ്ത്ര ഗ്രന്ഥത്തിന് "ശങ്കരനാരായണീയം" എന്ന വ്യാഖ്യാനം രചിച്ച ശങ്കരനാരായണൻ എന്ന ജ്യോതിശാസ്ത്ര പണ്ഡിതൻ സ്ഥാണു രവിവർമ്മയുടെ സദസ്യനായിരുന്നു. ഇദ്ദേഹത്തിന്റെ സഹായത്തോടെ സ്ഥാണു രവിവർമ്മൻ മഹോദയപുരത്ത് ഒരു വാനനിരീക്ഷണകേന്ദ്രം സ്ഥാപിച്ചു. സ്ഥാണു രവി വർമ്മന്റെ കാലശേഷം രണ്ടാം ചേരസാമ്രാജ്യത്തിന്റെ ഭരണാധികാരിയായി രാമവർമ്മ കുലശേഖരൻ അധികാരമേറ്റു.

എ.ഡി. 800 മുതൽ 1102 വരെ തിരുവഞ്ചിക്കുളം ആസ്ഥാനമാക്കി ഭരണം നടത്തിയിരുന്ന രാജവംശമാണ് കുലശേഖരസാമ്രാജ്യം. 'രണ്ടാം ചേരസാമ്രാജ്യം' എന്നാണ് ഇതിനെ വിശേഷിപ്പിക്കുന്നത്.
കുലശേഖര സാമ്രാജ്യത്തിന്റെ സ്ഥാപകനായ കുലശേഖര ആഴ്വാറിനും (എ.ഡി. 800 - 820) അദ്ദഹത്തിന്റെ പുത്രൻ രാജശേഖര വർമ്മനും (എ.ഡി. 820 - 844) ശേഷമാണ് സ്ഥാണു രവി വർമ്മൻ അധികാരമേൽക്കുന്നത്. എ.ഡി. 844-ൽ ഇദ്ദേഹം അധികാരമേറ്റെടുത്തതായി "ശങ്കരനാരായണീയം" എന്ന ഗ്രന്ഥത്തിൽ പറയുന്നുണ്ട്. എ.ഡി. 885 വരെ ഭരണം നടത്തി. എന്നാൽ എ.ഡി. 883 വരെ മാത്രമാണ് സ്ഥാണു രവി വർമ്മന്റെ ഭരണകാലം എന്നാണ് എം.ജി.എസ്. നാരായണനെ പോലുള്ള ചരിത്രകാരന്മാർ അഭിപ്രായപ്പെടുന്നത്.

സ്ഥാണുരവിവർമ്മന്റെ നിർദ്ദേശപ്രകാരം വേണാട്ടിലെ അയ്യനടികൾ തിരുവടികൾ എ.ഡി. 849-ൽ തരിസാപ്പള്ളി ശാസനം എഴുതി തയ്യാറാക്കി. ഈ ശാസനത്തെ 'കോട്ടയം ചെപ്പേട്', 'സ്ഥാണു രവി ശാസനം' എന്നൊക്കെ വിളിക്കാറുണ്ട്. കൊല്ലത്തെ തരിസാ പള്ളിക്ക് ഭൂമി ദാനം ചെയ്തതിനെപ്പറ്റിയാണ് ഇതിൽ പറഞ്ഞിരിക്കുന്നത്. മാർ സാപിർ ഈസോയുടെ നേതൃത്വത്തിൽ കേരളത്തിലേക്ക് കുടിയേറിയ ക്രിസ്ത്യാനികൾക്ക് പ്രത്യേക ആനുകൂല്യങ്ങൾ നൽകിയതായും ഇതിൽ പറയുന്നു. എ.ഡി. 855-ൽ സ്ഥാണു രവി വർമൻ തയ്യാറാക്കിയ മറ്റൊരു ശാസനം ഇരിഞ്ഞാലക്കുടയിലെ കൂടൽമാണിക്യം ക്ഷേത്രത്തിൽ സൂക്ഷിച്ചിട്ടുണ്ട്.

അറബി വ്യാപാരിയായിരുന്ന സുലൈമാൻ എ.ഡി. 851-ൽ സ്ഥാണു രവിവർമ്മന്റെ കാലത്ത് കുലശേഖര സാമ്രാജ്യം സന്ദർശിച്ചിരുന്നു. ചൈനയുമായി കുലശേഖരന്മാർ ഇഷ്ടിക വ്യാപാരം നടത്തിയിരുന്നതായി സുലൈമാൻ രേഖപ്പെടുത്തിയിട്ടുണ്ട്.


</doc>
<doc id="404026" url="https://ml.wikipedia.org/wiki?curid=404026" title="പട്ടേന">
പട്ടേന

കാസർഗോഡ് ജില്ലയിലെ ഹോസ്ദുർഗ്ഗ് താലൂക്കിലെ നീലേശ്വരം നഗരസഭയിൽ ഉൾപ്പെട്ട ഒരു ഗ്രാമപ്രദേശമാണ് പട്ടേന.

നീലേശ്വരം ടൗണിൽ നിന്നും ഏകദേശം ഒരു കിലോമീറ്റർ ദൂരെയായാണ് സ്ഥിതി ചെയ്യുന്നത്. 2017-ലെ ഇന്ത്യൻ മൺസൂൺ ഫെസ്റ്റ് പട്ടേനയിൽ വച്ച് നടന്നിരുന്നു.



</doc>
<doc id="404030" url="https://ml.wikipedia.org/wiki?curid=404030" title="ഗോമന്തകം (നോവൽ)">
ഗോമന്തകം (നോവൽ)

ഗോവ പശ്ചാത്തലമാക്കി കണക്കൂർ ആർ. സുരേഷ് കുമാർ രചിച്ച നോവലാണ് ഗോമന്തകം. 2016-ൽ സൈകതം ബുക്ക്സ് ആണ് ഈ കൃതി പ്രസിദ്ധീകരിച്ചത്. കെ.ആർ. മീര, ഇ. ഹരികുമാർ എന്നിവർ അവതാരിക എഴുതിയിരിക്കുന്നു. 

ഗോവയുടെ ഒരു പ്രാചീനനാമമാണ് 'ഗോമന്തകം'. കേരളത്തിൽ നിന്നും ജോലിതേടി ഗോവയിലെത്തുന്ന ആകാശ് എന്ന ചെറുപ്പക്കാരന്റെ കഥയാണ് ഈ നോവൽ പറയുന്നത്. ആകാശ് ഗോവയിൽ കണ്ടുമുട്ടുന്ന മലയാളികളും അല്ലാത്തവരുമായ വിവിധ കഥാപാത്രങ്ങളിലൂടെ ഗോവയുടെ പോർച്ചുഗീസ് അധിനിവേശകാലവും മതവിചാരണകളും ഗോമന്തകത്തിന്റെ തനതുസംസ്ക്കാരം നേരിട്ട വെല്ലുവിളികളും മറ്റും ചുരുളഴിയുന്നു.

യെസ് പ്രസ്സ് ബുക്ക്സ് ഏർപ്പെടുത്തിയ നോവൽ പുരസ്ക്കാരം ഈ കൃതിക്ക് ലഭിക്കുകയുണ്ടായി.



</doc>
<doc id="404036" url="https://ml.wikipedia.org/wiki?curid=404036" title="ഫില്ലോക്ലാഡ്">
ഫില്ലോക്ലാഡ്

ഫില്ലോക്ലാഡുകൾ അല്ലെങ്കിൽ ക്ലാഡോഡുകൾ Phylloclades and cladodes പരന്ന, പ്രകാശസംശ്ലേഷണത്തിനു കഴിവുള്ള കാണ്ഡങ്ങളാണ്. ഇവ സസ്യങ്ങളുടെ രൂപാന്തരണം വന്ന കാണ്ഡങ്ങളായാണ് കണക്കാക്കിവരുന്നത്. വിവിധ ശാസ്ത്ര എഴുത്തുകാർ ഈ രണ്ടു വാക്കുകളും പരസ്പരം  വ്യത്യസ്തമായോ ഒരേ ഭാഗത്തിന്റെ വ്യത്യസ്ത പേരുകളായോ ഉപയോഗിച്ചു വരുന്നുണ്ട്. ഫില്ലോക്ലാഡസ് എന്ന സൂചികാഗ്രിതവൃക്ഷങ്ങളുടെ ജനുസുകളിൽ ഇത്തരം സസ്യഭാഗങ്ങൾ കാണാനാകും.  പേർമിയൻ കാലഘട്ടം ത്തിൽ ഈ തരത്തിലുള്ള സസ്യഭാഗങ്ങളുള്ള സസ്യഫോസിലുകൾ കണ്ടെടുത്തിട്ടുണ്ട്.

ഫില്ലോക്ലാഡ് എന്ന വാക്ക് പുതിയ ലാറ്റിൻ ഭാഷയിലെ ഫില്ലോക്ലാഡിയം "phyllocladium", എന്ന വാക്കിൽ നിന്നുമുത്ഭവിച്ചതാണ്. ഗ്രീക്കു വാക്കായ ഫില്ലോ എന്നതിനു ഇല എന്നും ക്ലാഡോസ് എന്നതിനു ശിഖരം എന്നുമാണർത്ഥം Greek "phyllo", leaf, and "klados", branch.


</doc>
<doc id="404039" url="https://ml.wikipedia.org/wiki?curid=404039" title="തവളവായ പക്ഷി">
തവളവായ പക്ഷി

നൈറ്റ് ജാർസുമായി ബന്ധമുള്ള നിശാപക്ഷിയാണ് തവളവായ പക്ഷി. ഇന്ത്യ,ശ്രീലങ്ക, ദക്ഷിണ ഏഷ്യ,ആസ്ട്രേലിയ എന്നിവിടങ്ങളിൽ ധാരാളമായി കണ്ടുവരുന്നു. തവളയുടേതുപോലുള്ള വിസ്താരമേറിയ വായും ഇരപിടിക്കാൻ പോന്ന പേപ്പർ പോലുള്ള നീണ്ട നാവും ഉള്ളതുകൊണ്ടാണ് 'തവളവായ' എന്ന വിചിത്രമായ പേര് ഇവയ്ക്ക് കൈവന്നത്.

നിശാപക്ഷിയായ ഇവയ്ക്ക് കബളിപ്പിക്കാൻ പാകത്തിലുള്ള വർണ്ണത്തൂവലുകളാണ് ഉള്ളത്. ഇവയുടെ മേനി നിറയെ നരച്ച തവിട്ടുനിറമാർന്ന മൃദുതൂവലുകളാണ് കാണപ്പെടുന്നത്. മരക്കൊമ്പിലിരിക്കുന്ന ഈ പക്ഷികളെ എളുപ്പം തിരിച്ചറിയാനേ കഴിയില്ല. അത്രയേറെ മരക്കൊമ്പിന്റെ നിറവും പക്ഷിയുടെ നിറവും തമ്മിൽ താദാത്മ്യം പുലർത്തുന്നവയാണ് ഈ പക്ഷികൾ. പകൽ നേരങ്ങളിൽ മരക്കൊമ്പുകളാണ് ഇവയുടെ വിശ്രമകേന്ദ്രം.ഇടതൂർന്ന വനങ്ങളാണ് തവളവായ പക്ഷിയുടെ പ്രധാന ആവാസകേന്ദ്രങ്ങൾ. പറക്കുവാൻ ഏറെ പ്രയാസമുള്ള പക്ഷിയാണെങ്കിലും കുറഞ്ഞദൂരം അതിവേഗം പറക്കാൻ ഇവയ്ക്കാകും.പ്രായപൂർത്തിയാകുന്നതോടെ ഇണചേരുന്ന ഇവർ കൂടുണ്ടാക്കുന്നതിൽ മടിയന്മാരാണ്. മരക്കൊമ്പിന്റെ ഇടുക്കിൽ മുട്ടയിടുന്ന പതിവാണ് ഉള്ളത്. എന്നാൽ കുഞ്ഞിന്റെ സംരക്ഷണകാര്യത്തിൽ ആൺ പെൺപക്ഷികൾക്ക് തുല്യപങ്കാളിത്തമാണുള്ളത്. രാത്രികാലങ്ങളിൽ പെൺകിളി അടയിരിക്കുന്നുവെങ്കിൽ പകൽ ആൺകിളിയാണ് അടയിരിക്കുന്നത്. മൂങ്ങയുടെ കൊളുത്തുപോലുള്ള ചുണ്ടുപയോഗിച്ചാണ് ഇവ ഇരപിടിക്കുന്നത്. ലാർവ,വണ്ട്,തേൾ,പഴുതാര തുടങ്ങിയവയാണ് ഇഷ്ടപ്പെട്ട ആഹാരങ്ങൾ. ആസ്ട്രേലിയയിലും ന്യൂഗിനിയയിലുമുള്ള മൂന്ന് പൊഡാർഗസ് വർഗ്ഗത്തിൽപ്പെട്ട വലിയ തവളവായൻപക്ഷികളുടെ ആഹാരം എലി, തവള തുടങ്ങിയ നട്ടെല്ലുള്ള ജീവികളാണ്. ഇവ ചിലപ്പോൾ ഇരയെ ഭക്ഷിക്കുന്നതിനുമുമ്പ് കല്ലിൽ അടിയ്ക്കാറുണ്ട്. 10 ബട്രകൊസ്റ്റോമസ് തവളവായൻപക്ഷിയെ ട്രോപ്പിക്കൽ ഏഷ്യയിൽ കണ്ടുവരുന്നു. ഏപ്രിൽ 2007-ൽ തവളവായപക്ഷിയുടെ ഒരു പുതിയ വർഗ്ഗത്തെ സോളമൻ ദ്വീപിൽ നിന്നും കണ്ടെത്തുകയും ആ പുതിയ വർഗ്ഗത്തെ ഉൾപ്പെടുത്തി റിജിഡിപെന്ന എന്ന ജീനസ് നിലവിൽ വരികയും ചെയ്തു.

ഇന്ത്യയിലും ശ്രീലങ്കയിലും മാത്രം കണ്ടുവരുന്ന തവളവായപക്ഷിയ്ക്ക് രാത്രിയിൽ ഉറക്കെ പാടാനുള്ള കഴിവുണ്ട്. പ്രത്യേക രീതിയിൽ അലറി ചിരിക്കുവാൻ കഴിയുന്നത് ഇവയുടെ വിചിത്രമായ മറ്റൊരു പ്രത്യേകതയാണ്.
ആകൃതിയിൽ മൂങ്ങയുമായി രൂപസാദൃശ്യം പുലർത്തുന്ന ഈ പക്ഷികൾക്ക് ഏതാണ്ട് 9 ഇഞ്ച് മുതൽ 21ഇഞ്ച് വരെ നീളമുണ്ടായിരിക്കും. നൈറ്റ് ജാർ പക്ഷികളുടെ അടുത്ത ബന്ധു കൂടിയാണിവ. ശരീരപ്രകൃതിയിൽ ഇവ തമ്മിൽ അടുത്ത സാമ്യം പുലർത്തുന്നുണ്ടെങ്കിലും ഇരപിടിക്കുന്ന രീതിയിൽ ഇവ വ്യത്യസ്ത രീതി പിന്തുടരുന്നു. ഇവയിലെ സ്പീഷീസുകളെ ഇന്ത്യ മുതൽ മലേഷ്യ വരെയുള്ള ഭാഗങ്ങളിലായി കണ്ടുവരുന്നു. 

ഡി.എൻ.എ ഹൈബ്രഡൈസേഷൻ പഠനങ്ങൾ കാണിക്കുന്നത് രണ്ടു തവളവായ പക്ഷികളുടെ കൂട്ടങ്ങൾ തമ്മിൽ ഒരു പക്ഷേ അടുത്തബന്ധം ഉണ്ടായിരിക്കയില്ല. എന്നാൽ ഏഷ്യൻ വർഗ്ഗങ്ങളെല്ലാം തന്നെ ബട്രകൊസ്റ്റോമിഡെ എന്ന പുതിയ കുടുംബത്തിൽ വേർതിരിക്കപ്പെട്ടിരിക്കുന്നു. എന്നിരുന്നാലും തവളവായപക്ഷികളെ പാരമ്പര്യമായി കപ്രിമൽജിഫോംസ് നിരയിൽ ഉൾപ്പെടുത്തിയിരിക്കുന്നു. മറ്റു പഠനങ്ങൾ ഇവയെ ഏതു നിരയിലുൾപ്പെടുത്തമെന്ന സംശയമുളവാക്കുന്നു. പൊഡാരിഫോംസ് നിരയിലുൾപ്പെടുത്താമെന്ന് 1918-ൽ ജോർജ്ജ് മാത്യൂ നിർദ്ദേശിച്ചു.







</doc>
<doc id="404053" url="https://ml.wikipedia.org/wiki?curid=404053" title="റോബർട്ട് ബോബി ജോർജ്ജ്">
റോബർട്ട് ബോബി ജോർജ്ജ്

മലയാളിയായ ഒരു അത്‌ലെറ്റിക്സ് പരിശീലകനും ദ്രോണാചാര്യ പുരസ്കാരജേതാവുമാണ് റോബർട്ട് ബോബി ജോർജ്ജ് (Robert Bobby George). അഞ്ജു ബോബി ജോർജിന്റെ ഭർത്താവും പരിശീലകനുമായ ബോബി ജോർജ്ജ് ജിമ്മി ജോർജിന്റെ ഇളയ സഹോദരനുമാണ്.

</doc>
<doc id="404055" url="https://ml.wikipedia.org/wiki?curid=404055" title="റിവർസൈഡ് കൗണ്ടി">
റിവർസൈഡ് കൗണ്ടി

റിവർസൈഡ് കൗണ്ടി, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ആകെയുള്ള 58 കൗണ്ടികളിലൊന്നാണ്. 2010 ലെ അമേരിക്കൻ ഐക്യനാടുകളിലെ സെൻസസ് പ്രകാരം ഈ കൗണ്ടിയിലെ മൊത്തം  ജനസംഖ്യ 2,189,641 ആണ്. ഈ കണക്കുകൾ പ്രകാരം ഇത് കാലിഫോർണിയ സംസ്ഥാനത്തെ കൌണ്ടികളിൽ ജനസംഖ്യാടിസ്ഥാനത്തിൽ നാലാം സ്ഥാനവും ഐക്യനാടുകളിലെ മൊത്തം കൌണ്ടികളിൽ പതിനൊന്നാം സ്ഥാനവുമാണ്. ഈ കൗണ്ടിയുടെ പേരു കൗണ്ടി ആസ്ഥാനമെന്ന സ്ഥാനം അലങ്കരിക്കുന്ന റിവർസൈഡ് നഗരത്തിന്റെ പേരിനെ ആസ്പദമാക്കിയാണ് നൽകപ്പെട്ടിരിക്കുന്നത്.  ഈ കൌണ്ടി“ഇൻലാന്റ് എമ്പയർ”എന്നുകൂടി അറിയപ്പെടുന്ന റിവർസൈഡ്-സാൻ ബർനാർഡിനോ-ഒന്റാറിയോ, CA മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിൽ ഉൾപ്പെട്ടിരിക്കുന്നു. ലോസ് ഏഞ്ചലസ്-ലോംഗ് ബീച്ച്, CA കമ്പൈൻഡ് സ്റ്റാറ്റിസ്റ്റിക്കൽ ഏരിയയിലും ഈ കൌണ്ടി ഉൾപ്പെട്ടിട്ടുണ്ട്.  റിവർസൈഡ് കൌണ്ടിയുടെ ചുറ്റുപാടും ഇന്റർസ്റ്റേറ്റ് 10, 15, 215 ഫ്രീവേ പാതകൾക്കു സമാന്തരവുമായി വിശാലമായ ഹൌസിംഗ് സൊസൈറ്റികളുടെ സമൂഹം കേന്ദ്രീകരിക്കപ്പെട്ടിരിക്കുന്നു.

ഏതാണ്ട ദീർഘചതുരാകൃതിയിൽ, 7,208 ചതുരശ്ര മൈൽ  (18,670 ചതുരശ്രകിലോമീറ്റർ) വിസ്തൃതിയിൽ, തെക്കൻ കാലിഫോർണിയയിൽ  ഗ്രേറ്റർ ലോസ് ആഞ്ചലസ് പ്രദേശത്തുനിന്നു തുടങ്ങി അരിസോണ അതിർത്തിയിലേക്കുവരെ  ഈ കൌണ്ടി പരന്നുകിടക്കുന്നു.

ഭൂമിശാസ്ത്രപരമായി, ഈ കൌണ്ടിയുടെ മധ്യ കിഴക്കൻ ഭാഗങ്ങളിൽ ഭൂരിഭാഗം ഏതാണ്ട് മരുഭൂമികളാണെങ്കിലും പടിഞ്ഞാറൻ ഭാഗത്ത് മെഡിറ്ററേനിയൻ കാലാവസ്ഥയാണ് അനുഭവപ്പെടാറുള്ളത്. ജോഷ്വാ ട്രീ ദേശീയോദ്യാനത്തിന്റെ ഭൂരിഭാഗവും ഈ കൗണ്ടിയിൽ സ്ഥിതിചെയ്യുന്നു. പാം സ്പ്രിങ്സ്, പാം ഡെസേർട്ട്, ഇന്ത്യൻ വെൽസ്, ലാ ക്വിന്റാ, റാഞ്ചോ മിറേജ്, ഡെസേർട്ട് ഹോട്ട് സ്പ്രിംഗ്സ് എന്നീ റിസോർട്ട് നഗരങ്ങളെല്ലാംതന്നെ റിവർസൈഡ് കൗണ്ടിയിലെ കോചെല്ല താഴ്വരയിലാണ് സ്ഥിതിചെയ്യുന്നത്. താരതമ്യേന താങ്ങാനാവുന്ന താമസസൌകര്യങ്ങളും മറ്റും പ്രയോജനപ്പെടുത്തുന്നതിനായി  ഐക്യനാടുകളിലെ സെൻസസ് ബ്യൂറോയുടെ കണക്കുകളനുസരിച്ച് കഴിഞ്ഞ കാലങ്ങളിൽ ലോസ് ഏഞ്ചലസ് മേഖലയിലെ തൊഴിലാളികളുടെ ഭൂരിഭാഗവും  ഈ കൗണ്ടിയിലേക്ക് താമസം മാറ്റിയിരിക്കുന്നു. 

പ്രാദേശിക സമ്പദ്വ്യവസ്ഥയിലെ സമീപകാല മാറ്റങ്ങൾക്കു വിധേയമാകുന്നതിനു മുൻപായിത്തന്നെ ഈ കൌണ്ടി അയൽ കൌണ്ടിയായ സാൻ ബർണാർഡിനോയോടൊപ്പം സംസ്ഥാനത്തെ ഏറ്റവും വേഗത്തിൽ വികസനത്തിലേയക്കു കുതിക്കുന്ന പ്രദേശങ്ങളിലൊന്നായി മാറിയിരുന്നു. ഇതുകൂടാതെ, ചെറുതും എന്നാൽ കാര്യമായതുമായ ഒരു ജനസംഖ്യ സാൻ ഡിയേഗോ-ടിജുവാന മെട്രോപ്പോളിറ്റൻ പ്രദേശത്ത് നിന്ന് തെക്കുപടിഞ്ഞാറൻ റിവർസൈഡ് കൗണ്ടിയിലേക്ക് സ്ഥാനമാറ്റം നടത്തുന്നുമുണ്ടായിരുന്നു. 2000-നും 2007-നും ഇടയിൽ കൌണ്ടിയിലെ ടെമക്യൂള, മുറ്യേറ്റ തുടങ്ങിയ നഗരങ്ങളിൽ ജനസംഖ്യ 20% വർദ്ധിച്ചിരുന്നു. 1870 ൽ സാന്ത അനാ നദിയുമായി ബന്ധപ്പെടുത്തിയാണ് റിവർസൈഡ് കൗണ്ടിയുടെ നാമകരണം നടത്തപ്പെട്ടത്.

ഇപ്പോഴത്തെ റിവർസൈഡ് കൗണ്ടിയിലെ തദ്ദേശവാസികൾ ലൂയിസെനോ, കുപ്പെനോ, കഹുല്ലിയ തുടങ്ങിയ അമേരിക്കൻ ഇന്ത്യൻ വംശജരായിരുന്നു.  ലൂയിസെനോകൾ അഗ്വാംഗ, ടെമെക്യുല ബേസിൻ, എൽസിനോർ ട്രോഫ്, കിഴക്കൻ സാന്ത അന മലനിരകൾ, തെക്കുവശത്ത് സാൻ ഡിയേഗോ കൗണ്ടി എന്നിവിടങ്ങളിലായിരുന്നു വസിച്ചിരുന്നത്. ലൂയിസെനോകളുടെ വാസസ്ഥാനങ്ങൾക്ക് കിഴക്കും വടക്കും ദിശകളിലായി, ഉൾനാടൻ താഴ്വരകളിലും സാന്താ റോസ്, സാൻ ജസിന്തോ മലനിരകൾ,  സാൾട്ടൺ മലകൂപത്തിലെ മരുഭൂ പ്രദേശങ്ങൾ എന്നിവിടങ്ങളിലായിരുന്നു ക്യുഹുല്ലിയ ജനത വസിച്ചിരുന്നത്.

ഈ കൌണ്ടിയിലെ ആദ്യ യൂറോപ്യൻ കുടിയേറ്റ കേന്ദ്രം ലൂയിസെനോ ഗ്രാമമായ ടെമെക്യൂളയിലെ ‘മിഷൻ സാൻ ലൂയിസ് റേയ് ഡി ഫ്രോൻസിയ എസ്റ്റാൻഷ്യ’ അഥവാ ഫാം ആയിരുന്നു. ടെക്സേലയിലെ ലൂയിസ്നോ ഗ്രാമത്തിൽ മിഷൻ സാൻ ലൂയിസ് റേ ഫ്രാൻസിയ ഈസ്റ്റാണിയ അഥവാ ഫാം ആയിരുന്നു കൗണ്ടിയിലെ ആദ്യത്തെ യൂറോപ്യൻ കുടിയേറ്റ കേന്ദ്രം. ധാന്യവും മുന്തിരിയും ഇവിടെ വിളഞ്ഞിരുന്നു. 1819-ൽ ഈ മിഷൻ തങ്ങളുടെ സ്വാധീനത്തിലുള്ള ഭൂമി, സാൻ അന്റോണിയോ ഡി പാല അസിസ്റ്റൻഷ്യയുടെ ‘മയോർഡോമോ’ അഥവാ പ്രധാന പ്രതിനിധിയായിരുന്ന  ലിയാൻഡ്രോ സെറാനോയ്ക്ക്  മിഷൻ ഓഫ് സാൻ ലൂയിസ് റേയുടെ റാഞ്ചോ ടെമെസ്കലിനുവേണ്ടി നല്കിയിരുന്നു.

മെക്സിക്കൻ സ്വാതന്ത്ര്യത്തിനും 1833 ലെ മിഷൻ ഭൂമികൾ  കണ്ടുകെട്ടുന്ന നടപടികൾക്കും ശേഷം കൂടുതലായി മേച്ചിൽപ്പുറങ്ങൾ അനുവദിക്കപ്പെട്ടു. 1838 ൽ റാഞ്ചോ ജുറുപ, 1839 ൽ എൽ റിൻകോൺ, 1842 ൽ റാഞ്ചോ സാൻ ജസിന്തോ വിയേജോ, 1843 ൽ റാഞ്ചോ സാൻ ജസിന്തോ y സാൻ ഗൊർഗോണിയോ, 1844 ൽ റാഞ്ചോസ് ലാ ലഗൂണ, പൌബാ, ടെമക്യൂള, 1845 ൽ റാഞ്ചോസ് ലിറ്റിൽ ടെമക്യൂള, പൊട്രെറോസ് ഡി സാൻ ജുവാൻ കപ്പിസ്ട്രാനോ, 1846 ൽ റാഞ്ചോസ് സാൻ ജസിന്തോ സൊബ്രാന്റെ, ലാ സിയേറാ (സെപുൽവെഡ), ലാ സിയേറാ (യോർബ), സാന്താ റോസ, സാൻ ജസിന്തോ ന്യൂവോ y പൊട്രെറോ എന്നിവയാണ് ഇങ്ങനെ അനുവദിക്കപ്പെട്ട പ്രധാന മേച്ചിൽപ്പുറങ്ങൾ.  ന്യൂ മെക്സിക്കൻ കുടിയേറ്റക്കാർ‌ 1843 ൽ സാന്ത അന നദിയുടെ കിഴക്കൻ തീരത്തിന്റെ ഏറ്റവും വടക്കേ അറ്റത്തായി സ്ഥിതിചെയ്യുന്നതും ഇപ്പോൾ റിവർസൈഡ് നഗരമായി അറിയപ്പെടുന്നതുമായ പ്രദേശത്ത് പ്ലാസിറ്റ പട്ടണം സ്ഥാപിച്ചിരുന്നു.

1850 ൽ 27 പ്രാരംഭ കാലിഫോർണിയ കൌണ്ടികളുടെ സ്ഥാപനത്തിനുശേഷം ഇന്ന് റിവർസൈഡ് കൗണ്ടി എന്നറിയപ്പെടുന്ന പ്രദേശം ലോസ് ഏഞ്ചലസ് കൗണ്ടിയ്ക്കും  സാൻ ഡിയേഗോ കൗണ്ടിയ്ക്കുമിടയിലായി വിഭജിക്കപ്പെട്ടിരുന്നു. 1853 ൽ ലോസ് ആഞ്ചലസ് കൗണ്ടിയുടെ കിഴക്കൻ ഭാഗം സാൻ ബർണാർഡിനോ എന്ന പുതിയ കൗണ്ടി രൂപപ്പെടുത്താൻ ഉപയോഗിച്ചു. 1891-നും 1893-നും ഇടയിലുള്ള കാലത്ത് തെക്കൻ കാലിഫോർണിയയിൽ പുതിയ കൌണ്ടികൾ രൂപീകരിക്കുന്നതിനായി നിരവധി നിർദ്ദേശങ്ങളും നിയമനിർമ്മാണവും നടന്നിരുന്നു. ഈ നിർദ്ദേശങ്ങളിൽ ഒന്ന് പൊമോനാ കൗണ്ടി രൂപീകരിക്കുന്നതിനും മറ്റൊന്ന് സാൻജസീന്തോ കൗണ്ടിയുടെ രൂപീകരണത്തിനുമായിരുന്നു. 1893 മാർച്ച് 11 ന് ഗവർണർ ഹെന്റി എച്ച്. മർക്ക്ഹാം റിവർസൈഡ് കൗണ്ടി രൂപീകരിക്കാനുള്ള ഒരു വ്യവസ്ഥ ഒപ്പിടുന്നതുവരെ നിർദ്ദേശങ്ങളിൽ ഒന്നുംതന്നെ സ്വീകരിക്കപ്പെട്ടില്ല.

സാൻ ബർണാർഡിനോ കൗണ്ടിയുടെയും സാൻ ഡിയേഗോ കൗണ്ടിയുടെയും ഭാഗങ്ങളിൽനിന്ന് പുതിയ കൗണ്ടി രൂപീകരിക്കപ്പെട്ടു. 1893 മേയ് 2-നു നടന്ന വോട്ടെടുപ്പിൽ എഴുപത് ശതമാനം വോട്ടർമാർ റിവർസൈഡ് കൗണ്ടി രൂപവത്കരിക്കുന്നതിന് അനുകൂലമായി വോട്ടുചെയ്തു. വോട്ടർമാർ റിവർസൈഡ് നഗരം കൗണ്ടി സീറ്റായി തിരഞ്ഞെടുക്കപ്പെടുന്നതിനെ വൻഭൂരിപക്ഷത്തോടെ അംഗീകരിച്ചു.  കമ്മീഷണർമാരുടെ ബോർഡ്  അന്തിമ വോട്ടിംഗ് ഫലങ്ങൾ വിലയിരുത്തിയതിനുശേഷം 1893 മേയ് 9 ന് റിവർസൈഡ് കൗണ്ടി ഔദ്യോഗികമായി നിലവിൽവന്നു. 


</doc>
<doc id="404057" url="https://ml.wikipedia.org/wiki?curid=404057" title="പെപ്പർ ആന്റ് കാരറ്റ്">
പെപ്പർ ആന്റ് കാരറ്റ്

ഡേവിഡ് റെവോയ് എന്ന് ഫ്രഞ്ച് ചിത്രകാരൻ തുടങ്ങിയ വെബ് കോമിക് പരമ്പരയാണ് പെപ്പർ ആന്റ് കാരറ്റ്. പെപ്പർ എന്ന കൗമാര മന്ത്രവാദിയും അവളുടെ കാരറ്റ് എന്ന പൂച്ചയും ഉള്ള കഥകളുടെ പരമ്പരയാണ് പെപ്പർ ആന്റ് കാരറ്റ്. 28 ഭാഷകളിലേക്ക് ഈ ചിത്രകഥ വിവർത്തനം ചെയ്യപ്പെട്ടിട്ടുണ്ട്. സംഘർഷങ്ങളില്ലാത്ത ഭാഷയും കഥകളുമായതിനാൽ എല്ലാവർക്കും ഇവ വായിക്കാവുന്നതാണ്.

പൂർണ്ണമായും സ്വതന്ത്രസോഫ്റ്റ്വെയർ ഉപയോഗിച്ചാണ് റെവോയ് ഈ പരമ്പര നിർമ്മിക്കുന്നത്. കൃത, ഇങ്ക്സ്കേപ്പ്, ബ്ലെന്റർ എന്നീ സോഫ്റ്റ്‌വെയറുകളാണ് പ്രധാനമായും ഉപയോഗിക്കുന്നത്. സ്വതന്ത്ര ലൈസൻസിലുള്ള കൃത ഫയലുകൾ ഡൗൺലോഡ് ചെയ്യുന്നതിന് ലഭ്യമാണ്.

എല്ലാ ചിത്രങ്ങളും ക്രീയേറ്റീവ് കോമൺസ് ആട്രിബ്യൂഷൻ 4.0 അനുമതിപത്രത്തിൽ ലഭ്യമാണ്. വ്യുൽപത്തി പ്രവർത്തനങ്ങളും ഫാൻസ് ചിത്രങ്ങളും റെവോയ് പ്രോവത്സാഹിപ്പിക്കുന്നു.

എല്ലാമാസവും ഒരു പുതിയ എപ്പിസോഡ് പുറത്തിറക്കാൻ റെവോയ്ക്ക് പദ്ധതിയുണ്ട് എന്നാൽ മിക്കപ്പോഴും അതിന് കഴിയാറില്ല.
കോമിക് വ്യവസായത്തിലെ ഇടനിലക്കാരെയും ഇടക്കുള്ള വിവിധ ഘട്ടങ്ങളെയും ഒഴിവാക്കുക എന്നതാണ് റെവോയുടെ ലക്ഷ്യം. പെപ്പർ ആന്റ് ക്യാരറ്റ് ഒരു സ്വതന്ത്രപരമ്പരയാണെങ്കിലും പേട്രൺ എന്ന പൊതുജനധനസമാഹരണ സംവിധാനം വഴി തന്നെ പിൻതുണയ്ക്കാൻ അദ്ദേഹം താത്പര്യപ്പെടുന്നു. ഓരോ എപ്പിസോഡിനും ഒരു ചെറിയ തുക സംഭാവന ഈ സംവിധാനം വഴി അദ്ദേഹം സ്വീകരിക്കുന്നു. ക്രെഡിറ്റ് കാർഡ് ഫീസുകൾക്കുപുറമേ പേട്രൺ സംവിധാനം 5% കമ്മീഷനും ചെലവാകുന്നു. 


</doc>
<doc id="404062" url="https://ml.wikipedia.org/wiki?curid=404062" title="മിത്രാനന്ദപുരം വാമനമൂർത്തി ക്ഷേത്രം">
മിത്രാനന്ദപുരം വാമനമൂർത്തി ക്ഷേത്രം

തൃശ്ശിവപേരൂരിൽ നിന്നും 1 0 കി . മി . തെക്കുമാറി തൃശൂർ – ഇരിഞ്ഞാലക്കുട , തൃപ്രയാർ എന്നീ സ്ഥലങ്ങളിൽ നിന്നുള്ള റോഡുകളുടെ സംഗമമായ പെരുമ്പിള്ളിശ്ശേരി ജംഗ്ഷനിൽ നിന്ന് ഏകദേശം 1 / 2 കി.മി. പടിഞ്ഞാട്ടുമാറി വേദമന്ത്രങ്ങൾ കൊണ്ട് മുഖരിതമായ സ്ഥലത്ത് ഭക്തജനങ്ങൾക്ക് സർവ ഐശ്വര്യങ്ങളും ചൊരിഞ്ഞു കൊണ്ട് “മിത്രാനന്ദപുരം ശ്രീ വാമനമൂര്ത്തി ക്ഷേത്രം ” സ്ഥിതി ചെയ്യുന്നു.പരശുരാമനാൽ സൃഷ്ട്ടിക്കപെട്ട 64 നമ്പൂതിരിഗ്രാമങ്ങളീൽ പ്രമുഖമായ പെരുമനം ഗ്രാമത്തിലാണ് ഈ വാമനമൂർത്തി ക്ഷേത്രം.
ഭാരതത്തിൽ തന്നെ അത്യപൂർവമായ വാമനമൂർത്തി ക്ഷേത്രങ്ങളിൽ ഒന്നാണ് ഈ ക്ഷേത്രം. കേരളത്തിലെ ഏറ്റവും പുരാതന തന്ത്രികുടുംബമായ നെടുമ്പിള്ളി തരണനെല്ലൂർ മനക്കാരുടെ പദ്ധതി ക്ഷേത്രങ്ങൾ എന്നറിയപ്പെടുന്ന 10 ക്ഷേത്രങ്ങളിൽ ഒന്നായ ഈ പുണ്യക്ഷേത്രത്തിൽ പ്രതിക്ഷ്ഠ മഹാവിഷ്ണുവിന്റെതാണെങ്കിലും വാമനമൂർത്തി അവതാരമായി ആരാധിച്ചുപോരുന്നു. ഈ ക്ഷേത്രത്തിന്റെ പഴക്കം ജ്യോതിഷികൾക്കും ചരിത്രാന്വേഷികൾക്കും മുന്നിൽ ഒരു സമസ്യയായി ഇപ്പോഴും നിലകൊള്ളുന്നു. പെരുമ്പിള്ളി ശ്ശേരിയിലെ ദേശക്ഷേത്രമായി അറിയപ്പെടുന്ന ഈ പുണ്യസങ്കേതം വിദ്യക്കും,മംഗല്യസൌഭാഗ്യത്തിനും , സന്താനസൌഭാഗ്യത്തിനും പ്രസിദ്ധമാണ്. പ്രധാന ദേവനു പുറമേ ഉപദേവന്മാരായ ഗണപതി, ഭഗവതി,ചുറ്റംബലത്തിനു പുറത്ത് സ്വാമിയാർ എന്നിവരുടെ പ്രതിക്ഷ്ഠകളും ഉണ്ട്.
ഈ പുണ്യക്ഷേത്രത്തിൽ പ്രതിക്ഷ്ഠ മഹാ വിഷ്ണുവിന്റെതാണെങ്കിലും വാമനമൂർത്തി അവതാരമായി ആരാധിച്ചുപോരുന്നു . ഉപനയനം കഴിഞ്ഞ് വേദം അഭ്യസിക്കുന്ന ബ്രഹ്മചാരിയുടെ സങ്കല്പ്പത്തിലാണ് ഇവിടുത്തെ വാമനമൂര്ത്തി പ്രതിക്ഷ്ഠ. ഓത്തുകൊട്ട് ഒഴിച്ച് മറ്റൊരു ആഘോഷവും ക്ഷേത്രത്തിൽ പതിവില്ല . ക്ഷേത്രത്തിലെ നിത്യപൂജ സമയത്ത് മണി കൊട്ടാറുപോലുമില്ല . ഒരു വിദ്യാർത്ഥിക്ക് തന്റെ പഠനത്തിലൊഴിച്ച് മറ്റൊന്നിലും ശ്രധ്ധയോ ആകർഷണമോ വരരുത്‌ എന്നതാകം ഇതിനു പിന്നിലെ തത്ത്വം . അത്രകണ്ട് വിദ്യാസ്വരൂപനായ ദേവന്റ അനുഗ്രഹം വിദ്യാവിജയങ്ങൾക്ക് പ്രധാനമാണ്
ദ്വാദശി ഊട്ട്, തിരുവോണം ഊട്ട് എന്നിവയാണ് പ്രധാന ആഘോഷങ്ങൾ. വിഷ്ണുവിനും വിദ്യാർത്ഥിക്കും പ്രധാനമായ ദ്വാദശി, തിരുവോണം എന്നിവക്ക് എല്ലാവർക്കും അന്നദാനം എന്ന സവിശേഷമായ വഴിപാടാണിത്.ഈ ദിവസങ്ങളിൽ രാവിലെ മുതൽ വിശേഷാൽ പൂജകൾ, കാൽ കഴുകിച്ചൂട്ട്, ലക്ഷ്മി നാരായണ പൂജ, ഭൂമിപൂജ, നാമജപം,എന്നിവ നടത്തും

നക്ഷത്രവൃക്ഷക്ഷേത്രം

ജ്യോതിഷത്തിൽ ഓരോ നക്ഷത്രത്തേയും ഓരോ ജീവിയുമായി എന്നതുപോലെ ഓരോ മരവുമായും ബന്ധപെടുത്തിയിട്ടുണ്ട്. പുരാതന ഭാരതത്തിൽ മനുഷ്യന് പുറമെയുള്ള ജന്തുജാലങ്ങൽക്കും മരങ്ങൾക്കും നല്കിയിരുന്ന സ്ഥാനം ഇതിൽ നിന്നും മനസ്സിലാക്കാം.ഓരോ നക്ഷത്രക്കാരനും അതുമായി ബന്ധപ്പെട്ട വൃക്ഷത്തെ സംരക്ഷിക്കണമെന്നും ആരാധിക്കണമെന്നുമാണ് ജ്യോതിഷം അനുശാസിക്കുന്നത്.ദിവസവും അവരവരുടെ മരത്തെ പ്രദക്ഷിണം ചെയ്യുന്നതും നമസ്കരിക്കുന്നതും ണ്ട പൂജാകർമങ്ങൾ ചെയ്യുന്നതും നല്ലതാണ്. പ്രകൃതിയിലെ എന്തിനെയും ആരാധിക്കുകയെന്ന ഭാരതീയ തത്ത്വമാണ് ഇതിനു പിന്നിൽ.

കേരളത്തിൽ പ്രചാരത്തിലുള്ള വേദത്രയങ്ങളായ ഋഗ്‌, യജുസ്‌, സാമം എന്നിവയിൽ യജുർവേദമാണ്‌ ഓത്ത്കൊട്ട്‌ എന്ന വേദസംഹിതയ്ക്ക്‌ ഉപയോഗിക്കുന്നത്‌. ഓത്ത്കൊട്ടിന്റെ പരമമായ ലക്ഷ്യം ലോകസമാധാനം തന്നെയാണ്‌. ഒരു കാലത്ത്‌ കേരളത്തിലെ 22ഓളം ക്ഷേത്രങ്ങളിൽ ഓത്ത്കൊട്ട്‌ നിലനിന്നിരുന്നു. അതെല്ലാം ക്രമേണ ഇല്ലാതായി.
.പെരുമ്പിള്ളിശ്ശേരി മിത്രാനന്ദപുരം വാമനമൂർത്തി ക്ഷേത്രത്തിൽ 1500 വർഷമായി മുടങ്ങാതെ നടന്നുവരുന്ന യജുർവേദയജ്ഞം ആണ് (ഓത്തുകൊട്ട്). ഉപനയിച്ച ഉണ്ണിയുടെ രൂപത്തിലുള്ള വാമനമൂർത്തിക്ക് ഏറ്റവും വിശേഷമായ ആഘോഷം വേദജപമായ ഓത്തുകൊട്ടാണ് ഈ ചടങ്ങിൽ വേദം മുഴുവൻ ഏകദേശം 36 തവണ ചൊല്ലിത്തീരും. മൂന്ന് വർഷത്തിലൊരിക്കൽ ആണ് ഇവിടെ ഓത്തുകൊട്ട് നടത്തുന്നത്. അനേകം വേദപണ്ഡിതന്മാരുടെ സംഗമം കൂടിയാണ് ഈ മഹായജ്ഞം. ഈ ക്ഷേത്രത്തിൽ കൂടാതെ രാപ്പാൾ ക്ഷേത്രത്തിൽ മാത്രമാണ് ഇപ്പോൾ ഓത്ത്‌കൊട്ട് നടക്കുന്നത്.ഈ വേദം കേട്ട നെയ്യ് ബുദ്ധിവികാസത്തിനും വിജ്ഞാനത്തിനും പ്രധാനമായി കരുതുന്നു. പ്രസാദമായി വിതരണം ചെയ്യുന്നു.


</doc>
<doc id="404080" url="https://ml.wikipedia.org/wiki?curid=404080" title="മൊൺട്രിയാൽ">
മൊൺട്രിയാൽ

കാനഡയിലെ പ്രവിശ്യയായ ക്യൂബെക്കിലെ ഏറ്റവും വലിയ നഗരവും കാനഡയിലെ ഏറ്റവും അധികം ജനസംഖ്യയുള്ള നഗരങ്ങളിൽ രണ്ടാം സ്ഥാനത്തുള്ള നഗരവുമാണ് മൊൺട്രിയാൽ (Montreal ; ; officially Montréal) "ഫോർട്ട് വില്ലി മേരി"("[Fort Ville-Marie", "City of Mary") എന്നായിരുന്നു ഈ നഗരത്തിന്റെ ആദ്യകാല നാമധേയം നഗരമധ്യത്തിലുള്ള മൗണ്ട് റോയൽ എന്ന കുന്നിന്റെ പേരിൽനിന്നുമാണ് മൊൺട്രിയാൽ എന്ന പേർ വന്നത് 
മൊൺട്രിയാൽ ദ്വീപിലാണ് ഈ നഗരത്തിന്റെ സിംഹഭാഗവും സ്ഥിതിചെയ്യുന്നത്. 
നാല് ഋതുക്കളും കൃത്യമായി അനുഭവപ്പെടുന്ന ഇവിടത്ത് ഉഷ്ണകാലം ചൂടുള്ളതും ശൈത്യകാലം ഹിമപാതമുള്ളതുമാണ് .
2016-ലെ ജനസംഖ്യ 17,04,694 ആയിരുന്നു. 
ഫ്രഞ്ച് ഭാഷയാണ് നഗരത്തിലെ ഔദ്യോഗിക ഭാഷ 
പാരിസ് കഴിഞ്ഞാൽ ലോകത്തിൽ ഫ്രഞ്ച് മാതൃഭാഷയായി ഏറ്റവും കൂടുതൽ സംസാരിക്കപ്പെടുന്ന നഗവുമാണ് മൊൺട്രിയാൽ.


</doc>
<doc id="404093" url="https://ml.wikipedia.org/wiki?curid=404093" title="രാച്ചുക്കുകൾ">
രാച്ചുക്കുകൾ

രാച്ചുക്കുകൾ ഇടത്തരം വലിപ്പമുള്ള കാപ്രിമുൾഗിഡേ കുടുംബത്തിൽപ്പെട്ട നിശാപക്ഷികൾ അല്ലെങ്കിൽ ക്രിപസ്ക്യൂലെർ പക്ഷികളാണ്. ചിലപ്പോൾ ഇവയെ ഗോട്ട്സക്കേഴ്സ് എന്നും വിളിക്കാറുണ്ട്. പുരാതന നാടോടിക്കഥകളിൽ ഈ പക്ഷികൾ ആടിന്റെ പാൽ വലിച്ചൂറ്റി കുടിക്കുന്നു. ലാറ്റിൻ ഭാഷയിൽ 'ഗോട്ട് സക്കർ' എന്നുപറഞ്ഞാൽ 'കാപ്രിമുൾഗസ്' എന്നാണ്. അതായത് പണ്ട് രാച്ചുക്കുകൾ മൃഗങ്ങളുടെ അകിടിൽ അവയുടെ മൃദുവായ കൊണ്ട് പാൽ വലിച്ചുകുടിയ്ക്കാറുണ്ടായിരുന്നു എന്നൊരു കഥയുണ്ട്. കീടഭോജികളെ ഭക്ഷിക്കുന്നതിനാൽ ഇതിനെ ബഗ് ഈറ്റേഴ്സ് എന്നും വിളിക്കുന്നു. എന്നാൽ രാച്ചുക്കുകൾ എന്നതുകൊണ്ട് അർത്ഥമാക്കുന്നത് ഉച്ചത്തിൽ ശബ്ദമുണ്ടാക്കുന്ന നിശാപക്ഷിയെന്നാണ്. കുറച്ച് ന്യൂ വേൾഡ് വർഗ്ഗങ്ങളെ നൈറ്റ് ഹാക്ക്സ് എന്നു വിളിക്കുന്നു. ഇംഗ്ലീഷ് വാക്ക് 'നൈറ്റ് ജാർ' യഥാർത്ഥത്തിൽ സൂചിപ്പിക്കുന്നത് യൂറോപ്യൻ നൈറ്റ് ജാർ എന്നാണ്. രാച്ചുക്കുകൾ ധാരാളം കണ്ടുവരുന്നുണ്ടെങ്കിലും അവയിൽ പ്രധാനയിനങ്ങൾ യൂറോപ്യൻ നൈറ്റ്ജാർ, ഇന്ത്യൻ നൈറ്റ്ജാർ എന്നിവയാണ്.

ആവാസവ്യവസ്ഥയ്ക്കനുയോജ്യമായ രൂപ സൗകാര്യമാണ് പ്രകൃതി രാച്ചുക്കുകൾക്ക് കനിഞ്ഞുനൽകിയിരിക്കുന്നത്. ഉയരം കുറഞ്ഞ മരങ്ങളും പ്രതലപ്രദേശങ്ങളുമാണ് രാച്ചുക്കുകളുടെ ഇഷ്ട ആവാസസ്ഥലങ്ങൾ. അതുകൊണ്ട്തന്നെ മരവുരിയുടെ നിറമാർന്ന വർണ്ണത്തൂവലുകളുള്ള ഇവരെ കണ്ടാൽ പകൽപോലും തിരിച്ചറിയാൻ പ്രയാസമാണ് .മാത്രവുമല്ല ഇവ സാധാരണകഴിയുന്ന കുറ്റിക്കാടുകൾ, ചതുപ്പുനിലങ്ങൾ, പുൽമേടുകൾ, ഇലകൊഴിയും വനമേഖലകൾ തുടങ്ങിയവയെല്ലാം രാച്ചുക്കുകൾക്ക് ഒളിച്ചിരിക്കാൻ പാകത്തിലുള്ള ആവാസസ്ഥാനങ്ങളാണ്. രാച്ചുക്കുകൾക്ക് സമുദ്രനിരപ്പിൽ നിന്ന് 4,200മീറ്റർ (13,800 ft)ഉയരത്തിൽ വരെ താമസിക്കാൻ കഴിയും. രാച്ചുക്കുകളുടെ ഇഷ്ടഭക്ഷണം നിശാശലഭങ്ങളാണ്.

20-ാം നൂറ്റാണ്ടിന്റെ ആദ്യപാദത്തിൽ യുദ്ധങ്ങളും അവയുടെ അനന്തരഫലങ്ങളും രാച്ചുക്കുകളുടെ ജീവിതത്തെ സാരമായി ബാധിച്ചു. റോഡ്,പുരോഗമനപരമായ നിർമ്മാണപ്രവർത്തനങ്ങൾ തുടങ്ങിയവയുടെ ഫലമായി ആവാസവ്യവസ്ഥയ്ക്കുണ്ടായ തകർച്ച,പരിസ്ഥിതിമലിനീകരണം എന്നിവ ഇവയുടെ വംശനാശത്തിനുള്ള പ്രധാനകാരണങ്ങളായി തീർന്നു.കൂടാതെ പ്രതലപ്രദേശങ്ങളിൽ കൂടുകൂട്ടുന്ന മറ്റുപക്ഷികളെപ്പോലെ കീരി,കുറുക്കൻ,കരടി തുടങ്ങിയവർ ഇവരുടെ ശത്രുക്കളാണ്. 
ദേശാടനപക്ഷികളായ രാച്ചുക്കുകൾ അൻറാർട്ടിക്ക ഒഴികെ ലോകത്താകമാനം കാണപ്പെടുന്നു. വസന്തകാലത്തിന്റെ അവസാനത്തോടെയും വേനൽക്കാലത്തിന്റെ ആരംഭത്തോടെയും രാച്ചുക്കുകൾ ആഫ്രിക്കയിൽ നിന്ന് ബ്രിട്ടനിലേയ്ക്ക് ദേശാടനത്തിന് പോകുന്നു. ഇവയെ ഏറ്റവും കൂടുതൽ കാണപ്പെടുന്നതും ബ്രിട്ടനിലാണ്. അവിടെവെച്ച് ഈ പക്ഷികൾ ഇണചേർന്ന് കുഞ്ഞുങ്ങളെ ഉത്പ്പാദിപ്പിക്കുന്നു. പിന്നീട് പക്ഷിക്കുഞ്ഞുങ്ങൾ സ്വതന്ത്രരായി ജീവിച്ചു തുടങ്ങുമ്പോഴേയ്ക്കും മഞ്ഞുകാലം ആരംഭിച്ചുകഴിഞ്ഞിരിക്കും. അതായത് ആഫ്രിക്കയിലേയ്ക്ക് തിരികെ പോകാനുള്ള സമയമായി എന്നർത്ഥം.

കൗതുകമുണർത്തുന്ന രൂപഭംഗിയാണ് രാച്ചുക്കുകൾക്ക് ഉള്ളത്. ഇടത്തരം വലിപ്പമുള്ള ഊർജ്ജസ്വലരായ പറവകളാണ് ഇവർ. മുതിർന്ന പക്ഷികൾക്ക് വിശാലമായ തലയും ചെറിയ ചുണ്ടും നേർത്ത വെളിച്ചത്തിൽപ്പോലും വ്യക്തമായി കാഴ്ചകളുള്ള വലിയ കണ്ണകളും ഉണ്ട്. വെളുത്ത ചിറകിലെ അടയാളങ്ങൾ ആൺവർഗ്ഗത്തെ എളുപ്പത്തിൽ തിരിച്ചറിയാൻ സാധിക്കുന്നു. കൂടാതെ ഇവർക്ക് വലിയ ചിറകും, ചെറിയ കാലുകളും, നീളമേറിയ വാലുകളുമുണ്ട്. 

രാച്ചുക്കുകളുടെ ശബ്ദംകൊണ്ടാണ് ആൺപെൺ ഇനങ്ങളെ തിരിച്ചറിയാൻ കഴിയുന്നത്. മിനിട്ടുകളോളം നീണ്ടുനില്ക്കുന്ന ഉച്ചസ്ഥായിയിലുള്ള ശബ്ദമാണത്രേ ആൺകിളികൾ പുറപ്പെടുവിക്കുക.പാട്ടുപാടുന്നതുപോലുള്ള ശബ്ദം പുറപ്പെടുവിയ്ക്കുന്നവയും ഇക്കൂട്ടത്തിലുണ്ട്.

ഏതാണ്ട് ഒരു വയസ്സാകുന്നതോടെ പ്രായപൂർത്തി കൈവരിക്കുന്ന പക്ഷിയാണ് രാച്ചുക്കുകൾ. പ്രജനനകാലം ആരംഭിക്കുന്നതോടെ ഇവ ദേശാടനം ആരംഭിക്കുന്നു. ആൺപക്ഷികൾ പ്രണയാഭ്യർത്ഥനയായി നീട്ടിക്കൂവുകയും പെൺപക്ഷികൾക്കു ചുറ്റും ചിറകടിച്ചുപറക്കുകയും ചെയ്യുന്നു. ഇണചേർന്ന ശേഷം ആൺകിളികളാണ് മുട്ടയിടാനുള്ള കൂട് തെരഞ്ഞെടുക്കുന്നത്. കുറ്റിക്കാടുകളിലോ,ചതപ്പുനിലങ്ങളിലോ മണ്ണുമാന്തിയായിരിക്കും ഇവ കൂടൊരുക്കുന്നത്. ഒരുതവണ രണ്ടോ മൂന്നോ മുട്ടകളാണിടുന്നത്. കുഞ്ഞുങ്ങൾ ഒരു മാസം കൊണ്ട് സ്വതന്ത്രരായി പറക്കാനുള്ള വളർച്ച പ്രാപിക്കുന്നു.അതുവരെ മാതാപിതാക്കൾ അവർക്ക് ഭക്ഷണം കൊടുത്ത് സംരക്ഷണം നൽകുന്നു.

രാച്ചുക്കുകളെ മൂന്ന് ഉപകുടുംബങ്ങളായി വിഭാഗിയ്ക്കാം. ഉപകുടുംബമായ കാപ്രിമുൾഗിനെ അല്ലെങ്കിൽ ടിപ്പിക്കൽ രാച്ചുക്കുകൾ ഏകദേശം 80 വർഗ്ഗങ്ങൾ വരെയുണ്ട്. ഉപകുടുംബമായ കോർഡെയിലിനെ അല്ലെങ്കിൽ ന്യൂ വേൾഡ് നൈറ്റ്ഹാക്കുകൾ ഏകദേശം 19 വർഗ്ഗങ്ങൾ കാണപ്പെടുന്നു. രണ്ടു ഉപകുടുംബങ്ങൾ തമ്മിൽ പരസ്പരം കൂടുതൽ സാമ്യതകൾ കാണപ്പെടുന്നു.എന്നാൽ ടിപ്പിക്കൽ രാച്ചുക്കുകൾക്ക് വലിയ ചുണ്ടുകളും മൃദുവായ തൂവലുകളും ആണ് ഉള്ളത്. ഇവരുടെ മുൻഗാമികളിൽ നടത്തിയ ഡി.എൻ.എ-ഡി.എൻ.എ ഹൈബ്രഡൈസേഷൻ വർക്കിൽ(DNA-DNA hybridisation work) ഈയേർസ് രാച്ചുക്കുകളും ടിപ്പിക്കൽ രാച്ചുക്കുകളും തമ്മിൽ ജനിതകവ്യത്യാസങ്ങളുണ്ടെന്ന് സിബ്ലിയും ആഹ്ൽക്വിസ്റ്റും ചേർന്ന് കണ്ടുപിടിച്ചു. അതനുസരിച്ച് അവർ ഈയേർസ് രാച്ചുക്കുകളെ പ്രത്യേക കുടുംബമായ യൂറോസ്റ്റൊപ്പോഡിഡേ കുടുംബത്തിലേയ്ക്ക് ഉൾപ്പെടുത്തി.

Subfamily Chordeilinae (nighthawks) 

Subfamily Caprimulginae — (typical nightjars) 
Subfamily Eurostopodinae — (eared nightjars) 



</doc>
<doc id="404094" url="https://ml.wikipedia.org/wiki?curid=404094" title="ലാവ (ചലച്ചിത്രം)">
ലാവ (ചലച്ചിത്രം)

ജിപി ഫിലിംസിന്റെ ബാനറിൽ ജി.പി. ബാലൻ നിർമ്മിച്ച് ഹരിഹരൻ സംവിധാനം ചെയ്ത് 1980ൽ പുറത്തുവന്ന മലയാളം ചലച്ചിത്രമാണ്ലാവ. പ്രേം നസീർ,മാധവി,ജഗതി,പ്രമീള,സത്താർ തുടങ്ങിയവർ നടിച്ച ഈ ചിത്രത്തിന്റെ സംഗീതം ദേവരാജൻ കൈകാര്യം ചെയ്തിരിക്കുന്നു 1961ൽഹിന്ദിയിൽ ദിലീപ്കുമാർ നടിച്ച ഗംഗ ജമുന എന്ന ചിത്രത്തിന്റെയും 1971ൽ തമിഴിൽ ശിവാജിഗണേശൻനടിച്ച ഇരു തുറവും എന്ന ചിത്രത്തിന്റെയും പുനരാഖ്യാനമാണ് ഈ ചിത്രം.

യൂസഫലി കേച്ചേരി എഴുതിയ വരികൾക്ക് ദേവരാജൻ സംഗീതം നൽകിയ പാട്ടുകൾ ആണ് ഈ ചിത്രത്തിൽ

ലാവ 1980


</doc>
<doc id="404095" url="https://ml.wikipedia.org/wiki?curid=404095" title="യോർബ ലിൻഡ">
യോർബ ലിൻഡ

യോർബ ലിൻഡ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഓറഞ്ച് കൗണ്ടിയിലെ പ്രാന്തപ്രദേശമായ ഒരു നഗരമാണ്. ലോസ് ആഞ്ചലസ് നഗരമദ്ധ്യത്തിൽനിന്ന് ഏകദേശം 37 മൈൽ (60 കിലോമീറ്റർ) തെക്കു കിഴക്കായാണ് ഇതു സ്ഥിതിചെയ്യുന്നത്. 2010 ലെ സെൻസസ് രേഖകൾ പ്രകാരമുള്ള ഈ നഗരത്തിലെ ജനസംഖ്യ 64,234 ആയിരുന്നു. റിച്ചാർഡ് നിക്സൺ പ്രസിഡൻഷ്യൽ ലൈബ്രറിയും മ്യൂസിയവും സ്ഥിതി ചെയ്യുന്നത് യോർബ ലിൻഡ നഗരത്തിലാണ്.


</doc>
<doc id="404097" url="https://ml.wikipedia.org/wiki?curid=404097" title="യൗണ്ട്വില്ലെ">
യൗണ്ട്വില്ലെ

യൗണ്ട്വില്ലെ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ നാപ കൗണ്ടിയിൽ സ്ഥിതിചെയ്യുന്ന ഒരു സംയോജിത നഗരമാണ്. സാൻഫ്രാൻസിസ്കോ ഉൾക്കടൽ മേഖലയുടെ വടക്കൻ ഉൾക്കടൽ പ്രദേശത്താണിതിന്റെ സ്ഥാനം. 2010 ലെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 2,933 ആയിരുന്നു. നഗരത്തിലെ ഏതാണ്ട് മൂന്നിലൊരുഭാഗം ജനങ്ങൾ കാലിഫോർണിയയിലെ മുൻ സൈനികർക്കുവേണ്ടി നിർമ്മിക്കപ്പെട്ട ഭവനങ്ങളിലാണു ജീവിക്കുന്നത്. ഈ പ്രദേശത്തെ ആദ്യകാല പര്യവേക്ഷകനായിരുന്ന ജോർജ് കാൽവർട്ട് യൗണ്ടിന്റെ പേരാണ് നഗരത്തിന് ലഭിച്ചിരിക്കുന്നത്. നാപ താഴ്വരയിലെ ആദ്യ മുന്തിരിത്തോട്ടം സ്ഥാപിക്കപ്പെട്ടത് യൌണ്ട്വില്ലെയിലായിരുന്നു.


</doc>
<doc id="404101" url="https://ml.wikipedia.org/wiki?curid=404101" title="യ്റെക്ക">
യ്റെക്ക

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സിസ്കിയു കൌണ്ടിയിൽ സ്ഥിതിചെയ്യുന്ന ഒരു നഗരമാണ് യ്റെക്ക. ശാസ്താ താഴ്വരയിൽ സമുദ്രനിരപ്പിന് 2,500 അടി (760 മീറ്റർ) ഉയരത്തിൽ 10.1 ചതുരശ്ര മൈൽ (26 ചതുരശ്ര കിലോമീറ്റർ) വിസ്തീർണമുള്ളതാണ് ഈ നഗരം. ഇതിൽ ഭൂരിഭാഗവും കര ഭൂമിയാണ്. 2010 ലെ ഐക്യനാടുകളിലെ സെൻസസ് പ്രകാരം ഈ നഗരത്തിലെ ജനസംഖ്യ 7,765 ആയിരുന്നു. 2000 ലെ സെൻസസിലെ 7,290 എന്ന സംഖ്യയേക്കാൾ 475 ന്റെ വർധന ഇക്കാലത്തുണ്ടായി. കോളജ് ഓഫ് ദ സിസ്കിയൂസ്, ക്ളാമത് ദേശീയവനം, ഇൻറർപ്രിറ്റീവ് മ്യൂസിയം, സിസ്ക്യൂ കൗണ്ടി മ്യൂസിയം എന്നിവ ഇവിടെയാണു സ്ഥിതിചെയ്യുന്നത്. 


</doc>
<doc id="404109" url="https://ml.wikipedia.org/wiki?curid=404109" title="വുഡ്സൈഡ്">
വുഡ്സൈഡ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ മറ്റിയോ കൌണ്ടിയിൽ, സാൻ ഫ്രാൻസിസ്കോ ഉപദ്വീപിൽ സ്ഥിതിചെയ്യുന്ന ഒരു ചെറിയ സംയോജിത നഗരമാണ് വുഡ്സൈഡ്. ഈ നഗരത്തിന്റെ ഭരണസംവിധാനം ഒരു കൗൺസിൽ-മാനേജർ സമ്പ്രദായത്തിലാണ്. 2010 ലെ ഐക്യനാടുകളിലെ സെൻസസ് പ്രകാരം ഈ നഗരത്തിലെ ആകെ ജനസംഖ്യ 5,287 ആയിരുന്നു. ധാരാളം കുതിരകളുള്ള നഗരമായ വുഡ് സൈഡ് നഗരം അമേരിക്കൻ ഐക്യനാടുകളിലെ ഏറ്റവും ധനികസമൂഹങ്ങളിൽ ഒന്നാണ്.



</doc>
<doc id="404110" url="https://ml.wikipedia.org/wiki?curid=404110" title="പാറയോന്ത്">
പാറയോന്ത്

ദക്ഷിണേന്ത്യയിലെ പാറക്കെട്ടുകളുള്ള മലനിരകളിൽ സാധാരണയായി കണ്ടുവരുന്ന അഗാമ ജനുസിൽപ്പെട്ട ഒരിനം ഓന്താണ് പാറയോന്ത്. ഇവരുടെ ശാവർഗ്ഗമായ സാമ്മോഫിലസ് ബ്ലാൻഫോർഡാനസ് പൂർവ്വഘട്ടത്തിലും കണ്ടുവരുന്നു.

ഇത്തരം ഓന്തുകൾക്ക്  നീണ്ടതും, അമർത്തപ്പെട്ടതുമായ വലിയ തലയും, വികസിച്ച താടിയുമാണുള്ളത് (പ്രായപൂർത്തിയായ ഓന്തുകളിൽ). ഇവരുടെ മൂക്ക് അവരുടെ കണ്ണുകളേക്കാൾ നീളമുള്ളതാണ്. തലയുടെ മുകൾഭാഗത്തെ ആവരണം കൃത്യമല്ലാത്തതും എന്നാൽ മിനുസമുള്ളതുമായ പ്രതലമാണ്. 

പ്രായപൂർത്തിയ പെൺ അഗാമകൾ ക്ക് ഒലീവ്-ബ്രൗൺ നിറവും, പലനിറത്തിലുള്ള പുള്ളികളോടേയും അല്ലെങ്കിൽ ഇരുണ്ട പുള്ളകളോടൊപ്പം വെളുത്തപുള്ളികളോടേയും, കാണാം. ആണിന് തലയുടെ മുകളിലും, പിന്നിലുമായി ബ്രൗൺ നിറമാണുള്ളത്, അവരുടെ ചുണ്ടുകൾക്ക് മഞ്ഞ കലർന്ന് ബ്രൗൺ നിറമാണ്.ഇത് ചെവിയുടെ പുറകുവരെ നീളുന്നു. ഇരുണ്ട ബ്രൗൺ അല്ലെങ്കിൽ കറുത്ത പുള്ളികളോ നീണ്ട വരകളോ കണ്ണുകളുടെ ആവരണത്തിൽ നിന്ന് തുടങ്ങുന്നു. അവ താഴത്തേക്ക് മുഴുവൻ ഉണ്ടാകുന്നു.  താഴത്തെ ഭാഗം മഞ്ഞയും കഴുത്ത് ഗ്രേ നിറവുമാണ്.

ഇവ വെയിൽ കായാനായി പാറകളിൽ പോയിരിക്കാറുണ്ട്. പാറകളുടെ നിറമായതിനാൽ അവരെ പാറകളിൽ ഒളിഞ്ഞിരിക്കുന്നു. ചെറിയ പ്രാണികളാണ് ഭക്ഷണം. ഇണചേരുന്ന സമയത്ത് ആൺ വിഭാഗം കൂടുതൽ ഭംഗി വയ്ക്കുന്നു. മുകൾ ഭാഗം ചുവപ്പോ, മഞ്ഞയോ നിറമാകുകയും, ചുണ്ടുകൾ ചിലപ്പോൾ പിങ്ക് നിറമോ ആകുന്നു. അടിവശം വാൽ എന്നിവ കറുപ്പായിരിക്കും.

പെൺ വിഭാഗത്തിന്റെ മലദ്വാരത്തിന് 135 mm നീളമാണ്, വാൽ 200 mm. പെൺ ആഗമകൾ വലിപ്പത്തിൽ ചെറുതാണ്.

ആൺ അഗാമകൾ വെയിൽ കായാനായി പാറകളിലേക്ക് വരുന്നു. കൂടുൽ വലിപ്പമുള്ളവ ഉയരം കൂടിയ സ്ഥലത്തേക്ക് പോകുന്നു. പക്ഷികൾ അവയ്ക്കു മുകളിൽ പറക്കുമ്പോൾ അഗാമകൾ  തറയിൽ  പറ്റിച്ചേർന്നു കിടക്കുന്നു . ഇത്തരം ഓന്തുകളുടെ സാന്ദ്രത ഒരു ഹെക്ടറിൽ 90  എണ്ണം എന്ന വീതമാണ്.

ദക്ഷിണ  ഇന്ത്യയിലാണ് ഇവരെ കൂടുതൽ കണ്ടുവരുന്നത്.ഏകദേശം  16°N ലാൽടിറ്റൂഡ്. പശ്ചിമ ഘട്ടത്തിലെ നീലഗിരി, സൗത്ത് ആർക്കോട്ട്, നല്ലമല പർവതങ്ങൾ എന്നീ ഉയരംകൂടിയ ( സമുദ്രനിരപ്പിന് ഏകദേശം 6000 ഫീറ്റ് ഉയരത്തിൽ) ഇടങ്ങളിലാണ് ഇവ കാണപ്പെടുന്നത്. നീലഗിരിയിൽ ഇവ സുലഭമാണ്.


</doc>
<doc id="404112" url="https://ml.wikipedia.org/wiki?curid=404112" title="ശാസ്താ നദി">
ശാസ്താ നദി

അമേരിക്കൻ ഐക്യനാടുകളിലെ കാലിഫോർണിയാ സംസ്ഥാനത്തുകൂടി ഒഴുകുന്നതും ഏകദേശം 58 മൈൽ (93 കിലോമീറ്റർ) നീളം  വരുന്നതുമായ ക്ലാമത്ത് നദിയുടെ ഒരു പോഷക നദിയാണ് ശാസ്താ നദി. ഇത് കാസ്കേഡ് പർവ്വതനിരയിലെ ശാസ്താ മലനിരകളുടെ പടിഞ്ഞാറും വടക്കും ഭാഗങ്ങളിലൂടെ ശാസ്താ താഴ്വരയിലേക്ക് ഒഴുകുന്നു. ഈ നദി വീഡ് നഗരത്തിന് ഏകദേശം 10 മൈൽ (16 കിലോമീറ്റർ) തെക്കുപടിഞ്ഞാറായി ശാസ്താ-ട്രിനിറ്റി ദേശീയ വനത്തിന്റെ അറ്റത്ത് തെക്കൻ സിസ്ക്യൂ കൌണ്ടിയിൽ നിന്ന് ഉത്ഭവിക്കുന്നു. ഇത് പ്രധാനമായി വടക്കുപടിഞ്ഞാറൻ മേഖലയിലൂടെ ശാസ്ത താഴ്വരയിലേയ്ക്ക് ഒഴുകി വീഡ് നഗരം കടന്ന് ശാസ്തിന തടാകത്തിലൂടെ മൊണ്ടാഗ് നഗരം വഴി കടന്നുപോകുന്നു. ഇത് യ്റെക്ക നഗരത്തിനു ഏകദേശം 8 മൈൽ (13 കിലോമീറ്റർ) വടക്ക്-വടക്കുകിഴക്കായി തെക്ക് ഭാഗത്തുനിന്ന് ക്ലാമത്ത് നദിയിൽ ചേരുന്നു.



</doc>
<doc id="404117" url="https://ml.wikipedia.org/wiki?curid=404117" title="ഫാൽക്കൺ">
ഫാൽക്കൺ

ഇരപിടിയൻ പക്ഷിയായ ഫാൽക്കൺ "ഫാൽകോ" ജീനസിൽപ്പെട്ടതാണ്. ഈ ജീനസിൽ 40 വർഗ്ഗങ്ങൾ ഉൾപ്പെട്ടിരിക്കുന്നു. പ്രാപ്പിടിയാൻ പക്ഷികളായ ഹോക്കുകളുടെ സ്പീഷീസിൽപ്പെടുന്ന ഫാൽക്കണുകളെ ഉഷ്ണമേഖലാപ്രദേശങ്ങളിലും മിതോഷ്ണമേഖലാപ്രദേശങ്ങളിലും മറ്റ് ഭൗമസാഹചര്യങ്ങളിലും (അൻറാർട്ടിക്ക ഒഴികെ ലോകത്താകമാനം) കണ്ടുവരുന്നു. ഇയോസിൻ കാലഘട്ടത്തിലും ഇവ ജീവിച്ചിരുന്നതായി കണക്കാക്കപ്പെടുന്നു.).

കിഴക്കൻ യൂറോപ്പ് മുതൽ ഏഷ്യ,മഞ്ചൂറിയ വരെ കാണപ്പെടുന്ന വലിയ ഫാൽക്കണുകളാണ് സേക്കർ ഫാൽക്കൺ. വിശാലമായ പുൽപ്രദേശങ്ങളിലും മരങ്ങളിലും വസിക്കുന്ന ഇവ ഇന്ത്യയിലേയ്ക്കും ദേശാടനം നടത്താറുണ്ട്. 47-55 സെന്റിമീറ്റർ നീളമുള്ള ഇവ സ്വയം കൂടുകെട്ടിയും മറ്റുപക്ഷികളുടെ കൂടുകൾ കയ്യേറിയും മുട്ടയിടാറുണ്ട്. നീളമുള്ളതും ഇടുങ്ങിയതുമായ ചിറകുകളുള്ള ചെറിയ ഫാൽക്കണുകളെ 'ഹോബ്ബീസ്' എന്നും, റാകിപ്പറക്കുകയും വേട്ടയാടുകയും ചെയ്യുന്ന ചിലയിനങ്ങളെ 'കെസ്ട്രൽസ്' എന്നും വിളിക്കുന്നു. വലിയ ഫാൽക്കണുകളായ ജിർഫാൽക്കണുകൾക്ക് 65 സെന്റിമീറ്റർ നീളമുണ്ട്. എന്നാൽ കെസ്ട്രലിൽപ്പെടുന്ന സേക്കെൽസ് കെസ്ട്രലിന് 25 സെന്റിമീറ്റർ നീളം മാത്രമേയുള്ളൂ. ഹോക്ക്സുകളെയും മൂങ്ങകളെയും അപേക്ഷിച്ച് ഫാൽക്കണുകൾക്ക് ആൺ-പെൺ രൂപവ്യത്യാസവും (സെക്ഷ്വൽ ഡൈമോർഫിസം) പെൺപക്ഷികൾക്ക് ആൺപക്ഷികളെക്കാൾ വലിപ്പവും കാണപ്പെടുന്നു. 

സാമൂഹികജീവിതം ഇഷ്ടമല്ലെങ്കിലും ആവാസവ്യവസ്ഥയുടെ നാശം ഇവയെ ഒരുമിച്ചുകഴിയാൻ നിർബന്ധിതരാക്കുന്നു. ശരീരത്തിലെ നിറത്തിലും തരത്തിലും ഇവ വ്യത്യസ്തത നിലനിർത്തുന്നു. ചോക്ലേറ്റ്,ക്രീം എന്നീ നിറങ്ങളുള്ളവരെയും ഇവരുടെ ഇടയിൽ കണ്ടെത്താം.ബ്രൗൺ കണ്ണുകളുള്ള ഫാൽക്കണുകൾ അറബ് രാജ്യക്കാർക്ക് വളരെ പ്രിയപ്പെട്ടവയാണ്. ഇവയിൽ ആൺപക്ഷിയെ 'സാക്രെട്ട്' എന്നാണ് വിളിക്കുന്നത്. വിരിഞ്ഞു പുറത്തു വന്ന കുഞ്ഞുങ്ങൾ കണ്ണു തുറക്കണമെങ്കിൽ അല്പ ദിവസം കൂടി കഴിയണം. കണ്ണുതുറന്നാലും ഇവ മാതാപിതാക്കളുടെ സംരക്ഷണയിലായിരിക്കും. സ്വതന്ത്രരായി പറന്നു പോകണമെങ്കിൽ ഏതാണ്ട് 85 ദിവസമെങ്കിലും വേണം.

മാംസഭുക്കുകളായ ഫാൽക്കണുകൾ ഇരപിടിക്കുന്ന രീതിയിലുമുണ്ട് വൈവിധ്യം. ഉയർന്നു പറന്നോ താവളങ്ങളിൽ ഒളിച്ചിരുന്നോ ഇവ ഇരകൾക്കു നേരെ കുതിക്കുന്നു. ഇരകൾ കൂടുതൽ ലഭിക്കുന്ന കാലത്ത് പ്രത്യൂൽപ്പാദനം നടത്തുന്ന സ്വഭാവക്കാരും കൂടിയാണിവ.

കൂർത്തചിറക്, കൊളുത്തുപോലുള്ള കൊക്ക്, ബ്രൗൺനിറമുള്ള കണ്ണിനു ചുറ്റുമുള്ള വലയങ്ങൾ, ആണിനെക്കാൾ വലിപ്പമുള്ള പെൺപക്ഷി, ശരീരത്തിൽ മീശ പോലുള്ള വരകൾ എന്നിവയാണ് ഇവയുടെ ശാരീരിക ലക്ഷണങ്ങൾ. 130-1300 ഗ്രാം ഭാരം ഇവയ്ക്കുണ്ട്. ജീവിതകാലയളവ് 10-25 വർഷം വരെയാണ്.

വർഷത്തിലൊരു തവണ എന്ന രീതിയിൽ പ്രത്യൂൽപ്പാദനം നടത്തുന്ന ഇവയ്ക്ക് പ്രായപൂർത്തിയാവാൻ രണ്ടോ മൂന്നോ വർഷം അത്യാവശ്യമാണ്. 3 മുതൽ 5 വരെ മുട്ടകളിൽ ഇവയിലെ പെൺപക്ഷി 36 ദിവസത്തോളം അടയിരിക്കുന്നത് കാണാം.



</doc>
<doc id="404126" url="https://ml.wikipedia.org/wiki?curid=404126" title="കൃത">
കൃത

സ്വതന്ത്രവും തുറന്ന സ്രോതസ്സുള്ളതുമായ ഒരു റാസ്റ്റർ ഗ്രാഫിക്സ് എഡിറ്ററാണ് കൃത. ഡിജിറ്റൽ ചിത്രരചനയും ആനിമേഷനും നിർമ്മിക്കാനുതകുന്ന തരത്തിലാണ് കൃത നിർമ്മിച്ചിട്ടുള്ളത്. ശ്രദ്ധതിരിക്കാത്തതരത്തിലുള്ള യുഐ, ഓപ്പൺജിഎൽ ആക്സിലറേഷനുള്ള ഉയർന്ന ക്വാളിറ്റി കാൻവാസ്, കളർ മാനേജ്മെന്റ് സപ്പോർട്ട്, മികച്ച നിലവാരമുള്ള ബ്രഷ് എൻജിൻ, നോൺഡിസ്ട്രക്റ്റീവ് ലെയറുകൾ, മാസ്കുകൾ, ഗ്രൂപ്പ് അടിസ്ഥാനത്തിലുള്ള ലെയർ മാനേജ്മെന്റ്, വെക്ടർ ആർട്ട് വർക്ക് സപ്പോർട്ട്, മാറ്റാവുന്നപ്രൊഫൈലുകൾ തുടങ്ങിയവ കൃതയുടെ സവിശേഷതകളാണ്. കൃത ഗ്നൂലിനക്സിലും മൈക്രോസോഫ്റ്റ് വിന്റോസിലും മാക് ഓഎസിലും പ്രവർത്തിക്കും.

കൃത എന്നപേരിന് വിവിധ സംസ്കാരങ്ങളുടെ സ്വാധീനമുണ്ട്. സ്വീഡിഷിൽ കൃത എന്നത് ക്രയോൺ എന്നും റിത എന്നതിന് വരയ്ക്കാൻ എന്നുമാണ് അർത്ഥം. ഇന്ത്യൻ പുരാണമായ മഹാഭാരതത്തിൽ കൃത എന്നത് പരിപൂർണ്ണത എന്ന അർത്ഥത്തിൽ ഉപയോഗിച്ചിരിക്കുന്നു.


</doc>
<doc id="404134" url="https://ml.wikipedia.org/wiki?curid=404134" title="ആർ.എസ്. പ്രഭു">
ആർ.എസ്. പ്രഭു

മലയാളത്തിലെ ഒരു ആദ്യകാല ചലച്ചിത്ര നിർമ്മാതാവും സംവിധായകനും നടനും കഥാകൃത്തുമാണ് രാമചന്ദ്ര ശ്രീനിവാസ പ്രഭു എന്ന ആർ.എസ് പ്രഭു. ഇന്ത്യൻ സിനിമയുടെ 75- വാർഷികാഘോഷ വേളയിൽ തിരഞ്ഞെടുക്കപ്പെട്ട 75 ചലച്ചിത്രപ്രവർത്തകരിൽ ഒരാളാണ് ആർ.എസ് പ്രഭു.

1930 മെയ് അഞ്ചാം തീയതി രാമചന്ദ്ര പ്രഭുവിന്റെയും യശോദാഭായിയുടെയും മകനായി എറണാകുളത്ത് ജനിച്ചു. നോർത്ത് പറവൂരിലെ ഗവൺമെന്റ് ഹൈസ്കൂളിൽനിന്ന് സ്കൂൾ വിദ്യാഭ്യാസം പൂർത്തിയാക്കി. തുടർന്ന് കുടുംബ ബിസിനസ്സിൽ പങ്കാളിയായി. ശാരദയാണ് ഭാര്യ. രണ്ട് മക്കൾ ആണുള്ളത്. മൂത്ത മകൻ എസ് രാജഗോപാൽ കനറാബാങ്കിലെ സീനിയർ മാനേജരും രണ്ടാമത്തെ മകൻ എസ് രമേഷ് അമേരിക്കയിൽ കമ്പ്യൂട്ടർ എൻജിനീയരും ആണ്.

1950 ജൂലായ് 14- തീയതിയാണ് പ്രഭു സിനിമയുമായി ബന്ധപ്പെട്ടുത്തുടങ്ങിയത്. രക്തബന്ധം എന്ന ചിത്രത്തിന്റെ പ്രൊഡക്ഷൻ മാനേജരായിട്ടായിരുന്നു തുടക്കം. മൂന്നുവർഷം ചലച്ചിത്ര വിതരണരംഗത്ത് പ്രവർത്തിച്ചു. തുടർന്ന് ചന്ദ്രതാര പ്രൊഡക്ഷൻസിൽ പ്രൊഡക്ഷൻ എക്സിക്യൂട്ടീവായി. ത്രിവേണി എന്ന ചിത്രത്തിന്റെ എക്സിക്യൂട്ടീവ് പ്രൊഡ്യൂസറായി. 1965-ൽ സ്വന്തമായി നിർമ്മിച്ച് രാജമല്ലി എന്ന ചിത്രം സംവിധാനം ചെയ്തു. അതിനുശേഷം 13 ചിത്രങ്ങൾ നിർമ്മിച്ചു. ഇഷ്ടപ്രാണേശ്വരി, അധികാരം എന്നീ സിനിമകളുടെ കഥാകൃത്തും രാജമല്ലിയുടെ തിരക്കഥകൃത്തുമായിരുന്നു. രക്തബന്ധം, മൂടുപടം, അസുരവിത്ത് എന്നീ ചിത്രങ്ങളിൽ അഭിനയിച്ചിട്ടുണ്ട്.

മലയാളം ഫിലിം പ്രൊഡ്യൂസേഴ്സ് അസോസിയേഷൻ ചെന്നൈയുടെ ആദ്യകാല സെക്രട്ടറിയായും 4 വർഷം പ്രസിഡന്റായും സേവനമനുഷ്ഠിച്ചു. കേരള ചലച്ചിത്ര വികസന കോർപ്പറേഷനിൽ ഡയറക്ടറായി '77-'79 കാലഘട്ടത്തിൽ പ്രവർത്തിച്ചിട്ടുണ്ട്. മലയാള സിനിമാ ചലച്ചിത്ര പരിഷത്തിന്റെ ആദ്യകാല ട്രഷറർ ആയിരുന്നു. ഇപ്പോൾ വൈസ്പ്രസിഡന്റാണ്. സൌത്ത് ഇന്ത്യൻ ഫിലിം ചേംബർ ഓഫ് കോമേഴ്സ് ചെന്നൈയിലെ യൂണിറ്റിൽ എക്സിക്യൂട്ടീക് കമ്മിറ്റി അംഗമാണ്. 

1997ലെ വയലാർ സ്മാരക സാംസ്കാരിക അവാർഡും കേരള ഫിലിം ക്രിട്ടിക്സ് അസോസിയേഷന്റെ ചലച്ചിത്ര പ്രതിഭ അവാർഡും ലഭിച്ചിട്ടുണ്ട്. .




</doc>
<doc id="404139" url="https://ml.wikipedia.org/wiki?curid=404139" title="റാസ്റ്റർ ഗ്രാഫിക്സ് എഡിറ്റർ">
റാസ്റ്റർ ഗ്രാഫിക്സ് എഡിറ്റർ

റാസ്റ്റർ ചിത്രങ്ങൾ അഥവാ ബിറ്റ്മാപ്പ് ചിത്രങ്ങൾ നിർമ്മിക്കാനും എഡിറ്റുചെയ്യുവാനും ഉപയോഗിക്കുന്ന കമ്പ്യൂട്ടർ പ്രോഗ്രാമുകളാണ് റാസ്റ്റർ ഗ്രാഫിക്സ് എഡിറ്റർ. കമ്പ്യൂട്ടർ സ്ക്രീനിൽ വിവിധ ടൂളുകൾ ഉപയോഗിച്ച് ചിത്രങ്ങൾ നിർമ്മിക്കാനോ മാറ്റം വരുത്താനോ ഇത്തരം പ്രോഗ്രാമുകളുപയോഗിച്ച് കഴിയുന്നു. കൂടാതെ റാസ്റ്റർ ചിത്ര ഫോർമാറ്റുകളായ ജെപിഇജി, പിഎൻജി, ജിഫ് തുടങ്ങിയ ബിറ്റ് മാപ്പ് ഫോർമാറ്റുകളിലൊന്നിൽ ചിത്രം സൂക്ഷിക്കാനും ഈ പ്രോഗ്രാമുകൾ സഹായിക്കുന്നു.

ഇമേജ് വ്യൂവർ എന്ന ചിത്രം പ്രദർശിപ്പിക്കുന്ന പ്രോഗ്രാം റാസ്റ്റർ ഗ്രാഫിക്സ് എഡിറ്റർ പ്രോഗ്രാമിന്റെ മുകളിൽ പ്രവർത്തിക്കുന്ന പ്രോഗ്രാമാണ്.


</doc>
<doc id="404147" url="https://ml.wikipedia.org/wiki?curid=404147" title="നെവാഡ കൗണ്ടി">
നെവാഡ കൗണ്ടി

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സിയറ നെവാഡയിലുള്ള ഒരു കൌണ്ടിയാണ് നെവാഡ. 2010 ലെ സെൻസസ് രേഖകൾ പ്രകാരം ഈ കൗണ്ടിയിലെ ജനസംഖ്യ 98,764 ആയിരുന്നു. കൗണ്ടി ആസ്ഥാനം നെവാഡ നഗരത്തിലാണ് സ്ഥിതിചെയ്യുന്നത്. സാക്രെമെൻറൊ-റോസ്വില്ലെ, CA കമ്പൈൻഡ് സ്റ്റാറ്റിസ്റ്റിക്കൽ ഏരിയയുടെ ഭാഗമായ ട്രക്കീ-ഗ്രാസ് വാലി, CA മൈക്രോപോളിറ്റൻ സ്റ്റാറ്റിസ്റ്റിക്കൽ ഏരിയയിൽ നെവാഡയും ഉൾപ്പെടുന്നു. ഈ കൌണ്ടി "മദർ ലോഡ് കണ്ട്രി" അഥവാ "ഗോൾഡ് കണ്ട്രി" യിലാണ് സ്ഥിതിചെയ്യുന്നത്.

1851-ൽ യൂബ കൌണ്ടിയുടെ ഭാഗങ്ങൾ അടർത്തിയെടുത്തു രൂപീകരിച്ച ഈ കൗണ്ടിയ്ക്ക് ഖനന നഗരമായ നെവാഡ നഗരത്തിന്റെ പേരാണ് നൽകിയിരിക്കുന്നത്. "സിയേറ നെവാഡ" എന്ന വാക്കിൽ നിന്നും ഉത്ഭവിച്ച ഒരു നാമമാണിത്. നെവാഡ എന്ന സ്പാനിഷ് വാക്കിന്റെ അർത്ഥം 'മഞ്ഞുമൂടിയ' അഥവാ 'ഹിമമയമായ' എന്നൊക്കെയാണ്. "നെവാഡ" എന്ന വാക്ക് ആദ്യമായി ഉപയോഗിച്ചത് നെവാഡ നഗരത്തെക്കുറിക്കുവാനാണ്. 1851-ൽ പുതുതായി രൂപം കൊണ്ട കൗണ്ടി, കൗണ്ടി ആസ്ഥാനമായി നഗരത്തിൻറ പേരുതന്നെ ഉപയോഗിച്ചു. 1861 ൽ അതിർത്തി സംസ്ഥാനവും (നെവാഡ സംസ്ഥാനം) ഇതേ പേര് ഉപയോഗിച്ചു.1849 ലെ ഗോൾഡ് റഷിന്റെ കാലത്ത് ഈ പ്രദേശത്തിന് ഉണർവ്വുണ്ടായി. 

ഈ പ്രധാനപ്പെട്ട മേഖലയുടെ ഉദയത്തിന്റെ സാക്ഷ്യപത്രങ്ങളായി, കാലിഫോർണിയയുടെ വികാസ കാലങ്ങളിലെ നിരവധി ചരിത്രപരമായ സ്ഥലങ്ങൾ ഇപ്പോഴും നിലനിൽക്കുന്നുണ്ട്. ഇവയിലൊന്നാണ് 1865-ൽ കാലിഫോർണിയയിലെ നെവാഡ നഗരത്തിൽ നിർമ്മിക്കപ്പെട്ട ഏറ്റവും പഴക്കമുള്ള തീയേറ്ററായ നെവാഡ തീയേറ്റർ. ഒരിക്കൽ മാർക്ക് ട്വയിനെപ്പോലെയുള്ള ചരിത്രപുരുഷന്മാർക്ക് ആതിഥ്യമരുളിയിരുന്ന ഈ തീയേറ്റർ ഇന്നും പ്രവർത്തിക്കുന്നു. 1890 ൽ നിർമ്മിക്കപ്പെട്ടതും ഇന്നും പ്രവർത്തിക്കുന്നതുമായ 'ഓൾഡ് 5 മൈൽ ഹൗസ് സ്റ്റേജ്കോച്ച് സ്റ്റോപ്പ്' മൂന്നു നൂറ്റാണ്ടുകളിലായി തുടരുന്ന ഒരു ഒരു സേവനദാതാവാണ്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, ഈ കൗണ്ടിയുടെ ആകെ വിസ്തീർണ്ണം 974 ചതുരശ്ര മൈൽ (2,520 ചതുരശ്ര കിലോമീറ്റർ) ആണ്. ഇതിൽ 958 ചതുരശ്ര മൈൽ (2,480 ചതുരശ്ര കിലോമീറ്റർ) കരഭൂമിയും ബാക്കി 16 ചതുരശ്ര മൈൽ (41 ചതുരശ്ര കിലോമീറ്റർ) (1.6 ശതമാനം) ജലം ഉൾപ്പെട്ടതുമാണ്. മദ്ധ്യ, തെക്കൻ യൂബാ നദികൾ ഈ കൌണ്ടിയിലൂടെ കടന്നുപോകുന്നു.



</doc>
<doc id="404150" url="https://ml.wikipedia.org/wiki?curid=404150" title="റെസീം">
റെസീം

ഒരു ശാഖകളില്ലാത്ത നിർണ്ണയിക്കാനാവാത്ത പൂക്കുലയാണ് റെസീം (/reɪˈsiːm/ or /rəˈsiːm/) . പൂക്കൾക്ക് ഞെട്ടുകളുണ്ട്.—പൂക്കൾക്ക് നീളം കുറഞ്ഞ ഞെട്ടുകളാണുള്ളത്. പെഡിസെൽസ് എന്നാണിവയെ പറയുന്നത്. പൂക്കൾ പൂങ്കുലയുടെ പ്രധാന അക്ഷത്തിനോട് ഞെട്ടുകൾകൊണ്ട് ബന്ധിച്ചിരിക്കുന്നു. സസ്യശാസ്ത്രത്തിൽ, ആക്സിസ് അല്ലെങ്കിൽ അക്ഷം എന്നാൽ കാണ്ഡം ആകുന്നു. ഇവിടെ പൂക്കൾ വഹിക്കുന്നതാണ് അക്ഷം. റെസീം പൂങ്കുലയിൽ പ്രായമായ പൂക്കൾ പൂങ്കുലയുടെ അടിഭാഗത്തും പ്രായം കുറഞ്ഞ പൂക്കൾ വളർന്നുകൊണ്ടിരിക്കുന്ന പൂങ്കുലയുടെ അഗ്രത്തിലുമായാണ് കാണപ്പെടുന്നത്.മുൻപേ തന്നെ നിയന്ത്രിതമായ വളർച്ചാപരിധി ഇതിനില്ല. ഒരു സസ്യം റെസീം രീതിയിലാണ് അതിന്റെ പൂക്കൾ പൂങ്കുലയിൽ ക്രമീകരിച്ചിരിക്കുന്നതായതിനാൽ അതിന്റെ ശാസ്ത്രീയനാമത്തിലും ഈ വാക്ക് കടന്നുകൂടിയിട്ടുണ്ട്.ഉദാഹരണത്തിനു, e.g. "Cimicifuga racemosa". സങ്കീർണ്ണമായ റെസീം ഒരു പാനിക്കിൾ എന്നാണറിയപ്പെടുന്നത്. ഇതിനു പ്രധാന പൂങ്കുലയിൽ അനേകം ശാഖകളുണ്ടായിരിക്കും. റെസീമിനു ഉദാഹരണങ്ങൾ കടുക് (genus "Brassica") and മുള്ളങ്കി (genus "Raphanus") plants തുടങ്ങിയവയാണ്.

From classical Latin "racemus", cluster of grapes.



</doc>
<doc id="404153" url="https://ml.wikipedia.org/wiki?curid=404153" title="ജിദ്ദ കൊടിമരം">
ജിദ്ദ കൊടിമരം

സൗദി അറേബ്യയിലെ ജിദ്ദയിലുള്ള കിങ് അബ്ദുള്ള ചത്വരത്തിൽ സ്ഥിതി ചെയ്യുന്ന കൊടിമരമാണ് ജിദ്ദ കൊടിമരം. അത്യാധുനിക സാങ്കേതിക വിദ്യകളാൽ സമ്പന്നമാണ് കൊടിമര ചത്വരം. 2014 മുതൽ ലോകത്തെ ഏറ്റവും വലിയ കൊടിമരമാണ് ഈ കൊടിമരം. 171.4 മീറ്ററാണ് കൊടിമരത്തിന്റെ ഉയരം. 49.5 മീറ്റർ നീളവും 33 മീറ്റർ വീതിയുമുള്ള കൂറ്റൻ കൊടിക്ക് 5.7 ടൺ ഭാരമുണ്ട്. കാറ്റിന്റെ ദിശക്കനുസൃതമായ ഭാഗത്തേക്ക് കറങ്ങിക്കൊണ്ടിരിക്കാനുള്ള സിസ്റ്റം, മുകളിലൂടെ പറക്കുന്ന വിമാനങ്ങൾക്ക് മുന്നറിയിപ്പ് നൽകുന്ന പ്രകാശം, കാറ്റിന്റെ വേഗം മൂലമുണ്ടാകുന്ന കുലുക്കം നിയന്ത്രിക്കാനുള്ള സംവിധാനം, അഗ്‌നി പ്രതിരോധ അലാറം എന്നീ സൗകര്യങ്ങളുണ്ട്.


</doc>
<doc id="404188" url="https://ml.wikipedia.org/wiki?curid=404188" title="മാഷാ ആൻഡ് ബീ">
മാഷാ ആൻഡ് ബീ

Masha and the Bear (റഷ്യൻ: Маша и Медведь, റഷ്യ: Маша и Медведь, റഷ്യൻ ഭാഷയിലെ അനിമൽ ടെലിവിഷൻ പരമ്പരയാണ് മഷ മദ്വേഡ്, ഒരേ പേരിലുള്ള കുട്ടികളുടെ നാടോടി കഥ. ആ ദുരന്തങ്ങളിൽ നിന്ന് എപ്പോഴും അവളെ സംരക്ഷിക്കുന്ന അപ്പച്ചൻ കരടിയെക്കുറിച്ചും മഷ എന്നു പേരുള്ള ഒരു കൊച്ചുകുട്ടിയുടെ സാഹസവും ഈ ഷോയിൽ ശ്രദ്ധ കേന്ദ്രീകരിക്കുന്നു. ആദ്യ എപ്പിസോഡ് 2008 ൽ പുറത്തിറങ്ങി.
ഈ പരമ്പര 25 ഭാഷകളിലേക്ക് വിവർത്തനം ചെയ്യപ്പെടുകയും 100-ലധികം രാജ്യങ്ങളിൽ പ്രക്ഷേപണം ചെയ്യുകയും ചെയ്തു [citation needed] പരമ്പര പുറത്തിറക്കി നെറ്റ്ഫ്ലിക്സ്, എൻബിസി യൂനിവേഴ്സലിൽ തുടങ്ങിയവ. [
നിരവധി എപ്പിസോഡുകൾ YouTube- ൽ വിജയകരമായി വിജയിച്ചു; പ്രത്യേകിച്ച്, വീഡിയോയുടെ ഒരു പകർപ്പ് "മാഷെ പൾസ് കഷാ" (ഇംഗ്ലീഷ് പതിപ്പിൽ "റെസിഡൻ ഫോർ ഡിസാസ്റ്റർ") 2.7 ബില്ല്യൺ കാഴ്ചകൾ ലഭിച്ചിട്ടുണ്ട്, ഇത് സൈറ്റിന്റെ എക്കാലത്തേയും ഏറ്റവും കൂടുതൽ കണ്ട വീഡിയോ, YouTube- ൽ ഏറ്റവും കൂടുതൽ കണ്ട വീഡിയോ അതൊരു സംഗീത വീഡിയോ അല്ല. [3] [4] ബാക്കിയുള്ളവയിൽ ഏറ്റവും കൂടുതൽ കണ്ടത് Masha- ലും ബിയർ വീഡിയോകൾക്കും: 1.0 ബില്ല്യൻ കാഴ്ചകൾ ഉള്ള "ബോൺ ആപ്ഡെറ്റിറ്റ്"; 880 ദശലക്ഷത്തിലധികം കാഴ്ചകൾ "അലക്കുകാരന്റെ ദിവസം"; 670 ദശലക്ഷത്തിലധികം കാഴ്ചകൾ "ലാ ഡോൽസ് വിറ്റ"; 640 മില്യൺ ആളുകളുള്ള "ഫൌണ്ടലിംഗ്"; "ഹോക്കസ്-പോക്കസ്", 540 ദശലക്ഷത്തിലധികം കാഴ്ചകൾ; 460 ദശലക്ഷം കാഴ്ചപ്പാടുകളുള്ള "രണ്ട് മഷി"; "ഒന്ന്, രണ്ട്, മൂന്നാമൻ!", ക്രിസ്മസ് ട്രീ വെളിച്ചം !, 450 ദശലക്ഷം കാഴ്ചകൾ; 420 ദശലക്ഷം കാഴ്ചകൾ കൊണ്ട് "ചെറിയ കസിൻ"; 330 മില്യൺ ദൃശ്യങ്ങളുള്ള "ഹോം ഗ്രൌണ്ട് നിൻജാസ്". [5] [6] Masha ആൻഡ് ദി ബേർ ആണ് രണ്ട് വീഡിയോകൾ ഒരു ബില്യൺ കാഴ്ചകൾ അതിനൊപ്പം സംഗീത സംഗീതമല്ല.
ഈ പരിപാടിയിൽ മൂന്ന് മുഴുവൻ സീസണുകളാണ് ഉള്ളത്, ഇതിൽ 26 എപ്പിസോഡുകൾ ഓരോന്നും. നാലാം സീസണിൽ ആദ്യ പതിമൂന്ന് എപ്പിസോഡുകൾ ഇതിനകം ആരംഭിച്ചു.
ആദ്യകാല സീസണിനു വേണ്ടി, എബി ഫിഷർ - Desnizable Me മൂവിലെ മൂന്ന് പെൺകുട്ടികളിൽ ഇളയവനായ ആഗ്നസിന്റെ ശബ്ദം, Masha ന്റെ ശബ്ദത്തിൽ മുഴുകിയിരിക്കുകയായിരുന്നു. [2] 

പശു, ആട്, നായ എന്നിവയോടെ കാട്ടിൽ താമസിക്കുന്ന ഒരു റഷ്യൻ പെൺകുട്ടിയാണ് അഷ. കാട്ടിലെ എല്ലാ മൃഗങ്ങളും അവളെ ഭയപ്പെടുമ്പോൾ അവരോടൊപ്പം കളിക്കാൻ അവൾ നിർബന്ധിക്കുന്നു. ഒരു രാവിലെ രാവിലെ, മഷാ ബട്ടർഫ്ലൈ കാണുകയും അശ്രദ്ധമായി മീൻ പിടിക്കുകയും ചെയ്ത കരടിയുടെ ഭവനത്തിൽ അത് പിൻപറ്റുകയും ചെയ്യുന്നു. അവിടെ കളിക്കുമ്പോൾ, അവൾ വലിയ കുഴപ്പമുണ്ടാക്കുന്നു. ബിയർ മടങ്ങിയെത്തുമ്പോൾ, അവൻ മഷയുടെ ദുരന്തത്തെ കാണുന്നു. ബിയർ Masha തുടച്ചുനീക്കാൻ ശ്രമിക്കുന്നു, എന്നാൽ അവൻ വിജയികളായില്ല, അവൻ അവൻ Masha സുഹൃത്തുക്കൾ.
ഷോയുടെ ഓരോ എപ്പിസോഡിലും മഷാ, സ്മാർട്ട്, ഗംഭീരവും ചിരട്ടിയും നിറഞ്ഞ ഒരു പെൺകുട്ടിയായി ചിത്രീകരിക്കപ്പെടുന്നു. അനേകം വിനോദ പരിപാടികളിലൂടെ ലോകം പര്യവേക്ഷണം ചെയ്യപ്പെടുന്നതും, തികച്ചും ദുർവിനിയോഗം നിറഞ്ഞതും, ദയനീയമായി കരുതുന്നതും, പ്രശ്നങ്ങൾ മൂലം, പലപ്പോഴും അവളുടെ തെറ്റിന്റെ അപ്രതീക്ഷിത ഇരയെ അവസാനിക്കുന്നു. ഈ പരമ്പരയിലെ പല പിന്തുണയ്ക്കുന്ന കഥാപാത്രങ്ങളും മഷയുടെ കസിൻ ദാഷയും ബീറി സ്വീകരിച്ച പെൻഗിനും ഉൾക്കൊള്ളുന്ന പെൻഗ്വിൻ, ചൈനയിൽ നിന്നുള്ള ഒരു യുവ പാണ്ഡ കുപ്പ്, ഒരു പഴയ UAZ ആംബുലൻസ് കാർയിൽ ജീവിക്കുന്ന രണ്ട് ചെന്നായ്ക്കൾ, മുയലിന്റെ മുൻ മുറ്റത്ത് താമസിക്കുന്ന പന്നി (റോസി), കോഴി, നായ എന്നിവയോടൊപ്പം കരടിയിലെ സ്നേഹവും കരടിയുടെ സ്നേഹിതയുമായ ഒരിടത്ത് ഒരു പെൺഭാരവും ഉണ്ട്.


</doc>
<doc id="404189" url="https://ml.wikipedia.org/wiki?curid=404189" title="എ മാൻ ഫോർ ഓൾ സീസൺസ് (1966 ചലച്ചിത്രം)">
എ മാൻ ഫോർ ഓൾ സീസൺസ് (1966 ചലച്ചിത്രം)

റോബർട്ട് ബോൾട്ടിന്റെ അതേ പേരിൽ അറിയപ്പെടുന്ന ടെക്നോക്കോഡറിൽ 1966 ലെ ഒരു ബ്രിട്ടീഷ് ജീവചരിത്ര ചലച്ചിത്രമാണ് ബോൾട്ടിന്റെ ഏറ്റവും വലിയ സ്ക്രീനിന് വേണ്ടി വന്നത്. 1966 ഡിസംബർ 12-ന് പുറത്തിറങ്ങിയ ഫ്രെഡ് സിന്നമൻ സംവിധാനം ചെയ്തത് ഹൈ ന്യൂ നൂൺ, ഫ്രം ഹെയർ ടു എടൈനിറ്റി എന്നീ ചിത്രങ്ങൾ സംവിധാനം ചെയ്തിരുന്നു.
ഇംഗ്ലണ്ടിലെ പതിനാറാം നൂറ്റാണ്ടിലെ ലോർസ് ചാൻസലർ സർ തോമസ് മോറെയുടെ അവസാന വർഷത്തെ ചിത്രീകരിക്കാനും നാടകങ്ങൾ പ്രദർശിപ്പിക്കാനും വിസമ്മതിച്ച ബ്രിട്ടീഷ് രാജാവിന്റെ ഹെൻട്രി എട്ടാമൻ രാജകുമാരിയെ ഹെലരി എട്ടാമൻ തടയാനായി ഒരു കത്തിൽ ഒപ്പുവയ്ക്കാൻ വിസമ്മതിച്ചു. പരിശുദ്ധ സിംഹാസനസ്ഥനായ ഹെൻട്രി എട്ടാമൻ ചർച്ച് ഓഫ് ഇംഗ്ലണ്ട് വെസ്റ്റ് എൻഡ് സ്റ്റേജ് ഫിലിമിൽ കൂടുതൽ അവതരിപ്പിച്ച പോൾ സ്കോർഫീൽഡ്, വെൻഡി ഹില്ലർ, റോബർട്ട് ഷാ, ഓർസൺ വെൽസ്, സൂസന്ന യോർക്കൊ എന്നിവയ്ക്കൊപ്പം അഭിനയിച്ചിട്ടുണ്ട്. നിഗൽ ഡാവൻപോർപ്പ്, ലിയോ മക്കേർൻ, കോരിൻ റെഡ്ഗ്രേവ് എന്നിവരും അദ്ദേഹത്തിന്റെ ആദ്യകാല തിരക്കഥകളിൽ ജോൺ ഹർട്ട് ആണ്.
എല്ലാ മനുഷ്യർക്കും ഒരു കാലഘട്ടം ഒരു നിർണായകവും ബോക്സ് ഓഫീസ് വിജയവും ആയിരുന്നു. 39 ആം അക്കാദമി അവാർഡുകളിൽ ആറ് ഓസ്കറുകൾ കരസ്ഥമാക്കിയ ചിത്രം, മികച്ച ചിത്രം, മികച്ച സംവിധായകൻ, മികച്ച നടൻ എന്നിവ ഉൾപ്പെടെ. മികച്ച മോഷൻ പിക്ചർ-ഡ്രാമ പുരസ്കാരത്തിനുള്ള ഗോൾഡൻ ഗ്ലോബ് അവാർഡും മികച്ച ചിത്രത്തിനുള്ള ബെൽറ്റ്എ അവാർഡും മികച്ച ബ്രിട്ടീഷ് ചിത്രവും നേടി.

ഹെൻട്രി എട്ടാമൻ രാജാവിന്റെ കാലത്ത് 1529 മുതൽ 1535 വരെയുള്ള കാലഘട്ടത്തിലാണ് ഈ ചിത്രം.
വത്തിക്കാനിൽ നിന്ന് ഹെൻട്രി എട്ടാമന് വിവാഹമോചനം നേടിയെടുക്കാനുള്ള വെൽസെയുടെ ശ്രമങ്ങളെ എതിർക്കാൻ പ്രിവി കൌൺസിലിലെ ഏക അംഗം എന്ന നിലയിൽ ഹംപ്ടൺ കോടതിയിൽ ഹർപ്ടൺ കോടതിയിൽ ഹർപ്ടൻ കോടതിയിൽ ഒരു സ്വകാര്യ കൂടിക്കാഴ്ച നടത്തും. ആൻ ബോളിൻ, ഇദ്ദേഹത്തിന്റെ ഇപ്പോഴത്തെ രാജ്ഞിയായിരുന്ന കാതറിൻ ഒരു പുരുഷ അനുച്ഛേനെ ഉണ്ടാക്കിയിട്ടില്ല. റോസസ് യുദ്ധങ്ങൾ പോലുള്ള രാജവാഴ്ചയുടെ മറ്റൊരു കാലഘട്ടത്തിനിടയാക്കി. വിൽസിയുടെ നിർദ്ദേശപ്രകാരം, സഭയിലെ സ്വത്ത്, ഇംഗ്ലണ്ടിലെ വരുമാനം എന്നിവയിൽ അവർ "സമ്മർദ്ദം" പ്രയോഗിക്കാറുണ്ടെന്നും കൂടുതൽ സംസ്ഥാനങ്ങൾ പറയുന്നു. കൂടുതൽ അറിയാൻ വോൾസേസിന്റെ സഹായിയായ തോമസ് ക്രോംവെൽ ഈ സംഭാഷണം കേൾക്കുന്നു.
പ്രഭാതത്തിൽ ചെൽസിയിലെ വീട്ടിലേക്ക് മടങ്ങുമ്പോൾ, തന്റെ യുവചരിത്രകാരനായ റിച്ചാർഡ് റിച്ച് കോർട്ടിനെ വീണ്ടും കോടതിയിൽ സമീപിക്കുന്നതിനായി ലോബിയിലേക്ക് കാത്തുനിൽക്കുന്നു. ഒരു അധ്യാപകനായി ജോലിയിൽ കൂടുതൽ പണമുണ്ടാക്കാൻ പകരം കൂടുതൽ ശുപാർശ ചെയ്യുന്നു. സമ്പന്നരുടെ കുറവ് വളരെ കുറവാണ്. വില്യം റോപ്പറെന്ന, യുവാവായ അഭിഭാഷകനൊപ്പം തന്റെ മകൾ മെഗ് ചാറ്റിംഗിനെ കൂടുതൽ കൂടുതൽ അന്വേഷിക്കുന്നുണ്ട്. റോമൻ കത്തോലിക്കാ ഭരണാധികാരികൾ ലൂഥറൻ നിലനിൽക്കുന്നിടത്തോളം കാലം തന്റെ അനുഗ്രഹം തനിക്ക് നൽകാൻ കഴിയില്ലെന്ന് അദ്ദേഹം പറഞ്ഞു.
കുറച്ചു സമയത്തിനുശേഷം, വോൾസി ഹൃദയാഘാതം മൂലം അന്തരിച്ചു. ഇംഗ്ലണ്ട് ലോർഡ് ചാൻസലർ വോൾസെയുടെ പിൻഗാമിയായി ഹെൻട്രി രാജെയാണ് നിയമിക്കുന്നത്. രാജാവ് കൂടുതൽ നാണയത്തിൽ ഒരു "അസാധാരണ" സന്ദർശനം നടത്തുന്നു. എന്നാൽ, ഹെൻറിയുടെ ഭീഷണി, ഭീരുക്കൾ, അനിയന്ത്രിതമായ റോയൽ അനുകൂലികളുടെ വാഗ്ദാനങ്ങൾ എന്നിവ മാറ്റുന്നതിൽ ഹെൻട്രി മാറുന്നു. കിംഗ് ഇലകൾ കഴിഞ്ഞ്, കൂടുതൽ വിവരങ്ങൾ കേടുപാടുകൾ വരുത്തുന്നതിനായി ക്രോംവെൽ കോടതിയിൽ ഒരു സ്ഥാനം വാഗ്ദാനം ചെയ്യുന്നു.
റോബറിനൊപ്പം, കൂടുതൽ വാചാടോപങ്ങൾ പഠിക്കുന്നതോടൊപ്പം, തന്റെ മതപരമായ അഭിപ്രായങ്ങളെ ഗണ്യമായി മാറ്റിയിരിക്കുന്നു. സഭയെ ആക്രമിച്ചുകൊണ്ട് രാജാവ് "പിശാചിന്റെ ശുശ്രൂഷകനാകുന്നു" എന്ന് അദ്ദേഹം പ്രഖ്യാപിക്കുന്നു. റിച്ച്, റിച്ച്ച് വരുന്നതു പോലെ, കൂടുതൽ പ്രാധാന്യം നൽകണം എന്ന് കൂടുതൽ ഉപദേശിക്കുകയും ചെയ്യുന്നു. തോമസ് ക്രോംവെല്ലിനായുള്ള ചാരനായി മരിയന്റെ മുകേഷിനെ ധനികൻ കൂടുതൽ എതിർക്കുമെന്നാണ്. അജ്ഞാതമായ കൂടുതൽ കൂടുതൽ പ്രതികരിക്കുന്നത്, "തീർച്ചയായും ഇത് എന്റെ ദാസന്മാരിൽ ഒരാളാണ്."
അപമാനിക്കപ്പെടുന്ന, റിച്ച് കൂടുതൽ വരുത്താൻ ശ്രമിക്കുന്നതിൽ ക്രോംവെൽ ചേരുന്നു. ഇതിനിടെ, രാജാവ് "പാർലമെന്റിന്റെ പരമാധികാരി" എന്ന് പാർലമെന്റിനെ പ്രഖ്യാപിക്കുകയും മെത്രാനേയും പാർലമെന്റും എല്ലാ പോപ്പിനെ പോപ്പിന് വിട്ടുകളയാനും ആവശ്യപ്പെടുന്നു. പുതിയ ഉത്തരവുകൾ സ്വീകരിക്കുന്നതിനുപകരം ഭാർഗവേശൻ ലോൺ ചാൻസലർ എന്ന നിലയിൽ കൂടുതൽ നിശ്ശബ്ദമായി രാജിവെക്കുന്നു. സൗഹൃദമണ്ഡലത്തിലെ തന്റെ സ്വകാര്യ സുഹൃത്ത് തോമസ് ഹൊവാർഡ്, നോർഫോക് പ്രഭുവായ മൂന്നാമൻ തോമസ് ഹൊവാർഡ്, ഈ വിഷയത്തിൽ പരസ്യമായി സംസാരിക്കുന്നതിനുള്ള സമയം അവസാനിച്ചുവെന്നും കൂടുതൽ അറിയാം.
ക്രോംവെൽ, നോർഫോക്യുമായുള്ള ഒരു കൂടിക്കാഴ്ചയിൽ, അൻ ബോലെനിന്റെ രാജകീയ വിവാഹത്തിൽ പങ്കെടുക്കാനായിരുന്നു കൂടുതൽ കുഴപ്പങ്ങൾ. കൂടുതൽ ക്ഷണം വരുമ്പോൾ, വീണ്ടും ക്രോംവെല്ലിന്റെ കീഴിൽ ഹാംപ്ടൺ കോർട്ടിലേക്ക് വീണ്ടും വിളിച്ചുവരുത്തുകയാണ്. കൂടുതൽ ചോദ്യംചെയ്യപ്പെട്ടിട്ടുണ്ട്, പക്ഷേ മറുപടി നൽകാൻ വിസമ്മതിക്കുന്നു. കോപാകുലനായി, ക്രോംവെൽ രാജാവ് അവനെ ഒരു ഒറ്റുകാരനായി കണക്കാക്കുന്നു, എന്നാൽ അവൻ വീട്ടിലേക്ക് മടങ്ങാൻ അനുവദിക്കുന്നു.
വീട്ടിൽ തിരിച്ചെത്തിയ ഉടൻ തന്നെ ഒരു പുതിയ സത്യപ്രതിജ്ഞ വിതരണത്തിനാണെന്നും, അത് രാജ്യദ്രോഹക്കുറ്റം ചുമത്തണമെന്നും മാഗ് തന്റെ പിതാവിനെ അറിയിച്ചു. ബോലെയിനുമായുള്ള രാജകുമാരിയെ സംബന്ധിച്ചിടത്തോളം അത് പ്രതിജ്ഞയെടുക്കുമെന്നാണ് താൻ ആദ്യം പറഞ്ഞത്. അത് സഭയുടെ പരമോന്നത മേധാവിയായി അറിയപ്പെടുന്നതിനെത്തുടർന്ന്, ലണ്ടൻ ടവറിൽ തടവുപെടുത്തിയതിനെ തുടർന്ന് അത് സ്വീകരിക്കാൻ കൂടുതൽ വിസമ്മതിക്കുന്നു.
ആ സത്യം എടുത്തുപറഞ്ഞുകൊണ്ട് അദ്ദേഹം നിരസിക്കുകയാണെന്നും, അദ്ദേഹത്തിന്റെ എതിർപ്പുകൾ വിശദീകരിക്കാൻ വിസമ്മതിച്ചുകൊണ്ട് കൂടുതൽ ദൃഢനിശ്ചയത്തിൽ തുടരുകയും ചെയ്യുന്നു. മടക്കി വായിക്കാനുള്ള പുതിയ പുസ്തകങ്ങളുടെ അഭ്യർത്ഥന, അദ്ദേഹത്തിന്റെ പുസ്തകങ്ങളുടെ അവശിഷ്ടം മൂലം, സമ്പന്നർ കൂടുതൽ കോശങ്ങളിൽ നിന്ന് അവയെ നീക്കം ചെയ്യുന്നു.
ഒടുവിൽ കൂടുതൽ വിചാരണ നടത്തുകയാണ്, എന്നാൽ വിവാഹത്തെക്കുറിച്ച് സംസാരിക്കാനോ, എന്തിന് ഈ പ്രതിജ്ഞ എടുക്കാതിരിക്കാനോ വിസമ്മതിക്കുന്നു, പ്രതിരോധത്തിൽ അദ്ദേഹത്തിന്റെ മൌനത്തെ പരാമർശിക്കുന്നു. കൂടുതൽ പണമുണ്ടാക്കാൻ അദ്ദേഹം വന്നപ്പോൾ, സത്യവാങ്മൂലം അവൻ പ്രതിജ്ഞയെടുക്കാറില്ല, കാരണം രാജാവിനെ സഭയുടെ തലവനാക്കാൻ കഴിയില്ല, അങ്ങനെ ആധിപത്യനിയമത്തെ എതിർക്കുന്നതിലൂടെ രാജ്യദ്രോഹചരണം നടത്തുകയാണ്. റിച്ച് സോണിസിറ്റർ ജനറലിന് റിവാർഡിനുള്ള റെക്കോഡിനുള്ള രാജ്യദ്രോഹത്തെക്കുറിച്ച് കൂടുതൽ വിവരങ്ങൾ ലഭിച്ചിട്ടുണ്ട്.
തന്റെ ഭാര്യ ആലീസ്, മെഗ്, റോപ്പർ എന്നിവരോട് വിടപറഞ്ഞു. നഷ്ടപ്പെടുത്തുന്നതിന് ഒന്നും കിട്ടിയില്ലെങ്കിൽ, രാജാവിന്റെ പ്രവൃത്തികളെ നിയമവിരുദ്ധമായി ചിത്രീകരിക്കുകയും കൂടുതൽ ക്രൈസ്തവലോകത്തെ പാപ്പായുടെ അധികാരത്തിനുവേണ്ടിയുള്ള വേദപുസ്തക അടിസ്ഥാനം ചൂണ്ടിക്കാട്ടുകയും ചെയ്തു. സഭയുടെ ഇടപെടലിനുള്ള പ്രതിരോധം മാഗ്നാകാർട്ടയിലും കിങ്സിന്റെ കിരീടധാരണത്തിലും ആയിരിക്കുമെന്നും പ്രഖ്യാപിച്ചു. പ്രക്ഷോഭം പ്രക്ഷോഭം പോലെ, കൂടുതൽ ശിരഛേദം ചെയ്താണ് വധശിക്ഷ നടപ്പാക്കുന്നത്. ടോൺഹിൽ തൂക്കിക്കെട്ടുന്നതിനു മുൻപ്, കൂടുതൽ ആരാച്ചാർ മാപ്പപേക്ഷിക്കുകയും, "ഞാൻ അദ്ദേഹത്തിന്റെ മാഹാത്മ്യത്തിന്റെ നല്ല ശുശ്രൂഷകനാകൂ, മറിച്ച് ദൈവത്തിന്റെ ആദ്യസഹോദരൻ മരിക്കുന്നു."
ഒരു കഥകൻ എപ്പിളജിനെ പ്രധാന കഥാപാത്രങ്ങളുടെ അപ്രത്യക്ഷമായ മരണത്തെ സൂചിപ്പിക്കുന്നു, റിച്ചാർഡ് റിച്ചിനെ കൂടാതെ "ഇംഗ്ലണ്ടിലെ ചാൻസലർ ആയിത്തീർന്ന അദ്ദേഹം തന്റെ കിടക്കയിൽ മരിക്കുകയും ചെയ്തു."


</doc>
<doc id="404190" url="https://ml.wikipedia.org/wiki?curid=404190" title="എ ബിറ്റർസ്വീറ്റ് ലൈഫ്">
എ ബിറ്റർസ്വീറ്റ് ലൈഫ്

2005-ലെ കിം ജീ-വേൺ എഴുതിയതും സംവിധാനം ചെയ്ത് 2005-ൽ പുറത്തിറങ്ങിയ സൗത്ത് കൊറിയൻ കൂട്ടക്കുരുതിക്കുള്ള ആക്ഷൻ നാടക ചിത്രമാണ് ലീ ബിംഗ്ങ്ങ്-ഹെയ് എന്ന ചിത്രത്തിൽ അഭിനയിച്ച അങ്കിൾ ലൈഫ് (ഹങ്കുൾ: 달콤한 인생; RK: Dalkomhan insaeng;
ചിത്രത്തിന്റെ രണ്ടുപതിപ്പുകൾ, മൂല തിയറിയും, സംവിധായകന്റെ കട്ട്. സംവിധായകന്റെ കട്ട് എഡിറ്റുകളിൽ സീനുകൾ കുറയുകയും പുനർ ക്രമീകരിക്കുകയും ചെയ്യുന്നു, മ്യൂസിക്ക് പ്ലേസ്മെന്റ് മാറ്റുന്നു, കൂടാതെ ചില സീനുകളും സിനിമയുടെ യഥാർത്ഥ പതിപ്പിൽ ദൃശ്യമാവുന്നില്ല.

കിം സൺ-വൂ (ലീ ബായ്ങ്ങ്-ഹാവ്) കങ്ങ് (കിം ഇയോങ്-ഷെയോൾ) എന്ന കൗണ്ടറാണ്. അയാൾ തീർച്ചയായും ചോദ്യം ചെയ്യപ്പെടാത്ത ഒരു കുറ്റവാളിയായിരുന്നു. ഒരു പങ്കാളിത്ത കുടുംബത്തിലെ ഒരു മകനാണ് ബെയ്ക്ക് ഡേ-സെയ്ക്ക് (ഹ്വാങ് ജങ്-മിനി), ബിസിനസുകാരുടെ പ്രശ്നങ്ങളിൽ രണ്ട് പങ്കുണ്ട്. കാൻഗ് ഒരു ബിസിനസ്സ് യാത്രയിൽ ആയിരിക്കുമ്പോൾ ഒരു ലളിതമായ ചടങ്ങാണ്. - തന്റെ യുവപ്രവാചകൻ ഷീനിൻ മിൻ-ആഷയുടെ നിഴൽ മൂലം, മറ്റൊരാളുമായി ഒരു "ബന്ധം" ഉണ്ടെന്ന് ഭയപ്പെടുന്നതും, അവളെ കൊല്ലാൻ മാവോയിസ്റ്റുകൾക്ക് (അല്ലെങ്കിൽ അവരുടെ പ്രാധാന്യം) മനസ്സിലാക്കാൻ, . അവൻ തന്റെ ചുമതലകൾ നിർവ്വഹിക്കുന്നത് പോലെ - ഹേ-സൂയി പിന്തുടർന്ന്, ഒരു ദിവസം ഒരു സംഗീത വായന ഒപ്പിനൊപ്പം ചേർക്കുന്നു - പെൺകുട്ടിയുടെ സൗന്ദര്യവും നിഷ്കളങ്കതയുമാണ് അവൻ സ്വരം അകറ്റുന്നത്. ഹീ-സിയോയുടെ കാമുകനായ തന്റെ വീട്ടിൽ നേരിട്ട് കണ്ടുപിടിക്കാൻ അയാൾ എത്തിയപ്പോൾ, കങ്ങ് അദ്ദേഹത്തെ അറിയിക്കാൻ തയ്യാറാകുകയും അയാൾ അവളെ ആകർഷിക്കുകയും ചെയ്യും. അങ്ങനെ രണ്ടുപേരും തങ്ങളെ പരസ്പരം വീണ്ടും കാണാൻ കഴിയാത്ത അവസ്ഥയിൽ, അവനു ഹെയ്മോയുടെ ശത്രുത ഉണ്ടാക്കുന്നു.
ഇതിനിടെ, സൺ-വൂ, ബെയ്ക്ക് ദെയ്-സിക്കുമായി വ്യക്തിപരമായ ബിസിനസ്സിൽ ഇടപെടുന്നതിൽ തുടരുകയാണ്. ഹോട്ടലിലെ സ്വാഗതം ചെയ്യുന്നതിനുമുൻപ് പല സംഘകരേയും തല്ലിക്കൊന്നു. അയാൾ അയാളുടെ ബലഹീനമായ ഭീഷണിയെപ്പറ്റി ഭീഷണിപ്പെടുത്തുകയും ഭീഷണിപ്പെടുത്തുകയും ചെയ്യുന്നുണ്ടെങ്കിലും അവൻ ഹേ-സൂസയുടെ നിരാശകളെ നിശിതമായി വിമർശിക്കുന്നു. ഒരു രാത്രി കഴിഞ്ഞ് അയാൾ തന്റെ അപ്പാർട്ട്മെന്റിൽ വിശ്രമിക്കുമ്പോൾ, ബെയ്ക്കിനെ പീഡിപ്പിക്കാൻ അദ്ദേഹം പെട്ടെന്നു തന്നെ തട്ടിക്കൊണ്ടുപോകുന്നു. എന്നാൽ അതിനുമുമ്പേ അവർക്ക് ഫോൺ കോൾ വഴി പുതിയ ഉത്തരവുകൾ ലഭിക്കുന്നു. അദ്ദേഹം വിദേശത്ത് നിന്ന് തിരിച്ചെത്തിയ കാംഗ് ഹീ-സിയോയുടെ ബന്ധത്തെ മറച്ചുവെച്ചതിനെക്കുറിച്ച് അദ്ദേഹം കണ്ടെത്തി. കാങിന്റെ കൂട്ടാളികൾ, താൻ എന്തുകൊണ്ടാണ് നുണപറഞ്ഞത് എന്ന് സമ്മതിച്ചുകൊണ്ട് തന്നെ ഒറ്റപ്പെടുത്തുന്നു. അസുഖം പിടിപെട്ടെങ്കിലും അപ്രതീക്ഷിതമായ രക്ഷപ്പെടൽ മാത്രമാണ് പിന്തുടരുന്നത്.
സൺ-വൂയുടെ വിശ്വസ്തരായ ആളുകളിൽ ഒരാളിൽ നിന്ന് പണം, പുതിയ വസ്ത്രം എന്നിവ അദ്ദേഹത്തിന്റെ പദ്ധതിയെക്കുറിച്ച് സഹായിക്കുന്നു: ചില രഹസ്യ ആയുധ ഇടപാടുകാരുമായി ഒരു കൂടിക്കാഴ്ച നടത്താനും, കാങ്ങിന്റെ ഓർഗനൈസേഷൻ അവൻ ഒരു കൈത്തറി വാങ്ങാൻ ഒരു കരാറിനു മുന്നിൽ വെച്ച് അവസാനിപ്പിക്കുകയാണ് - ഇത് ഒരു വ്യാപാരിയുടെ സഹോദരനുമായി ഒരു വെൻഡേറ്റാണ്, അയാൾ പെട്ടെന്ന് സൂര്യനെ കണ്ടുപിടിക്കാൻ ശ്രമിക്കുന്നു. പിന്നീട് അദ്ദേഹം ബോക്ക് ജൂനിയുമായി ഒരു മായാത്ത കൺസെപ്റ്റ് സ്ഥാപിക്കുകയും, ഒരു സംസാരം നടത്തിയ ശേഷം അവനെ കൊല്ലുകയും ചെയ്യുന്നു. എന്നാൽ അവൻ ഈ പ്രക്രിയയിൽ കുത്തൊഴുക്കുകയാണ്. രക്തസ്രാവം, തന്റെ ബിസിനസ് മീറ്റിങ്ങുകൾക്കിടയിൽ കാംഗ് യിലേക്ക് നേരിട്ട് നടക്കുന്നു, അവിടെ ഏഴ് വർഷത്തെ സേവന കാലഘട്ടത്തിൽ അദ്ദേഹം എത്രത്തോളം മോശമായി പെരുമാറിയെന്നതിനെക്കാൾ കടുത്ത വിഷമത്തിലാണ്. കാങ്ങ് മറുപടി നൽകുന്നില്ല, അതിനു പകരം Sun-woo- ന്റെ പ്രവർത്തികൾ ഹീ-സോ എന്നതിനാൽ നേരിട്ട് പ്രവർത്തിക്കുന്നുണ്ടോ എന്ന് ചോദിക്കുന്നു. സാവൻ-വൂ പിന്നീട് വെടിവെക്കുകയും, ബൈക് ഡെയ്-സിയുടെ ബന്ധുക്കളുമായി ഷൂട്ടൗട്ട് നടത്തുകയും ചെയ്തു.
ആയുധധാരിയുടെ സഹോദരന് ഒരേയൊരു മുറിയിൽ തന്നെ ഒളിച്ചോടിയ യുദ്ധത്തിന്റെ ഏകസ്വരക്കാരൻ മാത്രമായിരുന്നു സൺ-വൂ. പലതരം വെടിയേറ്റ മുറിവുകളിൽ നിന്നും മരണമടഞ്ഞുകൊണ്ടിരുന്നു, അവൻ ഹേ-സിയോയെ വിളിക്കുകയും തന്റെ ഏകദിനത്തിൽ അവളെ അനുസ്മരിപ്പിക്കുവാൻ ശ്രമിക്കുകയും ചെയ്തു. അവളുടെ സ്മരണകൾ അവളുടെ സെലോ കാണുന്നത് പോലെ, അവൻ തന്നെ വികാരപ്രകടനവും, ഒരു അപൂർവ്വ നിമിഷ സംതൃപ്തിയോടെ, മുഴുവൻ സിനിമയിൽ പുഞ്ചിരിയും കാണിക്കുന്നു. ഈ സ്മരണയ്ക്കായി ഒരു കണ്ണീർ വാരി വെച്ചപ്പോൾ, ആയുധ ഇടപാടുകാരിയുടെ സഹോദരൻ അവനെ വധിക്കുന്നു.
സൺ-വാ എന്ന ഒരു രംഗം തുടരുകയെന്ന ലക്ഷ്യത്തോടെയാണ് ഈ ചിത്രം അവസാനിക്കുന്നത്. അവൻ തനിച്ചാണെന്ന് ഉറപ്പുവരുത്തിയതിനു ശേഷം, അവൻ ഗ്ലാസ്സിൽ പ്രതിഫലനം നിറയ്ക്കാൻ തുടങ്ങി, വളരെ സന്തോഷത്തോടെ നോക്കി.


</doc>
<doc id="404191" url="https://ml.wikipedia.org/wiki?curid=404191" title="ബ്രൂക്ക്ലിൻ (ചലച്ചിത്രം)">
ബ്രൂക്ക്ലിൻ (ചലച്ചിത്രം)

കോളം ടോബിൻ എഴുതിയ ബ്രൂക്ക്ലിൻ എന്ന നോവലിനെ അടിസ്ഥാനമാക്കി നിക്ക് ഹോർൺബി തിരക്കഥ എഴുതി, ജോൺ ക്രൗളി സംവിധാനം ചെയ്ത 2015-ൽ പുറത്തിറങ്ങിയ ഒരു റൊമാന്റിക് ഡ്രാമ ചിത്രമാണ് ബ്രൂക്ക്ലിൻ. സർഷ്യ റോനൻ, എമോറി കോഹൻ, ഡോംനല്ല ഗ്ലെസൺ, ജിം ബ്രോഡ്ബന്റ്, ജൂലി വാൾട്ടർസ് എന്നിവരാണ് ചിത്രത്തിലെ പ്രധാന വേഷങ്ങൾ അവതരിപ്പിക്കുന്നത്. 1951-52 കാലഘട്ടത്തിൽ ന്യൂയോർക്കിലെ ബ്രൂക്ലിനിലേക്ക് കുടിയേറിപാർത്ത ഒരു ഐറിഷ് യുവതിയുടെ കഥയാണ് ഈ ചിത്രം പറയുന്നത്. 

2015-ലെ സൺഡാൻസ് ഫിലിം ഫെസ്റ്റിവലിൽ അരങ്ങേറിയ ബ്രൂക്ക്ലിൻ മികച്ച നിരൂപക പ്രശംസനേടി. 2015 നവംബറിൽ അമേരിക്കയിലും ബ്രിട്ടണിലുമായി പരിമിതമായ തീയറ്ററിൽ മാത്രം പ്രദർശിപ്പിച്ചു. മികച്ച ചിത്രം, മികച്ച നടി, മികച്ച അഡാപ്റ്റഡ് സ്ക്രീൻപ്ലെ എന്നിങ്ങനെ മൂന്ന് അക്കാദമി അവാർഡുകൾക്ക് ഈ ചിത്രം നാമനിർദ്ദേശം ചെയ്യപ്പെട്ടു. മികച്ച ബ്രിട്ടീഷ് ചലച്ചിത്രത്തിനുള്ള ബാഫ്റ്റ പുരസ്കാരം ഈ ചിത്രം നേടി. ബി.ബി.സിയുടെ കണക്കുപ്രകാരം 21-ാം നൂറ്റാണ്ടിലെ 100 മികച്ച ചിത്രങ്ങളിൽ ബ്രൂക്ക്ലിൻ 48 ആം സ്ഥാനം നേടി. 

1951-ൽ, എല്ലിഷ് ലെയ്സി, അയർലണ്ടിലെ , എന്നിസ്കോർത്തി എന്നയിടത്തു നിന്നുള്ള ഒരു യുവതിയാണ്.അവൾ അവിടെ അമ്മയുടേയും സഹോദരി റോസിനുമൊപ്പം താമസിക്കുന്നു. മിസ് കെല്ലി എന്ന സ്ത്രീയുടെ കടയിൽ വാരാന്ത്യങ്ങളിൽ ജോലി ചെയ്യുന്നത് ഒഴിച്ചാൽ തൊഴിൽരഹിതയാണ് എല്ലിഷ്. അവൾക്ക് നല്ല ഒരു ഭാവിക്ക് വേണ്ടി സഹോദരി ബ്രൂക്ലിനിലെ ഒരു ഐറിഷ് പുരോഹിതന് (ഫാദർ ഫ്ലഡ്) കത്ത്‌ എഴുതുകയും അതു വഴി അവൾക്ക് യു എസിലേക്ക് പോകാൻ അവസരം ഒരുക്കുകയും ചെയ്യുന്നു. യാത്രയ്ക്കിടെ കടൽച്ചൊരുക്ക് മൂലം കഷ്ടപെട്ട എല്ലിഷിനെ ദീർഘകാലത്തെ യാത്രപരിചയമുള്ള ഒരു സഹയാത്രിക സഹായിക്കുന്നു. 

എല്ലിഷ് ബ്രൂക്ലിനിലെ ബോർഡിങ് ഹൗസിൽ താമസം ആരംഭിക്കുന്നു. ഒരു ഡിപ്പാർട്ട്മെന്റ് സ്റ്റോറിൽ ജോലിചെയ്യുന്ന അവൾ പക്ഷേ ഉപഭോക്താക്കളുമായി ഇടപഴകുന്നതിൽ തുടക്കത്തിൽ നാണം കാണിക്കുന്നതിനാൽ മേൽനോട്ടക്കാരിയായ മിസ്സ് ഫോർട്ടിനിയിൽ നിന്ന് ചില വിമർശനങ്ങൾ നേരിടുന്നു. സഹോദരിയിൽ നിന്നുള്ള കത്തുകൾ അവളിൽ കൂടുതൽ ഗൃഹാതുരത്വം ഉണ്ടാക്കുന്നു. വീട്ടിൽ നിന്ന് അകലെ കഴിയുന്നതിലുള്ള വേദന മറക്കാൻ ഫാദർ ഫ്ലഡ് ബുക്കീപ്പിംഗ് ക്ലാസ്സുകളിൽ അവളെ എൻറോൾ ചെയ്ത് സഹായിക്കാൻ ശ്രമിക്കുന്നു. തുടർന്ന് ഒരു നൃത്തത്തിനിടയിൽ ടോണി ഫയോറെല്ലോയെ കണ്ടുമുട്ടുകയും അവർ തമ്മിൽ കൂടുതൽ അടുക്കുകയും ചെയ്യുന്നു. അങ്ങനെ എല്ലിഷ് ബ്രൂക്ലിനിലെ ജീവിതം പയ്യെ ആസ്വദിക്കാൻ തുടങ്ങി. 

അപ്രതീക്ഷിതമായി സഹോദരി റോസ് മരണപ്പെടുന്നത് അവളെ തളർത്തി. അമ്മയെ ആശ്വസിപ്പിക്കാൻ കുറച്ചുകാലം അയർലൻഡിലേക്ക് മടങ്ങാൻ അവൾ തീരുമാനിച്ചു. എന്നാൽ യാത്ര പുറപ്പെടുന്നതിന് മുൻപേ അവർ വിവാഹിതരാവണം എന്ന്‌ ടോണി നിർബന്ധിക്കുന്നു. അയർലൻഡിൽ തന്നെ എല്ലിഷിനെ പിടിച്ചു നിർത്താൻ എല്ലാവരും ശ്രമിക്കുന്നു. തന്റെ ഏറ്റവും അടുത്ത സുഹൃത്തിന്റെ വിവാഹത്തിൽ പങ്കെടുക്കാൻ യാത്ര നീട്ടി വെക്കുന്ന അവൾ, തന്റെ സഹോദരി ചെയ്തിരുന്ന ജോലി പാർട് ടൈം വ്യവസ്ഥയിൽ ഏറ്റെടുത്തു. അതിനിടെ യോഗ്യനായ ഒരു യുവാവിനെ പരിചയപ്പെടുകയും, അങ്ങനെ അറിയാതെ തന്നെ അയർലൻഡിൽ ഒരു ഭാവി ജീവിതം ആഗ്രഹിക്കുകയും ചെയ്യുന്നു. ടോണിയിൽ നിന്നുള്ള കത്തുകൾ തുറക്കുന്നത് അവൾ നിർത്തുകയും ചെയ്യുന്നു.

മുൻ തൊഴിലുടമ മിസ് കെല്ലി എല്ലിഷിന്റെ പൂർവ വിവാഹത്തെക്കുറിച്ച് അറിയാനിടയാകുകയും അവളെ ഭീഷണിപ്പെടുത്തുകയും ചെയ്യുന്നു. അവൾ അമ്മയിൽ നിന്ന് ഈ വിവരം മറച്ചുവെച്ചതിന് മാപ്പ്‌ ചോദിക്കുകയും പിറ്റേന്നു തന്നെ ബ്രുക്ലിനിനിലേക്ക് മടങ്ങുകയും ചെയ്യുന്നു. യാത്രക്കിടെ ആദ്യമായ്‌ ബ്രുക്ലിനിലേക്കു പോകുന്ന ഒരു യുവതിക്ക് ഉപദേശം നൽകുന്നു. എല്ലിഷിന്റെയും ടോണിന്റെയും ഒത്തുചേരലിലൂടെയാണ് ഈ ചിത്രം അവസാനിക്കുന്നത്.


ചലച്ചിത്രത്തിന്റെ ചിത്രീകരണം 2014 ഏപ്രിൽ 1-ന് അയർലണ്ടിൽ ആരംഭിച്ചു. 
എന്നിസ്കോർത്തി, വെക്സ്ഫൊഡ്, ഡബ്ലിൻ തുടങ്ങിയ സ്ഥലങ്ങളിൽ വച്ച് മൂന്നു ആഴ്ച കൊണ്ടു അയർലൻഡിലെ ചിത്രീകരണം പൂർത്തിയാക്കി. അയർലണ്ടിലെ നിർമ്മാണം പൂർത്തിയാക്കിയതിനു ശേഷം, ക്യൂബെക്കിലെ മോൺട്രിയലിൽ നാലു ആഴ്ച കൂടി ചിത്രീകരണം തുടർന്നു.

2015 ജനുവരി 26 ന് സൺഡാൻസ് ഫിലിം ഫെസ്റ്റിവലിൽ ബ്രൂക്ക്ലിൻ പ്രദർശിപ്പിച്ചു. പ്രദർശനത്തിനു ശേഷം, ചിത്രത്തിന്റെ വിതരണാവകാശത്തിനായി ദി വെയ്ൺസ്റ്റീൻ കമ്പനി, ഫോക്കസ് ഫീച്ചറുകൾ, ഫോക്സ് സെർച്ച്ലൈറ്റ് പിക്ചേഴ്സ് എന്നിവയ്ക്കിടയിൽ ഒരു മത്സരം ആരംഭിച്ചു. ഒടുവിൽ ഫോക്സ് സേർച്ച്ലൈറ്റ് പിക്ചർ നേടിയത്, അമേരിക്കയിലെയും മറ്റു പല പ്രദേശങ്ങൾക്കുമുള്ള വിതരണാവകാശം 9 ദശലക്ഷം ഡോളറിന് നേടി. സൺഡാൻസ് മേളയിൽ നിന്നും വരുന്ന ഏറ്റവും വലിയ കരാറാണ് ഇത്. 2015 ലെ ടൊറന്റോ ഇന്റർനാഷണൽ ഫിലിം ഫെസ്റ്റിവലിലെ സ്പെഷ്യൽ അവതരണ വിഭാഗത്തിൽ ഇത് പ്രദർശിപ്പിക്കാൻ തീരുമാനമായി. 

സൺഡാൻസ് ഫിലിം ഫെസ്റ്റിവലിൽ ബ്രൂക്ക്ലിൻ മികച്ച കൈയ്യടി നേടി. നിരൂപണം ശേഖരിക്കുന്ന വെബ്സൈറ്റായ റോട്ടൻ ടൊമാറ്റോസിൽ 222 നിരൂപണങ്ങളുടെ അടിസ്ഥാനത്തിൽ ചിത്രം 97 ശതമാനം അംഗീകാരം നേടി. ശരാശരി റേറ്റിംഗ് 8.5 / 10 ആണ്. ദി സ്റ്റുഡന്റ് പോക്കറ്റ് ഗൈഡിനു വേണ്ടി എഴുത്തുകാരൻ ജെയിംസ് ജോൺസ് റോനന്റെ പ്രകടനത്തെ കുറിച്ച് ഇങ്ങനെ കുറിച്ചു. “ചിത്രത്തിന്റെ അച്ചാണിയാണ് റോനൻ, ഓരോ തവണയും കാമറ അവളിൽ കേന്ദ്രീകരിക്കുമ്പോൾ, തന്റെ വൈദ്യുതാ-നീല കണ്ണുകൾ കൊണ്ട് അതിനെ കീഴ്പ്പെടുത്തി, അപ്രചോദിതമായ ഒരു യുവതിയിൽ നിന്ന് വളരെ ആത്മവിശ്വാസമുള്ള ഒരു യുവത്തിയിലേക്കുള്ള തന്റെ കഥാപാത്രത്തിന്റെ മാറ്റം അവിസ്മരണീയമാക്കി”. മെറ്റാക്രിട്ടിക്കിൽ, ഈ ചിത്രത്തിന്റെ ശരാശരി സ്കോർ 100 ൽ 87 ആണ്, 42 വിമർശകരുടെ അടിസ്ഥാനത്തിൽ നേടിയ ഈ സ്കോർ "സാർവത്രിക സ്വീകരണത്തിന്റെ" ഒരു സൂചനയാണ്. ഓസ്കാർ നാമനിർദ്ദേശ പത്രികയിൽ ഒരു വിമർശകൻ പറഞ്ഞു: "അത് അതിന്റെ സ്ഥാനം അർഹിക്കുന്നു."

2016 ഏപ്രിൽ 13 ന് വടക്കേ അമേരിക്കയിൽ 38.3 ദശലക്ഷം ഡോളർ, മറ്റ് ഭൂപ്രദേശങ്ങളിൽ 23.7 മില്ല്യൺ ഡോളർ എന്നിങ്ങനെയായി, ലോകവ്യാപകമായി മൊത്തം 62.1 മില്ല്യൺ ഡോളർ വരുമാനം ബ്രൂക്ക്ലിൻ നേടി. 2016 ഫെബ്രുവരിയുടെ തുടക്കത്തിൽ, ബ്രൂക്ക്ലിൻ കാനഡയിൽ നിന്നു മാത്രം 4 മില്ല്യൺ ഡോളർ നേടി , ഇത് 2015 ൽ പുറത്തിറങ്ങിയ ഏതെങ്കിലും കനേഡിയൻ സിനിമയുടെ ഏറ്റവും ഉയർന്ന നേട്ടമാണ്. 1996 ന് ശേഷം അയർലണ്ടിൽ ഏതെങ്കിലും ഐറിഷ് ചിത്രം നേടുന്ന ഏറ്റവും വലിയ തുടക്കമായിരുന്നു ഈ ചിത്രതിന്റേത്. 87 തീയറ്ററിൽ നിന്ന് 650,000 ഡോളർ നേടി ഈ ചിത്രം നേടി.

മികച്ച ചിത്രം, മികച്ച അഡാപ്റ്റഡ് തിരക്കഥ, മികച്ച നടി എന്നിങ്ങനെ മൂന്ന് അക്കാദമി അവാർഡ് നോമിനേഷനുകൾ ഉൾപ്പെടെ നിരവധി പുരസ്കാരങ്ങൾ ബ്രൂക്ക്ലിൻ നേടിയിട്ടുണ്ട്. റോനന്റെ പ്രകടനം പ്രത്യേകം പരാമർശിക്കപ്പെട്ടു, ഓസ്കാർ, ബാഫ്റ്റാ, ക്രിടിക്സ് ചോയ്സ്, ഗോൾഡൻ ഗ്ലോബ്, മികച്ച നടിയ്ക്കുള്ള എസ്.എ.ജി അവാർഡ്‌ എന്നിവയ്ക്ക് നാമനിർദ്ദേശം ലഭിച്ചു. ഒരു ബ്രിട്ടീഷ് സ്വതന്ത്ര ചിത്രത്തിൽ മികച്ച നടിക്കുള്ള ബിഫ അവാർഡ് നേടുകയും ചെയ്തു. ജൂലി വാൾട്ടറിന് മികച്ച സഹനടിക്കുള്ള ബാഫ്റ്റാ അവാർഡ്‌ നാമനിർദ്ദേശം ലഭിച്ചു. മിൽ വാലി ഫിലിം ഫെസ്റ്റിവലിൽ ലോക സിനിമ വിഭാഗത്തിൽ ഓഡിയൻസ് ചോയ്സ് ഗോൾഡ് പുരസ്കാരം ഈ ചിത്രം നേടി. വാൻകൂവർ ഇന്റർനാഷണൽ ഫിലിം ഫെസ്റ്റിവലിൽ റോജേഴ്സ് പീപ്പിൾസ് ചോയ്സ് അവാർഡും, വെർജീനിയ ഫിലിം ഫെസ്റ്റിവിൽ ഏറ്റവും മികച്ച കഥാചിത്ര ഫീച്ചർ നുള്ള ഓഡിയൻസ് അവാർഡും ലഭിച്ചു. 2015 ലെ ഏറ്റവും മികച്ച സിനിമകളിൽ ഒന്നായി ബ്രൂക്ക്ലിൻ തിരഞ്ഞെടുക്കപ്പെട്ടു. 2015 ലെ ഏറ്റവും മികച്ച ചലച്ചിത്രങ്ങളുടെ പട്ടികയിൽ റോട്ടൻ ടൊമാറ്റോസിന്റെ കണക്ക്‌ പ്രകാരം നാലാം സ്ഥാനവും മെറ്റാക്രിറ്റിക്കിന്റെ കണക്ക്‌ പ്രകാരം അഞ്ചാമത്തെ സ്ഥാനവും ചിത്രം നേടി.



</doc>
<doc id="404194" url="https://ml.wikipedia.org/wiki?curid=404194" title="സസ്സൂൺ ഡോക്ക്">
സസ്സൂൺ ഡോക്ക്

മുംബൈ നഗരത്തിലെ ഡോക്കുകളിൽ ഏറ്റവും പഴക്കമേറിയ ഒന്നാണ് സസ്സൂൺ ഡോക്ക്. ദക്ഷിണ മുംബൈയിൽ കഫേ പരേഡ് എന്ന സ്ഥലത്തിനടുത്താണിത്. മത്സ്യബന്ധനബോട്ടുകളും ചെറുകപ്പലുകളും ഇവിടെ അടുക്കുന്നു. പൊതുജനങ്ങൾക്ക് പ്രവേശനമുള്ള അപൂർവ്വം ഡോക്കുകളിൽ ഒന്നാണിത്. വലിയ ഒരു മത്സ്യച്ചന്തയും ഇതിനരികിലായി പ്രവർത്തിക്കുന്നു. 

1875-ൽ ഡേവിഡ് സസ്സൂൺ ആന്റ് കമ്പനി ആണ് ഈ ഡോക്കുകൾ നിർമ്മിച്ചത്. ഡേവിഡ് സസ്സൂണിന്റെ മകനായ ആൽബർട്ട് അബ്ദുള്ള ഡേവിഡ് സസ്സൂണിനായിരുന്നു ഇതിന്റെ ഉടമസ്ഥാവകാശം. മുംബൈ കേന്ദ്രമാക്കിയുള്ള പരുത്തി വ്യാപാരത്തിന്റെ ഉയർച്ചക്ക് ഡേവിഡ് സസ്സൂൺ ആന്റ് കമ്പനിയും സസ്സൂൺ ഡോക്കും വലിയൊരു പങ്ക് വഹിച്ചു.


</doc>
<doc id="404205" url="https://ml.wikipedia.org/wiki?curid=404205" title="മാന്തളിരിലെ ഇരുപത് കമ്മ്യൂണിസ്ററ് വർഷങ്ങൾ">
മാന്തളിരിലെ ഇരുപത് കമ്മ്യൂണിസ്ററ് വർഷങ്ങൾ

ബെന്യാമിൻ എഴുതിയ മലയാളം നോവലാണ്‌ മാന്തളിരിലെ ഇരുപത് കമ്മ്യൂണിസ്ററ് വർഷങ്ങൾ. അക്കപ്പോരിന്റെ ഇരുപതു നസ്രാണിവർഷങ്ങൾ എന്ന നോവലിന്റെ ഒരു തുടർച്ചയായാണ് ഇത് എഴുതിയിരിക്കുന്നത്

ഓർത്തഡോക്സ് ക്രിസ്തീയ സഭയിലെ ഭിന്നിപ്പും കമ്യൂണിസ്റ്റ് പാർട്ടിയുടെ പരിമാണങ്ങലും അവയെല്ലാം ജനജീവിതത്തിലുണ്ടാക്കുന്ന സംഘർഷങ്ങളും ഹൃദ്യമായും നർമ്മബോധത്തോടെയും അവതരിപ്പിക്കുന്ന നോവൽ. വിമോചന ദൈവശാസ്ത്ര പ്രസ്ഥാനം,കമ്യൂണിസ്റ്റ് പാർട്ടിയിലെ പിളർപ്പ്,അടിയന്തരാവസ്ഥ,മന്നം ഷുഗർമില്ലിന്റെ വളർച്ചയും തളർച്ചയും എന്നിവയെല്ലാം നോവലിൽ ചിത്രീകരിച്ചിട്ടുണ്ട്.ചെഗുവേര,പാട്രിക് ലുമുംബ,എം.എൻ ഗോവിന്ദൻ നായർ,ടി.വി തോമസ്,ഗൗരിയമ്മ,ഇ.എം.എസ് എന്നിവരും നോവലിലെ സാന്നിദ്ധ്യമാണ്.തിരുവല്ല ,കോഴഞ്ചേരി പ്രദേശങ്ങളിലെ ജനജീവിതം സ്പർശിച്ചെഴുതിയ നോവൽ


</doc>
<doc id="404223" url="https://ml.wikipedia.org/wiki?curid=404223" title="സിട്രസ് ഹൈറ്റ്സ്">
സിട്രസ് ഹൈറ്റ്സ്

സിട്രസ് ഹൈറ്റ്സ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സാക്രമെൻറോ കൌണ്ടിയിലുള്ള ഒരു നഗരമാണ്. 2010 ലെ യു.എസ്. സെൻസസ് പ്രകാരമുള്ള ഈ നഗരത്തിലെ ജനസംഖ്യ 83,301 ആയിരുന്നു. ഇത് രണ്ടായിരത്തിലെ സെൻസസിൽ രേഖപ്പെടുത്തിയിരുന്ന 85,071 നേക്കാൾ കുറവായിരുന്നു. സാക്രമെൻറോ-ആർഡൻ-ആർക്കേഡ്-റോസ്വില്ലെ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയുടെ ഭാഗമാണ് ഈ നഗരം.

സിട്രസ് ഹൈറ്റ്സ് നിലനിൽക്കുന്ന അക്ഷാംശരേഖാംശങ്ങൾ  (38.6947, -121.2905).ആണ്. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം ഈ നഗരത്തിന്റെ ആകെ വിസ്തീർണം 14.2 ചതുരശ്ര മൈൽ (37 ചതരുരശ്ര കിലോമീറ്റർ) ആണ്. ഇതുമുഴുവനും കരഭൂമിയാണ്. സാക്രമെൻറോ കൌണ്ടിയിലെ അഞ്ചാമത്തെ നഗരമായി ഇത് സംയോജിപ്പിക്കപ്പെട്ടത് 1997 ജനുവരി 2 നാണ്. (ഔദ്യോഗിക വെബ്സൈറ്റ് പ്രകാരം ഇത് ജനുവരി 1 ആണ്.)


</doc>
<doc id="404226" url="https://ml.wikipedia.org/wiki?curid=404226" title="കുരമ്പ">
കുരമ്പ

വടക്കൻ കേരളത്തിൽ പുരാതന കാലം മുതൽക്ക് കർഷകർ മഴക്കാലത്ത് ഉപയോഗിച്ച് വരുന്ന ഒരുപകരണമാണ് കുരമ്പ . തലയും ശരീരഭാഗങ്ങളും മഴയിൽ നിന്നും മറയ്ക്കാൻ ഇത്‌ ഉപയോഗിക്കുന്നു. ആധുനിക കുടയുടേയും മഴക്കോട്ടിന്റേയും വരവോടെ കുരമ്പ അപ്രത്യക്ഷമായിട്ടുണ്ടെങ്കിലും ഇന്നും ആദിവാസിമേഖലയിൽ ഇത് ഉപയോഗിച്ചു വരുന്നുണ്ട്. നാടൻപാട്ടുകളിൽ ഇത് ഇടംപിടിച്ചിട്ടുണ്ട്.

കുരമ്പ രണ്ടു തരത്തിലുണ്ട്. 
തെങ്ങിന്റെ പച്ചയോല തീയിൽ വാട്ടി കയ്യുള വള്ളി കൊണ്ട് തുന്നിക്കെട്ടിയാണ് സാധാരണ തെങ്ങോലക്കുരമ്പ ഉണ്ടാക്കുന്നത്.പനയോലകൾ ഉപയോഗിച്ചും ഇതുണ്ടാക്കാം. പനനാരും കുരമ്പ നെയ്യാൻ ഉപയോഗിക്കാറുണ്ട്.
മുളയുടേയോ ഊഴിയുടേയോ ചീളുകൾ കൊണ്ട് ഘടന നിർമ്മിച്ച് അതിൽ കൊരമ്പക്കൂവയുടെ ഇലകൾ കൊണ്ട് അടുക്കി വെച്ച് തുന്നിയാണ് മരക്കുരമ്പ തയ്യാറാക്കുന്നത്. സാധാരണ കുരമ്പ ഭാരം കുറഞ്ഞതും മടക്കി വെക്കാവുന്നതുമാണ്. മരക്കുരമ്പ മടക്കി വെക്കാനാവില്ല. പക്ഷേ, ഇത് കൂടുതൽ കാലം ഈടു നിൽക്കും


</doc>
<doc id="404233" url="https://ml.wikipedia.org/wiki?curid=404233" title="കാർമൽ-ബൈ-ദ സീ">
കാർമൽ-ബൈ-ദ സീ

കാർമൽ-ബൈ-ദ-സീ /ˈkɑːrməl/ (പലപ്പോഴും കാർമെൽ എന്നു വിളിക്കപ്പെടുന്നു) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ മോൺടെറി കൌണ്ടിയിൽ സ്ഥിതിചെയ്യന്ന ഒരു നഗരമാണ്. ഇത് 1902 ൽ സ്ഥാപിക്കപ്പെടുകയും 1916 ഒക്ടോബർ 31 ന് നഗരപദവി ലഭിക്കുകയും ചെയ്തു. മോൺടെറിയെ ഉപദ്വീപിൽ സ്ഥിതി ചെയ്യുന്ന കാർമൽ നഗരം അതിന്റെ പ്രകൃതിസൗന്ദര്യത്താലും സമ്പന്നമായ കലാപരമായ ചരിത്രത്തിന്റ പേരിലും അറിയപ്പെടുന്നു.

1906 ൽ ‘സാൻ ഫ്രാൻസിസ്കോ കോൾ’ എന്ന പ്രസിദ്ധീകരണം "കർമൽ-ബൈ-ദ-സീ" യിലെ കലാകാരന്മാർ, എഴുത്തുകാർ, കവികൾ എന്നിവരെക്കുറിച്ചു പരാമർശിക്കുന്ന ഒരു മുഴുവൻ പേജ് ലേഖനം  പ്രസിദ്ധീകരിക്കുകയും അത് കലാകാരന്മാർക്കായി സമർപ്പിച്ചിക്കുകയും ചെയ്തിരുന്നു. സൌന്ദര്യകലകളുമായി ബന്ധപ്പട്ട ജോലികൾക്കായി ജീവിതം സമർപ്പിച്ചിരിക്കുന്ന പൌരന്മാർ നിർമ്മിച്ചതാണ് കാർമൽ നഗരത്തിലെ 60 ശതമാനം ഭവനങ്ങളുമെന്നാണ് 1910 ൽ പ്രസിദ്ധീകരിക്കപ്പെട്ട ഒരു റിപ്പോർട്ട് വെളിവാക്കുന്നത്. ഫോറസ്റ്റ് തീയേറ്ററിന്റെ സ്ഥാപകനായിരുന്ന ഹെർബർട്ട ഹെറോൺ, ബൊഹീമിയൻ എഴുത്തുകാരനും നടനുമായിരുന്ന പെറി ന്യൂബെറി, നടനും സംവിധായകനുമായിരുന്ന ക്ലിന്റ് ഈസ്റ്റ്വുഡ് തുടങ്ങിയവരുൾപ്പെടെ കവികളോ, അല്ലെങ്കിൽ അഭിനേതാക്കളോ ആയി നിരവധി മേയർമാർ മുൻകാലത്ത് നഗരത്തെ നയിച്ചിരുന്നു. നായകളുമായി സൗഹൃദം പുലർത്തുന്നതിന് പേരുകേട്ട സ്ഥലമായ ഇവിടെ നിരവധി ഹോട്ടലുകൾ, റെസ്റ്റോറന്റുകൾ, റീട്ടെയിൽ സ്ഥാപനങ്ങൾ എന്നിവയിലേയ്ക്ക് നായ്ക്കളോടൊപ്പം എത്തുന്ന അതിഥികളെ അംഗീകരിക്കുന്നു. അനുമതിയില്ലാതെ ഹൈ ഹീൽ ഷൂകൾ ധരിക്കുന്നതിനുള്ള നിരോധനം പോലെയുള്ള അസാധാരണങ്ങളായ ചില നിയമങ്ങളുടെ പേരിലും കാർമൽ അറിയപ്പെടുന്നു.  കർമ്മൽ-ബൈ-ദ-സീ നഗരം പസഫിക് തീരത്ത്, ലോസ് ആഞ്ചലസിന് 330 മൈൽ (530 കിലോമീറ്റർ) വടക്കായും, സാൻ ഫ്രാൻസിസ്കോയ്ക്ക് ഏകദേശം 120 മൈൽ (190 കിലോമീറ്റർ) തെക്കായുമാണ് സ്ഥിതിചെയ്യുന്നത്. 2000 ലെ സെൻസസിൽ 4,081 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 3,722 ആയി കുറഞ്ഞിരുന്നു.

അമേരിക്കൻ ഇന്ത്യൻ വർഗ്ഗക്കാർ, സ്പാനിഷ്, മെക്സികോ, എന്നിവയുമായി ഇടകലർന്ന ഒരു ചരിത്രമാണ് കാർമെൽ-ബൈ-ദ-സീ നഗരത്തിനുള്ളത്. ഭൂരിഭാഗം പണ്ഡിതന്മാരും വിശ്വസിക്കുന്നത് എസ്സെലാൻ ഭാഷ സംസാരിക്കുന്ന ജനങ്ങളായിരുന്നു കർമൽ നഗര പ്രദേശത്ത് വസിച്ചിരുന്ന ആദ്യ തദ്ദേശീയ അമേരിക്കൻ ഇന്ത്യാക്കാരെന്നാണ്. എന്നാൽ ഒഹ്ലോൺ ജനത, ആറാം നൂറ്റാണ്ടിൽ അവരെ ബിഗ് സർ മലനിരകളുടെ തെക്കൻ പ്രദേശത്തേയ്ക്ക് പിന്തള്ളി.

ഈ പ്രദേശം ആദ്യമായി കാണുന്ന യൂറാപ്യന്മാർ 1542 ൽ ജുവാൻ റോഡ്രിഗ്വെസ് കാബ്രില്ലോയുടെ നേതൃത്വത്തിലെത്തിയ സ്പാനിഷ് നാവികരായിരുന്നു. അദ്ദേഹത്തിന്റെ സംഘം കാലിഫോർണിയ തീരത്ത് ഇറങ്ങാതെ ഇതുവഴി കപ്പലോടിച്ചുപോയിരുന്നു ഈ പ്രദേശത്ത് മറ്റൊരു സ്പാനിഷ് പര്യവേക്ഷണം നടന്നത് ഏകദേശം അറുപതു വർഷങ്ങൾ കടന്നുപോയതിനുശേഷമാണ്. 1602 ൽ ഇന്ന് കാർമൽ എന്നറിയപ്പെടുന്ന പ്രദേശം കാർമലൈറ്റ് ഫ്രയർ സെബാസ്റ്റ്യൻ വിസ്കൈനോ എന്ന സ്പാനിഷ് പര്യവേക്ഷകൻ സ്പെയിനുവേണ്ടി കണ്ടെത്തുകയും തന്റെ രക്ഷകയായ ഔർ ലേഡി ഓഫ് മൌണ്ട് കാർമലിന്റെ (കന്യാമറിയം) പേര് ഈ സ്ഥലത്തിനു നൽകുകയും ചെയ്തു. ഒരു മിഷൻ സൈറ്റിനായി ഫ്രാൻസിസ്കൻ പുരോഹിതരായ ജുനിപെരോ സെറ, ജുവാൻ ക്രെസ്പി തുടങ്ങിയവരോടൊപ്പം ഗാസ്പർ ഡി പോർട്ടോള  ഈ സ്ഥലം സന്ദർശിക്കുന്ന കാലമായ 1770 വരെ സ്പെയിൻകാർ ഇതൊരു കോളനിയാക്കി മാറ്റാൻ ശ്രമിച്ചിരുന്നില്ല. പോർട്ടോളയും ക്രെസ്പിയും ഈ മേഖലയിലൂടെ കരയാത്ര നടത്തുന്ന സമയത്ത് എട്ട് ദിവസം കഴിഞ്ഞ് മിഷനുള്ള ചരക്കുകളുമായി സെറ കപ്പലിൽ എത്തിച്ചേർന്നു.

അൽട്ടാ കാലിഫോർണിയയിലെ രണ്ടാമത്തെ ദൗത്യത്തിന്റെ അതേ സമയത്തുതന്നെ മൊണ്ടേറി കോളനി സ്ഥാപിക്കപ്പെടുകയും ഇത് 1849 വരെ ഇത് കാലിഫോർണിയയുടെ തലസ്ഥാനമായി നിലനിൽക്കുകയും ചെയ്തിരുന്നു.

18-ആം നൂറ്റാണ്ടിന്റെ അവസാനം മുതൽ പത്തൊൻപതാം നൂറ്റാണ്ടിന്റെ ആരംഭം വരെയുള്ള കാലത്ത് ഓഹ്ലോൺ ജനസംഖ്യയുടെ ഭൂരിഭാഗവും യൂറോപ്യന്മാർ ഇവിടെ എത്തിച്ച രോഗങ്ങളിൽ നിന്നുള്ള പ്രതിരോധശേഷി ഇല്ലായ്മയ്മായാലും മിഷനുകളുടെ നേതൃത്വത്തിലുള്ള നിർബന്ധിത ദൌത്യങ്ങളിലെ കഠിന ജോലിയെടുപ്പിക്കൽ പോഷകാഹാരക്കുറവ് എന്നിവയാൽ കൊല്ലപ്പെട്ടു. മെക്സിക്കോ 1821 ൽ സ്പെയിനിൽ നിന്നും സ്വാതന്ത്ര്യം നേടിയപ്പോൾ കർമൽ ഒരു മെക്സിക്കൻ പ്രദേശമായിത്തീർന്നു.


</doc>
<doc id="404235" url="https://ml.wikipedia.org/wiki?curid=404235" title="പൂപ്പൊലി">
പൂപ്പൊലി

പൂപ്പൊലി കേരള കാർഷിക സർവ്വകലാശാലയുടെ അമ്പലവയൽ പ്രാദേശിക കാർഷിക ഗവേഷണകേന്ദ്രത്തിന്റെ ആഭിമുഖ്യത്തിൽ 2014 ൽ ആരംഭിച്ച വാർഷിക അന്താരാഷ്ട്ര പുഷ്പഫല പ്രദർശനമാണ്. 

കാക്‌റ്റേറിയം, വെർട്ടിക്കൽ ഗാർഡന്റെ വിവിധ മാതൃകകൾ, പോളി ഹൗസിലെ താമരക്കുളങ്ങൾ, പുരാവസ്തു ശേഖരം, സർക്കാർ - അർദ്ധ സർക്കാർ, സ്വകാര്യ സ്ഥാപനങ്ങളുടെ സ്റ്റാളുകൾ, പെറ്റ് ഷോ എന്നിവ ഉൾപ്പെടുന്ന അഞ്ചാമത് പൂപ്പൊലി അന്താരാഷ്ട്ര പുഷ്പഫല പ്രദർശനം 2018 ജനുവരി 1 മുതൽ 18 വരെ അമ്പലവയലിൽ നടക്കുന്നു. 

2016ൽ പൂപ്പൊലി കാണാനെത്തിയ ഹാർവാർഡ് സർവകലാശാലയിലെ ഗാർഡൻ ആന്റ് ലാൻഡ്‌സ്‌കേപ് സ്റ്റഡീസ് സീനിയർ ഫെലോ ഗെർട്ട് ഗ്രോവനിംഗ്, ജർമ്മനിയിലെ ഗുസ്തവ് ഹെർമൻ ക്രംബീജൽ പ്രദർശനത്തിൽ പൂപ്പൊലിയെക്കുറിച്ച് ജർമൻ ഭാഷയിൽ കുറിപ്പ് തയ്യാറാക്കി പ്രസിദ്ധീകരിച്ചിട്ടുണ്ട്‌.


</doc>
<doc id="404240" url="https://ml.wikipedia.org/wiki?curid=404240" title="സെറെസ്, കാലിഫോർണിയ">
സെറെസ്, കാലിഫോർണിയ

സെറെസ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സ്റ്റാനിസ്ലൌസ് കൗണ്ടിയിലെ ഒരു നഗരമാണ്. 2000 ലെ യു.എസ്. സെൻസസ് അനുസരിച്ച് ഈ നഗരത്തിലെ ജനസംഖ്യ 34,609 ആയിരുന്നത് 2010 ലെ സെൻസസിൽ 45,417 ആയി വർദ്ധിച്ചിരുന്നു. ഇത് മൊഡസ്റ്റോ മെട്രോപോളിറ്റൻ സ്റ്റാറ്റിസ്റ്റിക്കൽ ഏരിയയുടെ ഭാഗമാണ്. സെറെസ് നഗരം സ്ഥിതി ചെയ്യുന്നത്, സാൻ ജൊവാക്വിൻ താഴ്വരയിൽ സ്റ്റേറ്റ് റൂടട് 99 പാതയ്ക്ക് സമാന്തരമായി സ്റ്റാനിസ്ലൊസ് കൌണ്ടിയിലെ മോഡസ്റ്റോയ്ക്ക് തെക്കും ടർലോക്കിന് വടക്കുമായിട്ടാണ്. റോമൻ കാർഷിക ദേവതയായ സെറെസിന്റെ പേരാണ് നഗരത്തിനു നൽകിയിരിക്കുന്നത്.


</doc>
<doc id="404244" url="https://ml.wikipedia.org/wiki?curid=404244" title="കോൾട്ടൺ">
കോൾട്ടൺ

കോൾട്ടൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡോനോ കൗണ്ടിയിലെ ഒരു നഗരമാണ്. "ഹബ് സിറ്റി" എന്ന അപരനാമമുള്ള ഈ നഗരം സംസ്ഥാനത്തെ ഇൻലാൻറ് എമ്പയർ മേഖലയിൽ ലോസ് ആഞ്ചലസിന് 57 മൈൽ കിഴക്കായി സ്ഥിതിചെയ്യുന്നു. 2000 ലെ സെൻസസിലെ ജനസംഖ്യയായ 47,662 ൽ നിന്നും 2010 ലെ സെൻസസ് അനുസരിച്ച് കോൾട്ടൺ നഗരത്തിലെ ജനസംഖ്യ 52,154 ആയി വർദ്ധിച്ചിരുന്നു.


</doc>
<doc id="404246" url="https://ml.wikipedia.org/wiki?curid=404246" title="ക്ലിയർലേക്ക്">
ക്ലിയർലേക്ക്

ക്ലിയർലേക്ക് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ലേക് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. ലോവർ ലേക്കിന്  4.5 മൈൽ (7.2 കിലോമീറ്റർ) വടക്ക്-വടക്കുപടിഞ്ഞാറായി സ്ഥിതിചെയ്യുന്ന ഈ നഗരം സമുദ്രനിരപ്പിൽനിന്ന് 1417 അടി (432 മീറ്റർ) ഉയരത്തിൽ സ്ഥിതിചെയ്യുന്നു. ഈ നഗരത്തിലെ ജനസംഖ്യ 2000 ലെ സെൻസസിലെ 13,142 ൽ നിന്ന് 2010 ലെ സെൻസസ് പ്രകാരം 15,250 ആയി വർദ്ധിച്ചിരുന്നു. ക്ലിയർ ലേക്ക് തടാകമാണ് നഗരത്തിന്റെ പേരിന് ആധാരം.

ക്ലിയർലേക്ക് നഗരം സ്ഥിതിചെയ്യുന്ന അക്ഷാംശ രേഖാംശങ്ങൾ 38°57'30" വടക്ക്, 122°37'35" പടിഞ്ഞാറ് എന്നിങ്ങനെയാണ്. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം ഈ നഗരത്തിന്റെ ആകെ വിസ്തീർണ്ണം 10.6 ചതുരശ്ര മൈൽ (27 ചതുരശ്ര കിലോമീറ്റർ) ആണ്. ഇതിൽ 10.1 ചതുരശ്ര മൈൽ (26 ചതരുശ്ര കിലോമീറ്റർ) കര ഭൂമിയും ബാക്കി 0.5 ചതുരശ്രമൈൽ (1.3 ചതുരശ്ര കിലോമീറ്റർ) പ്രദേശം ജലം ഉൾപ്പെട്ടതുമാണ്. മൊത്തം വിസ്തീർണ്ണത്തിന്റെ 4.27% ജലമാണ്.

കൊപ്പെൻ കാലാവസ്ഥാ തരംതിരിക്കൽ‌ സമ്പ്രദായമനുസരിച്ച് ചൂടു വേനൽക്കാലമുള്ള മെഡിറ്ററേനിയൻ കാലാവസ്ഥ(Csa) ഇവിടെ അനുഭവപ്പെടുന്നു.


</doc>
<doc id="404248" url="https://ml.wikipedia.org/wiki?curid=404248" title="മാണിയൂർ ശ്രീമഹാദേവക്ഷേത്രം">
മാണിയൂർ ശ്രീമഹാദേവക്ഷേത്രം

കാസർകോഡ് ജില്ലയിലെ വെള്ളരിക്കുണ്ട് താലൂക്കിൽ പരപ്പ മാണിയൂരിലുള്ള ശിവക്ഷേത്രമാണ് മാണിയൂർ ശ്രീമഹാദേവക്ഷേത്രം. 108 ശിലാലയങ്ങളിൽപ്പെട്ടതാണ് ഈ ക്ഷേത്രവും എന്നാണ് വിശ്വാസം .
പശ്ചിമഘട്ട മലനിരകളുടെ അടിവാരമായ മാണിയൂരിൽ 1500ൽപ്പരം വർഷങ്ങൾക്കു മുൻപ് തന്നെ ഒരു ശിവക്ഷേത്രം നിലനിന്നിരുന്നു എന്ന് കരുതുന്നു. 3000 വർഷങ്ങൾക്ക് മുൻപ് കൃതമുനി പരമ്പരയിൽപ്പെട്ട ഒരു സിദ്ധൻ ഈ പ്രദേശത്തെത്തി തന്റെ സിദ്ധികൾ ആവാഹിച്ച് പ്രധാന ദേവനായി ശിവനെയും ഉപദേവന്മാരായി ഗണപതി, സുബ്രഹ്മണ്യൻ, ശാസ്താവ് എന്നിവരെ പ്രതിഷ്ഠിച്ചുവെന്നും സ്ഥലത്തിന് സുബ്രഹ്മണ്യന്റെ ഊര് എന്ന അർത്ഥത്തിൽ മാണിയൂര് എന്ന് പേരിടുകയും ചെയ്തുവെന്ന് വിശ്വസിക്കുന്നു. പ്രതിഷ്ഠ നടത്തിയതിന്റെ പതിമൂന്നാം ദിവസം മുനി തന്റെ സമാധിസ്ഥലം അടുത്തു തന്നെ നിർമ്മിച്ച് അവിടെ സമാധിയായി എന്നും ഐതിഹ്യമുണ്ട്. ഇവയുടെ ആധികാരികത പരിശോധിക്കപ്പെടേണ്ടതാണെങ്കിലും മാണിയൂരിലും അതിന് ചുറ്റുമുള്ള ഗ്രാമങ്ങളിലും ഇപ്പോൾ കണ്ടെത്തിയിട്ടുള്ള മുനിയറകൾ ഈ ഐതിഹ്യകഥകൾക്ക് ബലം നൽകുന്നുണ്ട്.

നൂറ്റാണ്ടുകൾക്ക് മുമ്പ് നിലവിലുണ്ടായിരുന്ന ക്ഷേത്രം കാലപ്പഴക്കത്താൽ തകർന്ന് പോയിരുന്നുവെങ്കിലും, ഇത് ഇപ്പോൾ പുനർനിർമ്മിക്കപ്പെട്ടിട്ടുണ്ട്.

ഷഢാധാരത്തോടെയുള്ള പ്രതിഷ്ഠയാണ് ഇവിടെയുള്ളത്. നാലമ്പലത്തിൽ, ശിവനു പുറമേ ഗണപതിയെയും സുബ്രഹ്മണ്യനെയും ശ്രീപാർവ്വതിയും പ്രതിഷ്ഠിക്കപ്പെട്ടിട്ടുണ്ട്. പുറത്ത്, വനശാസ്താവും നാഗയക്ഷിയും യക്ഷനും കിന്നരനും മാണിഭദ്രനും സ്ഥാനമുണ്ട്.

കാഞ്ഞങ്ങാട് - പാണത്തൂർ അന്ത:സ്സംസ്ഥാന പാതയിൽ, ഒടയഞ്ചാൽ - ഇടത്തോട് വഴിയും, നീലേശ്വരം - ഇടത്തോട് വഴിയും എത്താം. 


</doc>
<doc id="404249" url="https://ml.wikipedia.org/wiki?curid=404249" title="വാൻകൂവർ">
വാൻകൂവർ

ശാന്തസമുദ്രതീരത്ത് സ്ഥിതിചെയ്യുന്ന ഒരു കനേഡിയൻ തുറമുഖനഗരമാണ് വാൻകൂവർ (Vancouver , ) 2016-ലെ സെൻസസ് പ്രകാരം 631,486 ആളുകൾ താമസിക്കുന്ന ഈ നഗരം (2011-ൽ 603,502 ആളുകൾ) ബിട്ടീഷ് കൊളംബിയയിലെ ഏറ്റവുമധികം ജനസംഖ്യയുള്ള നഗരമാണ്. വാൻകൂവറിലെ ജനസാന്ദ്രത ചതുരശ്ര കിലോമീറ്ററിന് 5,400 ആളുകൾ എന്നത് ഈ നഗരത്തിനെ കാനഡയിലെ ഏറ്റവുമധികം ജനസാന്ദ്രതയുള്ള നഗരമാക്കുന്നു ന്യൂ യോർക്ക്, സാൻ ഫ്രാൻസിസ്കൊ, മെക്സിക്കോ സിറ്റി എന്നിവ കഴിഞ്ഞാൽ വടക്കേ അമേരിക്കയിലെ തന്നെ ഏറ്റവും ജനസാന്ദ്രയുള്ള നാലാമത്തെ മഹാനഗരവുമാണിത് ഭാഷാപരമായും നരവംശപരമായും കാനഡയിലെ ഏറ്റവുമധികം വൈവിധ്യം നിറഞ്ഞ ഈ നഗരത്തിലെ 52% ആളുകളുടെ മാതൃഭാഷ ഇംഗ്ലീഷല്ലാത്ത ഭാഷകളിലൊന്നാണ്.


</doc>
