<doc id="416398" url="https://ml.wikipedia.org/wiki?curid=416398" title="കുരങ്ങണി">
കുരങ്ങണി

തമിഴ്‌നാട്ടിൽപ്പെടുന്ന പശ്ചിമഘട്ട മലനിരകളിലെ ഒരു ഹിൽസ്റ്റേഷനാണ് കുരങ്ങണി. തെങ്ങ്, മാവ്, തേയില, കാപ്പി എന്നീ വിളകളാൽ സമ്പന്നമായ പ്രദേശമാണ് ഇത്. 2018 മാർച്ച് 11ന് കുരങ്ങിണിയിലുണ്ടായ കാട്ടുതീയിൽപ്പെട്ട് ട്രെക്കിംഗ് സംഘത്തിൽപ്പെട്ട പന്ത്രണ്ടിൽപ്പരം പേർക്ക് അപമൃത്യു സംഭവിച്ചു.
കുരങ്ങണി മലനിരകൾക്കും കൊളുക്കുമലകൾക്കും ഇടയിലാണ് കുരങ്ങണി ഗ്രാമം. തണുത്ത, മേഘാവൃതമായ കാലാവസ്ഥ. ശക്തിയായ കാറ്റു വീശുന്ന മേഖല. പലതരം വന്യമൃഗങ്ങളുടേയും സവിശേഷ സസ്യജനുസ്സുകളുടേയും ആവാസ കേന്ദ്രം കൂടിയാണ് ഈ പ്രദേശം. നിരവധി അരുവികൾ ഇവിടെയുണ്ട്. ഇവയെല്ലാം ചേർന്നൊഴുകി കോട്ടക്കുടി നദിയാവുന്നു. ഇത് [[വൈഗ നദി|വൈഗ നദിയിൽ] ചെന്നു ചേരുന്നു.

[[File:Kollukumali - panoramio.jpg|left|thumb|കൊളുക്കുമല]]
മല കയറ്റത്തിനും പ്രകൃതിനിരീക്ഷണയാത്രയ്ക്കും അനുയോജ്യമാണ് കുരങ്ങിണി. കേരളത്തിൽപ്പെടുന്ന [[മൂന്നാർ]] വഴിയും കുരങ്ങണിയിലെ ട്രെക്കിംഗ് പാതയിലെത്താവുന്നതാണ്. 
എണ്ണായിരം അടി ഉയരത്തിൽ കൊളുക്കുമലയിലെ തേയിലത്തോട്ടങ്ങൾ സഞ്ചാരികളെ വളരെയേറെ ആകർഷിക്കുന്നു. [[ആഗസ്ത്]] മുതൽ [[ഡിസംബർ]] വരെയാണ് സഞ്ചാരത്തിന് അനുയോജ്യം.
[[സാമബലരു വെള്ളച്ചാട്ടം|സാമബലരു വെള്ളച്ചാട്ടത്തിൽ]] നിന്ന് ആരംഭിക്കുന്ന കോട്ടക്കുടി നദിയാണ് പ്രധാന ജലസ്രോതസ്സ്.

കുരങ്ങണി ഗ്രാമത്തിലെ ജനസംഖ്യ ഇരുന്നൂറോളം മാത്രമാണ്. അമ്പതോളം വീടുകളും ഇവിടെയുണ്ട്.
നൂറു കിലോമീറ്റർ അകലെയുള്ള [[മധുര]]യാണ് ഏറ്റവുമടുത്ത [[വിമാനത്താവളം]]. 
[[ബോഡി നായ്ക്കന്നൂർ]] വഴി ട്രെയിനിൽ എത്തിച്ചേരാം. ഇവിടെ നിന്ന് 15 കിലോമീറ്റർ യാത്ര ചെയ്താൽ കുരങ്ങണിയിലെത്താം.

[[വർഗ്ഗം:വിനോദസഞ്ചാരകേന്ദ്രങ്ങൾ]]
[[Category:മലമ്പ്രദേശങ്ങൾ]]
[[വർഗ്ഗം:പശ്ചിമഘട്ടത്തിലെ ജനവാസകേന്ദ്രങ്ങൾ]]

</doc>
<doc id="416411" url="https://ml.wikipedia.org/wiki?curid=416411" title="ലുക്കേഷ്യൻ പ്രൊഫസ്സർ">
ലുക്കേഷ്യൻ പ്രൊഫസ്സർ

കേംബ്രിഡ്ജ് സർവകലാശാലയിലെ ഗണിതശാസ്ത്ര വിഭാഗത്തിലെ ഉന്നതപദവിയെയാണ് ആണ് ലൂക്കേഷ്യൻ പ്രൊഫസ്സർ എന്നു വിശേഷിപ്പിക്കുന്നത്. (ഇംഗ്ലീഷ്: Lucasian Chair). 1639-1640 കാലഘട്ടത്തിൽ കേംബ്രിഡ്ജ് സർവ്വകലാശാലയുടെ പാർലമെന്റ് അംഗമായ ഹെൻറി ലൂക്കാസ് ആണ് 1663 ൽഈ പദവി ആദ്യമായി ഏർപ്പെടുത്തുന്നത്.1664 ജനുവരി 18 ന് ചാൾസ് രണ്ടാമൻ രാജാവ് ഔദ്യോഗികമായി ഇതിനു അനുമതി നൽകി.ലോകത്തിലെ ഏറ്റവും അഭിമാനകരമായ അക്കാദമിക് പദവികളിലൊന്നായി ഇതിനെ ദ ഡെയിലി ടെലഗ്രാഫ് വിശേഷിപ്പിച്ചിരുന്നു.ഐസക്ക് ന്യൂട്ടൻ, ജോസഫ് ലാർമർ, ചാൾസ് ബാബേജ്, ജോർജ് സ്റ്റോക്സ്, പോൾ ഡിറാക്, സ്റ്റീഫൻ ഹോക്കിങ്ങ് എന്നിവർ ഈ പദവിയിലിരുന്ന വ്യക്തികളാണ്. മൈക്കിൾ കേറ്റ്സ്, മൈക്കിൾ ഗ്രീവിന് ശേഷം ജൂലൈ 1, 2015 മുതൽ ഈ പദവി വഹിക്കുന്നു.


</doc>
<doc id="416413" url="https://ml.wikipedia.org/wiki?curid=416413" title="ജോർജ് സ്റ്റോക്സ്">
ജോർജ് സ്റ്റോക്സ്

ഐറിഷ് ഭൗതികശാസ്ത്രജ്ഞനും ഗണിതശാസ്ത്രജ്ഞനുമായിരുന്നു സർ ജോർജ് ഗബ്രിയേൽ സ്റ്റോക്സ് (ജ:ഓഗസ്റ്റ് 13, 1819 - 1 ഫെബ്രുവരി 1903). അയർലണ്ടിൽ ജനിച്ച സ്റ്റോക്സ് കേംബ്രിഡ്ജ് സർവ്വകലാശാലയിലാണ് തന്റെ ഔദ്യോഗിക ജീവിതം മുഴുവൻ ചെലവഴിച്ചത്.1849 ൽ ലുക്കേഷ്യൻ പ്രൊഫസ്സർ നിയമിതനായ സ്റ്റോക്സ് 1909-ൽ തന്റെ മരണം വരെ ആ പദവിയിൽ തുടർന്നു.ഗണിതശാസ്ത്രത്തിൽ സ്റ്റോക്സ് സിദ്ധാന്തം രൂപപ്പെടുത്തുകയും പിന്നീട്ആസിംപ്റ്റോട്ടിക് വിപുലീകരണസിദ്ധാന്തത്തിന് സംഭാവന നൽകുകയും ചെയ്തു. ലണ്ടനിലെ റോയൽ സൊസൈറ്റി സെക്രട്ടറി, പ്രസിഡന്റ് പദവികളിൽ സേവനം അനുഷ്ഠിച്ചിട്ടുണ്ട്.


</doc>
<doc id="416415" url="https://ml.wikipedia.org/wiki?curid=416415" title="ജോസഫ് ലാർമർ">
ജോസഫ് ലാർമർ

വൈദ്യുതി, ​​ചലനാത്മകത, തെർമോഡൈനാമിക്സ്, ഇലക്ട്രോൺ സിദ്ധാന്തങ്ങൾ എന്നിവയെ കുറിച്ചുള്ള പഠനത്തിൽ ശ്രദ്ധേയനായിരുന്നു ജോസഫ് ലാർമർ(2 ജൂലൈ 1857 - 19 മെയ് 1942). 1900 ൽ പ്രസിദ്ധീകരിച്ച സൈദ്ധാന്തിക ഭൗതികശാസ്ത്ര ഗ്രന്ഥമായ ഐഥർ ആൻഡ് മാറ്റർ അദ്ദേഹത്തിന്റെ ഏറ്റവും ശ്രദ്ധേയമായ കൃതിയായിരുന്നു.ലുക്കേഷ്യൻ പ്രൊഫസ്സർ പദവിയും1903 മുതൽ 1932 വരെ അദ്ദേഹം വഹിച്ചിട്ടുണ്ട്.
1901 ജൂണിൽ ഗ്ലാസ്ഗോ സർവകലാശാലയിൽ നിന്ന് ഡോക്ടർ ഓഫ് ലോസ് (LL.D)ബിരുദം കരസ്ഥമാക്കിയ ലാർമറിനു 1918-ൽ ഫ്രഞ്ച് അക്കാദമി ഓഫ് സയൻസസ് പൊൻസിലെ പുരസ്കാരം നൽകിയും ആദരിച്ചു.


</doc>
<doc id="416419" url="https://ml.wikipedia.org/wiki?curid=416419" title="ഡുൾസെ മരിയ">
ഡുൾസെ മരിയ

ഒരു മെക്സിക്കൻ നടിയും, ഗായിക-ഗാനരചയിതാവും, എഴുത്തുകാരിയുമാണ് ഡുൾസെ മരിയ എസ്പിനോസ സബിന്യോൺ (; ജനനം: ഡിസംബർ 6, 1985).

മെക്സിക്കൻ ടെലി നോവേല ആയ റെബെൽഡെ (2004-06) നിന്ന് തുടക്കം കുറിച്ച പോപ്പ് ഗ്രൂപ്പ് ആയ ആർബിഡി അടക്കം അനേകം നിരവധി മ്യൂസിക് പ്രോജക്ടുകളിൽ 
2004 മുതൽ 2009 വരെ അംഗമായിരുന്നു അവർ. ലോകമെമ്പാടും 20 ദശലക്ഷം ആൽബങ്ങൾ വിറ്റഴിക്കുകയും അനേകം അവാർഡുകൾ നേടുകയും ചെയ്തിട്ടുണ്ട്. 
2009 മുതൽ യൂണിവേഴ്സൽ മ്യൂസിക് കമ്പനിയുമായി കരാർ ഒപ്പുവച്ചതിനു ശേഷം ഡുൾസെ മരിയ എക്സ്ട്രാൻജെറ (2010) സിൻ ഫ്രോന്റേരസ് (2014), ഡി.എം. (2017).
എന്നിങ്ങനെ മൂന്ന് സോളോ ആൽബങ്ങൾ പുറത്തിറക്കിയിട്ടുണ്ട്:  


</doc>
<doc id="416420" url="https://ml.wikipedia.org/wiki?curid=416420" title="ഹെമ്ലോക് പ്ലാന്റ്">
ഹെമ്ലോക് പ്ലാന്റ്

ഹെമ്ലോക് പ്ലാന്റ് (Conium maculatum) യൂറോപ്പിനു സമീപമുള്ള ചില ദ്വീപുകളിൽ കടലിനോടോ ജലാശയത്തോടോ ചേർന്നും കാണപ്പെടുന്നു. ആളെക്കൊല്ലി സസ്യങ്ങളായതിനാൽ ഇവയ്ക്ക് മറ്റൊരു പേരു കൂടിയുണ്ട്. ഡെഡ് മാൻ ഫിംഗേംഴ്സ് അഥവാ മരിച്ച മരിച്ച മനുഷ്യന്റെ വിരലുകൾ'.കപ്പയുടെയും ക്യാരറ്റിന്റെയും പോലെയുള്ള വേരുകളാണ് ഈ ചെടിയുടെ മുഖ്യ ആകർഷണം. ഇലകൾ മല്ലിയുടേത് പോലെയാണ്. ഉറപ്പില്ലാത്ത മണ്ണിൽ പോലും ഇവ ധാരാളമായി വളരുന്നുണ്ട്.



</doc>
<doc id="416422" url="https://ml.wikipedia.org/wiki?curid=416422" title="എസ്തർ വില്ല്യംസ്">
എസ്തർ വില്ല്യംസ്

എസ്തർ ജെയിൻ വില്യംസ് (ജീവിത കാലം ഓഗസ്റ്റ് 8, 1921 - ജൂൺ 6, 2013) ഒരു അമേരിക്കൻ നീന്തൽ താരവും നടിയുമായിരുന്നു. ലോസ് ആഞ്ചലസ് അത്ലറ്റിക് ക്ലബ് നീന്തൽ ടീമിൻറ ഭാഗമായി ഒട്ടനവധി ദേശീയവും, പ്രാദേശികവുമായ നീന്തൽ റെക്കോഡുകൾ അവർ കൌമാരകാലത്ത് തന്നെ സ്ഥാപിച്ചിരുന്നു. രണ്ടാം ലോക മഹായുദ്ധം പൊട്ടിപ്പുറപ്പെട്ടതിനാൽ 1940 സമ്മർ ഒളിമ്പിക്സിൽ മത്സരിക്കാനാകാതെയിരുന്ന അവർ ബില്ലി റോസിന്റെ അക്വാക്കെയ്ഡ് എന്ന പേരിലുള്ള സംഗീത, നൃത്ത നീന്തൽ ഷോയിൽ ചേർന്നു പ്രവർത്തിച്ചു. ന്യൂയോർക്ക് നഗരത്തിൽനിന്നും സാൻ ഫ്രാൻസിസ്കോയിലേയ്ക്ക് ഈ പ്രദർശനം മാറ്റിയതിനാൽ എലീനർ ഹോം ഒഴിവായ സ്ഥാനത്തേയ്ക്കാണ് എസ്തറിനെ പരിഗണിച്ചത്. ഒളിമ്പിക് സ്വർണ്ണ മെഡൽ ജേതാവും ടാർസൻ സിനിമകളിലെ താരവുമായിരുന്ന ജോണി വീസ്മുള്ളറോടൊപ്പം അവർ ഏകദേശം അഞ്ചുമാസങ്ങൾ നഗരത്തിൽ നീന്തൽ സംബന്ധമായി ചെലവഴിച്ചിരുന്നു. എസ്തർ വില്ല്യംസ്, അക്വാകെയ്ഡ് വീക്ഷിച്ചിരുന്ന മെട്രോ ഗോൾഡ്വിൻ (എം.ജി.എം.) സംഘത്തിന്റെ ശ്രദ്ധയിൽപ്പെട്ടു. എം.ജി.എം. സ്റ്റുഡിയോയുടെ നിരവധി ചെറിയ കഥാപാത്രങ്ങളെ അവതരിപ്പിച്ചതിനുശേഷം മിക്കി റൂണിയോടൊപ്പം ഒരു ആൻഡി ഹാർഡി പരമ്പര ചിത്രത്തിൽ പ്രത്യക്ഷപ്പെടുകയും പിൽക്കാലത്ത് അഞ്ചുതവണ ഒപ്പം അഭിനയിച്ച വാൻ ജോൺസണോടൊപ്പം 'എ ഗായ് നെയിംഡ് ജോ' എന്ന ചിത്രത്തിൽ ഒരു ശ്രദ്ധേയമായ വേഷം ചെയ്തിരുന്നു. 1940 കളിലും 1950 കളുടെ തുടക്കത്തിലും നീന്തൽ, ഡൈവിംഗ് എന്നിവ സമന്വയിപ്പിച്ച് വിപുലമായ പ്രകടനങ്ങൾ ഉൾക്കൊള്ളിച്ച "അക്വാമൂസിക്കൽസ്" എന്ന പേരിലറിയപ്പെട്ട സിനിമകളുടെ ഒരു പരമ്പരയിലും അവർ അരങ്ങേറ്റം നടത്തിയിരുന്നു. 

1945 മുതൽ 1949 വരെയുള്ള കാലഘട്ടത്തിൽ എസ്തർ വില്യംസ്, വർഷത്തിൽ ഏറ്റവു കൂടുതൽ കളക്ഷൻ നേടുന്ന ഇരുപതോളം സിനിമകളിൽനിന്ന് ഒരു സിനിമയെങ്കിലും സ്വന്തമാക്കിയിരുന്നു. 1952 ൽ എസ്തർ വില്ല്യംസ് ആസ്ട്രേലിയൻ നീന്തൽ താരമായിരുന്ന അന്നെറ്റെ കെല്ലെർമാന്റെ ജീവചരിത്രം ആസ്പദമാക്കി നിർമ്മിച്ച മില്ല്യൺ "ഡോളർ മെർമെയ്ഡ്' എന്ന ഏക ജീവചരിത്ര സിനിമയിൽ അഭിനയിച്ചിരുന്നു.MGM- ൽ പ്രവർത്തിച്ചിരുന്ന കാലത്ത് സിനിമയുടെ പേര് അവരുടെ ഇരട്ടപ്പേരായി മാറിയിരുന്നു.. 1956 ൽ വില്യംസ് MGM വിടുകയും തുടർന്ന് ജലം അടിസ്ഥാനമാക്കിയുള്ളതും വളരെ പ്രശസ്തമായ അനേകം പ്രത്യേക ടെലിവിഷൻ പ്രദർശനങ്ങളിൽ പങ്കെടുക്കുകയും ചെയ്തു. അവയിലൊന്ന് ഫ്ലോറിഡയിലെ സൈപ്രസ് ഗാർഡനുകളിൽ വച്ചുള്ള പ്രദർശനമായിരുന്നു. പിന്നീട് പരാജയം രുചിച്ച ഏതാനും ഫീച്ചർ ഫിലിമുകളിലെ വേഷങ്ങളും അവതരിപ്പിച്ചിരുന്നു 

വില്യംസ് ഒരു വിജയംവരിച്ച ബിസിനസുകാരിയും കൂടിയായിരുന്നു. ഒരു നടി എന്ന നിലയിൽ വിരമിക്കുന്നതിനു മുമ്പുതന്നെ, അവൾ ഒരു "സർവീസ് സ്റ്റേഷൻ, മെറ്റൽ പ്രൊഡക്ട്സ് പ്ലാന്റ്, ബാത്തിംഗ് സ്യൂട്ട് നിർമ്മാണം, നിരവധി വസ്തുവകകൾ, ട്രയിൽസ് എന്ന പേരിൽ ഒരു വിജയകരമായ റസ്റ്റോറന്റ് ശൃംഖല എന്നിവ സ്ഥാപിച്ചിരുന്നു.

1921 ഓഗസ്റ്റ് 8-ന് കാലിഫോർണിയയിലെ ഇംഗിൽവുഡിലാണ് എസ്തർ വില്ല്യംസ് ജനിച്ചത്. ലൂയിസ് സ്റ്റാൻസ്റ്റൺ വില്യംസ് (ജനുവരി 19, 1886 - ജൂൺ 10, 1968), ബൂല മൈർട്ടൾ (മുൻകാലത്ത്, ഗിൽപിൻ; ഒക്ടോബർ 8, 1885 - ഡിസംബർ 29, 1971) എന്നിവരുടെ അഞ്ചാമത്തേയും ഏറ്റവും ഇളയതുമായ കുട്ടിയായാണ് എസ്തർ ജനിച്ചത്. പിതാവ് ലൂയിസ് ഒരു സൈൻബോർഡ് ചിത്രകാരനും മാതാവ് ബൂല ഒരു സൈക്കോളജിസ്റ്റായിരുന്നു. രണ്ടുപേരും കൻസാസിലെ ഫാമുകളിൽ അയൽക്കാരായിരുന്നു. അവർ 9 വർഷത്തെ പ്രേമബന്ധത്തിനുശേഷം 1908 ജൂൺ 1 ന് കാലിഫോർണിയയിലേയ്ക്ക് ഒളിച്ചോടി പോകുകയും ചെയ്തു. പണത്തിനു ബുദ്ധിമുട്ടനുഭവപ്പെട്ട അവർ യൂട്ടായിലെ സാൾട്ട് ലേക് സിറ്റിയിൽ താമസമാക്കി. നടി മർജോരി റാംബ്യൂവുമായുള്ള എസ്തറുടെ സഹോദരൻ സ്റ്റാൻടന്റെ (സെപ്റ്റംബർ 4, 1912 - മാർച്ച് 3, 1929) പരിചയം കുടുംബത്തെ (സഹോദരിമാർ മൗറിനും ജൂണും, സഹോദരൻ ഡേവിഡും ഉൾപ്പെടെ) ലോസ് ഏഞ്ചൽസ് മേഖലയിലെ സ്റ്റുഡിയോകൾക്കു സമീപം താമസമുറപ്പിക്കുന്നതിനു സഹായിച്ചു. നഗരത്തിന്റെ തെക്കുപടിഞ്ഞാറൻ ഭാഗത്തായി ലൂയിസ് വില്യംസ് ഒരു ചെറിയ സ്ഥലം വാങ്ങുകുയം അവിടെ ഒരു ചെറിയ വീട് നിർമ്മിക്കുകയും ചെയ്തു. കുടുംബം ഉറങ്ങുവായിക്കൂടി ഉപയോഗിച്ചിരുന്ന ഈ വീട്ടിലെ ലിവിംഗ് റൂമിലാണ് എസ്തർ ജനിച്ചത്. പിൽക്കാലത്ത് ലൂയിസ് വില്യംസ് ഈ ചെറിയ വീടിനോട് ചേർത്ത് അധികമായി ബെഡ്റൂമുകൾ നിർമ്മിച്ചിരുന്നു. 1929-ൽ സ്റ്റാൻടൺ വില്യംസ് അന്തരിച്ചു.

1935 ൽ ബുല മൈർട്ടർ വില്യംസ്, സുഹൃത്തിന്റെ പുത്രനും 16 കാരനുമായിരുന്ന മക്ലൂറിനെ തന്റെ കുടുംബത്തോടൊപ്പം താമസിക്കാൻ ക്ഷണിച്ചു. മക്ലൂർ അടുത്തിടെ തൻറ അമ്മയെ നഷ്ടപ്പെട്ട ദുഃഖത്തിൽ കളിയുകയായിരുന്നു, അതുപോലെ ബൂല തന്റെ പുത്രന്റെ മരണത്തെച്ചൊല്ലിയും വിലപിച്ചിരുന്ന കാലമായിരുന്നു. എസ്തർ തന്റെ ആത്മകഥയിൽ പറയുന്നതു പ്രകാരം ഒരു രാത്രി, കുടുംബാംഗങ്ങൾ അൽഹാംബ്രയിലെ ബന്ധുക്കളെ സന്ദർശിക്കുവാൻ പോയിരുന്ന സമയത്ത് മക്ലൂർ അവളെ ബലാൽക്കാരം ചെയ്തിരുന്നു. സംഭവത്തെക്കുറിച്ച് ആരോടെങ്കിലും പറയാൻ അവർ ഭയപ്പെടുകയും ഒടുവിൽ സത്യം വെളിപ്പെടുത്താൻ രണ്ടുവർഷം കാത്തിരിക്കേണ്ടിവരുകയും ചെയ്തു. എസ്തറിന്റെ മാതാവിന് ഈ സംഭവത്തിന്റെ കൃത്യത ബോധ്യപ്പെട്ടില്ല. മക്ലൂർ വളരെ "സെൻസിറ്റീവായ" ആളാണെന്ന് അവർ ഉറപ്പിച്ചു പറയുകയും അദ്ദേഹം തന്റെ കുറ്റം അംഗീകരിച്ചപ്പോൾ അദ്ദേഹത്തോട് അനുഭാവം പ്രകടിപ്പിക്കുകയും ചെയ്തു. ബൂല വില്യംസ് തന്റെ വീട്ടിൽ നിന്ന് അയാളെ പുറത്താക്കിയതുനുശേഷം മക്ലൂർ കോസ്റ്റ് ഗാർഡിൽ ചേരുകയും എസ്തർ വില്ല്യംസ് വീണ്ടും അയാളെ ഒരിക്കലും കാണുകയുമുണ്ടായില്ല.

ചെറുപ്പത്തിൽ നീന്തലിൽ അതിയായ ഉത്സാഹം കാണിച്ചിരുന്ന എസ്തർ വില്യംസിനെ അവരുടെ മൂത്ത സഹോദരിയായ മൗറീൻ, മൻഹാട്ടൻ ബീച്ചിലും പ്രാദേശിക നീന്തൽക്കുളങ്ങളിലും കൊണ്ടുപോയിരുന്നു. അവിടെ കൈലേസുകൾ എണ്ണുന്ന ജോലി ഏറ്റെടുക്കുകയും നീന്തൽക്കുളത്തിലേയ്ക്കുള്ള പ്രവേശന ഫീസായ അഞ്ചു സെൻറ് അടയ്ക്കാനുള്ള വഴി കണ്ടെത്തുകയും അവിടുത്തെ പുരുഷന്മാരായ ലൈഫ് ഗാർഡുകളിൽ നിന്ന് നീന്തലിന്റെ പ്രഥമ പാഠങ്ങൾ പഠിക്കുകയും ചെയ്തു. അവരിൽനിന്ന് പുരുഷന്മാരുടെ കുത്തകയായിരുന്ന ബട്ടർഫ്ലൈ സ്ട്രോക്ക് ഉൾപ്പെടെയുള്ള നീന്തൽ രീതികൾ സ്വായത്തമാക്കുകയും പിൽക്കാലത്ത് ഈ മേഖലകളിലെ റിക്കാർഡുകൾ തകർക്കുകയും ചെയ്തു.

മെട്രോ-ഗോൾഡ്വിൻ-മേയർ (എം.ജി.എം.) സ്കൗട്ടുകളുടെ ആദ്യ ശ്രദ്ധ വില്യംസ് പിടിച്ചുപറ്റിയത് അക്വാകെയ്ഡിൽ ആയിരുന്നു. MGM ന്റെ തലവനായ ലൂയിസ് ബി. മേയർ, ഫോക്സ് സ്റ്റുഡിയോയുടെ സ്കേറ്റിംഗ് താരമായിരുന്ന സോൻജ ഹെനിയുമായി മത്സരിക്കാൻ പറ്റിയ ഒരു സ്പോർട്സ് താരത്തെ ഇക്കാലത്ത് അന്വേഷിച്ചുകൊണ്ടിരിക്കുകയുയായിരുന്നു. 1941 ൽ എസ്തർ വില്യംസ് എം.ജി.എം.സ്റ്റുഡിയോയുമായി കരാർ ഒപ്പിട്ടു.

എസ്തർ വില്യംസ് ആകെ നാലു തവണ വിവാഹം കഴിച്ചിരുന്നു. ആദ്യ ഭർത്താവായിരുന്ന ലോയോനാർഡ് കോവ്നറെ അവർ കണ്ടെത്തിയത് ലോസ് ആഞ്ജലസ് സിറ്റി കോളേജിലെ വിദ്യാഭ്യാസകാലത്തായിരുന്നു. തന്റെ ആത്മകഥയായ ‘ദി മില്യൺ ഡോളർ മെർമേഡ്’ എന്ന കൃതിയിൽ അവർ ഇങ്ങനെ എഴുതി: "അദ്ദേഹം സമർത്ഥനു, സുന്ദരനും, ആശ്രയയോഗ്യനുമായിരുന്നുവെന്നു തോന്നി ... അതോടൊപ്പം വിരസനും. അദ്ദേഹത്തിന്റെ ബുദ്ധിവൈഭവത്തെയും വൈദ്യശാസ്ത്ര രംഗത്തു ഭാവിജീവിതം കരുപ്പിടിപ്പിക്കുവാനുള്ള അയാളുടെ സമർപ്പണ ബോധത്തേയും ബഹുമാനിച്ചിരുന്നു. അയാൾ എന്നെ സ്നേഹിച്ചിരുന്നു അല്ലെങ്കിൽ അങ്ങനെ പറഞ്ഞിരുന്നു. അയാളെ വിവാഹം കഴിക്കാൻ പോലും എന്നോട് ആവശ്യപ്പെട്ടിരുന്നു." 1940 ജൂൺ 27 ന് അവർ സാൻ ഫ്രാൻസിസ്കോയുടെ പ്രാന്തപ്രദേശത്തുള്ള ലോസ് ആൽട്ടോസിൽവച്ചു വിവാഹിതരായി. അവരുടെ പിരിയലിനുശേഷം അവർ എഴുതി, "എനിക്ക് വൈകാരികവും വ്യക്തിപരവുമായ സുരക്ഷയ്ക്ക് ആവശ്യമായ കാര്യങ്ങളെല്ലാം സ്വയമേവ ചെയ്യുക എന്നത് എന്റെ മാത്രം സ്വന്തമായ തീരുമാനവും നിശ്ചയദാർഢ്യവും ആയിരുന്നു. എനിക്കൊരു വിവാഹവും വിവാഹമോതിരവും ആവശ്യമില്ല.  ലിയോനാർഡ് കോവ്നർ എനിക്ക് യഥാർഥത്തിൽ സ്നേഹിക്കാൻ കഴിയുന്ന ഒരു മനുഷ്യനല്ലെന്നുള്ള കാര്യം ഞാൻ പെട്ടെന്നു തന്നെ മനസ്സിലാക്കാൻ തുടങ്ങിയിരുന്നു. " 1944 സെപ്റ്റംബർ 12 ന് അവർ വിവാഹമോചിതരായി.

1945 നവംബർ 25 ന് എസ്തർ, ഗായകനും നടനുമായിരുന്ന ബെൻ ഗെയ്ഗിനെ വിവാഹം കഴിച്ചു. അവർക്ക് ബെഞ്ചമിൻ സ്റ്റാൻറൺ (ജനനം ഓഗസ്റ്റ് 6, 1949), കിംബൾ ഓസ്റ്റിൻ (ഒക്ടോബർ 30, 1950 - മേയ് 6, 2008), സൂസൻ ടെന്നെ (ജനനം ഒക്ടോബർ 1, 1953) എന്നിങ്ങനെ മൂന്നു കുട്ടികളാണുണ്ടായിരുന്നത്. ആത്മകഥയിൽ അവർ ഗെയ്ഗിനെ ഒരു മദ്യപാനിയായി ചിത്രീകരിക്കുകയും തന്റെ വരുമാനത്തിൽനിന്ന് 10 മില്യൻ ഡോളർ ദുർവ്യയം  ചെയ്തയാളായും രേഖപ്പെടുത്തിയിരുന്നു. 1952 ഏപ്രിൽ മാസത്തിൽ അവർ വേർപിരിഞ്ഞു.

ഹവായിൽവച്ച് ‘പാഗൻ ലവ് സോങ്ങ്’ എന്ന സിനിമയുടെ ചിത്രീകരണ സമയത്ത് വില്ല്യംസ് താൻ മൂന്നാമത്തെ കുട്ടിയെ ഗർഭം ധരിച്ചിരിക്കുന്നുവെന്ന് മനസ്സിലാക്കുകയും കാലിഫോർണിയിയിലെ സ്റ്റുഡിയോയിൽ ഉടനെ വിവരം ധരിപ്പിക്കുകയും ചെയ്തു.  ഗെയ്ഗ് ഹോട്ടലിൽവച്ച് ഒരു ഹാം റേഡിയോ ഉടമസ്ഥനുമായി പരിചയപ്പെടുകയും കാലിഫോർണിയയിലേയ്ക്കു എസ്തറെ വിളിച്ചു സംസാരിക്കുവാനുള്ള അനുമതി അയാളിൽനിന്നു നേടിയെടുക്കുകയും ചെയ്തു. ആ സമയത്ത് ഹാം റേഡിയോയിലൂടെയുള്ള സംസാരം ആർക്കുവേണമെങ്കിലും ശ്രവിക്കാൻ സാധിക്കുമെന്നുള്ള കാര്യം മനസ്സിലാക്കുന്നതിൽ അവർ പരാജയപ്പെടുകയും ഈ സ്വകാര്യ സംഭാഷണം പടിഞ്ഞാറൻ തീരമേഖലയിലാകെ ബ്രോഡ്കാസ്റ്റ് ചെയ്യപ്പെടുകയുമുണ്ടായി.

മില്ല്യൺ ഡോളർ മെർമെയ്ഡ് എന്ന ചിത്രത്തിൽ പ്രവർത്തിക്കുന്ന സമയത്ത് തനിക്ക് വിക്ടർ മച്ചുർ എന്ന നടനുമായി വൈകാരിക ബന്ധമുണ്ടായിരുന്നവെന്നുള്ള കാര്യം അവരുടെ ആത്മകഥയിൽ സ്പഷ്ടമാക്കപ്പെടുന്നുണ്ട്. വിവാഹ ജീവിതം കഷ്ടത നിറഞ്ഞതും ഒറ്റപ്പെട്ടതുമായി അനുവഭപ്പെട്ടു തുടങ്ങിയ കാലത്ത് വിക്ടറിലേയ്ക്കു അവർ ആകർഷിക്കപ്പെടുകയും അവർ ആഗ്രഹിച്ച രീതിയിൽ അയാൾ അതു നിറവേറ്റുകയും ചെയ്തിരുന്നു.

മില്ല്യൺ ഡോളർ മെർമെയ്ഡിന്റെ ഷൂട്ടിങ് സമയത്ത് എസ്തർ വില്യംസ് തന്റെ വീഴ്ചയിൽനിന്നു  കര കയറിയപ്പോൾ ഈ ബന്ധം അവസാനിപ്പിക്കപ്പെട്ടു. ജെഫ് ചാൻലർ എന്ന നടനുമായും അവർക്ക് വൈകാരിക  ബന്ധമുള്ളതായി പറയപ്പെട്ടിരുന്നു. അയാളുടെ വസ്ത്രധാരണരീതി വിപരീത ലൈംഗികതയുമായ ബന്ധപ്പെട്ട തരത്തിലായിരുന്നുവെന്ന് (ക്രോസ്-ഡ്രസർ) അവർ തന്റെ ആത്മകഥയിൽ സമർത്ഥിക്കുന്നു. ഈ ബന്ധം താമസിയാതെ അവസാനിച്ചു. ലോസ് ആഞ്ചലസ് ടൈംസിലെ വാർത്തകൾ പ്രകാരം ജെഫ് ചാനഡ്ലിയറുടെ അനേകം സുഹൃത്തുക്കളും സഹപ്രവർത്തകരും എസ്തറുടെ ഈ അവകാശവാദത്തെ ശക്തമായി ഖണ്‌ഡിച്ചിരുന്നു. ജെയിൻ റസ്സൽ എന്ന നടി പറയുന്നതു് ഇപ്രകാരമായിരുന്നു, “ഞാൻ ഇതുവരെ കേട്ടിട്ടില്ലാത്ത കാര്യമായിരുന്നു ഇത്. ജെഫിൽനിന്നു ഞാൻ പ്രതീക്ഷിക്കാനിടയുള്ള ഏറ്റവും അവസാനത്തെ കാര്യമായിരിക്കും ക്രോസ്-ഡസിംഗ്” എന്നാണ് അവർ ഇക്കാര്യത്തെക്കുറിച്ചു പ്രതികരിച്ചത്. 

1969 ഡിസംബർ 31 ന് അർജന്റീനിയൻ നടനും സംവിധായകനുമായിരുന്ന ഫെർണാണ്ടോ ലാമാസ് എന്ന മുൻകാല കാമുകനെ അവർ വിവാഹം ചെയ്തു. അടുത്ത പതിമൂന്ന് വർഷങ്ങൾ എസ്തർ അയാൾക്കായി സമർപ്പിച്ചിരുന്നു. പകരം, അയാൾ അവരോട് വിശ്വസ്തനായിരുന്നു. 1982 ഒക്ടോബർ 8 ന് പാൻക്രിയാറ്റിക് ക്യാൻസർ കാരണമായി അയാൾ‌ മരണമടയുന്നതുവരെ അവർ ഒരുമിച്ചു ജീവിച്ചിരുന്നു. പിന്നീട് നടനായിരുന്ന എഡ്വാർഡ് ബെല്ലിനെ 1994 ഒക്ടോബർ 24 നു വിവാഹം കഴിക്കുകയും ബെവെർലി ഹിൽസിൽ സ്ഥിര താമസമാക്കുകയും ചെയ്തു.

2013 ജൂൺ 6 ന് ഉറക്കത്തിൽ എസ്തേർ വില്യംസ് സ്വാഭാവിക കാരണങ്ങളാൽ അവരുടെ ലോസ് ആഞ്ചലസിലെ വസതിയിൽവച്ച് മരണമടഞ്ഞു. അവർക്ക് 91 വയസ്സായിരുന്നു. സംസ്കാരം നടത്തിയശേഷം അവരുടെ ചാരം പസഫിക് സമുദ്രത്തിൽ വിതറിയിരുന്നു.


</doc>
<doc id="416435" url="https://ml.wikipedia.org/wiki?curid=416435" title="പ്രകൃതിശാസ്ത്രം (ഗ്രന്ഥം)">
പ്രകൃതിശാസ്ത്രം (ഗ്രന്ഥം)

മലയാളത്തിൽ അച്ചടിച്ച ആദ്യത്തെ ഭൗതികശാസ്ത്രസംബന്ധിയായ പുസ്തകമാണ് പ്രകൃതിശാസ്ത്രം – A Malayalam Catechism of Physics ക്രൈസ്തവ മിഷനറിയായിരുന്ന റവ: എൽ. ജെ. ഫ്രോണ്മെയർ ആണ് രചയിതാവ്. ആകെ 450 ഓളം താളുകളുള്ള ഗ്രന്ഥത്തിൽ ആദ്യത്തെ 300 താളുകളിൽ ആണ് മലയാളം ഉള്ളടക്കം. അവസാനത്തെ ഏകദേശം 150 താളുകളിൽ ഇംഗ്ലീഷ് ഉള്ളടക്കവുമാണ്. മംഗലാപുരം ബാസൽ മിഷൻ പ്രസ്സിലാണ് പുസ്തകം അച്ചടിച്ചിരിക്കുന്നത്. ചോദ്യോത്തരശൈലിയിലാണ് പുസ്തകത്തിലെ ഉള്ളടക്കം. പുസ്തകം തിരുവിതാം‌കൂർ മഹാരാജാവിന് സമർപ്പിച്ചിരിക്കുന്നു.

പുസ്തകത്തിലെ ചിലഭാഗങ്ങൾ കേരളോപകാരി മാസികയിൽ ലേഖനങ്ങളായി വന്നിരുന്നു. അതൊക്കെ ക്രോഡീകരിച്ച് വികസിപ്പിച്ച് പുസ്തകമായി പ്രസിദ്ധീകരിക്കുകയാണ് ഈ പുസ്തകത്തിലൂടെ ഫ്രോണ്മെയർ ചെയ്തിരിക്കുന്നത്. പുസ്തകത്തിൽ എഴുത്തിനൊപ്പം തന്നെ ധാരാളം ചിത്രങ്ങളും ഉണ്ട്. അതിൽ നിന്നും ഏതാണ്ട് 1880-കളിൽ ലെറ്റർ പ്രസ്സിൽ എഴുത്തും ചിത്രവും ഒരുമിച്ച് അടിക്കാനുള്ള സാങ്കേതിക മലയാളത്തിന്നു ലഭ്യമായി എന്നു മനസ്സിലാക്കാം. 

ഫിസിക്സുമായി ബന്ധപ്പെട്ട ധാരാളം വാക്കുകൾക്ക് ഫ്രോണ്മെയർ ഈ ഗ്രന്ഥത്തിൽ മലയാളം വാക്കുകൾ നിർമ്മിച്ചിട്ടുണ്ട്. ചില ഉദാഹരണങ്ങൾ:- പ്രകൃതിവൎണ്ണന (Natural History), പ്രകൃതിശാസ്ത്രം (Physics), പ്രകൃതിവിദ്യ (Natural Philosophy), സസ്യവാദശാസ്ത്രം (Botany), മൃഗശാസ്ത്രം (Zoology), കീമശാസ്ത്രം (Chemistry), ധാതുവാദശാസ്ത്രം (ഖനിജശാസ്ത്രം), Mineralogy), കരണനിരൂപണശാസ്ത്രം (Physiology)

നീണ്ട ഒരു മുഖവുരയാണ് പുസ്തകത്തിനുള്ളത്. പുസ്തകത്തിലെ മലയാളത്തിലുള്ള മുഖവുരയിലെ ഒരു ഭാഗം:-




</doc>
<doc id="416478" url="https://ml.wikipedia.org/wiki?curid=416478" title="നിന ദാവുലുറി">
നിന ദാവുലുറി

ഒരു അമേരിക്കൻ പൊതു പ്രസംഗകയും അഭിഭാഷകയുമാണ് നിന ദാവുലുറി (ജനനം ഏപ്രിൽ 20, 1989). അമേരിക്കയിലെ സീ ടിവിയിൽ "മേയ്ഡ് ഇൻ അമേരിക്ക" എന്ന റിയാലിറ്റി ഷോ നടത്തിവരുന്നു2014-ൽ നീന "മിസ് അമേരിക്കയായി" തെരഞ്ഞെടുക്കപ്പെടുകയുണ്ടായി. മിസ് അമേരിക്കയായി തെരഞ്ഞെടുക്കുന്ന ആദ്യത്തെ ഇന്ത്യൻ—അമേരിക്കൻ വനിതയും രണ്ടാമത്തെ ഏഷ്യൻ-അമേരിക്കൻ വനിതയുമാണ് ദാവുലുറി

"മിസ് അമേരിക്ക" എന്ന അവളുടെ വിജയം സമൂഹ മാധ്യമങ്ങളിൽ തൊലിയുടെ നിറത്തിന്റെ അടിസ്ഥാനത്തിലുള്ള വിവേചനത്തിനെതിരെ സംസാരിക്കാൻ അവൾക്ക് പ്രേരണ നൽകി. ദാവുലുറി അഭിഭാഷകയായും, പ്രസംഗകയായും യുണൈറ്റഡ് സ്റ്റേറ്റ്സിലും ഇന്ത്യയിലും ഉടനീളം സഞ്ചരിക്കുകയും വൈവിധ്യം, ലിംഗ സമത്വം എന്നീ വിഷയങ്ങളെക്കുറിച്ച് പ്രഭാഷണങ്ങൾ നടത്തുകയും ചെയ്തു. കൂടാതെ സ്റ്റെം (STEM) എഡ്യൂക്കേഷനെ പ്രോത്സാഹിപ്പിക്കുകയും ചെയ്തു വരുന്നു.

1989 ഏപ്രിൽ 20 ന് ന്യൂയോർക്കിലെ സൈറാക്കസിൽ ഇന്ത്യയിൽ ആന്ധ്രാപ്രദേശിലെ വിജയവാഡ നഗരത്തിലെ തെലുങ്ക് സംസാരിക്കുന്ന ഹിന്ദു മാതാപിതാക്കളായ ഇൻഫേർമേഷൻ ടെക്നോളജി സ്പെഷ്യലിസ്റ്റായ "ഷീലാ ദാവുലുറി"യുടെയും ഗൈനക്കോളജിസ്റ്റായ "കോട്ടേശ്വരായ ചൗധരി ദാവുലുറി"യുടെയും മകളായി ജനിച്ചു. അവളുടെ മൂത്തസഹോദരി മീന ദാവുലുറി വൈദ്യശാസ്ത്രത്തിലും പൊതുആരോഗ്യമേഖലയിലും മാസ്റ്റർ ബിരുദം നേടിയിട്ടുണ്ട്. ദാവുലുറിയ്ക്ക് 6 ആഴ്ച പ്രായമുള്ളപ്പോൾ അവളുടെ അമ്മുമ്മയോടും അമ്മായിയോടൊപ്പം വിജയവാഡയിലാണ് വളർന്നത്. രണ്ടര വയസ്സുള്ളപ്പോൾ അവളുടെ മാതാപിതാക്കൾ അവളെ യുണൈറ്റഡ് സ്റ്റേറ്റ്സിലേയ്ക്ക് കൂട്ടി കൊണ്ടുപോയി. ഓരോ വേനലവധിക്കാലത്തും ഭാരതീയ നൃത്തം അഭ്യസിക്കാനെത്തിയിരുന്നു. അവൾക്ക് തെലുങ്ക് ഭാഷയും നന്നായി വഴങ്ങിയിരുന്നു.

ദാവുലുറിയ്ക്ക് 4 വയസ്സുള്ളപ്പോൾ ഒക്‌ലഹോമയിലേയ്ക്ക് മാറുകയുണ്ടായി. 10 വയസ്സുവരെ അവിടെയായിരുന്നു. അടുത്ത് സെന്റ്. ജോസഫ് , മിഷിഗണിലേയ്ക്ക് മാറുകയുണ്ടായി. 
വർഷങ്ങൾക്കുശേഷം 2015-ൽ "വൈറ്റ് ഹൗസ് ഇനിഷ്യേറ്റീവ് ഓൺ ഏഷ്യൻ അമേരിക്കൻസ് ആൻഡ് പസഫിക് ഐലാൻഡേഴ്സ്" മത്സര ഇനത്തിൽ 9/11 മാർക്ക് നേടിയത് അവളുടെ ജീവിതത്തിലെ വഴിത്തിരിവായി മാറി. അവൾ സെവൺത് ഗ്രേഡിലായിരിക്കുമ്പോൾ കൂടുതലും യാഥാസ്ഥിതികരായ ക്രിസ്ത്യാനികൾ താമസിച്ചിരുന്ന ബ്ളോക്കിൽ നിന്ന് അവരെ മടക്കിവിളിക്കുകയുണ്ടായി. അവിടെയുണ്ടായിരുന്ന വർണ്ണവിവേചന പ്രശ്നങ്ങൾക്കിടയിൽ അവിടെ താമസിച്ചിരുന്ന ആ ഇന്ത്യൻ കുടുംബത്തെ ഇന്ത്യൻ ഭീകരപ്രവർത്തകരായ കുടുംബമാണെന്ന് കരുതി കൂട്ടത്തിൽ അവളുടെ വീടും നശിപ്പിക്കപ്പെടുകയുണ്ടായി. ജീവിതത്തിൽ ഈ കാലഘട്ടത്തിൽ നേരിടേണ്ടിവന്ന സാഹചര്യമാണ് മിസ് അമേരിക്കൻ പ്ലാറ്റ്ഫോമിലെത്താൻ അവൾക്ക് പ്രേരണയായി തീർന്നത്. 

കുട്ടിയായിരിക്കുമ്പോൾ തന്നെ ദാവുലുറി ബാലെയും, ജാസ് ഡാൻസും അഭ്യസിച്ചിരുന്നു. സെന്റ്. ജോസഫ് ഹൈസ്ക്കൂളിലെ മാർച്ചിംഗ് ബാൻഡിലും, സയൻസ് ഒളിംപെയ്ഡ് ടീമിലും, ടെന്നീസിലും പങ്കെടുത്തിരുന്നു. 2007-ൽ സെന്റ്. ജോസഫ്-ൽ നിന്ന് ബിരുദമെടുക്കുകയും ആ വർഷം തന്നെ അവളുടെ മാതാപിതാക്കൾ ന്യൂയോർക്കിലെ ഫയറ്റ്വില്ലെയിലേയ്ക്ക് മാറുകയും ചെയ്തു. "സ്റ്റേറ്റ് യൂണിവേഴ്സിറ്റി ഓഫ് മിഷിഗണിൽ" പഠനം തുടങ്ങുന്നതിനുവേണ്ടി മിഷിഗണിൽ താമസിക്കാൻ തെരഞ്ഞെടുക്കുകയും തുടർന്നുള്ള പഠനം "മിഷിഗൺ യൂണിവേഴ്സിറ്റി"യിലേയ്ക്ക് മാറുകയും ചെയ്തു. അവിടെ നിന്നവൾക്ക് മിഷിഗൺ മെറിറ്റും, നാഷണൽ ഓണർ സൊസൈറ്റി അവാർഡും ലഭിക്കുകയുണ്ടായി. 

2011-ൽ "ബ്രെയിൻ ബിഹേവിയർ ആൻഡ് കോഗ്നിറ്റിവ് സയൻസിൽ" ദാവുലുറി ബിരുദമെടുക്കുകയുണ്ടായി. അവളുടെ കുടുംബം ന്യൂയോർക്കിലേയ്ക്ക് മാറുകയും ദാവുലുറി "ലി മോയിൻ കോളേജിൽ" നിന്നും 9 "പ്രി-മെഡ് കോഴ്സസ്" പഠിക്കുകയും ചെയ്തു. "മിസ് അമേരിക്ക" കാലാവധി തീരുന്നതുവരെ മെഡിക്കൽ സ്ക്കൂളിലേയ്ക്ക് അപേക്ഷിക്കുന്നില്ലയെന്ന് അവൾ പറയുകയുണ്ടായി.
ദാവുലുറിയ്ക്ക് 16 വയസ്സുള്ളപ്പോൾ അവളുടെ സഹോദരി മീന "മിസ് സെന്റ്. ജോസഫ്" ആയതിനെ തുടർന്ന് അവൾക്കും സൗന്ദര്യമത്സരങ്ങളിൽ താല്പര്യം തോന്നി തുടങ്ങിയിരുന്നു.വളരെ ചെറുപ്പത്തിൽ തന്നെയവൾ സാധാരണ മത്സരങ്ങളിൽ പങ്കെടുക്കുകയും തുടർന്ന് മിഷിഗണിലെ "മിസ് അമേരിക്കാസ് ടീൻ" ഡിവിഷനിൽ പങ്കെടുക്കുകയും ചെയ്തു. ഇതിലൂടെ കോളേജിനുള്ള സ്കോളർഷിപ്പ് പണം സമ്പാദിക്കാൻ കഴിയുമെന്ന് അവൾ മനസ്സിലാക്കി. അവളുടെ ബിരുദ വിദ്യാഭ്യാസത്തിന് പകരം, ദാവുലുറി 2005- ൽ മിസ് സൗത്ത് വെസ്റ്റ് മിഷിഗന്റെ ഔട്ട്സ്റ്റാൻറിംഗ് ടീൻ മത്സരത്തിലും 2006- ൽ മിസ് മിഷിഗണിന്റെ ഔട്ട്സ്റ്റാൻറിംഗ് ടീൻ മത്സരത്തിൽ വിജയിക്കുകയും മിസ് അമേരിക്കയുടെ മികച്ച ടീൻ ഷോയിലെ ആദ്യ റണ്ണർഅപ്പ് നേടുകയും ചെയ്തു. ഏകദേശം 25,000 ഡോളർ സ്കോളർഷിപ്പ് പണം നേടിയതിനു ശേഷം, അവൾ ഏതാനും വർഷത്തേക്ക് മത്സരം മതിയാക്കുകയും തുടർന്ന് പഠനത്തിലേയ്ക്ക് ശ്രദ്ധ കേന്ദ്രീകരിക്കുകയും ചെയ്തു. 

മിഷിഗൺ സർവകലാശാലയിൽ നിന്ന് ബിരുദപഠനത്തിനു ശേഷം, ദാവുലുറി വീണ്ടും ബിരുദ പഠനത്തിനുള്ള ഫണ്ടിലേക്ക് മത്സരിച്ച് മടങ്ങി. 2012 ൽ ന്യൂയോർക്ക് സ്വദേശിയായി മിസ് ഗ്രേറ്റർ റോച്ചസ്റ്റർ പദവി നേടുകയും തുടർന്ന് മിസ് ന്യൂയോർക്ക് മത്സരത്തിൽ രണ്ടാം സ്ഥാനവും ലഭിച്ചു.
ദാവുലുറി അടുത്ത വർഷം വീണ്ടും ശ്രമിക്കുകയും മിസ് സൈറാക്കസ് ആകുകയും തുടർന്ന് 2013-ൽ മിസ്സ് ന്യൂയോർക്ക് കിരീടം അവൾ നേടുകയും ചെയ്തു.മിസ് ന്യൂയോർക്ക് കിരീടം നേടിയതിനുശേഷം അവളുടെ ഹോട്ടൽ മുറിയിൽ ഒരു പാർട്ടി നടത്തിയിരുന്നു. അവിടെയുള്ള അടുത്ത മുറിയിൽ മുൻ മിസ് ന്യൂയോർക്ക് മല്ലറി ഹാഗനുമായി അഭിപ്രായ വ്യത്യാസമുണ്ടായതായി കേട്ടു കേൾവി പരന്നു. (പിന്നീട് 2013-ൽ മല്ലറി ഹാഗൻ മിസ് അമേരിക്ക ആയി) "മല്ലറിയും ഞാനും നല്ല സുഹൃത്തുക്കളാണ്" എന്ന് പിന്നീട് ദാവുലുറി പറയുകയുണ്ടായി.ഞങ്ങളുടെ തർക്കം "ബുലിമിയ"യെക്കുറിച്ചായിരുന്നുവെന്ന് പിന്നീട് ദാവുലുറി വിശദീകരിക്കുകയുണ്ടായി.

2013 സെപ്റ്റംബർ 15 മുതൽ 2014 സെപ്റ്റംബർ 14 വരെ മിസ് അമേരിക്ക മത്സരത്തിൽ വിജയിയായ ആദ്യ ഇന്ത്യൻ- അമേരിക്കൻ വനിതയായിരുന്നു ദാവുലുറി. ഈ രീതിയിൽ, മുൻ മിസ് സൈറാകുസ് / മിസ് ന്യൂയോർക്കിലെ കാലിഫോർണിയയിലെ വാനസ്സ വില്യംസ് (1984-ലെ മിസ് അമേരിക്ക) ആയിരുന്നു. ദാവുലുറി ആദ്യത്തെ ആഫ്രിക്കൻ-അമേരിക്കൻ വിജയിയും മിസ് അമേരിക്ക കിരീടം നേടുന്ന രണ്ടാമത്തെ ഏഷ്യൻ- അമേരിക്കൻ മത്സരക്കാരിയും കൂടിയാണ്. (2001- ൽ ഫിലിപ്പിനോ അമേരിക്കൻ ആംഗല പേറസ് ബരാക്വോയോ ആയിരുന്നു ആദ്യത്തേത്). എൻപിആറിന്റെ മൈക്കിൾ മാർട്ടിൻ ദാവുലുറിയുടെ വിജയത്തെക്കുറിച്ച് അഭിപ്രായപ്പെട്ടു: "അഞ്ച് ഏഷ്യൻ അമേരിക്കക്കാർ കിരീടത്തിനായി മത്സരിച്ചു. മത്സരചരിത്രത്തിലെ ഏറ്റവും ഉയർന്ന എണ്ണം ആയിരുന്നു ഇത്. നിങ്ങളിൽ രണ്ടുപേർ ഫൈനലിലെത്തിയിരുന്നു. തുടക്കം മുതൽ തന്നെ വെളുത്ത വംശജരോടൊത്തുള്ള നല്ല ആരോഗ്യകരമായ മത്സരം ആയിരുന്നു."




</doc>
<doc id="416482" url="https://ml.wikipedia.org/wiki?curid=416482" title="ശംഖുപുഷ്പം (ചലച്ചിത്രം)">
ശംഖുപുഷ്പം (ചലച്ചിത്രം)

1977ൽ രഘുകുമാർ നിർമ്മിച്ച് വിജയന്റെ കഥക്ക് സുരാസു തിരക്കഥ, സംഭാഷണമെഴുതി ബേബി സംവിധാനം ചെയ്ത ചിത്രമാണ്ശംഖുപുഷ്പം.സോമൻ,വിധുബാല,സുകുമാരി,പ്രേമ തുടങ്ങിയവർ പ്രധാനവേഷമിട്ട ഈ ചിത്രത്തിൽ ശ്രീകുമാരൻ തമ്പി എഴുതിയ വരികൾക്ക് എം.കെ. അർജ്ജുനൻസംഗീതം പകർന്നു. .


</doc>
<doc id="416483" url="https://ml.wikipedia.org/wiki?curid=416483" title="പോർക്കലി">
പോർക്കലി

യുദ്ധദേവത ആയി ആരാധിക്കുന്ന ഒരു തെയ്യമാണ്‌ പോർക്കലി
പോരിൽ കലി തുള്ളുന്ന കാളി എന്നാണു പോർക്കലി എന്നതിന്റെ വാച്യാർഥം. 


</doc>
<doc id="416493" url="https://ml.wikipedia.org/wiki?curid=416493" title="ഡോണ ടാർട്ട്">
ഡോണ ടാർട്ട്

ഒരു അമേരിക്കൻ എഴുത്തുകാരിയാണ് ഡോണ ടാർട്ട് (ജനനം: ഡിസംബർ 23, 1963). ദ സീക്രട്ട് ഹിസ്റ്ററി (1992), ദ ലിറ്റിൽ ഫ്രണ്ട് (2002), ദ ഗോൾഡ്ഫിഞ്ച് (2013) എന്നീ നോവലുകളുടെ രചയിതാവാണ്. 2003 ൽ ദ ലിറ്റിൽ ഫ്രണ്ട് എന്ന നോവലന് WH സ്മിത്ത് ലിറ്റററി അവാർഡ്, 2014 ൽ ദ ഗോൾഡ്ഫിഞ്ചിന് പുലിറ്റ്സർ പുരസ്കാരം എന്നിവ നേടി. 2014-ൽ ടൈം മാസിക തയ്യാറാക്കിയ "100 ഏറ്റവും സ്വാധീനമുള്ള ആളുകളുടെ" പട്ടികയിൽ ഡോണ ടാർട്ട് ഉൾപ്പെട്ടിരുന്നു .
മിസ്സിസ്സിപ്പി ഡെൽറ്റയിലെ ഗ്രീൻവുഡിലാണ് ടാർട്ട് ജനിച്ചത്. സമീപ പ്രദേശമായ ഗ്രനേഡയിൽ വളർന്നു. 1981-ൽ മിസ്സിസ്സിപ്പി സർവകലാശാലയിൽ ചേർന്നു. ആദ്യവർഷം തന്നെ അവർ എഴുത്തുകാരനായ വില്ലി മോറിസിന്റെ ശ്രദ്ധ പിടിച്ചുപറ്റി. മോറിസിന്റെ ശുപാർശയെത്തുടർന്ന്, എഴുത്തുകാരൻ ബാരി ഹന്ന, 18 വയസ്സുള്ള ടാർട്ടിനെ ചെറുകഥയിൽ ബിരുദപഠനത്തിനായി പ്രവേശിപ്പിച്ചു. മോറിസിന്റെയും മറ്റുള്ളവരുടെയും നിർദ്ദേശത്തെ തുടർന്ന് 1982 ൽ ബെനിങ്ടൺ കോളേജിലേക്ക് മാറി. 2006-ൽ ടാർട്ടിന്റെ ചെറുകഥയായ "ദി ആംബുഷ്" 2006-ലെ മികച്ച അമേരിക്കൻ ചെറുകഥകളിലൊന്നായി തിരഞ്ഞെടുക്കപ്പെട്ടു.


</doc>
<doc id="416495" url="https://ml.wikipedia.org/wiki?curid=416495" title="എ വാലിഡിക്ഷൻ: ഫർബിഡിങ് മോണിംഗ്">
എ വാലിഡിക്ഷൻ: ഫർബിഡിങ് മോണിംഗ്

എ വാലിഡിക്ഷൻ: ഫർബിഡിങ് മോണിംഗ് ഇംഗ്ലീഷ് കവിയായ ജോൺ ഡൺ രചിച്ച ഒരു മെറ്റാഫിസിക്കൽ കാവ്യമാണ്. 1611-ലോ അല്ലെങ്കിൽ 1612 -ലോ ഡൺ കോണ്ടിനെന്റൽ യൂറോപ്പിലേയ്ക്ക് ഭാര്യയായ അന്നയെ പിരിഞ്ഞ് യാത്രപോകുന്ന വേളയിൽ അദ്ദേഹം എഴുതിയ കാവ്യമാണിത്. 1633 -ൽ ഗാനങ്ങളുടെയും ഗീതകങ്ങളുടെയും കൂട്ടത്തിൽ ആദ്യമായി പ്രസിദ്ധീകരിച്ച "എ വാലിഡിക്ഷൻ" (ഒരു യാത്രയയപ്പ്) 36 വരികളുള്ള ഒരു പ്രേമകാവ്യമാണ്. ഈ കാവ്യം പ്രസിദ്ധീകരിച്ച് രണ്ടു വർഷങ്ങൾക്കുശേഷം അദ്ദേഹം കാലയവനികയ്ക്കുള്ളിൽ മറഞ്ഞു കഴിഞ്ഞിരുന്നു. 

കാലഘട്ടത്തിന്റെ ഭാഗമായ രണ്ടു കമിതാക്കളാണ് എ വാലിഡിക്ഷൻ: ഫർബിഡിങ് മോണിംഗ് എന്ന കാവ്യത്തിലെ പ്രതിപാദ്യ വിഷയം. ദമ്പതികൾ തമ്മിലുള്ള ബന്ധത്തെക്കുറിച്ചുള്ള ഭാവനാഗീതങ്ങളാണ് ഈ കാവ്യം കൂടുതൽ ശ്രദ്ധിക്കപ്പെട്ടത്. "എ വാലിഡിക്ഷൻ: ഓഫ് മൈ നെയിം ഇൻ ദ വിൻഡോ," "ഹോളി സോണറ്റ്സ്," "എ വാലിഡിക്ഷൻ: ഓഫ് വീപിങ്" തുടങ്ങിയ അദ്ദേഹത്തിന്റെ സൃഷ്ടികളിലെല്ലാം തന്നെ പ്രതിപാദ്യ വിഷയം ഒന്നുതന്നെയാണെന്ന് നിരൂപകർ വിലയിരുത്തുന്നു.

ഡണ്ണിന്റെ ഭാവനകളിലെ നവീനതയും സംഗീതാദി സുന്ദരകലകളിലുള്ള പ്രാവീണ്യവും അക്കാലത്തെ മറ്റുകവികളുടെ രചനകളിൽ നിന്ന് അദ്ദേഹത്തെ മാറ്റി നിർത്തി പ്രശംസയ്ക്കു പാത്രമാക്കുന്നു. ഇംഗ്ലീഷ് കവിതകളിൽ ഡണ്ണിന്റെ ഭാവനാഗീതങ്ങൾ എക്കാലവും അറിയപ്പെടുന്ന നിലനിൽക്കുന്ന ഗീതങ്ങളാണ്.

1572 ജനുവരി 21 ന് മാതാപിതാക്കളുടെ ആറുമക്കളിൽ മൂന്നാമനായി ലണ്ടനിലാണ് ജോൺ ഡൺ ജനിച്ചത്. മാതാവ് എലിസബത്തും, പിതാവായ ജോൺ ഡൺ ലണ്ടനിലെ ഇരുമ്പായുധ വ്യാപാരിയും "വർഷിപ്ഫുൾ കമ്പനി ഓഫ് അയൺമോങേഴ്സ്" എന്ന ഇരുമ്പായുധ നിർമ്മാണസ്ഥാപനങ്ങളിലൊന്നിലെ സൂപ്പർവൈസറുമായിരുന്നു. ഡണിന് നാലുവയസ്സുള്ളപ്പോൾ പിതാവ് മരിക്കുകയും തുടർന്ന് ഏതാനും മാസങ്ങൾക്കുശേഷം അമ്മ സമ്പന്നനായ ഡോക്ടർ ജോൺ സിമിങ്ങ്‌സിനെ പുനർവിവാഹം ചെയ്യുകയും ചെയ്തു. കുടുംബം ഭദ്രമായെങ്കിലും ഡൺ തന്റെ പിതാവിന്റെ പേരിലറിയപ്പെടാനാണാഗ്രഹിച്ചത്. ഡണിന്റെ ആദ്യകാല കവിതയിൽ ഡൺ രണ്ടാനച്ഛനെ പുറത്തുള്ളയാൾ എന്നാണ് വിശേഷിപ്പിച്ചിരിക്കുന്നത്. ഡൺ അദ്ദേഹത്തിൽ നിന്ന് യാതൊരുവിധ ആനുകൂല്യങ്ങളും വാങ്ങാൻ തയ്യാറായിരുന്നില്ല. 

പതിനൊന്നു വയസ്സുള്ള ഡൺ, ഓക്സ്‌ഫോർഡിൽ ഇന്നത്തെ ഹെർട്ട്‌ഫോർഡ് കോളജായ ഹാർട്ട് ഹാളിൽ പഠനം തുടങ്ങി. അവിടെ മൂന്നുവർഷത്തെ പഠനത്തിനുശേഷം അദ്ദേഹം കേംബ്രിഡ്ജ് സർവകലാശാലയിൽ ചേർന്ന് മൂന്നുവർഷം കൂടി പഠിച്ചു. ലിൻകൻസ് ഇന്നിലും ഇൺ ഓഫ് കോർട്ടിലും സമയം ചിലവഴിക്കുന്നതിനിടയിൽ ചരിത്രത്തിലും, മതവിശ്വാസങ്ങളിലും, കവിതകളും, മനുഷ്യ ഭാഷകളിലും അറിവ് നേടാൻ ശ്രമിച്ചു. ലിൻകൻസ് ഇന്നിൽ വച്ചാണ് ഡൺ ആദ്യത്തെ കവിത എഴുതിയത്. ഡണിന്റെ ജീവിതത്തിന്റെ അടയാളമായാണ് ഈ കവിതയെ കാണാൻ കഴിയുന്നത്.

1597നവംബറിൽ ഡൺ തോമസ് എഗേർട്ടൻ പ്രഭുവിന്റെ ചീഫ് സെക്രട്ടറിയായി. പെട്ടെന്നുതന്നെ അദ്ദേഹത്തിന്റെ ആനി മോർ എന്ന അനന്തരവളെ കണ്ടുമുട്ടുകയും ചെയ്തു.പരിചയപ്പെടൽ കഴിഞ്ഞ്1599 ആയപ്പോഴേയ്ക്കും അവർ കൂടുതൽ അടുത്തു. 1600 ലെ വേനൽക്കാലം അവരുടെ പ്രണയത്തിന്റെ തീവ്രത കൂട്ടി. കത്തുകൾ പരസ്പരം കൈമാറുന്നതിനിടയിൽ ആനിയുടെ പിതാവായ സർ ജോർജ്ജ് മൂറിന് സംശയം തോന്നുകയും അദ്ദേഹം അത് തിരിച്ചറിയുകയും ചെയ്തു. അദ്ദേഹം ആനിയെ എഗേർട്ടനരികിൽ നിന്ന് മാറ്റി.എങ്കിലും രണ്ടുപേരും രഹസ്യമായി വിവാഹം കഴിച്ചു.1602-ൽ മാത്രമാണ് മൂറിന് മനസ്സിലാക്കാൻ കഴിഞ്ഞത്. കാനൻ നിയമം തെറ്റിച്ചതിന് അദ്ദേഹം ഡണിനെ ഫ്ലീറ്റ് പ്രിസണിലേയ്ക്ക് അയച്ചു. നിരവധി പ്രാവശ്യം ആവശ്യപ്പെട്ടതനുസരിച്ച് എഗേർട്ടൻ ഡണിനെ സ്വതന്ത്രനാക്കാൻ അനുവദിച്ചു. ജയിലിൽ നിന്ന് മോചിതനായതിനുശേഷം വിവാഹം നിയമവിധേയമാക്കാൻ എഗേർട്ടന് എഴുതി. "എ വാലിഡിക്ഷൻ" 1611 അല്ലെങ്കിൽ 1612-ൽ എഴുതുമ്പോൾ ആനി പൂർണ്ണഗർഭിണിയായിരുന്നു.

"എ വാലിഡിക്ഷൻ' ഒരു പ്രണയകാവ്യമാണ്. അരിസോണ സർവ്വകലാശാലയിലെ പ്രൊഫസർ ആയ മെഗ് ലോട്ടാ ബ്രൗൺ കവിത മുഴുവനും ശ്രദ്ധിക്കുകയും അദ്ദേഹം അതിനെ നോക്കി കാണുകയു ചെയ്തു. ഈ കവിതയുടെ അവസാന മൂന്നു സ്റ്റാൻസകൾ പരസ്പരം വളരെയധികം സാദൃശ്യം പുലർത്തുന്നു. മാറുന്ന കാലങ്ങളോ, സാഹചര്യങ്ങളോ പ്രണയത്തിന്റെ തീവ്രതയ്ക്ക് വ്യത്യാസം വരുത്താൻ കാരണമാകുന്നില്ല എന്ന പ്രമേയമാണ് ഈ പ്രണയകാവ്യത്തിൽ നിറഞ്ഞുനിൽക്കുന്നത്. യാത്ര പുറപ്പെടുമ്പോൾ ഡണിനെ മരണഭയം വേട്ടയാടുന്ന പ്രമേയമാണ് അക്സഹ് ഗൈബോറി "എ വാലിഡിക്ഷൻ" എന്ന കവിതയിൽ ഉള്ളതായി എടുത്തുകാണിക്കുന്നത്. ആഘോഷിക്കപ്പെടേണ്ടുന്ന ലൈംഗികതയിൽ കുറച്ച് ത്യാഗം ചെയ്യേണ്ടി വരുന്നതിനെക്കുറിച്ചും പ്രമേയ വിഷയമായി തീർന്നിട്ടുണ്ട്.

ഡണിന്റെ ആദ്യകാല കവിതയായ "എ വാലിഡിക്ഷൻ: ഓഫ് മൈ നെയിം ഇൻ ദ വിൻഡോയിലും," "എ വാലിഡിക്ഷൻ: ഫർബിഡിങ് മോണിംഗ് "ലും കാണപ്പെടുന്നത് ഒരേ പ്രമേയം ആണെന്ന് ടർഗൊഫ് വാദിക്കുന്നു. ഒന്നിലെ ആരംഭ സ്റ്റാൻസയും മറ്റൊന്നിന്റെ അവസാന സ്റ്റാൻസയും ഒന്നാണെന്നും രണ്ടിലും മരിക്കാൻ പോകുന്ന ഒരു മനുഷ്യനായിട്ടാണ് ഡൺ സ്വയം കാണുന്നതെന്നും അദ്ദേഹം വിലയിരുത്തുന്നു. ജെ.ഡി. ജാൺ "എ വാലിഡിക്ഷൻ: ഫർബിഡിങ് മോണിംഗ്"നെ "ഹോളി സോണറ്റ്സ്,"ഡൺന്റെ മെഡിറ്റേഷൻIII 
എന്നിവയുമായി താരതമ്യം ചെയ്ത് കോളേജിലെ ലിറ്ററേച്ചർ ജേർണലിൽ എഴുതുകയുണ്ടായി. കരോൾ മാർക്ക്സ് സിചെർമാൻ "എ വാലിഡിക്ഷൻ: ഓഫ് വീപിങ്"മായി ഇതിനെ താരതമ്യം ചെയ്യുന്നു. മോണിംഗ്ൽ ആരംഭിക്കുന്നത് വീപിങ്ൽ സ്നേഹബന്ധം അവസാനിക്കുന്നു. ഇതിലെ കണ്ണുനീർ ഡണും ഭാര്യയും ഒന്നിക്കുന്നതിന് പ്രണയത്തിന്റെ കാലാവസ്ഥ അവർക്ക് അനുകൂലമായിരുന്നില്ല എന്ന് മനസ്സിലാക്കാൻ കഴിയുന്നു.



</doc>
<doc id="416507" url="https://ml.wikipedia.org/wiki?curid=416507" title="സാൻഡി ഡെന്നിസ്">
സാൻഡി ഡെന്നിസ്

സാന്ദ്ര  ഡെയിൽ “സാൻഡി” ഡെന്നിസ്, (ജീവിതകാലം: ഏപ്രിൽ 27, 1937 – മാർച്ച് 2, 1992) ഒരു അമേരിക്കൻ തീയേറ്റർ ആർട്ടിസ്റ്റും സിനിമാ നടിയുമായിരുന്നു. 1960 കളിലെ അവരുടെ അഭിനയജീവിതത്തിന്റെ ഉയരത്തിൽ നിൽക്കുമ്പോൾ ‘ഹു ഇസ് അഫ്രൈഡ് ഓഫ് വിർജീനിയ വുൾഫ്?’ എന്ന സിനിമയിലെ കഥാപാത്രത്തെ അവതരിപ്പിച്ചതിന് അവർക്ക് രണ്ടു ടോണി അവാർഡുകളും അതേസമയം തന്നെ ഒരു ഓസ്കാർ അവാർഡും ലഭിക്കുകയുണ്ടായി.  

സാൻഡി ഡെന്നിസ്, അന്നെ ബാൻക്രോഫ്റ്റ്, സോയെ കാൽഡ്വെൽ, വയോള ഡേവിസ്, കോള്ളീൻ ഡ്യൂഹേസ്റ്റ്, മൌറീൻ സ്റ്റാപ്പിൾട്ടൺ, ഐറിൻ വർത്ത്, ഔഡ്രാ മക്ഡൊനാൾഡ് എന്നിവർ മാത്രമാണ് മികച്ചനടി, മികച്ച ഫീച്ചർ നടി എന്നിവയ്ക്ക് ഒരേ സമയം ടോണി അവാർഡുകൾ നേടിയവർ.


</doc>
<doc id="416514" url="https://ml.wikipedia.org/wiki?curid=416514" title="പുള്ളിക്കാരൻ സ്റ്റാറാ">
പുള്ളിക്കാരൻ സ്റ്റാറാ

2017ൽ ശ്യാംധർ സംവിധാനം ചെയ്ത് പുറത്തിറങ്ങിയ ഒരു മലയാള ചലച്ചിത്രമാണ് പുള്ളിക്കാരൻ സ്റ്റാറാ. മമ്മൂട്ടി, ആശാ ശരത്, ദീപ്തി സതി എന്നിവരാണ് ഈ ചലച്ചിത്രത്തിൽ കേന്ദ്ര കഥാപാത്രങ്ങളെ അവതരിപ്പിച്ചത്. 2017 സെപ്റ്റംബർ 1ന് ചലച്ചിത്രം ഓണം, ബക്രീദ് എന്നിവയോടനുബന്ധിച്ച് റിലീസ് ചെയ്തു. ബി. രാകേഷ്, ഫ്രാൻസിസ് കണ്ണൂക്കാടൻ എന്നിവർ യൂണിവേഴ്സൽ സിനിമാസിന്റെ ബാനറിൽ ഈ ചിത്രം നിർമ്മിച്ചിരിക്കുന്നു. എം. ജയചന്ദ്രൻ ഗാനങ്ങൾക്ക് സംഗീതം നൽകുകയും ഗോപി സുന്ദർ ചിത്രത്തിന് പശ്ചാത്തലസംഗീതം നൽകുകയും ചെയ്തു. ഇന്നസെന്റ്, ദിലീഷ് പോത്തൻ, ഹരീഷ് പെരുമണ്ണ, മണിയൻപിള്ള രാജു, സോഹൻ സീനു ലാൽ, വിവേക് ഗോപൻ, സുനിൽ സുഖദ തുടങ്ങിയവർ ചിത്രത്തിലെ മറ്റ് പ്രധാനപ്പെട്ട കഥാപാത്രങ്ങളെ അവതരിപ്പിച്ചിരിക്കുന്നു. 
ഇടുക്കി സ്വദേശിയായ അധ്യാപകനാണ് ഒരു രാജകുമാരൻ (മമ്മൂട്ടി). അധ്യാപക പരിശീലന കേന്ദ്രത്തിൽ ഇൻസ്ട്രക്ടറായി രാജകുമാരൻ എത്തുന്നു. കുട്ടികളെ വളരെയധികം സ്നേഹിക്കുന്ന അധ്യാപകനാണ് രാജകുമാരൻ. അധ്യാപക പരിശീലനത്തിനിടയിൽ രാജകുമാരന്റെ ജീവിതത്തിലുണ്ടാകുന്ന അപ്രതീക്ഷിതമായ സംഭവങ്ങളാണ് ചലച്ചിത്രത്തിന്റെ ഉള്ളടക്കം. മഞ്ജരി ആന്റണി (ആശാ ശരത്) അധ്യാപക പരിശീലനത്തിനായെത്തുന്ന അധ്യാപികയാണ്. ഓമനാക്ഷൻ പിള്ള (ഇന്നസെന്റ്), സ്റ്റീഫൻ എന്ന കുര്യച്ചൻ (ദിലീഷ് പോത്തൻ), ഭരതൻ (ഹരീഷ് പെരുമണ്ണ) എന്നിവർ വിജയകുമാരന്റെ അടുത്ത സുഹൃത്തുക്കളാണ്. മഞ്ജരിയും മഞ്ജിമയും വിജയകുമാരന്റെ ജീവിതത്തിലുണ്ടാക്കുന്ന മാറ്റങ്ങളെക്കുറിച്ചാണ് ചിത്രത്തിൽ പറയുന്നത്. ഒടുവിൽ രാജകുമാരൻ മഞ്ജിമയെ (ദീപ്തി സതി) വിവാഹം ചെയ്യാൻ തീരുമാനിക്കുന്നു. 

ശ്യാംധർ സംവിധാനം ചെയ്ത രണ്ടാമത്തെ ചലച്ചിത്രമാണ് പുള്ളിക്കാരൻ സ്റ്റാറാ. സെവൻത് ഡേ ആയിരുന്നു ആദ്യത്തെ ചലച്ചിത്രം. ബി. രാകേഷ്, ഫ്രാൻസിസ് കണ്ണൂക്കാടൻ എന്നിവർ സംയുക്തമായി യൂണിവേഴ്സൽ സിനിമാസിന്റെ ബാനറിൽ FTS ഫിലിംസുമായി സഹകരിച്ചാണ് ചലച്ചിത്രം നിർമ്മിച്ചത്. ഇടുക്കിയിൽ നിന്നുള്ള ഒരു അധ്യാപകന്റെ വേഷമാണ് ഈ ചലച്ചിത്രത്തിൽ മമ്മൂട്ടിയുടേത്. 2017ൽ പുറത്തിറങ്ങിയ മമ്മൂട്ടിയുടെ മൂന്നാമത്തെ ചലച്ചിത്രമാണ് പുള്ളിക്കാരൻ സ്റ്റാറാ. ഗ്രേറ്റ് ഫാദർ, പുത്തൻ പണം എന്നിവയായിരുന്നു മറ്റ് രണ്ട് ചലച്ചിത്രങ്ങൾ. ആശാ ശരത്തും ഒരു അധ്യാപികയായി ചിത്രത്തിൽ അഭിനയിക്കുന്നു. മമ്മൂട്ടിയോടൊപ്പം ആശാ ശരത് അഭിനയിക്കുന്ന രണ്ടാമത്തെ ചലച്ചിത്രമാണ് ഇത്. വർഷം എന്ന ചലച്ചിത്രമായിരുന്നു ആദ്യത്തെ ചലച്ചിത്രം. മലയാളത്തിൽ ദീപ്തി സതി അഭിനയിക്കുന്ന രണ്ടാമത്തെ ചലച്ചിത്രമാണ് പുള്ളിക്കാരൻ സ്റ്റാറാ. നീന എന്നതായിരുന്നു മലയാളത്തിലെ ആദ്യത്തെ ചലച്ചിത്രം. പാർലമെന്റ് ​അംഗവും നടനുമായ ഇന്നസെന്റും ഒരു പ്രധാന കഥാപാത്രത്തെ അവതരിപ്പിച്ചിട്ടുണ്ട്. ഇന്നസെന്റ് 7 വർഷങ്ങൾക്കുശേഷമാണ് മമ്മൂട്ടിയോടൊപ്പം അഭിനയിക്കുന്നത്. ഇടുക്കിയിൽ ചിത്രത്തിന്റെ ചില ഭാഗങ്ങൾ ചിത്രീകരിച്ചിട്ടുണ്ട്. ചിത്രീകരണം പൂർത്തിയായതിനുശേഷമാണ് ചലച്ചിത്രത്തിന്റെ പേര് നിർമ്മാതാക്കൾ പ്രഖ്യാപിച്ചത്. സമൂഹമാധ്യമങ്ങളിൽ ചിത്രത്തിന്റെ പേര് ലളിതം സുന്ദരം, അയാൾ സ്റ്റാറാ എന്നീ പേരുകളായിരിക്കുമെന്ന് ചില അഭ്യൂഹങ്ങളുണ്ടായിരുന്നു. എന്നാൽ ചിത്രീകരണശേഷം "പുള്ളിക്കാരൻ സ്റ്റാറാ" എന്നായിരിക്കും ചിത്രത്തിന്റെ പേരെന്ന് നിർമ്മാതാക്കൾ ഔദ്യോഗികമായി അറിയിച്ചു. 
ചലച്ചിത്രത്തിന്റെ ഔദ്യോഗികമായ ട്രെയിലർ 2017 ഓഗസ്റ്റ് 5ന് പുറത്തിറങ്ങി. 2017 സെപ്റ്റംബർ 1ന് ഓണം - ബക്രീദ് ആഘോഷങ്ങളോടനുബന്ധിച്ച് ചിത്രം റിലീസ് ചെയ്തു. ആദ്യ ദിവസം ചലച്ചിത്രം കേരളത്തിൽ നിന്നും 95 ലക്ഷം രൂപ കളക്ഷൻ നേടി. 

എം. ജയചന്ദ്രനാണ് ചിത്രത്തിലെ എല്ലാ ഗാനങ്ങളുടെയും സംഗീത സംവിധാനം നിർവ്വഹിച്ചത്. ഗോപി സുന്ദറായിരുന്നു ചിത്രത്തിന്റെ പശ്ചാത്തല സംഗീത സംവിധായകൻ. 2017 ഓഗസ്റ്റ് 10 ന് ചിത്രത്തിലെ ഗാനങ്ങൾ ഔദ്യോഗികമായി പുറത്തിറങ്ങി. മ്യൂസിക് 247 ആണ് ചിത്രത്തിലെ ഗാനങ്ങൾ ഔദ്യോഗികമായി യൂട്യൂബിലൂടെ റിലീസ് ചെയ്തത്. 


</doc>
<doc id="416516" url="https://ml.wikipedia.org/wiki?curid=416516" title="എൻ.ബി.സി">
എൻ.ബി.സി

അമേരിക്കൻ ടെലിവിഷൻ സംപ്രേഷണ ശൃംഖലയാണ് നാഷണൽ ബ്രോഡ്കാസ്റ്റിംഗ് കമ്പനി (എൻ ബി സി). കോംകാസ്റ്റിന്റെ ഒരു അനുബന്ധസ്ഥാപനമായ എൻബിസി യൂണീവേഴ്സലിന്റെ കീഴിലാണ് ഇതു പ്രവർത്തിക്കുന്നത്. ന്യൂയോർക്കിലെ റോക്ഫെല്ലർ പ്ലാസയിലും ലോസ് ആഞ്ചലസിലും ചിക്കാഗോയിലും ഈ ശൃംഖലയ്ക്ക് പ്രധാന ഓഫീസുകൾ ഉണ്ട്. മൂന്ന് പ്രധാന ടെലിവിഷൻ ശൃംഖലകൾ ഇതുമായി സംയോജിപ്പിച്ചിരിയ്ക്കുന്നു.ആദ്യകാല കളർ ബ്രോഡ്കാസ്റ്റിംഗ് രംഗത്ത് കമ്പനിയുടെ നൂതനതകൾ അവതരിപ്പിക്കുന്നതിനായി 1956 ൽ അവതരിപ്പിച്ച പീകോക്ക് ലോഗോയെ അനുകരിച്ച് "പീകോക്ക് നെറ്റ് വർക്ക്" എന്ന് എൻബിസി യെ വിശേഷിപ്പിക്കുന്നുണ്ട്. ഇത് 1979 ൽ ഔദ്യോഗിക ചിഹ്നമായി മാറി.


</doc>
<doc id="416529" url="https://ml.wikipedia.org/wiki?curid=416529" title="വൈഡ് സർഗാസ്സോ സീ">
വൈഡ് സർഗാസ്സോ സീ

ജീൻ റൈസ് എന്ന ഡോമനികൻ - ഇംഗ്ലിഷ് എഴുത്തുകാരിയുടെ പ്രശസ്ത അധിനിവേശാനന്തര നോവലാണ്‌ വൈഡ് സർഗാസ്സോ സീ. 1966-ലാണ് ഈ നോവൽ പുറത്തിറങ്ങിയത്. 1939-ൽ റൈസ് എഴുതിയ ഗുഡ് മോർണിംഗ്, മിഡ്നൈറ്റ് എന്ന നോവലിന് ശേഷം ഇവർ സാഹിത്യ ലോകത്തിന്റെ വെളിച്ചത്തിൽ നിന്നും മാറി നിന്നിരുന്നു. ഇതിനിടയിലും അവർ പല കൃതികളും എഴുതി. പക്ഷേ വൈഡ് സർഗാസ്സോ സീ ആണ് വായനക്കാരെ വൈകാരികമായി പിടിച്ചുലച്ചത്. ഫെമിനിസം, അതായത് സ്‌ത്രീ സ്വാതന്ത്യ്രവാദംത്തിന്റെയും സ്ത്രീ-പുരുഷ ബിംബകല്പനകളുടെ ഒരു ചിത്രമായിരുന്നു ജീൻ റൈസ് തന്റെ നോവലിൽ എടുത്ത് കാണിച്ചത്.

ഷാർലറ്റ് ബ്രോണ്ടിയുടെ 1847-ൽ പ്രസിധിക്കരിച്ച ജെയിൻ എയറേ എന്ന കൃതിയുടെ മുൻ കഥയാണ്‌ റൈസ് തന്റെ നോവലിൽ കുറിച്ചിരിക്കുന്നത്. അന്റോണിയെറ്റെ കോസ്വൈ എന്ന സ്ത്രീയുടെ ജീവിത കഥയാണ് റൈസ് നോവലിൽ പറയുന്നത്. അടിച്ചമർത്തപ്പെട്ട സ്ത്രീത്വത്തിന്റെ അവശേഷിപ്പുകളും വർണ്ണ വർഗ്ഗവിദ്വേഷപരമായ അസമത്വവും തുറന്ന്കാണിക്കുന്ന നോവലാണ്‌ വൈഡ് സർഗാസ്സോ സീ. മൂന്ന് ഭാഗങ്ങളായിട്ടാണ് ഈ നോവൽ തിരിച്ചിരിക്കുന്നത്.





</doc>
<doc id="416532" url="https://ml.wikipedia.org/wiki?curid=416532" title="ഷൊർണൂർ- കൊച്ചിഹാർബർ തീവണ്ടിപ്പാത">
ഷൊർണൂർ- കൊച്ചിഹാർബർ തീവണ്ടിപ്പാത

കേരളത്തിലെ ഒരു പ്രധാന തീവണ്ടിപാതാഖണ്ഡമാണ് ഷൊർണൂർ- കൊച്ചി ഹാർബർ റയില്പാത. പാലക്കാട് ജില്ലയിലെ ഷൊർണ്ണൂരിൽ ആരംഭിച്ച് തൃശ്ശൂർ ജില്ലയിലൂടെ എറണാകുളം ജില്ലയിലെ കൊച്ചി ഹാർബർ സ്റ്റേഷൻ വരെയുള്ളതാണ് ഈ പാത. കേരളത്തിന്റെ മദ്ധ്യഭാഗത്തുള്ള ഈ പാത കേരള സമ്പത്ഘടനയുടെ തന്നെ നട്ടെല്ലാണ്. കേരളത്തിന്റെ വ്യാവസായിക തലസ്ഥാനമായ കൊച്ചിയെയും മറ്റൊരു കോർപ്പറേഷനായ തൃശൂരിനേയും ഈ പാതയുടെ ബന്ധിപ്പിക്കുന്നു. തെക്കൻ കേരളത്തിൽ നിന്ന് ഭാരതത്തിന്റെ ഒട്ടുമിക്കസ്ഥലങ്ങളിലേക്കും പോകുന്ന വണ്ടികൾ ഈ പാതയിലൂടെ കടന്നുപോകുന്നു. തെക്കൻ റെയിൽ വേ മേഖലയു ടെ ഭാഗമായ തിരുവനന്തപുരം റയിൽ വേ ഡിവിഷൻ ആണ് ഈ പാതയുടെ നടത്തിപ്പുകാർ. 

രാജർഷി എന്നറിയപ്പെട്ടിരുന്ന രാമവർമ്മ 15, രാജാവായിരുന്ന കാലത്താണ് ഈ പാത ആരംഭിച്ചത്. അതിനു നിർമ്മാണച്ചിലവിലേക്ക ബൃട്ടീഷുകാർ ഒരുപാട് പണം ആവശ്യപ്പെട്ടു. അതിനു ധനം കണ്ടെത്താനായി ബ്രിട്ടീഷ് സാമ്രാജ്യത്തിനോട് വായ്പയായി ആവശ്യമുള്ള തുകയുടെ അപേക്ഷയും നിരസിക്കപ്പെട്ടു. പകരം ബ്രിട്ടീഷ് സർക്കാരിന്റെ നികുതി വർദ്ധിപ്പികാനാണ് ബ്രിട്ടീഷുകാർ നിർദ്ദേശിച്ചത്.
ജനങ്ങൾക്ക് ദോഷമായ ഒരു പ്രത്യേക നികുതിയും ചുമത്താൻ രാജർഷി സമ്മതിച്ചില്ല. അദ്ദേഹം തൃപ്പൂണിത്തുറാ ശ്രീ പൂർണനാരായേക്ഷേത്രത്തിലെ ക്ഷേത്ര ഉത്സവത്തോടനുബന്ധിച്ച് ആനകൾക്ക് ചാർത്തുന്ന 15 നെറ്റിപ്പട്ടങ്ങളിൽ 14 എണ്ണം വിൽക്കാൻ തീരുമാനിച്ചു. . മഹാരാജാവിന്റെ അഭ്യർത്ഥന. കൊച്ചി രാജകുടുംബത്തിലെ ക്ഷേത്ര അധികാരികളും മറ്റു കുടുംബാംഗങ്ങളും നിരസിച്ചെങ്കിലും ബന്ധപ്പെട്ട അധികാരികളുമായി നടത്തിയ ചർച്ചയ്ക്ക് ശേഷം മഹാരാജാവിന് ഈ നീക്കത്തിന് അനുമതി നേടി. പകരം വെള്ളികൊണ്ട് നെറ്റിപട്ടം ഉണ്ടാക്കി സ്വർണ്ണം പൂശി നൽകി. ക്ഷേത്ര ട്രഷറിയിൽ നിന്നും നെട്ടിപ്പട്ടങ്ങൾ ഏറ്റെടുക്കുന്നതിനു മുമ്പ് 72 പ്രാവശ്യം കുമ്പിട്ടുകയും നെറ്റിപട്ടം തിരിച്ചെടുക്കുന്നതിനായി റെയിൽവേ വരുമാനത്തിന്റെ ഒരു ശതമാനം അനുവദിച്ചുകൊണ്ടുള്ളകരാറിൽ ഒപ്പുവെക്കുകയും ചെയ്തു എന്ന് ക്ഷേത്രം ട്രഷറിരേഖകൾ പറയുന്നു. സ്വന്തം സ്വകാര്യസ്വത്തും അദ്ദേഹം ഈ ആവശ്യത്തിലേക്ക് ഉപയോയിച്ചു. 
അങ്ങനെ ഒരുവിധം ചെലവുകാശ് തയ്യാറാക്കിയപ്പോൾ അടുത്തപ്രശ്നം ലെടുത്തു. അങ്കമാലിക്കും ഇടപ്പള്ളിക്കും ഇടയിൽ കുറേഭാഗം തിരുവിതാംകൂർ രാജാവിൻടെ കൈവശമാണ്. 1899 ഒക്റ്റോബറിൽ തിരുവിതാംകൂർ രാജാവിനോട് ഈ പ്രദേശം വിട്ടുകിട്ടുന്നതിനായി അപേക്ഷ അയച്ചു. അങ്ങനെ 1899ൽ പാളത്തിന്റെ പണീ ആരംഭിച്ചു. മദ്രാസ് റയിൽ വേ കമ്പനി ആണ് പണീ ഏറ്റെടുത്തത്. വഴിയിലെ പുഴകൾക്കും തോടുകൾക്കും കുറുകെ പാലം നിർമ്മിക്കേണ്ടതിനാൽ കുറച്ച കാലതാമസം നേരിട്ടെങ്കിലും 1902 ജൂൺ 2നു ഗൂഡ്ശ് വണ്ടികളൂം ജൂലൈ 16നു യാത്ര തീവണ്ടികളൂം ഓടിത്തുടങ്ങി. അന്ന് അത് മീറ്റർ ഗേജിലായിരുന്നു. 1935 ഒക്ടോബർ 24നു ഇത് ബ്രോഡ് ഗേജ് ആയി പരിവർത്തിപ്പിച്ച് നിലവിൽ വന്നു. 

ഏകദേശം നീളമുള്ള ഷൊർണൂർ- കൊച്ചി മീറ്റർഗേജ് പാത ഹൈക്കോടതിക്ക് പിന്നിലുള്ള എറണാകുളം ടർമിനസിൽ (പഴയ ഏറണാകുളം തീവണ്ടി നിലയം; സ്റ്റേഷൻ കോഡ്: ERG)ആണ് അവസാനിച്ചിരുന്നത്. ആദ്യം ഒരു വരിപാത മാത്രമായിരുന്നു. പിന്നീട് വണ്ടി തിരിക്കാനായി ഒരു വർത്തുള പാതകൂടി നിർമ്മിച്ചു. ബസുകളും റിക്ഷകളും യാത്രക്കാരെ കയറ്റാൻ നിലയം വരെ വരുമായിരുന്നു. മഹാരാജാവിനു പ്രത്യേകം സലൂൺ തന്നെ ഉണ്ടായിരുന്നു. മഹാരാജാവ് യാത്രചെയ്യുമ്പോൾ മാത്രം അത് തീവണ്ടിയോട് ഘടിപ്പിക്കുമായിരുന്നു. രാജകീയ കാത്തിരിപ്പുകേന്ദ്രത്തിലേക്ക് രാജകുടുംബാംഗങ്ങൾക്കും മറ്റ് പ്രത്യേക അതിഥികൾക്കും മാത്രമേ പ്രവേശനമുണ്ടായിരുന്നുള്ളു. 

മദ്രാസ് റയിൽ വേകമ്പനിയുമായുള്ള ഉടമ്പടി 1907 ഡിസംബർ 31നു അവസാനിച്ചു. ഈ കമ്പനി ഇന്ത്യൻ സ്റ്റേറ്റിനുവേണ്ടി സിക്രട്ടറി വിലയ്ക്കുവാങ്ങി. അത് വടക്കൻ പ്രദേശങ്ങളിലെ പ്രവർത്തനങ്ങൾക്കായി സൗത് മറാട്ട റയിൽ വേ എന്നും ജോലാർപേട്ടിൽ നിന്നും മംഗലാപുരം വരെയുള്ള ഭാഗം തെക്കേ ഇന്ത്യൻ റെയിൽ വേ കമ്പനി (the South Indian Railway Co) എന്നും വിഭജിക്കപ്പെട്ടു. 1902ൽ ഷൊർണൂർ കൊച്ചി തീവണ്ടിപ്പാത പ്രവർത്തനം ആരംഭിച്ചു. പാതയുടെ ഉടമസ്ഥത കൊച്ചിരാജാവിനും നടത്തിപ്പ് സൗത്ത് ഇന്ത്യൻ റെയിൽ വേ കമ്പനിയും ആയിരുന്നു. 1930-35 കാലഘട്ടത്തിൽ കൊച്ചി തുറമുഖവികസനത്തിന്റെ ഭാഗമായി ഈ പാത ബ്രോഡ് ഗേജ് പാതയായി വികസിപ്പിക്കപ്പെട്ടു.

സ്വാതന്ത്ര്യത്തിനുശേഷം ഈ പാത 1956 ആഗസ്റ്റ് 31നു പാലക്കാട് റെയിൽവേ ഡിവിഷൻ നിലവിൽ വന്നതോടേ അതിന്റെ ഭാഗമായി. പിന്നീട് 1979 ഒക്ടോബർ 2നു ഇത് തിരുവനന്തപുരം റെയിൽ വേ ഡിവിഷനിലേക്ക് മാറ്റപ്പെട്ടു. 1986ൽ ഈ പാതയുടെ ഇരട്ടിപ്പിക്കൽ പൂർത്തിയായി. 1996ലാണ് വൈദ്യുതീകരണം പൂർത്തിയായത്. തൃശ്ശൂരിൽ നിന്നും ഗുരുവായൂരിലേക്ക് 23 കിമി നീളമുള്ള ഒരു ശാഖ 1994ൽ നിർമ്മിക്കപ്പെട്ടു. ഈ ശാഖയെ താനൂരിലേക്ക് നീട്ടി ഷൊർണൂർ തൃശ്ശൂർ പാതക്ക് സമാന്തരപാത നിർമ്മിക്കാൻ പദ്ധതികളൂണ്ട്. .

ഈ പാതയിലൂട് ദിവസവും ശരാശരി 110 തീവണ്ടികൾ (60 യാത്രാവണ്ടികളൂം 35 ചരക്ക് വണ്ടികളൂം) കടന്നുപോകുന്നുണ്ട്. . 1943വരെ കേരളത്തിലേക്കുള്ള ചരക്കുഗതാഗതം മിക്കവാറും ജലപാതയിലൂടെ ആയിരുന്നു. ഷൊർണ്ണൂർ കൊച്ചി പാത വന്നതോടെ ജലഗതാഗതം ഏകദേശം വിസ്മൃതപ്രായമായി. ഒട്ടുമിക്ക വസ്തുക്കളൂം തീവണ്ടി മുഖേനയാണ് ഇന്ന് വിനിമയം ചെയ്യുന്നത്. ഒല്ലൂരിൽ നിന്നുള്ള ഇഷ്ടികയും മരസാമാനങ്ങളും മറ്റുമായിരുന്നു പ്രധാന ചരക്കുകൾ. കൊച്ചി എണ്ണ ശുദ്ധീകരണശാല, പുതുവൈപ്പിനിലെ കൊച്ചി പ്രകൃതിവാതകനിലയം എന്നിവ വന്നതോടെ പെട്രോളിയം ഉത്പന്നങ്ങളും പ്രകൃതിവാതകവും, ഈ പാതയിലെ മുഖ്യ ചരക്കായി മാറി. ഇരുമ്പൈര, കൽക്കരി, പഞ്ചസാര, ചെമ്പ്, ഉരുക്ക്, ഉപ്പ്, അരി ഗോതമ്പ്, സിമന്റ്, തുടങ്ങി ഇന്ന് ഈ പാതയിലൂടെ ആണ് ഒട്ടുമിക്ക വസ്തുക്കളൂം കടത്തുന്നത്. Kochi]] etc.

 ഈ പാതക്ക് മൂന്നും നാലും വരികൾ നിർമ്മിക്കുന്നതിനു ഭാരതീയ റെയിൽ വേ ആലോചിക്കുന്നുണ്ട്. വല്ലാർപാടം അന്താരാഷ്ട്ര കണ്ടെയ്‌നർ ട്രാൻസ്ഷിപ്‌മെന്റ് ടെർമിനൽ കൂടി വന്നതോടെ ഈ പാതയിലെ ഗതാഗതം വളരെയധികം വർദ്ധിച്ചിട്ടുണ്ട്. അതിനാൽ വാണിജ്യവികസനത്തിനും വ്യവസായ അഭിവൃദ്ധിക്കും ഈ പാതയുടെ വികസനം ആവശ്യമാണ്. 


</doc>
<doc id="416533" url="https://ml.wikipedia.org/wiki?curid=416533" title="രാജർഷി സർ ശ്രീ രാമവർമ്മ">
രാജർഷി സർ ശ്രീ രാമവർമ്മ

കൊച്ചിയിലെ രാജർഷി, ഒഴിഞ്ഞ വല്യമ്പ്രാൻ എന്നീ പേരുകളിൽ കൂടി അറിയപ്പെടുന്ന രാജർഷി സർ ശ്രീ രാമവർമ്മ XV (1852–1932) 1895 മുതൽ 1914 വരെ കൊച്ചി മഹാരാജ്യത്തിലെ രാജാവായിരുന്നു.
1852 ഡിസംബർ 26 ന് അമ്മ തമ്പുരാട്ടിയുടെയും കൂടലാറ്റുപുറത്ത് മനക്കൽ ഭാസ്കരൻ അനുജൻ നമ്പൂതിരിപ്പാടിന്റെയും മകനായി ജനിച്ചു. 1867 ൽ ഉപനയത്തിനുശേഷം കുംഭകോണം ശെശചാരിയുടെ കീഴിൽ സംസ്കൃതം പഠിച്ചു. അക്കാലത്ത് കൊച്ചി രാജകുടുംബത്തിലെ വലിയ പണ്ഡിതന്മാരിൽ ഒരാളായിരുന്നു അദ്ദേഹം. 1876-ൽ സഹോദരിയെ നഷ്ടപ്പെട്ട അദ്ദേഹം 1877-ൽ ഡിസ്പെഷ്യയുടെ ആക്രമണപെട്ട അദ്ദേഹം ഏതാനും വർഷങ്ങൾകൊണ്ട് അല്പം ആശ്വാസം ലഭിക്കുകയും ചെയ്തു. 1881 ൽ അദ്ദേഹത്തിനു പിതാവിനെ നഷ്ടപ്പെട്ടു. അങ്ങനെ ജീവിതത്തിലെ തുടർച്ചയായ ദുരന്തങ്ങളാൽ അദ്ദേഹം വിഷാദരോഗിയായി കടന്നുപോകയും അതുവഴി പുസ്തകങ്ങളുടെ സൗഹൃദം തേടുകയും ചെയ്തു. ഇതുമൂലം അദ്ദേഹം കൊച്ചിയുടെ രാജകുടുംബത്തിലെ ഏറ്റവും വലിയ പണ്ഡിതന്മാരിൽ ഒരാളായി മാറി. 1917 ൽ പുനെയിലെ അഖിലേന്ത്യാ ആയുർവേദി കോൺഫറൻസിൽ പുനെയിൽ നടത്തിയ പ്രഭാഷണത്തിൽ ഭാരതസ്വാതന്ത്ര്യസമരനായകൻ ബാല ഗംഗാധര തിലകൻ ആണ് അദ്ദേഹത്തെ കൊച്ചിയിലെ രാജർഷി എന്ന് സംബോധന ചെയ്തത്. ബാല ഗംഗാധർ തിലക് ഇദ്ദേഹത്തെ . ' ഞാൻ ഇദ്ദേഹത്തെ രാജകുമാരന്മാർക്കിടയിലെ ഉന്നതപണ്ഡിതനായിരുന്നെന്ന് ഞാൻ കേട്ടിട്ടുണ്ട്. ഇദ്ദേഹം പണ്ഡിതർക്കിടയിലെ രാജാവാണ് എന്ന്ഇപ്പോൾ മനസ്സിലായി. "എന്നാണ് പ്രശംസിച്ചത് .

സംസ്കൃതത്തിലും ഇംഗ്ലീഷ് ഭാഷയിലും അഗാധ പാണ്ഡിത്യമുണ്ടായിരുന്ന രാമവർമ്മ കേരളത്തിനു പുറത്തും വളരെ പ്രശസ്തനായിരുന്നു. ആ മീറ്റിങ്ങിൽ രാമവർമ്മയായിരുന്നു പ്രധാന അതിഥി. ഇതുപോലെ അക്കാലത്ത് കേരളത്തിനകത്തും പുറത്തും നടന്ന മിക്ക ശാസ്ത്രസദസ്സുകളിലും അദ്ദേഹത്തിന്റെ സർവ്വാദരണീയമായ സാന്നിദ്ധ്യം ഉണ്ടായിരുന്നതായി കാണൂന്നു. കേരളത്തിനുപുറത്ത് ഇത്രയും ആദരിക്കപ്പെട്ട ഒരു പണ്ഡിതൻ ശ്രീ ശങ്കരനു ശേഷം അദ്ദേഹമായിരിക്കും.
ഭരണകർത്താവ് എന്ന നിലക്കും വളരെ പ്രഗൽഭനായിരുന്നു രാജർഷി രാമവർമ. കർസൻ പ്രഭുവും അദ്ദേഹത്തിന്റെ ഭരണപാടവത്തെ പുകഴ്തിയിട്ടുണ്ട്. കൊച്ചി മഹാനഗരത്തിന്റെ പിതാവ് എന്ന നിലക്കായിരിക്കും രാജർഷി ഓർമ്മിക്കപ്പെടുക. അദ്ദേഹം ഭൂവുടമസ്ഥത, എക്കൗണ്ടിങ്, തുടങ്ങിയ മേഖലകളിൽ വിപ്ലവകരമായ മാറ്റങ്ങൾക്ക് തുടക്കമിട്ടു. ജനങ്ങളെ ഭരണവുമായി അടുപ്പിക്കാൻ അദ്ദേഹം വിഭാവനം ചെയ്ത വില്ലേജ് പഞ്ചായത് ബില്ല് അത്തരത്തിലെ ആദ്യത്തെതാണ്. കുടിയായ്മ നിയമവും രാജർഷിയുടെ കിരീടത്തിലെ പൊൻ തൂവലാണ്. തൃപ്പൂണിത്തുറയിൽ അദ്ദേഹം സ്ഥാപിച്ച സംസ്കൃതപാഠശാലയാണ് ഇന്ന് വളർന്ന് രാമവർമ്മ സംസ്കൃതകോളജ് എന്നറിയപ്പെടുന്നത്. മഹാത്മാ ഗാന്ധി സർവ്വകലാശാലയുമായി ബന്ധിക്കപ്പെട്ടിട്ടുള്ള അത് സ്വയംഭരണ (ഓട്ടോണമസ്)പദവിയിലേക്ക് അടുക്കുന്നു. കേരളത്തിലെ സംസ്കൃതപഠനത്തിനു അത് നൽകിയ സംഭാവനകൾ വളരെ വലുതാണ്. ഡോ. കെ. ജി. പൗലോസിനെപോലെ പല പ്രമുഖവ്യക്തികളെയും രൂപപ്പെടുത്തുന്നതിലും അവരുടെ പ്രവർത്തനത്തിനും ഈ കലാലയം കാരണമായി. 
അദ്ദേഹമാണ് കൊച്ചിയിലേക്ക് തീവണ്ടി കൊണ്ടുവന്നത്. ഷൊർണൂർ- കൊച്ചിഹാർബർ റയില്പാത അദ്ദേഹത്തിന്റെ സൃഷ്ടിയാണ്. റയില്പാതയുടെ നിർമ്മാണാവശ്യത്തിനുള്ള ധനസമ്പാദനത്തിനായി പൂർണ്ണത്രയീശന്റെ 15 സ്വർണ്ണ നെറ്റിപ്പട്ടങ്ങളിൽ 14 എണ്ണവും വിറ്റു എന്ന കഥ പ്രശസ്തമാണ്. തന്റെ പരദേവതയുടെ സ്വത്തുക്കൾ, ക്ഷേത്രമുതലുകൾ അവിടെ നിന്നും മാറ്റുന്നത് വളരെയധികം എതിർപ്പു നേരിട്ട ഒരു സംഭവമാണ്. ക്ഷേത്രഭരണാധികാരികളുമായി ചർച്ച നടത്തി അവരെ സമ്മതിപ്പിച്ചതും ദേവനു മുമ്പിൽ വഴിപാടു സമർപ്പിച്ചും അദ്ദേഹം നടപ്പാക്കിയ ആ പരിഷ്കാരം വളരെയധികം ചർചകൾക്ക് വിഷയമായിട്ടുണ്ട്. 
1914ൽ അദ്ദേഹം സിംഹാസനത്തിൽ നിന്നും ഒഴിവായി. അത് ഇംഗ്ലീഷുകാരുമായുള്ള സ്വരച്ചേർച്ചയില്ലായ്മകാരണമാണെന്നും ശാരീരികാസ്വാസ്ഥ്യം മൂലമാണെന്നും പറയപ്പെടുന്നു. അങ്ങനെ അദ്ദേഹം ഒഴിഞ്ഞ വല്യമ്പ്രാൻ എന്ന പേരിലും അറിയപ്പെടുന്നു.

രാജർഷി രാമവർമ്മ 1932 ജാനുവരിയിൽ തൃശ്ശൂരിൽ അദ്ദേഹത്തിന്റ്റെ മെറി ലോഡ്ജ് പാലസ് എന്ന വേനൽകാലവസതിയിൽ വച്ച് അന്തരിച്ചു. രാജകീയബഹുമതികളോലെ കൊട്ടാരം വളപ്പിൽ സംസ്കരിക്കപ്പെട്ടു. അദ്ദേഹത്തിന്റെ വസതി ഇന്നത്തെ കേരളവർമ്മ കോളജിനുസമീപത്താണ്. 


</doc>
<doc id="416542" url="https://ml.wikipedia.org/wiki?curid=416542" title="ഐവറി ത്രോൺ: ക്രോണിക്കൽസ് ഓഫ് ദ ഫാമിലി ഓഫ് ട്രാവൻകൂർ">
ഐവറി ത്രോൺ: ക്രോണിക്കൽസ് ഓഫ് ദ ഫാമിലി ഓഫ് ട്രാവൻകൂർ

തിരുവിതാംകൂറിലെ അവസാനത്തെ സ്ത്രീഭരണാധികാരിയായിരുന്ന മഹാറാണി റീജൻറ് സേതുലക്ഷ്മിബായിയെ കേന്ദ്രബിന്ദുവാക്കി 'മനു എസ് പിള്ള ' രചിച്ച കൃതിയാണ് 'ഐവറി ത്രോൺ: ക്രോണിക്കൽസ് ഓഫ് ദ ഫാമിലി ഓഫ് ട്രാവൻകൂർ'. രാജകുടുംബത്തിലേക്ക് ദത്തെടുക്കപ്പെട്ട് ഏകാന്തമായ ബാല്യത്തിലൂടെയും പുസ്തകങ്ങൾക്കിടയിലെ കൗമാരത്തിലൂടെയും കടന്ന് പ്രത്യേക സാഹചര്യത്തിൽ ഭരണം ഏറ്റെടുത്തു.കുടുംബത്തിലും പുറത്തും പല വെല്ലുവിളികളും നേരിട്ടപ്പോഴും തന്റെ ആദർശങ്ങളിലും വിശ്വാസങ്ങളിലും ഉറച്ചു നിന്നു.ഒടുവിൽ കൊട്ടാരവും രാജ്യവും ഉപേക്ഷിച്ച് ബാംഗ്ലൂരിൽ തികച്ചും സാധാരണക്കാരിയായ കുടുംബിനിയായി ജീവിച്ചു മരിച്ചു.


</doc>
<doc id="416547" url="https://ml.wikipedia.org/wiki?curid=416547" title="രാമവർമ്മ കൊച്ചനിയൻ തമ്പുരാൻ">
രാമവർമ്മ കൊച്ചനിയൻ തമ്പുരാൻ

രാമവർമ്മ കൊച്ചനിയൻ തമ്പുരാൻ ( 1912 ജൂൺ 2− 2014 ഫിബ്രവരി 5) കൊച്ചിരാജ്യത്തിലെ ഒരു വലിയതമ്പുരാൻ ആയിരുന്നു. രാജവാഴ്ച അവസാനിച്ചതിനു ശേഷം ഒമ്പതാമത്തെ വല്യ തമ്പുരാനായിരുന്നു രാമവർമ കൊച്ചനിയൻ തമ്പുരാൻ. കേരളവർമ്മ തമ്പുരാൻ തീപ്പെട്ടതിനെ തുടർന്നാണ്‌ ഇദ്ദേഹം മൂത്ത അംഗമായി സ്ഥാനമേറ്റത്‌. കൊച്ചി രാജ്യം ഭാരതത്തിലേക്ക് ലയിച്ചശേഷം പെരുമ്പടപ്പു സ്വരൂപത്തിലെ കിരീടാവകാശിയായ ഏറ്റവും പ്രായമുള്ള അംഗത്തെ വലിയതമ്പുരാൻ എന്ന സ്ഥാനപ്പേരിൽ അറിയപ്പെടുന്നു. അദ്ദേഹം ഒരു നല്ല ക്രിക്കറ്റ് കളിക്കാരനും, ടെന്നീസ് കളിക്കാരനും ആയിരുന്നു. അദ്ദേഹത്തിന്റെ പത്നി ശാരദാമണി രവിവർമ്മയുടെപൗത്രി ആയിരുന്നു. 102 വർഷം ജീവിച്ചിരുന്നു എന്ന മഹാഭാഗ്യവും ഇദ്ദേഹത്തിനുണ്ട് 
കുന്നത്തൂർ പടിഞ്ഞാറേടത്ത്‌ ശങ്കരൻ ഭട്ടതിരിപ്പാടിന്റേയും ലക്ഷ്മി തോപ്പു കൊട്ടാരത്തിൽ കുഞ്ഞിക്കാവ്‌ തമ്പുരാന്റേയും മകനായി 1912 ജൂൺ രണ്ടിനാണ്‌ രാമവർമ കൊച്ചനിയൻ തമ്പുരാന്റെ ജനനം.സ്കൂൾ വിദ്യാഭ്യാസമെല്ലാം തൃപ്പൂണിത്തുറയിൽ ആയിരുന്നു. മഹാരാജാസ്‌ കോളേജിൽ നിന്നും ഇന്റർമീഡിയേറ്റ്‌ പാസായ ശേഷം കൽക്കട്ട സർവകലാശാലയിൽ നിന്നുമാണ്‌ ഡിഗ്രി നേടിയത്‌.തിരുകൊച്ചി ഗവൺമെന്റ്‌ സർവീസിൽ സിവിൽ സപ്ലൈസ്‌, ആരോഗ്യവകുപ്പ്‌, പിഡബ്ല്യുഡി, തുടങ്ങിയ വകുപ്പുകളിൽ ജോലി ചെയ്തിട്ടുണ്ട്‌. ഫിനാൻഷ്യൽ അസിസ്റ്റന്റ്‌ ആയിട്ടാണ്‌ അദ്ദേഹം സർക്കാർ സർവീസിൽ നിന്നും വിരമിച്ചത്‌. 
ചിട്ടയായ ജീവിതശൈലിയാണ്‌ അദ്ദേഹം അനുവർത്തിച്ചിരുന്നത്‌. രാവിലെ ആറിന്‌ മുമ്പ്‌ ഉണരും. ഭക്ഷണകാര്യത്തിലും വിട്ടുവീഴ്ചയ്ക്ക്‌ തയ്യാറായിരുന്നില്ല. എങ്കിലും പ്രായത്തിന്റേതായ അവശതകൾ അവസാന കാലത്ത്‌ അദ്ദേഹത്തെ അലട്ടിയിരുന്നു. പൂർണത്രയീശന്റെ ദാസൻ മാത്രമാണെന്നായിരുന്നു ഭാവം
നല്ലൊരു ക്രികറ്റ് കളിക്കാരനായ അദ്ദേഹത്തിന് എതിരേവരുന്ന പന്തുകൾ സിക്സർ ആക്കുക എന്നത് ഒരു പ്രത്യേക കഴിവായിരുന്നു. അതുകൊണ്ട് തന്നെ അദ്ദേഹം സിക്സർ തമ്പുരാൻ എന്നറിയപ്പെട്ടു. 1930കളിൽതന്നെ തൃപ്പൂണിത്തുറ ക്രിക്കറ്റ് ക്ലബ്ബിന്റെ സാരഥിയായിരുന്ന ഇദ്ദേഹം എറണാകുളം രാമവർമ്മ ക്ലബ്ബിന്റെ യും അംഗമാണ്. . ബാറ്റിംഗിൽ പ്രതിഭ തെളിയിച്ചതിന്‌ പുറമെ മികച്ചൊരു ഫാസ്റ്റ്‌ ബൗളർ കൂടിയായിരുന്നു അദ്ദേഹം. ടെസറ്റ്‌ ക്രിക്കറ്റിനോടായിരുന്നു താത്പര്യം കൂടുതൽ. ഇംഗ്ലണ്ടിന്റെ കളികാണാനാണ്‌ ഏറെ ആഗ്രഹിച്ചിരുന്നത്‌. ഐപിഎൽ മാച്ചുകളോട്‌ കൊച്ചനിയൻ തമ്പുരാൻ വിയോജിച്ചു. അത്‌ ക്രിക്കറ്റല്ലെന്നായിരുന്നു തമ്പുരാന്റെ മതം. ഐപിഎല്ലിന്റെ ആദ്യ എഡിഷൻ കണ്ടപ്പോഴേ ആ കളികാണൽ മതിയാക്കി

വായനയും ഡ്രൈവിങും ആയിരുന്നു അദ്ദേഹത്തിന്റെ ഹോബികൾ. തോമസ് ഹാർഡിയും വള്ളത്തോളൂം, ടോൾസ്റ്റോയിയും ഇഷ്ടപ്പെട്ട എഴുത്തുകാർ. വള്ളത്തോളിന്റെ മിക്ക കൃതികളും അദ്ദേഹത്തിനറിയാമായിരുന്നു.


</doc>
<doc id="416548" url="https://ml.wikipedia.org/wiki?curid=416548" title="ജോയ് ആഡംസൺ">
ജോയ് ആഡംസൺ

ഫ്രിഡെറിക് വിക്ടോറിയ "ജോയ്" ആഡംസൺ (née ഗെസ്സ്നർ, 20 ജനുവരി1910 – 3 ജനുവരി1980) പ്രകൃതിശാസ്ത്ര പഠിതാവും കലാകാരിയും എഴുത്തുകാരിയുമാണ്. അവരുടെ "ബോൺ ഫ്രീ" എന്ന പുസ്തകത്തിൽ "എൽസ" എന്ന കെനിയൻ പെൺസിംഹക്കുട്ടിയെ വളർത്തിയപ്പോഴുള്ള അനുഭവങ്ങൾ വിവരിക്കുന്നുണ്ട്."ബോൺ ഫ്രീ" നിരവധി ഭാഷകളിൽ പ്രസിദ്ധീകരിക്കുകയും ഇതേ പേരിൽ തന്നെ ഒരു ചലച്ചിത്രം നിർമ്മിക്കുകയും ചെയ്തു. ഈ ചലച്ചിത്രത്തിന് അക്കാഡമി അവാർഡും ലഭിക്കുകയുണ്ടായി. 1977-ൽ ജോയ് ആഡംസൺന് "ആസ്ട്രിയൻ ക്രോസ്സ് ഓഫ് ഓണർ ഫോർ സയൻസ് ആൻഡ് ആർട്ട്" അവാർഡ് ലഭിക്കുകയുണ്ടായി.






</doc>
<doc id="416551" url="https://ml.wikipedia.org/wiki?curid=416551" title="എലിസബത്ത് ഗാരെറ്റ് ആൻഡേഴ്സൻ">
എലിസബത്ത് ഗാരെറ്റ് ആൻഡേഴ്സൻ

എലിസബത്ത് ഗാരെറ്റ് ആൻഡേഴ്സൻ (9 ജൂൺ1836 – 17 ഡിസംബർ1917) ഇംഗ്ലീഷ് വൈദ്യശാസ്ത്രജ്ഞയും വോട്ടവകാശത്തിനുവേണ്ടി പോരാടിയ വനിതയുമായിരുന്നു. ബ്രിട്ടനിൽ വൈദ്യശാസ്ത്രജ്ഞയായും സർജനായും യോഗ്യതനേടുന്ന ആദ്യവനിതയും ആയിരുന്നു. ആൻഡേഴ്സൻ വനിതാ ഹോസ്പിറ്റൽ സ്റ്റാഫിന്റെ ആദ്യ സഹസ്ഥാപികയും, ബ്രിട്ടീഷ് മെഡിക്കൽ സ്ക്കൂളിലെ ആദ്യത്തെ അദ്ധ്യക്ഷയും, ഫ്രാൻസിലെ ആദ്യത്തെ വനിതാ ഡോക്ടറും, ബ്രിട്ടനിലെ സ്ക്കൂൾ ബോർഡിൽ തരഞ്ഞെടുത്ത ആദ്യ വനിതാംഗവും, ആൽഡെബെർഗിലെ മേയറും, ബ്രിട്ടനിലെ മജിസ്ട്രേറ്റും ആയിരുന്നു. 

1836 ജൂൺ 9 ന് ലണ്ടനിലെ വൈറ്റ് ചാപെലിൽ സഫ്ലോക്കിലെ ലീൻസ്റ്റണിലുള്ള "ന്യൂസൺ ഗാരെറ്റിന്റെയും" (1812–1893) ലണ്ടനിലെ "ലൂയിസ നീ ഡണൽ"ന്റെയും (1813–1903)11 മക്കളിൽ രണ്ടാമത്തെ പുത്രിയായി ജനിച്ചു.പതിനേഴാം നൂറ്റാണ്ടിന്റെ ആരംഭം മുതൽ ഗാരെറ്റിന്റെ പൂർവികർ ഈസ്റ്റ് സഫ്ലോക്കിലെ ഇരുമ്പുജോലിക്കാരായിരുന്നു.മൂന്നു മക്കളിൽ ഇളയവനായിരുന്നു ന്യൂസൺ. അക്കാദമികമായി പിന്നിലായിരുന്നു. എന്നിരുന്നാലും കുടുംബത്തിന്റെ സംരംഭക മനോഭാവം അദ്ദേഹത്തിനുണ്ടായിരുന്നു. സ്കൂൾ വിദ്യാഭ്യാസം പൂർത്തിയായപ്പോൾ ലീൻസ്റ്റൺ പട്ടണത്തിന് വളരെക്കുറച്ച് മാത്രമേനൽകാൻ കഴിയുകയുള്ളൂവെന്ന് മനസ്സിലാക്കിയ ന്യൂസൺ ലീൻസ്റ്റൺ ഉപേക്ഷിച്ച് ലണ്ടനിലേക്ക് പോയി. അവിടെവെച്ച് അദ്ദേഹം സഹോദരന്റെ ഭാര്യാ സഹോദരി സഫ്ലോക്ക് വംശത്തിലെ ഒരു സത്രസൂക്ഷിപ്പുകാരന്റെ മകളായ ലൂയിസ ഡണ്ണെലുമായി പ്രണയത്തിലായി. വിവാഹശേഷം, ദമ്പതികൾ വൈറ്റ് ചാപ്പലിലെ 1 കോമേഴ്സ്യൽ റോഡിലെ പലിശയ്ക്ക് പണം കടം കൊടുക്കുന്ന കടയിൽ താമസിച്ചു.




</doc>
<doc id="416554" url="https://ml.wikipedia.org/wiki?curid=416554" title="എലിസബത്ത് ആർഡൻ">
എലിസബത്ത് ആർഡൻ

ഫ്ലോറൻസ് നൈറ്റിൻഗേൽ ഗ്രഹാം(ഡിസംബർ 31, 1878 – ഒക്ടോംബർ18, 1966) എലിസബത്ത് ആർഡൻ എന്ന പേരിലാണ് വ്യവസായിക ലോകത്ത് അറിയപ്പെട്ടിരുന്നത്. കാനഡയിൽ ജനിച്ച അമേരിക്കൻ വ്യവസായ വനിതയും യുണൈറ്റഡ് സ്റ്റേറ്റ്സിലെ കോസ്മെറ്റിക് സാമ്രാജ്യമായ "എലിസബത്ത് ആർഡൻ ഇൻക്." സ്ഥാപകയുമാണ്. 1929 -ൽ ആർഡൻന്റെ150 -തോളം ലക്ഷ്വറി ഉല്പന്നങ്ങൾ യുണൈറ്റഡ് സ്റ്റേറ്റ്സിലെയും യൂറോപ്പിലെയും സലോണുകളിൽ കാണപ്പെട്ടിരുന്നു. 22 രാജ്യങ്ങളിലെ ലക്ഷ്വറി വിപണിയിൽ ആർഡൻന്റെ1000 ലക്ഷ്വറി ഉല്പന്നങ്ങൾ വരെ കാണാൻ കഴിയും.
 War Paint by Lindy Woodhead page 94

</doc>
<doc id="416559" url="https://ml.wikipedia.org/wiki?curid=416559" title="ഫ്ലോറൻസ് ബാസ്കം">
ഫ്ലോറൻസ് ബാസ്കം

ഫ്ലോറൻസ് ബാസ്കം (ജൂലൈ14, 1862 – ജൂൺ 18, 1945) യുണൈറ്റഡ് സ്റ്റേറ്റ്സിൽ ഭൂഗർഭശാസ്ത്രത്തിൽ മാസ്റ്റർ ബിരുദം നേടുന്ന രണ്ടാമത്തെ വനിതയും ജോൺസ് ഹോപ്കിൻസ് സർവ്വകലാശാലയിൽ നിന്ന് മാസ്റ്റർ ബിരുദം നേടുന്ന ആദ്യത്തെ വനിതയും ആയിരുന്നു. ഭൂഗർഭശാസ്ത്രത്തിൽ ബിരുദാനന്തര ബിരുദം നേടിയ ആദ്യ വനിതകളിൽ ഒരാളായ ഫ്ലോറൻസ് 1896-ൽ യുഎസ് ജിയോളജിക്കൽ സർവേയിൽ ആദ്യവനിതയായി പ്രവർത്തിച്ചുകൊണ്ട് ഈ മേഖലയിലെ തന്റെ നൂതനമായ കണ്ടുപിടിത്തങ്ങളിലൂടെ അറിയപ്പെട്ടിരുന്നു, കൂടാതെ ശ്രദ്ധേയമായ സ്ത്രീ ഭൂഗർഭശാസ്ത്രജ്ഞരുടെ അടുത്ത തലമുറയെ അവർ നയിച്ചു. ഭൂമിശാസ്ത്രജ്ഞർ ഇവരെ "അമേരിക്കയിലെ ആദ്യത്തെ സ്ത്രീ ഭൂഗർഭശാസ്ത്രജ്ഞയായി പരിഗണിക്കുന്നു.

· http://trowelblazers.com/florence-bascom/


</doc>
<doc id="416561" url="https://ml.wikipedia.org/wiki?curid=416561" title="ഡ്രീമാ വാക്കർ">
ഡ്രീമാ വാക്കർ

ഡ്രീമാ എലിസ് വാക്കർ (ജനനം ജൂൺ 20, 1986) ഒരു അമേരിക്കൻ അഭിനേത്രിയാണ്. ഗോസിപ്പ് ഗേൾ എന്ന ചിത്രത്തിലെ ഹാസ്സൽ വില്യംസ്, ദി ഗുഡ് വൈഫ് എന്ന ചിത്രത്തിലെ ബെക്ക, ഇൻ കംപ്ലയൻസിലെ ബെക്കി, എബിസി ടെലിവിഷൻ നെറ്റ്വർക്കിന്റെ ഡോണ്ട് ട്രസ്റ്റ് ദ ബി ---- ഇൻ അപ്പാർട്മെൻറ് 23 എന്ന കോമഡി പരമ്പരയിലെ ജൂൺ കോൾബേൺ എന്നീ കഥാപാത്രങ്ങളുടെ പേരിലാണ് അവർ കൂടുതൽ അറിയപ്പെടുന്നത്.

ഫ്ലോറിഡയിലെ താമ്പയിൽ 1986 ജൂൺ 20 നാണ് വാക്കർ ജനിച്ചത്. അവർ കാലിഫോർണിയയിലെ ലോസ് ആഞ്ചലസിൽ താമസിക്കുന്നു. 2015 ആഗസ്റ്റ് 1ന് അവർ ക്രിസ്റ്റഫർ മക്മോഹനെ കയുവായിയിൽ വച്ച് വിവാഹം കഴിച്ചു.

2007-ൽ, ലൈഫ് ലൈൻസ് എന്ന ചിത്രത്തിൽ ഒരു വേഷം അവതരിപ്പിച്ചിരുന്നു. എഴുത്തുകാരനും സംവിധായകനുമായ റോബ് മർഗോളീസിന്റെ ആദ്യ ചിത്രമായിരുന്നു ഇത്. 2008 ൽ കാന്ബാർ എന്റർടെയ്ൻമെന്റ് ആ ചിത്രം വിലയ്ക്കു വാങ്ങി. 2008 ൽ ഗ്രാൻറ് ടൊറിനോ എന്ന ചിത്രത്തിൽ ക്ലിൻറ് ഈസ്റ്റ്വുഡ് അവതരിപ്പിച്ച കഥാപാത്രത്തിന്റെ പൌത്രിയായ ആഷ്ലി കോവാൽസ്കി എന്ന കഥാപാത്രത്തെ അവതരിപ്പിച്ചു. 2012-ൽ കംപ്ലയൻസ് എന്ന ചിത്രത്തിൽ ഒരു ശ്രദ്ധേയ കഥാപാത്രത്തെ അവതരിപ്പിച്ചിരുന്നു.

2008 മുതൽ 2009 വരെ സംപ്രേഷണം ചെയ്യപ്പെട്ട ഗോസിപ് ഗേൾ എന്ന പരമ്പരയുടെ ആദ്യ രണ്ടു സീസണുകളിൽ ബ്ലയർ വാൽഡോർഫ് (ലീഗ്ടൺ മീസ്റ്റർ) എന്ന കഥാപാത്രത്തിന്റെ പ്രിയതോഴിമാരിലൊരാളായ ഹാസെൽ വില്ല്യംസിന്റെ വേഷം അവതരിപ്പിക്കുവാൻ അവസരം ലഭിച്ചു. 2010 ൽ സെവൻ ഡെഡ്ലി സിൻസ് എന്ന നാലുമണിക്കൂർ മിനി പരമ്പരയിൽ ഹാർപർ ഗ്രേസ് എന്ന കഥാപാത്രമായി അഭിനയിച്ചു. ഇതിന്റെ ആദ്യപ്രദർശനം നടത്തിയത് ലൈഫ്ടൈം മൂവി നെറ്റ് വർക്കായിരുന്നു. പരമ്പരയുടെ ആദ്യഭാഗത്തിന്റെ പ്രദർശനം 2010 മെയ് 23 നു നടക്കുകയും രണ്ടാം ഭാഗത്തിന്റെ ആദ്യ പ്രദർശനം മെയ് 24 നു നടക്കുകയും ചെയ്തു.


</doc>
<doc id="416565" url="https://ml.wikipedia.org/wiki?curid=416565" title="പട്രീഷ്യ ബാത്">
പട്രീഷ്യ ബാത്

അമേരിക്കൻ നേത്രവിദഗ്ദ്ധയും ഇൻവെന്ററും അക്കാഡമിക്കും ജൂൾസ് സ്റ്റെയ്ൻ ഐ ഇൻസ്റ്റിറ്റ്യൂട്ടിലെ ആദ്യത്തെ സ്റ്റാഫും ആയിരുന്നു പട്രീഷ്യ ഇറ ബാത് (ജനനം നവംബർ 4, 1942). നേത്രരോഗത്തിൽ ബിരുദാനന്തര പരിശീലന പരിപാടിക്ക് നേതൃത്വം നൽകിയ ആദ്യ വനിതയും, യുസുഎൽ‌എ മെഡിക്കൽ സെന്ററിലെ ഓണററി സ്റ്റാഫിലേക്ക് തിരഞ്ഞെടുക്കപ്പെട്ട ആദ്യ വനിതയും ആയിരുന്ന പട്രീഷ്യ ലേസർ തിമിര ശസ്ത്രക്രിയയുടെ ആദ്യകാല വഴികാട്ടിയുമായിരുന്നു. ന്യൂയോർക്ക് യൂണിവേഴ്‌സിറ്റിയിൽ ഒഫ്താൽമോളജിയിൽ പ്രവർത്തിക്കുന്ന ആദ്യത്തെ ആഫ്രിക്കൻ-അമേരിക്കൻ വ്യക്തിയായിരുന്നു ബാത്ത്. യുസുഎൽ‌എ മെഡിക്കൽ സെന്ററിൽ സർജനായി സേവനമനുഷ്ഠിച്ച ആദ്യത്തെ ആഫ്രിക്കൻ-അമേരിക്കൻ വനിത കൂടിയായായിരുന്നു ബാത്ത്. അഞ്ച് പേറ്റന്റുകളുടെ ഉടമയായ വാഷിങ്ടൺ, ഡി.സി.യിൽ ലാഭേച്ഛയില്ലാതെ പ്രവർത്തിക്കുന്ന അമേരിക്കൻ ഇൻസ്റ്റിറ്റ്യൂട്ട് ഫോർ ദി പ്രിവൻഷൻ ഓഫ് ബ്ലൈൻഡ്നെസ്സ് സ്ഥാപിച്ചു. ഒപ്താൽമോളജിയിലെ മാസ്റ്റർ ട്രെയിനിംഗ് പ്രോഗ്രാമിന്റെ ഹെഡ് ആയി പ്രവർത്തിച്ചിരുന്നു. റൊണാൾഡ് റീഗൻ അക്ല മെഡിക്കൽ സെന്ററിലെ (UCLA Medical Center) ഓണറി സ്റ്റാഫ് ആയി തെരഞ്ഞെടുക്കപ്പെട്ടിട്ടുണ്ട്. ബാത് ഈ സ്ഥാപനങ്ങളിലെല്ലാം സേവനമനുഷ്ടിക്കുന്ന ആദ്യത്തെ ആഫ്രിക്കൻ-അമേരിക്കൻ വനിതയായിരുന്നു. മെഡിക്കൽ പേറ്റന്റ് ലഭിച്ച ആദ്യത്തെ ആഫ്രിക്കൻ-അമേരിക്കൻ വനിതാ ഡോക്ടറായിരുന്നു ബാത്ത്. 

1942 നവംബർ 4 ന് മാൻഹട്ടനിലെ ഹാർലനിൽ രുപേർട്ട്, ഗ്ലാഡിസ് ബാത് എന്നിവരുടെ മകളായി ജനിച്ചു. സീമാൻ മെർചന്റും ന്യൂസ്പേപ്പർ കോളമിസ്റ്റുമായ അവളുടെ പിതാവ് ട്രിനിഡഡിൽ നിന്നുള്ള കുടിയേറ്റക്കാരനായിരുന്നു. അദ്ദേഹം ന്യൂയോർക്ക് സിറ്റി സബ് വേയിലെ മോട്ടോർമാനായി പ്രവർത്തിക്കുന്ന ആദ്യത്തെ കറുത്തവർഗ്ഗക്കാരനായിരുന്നു.അവളുടെ അമ്മ ആഫ്രിക്കൻ അടിമവംശത്തിൽ നിന്നുള്ളതായിരുന്നു.



</doc>
<doc id="416567" url="https://ml.wikipedia.org/wiki?curid=416567" title="ഡെബോറാ ആൻ വോൾ">
ഡെബോറാ ആൻ വോൾ

ഡെബോറാ ആൻ വോൾ (ജനനം: ഫെബ്രുവരി 7, 1985) ഒരു അമേരിക്കൻ നടിയാണ്. എച്ച്ബിഓ നാടക പരമ്പരയായ 'ട്രൂ ബ്ലഡ്' ലെ ജെസ്സീക്ക ഹംബ്ലി, നെറ്റ് ഫ്ലക്സ് ഷോ ആയ ഡെയർ ഡെവിളിലെ കരൺ പേജ് തുടങ്ങിയ കഥാപാത്രങ്ങൾ, ദ ഡിഫെൻറേർസ്, ദ പണിഷർ തുടങ്ങിയ പരമ്പരകളിലെ വേഷങ്ങൾ തുടങ്ങിയവയിലൂടെയാണ് അവർ കൂടുതൽ അറിയപ്പെടുന്നത്. മദേർസ് ഡേ (2010), സംഡേ ദിസ് പെയിൻ വിൽ ബി യൂസ്ഫുൾ ടു യൂ (2011), കാച്ച് .44 (2011), റൂബി സ്പാർക്ക്സ് (2012), മീറ്റ് മീ ഇൻ ഇൻ മോണ്ടിനെഗ്രോ (2014), ദ ഓട്ടോമാറ്റിക് ഹേറ്റ് 2015) തുടങ്ങിയ ചിത്രങ്ങളിലും അവർ ശ്രദ്ധേയങ്ങളായ വേഷങ്ങൾ ചെയ്തിട്ടുണ്ട്.

1985 ഫെബ്രുവരി 7 ന് ന്യൂയോർക്കിലെ ബ്രൂക്ലിനിലാണ് ഡെബോറ ആൻ വോൾ ജനിച്ചത്. പിതാവ് ഒരു ആർക്കിടെക്റ്റും മാതാവ് കാത്തി വോൾ ബെർക്ക്ലി കരോൾ സ്കൂളിലെ ഒരു അധ്യാപികയുമായിരുന്നു. ഡെബോറാ ജർമൻ, ഐറിഷ് വംശജയാണ്. പാസ്കെൽ കോളേജിയേറ്റ് ഇൻസ്റ്റിറ്റ്യൂട്ട് ഫോർ ഹൈസ്കൂളിൽ പഠനം നടത്തുകയും 2007 ൽ യൂണിവേഴ്സിറ്റി ഓഫ് കാലിഫോർണിയയിലെ യു.എസ്.സി. സ്കൂൾ ഓഫ് ഡ്രാമറ്റിക് ആർട്ട്സിൽനിന്ന് ബിരുദം നേടുകയും ചെയ്തു. ലണ്ടനിലെ റോയൽ അക്കാദമി ഓഫ് ഡ്രാമാറ്റിക് ആർട്സിൽനിന്നും അവർ പരിശീലനം നേടിയിട്ടുണ്ട്.


</doc>
<doc id="416569" url="https://ml.wikipedia.org/wiki?curid=416569" title="ലീഗ്ഗ്ടൺ മീസ്റ്റർ">
ലീഗ്ഗ്ടൺ മീസ്റ്റർ

ലീഗ്ഗ്ടൺ മരിസ്സ മീസ്റ്റർ (ജനനം: ഏപ്രിൽ 9, 1986), ഒരു അമേരിക്കൻ നടി, ഗായിക, ഗാനരചയിതാവ്, മോഡൽ എന്നീ നിലകളിലെല്ലാം പ്രശസ്തയാണ്. ഗോസിപ്പ് ഗേൾ (2007-2012) എന്ന ടെലിവിഷൻ പരമ്പരയിലെ ബ്ലെയർ വാൽഡോർഫ് എന്ന കഥാപാത്രത്തിൻ പേരിലാണ് അവർ കൂടുതൽ ശ്രദ്ധേയയായത്. കില്ലർ മൂവി (2008), കൺട്രി സ്ട്രോംഗ് (2010, ദ റൂംമേറ്റ് (2011), മോണ്ടെ കാർലോ (2011), ദ ഓറഞ്ചസ് (2011), ദ ജഡ്ജ് (2014) തുടങ്ങിയ ചിത്രങ്ങളിലും അവർ അഭിനയിച്ചിട്ടുണ്ട്. അഭിനയത്തിന് പുറമേ, മീസ്റ്റർ സംഗീത മേഖലയിലേയ്ക്കും തന്റെ പ്രവർത്തനങ്ങൾ വ്യാപിപ്പിച്ചിരുന്നു.


</doc>
<doc id="416574" url="https://ml.wikipedia.org/wiki?curid=416574" title="രൂത്ത് ബെനഡിക്ട്">
രൂത്ത് ബെനഡിക്ട്

രൂത്ത് ബെനഡിക്ട് (ജൂൺ 5, 1887 – സെപ്തംബർ17, 1948) അമേരിക്കൻ നരവംശശാസ്ത്രജ്ഞയും ഒരു ജനതയുടെ ആചാരങ്ങൾ, വിശ്വാസങ്ങൾ, ഐതിഹ്യങ്ങൾ എന്നിവയെ കുറിച്ചുള്ള പഠിതാവും ആയിരുന്നു. ന്യൂയോർക്ക് സിറ്റിയിൽ ജനിക്കുകയും 1909-ൽ "വാസ്സർ" കോളേജിൽ നിന്ന് ബിരുദമെടുക്കുകയും "എൽസി ക്ലൂസ് പാർസൻസിന്റെ" ശിക്ഷണത്തിൽ "ന്യൂ സ്ക്കൂൾ ഓഫ് റിസേർച്ചിൽ" നിന്ന് നരവംശശാസ്ത്രം പഠിക്കുകയും ചെയ്തു. 1921-ൽ കൊളംബിയ സർവ്വകലാശാലയിൽ "ഫ്രാൻസ് ബയോസിന്റെ" ശിക്ഷണത്തിൽ ബിരുദപഠനത്തിന് ചേരുകയും തുടർന്ന് 1923-ൽ നരവംശശാസ്ത്രത്തിൽ മാസ്റ്റർ ബിരുദമെടുക്കുകയും ചെയ്തു. നരവംശശാസ്ത്രത്തെ ജനകീയമാക്കുന്നതിൽ വലിയ പങ്കു വഹിച്ച മാർഗരറ്റ് മീഡുമായി നല്ല സ്നേഹബന്ധം പുലർത്തുകയും ചെയ്തിരുന്നു. മാർവിൻ ഒപ്ലർ സുഹൃത്തും വിദ്യാർത്ഥിയും ആയിരുന്നു.

അമേരിക്കൻ ആന്ത്രോപോളജിക്കൽ അസോസിയേഷൻ പ്രസിഡന്റ് പദവി വഹിച്ച ബെനഡിക്റ്റ് അമേരിക്കൻ ഫോക്ലോർ സൊസൈറ്റിയിലെ ഒരു പ്രധാന അംഗം കൂടിയായിരുന്നു. പഠിച്ച തൊഴിലിലെ ഒരു പ്രമുഖ നേതാവായി അംഗീകരിക്കപ്പെട്ട ആദ്യ വനിതയായി.സംസ്കാര-സ്വഭാവ വ്യാപന പഠനങ്ങളുടെ പരിമിതികളിൽ നിന്നും സംസ്കാരത്തിന്റെ വ്യാഖ്യാനത്തിന്റെ അവിഭാജ്യ ഘടകമായ പ്രകടന സിദ്ധാന്തങ്ങളിലേക്കും നരവംശശാസ്ത്രത്തെയും നാടോടിക്കഥകളെയും വഴിതിരിച്ചുവിടുന്ന ഒരു പരിവർത്തന വ്യക്തിയായി അവളെ കാണാൻ കഴിയും. വ്യക്തിത്വം, കല, ഭാഷ, സംസ്കാരം എന്നിവ തമ്മിലുള്ള ബന്ധത്തെക്കുറിച്ച് അവർ പഠിച്ചു. ഒറ്റപ്പെടലിലോ സ്വയംപര്യാപ്തതയിലോ ഒരു സ്വഭാവവും നിലവിലില്ലെന്ന് അവർ വാദിച്ചു. ഈ സിദ്ധാന്തം 1934 ലെ അവരുടെ പാറ്റേൺ ഓഫ് കൾച്ചറിൽ വിജയിച്ചു.

1887 ജൂൺ 5 ന് ന്യൂയോർക്ക് സിറ്റിയിൽ ബിയാട്രിസ് (ഷട്ടക്ക്), ഫ്രെഡറിക് ഫുൾട്ടൺ എന്നിവരുടെ മകളായി ബെനഡിക്റ്റ് ജനിച്ചു. അമ്മ ഒരു സ്കൂൾ അദ്ധ്യാപികയായി നഗരത്തിൽ ജോലി ചെയ്തു. അച്ഛൻ ഹോമിയോ ഡോക്ടർ, സർജൻ എന്നീ നിലകളിൽ മികച്ച ജീവിതം നയിച്ചു.മിസ്റ്റർ ഫുൾട്ടൺ തന്റെ ജോലിയും ഗവേഷണവും ഇഷ്ടപ്പെട്ടിരുന്നുവെങ്കിലും, ഒടുവിൽ അത് അദ്ദേഹത്തിന്റെ അകാല മരണത്തിലേക്ക് നയിച്ചു. 1888-ൽ നടത്തിയ ഒരു ശസ്ത്രക്രിയയ്ക്കിടെ അജ്ഞാതമായ ഒരു രോഗം അദ്ദേഹത്തിന് പിടിപെട്ടു.അസുഖത്തെത്തുടർന്ന് കുടുംബം ന്യൂയോർക്കിലെ നോർവിച്ചിലേക്ക് റൂത്തിന്റെ മാതൃ മുത്തശ്ശി ഷട്ടക്കുകളുടെ ഫാമിലേക്ക് മാറി.ഒരു വർഷത്തിനുശേഷം ട്രിനിഡാഡിലേക്കുള്ള ഒരു യാത്രയിൽ നിന്ന് ചികിത്സ തേടി പത്തുദിവസം കഴിഞ്ഞ് അദ്ദേഹം മരിച്ചു.

ഭർത്താവിന്റെ നിര്യാണം മിസ്സിസ് ഫുൾട്ടണെ വളരെയധികം ബാധിച്ചു. അദ്ദേഹത്തെക്കുറിച്ചുള്ള എന്തെങ്കിലും പരാമർശം അവരെ ദുഃഖത്തിലാഴ്ത്തി. എല്ലാ മാർച്ചിലും അവർ പള്ളിയിലും കിടക്കയിലും കരഞ്ഞു.അമ്മയുടെ സങ്കടത്തെ രൂത്ത് വെറുക്കുകയും അതിനെ ഒരു ബലഹീനതയായി കാണുകയും ചെയ്തു. അവരെ സംബന്ധിച്ചിടത്തോളം, ആളുകൾക്ക് മുന്നിൽ കരയുകയും വേദനയുടെ പ്രകടനങ്ങൾ കാണിക്കുകയും ചെയ്യുന്നത് ജീവിതത്തിലെ ഏറ്റവും വലിയ വിലക്കപ്പെട്ട പ്രവൃത്തിയായിരുന്നു."ഞാൻ എന്റെ അമ്മയെ സ്നേഹിച്ചില്ല. അവരുടെ ദുഃഖ സംസ്കാരത്തോട് ഞാൻ നീരസപ്പെട്ടു" എന്ന് അവർ ഓർമ്മിപ്പിച്ചു. ഇക്കാരണത്താൽ, അവരുടെ കുട്ടിക്കാലത്തെ മാനസിക പ്രത്യാഘാതങ്ങൾ അഗാധമായിരുന്നു. കാരണം "ഒരു സ്ട്രോക്കിൽ അവർക്ക് ചുറ്റുമുള്ള ഏറ്റവും പോഷിപ്പിക്കുന്നതും സംരക്ഷിക്കുന്നതുമായ രണ്ട് ആളുകളുടെ നഷ്ടം അവർ അനുഭവിച്ചു. മരണത്തിലൂടെ അവരുടെ പിതാവും ദുഃഖത്തിലൂടെ അമ്മയും നഷ്ടപ്പെട്ടു."

ഒരു വയസ്സിനും മൂന്നു വയസ്സിനും ഇടയിൽ പ്രായമുള്ളപ്പോൾ അവൾക്ക് അഞ്ചാംപനി പിടിപെട്ടതിനാൽ ഭാഗികമായി ബധിരനായിത്തീർന്നു. അത് സ്കൂൾ തുടങ്ങുന്നതുവരെ കണ്ടെത്തിയില്ല. ഒരു കൊച്ചുകുട്ടിയെന്ന നിലയിൽ മരണത്തോട് താൽപ്പര്യവും രൂത്തിന് ഉണ്ടായിരുന്നു. അവൾക്ക് നാലു വയസ്സുള്ളപ്പോൾ, അടുത്തിടെ മരിച്ച ഒരു ശിശുവിനെ കാണാൻ മുത്തശ്ശി അവളെ കൊണ്ടുപോയി. മരിച്ച കുട്ടിയുടെ മുഖം കണ്ടപ്പോൾ, താൻ കണ്ടതിൽ വച്ച് ഏറ്റവും മനോഹരമായ കാര്യമാണിതെന്ന് രൂത്ത് അവകാശപ്പെട്ടു. 




</doc>
<doc id="416576" url="https://ml.wikipedia.org/wiki?curid=416576" title="പുള്ളിവേട്ടക്കൊരുമകൻ">
പുള്ളിവേട്ടക്കൊരുമകൻ

അപൂർവ്വമായി കെട്ടിയാടപ്പെടുന്ന തെയ്യങ്ങളിലൊന്നാണ് പുള്ളിവേട്ടക്കൊരുമകൻ . ഇതിനു വേട്ടക്കൊരുമകൻ തെയ്യവുമായി കാഴ്ചയിൽ സാമ്യം ഒന്നും തന്നെ ഇല്ല . 

</doc>
<doc id="416577" url="https://ml.wikipedia.org/wiki?curid=416577" title="കാതറീൻ കീനർ">
കാതറീൻ കീനർ

കാതറിൻ ആൻ കീനർ (ജനനം: മാർച്ച് 23, 1959) ഒരു അമേരിക്കൻ നടിയാണ്. ബീയിംഗ് ജോൺ മാൾക്കോവിച്ച് (1999) എന്ന സിനിമയിലെ മാക്സിൻ ലണ്ട്, കാപോട്ട് (2005) എന്ന ചിത്രത്തിലെ ഹാർപർ ലീ എന്നീ കഥാപാത്രങ്ങളെ അവതിരിപ്പിച്ചതിന് മികച്ച സഹ നടിക്കുള്ള അക്കാദമി അവാർഡിനു രണ്ടതവണ നാമനിർദ്ദേശം ലഭിച്ചിട്ടുണ്ട്. ദ ഫോർട്ടി ഇയർ ഓൾഡ് വിർജിൻ (2005), ഇൻടു ദ വൈൽഡ് (2007), സിനക്ടോച്ചെ, ന്യൂയോർക്ക് (2008), ഗെറ്റ് ഔട്ട് (2017) തുടങ്ങിയ ചിത്രങ്ങളിലും അവർ അഭിനയിക്കുകയും ഇവയെല്ലാംതന്നെ നിരൂപകരുടെ മുക്തകണ്ഠമായ പ്രശംസയ്ക്ക് അർഹമാകുകയും ചെയ്തിരുന്നു. സംവിധായകൻ നിക്കോൾ ഹോളോഫ്സെനറുടെ ഇഷ്ടനടിയായിരുന്ന കീനർ, അദ്ദേഹത്തിന്റെ ആദ്യ 5 സിനിമകളിലും കഥാപാത്രങ്ങളെ അവതരിപ്പിച്ചിരുന്നു.

1959 മാർച്ച് 23 ന് ഫ്ലോറിഡയിലെ മയാമിയിൽ എവിലിന്റെയും (മുൻകാലനാമം, ജാമിയൽ) ഒരു കിടക്ക വപണനശാലയിലെ മാനേജരായിരുന്ന ജിം കീനറുടേയും 5 കുട്ടികളിൽ മൂന്നാമത്തെയാളായി കാതറിൻ കീനർ ജനിച്ചു. അവർ പിതാവു വഴി ഐറിഷ് വംശജയും മാതാവു വഴി ലെബനീസ് വംശജയുമാണ്. ഒരു റോമൻ കത്തോലിക വിശ്വാസിയായി വളർന്ന കീനർ കത്തോലിക്ക സ്കൂളുകളിൽ വിദ്യാഭ്യാസം നടത്തി. അവർ മോൺസിഗ്നോർ എഡ്വാർഡ് പേസ് ഹൈസ്കൂളിലും പഠനം നടത്തിയിരുന്നു. കീനറുടെ സഹോദരി എലിസബത്ത് കീനർ ഒരു നടിയും ലോസ് ആഞ്ജലസിലുള്ള സോത്തിബൈയ്ക്കുവേണ്ടി റിയൽ എസ്റ്റേറ്റ് ഏജന്റായും പ്രവർത്തിക്കുന്നു.


</doc>
<doc id="416579" url="https://ml.wikipedia.org/wiki?curid=416579" title="എ വിൻഡിക്കേഷൻ ഓഫ് ദ റൈറ്റ് ഓഫ് വുമൺ">
എ വിൻഡിക്കേഷൻ ഓഫ് ദ റൈറ്റ് ഓഫ് വുമൺ

"'എ വിൻഡിക്കേഷൻ ഓഫ് ദ റൈറ്റ് ഓഫ് വുമൺ:വിത്ത് സ്ട്രക്ചർസ് ഓൺ പൊളിറ്റിക്കൽ ആൻഡ് മോറൽ സബ്ജക്ട്സ്" (1792) 18-ാം നൂറ്റാണ്ടിൽ ജീവിച്ചിരുന്ന ബ്രിട്ടീഷ് പ്രോട്ടോ- ഫെമിനിസ്റ്റ് ആയ മേരി വോൾസ്റ്റൊൺക്രാഫ്റ്റ് ഫെമിനിസ്റ്റ് ഫിലോസഫിയെക്കുറിച്ച് രചിച്ച ഗ്രന്ഥമാണ്. 18-ാം നൂറ്റാണ്ടിലെ വിദ്യാഭ്യാസപരവും രാഷ്ട്രീയപരവുമായ സിദ്ധാന്തകർ സ്ത്രീകൾക്ക് വിദ്യാഭ്യാസം ആവശ്യമുണ്ടെന്ന് വിശ്വസിക്കാത്ത ചിന്താഗതിയെ മേരി വോൾസ്റ്റൊൺക്രാഫ്റ്റ് ഈ ഗ്രന്ഥത്തിൽ കൂടി പ്രതികരിക്കുന്നു. ഭർത്താവിന് ഒരു നല്ല ഭാര്യയും, സഹചാരിയായിരിക്കുന്നതിനാലും കുട്ടികൾക്ക് വിദ്യാഭ്യാസം കൊടുക്കുന്നതിനായിരുന്നാലും അവൾ സ്ത്രീകൾക്ക് വിദ്യാഭ്യാസവും സമൂഹത്തിൽ സ്ഥാനവും ആവശ്യമുണ്ടെന്ന് വാദിക്കുകയും ദേശത്തിന് സ്ത്രീകളെ ആവശ്യമുണ്ടെന്ന് അവകാശവാദം ഉന്നയിക്കുകയും ചെയ്യുന്നു. സ്ത്രീകളെ സമൂഹത്തിന്റെ അലങ്കാരമായി മാത്രം കാണരുതെന്നും അവരെ വിവാഹത്തിന്റെ കച്ചവടചരക്കാക്കരുതെന്നും അവർക്ക് പുരുഷന്മാരോടൊപ്പം തന്നെ സമൂഹത്തിൽ സ്ഥാനം ആവശ്യമുണ്ടെന്നും അവരതർഹിക്കുന്നുണ്ടെന്നും ഉള്ള തന്റെ ആശയത്തോട് മേരി വോൾസ്റ്റൊൺക്രാഫ്റ്റ് ഉറച്ചുനില്ക്കുന്നു. 

വോൾസ്റ്റൊൺക്രാഫ്റ്റ് സ്ത്രീകൾക്കുവേണ്ടുന്ന അവകാശങ്ങളെപ്പറ്റി തുറന്നെഴുതിയത് ചാൾസ് മൗറൈസ് ദെ ടാല്ലിറൻഡ്-പെറിഗോർഡ്സ് വായിക്കുകയും സ്ത്രീകൾക്ക് വീട്ടിലെ വിദ്യാഭ്യാസം മാത്രം മതിയെന്ന് ഫ്രഞ്ച് നാഷണൽ അസംബ്ലിയിൽ റിപ്പോർട്ട് ചെയ്യുകയും ചെയ്തു. ഈ പ്രത്യേക സംഭവത്തിന്റെ തുടർച്ചയായുള്ള വിവരണത്തിന്റെ ഭാഗമായി സ്ത്രീകൾ ലൈംഗികാഗ്രഹാഭിലാഷങ്ങൾക്ക് വഴങ്ങികൊടുക്കാതെ പുരുഷന്മാർ സ്ത്രീകളെ ലൈംഗിതയ്ക്കുവേണ്ടി മാത്രം കാണുന്നതിന് അവരെ കുറ്റം ചുമത്താനുമായി സ്ത്രീകൾക്ക് വോൾസ്റ്റൊൺക്രാഫ്റ്റ് പ്രോത്സാഹനം നല്കി. സ്ത്രീകളുടെ അവകാശങ്ങളെപ്പറ്റി പെട്ടെന്നുള്ള പ്രതികരണം ഉണ്ടാക്കിയ സംഭവവികാസങ്ങൾ അവർ എഴുതുകയുണ്ടായി. ഈ സംഭവവികാസങ്ങളെ തുടർന്ന് കൂടുതൽ ചിന്താഗതികളുമായി രണ്ടാംഭാഗം എഴുതിതുടങ്ങി പൂർത്തിയാക്കും മുമ്പെ വോൾസ്റ്റൊൺക്രാഫ്റ്റിന്റെ അന്ത്യം സംഭവിക്കുകയും ചെയ്തു. 
1792-ൽ "എ വിൻഡിക്കേഷൻ ഓഫ് ദ റൈറ്റ് ഓഫ് വുമൺ" എന്ന ഗ്രന്ഥത്തിന്റെ ആദ്യ എഡിഷൻ പ്രസിദ്ധീകരിക്കുമ്പോൾ നല്ല സ്വീകരണമായിരുന്നു ലഭിച്ചിരുന്നത്. ഒരുപക്ഷേ വോൾസ്റ്റൊൺക്രാഫ്റ്റിന്റെ നൂറ്റാണ്ടിലെ സൃഷ്ടിപരമായി ഏറ്റവും ചിന്തിക്കാൻ കഴിവുള്ള ഒരു പുസ്തകമാണ് ഇതെന്ന് ഒരു ജീവചരിത്രകാരൻ വിലയിരുത്തുകയുണ്ടായി. "മെമ്മൊറീസ് ഓഫ് ദ ഓതർ ഓഫ് എ വിൻഡികേഷൻ ഓഫ് ദ റൈറ്റ്സ് ഓഫ് വുമൺ" എന്ന 1798-ൽ പ്രസിദ്ധീകരിച്ച ഗ്രന്ഥത്തിലൂടെ വില്യം ഗോഡ് വിൻ തന്റെ ഭാര്യയായ വോൾസ്റ്റൊൺക്രാഫ്റ്റിന്റെ ജീവചരിത്രത്തെക്കുറിച്ച് വിവരിക്കുന്നു. 

ഫ്രഞ്ചു വിപ്ലവം ബ്രിട്ടനിലുണ്ടാക്കിയ ഒച്ചപ്പാടുകളും വാദപ്രതിവാദങ്ങളും വഴി താറുമാറായ പശ്ചാത്തലത്തിനെതിരായാണ് "എ വിൻഡിക്കേഷൻ ഓഫ് ദ റൈറ്റ് ഓഫ് വുമൺ" എന്ന ഗ്രന്ഥം വോൾസ്റ്റൊൺക്രാഫ്റ്റ് എഴുതുന്നത്. എഡ്മണ്ട് ബർക് 1790-ൽ പ്രസിദ്ധീകരിച്ച "റിഫ്ലക്ഷൻസ് ഓൺ ദ റെവെല്യൂഷൻ ഇൻ ഫ്രാൻസ്" എന്ന ഗ്രന്ഥത്തിനുള്ള മറുപടിയുമായി 1790-ൽ "എ വിൻഡിക്കേഷൻ ഓഫ് ദ റൈറ്റ് ഓഫ് മെൻ" എന്ന ഗ്രന്ഥവുമായി ആദ്യമായി വോൾസ്റ്റൊൺക്രാഫ്റ്റ് ഈ കോലാഹലത്തിലേയ്ക്ക് പ്രവേശിക്കുന്നു. ബർക്ന്റെ റിഫ്ലക്ഷനിൽ അദ്ദേഹം ഫ്രഞ്ചു വിപ്ലവത്തിന്റെ ആദ്യഘട്ടത്തെ സ്വാഗതം ചെയ്തിരുന്ന ബ്രിട്ടീഷ് ചിന്തകരുടെയും എഴുത്തുകാരുടെയും കാഴ്ചപ്പാടുകളെ വിമർശിച്ചിരുന്നു. ഫ്രഞ്ചു വിപ്ലവം1688-ലെ ബ്രിട്ടന്റെ മഹത്തായ വിപ്ലവവുമായി സാമ്യമുള്ളതായി അവർ കാണുന്നു. ഇത് രാജവാഴ്ചയുടെ ശക്തിയെ നിയന്ത്രിക്കുന്നു. 1642 മുതൽ 1651വരെ നടന്ന ഇംഗ്ലീഷ് സിവിൽ വാറുമായി ചരിത്രസാദൃശ്യമുണ്ടെന്ന് എഡ്മണ്ട് ബർക് വാദിക്കുന്നു. ഇതിൽ1649-ൽ ചാൾസ് I വധിക്കപ്പെടുന്നു. അദ്ദേഹത്തിന്റെ കാഴ്ചപ്പാടിൽ ഫ്രഞ്ചു വിപ്ലവം ന്യായമായ ഒരു ഗവൺമെന്റിനെതിരെയുള്ള ശക്തമായ പ്രഹരമാണ്. പൗരന്മാർ തങ്ങളുടെ ഗവൺമെന്റിനെതിരെ പ്രക്ഷോഭം കൂട്ടുന്നത് ശരിയായ അവകാശമല്ലെന്ന് റിഫ്ലക്ഷനിലൂടെ അദ്ദേഹം വാദിക്കുന്നു. സാമൂഹികവും രാഷ്ടീയവുമായ ഒരു പരസ്പരധാരണയുടെ അനന്തരഫലമായിരിക്കും സംസ്കാരമെന്നും ഒരു രാഷ്ട്രത്തിന്റെ എഴുതപ്പെടാത്ത ചരിത്രത്തെ തുടർച്ചയായി വെല്ലുവിളിക്കാനുള്ളതല്ലെന്നും ഇതിന്റെ പരിണതഫലമായിരിക്കും രാജവാഴ്ചയെന്ന് ബർക് വാദിക്കുന്നു. ബർക്ന്റെ റിഫ്ലക്ഷൻസ് പ്രസിദ്ധീകരിച്ചതിനെ തുടർന്ന് ആറുമാസങ്ങൾക്കു ശേഷം വോൾസ്റ്റൊൺക്രാഫ്റ്റ് "റൈറ്റ് ഓഫ് മെൻ" പ്രസിദ്ധീകരിച്ചു. ബർക്ന്റെ റിഫ്ലക്ഷൻസ് ഒരു രാഷ്ട്രത്തിന്റെ എഴുതപ്പെടാത്ത ചരിത്രമായി കാണാൻ കഴിയില്ലെന്നും വോൾസ്റ്റൊൺക്രാഫ്റ്റ് ഇതിൽ വാദിക്കുന്നു. 





</doc>
<doc id="416582" url="https://ml.wikipedia.org/wiki?curid=416582" title="ദ സീക്രട്ട് ഇൻ ദെയർ ഐസ്">
ദ സീക്രട്ട് ഇൻ ദെയർ ഐസ്

2009 ൽ ഇറങ്ങിയ ഒരു അർജന്റീനിയൻ-സ്പാനിഷ് ക്രൈം ഡ്രാമ ചലച്ചിത്രമാണ് ദ സീക്രട്ട് ഇൻ ദെയർ ഐസ് (സ്പാനിഷ്: എൽ സീക്രെട്ടൊ ദെ സുസ് ഓഹോസ്). ചിത്രത്തിന്റെ നിർമ്മാണം, സംവിധാനം, തിരക്കഥ, എഡിറ്റിംഗ് എന്നിവ നിർവഹിച്ചത് യുവാൻ ഹോസെ കാംപാനെല്ലയാണ്. എഡ്വേർഡൊ സച്ചേരിയുടെ ലാ പ്രെഗുന്ത ദെ സുസ് ഓഹോസ് (“ദ ക്വെസ്റ്റ്വൻ ഇൻ ദെയർ ഐസ്”) എന്ന നോവലിനെ ആസ്പദമാക്കിയാണ് ചിത്രം നിർമിച്ചത്. അർജന്റൈൻ, സ്പാനിഷ് കമ്പനികൾ സംയുക്തമായാണ് ഈ ചലച്ചിത്രം നിർമിച്ചത്.

1974 ൽ ഒരു ബലാത്സംഗവും കൊലപാതകവും കൈകാര്യം ചെയ്യുന്ന ഒരു കോടതി ജീവനക്കാരന്റെയും ജഡ്ജിയുടെയും വേഷത്തിൽ റിക്കാർഡോ ഡാരിനും സോളിഡാഡ് വിയ്യാമിലും അഭിനയിക്കുന്നു. 25 വർഷത്തിന് ശേഷം ഈ സംഭവത്തെക്കുറിച്ചും അവരുടെ നഷ്ട പ്രണയത്തെക്കുറിച്ചും ഈ ചിത്രം വരച്ചുകാണിക്കുന്നു. ഹോളിവുഡിലും സ്പെയിനിലും ധാരാളം അവാർഡുകൾ ഈ ചിത്രം നേടി. 82 ആം അക്കാദമി അവാർഡുകളിൽ നേടിയ മികച്ച വിദേശഭാഷാ ചിത്രത്തിനുള്ള അക്കാദമി 
പുരസ്കാരം ആണ് അതിൽ ഏറ്റവും ശ്രദ്ധേയമായത്. 1985 ൽ ദ ഒഫീഷ്യൽ സ്റ്റോറി എന്ന ചിത്രത്തിനു ശേഷം ഈ നേട്ടം കൈവരിച്ച രണ്ടാം അർജന്റീനിയൻ ചിത്രമാണിത്. ഇതോടെ രണ്ടു തവണ ഈ ഇനത്തിൽ അക്കാദമി അവാർഡ് നേടുന്ന ആദ്യ ലാറ്റിൻ അമേരിക്കൻ രാജ്യമായി അർജന്റീന. ഓസ്‌കർ നേട്ടത്തിനു മൂന്ന് ആഴ്ച്ച മുൻപ് മികച്ച വിദേശ ചിത്രത്തിനുള്ള ഗോയ അവാർഡും ഈ ചിത്രം നേടി. അക്കാദമി അവാർഡിന്‌ തത്തുല്യമായ സ്പാനിഷ് അവാർഡ് ആണ് ഗോയ അവാർഡ്. അർജന്റീനയുടെ ചരിത്രത്തിൽ ഏറ്റവും കൂടുതൽ വരുമാനം നേടുന്ന രണ്ടാമത്തെ ചിത്രമാണ് ഇത്.

2016 ൽ ബിബിസി അന്തർദേശീയ നിരൂപകരെ ഉൾപ്പെടുത്തി നടത്തിയ ഒരു അഭിപ്രായ വോട്ടെടുപ്പിൽ ഇരുപത്തിയൊന്നാം നൂറ്റാണ്ടിലെ ഏറ്റവും മികച്ച 100 ചലച്ചിത്രങ്ങളിൽ ഒന്നായി ദ സീക്രട്ട് ഇൻ ദെയർ ഐസിനെ തെരെഞ്ഞെടുത്തു. 

ജോലിയിൽ നിന്ന് വിരമിച്ച ബെന്യാമിൻ എസ്പോസിറ്റോ തന്റെ ആദ്യ നോവൽ എഴുതാനുള്ള ശ്രമത്തിലാണ്. എന്നാൽ ഒരു തുടക്കം കിട്ടാതെ ബുദ്ധിമുട്ടുന്ന അയാൾ ജഡ്ജി ആയ ഐറീൻ മെനൻഡേസ് ഹേസ്റ്റിങിനെ കാണാൻ അവരുടെ ഓഫീസിൽ എത്തുന്നു. 25 വർഷം മുൻപ് അവർ കൈകാര്യം ചെയ്ത ലിലിയാന കൊളോറ്റോ വധക്കേസ് ഒരു നോവൽ രൂപത്തിൽ എഴുതാനുള്ള ഉദ്ദേശ്യം ബെന്യാമിൻ ഐറീനെ അറിയിച്ചു. 

1974 ൽ ബലാത്സംഗം ചെയ്തു കൊലപ്പെടുത്തിയ നിലയിൽ കൊളോറ്റോയുടെ മൃതദേഹം അവരുടെ വീട്ടിൽ കാണപ്പെടുന്നു. കൊലപാതകിക്ക് വധശിക്ഷ തന്നെ വാങ്ങികൊടുക്കും എന്ന് കൊളോറ്റോയുടെ ഭർത്താവ് റിക്കാർഡോ മൊറാലേസിന് എസ്പോസിറ്റോ ഉറപ്പുകൊടുക്കുന്നു. എന്നാൽ വധശിക്ഷയെ താൻ എതിർക്കുന്നു എന്ന് മൊറാലേസ് അഭിപ്രായപ്പെട്ടു. എസ്പോസിറ്റോ, സുഹൃത്തും സഹപ്രവർത്തകനായ പാബ്ലോ സന്തോവാൽ, മെനൻഡേസ് എന്നിവർ ചേർന്ന് കേസ് അന്വേഷണം ആരംഭിക്കുന്നു. എന്നാൽ മൂവർക്കും എന്തെങ്കിലും ചെയ്യാൻ കഴിയുന്നതിനു മുൻപ് എതിരാളിയായ റൊമാനോ നിരപരാധികളായ രണ്ടു തൊഴിലാളികളെ മർദിച്ചു കുറ്റം സമ്മതിപ്പിക്കുന്നു. 

കൊളോറ്റോയുടെ പഴയ ചിത്രങ്ങളിൽ നിന്ന് ഇസിദോറോ ഗോമേസ് എന്ന വ്യക്തിയിൽ എസ്പോസിറ്റോയുടെ ശ്രദ്ധ പതിക്കുന്നു. ഈ ചിത്രങ്ങളിൽ അയാൾ കൊളോറ്റോയെ തന്നെ നോക്കിയിരുന്നത് കാണാം. ഗോമേസിനെ കാണ്മാനില്ല എന്നറിഞ്ഞ എസ്പോസിറ്റോയും സന്തോവാലും ചിവിൽകോയ് പട്ടണത്തിൽ ഉള്ള അയാളുടെ അമ്മയുടെ വീട്ടിൽ നുഴഞ്ഞു കയറുന്നു. അവിടെ നിന്ന് ഗോമേസ് അയച്ച കുറച്ചു കത്തുകൾ ലഭിച്ചെങ്കിലും തുമ്പുകളൊന്നും ലഭിച്ചില്ല. ഈ നിയമലംഘനം അറിഞ്ഞ ജഡ്ജി കേസ് ക്ലോസ് ചെയ്യുന്നു. 

ഒരു വർഷത്തിന് ശേഷം ഗോമേസിനെ തേടി മൊറാലേസ് ബ്യൂണോസ്‌ ഐറെസിലെ റെയിൽവേ സ്റ്റേഷനുകളിൽ കാത്തു നിൽക്കുന്നത് എസ്പോസിറ്റോ കാണുന്നു. ഇതേ തുടർന്ന് കേസ് വീണ്ടും തുറക്കുന്നു. മെനൻഡേസിൽ നിന്നു അനുമതി ലഭിച്ചശേഷം സന്തോവാൽ നേരത്തെ ലഭിച്ച കത്തുകൾ വിശദമായി പഠിക്കുന്നു. ബ്യൂണോസ്‌ ഐറെസിലെ റേസിംഗ് ഫുട്‌ബോൾ ക്ലബ്ബിലെ കളിക്കാരെ കുറിച്ച് കാതുകളിൽ പ്രതിപാദിക്കുന്നത് ശ്രദ്ധിച്ച എസ്പോസിറ്റോയും സന്തോവാലും ക്ലബ്ബിന്റെ മത്സരങ്ങൾ കാണാൻ സ്റ്റേഡിയത്തിൽ പോവുകയും, നാലാം മത്സരത്തിനിടെ ഗോമേസിനെ പിടികൂടുകയും ചെയ്തു. ദീർഘ മായ ശ്രമത്തിന്റെ അവസാനം ഗോമേസിനെ കൊണ്ട് കുറ്റസമ്മതം നടത്താൻ മെനൻഡേസിനു കഴിയുന്നു. 

1975 ൽ ഒരു അർജന്റീനയുടെ പ്രസിഡന്റ് പങ്കെടുക്കുന്ന ഒരു ടെലിവിഷൻ പരിപാടിയിൽ തന്റെ ഭാര്യയുടെ കൊലപാതകിയെ മൊറാലേസ് കാണുന്നു. സർക്കാരിന്റെ ഇന്റലിജൻസ് വിഭാഗത്തിൽ ജോലിചെയ്യുന്ന മുൻസഹപ്രവർത്തകൻ റൊമാനൊ തന്റെ സ്വാധീനം ഉപയോഗിച്ച് കുറ്റവാളിയെ മോചിപ്പിച്ചു എന്ന് മെനൻഡേസും എസ്പോസിറ്റോയും മനസ്സിലാക്കുന്നു. ഇത് ചോദ്യം ചെയ്യുന്ന ഇരുവരെയും റൊമാനൊ അപമാനിക്കുന്നു. താമസിയാതെ സന്തോവാൽ കൊലചെയ്യപ്പെടുന്നു. 

25 വർഷത്തിന് ശേഷം റിക്കാർഡോ മൊറാലേസ് ബ്യൂണോസ്‌ ഐറെസിലെ ഒരു ഗ്രാമത്തിൽ ശാന്തമായ ഒരു ജീവിതം നയിക്കുന്നതായി മെനൻഡേസും എസ്പോസിറ്റോയും മനസ്സിലാക്കുന്നു. കൊലപാതക കേസിനോടുള്ള താൽപര്യം ഉപേക്ഷിച്ച നിലയിൽ കാണപ്പെട്ട മൊറാലേസിനോട് എങ്ങനെ കഴിഞ്ഞ 25 വർഷം തന്റെ പ്രണയിനിയുടെ സാമീപ്യം ഇല്ലാതെ ജീവിക്കാൻ കഴിഞ്ഞു എന്ന് എസ്പോസിറ്റോ ചോദിച്ചു. വളരെ നിർബന്ധിച്ചശേഷം ഇസിദോറോയെ 1975 ൽ തന്നെ തട്ടികൊണ്ടുപോയി കൊലപ്പെടുത്തി എന്ന മൊറാലേസ് വെളിപ്പെടുത്തി. എന്നാൽ ഈ മറുപടിയിൽ സംതൃപ്തി വരാതെ എസ്പോസിറ്റോ മൊറാലേസിനെ പിന്തുടരുന്നു. വീടിനോട് ചേർന്നുള്ള, പുറമെ നിന്ന് ശ്രദ്ധയിൽപെടാത്ത ഒരു ചെറിയ കെട്ടിടത്തിൽ, നിർമിച്ച ഒരു ഒരു താൽക്കാലിക ജയിൽമുറിയിൽ ഇസിദോറോയെ ജീവനോടെ കണ്ട എസ്പോസിറ്റോ ഞെട്ടുന്നു. അയാൾ മനുഷ്യസമീപ്യത്തിനായി കേഴുന്നു. എന്നാൽ ഇസിദോറോയെ ഒരിക്കലും വെറുതേ വിടില്ല എന്ന് മൊറാലേസ് എസ്പോസിറ്റോയെ അറിയിക്കുന്നു.




</doc>
<doc id="416593" url="https://ml.wikipedia.org/wiki?curid=416593" title="ആമി ആക്കർ">
ആമി ആക്കർ

ആമി ലൂയിസ് ആക്കർ (ജനനം: ഡിസംബർ 5, 1976) ഒരു അമേരിക്കൻ നടിയാണ്. അമാനുഷിക നാടക പരമ്പരയായ ഏഞ്ചൽസിലെ (2001-2004) വിൻഫേഡ് ബർക്കിൾ, ഇല്ലിറിയ തുടങ്ങിയ കഥാപാത്രങ്ങൾ, എലിയാസ് (2005 - 2006) എന്ന ആക്ഷൻ നാടക പരമ്പരയിലെ കെല്ലി പെയ്റ്റൺ, ശാസ്ത്ര-ഫിക്ഷൻ നാടക പരമ്പരയായ പേർസൺ ഓഫ് ഇൻററസ്റ്റിലെ (2012 - 2016) റൂട്സ്, തുടങ്ങിയ കഥാപാത്രങ്ങളെ അവതരിപ്പിച്ചതിന്റെ പേരിലാണ് അവർ കൂടുതലായി അറിയപ്പെടുന്നത്. 2017 വരെയുള്ള കാലത്ത് മാർവൽ കോമിക്സിന്റെ X-മാൻ എന്ന കഥാപാത്രത്തെ അവലംബമാക്കി നിർമ്മിച്ച 'ദ ഗിഫ്റ്റഡ്' എന്ന സൂപ്പർ​ഹീറോ പരമ്പരയിൽ കൈറ്റ്ലിൻ സ്ട്രക്കർ എന്ന കഥാപാത്രത്തെ അവതരിപ്പിച്ചിരുന്നു.

ടെക്സസിലെ ഡാലസിലാണ് ആമി ആക്കർ ജനിച്ചത്. മാതാവ് ഗാർഹികജീവിതപരിപാലകയും പിതാവ് അഭിഭാഷകനുമായിരുന്നു. അവർ പതിനാലു വർഷം ബാലെ, ആധുനിക നൃത്തം എന്നിവ പരിശീലിച്ചിരുന്നു. അവർ ഹൈസ്കൂളിൽ പഠിക്കുമ്പോൾ കാൽമുട്ടിൽ ഒരു ശസ്ത്രക്രിയക്ക് വിധേയയായതോടെ ബാലെ ജീവിതം അവസാനിച്ചു. ഡല്ലാസിലെ ലേക് ഹൈലാൻഡ്സ് ഹൈസ്കൂളിൽ നിന്നാണ് ആക്കർ ബിരുദം നേടിയത്. അനന്തരമായി, തെക്കൻ മെതൊഡിസ്റ്റ് സർവ്വകലാശാലയിൽ നിന്ന് നാടകത്തിൽ ബിരുദം നേടി.

2003 ഏപ്രിൽ 25 ന് കാലിഫോർണിയയിൽ വച്ച് ആമി ആക്കർ, ജെയിംസ് കാർപിനെല്ലോയെ വിവാഹം കഴിച്ചു. അവർക്ക് 2005 ൽ ജനിച്ച ഒരു മകനും 2006 ൽ ജനിച്ച മകളുമുണ്ട്.


</doc>
<doc id="416597" url="https://ml.wikipedia.org/wiki?curid=416597" title="മിസ്സ് വേൾഡ് 2018">
മിസ്സ് വേൾഡ് 2018

മിസ്സ് വേൾഡ്-ന്റെ 68-റാമത് പതിപ്പാണ് മിസ്സ് വേൾഡ് 2018. ചൈനയിലെ സാന്യ നഗരത്തിലെ സാന്യ സിറ്റി അരീനയിൽ 2018 ഡിസംബർ 9-ന് മത്സരം നടക്കും. ഇന്ത്യയുടെ മാനുഷി ചില്ലാർ തന്റെ പിൻഗാമിയായി മെക്സിക്കോയുടെ വനേസ്സ പോൺസിനെ കിരീടം അണിയിച്ചു. മെക്സിക്കോയിൽ നിന്നുള്ള ആദ്യ മിസ്സ് വേൾഡ് ജേതാവാണ് വനേസ്സ പോൺസ്.

2018 മാർച്ചിൽ, മിസ്സ് വേൾഡ് മത്സരത്തിന് ചൈനയെ ഒരിക്കൽ കൂടി ആതിഥേയമാക്കുവാൻ മിസ്സ് വേൾഡ് പ്രെസിഡന്റായ ജൂലിയ മോർളി ന്യൂ സിൽക്ക് റോഡ് കമ്പനിയുടെ പ്രെസിഡന്റായ ജിയാജുൻ ലി-യുമായി കരാർ ഒപ്പുവച്ചു.

മിസ്സ് വേൾഡ് 2017-ൽ തുടക്കം കുറിച്ച അതേ ശൈലി തന്നെയാണ് 2018-ലും തുടരുന്നത്. സോഷ്യൽ മീഡിയയിലും ഇന്റരാക്ടിവിറ്റിയിലും കൂടുതൽ ആകർഷണം നൽകുന്ന രീതിയിലാണ് ഈ ശൈലി ആവിഷ്കരിച്ചിരിക്കുന്നത്. ഹെഡ്ജ് ടു ഹെഡ് ചലഞ്ച് എന്നാണ് ഈ ഫോർമാറ്റ് അറിയപ്പെടുന്നത്. ഇതിലൂടെ മികച്ച 30 മത്സരാർത്ഥികളെ തിരഞ്ഞെടുക്കപ്പെടും.

മിസ്സ് ഫ്രാൻസ് ടോപ് മോഡൽ മത്സരം വിജയിച്ചുകൊണ്ട് മിസ്സ് വേൾഡ് 2018-ലെ ക്വാർട്ടർ ഫൈനലിൽ ഒന്നാമതായി ഇടം നേടി.
മിസ്സ് ജപ്പാൻ ടോപ് മോഡൽ മത്സരം വിജയിച്ചുകൊണ്ട് മിസ്സ് വേൾഡ് 2018-ലെ ക്വാർട്ടർ ഫൈനലിൽ രണ്ടാമതായി ഇടം നേടി.
മിസ്സ് അമേരിക്ക കായികം മത്സരം വിജയിച്ചുകൊണ്ട് മിസ്സ് വേൾഡ് 2018-ലെ ക്വാർട്ടർ ഫൈനലിൽ മൂന്നാമതായി ഇടം നേടി.
മിസ്സ് ചൈനയും മിസ്സ് സൗത്ത് ആഫ്രിക്കയും വേൾഡ് ഫേഷൻ ഡിസൈനർ അവാർഡ് കരസ്ഥമാക്കി.
മിസ്സ് നേപ്പാൾ മൾട്ടിമീഡിയ അവാർഡ് കരസ്ഥമാക്കിക്കൊണ്ട് മിസ്സ് വേൾഡ് 2018-ലെ ക്വാർട്ടർ ഫൈനലിൽ ഇടം നേടി.
ഷോർട്ട്ലിസ്റ്റുചെയ്ത 25 പ്രോജക്ടുകൾ:
മിസ്സ് കെനിയ സാന്യ ടൂറിസം പ്രമോഷണൽ വീഡിയോ അവാർഡ് കരസ്ഥമാക്കി.
2018-ലെ മിസ്സ് വേൾഡിൽ 118 പ്രതിനിധികൾ മത്സരിച്ചു:

2002-ൽ അവസാനമായി മത്സരിച്ചവർ

2014-ൽ അവസാനമായി മത്സരിച്ചവർ

2016-ൽ അവസാനമായി മത്സരിച്ചവർ
മുമ്പ് അന്തർദേശീയ സൗന്ദര്യ മത്സരങ്ങളിൽ പങ്കെടുത്ത അല്ലെങ്കിൽ പങ്കെടുക്കുന്ന മത്സരാർത്ഥികൾ:









</doc>
<doc id="416598" url="https://ml.wikipedia.org/wiki?curid=416598" title="അന്തോണിയോ മച്ചാദോ">
അന്തോണിയോ മച്ചാദോ

സ്പാനിഷ് കവിയും 'തൊണ്ണൂറ്റിയെട്ടാം തലമുറ 'എന്നറിയപ്പെടുന്ന ആധുനിക സ്പാനിഷ് സാഹിത്യ പ്രസ്ഥാനത്തിലെ പ്രമുഖ വ്യക്തിത്വവുമായിരുന്നു അന്തോണിയോ മച്ചാദോ .(1875 ജൂലൈ 26 - ഫെബ്രുവരി 22, 1939). കാല്പനികതയും പ്രതീകാത്മകതയും ഉൾച്ചേർന്ന കാവ്യകല്പനകളായിരുന്നു മച്ചാദോയുടെ കവിതകളിൽ പ്രത്യക്ഷമായിരുന്നത്. മചാദോ "പദ്യത്തിൽ സംസാരിക്കുകയും കവിതയിൽ ജീവിക്കുകയും ചെയ്തു."എന്ന് ജെറാർഡോ ഡീഗോ വിലയിരുത്തിയിരുന്നു.


</doc>
<doc id="416600" url="https://ml.wikipedia.org/wiki?curid=416600" title="അന്ന കാമിയെൻസ്ക">
അന്ന കാമിയെൻസ്ക

ഒരു പോളിഷ് കവയിത്രിയും,വിവർത്തകയുമായിരുന്നു അന്ന കാമിയൻസ്ക (1920 ഏപ്രിൽ 12 — മേയ് 10, 1986). പോളണ്ടിലെ ക്രാസ്നിസ്റ്റോവിൽ ജനിച്ച അന്ന കുട്ടികൾക്കും കൗമാരക്കാർക്കുമായി നിരവധി പുസ്തകങ്ങൾ എഴുതിയിട്ടുള്ള സാഹിത്യ നിരൂപകയുമായിരുന്നു. ബൈബിളിനെക്കുറിച്ച് മൂന്നു വാല്യങ്ങൾ ഉള്ള കൃതിയും, ഹീബ്രു, ലത്തീൻ, ഫ്രഞ്ച്, സ്ലാവിക് ഭാഷകളിൽ നിന്നുള്ള പരിഭാഷകളും അന്ന രചിച്ചു. കവിതകൾ ഉൾക്കൊള്ളുന്ന പതിനഞ്ച് പുസ്തകങ്ങളും അന്നയുടേതായി പ്രസിദ്ധീകരിക്കപ്പെട്ടിട്ടുണ്ട്.

ജൂതക്കൂട്ടക്കുരുതിയെത്തുടർന്നുണ്ടായ പോളണ്ടിലെ ജൂത പാരമ്പര്യത്തിന്റെ ശോഷണവും സാംസ്കാരിക ഛിന്നതയും അന്ന തന്റെ കവിതകളിൽ വിഷയമാക്കുന്നു.


</doc>
<doc id="416602" url="https://ml.wikipedia.org/wiki?curid=416602" title="മാർക്ക് സ്ട്രാൻഡ്">
മാർക്ക് സ്ട്രാൻഡ്

കനേഡിയൻ ജനിച്ച അമേരിക്കൻ കവിയും, എഴുത്തുകാരനും, പരിഭാഷകനുമായിരുന്നു മാർക് സ്ട്രാൻഡ് (ഏപ്രിൽ 11, 1934 - നവംബർ 29, 2014).സ്ട്രാൻഡിനു 2004 ൽ വാലസ് സ്റ്റീവൻസ് പുരസ്ക്കാരം ലഭിച്ചിട്ടുണ്ട്.2005 ൽ കൊളംബിയ സർവകലാശാലയി ഇംഗ്ലീഷ് താരതമ്യ സാഹിത്യത്തിൽ പ്രൊഫസറായും സ്ട്രാൻഡ് സേവനമനുഷ്ഠിച്ചിട്ടുണ്ട്.
സർറിയലിസത്തിൽ സ്ട്രാൻഡിനെ റോബർട്ട് ബ്ലേയുമായി താരതമ്യം ചെയ്തിരുന്നുവെങ്കിലും മാക്സ് ഏൺസ്റ്റ്, ജോർജിയോ ഡി ചിറോക്കോ, റെനെ മഗ്രിതെ തുടങ്ങിയ കലാകാരന്മാരുടെ സ്വാധീനം തന്റെ കൃതികളിലുണ്ടെന്നു സ്റ്റ്രാൻഡ് സൂചിപ്പിച്ചിരുന്നു.1987 ൽ മാക്ആർതർ ഫെലോഷിപ്പ്, 1999 ലെ പുലിറ്റ്സർ പുരസ്കാരം ഇവ ലഭിച്ചിട്ടുണ്ട്.


</doc>
<doc id="416604" url="https://ml.wikipedia.org/wiki?curid=416604" title="ത്രിഭുവന വിജയതുംഗദേവി">
ത്രിഭുവന വിജയതുംഗദേവി

ഭരണത്തിലിരിക്കുമ്പോഴുള്ള ആലങ്കാരികനാമമായ ത്രിഭുവനോത്തുംഗദേവി ജഗവിഷ്ണുവർദ്ധിനി എന്നും ദ്യാ ഗീതാർജ എന്നുമറിയപ്പെട്ടിരുന്ന ത്രിഭുവന വിജയതുംഗദേവി (Tribhuwana Wijayatunggadewi) ജാവയിലെ ഒരു രാജ്ഞിയും മൂന്നാം മഹാപജിതിലെ ചക്രവർത്തിയും ആയിരുന്നു. 1328-1350 കാലഘട്ടത്തിലാണ് അവർ ഭരണം നടത്തിയിരുന്നത്. ഭ്രേ കഹുരിപൻ എന്ന പേരും അവർ വഹിച്ചിരുന്നു. തന്റെ മുഖ്യമന്ത്രിയായ ഗജമദനൊപ്പം അവർ സാമ്രാജ്യത്തിന്റെ വിസ്തൃതി വലിയതോതിൽ വർദ്ധിപ്പിച്ചു. അതീവ ബുദ്ധിശാലിയും ധൈര്യശാലിയുമായി ചരിത്രം അവരെ വിശേഷിപ്പിക്കുന്നു.

ദ്യാ ഗീതാർജ മജാപാഹിത്തിലെ ആദ്യരാജാവായ റഡെൻ വിജയയുടെ മകളായിരുന്നു.


</doc>
<doc id="416606" url="https://ml.wikipedia.org/wiki?curid=416606" title="ലിയോ കാനർ">
ലിയോ കാനർ

ഓസ്ട്രിയൻ-അമേരിക്കൻ മനഃശാസ്ത്രജ്ഞൻ, ഡോക്ടർ, സാമൂഹ്യ പ്രവർത്തകൻ. എന്നീ നിലകളിൽ പ്രശസ്തനാണ് ലിയോ കെന്നർ (ജൂൺ 13, 1894 – ഏപ്രിൽ 3, 1981). ഓട്ടിസവുമായി(autism) ബന്ധപ്പെട്ട പ്രവർത്തനമാണ് അദ്ദേഹത്തെ ഏറ്റവും പ്രസിദ്ധനാക്കിയത്. മേരിലാൻഡിലെ ബാൾട്ടിമോർ ജോൺസ് ഹോപ്കിൻസ് ഹോസ്പിറ്റലിൽ ഹെൻറി പൈപ്പ് സൈപ്രസറിക് ക്ലിനികകിൽ  ജോലിക്ക് മുമ്പ്, ജർമ്മനിയിലും സൗത്ത് ഡകോട്ടയിലും ഒരു ഡോക്ടറായി അദ്ദേഹം പ്രവർത്തിച്ചു..1943 ൽ,  "ആറ്റിസ്റ്റിക് ഡിസ്പർബൻസ് ഓഫ് എഫക്റ്റീവ് കോണ്ടാക്ട്" (Autistic Disturbances of Affective Contact) എന്ന പ്രസിദ്ധമായ പേപ്പർ പ്രസിദ്ധീകരിച്ചു, ഇതിൽ 11 കുട്ടികളെ വിവരിക്കുന്നുണ്ട്. "അവർ വളരെ ബുദ്ധിമാൻമാരും എന്നാൽ അലസതയ്ക്കുവേണ്ടിയുള്ള ശക്തമായ ആഗ്രഹം പ്രകടിപ്പിക്കുന്നവരും സ്വാഭാവികമായ സമനിലയിൽ നിന്നും വ്യതിചലിക്കുന്നവരുമാണ്." ഈ അവസ്ഥയെ അദ്ദേഹം വിളിച്ച പേരാണ് തന്മയീഭാവശക്തി നഷ്ടപ്പെടുന്ന  മാനസികരോഗം .(early infantile autism)  ഇപ്പോൾ അത് ഓട്ടിസം എന്നറിയപ്പെടുന്നു. ലിയോ കെന്നർ  ആദ്യത്തെ ശിശു മനോരോഗ ചികിത്സ ക്ലിനിക് വികസിപ്പിക്കുന്നതിലും പിന്നീട് അമേരിക്കയിലെ ജോൺസ് ഹോപ്കിൻസ് ഹോസ്പിറ്റലിലെ ശിശു മനോരോഗ ചികിത്സ ക്ലിനിക്കിന്റെ തലവനുമായി. ഇരുപതാം നൂറ്റാണ്ടിലെ ഏറ്റവും അറിവും അനുഭവമുള്ള  അമേരിക്കൻ ക്ലിനിക്കൽ സൈക്യാട്രിസ്റ്റായി അദ്ദേഹത്തെ കണക്കാക്കപ്പെടുന്നു.

1894 ജൂൺ 13-ന് അബ്രഹാം കണ്ണർ, ക്ലാര റീസ്ഫെൽഡ് കാനർ എന്നിവരുടെ മകനായി ഓസ്ട്രിയൻ-ഹംഗറിയിലെ  (ഇപ്പോൾ ക്ലോകോട്ടിവ്, യൂക്രെയിൻ) ക്ലെക്കോട്ടൂവിൽ ചാസ്സെൽ ലീബ് കന്നറിലായിരുന്നു ലിയോ  കെന്നർ ജനിച്ചത്. .ഈ പ്രദേശത്തെ 70% ജനസംഖ്യ യഹൂദ വംശജരാണ്. കെന്നർ തനിക്കു ലഭിച്ച പേരിനെ വെറുത്തിരുന്നു."ചസ്കൽ", "യേഹേസ്കേൽ" യുടെ യഹൂദ പതിപ്പാണ്. ലീബ്", അതിനാൽ പകരം "ലിയോ" എന്ന പേരാണ് അദ്ദേഹം തെരെഞ്ഞെടുത്തത്. , അതുകൊണ്ട് അദ്ദേഹം  ഇപ്പോൾ അറിയപ്പെടുന്നതാണ് ലിയോ കെന്നർ എന്നാണ്. ഒരു പരമ്പരാഗത യഹൂദ ഗൃഹത്തിൽ വളർന്നപ്പോൾ, കെന്നർ മതപരവും മതനിരപേക്ഷവുമായ വിദ്യാഭ്യാസം നേടി. തന്റെ ജീവിതത്തിന്റെ ആദ്യകാലങ്ങളിൽ കെന്നർ തന്റെ കുടുംബത്തോടൊപ്പം കഴിഞ്ഞ്  യഹൂദ പാരമ്പര്യത്തിന്റെയും ആചാരങ്ങളുടെയും അടിസ്ഥാനത്തിൽ വളർന്നു..

1906-ൽ, ജീവിതം നയിക്കാൻ തന്റെ അമ്മാവനോടൊപ്പം ബെർലിനിലേക്ക് പോകാൻ നിർബന്ധിതനായി. . പിന്നീട് അദ്ദേഹത്തിന്റെ കുടുംബാംഗങ്ങളുടെ പിന്തുണയാൽ ജീവിതം തുടർന്നു. ചെറുപ്പത്തിൽ, കന്നർ കലകളെയം കലാജീവിതത്തെയും  അഭിനന്ദിക്കുകയും കവി എന്ന നിലയിൽ അറിയപ്പെടാനും അതിലൂടെ ജീവിക്കാനും ആഗ്രഹിച്ചു. . നിർഭാഗ്യവശാൽ അയാൾക്ക് തന്റെ കൃതികൾ പ്രസിദ്ധീകരിക്കാൻ കഴിഞ്ഞില്ല.. 1913-ൽ ബെർളിനിലെ  സോഫിഹീൻ-ജിംനാസിയം (Sophien-Gymnasium) എന്ന പൊതു വിദ്യാലയത്തിൽ നിന്നും ശാസ്ത്രവിഷയത്തിൽ മികച്ച വിജയത്തോടെ ബിരുദം നേടി. ജർമ്മൻ സർക്കാർ ലൈസൻസിങ് പരീക്ഷയായ  "സ്റ്റാറ്റസെക്സമെൻ" (Staatsexamen ) പരീക്ഷയിൽ വിജയിക്കുകയും 1919 ൽ അദ്ദേഹം ബിരുദാനന്തര ബിരുദപഠനത്തിന് ബെർലിൻ മെഡിക്കൽ സർവകലാശാലയിൽ ചേരുകയും ചെയ്തു. എന്നാൽ, ഒന്നാം ലോകമഹായുദ്ധകാലത്ത് കെന്നറിന്റെ മെഡിക്കൽ വിദ്യാഭ്യാസം തടസ്സപ്പെട്ടു.ആ സമയം ഓസ്ട്രിയ-ഹംഗേറിയൻ ആർമിയിലെ പത്താമത് ഇൻഫൻട്രി റെജിമെന്റിന്റെ മെഡിക്കൽ സർവീസിൽ  നിയമിതനാവുകയും ചെയ്തു. യുദ്ധാനന്തരം, കെന്നർ ബെർലിനിലെ മെഡിക്കൽ സ്കൂളിലേക്ക് പോയി 1921 ൽ വൈദ്യശാസ്ത്ര ബിരുദം കരസ്ഥമാക്കി. ആ വർഷാവസാനം , ജൂൺ  ലെവിനെ  വിവാഹം കഴിച്ചു. അവർക്ക് രണ്ടു കുട്ടികളുണ്ടായി അനിത (1923 ൽ ജനിച്ചത്), ആൽബർട്ട് (1931 ൽ ജനിച്ചു).

വൈദ്യശാസ്ത്ര ബിരുദം നേടിയ ശേഷം, ബെർലിനിലെ ചാരിറ്റേ ഹോസ്പിറ്റലിൽ  ഒരു ഹൃദ്രാഗ വിദഗ്‌ദ്ധനായി (Cardiologist) അദ്ദേഹം പ്രവർത്തിച്ചു. . സാധാരണ ഹൃദയത്തിന്റെ ശബ്ദം എന്നത് ഹൃദയത്തുടിപ്പുകൾ പുറപ്പെടുവിക്കുന്ന വൈദ്യുതി പ്രവാഹങ്ങളാണെന്നുള്ള അന്യേഷണത്തിലായി കാനർ. . അക്കാലത്ത്, ചാരിറ്റേജ് ക്ലിനിക്കുകളിലും ഇൻസ്റ്റിറ്റ്യൂട്ടുകളും  ശാസ്ത്രത്തിന്റെ വളർച്ചയെയും സ്വീകരിക്കുന്നതിനും  അധ്യാപനം, രോഗചികിത്സ എന്നിവയ്ക്ക് പറ്റിയ അന്തരീക്ഷമായിരുന്നു.  ബെർലിൻ നടുവിൽ സ്ഥിതി ചെയ്യുന്ന ചാരിറ്റീ, ലോകമെമ്പാടുമുള്ള വിദ്യാർത്ഥികൾ, വൈദ്യന്മാർ, ശാസ്ത്രജ്ഞർ എന്നിവരെ ആകർഷിച്ചു, ഇത് ഒരു പ്രമുഖ വ്യക്തിത്വവും പ്രശസ്ത ഡോക്ടർമാരുമായിരുന്നു. 

യുദ്ധാനന്തരം  താത്കാലികമായി നിലനിന്നിരുന്ന ഭരണ കൂടമായ   വൈമർ ജർമനിയുടെ മോശം സാമ്പത്തിക സാഹചര്യവും  നാണയപ്പെരുപ്പവും ലിയോ കാനറെ 1914 ൽ അമേരിക്കൻ ഐക്യനാടുകളിലേക്കു കുടിയേറിപ്പാർക്കാൻ കാരണമായി. അദ്ദേഹം ആസ്ട്രിയയിൽ താമസിച്ചിരുന്നെങ്കിൽ, യുദ്ധകാലത്ത് ജീവൻ നഷ്ടപ്പെട്ട മറ്റു ജൂത വിദഗ്ദ്ധരെപ്പൊലെ  അദ്ദേഹത്തിന്റെ വിധിയും അങ്ങനെ ആയി മാറിയിരുന്നേനേ. അദ്ദേഹം ഇങ്ങനെ പറഞ്ഞു: "ഞാൻ ജർമനിയിൽ താമസിച്ചിരുന്നെങ്കിൽ ഹിറ്റ്ലറുടെ  കൂട്ടക്കൊലയിൽ ഞാൻ നശിച്ചുപോകുമായിരുന്നു. 


</doc>
<doc id="416609" url="https://ml.wikipedia.org/wiki?curid=416609" title="സരോജിനി യോഗേശ്വരൻ">
സരോജിനി യോഗേശ്വരൻ

ഒരു ശ്രീലങ്കൻ രാഷ്ട്രീയ പ്രവർത്തകയായിരുന്നു സരോജിനി യോഗേശ്വരൻ. തമിഴ് യുണൈറ്റഡ് ലിബറേഷൻ ഫ്രണ്ടിൽ അംഗമായിരുന്നു അവർ. 1997ൽ, പതിനൊന്നു വർഷത്തെ ഇടവേളയ്ക്കു ശേഷം തെരഞ്ഞെടുക്കപ്പെട്ട ആദ്യ മേയറും നഗരത്തിൽ മേയറായി തെരഞ്ഞെടുക്കപ്പെട്ട ആദ്യ വനിതയുമായിരുന്നു സരോജിനി യോഗേശ്വരൻ.

1998 മെയ് 17ന് ജാഫ്നയ്ക്ക് സമീപമുള്ള അവരുടെ ഭവനത്തിൽവച്ച് ഒരു പിസ്റ്റൾ ഉപയോഗിച്ച് അഞ്ചു തവണ അവരുടെ മേൽ വെടിയുതിർക്കപ്പെടുകയും ആശുപത്രിയിലേയ്ക്കുള്ള യാത്രാമദ്ധ്യേ അവർ മരണത്തെ പുൽകുകയും ചെയ്തു. ശങ്കിലിയൻ ഫോഴ്സ് എന്നു സ്വയം വിശേഷിപ്പിക്കപ്പെട്ട ഒരു സംഘം ഈ കൊലയുടെ ഉത്തരവാദിത്തം ഏറ്റെടുത്തിരുന്നു. എന്നിരുന്നാലും ആത്യന്തികമായി എൽ.ടി.ടി.ഇ.യാണ് ഈ കൊലയുടെ ഉത്തരവാദിയെന്നു പൊതുവേ വിശ്വസിക്കപ്പെടുന്നു. 1987-ൽ സരോജിനിയുടെ ഭർത്താവായിരുന്ന വി. യോഗേശ്വരനെയും എൽ.ടി.ടി.ഇ. വധിച്ചിരുന്നു.



</doc>
<doc id="416614" url="https://ml.wikipedia.org/wiki?curid=416614" title="ക്ലാര മാസ്സ്">
ക്ലാര മാസ്സ്

മഞ്ഞപ്പനി സംബന്ധിച്ച പരീക്ഷണങ്ങൾക്കായി ജീവിതം ഹോമിച്ച അമേരിക്കൻ സൈന്യത്തിലെ നേഴ്സ് ആയിരുന്നു ക്ലാര ലൂയിസ് മാസ്സ് (ജൂൺ 28, 1876 – ഓഗസ്റ്റ് 24, 1901).

14-ാം ശതകത്തിന്റെ അവസാനത്തിൽ മഞ്ഞപ്പനിയെപ്പറ്റിയുള്ള തീവ്രപരീക്ഷണങ്ങളിൽ ഏർപ്പെട്ടിരിക്കുകയായിരുന്നു ശാസ്ത്രജ്ഞർ. ഈ പരീക്ഷണങ്ങളുടെ ഭാഗമായി രോഗവാഹകരായ കൊതുകുകളുടെ കടിയേറ്റു പരീക്ഷണങ്ങൾക്കു വിധേയയാകാൻ ക്ലാര സ്വയം സന്നദ്ധയായി. ആദ്യപ്രാവശ്യം ഒരു ചെറിയ പനി മാത്രം വന്നുസുഖപ്പെട്ട ക്ലാര വീണ്ടും പരീക്ഷണങ്ങൾക്കു വിധേയയായി. പക്ഷേ രണ്ടാംതവണ മാസ്സിന് കടുത്ത മഞ്ഞപ്പനി പിടിക്കുകയും 10-ാം ദിവസം മരണം പിടിക്കുകയും 10-ാം ദിവസം മരണംസംഭവിക്കുകയും ചെയ്തു.
ക്ലാര മാസ്സിന്റെ ജീവത്യാഗത്തിന്റെ ഫലമായി അമേരിക്കയിലുടനീളം മനുഷ്യരിലുള്ള മഞ്ഞപ്പനി പരീക്ഷണങ്ങൾക്കെതിരെ പ്രതിഷേധം വ്യാപകമാകുകയും തത്ഫലമായി അവ നിർത്തിവയ്ക്കുകയും ചെയ്തു.




</doc>
<doc id="416616" url="https://ml.wikipedia.org/wiki?curid=416616" title="മനു ഭണ്ഡാരി">
മനു ഭണ്ഡാരി

മനുഷ്യ മനഃശാസ്ത്രത്തെയും സ്ത്രീജീവിതത്തെയും ആധാരമാക്കി സാഹിത്യരചന നടത്തുന്ന രാജസ്ഥാനിലെ നാഗ്പുരിൽ ജനിച്ച പ്രമുഖ ഹിന്ദി എഴുത്തുകാരിയാണ് മനു ഭണ്ഡാരി (ജ: 3 ഏപ്രിൽ 1931). നോവലുകളിൽ പ്രധാനപ്പെട്ടവ "ആപ്കാ ബംടി", "സ്വാമി മഹാഭോജ്", "കനവാ" എന്നിവയും കഥാസമാഹാരങ്ങളിൽ പ്രധാനപ്പെട്ടവ "ഏക് പ്ലേറ്റ്", "സൈലാബ്", "ത്രിശങ്കു", "മൈം ഹാർ ഗയി", "തീൻ നിഗാഹോം കാ തസ് വീർ", "യഹി സച് ഹെ", "ആഖേം ദേഖാ ഝൂഠ്" എന്നിവയാണ്. ഭണ്ഡാരിയുടെ പ്രസിദ്ധ നാടകമാണ് "ബിനാ ദീവാരോം കാ ഘർ". പത്രപ്രവർത്തകനും സാഹിത്യകാരനുമായ ഭർത്താവ് രാജേന്ദ്ര യാദവുമായി ചേർന്ന് രചിച്ച നോവലാണ് "ഏക് ഇഞ്ച് മുസ്കാൻ."













</doc>
<doc id="416620" url="https://ml.wikipedia.org/wiki?curid=416620" title="കമ്മ്യൂണിറ്റി റേഡിയോ">
കമ്മ്യൂണിറ്റി റേഡിയോ

കമ്മ്യൂണിറ്റി റേഡിയോ (Community radio)എന്നത് വാണിജ്യപരമായതും  പൊതുപ്രക്ഷേപണപരവുമായ പ്രക്ഷേപണങ്ങൾ  കൂടാതെയുള്ള  ഒരു മൂന്നാം റേഡിയോ സേവനമാണ്. കമ്മ്യൂണിറ്റി റേഡിയോയുടെ പ്രവർത്തനം ഭൂമിശാസ്ത്രപരമായി വേറിട്ട സമൂഹത്തിന്റെയോ സമുദായത്തിന്റെയോ താല്പര്യങ്ങൾക്കനുസരിച്ചാണ് പ്രവർത്തിക്കുക. ഈ പ്രക്ഷേപണം പ്രസക്തവും ജനഹിതവും  പ്രാദേശികമായ ജനങ്ങൾക്കുവേണ്ടിയുള്ളതുമാണ്. വാണിജ്യ മുഖ്യധാരാ മാധ്യ‌മ പ്രേക്ഷരെ ഇത് ലക്ഷ്യം വയ്ക്കുന്നില്ല. കമ്മ്യൂണിറ്റി റേഡിയോ പ്രക്ഷേപണ കേന്ദ്രത്തിന്റെ പ്രവർത്തനം , ഉടമസ്ഥത, സ്വാധീനം  എന്നിവ അത് പ്രവർത്തിക്കുന്ന പ്രത്യേകസമൂഹത്തിന്റെയോ സമുദായത്തിന്റെയോ സേവനങ്ങൾക്കുവേണ്ടിയായിരിക്കും. പൊതുവെ ഇത് ലാഭേച്ഛയില്ലാത്തതും വ്യക്തികളെ പ്രാപ്തമാക്കുന്നതിനുള്ളതുമായിരിക്കും. വ്യക്തികൾ, ഗ്രൂപ്പുകൾ, സമൂഹം, സമുദായം  എന്നിവരുടെ സ്വന്തം കഥകൾ പറയാനും അനുഭവങ്ങൾ പങ്കുവയ്ക്കാനും ഉപയോഗിക്കപ്പെടുന്നു. മാധ്യമ സമ്പന്ന ലോകത്തിൽ, മാധ്യമങ്ങളുടെ സ്രഷ്ടാക്കളാക്കാനും അതിൽ സംഭാവന ചെയ്യുന്നവരെ സഹായിക്കാനും ഉള്ള  ഒരു സംവിധാനമാണ് ഇത്.


</doc>
<doc id="416622" url="https://ml.wikipedia.org/wiki?curid=416622" title="ജെയ്മി അലക്സാണ്ടർ">
ജെയ്മി അലക്സാണ്ടർ

ഒരു അമേരിക്കൻ അഭിനേത്രിയാണ് ജെയ്മി അലക്സാണ്ടർ (ജനനം, ജയ്മി ലൌറൻ ടർബഷ്, മാർച്ച് 12, 1984). കൈലെ "XY" എന്ന ടെലിവിഷൻ പരമ്പരയിലെ ജെസ്സി, 2011 ൽ പുറത്തിറങ്ങിയ തോർ എന്ന സൂപ്പർ ഹീറോ സിനിമയിലെ സിഫ്, 2013 ൽ പുറത്തിറങ്ങിയ അതേ ചിത്രത്തിന്റെ തുടർച്ച, എജൻറ്സ്് ഓഫ് "S.H.I.E.L.D""." എന്ന ടെലിവിഷൻ പരമ്പരയിലെ കഥാപാത്രം എന്നിവ അവതരിപ്പിച്ചതിന്റെ പേരിലാണ് അവർ ഏറെ പ്രശസ്തയായത്. 2015 മുതൽ, അവർ എൻബിസി പരമ്പരയായ ബ്ലൈൻഡ് സ്പോട്ടിലെ വേഷം അവതരിപ്പിച്ചിരുന്നു.



</doc>
<doc id="416624" url="https://ml.wikipedia.org/wiki?curid=416624" title="കമ്മ്യൂണിറ്റി റേഡിയോ (Community radio)">
കമ്മ്യൂണിറ്റി റേഡിയോ (Community radio)

കമ്മ്യൂണിറ്റി റേഡിയോ (Community radio)എന്നത് വാണിജ്യപരമായതും  പൊതുപ്രക്ഷേപണവും  കൂടാതെയുള്ള  ഒരു മൂന്നാം റേഡിയോ സേവനമാണ്. കമ്മ്യൂണിറ്റി റേഡിയോയുടെ പ്രവർത്തനം ഭൂമിശാസ്ത്രപരമായി വേറിട്ട സമൂഹത്തിന്റെയോ സമുദായത്തിന്റെയോ താല്പര്യങ്ങൾക്കനുസരിച്ചാണ് പ്രവർത്തിക്കുക.ഈ പ്രക്ഷേപണം പ്രസക്തവും ജനഹിതവും  പ്രാദേശികമായ ജനങ്ങൾ ക്കുവേണ്ടിയാണ്. വാണിജ്യ മുഖ്യധാരാ മാധ്യ‌മ പ്രേക്ഷരെ ഇത് ലക്ഷ്യം വയ്ക്കുന്നില്ല..കമ്മ്യൂണിറ്റി റേഡിയോ പ്രക്ഷേപണ കേന്ദ്രത്തിന്റെ പ്രവർത്തനം , ഉടമസ്ഥത, സ്വാധീനം  എന്നിവ അത് പ്രവർത്തിക്കുന്ന പ്രത്യേകസമൂഹത്തിന്റെയോ സമുദായത്തിന്റെയോ 
സേവനങ്ങൾക്കുവേണ്ടിയായിരിക്കും. പൊതുവെ ഇത് ലാഭേച്ഛയില്ലാത്തതും വ്യക്തികളെ പ്രാപ്തമാക്കുന്നതിനും  വ്യക്തികൾ, ഗ്രൂപ്പുകൾ, സമൂഹം, സമുദായം  എന്നിവരുടെ സ്വന്തം കഥകൾ പറയാനും അനുഭവങ്ങൾ പങ്കുവയ്ക്കാനും, മാധ്യമ സമ്പന്ന ലോകത്തിൽ, മാധ്യമങ്ങളുടെ സ്രഷ്ടാക്കളാക്കാനും അതിൽ സംഭാവന ചെയ്യുന്നവരെ സഹായിക്കാനും ഉള്ള  ഒരു സംവിധാനമാണ് ഇത്.

ലോകത്തിന്റെ പല ഭാഗങ്ങളിലും കമ്മ്യൂണിറ്റി റേഡിയോ സമൂഹത്തിന്റെ ഒരു ചാലക ശക്തിയായി പ്രവർത്തിക്കുന്നുണ്ട് . സമൂഹം, സന്നദ്ധ സേവന മേഖല, , പൗരസമൂഹം, ഏജൻസികൾ, എൻ.ജി.ഒ.കൾ, പൗരന്മാർ എന്നിവരുടെ സാന്നിധ്യത്തിലൂടെയും  പങ്കാളിത്തത്തിലൂടെയും  കമ്മ്യൂണിറ്റി റേഡിയോ സാമൂഹ്യ വികസനം ലക്ഷ്യമിടുന്നു. ഫ്രാൻസ്, അർജന്റീന, ദക്ഷിണാഫ്രിക്ക, ഓസ്ട്രേലിയ, അയർലൻഡ് തുടങ്ങിയ പല രാജ്യങ്ങളിലും നിയമപരമായി നിർവ്വചിക്കപ്പെട്ടിട്ടുള്ള കമ്മ്യൂണിറ്റി റേഡിയോ (പ്രത്യേക ബ്രോഡ്കാസ്റ്റിങ് മേഖലയിൽ) നിലവിലുണ്ട്. നിർവ്വഹണത്തിന്റെ ഭാഗമായി "സാമൂഹ്യ ആനുകൂല്യങ്ങൾ", "സാമൂഹ്യ ലക്ഷ്യങ്ങൾ", "സാമൂഹ്യ നേട്ടങ്ങൾ" തുടങ്ങിയ നിയമങ്ങൾ വാക്യങ്ങളാൽ നിർവ്വചിക്കപ്പെട്ടിരിക്കുന്നു കമ്മ്യൂണിറ്റി റേഡിയോ.. വിവിധ രാജ്യങ്ങളിൽ കമ്മ്യൂണിറ്റി റേഡിയോ വ്യത്യസ്തമായ രീതിയിൽ വികസിച്ചുവരുന്നു. ബ്രിട്ടൻ, അയർലണ്ട്, യുണൈറ്റഡ് സ്റ്റേറ്റ്സ്, കാനഡ, ഓസ്ട്രേലിയ എന്നിവിടങ്ങളിൽ ഈ പദത്തിന് വ്യത്യസ്തമായ അർഥങ്ങളുണ്ട്, സംഭാഷണ സ്വാതന്ത്ര്യം,  യാഥാർഥ വസ്തുതകൾ എന്നിവ തമ്മിൽ അർത്ഥപരമായി വ്യത്യാസമുണ്ട്.


</doc>
<doc id="416631" url="https://ml.wikipedia.org/wiki?curid=416631" title="പെരും നുണ">
പെരും നുണ

വസ്തുതാപരമായി തെറ്റാണെങ്കിലും സമർത്ഥിക്കുന്നരീതിയാൽ വ്യക്തമായ സത്യത്തേക്കാൾ നന്നായി ഫലിപ്പിക്കാൻ നുണയ്ക്കുകഴിയും എന്ന പ്രൊപഗണ്ട രീതിയെയാണ് പെരും നുണ (Big lie) എന്നു പറയുന്നത്. അഡോൾഫ് ഹിറ്റ്‌ലർ തന്റെ ആത്മകഥയായ മെയുൻ‌ കാംഫിൽ ഇതെപ്പറ്റി വിശദീകരിക്കുന്നു. നുണയാണെന്ന് അറിയാവുന്നകാര്യവും സത്യമാണെന്നരീതിയിൽ പലതവണ ആവർത്തിച്ചാൽ അതിനെ ചോദ്യം ചെയ്യുന്നതിലും എളുപ്പത്തിൽ, അതിനെ വിശ്വസിക്കാൻ ആൾക്കാർ തയ്യാറാവുമെന്നാണ് അയാൾ പറഞ്ഞത്. 

ജർമനിയുടെ പ്രശ്നങ്ങൾക്കെല്ലാം കാരണം ജൂതന്മാരാണെന്ന കാര്യം നാസികൾ ആവർത്തിച്ചുകൊണ്ടിരുന്നത് ജനങ്ങൾ അങ്ങനെതന്നെ വിശ്വസിച്ചതാണ് പെരും നുണയുടെ ഏറ്റവും വലിയ ഉദാഹരണം. തൊഴിലാളികളുടെ എല്ലാ പ്രശ്നങ്ങളുടെയും കാരണം ബൂർഷാസിയാണെന്ന കമ്യൂണിസ്റ്റ് പ്രൊപഗണ്ടയാണ് മറ്റൊരു ഉദാഹരണം. 

ഒന്നാം ലോകമഹായുദ്ധത്തിൽ ജർമനി തോൽക്കാനുണ്ടായ കാരണം എല്ലാത്തിനും ജർമനിയുടെ സൈനിക ഓഫീസറായ എറിക് ലുഡെന്ദ്രോഫിനെ കുറ്റപ്പെടുത്തിക്കൊണ്ടുള്ള ജൂതരുടെ പെരും നുണയാണെന്ന് ഹിറ്റ്‌ലർ ആരോപിച്ചിരുന്നു.

ഹിറ്റ്‌ലറുടെ ഏറ്റവും വലിയ അനുയായിയായ ഗീബൽസ് ഹിറ്റ്‌ലറിന്റെ ആത്മകഥ ഇറങ്ങി 16 വർഷത്തിനുശേഷം പെരും നുണ എന്ന ആശയം സമർത്ഥമായി ഉപയോഗിച്ച ആളാണ്. "ചർച്ചിലിന്റെ നുണഫാക്ടറിയിൽ നിന്നും" എന്ന ലേഖനത്തിൽ അയാൾ ഇങ്ങനെ കുറിച്ചു.

ഇംഗ്ലീഷ് നേതൃത്വം വസ്തുതകൾ ശേഖരിക്കുന്നത് ഇന്റലിജൻസിൽ നിന്നല്ല, മറിച്ച് മണ്ടത്തരങ്ങളായ പ്രസ്താവനകളിൽ നിന്നുമാണ്. നുണ പറയുമ്പോൾ അത് പെരും നുണതന്നെയാവണം എന്നും അതിൽത്തന്നെ ഉറച്ചുനിൽക്കണമെന്ന തത്ത്വത്തിനെയുമാണ് ഇംഗ്ലീഷുകാർ പിൻതുടരുന്നത്. മണ്ടന്മാരാണെന്ന് മറ്റുള്ളവരുടെ മുന്നിൽ തോന്നപ്പെടുമ്പോഴും നുണയിൽ അവർ ഉറച്ചുനിൽക്കുന്നു.
ഏറെക്കാലമായി യൂറോപ്പിൽ നിലനിന്നിരുന്ന ജൂതവിരോധത്തെ ജൂതരുടെ കൂട്ടക്കൊലയിലേക്ക് എത്തിക്കാൻ സഹായിച്ചത് നാസികളുടെ പെരും നുണയാണെന്ന് ജെഫ്രി ഹെർഫ് പറയുന്നു. നിസ്സഹായരും നിഷ്കളങ്കരുമായ ജർമനിയെ ഒന്നാം ലോകമഹായുദ്ധത്തിലേക്ക് വലിച്ചിഴച്ച അന്താരാഷ്ട്ര ജൂതസമൂഹമാണ് ജർമനിയുടെ തോൽവികൾക്കെല്ലാമുള്ള കാരണമെന്ന് നാസികൾ കുറ്റപ്പെടുത്തി. ബ്രിട്ടനിലും റഷ്യയിലും അമേരിക്കയിലുമെല്ലാം യഥാർത്ഥ അധികാരങ്ങൾ കയ്യാളുന്നത് ഇതേ ജൂതന്മാരാണെന്നും അതിനാൽത്തന്നെ ജർമനിയ്ക്കുള്ളിലെ ജൂതന്മാർ രാഷ്ട്രസുരക്ഷയ്ക്ക് ഭീഷണിയാണെന്നും അന്താരാഷ്ട്രസഹായത്തോടെ ജൂതന്മാർ ജർമനിയെ ഇല്ലായ്മചെയ്യാൻ ശ്രമിക്കുകയാണെന്നുമെല്ലാം നാസികൾ പ്രൊപഗണ്ട നടത്തുകയും ജർമനിയിലുള്ളവരെല്ലാം തങ്ങളുടെ ശത്രുക്കൾ ജൂതന്മാരാണെന്ന് വിശ്വസിക്കാൻ ഇടവരികയും ചെയ്തു. അതിനാൽത്തന്നെ ജൂതന്മാരെ മുച്ചൂടും മുടിക്കാൻ ജർമനിക്ക് അവകാശമുണ്ടെന്നും അത് അവരുടെ ഉത്തരവാദിത്തമാണെന്നുമുള്ള പെരും നുണകൾ ജനങ്ങൾ വിശ്വസിക്കുകയും ചരിത്രത്തിലെ ഏറ്റവും വലിയ കൂട്ടക്കൊലയ്ക്ക് പെരും നുണ എന്ന ആശയം കാരണമാവുകയും ചെയ്തു.


</doc>
<doc id="416643" url="https://ml.wikipedia.org/wiki?curid=416643" title="ടോക്കിയോ ഗോപുരം">
ടോക്കിയോ ഗോപുരം

ജപ്പാന്റെ തലസ്ഥാനമായ ടോക്കിയോയിലെ മിനാറ്റൊയിൽ സ്ഥിതിചെയ്യുന്ന ഒരു സമ്പ്രേക്ഷണ ഗോപുരവും നിരീക്ഷണ ഗോപുരവുമാണ് ടോക്കിയോ ടവർ അഥവാ . ഉയരമുള്ള ഈ ഗോപുരം ജപ്പാനിലെ ഏറ്റവും ഉയരംകൂടിയ രണ്ടാമത്തെ നിർമ്മിതിയാണ്. പാരീസിലെ ഐഫൽ ഗോപുരത്തിൽനിന്നും പ്രാചോദനം ഉൾക്കൊണ്ട് ലാറ്റിസ് ഗോപുരമായാണ് ഇതും നിർമിച്ചിരിക്കുന്നത്. വ്യോമ സുരക്ഷാ മാനദണ്ഡങ്ങൾ പാലിക്കുന്നതിന്റെ ഭാഗമായി ഈ ഗോപുരത്തിന് വെളുപ്പ്, അന്താരാഷ്ട്ര ഓറഞ്ച് എന്നീ നിറങ്ങളിൽ പെയിന്റ് ചെയ്തിരിക്കുന്നു.

1958-ൽ പണികഴിപ്പിച്ച ഈ ഗോപുരത്തിന്റെ പ്രധാന വരുമാനം വിനോദസഞ്ചാരത്തിൽനിന്നും, മാധ്യമ സംപ്രേഷണത്തിൽനിന്നുമാണ്. ഏകദേശം 15 കോടിയിലധികം ആളുകൾ ഈ ടവർ സന്ദർശിച്ചുകഴിഞ്ഞിരിക്കുന്നു. ഗോപുരത്തിന് കീഴിലുള്ള, ഫൂട്ട്ടൗൺ എന്ന നാലുനില കെട്ടിടത്തിൽ മ്യൂസിയവും, ഭോജനശാലകളും, മറ്റു കടകളുമെല്ലാം പ്രവർത്തിക്കുന്നുണ്ട്. ഗോപുരത്തിൽ രണ്ട് നിരീക്ഷണ ഡെക്കുകളാണുള്ളത് ഉയരത്തിൽ രണ്ട് നിലകളിലായുള്ള ഒബ്സർവേറ്ററിയാണ് ആദ്യത്തേത്. ഉയരത്തിലുള്ള ഒരു ചെറിയ ഒബ്സർവേറ്ററിയാണ് രണ്ടാമത്തേത്.

ടെലിവിഷൻ സംപ്രേഷണ ആവശ്യങ്ങൾക്കുവേണ്ടി നിർമ്മിച്ച ഈ ഗോപുരത്തിൽ, 1961-ൽ റേഡിയോ ആന്റിനകൾ ഘടിപ്പിക്കുകയുണ്ടായി.പക്ഷേ ഇന്ന് ഗോപുരത്തിൽനിന്ന് എൻ എച്ച് കെ(NHK), റ്റി ബി എസ് (TBS), ഫുജി റ്റി വി മുതലായ ജാപ്പനീസ് ചാനലുകളാണ് സമ്പ്രേക്ഷണം ചെയ്യപ്പെടുന്നത് . ഡിജിറ്റൽ ബ്രോഡ്കാസ്റ്റിങ് ആവശ്യങ്ങൾക്കായി കൂടുതൽ ഉയരമുള്ള മറ്റൊരു ഗോപുരവും പിന്നീട് പണികഴിച്ചു. 2012 ഫെബ്രുവരി 29ന് ആരംഭിച്ച ടോക്കിയോ ആകാശവൃക്ഷമായിരുന്നു അത്. 

1958-ൽ ഗോപുരത്തിന്റെ നിർമ്മാണം പൂർത്തിയായതോടെ, ഇത് ടോക്കിയോ നഗരത്തിന്റെ തന്നെ ഒരു പ്രധാന ലാൻഡ്മാർക്ക് ആയിമാറി.

1953-ൽ ജപ്പാനിന്റെ പബ്ലിക് ബ്രോഡ്കാസ്റ്റിങ് സ്റ്റേഷനായ NHK നിലവിൽ വന്നതോടുകൂടി, കനാടോ മേഖലയിൽ വലിയൊരു സമ്പ്രേക്ഷണ ഗോപുരത്തിന്റെ ആവശ്യകത വർദ്ധിച്ചു. എൻ എച് കെ യുടെ സ്വന്തം സമ്പ്രേക്ഷണ ഗോപുരം പൂർത്തിയായതിന് ശേഷം, തുടർന്നുള്ള മാസങ്ങളിൽ പ്രൈവറ്റ് കമ്പനികളും ഇത് പ്രയോജനപ്പെടുത്താൻ തുടങ്ങി. വരും കാലങ്ങളിൽ ടൊക്കിയോ നഗരത്തിൽ നിരവധി സമ്പ്രേക്ഷണ ഗോപുരങ്ങൾ നിർമ്മിക്കപ്പെടും എന്ന് ഭരണാധികാരികൾക്ക് ബോധ്യമായി. ഇത്തരത്തിലുള്ള നിരവധി ഗോപുരങ്ങളുടെ നിർമ്മാണം നഗരത്തിന് ഗുണം ചെയ്യില്ല എന്ന ചിന്തയിൽ നിന്നാണ്, ഒരു വലിയ പ്രദേശമാകെ പരിധിയിൽ വരുന്ന ഒരൊറ്റ സമ്പ്രേക്ഷണ ഗോപുരം നിർമ്മിക്കാം എന്ന് ഭരണാധികാരികൾ തീരുമാനിച്ചത്. കൂടാതെ, 1950ഇൽ രാജ്യത്ത് അനുഭവപ്പെട്ട യുദ്ധാനന്തര അഭിവൃദ്ധിയെ തുടർന്ന് രാജ്യത്തെ ഒരു ആഗോള പവർഹൗസ് ആയി പ്രതീകവൽക്കരിക്കാനുതകുന്ന ഒരു നിർമിതിയെക്കുറിച്ചും അവർ ചിന്തിച്ചിരുന്നു.

ഗോപുരത്തിന്റെ ഉടമസ്ഥരും ഓപ്പറേറ്ററുമയ നിപ്പോൺ ഡെൻപാറ്റോയുടെ പ്രസിഡന്റ് ഹിസാകിചി മെയ്ദ (Hisakichi Maeda) അമേരിക്കയിലെ എമ്പയർ സ്റ്റേറ്റ് ബിൾഡിംഗിനേക്കാളും ഉയരമുള്ള ഒരു നിർമ്മിതിയാണ് വിഭാവനം ചെയ്തിരുന്നത്. നിർമ്മാണ വസ്തുക്കൾ, ഫണ്ടുകൾ എന്നിവയുടെ കുറവുമൂലം ഈ ആശയം ഉപേക്ഷിക്കേണ്ടി വന്നു. കാന്റോ മേഖലയിൽ ഡിജിറ്റൽ സമ്പ്രേക്ഷണത്തിന് ആവശ്യമാകുന്ന തരത്തിൽ ഗോപുരത്തിന്റെ ഉയരം പിന്നീട് തീരുമാനിക്കപ്പെട്ടു. ജപ്പാനിൽ അമ്പരചുംബികളുടെ നിരമ്മാണത്തിൽ പ്രശസ്തിയാർജ്ജിച്ച വാസ്തു ശില്പി താച്ചു നൈറ്റൊയെ പുതിയ ഗോപുരത്തിന്റെ രൂപരേഖ തയ്യാറാക്കുവാൻ നിയോഗിച്ചു. പാശ്ചാത്യ ലോകത്ത്നിന്നും പ്രചോദനമുൾക്കൊണ്ട് പാരീസിലെ ഐഫൽ ടവറിനോട് സാമ്യമുള്ള ഒരു നിർമ്മിതിയാണ് നൈറ്റോ രൂപകല്പന ചെയ്തത്. നിക്കെൻ സെക്കെയ് ലി. എന്ന കമ്പനിയ്ക്കായിരുന്നു ഗോപുരത്തിന്റെ സ്ട്രക്ചറൽ ഡിസൈൻ ചുമതല. കമനിയുടെ അവകാശവാദം എന്തെന്നാൽ, ഗോപുരത്തിന് 1923ലെ കാന്റോ മഹാ ഭൂകമ്പത്തേക്കാളും രണ്ടിരട്ടി തീവ്രമായതോ അല്ലെങ്കിൽ 220 കിലോമീറ്റർ വേഗതയുള്ള ടൈഫൂണുകളെയും പ്രധിരോധിക്കാൻ സുസജ്ജമായതാണ് എന്നാണ്.

ഓരോ 5 വർഷം കൂടുമ്പോഴും ഗോപുരത്തിൽ പെയിന്റ് അടിക്കാറുണ്ട്. ഒരു വർഷത്തോളം ഈ പെയിന്റുപണി നീണ്ടുനിൽക്കുന്നു. 2019ലാണ് ടോക്കിയോ ടവറിലെ അടുത്ത പെയിന്റ് പണി വരാനിരിക്കുന്നത്.

ഡിജിറ്റൽ സമ്പ്രേക്ഷണവും, വിനോദസഞ്ചാരവുമാണ് ടോക്കിയോ ഗോപുരത്തിന്റെ രണ്ട് പ്രധാന വരുമാന മാർഗ്ഗങ്ങൾ. റേഡിയോ ടെലിവിഷൻ ആന്റിനകളെ വഹിക്കുന്നതിനോടൊപ്പം, വിനോദ സഞ്ചാരികളെ ആകർഷിക്കുന്ന പലതും ഗോപുരത്തോട് ചേർന്ന് നിർമിച്ചിട്ടുണ്ട്. 1958 പൊതുജനങ്ങൾക്കായി തുറന്നുകൊടുത്തതിനു ശേഷം ഏതാണ്ട് 150 മില്യണിലധികം ആളുകൾ ടോക്കിയോ ടവർ സന്ദർശിച്ചിട്ടുള്ളതായ് കണക്കാക്കുന്നു. ഇടക്കാലത്ത് ടവർ സന്ദർശകരുടെ എണ്ണം പണ്ടത്തേതിലും അപേക്ഷിച്ച് ഇന്ന് കുറഞ്ഞുവന്നിരുന്നു. 2000ത്തിൽ ഇവിടം സന്ദർശിച്ചത് 23 ലക്ഷം ആളുകളാണ്. വിനോദസഞ്ചാരികൾ ആദ്യമായി എത്തുന്നത് ഗോപുരത്തിനു കീഴിൽ നിർമ്മിച്ചിരിക്കുന്ന ഫൂട്ട്ടൗൺ എന്ന നാലുനില കെട്ടിടത്തിലേക്കാണ്. ഫൂട്ട് ടൗണിൽ മ്യൂസിയം, ഭോജനശാലകൾ, കടകൾ എന്നിവ പ്രവർത്തിക്കുന്നു. ഫൂട്ട്ടൗണിൽനിന്നും പുറപ്പെടുന്ന ലിഫ്റ്റ് വഴി സന്ദർശകർക്ക് ഗോപുരത്തിന്റെ പ്രധാന നിരീക്ഷണ കേന്ദ്രത്തിലേക്ക് എത്താവുന്നതാണ്. പ്രധാന നിരീക്ഷണ ഡെക്കിനും ഉയരത്തിലായി ക്രമീകരിച്ചിരിക്കുന്ന രണ്ടാമത്തെ നിരീക്ഷണ ഡെക്കിലേക്ക് പ്രത്യേക ടിക്കറ്റ് ആവശ്യമാണ്.



</doc>
<doc id="416645" url="https://ml.wikipedia.org/wiki?curid=416645" title="ബോൺ ഓഫ് ബെറി">
ബോൺ ഓഫ് ബെറി

ബോൺ ഓഫ് ബെറി (1362/1365 – 30 ഡിസംബർ1435) "ഡ്യൂക്ക് ഓഫ് ബെറി"യായ ജോണിന്റെയും, ജോയന്ന ഓഫ് അർമഗ്നകിന്റെയും പുത്രി ആയിരുന്നു.അവളുടെ പിതാവുവഴി ജോൺ II ഓഫ് ഫ്രാൻസിന്റെ കൊച്ചുമകളും ആയിരുന്നു. 

കൗണ്ട് ഓഫ് സാവോയ് ലെ അമാഡിയസ് VII ആയിട്ടായിരുന്നു ആദ്യവിവാഹം.1372 മേയ് 7നായിരുന്നു വിവാഹ ഉടമ്പടിയെങ്കിലും 1377ജനുവരി 18 നായിരുന്നു അവർ വിവാഹിതരായത്. 1381വരെ അവൾക്ക് സാവോയിൽ എത്തിച്ചേരാൻ സാധിച്ചിരുന്നില്ല. 1391-ൽ അമാഡിയസ് VIIന്റെ മരണത്തെ തുടർന്ന് അടുത്ത ഭരണം നടത്തുന്ന രാജപ്രതിനിധിയുടെ പേരിൽ തർക്കമായി. അമാഡിയസ് VIIന്റെ മാതാവായ ബോൺ ഓഫ് ബൗർബന്റെ സഹായത്തോടെ അവളുടെ പുത്രനായ അമാഡിയസ് VIII അടുത്ത രാജപ്രതിനിധിയായി 1393 മേയ് 8 ന് കരാറിൽ ഒപ്പുവച്ചു. 



</doc>
<doc id="416656" url="https://ml.wikipedia.org/wiki?curid=416656" title="അന അലീസിയ">
അന അലീസിയ

അന അലീസിയ (ജനനം: ഡിസംബർ 12, 1956) ഒരു മെക്സിക്കൻ-അമേരിക്കൻ അഭിനേത്രിയാണ്. 1983 മുതൽ 1990 വരെയുള്ള നീണ്ടകാലം സംപ്രേഷണം ചെയ്യപ്പെട്ട അമേരിക്കൻ പ്രൈംടൈം സോപ്പ് ഓപ്പറയായ ഫാൽക്കൺ ക്രസ്റ്റിലെ മെലിസ അഗ്രെറ്റി എന്ന കഥാപാത്രമായി വേഷമിട്ടതിന്റെ  പേരിലാണ് അവർ കൂടുതൽ പ്രശസ്തയായത്.

മെക്സിക്കോയിലെ അകാഫുൽകോയിൽ വ്യാപാരം നടത്തിയിരുന്ന കാർലോസ് സെലെസ്റ്റിനോ ഓർട്ടിസിൻറേയും അലീഷ്യ ടോറെസ് ഓർട്ടിസിന്റെയും മകളായി മെക്സിക്കോ സിറ്റിയിലാണ് അവർ ജനിച്ചത്. മാതാപിതാക്കളുടെ നാലു മക്കളിൽ മൂന്നാമത്തെയാളായിരുന്ന അന അലീഷ്യ. പിതാവിന്റെ മരണത്തിനുശേഷം 6 വയസ്സു പ്രായമുണ്ടായിരുന്ന അന അലീഷ്യയുമായി ടെക്സസിലെ എൽ-പാസോയിലേക്ക് താമസം മാറ്റി. അവിടെ, മുത്തശ്ശി, വിധവയായ അമ്മ, അമ്മാവൻ ലൂയി, മൂന്നു സഹോദരങ്ങൾ എന്നിവരോടൊപ്പം അവരുടെ പിതാവു  മുത്തശ്ശിക്കായി വാങ്ങിച്ചിരുന്ന ഒരു വീട്ടിൽ അന അലീസിയ താമസമാരംഭിച്ചു. 1972 ൽ ഹൈസ്കൂൾ പഠനം പൂർത്തിയാക്കിയതിനുശേഷം അന അലീസിയ വെല്ലസ്ലി കോളേജിൽ പഠിക്കുന്നതിനുള്ള ഒരു സ്കോളർഷിപ്പ് നേടിയിരുന്നു.

വെല്ലസ്ലി കോളജിലെ പഠനത്തിനിടയിൽ അനാ അലീസിയ ഒരു നൈപുണ്യപരിശോധനയ്ക്കു വിധേയയാകുകയും ജൂൾസ് ഫെയ്ഫറുടെ “ക്രൌളിംഗ് ആർനോൾഡ്” എന്ന നാടകത്തിലെ പ്രധാന കഥാപാത്രത്തെ അവതരിപ്പിക്കുന്നതിന് അവസരം ലഭിക്കുകയും ചെയ്തു. വേനൽക്കാല അവധിക്കുശേഷം പുതിയ അദ്ധ്യയനവർഷാരംഭത്തിൽ അവർക്ക് ടെക്സാസിലെ എൽപാസിനു പുറത്തുള്ള അഡോബ് ഹോർസ്ഷൂ ഡിന്നർ തീയേറ്ററിന്റെ നൈപുണ്യ പരിശോധനയിൽ പങ്കെടുത്തിരുന്നു. അവരുടെ ഭാവിയിലെ എല്ലാ പദ്ധതികളിലും തുടർച്ചയായ അഭിനയിക്കുന്നതിനുള്ള ഒരു കരാർ നേടിയെടുത്തിരുന്നു. ഈ കരാർ പ്രകാരം  ഹോളിവുഡിലും ന്യൂയോർക്കിലും നിന്നുള്ള പ്രശസ്ത നടിമാർക്കൊപ്പം ജോലി ചെയ്യാനും  ഒരു വലിയ പ്രതിവാര ശമ്പളം ലഭിക്കുന്നതിനും അവർക്ക് അവസരം ലഭിക്കുമായിരുന്നു. ഈ ഓഫർ സ്വീകരിക്കപ്പെടുകയും വാഗ്ദാന കാലാവധിക്കിടയിൽത്തന്നെ തന്റെ നടിയെന്ന നിലയിലുള്ള ഓഹരിചീട്ട് കരസ്ഥമാക്കുകയും ചെയ്തു. അവർ വെല്ലസ്ലി കോളജിൽ നിന്ന് വിടവാങ്ങുകയും, പകരം അമ്മയുടെയും മൂന്നു സഹോദരങ്ങളുടേയും സാമീപ്യമുള്ള എൽ പാസോയിലെ യൂണിവേഴ്സിറ്റി ഓഫ് ടെക്സാസിൽ തന്റെ നാടകകലയിലെ ബിരുദം നേടുന്നതിനായി ചേരുകയും ചെയ്തു. അവരുടെ നാടകത്തിലെ ആദ്യ തൊഴിൽവൈഭവമുള്ള കഥാപാത്രം ഒരു AEA കരാർ പ്രകാരമുള്ള “ദ ഓഡ് കപ്പിൾ” എന്ന നാടകത്തിലെ പിജിയൻ‌ സിസ്റ്റേർസിൽ ഒരാളായിട്ടായിരുന്നു. എൽ പാസോയിലെ അഡോബ് ഹോർസ്ഷൂ ഡിന്നർ തീയേറ്ററിലെ നടനായ ബോബ് ഡെൻവരും ഇതിലെ ഒരു കഥാപാത്രമായിരുന്നു.

അന്ന് അലീഷ്യാ അടുത്ത മൂന്നു വർഷങ്ങൾ UTEP യുടെ പ്രധാന സ്റ്റേജ് നാടകങ്ങളുടെ കൂടെ പ്രവർത്തിക്കുകയും അതുപോലെതന്നെ അഡോസ് ഹോർസ്ഷൂ നാടകശാലയുടെ എല്ലാ പദ്ധതികളിലും പ്രധാനപ്പെട്ട വേഷങ്ങൾ കരഗതമാക്കുകയും ചെയ്തു.

1977 ൽ ബിരുദം നേടിയതിനുശേഷം അന അലീഷ്യ ലോസ് ഏഞ്ചൽസിലേക്ക് താമസം മാറ്റുകയും  നിരവധി നിർമ്മാതാക്കളുടെ നൈപുണ്യ പരിശോധനകളിൽ പങ്കെടുക്കുകയും ചെയ്തു. ഒരു പകൽ സമയ പ്രക്ഷേപണ സോപ്പ് ഓപ്പറയായ റയാൻസ് ഹോപ്പിൽ അലീസിയ നീവ്സ് എന്ന കഥാപാത്രത്തെ അവതരിപ്പിക്കുന്നതുള്ള കരാർ നേടുകയും റിക്കാർഡിംഗിനായി ന്യൂയോർക്ക് നഗരത്തിലേയ്ക്കു പോകുകയും ചെയ്തു. 

പരമ്പരയിലെ പതിനഞ്ച് മാസങ്ങളിലെ പ്രവർത്തനങ്ങൾക്കു ശേഷം അന അലീസിയ ഓർട്ടിസ്, ലോസ് ഏഞ്ചലസ്സിലേയ്ക്കു ഭാഗിക സമയത്തേയ്ക്കു തിരിച്ചെത്തുകയും, ഓഡിഷനുകളിലേർപ്പെടുന്നതു തുടരുകയുംയ അതേസമയം ടെക്സാസിലെ സൌത്ത് വെസ്റ്റേൺ യൂണിവേഴ്സിറ്റിയിലെ നിയമപഠന വിദ്യാലയത്തിൽ രാത്രികാലത്തെത്തി പഠനം നടത്തുകയും ചെയ്തിരുന്നു. അന്തിമമായി, അവസരങ്ങൾ കൂടുതലായി ലഭിക്കാൻ തുടങ്ങിയതോടെ ഒരു മുഴുവൻ സമയ അഭിനേതാവായി മാറാൻ തീരുമാനിക്കുകയും ചെയ്തു.


</doc>
<doc id="416657" url="https://ml.wikipedia.org/wiki?curid=416657" title="ഫെമിന മിസ്സ് ഇന്ത്യ 2018">
ഫെമിന മിസ്സ് ഇന്ത്യ 2018

ഫെമിന മിസ്സ് ഇന്ത്യയുടെ 55-ാമത് പതിപ്പാണ് ഫെമിന മിസ്സ് ഇന്ത്യ 2018. ഹരിയാനയിൽ നിന്നുള്ള മാനുഷി ചില്ലാർ തന്റെ പിൻഗാമിയായി തമിഴ്നാട്ടിൽ നിന്നുള്ള അനുകൃതി വ്യാസിനെ ഫെമിന മിസ്സ് ഇന്ത്യ 2018ായി കിരീടമണിയിച്ചു. അനുകൃതി ഇന്ത്യയെ പ്രതിനിതീകരിച് മിസ്സ് വേൾഡ് 2018-ൽ പങ്കെടുക്കും. 

അന്താരാഷ്ട്ര സൗന്ദര്യമത്സരങ്ങളിലേക്കുള്ള ഇന്ത്യയുടെ പ്രതിനിധികളെ ഈ മത്സരത്തിൽ നിന്നും കിരീടധാരിയാക്കും:

നോർത്ത്/വടക്ക്, സൗത്ത്/തെക്ക്, ഈസ്റ്റ്/കിഴക്ക്, വെസ്റ്റ്/പടിഞ്ഞാറ് എന്നീ നാല് സോൺ-ഉകളിൽ (മേഖലകളിൽ) നിന്നുമുള്ള അതേതു സംസ്ഥാനങ്ങളിലെ വിജയികൾ തന്റെ സംസ്ഥാനത്തെ പ്രതിനിതീകരിച്ച മിസ്സ് ഇന്ത്യ 2018 ഗ്രാൻഡ് ഫിനാലെയിൽ പങ്കെടുക്കും.


ഓരോ മേഖലയ്ക്കും ഒരു മെന്റോർ (മാർഗദർശി) നിയമിച്ചിട്ടുണ്ട്:




</doc>
<doc id="416658" url="https://ml.wikipedia.org/wiki?curid=416658" title="കാനം(ചലച്ചിത്രം)">
കാനം(ചലച്ചിത്രം)

പ്രശസ്ത ഡോക്യുമെന്ററി സംവിധായകനും പരിസ്ഥിതി ആക്ടിവിസ്റ്റുമായ ബാബു കാമ്പ്രത്തിന്റെ ഡോക്യുമെന്ററി സിനിമയാണ് . ഗോവയിൽ നടന്ന 39ാമത് രാജ്യാന്തര ചലച്ചിത്രമേളയുടെ ഹ്രസ്വചിത്ര വിഭാഗത്തിൽ ഏറ്റവും ശ്രദ്ധിക്കപ്പെടുകയും കേരള ചലച്ചിത്ര അക്കാദമി തിരുവനന്തപുരത്ത് നടത്തിയ രണ്ടാമത് രാജ്യാന്തര ഡോക്യുമെൻററി, ഹ്രസ്വചിത്രമേളയിൽ മികച്ചഡോക്യുമെന്ററിക്കുള്ള അവാർഡ്നേടുകയും ചെയ്ത ചിത്രമാണ്ഇത്, . സംസ്ഥാന ടെലിവിഷൻ അവാർഡും പ്രശസ്തമായ വാതാവരൺ പരിസ്ഥിതി ചലച്ചിത്രോൽസവ പുരസ്കാരവും ഈ ചിത്രം നേടി..


</doc>
<doc id="416662" url="https://ml.wikipedia.org/wiki?curid=416662" title="സുസ്ഥിരത">
സുസ്ഥിരത

അനന്തകാലത്തോളം വൈവിധ്യവും സമൃദ്ധവുമായി നിലനിൽക്കാനുള്ള ജൈവ വ്യവസ്ഥകളുടെ സവിശേഷതകളെയാണ് പൊതുവെ ആവാസ വിജ്ഞാനത്തിൽ, സുസ്ഥിരത (ഇംഗ്ലീഷ്: sustainability ,from "sustain" and "ability") എന്നതുകൊണ്ട് അർഥമാക്കുന്നത്.വളരെകാലം നിലനിൽക്കുന്നതും ആരോഗ്യകരമായതുമായ തണ്ണീർതടങ്ങളും, വനങ്ങളും സുസ്ഥിരമായ ജൈവ വ്യവസ്ഥയ്ക്ക് ഉദാഹരണങ്ങളാണ്. കൂടുതൽ. സുസ്ഥിരതയുടെ ആധാര തത്ത്വം എന്നത് സുസ്ഥിരവികസനമാണ്. ഇതിൽ പരസ്പര ബന്ധിതമായ നാല് മണ്ഡലങ്ങളാണുള്ളാത്: ആവാസ വ്യവസ്ഥ, സാമ്പത്തികം, രാഷ്ട്രീയം, സാംസ്കാരികം. സുസ്ഥിര വികസനം, പരിസ്ഥിതിശാസ്ത്രം എന്നീ വിഷയങ്ങളെക്കുറിച്ചുള്ള പഠനമാണ് സുസ്ഥിരതതാ പഠനം.

പൊതുവായ ഒരു ആദർശകാര്യത്തിന് വേണ്ടിയുള്ള പ്രയത്നത്താൽ സവിശേഷമായ സാമൂഹിക-പാരിസ്ഥിതിക പ്രവർത്തനങ്ങൾ എന്നും സുസ്ഥിരതയെ നിർവചിക്കാം. നിർവചനപ്രകാരം ആദർശകാര്യം എന്നത് നിർദ്ധിഷ്ട സമയത്തിലും സ്ഥലത്തിലും വെച്ച് അപ്രാപ്യമായത് എന്നാണ്. മനുഷ്യരുടെയും മറ്റ് ജീവജാലങ്ങളുടേയും നിലനിൽപ്പിന് ആരോഗ്യകരമായ ആവാസവ്യവസ്ഥയും നൈസർഗ്ഗിക പരിസ്ഥിതിയും ഉണ്ടാകേണ്ടത് അനിവാര്യമാണ്. മനുഷ്യൻ പ്രകൃതിയിലേൽപ്പിക്കുന്ന ആഘാതങ്ങളെ ലഘൂകരിക്കുന്നതിനുതകുന്ന മാർഗ്ഗങ്ങളാണ് പരിസ്ഥിതി-സൗഹൃദമായ കെമിക്കൽ എഞ്ചിനിയറിംഗ്, പരിസ്ഥിതി വിഭവ മാനേജ്മെന്റ്, പരിസ്ഥിതി സംരക്ഷണം എന്നിവ. ഗ്രീൻ കെമിസ്ട്രി, ഭുഅമ ശാസ്ത്രം, പരിസ്ഥിതിശാസ്ത്രം, കൺസർവേഷൻ ബയോളജി എന്നീ ശാസ്ത്രശാഖകളിൽനിന്ന് ഇതിനാവശ്യമായ അറിവുകൾ പ്രയോജനപ്പെടുത്തുന്നു.

== സുസ്ഥിര വികസന ലങ്ങൾ=


</doc>
<doc id="416669" url="https://ml.wikipedia.org/wiki?curid=416669" title="ഇവ പെറോൻ">
ഇവ പെറോൻ

ഇവ മരിയ ഡെറോടെ ദെ പെറോൻ (7 May 1919 – 26 July 1952) അർജന്റീന പ്രസിഡന്റായിരുന്ന ജ്വാൻ പെറോൻ ന്റെ പത്നിയും1946 മുതൽ 1952-ൽ മരിക്കുന്നതുവരെ ഫസ്റ്റ് ലേഡി ഓഫ് അർജന്റീനയും ആയിരുന്നു. പതിവായി ഇവ പെറോൻ, എവിറ്റ എന്നീ പേരുകളും വിളിച്ചിരുന്നു.

പംപസിലെ ലോസ് റ്റോൾഡോസിലെ ഒരുൾഗ്രാമത്തിൽ അഞ്ചുമക്കളിൽ ഏറ്റവും ഇളയവളായി ഇല്ലായ്മകൾക്കുനടുവിൽ ജനിച്ചു. 1934-ൽ 15 വയസ്സുള്ളപ്പോൾ തലസ്ഥാനമായ ബ്യൂണോസ് എയർസിൽ സ്റ്റേജിലോ, സിനിമാ അഭിനേത്രിയായോ, റേഡിയോയിലോ ജോലിയന്വേഷിച്ച് എത്തുകയുണ്ടായി. അർജന്റീനയിലെ സാൻ ജ്വാൻ ഭൂകമ്പത്തിന് ഇരയായവർക്കുവേണ്ടി ലുണ പാർക്ക് സ്റ്റേഡിയത്തിൽ ചാരിറ്റി പ്രവർത്തനവുമായി നിൽക്കുമ്പോഴാണ് 1944 ജനുവരി 22 ന് കേണൽ ജ്വാൻ പെറോനെ കണ്ടുമുട്ടിയത്. ആ വർഷം തന്നെയവർ വിവാഹിതരായി. 1946-ൽ തൊട്ടടുത്ത ആറുവർഷത്തേയ്ക്ക് അർജന്റീന പ്രസിഡന്റായി ജ്വാൻ തെരഞ്ഞെടുക്കപ്പെട്ടു. ഇവ പെറോൺ, പ്രൊ പെറോണിസ്റ്റ് ട്രേഡ് യൂണിയനുകളിൽ, പ്രാഥമികമായും തൊഴിൽ അവകാശങ്ങളുടെ പേരിൽ സംസാരിക്കുന്ന ശക്തിയുള്ള വനിതയായിരുന്നു. മന്ത്രാലയത്തിൽ തൊഴിൽ, ആരോഗ്യം എന്നീ വിഭാഗങ്ങൾ കൈകാര്യം ചെയ്ത് പ്രവർത്തിച്ചു കൊണ്ട് ചാരിറ്റബിൾ ഇവാ പെറോൺ ഫൗണ്ടേഷൻ സ്ഥാപിക്കുകയും, അർജന്റീനയിൽ വനിതാ വോട്ടെടുപ്പ് നടത്തുകയും, രാജ്യത്തെ ആദ്യത്തെ വലിയ വനിതാ രാഷ്ട്രീയ പാർട്ടിയായ ഫീമെയ്ൽ പെറോണിസ്റ്റ് പാർട്ടി സ്ഥാപിക്കുകയും നടപ്പിൽ കൊണ്ടുവരികയും ചെയ്തു. 
1951- ൽ, അർജന്റീനയുടെ വൈസ് പ്രസിഡന്റ് ഓഫീസിനു വേണ്ടി പെറോണിസ്റ്റ് നാമനിർദ്ദേശം ചെയ്തുകൊണ്ടാണ് ഇവാ പെറോൺ തന്റെ സ്ഥാനാർഥിത്വം പ്രഖ്യാപിച്ചത്. പെറോണിസ്റ്റ് രാഷ്ട്രീയ അടിത്തറ, താഴ്ന്ന വരുമാനക്കാരും തൊഴിലാളിവർഗ്ഗവുമായുളള അർജന്റീനികൾ, ഡെസ്കാമിസോഡോ അല്ലെങ്കിൽ ഷേർട്ട്ലെസ് വൺസ് എന്നു വിളിക്കപ്പെടുന്നവർ ആയിരുന്നു.







</doc>
<doc id="416671" url="https://ml.wikipedia.org/wiki?curid=416671" title="കാത്തി അസെൽട്ടൺ">
കാത്തി അസെൽട്ടൺ

കാതറിൻ "കാത്തി" അസെൽട്ടൺ (ജനനം: ഒക്ടോബർ 1, 1978) ഒരു അമേരിക്കൻ നടിയും, സിനിമാ സംവിധായികയും നിർമ്മാതാവുമാണ്. അവർ സംവിധാനം ചെയ്യുകയും അഭിനയിക്കുകയും ചെയ്ത ദ ഫ്രീബി, 2010 ലെ സൺഡാൻസ് ഫിലിം ഫെസ്റ്റിവലിൽ മത്സരമല്ലാത്ത "നെക്സ്റ്റ്" വിഭാഗത്തിൽ പ്രദർശിപ്പിക്കപ്പുകയും ചെയ്തിരുന്നു. FX ന്റെ 'ദ ലീഗ്' എന്ന ഹാസ്യ പരമ്പരയിൽ ജെന്നി മക്ആർതർ എന്ന കഥാപാത്രത്തെ അവതരിപ്പിച്ചിരുന്നു. 2017 മുതൽ അസെൽട്ടൺ, FX ചാനലിന്റെ മാർവൽ കോമിക്സ് X-മെൻ‌ നാടക പരമ്പരയായ ലിജിയനിൽ അഭിനയിക്കുന്നു.


</doc>
<doc id="416675" url="https://ml.wikipedia.org/wiki?curid=416675" title="മൗറീൻ ഒ'ഹര">
മൗറീൻ ഒ'ഹര

മൗറീൻ ഒ'ഹര (ജനനം മൗറീൻ ഫിറ്റ്സ്സൈമൻസ്; 17 ആഗസ്റ്റ് 1920 – 24 ഒക്ടോംബർ 2015) ഐറിഷ് അഭിനേത്രിയും ഗായികയുമാണ്. ചുവന്ന മുടികളുള്ള ഒ'ഹര തീക്ഷ്ണ വികാരങ്ങൾ നിറഞ്ഞ വികാരഭരിതമായ നായികാ കഥാപാത്രങ്ങളെയാണ് പാശ്ചാത്യ സാഹസിക സിനിമകളിൽ കൂടുതലും അഭിനയിച്ചിരുന്നത്. നിരവധി അവസരങ്ങളിൽ സംവിധായകനായ ജോൺ ഫോർഡ്, ദീർഘകാല സുഹൃത്തായ ജോൺ വെയ്ൻ എന്നിവരോടൊപ്പം അഭിനയിച്ചിരുന്നു. ഹോളീവുഡിന്റെ സുവർണ്ണകാലഘട്ടത്തിൽ ജീവിച്ചിരുന്ന നടികളിലൊരാളാണ് മൗറീൻ. 
റനെലഗിലെ ഡബ്ലിൻ സബർബ് ഏരിയയിൽ സ്ഥിതിചെയ്യുന്ന ബീച്ച് വുഡ് അവന്യൂവിലെ ഒരു കത്തോലിക്ക കുടുംബത്തിൽ ആണ് ഒ'ഹര വളർന്നത്. വളരെ ചെറുപ്പത്തിൽ തന്നെ ഒരു അഭിനേത്രി ആയി തീരാനായിരുന്നു അവൾ ആഗ്രഹിച്ചിരുന്നത്. 

അവൾക്ക് 10 വയസ്സുള്ളപ്പോൾ തന്നെ രത് മൈൻസ് നാടക കമ്പനിയിൽ നിന്നും 14 വയസ്സുമുതൽ അബ്ബെ നാടക കമ്പനിയിൽ നിന്നും പരിശീലനം ലഭിച്ചിരുന്നു. അവൾക്ക് ഒരു സ്ക്രീൻ ടെസ്റ്റ് നൽകിയപ്പോൾ അത് തൃപ്തികരമല്ലായിരുന്നു. എന്നാൽ ചാൾസ് ലാഫ്ടൺ അവളെ കാണാനിടയാകുകയും 1939-ലെ ആൽഫ്രെഡ് ഹിറ്റ്ച്കോക്കിന്റെ "ജമൈക്ക ഇൻ" എന്ന ചലച്ചിത്രത്തിൽ കൂടെ അഭിനയിക്കാൻ പാകപ്പെടുത്തിയെടുക്കുകയായിരുന്നു. ആ വർഷം തന്നെയവൾ "ദ ഹൻച്ബാക്ക് ഓഫ് നോട്ട്റി ഡേം" എന്ന ഹോളിവുഡ് ചലച്ചിത്രത്തിൽ ലാഫ്ടണോടൊപ്പം അഭിനയിക്കുകയും ആർകെഒ പിക്ചേഴ്സുമായി കരാറിൽ ഒപ്പുവയ്ക്കുകയും ചെയ്തു. അവിടെ നിന്നവൾ ദീർഘകാലത്തെ ഔദ്യോഗിക ജീവിത വിജയത്തിനായി പോകുകയും അതിനിടയിൽ "ദ ക്യൂൻ ഓഫ് ടെക്നികോളർ" എന്ന നിക്ക് നെയിം നേടുകയും ചെയ്തു. 

ഹൗ ഗ്രീൻ വാസ് മൈ വാലി (1941), ദ ബ്ലാക്ക് സ്വാൻ വിത്ത് ടൈറോൺ പവർ (1942), ദി സ്പാനിഷ് മെയിൻ (1945), സിൻബാദ് ദി സൈലർ (1947) ജോൺ പെയ്ൻ, നതറി വുഡ്, കോമൻകെ ടെറിട്ടറി (1950) മിറകിൾ ഓൺ 34 ത് സ്ട്രീറ്റ് (1947) എന്നീ ചലച്ചിത്രങ്ങളിൽ അഭിനയിച്ചിട്ടുണ്ട്.

1950-ൽ നടൻ വേയ്നുമായി "റിയോ ഗ്രാൻഡേ" എന്ന ആദ്യ ചലച്ചിത്രത്തിൽ വളരെയടുത്ത് അഭിനയിക്കുകയും ചെയ്തു. ഇതിനെ തുടർന്ന് അഭിനയിച്ച 1952-ലെ "ദ ക്വയറ്റ് മാൻ,"1957-ലെ "ദ വിങ്സ് ഓഫ് ഈഗിൾസ്" എന്നിവ അവളുടെ അറിയപ്പെടുന്ന ചലച്ചിത്രങ്ങളാണ്. ഇതിലെ അഭിനയത്തിനുശേഷം ഫോർഡുമായുള്ള ബന്ധം മോശമാകുകയാണ് ഉണ്ടായത്. വെയ്നുമായി അവൾക്കുണ്ടായിരുന്ന ശക്തമായ രസതന്ത്രത്തിന്റെ ഫലമായി അവരുടെ ബന്ധം വിവാഹം വരെയെത്തിയെന്നുവരെ അഭ്യൂഹങ്ങൾ പരന്നിരുന്നു.1960 കളിൽ ഒ'ഹര അമ്മ വേഷങ്ങൾ അഭിനയിക്കുന്നതിലേയ്ക്ക് തിരിയുകയും ചെയ്തു.

1961-ൽ "ദ ഡെഡ് ലി കംപാനിയൻ," "ദി പേരന്റ് ട്രാപ്പ്" (1961), "ദ റെയർ ബ്രീഡ്" (1966) എന്ന ചലച്ചിത്രത്തിൽ പ്രായം ചെന്ന കഥാപാത്രങ്ങളാണ് അവൾ അവതരിപ്പിച്ചിരുന്നത്.1971-ൽ ചലച്ചിത്ര വ്യവസായത്തിൽ നിന്ന് വിരമിക്കുകയും അതിനുശേഷം "ബിഗ് ജാക്ക്" എന്ന ചലച്ചിത്രത്തിൽ വേയ്നിനോടൊപ്പം അവസാനമായി അഭിനയിക്കുകയും ചെയ്തു. എന്നാൽ 20 വർഷത്തിനുശേഷം വീണ്ടും 1991-ൽ "ഒൺലി ദ ലോൺലി" എന്ന ചലച്ചിത്രത്തിൽ ജോൺ കാൻഡിയോടൊപ്പം പ്രത്യക്ഷപ്പെടുകയും ചെയ്തു. 

1970കൾക്കുശേഷം ഒ'ഹര മൂന്നാമത്തെ ഭർത്താവ് ചാൾസ് എഫ്. ബ്ലെയർ അമേരിക്കൻ വിർജിൻ ദ്വീപിലുള്ള സെയിന്റ് ക്രോയിക്സ്-ൽ ഒരു ഫ്ലൈയിംഗ് ബിസിനസ് നടത്താൻ സഹായിക്കുകയും ഒരു മാഗസിൻ എഡിറ്റു ചെയ്യുകയും ചെയ്തിരുന്നു. എന്നാൽ പിന്നീടത് വില്ക്കുകയും കൂടുതൽ സമയം ഐർലന്റിലുള്ള ഗ്ലെൻഗാരിഫിൽ അവർ ചിലവഴിക്കുകയും ചെയ്തു. മൂന്നു തവണ അവൾ വിവാഹിതയാകുകയും രണ്ടാം ഭർത്താവിൽ ബ്രൗൺവീൻ (1944-2016) എന്ന ഒരു മകളും അവൾക്ക് ഉണ്ടായിരുന്നു. 2004-ൽ "ടിസ് ഹെർസൽഫ്" എന്ന അവളുടെ ആത്മകഥ പ്രസിദ്ധീകരിക്കുകയും ചെയ്തിരുന്നു. ന്യൂയോർക്ക് ടൈംസിന്റെ ബെസ്റ്റ്സെല്ലിംഗ് പുസ്തകമായിരുന്നു അത്. 2014 നവംബറിൽ അവൾക്ക് ഒരു ഹോണററി അക്കാദമി പുരസ്കാരം ലഭിച്ചിരുന്നു. മൗറീൻ "ഹോളിവുഡിലെ ഏറ്റവും തിളക്കമുള്ള നക്ഷത്രങ്ങളിലൊന്നായി കണക്കാക്കുന്നു.

ഒ'ഹര1920 ആഗസ്റ്റ് 17 ന് ജനിച്ചു. മൗറീൻ ഫിറ്റ്സ്സിമൻസ്സുമായി റാൻഗാഗിലെ ഡബ്ലിൻ തുറമുഖത്തെ ബീച്ച് അവെന്യൂവിൽ നിന്നാണ് അവളുടെ ജീവിതം തുടങ്ങുന്നത്. "എനിക്ക് വളരെ പ്രതീക്ഷിക്കാവുന്നതിൽ ഏറ്റവും ശ്രദ്ധേയമായതും ഉന്നതമായതുമായ ഒരു കുടുംബത്തിൽ ജനിച്ചതാണെന്ന്" അവൾ പറഞ്ഞിരുന്നു. ചാൾസ്, മാർഗരറ്റ് എന്നിവരുടെ ആറ് കുട്ടികളിൽ ഒ'ഹര രണ്ടാമത്തെ മകളായിരുന്നു. (നീ ലിൽബർൻ) ഫിറ്റ്സ്സിമൻസ് കുടുംബത്തിൽ ചുവന്ന തലമുടിയുള്ള ഒരേ ഒരു അംഗമായിരുന്നു ഒ'ഹര. വസ്ത്രവ്യാപാരിയായ അവളുടെ അച്ഛൻ അവളെ ഷാംറോക്ക് റോവേഴ്സ് ഫുട്ബോൾ ക്ലബിലേയ്ക്ക് കൊണ്ടുവരികയും ഒരു ടീമിനെ ഒ'ഹര കുട്ടിക്കാലം മുതൽ പിന്തുണയ്ക്കുകയും ചെയ്തു.

അവളുടെ ഗാന മാധുര്യമുള്ള ശബ്ദം അമ്മയിൽ നിന്ന് പാരമ്പര്യമായി കൈമാറിക്കിട്ടിയതായിരുന്നു.ഒരു ക്ലാസ്സിക്കൽ മുൻ ഗാനമേള ട്രൂപ്പ് പ്രവർത്തിച്ചിരുന്ന അവർ അറിയപ്പെടുന്ന വിജയകരമായ വസ്ത്രവ്യാപാരം നടത്തുകയും കൂടാതെ അവളുടെ ചെറുപ്പകാലത്ത് ഐർലന്റിലെ ഏറ്റവും സൗന്ദര്യമുള്ള വനിതയായും കണക്കാക്കിയിരുന്നു. എപ്പോഴൊക്കെയാണോ അമ്മ പുറത്തുപോകുന്നത് അപ്പോഴൊക്കെ പുരുഷന്മാർ അവരുടെ വീടിനടുത്തു കൂടി കടന്നുപോകുമ്പോൾ ഒരു ദർശനത്തിനായി നോക്കി കൊണ്ട് കടന്നുപോകുന്നത് അവൾ ശ്രദ്ധിക്കുകയുണ്ടായി. പേഗ്ഗി, ഏറ്റവും പ്രായം കുറഞ്ഞ ചാൾസ്, ഫ്ലോറി, മാംഗോട്ട്, ജിമ്മി എന്നിവയായിരുന്നു ഒ'ഹരയുടെ സഹോദരങ്ങൾ. സിസ്റ്റേഴ്സിന്റെ ചാരിറ്റി സ്ഥാപനത്തിൽ പേഗ്ഗി തന്റെ ജീവിതം മതപരമായ പ്രവർത്തനങ്ങൾക്കായി സമർപ്പിച്ചു. 



</doc>
<doc id="416680" url="https://ml.wikipedia.org/wiki?curid=416680" title="മാർഗരറ്റ് ഒ'ബ്രീൻ">
മാർഗരറ്റ് ഒ'ബ്രീൻ

മാർഗരറ്റ് ഒ'ബ്രീൻ (ജനനം എയ്ഞ്ചെല മാക്സിൻ ഒ'ബ്രീൻ; ജനുവരി15, 1937)അമേരിക്കൻ ചലച്ചിത്രം, റേഡിയോ, ടെലിവിഷൻ, സ്റ്റേജ് എന്നീ രംഗങ്ങളിൽ അഭിനേത്രിയായി പ്രവർത്തിച്ചിരുന്നു. മെട്രോ-ഗോൾഡ്വിൻ മേയറിന്റെ ചലച്ചിത്രങ്ങളിൽ നാലാമത്തെ വയസ്സിൽ ബാലതാരമായിട്ടാണ് അരങ്ങിലെത്തിയത്. ബാലതാരങ്ങളുടെ ചലച്ചിത്ര ചരിത്രത്തിൽ ഏറ്റവും പ്രസിദ്ധി നേടുകയും 1944-ൽ ബാലതാരക ബഹുമതിയായി "ജുവനൈൽ അക്കാഡമി അവാർഡ്" ലഭിക്കുകയും ചെയ്തു. പിന്നീടുള്ള കാലഘട്ടത്തിൽ ടെലിവിഷൻ, സ്റ്റേജ് എന്നീ രംഗങ്ങളിൽ അഭിനയിക്കുകയും ചലച്ചിത്രത്തിൽ സഹനടിയായി വേഷമിടുകയും ചെയ്തു.

For a time O'Brien was voted by exhibitors as among the most popular stars in the country.



</doc>
<doc id="416682" url="https://ml.wikipedia.org/wiki?curid=416682" title="ഗെയ്ൽ ആൻഡേഴ്സൻ (ഗ്രാഫിക് ഡിസൈനർ)">
ഗെയ്ൽ ആൻഡേഴ്സൻ (ഗ്രാഫിക് ഡിസൈനർ)

ഗെയ്ൽ ആൻഡേഴ്സൻ (ജനനം1962) അമേരിക്കൻ ഗ്രാഫിക് ഡിസൈനർ, എഴുത്തുകാരി, എഡ്യൂക്കേറ്റർ എന്നീ നിലകളിൽ പ്രശസ്തയാണ്.
ആൻഡേഴ്സന്റെ കുടുംബം ജമൈക്കയിലെ നിക് ൽ സ്ഥിതിചെയ്യുന്ന ബ്രോൺസിലെ കുടിയേറ്റക്കാരാണ്. അവൾ ആദ്യത്തെ അമേരിക്കൻ തലമുറയും കൂടാതെ കുടുംബത്തിൽ കോളേജ് വിദ്യാഭ്യാസം നേടുന്ന ആദ്യ തലമുറയിലെ അംഗവുമാണ്.




</doc>
<doc id="416684" url="https://ml.wikipedia.org/wiki?curid=416684" title="കാറ്റ് ഡെന്നിംഗ്സ്">
കാറ്റ് ഡെന്നിംഗ്സ്

കാതറിൻ ലിറ്റ്വാക്ക്ർ (ജനനം: ജൂൺ 13, 1986), തൊഴിൽപരമായി കാറ്റ് ഡെന്നിംഗ്സ് എന്ന പേരിൽ അറിയപ്പെടുന്ന ഒരു അമേരിക്കൻ അഭിനേത്രിയാണ്. HBO കോമഡി-നാടക പരമ്പരയായ സെക്സ് ആന്റ് ദി സിറ്റിയിലെ ഒരു എപ്പിസോഡിലൂടെ അഭിനയരംഗത്തേയ്ക്കു ചുവടുവച്ച കാറ്റ് ഡെന്നിംഗ്സ്, അതുമുതൽ ദ 40 ഈയർ ഓൾഡ് വിർജിൻ (2005), ബിഗ് മൊമ്മാസ് ഹൌസ് 2 (2006), ചാർലീ ബാർട്ലെറ്റ് (2007) ദ ഹൌസ് ബണ്ണി (2008) നിക്ക് ആൻറ് നോറാസ് ഇൻഫിനിറ്റ് പ്ലേലിസ്റ്റ് (2008) ഡിഫെൻഡർ (2009), തോർ (2011), (2013) എന്നിങ്ങനെ ഒരുപിടി ശ്രദ്ധേയങ്ങളായ ചിത്രങ്ങളിൽ അഭിനയിച്ചിരുന്നു. 2011 മുതൽ 2017 വരെയുള്ള കാലഘട്ടത്തിൽ CBS ന്റെ (കൊളമ്പിയ ബ്രോഡ്കാസ്റ്റിംഗ് സിസ്റ്റം) 2 ബ്രോക്ക് ഗേൾസ് എന്ന ഹാസ്യപരമ്പരയിൽ ബെത്ത് ബെഹ്ർസുമൊത്ത് അഭിനയിച്ചിരുന്നു. 

കാറ്റ് ഡെന്നിംഗ്സ് പെൻസിൽവാനിയയിലെ ബ്രൈൻ മാവ്രിലാണ് ജനിച്ചതും വളർന്നതും. അവരുടെ അമ്മ എല്ലെൻ ലിറ്റ്വാക്ക് ഒരു കവയിത്രിയും സ്പീച്ച് തെറാപ്പിസ്റ്റും പിതാവ് ജെറാൾഡ് ജെ. ലിറ്റ്വാക്ക് ഒരു മോളിക്യൂലാർ ഔഷധശാസ്‌ത്രജ്ഞനും കോളജ് പ്രൊഫസരും ചെയർമാനുമായിരുന്നു. മൂത്ത സഹോദരൻ ജ്യോഫ്രി എസ്. ലിറ്റ്വാക്ക് ഉൾപ്പെടെയുള്ള അഞ്ചു കുട്ടികളിൽ ഏറ്റവും ഇളയ കുട്ടിയായിരുന്നു ഡെന്നിംഗ്സ്. ഒരു യഹൂദ കുടുംബമായിരുന്നു അവരുടേത്. ഡെന്നിംഗ്സിന്റെ പ്രാഥമിക വിദ്യാഭ്യാസം വീട്ടിലിരുന്നായിരുന്നു; ഒരു പരമ്പരാഗത സ്കൂളിൽ പ്രവേശനം നേടിയത് ഫ്രണ്ട്സ് സെൻട്രൽ സ്കൂളിലാണ്. പതിനാലാമത്തെ വയസ്സിൽ ഹൈസ്കൂൾ വിദ്യാഭ്യാസം പൂർത്തിയാക്കി. കുടുംബത്തോടൊപ്പം ലോസ് ആഞ്ചലസ്സിലേക്ക് മാറിത്താമസിച്ചതോടെ മുഴുവൻ സമയവും അഭിനയിക്കാൻ അവസരം ലഭിച്ചു. ചെറുപ്പത്തിൽ തന്നെ "ഡെന്നീംഗ്സ്" എന്ന പേര് അവർ തൊഴിൽപരമായ നാമമായി സ്വീകരിച്ചിരുന്നു.

ഡെന്നംഗ്സ് തന്റെ പത്താമത്തെ വയസ്സിൽ പരസ്യചിത്രങ്ങളിൽ അഭിനയിച്ചുകൊണ്ടാണ് തുടക്കം കുറിച്ചത്. പൊട്ടറ്റോ ചിപ്സിന്റെ പരസ്യത്തിലാണ് ആദ്യത്തെ അഭിനയം.


</doc>
<doc id="416687" url="https://ml.wikipedia.org/wiki?curid=416687" title="സോണിക് അഡ്വാൻസ് 2">
സോണിക് അഡ്വാൻസ് 2

2002 ഡിംപ്സ് വികസിപ്പിച്ചെടുത്ത ഒരു സൈഡ് സ്ക്രോളിങ്ങ് പ്രതല വീഡിയോ ഗെയിമാണ് സോണിക് അഡ്വാൻസ് 2. സർവീസ് ഗെയിംസ് (സെഗ), ടി.എച്ച്.ക്യൂ (ടോയ് ഹെഡ്ക്വാർട്ടേഴ്സ്), ഇൻഫോഗ്രെയിംസ് എന്നിവരാണ് ഈ ഗെയിം വിവിധ രാജ്യങ്ങളിലായി പുറത്തിറക്കിയത്. സോണിക് ഹെഡ്ജ്ഹോഗ് വീഡിയോ ഗെയിം പരമ്പരയുടെ ഭാഗമായി പുറത്തിറങ്ങിയ സോണിക് അഡ്വാൻസ് 2, സോണിക് അഡ്വാൻസിന്റെ രണ്ടാം പതിപ്പാണ്. സോണിക് ദ ഹെഡ്ജ്ഹോഗ് എന്ന പ്രധാന കഥാപാത്രത്തെ നിയന്തിച്ച് കൂട്ടുകാരെ രക്ഷിക്കുകയും മാന്ത്രിക ശക്തിയുള്ള 7 മരതകക്കല്ലുകൾ ഡോക്ടർ എഗ്ഗ്മാൻ എന്ന കഥാപാത്രത്തിൽനിന്നും തിരിച്ചെടുക്കുകയും ചെയ്യുന്നതാണ് ഈ കളി. പല തരത്തിലുള്ള ഘട്ടങ്ങളുള്ള ഈ കളിയിൽ ഒരോ ഘട്ടവും പൂർത്തിയാകുമ്പോൾ ഡോക്ടോർ എഗ്ഗ്മാനുമായി "ബോസ് ബാറ്റിൽ" എന്ന യുദ്ധത്തിൽ ഏർപ്പെടുന്നു. 

2002 ഫെബ്രുവരിയിൽ ആരംഭിച്ച സോണിക് അഡ്വാൻസ് 2ന്റെ നിർമ്മാണം എട്ട് മാസങ്ങളോളം നീണ്ടുനിന്നു. ആദ്യ പതിപ്പിനുപയോഗിച്ച ഗെയിം എഞ്ചിന്റെ പുതുക്കിയ പതിപ്പാണ് ഈ ഗെയിം പ്രോഗ്രാം ചെയ്യാനായി ഉപയോഗിച്ചത്. സോണിക് അഡ്വാൻസ്എന്ന ആദ്യം പുറത്തിറങ്ങിയ ഗെയിമിനേക്കാൾ കൂടുതൽ വേഗതയും മികച്ചതുമാക്കുക എന്നതായിരുന്നു നിർമ്മാതാക്കളുടെ ലക്ഷ്യം. പുറത്തിറങ്ങിയ ശേഷം മികച്ച പ്രതികരണങ്ങളാണ് സോണി അഡ്വാൻസ് 2ന് ലഭിച്ചത്. മുൻപ് പുറത്തിറങ്ങിയിട്ടുള്ള ഗെയിമുകളെ അപേക്ഷിച്ച് സോണിക് അഡ്വാൻസ് 2നുണ്ടായിരുന്ന മെച്ചപ്പെടുത്തലുകൾ ശ്രദ്ധിക്കപ്പെട്ടിരുന്നു. സോണിക് അഡ്വാൻസ് പരമ്പരയിലെ മൂന്നാമത്തെ ഗെയിമായ സോണി അഡ്വാൻസ് 3 2004ൽ പുറത്തിറങ്ങി. 2016 ഫെബ്രുവരിയിൽ നടന്ന Wii U കമ്പനിയുടെ വിർച്വൽ കൺസോളിൽ പുന-പ്രസിദ്ധീകരിക്കുകയുണ്ടായി. 
ആദ്യ പതിപ്പായ സോണിക് അഡ്വാൻസിന് സമാനമായ ഒരു സൈഡ്-സ്ക്രോളിങ്ങ് പ്രതല ആക്ഷൻ ഗെയിമാണ് സോണിക് അഡ്വാൻസ് 2. ഗെയിം കളിക്കുന്ന വ്യക്തി സോണിക് ദ ഹെഡ്ജ്ഹോഗ് എന്ന കേന്ദ്ര കഥാപാത്രത്തെ നിയന്ത്രിക്കുന്നു. ഡോക്ടർ എഗ്ഗ്മാനെ ബോസ് ബാറ്റിലിൽ യുദ്ധം ചെയ്ത് പരാജയപ്പെടുത്തിയാൽ ക്രീം ദ റാബിറ്റും സഹായി ചീസും, ടെയിൽസ്, ക്നക്കിൾസ് ദ എക്കിഡ്ന തുടങ്ങിയ മൂന്ന് കഥാപാത്രങ്ങളെ കൂടി കളിക്കുന്നയാൾക്ക് അൺലോക്ക് ചെയ്യാൻ സാധിക്കും. ഈ ഓരോ കഥാപാത്രത്തെയും ഉപയോഗിച്ച് കളി പൂർത്തിയാക്കിയാൽ എമി റോസ് എന്ന അഞ്ചാമത്തെ കഥാപാത്രത്തെക്കൂടി അൺലോക്ക് ചെയ്യാൻ സാധിക്കും. ഓരോ കഥാപാത്രത്തിനും അതിന്റേതായ നീക്കങ്ങളും ശക്തികളും നിശ്ചയിച്ചിട്ടുണ്ട്. സോണിക്കിന് ചെറിയ സമയത്തേക്ക് സംരക്ഷണ കവചമായി പ്രവർത്തിക്കുന്നതിനും, ക്രീമിനും ടെയിൽസിനും പറക്കുന്നതിനും, ക്നക്കിൾസിന് തൂക്കിനിൽക്കുന്നതിനും, എമിയ്ക്ക് ചുറ്റിക ഉപയോഗിച്ച് എതിരാളികളെ നശിപ്പിക്കുന്നതിനുമുള്ള പ്രത്യേക കഴിവുകളുണ്ട്. 

വിവിധ ഘട്ടങ്ങൾ (ലെവലുകൾ) പൂർത്തിയാക്കിയാണ് സോണിക് പരമ്പരയിലെ ഗെയിമുകൾ കളിക്കേണ്ടത്. ഈ കളിയിലെ ഘട്ടങ്ങളെ ഏഴ് സോണുകളായി (മേഖലകൾ) തരം തിരിച്ചിരിക്കുന്നു. ഓരോ സോണിലും രണ്ട് സാധാരണ ഗെയിമും ലോകത്തെ ഡോക്ടർ എഗ്ഗ്മാനിൽ നിന്നും സംരക്ഷിക്കാനുള്ള ബോസ് ബാറ്റിലും ഉണ്ടായിരിക്കും. ശക്തിയുടെ സൂചകമായി കളിക്കാരന് മോതിരങ്ങൾ ശേഖരിക്കാൻ സാധിക്കും. ഒരു എതിരാളിയാൽ കളിക്കുന്ന വ്യക്തി ആക്രമിക്കപ്പെടുമ്പോൾ എതിരാളിയുടെ മോതിരം എല്ലാ ഭാഗത്തേക്കും പോകും. പ്രത്യേക ശക്തിയുള്ള മരതകക്കല്ലുകൾ ശേഖരിച്ചു കഴിയുമ്പോൾ പ്രത്യേക സ്റ്റേജുകൾ കളിക്കാനുള്ള 7 പ്രത്യേക തരത്തിലുള്ള മോതിരങ്ങളും കളിക്കാരന് ലഭിക്കും. ത്രിമാന രൂപത്തിലായിരിക്കും പ്രത്യേക സ്റ്റേജുകൾ കാണപ്പെടുക. സോണിക്കിനോടൊപ്പം എല്ലാ ഘട്ടങ്ങളിലും വിജയിക്കുകയും ഏഴ് മരതകക്കല്ലുകൾ കണ്ടെത്തുകയും ചെയ്തു കഴിഞ്ഞാൽ കളിക്കാരന്റെ അവസാന ഗെയിം അൺലോക്ക് ചെയ്യപ്പെടും. 

മറ്റ് കഥാപാത്രങ്ങളോടൊപ്പം എല്ലാ മരതകക്കല്ലുകളും നേടിക്കഴിഞ്ഞാൽ ശബ്ദ ടെസ്റ്റ് സൗകര്യവും ബോസ് ടൈം-അറ്റാക്കും ടൈനി ഗാർഡനും തുറക്കപ്പെടും. ഈ ഗാർഡനിൽ മോതിരങ്ങൾ ഉപയോഗിച്ച് ചീസിനുള്ള കളിപ്പാട്ടങ്ങൾ വാങ്ങാനും സാധിക്കും. മറ്റ് ചെറിയ ഗെയിമുകളും ഗാർഡനിൽ കളിക്കാൻ സാധിക്കും. ടൈം അറ്റാക്ക്, മൾട്ടി പ്ലെയർ (ഒന്നിലധികം കളിക്കാർക്ക് കളിക്കാനുള്ള സൗകര്യം) തുടങ്ങിയവും ഈ ഘട്ടത്തിൽ കളിക്കാൻ സാധിക്കും. 
പുൽപ്രദേശത്തിലൂടെ യാത്ര ചെയ്യവേ, ക്രീമിനെയും സഹായി ചീസിനെയും ഡോക്ടർ എഗ്ഗ്മാൻ തട്ടിക്കൊണ്ടുപോകുന്നത് സോണിക് കാണാനിടയാകുന്നു. അവരെ രക്ഷച്ചതിനുശേഷം, ഡോക്ടർ എഗ്ഗ്മാൻ ലോകത്തിന്റെ അധിപതിയാകാൻ സഹായകമായ മരതകക്കല്ലുകൾ നേടിയെടുക്കുന്നതിനായി മൃഗങ്ങളെ തട്ടിക്കൊണ്ടുപോവുകയാണെന്ന് സോണിക് മനസ്സിലാക്കുന്നു. തുടർന്ന് മറ്റ് രണ്ട് സുഹൃത്തുക്കളായ ടെയിൽസിനെയും ക്നക്കിൾസിനെയും രക്ഷിക്കുന്നു. എല്ലാ മരതകക്കല്ലുകളും കളിക്കാരൻ കണ്ടെത്തിയോ എന്നതിനെ അടിസ്ഥാനമാക്കി രണ്ട് തരത്തിലുള്ള അവസാനമാണ് കളിയ്ക്കുള്ളത്. കളിക്കാരൻ മരതകക്കല്ലുകൾ നേടിയാൽ അവ ഉപയോഗിച്ച് സോണിക്, സൂപ്പർ സോണിക്കായി മാറുകയും എഗ്ഗ്മാനുമായി ബഹിരാകാശത്തുവച്ച് യുദ്ധത്തിലേർപ്പെട്ട് വിജയിക്കുകയും ചെയ്യുന്നു. എന്നാൽ കളിക്കാരൻ മരതകക്കല്ലുകൾ നേടിയില്ലെങ്കിൽ എഗ്ഗ്മാൻ രക്ഷപെടുന്നു. 
ജാപ്പനീസ് വീഡിയോ ഗെയിം നിർമ്മാണ കമ്പനിയായ സോണിക് ടീമുമായി സഹകരിച്ച് വീഡിയോ ഗെയിം സ്റ്റുഡിയോയായ ഡിംപ്സ് ആണ് സോണിക് അഡ്വാൻസ് 2 നിർമ്മിച്ചത്. ആദ്യ പതിപ്പായ സോണിക് അഡ്വാൻസിന്റെ നിർമ്മാണം പൂർത്തിയാക്കിയ ശേഷം 2002 ഫെബ്രുവരിയിലാണ് രണ്ടാം പതിപ്പിന്റെ നിർമ്മാണം ആരംഭിച്ചത്. എട്ടു മാസത്തോളം നീണ്ടുനിന്ന നിർമ്മാണ പ്രവർത്തനത്തിൽ സോണിക് അഡ്വാൻസ് എഞ്ചിന്റെ പരിഷ്കരിച്ച രൂപമുപയോഗിച്ചാണ് സോണിക് അഡ്വാൻസ് 2 പ്രോഗ്രാം ചെയ്തത്. ഗെയിം കൂടുതൽ മെച്ചപ്പെടുത്താനായി ഗ്രാഫിക്കൽ ഉള്ളടക്കങ്ങളെ കൂടുതൽ പരിഷ്കരിക്കുകയുണ്ടായി. തുടക്കക്കാരായ കളിക്കാർക്ക് അനായാസം കളിക്കുന്നതിനായി 2003ൽ പുറത്തിറങ്ങിയ സോണിക് ഹീറോസ് എന്ന ഗെയിമിനുവേണ്ടി നിർമ്മിച്ച ക്രീം ദ റാബിറ്റ് എന്ന കഥാപാത്രത്തെയും ഉൾപ്പെടുത്തുകയുണ്ടായി. 

യൂതാക മിനോബെ, തത്‌സുയുകി മെയ്ഡ, തെരുഹിക നകാഗവ എന്നിവർ ചേർന്നാണ് ഗെയിമിന്റെ സംഗീതം രചിച്ചത്. 2002 ജൂലൈ 1ന് സെഗ സോണിക് അഡ്വാൻസ് 2 ഗെയിം ഔദ്യോഗികമായി പ്രഖ്യാപിച്ചു. 2002 സെപ്റ്റംബറിൽ നടന്ന ടോക്കിയോ ഗെയിം ഷോയിൽ പ്രദർശിപ്പിക്കുകയും ചെയ്തിരുന്നു. 2002 ഡിസംബർ 19ന് ഗെയിം ജപ്പാനിൽ റിലീസ് ചെയ്തു. തുടർന്ന് 2003 മാർച്ച് 9ന് വടക്കേ അമേരിക്കൻ രാജ്യങ്ങളിലും 2003 മാർച്ച് 21ന് യൂറോപ്പ്യൻ രാജ്യങ്ങളിലും പുറത്തിറക്കുകയുണ്ടായി. ജപ്പാനിൽ സർവീസ് ഗെയിംസ് (സെഗ), വടക്കേ അമേരിക്കയിൽ ടി.എച്ച്.ക്യു, യൂറോപ്പിൽ ഇൻഫോഗ്രെയിംസ് എന്നിവരാണ് പ്രസിദ്ധീകരിച്ചത്. 2016 ഫെബ്രുവരി 24ന് ജപ്പാനിൽ നടന്ന Wii U കമ്പനിയുടെ വിർച്വൽ കൺസോളിൽ ഗെയിം പുനഃപ്രസിദ്ധീകരിച്ചിരുന്നു. 

മെറ്റാക്രിട്ടിക് എന്ന നിരൂപണ സംഗ്രഹകരുടെ വെബ്‌സൈറ്റിൽ സോണിക് അഡ്വാൻസ് 2ന് അനുകൂലമായ പ്രതികരണങ്ങളാണ് ലഭിച്ചത്. ജപ്പാനിൽ 175,000 കോപ്പികളും അമേരിക്കയിൽ 740,000 കോപ്പികളും ബ്രിട്ടനിൽ 100,000 കോപ്പികളും വിറ്റഴിക്കപ്പെടുകയുണ്ടായി. 

ഗെയിമിന്റെ ഗ്രാഫിക്കൽ ഉള്ളടക്കവും അവതരണവും വളരെ ശ്രദ്ധിക്കപ്പെട്ടു. ഗെയിം നിരൂപകരായ ഗെയിംസ്പോട്ട് മുൻ പതിപ്പിൽ നിന്നും ഗ്രാഫിക്സ് വളരെ മെച്ചപ്പെട്ടിട്ടുണ്ടെന്ന് അഭിപ്രായപ്പെടുകയുണ്ടായി. പരിഷ്കരിച്ച കഥാപാത്രങ്ങളുടെ അനിമേഷനും മികച്ചതായിരുന്നുവെന്ന് ഗെയിംസ്പോട്ട് അഭിപ്രായപ്പെട്ടു. കൂടുതൽ തെളിച്ചമുള്ള ദൃശ്യങ്ങൾ മുൻ പതിപ്പിൽ നിന്ന് സോണിക് അഡ്വാൻസ് 2നെ വ്യത്യസ്തമാക്കുന്നുവെന്ന് ഐ.ജി.എൻ പറയുകയുണ്ടായി. പെപ്പി എന്ന സംഗീതഭാഗത്തെയും ഐ.ജി.എൻ പ്രശംസിച്ചു. ഇതിന് സമാനമായ പ്രതികരണമാണ് ഓൾഗെയിമും പങ്കുവച്ചത്. നിൻടെൻഡോ ഗെയിമിന്റെ സംഗീതത്തെ അഭിനനന്ദിക്കുകയും ആദ്യ പതിപ്പിൽ നിന്ന് പുനരുപയോഗിച്ച ദൃശ്യങ്ങളെ വിമർശിക്കുകയും ചെയ്തു. മുൻ ഗെയിമുകളെ അപേക്ഷിച്ച് സോണിക് അഡ്വാൻസ് 2നുണ്ടായിരുന്ന റീപ്ലേ വാല്യു ശ്രദ്ധിക്കപ്പെട്ടു. 
സോണിക് അഡ്വാൻസ് 2ൽ അവതരിപ്പിക്കപ്പെട്ട ക്രീം ദ റാബിറ്റ് എന്ന കഥാപാത്രം തുടർന്ന് പുറത്തിറങ്ങിയ സോണിക് ഗെയിംസിലും ഉൾപ്പെട്ടിരുന്നു. സോണിക് അഡ്വാൻസ് 2ന്റെ തുടർച്ചയായ സോണിക് അഡ്വാൻസ് 3 2004ൽ റിലീസ് ചെയ്യപ്പെട്ടു. സോണിക് അഡ്വാൻസ് ത്രയത്തിലെ അവസാന പതിപ്പായിരുന്നു ഇത്. 


</doc>
<doc id="416694" url="https://ml.wikipedia.org/wiki?curid=416694" title="മൗഡ് അബ്ബോട്ട്">
മൗഡ് അബ്ബോട്ട്

മൗഡ് എലിസബത്ത് സെയ്മൗർ അബ്ബോട്ട് (മാർച്ച്18, 1869 – സെപ്തംബർ 2, 1940) കനേഡിയൻ വൈദ്യശാസ്ത്രജ്ഞയും കാനഡയിലെ ആദ്യത്തെ വനിതാ വൈദ്യശാസ്ത്ര ബിരുദധാരികളിൽ ഒരാളും ജന്മനാ കാണപ്പെടുന്ന ഹൃദ്രോഗങ്ങളുടെ അന്താരാഷ്ട്രതലത്തിൽ അറിയപ്പെടുന്ന വിദഗ്ദ്ധയും ആയിരുന്നു. ജന്മനാ കാണപ്പെടുന്ന ഹൃദ്രോഗങ്ങളെ ആദ്യമായി തരംതിരിച്ചു. എംസിഗിൽ സർവ്വകലാശാലയിൽ നിന്ന് ബിഎ നേടുന്ന ആദ്യവനിതയുമായിരുന്നു. 





</doc>
<doc id="416696" url="https://ml.wikipedia.org/wiki?curid=416696" title="1904 ലെ മലയാളപത്രമാസികകൾ">
1904 ലെ മലയാളപത്രമാസികകൾ

ഇരുപതാം നൂറ്റാണ്ടിന്റെ തുടക്കത്തിൽ കേരളത്തിൽ നിലവിലുണ്ടായിരുന്ന പത്രമാസികളുടെ വിവരം താഴെചേർക്കുന്നു.കൊ.വ 1079 (1904)ൽ പ്രചാരത്തിലുണ്ടായിരുന്നതും പ്രസിദ്ധീകരണം നിലച്ചുപോയതുമായ പത്രമാസികകളും ഇതിൽപ്പെടും.കേരളത്തിലെ വിവിധ സ്ഥലങ്ങളിൽ നിന്നാണ് ഇവ പ്രസിദ്ധീകരിച്ചിരുന്നത്.ആഴ്ചയിലൊരുപ്രാവശ്യവും,മാസത്തിൽ ഒന്നും മൂന്നും ലക്കങ്ങളായി ഇവ പ്രസിദ്ധീകരിക്കപ്പെട്ടു.ഇക്കാലത്ത് പ്രതിദിനപത്രം ഒന്നും പ്രസിദ്ധീകരിക്കപ്പെട്ടിരുന്നില്ല.




1904 ൽ പ്രസിദ്ധീകരണം നിലച്ച പത്രങ്ങളുടെ വിവരങ്ങൾ

ഇരുപതാം നൂറ്റാണ്ടിന്റെ തുടക്കകാലത്ത് നിലവിലുണ്ടായിരുന്ന എല്ലാ മാസികകളും ഈ വിവരണത്തിൽ ഉൾപ്പെട്ടിട്ടില്ല.


</doc>
<doc id="416697" url="https://ml.wikipedia.org/wiki?curid=416697" title="പട്രീഷ്യ ബേർഡ്">
പട്രീഷ്യ ബേർഡ്

കാനഡയിൽ പ്രവർത്തിക്കുന്ന ബ്രിട്ടീഷ് ജനിതകശാസ്ത്രജ്ഞയാണ് പട്രീഷ്യ ആൻ ബേർഡ് (ജനനം11 ഒക്ടോംബർ1939) . മെഡിക്കൽ ടെക്നോളജിയും എത്തിക്സും തമ്മിലുള്ള ബന്ധത്തെക്കുറിച്ച് ഗവേഷണം നടത്തുന്നു.
ഇംഗ്ലണ്ടിലെ ലങ്കാഷയറിൽ സ്ഥിതിചെയ്യുന്ന ലിഥം സെയിന്റ് ആൻസിൽ ഹരോൾഡ്, വിനിഫ്രഡ് കെയ്നെൻ ഹോൾട്ട് എന്നിവരുടെ മകളായി ജനിച്ചു. ലാങ്കാഷയറിലെ ലിതാമിലെ പെൺകുട്ടികളുടെ ക്വീൻ മേരി സ്കൂളിലായിരുന്നു വിദ്യാഭ്യാസം. 1959 -ൽ മക്ഗിൽ സർവ്വകലാശാലയിൽ നിന്ന് ബിരുദം,എം.ഡി., സി.എം. എന്നിവ നേടി, . 1964 -ൽ റോബർട്ട് മെറീഫീൽഡ് ബേർഡിനെ വിവാഹം കഴിച്ചു. അവർക്ക് മൂന്ന് കുട്ടികൾ ഉണ്ടായിരുന്നു, ജെന്നിഫർ, ബ്രയാൻ, ബ്രൂസ് ബേർഡ്.

ബ്രിട്ടീഷ് കൊളമ്പിയ സർവകലാശാലയിലെ മെഡിക്കൽ ജനറ്റിക്സ് വകുപ്പിലെ യൂണിവേഴ്സിറ്റി ഡിവിഷൻഡ് പ്രൊഫസർ ആണ്. ന്യൂ റിപ്രൊഡക്ടീവ് ടെക്നോളജീസിന്റെ റോയൽ കമ്മീഷൻ ചെയർമാനായിരുന്നു.


</doc>
<doc id="416701" url="https://ml.wikipedia.org/wiki?curid=416701" title="ഹെലെൻ ബെൽയീ">
ഹെലെൻ ബെൽയീ

ഹെലെൻ റെയ്നോൾഡ്സ് ബെൽയീ (ഫെബ്രുവരി11, 1913 – മേയ് 20, 1986) കനേഡിയൻ ഭൂഗർഭശാസ്ത്രജ്ഞയാണ്. വെസ്റ്റേൺ കാനഡയിൽ ഡെവോണിയൻ കാലഘട്ടത്തെ കുറിച്ചുള്ള ഗവേഷണം നടത്തിവരുന്നു. 



</doc>
<doc id="416705" url="https://ml.wikipedia.org/wiki?curid=416705" title="അകീൽ ബിൽഗ്രമി">
അകീൽ ബിൽഗ്രമി

ഇന്ത്യൻ വംശജനായ ഭാഷാചിന്തകനും എഴുത്തുകാരനുമാണ് അകീൽ ബിൽഗ്രമി.രാഷ്ട്രീയവും ധാർമ്മികവും മനഃശാസ്ത്രപരവുമായ വിഷയങ്ങളെക്കുറിച്ച് ശ്രദ്ധേയമായ ലേഖനങ്ങളും ബിൽഗ്രമി രചിച്ചിട്ടുണ്ട്.ന്യൂയോർക്കിലെ കൊളംബിയ സർവ്വകലാശാലയിലെ തത്ത്വചിന്താ വിഭാഗത്തിലെ "സിഡ്നി മോർഗൻബേസ്സർ" പ്രൊഫസ്സർ ആയി സേവനമനുഷ്ഠിച്ചുവരുന്ന ബിൽഗ്രമിയുടെ ചില ലേഖനങ്ങൾ വിശാലമായ സാമൂഹ്യ-സാംസ്കാരിക പ്രശ്നങ്ങളുമായി ബന്ധപ്പെട്ട രാഷ്ട്രീയ പ്രശ്നങ്ങളെക്കുറിച്ച് പ്രതിപാദിക്കുന്നു.

1970 ൽ ബോംബെ സർവകലാശാലയിലെ എൽഫിൻസ്റ്റൺ കോളേജിൽ നിന്ന് ബിരുദവും ഓക്സ്ഫോർഡ്സർവ്വകലാശാലയിൽ റോഡ്സ് സ്കോളർ സഹിതം ബിരുദം നേടിയ ശേഷം അമേരിക്കയിലേക്ക് പ്രവർത്തനരംഗം മാറ്റി. 1983 ൽ ചിക്കാഗോ സർവ്വകലാശാലയിൽ നിന്ന് ഫിലോസഫിയിൽ പിഎച്ച്.ഡിയും കരസ്ഥമാക്കി.
കാൾ മാർക്സ്, ബെർട്രാൻഡ് റസ്സൽ, ഡൊണാൾഡ് ഡേവിഡ്സൺ, നോം ചോംസ്കി എന്നിവർ പ്രൊഫസർ ബിൽഗ്രാമിയെ സ്വാധീനിച്ചിട്ടുണ്ട്.കൂടാതെ മാർക്സിലും ഗാന്ധിയിലും പ്രത്യക്ഷമായ സമാനത അദ്ദേഹത്തിന്റെ രചനയായ മാർക്സ്- ഗാന്ധി ആൻഡ് മോഡേണിറ്റി (2014)യിൽ നിരീക്ഷിച്ചിട്ടുണ്ട്.


</doc>
<doc id="416706" url="https://ml.wikipedia.org/wiki?curid=416706" title="ഡൊണാൾഡ് ഡേവിഡ്സൺ">
ഡൊണാൾഡ് ഡേവിഡ്സൺ

അമേരിക്കൻ തത്ത്വചിന്തകനായിരുന്നു ഡൊണാൾഡ് ഹെർബർട് ഡേവിഡ്സൺ (മാർച്ച് 6, 1917 - ഓഗസ്റ്റ് 30, 2003).1981 മുതൽ 2003 വരെ ബെർക്ലിയിലെ കാലിഫോർണിയ സർവകലാശാലയിലെ തത്ത്വശാസ്ത്ര പ്രൊഫസറായി സേവനമനുഷ്ഠിച്ച ഡേവിഡ്സൺ സ്റ്റാൻഫോർഡ് യൂണിവേഴ്സിറ്റിയിലും അധ്യാപകനായി സേവനമനുഷ്ഠിച്ചിരുന്നു.അദ്ദേഹത്തിന്റെ ചിന്തയുടെ ആഴവും പരപ്പും ഡേവിഡണെ ശ്രദ്ധേയനാക്കുന്നു.
ഭാഷാ തത്ത്വശാസ്ത്രം, മനസ്സിനെക്കുറിച്ചുള്ള തത്ത്വചിന്ത തുടങ്ങി പല മേഖലകളിലും അദ്ദേഹത്തിന്റെ പ്രവർത്തനം ഗണ്യമായ സ്വാധീനം ചെലുത്തിയിട്ടുണ്ട്. ഡേവിഡ്സൺ ഒരു വിശകലന തത്ത്വചിന്തകനാണെങ്കിലും അദ്ദേഹത്തിന്റെ സ്വാധീനം സാഹിത്യ സിദ്ധാന്തത്തിലും, അനുബന്ധ മേഖലകളിലും ഗണ്യമായ സ്വാധീനം ചെലുത്തിയിട്ടുണ്ട്.


</doc>
<doc id="416708" url="https://ml.wikipedia.org/wiki?curid=416708" title="ജെയ്ൻ ഹോക്കിങ്">
ജെയ്ൻ ഹോക്കിങ്

ഇംഗ്ലീഷ് എഴുത്തുകാരിയും അധ്യാപികയുമാണ് ജെയ്ൻ ഹോക്കിങ്(Jane Beryl Wilde Hawking Jones). വിഖ്യാത ബ്രിട്ടീഷ് ഭൗതികശാസ്ത്രജ്ഞനായിരുന്ന സ്റ്റീഫൻ വില്യം ഹോക്കിങിന്റെ ആദ്യത്തെ സഹധർമ്മിണിയായിരുന്നു (1965-1995).

1944 മാർച്ച് 29 ന് ഇംഗ്ലണ്ടിലെ സെന്റ് ആൽബർട്സ് ഹാർട്ട് ഫോർഡ് ഷെയറിൽ ജനിച്ചു. ബെറിൽ ഈഗിൾട്ടനും ജോർജ്ജ് വൈൽഡും മാതാപിതാക്കൾ. ലണ്ടനിലെ വെസ്റ്റ് ഫീൽഡ് കോളേജിൽ പഠനം.

1962 ൽ സ്റ്റീഫൻ ഹോക്കിങ്ങിനെ പരിചയപ്പെട്ടു. 1964ൽ അദ്ദേഹവുമായി വിവാഹ നിശ്ചയത്തിൽ ഏർപ്പെട്ടു. 1965 ൽ വിവാഹിതരായി. ഹോക്കിങ്ങിനെ ബാധിച്ചിരുന്ന അമയോട്രോപ്പിക് ലാറ്ററൽ സ്ക്ലീറോസിസ് എന്ന രോഗത്തെക്കുറിച്ച് നല്ല ധാരണയോടെ തന്നെയാണ് ഇവരുടെ വിവാഹം നടന്നത്. മൂന്ന് മക്കൾ. റോബർട്ട് 1967 ലും ലൂസി 1970 ലും തിമോത്തി 1979 ലും ജനിച്ചു.

1981ൽ ഇവർ മധ്യകാല സ്പാനിഷ് കവിതകളുടെ ഗവേഷണത്തിലൂടെ PhD നേടി ,
. 1990 ൽ ഇവർ തമ്മിലുള്ള വിവാഹബന്ധം അവസാനിപ്പിക്കാൻ തീരുമാനിച്ചു. അഞ്ചു വർഷങ്ങൾക്കു ശേഷം വേർപിരിഞ്ഞു. 1997ൽ, സംഗീതജ്ഞനായിരുന്ന ജോനാഥൻ ജോൺസിനെ വിവാഹം ചെയ്തു.

1999 ൽ എഴുതിയ ആത്മകഥയാണ് Music to Move the Stars: A Life with Stephen. സ്റ്റീഫൻ ഹോക്കിങിന്റെ രണ്ടാം വിവാഹം വേർപെട്ടതിനു ശേഷം ഇവർ തമ്മിൽ സൗഹൃദം പുലർത്തിയിരുന്നു. 2007 ൽ ആത്മകഥ പരിഷ്കരിച്ച് "Travelling to Infinity: My Life with Stephen" എന്ന പേരിൽ പ്രസിദ്ധീകരിച്ചു.


</doc>
<doc id="416722" url="https://ml.wikipedia.org/wiki?curid=416722" title="മെഹെർ വിജി">
മെഹെർ വിജി

മെഹെർ വിജി (ജനനം വൈശാലി സഹ്ദേവ് , 22 സെപ്തംബർ 1986) ഇന്ത്യൻ ചലച്ചിത്രം, ടെലിവിഷൻ എന്നീ രംഗങ്ങളിലെ അഭിനേത്രിയാണ്. 2017-ലെ സീക്രട്ട് സൂപ്പർസ്റ്റാർ എന്ന ചലച്ചിത്രത്തിന് ഫിലിം ഫെയറിന്റെ ഏറ്റവും നല്ല സഹനടിക്കുള്ള അവാർഡ് നേടിയിട്ടുണ്ട്. കൂടാതെ ഈ ചിത്രത്തിന് സ്റ്റാർ സ്ക്രീൻ അവാർഡ്, സീ സൈൻ അവാർഡ് എന്നിവയും ലഭിച്ചിട്ടുണ്ട്. 


</doc>
<doc id="416724" url="https://ml.wikipedia.org/wiki?curid=416724" title="ജലബാല വൈദ്യ">
ജലബാല വൈദ്യ

ജലബാല വൈദ്യ (ജനനം ആഗസ്റ്റ് 12, 1936) ഇന്ത്യയിലെ മുൻനിരയിൽ നിൽക്കുന്ന സ്റ്റേജ് അഭിനേത്രിയാണ്. സംസ്കൃത ഇതിഹാസ കാവ്യങ്ങൾക്ക് വ്യാഖ്യാനം നൽകുന്ന സമകാലികനായ ഗോപാൽ ശർമ്മന്റെ ഭാര്യയായ ജലബാല "രാമായണം" എന്ന പുരാണ കഥയിൽ അറിയപ്പെടുന്ന ഒരു സ്ത്രീകഥാപാത്രത്തെയാണ് അഭിനയിച്ചിരുന്നത്. ഗോപാൽ ശർമ്മൻ, ജലബാല എന്നിവരുടെ മകളായ അനസൂയ വൈദ്യ എന്നിവർ സ്ഥാപകരും ഡയറക്ടേഴ്സുമായ ന്യൂഡൽഹിയിൽ സ്ഥിതിചെയ്യുന്ന "ദ അക്ഷര തിയറ്റേഴ്സ്" ഇംഗ്ലീഷ് റ്റൈറ്റിലിൽ നിർമ്മിച്ച "ദ രാമായണ" എന്ന പുരാണകഥ മാത്രമാണ് ബ്രോഡ്വേ നാടകവേദിയിൽ ഇന്നുവരെ അവതരിപ്പിച്ചു വരുന്നത്. 


</doc>
<doc id="416727" url="https://ml.wikipedia.org/wiki?curid=416727" title="ലേഡി കരോലിൻ ഹോവാർഡ്">
ലേഡി കരോലിൻ ഹോവാർഡ്

ലേഡി കരോലിൻ ഹോവാർഡ് (Lady Caroline Howard) (1778) ബ്രിട്ടീഷ് ചിത്രകാരനായ ജോഷ്വാ റെയ്നോൾഡ്സ് നിർമ്മിച്ച എണ്ണച്ചായാചിത്രമാണ്. കാർലിസ്ൾ-ലെ അഞ്ചാമത്തെ ബ്രിട്ടീഷ് പ്രഭുവായിരുന്ന ഫ്രെഡറിക് ഹോവാർഡിന്റെയും മാർഗരറ്റ് കരോലിന്റെയും മകളായിരുന്നു ലേഡി കരോലിൻ. അവളുടെ പിതാവിന്റെ നിഗമനം അനുസരിച്ച് കരോലിൻ ആത്മാവ് പ്രവേശിച്ച കുട്ടിയാണ്. അതിനാൽ അവളെ അദ്ദേഹം ഏഴുവയസ്സുള്ളപ്പോൾ തന്നെ റെയ്നോൾഡ്സ്-ന്റെ അരികിലിരുത്തി. ഈ എണ്ണഛായാചിത്രം കാസ്റ്റിൽ ഹോവാർഡ്-ന്റെ ചുമരിൽ തൂങ്ങും മുമ്പെ 1779-ൽ പ്രഭുവിന്റെ ചുമതലയിൽ റോയൽ അക്കാഡമിയിൽ പ്രദർശിപ്പിച്ചു. 



</doc>
<doc id="416730" url="https://ml.wikipedia.org/wiki?curid=416730" title="വിഭ ചിബ്ബർ">
വിഭ ചിബ്ബർ

വിഭ ചിബ്ബർ ഇന്ത്യൻ ചലച്ചിത്രം, ടെലിവിഷൻ, തിയറ്റർ എന്നീ രംഗങ്ങളിലെ അഭിനേത്രിയാണ്. ടെലിവിഷൻ രംഗത്തെ അറിയപ്പെടുന്ന അഭിനേത്രിയായ പുരു ചിബ്ബർ-ന്റെ അമ്മയാണ്. 2011 ലും 2012 ലും സീ രിഷ്തെ അവാർഡ് ലഭിക്കുകയുണ്ടായി. 


</doc>
<doc id="416732" url="https://ml.wikipedia.org/wiki?curid=416732" title="പുരു ചിബ്ബർ">
പുരു ചിബ്ബർ

പുരു ചിബ്ബർ ഇന്ത്യൻ ചലച്ചിത്രം, ടെലിവിഷൻ എന്നീ രംഗങ്ങളിലെ അഭിനേത്രിയാണ്. ഇന്ത്യൻ ചലച്ചിത്രം, ടെലിവിഷൻ, തിയറ്റർ എന്നീ രംഗങ്ങളിലെ അഭിനേത്രിയായ വിഭ ചിബ്ബർ അമ്മയാണ്. യഷ് രാജ് ഫിലിമിന്റെ "കോട്ടെയ് സിക്കെയ്" എന്ന ടെലിവിഷൻ പരമ്പരയിൽ "ഹമീർ റിസ്വി"യെന്ന കഥാപാത്രവും , ഏക്ത കപൂർ നിർമ്മിച്ച "പവിത്ര രിഷ്ത" എന്ന ടെലിവിഷൻ പരമ്പരയിലെ അഭിനയവും അറിയപ്പെടുന്നവയാണ്. 




</doc>
<doc id="416735" url="https://ml.wikipedia.org/wiki?curid=416735" title="നവ്നിന്ദ്ര ബേൽ">
നവ്നിന്ദ്ര ബേൽ

നവ്നിന്ദ്ര ബേൽ (ജനനം നരീന്ദർജീത് ഘുമ്മൻ; 30 ഒക്ടോംബർ1949) ഇന്ത്യൻ ടെലിവിഷൻ, തിയറ്റർ എന്നീ രംഗങ്ങളിലെ അഭിനേത്രിയും എഴുത്തുകാരിയും, സംവിധായികയും ആണ്. 








</doc>
<doc id="416738" url="https://ml.wikipedia.org/wiki?curid=416738" title="സൈറ വാസിം">
സൈറ വാസിം

സൈറ വാസിം (ജനനം 23 ഒക്ടോംബർ 2000)) ഇന്ത്യൻ ചലച്ചിത്രരംഗത്തിലെ കാഷ്മീരിൽ നിന്നുള്ള ബാല അഭിനേത്രിയാണ്. 2016-ലെ കായികരംഗത്തെ സംബന്ധിക്കുന്ന ജീവചരിത്ര ഹിന്ദി സിനിമയായ ദംഗൽ എന്ന ചലച്ചിത്രത്തിലൂടെയാണ് ആദ്യമായി അരങ്ങിൽ അഭിനയ രംഗത്തെത്തിയത്. 2017-ലെ "സീക്രട്ട് സൂപ്പർസ്റ്റാർ" എന്ന ചലച്ചിത്രം ഹൈയസ്റ്റ് ഗ്രോസ്സിംഗ് ഇന്ത്യൻ ഫിലിമിൽ എക്കാലത്തേയ്ക്കുമുള്ള റാങ്ക് നേടികൊടുത്തിരുന്നു. 


</doc>
<doc id="416741" url="https://ml.wikipedia.org/wiki?curid=416741" title="പള്ളിക്കൽ നദി">
പള്ളിക്കൽ നദി

പള്ളിക്കലാർ (Pallikkal river) ഏകദേശം 42 കിലോമീറ്റർ ദൂരത്തിൽ പത്തനംതിട്ട, കൊല്ലം ജില്ലകളിയായി ഒഴുകുന്ന ഒരു നദിയാണ്. ഈ നദിയുടെ ഉത്ഭവം കൊടുമണിലെ കളരിത്തറക്കുന്ന് എന്ന പ്രദേശത്താണെന്നു കരുതപ്പെടുന്നു. കരുനാഗപ്പള്ളി താലൂക്കിലെ കായംകുളം കായലും ടി.എസ്. കനാലും ഒന്നിക്കുന്ന വട്ടക്കായലിൽ അവസാനിക്കുന്നു. ജലസേചനത്തിനും മീൻപിടുത്തവുമായി നിരവധി പേർ ഈ നദിയെ ആശ്രയിക്കുന്നു. പത്തനംതിട്ട ജില്ലയിലെ കൊടുമൺ, ഏഴംകുളം, ഏറത്ത്, പള്ളിക്കൽ, കടമ്പനാട് പഞ്ചായത്ത്, അടൂർ മുനിസിപ്പാലിറ്റി, കൊല്ലം ജില്ലയിലെ ശൂരനാട്, മൈനാഗപ്പള്ളി, തൊടിയൂർ, വടക്കുംതല, പന്മന പഞ്ചായത്തുകൾ എന്നിവയാണ് പള്ളിക്കലാർ കടന്നുപോകുന്ന പ്രധാന സ്ഥലങ്ങൾ. നിരവധി മത്സ്യങ്ങൾ ദേശാടനക്കിളികൾ എന്നിവയുടെ ആവാസ മേഖലകൂടിയാണ് 


</doc>
<doc id="416742" url="https://ml.wikipedia.org/wiki?curid=416742" title="ബിബ്ബോ (നടി)">
ബിബ്ബോ (നടി)

ബിബ്ബോ (1906–1972) ഇന്ത്യയിലെയും പാകിസ്താനിലെയും ഹിന്ദി, ഉറുദു എന്നീ ഭാഷാ ചലച്ചിത്രരംഗത്തെ പ്രമുഖ ഗായികാഭിനേത്രിയായിരുന്നു. 1933 മുതൽ1947വരെ 1947-ലെ ഇന്ത്യാ-പാകിസ്താൻ വിഭജനകാലത്തിനു മുമ്പ് ഇന്ത്യൻ സിനിമകളിൽ അഭിനയിച്ചിരുന്നു. 1933-ൽ "അജന്ത സൈൻടോൺ ലിമിറ്റഡിൽ" നിന്നാണ് അഭിനയജീവിതം ആരംഭിക്കുന്നത്. സംവിധായകരായ എം.ഡി ഭവാനി, എ.പി കപൂർ എന്നിവരോടൊത്ത് പ്രവർത്തിച്ചിരുന്നു. 1930-ലെ മുൻനായികമാരായ ദുർഗ്ഗാ ഘോട്ടെ, ദേവിക റാണി, റൂബി മെയേഴ്സ്, നസീം ബാനു, ലീലാ ദേശായ്, ശാന്താ ആപ്തെ, മെഹ്തബ്, സബിത ദേവി എന്നിവരോടൊപ്പം തന്നെ അറിയപ്പെട്ടിരുന്നു. 

Her films list:
Her films list:


</doc>
<doc id="416748" url="https://ml.wikipedia.org/wiki?curid=416748" title="മെഹ്തബ് (നടി)">
മെഹ്തബ് (നടി)

മെഹ്തബ് (1918–1997) ഇന്ത്യയിലെ ഹിന്ദി, ഉറുദു എന്നീ ഭാഷാ ചലച്ചിത്രരംഗത്തെ 1928 മുതൽ1969 വരെ അഭിനയിച്ചിരുന്ന പ്രമുഖ അഭിനേത്രിയായിരുന്നു. ഗുജറാത്തിലെ സൂററ്റിനരികിലുള്ള സചിൻ എന്ന സ്ഥലത്ത് ഒരു മുസ്ലീം കുടുംബത്തിൽ നവാബ് ആയിരുന്ന സിദി ഇബ്രാഹിം മുഹമ്മദ് യാക്കൂത് ഖാൻ III ന്റെ മകളായി "നജ്മ" എന്ന നാമത്തിൽ ആണ് മെഹ്തബ് ജനിച്ചത്. 8-മത്തെ "ബംഗാൾ ഫിലിം ജേണലിസ്റ്റ് അസോസിയേഷൻ അവാർഡ്" ദാന ചടങ്ങിൽ "പരേഖ്" എന്ന ഹിന്ദി ചലച്ചിത്രത്തിലെ അഭിനയത്തിന് ഏറ്റവും നല്ല നടിക്കുള്ള അവാർഡ് ലഭിച്ചിരുന്നു. 


</doc>
<doc id="416751" url="https://ml.wikipedia.org/wiki?curid=416751" title="അശ്വനി അയ്യർ തിവാരി">
അശ്വനി അയ്യർ തിവാരി

അശ്വനി അയ്യർ തിവാരി (ജനനം15 ഒക്ടോംബർ1979) ഇന്ത്യൻ ചലച്ചിത്ര സംവിധായികയും കഥാകൃത്തുമാണ്. 2016-ലെ "നിൽ ബട്ടെ സന്നത" എന്ന ഹിന്ദി ചലച്ചിത്രം ആണ് ആദ്യമായി അശ്വനി സംവിധാനം ചെയ്തത്. ഈ ചലച്ചിത്രം പിന്നീട് "അമ്മ കണക്ക്" എന്ന പേരിൽ തമിഴിൽ പുനഃനിർമ്മാണം നടത്തിയിരുന്നു. സംവിധാനരംഗത്ത് വരുന്നതിനുമുമ്പ് "ലിയോ ബർണറ്റിൽ" സഹസംവിധായികയായി പ്രവർത്തിച്ചിരുന്നു. 2017-ലെ ഹാസ്യചിത്രമായ "ബരേലി കി ബർഫി" എന്ന ചലച്ചിത്രത്തിന് ഏറ്റവും നല്ല സംവിധായികയ്ക്കുള്ള ഫിലിംഫെയർ അവാർഡ് ലഭിച്ചിരുന്നു. 


</doc>
<doc id="416753" url="https://ml.wikipedia.org/wiki?curid=416753" title="ഹാരിയറ്റ് ബ്രൂക്ക്സ്">
ഹാരിയറ്റ് ബ്രൂക്ക്സ്

ഹാരിയറ്റ് ബ്രൂക്ക്സ് (ജൂലൈ 2, 1876 – ഏപ്രിൽ17, 1933) ആദ്യത്തെ കനേഡിയൻ വനിതാ ന്യൂക്ലിയർ ഭൗതികശാസ്ത്രജ്ഞയാണ്. റേഡിയോ ആക്ടിവിറ്റിയിലും ന്യൂക്ലിയാർ ട്രാൻസ്മ്യൂട്ടേഷനിലും ഗവേഷണം നടത്തിയിരുന്നു. ബിരുദപഠനത്തിൽ അവളുടെ വഴികാട്ടിയായിരുന്ന ഏണസ്റ്റ് റൂഥർഫോർഡ് റേഡിയോ ആക്ടിവിറ്റിയിലുള്ള അവളുടെ അഭിരുചി കണ്ടിട്ട് മേരി ക്യൂറി കഴിഞ്ഞാൽ തൊട്ടടുത്ത സ്ഥാനമാണ് നൽകിയിരുന്നത്. ഏണസ്റ്റ് റുഥർഫോർഡിനോടൊപ്പം റഡോൺ ആദ്യമായി കണ്ടുപിടിക്കയും അതിന്റെ അറ്റോമിക് മാസ് കണ്ടുപിടിക്കാൻ ശ്രമിക്കുകയും ചെയ്തിരുന്നു.



</doc>
<doc id="416759" url="https://ml.wikipedia.org/wiki?curid=416759" title="കാരീ ഡെറിക്">
കാരീ ഡെറിക്

കാരീ മെറ്റിൽഡ ഡെറിക് (ജനുവരി14, 1862 – നവംബർ10, 1941) കനേഡിയൻ സസ്യശാസ്ത്രജ്ഞയും, ജനിതക ശാസ്ത്രജ്ഞയും ആണ്. കനേഡിയൻ സർവ്വകലാശാലയിലെ ആദ്യത്തെ വനിതാ പ്രൊഫസറും എംസിഗിൽ സർവ്വകലാശാലയിലെ ജനിതക വിഭാഗത്തിന്റെ സ്ഥാപകയുമാണ്. 




</doc>
<doc id="416762" url="https://ml.wikipedia.org/wiki?curid=416762" title="സിൽവിയ ഫെഡ്രക്">
സിൽവിയ ഫെഡ്രക്

സിൽവിയ ഫെഡ്രക് (മേയ് 5, 1927 – സെപ്തംബർ 26, 2012) കനേഡിയൻ ഭൗതികശാസ്ത്രജ്ഞയും, മെഡിക്കൽ ഫിസിസ്റ്റും, കർലറും, 17-ാമത് സസ്കറ്റ്ചേവൻ ല്യൂട്ടിനന്റ് ഗവർണ്ണറും ആയിരുന്നു. 

ഉക്രേനിയൻ കുടിയേറ്റക്കാരായ ആനി റൊമാനിയുക്കിന്റെയും തിയോഡോർ ഫെഡോറക്കിന്റെയും മകളായി സസ്‌കാച്ചെവാനിലെ കനോറയിൽ സിൽവിയ ജനിച്ചു. യോർക്ക്ടൺ നഗരത്തിന്റെ വടക്കുകിഴക്കൻ റോക്സ്റ്റണിലുള്ള ഒറ്റമുറി സ്കൂളിൽ ഫെഡ്രക് പഠനം നടത്തി. അവളുടെ അദ്ധ്യാപകൻ പിതാവായിരുന്നു.




</doc>
<doc id="416765" url="https://ml.wikipedia.org/wiki?curid=416765" title="ഓസ്കർ മത്സ്യം">
ഓസ്കർ മത്സ്യം

തെക്കേ അമേരിക്കൻ ഭൂഖണ്ഡത്തിലെ ഉഷ്ണമേഖലാപ്രദേശങ്ങളിലെ നദികളിലും, ആമസോൺ നദീതടങ്ങളിലും സ്വാഭാവികമായ ആവാസവ്യവസ്ഥയിൽ കാണപ്പെടുന്ന ഒരിനം ശുദ്ധജലമത്സ്യമാണ് ഓസ്കർ ("Astronotus ocellatus"). അപൈയാരി, ടൈഗർ ഓസ്കർ, വെൽവെറ്റ് സിക്ലിഡ്, മാർബിൾ സിക്ലിഡ് എന്നിങ്ങനെ വിഭിന്നങ്ങളായ നാമങ്ങളിലും അറിയപ്പെടുന്ന ഇവ ലോകത്തിന്റെ വിവിധ പ്രദേശങ്ങളിൽ; പ്രത്യേകിച്ച് ചൈന, ആസ്ട്രേലിയ, അമേരിക്കൻ ഐക്യനാടുകളിലെ ഫ്ലോറിഡയിലെ ജലാശയങ്ങൾ എന്നിവിടങ്ങളിലും പൊതുവായി കണ്ടുവരുന്നു. ഓസ്കർ മത്സ്യങ്ങളുടെ കൂട്ടത്തിൽ ഭക്ഷ്യയോഗ്യമായ ഓസില്ലേറ്റസ് ഇനങ്ങൾ തെക്കേ അമേരിക്കൻ വിപണികളിൽ വില്ക്കപ്പെടുന്നുണ്ട്. യൂറോപ്പിലും, അമേരിക്കൻ ഐക്യനാടുകളിലും ഇവയെ പേരുകേട്ട അക്വേറിയം മത്സ്യമായാണ് പരിഗണിക്കപ്പെടുന്നത്. കൂടാതെ ഫ്ലോറിഡയിൽ ഇവയെ ഗെയിം മത്സ്യം ആയും ഉപയോഗിക്കുന്നു. 
"അസ്ട്രോ" എന്നാൽ "കിരണം", "നോട്ടൺ" എന്നാൽ "പിന്നിലുള്ള" എന്നീ രണ്ടു ഗ്രീക്ക് പദങ്ങളിൽ നിന്നുമാണ് "അസ്ട്രോനോട്ടസ്" എന്ന പദം ഉരുത്തിരിഞ്ഞത്. "ഒസെല്ലറ്റസ്" എന്ന ലാറ്റിൻ പദം ഈ മത്സ്യത്തിന്റെ ഉടലിലെ പുള്ളി പാറ്റേണിനെയാണ് പരാമർശിക്കുന്നത്.

1831-ൽ "ലോബോറ്റസ് ഓസിലേറ്റസ്" എന്ന ഒരു സമുദ്ര സ്പീഷീസായി തെറ്റിദ്ധരിച്ചാണ് ലൂയിസ് അഗാസ്സിസ് ആദ്യമായി ഈ മത്സ്യത്തെക്കുറിച്ചുള്ള വിവരണം നൽകിയത്. പിന്നീടുള്ള വിവിധ പഠനങ്ങളിൽ ഈ സ്പീഷീസിന്റെ ജീനസ് "അസ്ട്രോനോട്ടസ്" ആണെന്ന് തിരുത്തപ്പെട്ടു. അകാരാ കംപ്രെസെസ് ("Acara compressus"), അകാരാ ഹൈപോസ്റ്റിഗ്റ്റ ("Acara hyposticta"), അസ്ട്രോനോട്ടസ് ഓസിലേറ്റസ് സീബ്ര ("Astronotus ocellatus zebra"), അസ്ട്രോനോട്ടസ് ഓർബികുലേറ്റസ് ("Astronotus orbiculatus") എന്നിവ ഈയിനം മത്സ്യങ്ങളുടെ മറ്റ് അപരനാമങ്ങളാണ്. സിക്ലിഡേ കുടുംബത്തിൽപ്പെടുന്ന ഇവയെ സിക്ലിഫോംസ് നിരയിലാണ് ഉൾപ്പെടുത്തിയിരിക്കുന്നത്.

ഓസ്കർ മത്സ്യങ്ങൾ പെറു, ഇക്വഡോർ, കൊളംബിയ, ബ്രസീൽ, ഫ്രഞ്ചു ഗയാന എന്നീ രാജ്യങ്ങളിലും ലോകത്തിലെ ഏറ്റവും വലിയ ജൈവവൈവിധ്യമുള്ള പരിസ്ഥിതികളിൽ ഒന്നായ ആമസോൺ നദീതടത്തിലും അതിനു ചുറ്റുപാടുമുള്ള പ്രദേശങ്ങളിലും കൂടാതെ ആമസോൺ, ഇക്കാ, നീഗ്രോ, സോലിമൂസ്, ഉകായാലി നദി സംവിധാനങ്ങൾ, അപോറോഗു, ഒയപ്പോക്ക് നദീ ഡ്രെയിനേജുകൾ എന്നിവിടങ്ങളിലും തദ്ദേശീയമായി കണ്ടുവരുന്നു. സ്വാഭാവിക പരിതഃസ്ഥിതിയിൽ, സാധാരണയായി ഈ സ്പീഷീസുകൾ ഒഴുക്കുകുറവുള്ള ശുദ്ധജലത്തിന്റെ അടിത്തട്ടിലെ ആവാസവ്യവസ്ഥയിൽ സുരക്ഷിതത്വത്തിനായി ചെടികളുടെ ശാഖകൾക്കിടയിലാണ് കൂടുതലായും കാണപ്പെടുന്നത്. ഓസ്കർ മത്സ്യങ്ങളുടെയിടയിലെ ഇണങ്ങാത്ത ഇനങ്ങളെ ചൈന, വടക്കേ ആസ്ട്രേലിയ, ഫ്ലോറിഡ, യു.എസ്.എ എന്നിവിടങ്ങളിൽ അലങ്കാര മത്സ്യ വ്യാപാരത്തിന്റെ ഒരു ഉപോൽപ്പന്നമായി ഉപയോഗിക്കുന്നുണ്ട്. ഉഷ്ണമേഖലാ താപനില 22-25 ഡിഗ്രി സെൽഷ്യസ് ഉള്ള ശുദ്ധജലത്തിൽ (പി.എച്ച് 6-8) കാണപ്പെടുന്ന ഈ സ്പീഷീസിനു ജീവിക്കാനുള്ള കുറഞ്ഞ ഊഷ്മാവ് 12.9 ഡിഗ്രി സെൽഷ്യസ് (55.22 ഡിഗ്രി ഫാരൻഹീറ്റ്) ആയതിനാൽ ഇവയുടെ വിതരണം തികച്ചും പരിമിതപ്പെട്ടിരിക്കുന്നു.

"അസ്ട്രോനോട്ടസ് ഓസിലേറ്റസിന്" സാധാരണയായി ഏകദേശം 45 സെന്റിമീറ്റർ നീളവും, 1.6 കിലോഗ്രാം ഭാരവും കാണപ്പെടുന്നതായി റിപ്പോർട്ട് ചെയ്യപ്പെട്ടിട്ടുണ്ട്. ഇണങ്ങാൻ കൂട്ടാക്കാത്ത ഇവ ചാര, കറുപ്പ്, ഒലിവ് പച്ച നിറങ്ങളിൽ കാണപ്പെടുന്നുണ്ടെങ്കിലും ഇവയുടെ പൊതുവേയുള്ള നിറം ഇരുണ്ടതാണ്. മഞ്ഞ നിറത്തിൽ വളയങ്ങളുള്ള കുത്തുകൾ ഇവയുടെ വശങ്ങളിലെ ചിറകുകളിലും (dorsal fin) വാൽച്ചിറകുകളിലും (caudal peduncle) കാണപ്പെടുന്നു. 
പിരാനയെപ്പോലുള്ള ("Serrasalmus spp.") ചില ആക്രമണകാരികളായ മറ്റിനം മത്സ്യങ്ങൾ സ്വാഭാവിക ചുറ്റുപാടിൽ കാണപ്പെടുന്ന അസ്ട്രോനോട്ടസ് ഓസിലേറ്റസിന്റെ ചിറകുകളെ (ocelli) നശിപ്പിക്കാറുണ്ട്. ഈ ഇനങ്ങൾ ചുറ്റുപാടുമുള്ള നിറവുമായി യോജിക്കുന്ന വിധത്തിൽ തങ്ങളുടെ ശരീരത്തിനു നിറവ്യത്യാസം വരുത്തി മറ്റു മത്സ്യങ്ങളുടെ ആക്രമണത്തിൽ നിന്ന് സ്വയരക്ഷ നേടുന്നു. കൂടാതെ കോൺസ്പെസഫിക്കിനിടയിൽ പ്രത്യാക്രമണം നടത്തുന്ന സ്വഭാവവും കണ്ടുവരുന്നുണ്ട്. ഓസ്കർ മത്സ്യക്കുഞ്ഞുങ്ങളിൽ നിന്നും മുതിർന്ന ഓസ്കർ, കാര്യമായ നിറവ്യത്യാസം കാണിക്കുന്നു. മത്സ്യക്കുഞ്ഞുങ്ങൾക്ക് വെള്ളയും ഓറഞ്ചും നിറങ്ങളിൽ തരംഗരൂപത്തിലുള്ള വരകളും തലയിൽ കുത്തുകളും കാണപ്പെടുന്നു.

മോണോഗാമസ് സ്പീഷീസുകളാണ് ഓസ്കർ മത്സ്യങ്ങൾ. ഓസ്കർ മത്സ്യങ്ങളിൽ ആൺ-പെൺ രൂപവ്യത്യാസം കാണപ്പെടുന്നു. വളരെവേഗം വളരുന്ന ആൺമീനുകൾക്ക് അവയുടെ മുതുകിലെ ചിറകിൽ ഇരുണ്ട അടയാളം കാണപ്പെടുന്നു. പതിനാലുമാസമാകുമ്പോൾ പ്രായപൂർത്തിയാകുന്ന ഈ മത്സ്യങ്ങൾ 9 മുതൽ 10 വർഷം വരെ പ്രത്യുല്പാദനം നടത്തുന്നു. മഴയുടെ ലഭ്യതയനുസരിച്ച് ഈയിനം മത്സ്യങ്ങളുടെ പ്രത്യുൽപ്പാദനത്തിന്റെ തോത് ഏറിയും കുറഞ്ഞുമിരിക്കുന്നു. ഒരുസമയം ഏകദേശം 1,000 മുതൽ 3,000 മുട്ടകൾ വരെ ഇവ ഇടാറുണ്ട്. മുട്ടകളുടെ എണ്ണം സാധാരണയായി പെൺ മത്സ്യങ്ങളുടെ വലിപ്പത്തെ ആശ്രയിച്ചിരിക്കുന്നു. ചെറിയ പെൺമത്സ്യങ്ങൾ 300-500 മുട്ടകൾ വരെ ഇടുന്നു. അതേസമയം വലിയ പെൺ ഓസ്കാർ മത്സ്യങ്ങൾ ഏകദേശം 2500-3000 മുട്ടകൾ വരെ ഇടുന്നു. 46-58 മണിക്കൂറുകൾക്ക് ശേഷമാണ് നേരിയ നിറമുള്ളതും ദീർഘവൃത്താകൃതിയോടുകൂടിയതുമായ ഈ മുട്ടകൾ വിരിയുന്നത്. 3.25 മില്ലീമീറ്റർ നീളവും 1.55 മില്ലീമീറ്റർ ഉയരവും ഉണ്ടാകും മുട്ട വിരിഞ്ഞ് പുറത്തുവരുന്ന ലാർവകൾക്ക്. എന്നാൽ ബീജസങ്കലനം നടക്കാത്ത മുട്ടകൾ മാതാപിതാക്കൾ ഭക്ഷണവിധേയമാക്കുന്നു. കിക്ലിഡ്സുകളെപ്പോലെ "അസ്ട്രോനോട്ടസ് ഓസിലേറ്റസ്" ഇനങ്ങൾ ആൺമീനും പെൺമീനും ഒന്നിച്ചാണ് (biparental) ഇവയുടെ കുഞ്ഞുങ്ങളെ വളർത്തുന്നത്. മുട്ടകൾ വിരിഞ്ഞ് ഒന്നിച്ച് കൂട്ടമായി വരുന്ന കുഞ്ഞുങ്ങളെ മാതാപിതാക്കൾ സംരക്ഷിക്കുന്നു. സംരക്ഷണ കാലാവധി ഇതുവരെയും അറിയാൻ കഴിഞ്ഞിട്ടില്ല.

മറ്റ് ഓസ്കർ ഇനങ്ങളെയോ അല്ലെങ്കിൽ മറ്റ് മത്സ്യങ്ങളെയോ തിരിച്ചറിയുന്നതിനായി ഭൂരിഭാഗം സിക്ലിഡുകളും അവയുടെ ഹൃദയത്തുടിപ്പ് ഉപയോഗിച്ച് വളരെ കുറഞ്ഞ ആവൃത്തിയിലുള്ള ആശയവിനിമയ ശബ്ദങ്ങൾ പുറപ്പെടുവിക്കുന്നു. അതുകൂടാതെ ഓസ്കർ മത്സ്യങ്ങൾക്ക് വേഗത്തിൽ നിറം മാറ്റാൻ കഴിയുന്ന സവിശേഷതയും സഹജീവികളുമായി ആശയവിനിമയം നടത്തുന്നതിന് വളരെയധികം സഹായിക്കുന്നു. ഓസ്കർ മത്സ്യങ്ങളുടെ കണ്ണുകളുടെ വ്യതിയാനങ്ങൾ അവയുടെ സ്വഭാവത്തെ അടിസ്ഥാനമാക്കിയുള്ളവയാണ്. സാധാരണയായി മറ്റൊരു മത്സ്യവുമായുള്ള ഏറ്റുമുട്ടലിൽ തോൽക്കുന്ന ഓസ്കർ മത്സ്യത്തിന്റെ കണ്ണുകൾ കറുത്തനിറമായി മാറുന്നു. കൂടാതെ ചില സിക്ക്ലിഡുകൾക്ക് പെരുമാറ്റം കൊണ്ട് അവയുടെ നിറം അല്ലെങ്കിൽ പാറ്റേൺ മാറ്റുവാൻ കഴിയുന്നു. മാത്രമല്ല, ഓസ്കർ മത്സ്യങ്ങളുടെ വർണ്ണവും അവയുടെ പ്രായത്തിനനുസരിച്ച് മാറുന്നു.

ഓസ്കർ മത്സ്യങ്ങൾ അവയുടെ ഉടമകളുമായി ഇടപഴകുന്ന രീതിയുടെ അടിസ്ഥാനത്തിൽ ഇതിനെ "റിവർ ഡോഗ്" അല്ലെങ്കിൽ "വാട്ടർ ഡോഗ്" എന്നും വിളിക്കുന്നു. കാരണം ഒരു നായ അതിന്റെ യജമാനനെക്കാണുമ്പോൾ തലയും വാലും അനക്കി എങ്ങനെയാണോ പെരുമാറുന്നത് അതുപോലെതന്നെ ഈ മത്സ്യങ്ങളും പെരുമാറുന്നു.

ഓസ്കർ മത്സ്യങ്ങൾ മിശ്രഭോജികളാണ്. പായൽ, ഒച്ചുകൾ, ക്രേ ഫിഷുകൾ, ചെമ്മീൻ, പുഴുക്കൾ, പ്രാണികൾ (ഈച്ചകൾ, ചീവീട്, പുൽച്ചാടികൾ) തുടങ്ങിയവയെയാണ് പ്രധാനമായും ഇവ ആഹാരമാക്കുന്നത്.

അക്വേറിയം ഹോബിയിലെ ഏറ്റവും പ്രശസ്തമായ സിക്ലിഡുകളിൽ ഒന്നാണ് ഓസ്കർ. ഓസ്കർ മത്സ്യങ്ങൾ പൊതുവേ വലിയ അക്വേറിയങ്ങളിൽ വളരാൻ ഇഷ്ടപ്പെടുന്നവയാണ്. വിൽപ്പനക്കാർ സാധാരണയായി 1 മുതൽ 2 ഇഞ്ച് വരെ വലിപ്പത്തിലെത്തുമ്പോൾ മത്സ്യക്കുഞ്ഞുങ്ങളെ വിൽക്കുന്നു. കൃത്യമായ ഭക്ഷണം നൽകുന്നതോടെ അക്വേറിയത്തിലെ സാഹചര്യങ്ങളിൽ ആദ്യത്തെ ഏഴ് അല്ലെങ്കിൽ എട്ട് മാസങ്ങളിൽ ഓസ്കർ മത്സ്യക്കുഞ്ഞുങ്ങൾ സാധാരണയായി ഓരോ മാസവും ഏതാണ്ട് ഒരു ഇഞ്ച് വലിപ്പത്തിൽ വളരുന്നതായി കാണുന്നു. ഏകദേശം ഒൻപതു മാസത്തിനുശേഷം ഓസ്കറുകളുടെ വളർച്ച മന്ദഗതിയിലാകുന്നു. 12 മാസത്തെ വളർച്ചയിൽ ഇവയുടെ വലിപ്പം 10 ഇഞ്ച് വലിപ്പത്തിലാകുന്നു. ഓസ്കറുകൾ ഏതാണ്ട് മൂന്ന് വയസ്സ് പ്രായത്തിൽ അതിന്റെ വളർച്ചയുടെ പരമാവധിയിൽ എത്തുന്നു.

ബുനോസെഫാലസ്, റിനെലോറികാരിയ, ഒക്മാക്കാന്തസ് എന്നീ ക്യാറ്റ് ഫിഷ് സ്പീഷീസുകളുടെ അവശിഷ്ടങ്ങളാണ് അസ്ട്രനോറ്റസ് ഓസിലേറ്റസ് ഓസ്കർ മത്സ്യങ്ങൾക്ക് കൂടുതലും അക്വേറിയത്തിൽ ആഹാരമായി നൽകുന്നത്. ഇരകളെ പിടിച്ചെടുക്കാൻ ഈ ഇനം മത്സ്യങ്ങൾ സക്ഷൻ സംവിധാനം ഉപയോഗിക്കുന്നു. നിംബോക്രോമിസ് ലിവിങ്സ്റ്റോണി, പാരക്രോമിസ് ഫ്രീഡ്രിക്സ്താലി തുടങ്ങിയ സ്പീഷീസുകളെപ്പോലെ ഒരു വശത്തേയ്ക്ക് ചരിഞ്ഞുവീണ് മരിച്ചതായി മിമിക്രി കാണിച്ചാണ് ഇവ ഇരയെപിടിക്കുന്നത്. മത്സ്യത്തിന്റെ വളർച്ചയ്ക്കും മൊത്തത്തിലുള്ള ആരോഗ്യത്തിനുമായി വിറ്റാമിൻ സി ഇവയ്ക്ക് വളരെയധികം ആവശ്യമുണ്ട്. ഇതിന്റെ അഭാവത്തിൽ ഇതിന് രോഗങ്ങളും ആരോഗ്യപ്രശ്നങ്ങളുമുണ്ടാകുന്നു. വലിയ മാംസഭോജിയായ മത്സ്യങ്ങൾ ഭക്ഷിക്കുന്ന കൊഞ്ച്, കൃമി, ഷഡ്പദങ്ങൾ, ഈച്ചകൾ, പുൽച്ചാടികൾ, വെട്ടുകിളികൾ തുടങ്ങിയവ പോലുള്ളവയെയാണ് ഓസ്കാർ മത്സ്യങ്ങൾ സാധാരണയായി ഭക്ഷിക്കുന്നത്.

അക്വേറിയം അല്ലെങ്കിൽ തടാകത്തിനകത്ത് ഓസ്കാർ മത്സ്യങ്ങളെക്കടത്തിവിട്ടാൽ അവ മറ്റു മത്സ്യങ്ങൾക്കെതിരെ കയ്യേറ്റം നടത്തുകയും അവിടെ തങ്ങളുടെ ആക്രമണസ്വഭാവമുപയോഗിച്ച് ആധിപത്യമുറപ്പിക്കുകയും ചെയ്യുന്നു. ചുറ്റുപാടുകളും മത്സ്യത്തിന്റെ വലിപ്പവും അവയുടെ ആക്രമവും അനുസരിച്ച് അക്വേറിയത്തിന്റെയോ പ്രദേശത്തിന്റെയോ വലിപ്പം വ്യത്യാസപ്പെട്ടിരിക്കും. ഓസ്കാർ മത്സ്യങ്ങൾ ഒരു പ്രദേശത്ത് ഒരിക്കൽ തങ്ങളുടെ ആധിപത്യം സ്ഥാപിച്ചുകഴിഞ്ഞാൽ, മറ്റ് മത്സ്യങ്ങളെ ആക്രമിക്കുകയും തുരത്തുകയും ചെയ്തുകൊണ്ട് അവയുടെ അധീനതയിലുള്ള പ്രദേശത്തെ ശക്തമായി സംരക്ഷിക്കുന്നു.

മിക്ക വലിയ സിക്ക്ലിഡുകളെയുംപോലെ ഓസ്കാർ മത്സ്യങ്ങൾക്കും സാധാരണയായി ബാധിക്കുന്ന ഒരു പ്രധാന രോഗമാണ് ഹോൾ-ഇൻ-ദി-ഹെഡ്" അഥവാ ഹെഡ് ആൻഡ് ലാറ്ററൽ ലൈൻ എറോഷ്യൻ (Head and Lateral Line Erosion (HLLE)). ഇതുമൂലം മത്സ്യത്തിന്റെ തലയിലും മുഖത്തിലും അറകൾ അല്ലെങ്കിൽ കുഴികൾ പോലെ കാണപ്പെടുന്നു. ഇതിനുപുറമേ ബാക്ടീരിയ, ഫംഗസ്സ് എന്നിവ വഴി ഉണ്ടാകുന്ന സാധാരണ രോഗങ്ങളും ഇവയെ ബാധിക്കാറുണ്ട്. 

ഓസ്കർ മത്സ്യങ്ങളുടെ യഥാർത്ഥ ജീവിതരീതികളെക്കുറിച്ചും അതിന്റെ ആയുസ്സിനെക്കുറിച്ചുമുള്ള കുറച്ചു വിവരങ്ങൾ മാത്രമേ ലഭ്യമുള്ളൂ എങ്കിലും, കുറഞ്ഞത് 10-14 മാസങ്ങൾ വരെയെങ്കിലും ഇവ ജീവിക്കുന്നുവെന്നാണ് ശാസ്ത്രപഠനങ്ങൾ പറയുന്നത്. കൂടാതെ അക്വേറിയങ്ങളിലെ ഓസ്കർ മത്സ്യങ്ങളെ നല്ല ആരോഗ്യത്തോടെ സംരക്ഷിച്ചാൽ 10-20 വർഷം വരെ ഇവയ്ക്കു ജീവിക്കാനാകുമെന്നു ചില പഠനങ്ങൾ സൂചിപ്പിക്കുന്നു.

അക്വേറിയത്തിലെ അലങ്കാരമത്സ്യ വിപണിയിൽ "അസ്ട്രോനോട്ടസ് ഓസിലേറ്റസ്" ഇനത്തിൽപ്പെട്ട വിവിധതരത്തിലുള്ള അലങ്കാരമത്സ്യങ്ങളെ വളർത്തി വരുന്നുണ്ട്. ശരീരത്തിനുകുറുകേ ചുവന്ന മാർബിൾ അടയാളം ഉള്ള ഇനങ്ങളും ഇവയുടെ കൂട്ടത്തിൽ കാണപ്പെടുന്നു. അൽബിനോ, ല്യൂകിസ്റ്റിക്, ക്സാൻതിസ്റ്റിക് എന്നീ അവസ്ഥകളാണ് ഈ മത്സ്യങ്ങളുടെ വ്യത്യസ്ത വർണ്ണവിതാനങ്ങൾക്കു കാരണം. അസ്ട്രോനോട്ടസ് ഓസിലേറ്റസിൽ ചുവന്ന നിറത്തിലുള്ള മാർബിളിങ് അടയാളങ്ങൾ കാണപ്പെടുന്ന ഇനത്തെ റെഡ് റ്റൈഗർ ഓസ്കർ ഫിഷ് എന്നും ചുവന്നനിറമുള്ള ഓസ്കർ മത്സ്യങ്ങളെ റെഡ് ഓസ്കർ ഫിഷ് എന്നീ വ്യാപാരനാമങ്ങളിൽ അലങ്കാരമത്സ്യങ്ങളായി വിപണനം ചെയ്യപ്പെടുന്നു. യുണൈറ്റഡ് കിങ്ഡത്തിൽ അസ്ട്രോനോട്ടസ് ഓസിലേറ്റസിന്റെ ഒരിനത്തിൽ ചുവന്ന വർണ്ണത്തിൽ അറബിക് വാക്കായ "അള്ളാഹു" എന്നടയാളം കാണപ്പെടുന്നു. ചിലയവസരങ്ങളിൽ ഈ ഇനങ്ങൾക്ക് കൃത്രിമമായി ചിറകുകളിൽ നിറം കൊടുക്കാറുണ്ട്. ഈ പ്രക്രിയ നടത്തിയ മത്സ്യത്തെ ചായം പൂശിയ മത്സ്യം എന്നു വിളിക്കുന്നു.

വൈൽഡ് ഓസ്കർ മത്സ്യം, ടൈഗർ ഓസ്കർ മത്സ്യം, റെഡ് ഓസ്കർ മത്സ്യം, അൽബിനോ ഓസ്കർ മത്സ്യം, അൽബിനോ ടൈഗർ ഓസ്കർ മത്സ്യം, വെയ്ൽ റ്റെയ്ൽ ഓസ്കർ മത്സ്യം, റെഡ് ലുട്ടിനോ ഓസ്കർ മത്സ്യം, ലെമൺ ഓസ്കർ മത്സ്യം എന്നിവ വിവിധതരത്തിലുള്ള ഓസ്കർ മത്സ്യങ്ങളാണ്.

അസ്ട്രോനോട്ടസ് ഓസെല്ലറ്റസിന്റെ യഥാർത്ഥ സ്പീഷീസ് വൈൽഡ് ഓസ്കാർ ആണ്. അക്വേറിയം ഹോബിയിലെ മറ്റെല്ലാ വ്യത്യസ്ത ഓസ്കർ മത്സ്യങ്ങളും വൈൽഡ് ഓസ്കറിൽ നിന്ന് (തിരഞ്ഞെടുക്കപ്പെട്ട പ്രജനനത്തിലൂടെയാണ്) ആണ് ഉത്ഭവിച്ചത്. തെരഞ്ഞെടുക്കപ്പെട്ട സങ്കരവർഗ്ഗത്തിൽപ്പെട്ട വിവിധയിനം ഓസ്കർ മത്സ്യങ്ങളേക്കാൾ വൈൽഡ് ഓസ്കർ വളരുന്നതിനാൽ അവ യഥാർത്ഥ സ്പീഷീസ് ആയി കണക്കാക്കപ്പെടുന്നു. വൈൽഡ് ഓസ്കർ മത്സ്യം ആമസോൺ നദീതടത്തിൽ നിന്ന് ധാരാളമായി ശേഖരിക്കപ്പെടുന്നു.

നീലയോ കറുപ്പോ നിറത്തിലുള്ള ശരീരത്തിൽ ക്രമരഹിതമായ ഓറഞ്ച്-ചുവപ്പ് നിറത്തിലുള്ള പുള്ളികളാണ് ടൈഗർ ഓസ്കർ മത്സ്യത്തിന് കാണപ്പെടുന്നത്.
സാധാരണ കാണപ്പെടുന്ന കറുത്ത നിറമുള്ള ടൈഗർ ഓസ്കർ മത്സ്യത്തിൽ നിന്നും കാണാൻ തികച്ചും വിഭിന്നമാണ് അൽബിനോ ടൈഗർ ഓസ്കർ മത്സ്യം. ടൈഗർ ഓസ്കർ മത്സ്യത്തിന്റെ അൽബിനോ വകഭേദമാണിത്. ഇവയുടെ ക്രീം അല്ലെങ്കിൽ വെളുത്ത ശരീരത്തിൽ ഓറഞ്ച്-ചുവപ്പ് നിറത്തിലുള്ള പുള്ളികൾ കാണപ്പെടുന്നു.

തായ് കച്ചവടക്കാരനായിരുന്ന ചാരോൺ പറ്റബൊങ്കെയാണ് ആദ്യമായി റെഡ് ഓസ്കർ മത്സ്യയിനത്തെ വികസിപ്പിച്ചെടുത്തത്. ഇവയുടെ ഓറഞ്ച്-ചുവപ്പു നിറമുള്ള ശരീരത്തിൽ ഇരുണ്ട ചാരനിറത്തിലുള്ള ഷേഡിംഗ് കാണപ്പെടുന്നു. ചുവന്ന ഓസ്കാർ മത്സ്യങ്ങൾക്ക് സാധാരണയായി 3-5 വർഷം മാത്രമേ ആയുസ്സ് കാണപ്പെടുന്നുള്ളൂ.

അൽബിനോ ഓസ്കർ മത്സ്യങ്ങൾ പേരു സൂചിപ്പിക്കുന്നവ പോലെ, വെളുത്ത ഷേഡിംഗ് ഉള്ളവയാണ്. വെള്ള നിറത്തിന്റെ അടിസ്ഥാനത്തിൽ ചുവപ്പ്, ഓറഞ്ച് എന്നീ നിറങ്ങൾ ഇടകലർന്നും കാണപ്പെടുന്നു. മറ്റിനങ്ങളിൽ നിന്ന് വ്യത്യസ്തമായി അൽബിനോ ഓസ്കർ ഇനങ്ങളിലും പെരുമാറ്റത്തിൽ അവയുടെ തനതായ കാഴ്ചപ്പാട് പ്രബലമാണ്. അവയ്ക്ക് മിനുസമാർന്ന വെളുത്ത ചെതുമ്പലുകൾ തിളക്കമുള്ള കാഴ്ച നല്കുന്നു. ഒരു യഥാർത്ഥ ആൽബിനോയെ അതിന്റെ വെളുത്ത പുറം ആവരണവും ചുവന്ന കണ്ണുകളും കൊണ്ട് മനസ്സിലാക്കാൻ സാധിക്കുന്നു.

വെയ്ൽ റ്റെയ്ൽ ഓസ്കർ മത്സ്യങ്ങളുടെ പ്രത്യേകത അവയ്ക്ക് മറ്റ് ഇനങ്ങളേക്കാൾ വലിയ ചിറകുകൾ കാണപ്പെടുന്നു എന്നതാണ്.

റെഡ് ലുട്ടീനോ ഓസ്കർ മത്സ്യങ്ങളുടെ വശങ്ങൾ പ്രധാനമായും ചുവന്ന നിറത്തിലുള്ളതാണ്.

ക്രീം-വെളുത്ത ശരീരത്തിൽ ചിതറികിടക്കുന്ന രീതിയിൽ മഞ്ഞനിറത്തിലുള്ള പുള്ളികളാണ് ലെമൺ ഓസ്കർ മത്സ്യത്തിന് കാണപ്പെടുന്നത്.


</doc>
<doc id="416770" url="https://ml.wikipedia.org/wiki?curid=416770" title="പരീക്ഷിത്ത് തമ്പുരാൻ">
പരീക്ഷിത്ത് തമ്പുരാൻ

ദർശനകലാനിഥി രാമവർമ്മ പരീക്ഷിത്ത് തമ്പുരാൻ (died 1964) കൊച്ചിരാജ്യത്തിലെ അവസാനത്തെ മഹാരാജാവായിരുന്നു. 1949 ജൂലൈ 1 നു തിരുവിതാംകൂറും കൊച്ചിയും കൂട്ടിച്ചേർത്ത് തിരുകൊച്ചി സംസ്ഥാനം നിലവിൽ വന്നു. അങ്ങനെ കൊച്ചിരാജ്യം അവസാനിച്ചു. ഏകദേശം ഒരുകൊല്ലമാണ് അദ്ദേഹം രാജ്യം ഭരിച്ച്ത്. തിരുകൊച്ചി നിലവിൽ വന്നശേഷം അദ്ദേഹംവലിയതമ്പുരാൻ ആയി തുടർന്നു. 1964ൽ തൃപ്പൂണിത്തുറയിൽ വച്ച് അന്തരിച്ചു. 

പരീക്ഷിത്ത് തമ്പുരാൻ ഒരു നല്ല സംസ്കൃതപണ്ഡിതനായിരുന്നു. നവ്യന്യായശാഖയിൽ അദ്ദേഹം അക്കാലത്തെ പ്രമുഖ പണ്ഡിതനായിരുന്നു. അദ്ദേഹം പ്രഹ്ലാദചരിതം പോലുള്ള സംസ്കൃതകാവ്യങ്ങളും എഴിതിയിട്ടുണ്ട്..


</doc>
<doc id="416772" url="https://ml.wikipedia.org/wiki?curid=416772" title="ജയതി ഘോഷ്">
ജയതി ഘോഷ്

ജവഹർലാൽ നെഹ്രു സർവകലാശാലയിലെ സെന്റർ ഫോർ ഇക്കണോമിക് സ്റ്റഡീസ് ആന്റ് പ്ലാനിങ്, സ്കൂൾ ഓഫ് സോഷ്യൽസയൻസ് വിഭാഗത്തിൽ സേവനമനുഷ്ഠിക്കുന്ന സാമ്പത്തിക വിദഗ്ദ്ധയും പ്രൊഫസറുമാണ് ജയതി ഘോഷ് (ജനനം: 1955). ആഗോളവത്ക്കരണം, അന്താരാഷ്ട്ര സാമ്പത്തിക രംഗം, വികസ്വര രാജ്യങ്ങളിലെ തൊഴിലവസരങ്ങൾ, സ്ഥൂല സാമ്പത്തിക നയങ്ങൾ, ലിംഗസമത്വവും വികസനവും എന്നീ വിഷയങ്ങളിൽ വിദഗ്ദ്ധയാണ് ജയതി.
ജയതി ഘോഷ് ഡൽഹി സർവ്വകലാശാലയിൽ നിന്നാണ് ബിരുദം നേടിയത്. ജവഹർലാൽ നെഹ്രു സർവ്വകലാശാലയിൽ നിന്ന് ബിരുദാനന്തരബിരുദവും നേടിയ ശേഷം കേംബ്രിഡ്ജ് യൂണിവേഴ്സിറ്റിയിൽ നിന്നും പിഎച്ച്ഡിയും കരസ്ഥമാക്കി. ഡോ. ടി ബൈറസിന്റെ മേൽനോട്ടത്തിലാണ് ഗവേഷണപഠനം പൂർത്തിയാക്കിയത്.

അഫ്സൽ ഗുരുവിന്റെ വധശിക്ഷയ്ക്കെതിരായ പരിപാടിയിൽ ദേശവിരുദ്ധ മുദ്രാവാക്യങ്ങൾ ഉയർത്തിയ സംഭവം ഉന്നതങ്ങളിൽ ആസൂത്രണം ചെയ്തതായിരിക്കാമെന്ന് 2016 മാർച്ച് 5 ന് ജെ.എൻ.യു നടന്ന ഒരു ചർച്ചയിൽ ജയതി സൂചിപ്പിക്കുകയുണ്ടായി. രഹസ്യാന്വേഷണ സംഘടനകളിൽ പെട്ടവരാണ് ഇതിനു പിന്നിലെന്ന് സംശയി ക്കുന്നുവെന്നും അവർ ആരോപിച്ചു.
2011 ഫെബ്രുവരിയിൽ പ്രൊഫസർ ഈവ് ലാൻഡുവിനൊപ്പം ഇന്റർനാഷണൽ ലേബർ ഓർഗനൈസേഷന്റെ ഡീസെന്റ് വർക്ക് റിസർച്ച് പുരസ്കാരത്തിന് അർഹയായി.


</doc>
<doc id="416776" url="https://ml.wikipedia.org/wiki?curid=416776" title="അലെക്സി ഗിൽമോർ">
അലെക്സി ഗിൽമോർ

അലെക്സി ഗിൽമോർ (ജനനം: 1976 ഡിസംബർ 11) ന്യൂ ആംസ്റ്റർഡാം എന്ന ടെലിവിഷൻ പരമ്പരയിലെ ഡോ. സാറ ഡില്ലെയ്ൻ എന്ന കഥാപാത്രത്തെ അവതരിപ്പിച്ചുകൊണ്ട് അഭിനയരംഗത്തേയ്ക്കു പ്രവേശിച്ച ഒരു അമേരിക്കൻ നടിയാണ്. 2008 ൽ ആദ്യമായി ഡെഫനീറ്റ്ലി മെയ്ബി എന്ന സിനിമയിലും അതേവർഷം മാത്യു മക്കൊനോഖേയോടൊപ്പം ‘സർഫർ, ഡ്യൂഡ്’ എന്ന സിനിമയിൽ ഒരു പ്രധാന കഥാപാത്രത്തെ അവതരിപ്പിക്കുകയും ചെയ്തു. 2013 ൽ ബോബ്ക്യാറ്റ് ഗോൾഡ്ത്വേറ്റ് സംവിധാനം ചെയ്തതും ബ്രൈസ് ജോൺസൺ പ്രധാനവേഷത്തിൽ പ്രത്യക്ഷപ്പെട്ടതുമായ വില്ലോ ക്രീക്ക് എന്ന ചിത്രത്തിൽ കെല്ലി എന്ന കഥാപാത്രത്തെ അവതരിപ്പിച്ചിരുന്നു. "CSI: സൈബർ എന്ന പരമ്പരയിൽ" എലിജാ മുണ്ടോ എന്ന സാങ്കൽപ്പിക കഥാപാത്രത്തിന്റെ പത്നിയായ ഡെവൺ ആറ്റ്വുഡിന്റെ വേഷത്തിൽ മൂന്നു എപ്പിസോഡുകളിൽ പ്രത്യക്ഷപ്പെട്ടിരുന്നു. അലെക്സിയുടെ മറ്റു ടെലിവിഷൻ പരമ്പരകളിൽ സീൻ ബീനിനൊപ്പം അഭിനയിച്ച "90210", ലെജെൻറ്സ് എന്നിവയും ഉൾപ്പെടുന്നു.   

മൻഹാട്ടനിൽ ജനിച്ച അലക്സി ഗിൽമോർ, ന്യൂ ജെഴ്സിയിലെ ടെനാഫ്ലിയിലേക്ക് താമസം മാറുകയും അവിടെ ടെനാഫ്ളി ഹൈസ്കൂളിൽ പഠനം നടത്തുകയും ചെയ്തിരുന്നു. ശേഷം ലെയിഗ് വാലിയിൽ പെൻസിൽവാനിയയിലെ സെൻട്രൽ വാലിയിൽ സ്ഥിതിചെയ്യുന്ന അലെൻടൌൺ കോളേജിൽ (ഇപ്പോൾ ഡെസെയിൽസ് സർവ്വകലാശാല എന്നറിയപ്പെടുന്നു) തുടർപഠനം നടത്തിയിരുന്നു.


</doc>
<doc id="416779" url="https://ml.wikipedia.org/wiki?curid=416779" title="ഇന്ത്യയിലെ വിമാന കമ്പനികളുടെ പട്ടിക">
ഇന്ത്യയിലെ വിമാന കമ്പനികളുടെ പട്ടിക

ഇന്ത്യയിൽ നിലവിലുള്ളതും, പ്രവർത്തനം നിർത്തിയതുമായ വിമാനയാത്രാ സേവന ദാതാക്കളുടെ ഒരു പട്ടികയാണിത്.

ഗോ എയർ,സ്പൈസ്ജെറ്റ്, ഇൻഡിഗോ എയർലൈൻസ്, ജെറ്റ് ലൈറ്റ്, എയർ ഇന്ത്യ എക്സ്പ്രസ്സ്, ജെറ്റ് എയർവേയ്സ്.

സർവീസ് നിലച്ചുപോയ എയർലൈൻസുകളുടെ പട്ടികയാണിത്:


</doc>
<doc id="416783" url="https://ml.wikipedia.org/wiki?curid=416783" title="പൊയ്കൈ ആഴ്‌വാർ">
പൊയ്കൈ ആഴ്‌വാർ

പാഞ്ചജന്യമെന്ന ശംഖിന്റെ അവതാരമായി കരുതപ്പെടുന്ന ആഴ്വാർ .കവിയും ഫലിതപ്രിയനുമായിരുന്ന ഈ ആഴ്വാർ കാഞ്ചിയിൽ ജനിച്ചു.പ്രസിദ്ധമായ കൃതിയാണ് "തിരുവന്താതി" . തുടങ്ങിയ പാദത്തിൽ അവസാനിക്കുന്ന അന്ത്യപ്രാസരീതിയിലുള്ള കാവ്യമാണിത്.കളവഴി എന്ന ഗീതത്തിന്റെ ഉടമയാണെന്നും പറയപ്പെടുന്നു. 100 ഗീതങ്ങൾ രചിച്ച ഈ ആഴ്വാർ കോച്ചെങ്കണ്ണ ചോഴൻ,രാജശേഖരപണ്ഡ്യൻ,വലിധര ചേരൻ എന്നിവരുടെ സുഹൃത്തായിരുന്നു. സരായോഗി എന്നും വിളിക്കപ്പെട്ടിരുന്നു.


</doc>
<doc id="416784" url="https://ml.wikipedia.org/wiki?curid=416784" title="ഭൂതത്താഴ്‌വാർ">
ഭൂതത്താഴ്‌വാർ

പൂതത്താഴ്വാർ (ഭൂതത്താഴ്‌വാർ) കൗമോദകി എന്ന ഗദയുടെ അവതാരമെന്നു വിശ്വസിക്കപ്പെടുന്നു.മഹാബലിപുരമായിരുന്നു ജന്മദേശം.100 പാട്ടുകൾ രചിച്ചിട്ടുണ്ട്.


</doc>
<doc id="416786" url="https://ml.wikipedia.org/wiki?curid=416786" title="തിരുമഴിചൈ ആഴ്‌വാർ">
തിരുമഴിചൈ ആഴ്‌വാർ

സുദർശനമെന്ന ചക്രത്തിന്റെ അവതാരമാണ് തിരുമഴിചൈ. പല്ലവനാട്ടിലെ തിരുമഴിചൈ ആണ് ജന്മദേശം.കാഞ്ചിയിലെ പല്ലവസിംഹവർമ്മന്റെ (575-595 ഏ.ഡി)സുഹൃത്തായ തിരുമഴിചൈ 216 ഗീതങ്ങൾ രചിച്ചു. തിരുച്ചന്തവിരുത്തം,നാൻമുകൻ തിരുവന്താതി എന്നിവ ഇതിലുൾപ്പെടും.ഭക്തിസാരൻ എന്നും വിളിക്കപ്പെടുന്നുണ്ട്.ശൈവമതത്തിൽ നിന്നു മാറിയ ആഴ്വാർ എന്നാണ് ഐതിഹ്യം.മുളവെട്ടുന്ന കുലത്തൊഴിൽ സ്വീകരിച്ചിരുന്നയാളായിരുന്നുവെന്ന് ഭാഷ്യമുണ്ട്.


</doc>
<doc id="416787" url="https://ml.wikipedia.org/wiki?curid=416787" title="തൊണ്ടരാടിപ്പൊടി ആഴ്‌വാർ">
തൊണ്ടരാടിപ്പൊടി ആഴ്‌വാർ

വനമാലയുടെ അവതാരം എന്നാണ് ഐതിഹ്യം.തിരുമണ്ടക്കുടിയിലാണ് ജനനം.(ഏ.ഡി.847). അമലനാതിപിരാൻ എന്ന പത്തു പതികങ്ങൾ ഈ ആഴ്വാരുടേതായിട്ടുണ്ട്.


</doc>
<doc id="416788" url="https://ml.wikipedia.org/wiki?curid=416788" title="തിരുപ്പാണാഴ്വാർ">
തിരുപ്പാണാഴ്വാർ

ശ്രീവത്സം എന്ന മറുകിനെ ഈ ആഴ്വാർ പ്രതിനിധീകരിയ്ക്കുന്നു.ചോഴ(ചോഴൈ)നാട്ടിലെ ഉറൈയൂരിലാണ് ജനനം.പറയകുലത്തില്പെട്ട ആളാണെന്നാണ് ഐതിഹ്യം. അരങ്കൻ എന്ന അപരനാമവും ഉണ്ട്.പെരിയ തിരുമൊഴി,തിരുക്കുറുതൊണ്ടകം എന്നിവയാണ് പാട്ടുകൾ.


</doc>
<doc id="416789" url="https://ml.wikipedia.org/wiki?curid=416789" title="തിരുമങ്കൈ ആഴ്‌വാർ">
തിരുമങ്കൈ ആഴ്‌വാർ

ഏറ്റവും അവസാനത്തെ ആഴ്വാർ ആയ നീലനിറത്താർ ചോഴനാട്ടിലെ തിരുക്കുരയലൂരിൽ ജനിച്ചു(898 ഏ.ഡി). കള്ളർ ജാതിയിയിൽപ്പെട്ട തിരുമങ്കൈ ചെറുപ്പകാലത്ത് ചോളസൈന്യത്തിൽ സേവനമനുഷ്ഠിച്ചിട്ടുണ്ട്. പത്നിയുടെ പ്രേരണയാലാണ് വൈഷ്ണവമതം സ്വീകരിച്ചതെന്നു പറയപ്പെടുന്നു. കേരളം സന്ദർശിച്ച ആഴ്വാർ തിരുമൂഴിക്കുളം ക്ഷേത്രത്തിൽ പതികം പാടുകയുണ്ടായി.രാഷ്ട്രകൂടൻ കൃഷ്ണൻ മൂന്നാമന്റെ സമകാലീനനാണ്.1361 പാട്ടുകൾ രചിച്ചിട്ടുണ്ട്.


</doc>
<doc id="416792" url="https://ml.wikipedia.org/wiki?curid=416792" title="രാജൻപിള്ള">
രാജൻപിള്ള

ബിസ്ക്കറ്റ് രാജാവ് എന്നറിയപ്പെട്ടിരുന്ന ഒരു ഇന്ത്യൻ വ്യവസായി ആയിരുന്നു രാജൻപിള്ള (1947 - ജൂലൈ 9, 1995).സിംഗപ്പൂരിലെ സാമ്പത്തികകുറ്റങ്ങൾക്ക് ഇന്ത്യയിൽ തടവിലാക്കപ്പെട്ട രാജൻപിള്ള നാലു ദിവസം കഴിഞ്ഞ് ജുഡീഷ്യൽ കസ്റ്റഡിയിൽ മരണമടയുകയാണുണ്ടായത്. തുടർന്നുള്ള വിവാദങ്ങളും അന്വേഷണങ്ങളും ജയിൽ പരിഷ്കരണത്തിന് വഴിവെച്ചു.ഗോവയിലെ ഒരു പഞ്ചനക്ഷത്ര ഹോട്ടലിനുവേണ്ടി നിക്ഷേപം നടത്തിയാണ് തന്റെ വ്യവസായജീവിതം രാജൻപിള്ള ആരംഭിച്ചത്.
1970-കളുടെ മധ്യത്തിൽ, സിങ്കപ്പൂരിലാണ് ഉരുളക്കിഴങ്ങ് ചിപ്സും പെനൗട്ടുകളും അടങ്ങിയ ഫുഡ്സ് പാക്കേജിംഗ് വ്യവസായം രാജൻ പിള്ള തുടങ്ങിവച്ചത്. പിന്നീട് ആഗോള അമേരിക്കൻ കമ്പനിയായ സ്റ്റാൻഡേർഡ് ബ്രാൻഡ്സുമായും കൈകോർത്തു.ഈ കമ്പനി പുതുതായി ഏറ്റെടുത്ത നാബിസ്കോ കമോഡിറ്റീസ് മേധാവിയായി രാജൻപിള്ള നിയമിയ്ക്കപ്പെട്ടു. തുടർന്ന് ഇൻഡ്യയിലെ ഏറ്റവും വലിയ ബേക്കറി, ബിസ്ക്കറ്റ് ഉത്പാദനത്തിലെ വമ്പന്മാരായ ബ്രിട്ടാനിയയുടെ ഏഷ്യയിലെ പ്രവർത്തന മേഖലയും ഏറ്റെടുത്തു. തുടർന്നുള്ള സാമ്പത്തിക ബാദ്ധ്യതയും നിയമനടപടികളും കാരണം രാജൻപിള്ളയ്ക്ക് സിംഗപ്പൂർ വിടേണ്ടിവന്നു.
സിംഗപ്പൂരിനു കൈമാറുന്നതിനെതിരെ രാജൻപിള്ളയ്ക്ക് അനുകൂലമായ വിധി ഇന്റർപോൾ റെഡ് അലർട്ട് നിലവിലുണ്ടായിരുന്നിട്ടും ലഭിച്ചിരുന്നു.എന്നാൽ 1995 ജൂലൈ 4 ന്, മെറിഡിയൻ എന്ന പഞ്ചനക്ഷത്ര ഹോട്ടലിൽ നടത്തിയ റെയ്ഡിൽ ഡൽഹി പോലീസിന്റെ പിടിയിലായ രാജൻപിള്ളയെ കോടതി ഉത്തരവ് അനുസരിച്ച് തീഹാർ ജയിലിലേയ്ക്ക് കൊണ്ടുപോയി. രാജൻപിള്ള വിദഗ്ദ്ധവൈദ്യപരിശോധനയ്ക്കായി അപേക്ഷനൽകിയെങ്കിലും ജയിലധികാരികൾക്ക് നിർദ്ദേശം കൊടുക്കുകയാണ് കോടതിചെയ്തത്. ഈ നിർദ്ദേശം ഫലവത്താകാതെ വന്നതിനാൽ സിറോസിസിന്റെ സങ്കീർണതകൾ കാരണം കസ്റ്റഡിയിലിരിയ്ക്കെ രാജൻപിള്ള അന്തരിച്ചു.


</doc>
<doc id="416796" url="https://ml.wikipedia.org/wiki?curid=416796" title="കാർമെൻ എലെക്ട്ര">
കാർമെൻ എലെക്ട്ര

കാർമെൻ എലെക്ട്ര എന്ന അരങ്ങിലെ പേരിൽ കൂടുതലായി അറിയപ്പെടുന്ന ടാര ലെയ്ഗ് പാട്രിക് (ജനനം: ഏപ്രിൽ 20, 1972), അമേരിക്കയിലെ ഒരു ഗ്ലാമർ മോഡൽ, അഭിനേത്രി, ടെലിവിഷൻ വ്യക്തിത്വം, ഗായിക, നർത്തകി എന്നീ നിലകളിൽ പ്രശസ്തയാണ്. മിനസോട്ടയിലെ മിന്നീപോളിസിലേയക്കു എത്തിയതിനുശേഷം ഒരു ഗായികയെന്ന നിലയിൽ കലാരംഗത്തേയ്ക്കു പ്രവേശിച്ച കാർമെൻ എലെക്ട്ര, പ്രിൻസ് എന്ന സംഗീതജ്ഞനുമായി കണ്ടുമുട്ടുകയും അവരുടെ ആദ്യ ഗാനം അദ്ദേഹത്തിന്റെ നിർമ്മാണത്തിൽ റിക്കാർഡ് ചെയ്യപ്പെടുകയും ചെയ്തു. കാലിഫോർണിയയിലെ ലോസ് ആഞ്ജലസിലേയ്ക്ക് താമസം മാറ്റിയ കാർമെൻ പിന്നീട് ഒരു അഭിനേതാവായി തുടരാൻ തീരുമാനിക്കുകയും ബേവാച്ച് എന്ന ടെലിവിഷൻ പരമ്പരയായിൽ ലാനി മക്കിൻസി എന്ന കഥാപാത്രത്തെ അവതരിപ്പിച്ചു കുപ്രസിദ്ധി നേടുകയും ചെയ്തു.

1998 ൽ അമേരിക്കൻ വാമ്പയർ എന്ന ഹൊറർ കോമഡിയിലൂടെ ആദ്യമായി സിനിമയിൽ അഭിനയിച്ചു. അതിനുശേഷം സ്കേറി മൂവി, ഡേറ്റ് മൂവി, എപിക് മൂവി, മീറ്റ് ദ സ്പാർട്ടൻസ്, ഡിസാസ്റ്റർ മൂവി എന്നിവയുൾപ്പെടെ നിരവധി പാരഡി ചിത്രങ്ങളിൽ അഭിനയിച്ചു. കാർമെൻ എലെക്ട്ര പ്ലേബോയ് മാഗസിനിൽ ഒരു മാതൃകയായി പ്രത്യക്ഷപ്പെടുകയും പുസ്സിക്യാറ്റ് ഡോൾസ് എന്ന പെൺകുട്ടികളുടെ നൃത്തസംഘത്തിൽ ഒരു നർത്തകിയായി ജോലി ചെയ്യുകയും ചെയ്തു.

ടാര ലെയ്ഗ് പാട്രിക് എന്ന പേരിൽ 1972 ഏപ്രിൽ 20 ന് ഒഹായോയിലെ ഷാരോൺവില്ലെയിൽ ഒരു ഗിറ്റാറിസ്റ്റായ ഹാരി പാട്രിക്കിൻറേയും അദ്ദേഹത്തിൻറ സഹധർമ്മിണിയും ഗായികയുമായ പട്രീഷ്യയുടേയും (മരണം, 1998) മകളായിട്ടാണ് കാർമെൻ എലെക്ട്ര ജനിച്ചത്.




</doc>
<doc id="416811" url="https://ml.wikipedia.org/wiki?curid=416811" title="അലീഷ്യ വിറ്റ്">
അലീഷ്യ വിറ്റ്

അലിഷ്യ റോൺ വിറ്റ് (ജനനം: ഓഗസ്റ്റ് 21, 1975) ഒരു അമേരിക്കൻ നടിയും ഗായികയും ഗാനരചയിതാവും പിയാനിസ്റ്റുമാണ്. ആദ്യമായി ഡേവിഡ് ലിഞ്ചിന്റെ ഡ്യൂൺ (1984) എന്ന ചിത്രത്തിൽ ഒരു ബാലതാരമായി ആലിയ അട്രെൈഡെസ് എന്ന കഥാപാത്രത്തെയും പിന്നീട് 1990 അദ്ദേഹത്തിന്റെ ടെലിവിഷൻ പരമ്പരയായ ട്വിൻ പീക്സിൽ അതിഥി താരമായും പ്രത്യക്ഷപ്പെട്ടതോടെയാണ് അവർ പ്രശസ്തിയിലേയ്ക്കുയരുന്നത്. 

വിറ്റ് പിന്നീട് ഫൺ (1994) എന്ന സിനിമയിൽ ഒരു കുഴപ്പക്കാരിയായ കൌമാരക്കാരിയായി വേഷമിടുകയും നിരൂപകരുടെ മുക്തകണ്ഠമായ പ്രശംസ നേടുകയും ചെയ്തു. ശേഷം 1995 ൽ മിസ്റ്റർ ഹോളണ്ട്സ് ഓപ്പസ് എന്ന ചിത്രത്തിൽ ഒരു സംഗീത വിദ്യാർത്ഥിനിയായും 1998 ലെ അർബൻ ലെജെൻറ് എന്ന ഹൊറർ ചിത്രത്തിൽ ഒരു കോളജ് വിദ്യാർത്ഥിനിയായും വേഷമിട്ടു. അതിനുശേഷം കാമറൂൺ ക്രോവിന്റെ വാനില സ്കൈ (2001), ലാസ്റ്റ് ഹോളിഡേ (2006), 88 മിനിട്ട്സ് (2007)  എന്ന ത്രില്ലർ സിനിമ എന്നിവയിലും അഭിനയിച്ചിരുന്നു. ദ വാക്കിംഗ് ഡെഡ്, ദ സോപ്രാനോസ്, നാഷ്വില്ലെ, ടു ആൻറ് എ ഹാഫ് മെൻ, ഫ്രൈഡേ നൈറ്റ് ലൈറ്റ്സ്, , സൈബിൽ, ജസ്റ്റിഫൈഡ് തുടങ്ങിയ ടെലിവിഷൻ പരമ്പരകളിലും ശ്രദ്ധേയങ്ങളായ വേഷങ്ങൾ ചെയ്തു.  അഭിനയത്തോടൊപ്പം ഒരു സംഗീത പ്രതിഭ കൂടിയായിരുന്ന വിറ്റ് പ്രഗല്ഭയായ ഒരു പിയാനിസ്റ്റ്, ഗായിക, ഗാനരചയിതാവ് എന്നീ നിലകളിലും തന്റെ കഴിവുകൾ പ്രകടിപ്പിച്ചിരുന്നു. 2009 ൽ അവരുടെ സ്വന്തം പേരിലുള്ള ഒരു ആൽബം പുറത്തിറങ്ങിയിരുന്നു. ഹാൾമാർക്ക് ചാനലിന്റെ 10 ടെലിവിഷൻ ചിത്രങ്ങളിലും വാറ്റ് പ്രത്യക്ഷപ്പെട്ടിരുന്നു. 

1975 ഓഗസ്റ്റ് 21-ന് മസാച്ചുസെറ്റ്സിലെ വോർസെസ്റ്ററിൽ, ഡയാനെ (മുൻകാലത്ത്, പീട്രോ) എന്ന ജൂനിയർ ഹൈസ്കൂൾ വായനാ അധ്യാപികയുടേയും സയൻസ് അദ്ധ്യാപകനും ഫോട്ടോഗ്രാഫറുമായ റോബർട്ട് വിറ്റിന്റേയും മകളായി വിറ്റ് ജനിച്ചു. അവർക്ക് ഇയാൻ എന്ന പേരിൽ ഒരു സഹോദരനുമുണ്ട്. വളരെ ചെറുപ്പത്തിലേ അതിയായ ബുദ്ധിസാമർത്ഥ്യ കാട്ടിയിരുന്ന വിറ്റ് തന്റെ രണ്ടാമത്തെ വയസിൽ സംസാരിച്ചുതുടങ്ങുകയും നാലാമത്തെ വയസിൽ വായിച്ചുതുടങ്ങകയും ചെയ്തിരുന്നു.  1980 ൽ ബാലികയായിരുന്ന വിറ്റിന്റെ അഭിനയ നൈപുണ്യം സംവിധായകൻ ഡേവിഡ് ലിഞ്ച് തിരിച്ചറിഞ്ഞിരുന്നു. ദാറ്റ്സ് ഇൻക്രെഡിബിൾ എന്ന ടെലിവിഷൻ ഷോയിലെ 5 വയസുപ്രായം മാത്രമുള്ള ഈ ബാലികയുടെ ഷേക്സ്പിയറുടെ റോമിയോ ആൻറ് ജൂലിയറ്റ് വായന  കേൾക്കാനിടയായ  ഡേവിഡ് ആശ്ചര്യപരതന്ത്രനാകുകയും  അവളുടെ ഹൈസ്കൂൾ വിദ്യാഭ്യാസം പൂർത്തികാകുന്നതിനു മുമ്പുതന്ന (14 വയസിൽ) തന്റെ സിനിമയിലും ടെലിവിഷൻ പരമ്പരകളിലും സഹകരിപ്പിക്കാൻ തുടങ്ങുകയും ചെയ്തിരുന്നു. ബോസ്റ്റൺ യൂണിവേഴ്സിറ്റിയിൽ പിയാനോയിലെ പഠനം ദേശീയ തലത്തിൽ പൂർത്തിയാക്കുകയും ബിരുദം നേടുകയും ചെയ്തു.


</doc>
<doc id="416813" url="https://ml.wikipedia.org/wiki?curid=416813" title="എലിസബത്ത് ലേർഡ്">
എലിസബത്ത് ലേർഡ്

എലിസബത്ത് റെബേക്ക ലേർഡ് (ഡിസംബർ 6, 1874 – മാർച്ച് 3, 1969) കനേഡിയൻ ഭൗതികശാസ്ത്രജ്ഞയും മൗണ്ട് ഹോളിയോക്ക് കോളേജിലെ ഭൗതികശാസ്ത്ര വിഭാഗത്തിൽ നാലു ദശാബ്ദ കാലം അദ്ധ്യക്ഷയും ആയിരുന്നു. ലേർഡ് കേംബ്രിഡ്ജ് സർവ്വകലാശാലയിലെ കാവെൻഡിഷ് ലാബോറട്ടറിയിൽ ഗവേഷണങ്ങൾ നടത്താൻ സർ ജെ. ജെ.തോംസൺ സ്വീകരിച്ച ആദ്യ വനിതയായിരുന്നു. 1893-ൽ ലണ്ടൻ കൊളിഗേറ്റ് യൂണിവേഴ്സിറ്റിയിൽ നിന്ന് ബിരുദമെടുക്കുകയും തുടർന്ന് ടൊറോന്റോ സർവ്വകലാശാലയിലെ യൂണിവേഴ്സിറ്റി കോളേജിൽ ചേരുകയും ചെയ്തു. അവിടെ വനിതയാണെന്ന കാരണത്താൽ വിദേശപഠനത്തിനുള്ള സ്കോളർഷിപ്പ് നിഷേധിക്കപ്പെടുകയുണ്ടായി. 1901-ൽ ബ്രിൻ മാർ കോളേജിൽ നിന്ന് ഭൗതികശാസ്ത്രത്തിലും ഗണിതത്തിലും മാസ്റ്റർ ബിരുദം നേടുകയുണ്ടായി.


</doc>
<doc id="416815" url="https://ml.wikipedia.org/wiki?curid=416815" title="നടപ്പാലം">
നടപ്പാലം

നദികൾക്കോ മറ്റു ജലാശയങ്ങൾക്കോ കുറുകെയായി കാൽനടയായി മാത്രം സഞ്ചരിക്കുന്നതിന് വേണ്ടി നിർമ്മിക്കുന്ന പാലമാണ് നടപ്പാലം. തിരക്കേറിയ പട്ടണങ്ങളിൽ കാൽനടയായി പാത മുറിച്ചു കടക്കുന്നതിനും നടപ്പാലം ഉപയോഗിക്കാറുണ്ട്.

മുൻകാലങ്ങളിൽ മരം കൊണ്ടാണ് നടപ്പാലം നിർമ്മിച്ചിരുന്നതെങ്കിൽ, പിന്നീട് കോൺക്രീറ്റ് നടപ്പാലങ്ങളും നിർമ്മിക്കപ്പെട്ടു. കൂടാതെ, ഉരുക്ക് കൊണ്ടുള്ളവയും ഇന്ന് വ്യാപകമാണ്. 

നിർമ്മാണ സാമഗ്രിയുടെ സ്വഭാവം, നിർമ്മാണ സ്ഥലം തുടങ്ങിയവ അടിസ്ഥാനമാക്കി നടപ്പാലങ്ങളിൽ വൈവിധ്യം കാണുന്നു. അടിഭാഗത്തു കൂടി വാഹനങ്ങൾ, ബോട്ട് തുടങ്ങിയവ കടന്നു പോകാൻ സൗകര്യപ്പെടുന്ന നടപ്പാലങ്ങളുണ്ട്. തൂക്കുപാലങ്ങളായുള്ളവയുമുണ്ട്. 

ആളുകൾക്കും വളർത്തുമൃഗങ്ങൾക്കും കടന്നു പോകത്തക്ക വിധത്തിൽ മാത്രമായിരിക്കും നടപ്പാലങ്ങളുടെ നിർമ്മിതി. എന്നാൽ, ചില നടപ്പാലങ്ങളിൽ ഇരുചക്രവാഹനങ്ങളേയും അനുവദിക്കാറുണ്ട്.


</doc>
<doc id="416818" url="https://ml.wikipedia.org/wiki?curid=416818" title="സിസിലിയ ക്രീഗർ">
സിസിലിയ ക്രീഗർ

സിപ്ര സിസിലിയ ക്രീഗർ ഡുനൈജി (9 ഏപ്രിൽ1894 – 17 ആഗസ്റ്റ്1974) ജൂത തലമുറയിൽപ്പെട്ട കനേഡിയൻ ഗണിതശാസ്ത്രജ്ഞയായിരുന്നു. 1930-ൽ കാനഡ സർവ്വകലാശാലയിൽ നിന്നും ഗണിതശാസ്ത്രത്തിൽ മാസ്റ്റർ ബിരുദം നേടുന്ന മൂന്നാമത്തെ വ്യക്തിയും ആദ്യവനിതയുമായിരുന്നു. സിപ്ര കാനഡയിലെ ശിക്ഷണത്തിനുള്ള ഡോക്ടറേറ്റ് അവാർഡ് നേടുന്ന മൂന്നാമത്തെ വനിതയാണ്. വക്ല സീർപിൻസ്കിയുടെ ജനറൽ ടോപോളജിയെക്കുറിച്ചുള്ള രണ്ടു പ്രസിദ്ധീകരണങ്ങൾ വിവർത്തനം ചെയ്തിട്ടുണ്ട്. ക്രീഗർ -നെൽസൺ എവ്ലിൻ എന്നിവരുടെ ബഹുമാനാർത്ഥം 1995 മുതൽ കനേഡിയൻ മാത്തമാറ്റിക്കൽ സൊസൈറ്റി വർഷം തോറും ക്രീഗർ -നെൽസൺ പ്രൈസ് നൽകി വരുന്നു.


</doc>
<doc id="416821" url="https://ml.wikipedia.org/wiki?curid=416821" title="കാത്തി ബേറ്റ്സ്">
കാത്തി ബേറ്റ്സ്

ഒരു അമേരിക്കൻ അഭിനേത്രിയും സംവിധായകയുമാണ് കാതലീൻ ഡോയൽ ബേറ്റ്സ് (ജനനം ജൂൺ 28, 1948). 1990-ൽ മിസറി എന്ന ചിത്രത്തിലെ പ്രകടനത്തിന്, മികച്ച നടിക്കുള്ള ഗോൾഡൻ ഗ്ലോബ് അവാർഡും ഓസ്ക്കാർ അവാർഡും നേടി. ഫ്രൈഡ് ഗ്രീൻ ടൊമാറ്റോ (1991), ഡോളോറസ് ക്ലൈബോൺ (1995) എന്നീ ചിത്രങ്ങളിൽ പ്രധാന വേഷങ്ങൾ ചെയ്തു. 1997-ൽ പുറത്തിറങ്ങിയ ടൈറ്റാനിക്ക് എന്ന ചിത്രത്തിൽ മോളി ബ്രൗൺ ആയി അഭിനയിച്ചു.
മെക്കാനിക്കൽ എൻജിനീയർ ലാങ്ഡൺ ഡോയൽ ബേറ്റ്സ്, ഗൃഹസ്ഥയായ ബർതി കാതലീൻ (1907-1997) എന്നിവരുടെ മൂന്ന് പെൺമക്കളിൽ ഇളയമകളായി ടെന്നിസിയിലെ മെംഫിസിലാണ് കാത്തി ബേറ്റ്സ് ജനിച്ചത്. പ്രശസ്ത അഭിഭാഷകനും എഴുത്തുകാരനുമായ ഫിനിസ് എൽ. ബേറ്റ്സ് അവരുടെ മുത്തച്ഛനായിരുന്നു. വൈറ്റ് സ്റ്റേഷൻ ഹൈസ്കൂൾ (1965), സതേർൺ മെതോഡിസ്റ്റ് യൂണിവേഴ്സിറ്റി (1969) എന്നിവിടങ്ങളിലായിരുന്നു വിദ്യാഭ്യാസം. അവിടെ തിയേറ്ററിൽ മേജർ ബിരന്ദം നേടിയ ശേഷം. അഭിനയത്തിൽ അവസരങ്ങൾ തേടി അവർ 1970 ൽ ന്യൂയോർക്ക് സിറ്റിയിലേക്ക് താമസം മാറി. 
ബ്രോഡ്‌വേ നാടകങ്ങളിലായിരുന്നു കാത്തിയുടെ അഭിനയജീവിതത്തിന്റെ തുടക്കം. 1983-ൽ ടോണി അവാർഡിന് നാമനിർദ്ദേശം ലഭിച്ചു. 1988 ൽ മികച്ച നടിക്കുള്ള ഓബീ അവാർഡ് നേടി. 1971-ൽ മൈലോസ് ഫോർമാൻ കോമഡി ടേക്കിങ് ഓഫ് എന്ന ചിത്രത്തിലൂടെയാണ് കാത്തി ചലച്ചിത്രരംഗത്ത് എത്തിയത്. 1977 ൽ ബേറ്റ്സ് ദി ഡോക്ടേഴ്സ് എന്ന എൻബിസി സോപ്പ് ഓപ്പറയിൽ ഫിലിസ് എന്ന കഥാപാത്രമായി ടെലിവിഷനിൽ അരങ്ങേറ്റം നടത്തി. തുടർന്ന് നിരവധി ചലച്ചിത്രങ്ങളിലും പരമ്പരകളിലും ശ്രദ്ധേയമായ വേഷങ്ങൾ കൈകാര്യം ചെയ്തു. സ്റ്റീഫൻ കിംഗ് നോവലിനെ ആസ്പദമാക്കി 1990-ൽ പുറത്തിറങ്ങിയ മിസറി എന്ന ചിത്രത്തിൽ തന്റെ പ്രിയപ്പെട്ട എഴുത്തുകാരനെ തടങ്കലിലാക്കിയ ആനി വിൽകസ് എന്ന കഥാപാത്രത്തെ അവതരിപ്പിച്ചു. ഈ അവതരണത്തിന് ബെറ്റ്സ് തന്റെ ആദ്യ അക്കാഡമി അവാർഡ് നാമനിർദ്ദേശത്തിലൂടെ തന്നെ മികച്ച നടിക്കുള്ള അവാർഡ് നേടി. 1997 ൽ ജെയിംസ് കാമറൂണിന്റെ ആഗോളതലത്തിൽ വൻ സാമ്പത്തികവിജയം നേടിയ ടൈറ്റാനിക് എന്ന ചിത്രത്തിൽ മോളി ബ്രൗൺ ആയി അഭിനയിച്ചു. 1998-ൽ പ്രൈമറി കളേഴ്സ് എന്ന ചിത്രത്തിലെ പ്രകടനത്തിന് മികച്ച സഹനടിക്കുള്ള അക്കാഡമി അവാർഡിന് നാമനിർദ്ദേശം ചെയ്യപ്പെട്ടു. 

2016 സെപ്തംബർ 20 ന് ചലച്ചിത്രരംഗത്തെ സംഭാവനകൾ മാനിച്ച് ഹോളിവുഡ് വാക്ക് ഓഫ് ഫെയിമിൽ ഒരു താരകം നൽകപ്പെട്ടു .

1991 ൽ ബേറ്റ്സ് ടോണി കാമ്പിസിയെ വിവാഹം കഴിച്ചു. 1997-ൽ ഇവർ വേർപിരിഞ്ഞു.2003-ൽ ഗർഭാശയ ക്യാൻസർ ബാധിച്ചുവെങ്കിലും അവർ അതിനെ അതിജീവിച്ചു. 2012-ൽ സ്തനാർബുദം കണ്ടെത്തുകയും മാസ്റ്റെക്ടമി നടത്തുകയും ചെയ്തു. ലിംഫോമൽ എഡ്യൂക്കേഷൻ & റിസർച്ച് നെറ്റ്‌വർക്ക് എന്ന സ്ഥാപനത്തിന്റെ വക്താവും സജീവപ്രവർത്തകയുമാണ് കാത്റ്റി ബേറ്റ്സ്.



</doc>
<doc id="416822" url="https://ml.wikipedia.org/wiki?curid=416822" title="വർഷം (ചലച്ചിത്രം)">
വർഷം (ചലച്ചിത്രം)

രഞ്ജിത്ത് ശങ്കർ സംവിധാനം ചെയ്ത് 2014 ൽ പുറത്തിറങ്ങിയ മലയാളചലച്ചിത്രമാണ് വർഷം. മമ്മൂട്ടി, ആശ ശരത് എന്നിവർ പ്രധാന കഥാപാത്രങ്ങളായ ഈ ചിത്രത്തിൽ ടി.ജി. രവി, പ്രതിനായക കഥാപാത്രത്തെ അവതരിപ്പിക്കുന്നു. മമ്ത മോഹൻദാസ്, ഗോവിന്ദ് പദ്മസൂര്യ, മാസ്റ്റർ പ്രജ്വാൾ തുടങ്ങിയവർ പ്രധാന സഹകഥാപാത്രങ്ങളെ അവതരിപ്പിക്കുന്നു.
ബിജിബാൽ ആണ് ഈ സിനിമക്ക് സംഗീതം നൽകിയിരിക്കുന്നത് .  2014 നവംബർ 6 ന് വർഷം ലോകമെമ്പാടും റിലീസ് ചെയ്തു. പൊതുവിൽ നിരൂപക പ്രശംസ പിടിച്ചുപറ്റാൻ ഈ സിനിമക്ക് കഴിഞ്ഞു.ബിജിബാൽ സംഗീതമിട്ട ഈ ചിത്രത്തിൽ സന്തോഷ് വർമ്മ, ജയഗീത എന്നിവർ കവിതയെഴുതി. 

 വേണു (മമ്മൂട്ടി) എന്ന ഒരു സമ്പന്ന ഫിനാൻസ് കമ്പനി ഉടമയുടെ കഥയാണ് ഈ ചിത്രം. 

വേണു എന്ന കഥാപാത്രത്തെ അവതരിപ്പിച്ചതിന് 17-ാമത് ഏഷ്യാനെറ്റ് ഫിലിം അവാർഡ്, 62-ാമത് ഫിലിം ഫെയർ അവാർഡ് സൗത്ത്, 2014 വനിത ഫിലിം അവാർഡ്, എന്നിവയുടെ മികച്ച നടനുള്ള അവാർഡ് മമ്മൂട്ടിക്ക് ലഭിച്ചു. 
നാലാം സൗത്ത് ഇന്ത്യൻ ഇന്റർനാഷണൽ മൂവി അവാർഡുകളിൽ മികച്ച നടനുള്ള അവാർഡിന് ഇദ്ദേഹം നാമനിർദ്ദേശം ചെയ്യപ്പെട്ടു.

രാമു കാര്യാട്ട് മൂവി അവാർഡുകളിൽ  മികച്ച നടിക്കുള്ള പുരസ്കാരം ആശ ശരത്ത് നേടി.  മികച്ച നടിക്കുള്ള ഫിലിം ഫെയർ പുരസ്കാരത്തിന് നാമനിർദ്ദേശം ചെയ്യപ്പെട്ടു.


</doc>
<doc id="416833" url="https://ml.wikipedia.org/wiki?curid=416833" title="പൂമരം (ചലച്ചിത്രം)">
പൂമരം (ചലച്ചിത്രം)

എബ്രിഡ് ഷൈനിന്റെ സംവിധാനത്തിൽ  2018 ൽ പുറത്തിറങ്ങിയ ഒരു മലയാള ചലച്ചിത്രമാണ് "പൂമരം". കാളിദാസ് ജയറാം ആണ് പ്രധാന നടൻ.  2016 സെപ്തംബർ 12 ന് എറണാകുളത്ത് ആണ് ചിത്രത്തിന്റെ മുഖ്യ ഛായഗ്രഹണം ആരംഭിച്ചത് . 2018 മാർച്ച് 15 നാണ് ഈ ചിത്രം പുറത്തിറങ്ങി.

മഹാത്മാഗാന്ധി സർവകലാശാലയിൽ എല്ലാവർഷവും നടക്കാറുള്ള യുവജനോത്സവം  ആണ് ഈ ചലച്ചിത്രത്തിന്റെ കഥാപരിസരം. 


 മഹാരാജാസ് കോളേജ്, എറണാകുളം. മംഗലം കോളേജ് ഓഫ് എഞ്ചിനീയറിങ്ങ്, സെന്റ് കുര്യാക്കോസ് സീനിയർ സെക്കണ്ടറി സ്‌കൂൾ കടുത്തുരുത്തി,(St. Kuriakose Senior Secondary School Kaduthuruthy),  സെയിന്റ് തോമസ് കോളേജ്, കോഴഞ്ചെരി എന്നിവിടങ്ങളിലായി 2016 സെപ്റ്റംബർ 12 ന് ചിത്രീകരണം ആരംഭിച്ചു

ഈ ചിത്രം 2017 ഡിസംബറിൽ റിലീസ് ചെയ്യാനാണ് ഉദ്ദേശിച്ചിരുന്നത്. പക്ഷേ 2018 മാർച്ചിലേക്ക് മാറ്റിവച്ചു. പിന്നീട് 2018 മാർച്ച് 15 ന് റിലീസ് ചെയ്തു.


</doc>
<doc id="416837" url="https://ml.wikipedia.org/wiki?curid=416837" title="ജെന്നിഫർ ജോൺസ്">
ജെന്നിഫർ ജോൺസ്

ജെന്നിഫർ ജോൺസ് (ജനനം ഫൈലിസ് ലീ ഐലി; മാർച്ച് 2, 1919 – ഡിസംബർ17, 2009) "ജെന്നിഫർ ജോൺസ് സൈമൺ" എന്നും അറിയപ്പെടുന്ന ഹോളിവുഡിന്റെ സുവർണ്ണകാലഘട്ടത്തിൽ അഭിനയിച്ചിരുന്ന അമേരിക്കൻ അഭിനേത്രിയായിരുന്നു. 1943-ൽ "ദ സോങ് ഓഫ് ബെർണാഡെറ്റെ" എന്ന ചലച്ചിത്രത്തിലെ അഭിനയത്തിന് ഏറ്റവും നല്ല നടിക്കുള്ള അക്കാഡമി അവാർഡ് ലഭിച്ചിരുന്നു. മറ്റു നാലു സിനിമകളിൽക്കൂടി അക്കാഡമി അവാർഡിനുള്ള നാമനിർദ്ദേശം ചെയ്യപ്പെട്ടിരുന്നു. മൂന്നു പ്രാവശ്യം വിവാഹിതയായിരുന്നു. ഇതിൽ കൂടുതൽ ശ്രദ്ധിക്കപ്പെട്ടിരുന്ന ചലച്ചിത്ര നിർമ്മാതാവായിരുന്ന ഡേവിഡ് ഒ സെൽസ്നിക് രണ്ടാമത്തെ ഭർത്താവായിരുന്നു. മികച്ച നടിക്കുള്ള ഗോൾഡൻ ഗ്ലോബ് അവാർഡും ലഭിച്ചിട്ടുണ്ട്.

30 വർഷത്തെ ചലച്ചിത്ര ജീവിതത്തിനിടയിൽ 20 പ്രധാന കഥാപാത്രങ്ങളെ അഭിനയിച്ചിരുന്നു.1965-ൽ സെൽസ്നിക്ന്റെ മരണത്തെ തുടർന്ന് ചലച്ചിത്ര രംഗത്ത് നിന്ന് ഭാഗികമായി വിടവാങ്ങിയിരുന്നു. ജെന്നിഫറിന്റെ മകൾ ആത്മഹത്യ ചെയ്തതിനെ തുടർന്ന് നാലു വർഷങ്ങൾക്കുശേഷം 1980-ൽ "ജെന്നിഫർ ജോൺസ് സൈമൺ ഫൗണ്ടേഷൻ ഫോർ മെന്റൽ ഹെൽത്ത് ആന്റ് എഡ്യൂക്കേഷൻ" സ്ഥാപിച്ചു. ശേഷിച്ച ജീവിതത്തിൽ ചലച്ചിത്ര രംഗത്ത് നിന്ന് പൂർണ്ണമായും വിടവാങ്ങി സ്വന്തം മകനോടൊപ്പം കാലിഫോർണിയയിലെ മാലിബുവിൽ സ്വസ്ഥജീവിതം നയിച്ചിരുന്നു.




</doc>
<doc id="416841" url="https://ml.wikipedia.org/wiki?curid=416841" title="ലാറാ ഫ്ലിൻ ബോയ്ലെ">
ലാറാ ഫ്ലിൻ ബോയ്ലെ

ലാറാ ഫ്ലിൻ ബോയ്ലെ (ജനനം: മാർച്ച് 24, 1970) ഒരു അമേരിക്കൻ നടിയും നിർമ്മാതാവുമാണ്. 1990 മുതൽ 1991 വരെ സംപ്രേഷണം ചെയ്യപ്പെട്ട എബിസിയുടെ നിഗൂഢ ഹൊറർ ടെലിവിഷൻ പരമ്പരയായ ട്വിൻ പീക്സിലെ ഡോണ ഹേവാർഡ് എന്ന കഥാപാത്രത്തിലൂടെ പ്രശസ്തയാകുന്നതിനു മുമ്പ്,  ഫെറിസ് ബ്യൂലേഴ്സ് ഡേ ഓഫ് (1986), ഡെഡ് പോയെറ്റ്സ് സൊസൈറ്റി (1989) തുടങ്ങിയ ഫീച്ചർ ഫിലിമുകളിലെ ചെറുവേഷങ്ങൾ അവതരിപ്പിച്ചുകൊണ്ടാണ് അവർ സിനിമാരംഗത്തു ചുവടുറപ്പിക്കുന്നത്. ‘വെയർ ദി ഡേ ടേക്സ് യൂ’ (1992), വെയ്ൻസ് വേൾഡ് (1992), ത്രീസം (1994), മെൻ ഇൻ ദ ബ്ലാക്ക് II (2002), ലൈഫ് ഈസ് ഹോട്ട് ഇൻ ക്രാക്റ്റൗൺ (2009) എന്നീ ചിത്രങ്ങളിൽ ബോയ്ലെ പിന്നീട് അഭിനയിച്ചു. 1997 മുതൽ 2003 വരെ ബോയ്ൽ, എ.ബി.സി ടെലിവിഷൻ പരമ്പരയായ ദ പ്രാക്ടീസിൽ അസിസ്റ്റന്റ് ഡിസ്ട്രിക്റ്റ് അറ്റോർണി ഹെലൻ ഗാംബിൽ എന്ന കഥാപാത്രത്തെ അവതരിപ്പിക്കുകയും ഇതിലെ അഭിനയത്തിന് നാടകപരമ്പരയിലെ മികച്ച സഹനടിയ്ക്കുള്ള ഒരു പ്രൈം ടൈം എമ്മി അവാർഡിനു നാമനിർദ്ദേശം ലഭിക്കുകയും ചെയ്തു.

ലാറാ ഫ്ലിൻ ബോയ്ലെ അയവയിലെ ഡാവെൻപോർട്ടിൽ ഒരു ഗുമസ്ഥയായ സാലിയുടേയും മൈക്കേൾ എൽ. ബോയ്ലെയുടേയും മകളായി ജനിച്ചു. യു.എസ് പ്രതിനിധിയായിരുന്ന ചാൾസ് എ. ബോയ്ലെ അവരുടെ പിതാവു വഴിയുള്ള മുത്തച്ഛനായിരുന്നു. അവർക്ക് ഐറിഷ്, ജർമ്മൻ വംശപരമ്പരയും എട്ടിലൊന്ന് ഇറ്റാലിയൻ പൂർവ്വകതയുമുണ്ട്. ബോറിസ് പാസ്റ്റർനാക്കിന്റെ ഡോക്ടർ ഷിവാഗോ എന്ന നോവലിലെ കഥാപാത്രത്തിന്റെ പേരാണ് അവർക്കു നല്കപ്പെട്ടത്. അവർ ചിക്കാഗോ, ഇല്ലിനോയിസ്, വിസ്കോൺസിൻ എന്നിവിടങ്ങളിലായി വളരുകുയം ചിക്കാഗോ അക്കാദമി ഫോർ ദ ആർട്സിൽനിന്നു ബിരുദമെടുക്കുകയും ചെയ്തു.


</doc>
<doc id="416844" url="https://ml.wikipedia.org/wiki?curid=416844" title="റോസലിൻഡ് റസ്സൽ">
റോസലിൻഡ് റസ്സൽ

കാതറിൻ റോസലിൻഡ് റസ്സൽ (ജൂൺ 4, 1907 – നവംബർ 28, 1976) അമേരിക്കൻ അഭിനേത്രിയും, തിരക്കഥാകൃത്തും, ഗായികയുമായിരുന്നു. 1940- ൽ ഹോവാർഡ് ഹാക്സ് സംവിധാനം നിർവ്വഹിച്ച സ്ക്രുബാൾ ഹാസ്യചലച്ചിത്രമായ "ഹിസ് ഗേൾ ഫ്രൈഡെ" എന്ന ചലച്ചിത്രത്തിൽ ന്യൂസ്പേപ്പർ റിപ്പോർട്ടറായ "ഹിൽഡി ജോൺസൺ" എന്ന കഥാപാത്രത്തിലെ അഭിനയം അറിയപ്പെടുന്നതായിരുന്നു. 1953- ൽ "വണ്ടർഫുൾ ടൗൺ" ("മൈ സിസ്റ്റർ എലീൻ" എന്ന ചലച്ചിത്രത്തെ അടിസ്ഥാനമാക്കിയുള്ള ഒരു സംഗീതത്തിലും അഭിനയിച്ചിരുന്നു) എന്ന ബ്രോഡ് വേ ഷോയിലെ അഭിനയത്തിന് ടോണി അവാർഡ് ലഭിക്കുകയുണ്ടായി. ചലച്ചിത്ര രംഗ അഭിനയ കാലത്തിനിടയിൽ നാലു പ്രാവശ്യം ഏറ്റവും നല്ല നടിക്കുള്ള അക്കാഡമി അവാർഡിന് നാമനിർദ്ദേശം ചെയ്യപ്പെട്ടിരുന്നു. രണ്ടുപ്രാവശ്യം ഗോൾഡൻ ഗ്ലോബ് അവാർഡും ലഭിച്ചിട്ടുണ്ട്. മൂന്നു പ്രാവശ്യം നാമനിർദ്ദേശവും ചെയ്യപ്പെട്ടിരുന്നു. 1958-ലെ "ആന്റി മേം", 1962-ലെ "റോസ് ഇൻ ജിപ്സി" എന്നീ ചലച്ചിത്രങ്ങളിലെ അഭിനയം മികവുറ്റതായിരുന്നു.



</doc>
<doc id="416846" url="https://ml.wikipedia.org/wiki?curid=416846" title="മെലിസ മക്കാർത്തി">
മെലിസ മക്കാർത്തി

ഒരു അമേരിക്കൻ നടിയും, ഹാസ്യതാരവും, എഴുത്തുകാരിയും, നിർമ്മാതാവും ഫാഷൻ ഡിസൈനറുമാണ് മെലിസ ആൻ മക്കാർത്തി (ജനനം ഓഗസ്റ്റ് 26, 1970) . 1990 കളുടെ അവസാനത്തിൽ ടെലിവിഷനിലും, ചലച്ചിത്രങ്ങളിലും വേഷങ്ങൾ ചെയ്തു തുടങ്ങി. ഗിൽമോർ ഗേൾസ് (2000-2007) എന്ന ടെലിവിഷൻ സീരിയലിൽ സോക്കി സെയിന്റ് ജെയിംസ് എന്ന കഥാപാത്രത്തെ അവതരിപ്പിച്ചതിലൂടെ പ്രശസ്തയായി.ഫോബ്സ് മാസികയുടെ ലോകത്തിൽ ഏറ്റവുമധികം പ്രതിഫലം വാങ്ങുന്ന അഭിനേത്രികളുടെ പട്ടികയിൽ 2015-ൽ മൂന്നാം സ്ഥാനത്തും 2016-ൽ രണ്ടാംസ്ഥാനത്തും എത്തി.
സാന്ദ്ര - മൈക്കൽ മക്കാർത്തി ദമ്പതികളുടെ മകളായി ഇല്ലിനോയിയിലെ പ്ലെയിൻ ഫീൽഡിൽ ജനിച്ചു. നടിയും മോഡലുമായ ജെന്നി മക്കാർത്തി, പ്രൊഫഷണൽ ബാസ്ക്കറ്റ് ബോൾ താരമായ ജോവാൻ മക്കാർത്തി എന്നിവരുടെ കസിൻ ആണ് മെലിസ. ഒരു വലിയ കത്തോലിക്ക കുടുംബത്തിലെ ഒരു കൃഷിയിടത്തിൽ വളർന്നു. പിതാവ് ഐറിഷ് വംശജനും അമ്മ, ഇംഗ്ലീഷ്, ജർമൻ, ഐറിഷ് വംശജയുമാണ്. ഇല്ലിനോയിയിലെ ജോലിയറ്റ് സെന്റ് ഫ്രാൻസിസ് അക്കാഡമിയിൽ (ഇപ്പോൾ ജോലിയറ്റ് കത്തോലിക്കാ അക്കാദമി) നിന്ന് ബിരുദം നേടി. ലോസ് ഏഞ്ചൽസിലും പിന്നീട് ന്യൂയോർക്ക് സിറ്റിയിലും സ്റ്റാൻഡ്-അപ്പ് കോമഡി ചെയ്താണ് മെലിസ അവരുടെ കരിയർ ആരംഭിച്ചത്. കാലിഫോർണിയയിലെ ലോസ് ആഞ്ചലസിലെ ഒരു സ്കെച്ച് കോമഡി ഗ്രൂപ്പ് ആയ ദി ഗ്രൗണ്ട്ലിങ്സിലെ ഒരു അംഗമായിരുന്നു മെലിസ മക്കാർത്തി.


</doc>
<doc id="416850" url="https://ml.wikipedia.org/wiki?curid=416850" title="റോബിൻ ടണ്ണി">
റോബിൻ ടണ്ണി

റോബിൻ ടണ്ണി (ജനനം: ജൂൺ 19, 1972) ഒരു അമേരിക്കൻ അഭിനേത്രിയാണ്. 2008 മുതൽ 2015 വരെയുള്ള കാലഘട്ടത്തിൽ സംപ്രേഷണം ചെയ്യപ്പെട്ട ‘ദ മെന്റലിസ്റ്റ്’ എന്ന ടെലിവിഷൻ പരമ്പരയിലെ തെരേസ ലിസ്ബൺ എന്ന കഥാപാത്രത്തിലൂടെയും അതുപോലെതന്നെ എൻസിനോ മാൻ (1992), എമ്പയർ റിക്കാർഡ്സ് (1995), ദ ക്രാഫ്റ്റ് (1996) എൻറ് ഓഫ് ഡെയ്സ് (1999), സൂപ്പർനോവ, വെർട്ടിക്കൽ ലിമിറ്റ് (2000) എന്നീ സിനിമകളിലെ കഥാപാത്രത്തിലൂടെയും 2005 മുതൽ 2016 വരെ സംപ്രേഷണം ചെയ്യപ്പെട്ട പ്രിസൺ ബ്രേക്ക് എന്ന ടെലിവിഷൻ പരമ്പരയിലൂടെയുമാണ് അവർ കലാരംഗത്ത് അറിയപ്പെടുന്നത്. 

റോബിൻ ടണ്ണി ഇല്ലിനോയിയിലെ ചിക്കാഗോയിൽ ഒരു കാർ സെയിൽസ്മാനായ പിതാവിൻറേയും ബാറിലെ വിളമ്പുകാരിയായിരുന്ന മാതാവിൻറേയും മകളായി ജനിച്ചു. റോബിൻ ടണ്ണി ഒരു ഐറിഷ് വംശജയായ അമേരിക്കക്കാരിയാണ്. പിതാവ് അയർലാൻറിലെ കൌണ്ടി മായോയിലെ സ്ട്രെയിഡിൽ ജനിച്ചയാളും മാതാവു വഴിയുള്ള മുത്തശ്ശീമുത്തശ്ശന്മാർ അയർലാൻറിലെ ക്ലയർ ദ്വീപിൽനിന്നുള്ളവരുമായിരുന്നു. ചിക്കാഗോയുടെ തെക്കുപടിഞ്ഞാറൻ പ്രാന്തപ്രദേശത്തുള്ള ഒർലാൻറ് പാർക്കിലാണ് റോബിൻ വളർന്നത്. ഒരു റോമൻ കാത്തലിക്കാ വിശ്വാസിയായി വളർന്ന റോബിൻ, ഓർലാൻഡ് പാർക്കിലെ കാൾ സാൻഡ്ബർഗ് ഹൈസ്കൂളിലും ചിക്കാഗോയിലെ ചിക്കാഗോ അക്കാഡമി ഫോർ ആർട്സിലും വിദ്യാഭ്യാസം ചെയ്യുകയും, ഷിക്കാഗോ പ്രദേശത്തുതന്നെയുള്ള പാലോസ് ഹൈറ്റ്സിൽ താമസിക്കുകയും ചെയ്തു. ചിക്കാഗോ നഗരാധികാരിയായിരുന്ന ടോം ടണ്ണിയുടെ കസിനും കൂടിയായിരുന്നു റോബിൻ.

19 വയസു പ്രായമുള്ളപ്പോൾ ടണ്ണി കാലിഫോർണിയയിലെ ലോസ് ആഞ്ചെലസിലേയ്ക്കു താമസം മാറ്റുകയും  ക്ലാസ് ഓഫ് ’96, ലാ ആൻറ് ഓർഡർ, ഡ്രീം ഓൺ, ലൈഫ് ഗോസ് ഓൺ തുടങ്ങി ആവർത്തിച്ചുവരുന്ന നിരവധി ടെലിവിഷൻ പരമ്പരകളിൽ വിവിധ വേഷങ്ങൾ ചെയ്തു. എമ്പയിർ റിക്കോർഡ്സ് എന്ന ചിത്രത്തിൽ ആത്മഹത്യയിൽനിന്നു കരകയറിയ കൌമാരക്കാരിയായി തല മുണ്ഡനം ചെയ്തു് അഭിനയിച്ച് ഒരു  മുന്നേറ്റ പ്രകടനംതന്നെ കാഴ്ചവയ്ക്കുകയും ദ  ക്രാഫ്റ്റ്സിൽ ഒരു മന്ത്രവാദിനിയായി അഭിനയിച്ച് കൂടുതൽ ശ്രദ്ധ നേടുകയും ചെയ്തു.

1997-ൽ ടണ്ണി, ഹെൻട്രി തോമസിനൊപ്പം ബോബ് ഗോസ്സെയുടെ നയാഗ്ര, നയാഗ്ര എന്ന ചിത്രത്തിൽ അഭിനയിക്കുകയും ഇതിലെ പ്രകടനത്തിന് 1997-ൽ വെനീസ് ഇന്റർനാഷണൽ ഫിലിം ഫെസ്റ്റിവലിൽ മികച്ച നടിക്കുള്ള വോൾപി കപ്പ് നേടുകയും ചെയ്തു. 1999 അമാനുഷിക ആക്ഷൻ സിനിമയായ എൻഡ് ഓഫ് ഡേസിൽ അർനോൾഡ് ഷ്വാർസെനെഗറിന്റെ ജോഡിയായി അഭിനയിച്ചിരുന്നു.

ഹൌസ് എന്ന പരമ്പരയുടെ പ്രാഥമിക എപ്പിസോഡിൽ ഒരു നേഴ്സറി വിദ്യാലയത്തിലെ അദ്ധ്യാപികയായി ശ്രദ്ധ നേടുകയും പ്രത്യേക അതിഥി താരമെന്ന  ബഹുമതി ലഭിക്കുകയും ചെയ്തു. പ്രിസൺ ബ്രേക്കിന്റെ ആദ്യ സീസണിൽ രണ്ട് പ്രധാന കഥാപാത്രങ്ങൾക്ക് ശേഷം വരുന്ന മൂന്നാമത്തെ പ്രധാന കഥാപാത്രമായ വെറോണിക്ക ദൊനോവാൻ എന്ന കഥാപാത്രത്തെ അവതരിപ്പിക്കുകയും, രണ്ടാം സീസണിന്റെ പ്രാരംഭ എപ്പിസോഡിനു ശേഷം ഈ ഷോയിൽനിന്ന് ഒഴിവാകുകയും ചെയ്തു. 2008 ജൂലൈ 11 ന് പുറത്തിറങ്ങിയ ഓഗസ്റ്റ് എന്ന ചിത്രത്തിൽ അവർ ഒരു ചെറിയ വേഷം അവതരിപ്പിച്ചിരുന്നു. ദ മെന്റലിസ്റ്റ് എന്ന CBS നാടകപരമ്പരയിൽ തേരേസാ ലിസ്ബൺ എന്ന കഥാപാത്രമായി സൈമൺ ബേക്കറോടൊപ്പം അഭിനയിച്ചിരുന്നു.


</doc>
<doc id="416853" url="https://ml.wikipedia.org/wiki?curid=416853" title="ഗ്ലാസ്സ് ഫ്ളവേഴ്സ്">
ഗ്ലാസ്സ് ഫ്ളവേഴ്സ്

ഗ്ലാസ്സ് ഫ്ളവേഴ്സ് മസാച്യുസെറ്റ്സിലെ കേംബ്രിഡ്ജിൽ സ്ഥിതിചെയ്യുന്ന ഹാർവാർഡ് മ്യൂസിയത്തിലെ പ്രകൃതിശാസ്ത്രവിഭാഗത്തിൽ സൂക്ഷിച്ചിരിക്കുന്ന ബ്ലാസ്കയുടെ ജീവനുള്ളതു പോലെ പ്രതീതി ജനിപ്പിക്കുന്ന സസ്യങ്ങളുടെ ഗ്ലാസ്സ് ബൊട്ടാണിക്കൽ മോഡലുകളുടെ ഏറ്റവും വലിയ ശേഖരണമാണിത്.

1887മുതൽ 1936 വരെ ലിയോപോൾഡും റുഡോൾഫ് ബ്ലാസ്കയും ചേർന്ന് ജർമ്മനിയിലെ ഡ്രെസ്ഡനരികിലുള്ള ഹോസ്റ്റർ വിഡ്സിലെ സ്റ്റുഡിയോയിൽ സൃഷടിക്കപ്പെട്ടവയാണ്. ഈ ഗ്ലാസ്സ് മോഡലുകൾ. ഹാർവാർഡ് ബൊട്ടാണിക്കൽ മ്യൂസിയത്തിലെ ആദ്യത്തെ ഡയറക്ടർ ആയ ജോർജ്ജ് ലിങ്കൺ ഗൂഡേലിനെയാണ് ഈ ഗ്ലാസ്സ് മോഡലുകളുടെ ചുമതലയേല്പിച്ചിരുന്നത്. മേരി ലീ വേർ, അവരുടെ അമ്മ എലിസബത്ത് സി. വേർ എന്നിവർ ചേർന്നാണ് ഇതിനാവശ്യമായ ധനസഹായം നൽകിയിരുന്നത്. 847 ലൈഫ് സൈസ് മോഡലുകളും (780 ഇനത്തിൽപ്പെട്ടതും 164 കുടുംബത്തിൽപ്പെട്ടതുമായ സസ്യങ്ങൾ) അനാട്ടമി വിഭാഗത്തിൽപ്പെട്ട സസ്യങ്ങളിലെ വിവിധഭാഗങ്ങളുടെ 3,000 മോഡലുകളും ശേഖരണത്തിൽ ഉൾപ്പെട്ടിരിക്കുന്നു. 4,400 ഇൻഡിവിഡ്യൽ മോഡലുകളും 830 സസ്യവർഗ്ഗ മോഡലുകളും ശേഖരണത്തിൽ ഉൾപ്പെട്ടിരിക്കുന്നു.

<poem>
Mark Doty (winner of the National Book Award for Poetry in 2008), "The Ware Collection of Glass Flowers and Fruit, Harvard Museum," in My Alexandria, 1993,[17]

Marianne Moore wrote in a poem, "Silence",

</poem>



</doc>
<doc id="416854" url="https://ml.wikipedia.org/wiki?curid=416854" title="ടോറി ബർച്ച്">
ടോറി ബർച്ച്

ഒരു അമേരിക്കൻ ഫാഷൻ ഡിസൈനറും ബിസിനസ് വുമണും സാമൂഹ്യ പ്രവർത്തകയുമാണ് ടോറി ബർച്ച്. ടോറി ബർച്ച് LLC എന്ന കമ്പനിയുടെ ചെയർമാനും സി.ഇ.ഒയുമാണ്. ഫാഷൻ ഡിസൈനിങ്ങിനുള്ള പുരസ്കാരങ്ങൾ ലഭിച്ചിട്ടുണ്ട്. 2015ൽ ഫോബ്സ് മാസികയുടെ ലോകത്തിലെ ശക്തരായ വനിതകളുടെ പട്ടികയിൽ 73-ാം സ്ഥാനത്തായിരുന്നു ടോറി ബർച്ച്.
1966 ജൂൺ 17ന് പെൻസിൽവാനിയയിലെ വാലി ഫോർജിൽ ജനിച്ചു. റെവ, ഇറ ഏൾ റോബിൻസൺ എന്നിവരുടെ മകളാണ്. റോബർട്ട്, ജെയിംസ്, ലിയോണാർഡ് എന്നീ സഹോദരങ്ങളോടൊപ്പം വാലി ഫോർജ് ദേശീയ ചരിത്ര പാർക്കിന് സമീപത്തുള്ള ഒരു വാലി ഫോർജ് ഫാംഹൗസിലാണ് ടോറി വളർന്നത്. ഓഹരി വിപണിയിൽ തൽപ്പരനും ഒരു പേപ്പർ കപ്പ് കമ്പനിയുടെ ഉടമയുമായിരുന്നു ലോറിയുടെ പിതാവ്.

പെൻസിൽവാനിയയിലെ റോസ്മണ്ടിലെ ആഗ്നസ് ഇർവിൻ സ്കൂളിൽ പ്രാഥമിക വിദ്യാഭ്യാസം പൂർത്തിയാക്കി. സ്കൂളിലെ ടെന്നിസ് ടീമിന്റെ ക്യാപ്റ്റനായിരുന്നു. ആഭരണ ഡിസൈനർ കാര റോസ്, ടോറിയുടെ സഹപാഠിയാണ്. കിങ് ഓഫ് പ്രഷ്യ മാളിലെ ബെനെട്ടണിലായിരുന്നു ആദ്യത്തെ ജോലി.

തുർന്ന് പെൻസിൽവാനിയ സർവകലാശാലയിൽ പഠനം ആരംഭിച്ചു. സർവകലാശാലയിലെ സംഘടനയായിരുന്ന കാപ ആൽഫ തിറ്റയിലെ അംഗമായിരുന്നു. 1988 ൽ ബിരുദം നേടി. കോളേജ് വിദ്യാഭ്യാസത്തിനു ശേഷം ന്യൂയോർക്ക് സിറ്റിയിലേക്ക് താമസം മാറ്റി. ന്യൂയോർക്കിൽ യൂഗോസ്ലോവ്യൻ ഡിസൈനറായ സോറനു കീഴിൽ ജോലി ചെയ്തു തുടങ്ങി. തുടർന്ന് മറ്റ് ഡിസൈനർമാർക്കൊപ്പം പരസ്യങ്ങൾ തയ്യാറാക്കുകയും ചെയ്തിട്ടുണ്ട്.
2004 ഫെബ്രുവരിയിൽ ആദ്യത്തെ ഫാഷൻ ലേബലായ ""TRB by Tory Burch"" (പിന്നീട് ടോറി ബർച്ച് എന്നറിയപ്പെട്ടു) ആരംഭിച്ചു. മാൻഹട്ടനിലെ നോലിറ്റ ജില്ലയിൽ ഇതിന്റെ ആദ്യ വിപണന ശാലയും ആരംഭിച്ചു. ഭൂരിഭാഗം വസ്തുക്കളും ആദ്യദിനം തന്നെ വിൽക്കപ്പെടുകയുണ്ടായി. "the next big thing in fashion" എന്ന് അമേരിക്കൻ അവതാരക ഓപ്ര വിൻഫ്രി, തന്റെ പരിപാടിയായ ഓപ്ര വിൻഫ്രി ഷോയിൽ ടോറി ബർച്ചിനെക്കുറിച്ച് പറയുകയുണ്ടായി. ആ ദിവസം ടോറിയുടെ വെബ്‌സൈറ്റ് 8 മില്യൺ പേർ സന്ദർശിക്കുകയുണ്ടായി.

കമ്പനി ആരംഭിച്ച ശേഷം 200 ടോറി ബർച്ച് സ്റ്റോറുകൾ ലോകത്ത് പല ഭാഗങ്ങളിലായി തുടങ്ങുകയുണ്ടായി. റെഡി-ടു-വെയർ, ഷൂ, ഹാന്റ്‌ബാഗ്, വാച്ചുകൾ, അലങ്കാര വസ്തുക്കൾ, സുഗന്ധവസ്തുക്കൾ തുടങ്ങിയ വസ്തുക്കൾ വിതരണം ചെയ്യാൻ നിലവിൽ ലോകത്താകമാനം 3,000 വിപണനശാലകൾ ടോറി ബർച്ച് കമ്പനിയ്ക്ക് സ്വന്തമായുണ്ട്. 

2005 ൽ ഫാഷൻ ഗ്രൂപ്പ് ഇന്റർനാഷണലിന്റെ റൈസിങ് സ്റ്റാർ പുരസ്കാരം ലഭിച്ചു. 2007 ൽ ആക്സസറീസ് കൗൺസിൽ എക്സലൻസ് അവാർഡ് നേടുകയുണ്ടായി. മികച്ച ഉപകരണ ഡിസൈനർക്കുള്ള കൗൺസിൽ ഓഫ് ഫാഷൻ ഡിസൈനർ ഓഫ് അമേരിക്ക പുരസ്കാരം 2008 ൽ ലഭിച്ചു. 2015 ൽ സ്തനാർബുദ ഗവേഷണ ഫൗണ്ടേഷന്റെ സാന്ദ്ര തൗബ് മനുഷ്യാവകാശ പുരസ്കാരം ലഭിച്ചു.

2015ൽ ഫോബ്സ് മാസിക പുറത്തിറക്കിയ ലോകത്തെ അതിശക്തരായ വനിതകളുടെ പട്ടികയിൽ 73-ാം സ്ഥാനത്തെത്തിയിരുന്നു.

സൊസൈറ്റി ഓഫ് മെമ്മോറിയൽ സ്ലോൻ - കെറ്റെറിങ് കാൻസർ സെന്റർ, സ്തനാർബുദ ഗവേഷണ ഫൗണ്ടേഷൻ, സ്റ്റാർട്ടപ്പ് അമേരിക്ക പാർട്ണർഷിപ്പ്, ബേർണ്സ് ഫൗണ്ടേഷൻ എന്നീ സംഘടനകളുടെ ബോർഡ് അംഗമായി പ്രവർത്തിച്ചിട്ടുണ്ട്. 2009 ൽ സാമ്പത്തിക മേഖലയിലെ സ്ത്രീകളുടെ പ്രാതിനിധ്യം വർധിപ്പിക്കുന്നതിനായി ടോറി ബർച്ച് ഫൗണ്ടേഷൻ സ്ഥാപിച്ചു. ഈ ഫൗണ്ടേഷനിലൂടെ ചെറിയ വ്യാപാര ലോണുകൾ നൽകുന്നുണ്ട്. 1991 ൽ സ്ഥാപിക്കപ്പെട്ട ACCION USA എന്ന കമ്പനിയുമായി സഹകരിച്ചാണ് നിലവിൽ ടോറി ബർച്ച് ഫൗണ്ടേഷൻ പ്രവർത്തിക്കുന്നത്. ഫൗണ്ടേഷന്റെ പ്രവർത്തനങ്ങൾക്കായും ബർച്ച് സ്റ്റോറുകൾ വിപണനം നടത്തുന്നുണ്ട്.



</doc>
<doc id="416857" url="https://ml.wikipedia.org/wiki?curid=416857" title="മേരി ലീ വേർ">
മേരി ലീ വേർ

മേരി ലീ വേർ (ജനുവരി. 7, 1858 – ജനുവരി. 9, 1937) അമേരിക്കൻ മനുഷ്യാവകാശ പ്രവർത്തകയായിരുന്നു. അവളുടെ അമ്മ എലിസബത്ത് സി. വേർ എന്നിവർ ചേർന്ന് ഹാർവാർഡ് മ്യൂസിയം ഓഫ് നാച്യുറൽ ഹിസ്റ്ററിയിൽ സൂക്ഷിച്ചിരിക്കുന്ന ഗ്ലാസ്സ് ഫ്ളവേഴ്സിന്റെ ശേഖരണത്തിന്റെ സ്പോൺസർ ആണ്. ചാൾസ് ഇലിയറ്റ് വേർ, എലിസബത്ത് സി. വേർ എന്നിവരുടെ മകളായി ഒരു ധനിക ബോസ്റ്റോണിയൻ കുടുംബത്തിലാണ് ലീ വേർ ജനിച്ചത്.സസ്യശാസ്ത്രത്തിൽ കൂടുതൽ താല്പര്യമുള്ള ലീ വേർ ഹാർവാർഡ് ബൊട്ടാണിക്കൽ മ്യൂസിയത്തിലെ ആദ്യത്തെ ഡയറക്ടർ ആയ ജോർജ്ജ് ലിങ്കൺ ഗൂഡേലിന്റെ പ്രവർത്തനങ്ങളിൽ കൂടി പങ്കാളിയായിരുന്നു. മുൻനിരയിൽ നിന്നിരുന്ന മനുഷ്യാവകാശപ്രവർത്തകരും മസാച്യുസെറ്റ്സിലെ കർഷകരുമായിരുന്ന ലിയോപോൾഡും റുഡോൾഫ് ബ്ലാസ്കയും ചേർന്ന് ജർമ്മനിയിലെ ഡ്രെസ്ഡനരികിലുള്ള ഹോസ്റ്റർ വിഡ്സിലെ സ്റ്റുഡിയോയിൽ സൃഷടിക്കപ്പെട്ട ഗ്ലാസ്സ് മോഡലുകൾ അടുത്ത സുഹൃത്തായിരുന്ന ജോർജ്ജ് ലിങ്കൺ ഗൂഡേലിനെ ചുമതലപ്പെടുത്തി ഏല്പിക്കുകയായിരുന്നു.


</doc>
<doc id="416861" url="https://ml.wikipedia.org/wiki?curid=416861" title="ജേൻ വൈമാൻ">
ജേൻ വൈമാൻ

ജേൻ വൈമാൻ (ജനനം സാറാ ജേൻ മേയ്ഫീൽഡ്; ജനുവരി 5, 1917 – സെപ്തംബർ10, 2007) അമേരിക്കൻ അഭിനേത്രിയും, ഗായികയും, നർത്തകിയും, മനുഷ്യാവകാശ പ്രവർത്തകയായിരുന്നു. അഭിനയരംഗത്ത് 7 ദശാബ്ദക്കാലം തുടർന്നിരുന്നു. അഭിനേതാവും യുണൈറ്റഡ് സ്റ്റേറ്റ്സിലെ 40-ാമത്തെ പ്രസിഡന്റായിരുന്ന റൊണാൾഡ് റീഗന്റെ ആദ്യ ഭാര്യ ആയിരുന്നു.(1940–49; divorced).1932 -ൽ 16 വയസ്സുള്ളപ്പോഴാണ് "വാർണർ ബ്രദേഴ്സു"മായി കരാറിൽ ഒപ്പുവച്ച് അഭിനയജീവിതം ആരംഭിച്ചത്. 1938-ൽ "ബ്രദർ റാറ്റ്" എന്ന ചലച്ചിത്രത്തിൽ റൊണാൾഡ് റീഗനോടൊപ്പം അഭിനയിച്ചിരുന്നു.
1948-ലെ "ജോണി ബെലിൻഡ" എന്ന ചലച്ചിത്രത്തിലെ അഭിനയത്തിന് ഏറ്റവും നല്ല നടിക്കുള്ള അക്കാഡമി അവാർഡ് ലഭിച്ചിരുന്നു. മൂന്നുപ്രാവശ്യം മികച്ച നടിക്കുള്ള ഗോൾഡൻ ഗ്ലോബ് അവാർഡും ലഭിച്ചിട്ടുണ്ട്.

For several years, film exhibitors voted Wyman as among the most popular stars in the country:

The Martin and Lewis Show Jane Wyman November 30, 1951

Wyman has two stars on the Hollywood Walk of Fame; one for motion pictures at 6607 Hollywood Boulevard and one for television at 1620 Vine Street.



</doc>
<doc id="416871" url="https://ml.wikipedia.org/wiki?curid=416871" title="ഗ്ലോറിയ ഫുവർട്ടിസ്">
ഗ്ലോറിയ ഫുവർട്ടിസ്

സ്പാനിഷ് കവയിത്രിയും ബാലസാഹിത്യകാരിയുമായിരുന്നു ഗ്ലോറിയ ഫുവർട്ടിസ്. (1928 ജൂലൈ 28 - 19 നവംബർ 1998- മാഡ്രിഡ്) . സ്പാനിഷ് ആഭ്യന്തരയുദ്ധാനന്തര തലമുറയിലെ പ്രമുഖരായ എഴുത്തുകാരിൽ ഒരാളാണ് ഗ്ലോറിയ. പതിനഞ്ചു കവിതാസമാഹാരങ്ങളും മുപ്പത്തിനാലു ബാലസാഹിത്യകൃതികളും പ്രസിദ്ധീകരിച്ച അവർ കുട്ടികളുടെ ടെലിവിഷൻ പരിപാടികളിലും പങ്കെടുത്തിരുന്നു . സ്ത്രീപുരുഷസമത്വം,സമാധാനം, പരിസ്ഥിതിസംരക്ഷണം എന്നീ മേഖലകളിലും സജീവമായിരുന്നു.
പതിനാലാം വയസ്സിൽ തന്നെ ആദ്യകവിത പ്രസിദ്ധീകരിച്ചു.1940-നും 1953-നും ഇടയ്ക്കുള്ള കാലഘട്ടത്തിൽ കുട്ടികളുടെ മാഗസിനുകളായ പെലയോസ്, ചിക്കോസ്, ചിക്കാസ്, ചിക്കിറ്റ്വിട്ടോ, "ഫെല്ലാസ് യെ പെലയോസ്" എന്നിവയിൽ നിരന്തരമായി അവർ എഴുതി. ഇക്കാലത്ത് യുവ വായനക്കാർക്കിടയിൽ അവർ ഏറെ പ്രശസ്തി നേടുകയും ചെയ്തു.
സാഹിത്യസംബന്ധമായ പ്രവർത്തനങ്ങൾ കൂടാതെ പൊതുരംഗത്ത് സജീവമായി ഇടപെടുകയും 1936 ൽ പൊട്ടിപ്പുറപ്പെട്ടസ്പാനിഷ് ആഭ്യന്തരയുദ്ധത്തെയും വിയറ്റ്നാമിലെയും കമ്പോഡിയയിലെയും അധിനിവേശങ്ങളേയുംയും ഗ്ലോറിയ പരസ്യമായി എതിർക്കുകയും അപലപിക്കുകയും ചെയ്തിരുന്നു .


</doc>
<doc id="416874" url="https://ml.wikipedia.org/wiki?curid=416874" title="കുഞ്ഞാണ്ടി">
കുഞ്ഞാണ്ടി

മലയള സിനിമാ നാടക രംഗങ്ങളിൽ സ്വഭവനടൻ സഹനടൻ എന്നീ നിലകളിൽ നിറഞ്ഞ സനിദ്ദ്യമയിരുന്നു കുഞ്ഞാണ്ടി (1919–2002). നാടകനടനെന്ന നിലയിൽ പ്രാഗല്ഭ്യം തെളിയിച്ചതിനു ശേഷമാണ് കുഞ്ഞാണ്ടി ചലച്ചിത്ര രംഗത്തെത്തുന്നത്. അമ്പതുകളിൽ നാടകപ്രവർത്തനം ആരംഭിച്ച അദ്ദേഹം വർഷങ്ങളോളം നാടകരംഗത്ത് സജീവമായിരുന്നു. നൂറ്റമ്പതോളം ചിത്രങ്ങളിലും എണ്ണൂറോളം നാടകങ്ങളിലും കുഞ്ഞാണ്ടി അഭിനയിച്ചിട്ടുണ്ട്. ഉത്തരായനം, ഒരിടത്ത്, അരപ്പട്ട കെട്ടിയ ഗ്രാമത്തിൽ, അമൃതംഗമയ, നിർമാല്യം തുടങ്ങിയ ചിത്രങ്ങളിൽ അവതരിപ്പിച്ച കഥാപാത്രങ്ങൾ ശ്രദ്ധേയമായിരുന്നു. 2002 ജനവരി ആറ് ഞായറാഴ്ച കോഴിക്കോടിനടുത്തുള്ള കുതിരവട്ടത്തെ വീട്ടിൽ വെച്ച് എൺപത്തിമൂന്നാമത്തെ വയസ്സിൽ അന്തരിച്ചു.

കുഞ്ഞാണ്ടി കോഴിക്കോട് ജനിച്ചു.കോട്ടൂളിയിലെ ഒരു എഴുത്തു പള്ളിയിൽ പഠനം തുടങ്ങി. കുതിരവട്ടം യു പി, പുതിയറ സഭ സ്ക്കൂൾ എന്നിവിടങ്ങളിൽ പ്രാധമികവിദ്യാഭ്യാസം നടത്തി. അഞ്ചാം ക്ലാസ്സ് വരെ പഠിച്ചു. ഇതിനിടയിൽ ഭാഗവതർ കൃഷ്ണപ്പണിക്കരുടെ ശിക്ഷണത്തിൽ ശാസ്ത്രീയ സംഗീതം അഭ്യസിച്ചു. പന്ത്രണ്ടാം വയസ്സിൽ അല്ലി അർജുന എന്ന നാടകത്തിൽ ബാലനടനായി അരങ്ങേറ്റം കുറിച്ചു. 1937ൽ കോഴിക്കോട് മാതൃഭൂമിയിൽ ജോലി ലഭിച്ചു. ജോലിക്കിടയിൽ നാടകാഭിനയം തുടങ്ങിയ കുഞ്ഞാണ്ടി 1940ൽ ദേശപോഷിണിയുടെ ബി എ മായാവിയിലെ പ്രധാന നടൻ ആയി. തുടർന്നു് എണ്ണൂറോളം നാടകങ്ങളിൽ വിവിധ വേഷങ്ങൾ ചെയ്തു. 1962ൽ പുറത്തിറങ്ങിയ സ്വർഗ്ഗരാജ്യം ആണ് അദ്ദേഹത്തിന്റെ ആദ്യത്തെ സിനിമ.1970-80 കാലങ്ങളിൽ അദ്ദേഹം സിനിമയിൽ സജ്ജീവമയിരുന്നു .1972ലെ സംഗീത നാടക അക്കാദമി അവാർഡ്, 1993ലെ പുഷ്പശ്രീ ട്രസ്റ് അവാർഡ്, 1977ൽ കേരള സംഗീത അക്കാദമി ഫെലോഷിപ്പ്, 199ൽ രാമാശ്രമം അവാർഡ് എന്നിവ ലഭിച്ചിട്ടുണ്ട്. ടെലിവിഷൻ സീരിയലുകളിലും അദ്ദേഹം പ്രത്യക്ഷപ്പെട്ടിട്ടുണ്ട്. 42 വർഷത്തോളം മാതൃഭൂമി പ്രസ്സിൽ ജോലി നോക്കിയിരുന്നു. അഞ്ച് മക്കളുണ്ട്.



</doc>
<doc id="416875" url="https://ml.wikipedia.org/wiki?curid=416875" title="അഞ്ജലി അമീർ">
അഞ്ജലി അമീർ

അഞ്ജലി അമീർ (ഇംഗ്ലീഷ്: Anjali Ameer) ഒരു ഇന്ത്യൻ ട്രാൻസ്ജെണ്ടർ വനിതയായ അഭിനേത്രിയും മോഡലുമാണ്. 2016-ലെ മമ്മൂട്ടി നായകനായ പേരമ്പു എന്ന ദ്വിഭാഷാ ചിത്രത്തിലൂടെ നായികയായാണ് അഞ്ജലിയുടെ ചലച്ചിത്രലോകത്തേക്കുള്ള അരങ്ങേറ്റം. 

ചലച്ചിത്രരംഗത്തിലേക്കു നായികയായി വരുന്ന ഇന്ത്യയിലെ ആദ്യ ട്രാൻസ്ജെണ്ടർ വനിതയാണ് അഞ്ജലി അമീർ. 

കോഴിക്കോടുള്ള, താമരശ്ശേരി എന്ന പട്ടണത്തിലാണ് അഞ്ജലിയുടെ ജനനം. ഒരു ആണ്കുട്ടിയായാണ് അഞ്ജലി ജനിച്ചത്. പിന്നീട് ഇരുപതാം വയസ്സിൽ അഞ്ജലി തന്റെ സെക്ഷുവൽ റീ അസ്സെസ്സ്മെന്റ് സർജറി ചെയ്ത് പൂർണമായും ഒരു സ്ത്രീ ആയി മാറി. 

ജി.എച്ച്.എസ്.എസ് താമരശ്ശേരിയിൽ നിന്നായിരുന്നു അഞ്ജലിയുടെ ഹയർ സെക്കന്ററി വിദ്യാഭ്യാസം പൂർണമാക്കിയത്. ഉന്നത പഠനങ്ങൾക്കുവേണ്ടി പത്തൊൻപതാം വയസ്സിൽ ബംഗളൂരുവിലേക്ക് പോയി. പിന്നീട് ബാച്ചിലർ ഓഫ് നഴ്സിങ്ങിൽ ബിരുദം നേടി.

മോശം അനുഭവങ്ങൾ എന്നെ ഞാനാക്കി: അഞ്ജലി അമീർ== അവലംബം ==


</doc>
<doc id="416876" url="https://ml.wikipedia.org/wiki?curid=416876" title="ചോ. ധർമ്മൻ">
ചോ. ധർമ്മൻ

തമിഴ് എഴുത്തുകാരനാണ് ചോ. ധർമ്മൻ(ജനനം : 8 ആഗസ്റ്റ് 1952). തമിഴ്നാട്ടിലെ തിരുനെൽവേലി ജില്ലയിലെ കോവിൽപ്പെട്ടി ഗ്രാമത്തിൽ ജനിച്ചു. ചോ. ധർമ്മരാജ് എന്നാണ് യഥാർത്ഥ പേര്. തുണിമിൽ ജീവനക്കാരനായി തൊഴിലെടുത്തിട്ടുണ്ട്. അദ്ദേഹത്തിന്റെ മിക്കകൃതികളും അടിച്ചമർത്തപ്പെട്ട ഒരു ജനതയുടെ ആഗ്രഹാഭിലാഷങ്ങളും ദുരിതങ്ങളും പ്രമേയമാക്കുന്നവയാണ് ആകെ ഒൻപതു കൃതികൾ പ്രസിദ്ധീകരിച്ചിട്ടുണ്ട്. ഇതിൽ ചെറുകഥകളും നോവലുകളും ഉൾപ്പെടും.വസന്ത സൂരിയ ഇംഗ്ലീഷിലേയ്ക്ക് വിവർത്തനം ചെയ്ത കൂഗൈ (The owl) എന്ന കൃതി ഓക്സ്ഫോർഡ് പ്രസിദ്ധീകരിച്ചു. പടക്കങ്ങൾ എന്ന ചെറുകഥയും ജനശ്രദ്ധപിടിച്ചുപറ്റി.


</doc>
<doc id="416877" url="https://ml.wikipedia.org/wiki?curid=416877" title="എ.ആർ. റെയ്ഹാനാ">
എ.ആർ. റെയ്ഹാനാ

എ. ആർ. റെയ്ഹാനാ ഒരു ഇന്ത്യൻ പിന്നണി ഗായികയും സംഗീത സംവിധായികയുമാണ്. എന്നിരുന്നാലും അവർ കൂടുതലായി അറിയപ്പെടുന്നത് പ്രശസ്ത സംഗീതസംവിധായകനായ എ. ആർ. റഹാമാന്റെ സഹോദരിയെന്ന നിലയിലും തമിഴിലെ സംഗീത സംവിധായകനും നടനുമായ ജി.വി. പ്രകാശ് കുമാറിന്റെ മാതാവ് എന്ന നിലയ്ക്കുമാണ്. 2002 ൽ കന്നത്തിൽ മുത്തമിട്ടാൽ എന്ന അവാർഡു ലഭിച്ച ചിത്രത്തിലെ ഒരു ഗാനത്തിനുവേണ്ടി അവർ എ. ആർ. റഹ്മാനുമായി സഹകരിച്ചു പ്രവർത്തിച്ചിരുന്നു. കാട്രു വെളിയിടൈ എന്ന ചിത്രത്തിലെ ‘സരട്ടു വണ്ടിയില’ എന്ന ഗാനമാണ് അവർ ആലപിച്ച ഏറ്റവും പുതിയ ഗാനം. ചോക്ലേറ്റ് എന്ന തമിഴ് സിനിമയിലെ വിവാദപരമായ ഒരു ഗാനവും അവർ ആലപിച്ചിരുന്നു. റെയിൻഡ്രോപ്സ് എന്ന യുവജനസംഘടനയുടം ബ്രാഞ്ച് അംബാസഡർ കൂടിയാണ്.





</doc>
<doc id="416881" url="https://ml.wikipedia.org/wiki?curid=416881" title="ഇന്ത്യൻ പോസ്റ്റ് പെയ്മെൻറ്സ് ബാങ്ക്">
ഇന്ത്യൻ പോസ്റ്റ് പെയ്മെൻറ്സ് ബാങ്ക്

ഇന്ത്യൻ പോസ്റ്റൽ വകുപ്പിന്റെ കീഴിലുള്ള ഒരു പൊതുമേഖലാ സ്ഥാപനമാണ് ഇന്ത്യൻ പോസ്റ്റ് പെയ്മെൻറ്സ് ബാങ്ക്. രാജ്യത്തെ വിദൂര മേഖലകളിലെ ജനങ്ങൾക്ക് ധനസഹായം എത്തിക്കുന്നതിനാണ് ഈ ബാങ്ക് മുൻഗണന നൽകുന്ത്. 2006-ൽ, 11-ാം പഞ്ചവത്സര പദ്ധതിക്കാലത്ത് 1000 കോടി രൂപ കമ്മി നികത്തുവാൻ ഇന്ത്യ പോസ്റ്റ് ഒരു ബാങ്ക് തുറക്കുമെന്ന് പ്രഖ്യാപിക്കുകയും അതിനു വേണ്ട നടപടിക്രമങ്ങളിലേയ്ക്ക് കടക്കുകയും ചെയ്തു. ആദ്യ ഘട്ടത്തിൽ ബാങ്കിനുള്ള അനുമതിപത്രം റിസർവ്വ് ബാങ്ക് നിരസിച്ചുവെങ്കിലും അപേക്ഷ പുന:പരിശോധിക്കാൻ സാദ്ധ്യതയുണ്ടെന്നു പ്രഖ്യാപിച്ചിരുന്നു.

പെയ്മെൻറ്സ് ബാങ്കിന്റെ സേവനങ്ങൾ പോസ്റ്റ് ഓഫീസുകൾ, മൊബൈൽ ഫോൺ, എടിഎമ്മുകൾ, പിഒഎസ്, ഡിജിറ്റൽ പേയ്മെന്റുകൾ എന്നിവയുമായും ബന്ധിപ്പിക്കാൻ കഴിയും. കൂടാതെ പണം ഒരിടത്തുനിന്ന് മറ്റൊരിടത്തേക്ക് അയയ്ക്കൽ, നിക്ഷേപം സ്വീകരിക്കൽ, ഇന്റർനെറ്റ് ബാങ്കിങ് തുടങ്ങിയ സേവനങ്ങളും പേയ്മെന്റ്സ് ബാങ്കിലൂടെ നടത്താൻ കഴിയും. മ്യൂച്ച്വൽ ഫണ്ടുകൾ, ഇൻഷൂറൻസ്, പെൻഷൻ എന്നീ സേവനങ്ങളും പോസ്റ്റൽ ബാങ്കിലൂടെ നടത്താം. 2014 ഫെബ്രുവരി 27 ന് ഇന്ത്യാ പോസ്റ്റ് അതിന്റെ ആദ്യത്തെ എടിഎം ചെന്നൈയിൽ തുറന്നു.


</doc>
<doc id="416892" url="https://ml.wikipedia.org/wiki?curid=416892" title="വൈൻഡ് റിവർ (ചലച്ചിത്രം)">
വൈൻഡ് റിവർ (ചലച്ചിത്രം)

2017  ൽ ടെയ്‌ലർ ഷെരിഡൻ തിരക്കഥയും സംവിധാനവും നിർവഹിച്ച നവ-പാശ്ചാത്യ കൊലപാതക നിഗൂഢ  ചിത്രമാണ് വൈൻഡ് റിവർ.സിനിമാ താരം ജെർമി റെന്നെറും  (Jeremy Renner) എലിസബത്ത് ഒൽസനും യുഎസ് ഫിഷ് ആന്റ് വൈൽഡ് ലൈഫ് സർവീസ് ട്രാക്കറും അമേരിക്കയുടെ കുറ്റാന്യേഷണ ഏജൻസിയായ ഫെഡറൽ ബ്യൂറോ ഓഫ് ഇൻ‌വെസ്റ്റിഗേഷൻ അഥവാ എഫ്.ബി.ഐ ഏജന്റുമാണ്. വ്യോമിംഗിലെ ഇന്ത്യൻ റിസർവേഷൻ വിൻഡ് റിവറിലെ ഒരു കൊലപാതകത്തിന് പരിഹാരം കാണാൻ ശ്രമിക്കുകയാണ്.ഈ സിനിമയിൽ ഗിൽ ബർമിങ്ഹാം, ജോൺ ബെർന്താൽ, ഗ്രഹാം ഗ്രീനെ എന്നിവരും അഭിനയിക്കുന്നു.ടെയ്‌ലർ ഷെരിഡന്റെ അഭിപ്രായത്തിൽ, യഥാർത്ഥ സംഭവവികാസങ്ങളുടെ പ്രതിഫലനമാണീ സിനിമ.  റിസർവേഷൻ ചെയ്യപ്പെട്ട ആയിരക്കണക്കിന് സ്ത്രീകളുടെ ലൈംഗിക പീഡനവുമായി ബന്ധപ്പെട്ട യഥാർത്ഥ കഥകൾക്കുവേണ്ടിയുള്ള അന്വേഷണങ്ങൾക്കിടയിൽ നിന്നാണ് ഈ സിനിമയ്ക്കു വേണ്ട കഥ എഴുതാനുള്ള അദ്ദേഹത്തിന്റെ മുഖ്യ പ്രേരണ.

"2017 സൺഡാൻസ് ഫിലിം ഫെസ്റ്റിവലിൽ വൈൻഡ് നദി പ്രദർശിപ്പിക്കുകയും 2017 ആഗസ്റ്റ് 4 ന് അമേരിക്കയിൽ പ്രകാശനം ചെയ്യുകയും ചെയ്തു. "നിരൂപക പ്രശംസ നേടിക്കൊടുത്തത ഈ സിനിമ  ബോക്സ് ഓഫീസ് വിജയമായിരുന്നു, 11 മില്ല്യൻ ഡോളർ ബജറ്റിന് 40 മില്ല്യൻ ഡോളർ നേടിക്കൊണ്ട് സിനിമാ ചരിത്രത്തിൽ അടയാളപ്പെട്ടു. അമേരിക്കൻ ചലച്ചിത്രനിർമ്മാതാവും, എക്സിക്യൂട്ടീവും  മിറമാക്സ് ഫിലിംസ്, ദ വിനെസ്റ്റെൻ കമ്പനി എന്നിവയുടെ സ്ഥാപകനും സ്വതന്ത്ര സംവിധായകനുമായ ഹാർവി വെയിൻസ്റ്റീൻ. ലൈംഗിക പീഡന ആരോപണങ്ങളെത്തുടർന്ന് 2017 ഒക്ടോബറിൽ ദ വിൻസ്റ്റീൻ കമ്പനിയുടെ തീമുകൾ പുറത്തുവിട്ടപ്പോൾ ലയൺസ്റ്റെറ്റാണ് സിനിമയുടെ വിതരണാവകാശം സ്വന്തമാക്കിയത്. വെയിൻസ്റ്റീന്റെ ക്രെഡിറ്റുകളും ലോഗോ ഒഴിവാക്കിക്കൊണ്ട്  ദി വീയിൻസ്റ്റീൻ കമ്പനിക്ക് (TWC) വിതരണാവകാശം നഷ്ടപ്പെടുകയും ചെയ്തു. 

വ്യോമിംഗിലെ ഇന്ത്യൻ റിസർവേഷൻ വിൻഡ് റിവറിലെ  ശീതകാലത്ത്, യുഎസ് ഫിഷ് ആൻഡ് വൈൽഡ് ലൈഫ് സർവീസ് ഏജന്റ് കോറി ലാംബെർറ്റ് 18 വയസായ നഥാലി ഹാൻസണന്റെ ഷൂസും ശൈത്യകാല വേഷവും രക്തക്കറയുമില്ലാത്ത  മഞ്ഞിൽ ഉറഞ്ഞ ശരീരം കണ്ടുപിടിക്കുന്നു. പുതിയ  എഫ്.ബി.ഐ സ്പെഷ്യൽ ഏജന്റ് ജാനെ ബാനർ  മരണം കൊലപാതകമാണോ എന്ന് നിർണ്ണയിക്കാൻ വരുന്നു. അടുത്ത ദിവസം, നടാലിയുടെ അച്ഛനായ മാർട്ടിനിൽ നിന്നും നഥാലി ഹാൻസനെ പഠിക്കുന്നു. തന്റെ മകൾ പുതിയൊരു സുഹൃത്തിനെ നോക്കിയിരുന്നെങ്കിലും, ആ മനുഷ്യന്റെ പേരോ  നാടോ അറിയില്ലെന്നും അറിയിക്കുന്നു. മൃതദേഹ പരിശോധനയിൽ ആഴത്തിലുള്ള പരിക്കും ലൈംഗികമായ അതിക്രമത്തിനും ശ്വാസകോശത്തിലുണ്ടായ രക്തശ്രാവത്താലും മരണപ്പെട്ടെന്ന് കണ്ടെത്തുകയും ചെയ്യുന്നു.എന്നിരുന്നാലും, മരണ പരിശോധന ഒരു കൊലപാതകം എന്ന് സ്ഥിരീകരിക്കാൻ കഴിയാത്തതിനാൽ, ജാനെ ബാനറിൽ നിന്നും  കൂടുതൽ  കാര്യങ്ങൾ അറിയാൻ എഫ്.ബി.ഐ അന്വേഷണ യൂണിറ്റിൽ നിന്നും  വിളിക്കുന്നു.    

നഥാലി ഹാൻസണന്റെ കാമുകനെ മാറ്റ് എന്നാണ് വിളിച്ചിരുന്നത്. അവൻ  അടുത്തുള്ള എണ്ണ ശുദ്ധീകരിക്കൽ കേന്ദ്രത്തിലെ കാവൽക്കാരനായി ജോലിനോക്കുന്നു.അടുത്ത ദിവസം കാട്ടിൽ നിന്നും  മറ്റൊരു മൃതശരീരം കണ്ടെത്തുന്നു. അതാകട്ടെ വളരെയധികം വികൃതമാക്കപ്പെട്ട നഗ്നമായ ആൺ ശരീരമായിരുന്നു. ജാനെ ബാനർ lതിരിച്ചറിഞ്ഞ ആ മൃതശരീരം നഥാലി ഹാൻസണന്റെ കാമുകനായ റയ്ബേണിന്റേതായിരുന്നു. തുരപ്പു സാധനത്തിന്റെ അടുത്തുനിന്ന് ആ ശരീരം ആദ്യം കണ്ടെത്തിയത് കാവൽക്കാരനായിരുന്നു. മൂന്നു വർഷത്തിനുമുൻപ് തന്റെ മകളുടെ മരണത്തെക്കുറിച്ച് കോറി ലാംബെർറ്റ് ജാനെ ബാനറിനോട് പറയുന്നു. അദ്ദേഹവും ഭാര്യയും പട്ടണത്തിൽ നിന്ന് പുറത്തേക്ക് പോയപ്പോൾ അദ്ദേഹത്തിന്റെ വീട്ടിൽ ഒരു പാർട്ടിയുണ്ടായിരുന്ന കാര്യം അവതരിപ്പിക്കുന്നു. 

ജാനെ ബാനർ ആദിവാസി പൊലീസ് മേധാവി ബെൻ, മറ്റ്  പോലീസുകാർക്കൊപ്പവും  ഡ്രിൽ സൈറ്റ് സന്ദർശിക്കുന്നു. . അവിടെ നിരവധി സുരക്ഷാ ഉദ്യോഗസ്ഥരെ അവർ കണ്ടുമുട്ടുന്നു.അവർ മാളിയെ കണ്ടില്ലെന്ന് പറയുകയും  അവർ  കുറച്ചു ദിവസങ്ങൾക്കു മുൻപ് നഥാലി ഹാൻസണുമായി  ഒരു വാദപ്രതിവാദം നടത്തിയതിനെത്തുടർന്ന് സംസാരിക്കുന്നു. മാത്തിന്റെ അപ്രത്യക്ഷതയെക്കുറിച്ച് അന്വേഷിക്കുന്ന ജെയിനെ കസ്റ്റഡിയിലെടുത്ത് പറയുമ്പോൾ, അവർ നടാലിയുടെ ശരീരം കണ്ടെത്തുന്നതിനേക്കുറിച്ചുള്ള അവരുടെ അറിവ് വെളിപ്പെടുത്തുന്നു. അവർ നിയമപരിപാലന റേഡിയോ ചാനലുകൾ നിരീക്ഷിച്ചുകൊണ്ട് കാര്യങ്ങൾ  മനസ്സിലാക്കുന്നു. റേഡിയോയിലൂടെ നതാലിയുടെ പേര് പരാമർശിച്ചിരുന്നില്ലെന്ന് അവർ ചൂണ്ടിക്കാട്ടുന്നു. ജാനേയും കൂട്ടാളികളേയും സുരക്ഷ ഏർപ്പാടാക്കിയിട്ടുണ്ടെന്ന് സുരക്ഷാ ഉദ്യോഗസ്ഥൻ അറിയിക്കുന്നു. ജെയിംസ് അവസാനമായി പറയുന്നു ഉള്ളതിനെ കുറിച്ചാണ് വാദിക്കുന്നതെങ്കിൽ ഈ പോരാട്ടം ഒരു സായുധ വിപ്ളവത്തിലേക്ക് നയിക്കുമെന്ന്. മാറ്റിനെ എവിടെയാണ് കണ്ടെതെന്ന ചോദ്യത്തിൽ   അവരെ ട്രെയിലറിലേക്ക് കൂട്ടിക്കൊണ്ടുപോകുന്നു. അവരോടാവശ്യപ്പെടും.  

ഫ്ളാക്ക്ബാക്കിൽ നഥാലി ഹാൻസൺ  ട്രെയിലറിൽ നിന്ന് മാറ്റുമായുള്ള കാര്യം അയവിറക്കുന്നു. അപ്രതീക്ഷിതമായി, അദ്ദേഹത്തിന്റെ സുരക്ഷാ സഹജോലിക്കാർ ട്രെയിനിൽ കയറുന്നു. ഒരു രാത്രി കഴിഞ്ഞ്. പീറ്റ്, പ്രത്യേകിച്ച് ഒരു അശ്ലീലസംഘത്തിലെ അംഗം, അവരെ ചൂഷണം ചെയ്യുകയും നഥാലി ആക്രമണത്തിന് ഇരയാവുകയും  ചെയ്യുന്നു. മാറ്റിനെ തോൽപ്പിച്ചാണ് ഗാർഡുകൾ തിരിച്ചടിച്ചത്. .  നതാലിയെ ബലാത്സംഗം ചെയ്യുന്നു. മാറ്റ് തിരിച്ചടിക്കാൻ ശ്രമിച്ചപ്പോൾ ആ സംഘം അവനെ കൊല്ലുകയായിരുന്നു. നഥാലിക്ക്  രക്ഷപ്പെടാനുള്ള അവസരം നൽകുകയും ചെയ്യുന്നു. 


</doc>
<doc id="416899" url="https://ml.wikipedia.org/wiki?curid=416899" title="സോഫിയ ബുഷ്">
സോഫിയ ബുഷ്

സോഫിയ അന്ന ബുഷ് (ജനനം: ജൂലൈ 8, 1982) ഒരു അമേരിക്കൻ അഭിനേത്രിയും സംവിധായികയും വക്താവും സാമൂഹ്യപ്രവർത്തകയുമാണ്. WB/CW ടെലിവിഷൻ നെറ്റ്വർക്കുകൾ സംപ്രേഷണം ചെയ്ത വൺ ത്രീ ഹിൽ (2003–2012) എന്ന നാടകപരമ്പരയിൽ ബ്രൂക്ക് ഡേവിസ് എന്ന കഥാപാത്രത്തെ അവതരിപ്പിച്ചുകൊണ്ട് ഒരു നടിയെന്ന പേര് നേടിയെടുത്തു. ജോൺ ടക്കർ മസ്റ്റ് ഡൈ (2006), ദ ഹിച്ചർ (2007), ദ നരോസ് (2008) എന്നീ സിനിമകളിൽ സോഫിയ പ്രധാന വേഷങ്ങൾ ചെയ്തിട്ടുണ്ട്. 2014 മുതൽ 2017 വരെ എൻ.ബി.സി.യുടെ ചിക്കാഗോ P.D. യെന്ന പരമ്പരയിൽ അഭിനയിച്ചു.

കാലിഫോർണിയയിലെ പസദിനയിൽ മൌറീന്റെയും ചാൾസ് വില്ല്യം ബുഷിന്റെയും ഏക മകളായിട്ടാണ് സോഫിയ ബുഷ് ജനിച്ചത്.. അവരുടെ മാതാവ്അ ഒരു ഫോട്ടോഗ്രാഫി സ്റ്റുഡിയോ നടത്തിയിരുന്നു. പിതാവ് ഒരു പരസ്യചിത്ര ഫോട്ടോഗ്രാഫറുമായിരുന്നു. 2000 ൽ വെസ്റ്റ്രിഡ്ജ് സ്കൂൾ ഫോർ ഗേൾസിൽ നിന്ന് ബിരുദം നേടിയിരുന്നു. അവിടെ അവർ വോളിബോൾ ടീമിലെ അംഗമായിരുന്നു. വെസ്റ്റ്രിഡ്ജിൽ, അവർ നാടക കലാപ്രവർത്തനങ്ങളുമായി ബന്ധപ്പെട്ടു പ്രവർത്തിച്ചിരുന്നു.

2002 ൽ നാഷണൽ ലാംപൂൺസ് വാൻ വൈൽഡർ എന്ന ചിത്രത്തിലൂടെയാണ് ബുഷ് ആദ്യമായി വെള്ളിത്തിരയിലേയ്ക്കു പ്രവേശിക്കുന്നത്. ചിത്രത്തിൽ റയാൻ റെയ്നോൾഡ്സിനൊപ്പമാണ് പ്രത്യക്ഷപ്പെട്ടത്. ഇതേത്തുടർന്ന്, നിപ്/ടക്, സബ്രിന ദ ടീനേജ് വിച്ച്, HBO ടെലിവിഷൻ സിനിമയായ പോയിന്റ് ഓഫ് ഒറിജിൻ എന്നിങ്ങനെ നിരവിധി ടെലിവിഷൻ പരമ്പരകളിൽ അഭിനയിച്ചിരുന്നു. 2002 ൽ ബുഷിന് 'ടെർമിനേറ്റർ 3: റൈസ് ഓഫ് ദി മെഷീൻസ്' എന്ന ചിത്രത്തിൽ കേറ്റ് ബ്രൂസ്റ്ററായി അഭിനയിക്കുവാനുള്ള അവസരം ലഭിച്ചിരുന്നുവെങ്കിലും ഒരാഴ്ച്ചത്തെ ഷൂട്ടിംഗിനു ശേഷം അവരെ മാറ്റി ഈ വേഷം ക്ലെയിർ ഡെയിൻസിനു നൽകപ്പെട്ടു. ഈ ചിത്രത്തിന്റെ കഥാപാത്രത്തിന് യോജിക്കാത്ത വിധം അവർ വളരെ ചെറുപ്പമായിരുന്നതിനാലാണ് ഈ മാറ്റം വേണ്ടവന്നതെന്ന് ചിത്രത്തിന്റെ സംവിധായകൻ ജോനാഥൻ മോസ്റ്റോ പറഞ്ഞിരുന്നു. എങ്കിലും ബുഷിന്റെ അഭിനയത്തെ അദ്ദേഹം വാനോളം പ്രശംസിച്ചിരുന്നു.


</doc>
<doc id="416902" url="https://ml.wikipedia.org/wiki?curid=416902" title="ദിദ്ദ">
ദിദ്ദ

പത്താം നൂറ്റാണ്ടിന്റെ അവസാനകാലത്ത് കശ്മീർ ഭരിച്ചിരുന്ന ഒരു രാജ്ഞിയായിരുന്നു ദിദ്ദ. 958 CE മുതൽ 1003 വരെയായിരുന്നു ഇവരുടെ ഭരണകാലം. ആദ്യം തന്റെ മകന്റെയും വിവിധ പേരക്കുടികളുടെയും റീജന്റായും, 980 മുതൽ സ്വതന്ത്ര ഭരണാധികാരിയും വാണു. പന്ത്രണ്ടാം നൂറ്റാണ്ടിൽ കൽഹണൻ രചിച്ച രാജതരംഗിണി എന്ന കൃതിയിൽ ദിദ്ദയെക്കുറിച്ച് പ്രതിപാദിച്ചിട്ടുണ്ട്. 
കാബൂളിലെ ഹിന്ദു ഷാഹിയായിരുന്ന ഭീമ ഷാഹിയുടെ ചെറുമകളും ലോഹാരയിലെ രാജാവായ സിംഹരാജയുടെ മകളുമായിരുന്നു ദിദ്ദ. വികലാംഗയായി ജനിച്ച ദിദ്ദയെ പാദമില്ലാത്തവൾ എന്ന അർത്ഥത്തിൽ 'ചരൺഹീൻ' എന്നാണ് രാജതരംഗിണിയിൽ പരാമർശിച്ചിട്ടുള്ളത്. പഞ്ചാബിനും കശ്മീരിനും ഇടയിൽ നിലനിന്നിരുന്ന വാണിജ്യപാതയിൽ പിർ പഞ്ചാൽ മലനിരകളിലായിരുന്നു ലോഹാര സ്ഥിതി ചെയ്തിരുന്നത്.
കശ്മീരിലെ രാജാവായ ക്ഷേമഗുപ്തനെ അവർ വിവാഹം ചെയ്തു. അങ്ങനെ ഭർത്താവിന്റെ രാജ്യത്തിന്റെ കൂടെ ലോഹാര സാമ്രാജ്യം ഏകീകരിക്കുകയും ചെയ്തു. റീജന്റ് ആയി മാറുന്നതിൻ മുൻപ് പോലും ഭരണകാര്യങ്ങളിൽ ഗണ്യമായ സ്വാധീനം ചെലുത്തിയിരുന്നു. ക്ഷേമഗുപ്തന്റെ പേരിനൊപ്പം ദിദ്ദയുടെ പേരും ആലേഖനം ചെയ്ത നാണയങ്ങൾ കണ്ടെത്തിയിട്ടുണ്ട്..

958 ൽ ഒരു വേട്ടയെ തുടർന്ന് സന്നി ബാധിച്ച് ക്ഷേമഗുപ്തൻ മരണമടഞ്ഞപ്പോൾ അദ്ദേഹത്തിന്റെ പുത്രൻ അഭിമന്യു രണ്ടാമൻ രാജാവായി. അഭിമന്യു ഒരു കുട്ടിയായിരുന്നതിനാൽ ദിദ്ദ റീജന്റ് ആയാണ് ഭരിച്ചത്. ഈ കാലയളവിൽ മറ്റു പ്രദേശങ്ങളിലെ അവസ്ഥയുമായി താരതമ്യം ചെയ്യുമ്പോൾ കശ്മീരിലെ സ്ത്രീകൾ സാമൂഹികമായി ഉയർന്ന് നിന്നിരുന്നു .

അവർ ആദ്യമായി ചെയ്തത് പ്രശ്നക്കാരായ മന്ത്രിമാരുടെയും പ്രഭുക്കന്മാരെയും അധികാരകേന്ദ്രങ്ങളിൽ നിന്നു പുറത്താക്കുക എന്നതായിരുന്നു. ഈ കാലത്ത് സ്ഥിതിവിശേഷം വളരെയധികം മോശമായി. ദിദ്ദയുടെ ഭരണനിയന്ത്രണം നഷ്ടപ്പെടുന്നതിന് അടുത്തെത്തിയപ്പോൾ, പണം കൊടുത്തും അവർ ആൾക്കാരെ വശത്താക്കുകയും തന്നെ അനുകൂലിക്കുന്നവരുടെ സഹായത്തോടെ അധികാരത്തിൽ ഉറച്ചു നിൽക്കുകയും ചെയ്തു. കലാപകാരികളെ മാത്രമല്ല, അവരുടെ കുടുംബാംഗങ്ങളെയും ദിദ്ദ വകവരുത്തി. 972 ൽ അഭിമന്യു മരിച്ച സമയത്ത് വീണ്ടും പ്രശ്നങ്ങൾ ഉണ്ടായി. അഭിമന്യുവിന്റെ മകനായ നന്ദിഗുപ്തനായിരുന്നു അടുത്ത കിരീടാവകാശി. ചെറിയ കുട്ടിയായിരുന്ന നന്ദഗുപ്തൻ വാഴിക്കപ്പെട്ടതോടെ ഫ്യൂഡൽ ജന്മികളായിരുന്ന ദാമരകൾ ലോഹാര സാമ്രാജ്യത്തിനെതിരെ തിരിഞ്ഞു . 

973-ൽ നന്ദിഗുപ്തനും 975-ൽ അനുജൻ ത്രിഭുവനഗുപ്തനും അകാലചരമമടഞ്ഞു. ഇവരുടെ മരണത്തിൽ ദിദ്ദക്ക് പങ്കുണ്ടെന്ന് വാദിക്കുന്നവരുമുണ്ട്. ഇതോടെ ഏറ്റവും ചെറിയ ചെറുമകൻ ഭീമഗുപ്തൻ രാജാവകുകയും ദിദ്ദ റീജന്റായി തുടരുകയും ചെയ്തു. ഇതിനകം ഒരു തികഞ്ഞ അധികാരമോഹിയായി മാറിക്കഴിഞ്ഞ ദിദ്ദ 980-ൽ ഭീമഗുപ്തനെയും വധിച്ച് സ്വേച്ഛാധിപതിയായി മാറി. തുംഗ എന്നുപേരായ തന്റെ കാമുകനെ അവർ പ്രധാനമന്ത്രിയുമാക്കി .
980 മുതൽ ദിദ്ദ ഒരു സ്വേച്ഛാതിപതിയായി സ്വതന്ത്രയായി ഭരിച്ചു. ഈ കാലഘട്ടത്തിൽ അവർ “ശ്രീ ദിദ്ദ” എന്ന് ആലേഖനം ചെയ്ത നാണയങ്ങളും പുറത്തിറക്കിയിരുന്നു. ഇന്ത്യയുടെ ചരിത്രത്തിലെ അപൂർവ്വം വനിതാ സ്വേച്ഛാധിപതികളിൽ ഒരാളായിരുന്നു ദിദ്ദ. ദാമരകളുമായി ഉണ്ടായ പ്രശ്നങ്ങൾ ശക്തിയും നയതന്ത്രജ്ഞതയും ഉപയോഗിച്ച് അവർ പരിഹരിച്ചു. തന്റെ അനന്തരവനായ സംഗ്രാമരാജനെ കശ്മീരിലെ തന്റെ അനന്തരാവകാശിയായി അവർ ദത്തെടുത്തു. ലോഹാരയുടെ ഭരണം അവർ വിഗ്രഹരാജനെ ഏൽപ്പിച്ചു. 1003-ൽ തന്റെ 79-ആം വയസ്സിൽ അവർ മരണമടഞ്ഞു.



</doc>
<doc id="416910" url="https://ml.wikipedia.org/wiki?curid=416910" title="വീര പീറ്റേർസ്">
വീര പീറ്റേർസ്

മൈൽട്രെഡ് വീര പീറ്റേർസ്(28 ഏപ്രിൽ1911 – 1 ഒക്ടോംബർ1993) കനേഡിയൻ അർബുദരോഗവിദഗ്ദ്ധയും വൈദ്യശാസ്ത്ര സൂക്ഷ്മാന്വാഷകയുമായിരുന്നു. 1934-ൽ ടൊറൊൻടോ സർവ്വകലാശാലയിൽ നിന്നും മെഡിക്കൽ ബിരുദം നേടുകയും 1950-ൽ ഭേദമാകില്ലയെന്ന് കരുതിയിരുന്ന ഹോഡ്കിൻസ് ഡിസീസ് ഉയർന്ന അളവിൽ റേഡിയേഷൻ നൽകുന്നതിലൂടെ ഭേദമാക്കാൻ കഴിയുമെന്ന് ആദ്യമായി പേപ്പർ പ്രസിദ്ധീകരിക്കുകയുണ്ടായി.തുടർന്ന് സ്തനാർബുദത്തിൽ റേഡിയേഷൻ ചികിത്സയുടെ പങ്കിനെക്കുറിച്ചുള്ള പഠനം തുടങ്ങി.സ്തനാർബുദ സർജറിയിൽ റേഡിയേഷൻ ചികിത്സ കൂടി നൽകുന്നതിലുള്ള അവരുടെ ഗവേഷണം സ്തനാർബുദം ബാധിച്ച മിക്കസ്ത്രീകളും ജീവിക്കാൻ കാരണമായി.

വൈദ്യശാസ്ത്രരംഗത്ത് അവർ നൽകിയ സംഭാവനകൾ കണക്കിലെടുത്ത് 1975-ൽ യോർക്ക് സർവ്വകലാശാലയും, 1983-ൽ ക്വീൻസ് സർവ്വകലാശാലയും അവർക്ക് രണ്ട് ഡോക്ടറേറ്റ് ബിരുദങ്ങൾ നൽകുകയുണ്ടായി. 1979-ൽ തെറാപ്യൂട്ടിക് റേഡിയോളജിയിലും ഓൻകോളജിയിലും അമേരിക്കൻ സൊസൈറ്റിയുടെ ഗോൾഡ് മെഡൽ ലഭിക്കുകയുണ്ടായി.1975-ൽ വീര പീറ്റേർസ് "ഓർഡർ ഓഫ് കാനഡ"യുടെ അംഗമാകുകയും 1977-ൽ അതിന്റെ ഓഫീസർ ആകുകയും ചെയ്തു. 2010-ൽ അവരുടെ മരണാനന്തരം "കനേഡിയൻ മെഡിക്കൽ ഹാൾ ഓഫ് ഫേം"-ൽ വീര പീറ്റേർസിനെ ബഹുമാനിക്കപ്പെടുകയുമുണ്ടായി.


</doc>
<doc id="416923" url="https://ml.wikipedia.org/wiki?curid=416923" title="അഹമ്മദ് ജാഹു">
അഹമ്മദ് ജാഹു

മൊറോക്കോയുടെ അന്താരാഷ്ട്ര ഫുട്ബോൾ താരമാണ് അഹമ്മദ് ജാഹു(ജനനം ജൂലെെ,31,1988). നിലവിൽ ഇന്ത്യൻ സൂപ്പർ ലീഗിൽ എഫ്സി ഗോവയ്ക്ക് വേണ്ടി കളിക്കുന്നു.


</doc>
<doc id="416929" url="https://ml.wikipedia.org/wiki?curid=416929" title="കാട്ടുപാവൽ">
കാട്ടുപാവൽ

ചുരുൾവേരുകളുള്ള ഒരു ഏകവർഷി ആരോഹി സസ്യമാണ് മൊമോർഡിക്ക ബാൽസമിന(Momordica balsamina -കാട്ടുപാവൽ). ആഫ്രിക്കയുടെ ഉഷ്ണമേഖലാപ്രദേശത്ത് സ്വദേശമുള്ള ഇത് ഇപ്പോൾ ഏഷ്യ, ആസ്ത്രേലിയ, മദ്ധ്യ അമേരിക്ക എന്നിവിടങ്ങളിൽ വളരുന്നു. ഇളം മഞ്ഞനിറമുള്ള, സിരാജാലങ്ങൾ തെളിഞ്ഞുകാണുന്ന പൂക്കളും, അൽപ്പം ഉരുണ്ട് മുള്ളുകളുള്ള, പഴുക്കുമ്പോൾ ഓറഞ്ച് നിറം കൈവരിക്കുന്ന ഫലങ്ങളുമുണ്ട്. മൂത്ത് പഴുക്കുമ്പോൾ പഴങ്ങൾ പൊട്ടുകയും പശപശപ്പുള്ള ചുവന്ന ആവരണമുള്ള വിത്തുകൾ പുറത്തുവരികയും ചെയ്യുന്നു. 1568ൽ മുറിവുകൾ ചികിത്സിക്കുന്നതിനാണ് യൂറോപ്പിൽ കാട്ടുപടവലം ആദ്യമായി കൊണ്ടുവന്നത്. 
പുറന്തോടും വിത്തുകളും വിഷമയമാണ്.




</doc>
<doc id="416931" url="https://ml.wikipedia.org/wiki?curid=416931" title="തൻഈം മസ്ജിദ്">
തൻഈം മസ്ജിദ്

കഅബയിൽ നിന്നും 5 മൈൽ അകലെ അൽ-ഹിൽ സ്ഥിതിചെയ്യുന്ന പ്രശസ്തമായ മുസ്ലിം പള്ളിയാണ് തൻഈം മസ്ജിദ്.തീർഥാടനത്തിന് പോകുന്നവർ ഇഹ്റാം ചെയ്യാനായി പോകുന്ന പ്രശസ്തമായ പള്ളിയാണിത്.മസ്ജിദ് ആയിശ എന്ന പേരിലും ഈ പള്ളി അറിയപ്പെടുന്നു. പ്രവാചകൻ മുഹമ്മദിന്റെ പത്നിയായിരുന്ന ആയിശ കഅബയിലേക്ക് തീർഥാടനത്തിന് പോകും മുമ്പായി ഇവിടെ വെച്ചാണ് ഇഹ്റാം ചെയ്തത്.ഇക്കാരണംകൊണ്ടാണ് ഇവിടെ നിർമ്മിച്ച പള്ളിക്ക് മസ്ജിദ് ആയിശ എന്ന പേര് നൽകിയത്.മക്കയിൽ ജീവിക്കുന്ന ആളുകൾക്ക് ഉംറക്ക് ഇഹ്റാം ചെയ്യാനായി പോകേണ്ട സ്ഥലമാണിത്.ഇവിടെ വെച്ചാണ് വിശ്വാസികൾ സ്നാനം ചെയ്ത് ഇഹ്റാമിന്റെ വസ്ത്രം ധരിച്ച് ഉംറ എന്ന ആരാധനാകർമ്മത്തിലേക്ക് പ്രവേശിക്കുന്നത്.


</doc>
<doc id="416934" url="https://ml.wikipedia.org/wiki?curid=416934" title="എയറോ ബയോളജി">
എയറോ ബയോളജി

ജീവശാസ്ത്രത്തിലെ ഒരു ശാഖയാണ് എയ്റോബയോളജി. വായുവിലൂടെ വഹിക്കപ്പെടുന്ന ബാക്ടീരിയ, ഫംഗസ്‌രേണുക്കൾ, സൂക്ഷ്മങ്ങളായ പ്രാണികൾ, പൂമ്പൊടികൾ, വൈറസ് തുടങ്ങിയ ജൈവകണങ്ങളെക്കുറിച്ചുള്ള പഠനമാണ് ഇതിൽ നടത്തുന്നത് .

പൂമ്പൊടികൾ, ഫംഗസ് തുടങ്ങിയ മൂലം ഉണ്ടാവുന്ന അലർജിയെക്കുറിച്ച് മനസ്സിലാക്കി പരിഹരിക്കുന്നതിന് ഇത്തരം പഠനം പ്രയോജനപ്പെടാറുണ്ട്. പഠനപ്രവർത്തനങ്ങളുടെ ഗുണനിലവാരം ഉറപ്പുവരുത്തുന്നതിന് അന്തർദേശീയമായ മാനദണ്ഡങ്ങൾ നിർണ്ണയിക്കപ്പെട്ടിട്ടുണ്ട്.


</doc>
<doc id="416941" url="https://ml.wikipedia.org/wiki?curid=416941" title="കെ.എൻ.ടി. ശാസ്ത്രി">
കെ.എൻ.ടി. ശാസ്ത്രി

തെലുഗു, കന്നട ചലച്ചിത്രമേഖലയിലെ സംവിധായകനും നിരൂപകനും എഴുത്തുകാരനുമാണ് കെ.എൻ.ടി. ശാസ്ത്രി.

</doc>
<doc id="416942" url="https://ml.wikipedia.org/wiki?curid=416942" title="സമാന്തര ചലച്ചിത്രം">
സമാന്തര ചലച്ചിത്രം

1950-കളിൽ ഇന്ത്യൻ സിനിമയിലെ മുഖ്യധാരാ വാണിജ്യ സിനിമയ്ക്ക് ബദലായി വിവിധ കലാ-സാംസ്കാരിക പ്രവർത്തനങ്ങളിൽ നിന്നുള്ള ഊർജ്ജം ഉൾക്കൊണ്ട് രൂപപ്പെട്ട ഇന്ത്യൻ സിനിമയിലെ ഒരു സിനിമാ പ്രസ്ഥാനമാണ് സമാന്തര ചലച്ചിത്രം അഥവാ പാരലൽ സിനിമ. ബംഗാളിലാണ്സമാന്തര ചലച്ചിത്രം ഒരുപ്രസ്ഥാനമായി രൂപം കൊള്ളുന്നത്. സത്യ ജിത് റേ, മൃണാൾ സെൻ, ഋതിക് ഘടക്, തപൻ സിൻഹ തുടങ്ങിയവരുടെ സിനിമകൾസമാന്തര ചലച്ചിത്രംമായി നിർമ്മിക്കപ്പെട്ടു. യാഥാർത്ഥ്യവാദം, പ്രകൃതിവാദം, പ്രതീകാത്മക ഘടകങ്ങൾ, സാമൂഹിക രാഷ്ട്രീയ സാഹചര്യങ്ങളിൽ വളരെയധികം ശ്രദ്ധയും, മുഖ്യധാര ഇന്ത്യൻ സിനിമകളുടെ പ്രത്യേകമായ ഡാൻസ്-ആൻഡ്-പാഡ് പ്രോഗ്രാമുകളുടെ നിരസിക്കലും എന്നിവയാണ് സമാന്തര ചലച്ചിത്രത്തിന്റെ ഉള്ളടക്കം.



</doc>
<doc id="416957" url="https://ml.wikipedia.org/wiki?curid=416957" title="ഐപാഡ് (നാലാം തലമുറ)">
ഐപാഡ് (നാലാം തലമുറ)

ആപ്പിൾ കമ്പനി പുറത്തിറക്കിയ ടാബ്‌ലെറ്റ് കമ്പ്യൂട്ടറായ ഐപാഡിന്റെ നാലാം തലമുറയിലെ പതിപ്പാണ് ഐപാഡ് (നാലാം തലമുറ). "ഐപാഡ് 4" എന്ന പേരിലാണ് സാധാരണയായി അറിയപ്പെടുന്നത്. മുൻപ് പുറത്തിറങ്ങിയ ഐപാഡ് മൂന്നാം തലമുറയ്ക്കുണ്ടായിരുന്ന റെറ്റിന ഡിസ്പ്ലേ ഐപാഡ് 4ലും നിലനിർത്തിയിരുന്നു. കൂടാതെ ആപ്പിൾ A6X എന്ന ചിപ്പും ലൈറ്റിങ് കണക്ടറും ഐപാഡ് 4 ൽ ഉൾപ്പെടുത്തിയിരുന്നു. ഓഡിയോ-വിഷ്വൽ മീഡിയ, ഇ-ബുക്ക് സംഗീതം, ചലച്ചിത്രങ്ങൾ, കമ്പ്യൂട്ടർ ഗെയിമുകൾ, പ്രസന്റേഷനുകൾ തുടങ്ങിയവ ഉപയോഗിക്കാൻ സാധിക്കുന്ന ഐഓഎസ് 6.0ലാണ് ഐപാഡ് 4 ആദ്യമായി പുറത്തിറക്കിയത്. മുൻ പതിപ്പുകളായ ഐപാഡ് 2, ഐപാഡ് (മൂന്നാം തലമുറ), എന്നിവയെപ്പോലെ ഐപാഡ് 4ഉം ഐഓഎസ് 6, 7, 8, 9, 10 എന്നീ ഓപ്പറേറ്റിങ്ങ് സിസ്റ്റങ്ങളെ പിന്തുണയ്ക്കുന്നുണ്ട്. എന്നാൽ 2017 സെപ്റ്റംബർ 17ന് പുറത്തിറങ്ങിയ ഐഓഎസ് 11നെ പിന്തുണയ്ക്കാൻ ഹാർഡ്‌വെയറിലെ പരിമിതികൾ മൂലം ഐപാഡ് 4ന് കഴിഞ്ഞിരുന്നില്ല. 

2012 ഒക്ടോബർ 23ന് നടന്ന ഒരു മാധ്യമ ചർച്ചയിൽ ഐപാഡ് പരമ്പരയിലെ നാലാം തലമുറയിലെ പതിപ്പ് ഔദ്യോഗികമായി പ്രഖ്യാപിച്ചു. 2012 നവംബർ 2ന് ഐപാഡ് 4 35 രാജ്യങ്ങളിലായി പുറത്തിറക്കി. തുടർന്ന് ഡിസംബറിൽ ചൈന, ഇന്ത്യ, ബ്രസീൽ ഉൾപ്പെടെ 10 രാജ്യങ്ങളിൽക്കൂടി പുറത്തിറക്കുിയിരുന്നു. പുറത്തിറക്കി 7 മാസം കഴിയുകയും ഐപാഡ് 4 പുറത്തിറക്കുകയും ചെയ്തതോടെ ഐപാഡ് മൂന്നാം തലമുറ എന്ന ടാബ്‌ലെറ്റ് ആപ്പിൾ നിർത്തലാക്കുകയുണ്ടായി. 

കറുപ്പ്, വെള്ള നിറങ്ങളിലുള്ള ഫ്രണ്ട് ഗ്ലാസ് പാനലുകളുള്ളതും വിവിധ കണക്ടിവിറ്റി, സംഭരണ രീതികളുള്ളതുമായ ടാബ്‌ലെറ്റുകൾ ആപ്പിൾ പുറത്തിറക്കിയിട്ടുണ്ട്. 16 ജി.ബി, 32 ജി.ബി, 64 ജി.ബി, 128 ജി.ബി എന്നീ വ്യത്യസ്ത സംഭരണ ശേഷിയുള്ളതും വൈ-ഫൈ മാത്രമുള്ളതും വൈ-ഫൈ, സെല്ലുലാർ എന്നിവ ലഭ്യമായതുമായ ടാബ്‌ലെറ്റുകൾ പുറത്തിറക്കിയിട്ടുണ്ട്.

പൊതുവെ അനുകൂലമായ പ്രതികരണങ്ങളാണ് ഐപാഡ് നാലാം തലമുറയ്ക്ക് ലഭിച്ചത്. ഈ ടാബ്‌ലെറ്റിനുണ്ടായിരുന്ന റെറ്റിന ഡിസ്പ്ലേ, ഹാർഡ്‌വെയറിലെ മെച്ചപ്പെടുത്തലുകൾ തുടങ്ങിയവ ശ്രദ്ധിക്കപ്പെട്ടു. പുറത്തിറക്കിയ ആദ്യ ആഴ്ചയിൽ ഏകദേശം 3 മില്യൺ ഐപാഡ് നാലാം തലമുറ ടാബ്‌ലെറ്റുകളും ഐപാഡ് മിനി ടാബ്‌ലെറ്റുകളും വിറ്റഴിക്കുകയുണ്ടായി. 
ഐപാഡ് മൂന്നാം തലമുറയ്ക്കു ശേഷമുള്ള പുതിയ പതിപ്പ് ചെറിയ വലിപ്പമുള്ളതായിരിക്കുമെന്ന് അഭ്യൂഹങ്ങളുണ്ടായിരുന്നു. 2012 ഒക്ടോബർ 16ന് ആപ്പിൾ, കാലിഫോർണിയയിലെ സാൻ ജോസിലുള്ള കാലിഫോർണിയ തിയേറ്ററിൽ ഒക്ടോബർ 23ന് ഒരു മാധ്യമ ചർച്ച നടക്കുമെന്ന് പ്രഖ്യാപിച്ചു. 
ഈ പരിപാടിയിൽ വച്ച് ആപ്പിളിന്റെ സി.ഇ.ഒയായ ടിം കുക്ക് ഐബുക്കിന്റെ പുതിയ പതിപ്പും ഒപ്പം മാക്‌ബുക്ക് പ്രോ, മാക് മിനി, ഐമാക് എന്നീ ഉപകരണങ്ങളും അവതരിപ്പിച്ചു. തുടർന്ന് ഐപാഡ് നാലാം തലമുറ, ഐപാഡ് മിനി എന്നീ ഉപകരണങ്ങളെക്കൂടി അവതരിപ്പിക്കുകയുണ്ടായി. ഒക്ടോബർ 26 മുതൽ ഐപാഡ് 4ന് പ്രീ - ബുക്കിങ് സൗകര്യം ലഭ്യമായിരിക്കുമെന്നും അദ്ദേഹം അറിയിച്ചു. നവംബർ 2ന് ആപ്പിൾ യൂറോപ്പ്, വടക്കേ അമേരിക്ക, ഏഷ്യ എന്നീ ഭൂഖണ്ഡങ്ങളിലെ ഭൂരിഭാഗം രാജ്യങ്ങളിലും വൈ-ഫൈ സൗകര്യമുള്ള ഉപകരണം പുറത്തിറക്കി. കുറച്ച് ആഴ്ചകൾക്കുശേഷമാണ് സെല്ലുലാർ മോഡലിലുള്ള ഉപകരണം പുറത്തിറക്കിയത്. 

ഐപാഡ് 4ന്റെ റിലീസിനെത്തുടർന്ന് ഐപാഡ് മൂന്നാം തലമുറയ്ക്കുള്ള പിന്തുണ അവസാനിപ്പിക്കുകയാണെന്ന് ആപ്പിൾ അറിയിച്ചു. 

ഇതും കാണുക: ഐഓഎസ്

ആദ്യം ഐഓഎസ് 6.0 എന്ന ഓപ്പറേറ്റിങ്ങ് സിസ്റ്റത്തിലാണ് പുറത്തിറക്കിയതെങ്കിലും തുടർന്ന് ഐഓഎസ് 7ലേക്കും വ്യാപിപ്പിക്കുകയുണ്ടായി. സിരി, സഫാരി, മെയിൽ, ഫോട്ടോസ്, വീഡിയോ, മ്യൂസിക്, ഐട്യൂൺസ്, ആപ്പ് സ്റ്റോർ, മാപ്പ്സ്, നോട്ട്സ്, കലണ്ടർ, ഗെയിം സെന്റർ, ഫോട്ടോ ബൂത്ത്, കോൺടാക്ട്സ് എന്നീ ആപ്ലിക്കേഷനുകൾ ഐപാഡ് നാലാം തലമുറ ടാബ്‌ലെറ്റിൽ ഉൾപ്പെടുത്തിയിരുന്നു. 

ആപ്പിൾ A6X എന്ന ചിപ്പ് ഉപയോഗിച്ചിട്ടുള്ള ഒരു ടാബ്‌ലെറ്റാണ് ഐപാഡ് 4. 32-ബിറ്റുള്ള ആപ്പിൾ ഡുവൽ കോർ സി.പി.യു, ക്വാഡ്കോർ പവർ VR SGX554MP4 GPU, 14 ജി.ബി റാം എന്നിവയാണ് ഐപാഡ് 4ന്റെ പ്രധാനപ്പെട്ട ഹാർഡ്‌വെയർ ഉപകരണങ്ങൾ. 5 മെഗാപിക്സൽ റിയർ ഫെയ്സിങ് ക്യാമറയും 720പി ഫ്രണ്ട് ഫെയ്സിങ് ക്യാമറയും ഈ ടാബ്‌ലെറ്റിൽ ഉൾപ്പെടുത്തിയിട്ടുണ്ട്. 4 ബട്ടണുകളാണ് ആകെ ഐപാഡ് 4ൽ ഉള്ളത്. ഹോം ബട്ടൺ, വെയ്ക്ക്/സ്ലീപ്പ് ബട്ടൺ, ശബ്ദ ക്രമീകരണത്തിനുള്ള ബട്ടൺ, ലോക്ക്/അൺലോക്ക് ബട്ടൺ എന്നിവയാണ് ഈ ബട്ടണുകൾ. ഡിസ്പ്ലേയിൽ മുൻ പതിപ്പായ ഐപാഡ് മൂന്നാം തലമുറയിൽ നിന്നും പല മാറ്റങ്ങളും വരുത്തിയിട്ടുണ്ട്. വൈ-ഫൈ മാത്രം ലഭ്യമായ ടാബ്‌ലെറ്റിന്റെ ഭാരം 652 ഗ്രാമും സെല്ലുലാർ ലഭ്യമായ ടാബ്‌ലെറ്റിന്റെ ഭാരം 662 ഗ്രാമുമാണ്. മുൻ പതിപ്പിനേക്കാൾ 2 ഗ്രാം കൂടുതലാണ് ഐപാഡ് നാലാം തലമുറയുടെ ഭാരം. ഓറിയന്റേഷൻ 4 വശങ്ങളിലേക്കുമുള്ള ഒരു ടാബ്‌ലെറ്റാണിത്. നിശ്ചിതമായ ഓറിയന്റേഷനും ഐപാഡ് 4ന് ഇല്ല. 

വൈ-ഫൈ ഉപയോഗിച്ച് വയർലെസ് ലാൻ ലൈനുമായി ബന്ധിപ്പിക്കാൻ ഐപാഡ് 4ൽ സാധിക്കും. 16, 32, 64, 128 ജി.ബി. ആന്തര സംഭരണശേഷിയുള്ള വിവിധ ടാബ്‌ലെറ്റുകളാണ് ആപ്പിൾ പുറത്തിറക്കിയത്. ഇത് വിപുലീകരിക്കാൻ സാധിക്കില്ല. ഇതോടൊപ്പം എസ്.ഡി. കാർഡ് റീഡറുള്ള ഒരു ക്യാമറ കണക്ഷൻ കിറ്റും ആപ്പിൾ പുറത്തിറക്കിയിരുന്നു. എന്നാൽ ഈ സംവിധാനം ഉപയോഗിച്ച് ചിത്രങ്ങളും വീഡിയോകളും മാത്രമേ പങ്കുവയ്ക്കാൻ സാധിക്കൂ. 

20 Hz മുതൽ 20,000 Hz വരെ ആവൃത്തിയുള്ള ശബ്ദ പ്ലേബാക്ക് സംവിധാനമാണ് ഐപാഡ് നാലാം തലമുറയ്ക്കുള്ളത്. ഇൻ-ബിൽറ്റ് സോഫ്റ്റ്‌വെയർ ഉപയോഗിച്ച് HE-AAC, AAC, MP3, MP3 VBR, ALAC, AIFF, WAV എന്നീ ഫയൽ ഫോർമാറ്റുകളിലുള്ള ഓഡിയോകൾ ഈ ടാബ്‌ലെറ്റിൽ പ്രവർത്തിപ്പിക്കാൻ സാധിക്കും. 

റീച്ചാർജ് ചെയ്യാൻ സാധിക്കുന്ന ലിതിയം - അയൺ പോളിമർ ‌ബാറ്ററിയാണ് ഈ ഐപാഡിൽ ഉപയോഗിച്ചിരിക്കുന്നത്. സിംപ്ലോ ടെക്നോളജി, ഡൈനപാക്ക് ടെക്നോളജി ​എന്നീ കമ്പനികൾ സഹകരിച്ചാണ് ഈ ബാറ്ററികൾ നിർമ്മിച്ചത്. ലൈറ്റിങ് കണക്ടറുള്ള 12 W യു.​എസ്. ബി പവർ അഡാപ്റ്റർ ഉപയോഗിച്ച് ഐപാഡ് 4 ചാർജ്ജ് ചെയ്യാൻ സാധിക്കും. കമ്പ്യൂട്ടറിലെ യു.എസ്.ബി പോർട്ടിലൂടെയും ചാർജ്ജ് ചെയ്യാൻ സാധിക്കും. എന്നാൽ സാധാരണയായി കമ്പ്യൂട്ടർ ഉപയോഗിച്ച് ചാർജ് ചെയ്യുമ്പോൾ ചാർജ്ജ് ചെയ്യപ്പെടുന്നതിന്റെ വേഗത കുറവായിരിക്കും. ഈ ബാറ്ററിയ്ക്ക് 10 മണിക്കൂർ നേരം വീഡിയോ, ഓഡിയോ എന്നിവ പ്രവർത്തിപ്പിക്കാനും വൈ-ഫൈ ഉപയോഗിച്ച് ബ്രൗസ് ചെയ്യാനും സാധിക്കുമെന്നും 9 മണിക്കൂർ സമയം സെല്ലുലാർ കണക്ഷൻ ഉപയോഗിക്കാനും ഒരു മാസത്തോളം സ്റ്റാൻഡ്ബൈ ആയി നിലനിർത്താനും സാധിക്കുമെന്ന് ആപ്പിൾ അറിയിച്ചിരുന്നു. എന്നാൽ ഈ ബാറ്ററി ഉപഭോക്താവിന് പുനസ്ഥാപിക്കാൻ സാധിക്കില്ല. 11,560 mAh ആണ് ഐപാഡ് നാലാം തലമുറയുടെ ബാറ്ററിയ്ക്ക് സംഭരിക്കാനാകുന്ന പരമാവധി ചാർജ്. തായ്‌വാനിലാണ് ഈ ബാറ്ററികൾ നിർമ്മിച്ചിരിക്കുന്നത്. 

ഐപാഡ് 2ൽ അവതരിപ്പിക്കപ്പെട്ട സ്മാർട്ട് കവർ എന്ന സ്ക്രീൻ സംരക്ഷണ സംവിധാനത്തിന് മൂന്ന് ഫോൾഡുകളാണ് ആകെയുള്ളത്. ഈ സ്മാർട്ട് കവറിന് കവർ മാറ്റുമ്പോൾ ഓൺ ചെയ്യാനും ഐപാഡിന്റെ മുൻ ഭാഗം വൃത്തിയാക്കാനുമുള്ള ശേഷിയുള്ള മൈക്രോഫൈബർ അഗ്രം ഉണ്ട്. അഞ്ച് നിറങ്ങളിലാണ് ഈ കവറുകൾ ലഭ്യമായിട്ടുള്ളത്. പോളിയുറത്തീനിലും കൂടുതൽ വിലയുള്ള മറ്റ് മോഡലുകളും ഈ കവറിനുണ്ട്. 

ലൈറ്റിങ്ങ് കണക്ടർ, ഡോക്ക് കണക്ടർ തുടങ്ങിയ ഉപകരണങ്ങളും ഐപാഡ് നാലാം തലമുറ ടാബ്‌ലെറ്റിനോടൊപ്പം വിൽക്കുന്നവയാണ്. മാക്, പി.സി എന്നിവയോടൊപ്പം പ്രവർത്തിപ്പിക്കാൻ സാധിക്കുന്ന ബ്ലൂടൂത്ത് കീബോർഡുകൾ ഉപയോഗിച്ചും ഈ ടാബ്‌ലെറ്റ് പ്രവർത്തിപ്പിക്കാൻ സാധിക്കും. 12 വാട്ടിന്റെ ഒരു ചാർജ്ജർ ടാബ്‌ലെറ്റിനോടൊപ്പം ഉൾപ്പെടുത്തിയിട്ടുണ്ട്. ഐപോഡ്, ഐഫോൺ എന്നിവയോടൊപ്പം ഉപയോഗിക്കാവുന്ന പവർ അഡാപ്റ്റർ ഉപയോഗിച്ചും ചാർജ്ജ് ചെയ്യാൻ സാധിക്കും. 
പൊതുവെ വിമർശകരിൽ നിന്നും അനുകൂലമായ അഭിപ്രായങ്ങളാണ് ഐപാഡ് നാലാം തലമുറയ്ക്ക് ലഭിച്ചത്. ടെക്ക്റഡാർ എന്ന വെബ്‌സൈറ്റിലെ ഗാരെത്ത് ബീവിസ് ടാബ്‌ലെറ്റിന്റെ ഉയർന്ന റെസൊല്യൂഷനെയും റെറ്റിന ഡിസ്പ്ലേയെയും പ്രശംസിക്കുകയുണ്ടായി. ""...one of the most impressive we've seen on a tablet to date."" എന്ന് ഗാരെത്ത് ബീവിസ് അഭിപ്രായപ്പെട്ടിരുന്നു. ടാബ്‌ലെറ്റിന്റെ ലഘുവായ ഘടനയെയും ബീവിസ് പ്രശംസിച്ചു. എന്നാൽ ചെറിയ ഉപയോഗത്തിൽപ്പോലും ടാബ്‌ലെറ്റ് ചൂടാകുന്നത് പോരായ്മയാണെന്ന് അദ്ദേഹം ചൂണ്ടിക്കാട്ടി. ref name="techradarreview"></ref>

ഐഫിക്സിറ്റ് നടത്തിയ റിപ്പെയറബിലിറ്റി റിവ്യൂയിൽനിന്നും 10ൽ 2 (ശരിയാക്കാൻ ആയാസമുള്ളതാണ് 10) ആണ് ഐപാഡ് നാലാം തലമുറയ്ക്ക് നൽകിയ സ്കോർ. സ്ക്രീൻ, ബാറ്ററി തുടങ്ങിയവ പുനസ്ഥാപിക്കാൻ വളരെ എളുപ്പത്തിൽ സാധിക്കുമെന്ന് വിമർശകർ അഭിപ്രായപ്പെട്ടു. 
ഐപാഡ് നാലാം തലമുറ, ഐപാഡ് മിനി എന്നിവ പുറത്തിറങ്ങിയ ആദ്യ ആഴ്ചയിൽ 3 മില്യൺ യൂണിറ്റുകൾ വിറ്റഴിക്കപ്പെട്ടുവെന്ന് ആപ്പിൾ അറിയിച്ചു. എന്നാൽ മുൻ പതിപ്പിനേക്കാൾ വിൽപ്പനയിൽ വലിയ കുറവുണ്ടായെന്ന് ടെക്ക്റഡാർ അഭിപ്രായപ്പെട്ടു. ഐപാഡ് നാലാം തലമുറയേക്കാളും മെച്ചപ്പെട്ട രീതിയിൽ ഐപാഡ് മിനി വിൽക്കപ്പെടുന്നുവെന്ന് ഡേവിഡ് ഹ്സീ അഭിപ്രായപ്പെട്ടിരുന്നു. 


</doc>
<doc id="416973" url="https://ml.wikipedia.org/wiki?curid=416973" title="വിജയ് ശങ്കർ (ക്രിക്കറ്റ് താരം)">
വിജയ് ശങ്കർ (ക്രിക്കറ്റ് താരം)

വിജയ് ശങ്കർ (ജനനം ജനുവരി 26, 1991) തമിഴ് നാട്ടിലെ ക്രിക്കറ്റ് ടീമിൽ കളിക്കുന്ന ഒരു ഇന്ത്യൻ ക്രിക്കറ്റ് താരമാണ്. വിജയ് ശങ്കർ ക്രിക്കറ്റിലെ  ഓൾ‌റൌണ്ടർമാരിലൊരാളാണ്. വലംകയ്യൻ ബാറ്റ്സ്‌മാനും വലംകൈയ്യൻ മീഡിയം പേസ് ബൌളറുമാണ്. ഇന്ത്യൻ പ്രീമിയർ ലീഗിൽ, 2014 ൽ ചെന്നൈ സൂപ്പർ കിംഗ്സിനും സൺറൈസേഴ്സ് ഹൈദരാബാദിനും വേണ്ടി ഒരു മത്സരം കളിച്ചു.

2014-15 രഞ്ജി ട്രോഫിയിലെ നോക്കൗട്ട് സ്റ്റേഡിയത്തിൽ തമിഴ് നാടിനുവേണ്ടി കളിക്കാനൊരുങ്ങുകയായിരുന്നു അദ്ദേഹം. വിദർഭയ്ക്കെതിരായ ക്വാർട്ടർ ഫൈനലിൽ 111 ഉം 82 ഉം റൺസുകൾ  നേടി. മത്സരം സമനിലയിലായെങ്കിലും ആദ്യ ഇന്നിംഗ്സിൽ തമിഴ് നാട് അടുത്ത റൗണ്ടിലേക്ക് മുന്നേറി. സെമിഫൈനലിൽ മഹാരാഷ്ട്രയ്ക്കെതിരേ 91 റൺസും രണ്ടാം സെഞ്ചുറി അവാർഡിനായി 2/47 റൺസും നേടി. ഒന്നാം ഇന്നിങ്സിൽ ലീഡ് നേടിയതോടെ തമിഴ്നാട് ഫൈനലിൽ കടന്നു. കർണാടകയ്ക്കെതിരായ ഫൈനലിൽ 5 & 103 എന്ന സ്കോറാണ് നേടിയത്. എന്നാൽ, കർണാടക ഒരു ഇന്നിംഗ്സിൽ  വിജയിച്ചു.

ഇന്ത്യൻ പ്രീമിയർ ലീഗിൽ, 2014-ൽ ചെന്നൈ സൂപ്പർ കിംഗ്സിനു വേണ്ടി ഒരു മത്സരം കളിച്ചു, 2017 ൽ സൺറൈസേഴ്സ് ഹൈദരാബാദിൽ ഒരു മത്സരം കളിച്ചു. 2017 മേയ് 13 ന് ഗുജറാത്ത് ലയൺസിനെതിരെ അദ്ദേഹം പുറത്താകാതെ 63 റൺസ് നേടി.

2018 ജനുവരിയിൽ ഐ പി എൽ 2018 ൽ ഡൽഹി ഡെയർഡെവിൾസ് സ്വന്തമാക്കി.

2017 നവംബർ 20 ന്   ഭുവനേശ്വർ കുമാറിനു പകരം വിജയ് ശങ്കറെ ശ്രീലങ്കക്കെതിരെയുള്ള ഇന്ത്യൻ  ടെസ്റ്റ് ടീമിൽ ഉൾപ്പെടുത്തി.പക്ഷേ അദ്ദേഹം കളിച്ചില്ല. 2018 ഫെബ്രുവരിയിൽ നിദേഹ ട്രോഫിക്കുവേണ്ടി ഇന്ത്യ ട്വന്റി -20 അന്താരാഷ്ട്ര ടീമിൽ നാമനിർദ്ദേശം ചെയ്തു. 2018 മാർച്ച് 6 ന് 2018 ൽ നിധിഹാസ് ട്രോഫിക്കുവേണ്ടി ശ്രീലങ്കയ്ക്കെതിരെ ഇന്ത്യ ട്വന്റി 20 മത്സരത്തിൽ അരങ്ങേറ്റം കുറിച്ചു. മഫ്ഫീഖർ റഹിം എന്ന അമ്പയർ ഡെവിഷൻ റിവ്യൂ സിസ്റ്റം വഴിയുള്ള രണ്ടാമത്തെ മത്സരത്തിൽ ട്വന്റി 20 യിൽ ആദ്യ വിക്കറ്റ് നേടി അദ്ദേഹം. 2018 ലെ നിദേഹ ട്രോഫിക്കുള്ള രണ്ടാം മത്സരത്തിൽ 32 റൺസ് വഴങ്ങി രണ്ട് വിക്കറ്റുകൾ അദ്ദേഹം നേടി. ഇന്ത്യ 6 വിക്കറ്റിന് വിജയിച്ചു.

<nowiki>#</nowiki>


</doc>
<doc id="416975" url="https://ml.wikipedia.org/wiki?curid=416975" title="ക്രിസ്റ്റിന യാൻഡ">
ക്രിസ്റ്റിന യാൻഡ

പോളിഷ് ചലച്ചിത്ര,നാടകനടിയാണ് ക്രിസ്റ്റീന യാൻഡ (ജനനം ഡിസംബർ 18, 1952, പോളണ്ടിലെ സ്സ്റ്റചൗവിസ്) പോളിഷ് സംവിധായകൻ ആന്ദ്രേ വെയ്ദയുടെ മിക്ക ചിത്രങ്ങളിലും പ്രധാന വേഷങ്ങളിൽ യാൻഡ അഭിനയിച്ചിട്ടുണ്ട്.
1990-ൽ കാൻ ചലച്ചിതോത്സവത്തിലും, പോളിഷ് ചലച്ചിത്രോത്സവത്തിലും, മികച്ച നടിക്കുള്ള അവാർഡ് ഉൾപ്പെടെ നിരവധി പുരസ്കാരങ്ങൾ യാൻഡയ്ക്കു ലഭിച്ചിട്ടുണ്ട്. 1993-ൽ ബർലിൻ ഇന്റർനാഷണൽ ഫിലിം ഫെസ്റ്റിവലിലെ ജൂറി അംഗവുമായിരുന്നു.

ക്രിസ്റ്റോഫ് കീസ്ലോവ്സ്കിയുടെ ഡെകാലോഗ് പരമ്പരയുടെ രണ്ടാം ഭാഗത്ത് പ്രധാനവേഷത്തിൽ അഭിനയിച്ചു. പോളിഷ് സിനിമാ ചരിത്രത്തിലെ ഏറ്റവും മികച്ച ജനപ്രിയ അഭിനേത്രിയായി ക്രിസ്റ്റിനയെ കരുതുന്നു


</doc>
<doc id="416978" url="https://ml.wikipedia.org/wiki?curid=416978" title="ആന്ദ്രേ വയ്ദ">
ആന്ദ്രേ വയ്ദ

പോളിഷ് ചലച്ചിത്ര,നാടക സംവിധായകൻ ആയിരുന്നു ആന്ദ്രേ വയ്ദ ( 6 മാർച്ച് 1926 പോളണ്ട് - 9 ഒക്ടോബർ 2016). ഓണററി ഓസ്കാർ, പാം ഡി ഓർ, മറ്റു ബഹുമതികളായ ഗോൾഡൻ ലയൺ, ഗോൾഡൻ ബെയർ അവാർഡ് എന്നിവ വയ്ദയ്ക്കു സമ്മാനിക്കപ്പെട്ടിട്ടുണ്ട്. " എ ജനറേഷൻ" (1954), "കാനൽ" (1956), "ആഷസ് ആൻഡ് ഡയമണ്ട്സ്" (1958) എന്നിവ ഉൾപ്പെടുന്ന ചിത്രത്രയങ്ങൾ ഏറെ ശ്രദ്ധിക്കപ്പെട്ടു.യുദ്ധകെടുതികൾ ആയിരുന്നു പശ്ചാത്തലം.
വയ്ദയെ ലോകത്തെ ഏറ്റവും ശ്രദ്ധേയരായ ചലച്ചിത്രസംവിധായകരിൽ ഒരാളായി കണക്കാക്കുന്നു.
പോളിഷ് ദേശീയ സ്വത്വത്തിന്റെ മിത്തുകളെ കൈകാര്യം ചെയ്തും പോളിഷ് പൈതൃകഘടകങ്ങളെ ഉൾക്കാഴ്ചയോടെ വിശകലനം ചെയ്ത് 
അവതരിപ്പിക്കുന്നതുമാണ് അദ്ദേഹത്തിന്റെ സവിശേഷശൈലി. 


</doc>
<doc id="416990" url="https://ml.wikipedia.org/wiki?curid=416990" title="മൂൺ ബ്ലഡ്ഗുഡ്">
മൂൺ ബ്ലഡ്ഗുഡ്

കോറിന്ന മൂൺ ബ്ലഡ്ഗുഡ് (ജനനം: സെപ്റ്റംബർ 20, 1975) ഒരു അമേരിക്കൻ അഭിനേത്രിയും മോഡലുമാണ്. 2009 ൽ പുറത്തിറങ്ങിയ ചിത്രമായ ടെർമിനേറ്റർ സാൽവേഷനിലെ ലെഫ്. ബ്ലയർ വില്യംസ് എന്ന കഥാപാത്രത്തെയും TNT ടെലിവിഷൻ പരമ്പരയായ ഫാളിംഗ് സ്കൈസിലെ ആൻ ഗ്ലാസ് എന്ന കഥാപാത്രത്തേയും അവിസ്മരണിയമാക്കിയതിലൂടെ മൂണിനു പ്രേക്ഷകശ്രദ്ധ നേടുവാൻ സാധിച്ചിരുന്നു.

1975 സെപ്റ്റംബർ 20 ന് നെബ്രാസ്കയിലെ അലയൻസിലാണ് കോറിന്ന മൂൺ ബ്ലഡ്ഗുഡ് ജനിച്ചത്. ചെറുപ്പകാലം അവർ കഴിച്ചുകൂട്ടിയത് കാലിഫോർണിയിലെ അനഹൈമിലായിരുന്നു. അവരുടെ പിതാവായ ഷെൽ ബ്ലഡ്ഗുഡ്, ഡച്ച്-ഐറിഷ് പിന്തുടർച്ചയുള്ള ഒരു അമേരിക്കക്കാരനും മാതാവ് സാംഗ് ചാ കൊറിയക്കാരിയുമായിരുന്നു. പിതാവ് തെക്കൻ കൊറിയയിൽ താമസിച്ചിരുന്ന കാലത്താണ് മാതാവായ സാംഗ് ചായുമായി കണ്ടുമുട്ടുന്നത്. 

17 വയസു പ്രായത്തിൽ ബ്ലഡ്ഗുഡ്, ലാക്കെർ ഗേൾസിലൊരാളായിത്തീർന്നു (ലോസ് ആഞ്ചെലസ് ലാക്കേർസ് ബാസ്കറ്റ്ബോൾ ടീമിന്റെ പ്രോത്സാഹകരായ പെൺകുട്ടികളുടെ ദേശീയ ബാസ്കറ്റ്ബോൾ ചീയർലീഡിംഗ് സംഘം). 2005-ൽ മാക്സിം മാസികയുടെ 100 ഹോട്ട്പട്ടികയിൽ 99-ആം റാങ്കിലായിരുന്ന മൂൺ ബ്ലഡ്ഗുഡ് പിന്നീട് 2006 ൽ  53, 2007 ൽ 40 എന്നിങ്ങനെ 2009 ആയപ്പോഴേയ്ക്കും 20 ആം റാങ്കിലെത്തിയിരുന്നു. 2006 മുതൽ 2007 വരെ സംപ്രേഷണം ചെയ്യപ്പെട്ട ഡേ ബ്രേക്ക്  എന്ന പരമ്പരയിൽ ഒരു ഡിറ്റക്ടീവിന്റെ കാമുകിയായ റിത ഷെൽറ്റനെ അവതരിപ്പിച്ചു. 2007 ൽ NBC യുടെ ജേർണിമാൻ എന്ന അമേരിക്കൻ ശാസ്ത്ര-ഫിക്ഷൻ പരമ്പരയിൽ ലിവിയ ബിയേൽ എന്ന കഥാപാത്രത്തെ അവതരിപ്പിച്ചു.

ബ്ലഡ്ഗുഡ്, സംവിധായകനും തിരക്കഥാകൃത്തുമായ ഗ്രാഡി ഹാളിനെ വിവാഹം കഴിക്കുകയും 2012 ഡിസംബർ 15 ന് അവർക്ക് പെപ്പർ എന്ന പെൺകുട്ടി ജനിക്കുകയും ചെയ്തു. 2015 ഡിസംബർ 19 ന് രണ്ടാമത്തെ കുട്ടിയായ ആർച്ചി ജനിച്ചു.



</doc>
<doc id="417096" url="https://ml.wikipedia.org/wiki?curid=417096" title="ഡയാന ഗെററോ">
ഡയാന ഗെററോ

ഡയാന ഗെററോ (ജനനം ജൂലൈ 21, 1986) ഒരു അമേരിക്കൻ അഭിനേത്രിയും കഥാകൃത്തുമാണ്. "നെറ്റ്ഫ്ലിക്സ് " വിനോദ കമ്പനി നിർമ്മിച്ച "ഓറഞ്ച് ഈസ് ദ ന്യൂ ബ്ലാക്ക്" എന്ന ടെലിവിഷൻ പരമ്പരയിൽ "മാരിറ്റ്സ റാമോസ്"എന്ന കഥാപാത്രവും "ജയിൻ ദ വിർജിൻ" എന്ന ടെലിവിഷൻ പരമ്പരയിൽ "ലിന" എന്ന കഥാപാത്രവും പ്രശസ്തമാണ്. 
ബൊസ്റ്റോണിൽ വളർന്ന ഗെററോ തന്റെ കുടുംബങ്ങളെ കൊളംബിയയിലേക്ക് നാടുകടത്തപ്പെട്ട ശേഷം തനിയെ അവിടെത്തന്നെ തുടർന്നിരുന്നു. ഒരു കോമഡി സീരീയൽ ആയ "ഓറഞ്ച് ഈസ് ന്യൂ ബ്ലാക്ക്"-ലെ മികച്ച അഭിനയത്തിന് തുടർച്ചയായി മൂന്ന് പ്രാവശ്യം "സ്ക്രീൻ ആക്ടേഴ്സ് ഗിൽഡ് അവാർഡിന്" അർഹയായി. ഗെററോയ്ക്ക് പതിനാലു വയസ്സുള്ളപ്പോൾ മാതാപിതാക്കളെ തടവിലാക്കുകയും നാടുകടത്തുകയും ചെയ്തിരുന്നു. ഗെററോയുടെ ഓർമ്മക്കുറിപ്പുകളിൽ "രാജ്യത്തെ ഞങ്ങൾ സ്നേഹിക്കുന്നു: എന്റെ കുടുംബം വിഭജിക്കപ്പെട്ടതാണ്." എന്നു പറയുന്ന ഡയാന ഇമിഗ്രേഷൻ പരിഷ്കരണത്തിനുള്ള അഭിഭാഷകയായി പ്രവർത്തിക്കുന്നു. 

ന്യൂജേഴ്സിയിൽ ജനിച്ച ഗെററോ മസാച്ചുസെറ്റ്സിലെ ബോസ്റ്റണിൽ കൊളംബിയൻ മാതാപിതാക്കളാണ് വളർത്തിയത്. യുഎസ് പൌരത്വമുള്ള അവളുടെ കുടുംബത്തിലെ ഏക അംഗമെന്ന നിലയിൽ അവൾ അമേരിക്കയിൽ തന്നെ തുടർന്നു.14 വയസ്സുള്ളപ്പോൾ അവളുടെ മാതാപിതാക്കളും സഹോദരനും നിയമപരമായ പൗരത്വം പിന്തുടരുന്നതിൽ പരാജയപ്പെട്ടതിനാൽ കൊളംബിയയിലേക്ക് നാടുകടത്തപ്പെട്ടു. ഗെററോ പിന്നീട് കുടിയേറ്റ പരിഷ്കരണത്തിനുള്ള ശക്തമായ ഒരു അഭിഭാഷകയായി തീർന്നു.

ബോസ്റ്റണിലെ ജമൈക്ക പ്ലെയിനിലും റോക്സ്ബറി അയൽപക്കങ്ങളിലും ഉള്ള മറ്റ് കൊളംബിയൻ കുടുംബങ്ങൾ ചേർന്ന് ഗെററോയെ വളർത്തി. ബോസ്റ്റൺ ആർട്സ് അക്കാദമിയിലും, ആർട്ട്സ് ഹൈസ്കൂളിലുമൊക്കെ അവർ സംഗീത വിഭാഗത്തിലും പ്രദർശന കലയിൽ പങ്കെടുത്തിരുന്നു. അവളുടെ ഹൈസ്കൂൾ പ്രവർത്തനങ്ങളിൽ, അവർ ജാസ് സംഘത്തോടൊപ്പം പാടാൻ തുടങ്ങുകയും കോളേജിലെ രാഷ്ട്രീയവുമായി ആശയവിനിമയം നടത്തുന്നതിൽ അവൾ മുൻകൂട്ടി ശ്രമിച്ചിരുന്നു. കോളേജ് വിദ്യാഭ്യാസം കഴിഞ്ഞതിനു ശേഷം അവരുടെ ആദ്യ ജോലി ഒരു നിയമകാര്യാലയത്തിലായിരുന്നു.

2010-ൽ 24-ാമത്തെ വയസ്സിൽ ഗെററോ അഭിനയ ജീവിതം പിൻതുടരുന്നത് അവസാനിപ്പിക്കാൻ തീരുമാനിച്ചു.അതേ വർഷം, ബോസ്റ്റണിലെ ആർ ആൻഡ് ബി ഗായകനായ "ലൂയി ബെല്ലൊ"യുടെ "ഫേസസ്" എന്ന ഗാനത്തിനു വേണ്ടി സംഗീത വീഡിയോയിൽ പ്രത്യക്ഷപ്പെട്ടു. 2011-ൽ ന്യൂയോർക്ക് സിറ്റിയിലേക്ക് താമസം മാറുകയും "സൂസൻ ബാറ്റ്സൺ" സ്റ്റുഡിയോയിൽ നിന്നും അഭിനം പഠിക്കുകയും അവിടെ അവരുടെ മാനേജർ "ജോഷ് ടെയിലറെ" കണ്ടുമുട്ടുകയും ചെയ്തു.

2012-ൽ, "ഓറഞ്ച് ഈസ് ദ ന്യൂ ബ്ലാക്ക്" എന്ന ടെലിവിഷൻ പരമ്പരയിൽ കൊളംബിയൻ വേരുകളും ബ്രോൺസ് -ബ്രെഡ് സ്വഭാവവുമുള്ള "മാരിറ്റ്സ റാമോസ്" എന്ന കഥാപാത്രത്തെ ഗെററോ അവതരിപ്പിച്ചിരുന്നു. സീസൺ 2-ൽ, ഒരു കോമഡി പരമ്പരയിൽ മികച്ച അഭിനയത്തിനുള്ള 21-ാമത് "സ്ക്രീൻ ആക്റ്റേർഴ്സ് ഗിൽഡ് അവാർഡും" ലഭിച്ചിരുന്നു.തുടർന്നും ഒരു ഹാസ്യ പരമ്പരയിലുള്ള മികച്ച അഭിനയത്തിനുള്ള അംഗീകാരമായി 22 -ാമത് "സ്ക്രീൻ ആക്ടേർസ് ഗിൽഡ് അവാർഡും", 23-ാമത് "സ്ക്രീൻ ആക്ടേർസ് ഗിൽഡ് അവാർഡും" നേടുകയുണ്ടായി.

2014-ൽ ഗെററോ "ജയിൻ ദ വിർജിൻ" എന്ന സി.ഡബ്ല്യു. പരമ്പരയിലെ ഒരു ആവർത്തന റോളിൽ അഭിനയിച്ചിരുന്നു. 2015 ഫെബ്രുവരിയിൽ, ഗെററോ സൂപ്പർ ക്ലൈഡിനുവേണ്ടിയുള്ള സിബിഎസ് ടെലിവിഷൻ പൈലറ്റിലെ വനിതാകഥാപാത്രമായി. എന്നാൽ പരമ്പരയ്ക്കായി ഈ പരിപാടി തെരഞ്ഞെടുക്കപ്പെട്ടില്ല. 2017- ൽ സുപ്പീരിയർ ഡോനട്ട്സിൽ രണ്ടാം സീസണിൽ ഗെററോയ്ക്ക് സ്ഥിരമായ വേഷം ലഭിച്ചിരുന്നു. "ഇമോട്ടിക്കോൺ, പീറ്റർ ആൻഡ് ജോൺ, ഹാപ്പി യെമ്മി ചിക്കൻ" എന്നീ ചിത്രങ്ങളിൽ ഗെററോ പ്രത്യക്ഷപ്പെട്ടിരുന്നു. 2018- ൽ "ബിയോണ്ട് കൺട്രോൾ, ഗോഡ്മദർ" എന്നീ ചിത്രങ്ങളിൽ അഭിനയിക്കേണ്ടി വന്നിരുന്നു.

2016- ൽ, ഗെററോ "ഇൻ ദി കണ്ട്രി വി ലവ്: മൈ ഫാമിലി ഡിവൈഡഡ്" എന്ന പേരിൽ തന്റെ മാതാപിതാക്കളെ കസ്റ്റഡിയിലെടുക്കുകയും അവരെ നാടുകടത്തുകയും ചെയ്തതിനെ കുറിച്ച് ഒരു ഓർമ്മക്കുറിപ്പ് പുറത്തിറക്കി. ഈ പുസ്തകം എഴുതിയത് മിഷേൽ ബർഫോർഡും കൂടി ചേർന്ന് ആയിരുന്നു. ഹെൻട്രി ഹോൾട്ട് ആൻഡ് കമ്പനിയാണ് ഈ പുസ്തകം പ്രസിദ്ധീകരിച്ചത്.

ജെന്നി സ്നിഡർ ഉർമാൻ, ബെൻ സിൽവർമാൻ, പോൾ സൈറട്ടോ എന്നിവർ ചേർന്ന് നിർമ്മിച്ച ഗെററോയുടെ സ്മരണയുടെ അടിസ്ഥാനത്തിലുള്ള ഒരു നാടകമാണ് CBS രൂപകൽപ്പന ചെയ്ത്. സ്നൈഡർ കൂടെ ഷോറണ്ണർ ആയി ചേർത്തിരുന്നു. തുടക്കത്തിൽ ഗെററോയുടെ നേതൃത്വത്തിൽ അഭിനയിക്കാനായി ചിട്ടപ്പെടുത്തിയിരുന്നു. 2017- ൽ സിബിഎസ് പദ്ധതി വിജയിപ്പിക്കാനായി തീരുമാനിച്ചു എങ്കിലും പിന്നീട് അത് ഫോക്സ് ഏറ്റെടുക്കുകയായിരുന്നു. 2018 ജനുവരിയിൽ പരമ്പരയ്ക്കുവേണ്ടി ഒരു പൈലറ്റു പോലും ഓർഡർ ചെയ്യപ്പെട്ടില്ല.


</doc>
<doc id="417098" url="https://ml.wikipedia.org/wiki?curid=417098" title="കെയ്റ്റ് ബോസ്വർത്ത്">
കെയ്റ്റ് ബോസ്വർത്ത്

കാതറിൻ ആൻ "കെയ്റ്റ്" ബോസ്വർത്ത് (ജനനം: ജനുവരി 2, 1983) ഒരു അമേരിക്കൻ അഭിനേത്രിയും മോഡലുമാണ്. 1998 ൽ 'ദ ഹോർസ് വിസ്പെറർ' എന്ന ചിത്രത്തിലൂടെ ആദ്യമായി സിനിമാരംഗത്തു പ്രവേശിച്ച കെയ്റ്റ് ബോസ്വർത്ത്, ബോക്സ് ഓഫീസ് വിജയം കൈവരിച്ച 2000 ലെ ചലച്ചിത്രമായ ബ്ലൂ ക്രഷിലെ പ്രധാന കഥാപാത്രമായ കൌമാരക്കാരിയായ സർഫറെ (തിരമാലകൾക്ക് മുകളിലൂടെ അഭ്യാസം കാണിക്കുന്നവൾ) അവതരിപ്പിക്കുന്നതിനു മുമ്പുതന്നെ 2000 ൽ 'റിമമ്പർ ദി ടൈറ്റൻസ്' എന്ന സിനിമയിൽ അഭിനയിച്ചിരുന്നു.

ഒരു യഥാർത്ഥ കുറ്റാന്വേഷണ ചിത്രമായ വണ്ടർലാൻറ് (2003) എന്ന ചിത്രത്തിലെ ഡാൺ ഷില്ലർ, നടനും ഗായകനുമായിരുന്ന ബോബി ഡാരിന്റെ ജീവിതത്തെ ആസ്പദമാക്കി നിർമ്മിക്കപ്പെട്ട 2004 ലെ ജീവചിരിത സിനിമയായ ബിയോണ്ട് ദ സീയിലെ സാന്ദ്ര ഡീ തുടങ്ങിയ കഥാപാത്രങ്ങളെ അവതിരിപ്പിച്ചതിലൂടെ അവർ പ്രേക്ഷകരുടെയിടയിൽ സുപ്രസിദ്ധയായി. 2006 ൽ പുറത്തിറങ്ങിയ സൂപ്പർമാൻ റിട്ടേൺസിൽ ലൂയിസ് ലെയ്നായും സ്ട്രോ ഡോഗ്സ് (2001), സ്റ്റിൽ ആലിസ് (2014) എന്നിവയിലെ ശ്രദ്ധേയ കഥാപാത്രങ്ങളായും വേഷമിട്ടിരുന്നു. 2016 ൽ ഒരു ഹൊറർചിത്രമായ ബിഫോർ ഐ വെയ്ക്കിൽ അഭിനിയിച്ചിരുന്നു.

കാലിഫോർണിയയിലെ ലോസ് ആഞ്ചെലസിലാണ് കെയ്റ്റ് ബോസ്വർത്ത് ജനിച്ചത്. പട്രീഷ്യ (മുമ്പ്, പോട്ടർ) എന്ന വീട്ടമ്മയുടേയും ടാൽബോട്സ് എന്ന പ്രമുഖ ഫാഷൻ വസ്ത്ര വ്യാപാര ശൃംഖലയുടെ മുൻ ഭരണനിർവ്വാഹകനുമായിരുന്ന ഹാരോൾഡ് ബോസ്വർത്തിൻറേയും ഏക മകളായിട്ടാണ് കെയ്റ്റ് ബോസ്വർത്ത് ജനിച്ചത്. ഹെറ്ററോക്രോമിയ ഇറിഡിയം എന്ന അവസ്ഥയുമായാണ് അവർ ജനിച്ചതെന്നതിനാൽ വലതു കണ്ണിലെ കൃഷ്ണമണി ഹാസെൽ നിറവും ഇടതു കൃഷ്ണമണി ഇളംനീല നിറവുമായിരുന്നു. ആറുവയസ്സുള്ളപ്പോൾ, ബോസ്വർത്തിന്റെ കുടുംബം പിതാവിന്റെ ജോലി സംബന്ധമായ കാരണങ്ങളാൽ സാൻ ഫ്രാൻസിസ്കോയിൽ നിന്ന് രാജ്യത്തിന്റെ വിവിധ ഭാഗത്തേക്കുമായി മാറിത്താമസിച്ചിരുന്നു. അവർ പ്രധാനമായും ഈസ്റ്റ് കോസ്റ്റിൽ വളരുകയും, മസാച്യുസെറ്റ്സ്, കണക്ടികട്ട് എന്നിവിടങ്ങളിലായി കൌമാരകാലം കഴിച്ചുകൂട്ടുകയും ചെയ്തിരുന്നു.

കുതിരപ്പന്തയത്തിൽ അതിയായ കമ്പമുണ്ടായിരുന്ന ബോസ്വർത്ത്, കേവലം പതിനാലു വയസു പ്രായമുള്ളപ്പോൾത്തനെ കുതിരസവാരിയിൽ അഗ്രഗണ്യയായ ചാമ്പ്യനായിരുന്നു. 2001 ൽ അവർ മസാച്ചുസെറ്റ്സിലെ കൊഹാസ്സെറ്റിലുള്ള കൊഹാസ്സെറ്റ് ഹൈസ്കൂളിൽനിന്നു ബിരുദം നേടിയിരുന്നു.

1998 ലെ ‘ദ ഹോർസ് വിസ്പർ’ എന്ന ചിത്രത്തിലെ സഹകഥാപാത്രമായ ജൂഡിത്തിനെ അവതരിപ്പിക്കുന്നതിനായി ന്യൂയോർക്ക് നഗരത്തിൽ വിളിക്കപ്പെട്ട അഭിനേതാക്കളുടെ തെരഞ്ഞെടുപ്പിൽ സംബന്ധിക്കവേയാണ് ഈ റോൾ ബൊസ്വർത്തിനെ തേടിയെത്തിയത്. ഒരു പരിചയസമ്പന്നയായ കുതിര സവാരിക്കാരിയെയാണ് ഈ കഥാപാത്രത്തിനായി ചിത്രത്തിന്റെ നിർമ്മാതാക്കൾ തേടിക്കൊണ്ടിരുന്നത്. ഇക്കാരണത്താൽത്തന്ന തെരഞ്ഞെടുപ്പിൽ സ്വാഭാവികമായി ഈ കഥാപാത്രത്തെ അവതരിപ്പിക്കുവാനുള്ള യോഗ്യത ബോസ്വർത്തിനുതന്നെ ലഭിക്കുകയും ചെയ്തു.  ഈ ചിത്രം നിരൂപകരുടെയിടയിൽ വളരെ നല്ല അഭിപ്രായം നേടിയെടുത്തു. 2000 ൽ അവർ ടെലിവിഷൻ പരമ്പരയായ യങ്ങ് അമേരിക്കൻസിൽ ബെല്ല ബാങ്ക്സ് എന്ന കഥാപാത്രത്തെ അവതരിപ്പിച്ചു. എന്നാൽ ഈ പരമ്പര പിന്നീടു റദ്ദാക്കപ്പെട്ടു. അതേ വർഷം തന്നെ, "റിമംബർ ദി ടൈറ്റൻസ്" എന്ന ചിത്രത്തിൽ ചെറിയൊരു വേഷത്തിൽ അഭിനയിച്ചു. ഓഡിഷനുകളിൽ പെട്ടെന്നു പ്രവേശിക്കുന്നതിനും  മികച്ച ചിത്രങ്ങളിൽ കൂടുതൽ വേഷങ്ങൾ ലഭിക്കുമെന്നുമുള്ള പ്രതീക്ഷയിൽ 2001 ൽ ബോസ്വർത്ത് ലോസ് ഏഞ്ചലസിലെത്തി. 

ബോസ്വർത്തിന്റെ അഭിനയി ജീവിതത്തിലെ നാഴികക്കല്ലായ വേഷമായിരുന്നു 2002 ലെ സർഫിംഗ് സിനിമയായ ബ്ലൂ ക്രഷ്. ഈ ചിത്രത്തിലെ വേഷം അവിസ്മരണീയമാക്കുന്നതിനായി ഒരു ദിവസം ഏകദേശം ഏഴ് മണിക്കൂർ സമയം മാസങ്ങളോളം രണ്ട് വേവ്വേറെ പരിശീലകരുമായി ചേർന്ന് സർഫിംഗ് പരിശീലനം നടത്തുകയും  പതിനഞ്ച് പൗണ്ടുവരെ ഭാരം കൂട്ടാൻ അവർ തയ്യാറാകുകയും ചെയ്തു. ഈ ചിത്രം മികച്ച പ്രതികരണം നേടുകയും അമേരിക്കൻ ബോക്സ് ഓഫീസിൽ  40 ദശലക്ഷം ഡോളർ കളക്ഷൻ നേടുകയും ചെയ്തു.  ബ്ലൂ ക്രഷിന്റെ വിജയത്തിനു ശേഷം, വോൾ കിൽമറോടൊപ്പം ലോ ബഡ്ജറ്റ് ചിത്രമായ വണ്ടർലാൻഡിൽ (2003) പ്രധാന കഥാപാത്രത്തെ അവതരിപ്പിച്ചു. ഈ ചിത്രത്തിൽ വാൽ കിൽമർ അവതരിപ്പിച്ച കഥാപാത്രമായ ജോൺ ഹോംസ് എന്ന അശ്ലീല താരത്തിന്റെ കൌമാരക്കാരിയായ കാമുകിയായാണ് ബോസ്വർത്ത് അഭിനയിച്ചത്.

2004 ‘വിൻ എ ഡേറ്റ് വിത്ത് ടാഡ് ഹാമിൽട്ടൺ’ എന്ന റൊമാൻറിക് കോമഡി ചിത്രത്തിലെ നായകയായി ടോഫർ ഗ്രേസിനോടൊപ്പം അഭിനയിച്ചു. സാമ്പത്തികമായി പരാജയപ്പെട്ട ഈ ചിത്രം നിരൂപകരുടെ നിശിത വിമർശനം നേരിടുകയും ചെയ്തു. 2004 ൽ ബിയോണ്ട് ദ സീ എന്ന ചിത്രത്തിൽ അവർ സാന്ദ്ര ഡീ എന്ന നടിയുടെ വേഷം ചെയ്തു. മിശ്ര പ്രതികരണങ്ങളുളവാക്കിയ ഈ ചിത്രം ബോക്സ് ഓഫീസിൽ നിരാശപ്പെടുത്തിയെങ്കിലും ബോസ്വർത്തിന്റെ ഈ ചിത്രത്തിലെ വേഷം നിരൂപകരുടെ മുക്തകണ്ഠമായ പ്രശംസയ്ക്കു വിധേയമായി. 

തൊട്ടടുത്ത വർ‌ഷം മൈല ഗോൾഡ്ബർഗിന്റെ നോവലിനെ ആസ്പദമാക്കി നിർമ്മിക്കപ്പെട്ട ബീ സീസൺ (2005) എന്ന ചലച്ചിത്രത്തിൽ ഒരു ഹരേ കൃഷ്ണ പ്രസ്ഥാനക്കാരിയായ ചാലി എന്ന കഥാപാത്രത്തെ അവതരിപ്പിച്ചു. ഒരു ജൂത കുടുംബത്തെ സംബന്ധിച്ചുള്ള ചിത്രമായിരുന്നു ഇത്. റെവ്ലോൺ എന്ന കമ്പനിയുടെ അനേകം പരസ്യങ്ങളിൽ പ്രത്യക്ഷപ്പെടുകയും FHM ന്റെ “100 സെക്സിയസ്റ്റ് വുമൺ ഇൻ ദ വേൾഡ് 2005” പട്ടികയിൽ 60 ആം സ്ഥാനത്ത് എത്തുകയും ചെയ്തു. രണ്ടു വർഷങ്ങൾക്കു ശേഷം മാക്സിം മാസികയുടെ ഹോട്ട് 100 പട്ടികയിൽ 2005 ൽ 38  ആം സ്ഥാനത്തും 2006 ൽ 8 ആം സ്ഥാനത്തും ഇടം പിടിക്കുകയും ചെയ്തു. 


</doc>
<doc id="417106" url="https://ml.wikipedia.org/wiki?curid=417106" title="തുപ്പാക്കി">
തുപ്പാക്കി

എ.ആർ. മുരുകദോസ് രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ ഒരു തമിഴ് ആക്ഷൻ ത്രില്ലർ ചലച്ചിത്രമാണ് തുപ്പാക്കി (അർത്ഥം : തോക്ക്). വിജയ്, കാജൾ അഗർവാൾ എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രത്തിൽ വിദ്യുത് ജാംവാൽ ആണ് പ്രതിനായക വേഷം കൈകാര്യം ചെയ്തിരിക്കുന്നത്. ഇവരോടൊപ്പം തമിഴ് നടൻ സത്യനും മലയാള ചലച്ചിത്രനടൻ ജയറാമും അഭിനയിച്ചിരിക്കുന്നു. സന്തോഷ് ശിവൻ ഛായാഗ്രഹണം നിർവ്വഹിച്ചിരിക്കുന്ന ഈ ചിത്രത്തിന്റെ നിർമ്മാതാവ് എസ്. തനുവാണ്. ചിത്രത്തിനു പശ്ചാത്തല സംഗീതമൊരുക്കിയ ഹാരിസ് ജയരാജ് തന്നെ സംഗീതസംവിധാനവും നിർവ്വഹിച്ചിരിക്കുന്നു.

ഒരു തീവ്രവാദ സംഘത്തെ നശിപ്പിക്കുകയും സ്ലീപ്പർ സെൽസ് എന്നു പേരായ ഇടനിലക്കാരെ നിഷ്ക്രിയരാക്കിക്കൊണ്ട് മുംബൈയിലെ ബോംബ് സ്ഫോടനം തടയുകയും ചെയ്യുന്ന ഒരു ഇന്ത്യൻ കരസേനാ ഉദ്യോഗസ്ഥന്റെ കഥയാണ് ചിത്രം പറയുന്നത്.

2012 ജനുവരിയിൽ നിർമ്മാണം ആരംഭിച്ച ഈ ചിത്രത്തിലെ ഭൂരിഭാഗം രംഗങ്ങളും മുംബൈയിലാണ് ചിത്രീകരിച്ചിരിക്കുന്നത്. 2012 നവംബർ 13-ന് ദീപാവലിയോടനുബന്ധിച്ചാണ് ചിത്രം പ്രദർശനത്തിനെത്തിയത്. ഏറെ നിരൂപകശ്രദ്ധ നേടിയ ഈ ചിത്രം പ്രദർശനശാലകളിൽ നിന്ന് മികച്ച വരുമാനവും സ്വന്തമാക്കി. ഫിലിം ഫെയർ പുരസ്കാരത്തിനായി ഏഴു നാമനിർദ്ദേശങ്ങൾ ലഭിച്ച ഈ ചിത്രത്തിന് ആറു വിജയ് അവാർഡുകളും നേടാൻ കഴിഞ്ഞു.

"തുപ്പാക്കി" എന്ന പേരിൽ തന്നെ തെലുങ്കിലും ചിത്രം പ്രദർശനത്തിനെത്തിയിരുന്നു. 2014-ൽ "ഹോളിഡേ: എ സോൾജിയർ ഈസ് നെവർ ഓഫ് ഡ്യൂട്ടി" എന്ന പേരിൽ ഹിന്ദിയിലും "ഗെയിം: ഹീ പ്ലെയ്സ് ടു വിൻ" എന്ന പേരിൽ ബംഗാളിയിലും ചിത്രം പുനർനിർമ്മിച്ചു. ഹിന്ദി ചിത്രം മുരുകദോസ് തന്നെ സംവിധാനം ചെയ്തപ്പോൾ ബംഗാളി ചിത്രം സംവിധാനം ചെയ്തത് ബാബാ യാദവായിരുന്നു.

ഇന്ത്യൻ കരസേനയിലെ ഒരു ക്യാപ്റ്റനാണ് ജഗദീഷ് (വിജയ്). അയാൾ കാശ്മീരിൽ നിന്നും മുംബൈയിലേക്ക് മടങ്ങിവരുന്നതോടെയാണ് ചിത്രത്തിന്റെ കഥ ആരംഭിക്കുന്നത്. മാതാപിതാക്കളും സഹോദരിമാരും ചേർന്ന് ജഗദീഷിനു വിവാഹം ആലോചിക്കുന്നു. നിഷ (കാജൾ അഗർവാൾ) എന്ന പെൺകുട്ടിയെ വിവാഹം കഴിക്കുവാൻ ജഗദീഷിനെ അവർ നിർബന്ധിക്കുന്നു. എന്നാൽ ജഗദീഷിനു നിഷയെ വിവാഹം കഴിക്കാൻ താൽപര്യമില്ലായിരുന്നു. പിന്നീട് ജഗദീഷും നിഷയും കൂടുതൽ പരിചയപ്പെട്ടു വരുന്നതോടെ ഇരുവരും തമ്മിൽ പ്രണയത്തിലാകുന്നു.

ഒരു ദിവസം ജഗദീഷ് തന്റെ സുഹൃത്തും പോലീസ് ഉദ്യോഗസ്ഥനുമായ ബാലാജിയോടൊപ്പം മുംബൈ നഗരത്തിലൂടെ സഞ്ചരിക്കുകയായിരുന്നു. പെട്ടെന്ന് ഒരു ബസ്സിൽ സ്ഫോടനമുണ്ടാവുകയും അതിലെ യാത്രക്കാർ കൊല്ലപ്പെടുകയും ചെയ്യുന്നു. ബസ്സിൽ ബോംബ് വച്ച പ്രതിയെ ജഗദീഷ് പിടികൂടി പോലീസിനെ ഏൽപ്പിച്ചുവെങ്കിലും അയാൾ രക്ഷപെടുന്നു. ജഗദീഷ് വീണ്ടും പ്രതിയെ പിടികൂടുന്നു. പ്രതിയെ രക്ഷപെടാൻ സഹായിച്ച പോലീസ് ഉദ്യോഗസ്ഥനെയും അയാൾ കണ്ടെത്തുന്നു. വിശദമായ അന്വേഷണങ്ങൾക്കൊടുവിൽ ബോംബ് സ്ഫോടനത്തിനു പിന്നിൽ ഹർക്കത്തുൽ ജിഹാദ് അൽ ഇസ്ലാമി എന്ന തീവ്രവാദ സംഘടനയാണെന്ന് ജഗദീഷ് മനസ്സിലാക്കുന്നു. ബസ്സിൽ ബോംബ് വച്ചയാൾ ഈ സംഘടനയുടെ ഒരു ചെറിയ ഇടനിലക്കാരൻ മാത്രമായിരുന്നു. ബസിൽ ബോംബ് വയ്ക്കുക എന്ന ദൗത്യം മാത്രമാണ് അയാൾക്കു നിർവ്വഹിക്കുവാനുണ്ടായിരുന്നത്. ഇയാളെപ്പോലുള്ള നിരവധി സ്ലീപ്പർ സെൽസ് അഥവാ ഇടനിലക്കാർ ഉൾപ്പെട്ടതാണ് പ്രസ്തുത തീവ്രവാദി സംഘടന. സ്ലീപ്പർ സെൽസിന്റെ സഹായത്തോടെ രണ്ടു ദിവസത്തിനുള്ളിൽ മുംബൈ നഗരത്തിന്റെ വിവിധ ഭാഗങ്ങളിൽ സ്ഫോടനങ്ങൾ നടത്തുക എന്നതാണ് ഈ തീവ്രവാദ സംഘടനയുടെ ലക്ഷ്യമെന്ന് ജഗദീഷ് കണ്ടെത്തുന്നു. ബാലാജിയുടെയും മറ്റ് സൈനിക സുഹൃത്തുകളുടെയും സഹായത്തോടെ ജഗദീഷ് തീവ്രവാദികളെ കൊല്ലുകയും സ്ഫോടനത്തിൽ നിന്ന് മുംബൈ നഗരത്തെ രക്ഷിക്കുകയും ചെയ്യുന്നു.

തങ്ങളുടെ പദ്ധതി തകർത്തത് ജഗദീഷാണെന്നു മനസ്സിലാക്കുന്ന തീവ്രവാദി നേതാവ്, ജഗദീഷിനെയും അവന്റെ സൈനിക സുഹൃത്തുക്കളെയും കുടുംബത്തെയും ആക്രമിക്കുന്നു. ജഗദീഷിന്റെ സഹോദരിയെ തീവ്രവാദികൾ തട്ടിക്കൊണ്ടു പോകുന്നു. തീവ്രവാദികളുടെ ഒളിത്താവളം കണ്ടെത്തുന്ന ജഗദീഷ് അവരെ വധിച്ചുകൊണ്ട് സഹോദരിയെ രക്ഷിക്കുന്നു. എന്നാൽ തീവ്രവാദികളുടെ നേതാവ് ജീവിച്ചിരിപ്പുണ്ടായിരുന്നു. പിന്നീട് നടക്കുന്ന സംഘട്ടനത്തിൽ ജഗദീഷ് തീവ്രവാദി നേതാവിനെ കൊല്ലുന്നു. നേതാവിനെ നഷ്ടപ്പെട്ടതോടെ സ്ലീപ്പർ സെൽസ് ശൃംഖല നിഷ്ക്രിയമാകുന്നു. തുടർന്ന് കശ്മീരിലെ പട്ടാള ക്യാമ്പിലേക്കു ജഗദീഷ് തിരിച്ചുപോകുന്നതോടെ ചിത്രം അവസാനിക്കുന്നു.


ഹാരിസ് ജയരാജാണ് ചിത്രത്തിന്റെ സംഗീത സംവിധാനം നിർവ്വഹിച്ചിരിക്കുന്നത്. "ഗജിനി" (2005), "ഏഴാം അറിവ്" (2011) എന്നീ ചിത്രങ്ങൾക്കു ശേഷം ഹാരിസ് ജയരാജും ഏ.ആർ. മുരുകദോസും ഒന്നിക്കുന്ന സിനിമയാണ് "തുപ്പാക്കി". നാ. മുത്തുകുമാർ, മദൻ കർക്കി, വിവേക എന്നിവരാണ് ചിത്രത്തിലെ ഗാനങ്ങൾ രചിച്ചിരിക്കുന്നത്. ഈ ചിത്രത്തിലെ 'ഗൂഗിൾ ഗൂഗിൾ' എന്ന ഗാനം വിജയിയും ആൻഡ്രിയ ജെർമിയയും ചേർന്ന് ആലപിച്ചിരിക്കുന്നു. 



</doc>
<doc id="417110" url="https://ml.wikipedia.org/wiki?curid=417110" title="ലാറ ക്രോഫ്റ്റ്">
ലാറ ക്രോഫ്റ്റ്

ലാറ ക്രോഫ്റ്റ് ഒരു സാങ്കൽപ്പിക സ്ത്രീ കഥാപാത്രമാണ്. 1996- ൽ "സ്ക്വയർ എനിക്സ്സ്" (മുൻപ് ഈഡോസ് ഇന്ററാക്ടീവ്) സൃഷ്ടിച്ച "ടോംബ് റൈഡർ" എന്ന വീഡിയോ ഗെയിം ഫ്രാഞ്ചൈസിയിലെ മുഖ്യകഥാപാത്രവും ആണ്. ലാറ ലോകത്തെമ്പാടുമുള്ള പുരാതന ശവക്കല്ലറകളിലേക്കും അപകടകരമായ നാശത്തിലേക്കും സഞ്ചരിക്കുന്ന, വളരെ ബുദ്ധിമതിയായ അത്ലറ്റിക്കും സുന്ദരിയായ ഇംഗ്ലീഷ് പുരാവസ്തു ഗവേഷകയുമാണ്. "കോർ ഡിസൈൻ"-ലെ ഒരു സംഘം ബ്രിട്ടീഷ് വീഡിയോ ഗെയിം ഡെവലപ്പർമാരോടൊപ്പം ടോബി ഗാർഡ് ആണ് ലാറ ക്രോഫ്റ്റിനെ സൃഷ്ടിച്ചത്. 

കഥാപാത്രത്തിന്റെയും പരമ്പരയുടെയും ആദ്യകാല വികസനം "കോർ ഡിസൈൻ" കൈകാര്യം ചെയ്തു. "നാനെ ചെറി," "ടാങ്ക് ഗേൾസിന്റെ" കോമിക് ബുക്ക് ക്യാരക്റ്റർ എന്നിവയ്ക്കൊപ്പം പ്രചോദനം ഉൾക്കൊണ്ടുകൊണ്ട്, സ്റ്റെറയോടൈപ്പിക്ക് സ്ത്രീ കഥാപാത്രങ്ങളെ പ്രതിരോധിക്കാൻ ടോബി ഗാർഡ് ലാറ ക്രോഫ്റ്റ് പോലുള്ള കഥാപാത്രത്തെ ഡിസൈൻ ചെയ്തു. കമ്പനി കഥാപാത്രത്തെ പരിഷ്ക്കരിക്കാൻ വേണ്ടി തുടർന്നുള്ള ശീർഷകങ്ങളിൽ ഗ്രാഫിക് മെച്ചപ്പെടുത്തലുകളും ഗെയിംപ്ലേ കൂട്ടിച്ചേർക്കലുകളും ഉൾപ്പെടുത്തി. 2003-നുശേഷം "ഡിക്വാർ ടോംബ് റൈഡർ: ദ അഞ്ജൽ ഓഫ് ഡാർക്ക്നസ്" തുടർച്ചയായുള്ള മോശം പ്രകടനത്തിനു ശേഷം അമേരിക്കൻ ഡെവലപ്പർ ക്രിസ്റ്റൽ ഡൈനാമിക്സ് ഈ പരമ്പരയെ ഏറ്റെടുത്തു. പുതിയ ഡവലപ്പർ വീഡിയോ ഗെയിം ശ്രേണികളോടൊപ്പം കഥാപാത്രത്തെയും പുനരാവിഷ്കരിച്ചു. കമ്പനി അതിന്റെ ഭൗതിക അനുപാതത്തിൽ മാറ്റം വരുത്തി ഗെയിം പരിതഃസ്ഥിതികളുമായി ഇടപെടുന്നതിന് കൂടുതൽ വഴിയൊരുക്കി. ഷെല്ലിലി ബ്ലണ്ട് (1996), ജുഡിത് ഗിബ്ബിൻസ് (1997-98), ജോനൽ ഇലിയറ്റ് (1999-2003), കീലി ഹാവ്സ് (2006-14), കാമില ലഡ്ഡിങ്ങ്ടൺ (2013-ഇതുവരെ), അബിഗെയ്ൽ സ്റ്റാഹൽസ്മിഡ് (2015) എന്നീ ആറ് അഭിനേത്രിമാർ ലാറ ക്രോഫ്റ്റിന് ഈ വീഡിയോ ഗെയിം പരമ്പരയിൽ ശബ്ദം നൽകുന്നുണ്ട്.

ലാറാ ക്രോഫ്റ്റ് വീഡിയോ ഗെയിം സ്പിൻ-ഓഫുകൾ, അച്ചടിച്ച ആശയവിനിമയങ്ങൾ, ആനിമേഷൻ ഹ്രസ്വചിത്രങ്ങൾ, ഫീച്ചർ ഫിലിമുകൾ, പരമ്പരയുമായി ബന്ധപ്പെട്ട ഉൽപ്പന്നങ്ങൾ എന്നിവയിലെല്ലാം പ്രത്യക്ഷപ്പെട്ടു. വസ്ത്രം, സാധന സാമഗ്രികൾ, ആക്ഷൻ ഫിഗറുകൾ, മോഡൽ അവതരണങ്ങൾ എന്നിവയെല്ലാം ഇതിൽ ഉൾപ്പെടുത്തിയിരിക്കുന്നു. ലാറാ ക്രോഫ്റ്റിന് ടെലിവിഷൻ, അച്ചടി പരസ്യങ്ങൾ, മ്യൂസിക് സംബന്ധമായ ദൃശ്യങ്ങൾ, വക്താവ് മാതൃക എന്നിവ ഉൾപ്പെടെ മൂന്നാം-കക്ഷി പ്രമോഷനായി ലൈസൻസ് നൽകിയിട്ടുണ്ട്. 2016 ജൂണിലെ കണക്കനുസരിച്ച് ലാറ ക്രോഫ്റ്റ് 1,100 ലധികം മാസികകളിൽ സൂപ്പർ മോഡൽ ആയിട്ടുണ്ട്.

ജനപ്രിയ സംസ്കാരത്തിൽ വിമർശകർ ലാറാ ക്രോഫ്റ്റ് പ്രധാനപ്പെട്ട ഗെയിം കഥാപാത്രമായി പരിഗണിക്കുന്നു. അവൾ ആറ് ഗിന്നസ് വേൾഡ് റെക്കോർഡ് സ്വന്തമാക്കിക്കൊണ്ട് ശക്തമായ ആരാധകരെ പിന്തുടർന്ന് വിജയിക്കുന്ന ആദ്യ വീഡിയോ ഗെയിം കഥാപാത്രങ്ങൾ ചിത്രത്തിന്റെ വിജയത്തിന് അനുയോജ്യമായി. വ്യാപകമായ ജനശ്രദ്ധ നേടുന്നതിനായി ലാറ ക്രോഫ്റ്റിനെ ലൈംഗിക ചിഹ്നമായി ചിത്രീകരിക്കുന്നു. വ്യവസായത്തിനുവേണ്ടിയുള്ള ആദ്യത്തെ രീതിയായിരുന്നു ഇത്. വ്യവസായത്തിലെ കഥാപാത്രത്തിന്റെ സ്വാധീനം വിമർശകരുടെ അഭിപ്രായവ്യത്യാസമാണ്. കാഴ്ചപ്പാടുകളുടെ പരിധി, യുവ പെൺകുട്ടികളുടെ നെഗറ്റീവ് റോൾ മോഡൽ എന്നിവ ഒരു വീഡിയോ ഗെയിമിന്റെ പോസിറ്റീവ് ഏജന്റിൽ വ്യത്യാസം വരുത്തുന്നു.

ബ്രൌൺ കണ്ണ്, റെഡ് ഡിഷ്-ബ്രൌൺ മുടി എന്നിവയുള്ള ലാറാ ക്രോഫ്റ്റ് കായികാഭ്യാസിയായ വളരെ വേഗതയേറിയ വനിതയായിട്ടാണ് ചിത്രീകരിച്ചിരിക്കുന്നത്. ഒരു ടർക്കോയിസ് ടാങ്ക് ടോപ്പ്, ഇളം തവിട്ട് ഷോർട്ട്സ്, കാൽഫ്-ഹൈ ബൂട്ട്സ്, നീളമുള്ള വെളുത്ത സോക്സ് എന്നിവയാണ് കഥാപാത്രത്തിന്റെ ക്ലാസിക് വസ്ത്രധാരണം. കയ്യുറകൾ, ഒരു ബാക്ക്പാക്ക്, ഇരുവശത്തും ഹോൾസ്റ്ററുകളുള്ള യൂട്ടിലിറ്റി ബെൽറ്റ്, രണ്ട് പിസ്റ്റൺ എന്നിവ ആവശ്യസാധനങ്ങളിൽ ഉൾപ്പെടുന്നു. വീഡിയോ ഗെയിമിൽ തുടർച്ചയായി വ്യത്യസ്ത സാഹചര്യങ്ങളിൽ ജലത്തിനടിയിലും, തണുത്ത കാലാവസ്ഥയിലും അനുയോജ്യമായ പുതിയ വസ്ത്രങ്ങൾ രൂപകൽപ്പന ചെയ്ത് അവതരിപ്പിച്ചു. പിന്നീടുള്ള ഗെയിമുകളിൽ ക്രോഫ്റ്റ് ക്രോപ്പ് ടോപ്പ്, കാമുഫ്ളേജ് പാന്റ്സ്, കറുപ്പ് അല്ലെങ്കിൽ ഇളം തവിട്ട് ഷർട്ടുകൾ എന്നിവ ധരിക്കുന്നു. പര്യവേക്ഷണം ചെയ്യുമ്പോൾ, അവൾ പലപ്പോഴും രണ്ട് പിസ്റ്റണുകൾ കൊണ്ട് പോകുന്നു. പക്ഷേ, പരമ്പരയിലുടനീളം മറ്റു ആയുധങ്ങൾ ഉപയോഗിച്ചിട്ടുണ്ട്. അവൾക്ക് അനേകം ഭാഷകളിൽ പ്രാവീണ്യവുമുണ്ട്.

പരമ്പരയുടെ വിവിധ ഘട്ടത്തിൽ ലാറയുടെ പിന്നിലുള്ള കഥകൾ നാടകീയമായി മാറ്റിയിരിക്കുന്നു. ഒന്നാം യുഗത്തിൽ ലണ്ടനിലെ വിംബിൾഡണിൽ ജനിച്ച ഹിസ്ഷിംഗ്ലി ക്രോഫ്റ്റ് പ്രഭുവിന്റെ മകൾ ആയി കഥാപാത്രത്തെ ഗെയിം മാനുവലുകൾ വിവരിക്കുന്നു.(പ്രഭു റിച്ചാർഡ് ക്രോഫ്റ്റിന്റെ പിൻഗാമികൾ). അവൾ ഒരു രാജകുമാരിയായി വളരുകയും ഫർരിംഗ്ടൺ എന്ന സങ്കല്പത്തിലെ ഏൾ ആയി വിവാഹം ചെയ്യുകയും ചെയ്തു. സ്കോട്ട് ബോർഡിംഗ് സ്കൂളായ ഗോർഡൺസ്റ്റൗണിലും ഒരു സ്വിസ് ഫിനിഷിംഗ് സ്കൂളിലും ലാറ പങ്കെടുത്തിരുന്നു.. സ്കോട്ട് ബോർഡിംഗ് സ്കൂളായ ഗോർഡൺസ്റ്റൗണിലും ഒരു സ്വിസ് ഫിനിഷിംഗ് സ്കൂളിലും ലാറ പങ്കെടുത്തിരുന്നു. ഇരുപത്തിയൊന്നാം വയസ്സിൽ അവൾ ഒരു വിമാനാപകടത്തിൽ നിന്നും രക്ഷപെട്ടെങ്കിലും ഹിമാലയത്തിൽ അവൾ രണ്ടാഴ്ചത്തേക്ക് കുടുങ്ങി. അവളുടെ മുൻകാലജീവിതത്തെ അവഗണിച്ച് ലോകമെമ്പാടുമുള്ള മറ്റ് സാഹസികരെ തേടിയുള്ള അനുഭവം അവളെ പ്രോത്സാഹിപ്പിച്ചു. കൂലിപ്പടയാളിയും വലിയ ഗെയിം വേട്ടക്കാരനും മാസ്റ്റർ കള്ളൻ എന്നിവരുടെ ചൂഷണത്തെ അടിസ്ഥാനമാക്കി ക്രോഫ്റ്റ് പുസ്തകങ്ങളും മറ്റ് രചനകളും പ്രസിദ്ധീകരിച്ചു.

രണ്ടാം ഘട്ടത്തിൽ ലാറയുടെ കഥ മാറ്റിയത് പുരാവസ്തു ഗവേഷകനായ റിച്ചാർഡ് ക്രോഫ്റ്റിന്റെ മകളായാണ്. അബ്ബിങ്ടണിലെ ഏൾ, അബിൻബർഡൺ ഗേൾസ് സ്കൂളിൽ പങ്കെടുക്കുന്ന സമയത്ത് വളരെ കഴിവുറ്റ വ്യക്തിയായി അറിയപ്പെട്ടു. ലാറയ്ക്ക് ഒൻപതു വയസ്സുള്ളപ്പോൾ വിമാനം അപകടത്തിൽപ്പെട്ടത് അവളെ ആകെ മാറ്റുകയുണ്ടായി.അമ്മ അമീലിയ ക്രോഫ്റ്റും വിമാനം അപകടത്തിൽ കൂടെയുണ്ടായിരുന്നു. ഒരു അഭയസ്ഥാനത്തിനു വേണ്ടിയുള്ള അന്വേഷണത്തിനിടയിൽ കണ്ടെത്തിയ ഒരു പുരാതന നേപ്പാൾ ക്ഷേത്രത്തിൽ ലാറയും അമ്മയും അഭയം തേടി. ലാറ സാക്ഷിയായി അവിടെ നിന്ന് ലഭിച്ച പുരാതന വാൾ ഉപയോഗിച്ചുകൊണ്ട് ലാറയുടെ അമ്മ അപ്രത്യക്ഷയായി. ഭാര്യയെ അന്വേഷിക്കുന്നതിനിടയിൽ അച്ഛനെ കാണാതായി.അമ്മയുടെ അപ്രത്യക്ഷത്തിനു കാരണക്കാരി ലാറയായിരുന്നു.

മൂന്നാമത്തെ യുഗം പഴയ കഥയിൽ നിന്ന് വ്യതിചലിച്ചിരിക്കുന്നു. ലാറ ചെറുപ്പമായിരുന്നപ്പോൾ, അനേകം പുരാവസ്തു പര്യടനങ്ങളിൽ അവളുടെ മാതാപിതാക്കളോടൊപ്പം അവൾ യാത്ര ചെയ്തു. ഈ പര്യവേക്ഷണങ്ങളിൽ ഒന്ന്, അവളുടെ അമ്മ അപ്രത്യക്ഷമാവുകയും, മരിച്ചുവെന്ന് കരുതുകയും ചെയ്തു. ഏതാനും വർഷങ്ങൾക്കു ശേഷം അവളുടെ പിതാവ് സ്വന്തം ജീവൻ എടുക്കാനിടയായപ്പോൾ മാത്രമാണ് കോൺറാഡ് റോത്തിന്റെ സംരക്ഷണത്തിൽ അവൾ അവശേഷിച്ച വിവരമറിഞ്ഞത്. എളുപ്പത്തിൽ കേംബ്രിഡ്ജിൽ പങ്കെടുക്കാനുള്ള മാർഗങ്ങളിലൂടെ സഞ്ചരിക്കുമ്പോൾ ലാറയ്ക്ക് നൽകാനായി ഒരു വലിയ ഭാഗധേയം കൈവശം വച്ചിരുന്നു. ലാറ യൂണിവേഴ്സിറ്റി കോളേജ് ലണ്ടനിൽ പഠിക്കാൻ തീരുമാനിച്ചു. ട്യൂഷൻ ഫീസിനും വാടകയ്ക്കും വേണ്ടി അവൾ നിരവധി ജോലികൾചെയ്തു. ഇത് വളരെ രൂക്ഷമായ ഒരു തീരുമാനമായിരുന്നുവെങ്കിലും, അത് അവൾക്കുണ്ടായിരുന്നതിനേക്കാളും കൂടുതൽ നിലയുറപ്പിക്കുകയും, തല ഉയർത്തുന്നതുമായിരുന്നു. യൂണിവേഴ്സിറ്റി കോളേജ് ലണ്ടനിൽ ആയിരിയ്ക്കുന്ന സമയത്ത് തന്റെ മികച്ച സുഹൃത്ത് സാമന്ത നിശിമുറയുമായി കൂടിക്കാഴ്ച നടത്തുകയും ചെയ്തു. സാംമിന്റെ സ്വതന്ത്ര മനോഭാവവും കാട്ടുതീരവും കാരണം ലാറയ്ക്ക് കൂടുതൽ അനുഭവങ്ങൾ ലഭിച്ചെങ്കിലും അവൾ ഏറെ ഇഷ്ടപ്പെടുന്നത് സർവ്വകലാശാലകളും മ്യൂസിയങ്ങളുമാണ്. ലോകം ചുറ്റിക്കറങ്ങി സഞ്ചരിച്ചതിനു ശേഷം യമതൈയിലെ നഷ്ടപ്പെട്ട നാഗരികതയെ തിരയുന്നതിനായി ലാറയും സാംമും ജാപ്പനീസ് തീരത്തുനിന്ന് ഡ്രാഗൺ ട്രയാംഗിൾ വഴി ഒരു പര്യവേക്ഷണം നടത്തി. പ്രകൃതിദത്തവും സ്വാഭാവികതയും നിറഞ്ഞ പ്രകൃതിപരവുമായ അപായസാധ്യതകൾ നിറഞ്ഞ ഒരു വിദൂര ദ്വീപിൽ ലാറ അലഞ്ഞുതിരിഞ്ഞു. ഇത് ഒരു ദുർബല പെൺകുട്ടിയിൽ നിന്ന് രക്ഷപെടാൻ അവളെ പ്രാപ്തമാക്കുന്നു. പുരാതന ലോകത്തിന്റെ അമാനുഷിക ശക്തികൾ അനുഭവിച്ചറിയുമ്പോൾ, അവളുടെ പിതാവിന്റെ സിദ്ധാന്തങ്ങൾ ശരിയാണെന്നും സാഹസികതയ്ക്കു വേണ്ടിയുള്ള വിശപ്പിനും ഇത് പറ്റിയതാണെന്ന് അവൾ മനസ്സിലാക്കുന്നു. 



</doc>
<doc id="417125" url="https://ml.wikipedia.org/wiki?curid=417125" title="സിൻഡി മക്കെയ്ൻ">
സിൻഡി മക്കെയ്ൻ

സിൻഡോ ലോ ഹെൻസ്ലി മക്കെയ്ൻ (ജനനം: മേയ് 20, 1954) ഒരു അമേരിക്കൻ വ്യവസായിക വനിത, മനുഷ്യസ്നേഹി, മനുഷ്യത്വവാദി, അമേരിക്കൻ ഐക്യനാടുകളിലെ ദീർഘകാല സെനറ്ററും 2008-ലെ അരിസോണയുടെ റിപ്പബ്ലിക്കൻ പ്രസിഡന്റിന്റെ സ്ഥാനാർഥിയുമായിരുന്ന ജോൺ മക്കെയ്ൻ-ന്റെ ഭാര്യ എന്നീ നിലകളിലറിയപ്പെടുന്നു. 

ധനികനായ ബിയർ വിതരണക്കാരനായ ജിം ഹെൻസ്ലിയുടെ മകളായ മക്കെയ്ൻ അരിസോണയിലെ ഫീനിക്സിലാണ് ജനിച്ചത്. തെക്കൻ കാലിഫോർണിയ സർവകലാശാലയിൽ നിന്ന് ബാച്ചിലർ ബിരുദവും ബിരുദാനന്തര ബിരുദവും കരസ്ഥമാക്കിയശേഷം അവൾ സ്പെഷൽ എഡ്യൂക്കേഷൻ ടീച്ചറായി മാറി. 1980-ൽ ജോൺ മക്കെയ്നെ വിവാഹം കഴിച്ചു. 1981-ൽ ഇരുവരും അരിസോണയിലേക്കു താമസം മാറി. അമേരിക്കയിലെ കോൺഗ്രസ്സിൽ ജോൺ മക്കെയ്ൻ തിരഞ്ഞെടുത്തിരുന്നു. ദമ്പതികൾക്ക് മൂന്ന് മക്കളെ കൂടാതെ അവർ ഒരുകുട്ടിയെ ദത്തെടുത്തിരുന്നു. 

1988 മുതൽ 1995 വരെ, അവൾ ലാഭരഹിത സംഘടന സ്ഥാപിക്കുകയും പ്രവർത്തിക്കുകയും ചെയ്തു. അമേരിക്കൻ വോളണ്ടറി മെഡിക്കൽ ടീം, ദുരന്തങ്ങൾ, യുദ്ധക്കളങ്ങൾ, മൂന്നാം യുദ്ധമുന്നണി പ്രദേശങ്ങൾ എന്നിവിടങ്ങളിൽ മെഡിക്കൽ ജീവനക്കാരുടെ യാത്രകൾ സംഘടിപ്പിച്ചു വൈദ്യസഹായം നൽകി. ഈ സമയത്ത്, അവൾ വർഷങ്ങളോളം വേദന സംഹാരികൾക്ക് അടിമയാവുകയും ഡോക്ടറിൽ നിന്ന് നിയമവിരുദ്ധമായി അവൾക്കു വേണ്ടി മെഡിക്കൽ കുറിപ്പുകൾ എഴുതി വാങ്ങുകയും പതിവായിരുന്നു. അവൾക്കെതിരെ നിയമനടപടികളെടുക്കാതെ ഗവൺമെന്റുമായി ഒരു കരാറിൽ അവൾ എത്തിയിരുന്നു.

2000 -ൽ പിതാവിന്റെ മരണത്തോടെ, യുണൈറ്റഡ് സ്റ്റേറ്റ്സിലെ ഏറ്റവും വലിയ ആൻഹ്യൂസർ-ബസ്ക് ബിയർ ഡിസ്ട്രിബ്യൂട്ടറുകളിൽ ഒന്നായ ഹെൻസ്ലി ആൻഡ് & കമ്പനിയുടെ നിയന്ത്രണം അവൾ ഭൂരിപക്ഷമായി ഏറ്റെടുക്കുകയും തുടർന്ന് ചെയർമാനാകുകയും ചെയ്തു. 2008-ൽ അവളുടെ ഭർത്താവിന്റെ കൂടെ പ്രസിഡന്റ് കാമ്പെയിനുകളിലും പങ്കെടുത്തു. അവളുടെ രൂപം, ധാർമ്മികത, സമ്പത്ത്, ചെലവിട്ട ശീലങ്ങൾ, സാമ്പത്തിക ബാദ്ധ്യതകൾ എന്നിവയെല്ലാം അവളുടെ വരവിനുവേണ്ടി അനുകൂലവും പ്രതികൂലവുമായ സൂക്ഷ്മപരിശോധന നൽകാൻ പ്രേരിപ്പിച്ചു. "ഓപ്പറേഷൻ സ്മൈൽ, കിഴക്കൻ കോംഗോ ഇനീഷ്യേറ്റീവ്, കെയർ, ഹലോ ട്രസ്റ്റ്" എന്നീ ബോർഡുകളിൽ സേവനമനുഷ്ഠിക്കുന്നു. പലപ്പോഴും സ്വന്തം പ്രവർത്തനങ്ങളുമായി ബന്ധപ്പെട്ട് വിദേശ യാത്രകൾ സംഘടിപ്പിക്കുന്നു. 2010 മുതൽ മനുഷ്യക്കടത്തിനെതിരെയുള്ള പോരാട്ടത്തിൽ പ്രബലയായിത്തീർന്നു.

അരിസോണയിലെ ഫീനിക്സ് എന്ന സ്ഥലത്താണ് സിന്ഡി ലൂ ഹെൻസ്ലി ജനിച്ചത്. "ഹെൻസ്ലി ആൻഡ് കമ്പനി" സ്ഥാപിച്ച ജെയിംസ് ഹെൻസ്ലി, മാർഗരറ്റ് "സ്മിട്ടി" ഹെൻസ്ലി (നീ ജോൺസൺ) എന്നിവർ അവളുടെ മാതാപിതാക്കളായിരുന്നു. 
മാതാപിതാക്കളുടെ രണ്ടാമത്തെ വിവാഹത്തിൽ അവൾ ഏക സന്താനമാണ്.സമൃദ്ധമായ സാഹചര്യങ്ങളിൽ ഫീനോക്സിന്റെ വടക്കൻ സെൻട്രൽ അവന്യൂവിലാണ് വളർന്നത്. (മുൻകാല ബന്ധം വഴി മാർഗരറ്റ് സ്മിത്തിന്റെ മകളായ ഡിക്സീ എൽ ബൂർഡ്, അവളുടെ അർധ സഹോദരിയാണ്.ജിം ഹെൻസ്ലിയുടെയും അദ്ദേഹത്തിന്റെ ആദ്യ ഭാര്യ മേരി ജീൻ പാർക്ക്സിന്റെ മകളായ കാത്ലീൻ ഹെൻസ്ലി പോർട്ടൽസ്കിയും) 1968-ൽ സിന്സി ഹെൻസ്ലി അരിസോണയിലെ ജൂനിയർ റോഡിയോ ക്വീൻ എന്നായിരുന്നു അറിയപ്പെട്ടിരുന്നത്.അവൾ ഫീനോക്സിലെ സെന്റർ ഹൈസ്കൂൾ പോകുകയും,അവിടെ ഒരു മുതിർന്ന താരമായി അവൾ വിളിക്കപ്പെട്ടു. 1972-ൽ അവൾ ബിരുദം നേടുകയും ചെയ്തു. 

ഹെൻസ്ലി സതേൺ കാലിഫോർണിയ യൂണിവേഴ്സിറ്റിയിൽ എൻറോൾ ചെയ്തു. കാപ്പ ആൽഫ തീറ്റ സോളോർറിറ്റിയിൽ അവർ പുതുതലമുറയായി ചേർന്നു. നാലു വർഷക്കാലം അവളുടെ വീട്ടിൽ പല നേതൃത്വം വഹിച്ചിരുന്നു. 1976- ൽ ഹെൻസ്ലെ ബാച്ച് ലർ ഓഫ് ആർട്ട്സിൽ ബിരുദം നേടി. 1978- ൽ സതേൺ കാലിഫോർണിയ സർവകലാശാലയിൽ തുടരുകയും, സ്പെഷൽ എഡ്യൂക്കേഷനിൽ മാസ്റ്റർ ഓഫ് ആർട്ട്സ് നേടുകയും ചെയ്തു. അവിടെ ഒരു ചലന ചികിത്സാ പൈലറ്റ് പ്രോഗ്രാമിൽ പങ്കെടുത്തു അത് ഗുരുതരമായ വൈകല്യമുള്ള കുട്ടികൾക്ക് ഒരു സാധാരണ ചികിത്സക്ക് വഴി വെച്ചു. 1978 -ൽ അവൾ "മൂവ്മെന്റ് തെറാപ്പി: എ പോസിബിൾ അപ്രോച്ച്" പ്രസിദ്ധീകരിച്ചു. കുടുംബ ബിസിനസിൽ പ്രവർത്തനങ്ങൾ നിർത്തിവയ്ക്കുകയും തുടർന്ന് ഡൗൺ സിൻഡ്രോം, മറ്റ് വൈകല്യമുള്ള കുട്ടികൾ എന്നിവയുമായി ബന്ധപ്പെട്ട് ഒരു പ്രത്യേക വിദ്യാഭ്യാസ അധ്യാപികയായി ഒരു വർഷം അരിസോണയിലെ അവണ്ടലെയിലെ "അഗ്വ ഫരിയ ഹൈ സ്കൂളിൽ" ജോലി ചെയ്തു.


</doc>
<doc id="417132" url="https://ml.wikipedia.org/wiki?curid=417132" title="സീസണൽ അഫക്റ്റീവ് ഡിസോർഡർ (എസ്.എ.ഡി)">
സീസണൽ അഫക്റ്റീവ് ഡിസോർഡർ (എസ്.എ.ഡി)

സീസണൽ അഫക്റ്റീവ് ഡിസോർഡർ (എസ്എ ഡി) ഒരു മാനസിക വ്യതിയാന തകരാർ ആണ്. സാധാരണ മാനസികാരോഗ്യം പുലർത്തുന്നവരാണെങ്കിൽ കൂടി കാലാവസ്ഥയുമായി ബന്ധപ്പെട്ട ചില മാറ്റങ്ങൾ അവരിൽ മാനസിക വ്യതിചലനത്തിനു കാരണമായേക്കാം.ശൈത്യകാലത്തെ വിഷാദരോഗം ഇതിനു ഒരു ഉദാഹരണമാണ്. ഇതിനു വിധേയരാകുന്ന ആളുകൾ കൂടുതൽ സമയം ഉറങ്ങുകയോ ഊർജ്ജസ്വലത നഷ്ടപ്പെട്ട രീതിൽ പ്രവർത്തിയ്ക്കുകയോ ചെയ്യുന്നതായികാണുന്നു.വേനൽക്കാലത്ത് അമിതമായ ഉത്കണ്ഠയും ചിലർ പ്രകടിപ്പിയ്ക്കുന്നു.1984-ൽ നാഷ്ണൽ ഇൻസ്റ്റിറ്റ്യൂട്ട് ഓഫ് മെന്റൽ ഹെൽത്തിലെ നോർമൻ ഇ. റോസെൻതാളും സഹപ്രവർത്തകരും ആണ് എസ്.എ ഡിയെ ആദ്യമായി ശ്രദ്ധയിൽപ്പെടുത്തിയത്.അദ്ദേഹത്തിന്റെ 1993 ലെ പുസ്തകമായ വിന്റർ ബ്ലൂസ് ഈ വിഷയത്തിൽ ആധികാരികമായ ഒരു അവലംബം ആയിത്തീർന്നിട്ടുണ്ട്.

എസ്.എ.ഡി.ബാധിച്ചവർ അമേരിക്കയിലെ ഫ്ലോറിഡയിൽ 1.4% ഉം അലാസ്കയിൽ 9.9% മായും രേഖപ്പെടുത്തിയിരുന്നു.2007 ൽ നടത്തിയ സർവ്വേ പ്രകാരം 20% ഐറിഷ് ആൾക്കാർ രോഗബാധിതരായിരുന്നു. സർവേയിൽ പുരുഷന്മാരെക്കാൾ സ്ത്രീകളെ ഇത്കൂടുതൽ ബാധിക്കുന്നതായി സർവ്വേ കാണിക്കുന്നു. നെതർലണ്ട്സിലെ ജനസംഖ്യയുടെ 10% എസ്.എഡ് ബാധിതരാണ്.
എസ്എഡി ഒരു പ്രധാനമായും ഒരു വിഷാദരോഗാവസ്ഥയാണ്. നിരാശ, നിസ്സഹായത, വികാരങ്ങൾക്ക് പെട്ടെന്ന് അടിമപ്പെടൽ, ആത്മഹത്യയെക്കുറിച്ചുള്ള ചിന്ത, പ്രവർത്തനങ്ങളിൽ താത്പര്യമില്ലായ്മ, സാമൂഹിക വിനിമയങ്ങളിൽ നിന്ന് പിൻവലിയൽ, ഉറക്കക്കുറവ്, വിശപ്പില്ലായ്മ,ദഹനവുമായി ബന്ധപ്പെട്ട പ്രശ്നങ്ങൾ, തീരുമാനങ്ങൾ എടുക്കുവാൻ കഴിവില്ലായ്മ എന്നിവ ലക്ഷണങ്ങളിൽ ചിലതാണ്.

ഈ വ്യതിയാനത്തിനു വിവിധ കാരണങ്ങൾ നിർദ്ദേശിക്കപ്പെട്ടിട്ടുണ്ട്. സെറോട്ടോണിന്റെ അഭാവം, സെറോട്ടോണിൻ പോളിമോർഫിസം പങ്ക് വഹിക്കുന്നുണ്ടെന്ന് അനുമാനിക്കപ്പെട്ടിരുന്നു.എന്നാൽ, ഇത് തർക്കവിഷയമാണ്.

വെളിച്ചം ഉപയോഗിച്ചുള്ള ചികിത്സയും രാസമരുന്നുകൾ ഉപയോഗിച്ചുള്ള ചികിത്സയും ഇതിനു ചിലപ്പോൾ വിദഗ്ദ്ധർ ശിപാർശ ചെയ്യാറുണ്ട്.ശാരീരിക വ്യായാമം ഒരു ഫലപ്രദമായ രീതിയാണെന്നു കണ്ടിട്ടുണ്ട്.സീസണൽ അഫക്റ്റീവ് ഡിസോർഡർ / ശീതകാല വിഷാദരോഗം ഉള്ള രോഗികൾക്ക് മോഡാഫിനിൽ ഫലപ്രദമായ ഒരു ചികിത്സയാണ്.


</doc>
<doc id="417137" url="https://ml.wikipedia.org/wiki?curid=417137" title="സൗത്ത്‌ ഇന്ത്യൻ ബാങ്ക്(വിദേശസഹകാരികൾ)">
സൗത്ത്‌ ഇന്ത്യൻ ബാങ്ക്(വിദേശസഹകാരികൾ)

സൗത്ത് ഇൻഡ്യൻ ബാങ്കിന്റെ വിദേശഇടപാടുകളിൽ പ്രധാനപങ്കാളികളായ ബാങ്കിങ് സ്ഥാപനങ്ങളുടെ വിവരം താഴെ ചേർക്കുന്നു.

1."ദി ബാങ്ക് ഓഫ് ന്യൂയോർക്ക് മെല്ലോൺ"1 വാൾ സ്ട്രീറ്റ്, ന്യൂയോർക്ക് NY 10286
എ ബി. എ റൂട്ടിങ് നം: 021000018

2.സ്റ്റാൻഡേർഡ് ചാർട്ടേർഡ് ബാങ്ക്,
മാഡിസൺ അവന്യൂ
ന്യൂവൈർക്ക്, NY 10010-3603
എ ബി. എ റൂട്ടിങ് നം: 026002561

1.ഫ്രാങ്ക്ഫർട്ട് എഎം മെയിൻ ജർമനി 
സ്റ്റാൻഡേർഡ് ചാർട്ടേർഡ് ബാങ്ക് (ജർമനി), 
ഫ്രാങ്ക്ലിൻസ്ട്രാസ് 46-48 60486 ഫ്രാങ്ക്ഫർട്ട് / മെയിൻ, 
ജർമ്മനി
IBAN: DE40512305000018160002

1.സ്റ്റാൻഡേർഡ് ചാർട്ടേർഡ് ബാങ്ക്,
21 ാം നില സന്നോ പാർക്ക് ടവർ 
2-11-1 നഗാതാചോ, ചിയാഡ -കു
ടോക്കിയോ 100-6155 ജപ്പാൻ.
ദി ബാങ്ക് ഓഫ് ന്യൂയോർക്ക് മെല്ലോൺ
320 Bay സ്ട്രീറ്റ്, പത്താം നില
ടൊറന്റോ, ഒന്റാറിയോ
M5H 4A6
സുച്ചർ കാന്റണൽബാൾ ബാങ്ക്
ഹാർഡ്സ്ട്രാസ് 201, സ്രിഷ്(പ്രൈമറി ടവർ) 
IBAN നമ്പർ: CH9500700070001284444

നാഷണൽ ഓസ്ട്രേലിയ ബാങ്ക് ലിമിറ്റഡ്
വോസ്ട്രോ ക്ലയന്റ് സർവീസസ്
500 ബോർക്ക് സ്ട്രീറ്റ്
മെൽബൺ, വിക്ടോറിയ 3000
ഓസ്ട്രേലിയ
BSB കോഡ്: 083011

മഷ്രെക്ബാങ്ക്, പി ഒ ബോക്സ് 1250, റിഖ്വ, 
ഡിയറ ദുബായ്, 
യു.എ.ഇ.: AE 960330000019030000172

ഡിബിഎസ് ബാങ്ക് ലിമിറ്റഡ്
12 മറീന ബൂൾവാർഡ്,
മറീന ബേ ഫിനാൻഷ്യൽ സെന്റർ ടവർ 3,
സിംഗപ്പൂർ - 01898


</doc>
<doc id="417146" url="https://ml.wikipedia.org/wiki?curid=417146" title="നെഫെർതിതി">
നെഫെർതിതി

ബി.സി. പതിനാലാം നൂറ്റാണ്ടിലെ ഈജിപ്ത് ഭരണാധികാരിയായിരുന്ന അഖ്നാതന്റെ പത്നിയായിരുന്നു നെഫെർനെഫെറോതെൻ നെഫർതിതി (Neferneferuaten Nefertiti () (c. 1370 – c. 1330 BC) ഇവർ തൂത്തൻഖാമന്റെ അമ്മയാണെന്നും അഖ്നാതന്റെ മരണശേഷം തൂത്തൻഖാമന്റെ കിരീടധാരണത്തിനുമുമ്പേ ഈജിപ്ത് ഭരിച്ചിരുന്നുവെന്നും കരുതപ്പെടുന്നു. 

നെഫർതിതി, അഖ്നാതനെ വിവാഹം കഴിച്ച സമയം കൃത്യമായി അറിയാൻ കഴിഞ്ഞിട്ടില്ല, ഈ ദമ്പതികൾക്ക് ആറ് പുത്രിമാർ ഉണ്ടായിരുന്നതായി കരുതപ്പെടുന്നു.


</doc>
<doc id="417192" url="https://ml.wikipedia.org/wiki?curid=417192" title="അലന ഹാർപർ">
അലന ഹാർപർ

അലന ഹാർപർ (നവംബർ 6, 1904 - നവംബർ 3, 1992) ഒരു ഇംഗ്ലീഷ് രചയിതാവ് ആയിരുന്നു.1948-ൽ പുറത്തിറങ്ങിയ ആത്മകഥയിലൂടെയും, ജേർണൽ എക്സ്ചേഞ്ചെസ് (English: Exchanges) സ്ഥാപകയായും അവർ അറിയപ്പെടുന്നു. 

പ്രബലമായ ഒരു കുടുംബത്തിൽ നിന്ന് വന്ന ഹാർപർ എഞ്ചിനീയറിങ് കോൺട്രാക്ടറായ പിതാവിനോടൊപ്പം അദ്ദേഹത്തിന്റെ തൊഴിലിന്റെ ഭാഗമായി വളരെയധികം യാത്രചെയ്തു.ഹാർപർ ഫ്രാൻസിലേയ്ക്ക് പോകുകയും അവിടെ ജേർണൽ എക്സ്ചേഞ്ചെസ് എന്ന പ്രസിദ്ധീകരണം തുടങ്ങുകയും ബ്രിട്ടീഷുകാരും ഫ്രഞ്ചുകാരും ആയ നിരവധി എഴുത്തുകാരെ ഉൾക്കൊള്ളിച്ചുകൊണ്ട് പരസ്പരം പ്രേക്ഷകരുമായി ഇടപഴകുന്നതിനുള്ള അവസരം നല്കി. ഡബ്ല്യൂ എച്ച്. ഓഡൻ, ടി. എ. എലിയറ്റ്, വിർജിനിയ വുൾഫ് തുടങ്ങിയ ഫ്രഞ്ച് എഴുത്തുകാരെ അവർ പരിചയപ്പെടുത്തി.

രണ്ടാം ലോക മഹായുദ്ധത്തിന്റെ തുടക്കത്തിൽ ഹാർപർ റോബർട്ട് സ്റ്റാറ്റ്ലെൻഡറെ വിവാഹം കഴിച്ചു. ദമ്പതികൾ വേർപിരിയുന്നതിനുമുമ്പ് അമേരിക്കയിലേക്ക് താമസം മാറുകയും അതിനുശേഷം ഫ്രാൻസിലേക്ക് തിരിച്ചു വരികയും ചെയ്തു. ലണ്ടനിലെ പല സ്ഥലങ്ങളിലും ശിഷ്ടകാലം അവർ താമസിച്ചിരുന്നു. കവി ബ്രയാൻ ഹോവാർഡുമായി അവർ ചങ്ങാത്തത്തിലേർപ്പെട്ടിരുന്നു. ബ്രയാൻ ഹൊവാർഡിന്റെ "മാരി-ജാക്വലിൻ ലാൻകാസ്റ്റർ" ജീവചരിത്രത്തിന് സംഭവ വിവരണ കഥകൾ സംഭാവനയായി നൽകിയിരുന്നു. എന്നിരുന്നാലും, ഹാർപർ അദ്ദേഹത്തെ "പരാജയം" എന്നു വിളിക്കാൻ വിസമ്മതിച്ചു. സ്വവർഗാനുരാഗത്തെക്കുറിച്ച് ലാൻകാസ്റ്റർ കണ്ട പ്രാധാന്യം, അദ്ദേഹത്തിന്റെ "രോഗാവസ്ഥ"യായി അവർ കണക്കാക്കുന്നു. അതിൽ ശ്രദ്ധിക്കപ്പെടേണ്ട ഒരു കാര്യം ഇല്ലെന്ന് അവർ വ്യക്തമാക്കുന്നു.

1948-ൽ ഹാർപ്പർ ഒരു ആത്മകഥ പ്രസിദ്ധപ്പെടുത്തി.ഓസ്റ്റിനിലെ ടെക്സാസ് യൂണിവേഴ്സിറ്റിയിലെ ഹാരി റെൻസാം സെന്ററിൽ അവരുടെ രചനകൾ ശേഖരിച്ചു.1992 നവംബർ 3 ന് 88-ാം ജന്മദിനത്തിനു മുൻപാണ് ഹാർപ്പർ മരിച്ചത്.


</doc>
<doc id="417198" url="https://ml.wikipedia.org/wiki?curid=417198" title="റോവാൻ ബ്ലാഞ്ചാർഡ്">
റോവാൻ ബ്ലാഞ്ചാർഡ്

റോവാൻ ബ്ലാഞ്ചാർഡ് (ജനനം: ഒക്ടോബർ 14, 2001) ഒരു അമേരിക്കൻ അഭിനേത്രിയാണ്. 2014 മുതൽ 2017 വരെയുള്ള കാലഘട്ടത്തിൽ സംപ്രേഷണം ചെയ്യപ്പെട്ട ഡിസ്നി ചാനൽ പരമ്പരയിലെ 'ഗേൾ മീറ്റ്സ്് വേൾഡിലെ റിലി മാത്യൂസ് എന്ന കഥാപാത്രത്തെ അനശ്വരമാക്കിയതിലൂടെയാണ് അവർ കൂടുതലായി അറിയപ്പെടുന്നത്. 2013 ൽ സംപ്രേഷണമാരംഭിച്ച ഹാസ്യ പരമ്പരയായ 'ദ ഗോൾഡ്ബർഗ്സ്' ൽ ജാക്കി ഗെയറി എന്ന കഥാപാത്രത്തെ അവതരിപ്പിച്ചിരുന്നു.

കാലിഫോർണിയയിലെ ലോസ് ആഞ്ചലസിൽ യോഗ പരിശീലകരായിരുന്ന എലിസബത്തിൻറേയും മാർക്ക് ബ്ലാഞ്ചാർഡ്-ബൌൾബോളിന്റെയും പുത്രിയായി 2001 ഒക്ടോബർ 14 നാണ് റോവാൻ ജനിച്ചത്. പിതാവു വഴിയുള്ള മുത്തച്ഛൻ ഭാഗികമായി അർമീനിയൻ പൂർവ്വകതയുള്ള പശ്ചിമേഷ്യൻ കുടിയേറ്റക്കാരനും പിതാവു വഴിയുള്ള മുത്തശ്ശിയുടെ പൂർവ്വകർ ഇംഗ്ളണ്ട്, ഡെൻമാർക്ക്, സ്വീഡൻ തുടങ്ങിയ പ്രദേശങ്ങളിൽനിന്നുള്ളവരുമായിരുന്നു. ആനി റൈസിന്റെ "ദി വിച്ചിംഗ് അവർ" എന്ന നോവലിലെ ഒരു കഥാപാത്രത്തിന്റെ പേരാണ് അവർക്കു നൽകപ്പെട്ടത്. റോവാൻ രണ്ട് ഇളയ സഹോദരങ്ങളുണ്ട്, കാർമെനും ഷെയ്നും.

അഞ്ചാം വയസ്സിലാൺ ബ്ലാഞ്ചാർഡ് അഭിനയിച്ചുതുടങ്ങിയത്. 2010-ൽ ജെന്നിഫർ ലോപ്പസ്, അലെക്സ് ഓ'ലൌഗ്ലിൻ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ച ബാക്ക് അപ്പ് പ്ലാൻ എന്ന ചിത്രത്തിൽ മോണ (മിഷേല വാട്കിൻസ്) എന്ന കഥാപാത്രത്തിന്റെ മകളായി അഭിനയിച്ചു. അതുപോലെതന്നെ ഡിസ്നിയുടെ ജൂനിയർ പരമ്പരയായ ഡാൻസ്-എ-ലോട്ട് റോബോട്ടിൽ കെയ്റ്റ്ലിൻ ആയി വേഷമിട്ടു.

2011-ൽ സ്പൈ കിഡ്സ്: ആൾ ദി ടൈം ഇൻ ദ വേൾഡ്, എന്ന സാഹസിക ചിത്രത്തിൽ റെബേക്ക വിൽസൺ എന്ന കഥാപാത്രത്തെയും ലിറ്റിൽ കോമൺ എന്ന ചിത്രത്തിൽ റാക്വേൽ പച്ചികോ എന്ന കഥാപാത്രത്തെയും അവതരിപ്പിച്ചു.  2013 ജനുവരിയിൽ ബ്ലിഞ്ചാർഡ് ഡിസ്നി ചാനലിന്റെ  ഗേൾ മീറ്റ്സ് വേൾഡ് എന്ന പരമ്പരയിൽ റിലി മാത്യൂസ് എന്ന കഥാപാത്രമായി വേഷമിട്ടു. സഹ-നടി സബ്രീന കാർപെന്ററുമൊത്ത് ഈ പരമ്പരയുടെ ടൈറ്റിൽ ഗാനം ആലപിക്കുകയും ചെയ്തു. ഈ ടൈറ്റിൽ കഥാപാത്രം ബോയ് മീറ്റ്സ് വേൾഡ് എന്ന പരമ്പരയുടെ തുടർച്ചയും അതിലെ കഥാപാത്രങ്ങളായിരുന്ന കോറി, ടോപാങ്ക എന്നിവരുടെ പുത്രിയുമായിരുന്നു. അവൾ ഡിസ്നി ചാനൽ സർക്കിൾ ഓഫ് സ്റ്റാർസിന്റെ ഒരു സജീവ അംഗം കൂടിയാണ്. 2015 ജനുവരി ആദ്യപാദത്തിൽ ബ്ലാഞ്ചാർഡ്, ഇൻവിസിബിൾ സിസ്റ്റർ എന്ന ഡിസ്നി ചാനൽ സിനിമയിൽ  ക്ലിയോ ആയി അഭിനയിച്ചിരുന്നു.

2017 സെപ്റ്റംബറിൽ ബ്ലഞ്ചാർഡ്, “സ്റ്റിൽ ഹിയർ”എന്നപേരിൽ താൻ ഒരു പുസ്തകം പുറത്തിറക്കുവാൻ പോകുന്നുവന്നു പ്രഖ്യാപിച്ചിരുന്നു.  ഈ പുസ്തം 2017 ഫെബ്രുവരിയിൽ പ്രസിദ്ധീകരിക്കപ്പെട്ടു. 2018 മാർച്ചിൽ പുറത്തിറങ്ങിയ  ഇതേ പേരിലുള്ള പുസ്തകത്തെ ആധാരമാക്കി നിർമ്മിക്കപ്പെട്ട എ വിങ്കിൾ ഇൻ ടൈം എന്ന ചിത്രത്തിലെ സഹതാരമായും അവർ അഭിനയിച്ചിരുന്നു.

ഫെമിനിസം, മനുഷ്യാവകാശം, തോക്കുപയോഗിച്ചുള്ള അക്രമം തുടങ്ങിയ മേഖലകളിലെ ഒരു പൊതു പ്രവർത്തകയാണ് ബ്ലാഞ്ചാർഡ്. ഈ വിഷയങ്ങളെക്കുറിച്ച് ട്വിറ്റർ, ടംബ്ലർ, എന്നിവയിലൂടെയുള്ള പോസ്റ്റുകൾവഴി അഭിപ്രായം പ്രകടിപ്പിക്കാറുണ്ട്.  യുഎൻ വിമൻ, യുഎസ് ദേശീയ കമ്മിറ്റിയുടെ വാർഷിക കോൺഫറൻസ് എന്നിവയിൽ #TeamHeForShe എന്ന ഫെമിനിസ്റ്റ് പ്രചാരണ പരിപാടിയുടെ ഭാഗമായി പങ്കെടുത്തു സംസാരിച്ചിട്ടുണ്ട്.


</doc>
<doc id="417201" url="https://ml.wikipedia.org/wiki?curid=417201" title="മദ്രാസിലെ മുഹമ്മദ് ഉസ്മാൻ">
മദ്രാസിലെ മുഹമ്മദ് ഉസ്മാൻ

മദ്രാസ് പ്രസിഡൻസിയിലെ ആഭ്യന്തര മന്ത്രിയും മദ്രാസിലെ ആദ്യത്തെ ഇന്ത്യൻ ആക്ടിംഗ് ഗവർണറും ആയിരുന്ന ഖാൻ ബഹാദുർ സർ മൊഹമ്മദ് ഉസ്മാൻ KCSI KCIE(1884- 1 ജനുവരി 1960)  ഒരു ഇന്ത്യൻ രാഷ്ട്രീയക്കാരനും, ഹക്കീമും സാമൂഹ്യപ്രവർത്തകനുമായിരുന്നു.  

തഞ്ചാവൂരിലെ മുഹമ്മദ് യാക്കൂബ് എന്നയാളുടെ മകനായി ജനിച്ചു. മദ്രാസ് ക്രിസ്ത്യൻ കോളജിൽ നിന്ന് ബിരുദമെടുത്ത ശേഷം ജസ്റ്റിസ് പാർട്ടിയിൽ ചേർന്നു. മദ്രാസ് ലെജിസ്ലറ്റീവ് കൗൺസിൽ അംഗമായും ഗവർണറുടെ എക്സിക്യൂട്ടീവ് കൗൺസിൽ അംഗമായും തെരഞ്ഞെടുക്കപ്പെട്ടു.1942-1947 കാലത്ത് വൈസ്രോയിയുടെ എക്സിക്യൂട്ടീവ് കൗൺസിലിൽ പോസ്റ്റ്സ് ആൻഡ് എയർ അംഗമായി പ്രവർത്തിച്ചിട്ടുണ്ട്. യുനാനി ഹക്കീം ആയി ഒഴിവുസമയത്ത് പ്രവർത്തിക്കുകയും നാട്ടു വൈദ്യത്തിന്റെ ഉന്നതിക്കായി തന്റെ സ്ഥാനമാനങ്ങൾ ഉപയോഗിക്കുകയും ചെയ്തു.

1884ൽ മദ്രാസ് പ്രെസിഡൻസിയിലെ തഞ്ചാവൂരിൽ ഒരു കുലീന കുടുംബത്തിലാണ് ഉസ്മാൻ ജനിച്ചത്. മദ്രാസ് ക്രിസ്ത്യൻ കോളജിൽ നിന്ന് ബിരുദമെടുത്ത ശേഷം സൗത്ത് ഇന്ത്യൻ ലിബറേഷൻ ഫെഡറേഷനിൽ ചേർന്നു. മികച്ച യുനാനി വൈദ്യനായി പേരെടുത്തു.

മദ്രാസ് ലെജിസ്ലേറ്റീവ് കൗൺസിലിൽ ജസ്റ്റിസ് പാർട്ടി സ്ഥാനാർഥിയായി മൽസരിച്ച് ജയിക്കുകയുണ്ടായി. 1920 മുതൽ 1923 വരെ സഭാംഗമായി പ്രവർത്തിച്ചു. 1924-25 കാലത്ത് മദ്രാസ് കോർപറേഷൻ പ്രെസിഡന്റായും 1924ൽ ഷെര ഓഫ് മദ്രാസ് ആയും പ്രവർത്തിച്ചു 1921 ഒക്ടോബറിൽ മദ്രാസ് മുഖ്യമന്ത്രി ആയിരുന്ന പനഗൽ രാജാവ് നാട്ടുവൈദ്യത്തെക്കുറിച്ച് പഠിക്കാനായി ഒരു  രൂപീകരിച്ച കമ്മറ്റിയിൽ   ഉസ്മാൻ സെക്രട്ടറിയായി  നിയമിതനായി. 1922ൽ ഈ കമ്മറ്റി ആയുർവേദം ശാസ്ത്രീയ സിദ്ധാന്തങ്ങളുടെ അടിസ്ഥാനത്തിൽ നിലനിൽക്കുന്നതാണെന്നും അതിന്റെ പ്രചാരം കാലക്രമേണ കുറഞ്ഞു വരികയാണെന്നും നിരീക്ഷിച്ചു. 1925 മാർച്ച് 30ന് ഉസ്മാൻ മദ്രാസ് ഗവർണറുടെ എക്സിക്യൂട്ടീവ് കൗൺസിൽ അംഗമായി നിയമിതനായി.

 ബൊബ്ബിലി രാജാവ് മദ്രാസ് പ്രെസിഡൻസി മുഖ്യമന്ത്രിയായി സ്ഥാനമേറ്റെടുത്തപ്പോൾ ഉസ്മാന് ആഭ്യന്തരമന്ത്രി പദവി ലഭിച്ചു. എന്നാൽ 1934ൽ ടി.പനീർസെൽ വത്തെ തന്റെ പിൻ ഗാമിയയി നിർദ്ദേശിച്ചുകൊണ്ട് ഉസ്മാൻ ഈ പദവി രാജിവെച്ചു. പിൻ ഗാമിയായി ഒരു മുസ്ലീമിനെ നിർദ്ദേശിക്കാതിരുന്നത് മദ്രാസ് പ്രസിഡൻസിയിലെ മുസ്ലീങ്ങൾക്ക് വഞ്ചനാപരമായാണ് തോന്നിയത്. ക്രിസ്ത്യാനിയായ പന്നീർസെൽ വത്തിന്റെ സ്ഥാനാർത്ഥിത്വം അവർ ശക്തമായി എതിർത്തു. മുസ്ലീം-ക്രിസ്ത്യന് വിഭാഗങ്ങൾക്കിടയിൽ അക്രമാസക്തമായ ലഹളകൾ ഉണ്ടാവുകയും ഉസ്മാൻ അംഗമായ ജസ്റ്റിസ് പാർട്ടിക്കെതിരെ ഇരുവിഭാഗത്തിനും വിരോധത്തിനു കാരണമാവുകയും ചെയ്തു. 

1935ൽ ഉസ്മാൻ റോട്ടറി ക്ലബ് ഓഫ് മദ്രാസിന്റെ ആദ്യത്തെ ഇന്ത്യൻ പ്രസിഡന്റായി.

1934 മെയ് 16 മുതൽ1934 ആഗസ്റ്റ് 16 വരെ ഉസ്മാൻ മദ്രാസ് പ്രസിഡൻസിയുടെ ആക്റ്റിംഗ് ഗവർണർ ആയി പ്രവർത്തിച്ചു. ഈ പദവിയിൽ ഇരുന്ന ആദ്യത്തെ ഇന്ത്യക്കാരനായിരുന്നു അദ്ദേഹം.

ബ്രിട്ടീഷുകാർ ഉസ്മാനെ വിശ്വസ്തതയുള്ളവനായി കണക്കാക്കി. 1941-42 കാലത്ത് ഇന്ത്യൻ ഡിഫൻസ് കൗൺസിലിന്റെ അംഗമായും 1940-42 കാലത്ത് മദ്രാസ് സർവ്വകലാശാല വൈസ് ചാൻസലറായും പ്രവർത്തിച്ചു.

രണ്ടാം ലോകമഹായുദ്ധം കഴിഞ്ഞ ഉടനെ നടന്ന ഒരു പോസ്റ്റ് മാസ്റ്റേർസ് ജെനറൽ സമ്മേളനത്തിൽ "നമ്മൾ യുദ്ധം ജയിച്ചു, ഇനി സമാധാനത്തിലും ജയിക്കണം"("We have won the War. We have now to win the peace.") എന്നാണ് പോസ്റ്റൽ ആൻഡ് ടെലഗ്രാഫ് സർവീസ് മെച്ചപ്പെടുത്തേണ്ടതിന്റെ ആവശ്യകതയെക്കുറിച്ച് ഉസ്മാൻ പറഞ്ഞത്.
1960 ഫെബ്രുവരി ഒന്നിന് 76ആം വയസ്സിൽ മരണമടഞ്ഞു.

1928ൽ നൈറ്റ്(Knight) ബഹുമതി ലഭിച്ചു. 1933ൽ നൈറ്റ് കമാൻഡർ ഒഫ് ദ ഓർഡർ ഓഫ് ദ ഇന്ത്യൻ എമ്പയർ ബഹുമതിയും 1945ൽ KCSI ബഹുമതിയും ലഭിച്ചു.

ചെന്നൈ ടി.നഗറിലെ ഉസ്മാൻ റോഡ് ഇദ്ദേഹത്തിന്റെ പേരിലാണ് അറിയപ്പെടുന്നത്.


</doc>
<doc id="417205" url="https://ml.wikipedia.org/wiki?curid=417205" title="ഡോർനെ സിമ്മൻസ്">
ഡോർനെ സിമ്മൻസ്

ഡോർനെ സിമ്മൻസ് (ജനനം: 29 മേയ് 29, 1932) ഒരു ഇംഗ്ലീഷ് സുമോ കമന്റേറ്ററാണ്. 1973- ൽ ജപ്പാനിലേക്ക് മാറിയ ശേഷം അവൾ സുമോയിൽ വിദഗ്ദ്ധയായി മാറി. അവിടെ ഇംഗ്ലീഷ് ഭാഷയിൽ സുമോ പ്രക്ഷേപണങ്ങളെക്കുറിച്ച് വ്യാഖ്യാനിക്കുന്നതിന് 1992-ൽ എൻഎച്ച്കെ- യിൽ ചേർന്ന് പ്രവർത്തിച്ചു. 2017 ൽ "ഓർഡർ ഓഫ് ദി റൈസിങ്ങ് സൺ" അവാർഡ് നൽകി ആദരിച്ചു.

സിമ്മൻസ് ഇംഗ്ലണ്ടിലെ നോട്ടിൻഘം എന്ന സ്ഥലത്ത് ജനിച്ചു. അവൾ "മുണ്ടെല്ല ഗ്രാമർ സ്കൂളിൽ" ഗായകസംഘത്തിൽ പാടി. 1950 മുതൽ 1954 വരെ, കേംബ്രിഡ്ജിലെ "ഗിർറ്റൻ കോളേജിലും", കേംബ്രിഡ്ജിലെ "ഹ്യൂസ് ഹാളിലും" ദൈവശാസ്ത്രവും, ക്ലാസ്സിക്കുകളും അവൾ പഠിച്ചു. ബിരുദ പഠനത്തിനു ശേഷം അവൾ ലാറ്റിൻ ഗ്രീക്ക് അധ്യാപികയായി. 1960- കളിൽ അവൾ സിംഗപ്പൂരിലെ ഒരു ബ്രിട്ടീഷ് ആർമി സ്കൂളിൽ പഠിപ്പിക്കുന്നതിന് സമയം ചെലവഴിച്ചു. അവിടെ വച്ച് അവൾ വിവാഹിതയായി. ജപ്പാൻ ഗ്രാമങ്ങളിലേയ്ക്ക് മൂന്ന് മാസം സന്ദർശനം നടത്തിയിരുന്നു. ആ സമയങ്ങളിൽ അവൾ ഒരു ഫാമിൽ താമസിക്കുകയും അവിടെവച്ച് ടെലിവിഷനിൽ 1968 മാർച്ചിലെ സുമോ ടൂർണമെന്റ് കാണുവാൻ ഇടയായി. ഇംഗ്ലണ്ടിൽ മടങ്ങിയെത്തിയതിനു ശേഷം അവൾ ക്ലാസിക്കുകൾ പഠിപ്പിക്കുകയും "മാസ്റ്റർമൈൻഡ്" ടിവി പരമ്പരയിലെ ആദ്യ ഗെയിം പരമ്പരയിൽ ഒരു മത്സരാർത്ഥിയാകുകയും ചെയ്തു. ജപ്പാനിലെ പഴയ സന്ദർശനത്തിനു ശേഷം അഞ്ചു വർഷം കഴിഞ്ഞ് തിരിച്ചെത്തുന്നതിനുമുൻപ് അവിടെ1973 സെപ്തംബറിൽ അധ്യാപക ജോലിയും ഉറപ്പുവരുത്തി.ടോക്കിയോയിലെ ജിൻബോചോയിലെ "ഇന്റർനാഷണൽ ലാംഗ്വേജസ് സെന്ററിൽ" ജോലി ചെയ്തു.തുടർന്ന് വിദേശ പ്രസ്സ് സെന്ററിൽ ചേർന്നു. വിദേശ മന്ത്രാലയ പ്രസ്സ് റിലീസുകളുടെ എഡിറ്റിംഗ് പരിഭാഷകൾ നടത്തി. "ഹൗസ് ഓഫ് റെപ്രസന്റേറ്റീവ്സ്, ഹൗസ് ഓഫ് കൗൺസിലർ" എന്നിവടങ്ങളിൽ "നാഷണൽ ഡയറ്റ്, നാഷണൽ ഡയറ്റ് ലൈബ്രറി" എന്നിവയുടെ ഇംഗ്ലീഷ് ഭാഷാ വസ്തുക്കളും അവൾ പരിശോധിച്ചിട്ടുണ്ട്.


</doc>
<doc id="417207" url="https://ml.wikipedia.org/wiki?curid=417207" title="സോയരാബായി">
സോയരാബായി

മറാഠാ സാമ്രാജ്യത്തിന്റെ സ്ഥാപകനായ ശിവാജിയുടെ ഭാര്യമാരിൽ ഒരാളായിരുന്നു സോയരാബായി (മരണം: 1681). ശിവാജിയുടെ രണ്ടാമത്ത മകനായ രാജാറാം ഛത്രപതിയുടെ അമ്മയും മറാഠ കരസേന മേധാവി ഹംപിററാവു മോഹിതെയുടെ ഇളയ സഹോദരിയുമായിരുന്നു സോയരാബായി.
1659 ൽ വളരെ ചെറുപ്പത്തിൽ തന്നെ സോയഭായി മോഹിതെ, ശിവാജിയെ വിവാഹം ചെയ്തിരുന്നു. ശിവാജി തന്റെ അമ്മ ജിജാബായിയോടൊത്ത് ബാംഗ്ലൂരിൽ വച്ച് സോയരാബായിയുടെ പിതാവിനെ സന്ദർശിച്ചു. ഈ സന്ദർശനമാണ് ഇവരുടെ വിവാഹത്തിന് കളമൊരുക്കിയത്. ശിവാജിയുടെ രണ്ടാനമ്മയും സോയരാബായിയുടെ പിതൃസഹോദരിയുമായ തുക്കാബായിയുടെ പ്രേരണയിലാണ് ഈ വിവാഹം നടന്നത്.

1674 ൽ ജിജാബായി മരിച്ചതിനു ശേഷം, സോയരാബായി ശിവാജിയുടെ കുടുംബത്തിലും മറാഠി രാഷ്ട്രീയത്തിലും നിർണ്ണായകമായ സ്വാധീനം ചെലുത്തി. മകൾ ബാലിബായി, മകൻ രാജാറാം എന്നിങ്ങനെ ശിവാജിയുടെ രണ്ടു കുട്ടികളെ സോയരാബായി പ്രസവിച്ചു.

1680 ൽ ശിവാജിയുടെ മരണത്തിനുശേഷം, സോയരാബായി തന്റെ പത്തു വയസ്സുള്ള മകൻ, രാജാറാമിനെ ഛത്രപതിയായി അവരോധിച്ചു. എന്നാൽ ശിവാജിയുടെ ആദ്യഭാര്യയായിരുന്ന സായിബായിയുടെ പുത്രനായ സാംബാജി, സോയരാബായിയുടെ സഹോദരനും സൈന്യാധിപനുമായ ഹമ്പിറാവു മോഹിതെയുടെ സഹായത്തോടെ ഇരുവരെയും പുറത്താക്കി. സോയരാബായി, രാജാറാം എന്നിവരെ തുറുങ്കിലടച്ച സാംബാജി1680 ജൂലായ് 20 ന് ഛത്രപതിയായി അധികാരമേറ്റു.

സാംബാജിയെ അധികാരഭ്രഷ്ടനാക്കുവാൻ സോയരാബായി പലരീതികളിലും ശ്രമം നടത്തി. 1681 ആഗസ്തിൽ സോയരാബായിയുടെ ആൾക്കാർ സാംബാജിയെ വിഷം കൊടുത്ത് കൊല്ലുവാൻ ശ്രമിച്ചുവെങ്കിലും പരാജയപ്പെട്ടു. ഇതേത്തുടർന്ന് സാംബാജി സോയരാബായിയെ വിഷം നൽകി വധശിക്ഷക്ക് വിധേയയാക്കി. എങ്കിലും മാതൃസ്ഥാനത്തോടുള്ള ബഹുമാനത്തോടെ വിധിപ്രകാരമുള്ള കർമ്മങ്ങൾ സാംബാജി ചെയ്തു. സോയരാബായിയുടെ ബന്ധുക്കളടക്കം ഗൂഢാലോചനയിൽ പങ്കാളികളായവരെ തലവെട്ടിയും ആനകളെക്കൊണ്ട് ചവിട്ടിച്ചും സാംബാജി കൊലപ്പെടുത്തി.


</doc>
<doc id="417209" url="https://ml.wikipedia.org/wiki?curid=417209" title="എമിലി ഡേവിസൺ">
എമിലി ഡേവിസൺ

ഇരുപതാം നൂറ്റാണ്ടിന്റെ തുടക്കത്തിൽ യുണൈറ്റഡ് കിംഗ്ഡത്തിലെ സ്ത്രീകളുടെ വോട്ടിനു വേണ്ടി പോരാടിയ ഒരു വനിതയായിരുന്നു എമിലി വൈൽഡിംഗ് ഡേവിസൺ (11 ഒക്ടോബർ 1872 - 8 ജൂൺ 1913). വനിതാ സാമൂഹിക രാഷ്ട്രീയ സംഘടനയിലെ (WSPU) അംഗവും ഒരു പോരാളിയുമായിരുന്ന അവർ ഒൻപത് തവണ അറസ്റ്റിലാവുകയും ഏഴു തവണ ഉപവാസ സമരം നടത്തുകയും ചെയ്തിരുന്നു. നാല്പത്തൊൻപത് സന്ദർഭങ്ങളിൽ അവരെ നിർബന്ധിതമായി ഭക്ഷണം കഴിപ്പിക്കേണ്ടിവന്നിട്ടുണ്ട്. 1913-ൽ "എപ്സ്സം ഡെർബി റേസ്" സമയത്ത് ട്രാക്കിൽ കൂടി നടന്നുപോകവേ കിങ് ജോർജ് V ന്റെ "അൻമർ" എന്ന കുതിര തട്ടി അവർ മരിക്കാനിടയായി.

ഒരു മധ്യവർഗ്ഗ കുടുംബത്തിൽ വളർന്ന ഡേവിസൺ ലണ്ടനിലെ റോയൽ ഹോളോവേ കോളേജിലും ഓക്സ്ഫോർഡിലെ "സെന്റ് ഹ്യൂസ് കോളേജിലും" ചേർന്ന് പഠിച്ചു. ജോലി ലഭിക്കുന്നതിനുമുമ്പ് കുട്ടികൾക്ക് വീട്ടിൽ ചെന്ന് പഠിപ്പിക്കുന്ന ട്യൂഷൻ റ്റീച്ചർ ആയി എമിലി പ്രവർത്തിച്ചിരുന്നു. 1906 നവംബറിൽ ഡബ്ല്യു.എസ്.പി.യു.വിലെ (Women's Social and Political Union) അംഗമായി ചേർന്ന് സംഘടനയുടെ ഒരു ഓഫീസറും മുഖ്യ ഉപദേഷ്ടാവുമായി മാറി. അവർ വളരെ പെട്ടെന്നുതന്നെ സംഘടനയിലെ ധൈര്യശാലിയായ ഒരു തീവ്രവാദിയായി പ്രസിദ്ധയാകുകയും ചെയ്തു. അവരുടെ തന്ത്രങ്ങളിൽ ബ്രേക്കിംഗ് വിൻഡോകൾ ഉൾപ്പെടുന്നു. 1911 രാത്രികളിലെ സെൻസസിൽ കല്ലുകൾ എറിയുക, പോസ്റ്റ്ബോക്സുകളിലേക്ക് തീ വെക്കുക എന്നിവ കൂടാതെ മൂന്നു തവണ വെസ്റ്റ്മിൻസ്റ്റർ പാലസ് കൊട്ടാരത്തിൽ അവർക്ക് ഒളിവിൽ കഴിയേണ്ടിയും വന്നു. 

1913 ജൂൺ 14 നാണ് അവരുടെ ശവസംസ്കാര ചടങ്ങുകൾ സംഘടിപ്പിക്കപ്പെട്ടത്. 5000 സഫ്റാഗെറ്റുകളും അവരുടെ അനുയായികളും ആ ചടങ്ങിൽ പങ്കെടുത്തു. 50,000 ആളുകൾ ഡേവിസന്റെ ശവപ്പെട്ടിയുമായി ലണ്ടൻ നഗരത്തിലൂടെ യാത്ര ചെയ്തു. ശവപ്പെട്ടിയോടൊപ്പം അവളുടെ കുടുംബവും ട്രെയിനിൽ നോർമ്പെർലാൻഡിലെ മോർപേത്തിലേയ്ക്ക് പോകുകയുണ്ടായി.

ഡേവിസൺ ശക്തയായ ഒരു ഫെമിനിസ്റ്റും, ക്രിസ്ത്യൻ ചിന്താഗതിക്കാരിയും ആയിരുന്നു. സോഷ്യലിസം ജന നന്മയ്ക്കായുള്ളതാണെന്നും ധാർമികവും രാഷ്ട്രീയവുമായ ഒരു ശക്തിയാണെന്നും കരുതി അവർ പ്രവർത്തിച്ചു. അവരുടെ ജീവിതത്തിന്റെ പലഭാഗങ്ങളും മരണത്തിന്റെ ഭാഗങ്ങളായി വ്യാഖ്യാനിക്കപ്പെട്ടു. അവർ ഡെർബിയിൽ എന്തെങ്കിലും ചെയ്യാൻ തീരുമാനിക്കുന്നതിനുമുൻപ് ഒന്നും മുൻകൂട്ടി വിശദീകരിച്ചിട്ടുമില്ല. അവരുടെ ഉദ്ദേശ്യങ്ങളുടെ അനിശ്ചിതത്വവും ചരിത്രം എങ്ങനെ വിലയിരുത്തുന്നുവെന്നതിനെ സ്വാധീനിച്ചിട്ടുണ്ട്. അവരുടെ മരണം അബദ്ധം, ആത്മഹത്യ അല്ലെങ്കിൽ സഫ്റാഗെറ്റിന്റെ ബാനർ രാജാവിന്റെ കുതിരയിൽ ഉടക്കിയത് പിൻവലിക്കാൻ ശ്രമിച്ചതാകാം തുടങ്ങിയ നിരവധി സിദ്ധാന്തങ്ങൾ മുന്നോട്ടുവെയ്ക്കപ്പെട്ടു. ഒന്നും തെളിയിക്കപ്പെട്ടിട്ടില്ല.

എമിലി വൈൽഡിംഗ് ഡേവിസൺ 1872 ഒക്ടോബർ 11-ന് തെക്ക്-കിഴക്കൻ ലണ്ടനിലെ റിച്ചർബർഗ് ഹൗസിൽ ഗ്രീൻവിച്ച് എന്ന സ്ഥലത്ത് ജനിച്ചു. മോർപത്, നോർത്തേമ്പർലാൻഡിലെ റിട്ടയേഡ് വ്യാപാരിയായ ചാൾസ് ഡേവിസൺ, മാർഗരറ്റ്,നീ കെയ്സ്ലി എന്നിവർ അവരുടെ മാതാപിതാക്കൾ ആയിരുന്നു. 1868-ൽ മാർഗരറ്റിന്റെ വിവാഹസമയത്ത് ചാൾസിന് 45 വയസ്സും മാർഗരറ്റിന് 19 വയസ്സും ആയിരുന്നു പ്രായം. ദമ്പതികൾക്ക് ജനിച്ച നാലു മക്കളിൽ മൂന്നാമത്തവളായിരുന്നു എമിലി. 1880-ൽ ആറ് വയസ്സുള്ളപ്പോഴാണ് അവരുടെ ഇളയ സഹോദരി ഡിഫ്തീരിയ ബാധിച്ച് മരിക്കാനിടയായത്. ചാൾസിന്റെ രണ്ടാമത്തെ വിവാഹമായിരുന്നു മാർഗരറ്റ്.1866-ൽ ആദ്യ ഭാര്യയുടെ മരണത്തിനു മുൻപ് ഒൻപത് കുട്ടികളെ അദ്ദേഹത്തിന് ആദ്യ വിവാഹത്തിൽ ലഭിച്ചിരുന്നു. 

ഡേവിസന്റെ കുട്ടിക്കാലത്ത് ഈ കുടുംബം സേർബ്രിഡ്ജവർത്ത്, ഹെർട്ട്ഫോർഡ്ഷയർ എന്നിവിടങ്ങളിലേക്ക് മാറി. 11 വയസ്സ് വരെ അവൾ വീട്ടിൽ നിന്നു തന്നെ പഠിച്ചു. മാതാപിതാക്കളോടൊപ്പം ലണ്ടനിൽ നിന്ന് തിരികെ പോയപ്പോൾ അവൾ ഒരു ഡേ സ്കൂളിൽ പോയി. ഒരു വർഷത്തോളം ഫ്രാൻസിലെ ഡങ്കിർക്കിൽ പഠിച്ചു. 13 വയസ്സുള്ളപ്പോൾ അവർ "കെൻസിങ്ടൺ ഹൈസ്കൂളിൽ" ചേർന്നു. പിന്നീട് 1891-ൽ സാഹിത്യം പഠിക്കാൻ "റോയൽ ഹോളോവേ കോളേജിൽ" ചേരുകയും ഒരു "ബർസറി" കരസ്ഥമാക്കുകയും ചെയ്തു. 1893-ന്റെ തുടക്കത്തിൽ പിതാവ് മരിക്കുകയും അവളുടെ പഠനം അവസാനിപ്പിക്കാൻ നിർബന്ധിതയാകുകയും ചെയ്തു. കാരണം അമ്മക്ക് 20 പൗണ്ട് ഫീസായി നൽകാൻ ബുദ്ധിമുട്ടിയിരുന്നു.
ഡേവിസൺ ഹോളോവേയ് വിട്ടുപോകുന്നതിനിടയിൽ, സ്വകാര്യ ഭവനങ്ങളിൽ കുട്ടികളെ പഠിപ്പിക്കുകയും വൈകുന്നേരങ്ങളിൽ പഠനം തുടരുകയും ചെയ്തു. ഓക്സ്ഫോർഡ് സെന്റ് ഹ്യൂസ് കോളേജിൽ ചേരുന്നതിന് മതിയായ പണം അവൾ സമ്പാദിച്ചു. ഒടുവിൽ ഇംഗ്ലീഷിൽ ഒരു ഫസ്റ്റ് ക്ലാസ് ബഹുമതി നേടി. പക്ഷേ ഓക്സ്ഫോർഡിൽ നിന്നുള്ള ബിരുദം അവൾക്ക് നേടാൻ കഴിഞ്ഞിരുന്നില്ല. അക്കാലത്ത് സ്ത്രീകൾക്ക് ഓക്സ്ഫോർഡിൽ നിന്നും ബിരുദം നൽകിയിരുന്നില്ല. 1895 നും 1896 നും ഇടക്ക് അവർ എഡ്ഗ്ബാസ്റ്റണിലെ ഒരു പള്ളി സ്കൂളിൽ ജോലി ചെയ്തു. എന്നാൽ സീബറിയിലേയ്ക്ക് പോകുന്നത് കൂടുതൽ ബുദ്ധിമുട്ടാണെന്ന് കണ്ടെത്തുകയും തുടർന്ന് കൂടുതൽ സുരക്ഷിതമായ വോർത്തിങ്ങിലെ ഒരു സ്വകാര്യ വിദ്യാലയത്തിൽ എത്തിച്ചേർന്നു.1898 -ൽ അവൾ നഗരം ഉപേക്ഷിച്ച് നോർമാംടൺഷയറിലെ ഒരു കുടുംബത്തിലെ സ്വകാര്യ അധ്യാപികയായി. 1902-ൽ ലണ്ടൻ സർവകലാശാലയിൽ ബിരുദാനന്തര ബിരുദ പഠനം ആരംഭിച്ചു. 1908-ൽ മൂന്നാം ക്ലാസ് ലഭിക്കുകയും ചെയ്തു.

1913 ജൂൺ 14-ന് ഡേവിസന്റെ ശരീരം എപ്സോം മുതൽ ലണ്ടനിലേക്ക് വിലാപയാത്രയോടു കൂടി കൊണ്ടുപോയി. അവളുടെ ശവപ്പെട്ടിയിൽ എഴുതിച്ചേർത്തിരുന്നു "യുദ്ധം ചെയ്യുക, ദൈവം വിജയം നൽകും." 5000 സ്ത്രീകൾ ചേർന്ന് ശവഘോഷ വിലാപയാത്ര ആരംഭിച്ചു. തുടർന്ന് വിക്ടോറിയ, കിംഗ്സ് ക്രോസ് സ്റ്റേഷനുകൾക്കിടയിലൂടെ ശവശരീരം പിടിച്ചു കൊണ്ട് നൂറുകണക്കിന് പുരുഷന്മാർ പിന്തുണച്ചു. ബ്ലൂംസ് ബെറി, സെന്റ് ജോർജസ് എന്നീ സ്ഥലങ്ങളിൽ ഘോഷയാത്ര നിറുത്തി. വെളുപ്പും പർപ്പിൾ നിറത്തിലുമുള്ള വസ്ത്രങ്ങൾ ധരിച്ച സഫ്രാഗെറ്റ് സ്ത്രീകൾ മാർച്ചു ചെയ്തിരുന്നു. മാഞ്ചെസ്റ്റർ ഗാർഡിയൻ ഒരു "സൈനിക ശവകുടീരത്തിന്റെ ബോധപൂർവമായ ശ്രേഷ്ഠത" യെക്കുറിച്ച് വിവരിക്കുകയുണ്ടായി. ഈ വഴിയിലൂടെ 50,000 ആൾക്കാർ വരിവരിയായി സഞ്ചരിച്ചു. ഡേവിസന്റെ ജീവചരിത്രകാരനായ ജൂൺ പർവിസാണ് ഈ സംഭവം വിവരിക്കുന്നത്. ഈ വഴിയിൽ 50,000 പേർ വരിവരിയായി പോകുന്നുണ്ടായിരുന്നു. ജൂൺ പർവിസ് ഈ സംഭവത്തെ "മഹത്തായ സഫ്രാഗെറ്റിന്റെ അവസാന കാഴ്ചയായി വിവരിക്കുന്നു". "കാറ്റ് ആൻഡ് മൗസ്" നിയമപ്രകാരം (1913) ജയിലിൽ തിരിച്ചെത്തുന്നതിന് മുമ്പ് എമ്മാലിൻ പാൻകുർസ്റ്റ് ആഘോഷ പരിപാടിയുടെ ഭാഗമായിരിക്കാൻ പദ്ധതിയിട്ടെങ്കിലും രാവിലെ അവളെ അറസ്റ്റ് ചെയ്യപ്പെട്ടു.

യാത്രയ്ക്കായി ശവപ്പെട്ടി ട്രെയിനിൽ ന്യൂകാസ്റ്റിൽ നിന്ന് ടൈനിലേയ്ക്ക് കൊണ്ടുപോയി. ജനക്കൂട്ടം ട്രെയിനിന്റെ നിർദ്ദിഷ്ട സ്റ്റോപ്പുകളിൽ വച്ച് കണ്ടുമുട്ടി. മോർപേതിലേക്ക് കൊണ്ടു പോകുന്നതിനു മുൻപ് നഗരത്തിലെ സെൻട്രൽ സ്റ്റേഷനിൽവച്ചാണ് ശവപ്പെട്ടിയുടെ ഘോഷയാത്ര അവസാനിപ്പിച്ചത്. നൂറോളം സഫ്രാഗെറ്റുകൾ സ്റ്റേഷനിൽ നിന്ന് സെന്റ് മേരി വിർജിൻ പള്ളി വരെ ശവപ്പെട്ടിയ്ക്കൊപ്പമുണ്ടായിരുന്നു. ആയിരക്കണക്കിന് ആളുകൾ ആ ദൃശ്യം കാണുകയുണ്ടായി. സേവനവും ഇന്റർനെറ്റുകളും സ്വകാര്യമായിരുന്നതിനാൽ ഏതാനും സഫ്രാഗെറ്റുകൾക്കു മാത്രമേ പള്ളിയിൽ പ്രവേശിക്കാൻ സാധിച്ചുള്ളൂ. ഡേവിസന്റെ സ്മാരകശിലയിൽ ഡബ്ല്യു.എസ്.പി.യു. (WSPU) മുദ്രാവാക്യം കൊത്തിവച്ചു "കർമ്മങ്ങൾക്ക് വാക്കുകളില്ല "" .





</doc>
<doc id="417217" url="https://ml.wikipedia.org/wiki?curid=417217" title="മാർഗരറ്റ് ഡ്യൂറാൻഡ്">
മാർഗരറ്റ് ഡ്യൂറാൻഡ്

മാർഗരറ്റ് ഡ്യൂറാൻഡ് (ജനുവരി 24, 1864 - മാർച്ച് 16, 1936) ഒരു ഫ്രഞ്ച് നാടക അഭിനേത്രിയും, പത്രപ്രവർത്തകയും, സ്ത്രീകളുടെ വോട്ടിനു വേണ്ടി പോരാടിയ വനിതയായിരുന്നു. അവൾ സ്വന്തം പത്രത്തിന് രൂപം നൽകി. തെരഞ്ഞെടുപ്പിന് വേണ്ടി നിലകൊണ്ടു. ഒരു സിംഹം ഓമനിച്ചുവളർത്തിയിരുന്നു. "മാർഗരറ്റ് ഡ്യൂറണ്ട് ലൈബ്രറി"യുടെ (Bibliothèque Marguerite Durand ) സ്ഥാപകയുമാണ്.

അവിവാഹിതയായ അമ്മയ്ക്ക് ഒരു മധ്യവർഗ്ഗ കുടുംബത്തിൽ ജനിച്ച മാർഗരറ്റ് ഡ്യൂറാണ്ടെയെ ഒരു റോമൻ കത്തോലിക്കാ കോൺവെന്റിൽ പഠിക്കാൻ അയച്ചു. പ്രാഥമിക വിദ്യാഭ്യാസം കഴിഞ്ഞപ്പോൾ, 1881- ൽ "ഫ്രഞ്ച് കോമഡി"യിൽ ചേരുന്നതിന് മുൻപ് അവൾ "പാരീസിലെ കൺസർവേഷനിൽ" എത്തി. "

1888-ൽ, നവാഗതനായ ഒരു യുവ അഭിഭാഷകനായ ജോർജസ് ലഗൂറെയെ വിവാഹം ചെയ്തു കൊണ്ട്, തിയേറ്ററിലെ തന്റെ ഔദ്യോഗിക ജീവിതം ഉപേക്ഷിച്ചു. രാഷ്ട്രീയ നേതൃത്വത്തോടെയുള്ള സൈനിക സേനയുടെ ഒരു സുഹൃത്തും അനുയായിയുമായ "ജോർജസ് ബൗളങ്ങർ"-നെ അവളുടെ ഭർത്താവ് റാഡിക്കൽ പോപ്പുലിസ്റ്റ് രാഷ്ട്രീയത്തിന്റെ ലോകത്തേക്ക് അവളെ പരിചയപ്പെടുത്തി. "ബൌൾജനിസ്റ്റ്" പ്രസ്ഥാനത്തിനു വേണ്ടി ലഘുലേഖകൾ എഴുതി. എന്നിരുന്നാലും, ആ വിവാഹം വളരെക്കാലം നീണ്ടു നിന്നിരുന്നില്ല.1891-ൽ ആ ദമ്പതികൾ വേർപിരിഞ്ഞു. അന്നത്തെ പ്രമുഖ പത്രമായ "ലെ ഫിഗറോ"യിൽ ഡ്യൂറണ്ട് ഒരു ജോലിയ്ക്കു വേണ്ടി എഴുതി. 1896-ൽ, ഒരു രസകരമായ ലേഖനം എഴുതാനായി കോൺഗ്രസ് ഫെമിനിസ്റ്റ് ഇന്റർനാഷണലിനെ (ഇന്റർനാഷണൽ ഫെമിനിസ്റ്റ് കോൺഗ്രസ്) മൂടിവയ്ക്കാൻ അവർ ആ കത്തുകളെ ഉപയോഗിച്ചു. ഈ സംഭവത്തിൽ നിന്നും വളരെ വ്യത്യസ്തമായ ഒരു സംഭവം വന്നപ്പോൾ, 1897 ഡിസംബർ 9 ന് ഹ്യബേർട്ടിൻ അക്ലേട്ടിന്റെ "ലാ സിറ്റോയ്നെൻ" ഉപേക്ഷിച്ച് ഫെമിനിസ്റ്റ് ദിനപത്രമായ "ലാ ഫ്രോൻഡെ" അവൾ സ്ഥാപിച്ചു. 


</doc>
<doc id="417221" url="https://ml.wikipedia.org/wiki?curid=417221" title="അന ബന്റോസ്">
അന ബന്റോസ്

മൊൾഡോവയിൽ നിന്നുള്ള സാഹിത്യ നിരൂപകയും ചരിത്രക്കാരിയുമാണ് അന ബന്റോസ് (English: Ana Bantos )
1951ൽ യുഎസ്എസ്ആറിന്റെ ഭാഗമായിരുന്ന ചിസിനാവുവിൽ ജനിച്ചു. 
1973ൽ ചിസിനാവുവിലെ സ്‌റ്റേറ്റ് സർവ്വകലാശാലയിൽ നിന്ന് ഭാഷാശാസ്ത്രത്തിൽ ബിരുദം നേടി. 1998ൽ ലാസിയിലെ അലക്‌സാണ്ട്രു ലോൺ കുസ സർവ്വകലാശാലയിൽ ഭാഷാശാസ്ത്രത്തിൽ ഡോക്ടറേറ്റ് നേടി. മൊൾഡോവൻ പത്രപ്രവർത്തകനും പത്രാധിപരുമായ അലക്‌സാണ്ട്രു ബന്റോസിനെ വിവാഹം ചെയ്തു.


</doc>
<doc id="417223" url="https://ml.wikipedia.org/wiki?curid=417223" title="സെൽമ റിസ">
സെൽമ റിസ

തുർക്കിക്കാരിയായ പ്രഥമ വനിതാ പത്രപ്രവർത്തകയായിരുന്നു സെൽമ റിസ (Selma Rıza). തുർക്കിയിലെ ആദ്യകാല നോവലെഴുത്തുക്കാരിൽ ഒരാൾ കൂടിയായിരുന്നു സെൽമ റിസ. സെൽമ റിസയുടെ മരണ ശേഷം അവരുടെ ബന്ധുക്കൾ സെൽമയുടെ കുലനാമം ഫെരാസെലിയാണെന്ന് വ്യക്തമാക്കി. അതിന് ശേഷം ഇവർ സെൽമ റിസാ ഫെരാസെലി എന്നും അറിയപ്പെടുന്നുണ്ട്.
1982 ഫെബ്രുവരി അഞ്ചിന് തുർക്കിയിലെ ഇസ്തംബൂളിൽ ജനിച്ചു. പിതാവ് അലി റിസ ഓട്ടൊമൻ സാമ്രാജ്യത്തിന്റെ ഓസ്ട്രിയ-ഹങ്കറിയിലേക്കുള്ള നയതന്ത്ര പ്രതിനിധിയായിരുന്നു. മാതാവ് നയ്‌ലെ ഓസ്ട്രയൻ വംശജയായിരുന്നു. കോൺസ്റ്റാന്റിനോപ്പിളിൽ നിന്ന് സ്വകാര്യ അദ്ധ്യാപകരിൽ നിന്ന് വിദ്യാഭ്യാസം നേടിയ ശേഷം 1898ൽ പാരിസിലേക്ക് പോയി. യംഗ് തുർക്ക്‌സ് (യുവ തുർക്കി) പ്രസ്താനിത്തിന്റെ ഭാഗമായിരുന്ന ഫ്രാൻസിലുണ്ടായിരുന്ന സഹോദരൻ അഹമദ് റിസയെ കാണാനായിരുന്നു യാത്ര. പാരിസിലെ സൊർബൊന്നെ സർവ്വകലാശാലയിൽ പഠിച്ചു. ഓട്ടോമൻ സാമ്രാജ്യത്തിനെതിരെ രൂപം കൊണ്ട കമ്മിറ്റി ഓഫ് യൂനിയൻ പ്രോഗ്രസ്സുമായി (സിയുപി) ചേർന്ന് പ്രവർത്തിച്ചു. സിയുപിയിലെ ഏക വനിതാ അംഗമായിരുന്നു സെൽമ റിസ. പാരിസിൽ നിന്ന് സിയുപി തുർക്കി ഭാഷയിൽ പ്രസിദ്ധീകരിച്ചിരുന്ന രണ്ടു ദിനപത്രങ്ങളിൽ (ലേഡീസ് വേൾഡ്, ന്യൂസ് പേപ്പർ ഫോർ വിമൻ എന്നിവയിൽ) എഴുതിയിരുന്നു. 1908ൽ ഇസ്തംബൂളിലേക്ക് തന്നെ മടങ്ങി. 1908 മുതൽ 1913 വരെ തുർക്കിഷ് റെഡ് ക്രസന്റിന്റെ സെക്രട്ടറി ജനറലായിരുന്നു. 
1931 ഒക്ടോബർ അഞ്ചിന് മരണപ്പെട്ടു. 
1892ൽ തന്റെ ഇരുപതാം വയസ്സിൽ എഴുതിയ ഫ്രണ്ട്ഷിപ്പ് എന്ന അപ്രകാശിത നോവൽ അവരുടെ മരണ ശേഷം 1999ൽ സാംസ്‌കാരി മന്ത്രാലയം പ്രസിദ്ധീകരിച്ചു.


</doc>
<doc id="417228" url="https://ml.wikipedia.org/wiki?curid=417228" title="ചന്ദ്രമുഖി (ചലച്ചിത്രം)">
ചന്ദ്രമുഖി (ചലച്ചിത്രം)

2005ൽ പി. വാസു സംവിധാനം ചെയ്ത് പുറത്തിറങ്ങിയ തമിഴ് ചലച്ചിത്രമാണ് ചന്ദ്രമുഖി. ശിവാജി പ്രൊഡക്ഷൻസിനു കീഴിൽ രാംകുമാർ ഗണേശൻ ആണ് ഈ ചലച്ചിത്രം നിർമ്മിച്ചത്. രജനീകാന്ത്, പ്രഭു, ജ്യോതിക, നയൻതാര എന്നിവർ കേന്ദ്രകഥാപാത്രങ്ങളെ അവതരിപ്പിച്ച ഈ ചിത്രത്തിന്റെ സംഗീത സംവിധാനവും പശ്ചാത്തല സംഗീതവും നിർവ്വഹിച്ചത് വിദ്യാസാഗർ ആണ്. കൂടാതെ വടിവേലു, നാസർ, ഷീല, വിജയകുമാർ, വിനയ പ്രസാദ്, സോനു സൂദ്, വിനീത്, മാളവിക, കെ.ആർ. വിജയ തുടങ്ങിയവരും അഭിനയിച്ചിട്ടുണ്ട്. 1993ൽ പുറത്തിറങ്ങിയ മണിച്ചിത്രത്താഴ് എന്ന മലയാള ചലച്ചിത്രത്തിന്റെ, പി. വാസു തന്നെ സംവിധാനം ചെയ്ത കന്നഡ റീമേക്ക് ആയ ആപ്തമിത്രയുടെ തമിഴ് റീമേക്കാണ് ചന്ദ്രമുഖി. ശേഖർ വി. ജോസഫ് ഛായാഗ്രഹണം നിർവ്വഹിച്ച ഈ ചലച്ചിത്രത്തിന്റെ ചിത്രസംയോജകൻ സുരേഷ് ആണ്. ഡിസോസിയേറ്റീവ് ഐഡന്റിറ്റി ഡിസോർഡർ ബാധിച്ച ഒരു സ്ത്രീയുടെ കുടുംബം നേരിടുന്ന പ്രശ്നങ്ങളും ഒടുവിൽ ഒരു മനോരോഗ വിദഗ്ദ്ധൻ ഈ പ്രശ്നം പരിഹരിച്ച് അവരെ മരണത്തിൽ നിന്നും രക്ഷപ്പെടുത്തുകയും ചെയ്യുന്നതിന്റെ കഥയാണ് ചിത്രം പറയുന്നത്. 

₹ 190 മില്യൺ മുതൽമുടക്കിയാണ് ഈ ചലച്ചിത്രം നിർമ്മിച്ചത്. 2004 ഒക്ടോബർ 24ന് ചന്ദ്രമുഖിയുടെ ഫോട്ടോഗ്രാഫി ആരംഭിച്ചു. തമിഴ് പുതുവർഷത്തോടനുബന്ധിച്ച് 2005 ഏപ്രിൽ 14ന് ചിത്രം റിലീസ് ചെയ്തു. പൊതുവെ അനുകൂലമായ അഭിപ്രായങ്ങളാണ് ചിത്രത്തിന് ലഭിച്ചത്. 890 ദിവങ്ങൾ തിയേറ്ററിൽ പ്രദർശിപ്പിച്ച് കൂടുതൽ ദിവസം പ്രദർശിപ്പിച്ചതിന്റെ റെക്കോർഡ് ചന്ദ്രമുഖി നേടി. എന്നാൽ 2009 ൽ പുറത്തിറങ്ങിയ മഗധീര എന്ന ചലച്ചിത്രം 1000 ദിവസം പ്രദർശിപ്പിച്ച് ഈ റെക്കോർഡ് ഭേദിച്ചു. അഞ്ച് തമിഴ്നാട് സംസ്ഥാന ചലച്ചിത്ര പുരസ്കാരങ്ങളും നാല് ഫാൻസ് അസോസിയേഷൻ പുരസ്കാരങ്ങളും രണ്ട് ഫിലിംഫെയർ പുരസ്കാരങ്ങളും ചന്ദ്രമുഖിയ്ക്ക് ലഭിച്ചു. ജ്യോതിക, വടിവേലു എന്നിവർക്ക് ഈ ചലച്ചിത്രത്തിലെ അഭിനയത്തിന് കലൈമാമണി പുരസ്കാരവും ലഭിച്ചു. 

ചന്ദ്രമുഖി, തെലുഗു ഭാഷയിൽ ഡബ്ബ് ചെയ്ത് അതേ പേരിൽ റിലീസ് ചെയ്യുകയുണ്ടായി. ഭോജ്പുരി ഭാഷയിലേക്ക് ചന്ദ്രമുഖി കേ ഹുങ്കാർ എന്ന പേരിലും ഡബ്ബ് ചെയ്യപ്പെട്ടു. ജർമൻ ഭാഷയിൽ ഡബ്ബ് ചെയ്യപ്പെട്ട ആദ്യത്തെ തമിഴ് ചലച്ചിത്രമാണ് ചന്ദ്രമുഖി. ജർമനിൽ "Der Geisterjäger" എന്ന പേരിൽ പുറത്തിറങ്ങി. തുർക്കിഷ്, ഹിന്ദി ഭാഷകളിലേയ്ക്കും ചന്ദ്രമുഖി ഡബ്ബ് ചെയ്ത് റിലീസ് ചെയ്തിരുന്നു. മറ്റ് ഭാഷകളിലെ ഡബ്ബ് ചെയ്ത പതിപ്പുകളും വിജയകരമായിരുന്നു. 
ഒരു മനോരോഗവിദഗ്ദ്ധനായ ശരവണൻ (രജനീകാന്ത്) തന്റെ അവധിക്കാലത്ത് ഇന്ത്യ സന്ദർശിക്കുന്നു. ഈ സമയം തന്റെ സുഹൃത്തും സഹോദരതുല്യനുമായ സെന്തിൽ എന്ന സെന്തിൽനാഥനെ(പ്രഭു)യും ഭാര്യ ഗംഗ(ജ്യോതിക)യെയും ശരവണൻ കണ്ടുമുട്ടുന്നു. സെന്തിലിന്റെ അമ്മയായ കസ്തൂരി (കെ.ആർ. വിജയ), സെന്തിൽ തന്റെ ബന്ധുവായ കന്തസ്വാമിയുടെ (നാസർ) മകളായ പ്രിയ(മാളവിക)യെ വിവാഹം ചെയ്യണമെന്ന് ആഗ്രഹിച്ചിരുന്നു. 30 വർഷങ്ങൾക്കുമുൻപ് സെന്തിലിന്റെ അച്ഛൻ (ശിവാജി ഗണേശൻ) കന്തസ്വാമിയുടെ സഹോദരിയായ അഖിലാണ്ഡേശ്വരിയ്ക്കു (ഷീല) പകരം കസ്തൂരിയെ വിവാഹം ചെയ്യുന്നു. ഇതുകാരണം രണ്ട് കുടുംബങ്ങളും പിരിഞ്ഞു. വർഷങ്ങൾക്കുശേഷം രണ്ട് കുടുംബങ്ങളെയും ഒരുമിപ്പിക്കാനായാണ് കസ്തൂരി സെന്തിലും പ്രിയയും വിവാഹം ചെയ്യണമെന്ന് ആഗ്രഹിച്ചത്. സെന്തിൽ, വേട്ടയാർപുരം കൊട്ടാരം വാങ്ങിയെന്ന് ശരവണൻ മനസ്സിലാക്കുകയും സെന്തിൽ കുടുംബസമേതം കൊട്ടാരത്തിലേക്ക് താമസം മാറ്റുകയും ചെയ്യുന്നു. ഇതേ സമയം അഖിലാണ്ഡേശ്വരി, സഹായിയായ ഊമയ്യന്റെ (സോനു സൂദ്) സഹായത്തോടെ ശരവണനെ കൊല്ലാൻ ശ്രമിക്കുന്നു. 

കുടുംബക്ഷേത്രം സന്ദർശിക്കുന്നതിനിടെ ക്ഷേത്രത്തിലെ പൂജകൻ വേട്ടയാർപുരം കൊട്ടാരത്തിന്റെ ചരിത്രത്തെക്കുറിച്ച് സെന്തിലിനോടും മറ്റ് കുടുംബാംഗങ്ങളോടും പറയുന്നു. 150 വർഷങ്ങൾക്കു മുൻപ് വേട്ടയ്യൻ എന്ന രാജാവ് ആന്ധ്രാപ്രദേശിലെ വിജയനഗരത്തിലേക്ക് വേട്ടയാർപുരത്തു നിന്നും പോകുന്നു. വേട്ടയാർപുരത്തെ ഒരു നർത്തകിയായ ചന്ദ്രമുഖിയെ വേട്ടയ്യൻ പ്രണയിക്കുന്നു. എന്നാൽ ഗുണശേഖരൻ എന്ന മറ്റൊരു നർത്തകനുമായി പ്രണയത്തിലായിരുന്ന ചന്ദ്രമുഖി, വേട്ടയ്യനെ സ്വീകരിക്കുന്നില്ല. ഈ സമയം വേട്ടയ്യൻ വിജയനഗരത്തുനിന്നും സൈന്യത്തോടൊപ്പം തിരിച്ചെത്തുന്നു. വേട്ടയ്യൻ അറിയാതെ ചന്ദ്രമുഖി, ഗുണശേഖരനെ തന്റെ അയൽപക്കത്തുള്ള വീട്ടിൽ താമസിപ്പിക്കുകയും രഹസ്യമായി കണ്ടുമുട്ടുകയും ചെയ്യുന്നു. ഇക്കാര്യം തിരിച്ചറിഞ്ഞ വേട്ടയ്യൻ, ദുർഗ്ഗാഷ്ടമി ദിവസത്തിൽ ഗുണശേഖരന്റെ തല വെട്ടുകയും ചന്ദ്രമുഖിയെ ജീവനോടെ കത്തിക്കുകയും ചെയ്തു. പ്രതികാരദാഹിയായ ആത്മാവായി ചന്ദ്രമുഖി മാറുകയും വേട്ടയ്യനോട് പ്രതികാരം ചെയ്യാനായി ശ്രമിക്കുന്നു. എന്നാൽ പല മന്ത്രവാദികളുടെ പരിശ്രമങ്ങളാൽ ഒടുവിൽ കൊട്ടാരത്തിന്റെ തെക്കു-പടിഞ്ഞാറ് മൂലയിൽ ചന്ദ്രമുഖിയെ ബന്ധിക്കുന്നു. പ്രിയ, വിശ്വനാഥൻ (വിനീത്) എന്ന നർത്തകനുമായി പ്രണയത്തിലാവുകയും ശരവണൻ ഈ പ്രണയത്തെക്കുറിച്ച് കന്തസ്വാമിയോടെ പറയുകയും ചെയ്യുന്നു. 

ചന്ദ്രമുഖിയുടെ കഥ കേൾക്കുന്ന ഗംഗ, തെക്കു-പടിഞ്ഞാറ് ഭാഗത്തുള്ള മുറിയിൽ നിന്നും വിലപിടിപ്പുള്ള വസ്തുക്കൾ നഷ്ടപ്പെടാതിരിക്കാനായി നാട്ടുകാർ കള്ളം പറയുന്നതാണെന്ന് ധരിച്ച് ആ മുറിയിൽ കയറാൻ ശ്രമിക്കുന്നു. മുറിയുടെ താക്കോൽ, ഉദ്യാനപാലകന്റെ ചെറുകമളായ ദുർഗ്ഗ (നയൻതാര)യിൽ നിന്നും കൈക്കലാക്കുന്നു. എന്നാൽ മുറി തുറന്ന നിമിഷത്തിൽ വീട്ടിൽ അസാധാരണമായ കാര്യങ്ങൾ സംഭവിക്കുന്നു. വസ്തുക്കൾ പൊട്ടുകയും ഗംഗയുടെ സാരി തീ പിടിക്കുകയും ചെയ്യുന്നു. സംശങ്ങളെല്ലാം ദുർഗ്ഗയുടെ നേർക്ക് തിരിയുന്നു. സെന്തിൽ ഉടൻതന്നെ ഈ പ്രശ്നം പരിഹരിക്കുന്നതിനായി ശരവണനെ വീട്ടിലെത്തിക്കുന്നു. ഈ സമയം പ്രിയയെ ഒരു അജ്ഞാതൻ കൊല്ലാൻ ശ്രമിക്കുന്നു. കാപ്പിയിൽ വിഷം കലർത്തിയും ഫിഷ് ടാങ്ക് മുകളിൽ നിന്ന് തള്ളിയിട്ടും സെന്തിലിനെ കൊല്ലാനും ശ്രമിക്കുന്നു. ശരവണൻ ഈ സംഭവങ്ങളെക്കുറിച്ച് അന്വേഷിക്കുന്നു. 

പ്രിയയുടെയും വിശ്വനാഥന്റെയും വിവാഹസൽക്കാരത്തിനിടയിൽ ഗംഗ അവിടെനിന്നും അപ്രത്യക്ഷയാകുന്നു. ശരവണൻ ഗംഗയുടെ അസാന്നിധ്യം ശ്രദ്ധിക്കുകയും ഗംഗയെ തിരക്കി പുറത്തേക്ക് പോവുകയും ചെയ്യുന്നു. എന്നാൽ ഈ സമയം അഖിലാണ്ഡേശ്വരിയുടെ നിർദ്ദേശപ്രകാരം ഊമയ്യൻ ശരവണനെ കൊല്ലാൻ ശ്രമിക്കുന്നു. ഊമയ്യനെ കീഴടക്കിയ ശേഷം സെന്തിലിന്റെ സഹായത്തോടെ വിശ്വനാഥനോടൊപ്പം നില്ക്കുന്ന ഗംഗയെ കണ്ടെത്തുന്നു. ദ്വന്ദവ്യക്തിത്വത്താൽ ഗംഗ ബാധിതയാണെന്ന ശരവണൻ സെന്തിലിനോടും വിശ്വനാഥനോടും പറയുന്നു. എങ്ങനെയാണ് ഗംഗ ബാധിതയായതെന്നും ചന്ദ്രമുഖിയുടെ വ്യക്തിത്വം സ്വീകരിച്ചതെന്നും ശരവണൻ വിശദീകരിക്കുന്നു. പ്രിയയെയും സെന്തിലിനെയും കൊല്ലാൻ ശ്രമിച്ചതും ഗംഗയാണെന്ന് ശരവണൻ വ്യക്തമാക്കുന്നു. ചന്ദ്രമുഖിയുടെ കാഴ്ചയിൽ വിശ്വനാഥൻ തന്റെ കാമുകൻ ഗുണശേഖരനായതാണ് ഈ പ്രശ്നത്തിന് കാരണമെന്ന് ശരവണൻ വിശദീകരിക്കുന്നു. ചന്ദ്രമുഖിയെ നിർത്താനുള്ള ഏകമാർഗ്ഗം വേട്ടയ്യൻ മരിച്ചെന്ന് ചന്ദ്രമുഖിയെ വിശ്വസിപ്പിക്കുകയാണെന്ന് തിരിച്ചറിഞ്ഞ ശരവണൻ, വേട്ടയ്യനെ അനുകരിച്ച് സംസാരിക്കുകയും മന്ത്രവാദിയായ രാമചന്ദ്ര ആചാര്യയുടം (അവിനാഷ്) പൂജ തടസ്സപ്പെടുത്തുകയും ചെയ്യുന്നു. 

അഖിലാണ്ഡേശ്വരി, ശരവണന്റെ ത്യാഗം തിരിച്ചറിയുകയും ശരവണനോട് ക്ഷമ ചോദിക്കുകയും ചെയ്യുന്നു. തുടർന്ന് കുടുംബാംഗങ്ങളുടെയും രാമചന്ദ്ര ആചാര്യയുടെയും സാന്നിധ്യത്തിൽ ഗംഗ ശരവണനെ ജീവനോടെ കത്തിക്കുന്നു. ശരവണനെ കത്തിക്കാൻ ആരംഭിക്കവേ ഗംഗയുടെ മുഖത്തേക്ക് പുക തട്ടി ഗംഗയുടെ കാഴ്ച മറയുന്നു. സെന്തിൽ, നിലത്തുള്ള വാതിൽ തുറന്ന് ശരവണനെ രക്ഷപ്പെടുത്തുകയും ചന്ദ്രമുഖി, വേട്ടയ്യൻ മരിച്ചെന്ന് വിശ്വസിക്കുകയും ചെയ്യുന്നു. തുടർന്ന ചന്ദ്രമുഖിയുടെ ആത്മാവ് ഗംഗയുടെ ശരീരത്തിൽ നിന്ന് പോകുന്നു. ശരവണനും ദുർഗ്ഗയും പ്രണയിക്കുന്നു. 

സംവിധായകൻ പി. വാസു, നിർമ്മാതാവ് രാംകുമാർ ഗണേശൻ, രാജ് ബഹദൂർ എന്നിവർ ദേവുഡാ ദേവുഡാ എന്ന ഗാനരംഗത്തിൽ അഭിനയിച്ചിട്ടുണ്ട്. 

ശിവാജി പ്രൊഡക്ഷൻസ് നിർമ്മിച്ച 50-ാമത്തെ ചലച്ചിത്രമായിരുന്നു ചന്ദ്രമുഖി. മന്നൻ എന്ന ചലച്ചിത്രത്തിന്റെ വിജയാഘോഷത്തിനിടെ ശിവാജി പ്രൊഡക്ഷൻസിന്റെ 50-ാം ചലച്ചിത്രത്തിൽ അഭിനയിക്കുമെന്ന് രജനീകാന്ത് അറിയിച്ചിരുന്നു. 2004 സെപ്റ്റംബറിൽ രജനീകാന്ത്, കന്നഡ ചലച്ചിത്രമായ ആപ്തമിത്രയുടെ വിജയത്തിന് സംവിധായകൻ പി. വാസുവിനെ അഭിനന്ദിച്ചു. ചിത്രത്തിന്റെ കഥ കേട്ട രജനീകാന്ത് തുടർന്ന് രാംകുമാർ ഗണേശനെ വിളിക്കുകയും ശിവാജി പ്രൊഡക്ഷൻസിനു കീഴിൽ ഈ ചിത്രം നിർമ്മക്കാൻ അഭ്യർത്ഥിക്കുകയും ചെയ്തു. 

രാംകുമാർ, പി. വാസുവുമായി ബന്ധപ്പെട്ട് രജനീകാന്തിന് ആപ്തമിത്രയുടെ തമിഴ് റീമേക്കിൽ അഭിനയിക്കാൻ താൽപ്പര്യമുണ്ടെന്ന് അറിയിച്ചു. രജനീകാന്തിന്റെ അഭിനയശൈലിയ്ക്ക് അനുസൃതമായി വാസു, ചിത്രത്തിന്റെ തിരക്കഥയിൽ മാറ്റങ്ങൾ വരുത്തുകയുണ്ടായി. ദ്വന്ദ വ്യക്തിത്വം (ഡിസോസിയേറ്റീവ് ഐഡന്റിറ്റി ഡിസോർഡർ) ബാധിച്ച വ്യക്തിയുടെ കഥയാണ് ചിത്രം പറയുന്നത്. ചന്ദ്രമുഖി റിലീസ് ചെയ്ത് 2 മാസങ്ങൾക്കു ശേഷം പുറത്തിറങ്ങിയ വിക്രം കേന്ദ്ര കഥാപാത്രത്തെ അവതരിപ്പിച്ച അന്ന്യൻ എന്ന ചലച്ചിത്രവും ഇതേ രോഗത്തെ ആസ്പദമാക്കിയുള്ളതായിരുന്നു.

തൊട്ട ധരണി ആയിരുന്നു ചിത്രത്തിന്റെ കലാ സംവിധായകനും വസ്ത്രാലങ്കാരം നിർവ്വഹിച്ചതും. ചിത്രത്തിലെ ഭൂരിഭാഗം ദൃശ്യങ്ങളും ചിത്രീകരിച്ച വേട്ടയാർപുരം കൊട്ടാരം ഡിസൈൻ ചെയ്യുന്നതിനായി ധരണി, മണിച്ചിത്രത്താഴ്, ആപ്തമിത്ര തുടങ്ങിയ രണ്ട് ചലച്ചിത്രങ്ങളും കണ്ടിരുന്നു. എന്നാൽ മണിച്ചിത്രത്താഴിലെയും ആപ്തമിത്രയിലെയും കൊട്ടാരങ്ങളിൽ നിന്നും വ്യത്യസ്തമായാണ് ചന്ദ്രമുഖിയിൽ അദ്ദേഹം കൊട്ടാരം ഡിസൈൻ ചെയ്തതും ചന്ദ്രമുഖിയുടെ മുറി സജ്ജീകരിച്ചതും. 

ചിത്രത്തിന്റെ ഫോട്ടോഗ്രഫി 2004 ഒക്ടോബർ 24ന് ശിവാജി ഗണേശന്റെ ഗൃഹമായ അണ്ണൈ ഇല്ലത്തിലെ മുഹൂരത്ത് ഷോട്ടിൽ നടന്ന ചടങ്ങോടുകൂടി ആരംഭിച്ചു. ചലച്ചിത്രത്തിന്റെ ചിത്രീകരണം 2005 ഫെബ്രുവരി 15ന് ചിത്രത്തിന്റെ ചിത്രീകരണം പൂർത്തിയാകുമെന്ന് നിർമ്മാതാവ് രാംകുമാർ ഗണേശൻ അറിയിച്ചിരുന്നു. ചെന്നൈയിലെ രാമവാരത്തിലെ സംഘട്ടനം രംഗമാണ് ആദ്യമായി ചിത്രീകരിച്ചത്. 25ലധികം ടൊയോട്ട ക്വാലിസ് കാറുകളാണ് രജനീകാന്ത് അഭിനയിച്ച ഈ രംഗത്തിൽ ഉപയോഗിച്ചത്. ഹൈദരാബാദിലാണ് വേട്ടയാർപുരം കൊട്ടാരത്തിലെ രംഗങ്ങൾ ചിത്രീകരിച്ചത്. ചിത്രത്തിലെ രജനീകാന്ത് മാത്രം പ്രത്യക്ഷപ്പെടുന്ന ഗാനരംഗങ്ങളും, മറ്റ് അഭിനേതാക്കൾ പ്രത്യക്ഷപ്പെടുന്ന ഗാനരംഗങ്ങളും അവസാന ദൃശ്യത്തിലുള്ള ജ്യോതിക അഭിനയിച്ച ഗാനരംഗവും റാമോജി ഫിലിം സിറ്റിയിലാണ് ചിത്രീകരിച്ചത്. ചിത്രീകരണത്തിന് 120 ദിവസങ്ങളാണ് നിശ്ചയിച്ചിരുന്നതെങ്കിലും 78 ദിവസങ്ങൾ കൊണ്ട് പൂർത്തിയി. 

ദേവുഡാ ദേവുഡാ എന്ന ഗാനത്തിന്റെ ദൃശ്യങ്ങൾ പല തരത്തിലുള്ള തൊഴിലുകളെക്കുറിച്ചുള്ളതാണ്. നിർമ്മാതാവ് രാംകുമാർ ഗണേശനും വാസുവും കൊഞ്ചം നേരം എന്ന ഗാനം തുർക്കിയിൽ വച്ച് ചിത്രീകരിക്കാൻ തീരുമാനിച്ചു. തുർക്കിയിൽ ചിത്രീകരിച്ച ആദ്യ തമിഴ് ചലച്ചിത്രമാണ് ചന്ദ്രമുഖി. ഇസ്താംബുൾ, ദുബായ്, ചെന്നൈ എന്നിവിടങ്ങളിലായാണ് മറ്റ് ദൃശ്യങ്ങൾ ചിത്രീകരിച്ചത്. ചിത്രത്തിലെ അവസാന ഗാനമായ രാ രാ എന്ന ഗാനത്തിന്റെ നൃത്തസംവിധാനം നിർവ്വഹിച്ചത് കലയായിരുന്നു. 4 ദിവസം കൊണ്ടാണ് ഈ ഗാനത്തിന്റെ ദൃശ്യങ്ങൾ പൂർണ്ണമായും ചിത്രീകരിച്ചത്. 

വിദ്യാസാഗറാണ് ചിത്രത്തിന്റെ സംഗീത സംവിധാനം നിർവ്വഹിച്ചത്. വാലി, യുഗഭാരതി, പാ. വിജയ്, നാ. മുത്തുകുമാർ, ഭുവന ചന്ദ്ര എന്നിവരാണ് ചിത്രത്തിലെ തമിഴ് ഭാഷയിലുള്ള ഗാനങ്ങൾ രചിച്ചത്. സൂര്യ രാഗത്തിലാണ് രാ രാ എന്ന ഗാനം ചിട്ടപ്പെടുത്തിയിരിക്കുന്നത്. ആശാ ഭോസ്‌ലെയും മധു ബാലകൃഷ്ണനും ചേർന്നാണ് ചിത്രത്തിലെ കൊഞ്ചം നേരം എന്ന ഗാനം ആലപിച്ചിരിക്കുന്നത്. 

ചന്ദ്രമുഖിയിലെ ഗാനങ്ങൾ 2005 മാർച്ച് 5ന് ചെന്നൈയിൽ വച്ച് പ്രകാശനം ചെയ്തു. 

തമിഴിലെ ഗാനങ്ങൾ

തെലുഗു ഭാഷ

2005 ഏപ്രിൽ 14ന് ചിത്രം റിലീസ് ചെയ്തു. കമൽ ഹാസന്റെ മുംബൈ എക്സ്പ്രസ്, വിജയുടെ സച്ചിൻ എന്നീ ചലച്ചിത്രങ്ങളോടൊപ്പം തമിഴ് പുതുവർഷത്തോടനുബന്ധിച്ചാണ് ചിത്രം പുറത്തിറങ്ങിയത്. മലേഷ്യയിലെ 37 തിയേറ്ററുകളിലും, യൂറോപ്പിലെ 15 തിയേറ്ററുകളിലും, ശ്രീലങ്കയിലെ 9 തിയേറ്ററുകളിലും അമേരിക്കയിലെ 7 തിയേറ്ററുകളിലും കാനഡ, പേർഷ്യൻ ഗൾഫ് രാജ്യങ്ങൾ, ഓസ്ട്രേലിയ, സിംഗപ്പൂർ എന്നീ രാജ്യങ്ങളിലെ ചില തിയേറ്ററുകളിലും ചന്ദ്രമുഖി പ്രദർശിപ്പിക്കുകയുണ്ടായി. ref></ref>

ടാറ്റ ഇൻഡികോം നിർമ്മാതാക്കളുമായി കരാർ ഒപ്പിടുകയും തുടർന്ന് ചിത്രത്തിലെ ഗാനശകലങ്ങൾ റിംഗ്ടോണുകളായി ഉപയോഗിക്കാൻ അനുവാദം തേടുകയും ചെയ്തു. ചിത്രം റിലീസ് ചെയ്തതോടെ രജനീകാന്തിന്റെ വലിയ കട്ട്ഔട്ടുകൾ തമിഴ്നാട്ടിൽ പലയിടങ്ങളിലും സ്ഥാപിച്ചിരുന്നു. ചെന്നൈയിലെ 80 തിയേറ്ററുകളിൽ ചിത്രം പ്രദർശിപ്പിച്ചു. 

2005 ഒക്ടോബറിൽ നടന്ന 18-ാമത് ടോക്കിയോ അന്താരാഷ്ട്ര ചലച്ചിത്രോത്സവത്തിൽ രണ്ടു പ്രാവശ്യം വിൻഡ്സ് ഓഫ് ഏഷ്യ വിഭാഗത്തിന്റെ ഭാഗമായി ചന്ദ്രമുഖി പ്രദർശിപ്പിക്കുകയുണ്ടായി. ദുബായിലെ ദുബായ് കൺവെൻഷൻ സെന്ററിൽ വച്ചു നടന്ന 7-ാം IIFA അവാർഡ്സ് ഫിലിം ഫെസ്റ്റിവലിലെ ഉദ്ഘാടന ചിത്രമായി പ്രദർശിപ്പിച്ചത് ചന്ദ്രമുഖിയായിരുന്നു. ഈ ചലച്ചിത്രത്തോത്സവത്തിൽ ഉദ്ഘാടന ചിത്രമായി പ്രദർശിപ്പിക്കുന്ന ആദ്യ ദക്ഷിണേന്ത്യൻ ചലച്ചിത്രമാണ് ചന്ദ്ര‌മുഖി. 2011 നവംബറിൽ റഷ്യയിൽ വച്ചു നടന്ന അന്താരാഷ്ട്ര തമിഴ് ഫെസ്റ്റിവലിൽ തില്ലാന മോഹനാംബാൾ, ശിവാജി, അങ്ങാടി തെരു, ബോസ് എങ്കിര ഭാസ്കരൻ, തെൻമേർക്കു പരുവക്കാറ്റ്, കോ എന്നീ ചലച്ചിത്രങ്ങളോടൊപ്പം പ്രദർശിപ്പിച്ചു. 

മണിച്ചിത്രത്താഴിൽ തമിഴ് റീമേക്ക് ആയിരുന്നു ചന്ദ്രമുഖി എങ്കിലും മണിച്ചിത്രത്താഴിന്റെ തിരക്കഥാകൃത്ത് മധു മുട്ടത്തിന്റെ പേര് ചിത്രത്തിലെ ആദ്യഭാഗത്തോ അവസാന ഭാഗത്തോ പരാമർശിച്ചിരുന്നില്ല. എന്നാൽ മണിച്ചിത്രത്താഴിന്റെ സീൻ-ബൈ-സീൻ റീമേക്കല്ല ചന്ദ്രമുഖിയെന്നും കഥയുടെ അടിസ്ഥാനം മാത്രമാണ് മണിച്ചിത്രത്താഴിൽനിന്ന് സ്വീകരിച്ചിട്ടുള്ളതെന്നും പി. വാസു അഭിപ്രായപ്പെട്ടു. 
വടിവേലു, ജ്യോതിക എന്നിവരുടെ മികച്ച പ്രകടനങ്ങൾക്കാണ് പ്രധാനമായും പുരസ്കാരങ്ങൾ ലഭിച്ചത്. കൂടാതെ രജനീകാന്തിന് മികച്ച നടനുള്ള തമിഴ്നാട് സംസ്ഥാന ചലച്ചിത്ര പുരസ്കാരവും ലഭിച്ചിരുന്നു. മികച്ച പിന്നണിഗായികയ്ക്കുള്ള പുരസ്കാരം നേടിയ ബിന്നി കൃഷ്ണകുമാർ ദി ഹിന്ദു ദിനപത്രത്തിന് നൽകിയ അഭിമുഖത്തിൽ ഇങ്ങനെ അഭിപ്രായപ്പെടുകയുണ്ടായി:

രജനീകാന്ത് പറയുന്ന "ലക്ക ലക്ക" പോലെയുള്ള, ചിത്രത്തിലെ പല രംഗങ്ങളും സംഭാഷണങ്ങളും വളരെ പ്രശസ്തമാവുകയുണ്ടായി. രജനീകാന്തിനോടൊപ്പമുള്ള രംഗങ്ങളിൽ വടിവേലു പറയുന്ന മാപ്പു്... വച്ചിട്ടാണ്ടാ ആപ്പു്... എന്ന ഡയലോഗും പ്രശസ്തമായി. 

പ്രഭുവിന്റെ ഡയലോഗായ എന്ന കൊടുമൈ സരവണൻ ഇത് എന്ന ഡയലോഗും ശ്രദ്ധിക്കപ്പെട്ടു. ഈ ഡയലോഗിനെയാണ് പിന്നീട് ചെന്നൈ 600028, ഗോവ, മങ്കാത്ത എന്നീ ചലച്ചിത്രങ്ങളിൽ പ്രേംജി അമരൻ എന്ന കൊടുമൈ സാർ ഇത് എന്ന് മാറ്റി അവതരിപ്പിച്ചത്. 
ചന്ദ്രമുഖി എന്ന അതേ പേരിൽത്തന്നെ ചിത്രം ഡബ്ബ് ചെയ്താണ് തെലുഗുവിൽ പുറത്തിറക്കിയത്. തുർക്കിഷി ഭാഷയിലും ചിത്രം ഡബ്ബ് ചെയ്ത് പുറത്തിറക്കി. ചിത്രത്തിന്റ അന്യഭാഷാ പതിപ്പുകളും വിജയകരമായിരുന്നു. 

ചന്ദ്രമുഖിയുടെ കഥയുടെ തുടർച്ചയായി നാഗവല്ലി എന്ന പേരിൽ തെലുഗുവിൽ പുറത്തിറങ്ങിയിരുന്നു. പി. വാസു സംവിധാനം ചെയ്ത ഈ ചലച്ചിത്രത്തിൽ ദഗ്ഗുബാട്ടി വെങ്കടേഷ്, അനുഷ്ക ഷെട്ടി, റിച്ച ഗണോപാധ്യായ്, ശ്രദ്ധ ദാസ്, പൂനം കൗർ, കമാലിനി മുഖർജി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്. ഈ ചിത്രം 2010 ഡിസംബർ 16ന് പുറത്തിറങ്ങി. 



</doc>
<doc id="417232" url="https://ml.wikipedia.org/wiki?curid=417232" title="മാർത്താ ജെൽഹോൺ">
മാർത്താ ജെൽഹോൺ

അമേരിക്കൻ നോവലിസ്റ്റും സഞ്ചാരസാഹിത്യകാരിയും പത്രപ്രവർത്തകയുമായിരുന്നു മാർത്താ ജെൽഹോൺ.(നവംബർ 8, 1908 - ഫെബ്രുവരി 15, 1998). ഇരുപതാം നൂറ്റാണ്ടിലെ യുദ്ധലേഖകരിൽ പ്രമുഖയുമായിരുന്നു.
60 വർഷത്തെ സേവനകാലയളവിൽ മിക്ക പ്രധാന ലോക സംഘർഷങ്ങളും അവർ നേരിട്ട് റിപ്പോർട്ട് ചെയ്തു. അമേരിക്കൻ നോവലിസ്റ്റായ ഏണസ്റ്റ് ഹെമിങ്വേയുടെ മൂന്നാമത്തെ ഭാര്യയാണ് ജെൽഹോൺ (1940 - 1945). പത്രപ്രവർത്തനരംഗത്തെ സംഭാവനകൾക്കുള്ള മാർത്ത ജെൽഹോൺ പുരസ്ക്കാരം മരണാനന്തരം ഏർപ്പെടുത്തുകയുണ്ടായി. 

1944 ജൂൺ 6-ന് നോർമണ്ടിയിൽ എത്തിച്ചേർന്ന സഖ്യശക്തി സേനയോടൊപ്പം സന്നിഹിതയായിരുന്ന ഏക വനിതയായിരുന്നു അവർ. 1945 ഏപ്രിൽ 29 ന് യുഎസ് സേന ഡാച്ചോ നാസി തടങ്കൽപ്പാളയത്തിൽ നിന്നു അന്തേവാസികളെ വിമോചിപ്പിച്ച സംഭവം റിപ്പോർട്ട് ചെയ്ത ആദ്യത്തെ പത്രപ്രവർത്തകരിൽ ഒരാളുമായിരുന്നു മാർത്താ.
അവസാനകാലത്ത് രോഗഗ്രസ്തയും പൂർണ്ണമായും അന്ധയുമായിരുന്ന മാർത്ത 1998 ൽ 89 വയസ്സുള്ളപ്പോൾ ലണ്ടനിലെ തന്റെ അപ്പാർട്ട്മെന്റിൽ വച്ച് ആത്മഹത്യ ചെയ്യുകയാണുണ്ടായത്



</doc>
<doc id="417235" url="https://ml.wikipedia.org/wiki?curid=417235" title="ഷെല്ലി ഹെന്നിഗ്">
ഷെല്ലി ഹെന്നിഗ്

ഷെല്ലി കാതറീൻ ഹെന്നിഗ് (ജനനം: ജനുവരി 2, 1987) ഒരു അമേരിക്കൻ മോഡലും നടിയുമാണ്. 2004-ൽ നടന്ന മിസ് ടീൻ യു.എസ്.എ. സൗന്ദര്യമത്സരത്തിൽ അവർ വിജയം വരിച്ചിരുന്നു. എൻ.ബി.സി. ടെലിവിഷൻ നെറ്റ്വർക്കിന്റെ ഡെയ്സ് ഓഫ് ഔവർ ലൈവ്സ് എന്ന സോപ്പ് ഓപ്പറയിൽ സ്റ്റെഫാനി ജോൺസൺ എന്ന കഥാപാത്രത്തെയും CW പരമ്പരയായ ദ സീക്രട്ട് സർക്കിളിൽ ഡയാന മീഡെ എന്ന കഥാപാത്രത്തെയും അവതരിപ്പിച്ചിരുന്നു. MTV യുടെ ടീൻ വുൾഫ് എന്ന പരമ്പരയിൽ മാലിയ ടേറ്റ് ആയി വേഷമിട്ടു. അൺഫ്രണ്ടഡ് എന്ന ഹൊറർ ചിത്രത്തിൽ ബ്ലയർ ലിലിയായും ഔജ എന്ന ചിത്രത്തിൽ ഡെബ്ബീ ഗലാർഡിയായും വേഷമിട്ടു. ഡേയ്സ് ഓഫ് ഔർ ലൈവ്സ് എന്ന ചിത്രത്തിലെ അഭിനയത്തിന് രണ്ട് എമ്മി പുരസ്കാരങ്ങൾക്കുവേണ്ടി  നാമനിർദ്ദേശം ചെയ്യപ്പെട്ടിട്ടുണ്ട്. 2016 ൽ അവർ ടീൻ ചോയ്സ് അവാർഡ് കരസ്ഥമാക്കിയിരുന്നു.


</doc>
<doc id="417238" url="https://ml.wikipedia.org/wiki?curid=417238" title="മുഹിബ്ബെ ദർഗ">
മുഹിബ്ബെ ദർഗ

തുർക്കിയിലെ ഒരു പുരാവസ്തു ഗവേഷകയായിരുന്നു മുഹിബ്ബെ ദർഗ - English (Muhibbe Darga ). സുൽത്താൻ അബ്ദുൽഹാമിദിന്റെ ആദ്യ സഹചാരിയും കവിയും വിവർത്തകനുമായ ദാറുഗസാദെ മെഹ്മെത് ഇമിൻ ബെയുടെ ചെറുമകളാണ് മുഹിബ്ബെ ദർഗ. 

1921 ജൂൺ 13ന് ഇസ്തംബൂളിൽ ജനിച്ചു. ഫ്രഞ്ച് ഗാർഹികാദ്ധ്യാപികയുടെ ശിക്ഷണത്തിൽ വളർന്നു. 
പാരിസിലും ഇസ്തംബൂളിലുമായി പഠനം പൂർത്തിയാക്കി. പിതാവ് ഡോക്ടറായിരുന്നതിനാൽ അദ്ദേഹത്തിന്റെ തൊഴിൽപരമായ ആവശ്യങ്ങൾക്കായി 1930കളിൽ കുടുംബത്തോടൊപ്പം അനറ്റോലിയ (ഏഷ്യാമൈനർ) ഉദ്വീ്പിലൂടെ യാത്ര ചെയ്യേണ്ടി വന്നു.
1940കളുടെ തുടക്കത്തിൽ ഇസ്തംബൂൾ സർവ്വകലാശാലയുടെ പ്രാചീന അനറ്റോളിയയിലെ നിവാസികളായിരുന്നു ഹിത്യർ വംശജരെ കുറിച്ചുള്ള പഠനം നടത്തുന്ന പഠനശാഖയായ ഹിറ്റിറ്റോളജി ഡിപ്പാർട്‌മെന്റിൽ ചേർന്നു.


</doc>
<doc id="417261" url="https://ml.wikipedia.org/wiki?curid=417261" title="ആമി ലോവെൽ">
ആമി ലോവെൽ

അമേരിക്കൻ കവയിത്രി ആയിരുന്നു ആമി ലോറൻസ് ലോവൽ (ജീവിതകാലം: ഫെബ്രുവരി 9, 1874 - മേയ് 12, 1925). 1926 ൽ മരണാനന്തരം കവിതയ്ക്കുള്ള പുലിറ്റ്സർ പുരസ്ക്കാരം ആമിയ്ക്ക് സമ്മാനിയ്ക്കപ്പെട്ടു. ബ്രൂക്ക്ലിനിലെ ലോവൽ കുടുംബത്തിൽ, ജനിച്ച ആമി ജ്യോതിശാസ്ത്രജ്ഞനായ പെർസിവൽ ലോവലിന്റേയും, ഹാർവാഡ് പ്രസിഡന്റ് സ്ഥാനം വഹിച്ച അബട്ട് ലോറൻസ് ലോവലിന്റേയും സഹോദരിയാണ്.
1910-ൽ അറ്റ്ലാന്റിക് മാസികയിൽ ആദ്യകൃതി പ്രസിദ്ധീകരിച്ചു. 1912 ൽ കവിതയുടെ ആദ്യസമാഹാരവും,1912 ൽ എ ഡോം ഓഫ് മെനി-കളേർഡ് ഗ്ലാസ്, എന്നിവ പ്രകാശിതമായി.1955 ൽ ലൂസി അൺറ്റർമീയർ ആമി ലോവലിന്റെ അപ്രകാശിതകൃതികൾ പ്രസിദ്ധീകരിക്കുകയുണ്ടായി.



</doc>
<doc id="417263" url="https://ml.wikipedia.org/wiki?curid=417263" title="അറ്റ്ലാന്റിക് മാസിക">
അറ്റ്ലാന്റിക് മാസിക

അമേരിക്കയിലെ ബോസ്റ്റണിൽ നിന്നും പ്രസിദ്ധീകരിക്കുന്ന മാസികയാണ് ദ് അറ്റ്ലാന്റിക് മാഗസിൻ, 1857 മുതൽ ഈ മാസിക പ്രസിദ്ധീകരിച്ചുതുടങ്ങി.നിക്ഷേപകനും ജീവകാരുണ്യപ്രവർത്തകനുമായ ലോറൻസ് പവൽ ജോബ്സിന്റെ നേതൃത്വത്തിലുള്ള സ്ഥാപനമായ എമേഴ്സൺ കളക്ടീവ് ആണ് ഇതിന്റെ ഇപ്പോഴത്തെ ഉടമസ്ഥർ. സാഹിത്യ, സാംസ്കാരിക മാസികയായി തുടങ്ങിയ ഈ പ്രസിദ്ധീകരണം ഇപ്പോൾ രാഷ്ട്രീയ നിരീക്ഷണവും റിപ്പോർട്ടിങ്ങും ഉൾക്കൊള്ളിക്കുന്നു.

2015-ൽ ശാസ്ത്രത്തിനു പ്രത്യേകവിഭാഗവും ഉൾപ്പെടുത്തിയ പ്രസാധകർ 2016 ജനുവരിയിൽ പ്രസിഡന്റു തിരഞ്ഞെടുപ്പുമായി ബന്ധപ്പെട്ട് രാഷ്ട്രീയ വിഷയങ്ങൾക്കു വേണ്ടി മാസിക പുനർരൂപകല്പന ചെയ്യുകയും വിപുലീകരിക്കുകയും ചെയ്തു.



</doc>
<doc id="417264" url="https://ml.wikipedia.org/wiki?curid=417264" title="മാപ്പിള ലഹളകൾ">
മാപ്പിള ലഹളകൾ

സാമൂതിരി നെടിയിരുപ്പ് രാജ്യത്തിൽ പെട്ടതും പിന്നീട് മൈസൂറിന്റെയും, ശേഷം ബ്രിട്ടീഷ് ഇന്ത്യ മദ്രാസ് പ്രസിഡൻസി മലബാർ ജില്ലയിൽ പെട്ടതുമായ (ഇന്നത്തെ കേരള സംസ്ഥാനത്തെ മലപ്പുറം ജില്ലയിലെ) ഏറനാട്, വള്ളുവനാട് പൊന്നാനി പ്രദേശങ്ങളിൽ ബ്രിട്ടീഷ് രാജ് - ജന്മി സംഖ്യത്തിനെതിരായി ഒന്നര നൂറ്റാണ്ടിലധിക കാലം (1792 - 1921) മാപ്പിള കുടിയൻമാർ നടത്തിയ വിപ്ലവങ്ങളാണ് മാപ്പിള ലഹളകൾ എന്ന പേരിൽ അറിയപ്പെടുന്നത്. ഏകദേശം 830 ഓളം ലഹളകൾ ഇക്കാലയളവിൽ ഉണ്ടായിട്ടുണ്ട് എന്ന് കരുതപ്പെടുന്നു. കുടിയാൻ കലാപം, കാർഷിക വിപ്ലവം, ജാതി ലഹള, വർഗ്ഗീയ കലാപം, കൊളോണിയൽ വിരുദ്ധ പോരാട്ടം സ്വാതന്ത്ര്യ സമരം എന്നിങ്ങനെ വ്യത്യസ്തമായ നിറം പകരലുകൾ മാപ്പിള ലഹളകൾക്കു മേൽ ചാർത്തപ്പെട്ടിട്ടുണ്ട്.

ജന്മി മേധാവിത്യത്തിൽ കുടിയൻമാർക്ക് ഉണ്ടായ അതൃപ്തിയാണ് ലഹളകൾക്കു പിന്നിലെ യഥാർത്ഥ കാരണങ്ങളായി വിലയിരുത്തപ്പെടുന്നത്. അക്കാലങ്ങളിൽ ഭൂമിയുടെ ഉടമസ്ഥാവകാശം നമ്പൂതിരി - നായർ വിഭാഗങ്ങളിൽ പെടുന്ന ജന്മികളുടെയോ ദേവസ്വത്തിന്റെയോ പേരിൽ നിക്ഷിപ്തമായിരുന്നു. കുടിയാന്മാരായ അയിത്ത ജാതികൾക്ക് ഭൂമിയുടെ മേൽ ഉടമസ്ഥാവകാശം ഉണ്ടായിരുന്നില്ല. ജന്മി നിശ്ചയിക്കുന്ന കൂലിയായിരുന്നു പാട്ടക്കാർക്കു നൽകിയിരുന്നത് അതിൽ നിന്ന് തന്നെ നികുതിയും ഒടുക്കണമായിരുന്നു. അല്ലാത്ത പക്ഷം അടിമകളാക്കി വിൽക്കുവാൻ വരെ ജന്മിക്ക് അവകാശമുണ്ടായിരുന്നു. അയിത്തം ലംഘിച്ചാൽ അവയവങ്ങൾ ഛേദിക്കുകയോ കൊല്ലുകയോ ചെയ്യും ജന്മിക്കെതിരെ സംസാരിച്ചാലും ഇതേ പോലെ നാവറുത്തു മാറ്റുകയോ കൊല്ലുകയോ ചെയ്യും 

ഇത്തരം ജാതീയമായ പീഡനങ്ങളാലും കുടിയാൻ വിരുദ്ധ നിലപാടുകളാലും കീഴാള വർഗ്ഗക്കാർ ജീവിതം നയിച്ച് കൊണ്ടിരുന്ന കാലത്താണ് ഇസ്‌ലാമിക മത പ്രചാരണവുമായി സൂഫി സിദ്ധന്മാർ ഏറനാട് വള്ളുവനാട് പൊന്നാനി ഭാഗങ്ങളിലേക്ക് രംഗ പ്രവേശനം ചെയ്യുന്നത് അറബി തങ്ങൾ , ഹസ്സൻ ജിഫ്രി , സയ്യിദ് അലവി , സയ്യിദ് ഫസൽ തുടങ്ങിയ മുസ്‌ലിം മിഷനറിമാരിലൂടെ ഈ ഭാഗങ്ങളിൽ ഇസ്‌ലാം വ്യാപിക്കാൻ തുടങ്ങി. ഒട്ടേറെ കീഴാള വിഭാഗക്കാരായ കുടിയൻമാർ ഇവരിലൂടെ ഇസ്‌ലാമിലേക്ക് മാർഗ്ഗം കൂടി. മാർഗ്ഗം കൂടിയവരോട് ജന്മികളുടെ ഉച്ചിഷ്ടം കഴിക്കരുത്, വസ്ത്രം ധരിക്കണം, കുഴിയിൽ ഭക്ഷണമിട്ടു തന്നാൽ കഴിക്കരുത്, പൊതു വഴി ഉപയോഗിക്കണം, മാറ് മറക്കണം, അയിത്തമോ, തീണ്ടാപാടോ പാലിക്കരുത് പോലുള്ള നിർദ്ദേശങ്ങൾ മുസ്‌ലിം പണ്ഡിതന്മാർ നൽകി. ഈ ഉപദേശങ്ങൾ മാർഗ്ഗം കൂടി മാപ്പിളമാരായവർ നടപ്പിലാക്കാൻ തുടങ്ങിയതോടെയാണ് ലഹളകളുടെ വെടിമരുന്നിനു തീ കൊടുക്കുന്നത്.
അന്ന് വരെ തങ്ങളെ അനുസരിച്ചവർ ഒരു സുപ്രഭാതത്തിൽ ധിക്കാരപരമായി പെരുമാറുന്നത് ജന്മികൾക്ക് സഹിക്കാവുന്നതിലും അപ്പുറമായിരുന്നു. ജന്മികളുടെ രോഷം കുടിയാൻ നിയമങ്ങളിലൂടെ പ്രകടിപ്പിക്കാൻ തുടങ്ങുകയും അതിനെ മാപ്പിളമാർ വിപ്ലവത്തിലൂടെ നേരിടുകയും ചെയ്തതോടെ ലഹളകൾ വ്യാപിക്കാൻ തുടങ്ങി. മാർഗ്ഗം കൂടിയ അടിയാളന്മാർ മേലാളന്മാരെ ബഹുമാനിക്കാത്തതുമായി ബന്ധപ്പെട്ട് ബ്രിട്ടീഷ് ഇന്ത്യ രൂപീകരണത്തിന് മുമ്പ് തന്നെ നെടിയിരുപ്പ് രാജ്യംത്തിൽ പെട്ട ഈ പ്രദേശങ്ങളിൽ ഇത്തരത്തിലുള്ള ലഹളകൾ എമ്പാടും നടന്നിട്ടുണ്ട്. തിരൂരങ്ങാടി വിപ്ലവം, ഓമാനൂർ ലഹള എന്നിവ ഇതിനുദാഹരണമാണ് സാമൂതിരിയുടെ നാടുവാഴിയായിരുന്ന പാറനമ്പിക്കെതിരെ അരങ്ങേറിയ മലപ്പുറം പട മാപ്പിള ലഹളകൾക്കു മുൻപ് അരങ്ങേറിയഇത്തരം പോരാട്ടങ്ങളിൽ പ്രധാനപെട്ടതാണ്. 
സാമൂതിരിയിൽ നിന്നും മൈസൂർ രാജാക്കന്മാരായ ഹൈദറും, ടിപ്പുവും മലബാർ കവർന്നെടുത്ത സമയത്തു കുടിയാൻ നിയമങ്ങളെല്ലാം തന്നെ റദ്ദ് ചെയ്യുകയും ഹുസൂർ നികുതിയിലൂടെ കൃഷി ഭൂമികളുടെ അവകാശം ജന്മിക്കും കുടിയാനുമായി പങ്കിട്ടു നൽകുകയും ചെയ്തിരുന്നു. ടിപ്പുവിനെ കൊന്നു ബ്രിട്ടീഷുകാർ അധികാരത്തിലെത്തിയതോടെ ഭൂമിയുടെ ഉടമസ്ഥാവകാശം യഥാർത്ഥ ഉടമകളായ ബ്രാഹ്മണ-നായർ ഭൂ പ്രഭുക്കൾക്ക് തന്നെ തിരിച്ചു നൽകി. ഇതോടെ കുടിയാൻ നിയമങ്ങളും പുനഃസ്ഥാപിക്കപ്പെട്ടു. മരണ കരം പോലുള്ള കുടുസ്സു നിയമങ്ങൾ വീണ്ടും വന്നതോടെ സഹികെട്ട കുടിയൻമാർ ജന്മികൾക്കെതിരെ അസഹിഷ്ണുത പ്രകടിപ്പിക്കാൻ തുടങ്ങുകയായിരുന്നു. ബ്രിട്ടീഷ് സർക്കാരാവട്ടെ തങ്ങൾക്കെതിരെ നിലകൊള്ളുന്നതിന് പകപോക്കലായി ഉപ്പ്, പുകയില, തടി, സുഗന്ധവ്യഞ്ജനങ്ങൾ തുടങ്ങിയ ധനാഗമന സ്രോതസ്സുകൾ മാപ്പിളമാരിൽ നിന്നും പിടിച്ചെടുക്കുകയും വലിയ നികുതി ചുമത്തുകയും പാട്ടകരാർ ദുസ്സഹമാക്കുകയും ചെയ്തു. ബ്രിട്ടീഷ് ആധിപത്യത്തിന് ഏറ്റവും വലിയ തടസ്സം മാപ്പിളമാരാണെന്നു ബ്രിട്ടീഷ് ഗവർണ്ണർ വിലയിരുത്തിയതിനെ തുടർന്ന് , 1854-ൽ മാപ്പിള ഔട്ട്റേജസ് ആക്ട് എന്ന കരിനിയമവും മാപ്പിളമാർക്കായി സൃഷ്ടിച്ചു. ഇതോടെ എല്ലായിടത്തും നിന്നും വരിഞ്ഞു കെട്ടി സമ്പൂർണ്ണ ദുരിതത്തിലേക്ക് മാപ്പിളമാർ കൂപ്പു കുത്തി. പീഡനവും ദുരിതവും പട്ടിണിയും കൂടുതൽ ലഹളകൾ സൃഷ്ടിക്കപ്പെടാനുള്ള കാരണങ്ങളായി മാറി. 

കുടിയാന്മാർക്കെതിരെ ജന്മികളും ബ്രിട്ടീഷ് അധികാരികളും പരസ്പരം സഹായവർത്തികളായി നിലകൊണ്ടതോടെ സാമ്രാജ്യത്വ വിരുദ്ധ പോരാട്ടങ്ങളും - കാർഷിക പോരാട്ടങ്ങളും സംയോജിക്കുകയും ബ്രിട്ടീഷ്-ജന്മി സഖ്യത്തിനെതിരായ ലഹളകളായി അവ പരിണമിക്കുകയും ചെയ്തു. ജന്മികൾ ഹിന്ദുക്കളും കുടിയൻമാർ ഭൂരിഭാഗം മാപ്പിളമാരും ആയത് കൊണ്ട് ലഹളകൾക്ക് മതപരമായ നിറം കലരാനും ഇടയായി.

ചെറുതും വലുതുമായി ഏകദേശം 830 ഓളം ലഹളകൾ ഈ കാലയളവിൽ ഉണ്ടായി എന്നാണ് കണക്കാക്കപ്പെടുന്നത്. മുട്ടുചിറ ലഹള,മണ്ണൂർ ലഹള ചേരൂർ കലാപം ,മഞ്ചേരി കലാപം വണ്ടൂർ ലഹള കൊളത്തൂർ ലഹള പൊന്നാനി വിപ്ലവം മട്ടന്നൂർ കലാപം മണ്ണാർക്കാട് ലഹള, തൃക്കാലൂർ ലഹള .എന്നിവയാണ് പ്രധാനപ്പെട്ടവ. കലാപങ്ങളിലെ മുഖ്യ സ്ഥാനം വഹിക്കുന്ന 1921 ലെ മലബാർ കലാപത്തോടെയാണ് നൂറ്റാണ്ടുകൾ നീണ്ടു നിന്ന പോരാട്ടങ്ങൾക്ക് അറുതി വന്നത്. 1841 -921 കാലയളവിൽ ഏകദേശം 86 ലധികം വിപ്ലവങ്ങൾ ബ്രിട്ടീഷ് ഉദ്യോഗസ്ഥർക്കെതിരെ മാത്രം ഉണ്ടായിട്ടുണ്ട് ലഹളകളുടെ പിന്നിലെ പ്രധാന കാരണമായി ബ്രിട്ടീഷ് ഉദ്യോഗസ്ഥർ നോക്കി കാണുന്നത് കീഴാളരുടെ ഇസ്ലാമിലേക്കുള്ള മാർഗ്ഗം കൂടലാണ്. ജന്മികളുടെ കീഴിൽ അനുസരണയോടെ ജീവിച്ചവർ മാർക്കം കൂടിയതോടെ അക്രമാസക്തരായി മാറിയെന്നും അവകാശങ്ങൾ ചോദിച്ചു ലഹളകൾ ഉണ്ടാക്കാൻ തുടങ്ങിയെന്നുമായിരുന്നു സർക്കാർ കണ്ടെത്തലുകൾ. വനവാസികളുടെയും കാടന്മാരുടെയും സ്വഭാവമാണ് മാപ്പിളമാർ പ്രകടിപ്പിക്കുന്നതെന്നും അവരെ അടിച്ചൊതുക്കുകയാണ് ലഹളകൾ തടയാനുള്ള ഏക വഴിയെന്നും സ്ട്രെൻജ് അടക്കമുള്ള മുഴുവൻ ബ്രിട്ടീഷ് ഉദ്യോഗസ്ഥർ വിധിഴെഴുതി. 

എന്നാൽ മലബാർ കളക്ടറായിരുന്ന വില്യം ലോഗൻ ഗവർണ്ണർക്ക് സമർപ്പിച്ച നിർദ്ദേശങ്ങൾ പതിവ് ബ്രിട്ടീഷ് രീതികളിൽ നിന്നും വ്യത്യസ്തമായിരുന്നു. മാപ്പിളമാരെ കാടമാരാക്കിയും കുഴപ്പക്കാരാക്കിയുമുള്ള സ്ട്രെഞ്ജ് അടക്കമുള്ള മുൻ ബ്രിട്ടീഷ് അധികാരികളുടെ വാദങ്ങൾ പാടെ തള്ളുന്നതായിരുന്നു ഈ റിപ്പോർട്ട് കുടിയാന്മാരായിരുന്ന മാപ്പിളമാർ ജന്മികളാലും നിയമങ്ങളാലും കഷ്ടത അനുഭവിക്കുന്നുണ്ടെന്നും മരണകരം പോലുള്ള ജന്മി നിയമങ്ങൾ പൊളിച്ചെഴുതണമെന്നും നികുതികൾ കുറച്ചു മാപ്പിള ഔട്ട്റേജസ് ആക്ട് പോലുള്ള നിയമങ്ങൾ മാറ്റിവെച്ചു മാപ്പിളമാരോട് മാനുഷികപരമായുള്ള ഇടപെടലുകളിലൂടെ കലാപ സാധ്യത കുറക്കണമെന്നെല്ലാമായിരുന്നു ലോഗൻ നിർദ്ദേശിച്ചിരുന്നത് എന്നാൽ മുല്ലക്കോയ അടക്കമുള്ള മുസ്ലിം പുരോഹിതരുമായി ബന്ധം പുലർത്തിയിരുന്ന ലോഗന്റെ നിർദ്ദേശങ്ങൾ മുഖ വിലക്കെടുക്കാതെ ബ്രിട്ടീഷ് ഗവർണ്ണർ പുതിയ കമ്മീഷനെ നിയമിക്കുകയും ലോഗനെ തരം താഴ്ത്തുകയും ചെയ്തു 

സൂഫി സിദ്ധന്മാരും, സയ്യിദന്മാരും യാഥാസ്ഥിതിക പുരോഹിതന്മാരുമായിരുന്നു കലാപങ്ങളുടെയെല്ലാം നേതൃത്വ സ്ഥാനമോ ബുദ്ധികേന്ദ്രമായും പ്രവർത്തിച്ചത്. ആചാരങ്ങളിൽ ബന്ധിതമായി കിടന്നിരുന്ന അന്നത്തെ മാപ്പിളമാർക്കിടയിൽ ഇവർക്കുണ്ടായിരുന്ന സ്ഥാനം വളരെ വലുതായിരുന്നു. ഇത്തരം പുണ്യ പുരുഷന്മാർ ദൈവികതയുടെ സഹായികളായാണ് മാപ്പിളമാർ കണ്ടിരുന്നത് അവർ കറാമത്ത് എന്ന അത്ഭുത പ്രവർത്തികൾക്ക് കഴിവുള്ളവരാണെന്ന് വിശ്വസിക്കപ്പെട്ടു . അവരുടെ അനുഗ്രഹങ്ങക്കും പ്രാർത്ഥനകൾക്കും സമൂഹം വലിയ സ്ഥാനം നൽകിയിരുന്നു. പൗരോഹിത്യത്തിനുണ്ടായിരുന്ന ഇത്തരം സ്ഥാനമാനങ്ങൾ അവരുടെ കൽപ്പനകളും നിർദ്ദേശങ്ങളും ശിരസ്സാ വഹിക്കുന്നതിന് മാപ്പിളമാരെ പ്രേരിപ്പിച്ചു എന്ന് കാണാം 

ആദ്യകാലങ്ങളിൽ അടിയാളന്മാർരെ ജന്മികൾ പീഡിപ്പിക്കുന്നതുമായി ബന്ധപ്പെട്ടാണ് ആക്രമണങ്ങൾ നടന്നിരുന്നത്. പീഡിപ്പിക്കപ്പെട്ട അടിയാളന്മാരുടെ ബന്ധത്തിൽ മാർക്കം കൂടി മാപ്പിളരായവർ ജന്മികളോട് അക്രമം കാട്ടുകയും തുടർന്ന് ജന്മി കാവലാളുകളായ നായകന്മാരുടെ (നായർ പടയാളികൾ) തിരിച്ചടി നേരിട്ടുമ്പോൾ മാർക്കം കൂടിയവരെ സഹായിക്കാൻ മാപ്പിളമാർ കൂട്ടത്തോടെ എത്തി ജന്മിയെ വധിക്കുകയും ചെയ്യും.
പിന്നീട് അടിയാളന്മാർക്കായി മാപ്പിളമാർ നേരിട്ടിടപ്പെടുന്ന രീതിയുണ്ടായി. മാർക്കം കൂടലുകളുടെ തോത് വർദ്ധിച്ചപ്പോൾ അടിയാളന്മാർക്ക് പകരം മാപ്പിള കുടിയാന്മാരും ജന്മികളും എന്ന രീതിയിലേക്ക് ഇടപെടലുകൾകൾ മാറി മറിഞ്ഞു. ബ്രിട്ടീഷ് ആഗമനത്തോടെ ബ്രിട്ടീഷ് സർക്കാരിനും ജന്മികൾക്കുമെതിരായ സായുധപോരാട്ടമായി ഇവ പരിണമിച്ചു മാപ്പിള ലഹളകളുടെ ചരിത്രം ഇവിടം മുതൽക്കാണ് 
കുടിയാൻ വിരുദ്ധരായ ജന്മികളെയോ ബ്രിട്ടീഷ് ഉദ്യോഗസ്ഥരെയോ ആക്രമിച്ചു കൊണ്ടാണ് അധിക പക്ഷവും ലഹളകൾ പൊട്ടി പുറപ്പെടുക. നേർച്ചകൾ മൗലിദുകൾ തുടങ്ങിയ ആചാരങ്ങളുമായി അടുത്ത സമയത്താണ് പല ലഹളകളും നടക്കാറുള്ളത്. ലഹള തുടങ്ങുന്നതിനു മുൻപായി പുണ്യാളന്മാരുടെയും രക്ത സാക്ഷികളുടെയും ശവകുടീരങ്ങൾ സന്ദർശിച്ചു പ്രാർത്ഥന നടത്തും , ജീവിച്ചിരിക്കുന്ന പുണ്യ പുരുഷന്മാരുടെ അടുക്കൽ പോയി ഏലസും ചരടും ജപിച്ചു കെട്ടും. ലക്ഷ്യമാക്കപ്പെട്ടയാളെ കൊന്നു ഏതെങ്കിലും ജന്മിയുടെയോ ബ്രിട്ടീഷ് ഉദ്യോഗസ്ഥന്റെയോ വീട് ആക്രമിച്ചു അവിടെ പടപ്പാട്ടുകൾ മൗലീദുകൾ രതീബുകൾ പോലുള്ള വിപ്ലവ ആത്മീയ ഗാനങ്ങൾ ചൊല്ലി പട്ടാളത്തെയും കാത്തിരിക്കും. രക്തസാക്ഷിയാവുക എന്നത് അഭിമാനകരമായി കരുതിയിരുന്നതിനാൽ പട്ടാളത്തെ ഭയന്ന് ഓടുകയോ കീഴടങ്ങുകയോ ഇല്ല , യുദ്ധം ചെയ്തു തന്നെ മരണം വരിക്കും. ഇങ്ങനെ മരിക്കുന്നവരെ ആത്മീയ പുരോഹിതർ വിശുദ്ധരാക്കി വാഴ്ത്തുകയും അവരുടെ പേരിൽ നേർച്ചകളും മാലകളും പടപ്പാട്ടുകളും മൗലീദുകളും കൊട്ടി നടത്തുകയും ചെയ്യും. 
രക്തസാക്ഷിയായാൽ സുവർഗ്ഗം കിട്ടുമെന്ന വിശ്വാസം രൂഢമായിരുന്നു . കുടുംബത്തിലെ ഒരംഗം ബ്രിട്ടീഷുകാരോടു യുദ്ധം ചെയ്തു മരിച്ചാൽ കുടുംബാഗംങ്ങൾ അതഭിമാനമായി കരുതിയിരുന്നു. മാതാക്കളും ഭാര്യമാരും രക്ത സാക്ഷികളാകാൻ യുവാക്കളെ പ്രേരിപ്പിക്കാറുണ്ടായിരുന്നതായും കാണാം. ചിലയിടങ്ങളിൽ പുരുഷന്മാരോടൊപ്പം സ്ത്രീകളും രക്സ്തസാക്ഷിത്വം ആഗ്രഹിച്ചു ബ്രിട്ടീഷ് പട്ടാളവുമായി യുദ്ധം ചെയ്തു മരണം വരിച്ചിട്ടുണ്ട്. സ്വർഗ്ഗം കിട്ടാനായി പുണ്യ പുരുഷന്മാരുടെ ആശീർവാദത്തോടെ മൊട്ടയടിച്ച പള്ളിയിൽ ഭജനമിരുന്നു രക്ത സാക്ഷികളാകാനായി ഊഴം കാത്തിരിക്കുന്നവരും മാപ്പിളമാരുടെ കൂട്ടത്തിൽ ആവോളമുണ്ടായിരുന്നു. 

നാശ നഷ്ടങ്ങളെ കുറിച്ച് വ്യക്തമായ കണക്കുകൾ ലഭ്യമല്ല എങ്കിലും മലബാർ കലാപം അടിച്ചമർത്താൻ നേതൃത്വം നൽകിയ ബ്രിട്ടീഷ് പോലീസ് സൂപ്രണ്ട് വെളിപ്പെടുത്തിയത് ദിനവും 300 മാപ്പിളമാരെ കൊല്ലാത്ത ദിവസം കുറവായിരുന്നു എന്നും 2 മാസത്തോളം ഇത് നീണ്ട് നിന്നു എന്നുമായിരുന്നു. ഇത്തരത്തിലുള്ള വെളിപ്പെടുത്തലുകൾ വെച്ച് വിലയിരുത്തിയാൽ ഒന്നര നൂറ്റാണ്ടിനിടെ അമ്പതിനായിരത്തിനും ലക്ഷത്തിനും ഇടയ്ക്ക് മാപ്പിളമാർ കുരുതിക്ക് ഇരയായിട്ടുണ്ടാവാം. ഏകദേശം അത്രത്തോളം മാപ്പിളമാർ നാടുകടത്തപ്പെടുകയോ ജയിലിലടക്കപ്പെടുകയോ ചെയ്തിട്ടുണ്ട്. കാണാതായ മാപ്പിളമാരുടെ എണ്ണവും ലക്ഷം കവിയും. ബ്രിട്ടീഷ് സർക്കാർ രേഖകളിൽ ഇത് കുറവായാണ് കാണിക്കുന്നത്.

ബ്രിട്ടീഷ് പക്ഷത്ത് നിന്നും കളക്ടറും , മിലിട്ടറി സൂപ്രണ്ടും ,പട്ടാളക്കാരും പോലീസുകാരുമടക്കം നിരവധി ഉദ്യോഗസ്ഥർക്ക് ജീവഹാനി സംഭവിച്ചിട്ടുണ്ട് എന്ന് കണക്കാക്കപ്പെടുന്നു അതിലേറെ പേർക്ക് പരിക്ക് പറ്റിയിട്ടുണ്ടാവും.

1921 ലെ മലബാർ കലാപത്തോടെയാണ് ലഹളകൾക്ക് വിരാമമായത്. കലാപങ്ങൾ അടിച്ചമർത്തുന്നതിലുപരിയായി മാപ്പിളമാർക്കിടയിൽ ബ്രിട്ടീഷ് സർക്കാർ നടപ്പാക്കിയ തന്ത്രമായിരുന്നു ലഹളകൾക്ക് അറുതി വരുത്തിയത്. മാപ്പിളമാരുടെ കലാപ അഭിവാഞ്ജയ്ക്കു കാരണം സിദ്ധന്മാരടങ്ങുന്ന പുണ്യ പുരുഷന്മാർക്ക് അവർക്കിടയിലുള്ള സ്വാധീനമാണെന്നും റാതീബ് മൗലിദ് നേർച്ച തുടങ്ങിയ മാപ്പിള ആചാരങ്ങൾ കലാപങ്ങൾക്ക് നാന്ദിയായി മാറുന്നുവെന്നും സർക്കാർ കണ്ടെത്തിയിരുന്നു. ഇത്തരം നേർച്ചകളും റാതീബുകളും സിയാറത്തുകൾക്കും നിരോധനമേർപ്പെടുത്തിയാണ് ആദ്യഘട്ടത്തിൽ ബ്രിട്ടീഷ് അധികാരികൾ കലാപങ്ങൾക്ക് അറുതി വരുത്താൻ ശ്രമിച്ചത്. പുണ്യപുരുഷന്മാരായ വ്യക്തികളെ അറസ്റ്റു ചെയ്തും , നാടുകടത്തിയും കലാപമുണ്ടാകുന്നത് തടയാൻ ശ്രമിച്ചെങ്കിലും പല സമയത്തും അവ ഫലം കണ്ടില്ല.
തുടർന്ന് മാപ്പിളമാരിലെ അക്രമ വാസന കുറക്കാൻ ബ്രിട്ടീഷ് ഇന്റലിജെൻസ് ചില പദ്ധതികൾ സമർപ്പിച്ചു. സിദ്ധമാർക്കും പുരോഹിതന്മാർക്കും മാപ്പിളമാരിലുള്ള മേധാവിത്വം ഇല്ലാതാക്കുക, മാപ്പിളമാർ ഉപയോഗിക്കുന്ന അറബി മലയാളത്തിന് പകരം മലയാളത്തെ പ്രതിഷ്ഠിക്കുക, ഇംഗ്ലീഷ് വിദ്യാഭ്യാസവും ഭൗതിക വിദ്യാഭ്യാസവും പ്രോത്സാഹിപ്പിക്കുക , ഇതിനായി മുസ്ലിം പരിഷ്കർത്താക്കളായ പണ്ഡിതരെ സൃഷ്ടിക്കുക , അവർ വഴി യാഥാസ്ഥിതിക അനാചാരങ്ങളിൽ നിന്നും മുക്തമാക്കുകയും പുരോഗമന ചിന്താഗതിയിലേക്കു മുസ്ലിങ്ങളെ വാർത്തെടുകയുകയും ചെയ്യുക. ഇത്തരം നിർദ്ദേശങ്ങൾ നടപ്പിൽ വരുത്തുന്നതിനായി ഓത്തു പള്ളികൾ സർക്കാർ അടച്ചു പൂട്ടുകയും പകരം സ്കൂളുകൾ അനുവദിക്കുകയും ചെയ്തു

ലഹളകളിൽ ഏറ്റവും കൂടുതൽ കാലം നീണ്ടു നിന്നതും നാശ നഷ്ടങ്ങൾ സംഭവിച്ചതുമായ മലബാർ കലാപത്തിനു ശേഷം കലാപത്തിന് പ്രേരണ നൽകിയിരുന്ന പുരോഹിത സിദ്ധന്മാരുടെ നടുവൊടിഞ്ഞു. അവരുടെ ദർസുകളും ഓത്തു പള്ളികളും സർക്കാർ അടച്ചു പൂട്ടി. നേർച്ചകൾ മാലൂദുകൾ റാതീബുകൾ പോലുള്ള അനാചാരങ്ങൾക്ക് നിയന്ത്രണമേർപ്പെടുത്തി , കലാപം സൃഷ്ടിച്ച അനാഥരെയും വിധവകളും ദരിദ്രരും ചോദ്യ ശരങ്ങളായി മാറി. പത്ത് ലക്ഷം ഉറുപ്പികയാണ് ലഹള പിഴയായി മാപ്പിളമാരുടെ മേൽ ബ്രിട്ടീഷുകാർ ചുമത്തിയത്. ഈ സാമ്പത്തിക സാമൂഹിക ആചാര അരക്ഷിതാവസ്ഥയ്ക്ക് മുന്നിൽ പകച്ചു നിൽക്കേണ്ട ഗതികേട് പുരോഹിത നേതൃത്വത്തെ പരിഭ്രാന്തിയിലാക്കി.

മലബാർ കലാപം ബ്രിട്ടീഷ് സർക്കാരിനെയും ബാധിച്ചിരുന്നു ആഗോള തലത്തിൽ ബ്രിട്ടീഷുകാർ നേരിട്ട കടുത്ത എതിർപ്പായിരുന്നു ഇത് ബ്രിട്ടീഷ് ഇന്ത്യ രൂപീകൃതമായതിനു ശേഷം ഇത്രയും വലിയൊരു പ്രതിസന്ധി നേരിടേണ്ടി വന്നിട്ടില്ല എന്നതിനാൽ ബ്രിട്ടീഷ് രാജ്ഞിയുടെ പ്രതേക ശ്രദ്ധ മലബാറിൽ പതിയുകയും വില്യം ലോഗൻ സമർപ്പിച്ച റിപ്പോർട്ട് പ്രാവർത്തികമാക്കി കുടിയാൻ നിയമങ്ങൾ പൊളിച്ചെഴുതാൻ ബ്രിട്ടീഷ് ഇന്ത്യ സർക്കാർ തയ്യാറാവുകയും ചെയ്തു ഏതാണ്ടിതേ സമയത്താണ് അനാചാരങ്ങൾക്കെതിരെ മുസ്ലിം സമുദായത്തിൽ നിന്ന് തന്നെ പരിഷ്കർത്താക്കൾ ഉയർന്നു വന്നതും . യാഥാസ്ഥിതിക അനാചാരങ്ങൾക്കെതിരെ മത പ്രമാണങ്ങൾ വെച്ച് കൊണ്ട് തന്നെ പരിഷ്കർഥാക്കൾ പോരാട്ടം തുടങ്ങി. പുരോഹിതരുടെയും സൂഫികളുടെയും അപ്രമാദിത്വത്തെ ചോദ്യം ചെയ്തു. മതത്തിൽ അവർക്ക് പ്രതേക സ്ഥാനമില്ലെന്ന് തെളിവുകൾ വെച്ച് സമർത്ഥിച്ചു.അതോടൊപ്പം സർക്കാരുമായി യോജിച്ചു വിദ്യാഭ്യാസപരമായി മാപ്പിളമാരെ ഉയർത്തി കൊണ്ട് വരാനും പരിഷ്കർത്താക്കൾ സന്നദ്ധമായി . ആന്തരികമായും ബാഹ്യമായും വെല്ലുവിളികൾ നേരിടുവാൻ തുടങ്ങിയതോടെ പുരോഹിത മേലാളന്മാർ പരിഭ്രാന്തരായി. തുടർന്ന് പാങ്ങിൽ അഹ്മദ് കുട്ടി മുസ്ലിയാർ , പുതിയാപ്പിള അബ്ദുറഹിമാൻ മുസ്ലിയാർ അടക്കമുള്ള യാഥാസ്തിഥിതിക പുരോഹിതരും സൂഫികളും പരിഷ്കർത്താക്കളെ മുഖ്യ ശത്രുവായി കാണുകയും അവർക്കെതിരെ സംഘടിക്കുകയും ഇത് സർക്കാരുമായി അനുരഞ്ജനത്തിലേക്കു അവരെ നയിക്കുകയും ചെയ്തു. 

കുടിയാൻ നിയമനങ്ങളുടെ കാഠിന്യം കുറക്കുക , മാപ്പിളമാർക്കിടയിൽ ഭൗതിക വിദ്യാഭ്യാസം പ്രോത്സാഹിപ്പിക്കുക അതോടൊപ്പം പുരോഹിത സിദ്ധന്മാരുടെ സ്വാധീനവും അധികാരവും ഇല്ലായ്മ ചെയ്യുകയും ആചാര അനാചാരങ്ങളുടെ ബന്ധനങ്ങൾ അറുത്ത് മാറ്റുകയും ചെയ്യുക എന്നിവ സംയോജിപ്പിച്ചു പ്രാവർത്തികമാക്കിയതോടെ നൂറ്റാണ്ടുകളോളം ബ്രിട്ടീഷ് രാജിന് തലവേദന സൃഷ്ടിച്ച മലബാറിലെ ലഹളകൾക്കു പൂർണ്ണ വിരാമമായി.


</doc>
<doc id="417267" url="https://ml.wikipedia.org/wiki?curid=417267" title="റോബർട്ട് ലാംഗ്ലൻഡ്സ്">
റോബർട്ട് ലാംഗ്ലൻഡ്സ്

ഒരു അമേരിക്കൻ-കനേഡിയൻ ഗണിതശാസ്ത്രജ്ഞനാണ് റോബർട്ട് ഫെലാൻ ലാംഗ്ലൻഡ്സ് (; ജനനം ഒക്ടോബർ 6, 1936). ഗണിതശാസ്ത്രത്തിന്റെ വിവിധ മേഖലകളെ ആഴത്തിൽ ബന്ധിപ്പിക്കുന്ന ലാൻഗ്ലാൻസ് പ്രോഗ്രാം എന്ന വൻ പദ്ധതിക്ക് തുടക്കമിട്ടയാളെന്ന നിലയിൽ പ്രശസ്തനായ ലാംഗ്ലൻഡ്സിന് 2018ൽ ആബേൽ പുരസ്കാരം നൽകി നോർവീജിയൻ അക്കാഡമി ആദരിച്ചു.അമേരിക്കയിലെ പ്രിൻസ്ടൺ സർവ്വകലാശാലയിൽ എമിരറ്റസ് പ്രൊഫസറാണ് ലാംഗ്ലൻഡ്സ്. ആൽബർട്ട് ഐൻസ്റ്റൈൻ ജോലി ചെയ്തിരുന്നതും ഇതേ ഓഫീസിലായിരുന്നു.

16-ാംവയസ്സിൽ ബ്രിട്ടീഷ് കൊളമ്പിയ സർവകലാശാലയിൽ ബിരുദപഠനത്തിനായി ചേർന്ന ലാംഗ്ലൻഡ്സ് 1957 ൽ ബിരുദം കരസ്ഥമാക്കി. അവിടെ തുടർന്ന് പഠിച്ച അദ്ദേഹം 1958ൽ എം.എസ്.സി. വിജയിച്ചു. പിന്നീട് അദ്ദേഹം യേൽ യൂണിവേഴ്സിറ്റിയിൽ നിന്നും 1960 ൽ പി.എച്ച്.ഡി. കരസ്ഥമാക്കി.

അദ്ധ്യാപന രംഗത്തെ അദ്ദേഹത്തിന്റെ സേവനം ആരംഭിച്ചത് പ്രിൻസ്ടൺ സർവ്വകലാശാലയിൽ നിന്നായിരുന്നു. 1960 മുതൽ 1967 വരെ അദ്ദേഹം അവിടെ അസോസ്സിയേറ്റ് പ്രൊഫസറായി. 1964-65 കാലഘട്ടത്തിൽ കാലിഫോർണിയ സർവകലാശാലയിലെ മില്ലർ റിസർച്ച് ഫെലോ ആയിരുന്നു അദ്ദേഹം. 1967-72ൽ അദ്ദേഹം യേൽ സർവകലാശാലയിൽ ജോലി നോക്കി. ഇദ്ദേഹം 1972 ൽ ഇൻസ്റ്റിറ്റ്യൂട്ട് ഫോർ അഡ്വാൻസ്ഡ് സ്റ്റഡീസിലെ ഹെർമൻ വെയ്ൽ പ്രൊഫസറായി നിയമിതനാവുകയും 2007 ജനുവരിയിൽ എമരീറ്റസ് പ്രൊഫസ്സർ ആവുകയും ചെയ്തു.

ലാംഗ്ലൻഡ്സിന്റെ പി.എച്ച്.ഡി. ലീ ഉപഗ്രൂപ്പുകളുടെ വിശകലന സിദ്ധാന്തത്തെ പറ്റി ആയിരുന്നു. എന്നാൽ തുടരൻന്ന് അദ്ദേഹം പ്രാതിനിധ്യ സിദ്ധാന്തത്തിലേക്ക് തിരിയുകയും അതിന്റെ ഭാഗമായി ഹരീഷ്-ചന്ദ്രയുടെ രീതികൾ പിന്തുടരുകയും ചെയ്തു.



</doc>
<doc id="417271" url="https://ml.wikipedia.org/wiki?curid=417271" title="പച്ചക്കണ്ണൻ ചേരാച്ചിറകൻ">
പച്ചക്കണ്ണൻ ചേരാച്ചിറകൻ

ചേരാചിറകൻ കുടുംബത്തിൽ ഉള്ള ഒരു സൂചിത്തുമ്പിയാണ് പച്ചക്കണ്ണൻ ചേരാച്ചിറകൻ . ഇതിന്റെ ആവാസവ്യവസ്ഥ വളരെ വിശാലമാണെങ്കിലും ഇപ്പോൾ അധികം കാണാറില്ല. പണ്ട് കണ്ടിട്ടുള്ളത് പശ്ചിമ ബംഗാൾ, മ്യാൻമാർ (Fraser 1933), തായ്‌ലന്റ് (Hämäläinen and Pinratana 1999), ലാവോസ് (Yokoi 2001) എന്നിവിടങ്ങളിലാണ്. ഈയിടെ കണ്ടിട്ടുള്ളത് തായ്‌ലന്റ്, വിയറ്റ്നാം, ലാവോസ് എന്നിവിടങ്ങളിലാണ്. 2017-ഇലും 2018-യിലും തൃശൂർ ജില്ലയിലെ തുമ്പൂരിൽ ഈ തുമ്പിയെ കണ്ടെത്തുകയുണ്ടായി. 2018-ൽ കണ്ണൂർ ജില്ലയിലെ തളിപ്പറമ്പ് അടുത്തുള്ള വരഡൂർ ഗ്രാമത്തിലും ഇവയെ കണ്ടെത്തുകയുണ്ടായി.

മറ്റു ചേരാചിറകൻ തുമ്പികളുടെതന്നെ വലിപ്പവും മങ്ങിയ നിറവുമുള്ള ഒരു തുമ്പിയാണിത്. ഇതിന്റെ കഴുത്തിനും ഉരസ്സിനും മങ്ങിയ കാക്കികലർന്ന തവിട്ടുനിറവും വശങ്ങളിൽ കൂടുതൽ മങ്ങിയ നിറവുമാണ്. ഉരസ്സിൽ ധാരാളം കറുത്ത പൊട്ടുകളുണ്ട്. മങ്ങിയ പുകനിറമുള്ള സുതാര്യമായ ചിറകുകളിൽ നീളം കുറഞ്ഞതും വീതിയുള്ളതുമായ രണ്ടുവശത്തും നേർത്ത വെള്ള അരികോടുകൂടിയ പൊട്ടുകളാണുള്ളത് (pterostigma). മങ്ങിയ മഞ്ഞയും ചുവപ്പും കലർന്ന ഉദരത്തിന്റെ ഓരോ ഖണ്ഡത്തിലും നേർത്ത കറുത്ത വളയങ്ങളുണ്ട്. വെളുത്ത കുറുവാലുകളുടെ (anal appendages) ആരംഭത്തിൽ കറുപ്പുനിറമാണ്. മുകളിലെ കുറുവാലുകളുടെ അഗ്രം വളഞ്ഞു കൂട്ടിമുട്ടുന്നു താഴത്തെ കുറുവാലുകൾ കട്ടിയുള്ളവയും പകുതിമാത്രം നീളമുള്ളവയുമാണ്. 

ലിംഗവ്യത്യാസമനുസരിച്ചുള്ള മാറ്റങ്ങളൊഴിച്ചാൽ പെൺതുമ്പികൾ ആൺതുമ്പികളെപ്പോലെതന്നെയിരിക്കും. പത്താം ഖണ്ഡത്തിന്റെ അതേ നീളത്തിലുള്ള കുറുവാലുകൾക്കു ചുവട്ടിൽ ഇരുണ്ടതും തുടർന്ന് മഞ്ഞനിറവുമാണ്.

ഉരസ്സിന്റെ വശങ്ങളിലുള്ള കറുത്ത പൊട്ടുകളും ഏറെക്കുറെ സമചതുരാകൃതിയിലും വശങ്ങളിൽ വെള്ള അരികുകളോടും കൂടിയ ചിറകുകളിലെ പൊട്ടുകളും (pterostigma) മറ്റു ചേരാചിറകൻ തുമ്പികളിൽനിന്നും ഇവയെ തിരിച്ചറിയാൻ സഹായിക്കുന്നു. 



</doc>
<doc id="417290" url="https://ml.wikipedia.org/wiki?curid=417290" title="ക്രിസ്റ്റീന ആപ്പിൾഗേറ്റ്">
ക്രിസ്റ്റീന ആപ്പിൾഗേറ്റ്

ക്രിസ്റ്റീന ആപ്പിൾഗേറ്റ് (ജനനം: 1971 നവംബർ 25) ഒരു അമേരിക്കൻ നടിയും നർത്തകിയുമാണ്. ഒരു കൗമാരക്കാരിയെന്ന നിലയിൽ 1982 മുതൽ 1997 വരെ സംപ്രേഷണം ചെയ്യപ്പെട്ട ഫോക്സ് ബ്രോഡ്കാസ്റ്റിംഗ് കമ്പനിയുടെ 'മാരീഡ്... വിത്ത് ചിൽഡ്രൺ' എന്ന ഹാസ്യപരമ്പരയിൽ കെല്ലി ബണ്ടി എന്ന കഥാപാത്രത്തെ അവതരിപ്പിച്ചുകൊണ്ടാണ് അവർ രംഗപ്രവേശനം ചെയ്യുന്നത്. മുതിർന്നതിനുശേഷം ടെലിവിഷൻ, സിനിമാ രംഗങ്ങളിൽ തൻറേതായ സ്ഥാനം നേടിയെടുത്ത ആപ്പിൾഗേറ്റ്, ഒരു എമ്മി അവാർഡ് നേടുകയും ടോണി, ഗോൾഡൻ ഗ്ലോബ് പുരസ്കാരങ്ങൾക്ക് നാമനിർദ്ദേശം ചെയ്യപ്പെടുകയും ചെയ്തിരുന്നു.

'ഡോണ്ട് ടെൽ മം ദി ബേബിസിറ്റേഴ്സ് ഡെഡ്' (1991), 'ദ ബിഗ് ഹിറ്റ്' (1998), 'ദി സ്വീറ്റസ്റ്റ് തിംഗ്' (2002), 'ഗ്രാൻഡ് തെഫ്റ്റ് പേർസൺസ്' (2003), '' അതിന്റെ തുടർച്ചയായ '' (2013) 'ഹാൾ പാസ്' (2011), 'വെക്കേഷൻ' (2015) 'ബാഡ് മോംസ്' (2016) തുടങ്ങിയ നിരവധി ചിത്രങ്ങളിൽ ആപ്പിൾഗേറ്റ് പ്രധാന വേഷങ്ങൾ ചെയ്തിട്ടുണ്ട്. 2005 ലെ നവീകരിച്ച മ്യൂസിക്കൽ (പാട്ടുകളും സംഭാഷണങ്ങളും അഭിനയവും നൃത്തവും സമന്വയിപ്പിക്കുന്ന ഒരു തിയറ്ററിലെ പ്രകടനം) ആയ 'സ്വീറ്റ് ചാരിറ്റി' പോലെയുള്ള ബ്രോഡ്വേ തീയേറ്റർ പ്രൊഡക്ഷൻസിന്റെ നിരവധി സംരംഭങ്ങളുമായി സഹകരിച്ചിരുന്നു. ടെലിവിഷൻ പരമ്പരകളായ 'ജെസ്സി' (1998-2000), 'സാമന്ത ഹു?' (2007-2009) 'അപ്പ് ഓൾ നൈറ്റ്' (2011-2012) തുടങ്ങിയ ടെലിവിഷൻ പരമ്പരകളിൽ ആപ്പിൾഗേറ്റ് പ്രധാന വേഷങ്ങൾ ചെയ്തിരുന്നു. 

കാലിഫോർണിയയിലെ ഹോളിവുഡിലാണ് ആപ്പിൾ ഗേറ്റ് ജനിച്ചത്. പിതാവായ റോബർട്ട് വില്യം "ബോബ്" ആപ്പിൾഗേറ്റ്, ഒരു റെക്കോർഡ് നിർമ്മാതാവും റെക്കോഡ് കമ്പനിയുടെ എക്സിക്യൂട്ടീവുമായിരുന്നു. മാതാവ് നാൻസി ലീ പ്രിഡ്ഡി ഒരു ഗായികയും അഭിനേത്രിയുമായിരുന്നു. അവരുടെ ജനനത്തിനു ശേഷം മാതാപിതാക്കൾ വേർപിരിഞ്ഞു. പിതാവിന്റെ പുനർവിവാഹത്തിൽ അവർക്ക് അലിസ, കൈൽ എന്നിങ്ങനെ രണ്ട് അർദ്ധ സഹോദരങ്ങളുമുണ്ട്. ഡെയ്സ് ഓഫ് ഔർ ലൈവ്സ് എന്ന സോപ്പ് ഓപ്പറയിൽ മാതാവിനോടൊപ്പം ടെലിവിഷനിൽ ആദ്യ അരങ്ങേറ്റം നടത്തിയതിനുശേഷം, പ്ലേടെക്സ് എന്ന മുലക്കുപ്പികളടുടെ പരസ്യത്തിലൂടെ വാണിജ്യരംഗത്തും അരങ്ങേറിയിരുന്നു. തന്റെ ഏഴാമത്തെ വയസിൽ ജോസ് ഓഫാ സാത്താന് (കിംഗ് കോബ്ര) എന്ന ചിത്രത്തിലൂടെ 1979 ൽ അവർ സിനിമാരംഗത്തേയ്ക്കും പ്രവേശിച്ചു. തുടർന്ന് 1981 ൽ ബീറ്റിൽമാനിയയിൽ അഭിനയിച്ചു.


</doc>
<doc id="417297" url="https://ml.wikipedia.org/wiki?curid=417297" title="എലൈൻ ഷോവാൾട്ടർ">
എലൈൻ ഷോവാൾട്ടർ

അമേരിക്കൻ തത്ത്വചിന്തകയും ഫെമിനിസ്റ്റ് സാഹിത്യ വിമർശനത്തിന്റെ ഉപജ്ഞാതാവും എഴുത്തുകാരിയുമാണ് എലൈൻ ഷോവാൾട്ടർ. ഫെമിനിസ്റ്റ് വിമർശന ശൈലിയിലെ ഗൈനോക്രിട്ടിസിസ്സം എന്ന അളവുകോൽ കൊണ്ട് വന്നത് ഇവരാണ്.


</doc>
<doc id="417298" url="https://ml.wikipedia.org/wiki?curid=417298" title="ടോറി വിൽസൺ">
ടോറി വിൽസൺ

ഒരു അമേരിക്കൻ മോഡൽ, ഫിറ്റ്നസ് മത്സരാർത്ഥി, അഭിനേത്രി, മുൻ പ്രൊഫഷണൽ ഗുസ്തിക്കാരി എന്നീ നിലകളിൽ അറിയപ്പെടുന്ന ഒരു വ്യക്തിയാണ് ടോറി ആനി വിൽസൺ (ജനനം: ജൂലൈ 24, 1975). ലോക ചാമ്പ്യൻഷിപ്പ് റെസ്ലിംഗ് (WCW), വേൾഡ് റെസ്ലിംഗ് എന്റർടെയിൻമെന്റ് ((WWE).) എന്നിവയിൽ പങ്കെടുക്കുന്ന സമയത്ത് ഇവർ വളരെ പ്രശസ്തയായിരുന്നു. 

ഒരു ഫിറ്റ്നസ് മത്സരാർത്ഥിയെന്ന നിലയിൽ, 1999-ൽ നടന്ന വിൽസൺ മിസ്സ് ഗാലക്സി മത്സരത്തിൽ അവർ വിജയിച്ചു. അധികം വൈകാതെ, വേൾഡ് ചാമ്പ്യൻഷിപ്പ് റെസ്ലിംഗുമായി കരാർ ഒപ്പുവയ്ക്കുകയും,1999 മുതൽ 2001 വരെയുള്ള കാലഘട്ടത്തിൽ, WWE ലഭിക്കുന്നതുവരെ അവർ അവിടെ തുടരുകയും ചെയ്തു. 2001- ൽ ദ വേൾഡ് റെസ്ലിങ് ഫെഡറേഷന്റെ (ഡബ്ല്യുഡബ്ല്യുഎഫ്) 'ദ ഇൻവേഷൻ' എന്ന ടെലിവിഷൻ പരിപാടിയുടെ ഭാഗമായി അവർ ടെലിവിഷനിൽ പ്രത്യക്ഷപ്പെടാൻ തുടങ്ങി. ഈ റെസ്ലിംഗ് പരമ്പരയുടെ ഏറ്റവും വലിയ കഥാഗതി നടന്നത് അവരുടെ പരമ്പരാഗത ശത്രുവായ ഡൺ മാറിയുമുള്ള 2003-ലെ ഗുസ്തിമത്സര പ്രകടനമായിരുന്നു. വിൻസെസ് ഡെവിൾസ് എന്ന വനിതാ ഗുസ്തി സംഘത്തിന്റെ ഭാഗമായിരുന്നു (കഥാഗതിയിലെ ബന്ധപ്പെട്ട കഥാപാത്രങ്ങളുടെ സംഘം) ടോറി വിൻസൺ. 2006-ൽ ഈ ടെലിവിഷൻ പരിപാടി അവസാനിച്ചു.

പ്രൊഫഷണൽ ഗുസ്‌തിമത്സരങ്ങളോടൊപ്പം എഫ്.എച്ച്.എം., പ്ലേബോയ് ( രണ്ടു തവണ) ഉൾപ്പെടെയുള്ള നിരവധി മാസികകളുടെ കവർ പേജുകളിലും പ്രത്യക്ഷപ്പെട്ടതോടെ അവർ പിന്നീട് ഒരു സെക്സ് സിംമ്പലായും മാറി. 'ബേവാച്ച്' എന്ന ടി.വി ഷോയിൽ ടോറി വിൽസൻ അതിഥി താരമായി പ്രത്യക്ഷപ്പെട്ടിട്ടുണ്ട്.

വിൽസൺ ഇഡാഹോയിലെ ബോയിസിലാണ് ജനിച്ചത്. ചെറുപ്പകാലത്ത് അവർ ഒരു ശിശുവിനെപ്പോലെ ലജ്ജാവതിയായിരുന്നുവെന്ന് അവർ ഓർമ്മിക്കുന്നു. ചിയർലീഡിംഗ്, നൃത്തം, ട്രാക്കിലും ഫീൽഡിലുമുള്ള വളരെ മത്സരാധിഷ്ഠിതമായ പ്രകടനങ്ങൾ തുടങ്ങിയ നിരവധി വിദ്യാഭ്യാസേതര പ്രവർത്തനങ്ങളിലൂടെയും വിൽസൺ സർവ്വരുടെയും ശ്രദ്ധ പിടിച്ചു പറ്റിയിരുന്നു.

ഹൈസ്കൂളിലെ രണ്ടാമത്തെ വർഷത്തിൽ, വിൽസന്റെ മോഡലിംഗ് രംഗത്തെ താല്പര്യം കൂടുതൾ ഗൌരവതരമായി വളർന്നതു ശ്രദ്ധിച്ച അവരുടെ മാതാവ് ഈ രംഗത്തു പിന്തുടരാൻ അവളെ നിർബന്ധിച്ചു. അവർ ഒരു ഏജൻസി സന്ദർശിക്കുകയും വിൽസണെ ജോലിക്ക് വേണ്ടി കണക്കാക്കുന്നതിനായി അവരുടെ ഭാരം കുറയ്ക്കേണ്ടതുണ്ടെന്ന് ഏജൻസി അവരെ അറിയിച്ചു. ശരീരഭാരം കുറയ്ക്കുന്നതിനിടയിൽ അനോറിക്സിയ നെർവോസ, ബുലിമിയ എന്നിത്യാദിയായ ബുദ്ധിമുട്ടുകൾ 14 മുതൽ 20 വയസ്സുവരെയുള്ള പ്രായത്തിൽ അവൾക്ക് സഹിക്കേണ്ടിവന്നു.

ഈ അസുഖത്തിൽ നിന്ന് രക്ഷപ്പെട്ടശേഷം വിൽസൺ ഫിറ്റ്നസിൽ പങ്കെടുത്തു. ഇക്കാലത്ത് ദിവസത്തിൽ ആറു നേരം ഭക്ഷണം കഴിക്കാനും തുടങ്ങി. ആദ്യ മത്സരത്തിൽ തന്നെ മൂന്നാം സ്ഥാനം കരഗതമാക്കി. പിന്നീട് 1998-ലെ മിസ് ഗാലക്സി മത്സരം അവർ വിജയിച്ചു. പിന്നീട് അവർ എക്സ്ട്രീം ഫിറ്റ്നസ് ടീമിനോടൊപ്പം കുറച്ചു കാലം ചിലവഴിച്ചു. 1998-ൽ വനിതാ ട്രൈ-ഫിറ്റ്നസ് ചാമ്പ്യൻഷിപ്പിന്റെ ഭാഗമായി, ഗ്രേസ് ആൻഡ് ഫിസിക് റൗണ്ടിൽ വിൽസൺ ഒന്നാം സ്ഥാനം നേടി.

പിന്നീട് 1998-ൽ വിൽസൺ അഭിനയം തുടരാനായി ലോസ് ഏഞ്ചൽസിലേക്ക് താമസം മാറി. അവൾ ആക്ടിംഗ് ക്ലാസുകളിൽ തുടരുകയും ഏതെങ്കിലും ജോലി കിട്ടാൻ സഹായിക്കാൻ പറ്റിയ ഒരു ഏജന്റിനെ പരിചയപ്പെടുകയും അദ്ദേഹത്തിൻ സഹായത്താൽ ഏതാനും ചെറിയ ജോലികൾ കരസ്ഥമാക്കുകയും ചെയ്തു.

1999-ൽ വേൾഡ് ചാമ്പ്യൻഷിപ്പ് റെസ്ലിങ് (WCW) ഷോയിൽ തന്റെ കാമുകനൊപ്പം പങ്കെടുത്തതോടെയാണ് വിൽസൻ ഈ രംഗത്തു തുടക്കം കുറിക്കുന്നത്. സ്റ്റേജിനു പിന്നാമ്പുറം സന്ദർശിക്കവേ വിൽസനോട് പ്രൊഫഷണൽ ഗുസ്തിക്കാരനായ സ്കോട്ട് സ്റ്റെയ്നർക്കൊപ്പം റിങിനു പുറത്തേയ്ക്കു നടക്കാൻ ആവശ്യപ്പെട്ടു. പിന്നീട് കെവിൻ നാഷ് വിൽസണോടൊപ്പം ഒരു സ്റ്റോറിലൈൻ ചെയ്യുന്നതിൽ താത്പര്യം പ്രകടിപ്പിച്ചു. തന്റെ പിതാവ് റിക് ഫ്ളെയറിനെതിരെ തിരിയുന്നതിനായി ഡേവിഡ് ഫ്ലെയറെ പ്രേരിപ്പിക്കാൻ പ്രൊഫഷണൽ റെസ്ലിംഗ് സംഘമായ ന്യൂ വേൾഡ് ഓർഡർ (nWo) കൊണ്ടുവന്ന "സാമന്ത" എന്ന കഥാപാത്രമായിരുന്നു സ്റ്റോറിലൈനിൽ അവൾ. വിൽസൺ റികിനെ അടിച്ചപ്പോൾ സൂപ്പർബ്രാളിൽ ഫെബ്രുവരി 21 ന് അവർ ഒരുമിച്ച് പ്രത്യക്ഷപ്പെട്ടു. ഒരു ടസറുമായി ഡേവിഡ് അവനെ തളർത്തി. റിക്ഫ്ലെയിർ ഹോർവിഡ് ഹൊജനിൽ നിന്നും ഒരു വിർച്ച് സ്റ്റീൽ കെയ്ജ് മത്സരത്തിന് WCW വേൾഡ് ഹെവിവൈറ്റ് ചാമ്പ്യൻഷിപ്പ് കരസ്ഥമാക്കിയതിനു ശേഷം, ഡേവിഡും ടോറിയും ഏപ്രിൽ മാസത്തിൽ WCW ടെലിവിഷനിൽ നിന്ന് കുറച്ചു സമയം എടുത്ത് മെയ് മാസത്തിൽ മടങ്ങിയെത്തി. 1999-ൽ "ബാഷ് അറ്റ് ദ ബീച്ചിൽ" വിൽസൺ ഒരു ഗുസ്തിക്കാരിയായി അഭിനയിക്കുകയും ഡീൻ മാലെൻകോയ്ക്കെതിരായ WCW യുണൈറ്റഡ് സ്റ്റേറ്റ്സ് ഹെവിവെയ്റ്റ് ചാമ്പ്യൻഷിപ്പ് വിജയകരമായി പ്രതിരോധിച്ചു
വിൽസൻ സെപ്തംബർ വരെ ഡേവിഡ് ടോറിയുമായി ടെലിഫോണിൽ സംസാരിച്ചിരുന്നു. ബില്ലി കിഡ്മാനുമായി ചേർന്ന് ഫിൽറ്റി ആനിമൽസ് ലോക്കർ മുറിയിൽ ടോറി, ഫ്ളെയർ, കിഡ്മാൻ എന്നിവർക്കിടയിൽ ഒരു തട്ടിപ്പ് സൃഷ്ടിച്ചതായി പിന്നീട് അവർ കണ്ടെത്തി. 1999 ഒക്ടോബർ 18 ന് നൈട്രോ എപ്പിസോഡിൽ ടോറി അവനെ തേടിയെത്തി, ഫ്ലയർ പരാജയപ്പെടുകയും മൃഗങ്ങൾ അവനു നേരെ കളിക്കുകയും ചെയ്തു. മൃഗങ്ങൾ ഡേവിഡിനെ ആക്രമിച്ചതോടെ, മൃഗങ്ങളോടൊപ്പം ടോറി അവശേഷിക്കുന്നു. ഈ സമയത്താണ് വിൽസൺ ബില്ലി കിഡ്മാനും ഫിൽട്ടി ആനിമൽ ടീമിന്റെയും മാനേജർമാരെ നിയന്ത്രിക്കാൻ തുടങ്ങിയത്.തത്ഫലമായി, അവൾ വിപ്ലവത്തോടൊപ്പം തുടരുന്ന മൃഗങ്ങളിൽ സ്വയം ഉൾപ്പെട്ടിരുന്നു.1999 നവംബർ 22, നിട്രോയുടെ എപ്പിസോഡിൽ, WCW വേൾഡ് ടൂർ ടീം ചാമ്പ്യൻഷിപ്പിനുള്ള ക്രിയേറ്റീവ് കൺട്രോൾ അഭിമുഖീകരിക്കുന്നത് ബില്ലി കിഡ്മാനും കൊന്നനുമായുള്ള ഒരു ടാഗ് ടീമിന്റെ മത്സരമാണ്. ബില്ലി കിഡ്മാൻ ടർനെട്രോണിനെ നോക്കിയപ്പോൾ കണ്ടത് ടോറി വിൽസണും എഡ്രി ഗെററോയും തന്റെ ലോക്കർ മുറിയിൽ "കിഡ്കാം" എന്ന ഒറിജിനൽ ക്യാമറ സെഗ്മെന്റിൽ പ്രത്യക്ഷപ്പെട്ടിരുന്നുവെന്നും കിഡ്മാനും ഗുവറെറോയും തമ്മിലുള്ള കഥാപ്രകടനത്തിലേക്ക് വെളിച്ചം വീശുന്നതായി കണ്ടു. ഇതിനെത്തുടർന്ന്, വിൽസൺ വീണ്ടും ടെലിവിഷനിൽനിന്ന് അപ്രത്യക്ഷനായി. എന്നിരുന്നാലും വിൽസൺ 2000 ജനുവരിയിൽ 19 ന് മടങ്ങിയെത്തി. 2000 ഏപ്രിലിൽ ബില്ലി കിഡ്മാൻ നിയന്ത്രിക്കുന്ന "തണ്ടർ" എപ്പിസോഡിൽ കിഡ്മാനും വിൽസണും ചേർന്ന സ്റ്റേബിളിനെ "ദ റെഡ് ബ്ലഡ്" എന്നറിയപ്പെട്ടു. ഇതിൽ ഇരുവരും വില്ലൻ കഥാപാത്രങ്ങളെ സൃഷ്ടിക്കുന്നു. അവരുടെ ഏറ്റവും പുതിയ കഥാചിത്രത്തിന്റെ ഭാഗമായി, വിൽസൺ ന്യൂ ബ്ലഡ് അംഗമായ ഹൊറേസ് ഹോഗാന്റെ ശ്രദ്ധ കൂടുതൽ പിടിച്ചുപറ്റിയതായി മനസ്സിലാക്കിയ കിഡ്മാന് വിൽസനോട് അസൂയ തോന്നി. ജൂൺ മാസത്തിൽ വിൽസൺ കിഡ്മാനന് ഗ്രേറ്റ് അമേരിക്കൻ ബാഷിൽ ഹിറ്റ് നൽകി, അത് ഹൊറേസിന്റെ അമ്മാവനായ ഹൾക് ഹോഗനെ നഷ്ടപ്പെടുത്തുന്നതിന് കാരണമാകുന്നു.

വിൽസൻ ഏറ്റുമുട്ടലിലൂടെ ടെലിവിഷനിൽ നിന്ന് പുറത്തായെങ്കിലും ഷെയ്ൻ ഡഗ്ലസും ബഫ് ബാഗ്വെല്ലും തമ്മിലുള്ള ഒരു മത്സരത്തിൽ ജൂലൈയിൽ "ബാഷ് അറ്റ് ദ ബീച്ചിൽ" വീണ്ടും പ്രത്യക്ഷപ്പെടുന്നു. മത്സരത്തെ തുടർന്ന്, വിൽസണും ഡഗ്ലസും ഒന്നിച്ച് വിട്ടു. ഇത് കിഡ്മാനും ഡഗ്ലസും തമ്മിലുള്ള പോരാട്ടത്തിലേയ്ക്ക് നയിച്ചു സെപ്റ്റംബർ മാസത്തിൽ ഫാൾ ബ്രാളിൽ, വിൽസണും ഡഗ്ലസും കിഡ്മാനും മദുസായും ഉൾപ്പെടുന്ന മിക്സഡ് ടാഗ് ടീമിനെ പരാജയപ്പെടുത്തി. 2000 ഡിസംബറിൽ ഡബ്ല്യുസിഡബ്ല്യുവിൽ നിന്ന് വിൽസൺ പുറത്തിറങ്ങി. 2001 മാർച്ച് 19 ന് അവൾ ഒരു അവസരം കൂടി ഉണ്ടാക്കുകയാണുണ്ടായത്. നൈട്രോയുടെ എപ്പിസോഡ് ഷീൻ ഡഗ്ലസിന്റെ നേതൃത്വത്തിലാണ്. 

വിൽസൻ 2001 ജൂൺ 28 ന് "സ്മാക്ക്ഡൗൺ" എന്ന എപ്പിസോഡിൽ 2001-ൽ ഇൻവേഷൻ ആംഗിളിൽ വച്ച് "ദ ആലിയൻസ്"-ന്റെ ഭാഗമായി "വില്ലൻ" ആയി അരങ്ങേറ്റം കുറിച്ചു. കമ്പനിയുടെ ആദ്യ സ്റ്റോറിലൈനിൽ അവർ വിൻസ് മക്മോണിന്റെ ഏറ്റവും പുതിയ സംഭവം ചിത്രീകരിച്ചു. അവർ സ്ഥിരമായി ലോക ചാമ്പ്യൻഷിപ്പ് റെസ്ലിംഗ് (WCW), സ്റ്റാസി കീബ്ലർ-മായി സഹകരിച്ചു. ഇൻവിഷൻ പേയ്-പെർ വ്യൂവിലെ ലിറ്റ, ട്രിഷ് സ്ട്രാറ്റസ് എന്നിവർക്കെതിരെയുള്ള ഒരു ബ്രാ ആൻഡ് പാന്റീസ് മത്സരത്തിൽ അവരുടെ മൽസരം ആരംഭിച്ചു. അവരുടെ എതിരാളികളുടെ അടിവസ്ത്രങ്ങൾ മാറ്റുന്നതിൽ സ്ട്രാറ്റസും ലീതയും വിജയിച്ചു. തുടർന്നുവന്ന രാത്രിയിൽ റോയിൽ വിൽസൺ ഒരു "പാഡിൽ ഓൺ പോൾ മാച്ചിൽ സ്ട്രാറ്റസിനെ തോൽപ്പിച്ചു. ഇൻ റിംഗ് അനുഭവത്തിന്റെ ആപേക്ഷികമായ കുറവുകൾ ഉണ്ടായിരുന്നിട്ടും, വിൽസണും കീബ്ലറും ഐവറിനുമൊപ്പം പതിവായി ദിവസനെ തോല്പിച്ചു. കൂടാതെ മറ്റ് റെസ്ലേഴ്സിനു വേണ്ടിയും "ദ ആലിയൻസ്"ൽ പങ്കെടുപ്പിക്കുകയും ചെയ്തു.

അവരുടെ കഥാപാത്രം തജിരിയിൽ ഒരു ഓൺ-സ്ക്രീൻ റൊമാൻസ് തുടങ്ങുമ്പോൾ അധിനിവേശത്തിന്റെ കഥാ കാലഘട്ടത്തിൽ അവർ പ്രിയപ്പെട്ട ഒരു ആരാധകയായി മാറി. ഈ പുതിയ റൊമാൻസ്, സ്റ്റീസി കെബ്ലർ വിൽസനെതിരെ തിരിയാൻ കാരണമായി. ഇതിന്റെ ഫലമായി, വിൽസൻ കമ്പനിയെ തോല്പിക്കാനിടയായി. നോ മെർസിയിലെ ആദ്യ മത്സരങ്ങളിൽ വിൽസൺ കീബ്ലറെ പരാജയപ്പെടുത്തി.കമ്പനിയുടെ ആദ്യത്തെ ബ്രാൻഡ് വേർപിരിയൽ 2002 ഏപ്രിൽ മാസത്തിൽ നടന്നു. വിൽസൺ സ്മാക്ക്ഡൗൺ! തിരഞ്ഞെടുത്തു. അധികം താമസിയാതെ, കഥയുടെ ഭാഗമാകുകയും വിൽസണ് മറ്റ് പുരുഷന്മാരിൽ നിന്നും ലഭിച്ച ശ്രദ്ധയെക്കുറിച്ചോർത്ത് താജിരി അസൂയപ്പെട്ടു. അതിനാൽ അവൾ ഒരു ഗീഷ വസ്ത്രം ധരിക്കാൻ തജിരി നിർബന്ധിച്ചു. മത്സരങ്ങളിൽ അവൻ അവരെ വഴിതെറ്റിച്ചതായി കാണുന്നു.2002 ഏപ്രിൽ 25 ന് സ്മാക്ക്ഡൗൺ പതിപ്പിൽ ഡബ്ല്യൂ ഡബ്ല്യു ഇ റെസ്ലർ റീകോയെ അവർ അനുകൂലിച്ചു.വിൽസൻ ഒടുവിൽ ക്ഷീണിച്ചു. താജരിയുടെ മത്സരം "ദ ഹുറികേൻ" എതിരായിരുന്നു. അനൗൺസറിന്റെ മേശപ്പുറത്തു കയറി അവരുടെ വസ്ത്രം ഉരിഞ്ഞു കളഞ്ഞു. ശ്രദ്ധതെറ്റിയത് കൊണ്ട് "ദ ഹുറികേൻ" വിജയം നേടിയെടുത്തു. കലാപകാരിയായ ടോറിയിലും അവരുടെ യഥാർഥ ജീവിതത്തിലെയും ആ സമയത്തെ ബോയ് ഫ്രണ്ടുമായ ബില്ലി കിഡ്മാനും ജോൺ സീനയും ഡാൻ മാറിയും ഒരു ഇന്റർജൻഡർ ടാഗ് ടീമിന്റെ മത്സരത്തിൽ തോൽപ്പിച്ചു. മത്സരശേഷം ടോറിയും കിഡ്മാനും ചുംബിച്ചു.സ്മാക്ഡൗണിൽ ടോറി അവരുടെ ആദ്യത്തെ WWE വുമൺസ് ചാമ്പ്യൻഷിപ്പ് മത്സരം സ്വന്തമാക്കി. ടോറിയുടെ ഫോട്ടോഷൂട്ടിനെ തടഞ്ഞു നിർത്തിയ ഷോയിൽ മോളി ഹോളി വുമൺസ് ചാമ്പ്യൻ ഷൂട്ടിംഗിനു മുന്നിൽ കീഴടങ്ങി. ടോറിയുടെ ഫോട്ടോഷൂറ്റ് അവരെ ടോറി പരാജയപ്പെട്ട ഒരു മത്സരത്തിൽ വെല്ലുവിളിച്ചു.

2002 സെപ്തംബറിൽ ഡോൺ മാറിയ്ക്കെതിരേ വിൽസൺ വിവാദപരമായ ഒരു തർക്കം ആരംഭിച്ചു. ഡോൺ വിൽസന്റെ യഥാർഥകാല പിതാവായ അൽ വിൽസണുമായി ഒരു ബന്ധം ആരംഭിക്കുകയായിരുന്നു. ഒക്ടോബർ 17 ന് സ്മാക്ക്ഡൗൺ! എപ്പിസോഡിൽ, ടോറി റിക്ഷിയുമായി സഹകരിച്ചു. ഡോൺ മാറിയും മാറ്റ് ഹാർഡീക്കും ചേർന്ന ടീം പരാജയപ്പെട്ടു. ഇതിനു പ്രതികരണമായി, ഒക്ടോബറിൽ നോ മെർസിയിൽ ഡോൺനെ വിൽസൺ പരാജയപ്പെടുത്തി. അധികം വൈകാതെ, ഡാൻ അൽ-മായി ബന്ധപ്പെട്ടു, വിൽസണോട് ഒരു ഹോട്ടൽ മുറിയിൽ ഒരു രാത്രി ചെലവാക്കുകയും ചെയ്താൽ അത് തകർക്കുമെന്ന് പറഞ്ഞു. പിന്നീട് ഡൺ ഇത് നുണയാണെന്നു തിരിച്ചറിഞ്ഞിരുന്നു. അവസാനം ഡോൺ ഈ ദൃശ്യങ്ങൾ അർമ്മഗെദ്ദോനിൽ പ്രദർശിപ്പിച്ചിരുന്നു. ജനുവരി 2 ന് സ്മാക്ക്ഡൗൺ! അവരുടെ അടിവസ്ത്രത്തോടെയാണ് ഡോൺ ആന്റ് അലിയെ വിവാഹം ചെയ്തത്. ഒരാഴ്ചക്കുശേഷം, കഥാചിത്രത്തിൽ അവരുടെ മധുവിധു കഴിഞ്ഞ് പലപ്പോഴും ലൈംഗിക ബന്ധത്തിൽ ഏർപ്പെട്ടതിനെത്തുടർന്ന് ഹൃദയാഘാതം മൂലം മരണമടഞ്ഞു.റോയൽ റംബിൾ വെടിവയ്പ് അവസാനിപ്പിക്കാൻ വിൽസൺ വീണ്ടും ഡോയെ പരാജയപ്പെടുത്തി. അതിൽ സ്റ്റെപ്പ്മദറും സ്റ്റെപ്പ്ഡൗട്ടറുമായുള്ള മത്സരം പരസ്യം ചെയ്തിരുന്നു.

2003 മേയിൽ, പ്ലേബോയ് മാസികയുടെ കവറിലും ചിത്രകലയിലും വിൽസൺ പ്രത്യക്ഷപ്പെട്ടു. കുറച്ച് മാസങ്ങൾക്ക് മുമ്പ്, അവളുടെ ചിത്രീകരണം പ്രഖ്യാപിച്ചപ്പോൾ, നിഡിയ ഒരു ചെറിയ കഥാ കഥാപാത്രവും വികസിപ്പിച്ചെടുത്തു. വിൽസൺ കവർ ചെയ്യാനും മാഗസിനിൽ വ്യാപിപ്പിക്കുകയും ചെയ്തു എന്ന വസ്തുതയെക്കുറിച്ച് അസൂയ ജനിപ്പിച്ചിരുന്നു.സ്മാക്ക്ഡൗണിൽ ആഴ്ചതോറുമുള്ള ശബ്ദരേഖകളിൽ പ്രക്ഷേപണം ചെയ്തു. നിഡിയയും അവളുടെ ഓൺ-സ്ക്രീൻ ബോയ്ഫ്രെണ്ട് ജാമി നോബിൾ "ദ പ്ലേബോയ് മാൻഷൻ"-ൽ നടത്തിയ യാത്രകൾ ഹഗ് ഹെഫ്നർക്ക് തന്റെ ഇഷ്ടത്തിനനുസരിച്ച് പരാതിപ്പെടാൻ പ്രേരിപ്പിച്ചു.

സ്മാക്ക്ഡൌണിൽ! റെസ്സെൽമാനിയ XIX ന് ശേഷം, സെഗ്മെന്റ് ലേബൽ ചെയ്യുമ്പോൾ ടോറിയുടെ പ്ലേബോയ് മുൻ പാർട്ടി സ്ഥാപിച്ച ദിവാ, പ്ലേബോയ് കവർ ഗേൾ സേബിൾ എന്നിവർ ചേർന്ന് പുറത്തിറക്കിയെങ്കിലും നാലു വർഷത്തെ ഇടവേളയ്ക്കുശേഷം ഡബ്ല്യൂ ഡബ്ല്യുഇയിലേക്ക് തിരിച്ചെത്തി. ആഴ്ചകളോളം ഈ രണ്ടു വനിതകളുടെ ഇടയിലെ ഒരു കഥാചരിത്രമായിരുന്നു ആരംഭിച്ചത്. ഒരു നിമിഷം സൗഹൃദം പുലർത്തുന്നതും അടുത്തനിമിഷം അത് അർത്ഥരഹിതവുമായിരുന്നതിനെക്കുറിച്ച് സിൽബ് വിൽസന്റെ മനസ്സിനെ കളിയാക്കി. വിൽസൺ ജയിക്കുന്ന വിധി ദിനത്തിൽ ഇരുവരും തമ്മിൽ ഒരു ബിക്കിനി മത്സരത്തിലേയ്ക്ക് നയിച്ചു. മത്സരം കഴിഞ്ഞ്, വിൽസൺ മുൻ വനിതാ ചാമ്പ്യൻ സേബിൾനെ ചുണ്ടുകളിൽ ചുംബിച്ചു. ഡബ്ല്യു ഡബ്ല്യുഇ വെറ്റീരാനെതിരെ വിൽസന്റെ വിജയത്തിൽ "പരുക്കൻ വികാരങ്ങൾ ഇല്ല" എന്നവൾ കാണിച്ചിരുന്നു.
മുൻകാലങ്ങളിൽ ഉള്ളതുപോലെ ഈ വർഷവും നൊബേൽ, നിഡിയ എന്നിവരുമായി മൽസരം തുടരുകയാണ്. 2000-ലെ വേനൽക്കാലത്ത് ബില്ലി ഗൺ-ന്റെ ഡബ്ല്യുഡബ്ല്യുഇ തിരിച്ചുവരവിനെ വിൽസൺ കൈകാര്യം ചെയ്യുകയുണ്ടായി. നിഡിയ, നോബൽ എന്നിവർക്കു ശേഷം ഈ തട്ടിപ്പ് അവസാനിക്കുകയും ഇരുവരും പ്രിയപ്പെട്ടവരായി മാറുകയും ചെയ്തു. ഈ സഖ്യത്തിന്റെ രൂപീകരണത്തിനു ശേഷം വിൽസൺ, നിഡിയ, ഡോൺ മാറി എന്നിവർ ശനിക്വയുമായി ഒരു ചെറിയ കാലയളവിനുള്ളിൽ സഹകരിച്ചു. ഇത് വിൻസണും നിഡിയയും ഭൗതികമായി "ഹാൻഡിക്യാപ് മാച്ചിൽ" ആധിപത്യം പുലർത്തുന്നതിനായി ശനിക്വയ്ക്ക് വഴിയൊരുക്കി. 

2004 മാർച്ചിൽ വിൽസണും സേബിളും ടീമായി റോ ദിവസ് സ്റ്റാസി കീബ്ലറും മിസ്സ് ജാക്കിയുമായുള്ള പോരാട്ടം നടന്നു. വിൽസണിനോട് രണ്ടുപേരുടെ അസൂയയെ കേന്ദ്രീകരിച്ചാണ് കുടിപ്പകയുടെ കഥാഗതി അതുപോലെ തന്നെ അവർ അടുത്തിടെ വീണ്ടും പേരുള്ള കവർ പെൺകുട്ടികളായിരുന്നു. മാർച്ച് 2000-ലെ പതിപ്പിൽ വരാനിരിക്കുന്ന പ്ലേബോയ്-ൽ രണ്ട് ദിവകൾ ഒരുമിച്ച് ഫീച്ചർ ചെയ്യപ്പെടുന്നതായി പ്രഖ്യാപിക്കപ്പെട്ടു. ആഴ്ചകളോളം നിലനിന്നിരുന്ന പരസ്പരമത്സരത്തിനുശേഷം റെസ്ലിൾമാനിയ XXയിലെ പ്ലേബോയ് ഈവനിംഗ് ഗൗൺ മാച്ചിൽ വിൽസണും സേബിളും ചേർന്ന് കീബ്ലറും മിസ് ജാക്കിയെയും അവരുടെ സായാഹ്ന ഗൗണിൽ നിന്ന് അവരുടെ എതിരാളികളെ അടിച്ചുകൊണ്ട് പരാജയപ്പെടുത്തി.2004 ഏപ്രിൽ 27 ന് വിൽസണും അവളെക്കാൾ 8 വയസ്സു കുറവുള്ള പുരുഷനായ റെസ്ലെർ റൂനേ ഡുപ്രിയുമായി WWE സ്മാക്ക് ഡൗൺ പതിപ്പിൽ ഗുസ്തിപിടിക്കുന്നു. 








</doc>
<doc id="417307" url="https://ml.wikipedia.org/wiki?curid=417307" title="നുർ തതാർ">
നുർ തതാർ

തുർക്കിയിലെ കുർദിശ് വംശപരമ്പരയിൽപെട്ട പ്രമുഖ വനിതാ തായ്‌കൊണ്ടോ പരിശീലകയാണ് നുർ തതാർ അസ്‌കരി (English: Nur Tatar Askari). ഫീദർ, ലൈറ്റ്, വെൽറ്റർ ഇനത്തിലും മത്സരിക്കുന്നു. 
അങ്കാറയിലെ ടിഎസ്ഇ സ്‌പോർട്‌സ് ക്ലബ്ബ്, അങ്കാറ ഇല്ലർ ബങ്കാസി എന്നിവയിൽ അംഗമായിരുന്നു. 
15ാം വയസ്സിലാണ് ആദ്യ മെഡൽ നേടുന്നത്. രണ്ടു തവണ യൂറോപ്യൻ യൂണിയൻ തായ്‌കൊണ്ടോ ചാംപ്യൻഷിപ്പ് നേടി. യൂറോപ്പിലെ എ ക്ലാസ് ടൂർണമെന്റുകളിൽ സ്വർണ്ണ മെഡലുകളിൽ വരെ എത്തിയിട്ടുണ്ട്. റഷ്യയിലെ സെന്റ്പീറ്റേഴ്‌സ്‌ബെർഗിൽ നടന്ന 2010ലെ യൂറോപ്യൻ തായ്‌കൊണ്ടോ ചാംപ്യൻഷിപ്‌സിൽ വെള്ളി മെഡൽ നേടി. 
2012ലെ സമ്മർ ഒളിംപിക്‌സിലേക്ക് യോഗ്യത നേടി. ഇതിൽ 67 കിലോ ഗ്രാം ഇനത്തിൽ വെള്ളി മെഡൽ നേടി where she won the silver medal at 67 kg.. 2013ൽ തുർക്കിയിലെ മെഡിറ്റെറേറിയൻ ഗെയിംസിൽ സ്വർണ്ണ മെഡൽ കരസ്ഥമാക്കി.. 2016ലെ സമ്മർ ഒളിംപിക്‌സിൽ 67 കിലോ ഗ്രാം ഇനത്തിൽ വെങ്കല മെഡൽ നേടി. where she won a bronze medal at 67 kg.
തുർക്കിയിലെ വാൻ പ്രവിശ്യയിലെ വാൻ സിറ്റിയിൽ 1992 ഓഗസ്റ്റ് 16ന് ജനിച്ചു.. 2017ൽ വിവാഹിതയായി.


</doc>
<doc id="417310" url="https://ml.wikipedia.org/wiki?curid=417310" title="വിവിയൻ മാലോൺ ജോൺസ്">
വിവിയൻ മാലോൺ ജോൺസ്

1963 - ൽ അലബാമ സർവകലാശാലയിൽ പ്രവേശനം നേടുകയും 1965 -ൽ അവിടത്തെ ആദ്യ കറുത്തവർഗ്ഗക്കാരായ രണ്ടുവിദ്യാർത്ഥികളിൽ ഒരാളായിത്തീരുകയും ചെയ്ത വ്യക്തിയാണ് വിവിയൻ മാലോൺ ജോൺസ് (Vivian Juanita Malone Jones). (ജൂലൈ15, 1942 – ഒക്ടോബർ13, 2005). വെള്ളക്കാർ മാത്രം പഠിച്ചിരുന്ന അവിടെ വിവിയന്റെയും ജെയിംസ് ഹുഡിന്റെയും പ്രവേശനം തടയാൻ അലബാമ ഗവർണർ ആയിരുന്ന ജോർജ് വാലസ് ശ്രമിച്ച സംഭവത്തിൽക്കൂടിയാണ് ഇവർ പ്രശസ്തി കൈവരിച്ചത്.




</doc>
<doc id="417313" url="https://ml.wikipedia.org/wiki?curid=417313" title="സ്‌കൂൾവാതിൽക്കലെ നിൽപ്പ്">
സ്‌കൂൾവാതിൽക്കലെ നിൽപ്പ്

1963 ജൂൺ 11-ന് അലബാമ സർവ്വകലാശാലയിലെ ഫോസ്റ്റർ ഓഡിറ്റോറിയത്തിൽ നടന്ന ഒരു സംഭവമാണ് സ്‌ക്കൂൾവാതിൽക്കലെ നിൽപ്പ് (The Stand in the Schoolhouse Door). തന്റെ സത്യപതിജ്ഞാചടങ്ങിൽ അലബാമ ഗവർണ്ണറായ ജോർജ് വാലസ് ഉയർത്തിയ "വേർതിരിവ് ഇന്നുണ്ടാകും, നാളെയുമുണ്ടാവും, എന്നുമുണ്ടാവും" എന്ന തന്റെ മുദ്രാവാക്യത്തെ മുറുകെപ്പിടിക്കുന്നതിനായി അലബാമ സർവകലാശാലയിൽ പ്രവേശനം ലഭിച്ച കറുത്തവർഗ്ഗക്കാരായ വിദ്യാർത്ഥികൾ വിവിയൻ മാലോൺ, ജെയിംസ് ഹുഡ് എന്നിവരെ സർവകലാശാലയിൽ പ്രവേശിക്കുന്നതു തടയുന്നതിനായി അതിന്റെ വാതിൽ മറച്ചുകൊണ്ടുനിന്നതിനെയാണ് സ്‌ക്കൂൾവാതിൽക്കലെ നിൽപ്പ് എന്നു പറയുന്നത്.

ഇതിനുപ്രതികരണമായി അമേരിക്കൻ പ്രസിഡണ്ണ്ട് കെന്നഡി എക്സിക്ക്യൂട്ടീവ് ഓർഡർ 11111 ഇറക്കുകയും അലബാമ നാഷണൽ ഗാർഡിനെ അവിടെ വിന്യസിക്കുകയും അതിന്റെ ജനറൽ ആയ ഹെൻറി ഗ്രഹാം സർവ്വകലാശാലയിൽ എത്തുകയും വാലസിനോട് വാതിൽക്കൽ നിന്നും മാറാൻ ആവശ്യപ്പെട്കയും ചെയ്തു. ""സർ, പറയുന്നതിൽ വിഷമമുണ്ടെങ്കിലും അമേരിക്കൻ പ്രസിഡണ്ടിന്റെ ഉത്തരവുമായാണ് ഞാൻ എത്തിയിരിക്കുന്നത്, താങ്കൾ ഇവിടുന്ന് മാറണം"." തുടർന്നും വാലസ് സംസാരിച്ചുവെങ്കിലും അവിടുന്ന് മാറുകയും മാലോണും ഹുഡും തങ്ങളുടെ പ്രവേശനം പൂർത്തിയാക്കുകയും ചെയ്തു. ഈ സംഭവത്തോടെ വാലസും പ്രശസ്തനായിമാറി.



</doc>
<doc id="417320" url="https://ml.wikipedia.org/wiki?curid=417320" title="എ ഡേ ഇൻ ദ ലൈഫ് ഓഫ് മാർലൺ ബണ്ടോ">
എ ഡേ ഇൻ ദ ലൈഫ് ഓഫ് മാർലൺ ബണ്ടോ

ജിൽ ട്വിസ്സ് എഴുതി ഇ.ജി.കെല്ലർ ചിത്രീകരണം നിർവഹിച്ചു 2018 ൽ ഇറങ്ങിയ ഒരു കുട്ടികളുടെ പുസ്തകമാണ് എ ഡേ ഇൻ ദ ലൈഫ് ഓഫ് മാർലൺ ബണ്ടോ അഥവാ ലാസ്റ്റ് വീക്ക് ടുനൈറ്റ് വിത്ത് ജോൺ ഒലിവർ പ്രെസെന്റ്സ്: എ ഡേ ഇൻ ദ ലൈഫ് ഓഫ് മാർലൺ ബണ്ടോ. അമേരിക്കയുടെ വൈസ് പ്രസിഡന്റ് മൈക് പെൻസിന്റെ വളർത്തുമുയൽ ആയ മാർലൺ ബണ്ടോയുടെ ജീവിതത്തിലെ ഒരു ദിനമാണ് പുസ്തകത്തിൽ വിവരിക്കുന്നത്. മാർലൺ ബണ്ടോയ്ക്കും വെസ്ലി എന്ന് പേരുള്ള ഒരു മുയലിനും ഇടക്കുള്ള സ്വവർഗ അനുരാഗമാണ് പുസ്‌തകത്തിന്റെ പ്രമേയം. 

സ്വവർഗ വിവാഹത്തോടുള്ള മൈക് പെൻസിന്റെ കടുത്ത എതിർപ്പ്, സ്വവർഗ അനുരാഗികളെ തിരുത്താൻ ഉപയോഗിക്കുന്ന ശാസ്ത്രീയ അടിത്തറയില്ലാത്ത കൺവേർഷൻ തെറാപ്പിയോടുള്ള പിന്തുണ എന്നിവക്ക് മറുപടിയായി ആണ്, ലാസ്റ്റ് വീക്ക് ടുനൈറ്റ് വിത്ത് ജോൺ ഒലിവർ എന്ന ടെലിവിഷൻ പരിപാടിയുടെ, കോമഡി എഴുത്തുകാരൻ കൂടിയായ ജിൽ ട്വിസ്സ് എൽ.ജി.ബി.റ്റി വിഷയമായ ഈ പുസ്തകം എഴുതിയത്. പെൻസിന്റെ കുടുംബാംഗങ്ങൾ എഴുതിയ മാർലൺ ബുണ്ടോ’സ്: എ ഡേ ഇൻ ദ ലൈഫ് ഓഫ് വൈസ് പ്രസിഡന്റ് എന്ന പുസ്‌തകം പ്രസിദ്ധീകരിക്കുന്നതിനു ഒരു ദിവസം മുൻപ്, 2018 മാർച്ച് 18 നാണ് ഈ പുസ്‌തകം ഇറങ്ങിയത്. പുസ്‌തകത്തിന്റെ ഓഡിയോബുക്ക് പതിപ്പിൽ ജിം പാഴ്സൺസ്, ജെസ്സി ടൈലർ ഫെർഗൂസൻ, ജെഫ് ഗാർലിൻ, എല്ലി കെമ്പർ, ജോൺ ലിത്ഗോ, ജാക്ക് മക്ബ്രേയ്ർ, റുപോൾ എന്നിവരുടെ ശബ്ദം ഉൾപെടുത്തിയിരിക്കുന്നു. 

റിലീസ് ചെയ്ത ദിവസം, ജോൺ ഒലിവർ,
ലാസ്റ്റ് വീക്ക് ടുനൈറ്റ് വിത്ത് ജോൺ ഒലിവർ എന്ന തന്റെ ടെലിവിഷൻ പരിപാടിയുടെ അവസാനം ഈ പുസ്തകം അവതരിപ്പിച്ചു. അന്നത്തെ എപ്പിസോഡ് മുഖ്യമായും മൈക് പെൻസിനെക്കുറിച്ചും അദ്ദേഹത്തിന്റെ എൽ.ജി.ബി.റ്റി വിരുദ്ധ നിലപാടുമാണ് ചർച്ച ചെയ്തത്. മികച്ച പ്രതികരണം നേടിയ പുസ്തകം ലാസ്റ്റ് വീക്ക് ടുനൈറ്റിന്റെ അണിയറ പ്രവർത്തകരുടെ പ്രതീക്ഷകൾക്ക് അപ്പുറം വിൽപന നടത്തുകയും ഒരു ബെസ്റ്റ് സെല്ലർ ആവുകയും ചെയ്തു. ആമസോൺ.കോമിൽ പുസ്‌തകവും അതിന്റെ ഇ-ബുക്ക് പതിപ്പും വില്പനയുടെ കാര്യത്തിൽ ഒന്നാം സ്ഥാനം നേടി. പുസ്തകത്തിന്റെ വിൽപനയിൽ നിന്നുള്ള എല്ലാ ലാഭവും ദ ട്രെവർ പ്രോജക്ട്, എയ്ഡ്സ് യുണൈറ്റഡ് എന്നിവയ്ക്ക് സംഭാവനയായി നൽകും. 


</doc>
<doc id="417324" url="https://ml.wikipedia.org/wiki?curid=417324" title="അസന്ധിമിത്ര">
അസന്ധിമിത്ര

അശോകചക്രവർത്തിയുടെ പ്രധാന രാജ്ഞിയായിരുന്നു അസന്ധിമിത്ര(മരണം: ക്രി.മു. 240). ശ്രീലങ്കയിലെ ആദ്യകാല രാജാക്കന്മാരെക്കുറിച്ച് പ്രതിപാദിക്കുന്ന മഹാവംശ എന്ന കൃതിയിൽ ഇവരെ കുറിച്ച് വളരെ നല്ല രീതിയിലുള്ള പരാമർശങ്ങളുണ്ട്.. 
ദില്ലിയിലെ വടക്ക് ഭാഗത്ത് കിഴക്കൻ ഹരിയാനയിൽ ഉണ്ടായിരുന്നു ഒരു ചെറിയ രാജ്യത്തിന്റെ രാജകുമാരിയായിരുന്നു അസന്ധിമിത്ര എന്ന് കരുതപ്പെടുന്നു. 80 അടി ഉയരവും 250 അടി വ്യാസമുള്ള, ഇന്ത്യയിലെ ഏറ്റവും വലിയ അശോക സ്തൂപം, ഈഭാഗത്ത് അസന്ധ് എന്നു പേരായ ഒരു ചെറുപട്ടണത്തിൽ സ്ഥിതി ചെയ്യുന്നു എന്നത് ഈ വാദത്തിന് പിന്തുണ നൽകുന്നു. ഒരു തികഞ്ഞ സുന്ദരിയായി. വർണ്ണിക്കപ്പെട്ട ഈ രാജ്ഞിയുടെ കൈകാലുകളിലെ സന്ധികൾ മടക്കുകയോ നിവർത്തുകയോ ചെയ്യുമ്പോൾ മാത്രമേ അവ കാണപ്പെടുകയുള്ളൂ എന്നതിനാൽ അവൾ അസന്ധിമിത്ര എന്ന് വിളിക്കപ്പെട്ടു എന്നാണ് മഹാവംശത്തിൽ പറഞ്ഞിരിക്കുന്നത്. എന്നിരുന്നാലും, ഈ പേരിന്റെ കൂടുതൽ ലളിതമായ വ്യാഖ്യാനം, നിസ്സംഗതയുടെ (അസന്ധി - detachment) സുഹൃത്ത് (മിത്ര - friend) എന്നതാണ്).
രാജകുടുംബത്തിലെ അംഗമായിരുന്നതിനാൽ അശോക രാജകുമാരന് അനുയോജ്യമായ ഒരു ഭാര്യയായി അസന്ധിമിത്ര പരിഗണിക്കപ്പെട്ടു. ക്രി.മു. 270-ൽ അശോകചക്രവർത്തി അധികാരമേറ്റപ്പോൾ അസന്ധിമിത്രയെ ‘അഗ്രമഹിഷി’ എന്ന പദവി നൽകി ആദരിച്ചു. ക്രി.മു. 240-ൽ തന്റെ മരണംവരെ, മുപ്പതു വർഷക്കാലം അസന്ധിമിത്ര ആ പദവിയിൽ തുടർന്നു . അശോകന്റെ രാജവംശത്തിൽ പിറന്ന ഏകഭാര്യയായിരുന്നു അസന്ധിമിത്ര അവർക്ക് വിശേഷ അധികാരങ്ങളുമുണ്ടായിരുന്നു . അശോകന്റെ മറ്റ് ഭാര്യമാരായ ദേവി, കറുവാകി തുടങ്ങിയവർ യഥാക്രമം വിദിശ, കൗസാംബി എന്നിവിടങ്ങളിൽ താമസിച്ചപ്പോൾ തന്റെ ജീവിതകാലം മുഴുവൻ മൗര്യസാമ്രാജ്യത്തിന്റെ തലസ്ഥാനമായ പാടലീപുത്രത്തിൽ ചക്രവർത്തിയുടെ കൂടെ കൊട്ടാരത്തിൽ തന്നെ കഴിഞ്ഞു. 

അസന്ധിമിത്ര തികഞ്ഞ സംബുദ്ധ വിശ്വാസി ആയിരുന്നു. ബുദ്ധമത വിശ്വാസത്തിന്റെ പുരോഗതിക്കായി മഹാരാജാവ് അശോകന്റെ പ്രവർത്തനങ്ങൾക്ക് അവർ പൂർണ്ണപിന്തുണ നൽകി . ചക്രവർത്തിയുടെ വിശ്വസ്തയായ ഒരു ഉപദേശകയും പ്രിയപ്പെട്ട റാണിയുമായിരുന്നു അവർ.

ക്രി.മു. 240-ൽ അസന്ധിമിത്ര അന്തരിച്ചു. അവർക്ക് കുട്ടികളുണ്ടായിരുന്നില്ല. അവരുടെ മരണത്തിൽ അശോകൻ വളരെയധിക ദുഃഖിച്ചിരുന്നു. അസന്ധിമിത്രയുടെ മരണത്തിന് ശേഷം നാല് വർഷങ്ങൾ കഴിഞ്ഞ് അശോകൻ തിശ്യരക്ഷയെ വിവാഹം കഴിച്ചു. തിശ്യരക്ഷ അസന്ധിമിത്രയുടെ തോഴി ആയിരുന്നുവെന്ന് അഭിപ്രായമുണ്ട്.


</doc>
<doc id="417328" url="https://ml.wikipedia.org/wiki?curid=417328" title="വയൽക്കിളി സമരം">
വയൽക്കിളി സമരം

കണ്ണൂർ ജില്ലയിലെ കീഴാറ്റൂർ എന്ന സ്ഥലത്ത് നെൽവയൽ നികത്തി ബൈപാസ് പാത നിർമ്മിക്കുന്നതിനെതിരേ നാട്ടുകാരുടെ നേതൃത്വത്തിൽ ആരംഭിച്ച പ്രതിഷേധ സമരമാണ് കീഴാറ്റൂർ സമരം അല്ലെങ്കിൽ വയൽക്കിളി സമരം എന്നറിയപ്പെടുന്നത്. തളിപ്പറമ്പിലൂടെ കടന്നുപോകുന്ന നിലവിലുള്ള ദേശീയപാത 45 മീറ്ററാക്കുമ്പോൾ ഉണ്ടാകുന്ന നഷ്ടവും, എതിർപ്പും ഒഴിവാക്കാനാണ് കുപ്പം-കീഴാറ്റൂർ-കൂവോട്-കുറ്റിക്കോൽ ബൈപാസ് ഉണ്ടാക്കാൻ നിർദ്ദേശമുയർന്നത്. ഈ നിർദ്ദേശപ്രകാരം പാത നിർമ്മിക്കുമ്പോൾ ഏതാണ്ട് നൂറോളം വീടുകൾ പൊളിക്കേണ്ടി വരുമെന്നായപ്പോൾ പ്രതിഷേധമുയരുകയും, കീഴാറ്റൂരിലൂടെ അലൈൻമെന്റ് നിർമ്മിക്കാൻ ബദൽ നിർദ്ദേശം വന്നു, ഇപ്രകാരം നടപ്പിലാക്കിയാൽ മുപ്പതോളം വീടുകൾ മാത്രമേ പൊളിക്കേണ്ടി വരൂ എന്നതായിരുന്നു അനുകൂലഘടകം.

വീടുകൾ നഷ്ടപ്പെടുന്നതിലുപരി ഒരു ഗ്രാമത്തിന്റെ ആവാസവ്യവസ്ഥയെ തന്നെ നശിപ്പിച്ചേക്കാമെന്ന രീതിയിലുള്ള ദേശീയപാത നിർമ്മാണത്തിനെതിരേ ഗ്രാമീണവാസികൾ തന്നെ രംഗത്തെത്തി. രാഷ്ട്രീയത്തിനുപരിയായി തുടങ്ങിയ സമരത്തെ അനുകൂലിച്ച് ഇപ്പോൾ പ്രമുഖപാർട്ടികളെല്ലാം രംഗത്തെത്തികഴിഞ്ഞു.

കണ്ണൂരിലെ തളിപ്പറമ്പിലൂടെ പോകുന്ന ദേശീയപാത 45 മീറ്ററാക്കാൻ സർക്കാർ തീരുമാനമെടുത്തു. എന്നാൽ ഇതു വീതി കൂട്ടുമ്പോൾ, ധാരാളം കടകമ്പോളങ്ങൾ പൊളിക്കേണ്ടിവരുന്നതുമായി ബന്ധപ്പെട്ടുണ്ടാകുന്ന കഷ്ടനഷ്ടങ്ങൾ കണക്കിലെടുത്ത് കുപ്പം-കീഴാറ്റൂർ-കൂവോട്-കുറ്റിക്കോൽ ബൈപാസ് ഉണ്ടാക്കാൻ ബദൽ നിർദ്ദേശമുയർന്നു. എന്നാൽ ഇത്തരത്തിൽ ബൈപാസ് നിർമ്മിച്ചാൽ നൂറോളം വീടുകൾ പൊളിക്കേണ്ടി വരുമെന്ന് ഇതിനുവേണ്ടി പഠനം നടത്തിയ കൺസൾട്ടൻസി പറയുന്നു. ഈ നിർദ്ദേശത്തിനെതിരേ ശക്തമായ പ്രതിഷേധമുയർന്നു. പ്രതിഷേധം ശക്തമായതോടെ, കീഴാറ്റൂരിലൂടെ പുതിയ അലൈൻമെന്റിനു നിർദ്ദേശം ഉയർന്നു. മുപ്പതോളം വീടുകൾ മാത്രമേ പൊളിക്കേണ്ടി വരൂ എന്നതായിരുന്നു അനുകൂലഘടകം. വീടുകൾ പൊളിക്കുന്നതു മാത്രമേ കൺസൾട്ടൻസി കണക്കിലെടുത്തിരുന്നുള്ളൂ. ഒരു ഗ്രാമത്തിന്റെ ആവാസവ്യവസ്ഥയുടെ ഭാഗമായ നെൽവയലുകളും, തണ്ണീർത്തടവും നശിപ്പിക്കപ്പെടുമെന്നത് അവർ പരിഗണിച്ചതേയില്ല.

സി.പി.ഐ. (എം) നേതൃത്വം നൽകിയ വയൽക്കിളികൾ എന്ന സംഘടനയാണ് സമരരംഗത്തേക്ക് ആദ്യം വന്നത്. കീഴാറ്റൂരിലെ ഗ്രാമീണരായിരുന്നു ഇവരെല്ലാം. എന്നാൽ വികസനത്തിനു എതിരു നിൽക്കരുതെന്നും, ദേശീയപാത അലൈൻമെന്റ് ഒഴിവാക്കാനാവില്ലെന്നുമാണ് സി.പി.ഐ. (എം) നിലപാടെന്നു വ്യക്തമായതോടെ, ഒരു വിമതവിഭാഗം അവിടെ ഉടലെടുത്തു. സമരത്തെ അനുകൂലിക്കുന്നവരും, സമരത്തെ എതിർക്കുന്നവരും എന്ന രണ്ടു ഗ്രൂപ്പുണ്ടായി. എന്നാൽ സി.പി.ഐ. (എം)നെ തള്ളി പതിനൊന്നുപേർ സമരത്തോടൊപ്പം ഉറച്ചു നിന്നു. ഇവരെ പാർട്ടിയിൽ നിന്നും പുറത്താക്കിയതോടെ, ഈ സമരം ജനവിരുദ്ധ,സർക്കാർവിരുദ്ധ,വികസനവിരുദ്ധ സമരമായി മുദ്രകുത്തപ്പെട്ടു.

വയൽക്കിളി സമരപന്തൽ തീവച്ചു നശിപ്പിക്കപ്പെട്ടു. ഇതു ചെയ്തത് സി.പി.ഐ.എം പ്രവർത്തകാണെന്ന് സമരക്കാർ ആരോപിക്കുമ്പോൾ, സി.പി.ഐ.എമ്മിനു പങ്കില്ലെന്ന് പാർട്ടി വ്യക്തമാക്കി. കേരള മന്ത്രിയായ ജി. സുധാകരൻ സമരക്കാരെ കഴുകന്മാർ എന്നു വിശേഷിപ്പിച്ചു. കീഴാറ്റൂരിനെ സർക്കാർ വിരുദ്ധഭൂമിയാക്കാൻ ശ്രമിക്കുന്നുവെന്നായിരുന്നു സി.പി.ഐ.എമ്മിന്റെ നിലപാട്.

സമരപന്തൽ കത്തിച്ചതോടു കൂടി സമരരംഗത്തേക്ക്, ഭാരതീയ ജനതാ പാർട്ടി, കോൺഗ്രസ്സ് എന്നീ രാഷ്ട്രീയസംഘടനകളും എത്തിച്ചേർന്നു.



ദേശീയപാതാവികസനമെന്ന രീതിയിൽ ഒരു ഗ്രാമത്തിന്റെ ആവാസവ്യവസ്ഥയെ കല്ലും മണ്ണും ഇട്ട് മൂടി നശിപ്പിക്കുന്നത് ജനദ്രേോഹമായ നടപടിയാണെന്നാണ് ഇതിനെക്കുറിച്ച് പഠനം നടത്തിയ കേരള ശാസ്ത്രസാഹിത്യ പരിഷത്ത് അഭിപ്രായപ്പെട്ടത്. നിലവിലുള്ള ദേശീയപാത ഇരുവശത്തും വീതി കൂട്ടുകയും നഗരഭാഗത്ത് ചിറവത്ത് മുതൽ തൃച്ചംബരം വരെ ഒരു മേൽപ്പാലം സ്ഥാപിക്കുകയും ചെയ്താൽ പ്രശ്നം ഏറ്റവും കുറഞ്ഞ സാമൂഹിക-പാരിസ്ഥിതിക പ്രത്യാഘാതത്തോടെ പരിഹരിക്കാനാകും.


</doc>
<doc id="417331" url="https://ml.wikipedia.org/wiki?curid=417331" title="ലാക്കുണാർ അമ്നേഷ്യ">
ലാക്കുണാർ അമ്നേഷ്യ

ഒരു പ്രത്യേക സംഭവം ഓർത്തെടുക്കുന്നതിനോ അതിനെക്കുറിച്ച് വിശദീകരിയ്ക്കുവാൻ കഴിയാതെയോ വരുന്ന ഒരു രോഗാവസ്ഥയാണ് ലാക്കുണാർ അമ്നേഷ്യ( lacuna - a gap). മസ്തിഷ്കത്തിലെ കോർട്ടെക്സ് മേഖലയിൽ സ്മരണകളെ കൈകാര്യം ചെയ്യുന്ന കോശങ്ങളുടെ നാശമാണിതിനുകാരണം.ഓർമ്മകളും വികാരങ്ങളും നിയന്ത്രിക്കുന്ന ലിംബിക് സിസ്റ്റത്തിലേക്കുള്ള മസ്തിഷ്ക ഭാഗങ്ങളുടെ വൈകല്യം ഇതിനു കാരണമാകുന്നുണ്ട്.

ദീർഘകാല സ്മരണ, ഹ്രസ്വകാല സ്മരണ എന്നിവ പരിശോധിക്കുകയും രോഗിയുടെ പൊതുവായ ആരോഗ്യനില വിലയിരുത്തിയതിനു ശേഷവും ചികിത്സ തീരുമാനിക്കുന്നു.തലച്ചോറിന് ഗുരുതരമായ ക്ഷതം സംഭവിച്ചിട്ടുണ്ടെങ്കിലോ അല്ലെങ്കിൽ മസ്തിഷ്കത്തിലെ സ്മരണ പകർത്തപ്പെടുന്ന പ്രത്യേക ഭാഗത്തിനു അപരിഹാര്യമായ പരിക്കേറ്റിറ്റുണ്ടെങ്കിലോ ചികിത്സ ഫലപ്രദമാകണമെന്നില്ല.


</doc>
<doc id="417334" url="https://ml.wikipedia.org/wiki?curid=417334" title="ജൂലി കാവ്നർ">
ജൂലി കാവ്നർ

ജൂലി ദെബോരാ കാവ്നർ(ജനനം സെപ്റ്റംബർ 7, 1950) ഒരു അമേരിക്കൻ അഭിനേത്രി, വോയ്സ് അഭിനേത്രി, ഹാസ്യനടി എന്നീ നിലകളിൽ അറിയപ്പെടുന്നു.1974- ൽ "റോഡോ" എന്ന വലേരി ഹാർപ്പറുടെ കഥാപാത്രത്തിന്റെ ഇളയ സഹോദരി "ബ്രെൻഡ മോർഗൻസ്റ്റൺ" എന്ന ആദ്യ വേഷത്തിന് കോമഡി പരമ്പരയിൽ മികച്ച സഹനടിക്കുള്ള "പ്രൈം ടൈം എമ്മി അവാർഡ്" ലഭിച്ചിരുന്നു. നാല് പ്രാവശ്യം പ്രൈം ടൈം എമ്മി പുരസ്കാരത്തിന് നാമനിർദ്ദേശം ചെയ്യപ്പെട്ടെങ്കിലും1978-ൽ ഈ അവാർഡ് നേടുകയുണ്ടായി. "ദി സിംസൺസ്" എന്ന അനിമേഷൻ ടെലിവിഷൻ പരമ്പരയിൽ "മാർജി സിംപ്സൺ" എന്ന കഥാപാത്രത്തിന്റെ ശബ്ദ റോളിൽ പ്രശസ്തയായിരുന്നു. പ്രദർശനത്തിനുള്ള മറ്റ് കഥാപാത്രങ്ങൾക്കും, "ജാക്വിലീൻ ബോവിയർ, പാട്ടി, സെൽമ ബോവിയർ" തുടങ്ങിയ കഥാപാത്രങ്ങൾക്കും ശബ്ദം നൽകിയതിൽ ഉൾപ്പെടുന്നു. 

ജൂലി "മൃദുല ശബ്ദം" കൊണ്ട് മറ്റുള്ളവരിൽ നിന്നും വ്യത്യസ്തമായിരിക്കുന്നു. 1987- ൽ അരങ്ങേറിയ "ട്രെയ്സി ഉൽമാൻ ഷോ" വിചിത്രമായ ഒരു കുടുംബത്തെക്കുറിച്ചുള്ള ആനിമേഷൻ ഷോർട്ട്സ് പരമ്പരയാണിത്. "ദി സിംസൺസ്" ന്റെ ഷോർട്ട്സിന് ശബ്ദങ്ങൾ ആവശ്യമായിരുന്നു. നിർമ്മാതാക്കൾ തീരുമാനിച്ചതനുസരിച്ച് മോർജിന് ശബ്ദം നൽകണമെന്ന് കാവ്നറോട് പറയുകയായിരുന്നു. 






</doc>
<doc id="417337" url="https://ml.wikipedia.org/wiki?curid=417337" title="ഹിലാരി ബർട്ടൺ">
ഹിലാരി ബർട്ടൺ

ഹിലാരി ബർട്ടൺ (ജനനം: 1982 ജൂലൈ 1) ഒരു അമേരിക്കൻ അഭിനേത്രിയും നിർമ്മാതാവുമാണ്. MTV യുടെ ടോട്ടൽ റിക്വസ്റ്റ് ലിവ് എന്ന പരിപാടിയുടെ ഒരു മുൻ ഹോസ്റ്റ് ആയിരുന്ന ഹിലാരി ബർട്ടൺ / യുടെ നാടകപരമ്പരയായിരുന്ന വൺ ട്രീ ഹില്ലിൽ പെയ്ട്ടൺ സോയർ എന്ന കഥാപാത്രമായി ആറു സീസണുകളിൽ (2003 മുതൽ 2009 വരെ) പ്രത്യക്ഷപ്പെട്ടിരുന്നു. ഔവർ വെരി ഓൺ, സോൾസ്റ്റൈസ്, ദ ലിസ്റ്റ് തുടങ്ങിയ ചിത്രങ്ങളിലെ പ്രധാന വേഷങ്ങളോടെ ബർട്ടൺ പ്രേക്ഷക ഹൃദയങ്ങളിൽ ചിരപ്രതിഷ്ഠ നേടി. യു.എസ്.എ. നെറ്റ്വർക്കിന്റെ ക്രൈം ഡ്രാമാ പരമ്പരയായ വൈറ്റ് കോളറിൽ (2010 - 13) സാറാ എല്ലിസ് എന്ന കഥാപാത്രമായും 2013 ൽ എബിസിയുടെ മെഡിക്കൽ ഡ്രാമ പരമ്പരയായ ഗ്രെയ്സ് അനാട്ടമിയിൽ ഡോ. ലോറൻ ബെസ്വെൽ എന്ന കഥാപാത്രമായും വേഷമിട്ടിരുന്നു. 2014-ൽ, എബിസിയുടെ ഹ്രസ്വകാല പരമ്പരയായ ഫോർഎവറിൽ മോളി ഡാവിസ് ആയും 2015 ലെ സിബിഎസ് ഹ്രസ്വകാല പരമ്പരയായ എക്സ്റ്റാൻറ് എന്ന ശാസ്ത്ര കഥാപരമ്പരയിൽ ആവർത്തന കാഥാപാത്രമായ അന്ന ഷീഫറായും പ്രത്യക്ഷപ്പെട്ടിരുന്നു. 2016 ൽ ഫോക്സ് ആക്ഷൻ പരമ്പരയായ ലെഥൽ വെപ്പണിൽ ആവർത്തിച്ചു വരുന്ന കഥാപാത്രമായ DEA (ഡ്രഗ് എൻഫോർസ്മെൻറ് അഡ്മിനിസ്ട്രേഷൻ) എജൻറ്, കാരൻ പാമറായി വേഷമിട്ടു.

ബർട്ടൻ വിർജീനിയയിലെ സ്റ്റെർലിങ്ങിലാണ് ജനിച്ചത്. പിതാവ് ഒരു മുൻകാല ഗ്രീൻ ബെററ്റും (യു.എസ്. ആർമി സ്പെഷ്യൽ ഫോർസ് അംഗം) മാതാവ് ഒരു റിയൽ എസ്റ്റേറ്റ് ഏജന്റുമായിരുന്നു. മൂന്നു സഹോദരന്മാരുൾപ്പെടെയുള്ള നാലു മക്കളിൽ മൂത്തയാളായിരുന്നു ഹിലാരി ബർട്ടൺ.



</doc>
<doc id="417345" url="https://ml.wikipedia.org/wiki?curid=417345" title="ജെയ്ൻ മാൻസ്ഫീൽഡ്">
ജെയ്ൻ മാൻസ്ഫീൽഡ്

അമേരിക്കക്കാരിയായ ഒരു സിനിമ, തിയേറ്റർ, ടെലിവിഷൻ അഭിനേത്രിയായിരുന്നു ജെയ്ൻ മാൻസ്ഫീൽഡ് (Jayne Mansfield) (ജനനം: വീര ജെയ്ൻ പാമെർ, ഏപ്രിൽ 19, 1933 - ജൂൺ 29, 1967). ഒരു നൈറ്റ്ക്ലബ് എന്റർടെയ്നർ, ഗായിക എന്നതുകൂടാതെ ആദ്യകാല പ്ലേബോയ് പ്ലേമിറ്റുകളിൽ ഒരാളുമായിരുന്നു അവർ. ഇരുപതാം നൂറ്റാണ്ടിലെ ഫോക്സിന്റെ കരാർ പ്രകാരം1950 കളിലും 1960 കളുടെ തുടക്കത്തിലും ഒരു പ്രമുഖ ഹോളിവുഡ് സെക്സ് സിമ്പൽ ആയിരുന്നു. വളരെ പ്രസിദ്ധമായ വ്യക്തിഗത ജീവിതമായിരുന്നു അവർ നയിച്ചിരുന്നത്. ഇറ്റലിയിലെ ഓസ്കാർ രണ്ട് വേൾഡ് അവാർഡുകൾ മാൻസ്ഫീൽഡ് സ്വന്തമാക്കിയിയിരുന്നു.

മാൻസ്ഫീൽഡിന്റെ സിനിമാ ജീവിതകാലം അൽപ്പകാലത്തേയ്ക്കേ ഉണ്ടായിരുന്നുവെങ്കിലും ഒട്ടേറെ ബോക്സ് ഓഫീസ് വിജയങ്ങൾ ജെയ്ൻ സ്വന്തമാക്കിയിട്ടുണ്ട്. "തിയേറ്റർ വേൾഡ് അവാർഡും ഗോൾഡൻ ഗ്ലോബ് അവാർഡും" കരസ്ഥമാക്കിയിരുന്നു. 1955-1956 ബ്രോഡ്വേ പതിപ്പിലും, 1957- ലെ ഹോളിവുഡ് മൂവി പതിപ്പായ "വിൽ സ്യൂസെന്റ് സ്പൈയിൽ റോക്ക് ഹണ്ടറിന്റെയും" സാങ്കൽപ്പിക അഭിനേത്രിയായ "റിത മാർലോയുടെ" വേഷം വിജയമായിരുന്നു. "ദ് ഗേൾ കാൻഡ് ഹെൽപ്പ് ഇറ്റ്" (1956), "ദ വേ വാർഡ് ബസ്" (1957), " ടൂ ഹോട്ട് ടു ഹാൻഡിൽ" (1960), ലൈംഗിക ചൂഷണ ചിത്രമായ" പ്രോമിസെസ്! പ്രോമിസെസ്!" (1963) എന്നീ ചിത്രങ്ങളിലും അഭിനയിച്ചു. ഹോളിവുഡ് മോഷൻ പിക്ചറിൽ നഗ്ന നായികയാവുന്ന ആദ്യത്തെ അമേരിക്കൻ വനിതയായിരുന്നു ജെയ്ൻ മാൻസ്ഫീൽഡ്.

പബ്ലിക് റിലേഷൻസ് പ്രൊഫഷണൽ ആയ ആദ്യ ഭർത്താവ് പോൾ മാൻസ്ഫീൽഡിൽ നിന്നും മാൻസ്ഫീൽഡ് തന്റെ പ്രൊഫഷണൽ പേര് എടുത്തു. മൂന്നു തവണ വിവാഹിതയും വിവാഹമോചനവും നേടിയ മാൻസ്ഫീൽഡിന് അഞ്ചു കുട്ടികൾ ഉണ്ടായിരുന്നു. മൻസ്ഫീൽഡിന് റോബർട്ട്, ജോൺ കെ. കെന്നഡി, അവരുടെ അറ്റോർണി സാമുവൽ എസ്. ബ്രോഡ്, ലാസ് വെഗാസ് എന്റർടെയിനർ നെൽസൺ സാർഡെല്ലി എന്നിവരുമായി വളരെ അടുത്ത ബന്ധമുണ്ടായിരുന്നു.1967 ജൂൺ 29 ന് 34 വയസുള്ളപ്പോൾ ന്യൂ ഓർലിയൻസിലെ ഒരു കാറപകടത്തിൽപ്പെട്ട് ജെയ്ൻ മാൻസ്ഫീൽഡ് മരണമടഞ്ഞു. 
ജർമനിയുടെയും ഇംഗ്ലീഷുകാരുടെയും വംശത്തിൽ നിന്നുള്ള "ഹെർബെർട്ട് വില്യം പാമർ" (1904-1936), ഇംഗ്ലീഷുകാരിയായ വെരാ (നീ ജെഫ്രി) പാമർ (1903-2000) എന്നിവരുടെ ഏക സന്താനമായ ജെയ്ൻ 1933 ഏപ്രിൽ 19 ന് പെൻസിൽവാനിയയിലെ ബ്രൈൻ മാറിൽ ജനിച്ചു. അമ്മയുടെ മുത്തച്ഛനായ തോമസിന്റെ പക്കൽ നിന്ന് 90,000 ഡോളറും 1958- ൽ ബിയാട്രിസ് മേരി പാമെർ എന്ന അമ്മയുടെ മുത്തശ്ശിയിൽ നിന്ന് 36,000 ത്തിൽ കൂടുതൽ ഡോളറും പാരമ്പര്യസ്വത്തായി ലഭിച്ചിരുന്നു.

ന്യൂ ജേഴ്സിയിലെ ഫിലിപ്സ്ബർഗിലാണ് ബാല്യകാലം ജെയ്ൻ ചെലവഴിച്ചിരുന്നത്. അവിടെയാണ് അറ്റോർണി പരിശീലനം നടത്തിവന്നിരുന്നതും ഭാവിയിലെ ന്യൂ ജേഴ്സി ഗവർണർ ആകേണ്ടിയിരുന്നതുമായ പിതാവ് റോബർട്ട് ബി.മേയ്നർ 1936- ൽ ഹൃദയാഘാതം മൂലം അന്തരിച്ചു. 1939-ൽ അവരുടെ അമ്മ സെയിൽസ് എഞ്ചിനീയർ ഹാരി ലോറൻസ് പിയേഴ്സിനെ വിവാഹം കഴിക്കുകയും കുടുംബം ടെക്സസിലെ ഡല്ലസിലേക്ക് താമസം മാറുകയും ചെയ്തിരുന്നു. അവിടെ അവർ വെരാ ജെയ്ൻ പിയേഴ്സ് എന്നറിയപ്പെട്ടു.

ഒരു കുട്ടിയായിരുന്നപ്പോൾ ഷേർലി ടെമ്പിൾ പോലൊരു ഹോളിവുഡ് താരമാകാൻ ജെയ്ൻ ആഗ്രഹിച്ചു പന്ത്രണ്ടു വയസ്സുള്ളപ്പോൾ അവൾ ബാൽറൺ നൃത്തം പഠിച്ചു. 1950- ൽ ഹൈലാൻഡ് പാർക്ക് ഹൈസ്കൂളിൽ നിന്ന് ബിരുദം നേടി. ഹൈസ്കൂളിൽ ആയിരിക്കുമ്പോൾ പാമർ വയലിൻ, പിയാനോ, വയൊലാ പാഠങ്ങൾ എന്നിവ കൂടാതെ അവർ സ്പാനിഷ്, ജർമ്മൻ ഭാഷകളും പഠിച്ചു എടുത്തു. ഗണിതശാസ്ത്രത്തിൽ അടക്കം ഉയർന്ന ബി എസ് ഗ്രേഡുകൾ ലഭിച്ചിട്ടുണ്ട്.




</doc>
<doc id="417354" url="https://ml.wikipedia.org/wiki?curid=417354" title="മിസ്സ് വേൾഡ് 2000">
മിസ്സ് വേൾഡ് 2000

മിസ്സ് വേൾഡ്-ന്റെ 50-ാമത് എഡിഷനാണ് മിസ്സ് വേൾഡ് 2000. ലണ്ടനിലെ മില്ലേനിയം ഡോമിൽ വച്ച് നവംബർ 30, 2000-നു മത്സരം നടന്നു. ഇതിന്റെ സ്വിംസ്യുട്ട് റൌണ്ട് മാലിദ്വീപിൽ വച്ചാണു നടത്തിയത്.

മിസ്സ് വേൾഡ് ഓർഗനൈസേഷന്റെ ഉടമയായ എറിക് മോർളി-യുടെ മരണ ശേഷമുള്ള ആദ്യ മിസ്സ് വേൾഡ് മത്സരമായിരുന്നു ഇത്. ആയതിനാൽ ഭാര്യയായ ജൂലിയ മോർളി ഓർഗനൈസേഷന്റെ ഉടമത്ത്വം ഏറ്റെടുത്തു. 2000-ലെ മിസ്സ് വേൾഡിൽ 95 പ്രതിനിധികൾ പങ്കെടുത്തിരുന്നു. ഇത് അന്നുവരെയുള്ളതിലെ ഏറ്റവും അധികം മത്സരാർത്ഥികളായിരുന്നു എന്നാൽ, 2003-ൽ ഈ റെക്കോർഡ് മറികടന്നു.

തന്റെ പതിനെട്ടാം വയസ്സിലാണ് പ്രിയങ്ക ചോപ്ര മിസ്സ് വേൾഡ് വിജയി ആയത്. ഇന്ത്യയുടെ മിസ്സ് വേൾഡ് 1999 വിജയി, യുക്താ മുഖിയാണു പ്രിയങ്ക ചോപ്രയെ കിരീടമണിയിച്ചത്. മിസ്സ് വേൾഡ് കിരീടാധാരിയാകുന്ന അഞ്ചാമത്തെ ഇന്ത്യക്കാരിയും, തുടർച്ചയായി രണ്ടു വർഷങ്ങളിൽ ഇന്ത്യയിൽ നിന്നും വിജയിയാകുന്ന രണ്ടാമത്തെ മിസ്സ് വേൾഡുമാണ് പ്രിയങ്ക ചോപ്ര.

അന്താരാഷ്ട്ര തലത്തിൽ ഇതേ വർഷം ഇന്ത്യയുടെ മൂന്നു പ്രതിനിധികൾ കിരീടാധാരിയായി. മിസ്സ് യൂണിവേഴ്‌സ് 2000-ആയി ലാറ ദത്തയും, മിസ്സ് ഏഷ്യ പസഫിക് 2000 ആയി ദിയ മിർസയും കിരീടമണിഞ്ഞു.

2000-ലെ മിസ്സ് വേൾഡിൽ 95 പ്രതിനിധികൾ പങ്കെടുത്തു:

1955-ൽ അവസാനമായി മത്സരിച്ചവർ

1997-ൽ അവസാനമായി മത്സരിച്ചവർ

1998-ൽ അവസാനമായി മത്സരിച്ചവർ




</doc>
<doc id="417355" url="https://ml.wikipedia.org/wiki?curid=417355" title="സിദ്ധാർഥ് റോയ് കപൂർ">
സിദ്ധാർഥ് റോയ് കപൂർ

ഒരു ഇന്ത്യൻ ചലച്ചിത്ര നിർമ്മാതാവും റോയ് കപൂർ ഫിലിംസിന്റെ സ്ഥാപകനുമാണ് സിദ്ധാർഥ് റോയ് കപൂർ (ജനനം: 2 ഓഗസ്റ്റ് 1974). വാൾട്ട് ഡിസ്നി കമ്പനി ഇന്ത്യയുടെ ഡയറക്ടറായിരുന്നു. ഇന്ത്യയിലെ ചലച്ചിത്ര - ടെലിവിഷൻ നിർമ്മാതാക്കളുടെ ഗിൽഡിന്റെ പ്രസിഡന്റാണ്. 
1974 ഓഗസ്റ്റ് 2ന് മുംബൈയിൽ ജനിച്ചു. ജി.ഡി. സൊമാനി മെമ്മോറിയൽ സ്കൂളിൽ നിന്നും പ്രാഥമിക വിദ്യാഭ്യാസം പൂർത്തിയാക്കി. മുംബൈയിലെ സിഡെൻഹാം കോളേജ് ഓഫ് കൊമേഴ്സ് ആന്റ് ഇക്കണോമിക്സിൽ ബിരുദം പഠനം ആരംഭിച്ചു. ഈ കോളേജിലെ നാടക സൊസൈറ്റിയുടെ ചെയർമാനും മാഗസിൻ എഡിറ്ററുമായിരുന്നു. കൊമേഴ്സിലുള്ള ബിരുദപഠനം പൂർത്തിയാക്കിയ ശേഷം ജമ്നാലാൽ ബജാജ് ഇൻസ്റ്റിറ്റ്യൂട്ട് ഓഫ് മാനേജ്‌മെന്റ് സ്റ്റഡീസിൽ (JBIMS) നിന്നും കൊമേഴ്സിൽ ബിരുദാനന്തരബിരുദം കരസ്ഥമാക്കി. 

മുംബൈയിലുള്ള പ്രോക്ടർ & ഗാംബിൾ കമ്പനിയിലെ ബ്രാൻഡ് മാനേജ്‌മെന്റിൽ ജോലിയിൽ പ്രവേശിച്ചു. തുടർന്ന് P&G യിൽനിന്നും സിദ്ധാർഥ്, സ്റ്റാർ ടി.വിയിൽ പ്ലാനിങ് ഡിവിഷനിൽ ജോലി ചെയ്യാൻ ആരംഭിച്ചു. ന്യൂസ്‌കോർപ്പ് എക്സിക്യൂട്ടീവ് ഡെവലപ്‌മെന്റ് പ്രോഗ്രാമിൽ പങ്കെടുത്തതിനു ശേഷം വീണ്ടും മുംബൈയിൽ തിരിച്ചെത്തുകയും സ്റ്റാർ പ്ലസ് ടി.വിയിൽ സംപ്രേഷണം ആരംഭിച്ച കോൻ ബനേഗാ ക്രോർപതി എന്ന റിയാലിറ്റി ഷോയുടെ ആദ്യ സീസണിന്റെ മാർക്കറ്റിങ് വിഭാഗത്തിൽ ജോലി ചെയ്യുകയും ചെയ്തു. ഈ ടെലിവിഷൻ പരമ്പരയുടെ വിജയത്തിനായി മാർക്കറ്റിങ് മേഖലയിൽ ധാരാളം മാറ്റങ്ങൾ സിദ്ധാർഥ് വരുത്തുകയുണ്ടായി. സ്റ്റാർ ടി.വിയിലെ ഈ പ്രവർത്തനങ്ങളുടെ ടീം ന്യൂസ്‌കോർപ്പ് ഗ്ലോബൽ എക്സലൻസ് അവാർഡിന് സിദ്ധാർഥ് നാമനിർദ്ദേശം ചെയ്യപ്പെട്ടു. തുടർന്ന് സ്റ്റാർ ടി.വിയുടെ ദുബായ് ആസ്ഥാനമാക്കിയുള്ള മാർക്കറ്റിങ് പ്രവർത്തനങ്ങൾക്ക് നേതൃത്വം നൽകി. നെറ്റ്‌വർക്ക്, പരസ്യ വിൽപ്പന, മാർക്കറ്റിങ്, കോർപ്പറേറ്റ് കമ്മ്യൂണിക്കേഷൻസ് എന്നീ വിഭാഗങ്ങളുടെ ചുമതലയുള്ള റീജണൽ മാർക്കറ്റിങ് മാനേജരായി ദുബായിൽ പ്രവർത്തിച്ചിരുന്നു. 

2002ൽ സ്റ്റാർ ടി.വിയുടെ ആസ്ഥാനമായ ഹോങ് കോങ്ങിലേക്ക് തിരിച്ചെത്തുകയും ഡയറക്ടർ (മാർക്കറ്റിങ്) ആയി പ്രവർത്തിക്കുകയും ചെയ്തു. 2003ൽ വൈസ് പ്രസിഡന്റായി പദവി ഉയർത്തപ്പെട്ടു. ഹോങ് കോങ്ങിലെ ആസ്ഥാനത്തുള്ള സ്റ്റാർ ടി.വിയുടെ കേന്ദ്ര മാർക്കറ്റിങ് & ക്രിയേറ്റീവ് സർവീസ് ടീമിന് നേതൃത്വം നൽകി. ഇന്ത്യ, ചൈന, തായ്‌വാൻ, ബ്രിട്ടൻ, അമേരിക്കൻ ഐക്യനാടുകൾ, തെക്കുകിഴക്കൻ ഏഷ്യ എന്നിവിടങ്ങളിലായി മാർക്കറ്റിങ് ക്യാംപെയിനുകൾ സിദ്ധാർത്ഥിന്റെ നേത‌ൃത്വത്തിൽ സംഘടിപ്പിക്കുകയുണ്ടായി. 

2005ൽ മുംബൈയിലുള്ള യു.ടി.വിയിൽ ജോലിയിൽ പ്രവേശിച്ചു. ആനിമേഷൻ, ടി.വി. പ്രൊഡക്ഷൻ, പ്രക്ഷേപണം, കോർപ്പറേറ്റ് എന്നിവയുടെ ചുമതലയുള്ള സീനിയർ വൈസ് പ്രസിഡന്റായാണ് ഈ സ്ഥാപനത്തിൽ ജോലി ചെയ്തത്. ഹംഗാമാ ടി.വിയുടെ മാർക്കറ്റിങ്ങിലും പ്രധാന പങ്ക് വഹിച്ചിരുന്നു. 2006ൽ പുറത്തിറങ്ങിയ BAFTA പുരസ്കാരത്തിന് നാമനിർദ്ദേശം ചെയ്യപ്പെട്ട രാകേഷ് ഓംപ്രകാശ് മെഹ്റ സംവിധാനം ചെയ്ത രംഗ് ദേ ബസന്തി, ഖോസ്‌ല കാ ഖോസ്‌ല എന്നീ ചലച്ചിത്രങ്ങളുടെ മാർക്കറ്റിങ്ങ് പ്രവർത്തനങ്ങൾക്ക് നേതൃത്വം നൽകി. തുടർന്ന് യു.ടി.വി മോഷൻ പിക്‌ചേഴ്സിൽ ജോലിയിൽ പ്രവേശിച്ചു. 2008 ജനുവരിയിൽ യു.ടി.വി മോഷൻ പിക്ചേഴ്സിന്റെ സി.ഇ.ഒ ആയി ചുമതലയേറ്റു. 

യു.ടി.വി. മോഷൻ പിക്ചേഴ്സിന്റെയും വാൾട്ട് ഡിസ്‌നി കമ്പനി ഇന്ത്യയുടെയും ലയനത്തിനു ശേഷം താരെ സമീൻ പർ, ജനേ തു യാ ജാന നാ, ജോധാ അക്‌ബർ, ഫാഷൻ, ആമിർ, എ വെനസ്ഡേ, കമീനെ, വേക്ക് അപ്പ് സിദ്ധ്, ഉദാൻ, പീപ്പ്ലി ലൗ, വെൽക്കം ടു സജ്ജൻപൂർ, നോ വൺ കിൽഡ് ജസീക്ക, ഡൽഹി ബെല്ലി, പാൻ സിങ് തോമർ, ഷഹീദ്, റൗഡി റത്തോർ, ബാർഫി, എബിസിഡി, കൈ പോ ചെ, യേ ജവാനി ഹേയ് കിസാനി, ദ ലഞ്ച്ബോക്സ്, ചെന്നൈ എക്സ്പ്രസ് എന്നീ ചലച്ചിത്രങ്ങൾ ഈ കമ്പനിയുടെ ബാനറിൽ നിർമ്മിച്ചു. 

2017 ജനുവരിയിൽ ഡിസ്‌നിയിൽ നിന്നും പുറത്തിറങ്ങി റോയ് കപൂർ ഫിലിംസ് എന്ന പേരിൽ സ്വന്തമായി നിർമ്മാണ സംരംഭം ആരംഭിക്കുകയും ചെയ്തു. 

സിദ്ധാർഥിന്റെ മാതാവ് സലോമി റോയ് കപൂർ നർത്തകിയും, നൃത്താധ്യാപികയും നൃത്തസംവിധായികയുമായിരുന്നു. മുൻ മിസ്സ് ഇന്ത്യ കൂടിയായിരുന്നു സലോമി റോയ് കപൂർ. മുത്തച്ഛൻ രഘുപത് റോയ് കപൂർ ചലച്ചിത്ര നിർമ്മാതാവായിരുന്നു. സിദ്ധാർഥിന്റെ ഇളയ സഹോദരങ്ങളായ ആദിത്യ റോയ് കപൂർ, കുനാൽ റോയ് കപൂർ എന്നിവർ ഹിന്ദി ചലച്ചിത്ര അഭിനേതാക്കളാണ്. 2012ൽ ഹിന്ദി ചലച്ചിത്ര അഭിനേത്രിയായ വിദ്യാ ബാലനെ വിവാഹം ചെയ്തു. 






</doc>
<doc id="417367" url="https://ml.wikipedia.org/wiki?curid=417367" title="ഉപ്പും മുളകും">
ഉപ്പും മുളകും

പ്രമുഖ മലയാള ടെലിവിഷൻ ഹാസ്യ പരമ്പരയാണ്‌ ഉപ്പും മുളകും. 2015 ഡിസംബർ 14 - നാണ് ഫ്‌ളവേഴ്‌സ് ടെലിവിഷൻ ചാനലിൽ ഇതിന്റെ സംപ്രേഷണം ആരംഭിച്ചത് . തിങ്കൾ മുതൽ വെള്ളി വരെ ദിവസവും രാത്രി 7:30 മുതൽ 8:00 വരെയാണ് ഇതിന്റെ യഥാർത്ഥ സംപ്രേഷണം.

ബാലചന്ദ്രൻ തമ്പി (ബാലു), ഭാര്യ നീലീമ (നീലു), അവരുടെ അഞ്ച് മക്കളായ വിഷ്ണു (മുടിയൻ), ലക്ഷ്മി (ലച്ചു), കേശവ് (കേശു), ശിവാനി (ശിവ), പാർവ്വതി (പാറുക്കുട്ടി) എന്നിവരുടെ കുടുംബത്തെ ചുറ്റിപ്പറ്റിയാണ് ഈ പരമ്പരയുടെ കഥ . ബാലുവിന്റെ അച്ഛൻ മാധവൻ തമ്പി, അമ്മ ശാരദ, ബാലുവിന്റെ സഹോദരൻ സുരേന്ദ്രൻ, ബന്ധു രമ, രമയുടെ അച്ഛൻ ശങ്കരൻ (ശങ്കരണ്ണൻ), നീലിമയുടെ അച്ഛൻ കുട്ടൻപിള്ള, നീലിമയുടെ സഹോദരൻ ശ്രീക്കുട്ടൻ (കുട്ടു / കുട്ടുമാമൻ) മറ്റ് ബന്ധുക്കൾ, അയൽവാസികളും സുഹൃത്തുക്കളുമായ ഭാസി, നവാസ്, ഓട്ടോ ചന്ദ്രൻ എന്നിവരും ഇടയ്ക്കിടെ സന്ദർശക കഥാപാത്രങ്ങളായി എത്തുന്നു.




</doc>
<doc id="417369" url="https://ml.wikipedia.org/wiki?curid=417369" title="വികർണ്ണൻ">
വികർണ്ണൻ

മഹാഭാരതത്തിലെ ഒരു കഥാപാത്രമായ വികർണ്ണൻ ധൃതരാഷ്ട്രരുടെ പുത്രനാണ് . അർജ്ജുനനെപ്പോലെ, വികർണ്ണനും ധനുർവിദ്യയിൽ പ്രാപ്തിയുള്ളവനായിരുന്നു. കൌരവ സഭയിൽ വച്ച് പാഞ്ചാലി വസ്ത്രാക്ഷേപസമയസമയത്തു് ദ്രൗപതിയുടെ അപമാനത്തെ ചോദ്യം ചെയ്ത ഏക വ്യക്തി കൗരവക്കാരനായ വികർണ്ണൻ ആയിരുന്നു.


</doc>
<doc id="417378" url="https://ml.wikipedia.org/wiki?curid=417378" title="റിമ്മ ഇവനോവ">
റിമ്മ ഇവനോവ

ഒന്നാം ലോക മഹായുദ്ധത്തിൽ പങ്കെടുത്ത ഒരു റഷ്യൻ നഴ്‌സായിരുന്നു റിമ്മ മിഖായിലോവ്‌ന ഇവനോവ. (English: Rimma Mikhailovna Ivanova (Russian: Римма Михайловна Иванова)
ഇന്നത്തെ റഷ്യൻ ഫെഡറേഷനിലെ ഏറ്റവും ഉയർന്ന സൈനിക ബഹുമതിയായ ഓർഡർ ഓഫ് സെന്റ് ജോർജ് 4ാം ക്ലാസ് , റഷ്യൻ സാമ്രാജ്യത്വ കാലത്ത് നേടിയ ഏക വനിതയാണ് റിമ്മ.
1894 ജൂൺ 27ന് റഷ്യയിലെ സ്റ്റാവ്‌റോപോളിൽ ജനിച്ചു. ആദ്യകാലത്ത് ഗ്രാമീണ സ്‌കൂളിൽ അദ്ധ്യാപികയായി സേവനം അനുഷ്ടിച്ചു. ഒന്നാം ലോക മഹായുദ്ധം പൊട്ടിപ്പുറപ്പെട്ടതിന് ശേഷം നഴ്‌സിങ് കോഴ്‌സിന് ചേർന്നു. 1915 ജനുവരിയിൽ റഷ്യൻ സൈന്യത്തിൽ നെഴ്‌സായി സേവനം ചെയ്തു. യുദ്ധക്കളത്തിൽ പരിക്കേറ്റ സൈനികർക്ക് വേണ്ടി സേവനം ചെയ്തതിന് മെഡൽ ഓഫ് സെന്റ് ജോർജ് രണ്ടു തവണ ലഭിച്ചു. പരമോന്നത സൈനിക പുരസ്‌കാരമായ ഓർഡർ ഓഫ് സെന്റ് ജോർജും ക്രോസ് ഓഫ് സെന്റ് ജോർജും ലഭിച്ചിട്ടുണ്ട്.

1915 സെപ്റ്റംബർ 22ന് നടന്ന ഒരു യുദ്ധത്തിൽ പരിക്ക് പറ്റിയാണ് മരണപ്പെട്ടത്. 1915 സെപ്തംബർ 24ന് സ്റ്റാവ്‌റോപോളിലെ സെന്റ് ആൻഡ്രൂസ് ചർച്ചിന് സമീപം മറവ് ചെയ്തു.

റിമ്മയുടെ സ്മരണാർത്ഥം സ്റ്റാവ്‌റോപോൾ തെരുവിന് അവരുടെ പേരാണ് നൽകിയിരിക്കുന്നത്. സ്റ്റാവ്‌റോപോളിലും മിഖായിലോവ്‌സ്‌കിലും ഇവരുടെ പേരിൽ സ്മാരകം പണിതിട്ടുണ്ട്.


</doc>
<doc id="417379" url="https://ml.wikipedia.org/wiki?curid=417379" title="കാദ്‌രിയെ നർമാമ്‌ബെറ്റ്">
കാദ്‌രിയെ നർമാമ്‌ബെറ്റ്

തെക്കൂ കിഴക്കൻ യൂറോപ്പിലെ ഡോബ്രൂജയിൽ ജനിച്ച ക്രീമിയൻ താതാർ പരമ്പരാഗത നാടോടി ഗായികയും നാടോടികഥാകാരിയുമാണ് കാദ്‌രിയെ നർമാമ്‌ബെറ്റ്. ( Qadriye Nurmambet, قَادْرِیَ نُرْمٰومْبَتً, Ҡадрие Нурмамбет)ഡൊബ്രൂജയിലെ വാനമ്പാടി - "The Nightingale of Dobruja"- എന്ന പേരിലാണ് ഇവർ അറിയപ്പെടുന്നത് .
1933 ഓഗസ്റ്റ് 21ന് റോമാനിയ രാജഭരണ പ്രദേശത്തിന്റെ ഭാഗമായിരുന്ന ഡൊബ്രൂജയിലെ ബാസർഗികിൽ ജനിച്ചു. (ഈ പ്രദേശമിപ്പോൾ ബൾഗേറിയയുടെ ഭാഗമാണ് ) റൊമാനിയൻ സൈനിക ഉദ്യോഗസ്ഥനായിരുന്ന അഹമ്മദ് നർമാമ്‌ബെറ്റ് ആണ് പിതാവ്. റൊമാനിയയിസെ ബുക്കാറെസ്റ്റ് സർവ്വകലാശാലയിൽ നിന്ന് നിയമ പഠനം പൂർത്തിയാക്കി. 1957ൽ ബിരുദം നേടി. റൊമാനിയയിലെ പ്രഥമ ക്രിമിയൻ താതാർ അഭിഭാഷകയായിരുന്നു അവർ. കോൺസ്റ്റാന്റ് ബാർ അസോസിയേഷനിൽ സേവനം അനുഷ്ടിച്ചു.
റൊമാനിയൻ അതിനായിയത്തിൽ 1950ലാണ് കാദിരിയയുടെ ആദ്യ അരങ്ങേറ്റം 1960ൽ ആദ്യമായി ഗാന സിഡി (കോംപാറ്റ് ഡിസ്‌ക്) പുറത്തിറങ്ങി. പിന്നീട്, 1963, 1974, 1980,1982, 1989ലും റെക്കോഡിങ്ങുകൾ പുറത്തിറങ്ങി. സ്വന്തം മാതാവിൽ നിന്ന് നാടോടി ഗാനങ്ങൾ ആദ്യം പഠിച്ചത്. താതാർ, തുർകിഷ് പരമ്പരാഗത നാടോടി ഗാനങ്ങൾ എന്ന പേരിൽ 2009ലാണ് അവസാനമായി സ്റ്റുഡിയോ ആൽബം പുറത്തിറങ്ങിയത്. 


</doc>
<doc id="417380" url="https://ml.wikipedia.org/wiki?curid=417380" title="വില്യം ഹാരി ഇവാൻസ്">
വില്യം ഹാരി ഇവാൻസ്

ഇന്ത്യയിൽ ജോലിചെയ്തിരുന്ന ബ്രിട്ടീഷ്കാരനായ ഒരു കരസേനാ ഉദ്യോഗസ്ഥനും ശലഭപഠിതാവുമായിരുന്നു ബ്രിഗേഡിയർ വില്യം ഹാരി ഇവാൻസ് (William Harry Evans). C.S.I., C.I.E., D.S.O. (ജനനം 22 ജൂലൈ 1876 ഷില്ലോങ്ങിൽ – മരണം 13 നവംബർ 1956, വൈറ്റ്‌ഫീൽഡ് ചർച്ച്). "ബോംബെ നാച്ചുറൽ ഹിസ്റ്ററി സൊസൈറ്റിയുടെ" ജേർണലുകളിൽ അദ്ദേഹം തുടരെ ഇന്ത്യയിലെയും ബർമയിലെയും ശ്രീലങ്കയിലെയും ചിത്രശലഭങ്ങളെപ്പറ്റി എഴുതി. നീലിശലഭകുടുംബത്തിലും തുള്ളൻ ശലഭകുടുംബത്തിലും സവിശേഷതാല്പര്യമുണ്ടായിരുന്നു ഇവാൻസിന് എന്നതിന്റെ ഉദാഹരണമാണ് അവയുടെ വർഗ്ഗീകരണത്തെപ്പറ്റിയുള്ള അദ്ദേഹത്തിന്റെ "A revision of the Arhopala group of Oriental Lycaenidae (Lepidoptera: Rhopalocera)" "Bull. British Mus. (Nat. Hist.)", Ent., vol. 5: pp. 85–141 (1957) എന്ന ഗ്രന്ഥം.




</doc>
<doc id="417385" url="https://ml.wikipedia.org/wiki?curid=417385" title="ഏഞ്ചൽ കാബ്രെറ">
ഏഞ്ചൽ കാബ്രെറ

സ്പെയിൻകാരനായ ഒരു ജീവശാസ്ത്രകാരനായിരുന്നു ഏഞ്ചൽ കാബ്രെറ (Ángel Cabrera). (19 ഫെബ്രുവരി 1879 – 8 ജൂലൈ 1960). മാഡ്രിഡിൽ ജനിച്ച അദ്ദേഹം അവിടത്തെ സർവകലാശാലയിലാണ് പഠനം നടത്തിയത്. 1902 മുതൽ നാഷണൽ മ്യൂസിയം ഓഫ് നാചുറൽ സയൻസസിൽ ജോലിചെയ്യുന്ന കാലത്ത് അദ്ദേഹം പലതവണ മൊറോക്കോയിലേക്ക് സ്പെസിമനുകൾ ശേഖരിക്കാനായി യാത്ര ചെയ്തിട്ടുണ്ട്. 1925 -ൽ അർജന്റീനയിലേക്ക് പോയ അദ്ദേഹം ശേഷജീവിതം അവിടെത്തന്നെ കഴിച്ചുകൂട്ടി. മ്യൂസിയോ ഡി ലാ പ്ലാറ്റയിലെ വെർട്ടെബ്രേറ്റ് പാലിയന്റോളജി വിഭാഗം മേധാവിയായിരുന്ന അദ്ദേഹം പാറ്റഗോണിയയിലേക്കും കാറ്റമാർക്കയിലേക്കും സ്പെസിമനുകൾ ശേഖരിക്കുവാനായി യാത്രകൾ ചെയ്തിരുന്നു. 

"സൌത്ത് അമേരിക്കൻ മാമ്മൽസ്" (1940) എന്ന ഗ്രന്ഥവും അദ്ദേഹത്തിന്റെ കൃതികളിൽ ഉൾപ്പെടുന്നു

Biography (in Spanish)


</doc>
<doc id="417387" url="https://ml.wikipedia.org/wiki?curid=417387" title="കംഗാരു എലി">
കംഗാരു എലി

അഫ്ഘാനിസ്ഥാൻ, ഇന്ത്യ, ഇറാൻ, ഇറാക്ക്, കുവൈറ്റ്, നേപാൾ, പാകിസ്താൻ, ശ്രീലങ്ക, സിറിയ മിക്കവാറും ബംഗ്ലാദേശിലും കാണുന്ന ഒരു ചെറിയ കരണ്ടുതീനിയാണ് കംഗാരു എലി - Indian gerbil ("Tatera indica") - "antelope rat", .. Tatera ജനുസിലെ ഏകസ്പീഷിസ് ആണ് കംഗാരു എലി.
തലയുടെയും ശരീരത്തിന്റെയും നീളം 17–20 cm ആണ്. വാലിന് 20–21 cm നീളമുണ്ട്. Dorsal surface including entire head is light brown or light brown with rusty wash. ശരീരത്തിന്റെ അടിവശം വെളുത്തിട്ടാണ്. Tail fully furred, dark blackish brown with grayish sides and prominent black tuft on tip. ശരീരത്തിലെ രോമങ്ങൾ മൃദുവാണ്, അടിവശത്ത് രോമം കുറവായിരിക്കും, വാലിലെ രോമത്തിന് നീളം കൂടുതലായിരിക്കും. കണ്ണ്ബ്ബുകൾ വലുതാണ്. Bounding gait is distinguished when running.

ആണുകളും പെണ്ണുങ്ങളും വെവ്വേറെയാണ് ജീവിക്കുന്നത്. ഇവ തമ്മിലുഌഅ ബന്ധം ഇനിയും പഠനവിധേയമായിട്ടില്ല.

മിശ്രഭുക്കുകളായ ഇവ ധാന്യങ്ങളും വിത്തുകളും വേരുകളും ചെടികളും പ്രാണികളും ഇഴജീവികളും ചെറിയ പക്ഷികളും സസ്തനികളും എല്ലാം ആഹരിക്കുന്നു.



</doc>
<doc id="417392" url="https://ml.wikipedia.org/wiki?curid=417392" title="ലെപ്ഇൻഡക്സ്">
ലെപ്ഇൻഡക്സ്

നാച്ചുറൽ ഹിസ്റ്ററി മ്യൂസിയത്തിലെ പ്രാണിപഠനശാസ്ത്ര വിഭാഗം പരിപാലിക്കുന്ന ഒരു ലെപിഡോപ്റ്റെറ ഡേറ്റാബേസ് ആണ് ലെപ്ഇൻഡക്സ്, The Global Lepidoptera Names Index (LepIndex).

അനുക്രമണികകൾ, ജേണലുകൾ, നാമകരണപ്പട്ടികകൾ, ജന്തുശാസ്ത്ര രേഖകൾ എന്നിവ അടിസ്ഥാനമാക്കിയാണ് ഈ ഡാറ്റാബേസ് തയ്യാറാക്കിയിരിക്കുന്നത്. ലോകമെങ്ങുമുള്ള 1981 വരെയുള്ള ഒട്ടുമിക്ക ശലഭങ്ങളുടെയും വിവരങ്ങൾ ഇതിലുണ്ട്. 

ഇന്റഗ്രേറ്റഡ് ടാക്‌സൊനമിക് ഇൻഫർമേഷൻ സിസ്റ്റം, കാറ്റലോഗ് ഓഫ് ലൈഫ് തുടങ്ങിയ സംവിധാനങ്ങൾ ഇതിനെ ആശ്രയിക്കുന്നു. 



</doc>
<doc id="417400" url="https://ml.wikipedia.org/wiki?curid=417400" title="സെർജി യെസനിൻ">
സെർജി യെസനിൻ

റഷ്യൻ കവിയായിരുന്ന സെർജി അലെക്സാൻഡ്രോവിച്ച് യെസനിൻ (1895-1925) - റഷ്യയിലെ കോൺസ്റ്റാന്റിനോവിൽ ഒരു കർഷകകുടുംബത്തിലാണ് ജനിച്ചത്.
ഇരുപതാം നൂറ്റാണ്ടിലെ പ്രശസ്തനായ, പ്രശസ്തനായ റഷ്യൻ കവികളിൽ ഒരാളാണ് ഇദ്ദേഹം. 17 വയസ്സുള്ളപ്പോൾ നാടു വിട്ട് മോസ്ക്കോവിലേക്കും പിന്നെ പെട്രോഗ്രാഡിലേക്കും ചേക്കേറിയ യെസനിൻ അവിടെ വച്ച് അലെക്സാൻഡർ ബ്ളോക്ക്, നിക്കോളയ് ക്ളുയേഫ് തുടങ്ങിയ കവികളെ പരിചയപ്പെട്ടു.ഈ സാഹിത്യകാരന്മാർ അദ്ദേഹത്തിലെ സാഹിത്യസപര്യയെ പരിപോഷിപ്പിച്ചു. ആദ്യത്തെ കവിതാസമാഹാരം റാദുനിസ്ത(മരിച്ചവർക്കുള്ള ചടങ്ങുകൾ) 1916ൽ പ്രസിദ്ധീകരിച്ചു. 
914 ജനുവരിയിൽ പ്രസിദ്ധീകരിച്ച "ബിർച്ച് ട്രീ" എന്ന ആദ്യകാലകവിത കുട്ടികളുടെ മാസികയായ മിറോക് (കൊച്ചുലോകം) എന്ന കൃതിയിൽ പ്രത്യക്ഷപ്പെട്ടു.പ്രോട്ടോലിങ്ക, മ്ലെച്നി പുട് തുടങ്ങിയ മാസികകളിൽ അദ്ദേഹത്തിന്റെ കൃതികൾ പ്രസിദ്ധീകരിക്കപ്പെട്ടിരുന്നു. പതിനെട്ടാം നൂറ്റാണ്ടിൽ സാർ ഭരണത്തിനെതിരെ കർഷകപ്രക്ഷോഭം നയിച്ച പുഗാച്ച്യോവിനെ കുറിച്ചുള്ള ഒരു ദീർഘമായ കാവ്യനാടകം 1920-21ൽ പൂർത്തിയാക്കി.

അമിതമായ മദ്യപാനത്തിനും കൊക്കെയിൻ ഉപയോഗത്തിനും അടിമയായ എസനിൻ 1925ൽ ഒരു മാനസികാശുപത്രിയിൽ ചികിത്സ തേടിയെങ്കിലും അതേ വർഷം തന്നെ പെട്രോഗ്രാഡിലെ(സെന്റ് പീറ്റേഴ്സ് ബർഗ്) ഒരു ഹോട്ടൽ മുറിയിൽ വച്ച് തൂങ്ങിമരിക്കുകയായിരുന്നു. “മരിക്കുന്നതിൽ ഒരു പുതുമയുമില്ല, ജീവിച്ചിരിക്കുന്നതിൽ അത്ര പോലുമില്ല,” എന്നവസാനിക്കുന്ന തന്റെ അവസാനകവിത അദ്ദേഹം എഴുതിവച്ചത് സ്വന്തം ചോര കൊണ്ടാണ്‌ എന്നു സൂചിപ്പിച്ചിരുന്നു.

"Farewell, my good friend, farewell."
In my heart, forever, you’ll stay.

May the fated parting foretell

That again we’ll meet up someday.

Let no words, no handshakes ensue

No saddened brows in remorse,

To die, in this life, is not new,

And living’s no newer, of course.


</doc>
<doc id="417406" url="https://ml.wikipedia.org/wiki?curid=417406" title="ലിസ ഹന്നിഗൻ">
ലിസ ഹന്നിഗൻ


IMDB page http://www.imdb.com/name/nm1907066/?ref_=fn_al_nm_1


</doc>
<doc id="417421" url="https://ml.wikipedia.org/wiki?curid=417421" title="പൈക കലാപം">
പൈക കലാപം

പൈക സമുദായത്തിലെ രാജാക്കന്മാർ ഈസ്​റ്റ്​ ഇന്ത്യ കമ്പനിക്കുനേരെ നടത്തിയ സായുധസമരമാണ് പൈക ബിദ്രോഹ എന്നറിയപ്പെടുന്നത്.കലിംഗ രാജ്യത്തെ അഥവാ ഇന്നത്തെ ഒഡീഷയിലെ പൈക സമൂഹം 1817-ൽ ഈസ്റ്റ് ഇന്ത്യാ കമ്പനിക്ക് എതിരെ നടത്തിയ സായുധവിപ്ലവമായിരുന്നു ഇത്.ഒഡീഷയിലെ പാരമ്പര്യ സേനാ വിഭാഗമായിരുന്നു പൈക സമൂഹം. മൂന്ന് രീതിയിലായിരുന്നു പൈക സമൂഹം അറിയപ്പെട്ടിരുന്നത്.1857ലെ ശിപായി ലഹളയായിരുന്നു 2018 വരെ ഒന്നാം സ്വാതന്ത്ര്യസമര പോരാട്ടമായി ഇന്ത്യയിൽ പരിഗണിച്ചിരുന്നത്.ബ്രിട്ടീഷ്​ സാമ്രാജ്യത്വത്തിൽനിന്ന്​ സ്വതന്ത്ര ഭാരതത്തിലേക്കുള്ള ചുവടുവെപ്പുകളിലെ പ്രധാന ഘട്ടമായി 1857​ലെ ലഹളയെയാരുന്നു പരിഗണിച്ചിരുന്നത്.എന്നാൽ,2019 ആഗസ്റ്റ് 15 ലെ ഇന്ത്യൻ സ്വാതന്ത്ര്യദിനം ആഘോഷം മുതല്ക്കു 1817ൽ ഒഡിഷയിൽ നടന്ന പൈക ബിദ്രോഹ എന്ന പ്രക്ഷോഭമാണ്​ ബ്രിട്ടീഷ്​ ഭരണത്തിനെതിരെയുള്ള ഇന്ത്യൻ ജനതയുടെ ആദ്യ സംഘടിത പോരാട്ടമായി പരിഗണിക്കുന്നത്. ഇതിനെ ഒന്നാം സ്വാതന്ത്ര്യസമരമായി ഇന്ത്യയിലെ​ കേന്ദ്രസർക്കാർ അംഗീകരിച്ചു കഴിഞ്ഞു.

പൈക സമുദായത്തിന് ഗജപതി രാജാക്കന്മാർ പരമ്പരാഗതമായി കൃഷിഭൂമി പാട്ടത്തിനു നൽകിയിരുന്നു. 1803ൽ ഈസ്​റ്റ്​ ഇന്ത്യ കമ്പനി ഒഡിഷ കീഴടക്കിയതോടെ കർഷകർക്ക് ലഭിച്ചുകൊണ്ടിരുന്ന ആനുകൂല്യങ്ങൾ നിർത്തലാക്കി. ഇത് പൈക സമുദായത്തെ അസ്വസ്ഥരാക്കി. പൈക രാജാവായ ബക്ഷി ജഗബന്ധുവി​െൻറ നേതൃത്വത്തിൽ കമ്പനിക്കെതിരെ സായുധലഹള ആരംഭിച്ചു. സമരത്തിൽ കർഷകരും ആദിവാസികളും പങ്കെടുത്തിരുന്നു. ബ്രിട്ടീഷുകാരുമായുണ്ടായ ഏറ്റുമുട്ടലിൽ നിരവധി പേർ കൊല്ലപ്പെടുകയും ജഗബന്ധുവടക്കം നിരവധി പേർ ജയിലിലാകുകയും ചെയ്തു.


</doc>
<doc id="417426" url="https://ml.wikipedia.org/wiki?curid=417426" title="ജെന്നിഫർ വാറൻ">
ജെന്നിഫർ വാറൻ

ജെന്നിഫർ വാറൻ (ജനനം : ആഗസ്റ്റ് 12, 1941) ഒരു അമേരിക്കൻ അഭിനേത്രിയും സംവിധായികയുമാണ്.

ന്യൂയോർക്ക് നഗരത്തിലെ ഗ്രീൻവിച്ച് വില്ലേജ് പ്രദേശത്ത് നടിയായിരുന്ന പൗളാ ബോയെർസ്മിത്ത്, ഒരു ദന്ത വൈദ്യായിരുന്ന ഡോ. ബാർനെറ്റ് എം. വാറൻ എന്നിവരുടെ മകളായി ജനിച്ചു. യിദ്ദിഷ് നാടകശാലയിലെ അഭിനേതാവും സംവിധായകനുമായിരുന്ന ജേക്കബ് ബെൻ-അമി അവരുടെ അമ്മാവൻ ആയിരുന്നു. എലിസബത്ത് ഇർവിൻ ഹൈ സ്കൂളിൽ നിന്നും ജെന്നിഫർ വാറൻ ബിരുദം നേടി.

1972 ൽ '6 Rms Riv Vu' എന്ന ബ്രോഡ്വേ തീയേറ്റർ നാടകത്തിലൂടെയാണ് ജെന്നിഫർ വാറൻ തന്റെ അരങ്ങേറ്റം നടത്തിയത്. അതിലെ പ്രകടനത്തിൻ ഒരു തിയറ്റർ വേൾഡ് അവാർഡ് നേടുകയുമുണ്ടായി. 1975 ൽ 'P. S. യുവർ ക്യാറ്റ് ഡെഡ്!' എന്ന ഹ്രസ്വകാല നാടകത്തിൽ മുഖം കാട്ടിയിരുന്നു. സാംസ് സോംഗ് (1969), നൈറ്റ് മൂവ്സ് (1975), സ്ലാപ്പ് ഷോട്ട് (1977 ൽ, ഹോക്കി കോച്ച് പോൾ ന്യൂമാന്റെ നിരാശനായ ഭാര്യയായി), അനദർ മാൻ, അനദർ ചാൻസ് (1977), ഐസ് കാസിൽസ് (1978), മ്യൂട്ടൻ്റ് (1984) ഫാറ്റൽ ബ്യൂട്ടി​(1987) എന്നിവ ജെന്നിഫറിന്റെ യശസ്സുയർത്തിയ സിനിമകളിൽ ഉൾപ്പെടുന്നു. ജോൺ വില്ലിസിൻശെ സ്ക്രീൻ വേൾഡ് എന്ന പ്രസിദ്ധീകരണത്തിലെ വാല്യം 27 ൽ ഭാവി വാഗ്ദാനങ്ങളായ 1975 ലെ 12 പുതുമുഖങ്ങളുടെ പട്ടികയിൽ ജെന്നിഫർ വാറൻ ഇടംപിടിച്ചിരുന്നു. 1978 ൽ സ്റ്റീൽ കൌബോയ് എന്ന ചിത്രത്തിൽ അഭിനയിച്ചു. അവരുടെ ടെലിവിഷൻ രംഗത്തെ പ്രകടനങ്ങളിൽ അതിഥി താരമായി വേഷമിട്ട ദ ബോബ് ന്യൂഹാർട്ട് ഷോ, കൊജാക്, കാഗ്നി & ലാസി, ഹോട്ടൽ, ഹൂപ്പർമാൻ, മർഡർ, ഷീ റോട്ട്, തുടങ്ങിയവയും ഉൾപ്പെടുന്നു. 1982-ൽ പുറത്തിറങ്ങിയ പേപ്പർ ഡോളിലും, 1982-ലെ ടെലിവിഷൻ സിനിമയായ പേപ്പർഡോൾ, ഇതിനെ അവലംബമാക്കിയുള്ള 1984 ലെ ടെലിവിഷൻ പരമ്പര എന്നിവയിൽ ഒരു മുൻകാല മോഡലും മോഡൽ രംഗത്ത് ഉയർന്നുവരാൻ ഉത്കടമായ അഭിവാഞ്ജ പ്രകടിപ്പിക്കുന്ന ഒരു മോഡലിൻറ മാതാവുമായ ഡിനാ കാസ്വെൽ ആയി ഒരു പ്രധാന വേഷമുണ്ടായിരുന്നു.


</doc>
<doc id="417434" url="https://ml.wikipedia.org/wiki?curid=417434" title="റോസ്മേരി ക്ലൂനി">
റോസ്മേരി ക്ലൂനി

റോസ്മേരി ക്ലൂനി (ജീവിതകാലം: മെയ് 23 1928 - ജൂൺ 29, 2002), ഒരു അമേരിക്കൻ ഗായികയും അഭിനേത്രിയുമായിരുന്നു. "കം ഓൺ ഓൺ എ മൈ ഹൗസ്" എന്ന ഗാനത്തോടെ 1950 കളുടെ ആരംഭത്തിൽ അവർ സംഗീതരംഗത്തു പ്രാമുഖ്യം നേടി. ഇതിനേത്തുടർന്ന് "ബോച്ച്-എ-മി", "മാംബോ ഇറ്റാലിയാനോ", "ടെൻഡർലി", "ഹാഫ് ആസ് മച്ച്" "," ഹേയ് ദെയർ "," ദിസ് ഒലെ ഹൗസ് " തുടങ്ങിയ പോപ്പ് ഗാനങ്ങൾ ആലപിച്ചു. ഒരു ജാസ് ഗായികയുമായി അവർ പേരെടുത്തിരുന്നു.

വിഷാദ രോഗത്തിന് അടിപ്പെടുകയും മയക്കു മരുന്നിൽ അഭയം കണ്ടെത്തുകയും ചെയ്തതിന്റെ ഫലമായി 1960 കളിൽ ക്ലോണിയുടെ ജീവിതം കടുത്തപ്രതിസന്ധിയിലൂടെ കടന്നു പോകുകയും അവസരങ്ങൾ കുറയുകയും ചെയ്തു. എന്നാൽ 1977 ൽ അവരുടെ വൈറ്റ് ക്രിസ്തുമസ് എന്ന ചിത്രത്തിലെ സഹനടനായിരുന്ന ബിംഗ് ക്രോസ്ബിയുടെ അഭ്യർത്ഥന പ്രകാരം അദ്ദേഹത്തിന്റെ അമ്പതാം വാർഷികാഘോഷവേദിയിൽ പ്രത്യക്ഷപ്പെട്ടതോടെ റോസ്മേരി ക്ലൂനിയുടെ ജീവിതം വീണ്ടും തളിരിടുകയും 2002 ൽ അവരുടെ മരണം വരെ കലാരംഗത്തു നിറസാന്നിദ്ധ്യമായിത്തീരുകയും ചെയ്തു. 

കെൻറുക്കിയിലെ മെയ്സ്വില്ലെയിൽ മേരി ഫ്രാൻസിസ് (മുൻകാലത്ത്, ഗ്വിൽഫോയ്ലെ), ആൻഡ്രൂ ജോസഫ് ക്ലൂനി എന്നിവരുടെ മകളായി റോസ്മേരി ക്ലൂനി ജനിച്ചു. അവർ മാതാപിതാക്കളുടെ അഞ്ച് കുട്ടികളിൽ ഒരാളായിരുന്നു. പിതാവ് ഐറിഷ്, ജർമ്മൻ വംശജനും മാതാവ് ഐറിഷ് വംശജയുമായിരുന്നു. അവൾ കത്തോലിക്കാ വിശ്വാസിയായി വളർത്തപ്പെട്ടു. ക്ലൂനിയ്ക്ക് 15 വയസുള്ളപ്പോൾ മാതാവും സഹോദരൻ നിക്കും കാലിഫോർണിയയിലേക്ക് താമസം മാറി. ക്ലൂനിയും അവരുടെ സഹോദരി ബെറ്റിയും പിതാവിനോടൊപ്പം തുടർന്നു. 1940-കളുടെ അവസാനത്തിൽ കുടുംബം ജോൺ ബ്രെറ്റ് റിച്ച്സൺ​ഭവനത്തിൽ താമസമുറപ്പിച്ചു. റോസ്മേരിയും ബെറ്റിയും കലാപ്രകടനങ്ങൾ നടത്തുകയും നിക്ക് ഒരു പത്രപ്രവർത്തകനും ടെലിവിഷൻ പ്രക്ഷേപണകർത്താവായും മാറുകയും ചെയ്തു. മിഗ്വൽ ഫെറർ, റഫായേൽ ഫെറർ ഉൾപ്പെടെയുള്ള അവരുടെ കുട്ടികളിൽ ചിലരും അനന്തരവൻ ജോർജ്ജ ക്ലൂനിയും ആദരണീയരായ അഭിനേതാക്കളായും കാലപ്രകടനക്കാരായും പേരെടുത്തിരുന്നു. 1945 ൽ, ക്ലോനീ സഹോദരിമാർക്ക് ഒഹിയോയിലെ സിൻസിനാറ്റിയിൽ റേഡിയോ സ്റ്റേഷനിൽ WLW ഗായികമാരായി ഇടം ലഭിച്ചു. റോസ്മേരിയുടെ പിൽക്കാല തൊഴിൽ ജീവിതത്തിൽ സഹോദരി ബെറ്റി ഒപ്പം ആലാപനം നടത്തിയിരുന്നു.



</doc>
<doc id="417435" url="https://ml.wikipedia.org/wiki?curid=417435" title="ടൈറ്റാനിക് കപ്പൽച്ചേതം">
ടൈറ്റാനിക് കപ്പൽച്ചേതം

ആർ.എം.എസ് ടൈറ്റാനിക്കിന്റെ അവശിഷ്ടങ്ങൾ ന്യൂഫൗണ്ട് ലാൻഡിന്റെ തീരത്തുനിന്നും തെക്ക് കിഴക്കായി 370 മൈൽ (600 കി.മീ) ദൂരത്തും, 12,500 അടി (3,800 മീ.) ആഴത്തിലും 600 മീ ചുറ്റളവിൽ രണ്ട് പ്രധാന ഭാഗങ്ങളായി സ്ഥിതിചെയ്യുന്നു.കപ്പലിന്റെ മുൻഭാഗം ഇപ്പോഴും തിരിച്ചറിയത്തക്കരീതിയിൽ ദൃശ്യമാണ്.കപ്പൽ തകർന്നതിനെത്തുടർന്ന് കപ്പലിൽ നിന്ന് ചിതറിയതും ചോർന്നുപോയതുമായ വസ്തുക്കൾ അടിത്തട്ടിൽ പ്രധാന ഭാഗങ്ങളോടൊപ്പം അവശേഷിയ്ക്കുന്നു.കന്നിയാത്രയിൽ തന്നെ ഒരു മഞ്ഞുമലയിൽ ഇടിച്ച് 1912 ൽ തകർന്ന ടൈറ്റാനിക്കിന്റെ ഭാഗങ്ങൾ 1985 വരെയും കണ്ടെത്താൻ കഴിഞ്ഞിരുന്നില്ല. പല പര്യവേക്ഷണസംഘങ്ങളും സോണാർ സംവിധാനം ഉപയോഗിച്ച് പരിശ്രമിച്ചെങ്കിലും അതൊന്നും ഫലവത്തായില്ല. ഒടുവിൽ, ഴാങ് ലൂയി മിഷേൽ, വുഡ്സ് ഹോൾ ഓഷ്യോഗ്രഫിക് ഇൻസ്റ്റിറ്റ്യൂട്ടിലെ റോബർട്ട് ബല്ലാർഡ് എന്നിവരുടെ നേതൃത്വത്തിലുള്ള ഫ്രഞ്ച്-അമേരിക്കൻ പര്യവേഷണസംഘമാണ് ഇത് കണ്ടെത്തിയത്.


</doc>
<doc id="417437" url="https://ml.wikipedia.org/wiki?curid=417437" title="നോറ ഫത്തേഹി">
നോറ ഫത്തേഹി

നോറ ഫത്തേഹി (ജനനം: 6 ഫെബ്രുവരി 1992)) ഒരു മൊറോക്കൻ-കനേഡിയൻ നർത്തകിയും, മോഡലും, അഭിനേത്രിയുമാണ്. "റോറർ: ടൈഗേർസ് ഓഫ് സുന്ദർബൻസ്" എന്ന ബോളിവുഡ് ചിത്രത്തിൽ അരങ്ങേറ്റം കുറിച്ചു. "മൈ ബർത്ത്ഡേ സോംഗ്" എന്ന ചിത്രത്തിൽ സഹ നിർമ്മാതാവായ സഞ്ജയ് സൂരി നോറ ഫത്തേഹിയോടൊപ്പമാണ് പ്രധാന വേഷം ചെയ്തിരിക്കുന്നത്. ഐറ്റം നമ്പറുകൾ ഉപയോഗിച്ച് ടെംപർ, ബാഹുബലി, കിക്ക് 2 എന്നീ തെലുങ്ക് ചിത്രങ്ങളിൽ പ്രശസ്തി നേടിയെടുത്തു. "ഡബിൾ ബാരൽ" എന്ന മലയാള ചിത്രത്തിലും ഇവർ അഭിനയിച്ചിട്ടുണ്ട്. ഹിന്ദി, മലയാളം, തമിഴ്, തെലുങ്ക് എന്നീ ഭാഷാചിത്രങ്ങളിൽ അഭിനയിക്കുന്നു.

ബോളിവുഡ് സിനിമയായ "റോറർ: ടൈഗർസ് ഓഫ് സുന്ദർബൻസിൽ" അഭിനയിച്ചുകൊണ്ട്, തന്റെ കരിയറിലെ തുടക്കം കുറിച്ചു. പിന്നീട് പുരി ജഗന്നാഥിന്റെ "ടെംപർ" എന്ന തെലുങ്ക് ചിത്രത്തിൽ ഒരു പ്രത്യേക ഗാനം ആലപിച്ചു. വിക്രം ഭട്ട് സംവിധാനം ചെയ്ത് മഹേഷ് ഭട്ട് നിർമ്മിച്ച "മിസ്റ്റർ X" എന്ന ചിത്രത്തിൽ ഇമ്രാൻ ഹഷ്മി, ഗുർമീത് ചൗധരി എന്നിവരുമായി അഭിനയിച്ചു.

2014 ഡിസംബറിൽ പുരി ജഗന്നാഥിന്റെ "ടെംപർ" എന്ന തെലുങ്ക് ചിത്രത്തിൽ അഭിനയിച്ചുകൊണ്ട് തെലുങ്കിൽ അരങ്ങേറ്റം കുറിച്ചു.പിന്നീട് ബാഹുബലി, ദി ബിഗിനിംഗ് , കിക്ക് 2 എന്നീ സിനിമകളിൽ ഒപ്പുവച്ചു. 



</doc>
<doc id="417439" url="https://ml.wikipedia.org/wiki?curid=417439" title="സുന്ദരകാണ്ഡം">
സുന്ദരകാണ്ഡം

ഭാരതീയ ഇതിഹാസകാവ്യമായ രാമായണത്തിലെ ഏറ്റവും പ്രധാനപ്പെട്ട ഭാഗങ്ങളിലൊന്നാണ് സുന്ദരകാണ്ഡം. രാമായണത്തിലെ അഞ്ചാമത്തെ കാണ്ഡമാണിത്. ഹനുമാൻ ലങ്കയിലേയ്ക്ക് പുറപ്പെടുന്നതും സീതാദേവിയെ കാണുന്നതും ലങ്കയ്ക്ക് തീവയ്ക്കുന്നതുമൊക്കെയാണ് ഈ കാണ്ഡത്തിലെ ഭാഗങ്ങൾ. മറ്റ് കാണ്ഡങ്ങളിൽ നിന്ന് വ്യത്യസ്തമായി പൂർണ്ണമായും ഹനുമാന് സമർപ്പിച്ചിട്ടുള്ളതാണ് ഈ കാണ്ഡം. അതിനാൽത്തന്നെ, ഇത് സവിശേഷപ്രാധാന്യം അർഹിയ്ക്കുന്നു. ഇതിന്റെ അവസാനഭാഗത്ത് മാത്രമാണ് ശ്രീരാമൻ പ്രത്യക്ഷപ്പെടുന്നത്. സുന്ദരകാണ്ഡം മാത്രം വായിച്ചാൽ രാമായണം മുഴുവൻ വായിച്ചതുപോലെയായി എന്നാണ് വിശ്വാസം.


</doc>
<doc id="417440" url="https://ml.wikipedia.org/wiki?curid=417440" title="ജെസിക്ക സിംപ്സൺ">
ജെസിക്ക സിംപ്സൺ

ജെസിക്ക ആൻ ജോൺസൺ (മുൻകാലത്ത്, സിംപ്സൺ; ജനനം: ജൂലൈ 10, 1980) ഒരു അമേരിക്കൻ ഗായിക, അഭിനേത്രി, ഫാഷൻ ഡിസൈനർ എന്നീ നിലകളിൽ പ്രസിദ്ധയാണ്. കൊളംബിയ റെക്കോർഡ്സുമായി സിംപ്സൺ 17 വയസ്സുണ്ടായിരുന്നപ്പോൾ ഒരു റിക്കോർഡിംഗ് കരാറിൽ ഒപ്പുവയ്ക്കുകയും 1999 ൽ ആദ്യ സ്റ്റുഡിയോ ആൽബം പുറത്തിറക്കുകയും ചെയ്തു. ഈ ആൽബം ലോകമെമ്പാടുമായി നാല് ദശലക്ഷത്തിലധികം പകർപ്പുകൾ വിറ്റഴിക്കുകയും "ഐ വാന ലവ് യു ഫോർവർ" (1999) ബിൽബോർഡ് ഹോട്ട് 100 ൽ മൂന്നാം സ്ഥാനത്തേക്ക് എത്തുകയും ചെയ്തു. രണ്ടാമത്തെ ആൽബത്തിലൂടെ കൂടൂതൽ വിജയം നേടാൻ ശ്രമിച്ച സിംപ്സൺ ഇറെസിസ്റ്റിബിൽ (2001) എന്ന ആൽബത്തിലൂടെ കൂടുതൾ പക്വതയുള്ള ഒരു പ്രതിബിംബം സൃഷ്ടിച്ചെടുത്തു. ഒരു സിംഗിൾ ട്രാക്കായി നിലനിറുത്തിയ ഈ ആൽബത്തിലെ ശീർഷക ഗാനം, ബിൽബോർഡ് ഹോട്ട് 100 ലെ മികച്ച ഇരുപതാം സ്ഥാനത്തുള്ളതും ജെസിക്കയുടെ രണ്ടാമത്തെ സൂപ്പർ ഹിറ്റുമായും മാറി.



</doc>
<doc id="417441" url="https://ml.wikipedia.org/wiki?curid=417441" title="കൈനത് അറോറ">
കൈനത് അറോറ

കൈനത് അറോറ (ജനനം ഡിസംബർ 2, 1986 ) ബോളിവുഡിലെ കോമഡി ചിത്രമായ "ഗ്രാൻഡ് മാസ്തി"യിൽ അരങ്ങേറ്റം കുറിച്ച ഒരു ഇന്ത്യൻ മോഡലാണ്."മങ്കതാ", "ഖട്ട മീഥാ" എന്നീ ചിത്രങ്ങളിലും അഭിനയിച്ചു . കൂടാതെ മലയാളചലച്ചിത്രങ്ങളിൽ പാടുകയും ചെയ്തിട്ടുണ്ട്.

ഉത്തരാഖണ്ഡ് സംസ്ഥാനത്തിലെ ഡെറാഡൂണിലെ ഒരു പഞ്ചാബി കുടുംബത്തിലാണ് അരോര ജനിച്ചത്. നടി ദിവ്യ ഭാരതിയുടെ രണ്ടാമത്തെ കസിൻ ആണ്. 


</doc>
<doc id="417446" url="https://ml.wikipedia.org/wiki?curid=417446" title="യശോദ (ചിത്രശലഭം)">
യശോദ (ചിത്രശലഭം)

നീലി ചിത്രശലഭകുടുംബത്തിലെ ഒരു ജനുസ് ആണ് യശോദ (Yasoda). ഈ ജനുസിലുള്ള സ്പീഷിസുകളെ ഇന്തോ മലയ ജൈവമേഖലയിലാണ് കണ്ടുവരുന്നത്.




</doc>
<doc id="417448" url="https://ml.wikipedia.org/wiki?curid=417448" title="കൃഷ്ണ (വിവക്ഷകൾ)">
കൃഷ്ണ (വിവക്ഷകൾ)

ഹിന്ദുമതത്തിലെ ഒരു ദേവനാണ് കൃഷ്ണൻ. 

കൃഷ്‌ണൻ (കൃഷ്‌ണ) എന്ന പദത്താൽ വിവക്ഷിക്കപ്പെടുന്ന പലകാര്യങ്ങളുണ്ട്:










</doc>
<doc id="417450" url="https://ml.wikipedia.org/wiki?curid=417450" title="ഹരികഥ">
ഹരികഥ

ഭക്തിഭാവപ്രധാനമായ കഥകൾ ഗാനാലാപത്തോടെ പ്രസംഗരൂപത്തിൽ അവതരിപ്പിയ്ക്കുന്ന ഒരു കലാരൂപമാണ് ഹരികഥ. കേരളത്തിലെ ക്ഷേത്രാങ്കണങ്ങളിൽ ഹരികഥ ഇരുപതാം നൂറ്റാണ്ടിന്റെ ആദ്യപാദങ്ങളിലാണ് അവതരിപ്പിക്കപ്പെട്ടിരുന്നത്. ഭാരതത്തിന്റെ വിവിധഭാഗങ്ങളിൽ വ്യത്യസ്തമായ പേരുകളിലാണ് ഇത് നിലവിലിരുന്നത്. ഉത്തരഭാരതത്തിൽ ഇത് "രാസോ" എന്നും ആന്ധ്രാപ്രദേശിൽ ഇത് "ബുറാക്കഥ" എന്നും അറിയപ്പെട്ടു. തമിഴ്നാട്ടിലും കേരളത്തിലും ഇത് ഹരികഥയെന്ന പേരിലാണ് അറിയപ്പെട്ടത്. ഹരികഥ, ഹരികഥാകാലക്ഷേപം, കഥാകാലക്ഷേപം, സദ്കഥാകാലക്ഷേപം എന്നീ പേരുകളിലും ഈ കലാരൂപം അറിയപ്പെട്ടിരുന്നു.
രാമായണം, മഹാഭാരതം, ഭാഗവതം എന്നീ പുരാണങ്ങളിൽ നിന്നുള്ള കഥകളാണ് ഹരികഥയ്ക്ക് നിദാനമാകുന്നത്. അജാമിളമോക്ഷം, കുചേലോപഖ്യാനം, രുക്മിണീ സ്വയംവരം, ഭക്തപ്രഹ്ലാദൻ, ഭക്തകുചേലൻ എന്നിവ ഹരികഥയ്ക്ക് ഉപയുക്തമായ രീതിയിൽ രചിയ്ക്കപ്പെട്ടവയാണ്.
മേരുസ്വാമി, ഹരികേശനല്ലൂർ മുത്തയ്യാഭാഗവതർ, എം.ആർ. വിജയരാഘവചാര്യർ, ടി. എസ്. ബാലകൃഷ്ണശാസ്ത്രികൾ, ചേർത്തല ഭവാനിയമ്മ(1909 - 1998), സി. എ. സത്യദേവൻ, മാവേലിക്കര എൽ പൊന്നമ്മാൾ എന്നിവർ ഹരികഥാരംഗത്തുണ്ടായിരുന്ന പ്രശസ്തരാണ്. തമിഴ് ഹരികഥകളുടെ ചുവട്പിടിച്ച് 1920 -ൽ സത്യദേവൻ അവതരിപ്പിച്ച മാർകണ്ഡേയചരിതത്തിലെ സംസ്കൃതശ്ലോകങ്ങൾ കുമാരനാശാനാണ് രചിച്ചത്.
ധ്രുവചരിതം, പ്രഹ്ളാദചരിതം, നന്തനാർചരിതം, സീതാകല്യാണം, വത്സലാകല്യാണം, വള്ളീകല്യാണം, ഗരുഡഗർവഭംഗം(തമിഴ്കഥകൾ)എന്നിവ ചേർത്തല ഭവാനിയമ്മ അവതരിപ്പിച്ച ഹരികഥകളാണ്.


</doc>
<doc id="417451" url="https://ml.wikipedia.org/wiki?curid=417451" title="കോശജീവശാസ്ത്രം">
കോശജീവശാസ്ത്രം

ജീവശാസ്ത്രത്തിന്റെ ഒരു ശാഖയാണ് കോശജീവശാസ്ത്രം. ജീവന്റെ അടിസ്ഥാന ഘടകമെന്ന തരത്തിൽ കോശത്തിന്റെ ഘടന, ധർമ്മം എന്നിവയെക്കുറിച്ച് പ്രതിപാദിക്കുന്ന മേഖലയാണ് ഇത്. കോശ ഘടകങ്ങൾ, കോശാംഗങ്ങളുടെ ഘടന, അവയുടെ ക്രമീകരണം, ഭൗതികവും രാസികവുമായ സവിശേഷതകൾ, പരിസ്ഥിതിയുമായുള്ള ബന്ധം തുടങ്ങിയവയുടെ പഠനവും കോശജീവശാസ്ത്രം കൈകാര്യം ചെയ്യുന്നു.

കോശ ഘടനയെ പഠിക്കുമ്പോൾ തന്മാത്രാ തലത്തിലുള്ള ഗവേഷണം നടക്കുന്നു. ജൈവികവും അജൈവികവുമായ ഘടകങ്ങൾ, ഹോർമോണുകൾ, ജലം തുടങ്ങിയവയുടെ സാന്നിദ്ധ്യവും പ്രവർത്തനവും പഠനവിധേയമാക്കുന്നു.

കോശങ്ങൾ ഘടനാപരമായി വളരെയധികം സവിശേഷതകൾ പ്രദർശിപ്പിക്കുന്നു. പഠനസൗകര്യത്തിനായി അവയെ യൂക്കാരിയോട്ടുകൾ എന്നും പ്രോകാരിയോട്ടുകൾ എന്നും രണ്ടായി തരം തിരിക്കാം.
കോശജീവശാസ്ത്രം പ്രധാനമായും പഠനവിധേയമാക്കുന്നത് യൂകാരിയോട്ടുകളെക്കുറിച്ചാണ്. പ്രോകാരിയോട്ടുകളെക്കുറിച്ച് പഠനം നടക്കുന്നത് സൂക്ഷ്മജീവശാസ്ത്രം എന്ന മേഖലയിലാണ്.

വിവിധ തരം മൈക്രോസ്കോപ്പ് ഉപയോഗിച്ച് കോശ പഠനം നടത്തുന്നു. ഒപ്റ്റിക്കൽ മൈക്രോസ്കോപ്പ്, ഇലക്ട്രോൺ മൈക്രോസ്കോപ്പ്, സ്കാനിംഗ് ഇലക്ട്രോൺ മൈക്രോസ്കോപ്പ്, ഫ്ലൂറസൻസ് മൈക്രോസ്കോപ്പ്, കോ-റിലേറ്റീവ് ലൈറ്റ്-ഇലക്ട്രോൺ മൈക്രോസ്കോപ്പ്, കോൺഫോക്കൽ മൈക്രോസ്കോപ്പ്എന്നിവ ഇതിൽ പ്രയോജനപ്പെടുത്തുന്നു.




</doc>
<doc id="417452" url="https://ml.wikipedia.org/wiki?curid=417452" title="ഗില്ലി">
ഗില്ലി

ധരണി സംവിധാനം നിർവ്വഹിച്ച് 2004-ൽ പുറത്തിറങ്ങിയ ഒരു തമിഴ് ആക്ഷൻ ത്രില്ലർ ചലച്ചിത്രമാണ് ഗില്ലി. വിജയ്, തൃഷ എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രത്തിൽ പ്രകാശ് രാജ് ആണ് പ്രതിനായക വേഷം കൈകാര്യം ചെയ്തിരിക്കുന്നത്. മഹേഷ് ബാബു നായകനായി 2003-ൽ പുറത്തിറങ്ങിയ തെലുഗ് ചിത്രം ഒക്കഡുവിന്റെ തമിഴ് റീമേക്കാണ് ഈ ചിത്രം. 

ശരവണവേൽ (വിജയ്) ഒരു കബഡി കളിക്കാരൻ ആണ്. ഒരു നാൾ കബഡി മത്സരത്തിന്റെ ഭാഗമായി വേലുവിന് മധുര വരെ പോകേണ്ടി വരുന്നു. അവിടെ വച്ചു ധനലക്ഷ്മി( തൃഷ) എന്ന സാധു പെൺകുട്ടിയെ പരിചയപ്പെടുന്നതും അവളെ മുത്തുപാണ്ടി(പ്രകാശ് രാജ്) എന്നൊരാളിൽ നിന്ന് രക്ഷിക്കുന്നതും ആണ് ചിത്രത്തിന്റെ ഇതിവൃത്തം 



</doc>
<doc id="417459" url="https://ml.wikipedia.org/wiki?curid=417459" title="ക്ലിന്റാമൈസിൻ">
ക്ലിന്റാമൈസിൻ

ക്ലിന്റാമൈസിൻ നിരവധി ബാക്ടീരിയ കൊണ്ടുണ്ടാകുന്ന അണുബാധകളെ ചികിത്സിക്കുന്ന ഒരു ആന്റിബയോട്ടിക്കാണ്. മധ്യ കർണ്ണ അണുബാധകൾ, അസ്ഥികൾ അല്ലെങ്കിൽ സന്ധി അണുബാധകൾ, ഇടുപ്പ് വീക്കം, സ്ട്രെപ് ത്രോട്ട്, ന്യൂമോണിയ, എൻഡോകാർഡൈറ്റിസ് തുടങ്ങിയവ ഇതിൽ ഉൾപ്പെടുന്നു.മെത്തിസിലിൻ-റെസിസ്റ്റന്റ് സ്റ്റാഫൈലോകോക്കസ് ഓറിയസിന് (എംആർഎസ്എ) എതിരായും ചില കേസുകളിൽ ഇത് ഉപയോഗിക്കപ്പെടുന്നു.മുഖക്കുരുവിനും, മലേറിയയ്ക്ക് ക്വനയിനോടൊപ്പം ചേർത്തും ഇത് ഫലപ്രദമാണ്.ഇത് വായിലൂടെ കഴിക്കാനും, ഇൻഡ്രാവീനസ് വഴി ഇഞ്ചെക്ഷനായും, ചർമ്മത്തിൽ അല്ലെങ്കിൽ യോനിയിൽ പ്രയോഗിക്കുന്ന ക്രീം ആയും ലഭ്യമാണ്.

കുത്തിവയ്ക്കുന്ന ഭാഗത്ത് തടിപ്പും വേദനയും, വയറിളക്കവും, ഓക്കാനവും ഇവയുടെ സാധാരണ കാണപ്പെടുന്ന പാർശ്വഫലങ്ങളാണ്. ക്ലോസ്റ്റീഡിയം ഡിഫിസൈൽ കോളിറ്റിസ് ഏകദേശം നാലിരട്ടിയോളം കാണപ്പെടുന്നതു കൊണ്ട് അപകടസാധ്യത വർദ്ധിക്കുന്നതിനാൽ ഈ കേസ് ആശുപത്രിയ്ക്ക് ഏറ്റെടുക്കേണ്ടിവരുന്നു. ഈ കാരണത്തിന് പകരം മറ്റ് ആൻറിബയോട്ടിക്കുകൾ നിർദ്ദേശിക്കപ്പെടാം.പൊതുവായി ഗർഭകാലത്ത് ഇത് സുരക്ഷിതമാണെന്ന് കരുതുന്നു. ലിങ്കസോമൈഡ് ക്ലാസ്സിൽപ്പെട്ട ഇവ പ്രോട്ടീൻ നിർമ്മിക്കുന്നതിൽ നിന്നും ബാക്ടീരിയയെ തടയുന്നു.

ക്ളിൻഡാമൈസിൻ ആദ്യമായി 1967- ലാണ് നിർമിച്ചത്. ആരോഗ്യ സംവിധാനത്തിൽ അത്യാവശ്യവും സുരക്ഷിതവുമായ ഔഷധങ്ങൾ ആവശ്യമുള്ള വേൾഡ് ഹെൽത്ത് ഓർഗനൈസേഷന്റെ പട്ടികയിൽപ്പെട്ടതാണിത്. വളരെ ചെലവേറിയതല്ലാത്ത ഈ ആന്റിബയോട്ടിക്ക് ജനറിക് മരുന്നായി ലഭ്യമാണ്.ഓരോ ഗുളികക്ക് വികസ്വര രാജ്യങ്ങളിലെ മൊത്തം ചെലവ് 0.06 മുതൽ 0.12 ഡോളർ വരെയാണ്.യുണൈറ്റഡ് സ്റ്റേറ്റ്സിൽ ഇത് ഒരു ഡോസിന് ഏകദേശം 2.70 ഡോളറാണ്.

ഡെന്റൽ അണുബാധകൾ ഉൾപ്പെടെയുള്ള അനയോറോബിക് ബാക്ടീരിയകൾ മൂലമുണ്ടാകുന്ന അനയോറോബിക് അണുബാധകൾ കൈകാര്യം ചെയ്യാൻ ക്ളിൻഡാമൈസിൻ പ്രാഥമികമായി ഉപയോഗിക്കുന്നതു .കൂടാതെ ശ്വാസകോശ കുഴലുകൾ, ചർമ്മം, മൃദുവായ ടിഷ്യു, പെരിടോനൈറ്റിസ് തുടങ്ങിയവയുടെ അണുബാധകൾ ചികിത്സിക്കാനും ഉപയോഗിക്കുന്നു.പെൻസില്ലിനുകൾ ഹൈപെർസെൻസിറ്റീവ് ആയിട്ടുള്ളവർക്ക് ക്ളിൻഡാമൈസിൻ, എയ്റോബിക് ബാക്ടീരിയ മൂലമുണ്ടാകുന്ന അണുബാധകൾ കൈകാര്യം ചെയ്യാൻ ഉപയോഗിക്കാറുണ്ട്. അസ്ഥിയെയും സന്ധിഅണുബാധകളേയും, പ്രത്യേകിച്ച് സ്റ്റാഫൈലോകോക്കസ് ഓറിയസ് ഉണ്ടാക്കുന്ന അണുബാധകൾക്കും ഇത് ഉപയോഗിക്കുന്നു. മിതമായ മുഖക്കുരുവിനെ നിയന്ത്രിക്കാനായി ക്ളിൻഡാമൈസിൻ ഫോസ്ഫേറ്റ് ട്രോപിക്കൽ അപ്ലിക്കേഷൻ ആയി ഉപയോഗിക്കാവുന്നതാണ്.
ക്ളിൻഡാമൈസിൻ ബെൻസോയിൽ പെറോക്സൈഡിനൊപ്പം സംയോജിപ്പിച്ച് ഉപയോഗിക്കുന്നത് മുഖക്കുരുവിന്റെ ചികിത്സയിൽ മറ്റു ഉൽപ്പന്നങ്ങളുടെ ഉപയോഗത്തേക്കാൾ കൂടുതൽ ഫലപ്രദമാണ്.

പ്രതികൂല ഇഫക്റ്റുകൾ കൂടുതൽ ഉണ്ടെങ്കിലും ക്ളിൻഡാമൈസിൻ തനിച്ച് നൽകുന്നതിനെക്കാൾ ക്ളിൻഡാമൈസിൻ, ആഡാപാലൈൻ കോമ്പിനേഷൻ കൂടുതൽ ഫലപ്രദമാണ്.

താഴെപ്പറയുന്ന ജീവികളെ ഉൾക്കൊള്ളുന്ന അണുബാധകൾക്കെതിരെ ഇത് ഫലപ്രദമാണ്:


മിക്ക എയറോബിക് ഗ്രാം നെഗറ്റീവ് ബാക്ടീരിയകളും (സ്യൂഡോമോണസ്, ലെഗിയോണെല്ല, ഹെയ്മോഫിലസ് ഇൻഫ്ലുവൻസ, മൊറക്സെല്ല തുടങ്ങിയവ) ക്ളിൻഡാമൈസിൻ ഇവയെ പ്രതിരോധിക്കുന്നു. അനെയറോബിക് എൻട്രോബാക്ടീരിയേസിയേയും അതുപോലെ തന്നെയാണ്.ശ്രദ്ധേയമായ അപവാദം കാപ്നോസൈറ്റോഫേജ് കാൻമോർസസ് ആണ്. ഇതിനായി ആദ്യം തിരഞ്ഞെടുക്കുന്ന മരുന്ന് ക്ളിൻഡാമൈസിൻ ആണ്. 

വൈദ്യശാസ്ത്രപരമായി രോഗകാരികളായവയുടെ "എം.ഐ.സി(Minimum inhibitory concentration) സസെപ്റ്റിബിലിറ്റി ഡേറ്റ" താഴെപ്പറയുന്നവയെ പ്രതിനിധാനം ചെയ്യുന്നു.
ഗ്രാം പോസിറ്റീവ് ബാക്ടീരിയകളുടെ ടെസ്റ്റ് ചെയ്യുമ്പോൾ ക്ളിൻഡാമൈസിനിൽ സെൻസിറ്റിവിറ്റി കാണിക്കുന്നു. ബാക്ടീരിയയുടെ മക്രോലിഡ്-റെസിസ്റ്റന്റ് ഉണ്ട് എന്ന് നിർണ്ണയിക്കുന്നതിന് ഒരു "ഡി-ടെസ്റ്റ്" നടത്തുന്നത് സാധാരണമാണ്. ചില ബാക്ടീരിയകൾ ഫീനോടൈപ്പ് (ഒരു ജീവജാലത്തിന്റെ നിരീക്ഷണ സ്വഭാവസവിശേഷതകൾ (രൂപഘടന, ജൈവ രാസപരമായ സവിശേഷതകൾ, സ്വഭാവം, ഭൗതിക സവിശേഷതകൾ)) പ്രകടിപ്പിക്കുന്നതിനാൽ ഇതിനെ എം എൽ എസ് ബി (Macrolide-lincosamide-streptogramin B (MLSB)) എന്നറിയപ്പെടുന്നു. ഇതിൽ സസെപ്റ്റിബിലിറ്റി ടെസ്റ്റ് സൂചിപ്പിക്കുന്നത് ബാക്ടീരിയകൾ ക്ളിൻഡാമൈസിന് പെട്ടെന്ന് വിധേയമായുന്നതായി കാണിക്കുന്നു. എന്നാൽ ഇൻ വിട്രോ രീതിയിൽ രോഗകാരികൾ ഉത്തേജിത പ്രതിരോധം പ്രദർശിപ്പിക്കുന്നു. 


</doc>
<doc id="417466" url="https://ml.wikipedia.org/wiki?curid=417466" title="അലെക്സ വേഗ">
അലെക്സ വേഗ

അലെക്സ പെനവേഗ (മുമ്പ്, വേഗ; ജനനം: ആഗസ്റ്റ് 27, 1988) ഒരു അമേരിക്കൻ അഭിനേത്രിയും ഗായികയുമാണ്. സ്പൈ കിഡ്സ് സിനിമാ പരമ്പരയിലെകാർമെൻ കോർട്ടസ്, റിപോ! ദ ജെനറ്റിക് ഓപ്പറയിലെ (2008) ഷിലോ വാല്ലെയ്സ് തുടങ്ങിയ കഥാപാത്രങ്ങളിലൂടെയാണ് അവർ അറിയപ്പെടുന്നത്. 2009 ൽ എബിസി ഫാമിലി പരമ്പരയായ റൂബി & ദ റോക്കിറ്റ്സിലെ റൂബി ഗാല്ലഘെർ എന്ന കഥാപാത്രമായി അവർ അഭിനയിച്ചിരുന്നു.

ഫ്ലോറിഡയിലെ മയാമിയിലാണ് അലെക്സ വേഗ ജനിച്ചത്. ഫ്ലോറിഡയിലെ ഓകാലയിലെ ഒരു മേച്ചിൽപ്രദേശത്താണ് അവരുടെ ജീവിതത്തിലെ ആദ്യ നാല് വർഷങ്ങൾ ചെലവഴിക്കപ്പെട്ടത്. അവരുടെ പിതാവ് കൊളംബിയൻ സ്വദേശിയും മാതാവ് ജിന റൂയെ ഒരു മുൻ അമേരിക്കൻ മുൻ മോഡലുമായിരുന്നു. നടി മക്കെൻസീ വേഗ ഉൾപ്പെടെ അലെക്സ വേഗയ്ക്ക് ആറ് സഹോദരങ്ങളുണ്ട്. നാലു വയസ്സു പ്രായമുള്ളപ്പോൾ വേഗ കാലിഫോർണിയയിലേക്ക് അവരുടെ കുടുംബത്തോടൊപ്പം മാറിത്താമസിച്ചു. കൗമാരപ്രായത്തിൽ, അവൾ വീട്ടിലിരുന്നാണ് വിദ്യാഭ്യാസം ചെയ്തത്.


</doc>
<doc id="417469" url="https://ml.wikipedia.org/wiki?curid=417469" title="ഹാദിയ ദാവ്‌ലറ്റ്ഷിന">
ഹാദിയ ദാവ്‌ലറ്റ്ഷിന

റഷ്യയിലെ സ്വയംഭരണ പ്രദേശമായ ബഷ്‌കിറിലെ കവയിത്രിയും എഴുത്തുകാരിയും നാടകകൃത്തുമായിരുന്നു ഹാദിയ ലുറ്റ്ഫുലോവ്‌ന ദാവ്‌ലെറ്റ്ഷിന - English: Hadiya Davletshina (Bashkir: Дәүләтшина Һәҙиә Лотфулла ҡыҙы)
1905 മാർച്ച് അഞ്ചിന് സമാറ പ്രവിശ്യയിലെ പുഗച്ചേവ് ജില്ലയിലെ ഖസനോവോ ഗ്രാമത്തിലെ ഒരു ദരിദ്ര കർഷക കുടുംബത്തിൽ ജനിച്ചു.
1920ൽ സമാറ പ്രവിശ്യയിലെ ദെങ്കിസ്ബായിവൊ ഗ്രാമത്തിൽ അദ്ധ്യാപികയായി പ്രവർത്തിച്ചു. 1920ൽ റഷ്യയിലെ സമാറയിലെ താതാർ-ബഷ്‌കിർ അദ്ധ്യാപക കോളേജിൽ പഠനം നടത്തി. 1932ൽ മോസ്‌കോയിലെ ഇൻസ്റ്റിറ്റിയൂട്ട് ഫോർ പ്രിപ്പറേഷൻ ഓഫ് ദ എഡിറ്റേഴ്‌സിൽ പഠനം നടത്തി. 1935-1937 കാലയളവിൽ ബഷ്‌കിർ പെഡഗോകിക്കൽ ഇൻസ്റ്റിറ്റിയൂട്ടിൽ പഠിച്ചു. 
1933ൽ ഭർത്താവുമൊന്നിച്ച് ബിഎഎസ്എസ്ആർ എന്ന പത്രത്തിൽ ജോലി ചെയ്തു. 1937 മുതൽ 1942 വരെ ഭർത്താവ് ജയിലിലായി. പിന്നീട് ബിർസ്‌ക് പട്ടണത്തിൽ പ്രവാസിയായി കഴിയവെ മരണപ്പെട്ടു.


</doc>
<doc id="417471" url="https://ml.wikipedia.org/wiki?curid=417471" title="ജോസഫ് ഡാൾട്ടൺ ഹൂക്കർ">
ജോസഫ് ഡാൾട്ടൺ ഹൂക്കർ

ബ്രിട്ടീഷുകാരനായ ഒരു സസ്യശാസ്ത്രജ്ഞനും പര്യവേഷകനും ആയിരുന്നു സർ ജോസഫ് ഡാൾട്ടൺ ഹൂക്കർ (Sir Joseph Dalton Hooker) OM GCSI CB PRS (30 ജൂൺ 1817 – 10 ഡിസംബർ 1911). ജ്യോഗ്രഫിക്കൽ ബോട്ടണിയുടെ ഉപജ്ഞാതാവായ ഇദ്ദേഹം ചാൾസ് ഡാർവിന്റെ ഏറ്റവും അടുത്ത സുഹൃത്തുമായിരുന്നു. തന്റെ പിതാവായ വില്യം ജാക്‌സൺ ഹൂക്കറിനെത്തുടർന്ന് റോയൽ ബൊട്ടാണിക്കൽ ഗാർഡന്റെ ഡയറക്ടർ ആയ ഇദ്ദേഹം ആ സ്ഥാനത്ത് ഇരുപത് വർഷം സേവനം അനുഷ്ഠിച്ചു. ബ്രിട്ടീഷ് ശാസ്ത്രരംഗത്തെ ഏറ്റവും വലിയ പുരസ്കാരങ്ങൾ ഇദ്ദേഹം സ്വന്തമാക്കിയിട്ടുണ്ട്.



2017 marks 200 years since Hooker's birth.
The events marking this anniversary include:






</doc>
<doc id="417475" url="https://ml.wikipedia.org/wiki?curid=417475" title="കേംബ്രിഡ്ജ് അനലിറ്റിക്ക">
കേംബ്രിഡ്ജ് അനലിറ്റിക്ക

വിവരശേഖരണം(ഡാറ്റാ മൈനിങ്), കൈമാറൽ, വിശകലനം എന്നിവയെ സംയോജിപ്പിക്കുന്ന ഒരു ബ്രിട്ടീഷ് രാഷ്ട്രീയ കൺസൾട്ടിംഗ് കമ്പനിയാണ് കേംബ്രിഡ്ജ് അനലിറ്റിക്ക.വിവിധ മാർഗങ്ങളിലൂടെ വിവരശേഖരണം നടത്തുകയും, ഈ വിവരങ്ങൾ ഇടപാടുകാരുടെ ആവശ്യങ്ങൾക്കായി ഉപയോഗിക്കുന്നതുമാണ് പ്രധാന പ്രവർത്തനം.2013 -ൽ പ്രവർത്തനം ആരംഭിച്ച കേംബ്രിഡ്ജ് അനലിറ്റിക്ക എസ്‌ സി എല്ലിന്റെ (SCL GROUP) കീഴിലാണ് പ്രവർത്തിക്കുന്നത്. അമേരിക്കൻ നിക്ഷേപകൻ റോബർട്ട് മെർസർ കുടുംബത്തിനാണ് ഇതിന്റെ ഭാഗികഉടമസ്ഥത.ലണ്ടൻ,ന്യൂയോർക്ക്,വാഷിങ്ടൺ ഡി.സി എന്നീ നഗരങ്ങളിൽ പ്രധാന ഓഫീസുകൾ ഉണ്ട്.

അനുമതിയില്ലാതെ ശേഖരിച്ച വ്യക്തിഗത വിവരങ്ങൾ രാഷ്ട്രീയാവശ്യങ്ങൾക്കും രാഷ്ട്രീയതെരഞ്ഞെടുപ്പുകൾക്കും ഉപയോഗിച്ചുവെന്നുമുള്ള ആരോപണങ്ങൾ അനലിറ്റിക്കയ്ക്കെതിരേ ഉയർന്നു വരികയുണ്ടായി.വ്യക്തിഗതവിവരങ്ങൾ അനുമതിയില്ലാതെ കൈമാറി എന്ന ആരോപണം ശക്തമായതിനെത്തുടർന്നു സാമൂഹ്യമാധ്യമമായ ഫേസ്ബുക്കിന്റെ വിപണിമൂല്യത്തിൽ 2018 മാർച്ചിൽ 37 ബില്യൺ ഡോളറിന്റെ കുറവുണ്ടായി.
കേംബ്രിഡ്ജ് അനലിറ്റിക് എക്സിക്യൂട്ടീവിന്റെ വാക്കുകൾ പ്രകാരം 2018 ഓടു കൂടെ നൈജീരിയ, കെനിയ, ചെക്ക് റിപ്പബ്ളിക്, ഇന്ത്യ, അർജന്റീന തുടങ്ങി നിരവധി രാജ്യങ്ങളിലായി 200 ലേറെ തെരഞ്ഞെടുപ്പുകളിൽ കമ്പനി പ്രവർത്തിച്ചിട്ടുണ്ട്.

കെനിയയുടെ 2013 ലേയും 2017 ലേയും തെരെഞ്ഞെടുപ്പിൽ സി.എ രഹസ്യമായി കാമ്പെയിനുകൾ നടത്തി. 2018 -ൽ ആ കമ്പനിയുടെ മുൻ ഗാമിയെ 2013 ഉഹുറു കെന്യാട്ട കാമ്പെയിനിൽ വർക്ക് നടന്നുകൊണ്ടിരിക്കുമ്പോൾ കെനിയയിലെ ഒരു ഹോട്ടലിൽ മരിച്ച നിലയിൽ കണ്ടെത്തിയെന്ന് ജീവനക്കാർ പറയുന്നു . വോട്ടിങ്ങിന്റെ സ്വഭാവം, ജനങ്ങളുടെ വിശ്വാസ്തത, അവരുടെ താത്പര്യങ്ങൾ ഏത് ഗ്രൂപ്പിലേക്കാണ്, എന്നിവ മനസ്സിലാക്കാനായി സി.എ കെനിയയുടെ 2013 ഇലക്ഷനിൽ 47,000 കെനിയൻ ജനങ്ങളുടെ സർവെ നടത്തി എന്ന് അവകാശപ്പെട്ടു. 2018 മാർച്ചിലെ സി.എ യുടെ വിവാദത്തോടനുബന്ധിച്ച് കെനിയയിൽ അവരുടെ ശക്തി ചോദ്യം ചെയ്യപ്പെടാൻ തുടങ്ങി. നോർമൻ മാഗായ എന്ന ഓഫിഷ്യൽ നാഷ്ണൽ സൂപ്പർ ആലയൻസ് സി.എ ജൂബിലി പാർട്ടിയെ ഭരിക്കുന്നു എന്ന് വാദിച്ചു : ജൂബിലി പാർട്ടി ജനങ്ങളുടെ വിശ്വാസ്ത്യതയേയും, ചിന്തകളേയും, വഴിതിരിച്ചുവിടുകയും ചെയ്യുന്ന ഒരു ക്രിമിനൽ എന്റർപ്രൈസസ് ആണ്. ജൂബിലി പാർട്ടിയുടെ പ്രവർത്തനങ്ങൾക്കു പിന്നിൽ സി.എയും ഉണ്ടെന്ന് അവർ പറയുന്നു.

2010-ൽ നടന്ന ബീഹാർ നിയമസഭ തിരഞ്ഞെടുപ്പുകളിൽ തങ്ങൾ സമ്മതിദായകരെക്കുറിച്ച് സൂക്ഷ്മ വിശകലനം നടത്തുകയും ബിജെപി ജനതാദൾ (യു) സഖ്യത്തെ ഭരണത്തിലെത്താൻ സഹായിയ്ക്കുകയും ചെയ്തുവെന്ന് കാംബ്രിഡ്ജ് അനലിറ്റിക്ക അവകാശപ്പെട്ടു.
ബ്രേസ്വെൽ എന്ന അന്താരാഷ്ട്ര നിയമ സ്ഥാപനത്തിലെ ലോറെൻസ് ലെവി എന്ന അഭിഭാഷകൻ റെബേക്ക മേർസർ, സ്റ്റീവ് ബാനൺ , അലെക്സാണ്ടർ നിക്സ് എന്നിവർക്കായി അവരുടെ കമ്പനിയായ കാമ്പ്രിഡ്ജ് അനലിറ്റിക്ക അമേരിക്കയയുടെ തിരഞ്ഞെടുപ്പിൽ ഇടപെടുന്നതിനുള്ള നിയമസാധ്യതകൾ വിശദീകരിച്ചിരുന്നു. ലെവി പറഞ്ഞത് നിക്സിനെ പോലുള്ള അന്യരാജ്യക്കാർക്ക് ഗ്രീൻ കാർഡില്ലാതെ അവരുടെ കമ്പനിക്കോ, ആ വ്യക്തിക്കോ അമേരിക്കയുടെ തെരഞ്ഞെടുപ്പിൽ ഇടപെടാൻ കഴിയില്ല എന്നായിരുന്നു.

2012 ലോ 2013 ആയി സി.എ അമേരിക്കൻ മാർക്കറ്റിൽ കയറി. കൂടാതെ 2014 ലെ ഇടക്കാലതെരെഞ്ഞെടുപ്പിൽ 44 യു.എസ് കോൺഗ്രസ്സണലുകളേയും, യു.എസ് സെനേറ്റ് സ്റേറ്റ് ലെവൽ ഇലക്ഷനുകളേയും അട്ടിമറിച്ചു. 

ജോൺ ബോൾട്ടൺ സൂപ്പർ പി.എ.സി യുടെ അർക്കൻസാസ്, നോർത്ത് കരോലിന, ന്യൂ ഹാപ്ഷിയർ എന്നിടങ്ങളിലെ സെനറ്റർ തിരഞ്ഞെടുപ്പുകൾക്കായുള്ള ടി.വി. കാമ്പെയിൻ നടത്തുന്ന ജോൺ ബോൾട്ടൺ സൂപ്പർ പി.എ.സി യുമായി കമ്പനി പ്രവർത്തിച്ചു. അന്ത്യത്തിൽ അവർ പിൻതാങ്ങിയിരുന്ന മിക്ക വ്യക്തികളും അതത് സംസ്ഥാനങ്ങളിൽ വിജയിക്കുകയാണ് ചെയ്തത്. പിഎസി മുകളിൽ പറഞ്ഞ അതത് സ്ഥലങ്ങളിൽ വോട്ടർമാരെ ടാർഗറ്റ് ചെയ്ത് അവിടെ സ്പോട്ടുകൾ നൽകി നേരിട്ട് അവരുടെ ടെലിവിഷനുകളുപയോഗിച്ച് മനിപ്പുലേറ്റ് ചെയ്യുകയായിരുന്നു. അവരെല്ലാം ബോൾട്ടന്റെ നാഷ്ണൽ സെക്കൂരിറ്റി അജന്ഡ തള്ളിയവരായിരുന്നു..

സി.എ തോം ടില്ലിസിന്റെ കാമ്പെയിനിൽ പങ്കെടുക്കുകയും കെ ഹാഗനിനെ നോർത്ത് കരോലിനയിലെ സെനറ്റർ ആക്കുകയും ചെയ്തു.

2014 റിപബ്ലിക്കൻ കാന്റിഡേറ്റ്സിന് അഡ്വൈസ് ചെയ്യാനും, കാമ്പെയിൻ സ്റ്റാറ്റജി നൽകുവാനായി ഡസനോളം യുഎസ് സിറ്റിസൻസ് അല്ലാത്തവരെ സി.എ അമേരിക്കയിലേക്ക് അയച്ചു.

2016 -ലെ പ്രെസിഡൻഷ്യൽ തിരഞ്ഞെടുപ്പിനെ വഴി തെറ്റിക്കാൻ റഷ്യ ശ്രമിച്ചിട്ടുണ്ടോ എന്നുള്ളത് എത്തിച്ചേരുന്നത് സി.എ യിലേക്കതുന്നെയാണെന്ന് 2017 മെയ് 18ന് ടൈമ് റിപ്പോർട്ട് ചെയ്തു. റിപ്പോർട്ടിൽ സി.എ മൈക്രോ ടാർഗറ്റിംഗ് ഉപയോഗിച്ച് റഷ്യൻ പ്രോപ്പഗാൻഡ പരത്തിയിട്ടുണ്ടാകുമെന്ന് പറയുന്നു. ട്രംപിന്റെ ഡിജിറ്റൽ കാമ്പെയിനിൽ സി.എ യുടെ കൈയിടലുകൾ വലുതായിരുന്നു. 

യു.കെ. കൺസർവേറ്റീവ് പാർട്ടിയുടെ മിക്ക സഹായികൾക്കും കാമ്പ്രിഡ്ജ് അനലിറ്റിക്കയുടെ മാതൃ സ്ഥാപനവുമായി പങ്കുണ്ടായിരുന്നു.

യുറേപ്പിയൻ യൂണിയനെ താഴെയിറക്കാനായി 2016 ബ്രെക്സിറ്റ് റഫറൻഡത്തിൽ വോട്ടർമാരെ വോട്ട് ചെയ്യുവാൻ പ്രേരിപ്പിക്കാനായുള്ള കാമ്പെയിനിൽ പങ്കെടുത്തിരുന്നു. ദി ഒബ്സേർവർ , ഗാർഗിയൻ എന്നീ പത്രങ്ങളിൽ ബ്രെക്സിറ്റ് റഫറൻഡത്തിൽ വലിയ മാറ്റങ്ങൾ സി.എ സൃഷ്ടിച്ചെന്നും, ഡോണാൾഡ് ട്രംപിനെ പിൻതാങ്ങുന്ന റോബർട്ട് മെർസറെ വിജയിപ്പിക്കുകയും ചെയ്തുവെന്ന് റിപ്പോർട്ട് ചെയ്തിരുന്നു. അതിനുപയോഗിച്ച സോഷ്യൽ ഡാറ്റയുടെ ലിഗാലിറ്റിയെക്കുറിച്ചും അവർ ചർച്ച ചെയ്തിരുന്നു. 

പക്ഷേ പണമിടപാടുമായി ബന്ധപ്പെട്ട ഒന്നും സി.എയുമായി ബന്ധപ്പെട്ട് യു.കെ ഇലക്ടോറർ അതോറിറ്റി റിപ്പോർട്ട് ചെയ്തിട്ടില്ല. സി.എ യും leave.eu യും ഡോണേഷൻ സർവീസുകളെക്കുറിച്ച് സംസാരിച്ചില്ല.



</doc>
<doc id="417477" url="https://ml.wikipedia.org/wiki?curid=417477" title="പശ്ചിമവാതങ്ങൾ">
പശ്ചിമവാതങ്ങൾ

ഭൂമധ്യരേഖയ്ക്ക് ഇരുവശവും 30 ഡിഗ്രി അക്ഷാംശങ്ങളിൽ നിന്നും 60 ഡിഗ്രി അക്ഷാംശങ്ങളിലേക്കു വീശുന്ന സ്ഥിരവാതങ്ങളെയാണ് പശ്ചിമവാതങ്ങൾ () എന്നുപറയുന്നത്. പടിഞ്ഞാറ് ദിശയിൽ നിന്നു വീശുന്ന കാറ്റുകളായതിനാലാണ് ഇവയ്ക്കു 'പശ്ചിമവാതങ്ങൾ' എന്ന പേരുലഭിച്ചത്. ഉപോഷ്ണ ഉച്ചമർദ്ദമേഖലയിൽ നിന്നും ഉപധ്രുവീയ ന്യൂനമർദ്ദമേഖലയിലേക്കാണ് പശ്ചിമ വാതങ്ങൾ സഞ്ചരിക്കുന്നത്.

ഉത്തരാർദ്ധഗോളത്തിൽ പശ്ചിമ വാതങ്ങൾ തെക്കുപടിഞ്ഞാറ് ദിശയിൽ നിന്നും വടക്കുകിഴക്ക് ദിശയിലേക്കു വീശുന്നു. ദക്ഷിണാർദ്ധഗോളത്തിൽ വടക്കുപടിഞ്ഞാറ് ദിശയിൽ നിന്നും തെക്കുകിഴക്ക് ദിശയിലേക്കാണ് ഇവയുടെ സഞ്ചാരം. വൻകരകളുടെ അഭാവവും വിസ്തൃതമായ സമുദ്രങ്ങളും കാരണം ദക്ഷിണാർദ്ധ ഗോളത്തിൽ തെക്കോട്ടു പോകുംതോറും പശ്ചിമവാതങ്ങൾക്കു ശക്തി കൂടുന്നു. ദക്ഷിണാർദ്ധ ഗോളത്തിൽ വീശുന്ന പശ്ചിമവാതങ്ങളെ അലറുന്ന നാൽപ്പതുകൾ (റോറിംഗ് ഫോർട്ടീസ്), കഠോരമായ അൻപതുകൾ (ഫ്യൂരിയസ് ഫിഫ്റ്റീസ്), അലമുറയിടുന്ന അറുപതുകൾ (സ്ക്രീമിംഗ് സിക്സ്റ്റീസ്) എന്നിങ്ങനെ വിളിക്കാറുണ്ട്.



</doc>
<doc id="417485" url="https://ml.wikipedia.org/wiki?curid=417485" title="അലിസ്സ മില്ലർ">
അലിസ്സ മില്ലർ

ഒരു അമേരിക്കൻ മോഡൽ ആയ അലിസ്സ മില്ലർ (ജനനം ജൂലൈ 4, 1989) നിരവധി പ്രമുഖ കമ്പനികൾക്കായി പ്രിന്റ്, റൺവേ ജോലികൾ ചെയ്യുകയും വോഗ് (ജർമ്മനി), എല്ലെ (ഇറ്റലി) എന്നീ ഫാഷൻ മാഗസിനുകളിലെ കവർപേജിൽ പ്രത്യക്ഷപ്പെടുകയും ചെയ്തിട്ടുണ്ട്. ഗെസിന്റെ സവിശേഷ മോഡലായും കൂടാതെ "സ്പോർട്ട്സ് ഇല്ലസ്ട്രേറ്റഡ് സ്വിംസ്യൂട്ട് ഇഷ്യു" സ്പോർട്ട്സ് മാഗസിലും പ്രത്യക്ഷപ്പെട്ടിരുന്നു.

കാലിഫോർണിയയിലെ ലോസ് ആഞ്ചലസിൽ ജനിച്ചു. അവരുടെ വംശാവലിയിൽ ജർമൻ, ഓസ്ട്രിയൻ, ഇംഗ്ലീഷ്, ഐറിഷ്, സ്കോട്ടിഷ്, വെൽഷ്സ് എന്നിവർ ഉൾപ്പെടുന്നു. ലോസ് ഏഞ്ചൽസ് കൗണ്ടിയിൽ പാംഡേലിൽ വളർന്നു. കാഴ്ചയിൽ യൂറോപ്യൻ സാദൃശ്യം തോന്നുന്ന മില്ലർ അവളുടെ ഇരുണ്ട തവിട്ട് തലമുടി, മുഴുവൻ പുരികം, ശരീരഘടന എന്നിവയുടെ പേരിൽ അറിയപ്പെടുന്നു. “ഞാൻ കണ്ടിട്ടുള്ളതിൽ വച്ച് ഏറ്റവും യൂറോപ്യൻ രൂപത്തിലുള്ള അമേരിക്കൻ പെൺകുട്ടിയാണ് അലിസ്സ! "ഗസ്സ് " സ്ഥാപകനായ "പോൾ മാർഷ്യാനോ" അവളെക്കുറിച്ച് പറയുകയുണ്ടായി.ഗെസ്സുമായി തനിക്ക് മുന്നേറ്റമുണ്ടായപ്പോൾ, സോഫിയ ലോറെൻ, ബ്രൂക്ക് ഷീൽഡ്സ് എന്നിവരുമായി താരതമ്യപ്പെടുത്തി, അത് ഒരു തിരിച്ചടി ആയി കണക്കാക്കപ്പെട്ടു.
2003-ൽ, അവരുടെ പിതാവ് ഐ‌എം‌ജി മോഡലുകളുടെ ലോസ് ഏഞ്ചൽസ് ഓഫീസിലേക്ക് പരീക്ഷണ ഫോട്ടോകൾ അയച്ചിരുന്നു.2005 ആയപ്പോഴേക്കും അവർ മെർലിൻ എൻ‌വൈ ഏജൻസിയുടെ ഒരു മോഡലായി മാറിയിരുന്നു. 2005-ൽ 16-ാം വയസ്സിൽ സ്റ്റെല്ല മക്കാർട്ട്‌നിക്കുവേണ്ടി അവർ ഒരു പ്രചാരണ പരിപാടി നടത്തി.2006 ഫെബ്രുവരി ആയപ്പോഴേക്കും വോഗിന്റെ ഓരോ പ്രധാന പതിപ്പുകളിലും വോഗ് ഇറ്റാലിയ സപ്ലിമെന്റിന്റെ കവർ പേജ് ഉൾപ്പെടെ അവർ പ്രത്യക്ഷപ്പെട്ടു. 2006 ഒക്ടോബറിലെ ജർമ്മൻ വോഗ്, 2010 ജൂലൈ ഇറ്റാലിയൻ എല്ലെ (അവർ പിന്നീട് 2012 ഒക്ടോബർ കവറിലും പ്രത്യക്ഷപ്പെട്ടു) എന്നിവയ്ക്കായി കവർ പേജിൽ പ്രത്യക്ഷപ്പെട്ടതിനെത്തുടർന്ന്, 2010 അവസാനത്തോടെ ഗെസ് വസ്ത്രത്തിന്റെ പുതിയ മുഖങ്ങളിലൊന്നായി അവർ മാറി.വിക്ടോറിയാസ് സീക്രട്ടിനായി മില്ലർ പ്രവർത്തിച്ചിട്ടുണ്ട്.ബെബെ, ബില്ലാബോംഗ്, ചോപാർഡ്, ഡീസൽ, എലി തഹാരി, ഇൻറ്റിമിസിമി, ജ്യൂസി കോച്ചർ, ലാ പെർല, ലോറ ബിയാഗൊട്ടി തുടങ്ങിയ കമ്പനികളുടെ പരസ്യ സൃഷ്ടികൾക്കുവേണ്ടിയും അവർ പ്രവർത്തിച്ചിരുന്നു.

2011-ൽ എലൈറ്റ് മോഡൽ മാനേജ്‌മെന്റുമായി അവർ ഒപ്പുവച്ചു.2011-ൽ സ്പോർട്സ് ഇല്ലസ്ട്രേറ്റഡ് സ്വിംസ്യൂട്ട് ഇഷ്യൂവിൽ അരങ്ങേറ്റം കുറിച്ചു. പതിപ്പിൽ പുതിയതായ അഞ്ച് പേരിൽ ഒരാളായി (ഷാനൻ ക്ലിക്ക്, കെൻസ ഫൗറാറ്റി, ഇസബെൽ ഗൗലാർട്ട്, ഫെല്ലൊ ഗെസ് മോഡൽ കേറ്റ് ആപ്റ്റൺ എന്നിവർക്കൊപ്പം).വാൾസ്ട്രീറ്റ് ജേണലിലെ ഒരു കഥ അനുസരിച്ച്, സ്പോർട്സ് ഇല്ലസ്ട്രേറ്റിൽ എപ്പോഴെങ്കിലും പ്രത്യക്ഷപ്പെട്ടാൽ അത് സോക്കറിനായിരിക്കുമെന്ന് അവൾ മുമ്പ് കരുതിയിരുന്നു. കാരണം അത്ലറ്റിക് പശ്ചാത്തലം നൽകിയതിനാൽ അവൾ ഒരു പ്രൊഫഷണൽ സോക്കർ കളിക്കാരിയായി സ്വയം സങ്കൽപ്പിച്ചിരുന്നു.2011 സ്വിംസ്യൂട്ട് ഇഷ്യൂവിൽ ബോഡി പെയിന്റിംഗ് ചിത്രത്തിലും അവർ പ്രത്യക്ഷപ്പെട്ടു. അവിടെ ജോവാൻ ഗെയർ അവളെ വരക്കുകയും ന്യൂയോർക്ക് സിറ്റിയിൽ സ്റ്റുവർട്ട് ഷൈനിംഗ് അവളുടെ ഫോട്ടോയെടുത്തു.2013 അവളുടെ മൂന്നാമത്തെ സ്വിംസ്യൂട്ട് ഇഷ്യൂ ആയിരുന്നു.2011 ലും 2013 ലും, സ്വിം‌സ്യൂട്ട് ഇഷ്യു കവർ മോഡൽ പ്രഖ്യാപിച്ച രാത്രിയിൽ ഡേവിഡ് ലെറ്റർമാന്റെ ടോപ്പ് 10 ആയ ലേറ്റ് ഷോ വിത് ഡേവിഡ് ലെറ്റർമാന്റെ വാർഷിക സ്പോർട്സ് ഇല്ലസ്ട്രേറ്റഡ് സ്വിം‌സ്യൂട്ട് ഇഷ്യൂവിൽ മില്ലർ പങ്കെടുത്തു.

മില്ലറുടെ ഫിറ്റ്നസ് ചട്ടത്തിൽ ബാലെ, ഓട്ടം എന്നിവ ഉൾപ്പെടുന്നു. അവർ ട്രാൻസെൻഡെന്റൽ മെഡിറ്റേഷൻ പരിശീലിക്കുന്നു.അഭിനയ, മെച്ചപ്പെടുത്തൽ ക്ലാസുകൾ അവർ എടുത്തിട്ടുണ്ട്.

മില്ലർ 2018 ഏപ്രിലിൽ സംഗീതജ്ഞൻ കാം അവേരിയെ വിവാഹം കഴിച്ചു. 2018 നവംബർ 29 ന് മില്ലറും അവേരിയും വേർപിരിഞ്ഞതായി ഇൻസ്റ്റാഗ്രാം അക്കൗണ്ടിലൂടെ സ്ഥിരീകരിച്ചു.



</doc>
<doc id="417490" url="https://ml.wikipedia.org/wiki?curid=417490" title="ഫോർട്ടിനെറ്റ്">
ഫോർട്ടിനെറ്റ്

ഒരു അമേരിക്കൻ ബഹുരാഷ്ട്ര കോർപ്പറേഷനാണ് ഫോർട്ടിനെറ്റ്. കാലിഫോർണിയയിലെ സണ്ണിവെയ്‌ലിലാണ് ഈ കമ്പനിയുടെ ആസ്ഥാനം. സൈബർ സുരക്ഷാ സോഫ്റ്റ്‌വെയറുകൾ, ഉപകരണങ്ങൾ (ഫയർവാൾ, ആന്റി-വൈറസ് തുടങ്ങിയവ) എന്നിവയുടെ നിർമ്മാണത്തിലാണ് ഫോർട്ടിനെറ്റ് ശ്രദ്ധ കേന്ദ്രീകരിച്ചിരിക്കുന്നത്. റവന്യൂ അടിസ്ഥാനത്തിൽ നാലാമത്തെ വലിയ നെറ്റ്‌വർക്ക് സുരക്ഷാ കമ്പനിയാണ് ഫോർട്ടിനെറ്റ്. 

2000-ൽ സഹോദരങ്ങളായ കെൻ, മൈക്കൽ സീ എന്നിവർ ചേർന്നാണ് ഫോർട്ടിനെറ്റ് രൂപീകരിച്ചത്. 2004 $93 മില്യണോളം മൂല്യം വളരുകയും പുതിയ പത്ത് ഫോർട്ടിഗേറ്റ് ഉപകരണങ്ങൾ വിപണിയിൽ അവതരിപ്പിക്കുകയും ചെയ്തിരുന്നു. ഇതേ വർഷം പേറ്റന്റ് സംബന്ധിയായ തർക്കത്താൽ ഈ കമ്പനിയും ട്രെന്റ് മൈക്രോ എന്ന മൈക്രോ കമ്പനിയുമായി നിയമപ്രശ്നങ്ങൾ ആരംഭിച്ചു. 2009 പൊതു കമ്പനിയായി മാറുകയും $156 മില്യണായി മൂല്യം ഉയരുകയും ചെയ്തു. വയർലെസ് ആക്സസ് പോയിന്റ്, സാന്റ്ബോക്സിങ്, മെസേജിങ് സുരക്ഷ തുടങ്ങിയ പുതിയ സംവിധാനങ്ങളും 2000-ങ്ങളിൽ ഫോർട്ടിനെറ്റ് അവതരിപ്പിച്ചിട്ടുണ്ട്. 
2000-ൽ കാലിഫോർണിയയിലെ സണ്ണിവെ‌യ്‌ലിൽ കെൻ, മൈക്കൽ സീ എന്നീ സഹോദരങ്ങൾ ചേർന്നാണ് ഫോർട്ടിനെറ്റ് സ്ഥാപിച്ചത്. ഫോർട്ടിനെറ്റിന്റെ സ്ഥാപകർ ഇതിനുമുമ്പ് യഥാക്രമം നെറ്റ്സ്ക്രീൻ, സെർവ്ഗേറ്റ് എന്നീ കമ്പനികളിൽ ഉദ്യോഗസ്ഥരായിരുന്നു. രൂപീകരിച്ച സമയം ആപ്ലിഗേഷൻ എന്നാ​ണ് നാമകരണം ചെയ്തതെങ്കിലും പിന്നീട് ആപ്പ്സെക്യൂർ എന്നും തുടർന്ന് ഫോർട്ടിനെറ്റ് എന്നും നാമകരണം ചെയ്യപ്പെട്ടു. ഫോർട്ടിഫൈഡ് നെറ്റവർക്ക്സ് എന്നതിന്റെ ചുരുക്കപ്പേരാണ് ഫോർട്ടിനെറ്റ്. 2 വർഷങ്ങൾ നീണ്ട ഗവേഷണങ്ങൾക്കും പഠനങ്ങൾക്കും ശേഷം 2002-ലാണ് കമ്പനി തങ്ങളുടെ ആദ്യത്തെ ഉൽപ്പന്നം പുറത്തിറക്കിയത്. 

2000 മുതൽ 2003 വരെയുള്ള സ്വകാര്യ നിക്ഷേപങ്ങളാൽ $13 മില്യൺ മൂല്യമുണ്ടായി. 2003 ഓഗസ്റ്റിൽ ഇത് $30 മില്യണായും 2004 മാർച്ചിൽ $50 മില്യണായും ഉയർന്നു. 2002 മുതൽ 2003 വരെയുള്ള സമയങ്ങളിൽ ഫോർട്ടിനെറ്റിന്റെ റവന്യൂ പത്തിരട്ടിയായി ഉയർന്നു. 2003 ഓഗസ്റ്റിൽ ആദ്യത്തെ ചാനൽ പ്രോഗ്രാം ആരംഭിച്ചു. 2003 ഡിസംബറിൽ വെസ്റ്റ്കോൺ കാനഡ എന്ന കമ്പനി ഫോർട്ടിനെറ്റിന്റെ ഉൽപ്പന്നങ്ങളുടെ വിൽപ്പന കാനഡയിൽ ആരംഭിച്ചു. തുടർന്ന് 2004 ഫെബ്രുവരിയിൽ യുണൈറ്റഡ് കിങ്ഡത്തിൽ നോർവുഡ് ആദം എന്ന കമ്പനിയും വിൽപ്പന ആരംഭിച്ചു. 2006 ജനുവരിയിൽ "SOC in a BOX" എന്ന പേരിൽ പുനർ വിൽപ്പനയ്ക്കായുള്ള പദ്ധതി ഫോർട്ടിനെറ്റ് ആവിഷ്കരിച്ചിരുന്നു. 2004-ഓടെ കമ്പനി, ഏഷ്യയിലും യൂറോപ്പിലും വടക്കേ അമേരിക്കയിലും ഓഫീസുകൾ ആരംഭിച്ചു. 

2005 ഒക്ടോബറിൽ നടന്ന പഠനത്തിലൂടെ ഓപ്പൺനെറ്റ്, ഫോർട്ടിനെറ്റിന്റെ ഉപകരണങ്ങളും സംവിധാനങ്ങളും മ്യാന്മറിൽ ഇന്റർനെറ്റ് സെൻസർഷിപ്പിനായി ഉപയോഗിക്കുന്നുണ്ടെന്ന് തിരിച്ചറിഞ്ഞു. 
ജർമനിയിലെ gpl-violations.orgലെ ലിനക്സ് പ്രോഗ്രാമർ, ഗ്നു ജനറൽ പബ്ലിക് ലൈസൻസിലുള്ള ലിനക്സ് കേർണലുകൾ ഉപയോഗിച്ചിട്ടുണ്ടെന്നും ഇത് മറച്ചുവയ്ക്കാനായി എൻക്രിപ്ഷൻ ഉപയോഗിച്ചിട്ടുണ്ടെന്നും വാദിച്ച് ഫോർട്ടിനെറ്റിന്റെ യുണൈറ്റഡ് കിങ്ഡത്തിലെ അനുബന്ധ ഓഫീസിനെതിരെ പരാതി നൽകി. ഈ ലൈസൻസിന്റെ വ്യവസ്ഥകൾ പ്രകാരം സോഴ്സ് കോഡ് വെളിപ്പെടുത്തേണ്ടതായുരുന്നു. ആ മാസം ഫോർട്ടിനെറ്റ്, ജി.പി.എൽ ലൈസൻസിലുള്ള ഭാഗങ്ങൾ ഉപയോഗിച്ചിട്ടുണ്ടെന്ന് സമ്മതിക്കുകയും തുടർന്ന് ആവശ്യപ്രകാരം കോഡുകളിൽ മാറ്റം വരുത്തി നിയമ പ്രശ്നം അവസാനിപ്പിക്കുകയും ചെയ്തു. 

2004 മേയിൽ, ട്രെന്റ് മൈക്രോ എന്ന കമ്പനി ഫോർട്ടിനെറ്റിനെതിരെ പരാതി നൽകിയിരുന്നു. ട്രെന്റ് മൈക്രോയ്ക്ക് പേറ്റന്റുള്ള സംവിധാനങ്ങൾ ഫോർട്ടിനെറ്റിന്റെ ആന്റി-വൈറസ് സംവിധാനത്തിൽ ഉപയോഗിച്ചതിനായിരുന്നു പരാതി. ആ വർഷം ഓഗസ്റ്റിൽ അന്താരാഷ്ട്ര ട്രേഡ് കമ്മീഷൻ ബാധിതമായ ഉൽപ്പന്നങ്ങളുടെ വിൽപ്പന നിരോധിച്ചുകൊണ്ട് ഉത്തരവിറക്കി. വെളിപ്പെടുത്തിയിട്ടില്ലാത്ത വ്യവസ്ഥകളുടെ അടിസ്ഥാനത്തിൽ ഫോർട്ടിനെറ്റും ട്രെന്റ് മൈക്രോയും കരാറിലേർപ്പെടുകയും ഫോർട്ടിനെറ്റിന്റെ ആന്റിവൈറസ് ഉൽപ്പന്നങ്ങൾ പരിഷ്കരിച്ചു. 

ഏതാനും വർഷങ്ങൾക്കു ശേഷം, അന്താരാഷ്ട്ര ട്രേഡ് കമ്മീഷൻ മറ്റൊരു കേസ് സംബന്ധമായ പറഞ്ഞ അഭിപ്രായത്തിൽ, ട്രെന്റ് മൈക്രോയുടെ ബന്ധപ്പെട്ട പേറ്റന്റുകൾ അസാധുവാണെന്ന് പറയുകയുണ്ടായി. 2010 ഡിസംബറിൽ യു.എസ്. പേറ്റന്റ് ആന്റ് ട്രേഡ്മാർക്ക് ഓഫീസ്, ഈ പേറ്റന്റുകൾ അസാധുവാണെന്ന് അറിയിച്ചിതോടെ ഫോർട്ട്നെറ്റ്, ട്രെന്റ് മൈക്രോയ്ക്കെതിരെ പരാതി നൽകിയിരുന്നു. 
2008ൽ ഫോർട്ട്നെറ്റിലെ ഗവേഷകർ, സാംഗോയുടെ ഒരു ഫെയ്സ്ബുക്ക് വിജെറ്റ് വഴി മൂന്ന് മില്യണോളം ഉപഭോക്താളുടെ ഉപകരണങ്ങളിലേക്ക് മാൽവെയർ അടങ്ങിയിട്ടുള്ള സോഫ്റ്റ്‌വെയറുകൾ ഡൗൺലോഡ് ചെയ്യപ്പെട്ടുവെന്ന് കണ്ടെത്തുകയുണ്ടായി. എന്നാൽ സാംഗോ ഈ പ്രസ്താവന നിരാകരിക്കുകയും ഈ സോഫ്റ്റ്‌വെയർ ഓപ്റ്റ്-ഇൻ ആയിരുന്നുവെന്നും അറിയിച്ചു. 
2009 നവംബറിൽ ഫോർട്ടിനെറ്റ്, ഒരു പൊതു കമ്പനിയായി മാറി. 5.8 മില്യണിന്റെ ഭാഗങ്ങൾ വിറ്റഴിച്ച് കമ്പനിയുടെ മൂല്യം $52.4 മില്യണായി ഉയർന്നു. വ്യാപാരത്തിന് ഒരു ദിവസം മുൻപ് ഫോർട്ടിനെറ്റ്, $9 ൽ നിന്നും $12.50ലേക്ക് ഷെയർ വില വർധിപ്പിച്ചിരുന്നു. സമ്പത്തിൽ $156 ഉയർച്ചയുണ്ടായി. 
2010ൽ $324 മില്യൺ റവന്യൂ ഫോർട്ടിനെറ്റിന് ഉണ്ടായിരുന്നു. 2010 നവംബറിൽ ഐ.ബി.എം, ഫോർട്ടിനെറ്റിനെ വാങ്ങാൻ തീരുമാനിച്ചിരുന്നുവെന്നും ഫോർട്ടിനെറ്റ് ഇത് നിരാകരിച്ചുവെന്നും ബ്ലൂംബെർഗ് പറയുകയുണ്ടായി. 2012 ഡിസംബറിൽ XDN എന്ന ആപ് - ഹോസ്റ്റിങ് കമ്പനി വിലയ്ക്കു വാങ്ങിയിരുന്നു. 2013-ൽ വെളിപ്പെടുത്തിയിട്ടില്ലാത്ത തുകയ്ക്ക് കൊയോട്ടെ പോയിന്റ് എന്ന ആപ്ലിക്കേഷൻ ഡെലിവറി കമ്പനി വിലയ്ക്കു വാങ്ങി. 

2017ൽ പുതിയതായി ഫോർട്ടിനെറ്റ് ഫെഡറൽ എന്ന പേരിൽ ഒരു അനുബന്ധ കമ്പനി ഫോർട്ടിനെറ്റ് രൂപീകരിച്ചു. സർക്കാർ ഏജൻസികൾക്കുള്ള സൈബർ സുരക്ഷ ഉൽപ്പന്നങ്ങളിലാണ് ഈ കമ്പനി ശ്രദ്ധ കേന്ദ്രീകരിച്ചിരിക്കുന്നത്. അമേരിക്കൻ ഐക്യനാടുകളിലെ ഭരണ വകുപ്പുകളിൽ 15ൽ 12 വകുപ്പുകളും ഫോർട്ടിനെറ്റിന്റെ ഉൽപ്പന്നങ്ങൾ ഉപയോഗിക്കുന്നുണ്ട്. 
2005-ൽ ഫോർട്ടിഗാർഡ് എന്ന പേരിൽ ഒരു ഇന്റർനെറ്റ് ഗവേഷണ ടീമും ഫോർട്ടിനെറ്റ് രൂപീകരിച്ചിട്ടുണ്ട്. ഏഷ്യയിൽ നാല് ഗവേഷണ കേന്ദ്രങ്ങളാണ് ഈ ടീമിനുള്ളത്. കൂടാതെ അമേരിക്കൻ ഐക്യനാടുകളിലും കാനഡയിലും ഫ്രാൻസിലും ഫോർട്ട്ഗാർഡിന് കേന്ദ്രങ്ങളുണ്ട്. ഐ.ടി. സുരക്ഷാ ക്ലാസുകൾ നൽകുന്ന നെറ്റ്‌വർക്ക് സുരക്ഷാ അക്കാദമിയും ഫോർട്ടിനെറ്റിന് കീഴിൽ പ്രവർത്തിക്കുന്നുണ്ട്.



</doc>
<doc id="417491" url="https://ml.wikipedia.org/wiki?curid=417491" title="വേരാ പാവ്ലോവ">
വേരാ പാവ്ലോവ

റഷ്യൻ കവയിത്രിയാണ് വേരാ അനത്തൊലിവ്ന പാവ്ലോവ (ജ:1963- മോസ്കോ) .വേരയുടെ കവിതകൾ ദി ന്യൂയോർക്കർ മാസികയിൽ പ്രസിദ്ധീകരിയ്ക്കപ്പെട്ടിട്ടുണ്ട്സംഗീതചരിത്രത്തിൽ നേസ്ൻ അക്കാദമിയിൽ നിന്ന് ബിരുദം.
പതിനാല് കവിതാസമാഹാരങ്ങളും, നാല് ഓപ്പറയും, രണ്ട് കാന്ററ്റകൾക്ക് ഗാനങ്ങളും രചിച്ചു. പാവ്ലോവയുടെ കൃതികൾ പതിനെട്ട് ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്.


</doc>
<doc id="417499" url="https://ml.wikipedia.org/wiki?curid=417499" title="ക്ലോഡിയ കാർഡിനെൽ">
ക്ലോഡിയ കാർഡിനെൽ

ക്ലോഡിയ കാർഡിനെൽ (ജനനം: 1938 ഏപ്രിൽ 15)1960 കളിലും 1970 കളിലും ഏറെ പ്രശസ്തി നേടിയ ചില യൂറോപ്യൻ ചിത്രങ്ങളിൽ പ്രത്യക്ഷപ്പെട്ട ഒരു ഇറ്റാലിയൻ ടുണീഷ്യൻ സിനിമ അഭിനേത്രിയും സെക്സ് ചിഹ്നവുമായാണ് അറിയപ്പെട്ടിരുന്നത്. പ്രധാനമായും ഇറ്റാലിയൻ അല്ലെങ്കിൽ ഫ്രഞ്ച്, മാത്രമല്ല നിരവധി ഇംഗ്ലീഷ് സിനിമകളിലും അഭിനയിച്ചിട്ടുണ്ട്.

ജനിച്ചതും വളർന്നതും ടുണീസിന്റെ അയൽ‌പ്രദേശമായ ലാ ഗൌലെറ്റെയിൽ ആയിരുന്നു. 1959-ൽ "മോസ്റ്റ് ബ്യൂട്ടിഫുൾ ഇറ്റാലിയൻ ഗേൾ ഇൻ ടുണീഷ്യ" മത്സരത്തിൽ കാർഡിനെൽ കിരീടം നേടിയിരുന്നു. ഇറ്റലിയിലേക്കുള്ള ഒരു യാത്രയായിരുന്നു സമ്മാനം. അത് വേഗം ഫിലിം കരാറുകളിലേക്ക് നയിച്ചു. എല്ലാറ്റിനുമുപരിയായി വർഷങ്ങളോളം അവളുടെ വഴികാട്ടിയും കാർഡിനാളിനെ വിവാഹം കഴിക്കുകയും ചെയ്ത ഫ്രാങ്കോ ക്രിസ്റ്റൽഡിയെ കണ്ടുമുട്ടുകയും ചെയ്തു.1958-ൽ "ഗോഹ"യിൽ ഉമർ ഷെരീഫുമായി ഒരു ചെറിയ വേഷം അരങ്ങേറ്റം ചെയ്ത ശേഷം "റോകോ ആന്റ് ഹിസ് ബ്രദേഴ്സ്" (1960), "ഗേൾ വിത്ത് എ സ്യൂട്ട്കേസ്" (1961), "ദ ലെപേർഡ് "(1963), "കാർടൗക്" (1963), "ഫെലിനിയുടെ 8½ "(1963) എന്നീ പ്രശസ്ത സിനിമകളിൽ അഭിനയിച്ചതിലൂടെ ഇറ്റലിയിലെ ഏറ്റവും അറിയപ്പെടുന്ന നടിമാരിൽ ഒരാളായി കാർഡിനേൽ മാറി. 1963-ൽ ഡേവിഡ് നിവെൻ എന്ന നടനോടൊപ്പം "ദ പിങ്ക് പാന്തർ" എന്ന ചലച്ചിത്രത്തിൽ അഭിനയിച്ചതിലൂടെ കാർഡിനെൽ അമേരിക്കയിലും ബ്രിട്ടനിലും പ്രസിദ്ധയായി. ബ്ലൈൻഡ്ഫോൾഡ് (1965), ലോസ്റ്റ് കമാൻഡ് (1966), ദി പ്രൊഫഷണൽസ് (1966), ദി ഹെൽ വിത്ത് ഹീറോസ് (1968), സെർജിയോ ലിയോണിന്റെ വൺസ് അപ്പോൺ എ ടൈം ഇൻ ദി വെസ്റ്റ് (1968), തുടങ്ങിയ ഹോളിവുഡ് ചിത്രങ്ങളിലും അഭിനയിച്ചു. സംയുക്ത യുഎസ്-ഇറ്റാലിയൻ നിർമ്മാണത്തിൽ, മുൻ വേശ്യയായി അഭിനയിച്ചതിന് പ്രശംസ ലഭിച്ചിരുന്നു. ഇതിൽ ജെയിസൺ റോബർട്ട്സ്, ചാൾസ് ബ്രോൺസൺ, ഹെൻറി ഫോണ്ട എന്നീ അഭിനേതാക്കളോടൊപ്പമാണ് അഭിനയിച്ചത്.




</doc>
<doc id="417503" url="https://ml.wikipedia.org/wiki?curid=417503" title="പെരിയാർ സർവ്വകലാശാല">
പെരിയാർ സർവ്വകലാശാല

സമൂഹ പരിഷ്കർത്താവായ ഈ.വി രാമസ്വാമിയുടെ നാമത്തിൽ സെപ്റ്റംബർ 17 1997ൽ തമിഴ്നാട് ഗവൺമെന്റ്‌ സേലം സമുച്ചയത്തിൽ രൂപീകരിച്ച സർവ്വകലാശാലയാണ് പെരിയാർ സർവ്വകലാശാല. പ്രവർത്തനങ്ങളിൽ മുൻപന്തിയിലായതിനാലും മറ്റ് സർവ്വകലാശാലകളിൽ നിന്നും 3.15 ( സി.ജി.പി.എ ) അധികം മാർക്ക് ഉള്ളതിനാലും നാക്ക് (NAAC) എ ഗ്രേയ്ഡ് അധികാരദാനം ലഭിച്ചിട്ടുണ്ട്. " അറിവാൽ വിളയും ലോകം"(wisdom Maketh World) എന്നതാണ് പ്രമാണ സൂക്തം . ശ്രീ പൻവാരിലാൽ പുരോഹിത് സർവ്വകലാശാലയുടെ തലവനും , ഡോ.പി കൊളന്തൈവേൽ സർവ്വകലാശാലാധിപതിയുമാണ് . ശ്രീ എം. മണിവണ്ണനാണ് സർവ്വകലാശാല ഭരണാധിക്കാരി. ഏകദേശം 141 ഉദ്യോഗസ്ഥാ വൃന്ദവും 140000ൽ പരം വിദ്യാർത്ഥികളും 192 ഗവേക്ഷകരുമാണ് പെരിയാർ സർവ്വകലാശാലയിലുള്ളത്.തമിഴ്നാട്ടിലെ നാല് ജില്ലകളിലായി ആകെ 96 കലാലയങ്ങളാണ് പെരിയാറിന്റെ കീഴിലുള്ളത്.
തമിഴ്നാട്ടിലെ സേലത്ത് 11°43'6" നോർത്ത് 78°4'41" ഈസ്റ്റായിട്ടാണ് പെരിയാർ സർവ്വകലാശാല സ്ഥിതി ചെയ്യുന്നത്. സേലം നഗരത്തിൽ നിന്നും 7 കിലോമീറ്റർ അകലെയാണ് സർവ്വകലാശാല സ്ഥിതി ചെയ്യുന്നത്. 
തമിഴ്‌നാട്ടിലെ 4 ജില്ലകളിലായി ആകെ 86 കോളേജുകൾ പെരിയാർ സർവ്വകലാശാലയ്ക്കു കീഴിൽ പ്രവർത്തിക്കുന്നുണ്ട്. ഇവയിൽ 65 കോളേജുകളിൽ പി.ജി വിഭാഗങ്ങളും 45 കോളേജുകളിൽ ഗവേഷണ വിഭാഗങ്ങളും പ്രവർത്തിക്കുന്നുണ്ട്. 1,35,000 ലധികം വിദ്യാർത്ഥികൾ ഈ കോളേജുകളിലാകെ പഠിക്കുന്നുണ്ട്. 


</doc>
<doc id="417505" url="https://ml.wikipedia.org/wiki?curid=417505" title="സിയന്ന ഗ്വില്ലറി">
സിയന്ന ഗ്വില്ലറി

സിയന്ന ടിഗ്ഗി ഗ്വില്ലറി (ജനനം 16 മാർച്ച് 1975) ഒരു ഇംഗ്ലീഷ് അഭിനേത്രിയും മുൻ മോഡലും ആണ്. "റെസിഡെന്റ് ഈവിൾ ആക്ഷൻ" ഹൊറർ മൂവി പരമ്പരയിലെ, "ജിൽ വാലന്റൈൻ" എന്ന കഥാപാത്രം വളരെ പ്രസിദ്ധമാണ്. "ഇറഗോൺ" എന്ന ഫാന്റസി-അഡ്വഞ്ചർ സിനിമയിൽ എൽഫ് രാജകുമാരി "ആര്യ ഡ്രൂട്ടിംഗ്" എന്ന കഥാപാത്രത്തെ കൂടാതെ "ഹെലെൻ ഓഫ് ട്രോയി" ടിവി മിനിസീരീസിലെ കഥാപാത്രങ്ങളും അറിയപ്പെടുന്നവയാണ്. അടുത്തകാലത്ത് ഫോർട്ടിറ്റ്യൂഡ്, സ്റ്റാൻ ലീയുടെ ലക്കി മാൻ, ലൂഥർ എന്നിവപോലുള്ള ജനപ്രിയ ടി.വി. ഷോകളിലും അഭിനയിച്ചിരുന്നു.

ഇംഗ്ലണ്ടിലെ നോർത്താംപ്റ്റൺഷയർ, കെറ്ററിംഗിൽ 1973- ൽ വിവാഹിതരായ അമേരിക്കൻ നാടോടി ഗിത്താറിസ്റ്റായ ഐസക്ക് ഗ്വില്ലറിയുടെയും അദ്ദേഹത്തിന്റെ ആദ്യ ഭാര്യ ഇംഗ്ലീഷ് മോഡൽ ആയ ടിനാ തോംസന്റെയും മകളാണ് ഗ്വില്ലറി.ക്യുബയിലെ ഗ്വാണ്ടനാമോ നാവികസേനയിൽ അടിസ്ഥാനമുള്ള ഐസക്ക് അമേരിക്ക- ടർക്കിഷ്- ജൂതൻ എന്നീ പാരമ്പര്യത്തിൽപ്പെട്ട മാതാപിതാക്കളുടെ മകനായിരുന്നു.ഗ്വില്ലറിക്ക് രണ്ടുവയസ്സുള്ളപ്പോൾ അവരുടെ മാതാപിതാക്കൾ ലണ്ടനിലെ ഫുൾഹാമിലേയ്ക്ക് മാറുകയും പിന്നീട് അവൾക്കു 11വയസ്സായപ്പോൾ നോർഫ്ലോക്കിലേയ്ക്ക് മാറിതാമസിക്കുകയും ചെയ്തു.പത്താമത്തെ വയസ്സിൽ ഗ്വില്ലറി മെക്സിക്കോയിലെ കസിനോടൊപ്പം താമസിച്ച് സ്പാനിഷ് പഠിച്ചു.അച്ഛൻ ദത്തെടുത്തിരുന്ന ജെയ്സ് ഒരേ അമ്മയിലുള്ള അവരുടെ അർധസഹോദരനാണ്. 1990-ൽ സിയന്നയ്ക്ക് 14 വയസ്സുള്ളപ്പോൾ അവരുടെ മാതാപിതാക്കൾ തമ്മിൽ വേർപിരിഞ്ഞു.1993-ൽ പിതാവ് "ഇല്ലീ, ജേക്കബ്" എന്നീ രണ്ട് മക്കളുള്ള "വിക്കി മക് മില്ലൻ" എന്ന സ്ത്രീയെ വിവാഹം ചെയ്തു. 

ഗ്വില്ലറി നോർഫോക്കിലെ ഹോൾട്ടിലുള്ള ഗ്രേഷാമിലെ സ്കൂളിൽ ചേർന്ന് പഠിച്ചിരുന്നു. അവിടെ അനേകം സ്കൂൾ പ്രൊഡക്ഷനിൽ പങ്കെടുത്തിരുന്നു.രണ്ടു വയസുള്ളപ്പോൾ മുതൽ അവർ കുതിരസവാരി ചെയ്യാൻ ആരംഭിച്ചു. 14-ാം വയസ്സിൽ അവരുടെ "ദി നൈറ്റ് പോർട്ടർ" എന്ന ചിത്രത്തിനുശേഷം "ദി നൈറ്റ് പോർട്ടർ" അഥവാ "പോർട്ടി" എന്ന് നാമകരണം ചെയ്ത ഒരു കുതിരയെ അവർ കൊടുത്തിരുന്നു. ഗ്വില്ലറി പ്രമുഖ നടിയായിരുന്ന "ഷാർലറ്റ് റാമ്പ്ലിംഗിന്റെ" ആരാധികയായിരുന്നു. 2000 ഡിസംബറിൽ ഗ്വില്ലറിയുടെ അച്ഛൻ 53-ാം വയസിൽ അർബുദം ബാധിച്ച് മരിച്ചു.

1997-ൽ ഒരു ബാലെ ഡാൻസർ ആയ സുഹൃത്തിനോടൊപ്പം ലണ്ടൻ മോഡലിങ് സെലക്ട് ഏജൻസിയിൽ ഗ്വില്ലറി ഒപ്പുവച്ചു. അവർ അഭിനയജീവിതത്തെ പിന്തുണച്ചുകൊണ്ട് ഒറ്റയ്ക്ക് മോഡൽ ചെയ്തു. തുടർന്ന് അർമാണി, ഡോൾസെ & ഗബ്ബാന, ബുർബെറി, പോൾ സ്മിത്ത് എന്നീ കമ്പനികളുടെ പരസ്യങ്ങൾക്കുവേണ്ടി മോഡൽ ആയും പ്രവർത്തിച്ച ഗ്വില്ലറി പല ഫാഷൻ മാഗസീനുകളുടെ കവറിൽ പ്രത്യക്ഷപ്പെടുകയും 1999- ൽ "ഹ്യൂഗോ ബോസിന്റെ" സുഗന്ധ പ്രചാരണത്തിന്റെ മുഖമായി മാറുകയും ചെയ്തിരുന്നു. മോഡൽ കാരൻ ഫെറാറിയുടെ പിൻഗാമിയാകുകയും മൂന്ന് വർഷം തുടർച്ചയായി പ്രചാരണം നടത്തുകയും ചെയ്തിരുന്നു. ഏതാനും വർഷങ്ങളായി മോഡലിംഗ് പഠിച്ചശേഷം, 2000-ൽ അഭിനയത്തിലേക്ക് ഗ്വില്ലറി ശ്രദ്ധ കേന്ദ്രീകരിച്ചു. അവർ ലണ്ടനിൽ സ്വതന്ത്ര മോഡലായി കരാറിൽ ഒപ്പുവയ്ക്കുകയും ചെയ്തു. 
"മറ്റുള്ളവർ ഇഷ്ടപ്പെടുന്ന തരത്തിൽ എന്തെങ്കിലും ആയി അറിയപ്പെടാൻ ഞാൻ ആഗ്രഹിച്ചു" അങ്ങനെ ഞാനുമൊരു നടിയായിത്തീർന്നു. എന്തുകൊണ്ടെന്നാൽ ഒരുപക്ഷേ ഞാൻ എന്നെത്തന്നെ ഇഷ്ടപ്പെട്ടിരുന്നില്ല." ഗ്വില്ലറി നടിയാകുന്നതിനെക്കുറിച്ച് ഇങ്ങനെ വിശദീകരിച്ചിരുന്നു. "പിന്നീട് അവർ വീണ്ടും പറഞ്ഞു" "അഭിനയത്തെ ഞാൻ വെറുക്കുന്നു. യഥാർത്ഥത്തിൽ വെറുക്കുന്നു. ഇത് കാരണം ഞാൻ ഒരുതരത്തിൽ ഇതിന്റെ ഒരുവശത്തേയ്ക്ക് വീണുപോകുന്നു." 16 വയസ്സുള്ളപ്പോൾ ഒരു ജോലി വാഗ്ദാനം ചെയ്തതുകൊണ്ട് ഞാൻ അഭിനയിക്കാൻ ആരംഭിച്ചു. ഞങ്ങൾ എല്ലായ്പ്പോഴും കുടുംബപിന്തുണയിൽ ജീവിച്ചിരുന്നതിനാൽ അവർ എനിക്ക് 8,000 പൗണ്ട് നൽകണമെന്ന് ഞാൻ ആഗ്രഹിച്ചു." പിന്നീടുള്ള സിനിമയിൽ നിന്നുള്ള നിരാശയും കൈപ്പും സിനിമവിട്ടുപോകാൻ തയ്യാറായെങ്കിലും ഹെലൻ മിരെനെ സ്റ്റേജിൽ കണ്ടുമുട്ടിയപ്പോഴേയ്ക്കും വീണ്ടും അഭിനയത്തിനുള്ള പ്രചോദനമായി.



</doc>
<doc id="417516" url="https://ml.wikipedia.org/wiki?curid=417516" title="സാലി ഹെമിംഗ്സ്">
സാലി ഹെമിംഗ്സ്

സാറ "സാലി (1773-1835) അമേരിക്കയിലെ പ്രസിഡന്റ് തോമസ് ജെഫേഴ്സണന്റെ ഉടമസ്ഥതയിലുള്ള ഒരു അടിമ സ്ത്രീയായായിരുന്നു. ജെഫേഴ്സൺ അവരുടെ ആറ് കുട്ടികളുടെ പിതാവാണെന്ന് വിശ്വസിക്കുന്നു.ഭാര്യ മാർത്ത ജെഫേഴ്സൺ മരിച്ചതിനുശേഷം അവരുമായി ജെഫേഴ്സൺ ദീർഘകാലബന്ധം പുലർത്തിയിരുന്നു. നാലു കുട്ടികൾ പ്രായപൂർത്തി പ്രാപിച്ചപ്പോൾ ജെഫേഴ്സൺ എല്ലാവർക്കും സ്വാതന്ത്ര്യം നല്കി.

സാലി ഹെമിംഗ്സ് തന്റെ സഹോദരങ്ങളെയും കൂട്ടി കുട്ടിയായിരിക്കുമ്പോൾ തന്നെ അവരുടെ മിശ്രിതവർഗ്ഗത്തിൽപ്പെട്ട അമ്മ, ബെറ്റിയുമായി ജെഫേഴ്സന്റെ വീട്ടിലെത്തിച്ചേരുകയായിരുന്നു. ഭാര്യ മാർത്തയ്ക്ക് തന്റെ പിതാവായ ജോൺ വേൽസിൽ നിന്നും അനന്തരാവകാശമായി കിട്ടിയ അടിമയായിരുന്നു ബെറ്റി. ബെറ്റി ഹെമിംഗ്സിന് വേൽസിൽ നിന്നും ജനിച്ച 6 മക്കളിൽ ഏറ്റവും ഇളയതായിരുന്നു സാലി. അപ്രകാരം അവർ നാലിൽ മൂന്നുഭാഗം യൂറോപ്യരും മാർത്ത ജെഫേഴ്സന്റെ അർദ്ധസഹോദരിയുമായിരുന്നു. 1787-ൽ, 14 വയസ്സുള്ള ഹെമിംഗ്സ് ജെഫേഴ്സന്റെ ഏറ്റവും ഇളയ മകൾ മേരി ("പോളീ") യോടൊപ്പം ലണ്ടനിലും പിന്നീട് പാരിസിലും കൂടെ ഉണ്ടായിരുന്നു. അവിടെ 44 വയസുള്ള ഭാര്യ നഷ്ടപ്പെട്ട ജെഫേഴ്സൺ ഫ്രാൻസിലെ യുനൈറ്റഡ് സ്റ്റേറ്റ് മന്ത്രിയായി സേവനം അനുഷ്ടിച്ചിരുന്നു. ഹെമിംഗ്സ് അവിടെ രണ്ടു വർഷം ചെലവഴിച്ചു. മിക്ക ചരിത്രകാരന്മാരും ജെഫേഴ്സൺ ഫ്രാൻസിൽ വച്ച് ഹെമിംഗ്സുമായി ലൈംഗിക ബന്ധം ആരംഭിച്ചിരിക്കാം അല്ലെങ്കിൽ മോണ്ടിസെല്ലോയിലേയ്ക്ക് തിരിച്ച് വന്നയുടൻ തന്നെ അവർ ലൈംഗികബന്ധത്തിൽ ഏർപ്പെട്ടിരുന്നു എന്ന് വിശ്വസിക്കുന്നു. ജെഫേഴ്സൺ മരിക്കുന്നതുവരെയും അവർ അവിടത്തെ അടിമയായിരുന്നു.2017 ൽ ജെഫേഴ്സന്റെ കിടപ്പുമുറിക്ക് സമീപമുള്ള മോണ്ടിസെല്ലോയിലെ ഹെമിംഗ്സന്റെ ക്വാർട്ടേഴ്സ് ആയി ഉപയോഗിച്ചിരുന്ന മുറി ഒരു പുരാവസ്തു പുനരുദ്ധാരണത്തിൽ കണ്ടെത്തി. അത് പുനഃസ്ഥാപിക്കുകയും പുനർനിർമ്മിക്കുകയും ചെയ്തു.

ജെഫേഴ്സൺ ഹെമിംഗ്സിന്റെ കുട്ടികളുടെ പിതാവായിരുന്നോ എന്ന ചോദ്യത്തിന് ഉള്ള മറുപടിയായിരുന്നു "ജെഫേഴ്സൺ- ഹെമിംഗ്സ് വിവാദം." ഇരുപതാം നൂറ്റാണ്ടിന്റെ അന്ത്യത്തിൽ പുതുക്കിയ ചരിത്ര വിശകലനവും ഒപ്പം 1998 -ലെ ഡി.എൻ.എ. പഠനത്തിലും ജെഫേഴ്സണിന് ഹെമിങ്സിങ്ങിന്റെ അവസാനത്തെ മകൻ എസ്റ്റൺ ഹെമിംഗ്സിനുമായി സാമ്യമുണ്ടെന്ന് കണ്ടെത്തിയിരുന്നു. ഒരുപക്ഷേ എല്ലാ കുട്ടികളുമായും സാമ്യമുണ്ടെന്ന് ചരിത്രകാരന്മാർക്കിടയിൽ ഒരു സമവാദം ഉണ്ട്.ചുരുക്കം ചില ചരിത്രകാരന്മാർ ഇതുമായി യോജിക്കുന്നില്ല.

ഹെമിംഗ്സിന്റെ കുട്ടികൾ ജെഫേഴ്സന്റെ വീട്ടിൽ അടിമകളായി ജീവിച്ചിരുന്നു. കൂടാതെ അവരെ കരകൌശല നിർമ്മാണത്തിനായി പരിശീലിപ്പിക്കപ്പെട്ടിരുന്നു. ജെഫേഴ്സൺ ഹെമിങ്സിങ്ങിന്റെ ജീവിച്ചിരിക്കുന്ന ബെവർലി, ഹാരിയറ്റ്, മാഡിസൺ, എസ്റ്റോൺ തുടങ്ങിയ എല്ലാ കുട്ടികളെയും സ്വതന്ത്രരാക്കി.(അവർ ജെഫേഴ്സൺ മോചിപ്പിച്ച ഒരേയൊരു അടിമ കുടുംബം ആയിരുന്നു). ഏഴോ എട്ടോ യൂറോപ്യൻ വംശ പരമ്പരയിൽപ്പെട്ട ഇവരിൽ മുതിർന്ന മൂന്നു പേരും വെളുത്ത സമൂഹത്തിൽ പ്രവേശിച്ചവരാണ്. ഈ മൂന്നു പേരുടെ പിൻഗാമികൾ വെളുത്തതായി തിരിച്ചറിഞ്ഞു.ജെഫേഴ്സന്റെ മരണശേഷം ഹെമിംഗ്സിനെ അവരുടെ ജീവിതകാലം അവിടെ കഴിച്ചുകൂട്ടാൻ അനുവദിച്ചിരുന്നു." വെർജീനിയയിലെ ചാർലോട്ടസ് വില്ലേയിൽ അവസാന ഒമ്പതു വർഷക്കാലം അവരുടെ ഇളയരണ്ടു കുട്ടികളോടൊപ്പം സ്വതന്ത്രമായി ജീവിച്ചു. അവരുടെ കൊച്ചുമക്കൾ അവരുടെ മക്കളുടെ ഉടമസ്ഥതയിലുള്ള വീട്ടിൽ ജനിച്ചതായി ഹെമിംഗ്സിന് കാണാൻ സാധിച്ചിരുന്നു. 

1773- ൽ ബെറ്റി ഹെമിംഗ്സിന്റെ (1735-1807) മകളായി സാലി ഹെമിംഗ്സ് അടിമത്തത്തിൽ ജനിച്ചു. അവരുടെ പിതാവ് അവരുടെ യജമാനനായ ജോൺ വെയിൽസായിരുന്നു. (1715-1773).സാലിയുടെ അമ്മ ബെറ്റി ആഫ്രിക്കൻ അടിമയായിരുന്ന സൂസന്നയുടെയും ഇംഗ്ലീഷ് കടൽ ക്യാപ്റ്റനായിരുന്ന ജോൺ ഹെമിംഗ്സിന്റെയും മകൾ ആയിരുന്നു. സൂസന്നയും ബെറ്റി ഹേമിംഗ്സും ആദ്യം "ഫ്രാൻസിസ് എപ്പസ് IV" ന്റേതായിരുന്നു. അവിടെ "സുസന്ന എപ്പ്സ്" എന്നും അറിയപ്പെട്ടിരുന്നു.ജോൺ ഹെമിംഗ്സ് അവരെ എപ്പ്സ്ൽ നിന്ന് വാങ്ങാൻ ശ്രമിച്ചു. എന്നാൽ പ്ലാൻറർ അവരെ വിട്ടയക്കാൻ വിസമ്മതിച്ചു. അമ്മയും മകളും ഫ്രാൻസിസിന്റെ മകളായ മാർത്ത എപ്പസ്ന്റെ പാരമ്പര്യത്തിൽപ്പെട്ടതായിരുന്നു. മാർത്ത പ്ലാന്റർ ജോൺ വെയിൽസിനെ വിവാഹം കഴിയ്ക്കുമ്പോൾ സ്വന്തം അടിമകളായി ബെറ്റിയെയും സാലിയെയും കൂടെ കൊണ്ടുപോയിരുന്നു. ജോൺ വെയിൽസിന്റെ മാതാപിതാക്കൾ എഡ്വേർഡ് വെയ്ൽസ്, എല്ലെൻ അഷ്ബേണർ-വെയിൽസ് എന്നിവർ ഇംഗ്ലണ്ടിലെ ലാൻകാസ്റ്റർ ആയിരുന്നു. 




</doc>
<doc id="417525" url="https://ml.wikipedia.org/wiki?curid=417525" title="ഓപ്പറേഷൻ പൂമാലൈ">
ഓപ്പറേഷൻ പൂമാലൈ

ശ്രീലങ്കയിലെ ആഭ്യന്തരയുദ്ധകാലത്ത് തമിഴ് പുലികൾ കീഴടക്കിയ ജാഫ്ന പട്ടണത്തിലേക്ക് അത്യാവശ്യസാധനങ്ങൾ എത്തിക്കാൻ ഇന്ത്യൻ വായുസേന നടത്തിയ സൈനികനടപടിയുടെ പേരാണ് ഓപ്പറേഷൻ പൂമാലൈ


</doc>
<doc id="417527" url="https://ml.wikipedia.org/wiki?curid=417527" title="ഇലകക">
ഇലകക

മഡഗാസ്കറിന്റെ തെക്ക് പടിഞ്ഞാറ് ഭാഗത്തുള്ള ഇഹൊരൊംബെ മേഖലയിലെ ഒരു ചെറുപട്ടണമാണ് ഇലകക. കോടാനുകോടി വർഷങ്ങൾക്കു മുൻപ് ആഫ്രിക്കയിൽനിന്നും വേർപെട്ട് ഇന്ത്യൻ മഹാസമുദ്രത്തിലെത്തിയ മഡഗാസ്കർ ദ്വീപ് ജൈവവൈവിധ്യത്തിന്റെ കലവറയാണ്. 1990-കളിൽ വെറും 40 ആളുകൾ മാത്രമായിരുന്നു ഈ ഗ്രാമത്തിലുണ്ടായിരുന്നത്. ദാരിദ്ര്യത്തിന്റെ പടുകുഴിയിൽ കഴിഞ്ഞവരായിരുന്നു ഇവിടുത്തെ ഗ്രാമവാസികൾ. എന്നാൽ 1998-ൽ ഇവിടുത്തെ നദീതീരങ്ങളിൽ വൻതോതിൽ ഇന്ദ്രനീലത്തിന്റെ ശേഖരം കണ്ടെത്തിയതോടെ ഗ്രാമത്തിന്റെ അവസ്ഥ മാറി മറിഞ്ഞു. ഇതോടെ ആരും അറിയപ്പെടാതെകിടന്ന ഈ ഗ്രാമത്തിലേക്ക് ജനങ്ങളുടെ കുത്തൊഴുക്ക് തുടങ്ങി. ഇന്ദ്രനീലക്കല്ലുകളായിരുന്നു എല്ലാവരുടേയും ലക്ഷ്യം. 2005 ആയപ്പോഴേക്കും ഇലകാകയിലെ ജനസംഖ്യ 60,000 കവിഞ്ഞു കഴിഞ്ഞിരുന്നു.

1998-ൽ ഇവിടുത്തെ നദീതീരങ്ങളിൽ വൻതോതിൽ ഇന്ദ്രനീലത്തിന്റെ ശേഖരം കണ്ടെത്തി. ലോകത്തിലെ രത്നവ്യാപാരികളെല്ലാം ഇലകാകയിലേക്കെത്തിത്തുടങ്ങി. ആദ്യമെത്തിയത് തായ്‌ലൻഡുകാരായിരുന്നു.പിന്നീട് ശ്രീലങ്കക്കാർ കൂടി എത്തിയതോടെ രത്ന വ്യാപാരം പൊടിപൊടിച്ചു. നദീതീരങ്ങളിലെല്ലാം ഇന്ദ്രനീലത്തിന്റെ ശേഖരം കണ്ടെത്തിയതോടെ നിത്യവൃത്തിക്കു പോലും വിഷമിച്ചിരുന്ന നാട്ടിൽ ലക്ഷങ്ങളുടെ രത്നക്കച്ചവടമാണ് നടന്നത്. ഇവിടുത്തെ കൃഷിക്കാരും മറ്റു ജോലിക്കാരുമൊക്കെ തങ്ങളുടെ ജോലിയുപേക്ഷിച്ച് രത്നം തേടിയിറങ്ങി. പിന്നെയും ഇലകാകയിൽ രത്ന ഖനനം തുടർന്നു. 2015-ൽ വീണ്ടും പലസ്ഥലങ്ങളിൽ നിന്നും ഇന്ദ്രനീലം കൂടാതെ മരതകവും, മാണിക്യവും വരെ ലഭിച്ചു തുടങ്ങി. 2016-ൽ മാത്രം രത്നശഖരം തേടി നിയമവിരുദ്ധമായി അരലക്ഷത്തിലേറെ ഭാഗ്യാന്വേഷികളാണ് ഇവിടേക്കെത്തിയത്. ഇപ്പോൾ ലഭിക്കുന്ന ഇന്ദ്രനീലക്കല്ലുകൾ കഴിഞ്ഞ 20 വർഷത്തിനുള്ളിൽ ലഭിച്ചതിനേക്കാൾ മികച്ചതാണെന്ന് രത്ന വ്യാപാരികൾ വ്യക്തമാക്കുന്നു.

ഒരുകാലത്തും കൃത്യമായ നിയമവാഴ്ചയുണ്ടായിട്ടില്ലാത്ത ഈ നാട്ടിൽ പുത്തൻ സമ്പത്തിന്റെ വരവും ഇവിടുത്തെ ജനങ്ങളിലെത്താതെ ഇടനിലക്കാരും മറ്റുരാജ്യക്കാരും കൊണ്ടുപോവുകയാണ്. രത്ന ഖനനത്തിന്റെ പേരിൽ നാടു മുഴുവൻ ഉഴുതുമറിച്ച് രത്നങ്ങളും വൃക്ഷങ്ങളുമെല്ലാം അന്യായമായി കടത്തുകയാണ് വ്യാപാരികൾ. ഇവിടുത്തെ മഴക്കാടുകൾ പോലും ഖനികളുടെ ഭീഷണിയിലാണ്.

ലോകത്തിലെ ഏറ്റവും മികച്ച ഇന്ദ്രനീലക്കല്ലുകൾ കിട്ടുന്ന സ്ഥലമായി ഇലകാക വളർന്നിട്ടും ഇവിടെയുണ്ടായിരുന്ന പഴയ ഗ്രാമവാസികളുടെ ജീവിതത്തിനു കാര്യമായ മാറ്റമൊന്നും സംഭവിച്ചില്ല. ഇവിടെയിപ്പോൾ എങ്ങും ഉഴുതുമറിച്ച ഭൂമി മാത്രമാണ് ശേഷിക്കുന്നത്. രത്നം കണ്ടെത്താനായി മരങ്ങൾ വരെ പിഴുതുമാറ്റിയാണ് ഖനനം നടത്തുന്നത്. വലിയ ഖനികളിൽ അപകടകരമായ നിലയിലാണ് ആളുകൾ പണിയെടുക്കുന്നത്. രത്നത്തിനായുള്ള കൊല്ലും കൊലയും വേറെയും ഒരു വശത്ത് നടക്കുന്നതായി അറിയപ്പെടുന്നു. 
ഇഹൊരൊംബെ മേഖലയിലെ ഇഹോസി ജില്ലയിൽ ആന്റനാനരിവോയുടെ തെക്ക് 735 കിലോമീറ്റർ തെക്കോട്ട്, ഇസാലോ നാഷണൽ പാർക്കിനടുത്താണ് ഇലകക സ്ഥിതിചെയ്യുന്നത്. ടോളിയരയിൽ നിന്നും കിഴക്കുപടിഞ്ഞാറൻ മഡഗാസ്കറിലെ ഫിയാനരന്റ്സോയയിലേയ്ക്കുപോകുന്ന പ്രധാന ദേശീയപാതയായ റൂട്ട് നാഷേണൽ 7 ഇലകകയിലൂടെ കടന്നുപോകുന്നു.
1998-ൽ ഒരു നീലക്കല്ലിന്റെ ഖനി കണ്ടുപിടിച്ചതിനു ശേഷം, സ്വസ്ഥമായ ഒരു ഗ്രാമീണ ഗ്രാമം വൈൽഡ് വെസ്റ്റ് ടൗൺ ആയി മാറി.



</doc>
<doc id="417538" url="https://ml.wikipedia.org/wiki?curid=417538" title="ഗവണ്മെന്റ് വിമൻസ് കോളേജ്, തിരുവനന്തപുരം">
ഗവണ്മെന്റ് വിമൻസ് കോളേജ്, തിരുവനന്തപുരം

1864 ൽ തിരുവിതാംകൂർ രാജകുടുംബം സർകാർ ഗേൾസ് സ്കൂളായി ആരംഭിച്ചു. സ്ത്രീകളുടെ ക്ഷേമപരിപാടികൾ നടപ്പിലാക്കുന്നതിലൂടെ സ്ത്രീകളുടെ ക്ഷേമവും അവരുടെ പ്രാധാന്യം കണക്കിലെടുത്തിട്ടുണ്ട്. സ്ത്രീകളുടെ വിദ്യാഭ്യാസത്തിലൂടെ മാത്രമേ ഈ ലക്ഷ്യം നേടാനാകൂ എന്ന് രാജകുടുംബത്തിന് നന്നായി അറിയാം.ഇത് പെൺകുട്ടികൾക്ക് ഒരു വിദ്യാഭ്യാസ സ്ഥാപനം സ്ഥാപിക്കുന്നതിന് ഇടയാക്കി - സർക്കാർ ഗേൾസ് സ്കൂൾ (1860-1880 കാലഘട്ടത്തിൽ) നിർമിച്ചു . 1897 ൽ ശ്രീ മൂലം തിരുനാൾ (1885-1924) കാലഘട്ടത്തിൽ ഈ സ്ഥാപനം രണ്ടാം ഗ്രേഡ് കോളേജായി ഉയർത്തി. മഹാരാജാവ് മദ്രാസ് യൂണിവേഴ്സിറ്റിയിൽ അഫിലിയേറ്റ് ചെയ്തു. ഒന്നാം ഗ്രേഡ് കോളജിന്റെ പദവിയിലേക്ക് ഉയർത്തപ്പെടുകയും പിന്നീട് 1920 ൽ എച്ച്.എച്ച് മഹാരാജാസ് കോളേജ് ഫോർ വുമൺ എന്ന് പുനർനാമകരണം ചെയ്യപ്പെടുകയും ചെയ്തു. 1937-ൽ ശ്രീ ചിത്തിര തിരുനാൾ ബാലരാമവർമ്മ (1931-1949) ഭരിച്ച കാലത്ത് തിരുവിതാംകൂർ സർവകലാശാല സ്ഥാപിക്കപ്പെടുകയും കോളേജ് ഈ സർവകലാശാലയുമായി അഫിലിയേറ്റ് ചെയ്യുകയും ചെയ്തു. 1937 ൽ തിരുവിതാംകൂർ സർവകലാശാല സ്ഥാപിക്കപ്പെട്ടപ്പോൾ വനിതാ കോളേജിൽ കേരള സർവ്വകലാശാല സ്ഥാപിച്ച ഒരു വർഷത്തിനു ശേഷം, 1957 ൽ കേരള സർവകലാശാല കോളേജ് അതിന്റെ അനുബന്ധ സ്ഥാപനമായി മാറി. തിരുവനന്തപുരത്തെ ഗവൺമെന്റ് കോളേജ് ഫോർ വിമൺ , കേരളത്തിലെ പ്രമുഖ വിദ്യാഭ്യാസ സ്ഥാപനങ്ങളിലൊന്നും ഉന്നതവിദ്യാഭ്യാസമേഖലയിൽ മുൻനിരയിലുള്ള ഒരു സ്ഥാപനവുമാണ്. 1952 ൽ മാത്തമാറ്റിക്സ്, ബോട്ടണി, സുവോളജി, തത്ത്വശാസ്ത്രം, മലയാളം, സംസ്കൃതം എന്നീ വിഷയങ്ങളിൽ ബിരുദ കോഴ്സുകൾ ആരംഭിച്ചു. 1970-കളുടെ ആരംഭത്തിൽ കോളേജ് വിപുലന ഘട്ടങ്ങൾ ആരംഭിച്ചു. പുതിയ കോഴ്സുകൾ പതിവായി ആരംഭിക്കുകയും പി.ജി ഡിപ്പാർട്ടുമെൻറുകൾ നവീകരിക്കുകയും ചെയ്തു. ഇന്ന് കോളേജിൽ 24 അധ്യാപന വിഭാഗങ്ങൾ ഉണ്ട്. 2400 വിദ്യാർത്ഥിനികൾ, 159 അധ്യാപകരുമുണ്ട്. 


</doc>
<doc id="417542" url="https://ml.wikipedia.org/wiki?curid=417542" title="ഫാറൂഖ് ഷെയ്ക്ക്">
ഫാറൂഖ് ഷെയ്ക്ക്

ഇന്ത്യൻ നടനും, ജീവകാരുണ്യപ്രവർത്തകനും, ജനപ്രിയ ടെലിവിഷൻ അവതാരകനും ആയിരുന്നു ഫാറൂഖ് ഷെയ്ക്ക്(25 മാർച്ച് 1948 - 28 ഡിസംബർ 2013). 1977 മുതൽ 1989 വരെ ഹിന്ദി ചലച്ചിത്രങ്ങളിലും, 1988 മുതൽ 2002 വരെ ടെലിവിഷൻ പരിപാടികളിലും അദ്ദേഹം സജീവമായിരുന്നു.2008 ൽ ചലച്ചിത്രരംഗത്ത് വീണ്ടും സാന്നിദ്ധ്യമറിയിച്ച ഫാറൂഖ് 2013 ഡിസംബർ 28 ന് തന്റെ മരണം വരെ രംഗത്ത് തുടർന്നു.സമാന്തര സിനിമ അല്ലെങ്കിൽ നവസിനിമാരംഗമായിരുന്നു അദ്ദേഹത്തിന്റെ പ്രധാന മണ്ഡലം . സത്യജിത് റേ, മുസഫർ അലി, ഹൃഷികേശ് മുഖർജി, കേതൻ മേത്ത തുടങ്ങിയ സംവിധായകർക്കൊപ്പം പ്രവർത്തിച്ചിട്ടുണ്ട്.

ടെലിവിഷൻ പരമ്പരകളിൽ പ്രത്യക്ഷപ്പെട്ട ഫാറൂഖ്, ഫിറോസ് അബ്ബാസ് ഖാൻ സംവിധാനം ചെയ്ത തുമാരി അമൃതാ (1992)യിൽ, ശബാന ആസ്മിയോടൊപ്പം പ്രധാനവേഷത്തിൽ അഭിനയിച്ചു. ടി.വി. ഷോ ആയ "ജീന ഇസി കാ നാം ഹെ" (സീസൺ 1) അവതരിപ്പിക്കുകയും ചെയ്തു. ലാഹോറിലെ പ്രകടനത്തിനു മികച്ച സഹനടനുള്ള 2010 ലെ ദേശീയ ചലച്ചിത്ര പുരസ്കാരവും നേടിയിട്ടുണ്ട്

1948 ൽ ഗുജറാത്തിലെ വഡോദരയിലെ അംറോലി ഗ്രാമത്തിൽ  മുസ്തഫ ശൈഖിന്റെയും  ഫരീദയുടെയും മകനായി  ജനിച്ചു. അദ്ദേഹത്തിന്റെ പിതാവ് മുസ്തഫ ഷെയ്ക്ക് മുംബൈയിൽ സ്ഥിര താമസമാക്കിയ ഒരു അഭിഭാഷകനായിരുന്നു. അദ്ദേഹത്തിന്റെ കുടുംബം ഗുജറാത്തിലെ ബൻചുക് ജില്ലയിലെ  ഹൻസോട്ട് ഗ്രാമത്തിൽ നിന്നും വന്നവരായിരുന്നു. ഷെയ്ഖിന്റെ കുടുംബം ജമീന്ദാർമാർ (ഭൂവുടമകൾ) ആയിരുന്നു അതുകൊണ്ടു തന്നെ അദ്ദേഹം ആഡംബര പരിസരത്തിൽ വളർന്നു. അഞ്ച് കുട്ടികളിൽ മൂത്ത മകനായ ഫാറൂഖ് ഷെയ്ക്ക് മുംബൈയിലെ നാഗ്‌പാഡയിൽ വളർന്നു.

മുംബൈയിലെ സെന്റ് മേരീസ് സ്കൂളിൽ പഠിച്ച ഷെയ്ഖ് മുംബൈയിലെ സെന്റ് സേവിയേഴ്സ് കോളേജിൽ നിന്നും ബിരുദം നേടി. തുടർന്ന് അദ്ദേഹം മുംബൈ സിദ്ധാർഥ് കോളേജിൽ നിയമം പഠിച്ചു. അദ്ദേഹത്തിന്റെ പിതാവ് വിജയിച്ചതും കേൾവിക്കേട്ടതുമായ അഭിഭാഷകനായിരുന്നു. അതുകൊണ്ടുതന്നെ ഫാറൂഖ് ഷെയ്ക്കിനെയും അഭിഭാഷകനാകാൻ അയാൾ ആഗ്രഹിച്ചു. നിയമം തന്റെ പ്രൊഫഷണലിനോട് ബന്ധപ്പെടുന്നതിൽ ഫാറൂഖ് ഷെയ്ക്ക് പരാജയപ്പെട്ടതിനെത്തുടർന്ന് ഷെയ്ഖ് അഭിനയം തൊഴിലായി തെരെഞ്ഞെടുത്തു. 


</doc>
<doc id="417552" url="https://ml.wikipedia.org/wiki?curid=417552" title="സെൻട്രാലിയ (പെൻസിൽവാനിയ)">
സെൻട്രാലിയ (പെൻസിൽവാനിയ)

അമേരിക്കൻ ഐക്യനാടുകളിലെ പെൻസിൽവാനിയ സംസ്ഥാനത്തെ കൊളംബിയ കൗണ്ടിയിലെ ഒരു ബറോയും ഏതാണ്ട് ഒരു പ്രേതപട്ടണവുമാണ് സെൻട്രാലിയ. പട്ടണത്തിന്റെ അടിയിൽ 1962 മുതൽ കത്തുന്ന കൽക്കരി ഖനിയിലെ തീ കാരണം 1980ൽ ആയിരം പേർ വസിച്ചിരുന്ന പട്ടണത്തിൽ 1990 ആയപ്പോഴേയ്ക്കും താമസക്കാർ വെറും 63 പേർ മാത്രമായി. 2013ഓടെ ഇത് വെറും ഏഴ് പേർ മാത്രമായി ചുരുങ്ങുകയും ചെയ്തു ബ്ലൂംസ്ബർഗ്-ബെർവിക്ക് മെട്രോപ്പൊളിറ്റൻ പ്രദേശത്തിന്റെ ഭാഗമായ സെൻട്രാലിയ പെൻസിൽവാനിയയിലെ ഏറ്റവും ജനവാസം കുറഞ്ഞ മുൻസിപ്പാലിറ്റിയാണ്. സെൻട്രാലിയ പൂർണ്ണമായും കോണിംഗാം ടൗൺഷിപ്പിനാൽ ചുറ്റപ്പെട്ടുമിരിക്കുന്നു.

1962ൽ ഖനിയിൽ തീപ്പിടുത്തമുണ്ടായതിന്റെ യഥാർത്ഥ കാരണത്തെക്കുറിച്ച് വ്യത്യസ്ത അഭിപ്രായങ്ങളുണ്ട്. എന്തിരുന്നാലും തീ തുടർന്നും ഭൂമിക്കടിയിൽ കത്തിക്കൊണ്ടിരിക്കുകയാണ് എന്ന് കണക്കാക്കപ്പെടുന്നു. തീ ജനശ്രദ്ധയാകർഷിക്കാൻ തുടങ്ങിയത് 1979ൽ മേയറുടെ കീഴിലുള്ള പെട്രോൾ പമ്പിലെ പെട്രോളിന്റെ താപനില ഉയർന്നതായി ശ്രദ്ധയിൽപ്പെട്ടതിനെത്തുടർന്നാണ്. പിന്നീട് 1981ൽ 4 അടി വീതിയും 150 അടി താഴ്ചയുമുള്ള ഒരു ഗർത്തം ഒരു വീടിന്റെ പുറകിൽ രൂപപ്പെട്ടു. ഈ ഗർത്തത്തിൽനിന്ന് ബഹിർഗമിച്ച ആവിയിൽ മാരകമായ അളവിൽ കാർബൺ മോണോക്സൈഡ് ഉള്ളതായി ശ്രദ്ധയിൽപ്പെട്ടു. ഇതിനെത്തുടർന്ന് പട്ടണം ജനവാസയോഗമല്ലായെന്ന് കണക്കാക്കുകയും സർക്കാർ 42 ദശലക്ഷം ഡോളർ ജനങ്ങളെ മാറ്റിപ്പാർപ്പിക്കാനായി നീക്കി വയ്ക്കുകയും ചെയ്തു. 
തുടർന്ന് ആയിരത്തോളം ആളുകൾ മാറിത്താമസിച്ചു, അഞ്ഞൂറോളം കെട്ടിടങ്ങൾ പൊളിച്ചു. എന്നാൽ പല പട്ടണവാസികളും ഇതൊക്കെ തങ്ങളുടെ ഭൂമിയിലെ ഖനനാവകാശം സൂത്രത്തിൽ കൈക്കലാക്കാനുള്ള ഒരു തന്ത്രമാണെന്നു കരുതിപ്പോരുകയും സർക്കാരുമായി പല വ്യവഹാരങ്ങളിൽ ഏർപ്പെടുകയും ചെയ്തു.

1992ൽ ബറോയിലെ എല്ലാ സ്വകാര്യഭൂസ്വത്തും സർക്കാർ ഏറ്റെടുത്തതായി പ്രഖ്യാപിച്ചു. 2002ൽ പോസ്റ്റൽ സർവീസ് സെൻട്രാലിയയുടെ പിൻകോഡ് നിർത്തലാക്കി. 2013 ഒക്ടോബർ 29ന് സെൻട്രാലിയയിൽ അവശേഷിച്ച ഏഴു പേരുമായി സർക്കാർ ഉണ്ടാക്കിയ കരാർ പ്രകാരം അവർക്ക് തങ്ങളുടെ ശിഷ്ടകാല ജീവിതം ഇവിടെയുള്ള തങ്ങളുടെ സ്വകാര്യഭൂമിയിൽ തങ്ങാനും അതിനുശേഷം പ്രസ്തുത ഭൂമി സർക്കാരിലേയ്ക്ക് വക ചേർക്കാനും തീരുമാനമായി.-



</doc>
<doc id="417555" url="https://ml.wikipedia.org/wiki?curid=417555" title="ക്രിനോലൈൻ">
ക്രിനോലൈൻ

ചുരുളാതെ നിവർന്നു നില്ക്കുന്ന ഘടനയോടുകൂടിയ വനിതകൾ ധരിക്കുന്ന ഒരു വസ്ത്രമായ പെറ്റിക്കോട്ടാണ് ക്രിനോലൈൻ. പത്തൊൻപതാം നൂറ്റാണ്ടിന്റെ മദ്ധ്യകാലം മുതലേ വിവിധകാലങ്ങളിൽ പ്രചാരത്തിലുണ്ടായിരുന്ന വനിതകളുടെ പാവാടയായും ഇതറിയപ്പെട്ടിരുന്നു. ആദ്യം ക്രിനോലൈൻ കുതിരയുടെ മുടി ("crin"), പരുത്തി അല്ലെങ്കിൽ ലിനൻ എന്നിവ ഉപയോഗിച്ച് നിർമ്മിച്ച തുണികൊണ്ടാണ് നിർമ്മിച്ചിരുന്നത്. വസ്ത്രധാരണ രീതിയിൽ ഇത് അടിവസ്ത്രമായും ഉപയോഗിക്കുന്നു.

1850-കളിൽ ക്രിനോലൈൻ എന്ന പദം കൂടുതലും പതിവായി ഉപയോഗിച്ചിരിക്കുന്ന ഫാഷനബിൾ സിൽഹൗട്ട് പിന്നീടത് ഹോഴ്സ്ഹെയർ പെറ്റിക്കോട്ടിന് വഴിതെളിയിച്ചു. 1850-കളുടെ മധ്യത്തിൽ അവയെ മാറ്റി പകരം ഹൂപ് സ്കർട്ട് ഉപയോഗിക്കാൻ തുടങ്ങി. രൂപത്തിലും ഉപയോഗത്തിലും 16, 17 നൂറ്റാണ്ടിൽ നിലനിന്നിരുന്ന "ഫർതിൻഗലും" പതിനെട്ടാം നൂറ്റാണ്ടിലെ "പന്നിയേറു" മായി സാദൃശ്യം പുലർത്തിയിരുന്നു. ഈ വസ്ത്രങ്ങൾ പിന്നീട് കൂടുതൽ വിപുലീകരിക്കുകയും വ്യാപിക്കുകയും ചെയ്തു.

സ്റ്റീൽ-ഹോപ്പ്ഡ് കേജ് ക്രിനോലൈൻ 1856 ഏപ്രിലിൽ ആദ്യം പേറ്റന്റ് ചെയ്തത് പാരീസിലെ ആർ. സി.മില്ലെറ്റ് ആയിരുന്നു. ഏതാനും മാസങ്ങൾക്കുശേഷം ബ്രിട്ടനിൽ അവരുടെ ഏജന്റുമാർ വലിയ പ്രചാരം നേടി കൊടുത്തു. സ്റ്റീൽ ചട്ടകൂട്ടിൽ ക്രിനോലൈൻസ് വലിയ അളവിൽ കൂടുതൽ നിർമ്മിച്ചു. പാശ്ചാത്യ നാടുകളിലുടനീളമുള്ള ഫാക്ടറികൾ വർഷത്തിൽ പതിനായിരക്കണക്കിന് ഉത്പാദിപ്പിക്കുന്നു. വെൽബോൺ, ചൂരൽ, ഗട്ടാ പെർച, സ്വാഭാവിക റബ്ബർ തുടങ്ങിയവ ഉൾപ്പെടെയുള്ള വസ്തുക്കൾ ഹൂപ്സിനായി ഉപയോഗിച്ചിരുന്നുവെങ്കിലും സ്റ്റീൽ വളരെ പ്രശസ്തമായിരുന്നു. ആറടി വരെ വിസ്താരത്തിൽ ക്രിനോലൈൻ ഉണ്ടായിരുന്നെങ്കിലും 1860-കളുടെ അവസാനം ക്രിനോലൈൻസിന്റെ വലിപ്പം കുറച്ച് തുടങ്ങിയിരുന്നു. 1870- കളുടെ തുടക്കത്തിൽ ക്രിനോലൈൻ മാറ്റി പകരം ചെറിയ ക്രിനോലെറ്റെ ഉപയോഗിച്ചിരുന്നു. 

ക്രിനോലൈൻ എന്ന പേര് ലാറ്റിൻ പദമായ ക്രിനിസ് ("മുടി") അല്ലെങ്കിൽ ഫ്രഞ്ച് പദം ക്രിൻ ("കുതിര മുടി") എന്നിവയുടെ സംയോജനമായാണ് കണക്കാക്കുന്നത്. ലാറ്റിൻ പദം ലിനം ( "ത്രെഡ്" അല്ലെങ്കിൽ "ഫ്ളക്സ്" ലിനൻ ഉണ്ടാക്കാൻ ഉപയോഗിച്ചിരുന്നു.) യഥാർത്ഥ ടെക്സ്റ്റൈൽ ഉപയോഗിച്ചിരിക്കുന്ന വസ്തുക്കളെക്കുറിച്ച് വിവരിക്കുന്നു. 

ക്രിനോലൈൻ രൂപകല്പന ചെയ്ത പാവാടയുടെ ഫാഷൻ ആകൃതിയിലുള്ള ആദ്യത്തെ വസ്ത്രമല്ല ഇത്. പുരാതന മിനോവൻ നാഗരികതയുടെ പ്രതിമകളിൽ കാണുന്ന മണിയുടെ ആകൃതിയിലുള്ള പാവാടകൾ പലപ്പോഴും ക്രിനോലൈനുകളുമായി താരതമ്യപ്പെടുത്തുമ്പോൾ, പ്രത്യേകിച്ച് അവയുടെ രൂപം നിലനിർത്താൻ ഹൂപ്സ് ആവശ്യമായിരുന്നെന്ന ധാരണയിൽ ഇത് സ്ഥിരീകരിക്കാൻ യാതൊരു തെളിവുമില്ല എന്നുമാത്രമല്ല ഈ സിദ്ധാന്തം സാധാരണയായി പുറന്തള്ളുന്നു.ക്രിനോലൈന്റെ പൂർവികർ സ്പാനിഷ് "വെർദുഗദ" എന്ന പേരിൽ അറിയപ്പെടുന്നു. പിന്നീട് ഇത് ഫർതിൻഗേൽ എന്ന് അറിയപ്പെട്ടിരുന്നു. 15 -ാം നൂറ്റാണ്ടിനും പതിനേഴാം നൂറ്റാണ്ടിനും ഇടയിൽ ക്രിനോലൈൻ യൂറോപ്പിൽ വ്യാപകമായിരുന്നു. പതിനെട്ടാം നൂറ്റാണ്ടിൽ മുഴുവൻ സൈഡ്-ഹോപ്പ്സ്, പന്നിയേഴ്സ് എന്നിവ ധരിച്ചിരുന്നു 

ഹോഴ്സ്ഹെയർ ഫേബ്രിക് എന്നു വിളിക്കുന്ന ക്രിനോലൈൻ ആദ്യമായി 1829 -ൽ ശ്രദ്ധിക്കപ്പെട്ടു. വസ്ത്രധാരണത്തിനും ലൈനിംഗിനുമായി ഇത് വാഗ്ദാനം ചെയ്തിരുന്നു. ആ വർഷം റുഡോൾഫ് ആക്കർമന്റെ റെപോസിറ്ററി ഓഫ് ഫാഷൻസിന്റെ പുതിയ ടെക്സ്റ്റൈൽ ലെനോയുടേതിൽ നിന്നും വ്യത്യസ്തമായിട്ടല്ല മറിച്ച് ശക്തവും സുസ്ഥിരവുമായ വിവരണം നൽകുന്നു. ഇത് വ്യത്യസ്ത വർണ്ണങ്ങളിലാണ് നിർമ്മിച്ചിരിക്കുന്നത്. ചാരനിറമുള്ളതും, നരച്ചനിറവും കംബ്രികിന് കൂടുതൽ അനുകൂലമാണ്. 

1839 ആയപ്പോഴേക്കും കുതിരമുടികൊണ്ടുള്ള ക്രിനോലൈൻ കൊണ്ട് നിർമ്മിച്ച പെറ്റിക്കോട്ടുകൾ പ്രത്യക്ഷപ്പെട്ടു. അങ്ങനെ 'ക്രിനോലിൻ' എന്ന പേര് പൊതുവായി പെറ്റിക്കോട്ടുകൾക്ക് പിന്തുണ നൽകാൻ തുടങ്ങി.1847 ആയപ്പോൾ, ക്രിനോലൈൻ തുണി സ്റ്റിഫ് ആയിട്ടുള്ള പാവാട ലൈനിംഗിനു ഉപയോഗിച്ചിരുന്നു. ഇംഗ്ലീഷ് വനിതകൾ പ്രത്യേക ക്രിനോലൈൻ തുണികൊണ്ടുള്ള പെറ്റിക്കോട്ടുകളായിരുന്നു ഉപയോഗിച്ചിരുന്നത്. ഇത് സ്കോർട്ടുകളുടെ ഭാരം വർദ്ധിച്ചു തുടങ്ങി. 1842- ൽ "ലേഡി അയ്ലെസ്ബറി" താഴോട്ടും തൂവലുകളോടുകൂടിയ കുതിരമുടികൊണ്ടുള്ള ക്രിനോലൈൻ ആണ് ധരിച്ചിരുന്നത്. എന്നിരുന്നാലും, 1850 കളുടെ തുടക്കം വരെ ക്വിൽട്ടെഡ് പാവാടകൾ വളരെയധികം നിർമ്മിച്ചിരുന്നില്ല.1849-ൽ പെറ്റിക്കോട്ടുകൾ പരുത്തി തുണികൾ ഉപയോഗിച്ച് നിർമ്മിക്കാൻ തുടങ്ങി. 'ക്രിനോലൈൻ ' എന്ന പേരിൽ വിപണിയിലിറക്കുകയും ചെയ്തു. ഹോഴ്സ്ഹെയർ ടെക്സ്റ്റയിലിന് പകരമായിട്ടാണ് ഇത് രൂപകല്പനചെയ്തിരുന്നത്. 1850-കൾ വരെ കൃത്രിമ ക്രിനോലൈൻ ഉയർന്നു വന്നിരുന്നില്ല.


</doc>
<doc id="417562" url="https://ml.wikipedia.org/wiki?curid=417562" title="അഞ്ജലി നായർ">
അഞ്ജലി നായർ

ഒരു ഇന്ത്യൻ ചലച്ചിത്ര നടിയും മോഡലും ആണ് അഞ്ജലി നായർ. മുഖ്യമായും മലയാള സിനിമയിൽ പ്രവർത്തിക്കുന്നു. മികച്ച രണ്ടാമത്തെ നടിക്കുള്ള കേരള സംസ്ഥാന ഫിലിം അവാർഡ് ലഭിച്ചിട്ടുണ്ട്.

ഉഷ, ഗിരിധരൻ നായർ എന്നിവരുടെ മകളായി അഞ്ജലി ജനിച്ചു. "മാനത്തെ വെള്ളിത്തേര്" എന്ന ചലച്ചിത്രത്തിൽ ഒരു ബാലതാരമായി തുടക്കം കുറിച്ചു. 2013 ജൂണിൽ പുറത്തിറങ്ങിയ "5 സുന്ദരികൾ" എന്ന മലയാള ലഘുചിത്ര സമാഹാരത്തിൽ അഞ്ജലിയുടെ മകൾ ആവ്നി അഭിനയിച്ചിട്ടുണ്ട്.

ഒരു ടെലിവിഷൻ അവതാരകയായി പ്രവർത്തിച്ച് പരസ്യങ്ങളിൽ അഭിനയിക്കുന്നതിനു മുമ്പ് അഞ്ജലി ഒരു മോഡൽ ആയി തുടങ്ങി. തുടർന്ന് വിനീത് ശ്രീനിവാസന്റെ 'ലാ കൊച്ചിൻ' ഉൾപ്പെടെ നിരവധി സംഗീത ആൽബങ്ങളിൽ അഭിനയിച്ചു. "ബന്ധങ്ങൾ ബന്ധനങ്ങൾ" എന്ന പേരിൽ ഒരു ടെലിവിഷൻ പരിപാടിയുടെ ഭാഗമായി നിരവധി ടി.വി.ഷോകളിൽ അഭിനയിച്ചിട്ടുണ്ട്.


</doc>
<doc id="417566" url="https://ml.wikipedia.org/wiki?curid=417566" title="നാദിയ അലി (ഗായിക)">
നാദിയ അലി (ഗായിക)

ഒരു പാകിസ്താനി-അമേരിക്കൻ ഗായികയും-ഗാനരചയിതാവും ആണ് നാദിയ അലി (ഉർദു: نادیہ علی, ജനനം: ഓഗസ്റ്റ് 3, 1980. 2001- ൽ ആദ്യ പ്രശസ്തിയായ "റാപ്ച്ചർ" എന്ന ഗാനത്തിനു ശേഷം, അക്കാലത്തെ പ്രമുഖ ഗായികയും ഗാനരചയിതാവുമായ അലിക്ക് പ്രാമുഖ്യം ലഭിച്ചു.നമ്പർ 2 ബ്രിട്ടീഷ് സിംഗിൾ ചാർട്ടിൽ എത്തുകയും ചെയ്തു.യൂറോപ്പിലെ പല രാജ്യങ്ങളിലും ആ ഗാനം ചാർട്ട് ചെയ്തിട്ടുണ്ട്.അവരുടെ 2006 സിംഗിൾസ്, "ഇസ് ഇറ്റ് ലവ്?", ബിൽബോർഡ് ഹോട്ട് ഡാൻസ് ക്ലബ് പ്ലേ ചാർട്ടിൽ ഏറ്റവും മുകളിൽ എത്തിയിരുന്നു. 

ഇലക്ട്രോണിക് നൃത്ത സംഗീതത്തിൽ 2005 ൽ അലി ഒരു ഗായികയായി. 2009-ൽ അവരുടെ ആദ്യ ആൽബമായ "എംബർഴ്സ്" പുറത്തിറക്കി. "ബിൽബോർഡ് ഹോട്ട് ഡാൻസ് ക്ലബ് പ്ലേ ചാർട്ടിലെ" ടോപ്പ് പത്ത് ഗാനങ്ങളുള്ള ആൽബത്തിൽ, നമ്പർ 1 ഹിറ്റ് ഗാനമാണ് "ലവ് സ്റ്റോറി".




</doc>
<doc id="417569" url="https://ml.wikipedia.org/wiki?curid=417569" title="ബാർബറ ഹെർഷേ">
ബാർബറ ഹെർഷേ

ഒരു അമേരിക്കൻ നടിയായ ബാർബറ ഹെർഷേ (ജനനം: ബാർബറ ലിൻ ഹെർസ്സ്റ്റീൻ, ഫെബ്രുവരി 5, 1948) "ബാർബറ സീഗൽ" എന്ന പേരിലും അറിയപ്പെട്ടിരുന്നു. വെസ്റ്റേൺ ആൻഡ് കോമഡിസ് ഉൾപ്പെടെ ടെലിവിഷനിലും സിനിമയിലും വിവിധ തരത്തിലുള്ള വേഷങ്ങൾ അവതരിപ്പിച്ചുകൊണ്ട് ഈ രംഗത്ത് 50 വർഷത്തിലേറെയായി അവർ സജീവമാണ്.1965 -ൽ തന്റെ 17-ാം വയസ്സിൽ അഭിനയം തുടങ്ങി. എന്നാൽ 1980-കളുടെ രണ്ടാം പകുതി വരെ വളരെ വിമർശനങ്ങളൊന്നും നേരിട്ടില്ല. ആ സമയത്ത് ചിക്കാഗോ ട്രിബ്യൂൺ അവരെ അമേരിക്കയിലെ ഏറ്റവും മികച്ച നടിമാരിൽ ഒരാളായി വിശേഷിപ്പിച്ചിരുന്നു.

1990-ൽ "എ കില്ലിംഗ് ഇൻ എ സ്മാൾ ടൌൺ" എന്ന ചിത്രത്തിലെ അഭിനയത്തിന് അവർക്ക് മിനിസീരിസ് / ടി.വി. മൂവിയിൽ മികച്ച നടിക്കുള്ള എമ്മി അവാർഡും ഗോൾഡൻ ഗ്ലോബ് അവാർഡും ലഭിക്കുകയുണ്ടായി.1988-ൽ "ദ ലാസ്റ്റ് ടെംപ്റ്റേഷൻ ഓഫ് ക്രിസ്റ്റ്" എന്ന ചലച്ചിത്രത്തിൽ "മേരി മഗ്ദലേന" എന്ന കഥാപാത്രത്തിന്റെ അഭിനയത്തിനും, "പോർട്രെയ്റ്റ് ഓഫ് എ ലേഡി" (1996) എന്ന ചലച്ചിത്രത്തിലെ അഭിനയത്തിനും മികച്ച സഹനടിക്കുള്ള ഗോൾഡൻ ഗ്ലോബ് നോമിനേഷനുകളും ലഭിച്ചിരുന്നു. രണ്ടാമത്തെ ചിത്രത്തിന് മികച്ച സഹനടിക്കുള്ള അക്കാഡമി അവാർഡിന് നാമനിർദ്ദേശം ചെയ്യപ്പെടുകയും മികച്ച സഹനടിക്കുള്ള "ലോസ് ഏഞ്ചൽസ് ഫിലിം ക്രിട്ടിക്സ് പുരസ്കാരവും" കരസ്ഥമാക്കി. കൂടാതെ, "ഷൈ പീപ്പിൾ" (1987), "എ വേൾഡ് അപ്പാർട്ട്" (1988) എന്നിവയിലെ അഭിനയത്തിന് "കാൻ ഫിലിം ഫെസ്റ്റിവലിൽ" മികച്ച നടിയ്ക്കുള്ള രണ്ട് പുരസ്കാരങ്ങൾ ലഭിച്ചിട്ടുണ്ട്. വൂഡി അലെൻ എന്ന നടനോടൊപ്പം "ഹന്നാ ആൻഡ് ഹെർ സിസ്റ്റേഴ്സ്" (1986), ഗാരി മാർഷലിന്റെ മെലോഡ്രാമ "ബീച്ചെസ്" (1988) എന്നീ ചലച്ചിത്രത്തിലെ അഭിനയത്തിനും മികച്ച സഹനടിക്കുള്ള "ബ്രിട്ടീഷ് അക്കാഡമി അവാർഡിന്" നാമനിർദ്ദേശം ചെയ്യപ്പെട്ടു. ഡാരെൻ അരനോഫ്സ്കിയുടെ "ബ്ലാക്ക് സ്വാൻ" (2010) എന്ന ചിത്രത്തിനുള്ള രണ്ടാമത് ബ്രിട്ടീഷ് അക്കാഡമി അവാർഡിന് നാമനിർദ്ദേശം ലഭിച്ചു.

"ഹിപ്പീ" എന്ന സിനിമയിലെ തന്റെ മുൻകാല ജീവിതത്തിൽ ഒരു പ്രശസ്തി ഉണ്ടാക്കിയത് ഹെർഷേ തന്റെ വ്യക്തി ജീവിതത്തിനും അഭിനയ ലക്ഷ്യങ്ങൾക്കുമിടയിലുള്ള പോരാട്ടത്തിനിടയിലാണ്. നടൻ ഡേവിഡ് കാറഡൈനിക്കൊപ്പം ആറു വർഷത്തെ ബന്ധത്തിൽ ഒരുകുട്ടിയുമുണ്ടായിരുന്നു. സ്റ്റേജ് നാമത്തിൽ മാറ്റം വരുത്തിയതിൽ അവൾ പിന്നീട് ഖേദം പ്രകടിപ്പിക്കുകയും ഈ സമയത്ത് അവരുടെ വ്യക്തിപരമായ ജീവിതം വളരെയധികം പരിഹാസിക്കപ്പെടുകയും മാധ്യമങ്ങളിൽ പ്രസിദ്ധീകരിക്കുകയും ചെയ്തിരുന്നു. കാരിഡൈനിൽ നിന്ന് വേർപിരിഞ്ഞതിനുശേഷം അവളുടെ അഭിനയ ജീവിതം മെച്ചപ്പെടുത്തുകയും വീണ്ടും സ്റ്റേജ് പേര് "ഹെർഷേ" എന്ന് മാറ്റുകയും ചെയ്തു. തന്റെ കരിയറിൽ പിന്നീട് അവരുടെ സ്വകാര്യജീവിതം സ്വകാര്യമായിത്തന്നെ നിലനിർത്താൻ തുടങ്ങി.

കുതിര-റേസിംഗ് ലേഖകനായ ആർനോൾഡ് നാതൻ ഹെർസ്റ്റീന്റെയും (1906-1981) മെൽറോസ് ഹെർസ്റ്റീന്റെയും (1917-2008) മകളായി ഹോളിവുഡിൽ ബാർബറ ഹെർസ്സ്റ്റീൻ ജനിച്ചു. അവരുടെ പിതാവിന്റെ മാതാപിതാക്കൾ ഹംഗറി, റഷ്യ എന്നിവിടങ്ങളിൽ നിന്നുള്ള യഹൂദരായിരുന്നു. എന്നാൽ അവരുടെ അമ്മയുടെ സ്വദേശം അർക്കൻസാസും ഐറിഷ് വംശജരായ പ്രസ്ബിറ്റേറിയനും ആയിരുന്നു. മൂന്ന് കുട്ടികളിൽ ഏറ്റവും ഇളയവൾ ആയിരുന്ന ബാർബറ എപ്പോഴും ഒരു നടി ആകുവാൻ തീരുമാനിച്ചു. അവരുടെ കുടുംബം "സാറാ ബെർഹാർഡ്റ്റ്" എന്ന പേരിലാണ് അറിയപ്പെട്ടിരുന്നത്. ബാർബറ സ്കൂളിൽ നാണം കുണുങ്ങിയായതിനാൽ ശാന്തസ്വഭാവമുള്ളവളും എന്നാൽ അവർ ബധിരയായിരുന്നുവെന്ന് ആളുകൾ കരുതി. പത്താം വയസ്സിൽ അവൾ ഒരു "എ" ഗ്രേഡ് വിദ്യാർത്ഥിയായിരുന്നു. അവളുടെ ഹൈസ്കൂൾ നാടക കോച്ച് അവൾക്ക് ഒരു ഏജന്റിനെ കണ്ടുപിടിക്കാൻ സഹായിച്ചു. 1965-ൽ 17-ാം വയസ്സിൽ "സാലിഫീൽഡ്സ്" ടെലിവിഷന്റെ "ഗിഡ്ജെറ്റ്" എന്ന പരമ്പരയിൽ ഒരു കഥാപാത്രത്തെ അഭിനയിച്ചു. തന്റെ ആദ്യ അഭിനയ രംഗത്ത് ഫീൽഡ് അവരെ പിന്തുണയ്ക്കുന്നതായി ബാർബറ പറഞ്ഞിരുന്നു. ദി ന്യൂയോർക്ക് ടൈംസിന്റെ ഓൾ മൂവി ഗൈഡ് അനുസരിച്ച് 1966- ൽ ബാർബറ ഹോളിവുഡ് ഹൈസ്കൂളിൽ നിന്ന് ബിരുദം നേടി. എന്നാൽ ഡേവിഡ് കാറഡൈൻ തന്റെ ആത്മകഥയിൽ അവർ ഹൈസ്കൂൾ വിദ്യാഭ്യാസം കഴിഞ്ഞതും അഭിനയരംഗത്തെത്തിയെന്ന് പറഞ്ഞിരുന്നു.



</doc>
<doc id="417571" url="https://ml.wikipedia.org/wiki?curid=417571" title="നടാഷ ദോഷി">
നടാഷ ദോഷി

മലയാളം, തെലുങ്ക് എന്നീ സിനിമയിൽ അഭിനയിക്കുന്ന ഒരു അഭിനേത്രിയും മോഡലും ആണ് നതാഷ അനിൽ ദോഷി. 2012ൽ പുറത്തിറങ്ങിയ അനിൽ കുമാറിന്റെ "മാന്ത്രികൻ എന്ന" ചലച്ചിത്രത്തിലൂടെയാണ് നതാഷ ആദ്യമായി അരങ്ങേറ്റം കുറിച്ചത്.

മുംബൈയിൽ ജനിച്ച നതാഷ കുട്ടിക്കാലം മുതൽ അഭിനയരംഗത്തെത്തുകയും ക്ലാസിക്കൽ ഡാൻസിൽ പരിശീലനം സിദ്ധിക്കുകയും ചെയ്തിരുന്നു.2010-ലെ " മിസ്സ് കേരള ടാലന്റ് അവാർഡ്" കരസ്ഥമാക്കിയിരുന്നിരുന്നു.



</doc>
<doc id="417609" url="https://ml.wikipedia.org/wiki?curid=417609" title="സെംഫിറ">
സെംഫിറ

റഷ്യൻ റോക്ക് സംഗീതജ്ഞയാണ് സെംഫിറ (ഇംഗ്ലീഷ്: Zemfira-Zemfira Talgatovna Ramazanova (Russian: Земфира Талгатовна Рамазанова ) സെംഫിറ തൽഗതോവ്‌ന റമസാനോവ എന്നായിരുന്നു ആദ്യകാല പേര്. 1998 മുതൽ സംഗീതാവിഷ്‌കരണം ആരംഭിച്ചു. റഷ്യയിലും മറ്റു മുൻ സോവിയറ്റ് റിപ്പബ്ലിക്കുകളിലും പ്രസിദ്ധയായി. 30 ലക്ഷത്തോളം ഗാന റെക്കോഡിങ്ങുകളും വിൽപ്പന നടന്നിട്ടുണ്ട്. .
1976 ഓഗസ്റ്റ് 26ന് സോവിയറ്റ് യൂനിയനിന്റെ ഭാഗമായ ഉഫയിൽ ജനിച്ചു. പരമ്പരാഗത വോൾഗ താതാർ മദ്ധ്യ വർഗ കുടുംബത്തിൽ ജനനം. പിതാവ് ചരിത്ര അദ്ധ്യാപകനും മാതാവ് ഡോക്ടറുമായിരുന്നു. നാലാം വയസ്സിൽ തന്നെ സംഗീതത്തിൽ തൽപരയായിരുന്നു സെംഫിറ. തുടർന്ന് സംഗീത സ്‌കൂളിൽ ചേർന്നു പിയാനോയിലും ശബ്ദ സംഗീതത്തിലും പഠനം തുടർന്നു. ഏഴാം വയസ്സിൽ ആദ്യ ഗാന രചന നടത്തി.


</doc>
<doc id="417611" url="https://ml.wikipedia.org/wiki?curid=417611" title="ഡുഡുകുഗല">
ഡുഡുകുഗല

ത്യാഗരാജ സ്വാമികളുടെ ഘനരാഗ പഞ്ചരത്നകൃതികളിൽ രണ്ടാമത്തെ കൃതിയുടെ സാഹിത്യവും അർത്ഥവും:
ത്യാഗരാജസ്വാമികളുടെ ഘനരാഗ കൃതികളിൽ രണ്ടാമത്തെ കൃതിയാണ് ഡുഡുകുഗല. ഈ കൃതി ഗൗള രാഗത്തിൽ ആദിതാളത്തിൽ ചിട്ടപ്പെടുത്തിയിരിക്കുന്നു. 
<poem>
ദുഡുകു, ഗല, നന്നേ, ദൊര, കൊഡുകു, ബ്രോചുരാ എന്തോ
 കഡു ദുർവിഷയാ കൃഷ്ടുഡൈ, ഗഡിയ, ഗഡിയകുനിണ്ഡാരു
1 ശ്രീവനിതാഹൃദ്കുമുദാബ്ജാ വാങ് മാനസ ഗോചരാ

2 സകലഭൂതമുല യന്ദു നി വൈ യുണ്ഡഗ മദിലേക ബോയിന

3 ചിരുത പ്രായമുല നാഡൈ ഭജനാമൃത രസവിഹീന കുതർക്കുഡൈന
(ബാല്യകാലത്തുതന്നെ ഈശ്വരഭജനമാകുന്ന അമൃതം പാനം ചെയ്യാതെ അർത്ഥമില്ലാത്ത വാദപ്രതിവാദങ്ങളിലേർപ്പെട്ടു കാലം കഴിക്കുന്ന എന്നെ വേറെ ഏത് രാജകുമാരൻ രക്ഷിക്കും?) 

4 പരധനമുലകൊരകു, നൊരുല മദി, കരഗബലികി, കഡു പുനിന്വ, ദിരിഗിനട്ടി
(പരധനത്തിൽ ആശിച്ച് അതിനുവേണ്ടി മറ്റു മനുഷ്യരുടെ മനസ്സ് ചഞ്ചലപ്പെടത്തക്കവിധം പെരുമാറി അവരിൽ നിന്നും ധനം സമ്പാദിച്ചു നയിച്ചുകൊണ്ടിരിക്കുന്ന എന്നെ ഏത് രാജകുമാരൻ രക്ഷിക്കും?) 

5 തനമദിനി ഭുവനി സൗഖ്യപുജീവനമെ യനുചു സദാ ദിനമുലു ഗഡിപേ

6 തെലിയിനി നടവിട ക്ഷുദ്രുലു വനിതലു സ്വവശമൗട കുപദെശിഞ്ചി സന്തസില്ലി സ്വരലയംബു ലെരുങ്ഗകനു ശീലാത്മുഡൈ.സുഭക്തുലകു സമാനമനു

7 ദൃഷ്ടികി സാരംബഹുലലനാ സദനാർ ഭക സേനാമിത ധനാദുലനു ദേവദി ദേവനെരനമ്മിതിനി ഗാകനു പദാബ്ജ ഭജനംബു മരചിന
(ദേവന്മാർക്കു ദേവനായി പരിശോഭിക്കുന്നവനെ, സുന്ദരികളായ തരുണികൾ, ഗൃഹങ്ങൾ, കുട്ടികൾ, സൈന്യം, അമിതമായി ധനാദികൾ ഇവയെല്ലാം തന്നെ ശാശ്വതമെന്നു കരുതി നിന്റെ പാദസേവനം തന്നെ മറന്ന എന്നെ ഏത് രാജകുമാരൻ രക്ഷിക്കും?) 

8 ചക്കനി മുഖ കമലംബുനനു സദാ നാ മദിലോ സ്മരണലേകനെ ദുർമ്മദാണ്ഡ ജനുല കോരി പരിതാപമുലചേ ദഗിലി നൊഗിലി ദുർവിഷയ ദുരാസലനു രോയലേക സതതമപരാധിനയി ചപലചിത്തുഡൈന
(സരോജതുല്യമായ നിന്റെ മനോഹര വദനം സദാ മനസ്സുകൊണ്ട് സ്തുതിക്കാതെ, ദുഷ് പ്രവൃത്തികളാൽ അന്ധരായ ജനങ്ങളെ ആശ്രയിച്ച് യാചിച്ചും ദുഃഖിച്ചും ദുഷ് പ്രവൃത്തികളിൽ നിന്നുമുണ്ടാകുന്ന ആശകളെ അകറ്റുവാൻ സാധിക്കാതെ സദാ തെറ്റുകൾ ചെയ്ത് ചഞ്ചലചിത്തത്തോടുകൂടിയ എന്നെ ഏത് രാജകുമാരൻ രക്ഷിക്കും?) 

9 മാനവതനു ദുർല്ലഭ മനുചു നെഞ്ചി പരമാനന്ദ മൊന്ദലേക മദമത്സര കാമലോഭ മോഹലകു, ദാസുഡൈ മോസബോതി ഗാക മൊദഡി കുലജുഡഗുചു ഭുവിനി ക്ഷുദ്രുലപനുലു സൽപു ചുനുണ്ടിനിഗാക നരാധ മുലനു കോരിസാരഹീന മതമുലനു സാധിംപ താരുമാരു
10 സതുലകൈ കൊന്നാള്ളാസ്തികൈ സുതുലകൈ കൊന്നുള്ളു ധന-തതുലകൈ തിരിഗതി നയ്യ ത്യാഗരാജാപ്ത ഇടു വണ്ടി
(കുറച്ചുകാലം സ്ത്രീകൾക്കായും സ്വത്തുക്കൾക്കായും അമിത ധനമാർഗ്ഗത്തിനും മുഴുകി ജീവിതം മുഴുവൻ വൃഥാവിലാക്കി അലഞ്ഞു തിരിഞ്ഞു നടക്കുന്ന ദുർഗുണങ്ങൾ നിറഞ്ഞ എന്നെ ഏത് രാജകുമാരൻ രക്ഷിക്കും?) 
</poem>

ശ്രീ. ത്യാഗരാജ ഘനരാഗപഞ്ചരത്നകൃതികൾ


</doc>
<doc id="417618" url="https://ml.wikipedia.org/wiki?curid=417618" title="ഫറാ (നടി)">
ഫറാ (നടി)

ഫറാ നാസ് ഹഷ്മി 1980 -1990 കളുടെ മധ്യത്തിൽ അഭിനയിച്ചിരുന്ന ഒരു ബോളിവുഡ് നടിയാണ്. 2011-ൽ പത്മശ്രീ അവാർഡ് നേടിയ തബ്ബുവിന്റെ സഹോദരിയായ ഫറാ 1985-ൽ യാഷ് ചോപ്ര ഫിലിം ബാനറിൽ നിർമ്മിച്ച "ഫാസ്ലേ" എന്ന ചിത്രത്തിലാണ് അരങ്ങേറ്റം നടത്തിയത്. എൺപതുകളുടെ അവസാനവും തൊണ്ണൂറുകളുടെ തുടക്കത്തിലും ബോളിവുഡിലെ പ്രമുഖ നടിയുമായിരുന്നു അവർ. "നസീബ് അപ്നാ അപ്നാ" (1986), "ഇമാന്താർ" (1987), "ഹമാരാ ഖാന്ധാൻ" (1987), "നകാബ്" (1989), "യത്തീം" (1988), "ബാപ് നംമ്പറി ബേട്ടാ ദസ് നംമ്പറി" (1990), "ബേഗുനാ" (1991), "ഭായ് ഹോ തോ ഐസ" (1995), "സൗതേല ഭായി" (1996) എന്നിവ ഫറായുടെ പ്രധാനപ്പെട്ട ചലച്ചിത്രങ്ങളാണ്. 1996 -ൽ ആദ്യ വിവാഹത്തിനു ശേഷം അഭിനയത്തിൽ നിന്ന് വിരമിക്കുകയുണ്ടായി.


</doc>
<doc id="417620" url="https://ml.wikipedia.org/wiki?curid=417620" title="സായി ഭോസ്ലേ">
സായി ഭോസ്ലേ

മറാഠ സാമ്രാജ്യത്തിന്റെ സ്ഥാപകനായ ഛത്രപതി ശിവജി മഹാരാജിന്റെ ആദ്യഭാര്യയും റാണിയുമായിരുന്നു സായി ഭോസ്ലേ (1633 - 5 സെപ്റ്റംബർ 1659) . ശിവാജിയുടെ പിന്തുടർച്ചക്കാരനും രണ്ടാമത്തെ ഛത്രപതിയുമായ സാംബാജിയുടെ മാതാവുമായിരുന്നു ഇവർ
പവാർ രാജവംശത്തിന്റെ കാലം മുതൽക്ക് ഫാൽട്ടൺ ഭരണാധികാരികളായിരുന്ന നിംബാൽക്കർ കുടുംബത്തിലാണ് സായി ജനിച്ചത്. ഡെക്കാൺ സുൽത്താനത്തുകളുടെയും മുഗൾ സാമ്രാജ്യത്തിന്റെയും കാലഘട്ടത്തിൽ ഇവർ സാമന്തരായി സേവിച്ചിരുന്നു . ഫാൽട്ടണിലെ പതിനഞ്ചാം രാജാവായ മൂഡ്ജീരിയോ നായിക് നിംബാൽക്കറുടെയും, രേവുബായിയുടെയും മകളാണ് സായിബായി. പതിനാറാമത്തെ രാജ, ബാലാജി റാവു നായിക്ക് നിംബാൽക്കറുടെ സഹോദരിയായിരുന്നു. അമ്മ രേവുബായി ഷിർക്കെ കുടുംബത്തിൽ നിന്നാണ്.
1640 മെയ് 16ന് പൂനെയിലെ ലാൽ മഹലിൽ വെച്ച് സായിയും ശിവാജിയും ബാല്യത്തിൽ തന്നെ വിവാഹിതരായിരുന്നു. ഈ വിവാഹത്തിന് ശിവാജിയുടെ അമ്മ ജിജാബായി ആയിരുന്നു മുൻകൈ എടുത്തത്. പക്ഷേ, ശിവജിയുടെ അച്ഛൻ, ഷഹാജി, അദ്ദേഹത്തിന്റെ സഹോദരന്മാർ, സാംബാജി, ഏകോജി എന്നിവർ ഈ വിവാഹത്തിൽ പങ്കെടുത്തിരുന്നില്ല. പിന്നീട് ഷഹാജി തന്റെ പുതിയ മരുമകൾ ശിവജി, അമ്മ ജിജാബായി എന്നിവരെ ബാംഗ്ലൂരിലേക്ക് വിളിപ്പിക്കുകയും തന്റെ രണ്ടാമത്തെ ഭാര്യ തുക്കാബായിക്കൊപ്പം താമസിക്കുകയും ചെയ്തു .
സായിബായിയും ശിവാജിയും പരസ്പരം വളരെ സ്നേഹത്തിലും അടുപ്പത്തിലുമായിരുന്നു കഴിഞ്ഞത്. ജ്ഞാനിയായ സ്ത്രീയും ശിവാജിക്ക് വിശ്വസ്തയായ ഒരു കൂട്ടാളിയുമായിരുന്നു അവർ. സുന്ദരിയും സൗമ്യയും നിസ്സ്വാർത്ഥയുമായ ഒരു സ്ത്രീയായിട്ടാണ് എല്ലാ വിവരണങ്ങളിലും സായിബായി വിശേഷിപ്പിക്കപ്പെട്ടത്. രാജ്യകാര്യങ്ങളിലും വീട്ടുകാര്യങ്ങളിലും അവർ ശ്രദ്ധചെലുത്തി.
ശിവജിയെ ഒരു അഭിമുഖത്തിനായി ബിജാപ്പൂർ രാജാവായ മുഹമ്മദ് ആദിൽ ഷാ ക്ഷണിച്ച വേളയിൽ സായിബായി ഒരു ഉപദേഷ്ടാവായി പ്രവർത്തിച്ചിരുന്നു .
പത്തൊമ്പത് വർഷത്തെ ദാമ്പത്യ കാലത്ത് സായ്ബയും ശിവാജിയും നാല് കുട്ടികളുടെ മാതാപിതാക്കളായി. സവഭർബായ് (സക്കുബായ), രൺബായി, അംബികാഭായ് എന്നീ പെണ്മക്കളും നാലാമതായി സംബാജി എന്ന് പുത്രനും. ശിവാജിയുടെ മൂത്ത പുത്രനായ സംബാജി അദ്ദേഹത്തിന്റെ അനന്തരാവകാശിയും പിൽക്കാലത്ത് രണ്ടാമത്തെ ഛത്രപതിയുമായി.
1657-ൽ സംബാജിയുടെ ജനനത്തെ തുടർന്ന് സായിബായിയുടെ ആരോഗ്യം ക്ഷയിച്ചുതുടങ്ങി. 1659-ൽ രാജ്ഗഡ് കോട്ടയിൽ വച്ച് അവർ മരണത്തിന് കീഴടങ്ങി. അവരുടെ മരണം ശിവാജിയെ വല്ലാതെ ഉലച്ചിരുന്നു. രാഷ്ട്രീയ തീരുമാനങ്ങളാൽ വീണ്ടും പല വിവാഹങ്ങളും കഴിച്ചുവെങ്കിലും തന്റെ മരണം വരെ ശിവാജിയുടെ പ്രിയപത്നിയായിരുന്നു സായിബായി. ശിവാജി തന്റെ മരണക്കിടക്കയിൽ അവസാനം ഉച്ചരിച്ച വാക്ക് “സായി” എന്നായിരുന്നു എന്ന് പറയപ്പെടുന്നു . 


</doc>
<doc id="417637" url="https://ml.wikipedia.org/wiki?curid=417637" title="ദണ്ഡനമസ്ക്കാരം">
ദണ്ഡനമസ്ക്കാരം

പൊതുവേ വിധേയത്വം പ്രകടിപ്പിക്കാനായി കൈകൂപ്പി തല കുമ്പിട്ട് നിലത്ത് കമിഴ്ന്നു കിടന്ന് നമസ്കരിക്കുന്ന രീതിയാണ് ദണ്ഡന നമസ്കാരം. മുൻകാലങ്ങളിൽ ആചാരമനുസരിച് പഞ്ചമരിൽപ്പെട്ട തീയ്യ മുക്കുവ പോലുള്ള ജാതികൾ നായർ നമ്പൂതിരി പോലുള്ള സവർണ്ണ വിഭാഗങ്ങളെ വഴികളിൽ വെച്ച് കാണുമ്പോൾ തീണ്ടാപ്പാട് പാലിച്ചു ദണ്ഡന നമസ്കാരം ചെയ്യണമായിരുന്നു. സവർണ്ണ വിഭാഗങ്ങൾ കണ്ണിൽ നിന്നും മറയും വരെ ദണ്ഡന നമസ്കാരം നീണ്ട് നിൽക്കണം എന്നതായിരുന്നു ചട്ടം. 


</doc>
<doc id="417647" url="https://ml.wikipedia.org/wiki?curid=417647" title="വില്യമീന സ്റ്റീവൻസ് ഫ്ലെമിങ്">
വില്യമീന സ്റ്റീവൻസ് ഫ്ലെമിങ്

പ്രശസ്തരായ വാനശാത്രജ്ഞരിൽ ഒരാളാണ് സ്കോട്ട്ലാന്റുകാരിയായ വില്യമീന പാറ്റൺ സ്റ്റീവൻസ് ഫ്ലമിങ് (en: Williamina Paton Stevens Fleming). ഒരു സ്കോട്ടിഷ്-അമേരിക്കൻ ജ്യോതിശാസ്ത്രജ്ഞയായിരുന്നു ഇവർ. 1857 മേയ് 15 നു സ്കോട്ട്ലന്റിൽ ജനിച്ചു. 21 ആം വയസ്സിൽ അമേരിക്കയിലെ മാസ്സച്യൂസെറ്റ്സ് ബോസ്റ്റണിലേക്ക് ചേക്കേറി. അമേരിക്കയിലേക്ക് കുടിയേറും മുമ്പ് അവർ അദ്ധ്യാപികയായി ജോലി ചെയ്യുകയായിരുന്നു. 1911 മേയ്മാസം 21 നു അന്തരിച്ചു. മേരിയും റോബർട്ട് സ്റ്റീവൻസും ആണിവരുടെ പിതാക്കൾ. 1877 ഇൽ "ജെയിംസ് ഓർ ഫ്ലെമിംഗിനെ" (James Orr Fleming) അവർ വിവാഹം ചെയ്തു.

ജ്യോതിശാസ്ത്രത്തിന്റെ വിപുലമായ നേട്ടങ്ങളിൽ പലതും 1888-ൽ ഹോഴ്സ്ഹെഡ് നെബുലയുടെ കണ്ടുപിടിത്തത്തിനു പ്രശസ്തമായിരുന്നു. തന്റെ ജീവിതകാലത്ത് നക്ഷത്രങ്ങളിൽ ഒരു സാധാരണ പദപ്രയോജന സംവിധാനം വികസിപ്പിക്കുന്നതിലും ആയിരക്കണക്കിന് നക്ഷത്രങ്ങളെയും മറ്റു ജ്യോതിശാസ്ത്ര പ്രതിഭാസങ്ങളെയും കുറിച്ച് അറിയുന്നതിനും സാധിച്ചു. റോയൽ ആസ്ട്രോണമിക്കൽ സൊസൈറ്റിയിലേക്ക് തെരഞ്ഞെടുക്കപ്പെട്ട ആദ്യ അമേരിക്കൻ വനിതയാണ് വില്യമീന ഫ്ലമിങ്. നക്ഷത്രങ്ങളെയും മറ്റും തരംതിരിക്കുന്ന ഒരു പൊതുവായ രീതി കണ്ടെത്തിയത് ഇവരായിരുന്നു. നക്ഷത്രങ്ങളേയും മറ്റ് ആകാശപ്രതിഭാസങ്ങളേയും പറ്റിയുള്ള പഠനങ്ങളാണ് ഇവരെ പ്രശസ്തയാക്കിയത്.

ലോകപ്രശസ്ത വാനനിരീക്ഷണകേന്ദ്രമായ ഹാർവഡ് കോളേജ് ഒബ്സർവേറ്ററി ഡയറക്റ്റർ എഡ്വാർഡ് പീക്കറിങ്ങിനൊപ്പം പ്രവർത്തിച്ചിട്ടുള്ള ഇവർ 10,000 ത്തിൽ ഏറെ നക്ഷത്രങ്ങളെ തരം തിരിച്ചിട്ടുണ്ട്. 59 നെബുലകൾ (Nebulae) അസ്ഥിരമായ പ്രകാശതീവ്രതയുള്ള 310 ൽ അധികം നക്ഷത്രങ്ങൾ, പത്തോളം നോവകൾ എന്നിവയും ഇവർ കണ്ടെത്തി.

ഹാർവാർഡ് വുമൺ "കമ്പ്യൂട്ടറുകൾ" അവയുടെ നടപ്പുകാലത്ത് പ്രസിദ്ധമായിരുന്നെങ്കിലും തുടർന്നുള്ള നൂറ്റാണ്ടിൽ അത്ര പേരില്ലാത്തവിധം തരം താണുപോയി. 2015-ൽ, ഹാർവാർഡിലെ പ്ലേറ്റ് സ്റ്റോക്കുകളുടെ ക്യുറേറ്ററായ ലിൻഡ്സെ സ്മിത്ത് സ്യൂൾ, ഡി.എച്ച്.എച്ചിനിനുള്ള ആസ്ട്രോണമിക്കൽ പ്ലേറ്റുകളിൽ കാറ്റഗറി, ഡിജിറ്റൈസ്, 118 പെട്ടികൾ, ഓരോ കമ്പ്യൂട്ടറുകൾക്കും ആദ്യകാല ഹാർവാർഡ് ജ്യോതിശാസ്ത്രജ്ഞർക്കുമൊപ്പം കണ്ടെത്തിയിരുന്നു. 2,500 വാല്യങ്ങൾ DASCH- നൊപ്പം നടത്തിയ പരിപാടിക്ക് പുറത്തുള്ളവയാണെന്ന് മനസ്സിലാക്കിയെങ്കിലും, അത് സൂക്ഷിച്ചുവെച്ചിരുന്നവയെല്ലാം സ്വീകരിക്കാൻ കഴിയണമെന്ന് ആഗ്രഹിച്ചുകൊണ്ട്, ഹാർവാർഡ്-സ്മിത്ത്സോണിയൻ സെന്റർ ഫോർ ആസ്ട്രോഫിസിക്സിലെ ലൈബ്രറിയിലേയ്ക്ക് ലിൻഡ്സെ എത്തിച്ചേരാൻ കഴിഞ്ഞു. 1970 കളിൽ ജോ ടിംകോ സൃഷ്ടിച്ച ഒരു കാറ്റലോഗിൽ നിന്ന്, വോൾബാക്ക് ലൈബ്രറി പ്രൊജക്റ്റ് പീട്രോ (ഹാർവാർഡിൽ ജ്യോതിശാസ്ത്രത്തിലെ ആദ്യകാല ഡാറ്റ ഗവേഷണ പഠനം - Early Data and Research in Astronomy) ആരംഭിച്ചു. ആഗസ്റ്റ് 2017 വരെ ഏതാണ്ട് വാള്യം 200 ആയിരുന്നു. വനിതാ കമ്പ്യൂട്ടർ നോട്ട്ബുക്കുകളിൽ (ഫ്ലെമിംങിനെ ഉൾപ്പെടുത്തിയിരുന്നില്ല) സ്മിത്സോണിയൻ ഡിജിറ്റൽ വോളണ്ടിയർ വെബ് സൈറ്റ് വഴി ലിസ്റ്റുചെയ്തിരുന്നു. ഇത് ട്യൂട്ടോറിയലുകളെ കുറിച്ചു വിശദീകരിക്കാൻ ആവശ്യപ്പെട്ടിരുന്നു. ഗവേഷണത്തിന്റെ മുഴുവൻ ടെക്സ്റ്റ് തിരച്ചിൽ പ്രാപ്തമാക്കാനാണ് ഉദ്ദേശിക്കുന്നത്.
2017 ജൂലൈയിൽ ഹാർവാർഡ് സ്മിത്ത്സോണിയൻ സെന്റർ ഫോർ ആസ്ട്രോഫിസിക്സ് ന്റെ വോൾബാക്ക് ലൈബ്രറി, ഫ്ലെമിംഗിന്റെ കൃതി പ്രദർശിപ്പിക്കുകയും, കൂടെ തന്നെ ഹോഴ്സ്ഹെഡ് നെബുല കണ്ടുപിടിത്തം അടങ്ങുന്ന ലോഗ്ബുക്ക് ഉൾപ്പെടെയുള്ളവ പ്രദർശിപ്പിക്കുകയും ചെയ്തു. ഫ്ലെമിങിന്റെ പാവനരീതിയിൽ അതിന്റെ നിരവധി കണക്കിന് വാല്യങ്ങളുണ്ട്. 1888 ൽ, ഫ്ളെമിംഗ്, ജ്യോതിശാസ്ത്രജ്ഞൻ ഡബ്ല്യു. പി. പിംഗറിന്റെ സഹോദരനായ എ.സ. പിക്കറിംഗിന്റെ സഹോദരൻ നിർമ്മിച്ച ദൂരദർശിനി-ഫോട്ടോഗ്രാമമീറ്ററി പ്ലേറ്റ് വഴി ഹോഴ്സ്ഹെഡ് നെബുല കണ്ടെത്തി; "സെറ്റ ഒറിയോണീസിനു തെക്കു 30 മിനിറ്റിലധികം വ്യാസമുള്ള അർദ്ധവൃത്താകൃതിയിലുള്ള ഇൻഡെന്റേഷൻ" എന്നറിയപ്പെട്ടിരുന്ന നെബുല്ല (പിന്നീട് ഇത് IC 434 എന്ന് അറിയപ്പെട്ടു) വിവരിക്കുന്നു. ഫ്ളെമിംഗും ഡബ്ല്യു. എച്ച്. പിക്ചറിംഗും കണ്ടുപിടിക്കുന്നതിന് ക്രെഡിറ്റ് നൽകാനായി പിൻവലിച്ച പ്രൊഫഷണൽ പ്രസിദ്ധീകരണങ്ങൾ; ആദ്യത്തെ ഡ്രയർ വാട്ടർ ഇൻകക്സ് കാറ്റലോഗ് ഫ്ളെമിംഗിന്റെ പേര് ഹാർവാഡിലെ ആകാശ വസ്തുക്കളെ കണ്ടുപിടിച്ചതിനുശേഷം ഫ്ലെമിംഗിന്റെ പേര് ഒഴിവാക്കി, "പിക്കറിങ്" എന്ന ചുരുക്കപ്പേരിലാണ്. എന്നാൽ 1908 ൽ രണ്ടാമത്തെ ഡ്രൈയർ ഇൻഡെക്സ് കാറ്റലോഗിന്റെ കാലത്തായിരുന്നു ഫ്ലെമിംഗും അവരുടെ സഹപ്രവർത്തകരും തങ്ങളുടെ കണ്ടുപിടിത്തങ്ങൾക്ക് ഉചിതമായ അംഗീകാരം ലഭിച്ചത്. എന്നിരുന്നാലും, ഹോഴ്സ്ഹെഡ് നെബുലയുടെ ആദ്യ നിരീക്ഷണം അപ്രസക്തമായിരുന്നു.



</doc>
<doc id="417649" url="https://ml.wikipedia.org/wiki?curid=417649" title="കത്തി (ചലച്ചിത്രം)">
കത്തി (ചലച്ചിത്രം)

എ.ആർ. മുരുകദോസ് രചനയും സംവിധാനവും നിർവ്വഹിച്ച് 2014-ൽ പുറത്തിറങ്ങിയ ഒരു തമിഴ് ആക്ഷൻ ത്രില്ലർ ചലച്ചിത്രമാണ് കത്തി. വിജയ്, സാമന്ത റുത്ത് പ്രഭു എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രത്തിൽ നീൽ നിതിൻ മുകേഷ് ആണ് പ്രതിനായക വേഷം കൈകാര്യം ചെയ്തിരിക്കുന്നത്. അനിരുദ്ധ് രവിചന്ദർ ആണ് ചിത്രത്തിന്റെ സംഗീത സംവിധാനം നിർവഹിച്ചിരിക്കുന്നത്.

കോർപ്പറേറ്റ് കമ്പനികൾക്കെതിരെ കർഷകർ അടങ്ങുന്ന ഒരു ഗ്രാമത്തിലെ ആളുകൾ നടത്തുന്ന പോരാട്ടത്തിന്റെ കഥയാണ് ചിത്രം പറയുന്നത്.

കതിരേശൻ("വിജയ്") ഒരു തടവ് പുള്ളിയാണ്. ഒരു നാൾ ജയിൽ ചാടിയ കതിരേശൻ, തന്റെ അതെ സാദ്രശ്യത്തിലുള്ള ജീവാനന്ദം എന്ന യുവാവിനെ കണ്ടുമുട്ടുന്നു. തുടർന്നു ജീവാനന്ദം നടത്തുന്ന പോരാട്ടങ്ങളേയും, കഷ്ടപാടുകളേയും കുറിച്ചു അറിയുവാനിടയാകുന്ന കതിരേശൻ, ഒരു സഹായമായി അവതരിക്കുന്നതാണ് ചിത്രത്തിന്റെ ഇതിവൃത്തം.



</doc>
<doc id="417650" url="https://ml.wikipedia.org/wiki?curid=417650" title="കുടജാദ്രിപ്പച്ച">
കുടജാദ്രിപ്പച്ച

കുന്നിൻ പ്രദേശങ്ങളിൽ ധാരാളമായി വളരുന്ന മുള്ളുകളുള്ള സപുഷ്പി കുറ്റിച്ചെടിയാണ് കുടജാദ്രിപ്പച്ച. . കണ്ണൂർ ജില്ലയിലെ മാങ്ങാട്ടുപറമ്പ് നീലിയാർ കോട്ടത്ത് കാണപ്പെടുന്നു.


</doc>
<doc id="417657" url="https://ml.wikipedia.org/wiki?curid=417657" title="ഹണ്ടിങ്ടൺ പാർക്ക്">
ഹണ്ടിങ്ടൺ പാർക്ക്

ഹണ്ടിങ്ടൺ പാർക്ക്, അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ തെക്കുകിഴക്കൻ ലോസ് ഏഞ്ചൽസ് കൗണ്ടിയിലെ ഗേറ്റ്വേ സിറ്റീസ് ജില്ലയിലുൾപ്പെട്ട ഒരു നഗരമാണ്. 2010 വരെയുള്ള ഈ നഗരത്തിലെ ജനസംഖ്യ 58,114 ആയിരുന്നു. ഇത് 2000 ലെ സെൻസസിലുണ്ടായിരുന്ന 61,348 നേക്കാൾ കുറവായിരുന്നു.

പ്രമുഖ വ്യവസായി ഹെൻറി ഇ. ഹണ്ടിംഗ്ടന്റെ പേരു നല്കപ്പെട്ട ഈ നഗരം ലോസ് ഏഞ്ചലസ് നഗര കേന്ദ്രത്തിനു തെക്ക് കിഴക്കായി അതിവേഗം വികസിച്ചു കൊണ്ടിരുന്ന വ്യവസായശാലകളിലെ തൊഴിലാളികൾക്ക് ഉപകരിക്കുന്ന ഒരു ട്രാംകാർ നഗരപ്രാന്തമായി രൂപീകരിക്കപ്പെടുകയും 1906 ൽ നഗരം സംയോജിപ്പിക്കപ്പെടുകയും ചെയ്തു. ഇന്നേയ്ക്കു വരെ ഈ നഗരത്തിലെ ഏകദേശം 30% ആളുകൾ ജോലിചെയ്യുന്നത് വെർനോണിലും കൊമേഴ്സിലുമുള്ള ഫാക്ടറികളിലാണ്. 


</doc>
<doc id="417659" url="https://ml.wikipedia.org/wiki?curid=417659" title="എറ്റീൻ ജെഫ്രോയ് സെന്റ്-ഹിലൈർ">
എറ്റീൻ ജെഫ്രോയ് സെന്റ്-ഹിലൈർ

ഫ്രഞ്ചുകാരനായ ഒരു പ്രകൃതിസ്നേഹിയും "unity of composition" എന്ന തത്ത്വത്തിന്റെ ഉപജ്ഞാതാവുമായിരുന്നു എറ്റീൻ ജെഫ്രോയ് സെന്റ്-ഹിലൈർ Étienne Geoffroy Saint-Hilaire (15 ഏപ്രിൽ 1772 – 19 ജൂൺ 1844). ലാമാർക്കിന്റെ സഹപ്രവർത്തകനായിരുന്ന ഇദ്ദേഹം ലാമാർക്കിന്റെ പരിണാമസിദ്ധാന്തത്തെ വ്യാപിപ്പിക്കുകയും ന്യായീകരിക്കുകയും ചെയ്തു.

French author Honoré de Balzac dedicated his novel "Le Père Goriot" to Saint-Hilaire, "as a tribute of admiration for his labors and his genius."





</doc>
<doc id="417672" url="https://ml.wikipedia.org/wiki?curid=417672" title="സാൻ ജാസിൻറോ">
സാൻ ജാസിൻറോ

സാൻ ജാസിൻറോ, അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ റിവർസൈഡ് കൌണ്ടിയിൽ സ്ഥിതിചെയ്യുന്ന ഒരു നഗരമാണ്. ഹയാസിന്ത് പുണ്യവാളന്റെ പേരിൽ അറിയപ്പെടുന്ന ഈ നഗരം സാൻ ജാസിന്തോ താഴ്വരയുടെ വടക്കേ അറ്റത്തായി, തെക്കുഭാഗത്ത് ഹെമെറ്റും കാലിഫോർണിയയിലെ ബ്യൂമോണ്ട് വടക്കായുമാണ് സ്ഥിതിചെയ്യുന്നത്. സാൻ ജസിന്താ മലനിരകളാണ് താഴ്വരയുമായി ബന്ധപ്പെട്ട മലനിരകൾ. 2010 ലെ സെൻസസ് പ്രകാരംമുള്ള ഈ നഗരത്തിലെ ജനസംഖ്യ 44,199 ആയിരുന്നു. 1870 ൽ സ്ഥാപിക്കപ്പെട്ട ഈ നഗരം 1888 ഏപ്രിൽ 20 ന് സംയോജിപ്പിക്കപ്പെട്ടതും റിവർ സൈഡ് കൌണ്ടിയിലെ ഏറ്റവും പഴയ നഗരങ്ങളിലൊന്നുമാണ്.


</doc>
<doc id="417675" url="https://ml.wikipedia.org/wiki?curid=417675" title="അന്ന വിൻടോർ">
അന്ന വിൻടോർ

ഒരു ബ്രിട്ടീഷ്-അമേരിക്കൻ പത്രപ്രവർത്തകയും എഡിറ്ററുമാണ് ഡേം അന്ന വിൻടോർ (Dame Anna Wintour) (ജനനം: നവംബർ 3, 1949) . 1988- മുതൽ അവർ "വോഗി"ന്റെ എഡിറ്റർ ഇൻ ചീഫ് ആയിരുന്നു.

2013-ൽ, വോഗിന്റെ പ്രസാധകനായ കോണ്ടേ നാസ്റ്റിനു വേണ്ടി അവർ കലാ സംവിധായികയായി. ഫാഷൻ ലോകത്തിന്റെ മിക്ക ഭാഗങ്ങളിലും വിൻടോർ ഒരു പ്രധാന വ്യക്തിയായും പേജ് ബെബ് ഹെയർകട്ട്, കറുത്ത സൺഗ്ലാസ് എന്നിവ അവരുടെ വ്യാപാര മുദ്രയായും അറിയപ്പെടുന്നു. അവരുടെ ഫാഷൻ ട്രെൻഡുകൾ വളരെയധികം പുകഴ്ത്തപ്പെടുന്നുണ്ട്. യുവ ഡിസൈനർമാർക്ക് അവർ പൂർണ്ണ പിന്തുണയും നൽകിവരുന്നു. അവരുടെ ഉന്നത വ്യക്തിത്വം അവർക്ക് ""ന്യൂക്ലിയർ വിൻടോർ" എന്ന വിളിപ്പേരു നേടികൊടുത്തു.

ലണ്ടൻ "ഈവനിംഗ് സ്റ്റാൻഡേർഡി"ന്റെ (1959–76) എഡിറ്റർ ആയ ചാൾസ് വിൻടോർ ഈ യുഗത്തിലെ യുവജനങ്ങൾക്കുവേണ്ടി പത്രം എങ്ങനെ ഉപയോഗപ്പെടുത്താം എന്നതിനെക്കുറിച്ച് അവരുടെ അച്ചൻ ആലോചിച്ചു. അവർക്ക് കൗമാരക്കാരുടെ ഫാഷനുകളിലായിരുന്നു കൂടുതൽ താല്പര്യം. അവർ രണ്ടു ബ്രിട്ടീഷ് മാഗസിനുകളിലായി ഫാഷൻ ജേർണലിസം ഔദ്യോഗിക ജീവിതമായി ആരംഭിച്ചു. പിന്നീട് അവർ യുഎസിലേയ്ക്ക് മാറുകയും പിന്നീട് അവിടെ നിന്ന് ന്യൂയോർക്കിലെ "ഹൗസ് & ഗാർഡൻ" മാഗസിനിലെത്തുകയും ചെയ്തു.

1985 -1987നിടയിൽ "ബ്രിട്ടീഷ് വോഗി"ന്റെ എഡിറ്റർ ആയി ലണ്ടനിൽ മടങ്ങിയെത്തുകയും ചെയ്തു. ഒരു വർഷത്തിനുശേഷം നിർത്തലാക്കിയ പ്രസിദ്ധീകരണമായ ന്യൂയോർക്കിലെ "ഫ്രാഞ്ചൈസിസ്" മാഗസിന്റെ നിയന്ത്രണം അവർ ഏറ്റെടുത്തു. ആദ്യ വിഷയമായി ഫാഷൻ വ്യവസായത്തെ രൂപപ്പെടുത്താൻ അവർ മാഗസിനെ ഉപയോഗിച്ചു. മൃഗങ്ങളുടെ രോമം കൊണ്ട് നിർമ്മിച്ച വസ്ത്രങ്ങളെ പ്രോത്സാഹിപ്പിക്കുന്നതിൽ നിന്ന് മൃഗാവകാശ പ്രവർത്തകർ അവരെ ആക്രമിക്കാൻ തുടങ്ങി. ഫെമിനിനിറ്റിയുടേയും സൗന്ദര്യത്തിന്റെയും ഉന്നത വീക്ഷണങ്ങളെ പ്രോൽസാഹിപ്പിക്കുന്നതിനായി മാസിക ഉപയോഗിക്കുന്നതിനെ മറ്റു വിമർശകർ അവരിൽ കുറ്റം ആരോപിച്ചു.

ഒരു മുൻ പേഴ്സണൽ അസിസ്റ്റന്റ് ലോറൻ വീസ്ബെർഗർ, 2003- ൽ എഴുതിയ ഏറ്റവും കൂടുതൽ വിറ്റഴിക്കപ്പെട്ട "ദ ഡെവിൾ വേയേഴ്സ് പ്രദ" എന്ന സാങ്കല്പിക നോവൽ ചലച്ചിത്രമാക്കുകയുണ്ടായി. ഇതിൽ മെറിൽ സ്ട്രീപ് അഭിനയിച്ച ഒരു ഫാഷൻ എഡിറ്ററായ "മിറാൻഡ പ്രീസ്റ്റ്ലി" എന്ന കഥാപാത്രം വിൻടോറിനെ അടിസ്ഥാനപ്പെടുത്തിയുള്ളതാണെന്ന് വിശ്വസിക്കുന്നു. 2009-ൽ ആർ ജെ കട്ട്ലേഴ്സ് നിർമ്മിച്ച ഹ്രസ്യചിത്രമായ "ദ സെപ്തംബർ ഇഷ്യൂ" വിൻടോറിനെ കേന്ദ്രീകരിച്ച് നിർമ്മിച്ച മറ്റൊരു ചിത്രമാണ്.

ചാൾസ് വിൻടോർ (1917-1999) "ഈവനിംഗ് ദ സ്റ്റാൻഡേർഡ്"ന്റെ എഡിറ്റർ ആയ "ചാൾസ് വിൻടോർ" (1917-1999), അമേരിക്കൻ ഹാർവാർഡ് ലാ പ്രൊഫസറുടെ മകളായ "എലീനർ "നോണി" ട്രെഗോ ബേക്കർ" (1917–1995) എന്നിവരുടെ മകളായി 1949-ൽ ലണ്ടനിലെ ഹാമ്പ്സ്റ്റഡിൽ ജനിച്ചു. അവളുടെ മാതാപിതാക്കൾ1940-ൽ വിവാഹിതയാകുകയും 1979-ൽ വിവാഹ മോചിതയാകുകയും ചെയ്തു.വിൻടോർന്റെ അമ്മവഴി മുത്തശ്ശിയായ പെൻസിൽവാനിയയിലെ വ്യാപാരിയുടെ മകൾ അന്നാ ബേക്കർ (നീ ഗിൽക്കിസൺ) ആണ് അവൾക്ക് നാമകരണം ചെയ്തത്. ഹണി മാഗസിന്റെ എഡിറ്ററായ ഓഡ്രി സ്ലോട്ടർ, പെറ്റിക്കോട്ട് അവളുടെ സ്റ്റെപ്പ് മദർ ആണ്.

ഡെവൻഷെയറിന്റെ ഡച്ചസ് ആയ18-ാം നൂറ്റാണ്ടിലെ എഴുത്തുകാരി "ലേഡി എലിസബത്ത് ഫോസ്റ്റർ" വിൻടോർന്റെ മഹത്തായ മുതുമുത്തശ്ശിയും, പേരിൽ ബാരോണറ്റ് പദവിയുള്ള "സർ അഗസ്റ്റസ് വെരെ ഫോസ്റ്റർ" അവളുടെ ഗ്രാൻഡ് അങ്കിളും ആണ്.അവരുടെ നാലു സഹോദരങ്ങളിൽ മൂത്ത സഹോദരനായ ജെറാൾഡ് ഒരു കുട്ടിയായിരിക്കുമ്പോൾ തന്നെ ട്രാഫിക് അപകടത്തിൽ മരിക്കുകയുണ്ടായി. അവരുടെ ഇളയ സഹോദരരിൽ ഒരാളായ പാട്രിക് ഒരു പത്രപ്രവർത്തകനാണ്. കൂടാതെ "ദ ഗാർഡിയൻ" എന്ന ഡെയിലി ന്യൂസ്പേപ്പറിന്റെ ഇപ്പോഴത്തെ ഡിപ്ലോമാറ്റിക് എഡിറ്റർ ആണ്.ജെയിംസ്, നോര വിൻഡോർ എന്നിവർ യഥാക്രമം ലണ്ടനിലെ പ്രാദേശിക സർക്കാരിലും അന്താരാഷ്ട്ര സർക്കാരേതര സംഘടനകളിലും പ്രവർത്തിച്ചിട്ടുണ്ട്.

ചെറുപ്പത്തിൽ വിൻഡോർ സ്വതന്ത്രയായി നോർത്ത് ലണ്ടൻ കോളെജിയേറ്റ് സ്കൂളിലാണ് പഠിച്ചത്. അവരുടെ പാവാടകളിൽ ഹെംലൈൻ ചെയ്തുപയോഗിക്കുന്ന രീതിയെ അവർ പലപ്പോഴും എതിർത്തു.14 വയസ്സുള്ളപ്പോൾ മുതൽ അവരുടെ മുടി ബോബ് ചെയ്യുകയും "റെറ്റഡി സ്റ്റെഡി ഗോ"യിലെ കാത്തി മക്ഗൗന്റെ സ്ഥിരം കാഴ്ചക്കാരി ആയി അവർ ഒരു ഫാഷൻ താല്പര്യം ഉണ്ടാക്കിയെടുക്കുകയും ചെയ്തു.പതിനേഴിന്റെ പ്രശ്നങ്ങളിൽ അവളെ സഹായിച്ചിരുന്നത് അമേരിക്കയിൽ നിന്നുള്ള മുത്തശ്ശി ആയിരുന്നു. 1960 കളിൽ അവർ ലണ്ടനിൽ വളർന്നപ്പോൾ ഇർവിംഗ് പെന്നിന്റെ ഫാഷനിൽ അസാധാരണമായ എന്തെങ്കിലും നടക്കുന്നതായി അറിയാൻ പാടില്ലായിരുന്നതിനാൽ അവരെ തിരിച്ചുവിളിച്ചുയൂത്ത് മാർക്കറ്റിൽ വായന വർധിപ്പിക്കുന്നതിനുള്ള ആശയങ്ങൾ പരിഗണിക്കുന്നതിനായി അവരുടെ പിതാവ് പതിവായി ആലോചിച്ചിരുന്നു.




</doc>
<doc id="417677" url="https://ml.wikipedia.org/wiki?curid=417677" title="തെരേസാ റസ്സെൽ">
തെരേസാ റസ്സെൽ

തെരേസ ലിൻ റസ്സെൽ (ജനനം: മാർച്ച് 20, 1957) ഒരു അമേരിക്കൻ അഭിനേത്രിയാണ്. 1976 ൽ എലിയാ കസാൻ സംവിധാനം ചെയ്ത 'ദി ലാസ്റ്റ് ടൈക്കോൺ' എന്ന ചിത്രത്തിൽ അഭിനയിച്ചുകൊണ്ടാണ് റസ്സൽ അഭിനയ ജീവിതം ആരംഭിക്കുന്നത്. തുടർന്ന്, 1978 ൽ സ്ട്രെയിറ്റ് ടൈമിൽ ഡസ്റ്റിൻ ഹോഫ്മാനോടൊപ്പം ഒരു പ്രധാന വേഷം ചെയ്തു. പിന്നീട് നിക്കോളാസ് റോയെഗിന്റെ ബാഡ് ടൈമിങ് എന്ന വിവാദ ത്രില്ലർ ചിത്രത്തിൽ അഭിനയിച്ചതോടെ നിരൂപകരുടെ പ്രശംസയ്ക്കു പാത്രമായി. 1982-ൽ റോയെഗിനെ വിവാഹം ചെയ്തതിനു ശേഷം, അദ്ദേഹം സംവിധാനം ചെയ്ത യുറേക്ക (1983), ഇൻസിഗ്നിസിഫിക്കൻസ് (1985), കോൾഡ് ഹെവൻ (1991) എന്നിവ ഉൾപ്പെടെയുള്ള നിരവധി കലാമൂല്യമുള്ളതും പരീക്ഷണാത്മകവുമായ ചിത്രങ്ങളിൽ പ്രത്യക്ഷപ്പെട്ടിരുന്നു.

കെൻ റസ്സലിന്റെ 'വോർ' എന്ന ചിത്രത്തിലെ പ്രധാന വേഷം ചെയ്തതിനുശേഷം, സ്റ്റീവൻ സോഡർബെർഗിന്റെ 'കാഫ്ക'യിൽ അഭിനയിച്ചു. ഇവ രണ്ടും 1991 ൽ റിലീസ് ചെയ്തു. 1998-ൽ പുറത്തിറങ്ങിയതും ബോക്സ് ഓഫീസിൽ കളക്ഷൻ റിക്കാർഡുകൾ ഭേദിച്ചതുമായ വൈൽഡ് തിംഗ്സ് എന്ന ത്രില്ലർ ചിത്രത്തിലും 2001 ൽ നിരൂപക പ്രശംസ നേടിയ ദ ബിലീവർ എന്ന ചിത്രത്തിലും അഭിനയിച്ചതിനുശേഷം HBO മിനി പരമ്പരയായ എമ്പയർ ഫാൾസിൽ (2005) പ്രത്യക്ഷപ്പെടുകയും 2007 ൽ സ്പൈഡർമാൻ 3 യിൽ ഒരു ചെറിയ വേഷം അവതരിപ്പിക്കുകയും ചെയ്തു.

കരോൾ പ്ലാറ്റിന്റെയും (മുമ്പ്, മാൾ) ജെറി റസ്സൽ പോപ്പിന്റെയും പുത്രിയായി സാൻ ഡിയാഗോയിലാണ് തെരേസ ലിൻ പോപ്പ് ജനിച്ചത്. റസ്സെലിന് അഞ്ചു വയസ്സുള്ളപ്പോൾ അവരുടെ മാതാപിതാക്കൾ വേർപിരിയുകയും മാതാവിനോടും രണ്ടാനച്ഛനോടുമൊപ്പം ബർബാങ്കിലേക്ക് താമസം മാറുകയും ചെയ്തു. അവിടെയാൺ അവർ വളർന്നത് അഞ്ച് സഹോദരങ്ങളിൽ ഏറ്റവും മൂത്തയാളായിരുന്നു റസ്സെൽ. റസ്സലിന്റെ അഭിപ്രായത്തിൽ അവർ അതിയായ ദാരിദ്ര്യത്തിലാണ് വളർന്നത്, കുട്ടികളെ വളർത്തുന്നതിനായി കുടുംബം ഫുഡ് സ്റ്റാമ്പുകളെ (അമേരിക്കയിൽ കുറഞ്ഞ വരുമാനമുള്ള ജനങ്ങൾക്ക് ഭക്ഷണം വാങ്ങൽ സഹായം നൽകുന്ന SNAP എന്ന പ്രോഗ്രാം) ആശ്രയിച്ചിരുന്നു. 


</doc>
