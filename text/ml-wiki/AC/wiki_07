<doc id="350146" url="https://ml.wikipedia.org/wiki?curid=350146" title="ആക്കൽത്താഴെ കോളനി">
ആക്കൽത്താഴെ കോളനി

കേരളത്തിൽ കണ്ണൂർ ജില്ലയിലെ പേരാവൂർ ഗ്രാമപഞ്ചായത്തിലെ ഒരു ആദിവാസി 
(പണിയ) കോളനി ആണ് ആക്കൽത്താഴെ കോളനി മണത്തണ. പേരാവൂർ ഗ്രാമപഞ്ചായത്തിലെ അഞ്ചാം വർഡിലാണ് ഈ കോളനി ഉൾപ്പെടുന്നത്. ഈ കോളനിയിലെ മിക്ക യുവതി-യുവാക്കളും ബിരുദധാരികളാണ്. മൂന്നോളം യുവതികൾ ബിരുദം നേടിയവരും, രണ്ട് യുവാക്കൾ ഡിപ്ലോമ നേടിയവരുമാണ്.
ഇവരിൽ രണ്ടുപേർ ഇപ്പോൾ ബിരുദാനന്തര ബിരുദത്തിന് പഠിക്കുന്നുമുണ്ട്. പ്രധാനമായും പണിയവിഭാഗത്തിലെ കല്ലുവെടിയൻ, മൂന്നിലാൻ, അരിഞ്ഞരൻ സമുദായത്തിൽ പെട്ടവരാണ് ഇവിടെ ഉള്ളത്.


</doc>
<doc id="350149" url="https://ml.wikipedia.org/wiki?curid=350149" title="കർതുംഗ് ല ചുരം">
കർതുംഗ് ല ചുരം

കർതുംഗ് ല (കർതുംഗ് ചുരം, ല എന്നാൽ തിബത്തൻ ഭാഷയിൽ ചുരം എന്നർത്ഥം.) ജമ്മു കാശ്മീരിലെ ലഡാക് ജില്ലയിൽ സ്ഥിതി ചെയ്യുന്ന ഒരു ചുരമാണ്. കർദോങ് ല, കർസോങ് ല എന്നിങ്ങനെ പല രീതിയിൽ ഇതറിയപ്പെടാറുണ്ട്.

ലഡാക്കിലെ പ്രധാന നഗരമായ ലേയിൽ നിന്ന് വടക്കായി സ്ഥിതി ചെയ്യുന്ന ഈ ചുരം ശ്യോക്, നുബ്ര താഴ്വരകളിക്കുള്ള കവാടമാണ് പ്രവർത്തിക്കുന്നു.സിയാച്ചിൻ ഹിമാനി ഇതിനും വളരെ വടക്കു നുബ്ര താഴ്വരയ്ക്കപ്പുറം സ്ഥിതി ചെയ്യുന്നു. 1976ൽ നിർമിച്ച പാത 1988ൽ വഴി യാത്രക്കായി തുറന്നു കൊടുത്തു. സിയാച്ചിനിലേക്കുള്ള അവശ്യ വസ്തുക്കൾ കൊണ്ട് പോകുന്ന വഴിയായതിനാൽ നയതന്ത്ര പരമായി വളരെ പ്രധാനപ്പെട്ട പാത ആണിത്.

കർതുംഗ് ലയുടെ ഉയരം 5,359 മി. ആണ് (17,582 അടി). പക്ഷേ പലപ്പോഴും ഉയരം തെറ്റായി 5,602 മി. (18,379 അടി) ആണെന്ന് അവകാശപെടാറുണ്ട്. ലോകത്തിലെ ഏറ്റവും ഉയരം കൂടിയ മോട്ടോർ വാഹനങ്ങൾക്ക് യാത്ര ചെയ്യാവുന്ന പാത ആണെന്നും അവകാശം ഉണ്ട്.

കർതുംഗ് ല ചുരം ചരിത്രപരമായി വളരെ പ്രധാനപെട്ടതാണ്. പ്രാചീന കാലങ്ങളിൽ സഞ്ചാരികൾ ലേയിൽ നിന്നും മധ്യേഷ്യയിലെ കഷ്ഗറിലേയ്ക്ക് പോയിരുന്നത് ഈ വഴിയാണ്. ഏതാണ്ട് 10,000 കുതിരകളും ഒട്ടകങ്ങളും ഈ വഴി കൊല്ലം തോറും യാത്ര നടത്തിയിരുന്നു. ബാക്ട്രീയൻ ഒട്ടകങ്ങളെ ഇപ്പോഴും നുബ്ര താഴ്വരയുടെ പരിസരങ്ങളിൽ കാണാൻ സാധിക്കും. രണ്ടാം ലോക മഹാ യുദ്ധ കാലത്തു ചൈനയിലേക്ക് യുദ്ധ സാമഗ്രികൾ ഈ വഴി കടത്താനായി ഒരു ശ്രമം നടന്നിരുന്നു.

ലേയിൽ നിന്നും 39 കി.മി ദൂരെ ആയാണ് കർതുംഗ് ല സ്ഥിതി ചെയ്യുന്നത്. ആദ്യത്തെ 24 കി.മി ടാർ ഇട്ട പാതയാണ്. പിന്നീട് അങ്ങോട്ട് കല്ലും മണ്ണും നിറഞ്ഞ റോഡാണ് മുകളിൽ വരെ. എങ്കിൽ തന്നെയും സമീപ ചുരങ്ങളെ അപേക്ഷിച്ചു നോക്കുമ്പോൾ ഈ റോഡ് വളരെ ഭേദപെട്ടതാണ് (ഉദാ: ടങ്ലങ് ല)

നൂറോളം GPS ഉപകരണങ്ങൾ വഴി അളന്നതു പ്രകാരം 5,359 മി (17,582 അടി) ആണ് ഈ സ്ഥലത്തിന്റെ ഉയരം.  രേഖകളും, രേഖകളും ഇവ ശരി വയ്ക്കുന്നു.


</doc>
<doc id="350152" url="https://ml.wikipedia.org/wiki?curid=350152" title="ഉദ്ധരണി (ചിഹ്നനം)">
ഉദ്ധരണി (ചിഹ്നനം)

എഴുത്തിനിടയിൽ സംഭാഷണം, ഉദ്ധരണി, പ്രയോഗം തുടങ്ങി പ്രത്യേകതയുള്ള ചില കാര്യങ്ങൾ എടുത്തുകാണിക്കാൻ ഉപയോഗിക്കുന്ന ചിഹ്നമാണ് ഉദ്ധരണി. ഭാഷയ്ക്കും ലിപിക്കുമനുസരിച്ച് ഇതിന്റെ ആകൃതിയും പ്രയോഗവും വ്യത്യാസപ്പെടാം. പാശ്ചാത്യശൈലിയിലുള്ള ഒറ്റത്തോണ്ടും (') ഇരട്ടത്തോണ്ടുമാണ് (") മലയാളത്തിൽ ഇപ്പോൾ ഉപയോഗിച്ചുവരുന്നത്.

</doc>
<doc id="350160" url="https://ml.wikipedia.org/wiki?curid=350160" title="ഷിമോൺ പെരെസ്">
ഷിമോൺ പെരെസ്

പോളണ്ടിൽ ജനിച്ച ഒരു ഇസ്രായേൽ രാഷ്ട്രീയപ്രവർത്തകനും 2007 മുതൽ 2014 വരെ ഇസ്രായേലിന്റെ ഒൻപതാമത്തെ പ്രസിഡണ്ടും രണ്ടുതവണ ഇസ്രായേലിന്റെ പ്രധാനമന്ത്രിയുമായിരുന്നു ഷിമോൺ പെരെസ് (Shimon Peres) (; ; ജനനനാമം Szymon Perski; (2 ആഗസ്ത് 1923 – 28 സെപ്തംബർ 2016). 66 വർഷം നീണ്ടുനിന്ന രാഷ്ട്രീയജീവിതത്തിൽ 12 തവണ ഇസ്രായേൽ കാബിനറ്റിൽ പെരസ് ഉണ്ടായിരുന്നു. 2006 -ൽ സ്വയം മാറിനിന്ന മൂന്നു മാസക്കാലമൊഴികെ 1959 നവമ്പർ മുതൽ നെസറ്റിൽ അംഗമായിരുന്നു. 2014 -ൽ വിരമിക്കുമ്പോൾ ലോകത്തെ ഏറ്റവും പ്രായമേറിയ രാഷ്ട്രത്തലവനായിരുന്നു പെരസ്. 1994-ൽ സമാധാനത്തിനുള്ള നോബൽ സമ്മാനം ലഭിച്ചിട്ടുണ്ട്.

പക്ഷാഘാതത്തെ തുടർന്ന്​ ചികിത്സയിലായിരുന്ന പെരെസ് 2016 സെപ്റ്റംബർ 28 നു അന്തരിച്ചു.


</doc>
<doc id="350184" url="https://ml.wikipedia.org/wiki?curid=350184" title="സ്യാനന്ദൂര പുരാണ സമുച്ചയം">
സ്യാനന്ദൂര പുരാണ സമുച്ചയം

എ.ഡി. 1168ൽ രചിച്ചതായി കരുതുന്ന 'സ്യാനന്ദൂര പുരാണ സമുച്ചയം' എന്ന സംസ്‌കൃത കാവ്യത്തിൽ ശ്രീപത്മനാഭസ്വാമി ക്ഷേത്രത്തിന് സമീപത്തുള്ള പന്ത്രണ്ട് പുണ്യതീർഥങ്ങളെപ്പറ്റിയും ശ്രീപത്മനാഭസ്വാമി ക്ഷേത്രത്തിന്റെ സ്ഥാനവും പറയുന്നുണ്ട്. പത്മതീർഥം, ബ്രഹ്മകുണ്ഡം, അഗസ്ത്യകുണ്ഡം, പിതൃതീർഥം, ശൂർപാകാരതീർഥം, രാമസരസ്, വരാഹതീർഥം, സപ്തർഷികുണ്ഡം, അങ്കവനതീർഥം, ജടാകുണ്ഡം, ചക്രതീർഥം എന്നിവയാണവ. ശ്രീപത്മനാഭസ്വാമി ക്ഷേത്രത്തിന്റെ സ്ഥാനം, മലയപർവ്വതത്തിനു തെക്കും പൈതാമഹകുണ്ഡത്തിന്റെ പടിഞ്ഞാറും സമുദ്രങ്ങൾക്ക് കിഴക്കും ആയി സ്ഥിതിചെയ്യുന്ന രാജ്യം ശ്രീ പത്മനാഭന്റേതാണെന്ന് പറയുന്നു. ഇതിൽ മലയ പർവ്വതം മലയിൻകീഴ് ആണെന്നാണ് വ്യാഖ്യാതാക്കൾ പറയുന്നത്.


</doc>
<doc id="350194" url="https://ml.wikipedia.org/wiki?curid=350194" title="അമല">
അമല

അമല എന്നത് കൊണ്ട് ഉദ്ദേശിക്കുന്നത്:


</doc>
<doc id="350195" url="https://ml.wikipedia.org/wiki?curid=350195" title="ചന്ദി പ്രസാദ് ഭട്ട്">
ചന്ദി പ്രസാദ് ഭട്ട്

ഗാന്ധിയൻ രീതിയിൽ പ്രവർത്തനം നടത്തുന്ന ഇന്ത്യക്കാരനായ ഒരു പരിസ്ഥിതിപ്രവർത്തകനും സാമൂഹ്യപ്രവർത്തകനാണ് ചന്ദി പ്രസാദ് ഭട്ട് (Chandi Prasad Bhatt) (चंडी प्रसाद भट्ट) (born 1934). 1964 -ൽ ഇദ്ദേഹം ഗോപേശ്വറിൽ തുടങ്ങിയ ദാശോളി ഗ്രാമ സ്വരാജ്യ സംഘ് (Dasholi Gram Swarajya Sangh) (DGSS)  ആണ് പിന്നീട് ചിപ്‌കൊ പ്രസ്ഥാനം ഉണ്ടാകുവാൻ ഇടയായത്. ചിപ്കോ പ്രസ്ഥാനം ഉണ്ടാക്കുവാൻ മുൻപന്തിയിൽ നിന്ന ഭട്ടിന് 1982 -ൽ ഇതിന് മഗ്സാസേ പുരസ്കാരവും 2005 -ൽ പദ്മഭൂഷനും ലഭിക്കുകയുണ്ടായി. ഇന്ത്യയിലെ ആദ്യ ആധുനിക പരിസ്ഥിതിപ്രവർത്തകനായി അറിയപ്പെടുന്ന ഭട്ടിന് 2013 -ൽ ഗാന്ധി സമാധാനപുരസ്കാരം ലഭിച്ചു. 

ഉത്തരാഖണ്ഡിലെ ഗ്രാമീണമേഖലയിൽ ആണ് അദ്ദേഹം ജനിച്ചതും വളർന്നതും. ചെറുപ്പത്തിലേ പിതാവ് നഷ്ടമായ അദ്ദേഹത്തിനു ബിരുദം പൂർത്തിയാക്കാൻ കഴിഞ്ഞില്ല. പലയിടത്തും ചെറിയ ജോലികൾ ചെയ്താണ് ഭട്ട് ജീവിച്ചത്. 1956 -ൽ ജയപ്രകാശ് നാരായണന്റെ ഒരു പ്രസംഗം കേട്ടതോടെ ഭട്ടും കുറെ ചെറുപ്പക്കാരും സർവ്വോദയ പ്രസ്ഥാനത്തിലേക്ക് തിരിയുകയും ഭൂദാനപ്രസ്ഥാനത്തിലും ഗ്രാമദാനപ്രസ്ഥാനത്തിലും പ്രവർത്തിക്കുകയും ഉത്തരഖണ്ടിൽ അങ്ങോളമിങ്ങോളം മദ്യവിരുദ്ധപ്രചരണങ്ങളിൽ ഏർപ്പെടുകയും ചെയ്തു. 


UNDP Global 500<br>
Ramon Magsaysay Award for Community Leadership 1982<br>
Padma Shri 1986 <br>
Padma Bhushan 2005 <br>
Awarded Gandhi Peace Prize for the year 2013 on 15 July 2014 by The President of India



</doc>
<doc id="350198" url="https://ml.wikipedia.org/wiki?curid=350198" title="പദ്മശ്രീ പുരസ്കാരജേതാക്കളുടെ പട്ടിക (1960–69)">
പദ്മശ്രീ പുരസ്കാരജേതാക്കളുടെ പട്ടിക (1960–69)

Padma Shri Award, India's fourth highest civilian honours - Winners, 1960-1969:


</doc>
<doc id="350199" url="https://ml.wikipedia.org/wiki?curid=350199" title="പദ്മശ്രീ പുരസ്കാരജേതാക്കളുടെ പട്ടിക (1970–79)">
പദ്മശ്രീ പുരസ്കാരജേതാക്കളുടെ പട്ടിക (1970–79)

Padma Shri Award, India's fourth highest civilian honours - Winners, 1970-1979:


</doc>
<doc id="350200" url="https://ml.wikipedia.org/wiki?curid=350200" title="പദ്മശ്രീ പുരസ്കാരജേതാക്കളുടെ പട്ടിക (1980–89)">
പദ്മശ്രീ പുരസ്കാരജേതാക്കളുടെ പട്ടിക (1980–89)

Padma Shri Award, India's fourth highest civilian honours, Winners, 1980-1989:


</doc>
<doc id="350201" url="https://ml.wikipedia.org/wiki?curid=350201" title="പദ്മശ്രീ പുരസ്കാരജേതാക്കളുടെ പട്ടിക (1990–99)">
പദ്മശ്രീ പുരസ്കാരജേതാക്കളുടെ പട്ടിക (1990–99)

ഇന്ത്യയിലെ പരോമന്നത നാലാമത്തെ സിവിലിയൻ അവാർഡ് ആണ് പത്മശ്രീ. 1990 മുതൽ 1999 വരെയുള്ളവരുടെ പട്ടിക.


</doc>
<doc id="350202" url="https://ml.wikipedia.org/wiki?curid=350202" title="പദ്മശ്രീ പുരസ്കാരജേതാക്കളുടെ പട്ടിക (2000–09)">
പദ്മശ്രീ പുരസ്കാരജേതാക്കളുടെ പട്ടിക (2000–09)

Padma Shri Award, India's fourth highest civilian honours – Winners, 2000 – 2009:


</doc>
<doc id="350203" url="https://ml.wikipedia.org/wiki?curid=350203" title="പദ്മശ്രീ പുരസ്കാരജേതാക്കളുടെ പട്ടിക (2010–19)">
പദ്മശ്രീ പുരസ്കാരജേതാക്കളുടെ പട്ടിക (2010–19)

This is a list of the recipients of the Padma Shri, India's fourth highest civilian honour for 2010–2015.


</doc>
<doc id="350204" url="https://ml.wikipedia.org/wiki?curid=350204" title="കേരള മത്സ്യബന്ധന സമുദ്രഗവേഷണ സർവ്വകലാശാല">
കേരള മത്സ്യബന്ധന സമുദ്രഗവേഷണ സർവ്വകലാശാല

കേരള മത്സ്യബന്ധന സമുദ്രഗവേഷണ സർവ്വകലാശാല Kerala University of Fisheries and Ocean Studies (KUFOS) മത്സ്യബന്ധന-സമുദ്രഗവേഷണശാസ്ത്രപഠനത്തിനായി കേരള സർക്കാർ സ്ഥാപിച്ച സർവ്വകലാശാലയാണ്. 2010 ഡിസംബർ 30ന് കേരള നിയമസഭ പാസാക്കിയ ബിൽ ആനുസരിച്ചാണിതു സ്ഥാപിച്ചത്. കൊച്ചിയിലെ പനങ്ങാട് എന്ന സ്ഥലത്തു സ്ഥിതിചെയ്യുന്ന ഫിഷറീസ് കോളിജിലാണിതിന്റെ ആസ്ഥാനം. കേരള കാർഷിക സർവ്വകലാശാലയുടെ ഭാഗമായിരുന്ന ഫിഷറീസ് കോളിജ് 1979ൽ ആണു സ്ഥാപിച്ചത്. ഫിഷറീസും അനുബന്ധ വിഷയങ്ങൾക്കുമായി മാത്രം സ്ഥാപിച്ച ഇന്ത്യയിലെ ആദ്യ സർവ്വകലാശാലയാണിത്. 2011 ഫെബ്രുവരി 20നാണ് ഈ സർവ്വകലാശാല പനങ്ങാടു കാമ്പസ്സിൽ നടന്ന ചടങ്ങിൽ ഉദ്ഘാടനം ചെയ്ത് രാജ്യത്തിനു സമർപ്പിക്കപ്പെട്ടത്. 

ഡോ. ബി. മധുസൂദനകുറുപ്പ് ഈ സർവ്വകലാശാലയുടെ ആദ്യ വൈസ് ചാൻസിലർ ആയി സ്ഥാനമേറ്റു. ഡോ. മോഹനകുമാരൻ നായർ ആണ് ആദ്യ പ്രൊ വസ് ചാൻസിലർ. ഡോ. ട്രീസ രാധാകൃഷ്ണൻ ആണ് രജിസ്ട്രാർ. 

കേരള മത്സ്യബന്ധന സമുദ്രഗവേഷണ സർവ്വകലാശാല, 2010 നവംബർ 20ന് നിലവിൽവന്ന പൊതുമേഖലയിലുള്ള ഒരു സ്വാശ്രയ സ്ഥാപനമാണ്. കേരള നിയമ സഭ പാസ്സാക്കിയ 2010ലെ കേരള മത്സ്യബന്ധന സമുദ്രഗവേഷണ സർവ്വകലാശാലാ ആക്റ്റ് പ്രകാരം Kerala Law ( Legislation 1 ) Department vide Notification No. 19540 / Leg.1 / 2010/Law dated 28 January 2011 എന്ന ഉത്തരവു പ്രകാരം നിലവിൽവന്നു. എൻ എച്ച് 47ൽ കൊച്ചി നഗരത്തിൽ നിന്നും 12 കിലോമീറ്റർ അകലെയുള്ള പനങ്ങാട് ആണിതിന്റെ കാമ്പസ്. 69 ഏക്കറാണ് വിസ്തീർണ്ണം. 

കേരളാ ഗവർണ്ണർ ശ്രീ. ജസ്റ്റിസ് സദാശിവം ആണ് ചാൻസിലർ. ബഹു. ഫിഷറീസ് മന്ത്രി പ്രൊ ചാൻസിലറും. സെനറ്റ് ആണ് സർവ്വകലാശാലയുടെ ഉന്നത സമിതി. ഗവേണിംഗ് കൗൺസിൽ പ്രധാന ഉദ്യോഗസ്ഥ സമിതിയും. വൈസ് ചാൻസിലർ ആണ് പ്രധാന ഉദ്യോഗസ്ഥസ്ഥൻ. അദ്ദേഹത്തെ, പ്രൊ-വൈസ് ചാൻസിലർ, റജിസ്ട്രാർ, ഫൈനാൻസ് ഓഫീസർ, ഫാക്കൽറ്റി ഡീനുകൾ, കണ്ട്രോളർ ഓഫ് എക്സാമിനേഷൻസ്, ഗവേഷണ ഡയറക്റ്റർ, എക്സ്റ്റൻഷൻ ഡയറക്റ്റർ, വിവിധ വിഭാഗങ്ങളുടെ ഡയറക്റ്റേഴ്സും തലവന്മാരും സഹായിക്കുന്നു. 


</doc>
<doc id="350217" url="https://ml.wikipedia.org/wiki?curid=350217" title="രക്തചാമുണ്ഡി">
രക്തചാമുണ്ഡി

കണ്ണൂർ, കാസർകോഡ് ജില്ലകളിൽ താമസിച്ചുവരുന്ന മൂവാരിസമുദായക്കാരുടെ പ്രധാനകുലദേവതയാണ് രക്തചാമുണ്ഡി (Rakta Chamundi). ആയിരംതെങ്ങ്, കിഴക്കേറ, നീലംങ്കൈ, കുട്ടിക്കര എന്നിവയാണ് മൂവാരിസമുദായത്തിലെ പ്രധാന കഴകങ്ങൾ. ആയിരംതെങ്ങിൽചാമുണ്ഡി, കുട്ടിക്കിചാമുണ്ഡി, കിഴക്കേറചാമുണ്ഡി, കുതിതകാളിചാമുണ്ഡി, മുട്ടിയറചാമുണ്ഡി, കാരയിൽചാമുണ്ഡി, ചാലയിൽചാമുണ്ഡി എന്നിങ്ങനെ കുലദേവതയുടെ പേരിനു മുന്നിൽ കഴകപ്പേരു ചേർത്താണ് ഓരോ കഴകത്തിലും ദേവി അറിയപ്പെടുന്നത്.

ഒരു സ്ത്രീയുടെ കൈകളാൽ മാത്രമേ വധിക്കപ്പെടൂ എന്നും തന്റെ രക്തം ഭൂമിയിൽ വീണാൽ അനേകായിരം അസുരന്മാർ പുനർജനിക്കപ്പെടുമെന്നുമുള്ള വരം ബ്രഹ്മാവിൽ നിന്നും സ്വായത്തമാക്കിയ രക്തബീജാസുരൻ ഇന്ദ്ര സിംഹാസനം കൈക്കലാക്കുകയും ദേവന്മാരെ ദേവലോകത്തുനിന്നും പുറത്താക്കുകയും ചെയ്തു. ഇതിൽ നിസ്സഹായനായ ഇന്ദ്രദേവന്റെ അഭ്യർത്ഥനപ്രകാരം പരമശിവൻ തന്റെ തൃക്കണ്ണ് ജ്വലിപ്പിച്ച് അതിൽ നിന്നും ഉഗ്രരൂപിണിയായ രക്തചാമുണ്ഡിയെ പ്രക്ത്യക്ഷയാക്കി. ചണ്ഡമുണ്ഡന്മാരെയും രക്തബീജാസുരനെയും വധിക്കാൻ വേണ്ടി ആദിപരാശക്തി എടുത്ത രൂപമാണ് രക്തചാമുണ്ഡി. രക്തബീജാസുരനെ വധിക്കുന്ന വേളയിൽ രക്തം ഭൂമിയിൽ പതിക്കാതിരിക്കാൻ തന്റെ നാവിൽ നിർത്തിയാണ് ദേവി ആ അസുരനെ വധിച്ചത്. ഒരുതുള്ളി രക്തം പോലും ഭൂമിയിൽ വീഴാതെ അത് മുഴുവൻ പാനം ചെയ്തതിനാലാണ് ദേവിക്ക് രക്തചാമുണ്ഡി എന്ന നാമം 

നാട്ടിൽ പ്രളയവും പട്ടിണിയും കളിയാടിയപ്പോൾ കോലത്തിരി തമ്പുരാന്റെ പ്രാർത്ഥനപ്രകാരം ദേവി അന്നപൂർണ്ണേശ്വരിയും ആറില്ലത്തമ്മമാരും അണ്ടാർ വിത്തും ചെന്നെല്ലുമായി മലനാട്ടിൽ വരികയും ചെറുകുന്നിൽ കുടിയിരിക്കുകയും ചെയ്തു. കൂടെ വന്ന ദേവിയായ രക്തചാമുണ്ഡി, പൂജ പൂക്കൾ വാരുന്ന പൂവാരി സമുദായക്കാർക്ക് പ്രിയങ്കരിയാവുകയും അവരുടെ കുലദേവതയാവുകയും ചെയ്തു എന്നതാണ് തെയ്യ സങ്കല്പം.

പീഠക്കാലും കുറി തേപ്പും (മുഖത്തെഴുത്ത്), മാറും മുലയും, പുറത്തട്ട് മുടിയും ആണ് രക്തചാമുണ്ഡിയുടെ വേഷം. 
മലയൻ 


</doc>
<doc id="350218" url="https://ml.wikipedia.org/wiki?curid=350218" title="കനിക കപൂർ">
കനിക കപൂർ

കനിക കപൂർ വളർന്നു വരുന്ന ഒരു ഇന്ത്യൻ പിന്നണി ഗായികയാണ്. ഹിന്ദി ചലച്ചിത്ര ലോകത്താണ് പ്രധാനമായും ശ്രദ്ധ കേന്ദ്രീകരിച്ചിരിക്കുന്നത്. ഹിന്ദി സിനിമാ രംഗത്തെ വിജയകരമായ സംഗീത സപര്യയ്ക്കിടയിൽ ഒരു ഫിലിം ഫെയർ അവാർഡും കരഗതമാക്കുകയുണ്ടായി. കപൂർ ജനിച്ചതും വളർന്നതും ഉത്തർപ്രദേശിലെ ലക്നോയിലാണ്. ഒരു പിന്നണിഗായികയാകുകയെന്നതായിരുന്നു ജീവിതത്തിലെ ആത്യന്തിക ലക്ഷ്യം. എന്നാൽ പതിനെട്ടാമത്തെ വയസിൽ ഒരു വ്യവസായിയായ രാജ് ചന്തോക്കിനെ വിവാഹം കഴിക്കുകയും ലണ്ടനിലേയ്ക്കു താമസം മാറുകയും ചെയ്തു. 1997 ലായിരുന്നു വിവാഹം. മൂന്നു കുട്ടികളുണ്ട്. 2012 ൽ രാജിൽ നിന്നു വിവാഹമോചനം നേടുകയും മുംബേയിലേയ്ക്കു തിരികെയെത്തി ഒരു പിന്നണി ഗായികയായി ശ്രദ്ധ നേടുകയും ചെയ്തു.


</doc>
<doc id="350222" url="https://ml.wikipedia.org/wiki?curid=350222" title="ജൊനിറ്റ ഗാന്ധി">
ജൊനിറ്റ ഗാന്ധി

ജൊനിത ഗാന്ധി ഒരു ഇൻഡോ-കനേഡിയൻ ഗായികയാണ്. ഹിന്ദി, ഇംഗ്ലീഷ്, തമിഴ്, ഗുജറാത്തി, മറാത്തി, തെലുങ്ക്, പഞ്ചാബി സിനിമകളിൽ പാടുന്നു.

ജോനിത ഗാന്ധി ന്യൂഡൽഹിയിൽ ജനിച്ചു. അവർക്ക് ഏതാനും മാസങ്ങൾ മാത്രം പ്രായമായപ്പോൾ കുടുംബത്തോടൊപ്പം കാനഡയിലേക്ക് പറിച്ചുനടപ്പെട്ടു. കാനഡയിലെ ടൊറന്റോയിലും ബ്രാംപ്ടണിലുമായാണ് വളർന്നത്. ഹോബിയെന്ന നിലയിൽ സംഗീത്തെ ഇഷ്ടപ്പെട്ടിരുന്ന ഒരു പ്രൊഫഷണൽ ഇലക്ട്രോണിക് എഞ്ചിനിയറായിരുന്ന പിതാവ് തന്റെ മകളുടെ സംഗീതത്തിലുള്ള അഭിരുചി തിരിച്ചറിയുകയും അവരെ പാടാൻ പ്രോത്സാഹിപ്പിക്കുകയും ചെയ്തിരുന്നു.


</doc>
<doc id="350223" url="https://ml.wikipedia.org/wiki?curid=350223" title="നീലച്ചുട്ടി">
നീലച്ചുട്ടി

നീണ്ടു മെലിഞ്ഞ ഉദരമുള്ള നിലത്തൻ കുടുംബത്തിൽ ഉള്ള സൂചിത്തുമ്പി ഇനത്തിൽപ്പെട്ട ഒരിനം ചെറിയ തുമ്പിയാണ് നീലച്ചുട്ടി - Green-striped Slender Dartlet (ശാസ്ത്രീയനാമം:- "Aciagrion occidentale"). 

നാട്ടിൻപുറങ്ങളിലും വനപ്രദേശങ്ങളിലും ചതുപ്പുകലോടു ചേർന്നുള്ള കുറ്റിക്കാടുകളിൽ പൊതുവായി ഇവയെ കാണപ്പെടുന്നു. ചെറിയ കൂട്ടങ്ങളായിട്ടാണ് കണ്ടു വരുന്നത്. ഇളം നീല നിറത്തിലുള്ള കണ്ണുകളുടെ മുകൾഭാഗം കറുപ്പാണ്. തലയുടെ മുകളിൽ കണ്ണുകളെ തമ്മിൽ ബന്ധിപ്പിച്ചുകൊണ്ട് ഇളം നീല വരയുണ്ട്. ദുർബലശരീരിയാനെങ്ങിലും ഉയർന്നുപൊങ്ങി കാറ്റിന്റെ സഹായത്താൽ ഏറെദൂരം സഞ്ചരിക്കാനുള്ള കഴിവുണ്ട്. 



</doc>
<doc id="350227" url="https://ml.wikipedia.org/wiki?curid=350227" title="അബ്രഹാം അലിഖനോവ്">
അബ്രഹാം അലിഖനോവ്

അബ്രഹാം ഇസഹക്കോവിച്ച് അലിഖനോവ് ) (February 20, 1904 – December 8, 1970) സോവിയറ്റു യൂണിയനിൽ അർമേനിയൻ സോവിയറ്റ് സോഷ്യലിസ്റ്റ് റിപ്പബ്ലിക്കു കാരനായ ഭൗതികശാസ്ത്രജ്ഞനും യു എസ് എസ് ആറിലെ അക്കഡമി ഓഫ് സയൻസസിന്റെ അക്കാഡമിക്കും ആയിരുന്നു. അദ്ദേഹം സോവിയറ്റ് ആണവപരിപാടിയുടെ പ്രമുഖ നേതാവും ആയിരുന്നു. . 1945ൽ അലിഖനോവ് സോവിയറ്റ് ഇൻസ്റ്റിട്യൂട്ട് ഓഫ് തിയററ്റിക്കൽ ആന്റ് എക്സ്പെരിമെന്റൽ ഫിസിക്സ് സ്ഥാപിക്കുകയും അതിന്റെ സ്ഥാപക ഡയറക്ടർ ആവുകയും ചെയ്തു. അദ്ദേഹത്തെ സോവിയറ്റ് കണികാഭൗതികത്തിന്റെ പിതാക്കന്മാരിൽ ഒരാളായി കണക്കാക്കിവരുന്നു. 


</doc>
<doc id="350240" url="https://ml.wikipedia.org/wiki?curid=350240" title="എം.ദേവദാസ്">
എം.ദേവദാസ്

പ്രമുഖ ഇന്ത്യൻ ഫുട്‌ബോൾ താരമായിരുന്നു എം. ദേവദാസ്. മുഴുവൻ പേര് മുണ്ടിയത്ത് ദേവദാസ്.
1960ൽ റോമിൽ നടന്ന ഒളിമ്പിക്‌സിൽ പങ്കെടുത്ത ഇന്ത്യൻ ഫുട്‌ബോൾ ടീമിൽ അംഗമായിരുന്നു. ഇതേ ടീമിൽ മലയാളികളായ എസ്.എസ്. നാരായണൻ, ഒ. ചന്ദ്രശേഖരൻ എന്നിവരും അംഗങ്ങളായിരുന്നു. 
1960 സെപ്തംബർ ഒന്നിനാണ് ഇന്ത്യയുടെ ദേശീയ ഫുട്‌ബോൾ ടീം അവസാനമായി ഒളിമ്പിക്‌സിൽ കളിച്ചത്.
1935 മാർച്ച് 12ന് ജനിച്ചു. തലശ്ശേരിയിലെ ഗവൺമെന്റ് ബ്രണ്ണൻ കോളേജിൽ പഠനം.


</doc>
<doc id="350260" url="https://ml.wikipedia.org/wiki?curid=350260" title="ദണ്ഡപാണി ദേശികർ">
ദണ്ഡപാണി ദേശികർ

കർണ്ണാട്ടിക് സംഗീതജ്ഞനായിരുന്നു എം. എം. ദണ്ഡപാണിദേശികർ (ജ; 27, 1908 – മ: ജൂൺ 26, 1972).സംഗീതത്തിന്റെ ആദ്യശിക്ഷണം മാണിക്ക ദേശികർ,കുംഭകോണം രാജമാണിക്കംപിള്ള എന്നിവരിൽ നിന്നു ലഭിച്ചു.അണ്ണാമലൈ സർവ്വകലാശാലയിൽ സംഗീതവിഭാഗം മേധാവിയുമായിരുന്നു ദേശികർ. എസ്. എസ്. വാസൻ സംവിധാനം നിർവ്വഹിച്ച നന്ദനാർ എന്ന ചലച്ചിത്രത്തിലും ദേശികർ അഭിനയിച്ചിട്ടുണ്ട്.


</doc>
<doc id="350262" url="https://ml.wikipedia.org/wiki?curid=350262" title="കുമാർ സാനു">
കുമാർ സാനു

ഇന്ത്യൻ ചലച്ചിത്രരംഗത്തെ ഒരു പിന്നണിഗായകനാണ് കുമാർസാനു എന്ന കേദാർനാഥ് ഭട്ടാചാര്യ. (ജനനം 23 സപ്തംബർ 1957). ഹിന്ദി സിനിമകളിലാണ് കൂടുതലും പാടിയിട്ടുള്ളത്. 1990കൾ തൊട്ട്  2000ന്റെ തുടക്കം വരെയാണ് ഇദ്ദേഹത്തിന്റെ പ്രധാനഗാനങ്ങളെല്ലാം പുറത്തുവന്നത്. 1993ൽ, ഒരുദിവസം 28ഗാനങ്ങൾ റെക്കോഡ്ചെയ്ത് ഗിന്നസ്റെക്കോഡ് കരസ്ഥമാക്കിയിട്ടുണ്ട് ഇദ്ദേഹം. അഞ്ചുവർഷം തുടർച്ചയായി മികച്ചഗായകനുള്ള ഫിലംഫെയർ അവാർഡ് നേടുകയുണ്ടായി. ചലച്ചിത്രഗാനരംഗത്തെ സംഭാവനകൾക്ക്, 2009ൽ, ഇന്ത്യയിലെ നാലാമത്തെ വലിയ സിവിലിയൻ ബഹുമതിയായ പത്മശ്രീ പുരസ്കാരം നല്കി  ഇന്ത്യാഗവൺമെന്റ് ഇദ്ദേഹത്തെ ആദരിച്ചു.
കുമാർസാനുവിന്റെ പിതാവ് പശുപതി ഭട്ടാചാര്യ പ്രശസ്ത വായ്പാട്ട് കാരനും കമ്പോസറുമായിരുന്നു. പിതാവിനും മൂത്തസഹോദരിക്കുമൊപ്പം കൊൽക്കത്തയിലെ വിശ്വനാഥ് പാർക്കിനുസമീപമുള്ള സിന്തീ പ്രദേശത്തായിരുന്നു കുമാർസാനുവിന്റെ ആദ്യനാളുകൾ. പിതാവ് തന്നെയാണ് സാനുവിനെ സംഗീതവും തബലയും അഭ്യസിപ്പിച്ചത്. കൽക്കത്താ യൂണിവേഴ്സിറ്റിയിൽ നിന്നും കൊമേഴ്സിൽ ബിരുദം കൈക്കലാക്കിയതിനുശേഷമാണ്, 1979ൽ, കുമാർസാനു കൽക്കത്തയിലെ വിവിധ സ്റ്റേജ് ഷോകളിലും റസ്റ്റോറന്റുകളിലും സംഗീതപരിപാടി അവതരിപ്പിച്ചുതുടങ്ങിയത്. പ്രശസ്ത പിന്നണിഗായകൻ കിഷോർകുമാറിന്റെ ആലാപനശൈലിയെയാണ് കുമാർസാനു മാതൃകയാക്കിയത്.
1986ൽ ഷിബ്‌ലി സാദ്ദിഖ് സംവിധാനം ചെയ്ത തീൻ കന്യാ എന്ന ബംഗ്ലാദേശി സിനിമയിലൂടെയാണ് കുമാർസാനുവിന്റെ സിനിമാപിന്നണിഗാനജീവിതം ആരംഭിക്കുന്നത്.


</doc>
<doc id="350273" url="https://ml.wikipedia.org/wiki?curid=350273" title="ലാസ്ലോ ബൈറോ">
ലാസ്ലോ ബൈറോ

ആധുനിക ബോൾ പേന കണ്ടുപിടിച്ച ആളാണ് ലാസ്ലോ ജോസെഫ് ബൈറോ (László Bíró) (1899 സെപ്തമ്പർ 29 - 1985 ഒക്ടോബർ 24)

ഹംഗറിയിലെ ബൂദാപെസ്റ്റിലാണ് ബൈറോ ജനിച്ചത്. അദ്ദേഹത്തിന്റെ അച്ഛന്റെ പേര് മോസെസ് മറ്റ്യാസ് സ്വൈഗർ എന്നും, അമ്മയുടെ പേര് ജൻക ഉൽമൻ എന്നുമായിരുന്നു.അദ്ദേഹത്തിന് ഗ്യോർഗി ബൈറോ എന്ന പേരിൽ  ഒരു സഹോദരനുണ്ടായിരുന്നു. ബൈറോ, 1931-ൽ ബൂദാപെസ്റ്റ് ഇന്റർനാഷ്ണൽ ഫെയറിൽ തന്റെ ആദ്യത്തെ ബോൾ പേനയുടെ മോഡൽ അവതരിപ്പിച്ചു. ഹങ്കറിയിലെ ഒരു ജേർണലിസ്റ്റായി പ്രവർത്തിക്കുമ്പോൾ പത്രം അച്ചടിക്കുന്ന മഷി  പെട്ടെന്ന് ഉണങ്ങുന്നതായി കണ്ടു.അദ്ദേഹം അതേ മഷി തന്റെ ഫൗണ്ടൻ പേനയിലും ഉൾപ്പെടുത്താൻ ശ്രമിച്ചു, പക്ഷേ ആ മഷി പേനയുടെ അറ്റത്തേക്ക് വരാതെ കട്ടിപിടിച്ചു കിടന്നു. തന്റെ സഹോദരനോടൊപ്പം പ്രവർത്തിക്കുന്ന സമയത്ത്, അദ്ദേഹം ആവശ്യമുള്ള സമയത്ത് മഷിയെ വലിച്ചെടുക്കുകയും പേപ്പറിലേക്ക് നിക്ഷേപിക്കുകയും ചെയ്യുന്ന പേനയുടെ ടിപ്പ് കണ്ടെത്തി, അദ്ദേഹത്തിന് 1938 -ൽ അതിന്റെ പേരിൽ പേറ്റന്റ് ലഭിക്കുകയും ചെയ്തു.

1943 -ൽ അദ്ദേഹവും, സഹോദരനും, അർജന്റീനയിലേക്ക് താമസം മാറ്റി. ജൂൺ പത്തിന് അവർ മറ്റൊരു പേറ്റന്റിന് അപേക്ഷിച്ചു. യു.എസ് പേറ്റന്റ് 2,390,636, അത് ബൈറോയുടെ അർജന്റീന പേനയായി മാറി.( അർജന്റീനയിൽ ഈ ബോൾ പേന ബൈറോം എന്നാണ്അറിയപ്പെട്ടിരുന്നത്.)ഈ ഡിസൈൻ യുനൈറ്റഡ് കിണ്ടത്തിൽ റോയൽ എയർഫോഴ്സിന്റെ എയർട്രൂപ്പിന് നിർമ്മിക്കാനുള്ള അനുവാദമുണ്ടായിരുന്നു. ഇതിന്റെ ഉപയോഗത്തിലൂടെ ഉയർന്ന ആൽറ്റിറ്റ്യൂഡിലും കൂടുതൽ ഫലപ്രദമായി എഴുതാൻ കഴിഞ്ഞു.

1945- ൽ മാർസെൽ ബിച്ച് പേനയ്ക്കുവേണ്ടി ആ പേറ്റന്റ് വാങ്ങി. അതായിരുന്നു പിന്നീട് ബിക് എന്ന കമ്പനിയുടെ പ്രധാന ഉത്പന്നം.

ലാസ്ലോ ബൈറോ 1985 -ന് അർജന്റീനയിലെ ബ്യൂനോസ് എയേർസിൽ വച്ച് മരണമടയുകയുണ്ടായി. അർജന്റീനയുടെ ഇൻവെന്റേഴ്സ് ഡെ അദ്ദേഹത്തിന്റെ പിറന്നാളാണ്.

2016-ൽ ഗൂഗിൽ ഡൂഡിൽ അദ്ദേഹത്തിന്റെ 117-ാം വാർഷികമായി ആചരിച്ചു.
 യു.കെ, ഐർലാന്റ്, ആസ്റ്റ്രേലിയ, ഇറ്റലി പോലുള്ള രാജ്യങ്ങളിലും ഒരു ബാൾപോയിന്റ് പേന വിവിധ രാജ്യങ്ങളിൽ ബൈറോ ആയി അറിയപ്പെട്ടുവരുന്നു അതുകൊണ്ടുതന്നെ ഈ വാക്ക് ഒരു ട്രെയ്ഡ്മാർക്കായി പരത്തെ അംഗീകരിച്ചിരിക്കുന്നു.


</doc>
<doc id="350277" url="https://ml.wikipedia.org/wiki?curid=350277" title="ക്രിസ് ടക്കർ">
ക്രിസ് ടക്കർ

ഒരു അമേരിക്കൻ അഭിനേതാവും ഹാസ്യതാരവു മാണ് ക്രിസ് ടക്കർ (ജനനം ആഗസ്റ്റ്  31, 1971)."ഫ്രൈഡെ" എന്ന ചലച്ചിത്ര പരമ്പരയിലെ ഇദ്ദേഹത്തിന്റെ സ്‌മോക്കി എന്ന കഥാപാത്രവും "റഷ് ഹവർ"പരമ്പരയിലെ ഇദ്ദേഹത്തിന്റെ ഡിറ്റക്ടീവായ ജെയിംസ് കാർട്ടർ എന്ന കഥാപാത്രവും വളരെ പ്രശസ്തമാണ്.

ജാക്കി ചാനുമൊത്തുള്ള റഷ് ഹവർ ആദ്യ ദാഗത്തിന്റെ വൻ വിജയത്തിനു ശേഷം അതിന്റെ രണ്ടാം ഭാഗത്തിലഭിനയിക്കുന്നതിനായി ടക്കർ 20 ദശലക്ഷം ഡോളറും മൂന്നാം ഭാഗത്തിലഭിനയിക്കുന്നതിനായി 25 ദശലക്ഷം ഡോളറുമാണ് പ്രതിഫലം കൈപറ്റിയിരുന്നത്.ആ സമയത്തെ ഹോളിവുഡിലെ ഏറ്റവും വലിയ പ്രതിഫലമായിരുന്നു ഇത്.


</doc>
<doc id="350278" url="https://ml.wikipedia.org/wiki?curid=350278" title="ഇന്ത്യയിലെ ജലപാതകളുടെ പട്ടിക">
ഇന്ത്യയിലെ ജലപാതകളുടെ പട്ടിക

ഉൾനാടൻ ജലഗതാഗത്തിന് അനുയോജ്യമെന്നു കരുതപ്പെടുന്ന 111 ദേശീയ ജലപാതകൾ ഇന്ത്യയിൽ ഉണ്ട്.


</doc>
<doc id="350288" url="https://ml.wikipedia.org/wiki?curid=350288" title="കൊടിയാക്ക്, അലാസ്ക">
കൊടിയാക്ക്, അലാസ്ക

കൊടിയാക്ക്, അലാസ്കയിലെ കൊഡെയ്ക് ദ്വീപിലെ ഒരു പ്രധാനപട്ടണമാണ്. 3,670 സ്ക്വയർ മൈൽ വിസ്തീർണ്ണമുള്ള ഈ ദ്വീപ് അമേരിക്കൻ ഐക്യനാടുകളിലെ ഏറ്റവും വലിയ രണ്ടാമത്തെ ദ്വീപാണ്. ഈ ദ്വീപ് എമറാൾഡ് ദ്വീപെന്നും അറിയപ്പെടുന്നു. 

തദ്ദേശവാസികളായ Alutiiq വർഗ്ഗക്കാർ 7,000 വർഷങ്ങളായി ഇവിടെ ജീവിച്ചുവരുന്നു. സ്റ്റീഫൻ ഗ്ലോട്ടോവ് എന്ന റഷ്യൻ പര്യവേക്ഷകനാണ് ദ്വീപ് കണ്ടുപിടിച്ചത്. അദ്ദേഹം Kad’yak(Кадьяк) എന്ന പേരാണ് നൽകിയത്. റഷ്യൻ കാലഘട്ടത്തിൽ ഇവിടം രോമവ്യവസായത്തിന്റെ ഒരു പ്രധാന കേന്ദ്രമായിരുന്നു. അക്കലത്തെ റഷ്യൻ-അമേരിക്കൻ കമ്പനിയുടെ ഉടമസ്ഥതയിലുണ്ടായിരുന്ന പഴയ ഒരു പാണ്ടികശാല ഈ നഗരത്തിന്റെ പ്രധാനഭാഗത്ത് Baranov മ്യൂസിയം എന്ന പേരിൽ നിലനിർത്തിയിരിക്കുന്നു. 1808 ൽ പണിതുയർത്തിയ ഈ കെട്ടിടമാണ് അലാസ്ക സംസ്ഥാനത്തെ ഇന്നും നില നില്ക്കുന്ന ഏറ്റവും പഴയ കെട്ടിടം. റഷ്യൻ അമേരിക്കയുടെ ആദ്യ തലസ്ഥാനം ഇവിടെയായിരുന്നു. പിന്നീട് 1804 ൽ Novoarkhangelsk (ഇപ്പോഴത്തെ സിറ്റ്ക) യിലേയ്ക്കു തലസ്ഥാനം മാറ്റി സ്ഥാപിച്ചു.  റഷ്യൻ ചക്രവർത്തിയുടെ ഉത്തരവു പ്രകാരം  കടൽനായ്ക്കളെയും മറ്റും വേട്ടയാടി രോമവ്യവസായത്തെ പുഷ്ടിപ്പെടുത്തുന്നതിനും ഒരു സ്ഥിരമായ വാസസ്ഥലം പണിതുയർത്തുന്നതിനുമായി 1799 ൽ റഷ്യൻ-അമേരിക്കൻ കമ്പനി രൂപീകൃതമായി. പത്തൊമ്പതാം നൂറ്റാണ്ടിന്റെ മദ്ധ്യത്തിൽ അനിയന്ത്രിതമായ വേട്ടയാടൽ മൂലം കടൽനായ്ക്കളുടെ എണ്ണത്തിൽ വൻതോതിലുള്ള കുറവു വന്നു. അതുപോലെ യൂറോപ്യൻ കുടിയേറ്റക്കാരുടെ ആഗമനത്തോടെ യൂറോപ്പിലെ സാംക്രമിക രോഗങ്ങളും അവരുമായുള്ള ഏറ്റുമുട്ടലുകളും കാരണമായി തദ്ദേശവാസികളായ നേറ്റീവ് ഇന്ത്യൻസിന്റെ 85 ശതമാനവും ഇവിടെനിന്ന് അപ്രത്യക്ഷമായി. അലാസ്ക റഷ്യയിൽ നിന്ന് അമേരിക്കൻ ഐക്യനാടുകൾ വാങ്ങുന്ന കാലത്ത് കൊടിയാക്ക് ഒരു മത്സ്യ ബന്ധന കേന്ദ്രമായി മാറിയിരുന്നു.

2000 ലെ സെൻസസ് അനുസരിച്ച് കൊടിയാക്കിലെ ജനസംഖ്യ 6,334 ആകുന്നു. 46.40 ശതമാനം വെളുത്ത വർഗ്ഗക്കാർ, 0.69 ശതമാനം ആഫ്രിക്കൻ അമേരിക്കക്കാർ, 10.47 ശതമാനം നേറ്റീവ് ഇന്ത്യൻസ്, 31.73 ശതമാനം ഏഷ്യക്കാർ, 0.93 ശതമാനം പസിഫിക് ദ്വീപുവാസികൾ, 4.36 ശതമാനം മറ്റുവർഗ്ഗങ്ങൾ എന്നിങ്ങനെയാണ് ജനങ്ങളുടെ വംശീയമായ തരം തിരിക്കൽ.


</doc>
<doc id="350304" url="https://ml.wikipedia.org/wiki?curid=350304" title="ഹെമിസ് ആശ്രമം">
ഹെമിസ് ആശ്രമം

ഹെമിസ് ആശ്രമം ബുദ്ധ മതക്കാരിലെ ദ്രുഗ്പ വംശക്കാരുടെ ഒരു തിബെത്ത് ബുദ്ധ ആശ്രമം (ഗൊമ്പ) ആണ്. ലേയിൽ നിന്നും 45 കി.മി ദൂരത്തിൽ സ്ഥിതി ചെയ്യുന്ന ഈ ആശ്രമം 1672ൽ അന്നത്തെ ലഡാക്കി രാജാവായ സെൻഗേ നംഗ്യൽ പുനരുദ്ധാരണം നടത്തി. വാർഷിക ഉത്സവമായ ഹെമിസ് ഉത്സവം എല്ലാ കൊല്ലവും ജൂലൈ ആദ്യ വാരം കൊണ്ടാടുന്നു. ദ്രുഗ്‌പാ വംശത്തിന്റെയും ഹെമിസ് ആശ്രമത്തിന്റെയും ചരിത്രങ്ങൾ ഉൾക്കൊള്ളുന്ന ഒരു മ്യൂസിയം ഇവിടെ പ്രവർത്തിക്കുന്നുണ്ട്. ഇപ്പോഴും ഹെമിസ് വാർഷിക ഉത്സവങ്ങൾക്ക് ഉപയോഗിക്കുന്ന വസ്തുക്കൾ ഇവിടെ പ്രദർശിപ്പിച്ചിരിക്കുന്നു.

ഹെമിസ് ആശ്രമം 11ആം നൂറ്റാണ്ടു മുതൽ നിലവിലുണ്ട്. യോഗി ടിലോപയുടെ ശിഷ്യനായ നാരോപയുമായി ഈ ആശ്രമത്തെ ബന്ധപെടുത്താം. നാരോപയുടെ ആത്മകഥയുടെ ഒരു പരിഭാഷ (എ. ഗ്രൻവെടൽ ചെയ്തത്) ഈ ആശ്രമത്തിൽ കാണാം.

ഈ പുസ്തകത്തിൽ അദ്ദേഹം തന്റെ ഗുരു ആയ ടിലോപയെ കണ്ടുമുട്ടിയതിനെ കുറിച്ച് വിവരിക്കുന്നുണ്ട്. ടിലോപ നരോപയ്ക്കു ആദ്ധ്യാത്മിക നിർവാണം ഗ്രഹിക്കുന്നതിനായി 12 വലിയ കർത്തവ്യങ്ങളും 12 ചെറിയ കർത്തവ്യങ്ങളും കൊടുക്കുകയുണ്ടായി. പുരാതന ബിഹാറിലെ നളന്ദ സർവകലാശാലയുടെ മഠാധിപതി ആയിരുന്നു നരോപ എന്ന് കരുതിപ്പോരുന്നു. ടർക്കിഷ് അഫ്ഘാൻ മുസ്ലിം ശക്തികളുടെ ആക്രമണത്തിൽ സർവകലാശാല നശിച്ചപ്പോ അദ്ദേഹം ഹിമാലയത്തിലേക്ക് പലായനം ചെയ്തതാവണം. നരോപയും തിലോപയും ഹെമിസിൽ വച്ച് കണ്ടുമുട്ടിയതിനു ശേഷം ഇന്ന് നിലവിലില്ലാത്ത മഗധയിലുള്ള ഒതന്ത്ര എന്ന ആശ്രമത്തിലേക്കു യാത്ര തിരിച്ചു. ഇന്ന് ഒതന്ത്ര ഓടാന്റപുരി എന്നറിയപ്പെടുന്നു. ഹിമാലയൻ ബുദ്ധിസത്തിലെ (Esoteric) കഗ്യു കുലത്തിന്റെ സ്ഥാപകൻ എന്ന് അറിയപ്പെടുന്നത് നരോപ ആണ്. അതുകൊണ്ടു തന്നെ ഹെമിസ് ആശ്രമം കഗ്യു വംശത്തിന്റെ പ്രധാന കേന്ദ്രം ആയി കണക്കാക്കാം. ദ്രുഗ്പ വംശം കഗ്യു വംശത്തിന്റെ ഒരു ഉപവംശം ആണ്.

 1894ൽ റഷ്യൻ ജേര്ണലിസ്റ് ആയ നിക്കോളാസ് നോടോവിച് യേശുവിന്റെ അജ്ഞാത വർഷങ്ങളിൽ ഇവിടെ വന്നിട്ടുണ്ടെന്നും അതിന്റെ തെളിവുകൾ താൻ ആശ്രമത്തിൽ കാലൊടിഞ്ഞു ചികിത്സയ്ക്ക് കിടക്കുന്ന സമയത്തു കണ്ടിട്ടുണ്ടെന്നും അവകാശപ്പെട്ടു. പക്ഷേ പിന്നീട് ചരിത്രകാരന്മാർ ഈ കഥ പുനഃ:പരിശോധിക്കുകയും അത് ശരിയല്ല എന്ന് തെളിയിക്കുകയും ചെയ്തു. പിന്നീട് നോടോവിച് തന്നെ താൻ കളവു പറഞ്ഞതാണെന്ന് സമ്മതിച്ചു. ഈ തട്ടിപ്പ് വഴി അന്ന് നോടോവിച് ധാരാളം കാശ് സമ്പാദിക്കുക ഉണ്ടായി

എല്ലാ കൊല്ലവും ഹെമിസ് ആശ്രമത്തിൽ ഉത്സവം നടക്കുന്നു. ഗുരു റിംപോച്ചെയെ (പദ്മസംഭവ) ആദരിച്ചു കൊണ്ടാണ് ഈ നൃത്യ ഉല്സവം കൊണ്ടാടുന്നത്. 
ബുദ്ധ ശാക്യമുനി പ്രവചിച്ച പ്രകാരം വാനര വർഷത്തിലെ അഞ്ചാം മാസത്തിൽ പത്താം ദിവസമാണ് ഗുരു റിംപോച്ചെ ജനിക്കുന്നത്. ചരാചരങ്ങളുടെ ആദ്ധ്യാത്മിക ബോധം വളർത്തുന്നതിനായാണ് ഗുരു ജന്മം കൊണ്ടതെന്നു വിശ്വസിച്ചു പോരുന്നു. പന്ത്രണ്ടു കൊല്ലം കൂടുമ്പോ ഒരു മഹാ ഉത്സവവും നടക്കാറുണ്ട്. നാരോപ എന്നാണു അതിനു പേര്. 2016ൽ ഈയടുത്ത് നാരോപ ഉത്സവം കഴിഞ്ഞത്.

ഉത്സവ ചടങ്ങുകളിൽ ഏറ്റവും നിഗൂഢമായതും വിചിത്രമായതുമായ ചടങ്ങാണ് പൊയ്മുഖ നൃത്തം. ലഡാക്കിലെ വിവിധ തരത്തിലുള്ള പൊയ്മുഖ നൃത്തങ്ങളെ മൊത്തത്തിൽ ചാംസ് അനുഷ്ഠാനങ്ങൾ എന്ന് വിളിക്കപ്പെടുന്നു.. ചാംസ് അനുഷ്ഠാനങ്ങൾ താന്ത്രിക നിഷ്ഠകളുടെ ഭാഗമായുള്ള ചിട്ടകളാണ്. താന്ത്രിക വജ്രയാന അദ്ധ്യാപനം നടത്തുന്ന ആശ്രമങ്ങളിൽ ആണ് ഇവ കാണപ്പെടുന്നത്.


</doc>
<doc id="350313" url="https://ml.wikipedia.org/wiki?curid=350313" title="ബോൾ പെൻ">
ബോൾ പെൻ

അറ്റത്ത് ലോഹം കൊണ്ടുള്ള ഒരു ബോളിനാൽ മഷി തുടർച്ചയായി ഒരു പ്രതലത്തിൽ വ്യാപിപ്പിച്ച് എഴുതാൻ സഹായിക്കുന്ന ഒരു പേനയാണ് ബോൾ പെൻ അല്ലെങ്കിൽ ബോൾ പോയന്റ് പെൻ (Ballpoint pen). മഷിപ്പേനയും തൂവൽ കൊണ്ട് എഴുതുന്ന പേനയേക്കാളും വിശ്വസനീയവും വൃത്തിയുള്ളതുമായ ബോൾ പേനയാണ് ഇന്ന് ലോകത്തിൽ ഏറ്റവും വ്യാപകമായി എഴുതാൻ ഉപയോഗിക്കുന്നത്. ഉരുക്ക്, പിത്തള, ടംഗ്‌സ്റ്റൺ കാർബൈഡ് എന്നിവയാണ് ഈ പേനകളുടെ അറ്റത്തെ ലോഹ ഭാഗം ഉണ്ടാക്കാൻ ഉപയോഗിക്കുന്ന വസ്തുക്കൾ. ദിനേന ദശലക്ഷക്കണക്കിനു ബോൾപ്പേനകളാണ് ലോകമാകെ ഉണ്ടാക്കുകയും വിൽക്കുകയും ചെയ്യുന്നത്. പല നിർമ്മതാക്കളും വലിയ വിലപിടിപ്പുള്ള പേനകൾ അവ ശേഖരിക്കുന്നവരെ ലക്ഷ്യമാക്കി ഇറക്കാറുണ്ട് .


</doc>
<doc id="350317" url="https://ml.wikipedia.org/wiki?curid=350317" title="സർവോദയപ്രസ്ഥാനം">
സർവോദയപ്രസ്ഥാനം

ലോകത്തേവർക്കും അഭിവൃത്തിയുണ്ടാക്കാൻ വേണ്ടി എന്ന അർത്ഥത്തിൽ ഗാന്ധിജി രൂപപ്പെടുത്തിയ ഒരു പ്രസ്ഥാനമാണ് സർവോദയപ്രസ്ഥാനം. "എല്ലാവർക്കും ഉന്നമനം" എന്നാണ് സംസ്കൃതത്തിൽ ഇതിന് അർത്ഥം. ജോൺ റസ്കിന്റെ അൺടു ദിസ് ലാസ്റ്റ് എന്ന ഗ്രന്ഥത്തിന്റെ വിവർത്തനത്തിൽ 1908 -ൽ ഗാന്ധിജി രൂപം കൊടുത്ത ഒരു പദമാണ് സർവ്വോദയം (Sarvodaya) (Devanagari: सर्वोदय, Gujarati: સર્વોદય) തന്റെ രാഷ്ട്രീയ തത്ത്വചിന്തയുടെ ലക്ഷ്യമായി സർവ്വോദയത്തെയാണു ഗാന്ധിജി കണ്ടത്. സ്വാതന്ത്ര്യാനന്തരം ഗാന്ധിയന്മാരായ വിനോബാ ഭാവെയെപ്പോലുള്ളവർ അക്രമരഹിതമാർഗ്ഗത്തിൽ ഉള്ള സാമൂഹ്യപ്രസ്ഥാനങ്ങളിൽ ഇത് ഉപയോഗിച്ചു. സ്വയം പര്യാപ്തതയും തുല്യതയും ഒക്കെ സർവ്വോദയത്തിന്റെ ലക്ഷ്യങ്ങളാണ് 


</doc>
<doc id="350323" url="https://ml.wikipedia.org/wiki?curid=350323" title="സ്വര കാര്യ">
സ്വര കാര്യ

സ്വര കാര്യ(lit. Voice of the Functional) ഇന്തോനേഷ്യയിലെ ദിനപത്രമാണ്. ഇന്തോനേഷ്യയിലെ ഗോൾക്കാർ പാർട്ടിയെ അന്ന് നടന്ന തിരഞ്ഞെടുപ്പിൽ സഹായിക്കാനായി 1971ൽ തുടങ്ങിയ പത്രം. ഉദ്യോഗസ്ഥർ മിക്കവരും ഇതു വായിക്കുന്നുവത്രെ. 1971ൽ 55,700 എണ്ണം പ്രചാരമുണ്ടായിരുന്ന ഈ പത്രം, 1998ൽ 300,000 പ്രതികളുടെ പ്രചാരത്തിലെത്തി. സുഹാർത്തോയുടെ സ്ഥാനത്യാഗത്തോടെ പ്രചാരം കുത്തനെ ഇടിഞ്ഞ്, 3000ൽ എത്തി. 2005ഓടെ കൂടുതൽ നിഷ്പക്ഷമാകാൻ ശ്രമം നടത്തി വരുന്നു. 

Footnotes


</doc>
<doc id="350325" url="https://ml.wikipedia.org/wiki?curid=350325" title="വനിത ഇന്തോനേഷ്യ">
വനിത ഇന്തോനേഷ്യ

വനിത ഇന്തോനേഷ്യ (Wanita Indonesia) അല്ലെങ്കിൽ ഇന്തോനേഷ്യൻ വനിത ഇന്തോനേഷ്യയിലെ സ്ത്രീകളുടെ സംഘടനയാണ്. പാർടെയ് ഇന്തോനേഷ്യ റായ ('Great Indonesia Party') എന്ന ഇന്തോനേഷ്യൻ പാർട്ടിയുടെ വനിതാ വിഭാഗം ആകുന്നു. 1953 സെപ്റ്റംബർ 11നാണ് വനിത ഇന്തോനേഷ്യ സ്ഥാപിച്ചത്. ദേശീയത്, ജനാധിപത്യം, മാനുഷികത എന്നിവയാണ് ഈ സംഘടനയുടെ ലക്ഷ്യം. 
വനിത ഇന്തോനേഷ്യ, അവിടുത്തെ സ്ത്രീകളുടെ ജീവിതം മെച്ചപ്പെടുത്താനായി അവർക്ക് വരുമാനം ഉയർത്താൻവേണ്ട സ്ഥാപനങ്ങളും സഹകരണ സംഘങ്ങളും സ്ഥാപിക്കുകയും സ്ത്രീകൾക്കായി അവരുടെ ഗൃഹസമ്പത്ത് വർദ്ധിപ്പിക്കാൻ സഹായിക്കുന്ന വിദ്യാഭ്യാസപ്രവർത്തനങ്ങളും നടത്തുന്നു. 


</doc>
<doc id="350327" url="https://ml.wikipedia.org/wiki?curid=350327" title="ബെഥേൽ, അലാസ്ക">
ബെഥേൽ, അലാസ്ക

അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ പടിഞ്ഞാറെ തീരത്തുള്ള ഒരു പട്ടണമാണ് ബെഥേൽ (Bethel) . ആങ്കറേജിന് ഏകദേശം 400 മൈൽ പടിഞ്ഞാറു ഭാഗത്തായി. വായുമാർഗ്ഗവും നദീമാർഗ്ഗവും മാത്രമേ ബെതേലിൽ എത്തിച്ചേരാൻ സാധിക്കുകയുള്ളു. കുസ്കോക്വിം നദിയിലെ പ്രധാന തുറമുഖമാണ് ബെതേൽ. യൂക്കോൺ-കുസ്കോക്വിം ഡെൽറ്റയിലെ 56 ഗ്രാമങ്ങളുടെ ഭരണസിരാകേന്ദ്രവും ഗതാഗതകേന്ദ്രവും കൂടിയാണ് ബെഥേൽ പട്ടണം. അലാസ്കയിലെ ഒൻപതാമത്തെ വലിയ പട്ടണമാണ് ബെഥേൽ. ഈ പട്ടണത്തിലെ ജനസംഖ്യ 2010 ലെ കണക്കനുസരിച്ച് 6080 ആണ്.ഭൂമിശാസ്ത്രംബഥേൽ പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ, കണക്കുകളനുസരിച്ച് ബെഥേൽ പട്ടണത്തിന്റെ ആകെ വിസ്തൃതി , ആണ്. ഇതിൽ കരഭാഗവും ബാക്കി , ഭാഗം 11.34%, വെള്ളവുമാണ്.

ബെഥേൽ പട്ടണത്തിലെ കാലാവസ്ഥ സബ്ആർട്ടിക് (Köppen "Dfc") ആണ്. 


</doc>
<doc id="350330" url="https://ml.wikipedia.org/wiki?curid=350330" title="അഫ്ഘാനിസ്ഥാനിലെ ബുദ്ധമതം">
അഫ്ഘാനിസ്ഥാനിലെ ബുദ്ധമതം

ബുദ്ധമതം, ഇസ്ലാമിക യുഗത്തിനു മുമ്പ് അഫ്ഘാനിസ്ഥാനിലെ പ്രധാന മതമായിരുന്നു. ഹിന്ദുക്കുഷ് പർവ്വതത്തിന്റെ തെക്കു ഭാഗത്ത് ഈ മതം പടർന്നു വളർന്നു. ഭാരതത്തിലെ മൗര്യ സാമ്രാജ്യവുമായി ബി. സി. ഇ 350ൽ സെല്യൂക്കിഡ് സാമ്രാജ്യം സഖ്യം ചെയ്തപ്പോഴാണ് ബുദ്ധമതം ആദ്യമായി അഫ്ഘാനിസ്ഥാനിൽ എത്തിയത്. ഇതിന്റെ ഫലമായി, ഗ്രീക്കോ-ബാക്ട്രിയൻ രാജ്യത്തിൻകീഴിൽ ബുദ്ധമതത്തിന്റെ ഗ്രീക്കു രൂപം (ഗ്രീക്കു ബുദ്ധമതം) രൂപപ്പെട്ടു. പിന്നീട്, ഇത് ഇന്തോ-ഗ്രീക്ക് രാജ്യമായി മാറി. ഇന്നത്തെ പാകിസ്താന്റെ ഉത്തരഭാഗവും അഫ്ഘാനിസ്ഥാനും ചേർന്നതായിരുന്നു ആ രാജ്യം. കുശാനസാമ്രാജ്യത്തിന്റെ കാലത്താണ് ബുദ്ധമതത്തിന്റെ ഗ്രീക്കു രൂപം ഏറ്റവും കൂടുതൽ ഔന്നത്യത്തിലെത്തിയത്. കുശാനസാമ്രാജ്യകാലത്ത് ഉപയോഗിക്കപ്പെട്ട ബാക്ട്രിയൻ ഭാഷ എഴുതിയിരുന്നത് ഗ്രീക്ക് അക്ഷരമാല ഉപയോഗിച്ചായിരുന്നു എന്നതിനു തെളിവുകളുണ്ട്. 

ഇക്കാലത്ത്, അനേകം ബുദ്ധസന്യാസിമാർ ദൂരെസ്ഥലങ്ങളിലേയ്ക്ക് ബുദ്ധധർമ്മം പ്രചരിപ്പിക്കാനായി അയയ്ക്കപ്പെട്ടു. സെൻ ബുദ്ധമതത്തിന്റെ സ്ഥാപകനായ ബോധിധർമ്മൻ, ഇങ്ങനെ ചൈനയിലേയ്ക്ക് അയയ്ക്കപ്പെട്ട ബുദ്ധസന്യാസി ആയിരുന്നു. (178 സി. ഇ ൽ ജീവിച്ചിരുന്ന, മറ്റൊരു ബുദ്ധ സന്യാസിയായ ലോകക്‌സേമ (ലോകക്ഷേമ), ഷാവോലിൻ കുങ്ഫൂവിന്റെ ഉപജ്ഞാതാവായിരുന്നു. അദ്ദേഹം ചൈനയുടെ അന്നത്തെ തലസ്ഥാനമായ, ലോയങ്ങ് വരെ യാത്ര ചെയ്യുകയും ചൈനീസ് ഭാഷയിലേയ്ക്ക്മഹായാന ബുദ്ധമതത്തിന്റെ ഗ്രന്ഥങ്ങൾ വിവർത്തനം ചെയ്യുകയും ചെയ്തു. മഹാവംശ(അദ്ധ്യായം 29) അനുസരിച്ച്, മഹാധർമരക്സിത എന്ന ബുദ്ധസന്യാസി, അലസാന്ദ്ര (ഇന്നത്തെ കാബൂളിനു 150 കിലോമീറ്റർ അകലെ കാക്കസസ്സ് മേഖലയിലായിരുന്നു ഈ കാക്കസസ്സിലെ അലക്സാണ്ട്രിയ) എന്ന ഗ്രീക്ക് പട്ടണത്തിൽനിന്നുമുള്ള 30,000 ബുദ്ധഭിക്കുക്കളെയും കൊണ്ട് ശ്രീലങ്കയിലെ അനുരാധാപുരത്തെ മഹത്തായ സ്തൂപം സമർപ്പിക്കാനായി പോയതായി കാണുന്നു. (165 ബി സി ഇ - 135 ബി സി ഇ) ജീവിച്ച ഗ്രീക്കോ-ബാക്ട്രിയൻ രാജാവായിരുന്ന മെനാൻഡർ ഒന്നാമൻ, (പാലി ഭാഷയിൽ, "മിലിന്ദ") മിലിന്ദ പൻഹ എന്ന പേരിൽ ബുദ്ധപുരാണങ്ങളിൽ കഥാപാത്രമാണ്. 

ഏഴാം നൂറ്റാണ്ടിൽ ഇസ്ലാം മതത്തിന്റെ വരവോടെ അഫ്ഘാനിസ്ഥാനിൽ ബുദ്ധമതം ശക്തികുറഞ്ഞുവന്നു. ഗസ്നവി സാമ്രാജ്യത്തിന്റെ കാലത്ത് പതിനൊന്നാം നൂറ്റാണ്ടോടെ ബുദ്ധമതം അഫ്ഘാനിസ്ഥാനിൽ നിന്ന് പൂർണ്ണമായി തുടച്ചുനീക്കപ്പെട്ടു. 



</doc>
<doc id="350365" url="https://ml.wikipedia.org/wiki?curid=350365" title="ഹോമർ, അലാസ്ക">
ഹോമർ, അലാസ്ക

ഹോമർ പട്ടണം അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ കെനായി പെനിൻസുല ബറോയിലുള്ള ഒരു പട്ടണമാണ്. ആങ്കറേജ് നഗരത്തിന് ഏകദേശം 218 മൈൽ തെക്കുപടിഞ്ഞാറായി ഈ പട്ടണം നിലനിൽക്കുന്നു. 2010 ലെ യു.എസ്. സെൻസസനുസരിച്ച് പട്ടണത്തിൽ 5,003 പേർ താമസിക്കുന്നു. ഹോമർ പട്ടണത്തിലേയക്കുള്ള ഒരേയൊരു റോഡ് സ്റ്റെർലിംഗ് ഹൈവേ ആകുന്നു. കെച്ച്മാക്ക് ഉൾക്കടലിന്റെ തീരത്താണ് ഹോമർ പട്ടണം സ്ഥിതിചെയ്യുന്നത്. തീരത്തിന്റെയും ജലാശയത്തിലേക്ക് ഉന്തിനിൽക്കുന്ന കരഭാഗത്തിന്റെയും കുറേയേറെ ഭാഗം 1964 ലുണ്ടായ ഗുഡ് ഫ്രൈഡേ ഭൂകമ്പത്തിൽ കടലെടുത്തുപോയി. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കനുസരിച്ച് പട്ടണത്തിന്റെ ആകെ വ്യാസം 22.4 സ്ക്വയർ മൈലാണ് (58 km). അതിൽ 10.6 സ്ക്വയർ മൈൽ (58 km), കരഭാഗവും 11.9 സ്ക്വയർ മൈൽ (31 km) ജലഭാഗവുമാണ്.1890 കളിൽ ഈ പ്രദേശത്ത് കൽക്കരിയുടെ നിക്ഷേപം കണ്ടുപിടിച്ചു. കുക്ക് ഇൻലറ്റ് കോൾ കമ്പനി ഇവിടെ ഒരു ചെറുപട്ടണം നിർമ്മിക്കുകയും ഒരു റെയിൽ റോഡ് നിർമ്മിക്കുകയും ചെയ്തു. കൽക്കരി ഖനനം രണ്ടാം ലോകമഹായുദ്ധത്തിന്റെ സമയം വരെ തുടർന്നിരുന്നു. ഇപ്പോഴും 400 മില്ല്യൺ ടൺ കൽക്കരിയുടെ നിക്ഷേപം ഈ മേഖലയിലുള്ളതായി കണക്കാക്കിയിരിക്കുന്നു.  

ഹോമർ പട്ടണത്തിന് ഈ പേരു ലഭിച്ചത് ഹോമർ പെന്നോക്ക് (Homer Pennock) എന്ന സ്വർണ്ണ ഖനന കമ്പനിയുടെ ഉദ്ദ്യേഗസ്ഥനിൽ നിന്നായിരുന്നു. ഇദ്ദേഹം 1896 കാലഘട്ടത്തിൽ ഈ മേഖലയിൽ ഏകദേശം 50 പേരടങ്ങുന്ന ഒരു സംഘവുമായി എത്തി താമസമുറപ്പിച്ചു. എന്നിരുന്നാലും സ്വർണ്ണ ഖനനം ഈ മേഖലയിൽ ഒരിക്കലും ലാഭകരമായിരുന്നില്ല. ഹോമർ പട്ടണം 2006 ലെ ആർട്ടിക് വിന്റർ ഗെയിംസിന്  സഹ ആതിഥേയത്വമരുളിയിട്ടുണ്ട്.  


</doc>
<doc id="350368" url="https://ml.wikipedia.org/wiki?curid=350368" title="ഇശലിൽ കനൽ തോറ്റിയകവി">
ഇശലിൽ കനൽ തോറ്റിയകവി

മഹാകവി മോയിൻകുട്ടി വൈദ്യരെക്കുറിച്ചുള്ള ഡോക്യമെന്ററിയാണ് ഇശലിൽ കനൽ തോറ്റിയകവി . ഫറൂഖ് അബ്ദുൽ റഹിമാൻ സംവിധാനം നിർവഹിച്ച ഈ ചിത്രം 2016 ലെ സൈൻസ് ചലച്ചിത്രോത്സവത്തിൽ പ്രദർശിപ്പിച്ചിരുന്നു.


</doc>
<doc id="350369" url="https://ml.wikipedia.org/wiki?curid=350369" title="ഭൗസാഹബ് മാരുതി തലേക്കറുടെ ശിരച്ഛേദം">
ഭൗസാഹബ് മാരുതി തലേക്കറുടെ ശിരച്ഛേദം

2000 ഫെബ്രുവരി 27നാണ് പാകിസ്താനി സൈനികരും ഇല്യാസ് കശ്മീരി എന്നയാളുടെ നേതൃത്വത്തിൽ പന്ത്രണ്ടിലധികം ഹുജി തീവ്രവാദികളും ചേർന്ന സംഘം  ഭൗസാഹബ് മാരുതി തലേക്കർ എന്ന ഇന്ത്യൻ സൈനികന്റെ ശിരച്ഛേദം നടത്തിയത്. ജമ്മു കശ്മീരിലെ രജൗറി ജില്ലയിലാണ് ഇത് നടന്നത്. തലേക്കർ ഡ്യൂട്ടിയിലുണ്ടായിരുന്ന അശോക് ലിസണിംഗ് പോസ്റ്റ് മൂന്ന് പാകിസ്താനി പോസ്റ്റുകളാൽ ചുറ്റപ്പെട്ട അവസ്ഥയിലായിരുന്നു. മോർട്ടാർ, റോക്കറ്റ് ആക്രമണങ്ങളുടെ മറവിലാണ് ഒരു വലിയ സംഘം ഈ പോസ്റ്റ് ആക്രമിച്ചത്. അവിടെയുണ്ടായിരുന്ന മറാത്ത ലൈറ്റ് ഇൻഫൻട്രിയിലെ ഏഴ് സൈനികരും കൊല്ലപ്പെട്ടു. തലേക്കറുടെ ശിരസ്സ് അക്രമികൾ പാകിസ്താനിലേയ്ക്ക് കൊണ്ടുപോയി. ശിരസ്സുമായി നിൽക്കുന്ന ഇല്യാസ് കശ്മീരിയുടെ ചിത്രം പാകിസ്താനി പത്രങ്ങൾ പ്രസിദ്ധീകരിച്ചിരുന്നു.


</doc>
<doc id="350377" url="https://ml.wikipedia.org/wiki?curid=350377" title="സൊൾഡോറ്റ്ന, അലാസ്ക">
സൊൾഡോറ്റ്ന, അലാസ്ക

സൊൾഡോറ്റ്ന എന്ന നഗരം കെനായി ബറോ ഉപദ്വീപിലുള്ള അലാസ്ക സ്റ്റേറ്റിലെ (United States) ഒരു നഗരമാണ്. 2010 ലെ യു.എസ്. സെൻസസ് അനുസിരിച്ച്  സൊൾഡോറ്റ്ന നഗരത്തിലെ മൊത്തം ജനസംഖ്യ 4,163 ആയി കണക്കാക്കപ്പെട്ടിരിക്കുന്നു. കെനായി പെനിൻസുല ബറോയുടെ ആസ്ഥാനം കൂടിയാണ് ഈ അലാസ്കൻ ഈ നഗരം.

നഗരം അലാസ്കയുടെ അൽപം തെക്കോട്ടു മാറി സ്ഥിതി ചെയ്യുന്നു. നഗരത്തിനു സമീപത്തുകൂടി കെനായി നദി ഒഴകുന്നു. നഗര പരിധി ഏഴു സ്ക്വയർ കിലോമീറ്റർ ചുറ്റളവിൽ കെനായി നദിവരെ വ്യാപിച്ചു കിടക്കുന്നു. സഞ്ചാരികൾക്ക് അനുയോജ്യമായ ലോകത്തിലെ 15 മുന്തിയ നദികളില് ഒന്നായാണ് CNN കെനായി നദിയെ തെരഞ്ഞെടുത്തിരിക്കുന്നത്. മീൻ പിടുത്തത്തിനും വേട്ടയ്ക്കു പറ്റിയ ലോകോത്തര സൌകര്യങ്ങളാണ് സഞ്ചാരികൾക്കായി ഇവിടെയുള്ളത്. സൊൾഡോറ്റ്ന നഗരത്തിന് പടിഞ്ഞാറേവക്കിൽ  അതിവിശാലമായ കെനായി ദേശീയ വന്യമൃഗസങ്കേതം സ്ഥിതി ചെയ്യുന്നു.

ഈ വന്യമൃഗസങ്കേതം രണ്ടു മില്യൺ ഏക്കറിലാണ് പരന്നു കിടക്കുന്നത്. ഈ സംരക്ഷിത പ്രദേശത്ത് കടമാനുകൾ, കരടികൾ, റെയിൻഡീയറുകൾ, കാട്ടാടുകൾ, അതുപോലെതന്നെ അനേകതരം പക്ഷികളും നദിയിൽ വിവിധതരം മത്സ്യങ്ങളും കാണപ്പെടുന്നു. സ്റ്റെർലിങ് ഹൈവേയും കെനായി സ്പർ ഹൈവേയും നഗരത്തെ അന്യോന്യം ഛേദിച്ചു കടന്നു പോകുന്നു. അതിനാൽ ആങ്കറിലേയ്ക്കും ഹോമറിലേയ്ക്കും പോകുന്ന അനേകം സഞ്ചാരികള്   സൊൾഡോറ്റ്ന നഗരത്തെ ഒരു ഇടത്താവളമായി ഉപയോഗിക്കാറുണ്ട്. 

1957 ൽ സ്വാൻസൺ നദീതടമേഖലയിൽ എണ്ണയുടെ നിക്ഷേപം കണ്ടെത്തി. ഇത് നഗരത്തിന്റെയും സമീപ പ്രദേശങ്ങളുടെയും സാമ്പത്തിക വളർച്ചയ്ക്ക് വളരെയധികം സഹായകമായി.1960 ൽ 7.4 സ്ക്വയർ മൈൽ (4,723.4 acres) വിസ്തൃതിയും ജനസംഖ്യ 332 മുള്ള സൊൾഡോറ്റ്ന ഒരു നാലാം തരം നഗരമായി സംയോജിപ്പിച്ചു. ഏഴു വർഷങ്ങൾക്കു ശേഷം 1967 ൽ സൊൾഡോറ്റ്ന നഗരം പുനസംയോജിപ്പിക്കുകയും ഒരു ഒന്നാംതരം നഗരമെന്ന പദവി നേടുകയും ചെയ്തു. 1964 ൽ കെനായി പെനിൻസുല കോളജ്, കെനായി പെനിൻസുല ബറോ ഗവണ്മെന്റ് കെനായി പെനിൻസുല ബറോ സ്കൂൾ ഡിസ്ട്രിക്ററ് എന്നിവ സൊൾഡോറ്റ്ന ആസ്ഥാനമായി രൂപീകരിക്കപ്പെട്ടു. 1960 മുതൽ 1990 വരെയുള്ള കാലഘട്ടത്തിൽ നഗരത്തിലെ ജനസംഖ്യ അതിവേഗം വർദ്ധിച്ചു


</doc>
<doc id="350380" url="https://ml.wikipedia.org/wiki?curid=350380" title="ഹൂസ്റ്റൺ, അലാസ്ക">
ഹൂസ്റ്റൺ, അലാസ്ക

ഹൂസ്റ്റൺ (Houston) അലാസ്കയിലെ മറ്റനുസ്ക-സസിറ്റ്ന ബറോയിൽ ഉൾപ്പെട്ട ഒരു പട്ടണമാണ്. ഇത് ആങ്കറേജ-അലാസ്ക മെട്രോപോളിറ്റൺ സ്റ്റാറ്റിസ്റ്റിക്കൽ ഏരിയായായുടെ ഭാഗവും കൂടിയാണ്. ആങ്കറേജ് നഗരമദ്ധ്യത്തിന് ഏതാണ്ട് 33 മൈൽ മാറി സ്ഥിതി ചെയ്യുന്നു. 2010ലെ സെൻസസിൽ ജനസംഖ്യ 1,912 മാത്രമാണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കനുസരിച്ച് പട്ടണം 23.5 സ്ക്വയർ മൈൽ (61 km) വിസ്തൃതിയിൽ പരന്നു കിടക്കുന്നു.


</doc>
<doc id="350381" url="https://ml.wikipedia.org/wiki?curid=350381" title="കോബക്, അലാസ്ക">
കോബക്, അലാസ്ക

, അലാസ്കയിലെ സംസ്ഥാനത്തെ നോർത്ത് വെസ്റ്റ് ആർട്ടിക് ബറോയിലുള്ള ഒരു ചെറുപട്ടണമാണ്. 2010 ലെ യു.എസ്. സെൻസസിൽ ജനസംഖ്യം 151 ആയി കണക്കാക്കിയിരിക്കുന്നു. കോബക് നഗരം രൂപീകരിക്കപ്പെടുന്നത് 1899 ലാണ്. കോബക്കിനു വടക്കുള്ള ഖനികളിലേയ്ക്കുള്ള സാധനസാമഗ്രികളുടെ ഒരു വിതരണകേന്ദ്രമായിരുന്നു ആദ്യകാലത്ത് ഈ സ്ഥലം. ഒരു വ്യാപാരകേന്ദ്രം, സ്കൂൾ എന്നി ആദ്യകാലത്ത് കുടിയേററക്കാരുടെ സൌകര്യാർത്ഥം നിർമ്മിക്കപ്പെട്ടു. 1973 ലെ ഒരു വെള്ളപ്പൊക്കത്തിൽ പട്ടണം വെള്ളത്തിൽ മുങ്ങിയിരുന്നു. Shungnak നഗരത്തിന് 10 കിലോമീറ്റർ (6.2 മൈൽ) വടക്കു കിഴക്കായി കോബക് നദിയുടെ കരയിലാണ് പട്ടണം നിലനിൽക്കുന്നത്. സമീപത്തായം കോബക് വാലി നാഷണൽ പാർക്ക് സ്ഥിതി ചെയ്യുന്നു. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കനുസരിച്ച് നഗരവിസ്തൃതി 16.8 സ്ക്വയർ മൈലാണ് (42 km).  

</doc>
<doc id="350389" url="https://ml.wikipedia.org/wiki?curid=350389" title="കേരളത്തിലെ ഉരഗങ്ങളുടെ പട്ടിക">
കേരളത്തിലെ ഉരഗങ്ങളുടെ പട്ടിക

മൂന്നു നിരകളിലായി 24 കുടുംബങ്ങളിൽ 173 സ്പീഷിസ് ഉരഗങ്ങളെയാണ് കേരളത്തിൽ നിന്നും കണ്ടെത്തിയിട്ടുള്ളത്. ഇതിൽ കേരളത്തിലെ തദ്ദേശവാസികളായ 10 എണ്ണം ഉൾപ്പെടെ 87 എണ്ണം പശ്ചിമഘട്ടതദ്ദേശവാസികളാണ്. 


</doc>
<doc id="350399" url="https://ml.wikipedia.org/wiki?curid=350399" title="ദേവനി രാത്തവള">
ദേവനി രാത്തവള

കേരളതദ്ദേശവാസിയായ ഒരു തവളയാണ് ദേവനി രാത്തവള അഥവാ Deven's Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.


</doc>
<doc id="350401" url="https://ml.wikipedia.org/wiki?curid=350401" title="ഗവി രാത്തവള">
ഗവി രാത്തവള

കേരളതദ്ദേശവാസിയായ ഒരു തവളയാണ് ഗവി രാത്തവള അഥവാ Gavi Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.


</doc>
<doc id="350403" url="https://ml.wikipedia.org/wiki?curid=350403" title="വയനാട് രാത്തവള">
വയനാട് രാത്തവള

കേരളതദ്ദേശവാസിയായ ഒരു തവളയാണ് വയനാട് രാത്തവള അഥവാ Indraneil’s Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.


</doc>
<doc id="350407" url="https://ml.wikipedia.org/wiki?curid=350407" title="ഫുഡ് കോർപ്പറേഷൻ ഓഫ് ഇന്ത്യ">
ഫുഡ് കോർപ്പറേഷൻ ഓഫ് ഇന്ത്യ

1965 ജനുവരി 14 ന് സ്ഥാപിതമായ, ഇന്ത്യയിലെ ഏറ്റവും വലിയ കോർപ്പറേഷനാണ് ഫുഡ് കോർപ്പറേഷൻ ഓഫ് ഇന്ത്യ (എഫ്.സി.ഐ.) . ഡൽഹിയിലാണ് ആസ്ഥാനം. ഇന്ത്യയുടെ ദേശീയ ഭക്ഷ്യ നയത്തിലെ താഴെ പറയുന്ന ലക്ഷ്യങ്ങൾ നിറവേറ്റുകയാണ് കോർപ്പറേഷന്റെ പ്രധാന ചുമതല:
കോർപ്പറേഷന് അഞ്ച് സോണൽ ഓഫീസുകളും 24 റീജ്യണൽ ഓഫീസുകളും ഉണ്ട്. വർഷാവർഷം രാജ്യത്തെ മൊത്തം ഗോതമ്പ് ഉത്പാദനത്തിന്റെ 15% മുതൽ 20% വരെയും മൊത്തം അരി ഉത്പാദനത്തിന്റെ 12% മുതൽ 15% വരെയും കോർപ്പറേഷൻ കർഷകരിൽ നിന്ന് നേരിട്ട് വാങ്ങിച്ച് സംഭരിക്കുന്നു. കർഷകർക്ക് ന്യായവില ഉറപ്പ് വരുത്തുന്നതിന് വേണ്ടി കേന്ദ്ര സർക്കാർ നിശ്ചയിക്കുന്ന എറ്റവും കുറഞ്ഞ വിലയ്ക്കാണ് കോർപ്പറേഷൻ ഭക്ഷ്യധാന്യങ്ങൾ ശേഖരിക്കുന്നത്. ഇങ്ങനെ സർക്കാർ നിശ്ചയിക്കുന്ന വിലയെ താങ്ങുവില എന്നു പറയുന്നു. ഇത്തരത്തിൽ കോർപ്പറേഷന് വാങ്ങിച്ചു ശേഖരിക്കാവുന്ന ഭക്ഷ്യധാന്യങ്ങളുടെ അളവിന് പരിധിയില്ല. 


</doc>
<doc id="350409" url="https://ml.wikipedia.org/wiki?curid=350409" title="കാട്ടു പുൽചിന്നൻ">
കാട്ടു പുൽചിന്നൻ

നിലത്തൻ കുടുംബത്തിൽ ഉള്ള അത്ര സാധാരണമല്ലാത്ത ഒരു പുൽതുമ്പിയാണ് കാട്ടു പുൽചിന്നൻ . ഇന്ത്യയിലും പാകിസ്താനിലും ബംഗ്ലാദേശിലും ഇവ കാണപ്പെടുന്നു. 

ചൂണ്ടക്കൊളുത്തിനോടു സാമ്യമുള്ള ചെറുവാലുള്ള തുമ്പിയാണ് ഇത്. പുല്ലുകളുള്ള തോടുകൾ, കായലുകൾ, കുളങ്ങൾ എന്നിവിടങ്ങളിൽ ഇവയെ കാണപ്പെടുന്നു. ഇളം പച്ച കണ്ണുകളുടെ ഉപരിഭാഗം കറുത്ത നിറമാണ്. കറുത്ത ഉരസ്സിന്റെ മുകൾഭാഗത്തെ വരക്കും കീഴ്ഭാഗത്തിനും ഇളം നീല നിറമാണ്. പ്രായമായ തുമ്പികളുടെ ശരീരമാസകലം വെളുത്ത പൊടി വിതറിയിരിക്കുന്നതു പോലെ കാണാം.



</doc>
<doc id="350410" url="https://ml.wikipedia.org/wiki?curid=350410" title="നിക്‌ടിബട്രാക്കസ്">
നിക്‌ടിബട്രാക്കസ്

പശ്ചിമഘട്ടതദ്ദേശവാസികളായ തവളകളുടെ ഒരു ജനുസാണ് നിക്‌ടിബട്രാക്കസ്- Nyctibatrachus. രാത്തവളകൾ എന്നു പൊതുവേ അറിയപ്പെടുന്നു. താമസിക്കുന്ന ഇടങ്ങളും ഇരുണ്ടനിറവും എല്ലാം വച്ചാണ് ഇങ്ങനെ വിളിക്കുന്നത്. Nyctibatrachidae (രാത്തവളകൾ) കുടുംബത്തിൽ ഇതുകൂടാതെ മറ്റൊരു ജനുസ് കൂടിയേ ഉള്ളൂ, അത് ശ്രീലങ്കയിലെ ലങ്കാനെക്ടസ് എന്ന ഒരംഗം മാത്രമുള്ള ഒരു ജനുസാണ്.

മൂക്കുമുതൽ വാലറ്റം വരെ 20 മില്ലീമീറ്ററിൽ താഴെ വലിപ്പമുള്ളവ മുതൽ 84 മില്ലീമീറ്ററിൽ ഏറെ വലിപ്പമുള്ളവ വരെ ഈ ജനുസിൽ ഉണ്ട്. മലയോരനിത്യഹരിതവനങ്ങളിലെ അരുവി-പ്രദേശങ്ങളിലാണ് രാത്രിഞ്ചരന്മാരായ ഇവയെ കണ്ടുവരുന്നത്. പെൺതവളകൾ മുട്ടയിട്ട ശേഷം ആൺതവളകൾ അവയ്ക്കു മീതെക്കൂടി നീങ്ങുകയാണ് ചെയ്യുന്നത്.

ഈ ജനുസിൽ 28 സ്പീഷിസുകൾ ആണ് ഉള്ളത്::


</doc>
<doc id="350416" url="https://ml.wikipedia.org/wiki?curid=350416" title="ലങ്കാനെക്ടസ് കൊറുഗാറ്റസ്">
ലങ്കാനെക്ടസ് കൊറുഗാറ്റസ്

"Sri Lanka wart frog, corrugated water frog" എന്നെല്ലാം അറിയപ്പെടുന്ന ലങ്കാനെക്ടസ് കൊറുഗാറ്റസ് (Lankanectes corrugatus), നിക്ടിബാട്രാക്കിഡേ (<nowiki>രാത്തവളകൾ</nowiki>)(Nyctibatrachidae) തവളകുടുംബത്തിലെ രണ്ടിൽ ഒരു ജനുസായ ലങ്കാനെക്ടസിലെ ഏക സ്പീഷിസ് ആണ്. ശ്രീലങ്കയിലെ തദ്ദേശവാസിയാണ്

പതിയെ ഒഴുകുന്ന പുഴകളിലും ചതുപ്പുകളിലുമാണ് ഇവയുടെ വാസം. ധാരാളം കാണാറുണ്ടെങ്കിലും കാർഷികരാസമാലിന്യങ്ങളും ജനവാസത്തിനായി കാടു കയ്യേറുന്നതും ഇവയുടെ നിലനിൽപ്പിനെ ബാധിക്കുന്നുണ്ട്.


</doc>
<doc id="350417" url="https://ml.wikipedia.org/wiki?curid=350417" title="കരിംപച്ച ചതുപ്പൻ">
കരിംപച്ച ചതുപ്പൻ

മങ്ങിയ പച്ചയും തുരുമ്പിന്റെ നിറവുമുള്ള നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് കരിംപച്ച ചതുപ്പൻ .

വനപ്രദേശങ്ങളിലും ചതുപ്പുകളിലും അരുവികളിലുമാണ് സാധാരണ കാണാറുള്ളത്. തലക്ക് തവിട്ടുകലർന്ന ചുവപ്പ് നിറമാണ്. കണ്ണുകൾക്ക് മുകൾഭാഗം തവിട്ടുകൽന്ന ഇളം പച്ചയും കീഴ്ഭാഗങ്ങൾക്ക് മങ്ങിയ നിറവുമാണ്.



</doc>
<doc id="350420" url="https://ml.wikipedia.org/wiki?curid=350420" title="തീച്ചതുപ്പൻ">
തീച്ചതുപ്പൻ

ചുവപ്പ് കലർന്ന മഞ്ഞ ഉദരമുള്ള നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് തീച്ചതുപ്പൻ . ഇംഗ്ലീഷിൽ Orange Wax Tail/Orange Marsh Dart എന്നീ പേരുകളിൽ അറിയപ്പെടുന്നു . ശരീരത്തിൽ കാണുന്ന ഓറഞ്ച് നിറം ഇവയെ മറ്റു ചതുപ്പൻ തുമ്പികളിൽ നിന്നും എളുപ്പത്തിൽ തിരിച്ചറിയുവാൻ കഴിയും. തലയുടെ നിറം മഞ്ഞയിൽ ഓറഞ്ച് കലർന്നതാണ്.

ഇളം പച്ച കണ്ണുകളുടെ കീഴ്ഭാഗം മഞ്ഞ കലർന്ന പച്ച നിറമാണ്.  ഉരസ്സിനും, ഉദരത്തിനും മഞ്ഞ കലർന്ന ഓറഞ്ചു നിറമാണ്.  കാലുകൾ തവിട്ട് കലർന്ന മഞ്ഞ നിറത്തിൽ കാണപ്പെടുന്നു. പെൺതുമ്പികൾ കാഴ്ച്ചയിൽ ആൺതുമ്പികളെപ്പോലെയാണെങ്കിലും നിറങ്ങൾ മങ്ങിയതായിരിക്കും.  നിശ്ചലമായ ജലാശയങ്ങളിലാണ് ഇവ മുട്ടയിടുന്നത് .

ആൺതുമ്പികളുടെ ഉദരത്തിന് 26 -29 mm വരെ വലിപ്പമുണ്ടായിരിക്കും.  പെൺതുമ്പികൾ പൊതുവെ ആൺതുമ്പികളേക്കാൾ വലുതാണ് (30 - 31 mm) .

വനപ്രദേശങ്ങളിലാണ് ഈ തുമ്പിയെ കൂടുതലും കാണാൻ സാധിക്കുന്നത്.  കാടുകളിൽ ചതുപ്പുകളിലും, കാട്ടിനുള്ളിലെ ചെറു കുളങ്ങളോട് ചേർന്നും ഇവയെ കാണാം. ചെറുചെടികൾ നിറഞ്ഞ കുളങ്ങൾ ഇവയുടെ ഇഷ്ട താവളങ്ങളാണ്.  ഇന്ത്യയിൽ സഹ്യപർവ്വതത്തിന് പടിഞ്ഞാറ് ഭാഗങ്ങളിലായി (പ്രധാനമായും മഹാരാഷ്ട്ര, കർണ്ണാടക, കേരള സംസ്ഥാനങ്ങളിൽ)  ഈ സൂചിത്തുമ്പി കാണപ്പെടുന്നു. അത്ര സാധാരണമല്ലാത്ത ഇവയെ തെക്കുപടിഞ്ഞാറൻ മൺസൂൺ കാലത്ത് കൂടുതലായി കാണാം .



</doc>
<doc id="350421" url="https://ml.wikipedia.org/wiki?curid=350421" title="കരിയിലത്തുമ്പി">
കരിയിലത്തുമ്പി

തണൽ പ്രദേശങ്ങളിൽ കാണുന്ന കടും തവിട്ടും ഇളം നീലനിറവുമുള്ള നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് കരിയിലത്തുമ്പി . 

കേരളത്തിൽ വളരെ അപൂർവ്വമായിട്ടാണ് ഈ തുമ്പിയെ കണ്ടെത്തിയിട്ടുള്ളത്. വലിയ കായലുകളുടേയും പുഴകളുടേയും അടുത്തുള്ള ചെറിയ കുറ്റിക്കാടുകളാണ് ഇഷ്ടപ്പെട്ട സ്ഥലം. കറുത്ത കണ്ണുകളുടെ കീഴ് ഭാഗം പച്ച കലർന്ന നീല നിറത്തിലാണ്. തലക്ക് നീല കലർന്ന തവിട്ട് നിറമാണ്.ഉദരത്തിൽ നീല നിറത്തിലുള്ള ചെറിയ വളയങ്ങളുണ്ട്.

തണൽ പ്രദേശങ്ങളിൽ കാണുന്ന കടും തവിട്ടും, ഇളം നീല നിറവുമുള്ള ചെറിയ സൂചിതുമ്പി. കാട്ടുപുല്ചിന്നനുമായി സാമ്യമുണ്ടെങ്കിലും നീളംകുറഞ്ഞ ചെരുവലുകളും ഉദരത്തിലെ എട്ടാം ഖണ്ഡത്തിലെ നീല വളയവും ഇവയെ തിരിച്ചറിയാൻ സഹായിക്കുന്നു. 

ആൺതുമ്പികളെ ആണ് അധികമായി കാണാറുള്ളത്. മൂന്നു നിറഭേദങ്ങളുള്ള ആൺ തുമ്പികളെ കണ്ടെത്തിയിട്ടുണ്ട്. പൊതുവേ നീലയും തവിട്ട്‌ നിറത്തിലുമുള്ള ആൺതുമ്പികളെ ആണ് കൂടുതലായി കാണാൻ സാധിക്കുന്നത്. കറുത്ത കണ്ണുകളുടെ കീഴ്ഭാഗം പച്ച കലർന്ന നീല നിറത്തിലാണ്. തലയ്ക്ക് നീല കലർന്ന തവിട്ട്‌ നിറമാണ്‌. ഉരസ്സിനും, ഉദരത്തിനും ചുവപ്പ് കലർന്ന തവിട്ട്‌ നിറവും. ഉദരത്തിൽ നീല നിറത്തിലുള്ള ചെറിയ വളയങ്ങൾ ഉണ്ട്. കാലുകൾ ഇളം തവിട്ട്‌ നിറത്തിലാണ്.

കാഴ്ചയിൽ ആൺതുമ്പികളെ പോലെയാണ്.

കേരളത്തിൽ വളരെ അപൂർവമായിട്ടാണ് ഈ തുമ്പിയെ കണ്ടെത്തിയിട്ടുള്ളത്. സമുദ്ര നിരപ്പിനോട് ചേർന്ന് കിടക്കുന്ന പ്രദേശങ്ങളിലാണ് ഇവയെ കൂടുതലായും കാണപ്പെടുന്നത്. വലിയ കായലുകളുടെയും പുഴകളുടെയും അടുത്തുള്ള ചെറിയ കുറ്റികാടുകളാണ് ഇഷ്ടപ്പെട്ട സ്ഥലം.

തണൽ വളരെ അധികം ഇഷ്ടപെടുന്ന ഇവ തറയിൽ നിന്ന് അധികം ഉയരത്തിൽ പറക്കുവാൻ താല്പര്യപെടാറില്ല. അധീന പ്രദേശം കാത്തു സൂക്ഷിക്കുന്ന ഈ തുമ്പികളെ ഒരേ സ്ഥലത്ത് സ്ഥിരമായി കാണാം.



</doc>
<doc id="350429" url="https://ml.wikipedia.org/wiki?curid=350429" title="ഇളനീലി പൂത്താലി">
ഇളനീലി പൂത്താലി

ശരീരത്തിന് പൊതുവേ ഇളം നീലനിറവും ഉരസ്സിന്റെ മുകൾഭാഗം ഇളം പച്ച നിറവുമുള്ള നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് ഇളനീലി പൂത്താലി . 

ഉരസ്സിന് മുകൾ ഭാഗത്തെ കറുത്ത വരകളും ഉദരത്തിന്റെ രണ്ടാം ഭാഗത്തുള്ള കറുത്ത കലയും ഇവയെ മറ്റു പൂത്താലികളിൽ നിന്നും തിരിച്ചറിയുവാൻ സഹായിക്കുന്നു. നിരപ്പുള്ള്ര പ്രദേശങ്ങളിൽ തുറസ്സായ ഇടങ്ങളിലാണ് ഇവയെ കാണാറുള്ളത്.



</doc>
<doc id="350434" url="https://ml.wikipedia.org/wiki?curid=350434" title="കോട്ടയം സാലി">
കോട്ടയം സാലി

പ്രമുഖ ഇന്ത്യൻ ഫുട്‌ബോൾ താരമായിരുന്നു കോട്ടയം സാലി എന്ന പേരിൽ അറിയപ്പെടുന്ന പി.ബി മുഹമ്മദ് സാലി ( P. B. Mohammed Sali (ജയരാജൻ)( Kottayam Sali). 1952ൽ ഫിൻലണ്ടിലെ ഹെൽസിങ്കിൽ നടന്ന ഒളിമ്പിക്‌സിൽ പങ്കെടുത്ത ഇന്ത്യൻ ഫുട്‌ബോൾ ടീമിൽ അംഗമായിരുന്നു. 

ഹെൽസിങ്കി ഒളിമ്പിക്‌സിനുള്ള ഇന്ത്യൻ ടീമിൽ ലെഫ്റ്റ് വിങ് കളിക്കാരനായിരുന്നു. 
1951ൽ ന്യൂഡൽഹിയിൽ നടന്ന ഏഷ്യാഡ് ഗെയിംസിൽ സ്വർണ്ണ മെഡൽ നേടിയ ഇന്ത്യൻ ടീമിൽ അംഗമായിരുന്നു. 
ഈസ്റ്റ് ബെംഗാൾ ടീം ക്യാപ്റ്റൻ സ്ഥാനം വഹിച്ചിട്ടുണ്ട്.


</doc>
<doc id="350441" url="https://ml.wikipedia.org/wiki?curid=350441" title="രമാകാന്ത് അച്‌രേക്കർ">
രമാകാന്ത് അച്‌രേക്കർ

മുംബൈയിൽ നിന്നുമുള്ള ഒരു ക്രിക്കറ്റ് പരിശീലകനാണ് രമാകാന്ത് വിഠൽ അച്‌രേക്കർ (Ramakant Vithal Achrekar) (ജനനം1932). യുവക്രിക്കറ്റ് കളിക്കാരെ മുംബൈയിലെ ശിവാജി പാർക്കിൽ കളി പരിശീലിപ്പിച്ചതിന്റെ പേരിൽ പ്രശസ്തനാണ്. മുംബൈ ക്രിക്കറ്റ് ടീമിന്റെ തെരഞ്ഞെടുപ്പിലും അദ്ദേഹം പങ്കുവഹിച്ചിട്ടുണ്ട്. സച്ചിൻ തെണ്ടുൽക്കറുടെ പരിശീലകൻ എന്ന നിലയിൽ വളരെ പ്രശസ്തനാണ്.

1932 -ൽ ജനിച്ച അച്‌രേക്കർ ഒരു കളിക്കാരനേക്കാൾ ഉപരി നല്ലൊരു പരിശീലകനായിരുന്നു. ഒരേയൊരു ഫസ്റ്റ്ക്ലാസ് ക്രിക്കറ്റ് കളിയേ അദ്ദേഹം കളിച്ചിട്ടുള്ളൂ.

ശിവാജി പാർക്കിൽ കമ്മത്ത് സ്മാരക ക്രിക്കറ്റ് ക്ലബ് അദ്ദേഹം രൂപം കൊടുത്തു.



</doc>
<doc id="350443" url="https://ml.wikipedia.org/wiki?curid=350443" title="വസൂരിമാല">
വസൂരിമാല

കൊടുങ്ങല്ലുർ ക്ഷേത്രത്തിൽ കൊടുങ്ങല്ലൂർ ഭഗവതിക്കൊപ്പം കുടികൊള്ളുന്ന ദേവിയാണ് വസൂരിമാല. ദാരികന്റെ പത്നിയായ മനോദരിയാണ് വസൂരിമാല എന്നാണ് വിശ്വാസം.

പൊലിക പൊലിക പൊലിക ഭഗവതിയെ പൊലിക

പൊലിക തായെ തിരുനാൾ പൊലിക

ഏറപ്പൊലിക ഭഗവതിയോ വള്ളുവൈനാട്

ഏറപ്പൊലിക ഭഗവതിയോ ഏറ്വൈനാടോ

ആദിപരാശക്തിയുടെ ഉഗ്ര അവതാരമായ ശ്രീ ഭദ്രകാളി ദാരുകനെ വധിക്കുമെന്ന് ഉറപ്പായപ്പോൾ അതീവ ദുഖിതയായ ദാരുക പത്നി മനോദരി പരമശിവനെ തപസ്സുചെയ്യുകയും ശ്രീ പാർവ്വതിയുടെ നിർബന്ധപ്രകാരം ശിവൻ മനോദരിക്കു മുമ്പിൽ പ്രത്യക്ഷരാവുകയും ചെയ്തു. തുടർന്ന് തന്റെ വിയർപ്പു തുള്ളികൾ മനോദരിക്ക് നൽകി " ഇത് കൊണ്ടുപോയി മനുഷ്യരുടെ മേൽ തളിക്കുക, നിനക്ക് വേണ്ടതെല്ലാം മനുഷ്യർ നൽകുമെന്ന്" അരുളിച്ചെയ്തു ശിവൻ ഉടനടി അപ്രത്ക്ഷമാവുകയും ചെയ്തു. ശ്രീഭദ്ര തന്റെ പതിയുടെ ചേതിച്ചശ്ശിരസ്സ് കയ്യിലേന്തി വേതാളപ്പുറത്തേറി ശിവഗണങ്ങളോടൊപ്പം വിജയഭേരി മുഴക്കി വരുന്നതു കണ്ട മനോദരിക്ക് കോപം ഇരട്ടിക്കുകയും കയ്യിലുണ്ടായിരുന്ന വിയർപ്പു തുള്ളികൾ ഭഗവതിയുടെ മേൽ തളിക്കുകയും ചെയ്തു. ശിവപുത്രിയായ ഭദ്രകാളിയുടെ ശരീരത്തിൽ വിയർപ്പു തുള്ളികൾ പതിഞ്ഞ ഭാഗങ്ങളിലെല്ലാം വസൂരി പൊങ്ങുകയും ക്ഷീണിച്ചവശയാവുകയും ചെയ്തു. ഇതറിഞ്ഞ് കോപിതനായ ശിവന്റെ കണ്ഠത്തിൽ പിറവിയെടുത്ത് കർത്തിലൂടെ പുറത്തു വന്ന രൂപമായ കണ്ഠാകർണ്ണനെ ഭദ്രകാളിയുടെ വസൂരിമാറ്റാനായി നിയോഗിക്കുകയും ചെയ്തു. കണ്ഠാകർണ്ണൻ വസൂരി ബാധിതയായ ഭദ്രകാളിയുടെ കാൽപാദം മുതൽ കഴുത്തു വരെയുള്ള വസൂരികുരുക്കൾ നക്കിത്തുടച്ചില്ലാതാക്കി. എന്നാൽ മുഖത്തെ വസൂരിക്കലകൾ ഇല്ലാതാക്കാൻ ശ്രമിച്ച കണ്ഠാകർണ്ണനെ സഹോദരസ്ഥാനീയൻ ആയതിനാൽ മുഖത്തോട് മുഖം ചേർക്കുന്നത് ശെരിയല്ല എന്ന് പറഞ്ഞു ഭദ്രകാളി തടഞ്ഞു. തുടർന്ന് കണ്ഠാകർണ്ണൻ ഭദ്രകാളിയുടെ നിർദ്ദേശപ്രകാരം മനോദരിയെ അവരുടെ മുന്നിൽ എത്തിക്കുകയും കോപാകുലയാ ഭദ്രകാളി അവരുടെ കണ്ണും, ചെവിയും, കാലുകളും വെട്ടിമാറ്റി, ഇനി നീ ഒരിക്കലും കണ്ടും കേട്ടും ഓടിയും ചെന്ന് മനുഷ്യരെ ഉപദ്രവിക്കരുതെന്ന് ശാസിച്ചു. പിന്നീട് തന്റെ തെറ്റുകളേറ്റു പറഞ്ഞ മനോദരിയോട് അലിവു തോന്നിയ പരാശക്തി അവർക്ക് വസൂരിമായ എന്ന പേരുനൽകി സന്തത സഹചാരിയായി കൂടെ വാഴിക്കുകയും ചെയ്തു. വസൂരിമാല ബാധിക്കുന്നതു കൊണ്ടാണ് വസൂരിരോഗം ഉണ്ടാകുന്നത് എന്നായിരുന്നു പണ്ടുകാലത്തെ ചില ആളുകളുടെ സങ്കല്പം. പകർച്ചവ്യാധി ബാധിച്ച രോഗികളെ സുഖപ്പെടുത്താൻ കണ്ഠാകർണ്ണനെയും വസൂരിമാലയെയും രോഗിയുടെ സമീപത്തേക്ക് മഹാദേവി അയക്കുമെന്നാണ് വിശ്വാസം . 


</doc>
<doc id="350450" url="https://ml.wikipedia.org/wiki?curid=350450" title="കോട്സെബ്യൂ, അലാസ്ക">
കോട്സെബ്യൂ, അലാസ്ക

അലാസ്ക സ്റ്റേറ്റിലെ ഒരു ചെറുപട്ടണമാണ് കോട്സെബ്യൂ. പട്ടണത്തിലെ ജനസംഖ്യ 2010 ലെ സെൻസസ് അനുസരിച്ച് 3,201 ആണ്. 1897 ൽ ഹിമസാരംഗത്തെ (Reindeer) മേയ്ക്കുന്ന ജോലി നാട്ടുകാരുടെയിടെയിൽ സാധാരണമായിരുന്നു. അലാസ്കയിൽ എന്നറിയപ്പെടുന്ന വന്യ ഹിമസാരംഗങ്ങൾ സർവ്വസാധാരണമായിരുന്നുവെങ്കിലും മെരുങ്ങിയ വർഗ്ഗത്തെ ഏഷ്യയിൽ നിന്ന് അലാസ്കയിലേയ്ക്ക് ഇറക്കുമതി ചെയ്യുകയായിരുന്നു. 1899 ൽ പട്ടണത്തിൽ ഒരു പോസ്റ്റ് ഓഫീസ് സ്ഥാപിക്കപ്പെട്ടു.


</doc>
<doc id="350451" url="https://ml.wikipedia.org/wiki?curid=350451" title="പാമെർ, അലാസ്ക">
പാമെർ, അലാസ്ക

അമേരിക്കൻ ഐക്യനാടുകളിലെ അലാസ്ക സംസ്ഥാനത്തെ ഒരു ചെറു പട്ടണമാണ് പാമെർ. മറ്റനുസ്ക-സുസിറ്റ്ന ബറോയുടെ ഭരണകേന്ദ്രം പാമെർ പട്ടണത്തിലാണ്. സ്ഥിതിവിവരക്കണക്കുപ്രകാരം ആങ്കറേജ് മെട്രോപോളിറ്റൺ ഏരിയായുടെ ഭാഗമാണ്. 2010 ലെ സെൻസസ് പ്രകാരം ഈ പട്ടണത്തിലെ ജനസംഖ്യ 5,937 ആണ്. പാമെർ പട്ടണം സ്ഥിതി ചെയ്യുന്ന മറ്റനുസ്ക താഴ്വരയിലെ ആദ്യകാല താമസക്കാർ Dena'ina വർഗ്ഗക്കാരും Ahtna Athabaskans വർഗ്ഗക്കാരുമാണ്. ഗ്ലെൻ ഹെവേയിൽ ആങ്കറേജ നഗരത്തിന് 42 മൈൽ വടക്കു കിഴക്കായിട്ടാണ് പാമെർ പട്ടണത്തിന്റെ സ്ഥാനം.


</doc>
<doc id="350457" url="https://ml.wikipedia.org/wiki?curid=350457" title="വില്ല്യം എച്ച്. സിവാർഡ്">
വില്ല്യം എച്ച്. സിവാർഡ്

വില്ല്യം എച്ച്. സിവാർഡ് 1861 മുതൽ 1869 വരെയുള്ള കാലഘട്ടത്തിൽ അമേരിക്കൻ ഐക്യനാടുകളിലെ സെക്രട്ടറി ഓഫ് സ്റ്റേറ്റ് ആയിരുന്നു. നേരത്തേ അദ്ദേഹം ന്യൂയോർക്ക് ഗവർണ്ണറായും യു.എസ്. സെനറ്ററായും സേവനമനുഷ്ടിച്ചിട്ടുണ്ട്. അക്കാലത്ത് അമേരിക്കയെ ആഭ്യന്തരയുദ്ധത്തിലേയ്ക്കു നയിച്ച അടിമക്കച്ചവടത്തെ അദ്ദേഹം എതിർത്തിരുന്നു. 1860 ലെ പ്രസിഡന്റ് തെരഞ്ഞെടുപ്പിൽ പാർട്ടി സ്ഥാനാർത്ഥിയായിരുന്ന അദ്ദേഹം എബ്രഹാം ലിങ്കണോട് പരാജയപ്പെട്ടു. അമേരിക്കൻ ആഭ്യന്തരയുദ്ധത്തിലേക്ക് നയിച്ച വർഷങ്ങളിൽ അടിമത്ത വ്യാപനത്തിന്റെ നിശ്ചയദാർ‌ഡ്യമുള്ള ഒരു എതിരാളിയായിരുന്നു അദ്ദേഹം. റിപ്പബ്ലിക്കൻ പാർട്ടിയുടെ രൂപീകരണ വർഷങ്ങളിലെ ഒരു പ്രമുഖ വ്യക്തിത്വമായിരുന്ന അദ്ദേഹം അമേരിക്കൻ ആഭ്യന്തരയുദ്ധകാലത്ത് യൂണിയന്റെ പ്രതിനിധിയായി, സ്റ്റേറ്റ് സെക്രട്ടറിയെന്ന നിലയിലും അദ്ദേഹം പ്രശംസിക്കപ്പെട്ടിരുന്നു.

ന്യൂയോർക്കിൽ ഓറഞ്ച് കൗണ്ടിയിലെ ഫ്ലോറിഡയിൽ ജനിച്ച അദ്ദേഹത്തിന്റെ പിതാവ് അടിമകളുടെ ഉടമയായ ഒരു കൃഷിക്കാരനായിരുന്നു. ഒരു അഭിഭാഷകനായിത്തീർന്ന അദ്ദേഹം മദ്ധ്യ ന്യൂയോർക്ക് നഗരമായ ഔബണിലേയ്ക്കു താമസം മാറി. 1830 ൽ ആന്റി മേസൺ പാർട്ടിയുടെ പ്രതിനിധിയായി അദ്ദേഹം ന്യൂയോർക്ക് സ്റ്റേറ്റ് സെനറ്റിലേയ്ക്കു തിരഞ്ഞെടുക്കപ്പെട്ടു. നാലു വർഷം കഴിഞ്ഞ് അദ്ദേഹം വിഗ് പാർട്ടിയുടെ സംസ്ഥാന ഗവർണ്ണർ നോമിനിയായിത്തീർന്നു. ആ തെരഞ്ഞെടുപ്പിൽ അദ്ദേഹത്തിനു വിജയിക്കാനായില്ലെങ്കിലും 1838 ൽ സെവാർഡ് ഗവർണറായി തിരഞ്ഞെടുക്കപ്പെടുകയും 1840 ൽ വീണ്ടുമൊരു രണ്ടാം വർഷ കാലയളവിലേയ്ക്കുകൂടി തെരഞ്ഞെടുക്കപ്പെട്ടു. ഈ കാലഘട്ടത്തിൽ, കറുത്തവർഗ്ഗക്കാരുടെ അവകാശങ്ങളും അവസരങ്ങളും ഉയർത്തിപ്പിടിക്കുന്ന അനേകം നിയമങ്ങളിൽ അദ്ദേഹം ഒപ്പുവച്ചതുകൂടാതെ, പാലായനം ചെയ്യുന്ന അടിമകളുടെ ജൂറി വിചാരണകളും സംസ്ഥാനത്ത് ഉറപ്പു വരുത്തി. നിയമനിർമ്മാണസഭ അടിമത്ത വിരുദ്ധ പോരാളികളെ സംരക്ഷിക്കുകയും ദക്ഷിണ മേഖലകളിൽ അടിമകളാക്കപ്പെട്ട കറുത്തവർഗ്ഗക്കാരെ മോചിച്ചിപ്പിക്കാനുള്ള സംഭവങ്ങളിൽ ഇടപെടുന്നതിന് തന്റെ പദവി ഉപയോഗിക്കുകയും ചെയ്തു. 

ഔബണിൽ അനേക വർഷങ്ങൾ നിയമത്തിൽ പ്രായോഗികപരിജ്ഞാനം നേടിയ അദ്ദേഹം ഒടുവിൽ 1849 ൽ യുഎസ് സെനറ്റിന്റെ സംസ്ഥാന നിയമസഭയിൽ അംഗമായി തിരഞ്ഞെടുക്കപ്പെടുകയും ചെയ്തു. അടിമത്തത്തിനെതിരായുള്ള ശക്തമായ നിലപാടുകളും പ്രകോപനപരമായ വാക്കുകളും അദ്ദേഹത്തെ തെക്കൻ സംസ്ഥാനങ്ങളുടെ വെറുപ്പിനിടയാക്കി. 1855 ൽ അദ്ദേഹം വീണ്ടും സെനറ്റിലേക്ക് തെരഞ്ഞെടുക്കപ്പെടുകയും താമസിയാതെ പ്രാരംഭ ദശയിലുള്ള റിപ്പബ്ലിക്കൻ പാർട്ടിയിൽ അംഗവും മുൻനിരനേതാവുമായിത്തീർന്നു. 1860-ലെ പ്രസിഡന്റ് തെരഞ്ഞെടുപ്പ് സമാഗതമായപ്പോൾ റിപ്പബ്ലിക്കൻ പാർട്ടി നാമനിർദ്ദേശ പത്രികയിലെ പ്രധാന സ്ഥാനാർത്ഥിയായി അദ്ദേഹത്തെ പരിഗണിച്ചിരുന്നു. അടിമത്തത്തോടുള്ള അദ്ദേഹത്തിന്റെ വാചികമായ തുറന്ന എതിർപ്പും കുടിയേറ്റക്കാർക്കും കത്തോലിക്കർക്കുമുള്ള പിന്തുണയും എഡിറ്ററും രാഷ്ട്രീയ ഗുരുവുമായിരുന്ന തുർലോ വീഡുമായുള്ള സംസർഗ്ഗവും എല്ലാം ചേർ‌ന്ന് അദ്ദേഹത്തിന്റെ സ്ഥാനാർത്ഥിത്വത്തിനു എതിരായി പ്രവർത്തിക്കുകയും അബ്രഹാം ലിങ്കണ് പ്രസിഡന്റ് നാമനിർദ്ദേശം നേടിക്കൊടുക്കുകയും ചെയ്തു.

തനിക്കുണ്ടായ നഷ്ടത്തിൽ മനഃക്ലേശമുണ്ടായെങ്കിലും അദ്ദേഹം ലിങ്കണുവേണ്ടി വേണ്ടി പ്രചാരണം നടത്തുകയും വിജയംവരിച്ചതിനുശേഷം സിവാർഡിനെ സ്റ്റേറ്റ് സെക്രട്ടറിയായി നിയമിക്കുകയും ചെയ്തു. തെക്കൻ സംസ്ഥാനങ്ങൾ വേർപിരിയുന്നത് അവസാനിപ്പിക്കാൻ സെവാർഡ് തന്റെ കഴിവിന്റെ പരമാവധി ശ്രമിച്ചു. അത് ഒരിക്കൽ പരാജയത്തിൽ കലാശിച്ചപ്പോൾ ഒരു യൂണിയൻകാരനെന്ന നിലയിൽ അദ്ദേഹം പൂർണ്ണമനസോടെ തന്നെത്തന്നെ അർപ്പിച്ചു. ആഭ്യന്തരയുദ്ധത്തിലെ വിദേശ ഇടപെടലിനെതിരായ അദ്ദേഹത്തിന്റെ ഉറച്ച നിലപാട്, യുനൈറ്റഡ് കിംഗ്ഡവും ഫ്രാൻസും സംഘർഷത്തിൽ പ്രവേശിക്കുന്നതിനെ തടഞ്ഞുനിറുത്തുകയും ഒരുപക്ഷേ കോൺഫെഡറേറ്റ് സ്റ്റേറ്റുകളുടെ സ്വാതന്ത്ര്യം നേടിയെടുക്കുന്നതിനും സഹായിച്ചിരുന്നു. ഏബ്രഹാം ലിങ്കൺ കൊല്ലപ്പെട്ട 1865 ലെ ഗൂഢാലോചനയുടെ മുഖ്യ ലക്ഷ്യങ്ങളിലൊന്നായിരുന്ന സിവാർഡിന്, ഉപജാപകനായ ലൂയിസ് പവലിനാൽ ഗുരുതരമായി മുറിവേറ്റിരുന്നു. ആൻഡ്രൂ ജോൺസൺ പ്രസിഡണ്ടായിരിക്കുന്ന കാലത്തും സിവാർഡ് വിശ്വസ്തനായി തുടരുകയും 1867 ലെ അലാസ്ക വിലയ്ക്കു വാങ്ങൽ പ്രക്രിയയിലെ ഇടനിലക്കാരനായി പ്രവർത്തിക്കുകയും ആൻഡ്രൂ ജോൺസണെ അദ്ദേഹത്തിന്റെ ഇംപീച്ച്മെന്റ് സമയത്ത് പിന്തുണക്കുകയും ചെയ്തു. അദ്ദേഹത്തിന്റെ സമകാലികനായ കാൾ ഷൂഴ്സ് സിവാർഡിനെക്കുറിച്ച് അഭിപ്രായപ്പെടുന്നത് "ചിലപ്പോഴൊക്കെ പൊതുജനാഭിപ്രായത്തിന്റെ കാലടിപ്പാടുകളെ വിധേയത്വത്തോടെ പിന്തുടരുന്നതിനു പകരം, അതിനു മുന്നോടിയായി സഞ്ചരിക്കുന്ന പൗരുഷങ്ങളിലൊരാൾ" എന്നാണ്.

1801 മെയ് 16 ന് ന്യൂയോർക്കിലെ ഫ്ളോറിഡയിൽ ഓറഞ്ച് കൗണ്ടിയിലെ ഒരു ചെറിയ സമൂഹത്തിലാണ് അദ്ദേഹം ജനിച്ചത്. സാമുവൽ സ്വീസേ സെവാർഡിന്റേയും അദ്ദേഹത്തിന്റെ പത്നി മേരിയുടേയും (ജെന്നംഗ്സ്) നാലാമത്തെ പുത്രാനായിട്ടായിരുന്നു അദ്ദേഹത്തിന്റെ ജനനം. സാമുവൽ സിവാർഡ് ന്യൂയോർക്ക് സംസ്ഥാനത്തെ ഒരു സമ്പന്നനായ ഭൂവുടമയും അടിമകളുടെ ഉടമസ്ഥനുമായിരുന്നു. 1827 വരെ അടിമത്തം സംസ്ഥാനത്ത് പൂർണമായി അസാധുവാക്കിയിരുന്നില്ല. ന്യൂയോർക്ക് നഗരത്തിന്റെ വടക്കുഭാഗത്ത് ഏതാണ്ട് 60 മൈൽ (97 കിലോമീറ്റർ) അകലെ ഹഡ്സൺ നദിക്ക് പടിഞ്ഞാറായി സ്ഥിതിചെയ്തിരുന്ന ഒരു ഡസനോളം വീടുകളുള്ള ഒരു ചെറിയ ഗ്രാമപ്രദേശമായിരുന്നു അക്കാലത്തു ഫ്ലോറിഡ. യുവാവായ സിവാർഡ് അവിടെയുള്ള വിദ്യാലയത്തിലും അടുത്തുള്ള ഓറഞ്ച് കൗണ്ടി സീറ്റായ ഗോഷെനിലുമാണ് പഠനം നടത്തിയത്. പഠനം ആസ്വദിച്ച ഒരു സമർത്ഥനായ വിദ്യാർത്ഥിയായിരുന്നു അദ്ദേഹം. പിന്നീടുള്ള വർഷങ്ങളിൽ, കുടുംബത്തിലെ മുൻകാല അടിമകളിലൊരാൾ ഇതു ബന്ധപ്പെടുത്തി വിവരിച്ചത്, സിവാർഡ് സ്കൂളിൽ നിന്ന് വീട്ടിലേയ്ക്ക് ഓടിപ്പോകുന്നതിന് പകരം വീട്ടിൽ നിന്ന് സ്കൂളിലേയ്ക്ക് ഓടിപ്പോകാൻ തിടുക്കപ്പെടുന്ന ഒരാളായിട്ടാണ്. 

15 വയസ്സുള്ളപ്പോൾ, ഹെൻറി എന്ന മദ്ധ്യനാമത്തിലറിയപ്പെട്ടിരുന്ന ഈ കുട്ടി, ന്യൂ യോർക്കിലെ ഷെനക്റ്റഡിയിലെ യൂണിയൻ കോളേജിലേക്ക് അയക്കപ്പെട്ടു. രണ്ടാംവർഷ കോളേജ് വിദ്യാർത്ഥിയായി ഇവിടെ പ്രവേശിച്ച സിവാർഡ് ഒരു അങ്ങേയറ്റം മികച്ച വിദ്യാർത്ഥിയായിരുന്നു. അദ്ദേഹം ഫൈ ബെറ്റ കാപ്പയിലേക്ക് തിരഞ്ഞെടുക്കപ്പെട്ടു. സിവാർഡിന്റെ സഹപാഠികളിലുൾപ്പെട്ടിരുന്ന റിച്ചാർഡ് എം. ബ്ലാച്ച്ഫോർഡ്, പിൽക്കാലത്ത് അദ്ദേഹത്തിന്റെ ജീവിതകാലത്തുടനീളം നിയമ, രാഷ്ട്രീയ സഹപ്രവർത്തകനായിത്തീർന്നു. സാമുവൽ സിവാർഡ് തന്റെ മകന് പണം ചുരുക്കി മാത്രം നൽകുകയും 1818 ഡിസംബറിൽ യൂണിയനിലെ അദ്ദേഹത്തിന്റെ അന്തിമവർഷത്തിന്റെ മധ്യത്തിൽ രണ്ടു പേരും പണത്തെച്ചൊല്ലി കലഹിക്കുകയും ചെയ്തിരുന്നു. ചെറുപ്പക്കാരനായ സീവാർഡ് ഷെനക്റ്റഡിയിലേക്ക് മടങ്ങിയെത്തിയെങ്കിലും താമസിയാതെ ഒരു സഹ വിദ്യാർഥിയായിരുന്ന അൽവാ വിൽസണുമായി സ്കൂൾ വിദ്യാഭ്യാസം ഉപേക്ഷിച്ചു പോയി. രണ്ടുപേരും ന്യൂയോർക്കിൽ നിന്നും ജോർജിയയിലേക്ക് കപ്പൽ കയറുകയും അവിടെ വിൽസണ് പുട്ട്നാം കൗണ്ടിയിലെ ഗ്രാമീണ പ്രദേശത്തെ ഒരു പുതിയ അക്കാഡമിയിൽ റെക്ടർ അഥവാ പ്രിൻസിപ്പൽ ആയി ജോലി വാഗ്ദാനം ചെയ്യപ്പെട്ടു. വഴിമദ്ധ്യേ, വിൽസൺ മറ്റൊരു സ്കൂളിൽ ജോലി കണ്ടെത്തുകയും സിവാർഡിനെ പുട്ട്നാം കൗണ്ടിയിലെ ഈറ്റൺടണിൽത്തന്നെ തുടരാൻ വിടുകയും ചെയ്തു. ട്രസ്റ്റിമാർ 17 വയസ്സുള്ള സിവാർഡുമായി അഭിമുഖം നടത്തുകയും അയാളുടെ യോഗ്യതകൾ സ്വീകാര്യമാണെന്നു കണ്ടെത്തുകയും ചെയ്തു.

തന്റെ ജീവിതത്തിൽ ആദ്യമായി മുതിർന്നയാളായി അംഗീകരിക്കപ്പെട്ട സിവാർഡ്, ജോർജിയയിലെ തന്റെ താമസകാലം ആസ്വദിച്ചു. അദ്ദേഹത്തിന് ആതിഥ്യമര്യാദയുള്ള പെരുമാറ്റം ലഭിച്ചുവെങ്കിലും അടിമത്തത്തിന്റെ ദുരുപയോഗത്തിന് അദ്ദേഹം സാക്ഷ്യംവഹിച്ചിരുന്നു. ന്യൂയോർക്കിൽ തന്റെ കുടുംബത്തിലേയ്ക്കു മടങ്ങിപ്പോകുവാൻ അദ്ദേഹത്തിൽ പ്രേരണയുണ്ടാകുകയും 1819 ജൂണിൽ അപ്രകാരം പ്രവർത്തിക്കുകയും ചെയ്തു. തന്റെ ക്ലാസ്സിൽ ബിരുദ പഠനത്തിനുള്ള സമയം വൈകിയതിനാൽ യൂണിവേഴ്സിറ്റി കോളേജിൽ മടങ്ങിയെത്തുന്നതിനു മുമ്പ് അദ്ദേഹം ഗോഷെനിലെ ഒരു ഗോസ്ഫെണിൽ അറ്റോർണി ഓഫീസിൽ നിയമപഠനം നടത്തുകയും 1820 ജൂൺ മാസത്തിൽ ഉന്നത നിലയിൽ തന്റെ ബിരുദം ഉറപ്പിക്കുകയും ചെയ്തു.

ബിരുദ പഠനത്തിന് ശേഷം തുടർന്നുള്ള രണ്ടു വർഷങ്ങളിൽ കൂടുതലായും ജോൺ ഡൂർ, ജോൺ ആന്റൺ, ഓഗ്ഡൻ ഹോഫ്മാൻ എന്നിവരോടൊപ്പം ഗോഷെനിലും ന്യൂയോർക്ക് നഗരത്തിലുമായി നിയമം പഠിക്കുന്നതിനായിട്ടാണ് അദ്ദേഹം ചെലവഴിച്ചത്. 1822 അവസാനസമയത്ത് അദ്ദേഹം ബാർ പരീക്ഷ പാസായി. അദ്ദേഹത്തിനു ഗോഷാനിൽ പ്രായോഗിക പരിശീനത്തിനുള്ള അവസരമുണ്ടായിരുന്നിരിക്കാമെങ്കിലും, അദ്ദേഹം ഈ നഗരത്തെ ഇഷ്ടപ്പെടാതിരിക്കുകയും അഭിവൃദ്ധിയിലേയക്ക് ഉയർന്നുകൊണ്ടിരുന്ന പടിഞ്ഞാറൻ ന്യൂയോർക്കിൽ പരിശീലത്തനം നടത്താൻ ഇച്ഛിക്കുകയു ചെയ്തു. ഗോഷാന് 200 മൈലുകൾ (320 കിലോമീറ്റർ) അകലെയുള്ളതും അൽബാനിയക്ക് 150 മൈലുകൾ (240 കിലോമീറ്റർ) പടിഞ്ഞാറുള്ളതുമായ കയൂഗ കൗണ്ടിയിലെ ഔബോണിലേയ്ക്കു പോകാൻ സിവാർഡ് തീരുമാനിച്ചു. കോടതിയിൽനിന്നു വിരമിച്ച ഒരു ജഡ്ജിയായിരുന്ന എലിജാ മില്ലറുടെ കീഴിൽ അദ്ദേഹം പരിശീലനത്തിനു ചേർന്നു. അദ്ദേഹത്തിന്റെ മകളായിരുന്ന ഫ്രാൻസെസ് അഡലൈൻ മില്ലർ എമ്മ വില്ലാർഡ്സിന്രെ ട്രോയ് ഫീമെയിൽ സെമിനാരിയിൽ അദ്ദേഹത്തിന്റെ സഹോദരി കോർമെല്ല്യയുടെ സഹപാഠിയായിരുന്നു. 1824 ഒക്ടോബർ 20 ന് സിവാർഡ് ജഡ്ജിയുടെ മകളായിരുന്ന ഫ്രാൻസിസ് മില്ലറിനെ വിവാഹം കഴിച്ചു.

1824-ൽ അദ്ദേഹം തന്റെ പത്നിയോടൊപ്പം നയാഗ്രാ വെള്ളച്ചാട്ടം സന്ദർശിക്കുവാൻ റോച്ചസ്റ്ററിലൂടെ കടന്നുപോകുന്ന സമയത്ത്, അവർ സഞ്ചരിച്ചിരുന്ന ചക്രവണ്ടിയുടെ ഒരു ചക്രം തകരാരാറിലാവുകയും സഹായിക്കാൻ വന്നവരിലൊരാൾ പ്രാദേശിക ദിനപത്രത്തിന്റെ പ്രസാധകൻ തർലോ വീഡ് ആയിരുന്നു. റോഡുകളും കനാലുകളും പോലെയുള്ള അടിസ്ഥാന സൗകര്യ വികസനങ്ങൾ പ്രോത്സാഹിപ്പിക്കണമെന്ന് ഗവൺമെന്റിന്റെ നയങ്ങൾ പങ്കുവെക്കുന്നതായി അവർ കണ്ടെത്തിയതിനെത്തുടർന്ന് വർഷങ്ങളോളം സീവാർഡും കളയും അടുത്തുകൊണ്ടിരിക്കുകയാണ്. സിവാർഡും, വീഡും പിൽക്കാലത്ത് അടുത്ത സുഹൃത്തുക്കളായി മാറുകയും റോഡുകളും കനാലുകളും പോലെയുള്ള അടിസ്ഥാന സൗകര്യങ്ങളുടെ വികസനമെന്ന നയമാണ് സർക്കാർ പ്രോത്സാഹിപ്പിക്കേണ്ടതെന്ന പൊതുവായ വിശ്വാസം തങ്ങൾ പങ്കുവെക്കുന്നുവെന്ന തിരിച്ചറിവുണ്ടാകുകയും ചെയ്തു. സിവാർഡിന്റെ ആദ്യകാല രാഷ്ട്രീയ ഗുരുക്കന്മാരിലൊരാളായ വീഡ്, സിവാർഡിന്റെ ഒരു പ്രധാന സഹായിയായി മാറി. വീഡിന്റെ പിന്തുണയിൽ നിന്നു സിവാർഡിന്റെ കരിയറിൽ പ്രയോജനങ്ങൾ ഉണ്ടായെങ്കിലും, 1860 ലെ പ്രസിഡന്റ് തെരഞ്ഞെടുപ്പിൽ റിപ്പബ്ലിക്കൻ പാർട്ടി നാമനിർദ്ദശ പത്രികയിൽ സിവാർഡ് പരാജയപ്പെടാനുള്ള പ്രധാന ഘടകങ്ങളിലൊന്ന് അദ്ദേഹത്തിന് വീഡിന്റെമേലുള്ള അതിയായി വിധേയത്വമാണെന്നതു സ്പഷ്ടമായിരുന്നു.

ഔബണിൽ താമസമാക്കിയതുമുതൽ ഏതാണ്ട് മുഴുവൻ സമയവും അദ്ദേഹം രാഷ്ട്രീയത്തിൽ ഉൾപ്പെട്ടിരുന്നു. പുതിയ പാർടികൾ രൂപവത്കരിക്കപ്പെട്ടിരുന്ന അക്കാലത്ത് രാഷ്ട്രീയ സംവിധാനങ്ങൾ വളരെ അയവുള്ളതായിരുന്നു. ന്യൂയോർക്ക് സംസ്ഥാനത്ത് അക്കാലത്ത് വ്യത്യസ്ത പേരുകളിലൂടെ അറിയപ്പെട്ടതും പൊതുവായുള്ളതുമായ രണ്ടു വിരുദ്ധ പക്ഷങ്ങളുണ്ടായിരുന്നു. ഇവയിലൊരു ഘടകം മാർട്ടിൻ വാൻ ബ്യൂറൻ നയിച്ചിരുന്നതും മറ്റേത് അദ്ദേഹത്ത എതിർത്തിരുന്നതുമായിരുന്നു. മാർട്ടിൻ വാൻ ബ്യൂറൻ ഏതാണ്ട് കാൽ നൂറ്റാണ്ടോളമായി പൊതുവേ ഫെഡറൽ ഗവൺമെന്റിലുൾപ്പെടെ സീനിയർ തസ്തികകളുടെ ഒരു പരമ്പരതന്നെ കൈകാര്യം ചെയ്തിരുന്നയാളായിരുന്നു. വാൻ ബ്യൂറന്റെ കൂട്ടാളികൾ അദ്ദേഹം സംസ്ഥാനത്തുനിന്ന് അകലെയുള്ള സമയത്ത് അൽബാനി റീജൻസിയെന്ന രാഷ്ട്രീയ കൂട്ടുകെട്ടിലൂടെ വാൻ ബ്യൂറനുവേണ്ടി സർക്കാരിനെ നിയന്ത്രിച്ചിരുന്നു. 

സിവാർഡ് യഥാർത്ഥത്തിൽ ആദ്യമൊക്കെ റീജൻസിക്ക് പിന്തുണ നൽകിയിരുന്നു, എന്നാൽ 1824 ആയപ്പോഴേക്കും ഇതിൽനിന്നു വിട്ടുപോകുകയും, ഇത് ഒരു അഴിമതിയാണെന്ന് എന്ന് ഉപസംഹരിക്കുകയും ചെയ്തു. അപ്സ്റ്റേറ്റ് ന്യൂയോർക്കിലെ (ന്യൂയോർക്ക് മെട്രോപ്പോളിറ്റൻ പ്രദേശത്തിന്റെ വടക്കുള്ള പ്രദേശം) ഒരു മേസൺ അംഗമായിരുന്ന വില്യം മോർഗന്റെ അപ്രത്യക്ഷമാകലും തുടർന്നുള്ള മരണത്തിനും ശേഷം 1826 ൽ വ്യാപകമായി പ്രചാരം സിദ്ധിച്ച ആന്റി-മെസോണിക് പാർട്ടിയുടെ ഭാഗമായി അദ്ദേഹം മാറി. തങ്ങളുടെ ആചാര രഹസ്യങ്ങൾ വെളിപ്പെടുത്തുന്ന ഒരു പുസ്തകം പ്രസിദ്ധീകരിക്കുന്നതിന്റെ പേരിൽ‌ സഹ മേസണുകൾ മിക്കവാറും അദ്ദേഹത്തെ കൊല്ലപ്പെടുത്തുകമായിരുന്നുവെന്നു വിശ്വസിക്കപ്പെടുന്നു. പ്രസിഡന്റ് ജോൺ ക്വിൻസി ആഡംസിനെ എതിർത്ത പ്രമുഖ സ്ഥാനാർഥി, എതിരാളികളെ പരിഹസിച്ച ഒരു മേസണായ ജനറൽ ആൻഡ്രൂ ജാക്സൺ ആയിരുന്നതുമുതൽ ആന്റി-മേസണറി ജാക്സണോടുള്ള എതിർപ്പായി മാറുകയും അദ്ദേഹത്തിന്റെ നയങ്ങളുടെ ഫലമായി ആൻഡ്രൂ ജാക്സൺ 1828 ൽ പ്രസിഡന്റായി തെരഞ്ഞെടുക്കപ്പെടുകയും ചെയ്തു. 

1827-ന് ഒടുവിലോ അല്ലെങ്കിൽ 1828-ന്റെ തുടക്കത്തിലോ ഗവർണർ ഡെവിറ്റ് ക്ലിന്റൻ, ക്യൂഗെ കൗണ്ടി പ്രതിനിധിയായി സിവാർഡിനെ നാമനിർദ്ദേശം ചെയ്തിരുന്നു. എന്നാൽ സിവാർഡ് ആൻഡ്രൂ ജാക്ക്സണെ പിന്തുണയ്ക്കാൻ വിസമ്മതിച്ചതുപോലെ തോന്നിയതിനാൽ, സ്റ്റേറ്റ് സെനറ്റ് അദ്ദേഹത്തെ നിയമനം സ്ഥിരീകരിച്ചിരുന്നില്ല.

1828 ലെ പ്രചാരണത്തിനിടെ, പ്രസിഡന്റ് ആഡംസിനെ വീണ്ടും തെരഞ്ഞെടുക്കുന്നതിനുള്ള പിന്തുണയ്ക്കായി സിവാർഡ് പ്രഭാഷണങ്ങൾ നടത്തിയിരുന്നു. ആന്റി-മേസണുകളുടെ പ്രതിനിധിയായി ഫെഡറൽ ഹൗസ് ഓഫ് റെപ്രസന്റേറ്റീവിലേയ്ക്ക് അദ്ദേഹം നാമനിർദ്ദേശം ചെയ്യപ്പെട്ടുവെങ്കിലും പോരാട്ടം ഫലപ്രദമാകുകയില്ല എന്നു നിരൂപിക്കുകയും പിൻവലിക്കപ്പെടുകയും ചെയ്തു. 1829-ൽ ന്യുയോർക്ക് സംസ്ഥാന നിയമസഭയിലേയ്ക്ക് പ്രാദേശിക നാമനിർദ്ദേശത്തിനു സീവാർഡിനെ പരിഗണിക്കുകയും വിജയിക്കുവാൻ സാധ്യതയില്ലെന്ന തോന്നൽ വീണ്ടുമുണ്ടാകുകയും ചെയ്തു. 1830-ൽ വീഡിന്റെ സഹായത്തോടെ, പ്രാദേശിക ജില്ലയിൽനിന്നുള്ള സംസ്ഥാന സെനറ്ററായി ആൻഡി-മെസോണിക്കിന്റെ നാമനിർദ്ദേശം അദ്ദേഹം നേടി. സെവാർഡ് ജനപ്രീതിയുള്ള ഒരു വിഷയമായ അടിസ്ഥാന സൗകര്യങ്ങളുടെ മെച്ചപ്പെടുത്തലുകൾക്ക് സർക്കാർ പിന്തുണ തേടിക്കൊണ്ട് ജില്ലയിലുടനീളമുള്ള കോടതികളിൽ പ്രത്യക്ഷപ്പെടുകയും സംസാരിക്കുകയും ചെയ്തിരുന്നു. വീഡ് തന്റെ പ്രവർത്തനങ്ങൾ അൽബാനിയിലേക്ക് മാറ്റുകയും അവിടെ, തന്റെ പത്രമായ അൽബാനി ഈവനിംഗ് ജേർണലിലൂടെ സിവാർഡിനു വേണ്ടി വാദിക്കുകയും ഏതാണ്ട് 2,000 വോട്ടുകൾക്ക് അദ്ദേഹം തെരഞ്ഞെടുക്കപ്പെടുകയും ചെയ്തു.

1831 ജനുവരിയിൽ സിവെർഡ് സ്റ്റേറ്റ് സെനറ്റർ ആയി സത്യപ്രതിജ്ഞ ചെയ്തു. അബേർണിലെ ഫ്രാൻസെസിനേയും അവരുടെ കുട്ടികളേയും അദ്ദേഹം ഔബണിൽത്തന്നെ താമസിപ്പിക്കുകയും തന്റെ പുതിയ അനുഭവങ്ങളേക്കുറിച്ച് അവർക്ക് എഴുതുകയും ചെയ്തു. ഈ കുറിപ്പുകളിൽ, അലക്സാണ്ടർ ഹാമിൽട്ടണുമായി നടത്തിയ ഒരു ദ്വന്ദ യുദ്ധത്തിനുശേഷം രാജ്യദ്രോഹക്കുറ്റത്തിനു വിചാരണ നേരിടുകയും തനിക്കുമേൽ സ്വയമേവ ചാർത്തിയ വനവാസ ജീവിതത്തിനുശേഷം യൂറോപ്പിൽനിന്നു ന്യൂ യോർക്കിലേയ്ക്ക് നിയമം പരിശീലിക്കുവാനായി മടങ്ങിയെത്തിയ മുൻ വൈസ് പ്രസിഡന്റ് ആരൺ ബറുമായുള്ള കൂടിക്കാഴ്ച്ചയും ഉൾപ്പെട്ടിരുന്നു. റീജൻസി (അഥവാ ഡെമോക്രാറ്റുകൾ, ജാക്ക്സൺ നയിച്ചതും വാൻ ബ്യൂറൻ പിന്തുണച്ചതുമായ ദേശീയ പാർട്ടിയെന്നറിയപ്പെട്ടിരുന്നത്) സെനറ്റിനെ നിയന്ത്രിച്ചിരുന്നു. സിവാർഡും അദ്ദേഹത്തിന്റെ പാർട്ടിയും സിവാർഡ് ഏറെ അറിയപ്പെട്ട വിഷയമായ പീനൽ പരിഷ്കരണ നടപടികൾ ഉൾപ്പെടെയുള്ള ചില നിയമങ്ങൾ പാസാക്കുവാനായി വിമതരായ ഡെമോക്രാറ്റുകളോടും മറ്റുള്ളവരോടും ഒത്തുചേർന്നിരുന്നു.

സംസ്ഥാന സെനറ്റർ ആയിരുന്ന കാലത്ത് സിവാർഡ് വ്യാപകമായ സഞ്ചരിക്കുകയും മുൻ പ്രസിഡന്റ് ആഡംസ് ഉൾപ്പെടെയുള്ള മറ്റ് ജാക്ക്സൺ വിരുദ്ധ നേതാക്കളെ സന്ദർശിക്കുകയും ചെയ്തിരുന്നു. യൂറോപ്പിലേക്കുള്ള ഒരു യാത്രയിൽ പിതാവ് സാമുവൽ സീവാർഡിനൊപ്പം സഞ്ചരിക്കുകയും അവിടെ അവർ സമകാലികരായ നിരവധി രാഷ്ട്രീയക്കാരുമായി കണ്ടുമുട്ടുകയും ചെയ്തു. 1832 ൽ ജാക്സന്റെ പുനർ തെരഞ്ഞെടുപ്പ് ആവശ്യത്തിൽ പ്രസിഡന്റ് സ്ഥാനത്തേയ്ക്ക് സുപ്രീം കോടതി ജസ്റ്റീസായിരുന്ന ജോൺ മക്ലീനെ ആന്റി-മേസൻ പാർട്ടി നാമനിർദ്ദേശം ചെയ്യുമെന്നായിരുന്നു സിവാർഡ് പ്രതീക്ഷിച്ചിരുന്നതെങ്കിലും മുൻ അറ്റോർണി ജനറൽ വില്യം വർട്ട് ആസ്ഥാനത്തേയ്ക്കു നാമനിർദ്ദേശം ചെയ്യപ്പെട്ടു. ജാക്ക്സന്റെ ഒരു എതിരാളിയായിരുന്ന കെന്റക്കി സെനറ്റർ ഹെൻറി ക്ലേ ഒരു മേസൺ ആയിരുന്നതിനാൽ പാർട്ടി പതാകാവാഹകനാകുന്നതിന് അസ്വീകാര്യനായി. ജാക്സന്റെ ലളിതമായ വിജയത്തിനുശേഷം എതിർത്തവരിൽ ബഹുഭൂരിപക്ഷം പേരും ഡെമോക്രാറ്റുകളെ പരാജയപ്പെടുത്താൻ യോജിച്ച ഒരു മുന്നണിയിൽ വിശ്വസിക്കുകയും വിഗ് പാർട്ടി ക്രമേണ നിലവിൽ വരുകയും ചെയ്തു. രാജ്യത്തെ വികസിപ്പിക്കുന്നതിനു നിയമനിർമ്മാണത്തിൽ വിഗ്സ് പാർട്ടി വിശ്വസിക്കുകയും ജാക്സന്റെ ഒരു പ്രസിഡന്റ് എന്ന നിലയിലുള്ള ഏകപക്ഷീയമായ പ്രവർത്തനങ്ങളെ എതിർക്കുകയും അവ അവർ സാമ്രാജ്യത്വപരമെന്നു നിരൂപിക്കുകയും ചെയ്തു. സിവാർഡും വീഡും ഉൾപ്പെടെയുള്ള പല ആന്റി-മേസനുകളും പുതിയ പാർട്ടിയിൽ ഉടനടി ചേർന്നു.

1834 ലെ തെരഞ്ഞെടുപ്പിനു മുന്നോടിയായി, ന്യൂയോർക്കിലെ വിഗ്സ് നേതാക്കൾ ഒരു സംസ്ഥാനഗവർണ്ണർ സ്ഥാനാർത്ഥിയെ തീരുമാനിക്കുന്നതിനായി യുട്ടിക്കയിൽ ഒത്തുകൂടി. ഡെമോക്രാറ്റിക് ഗവർണറായിരുന്ന വില്യം മഴ്സി വീണ്ടും തെരഞ്ഞെടുക്കപ്പെടാൻ അതിയായി ആഗ്രഹിച്ചിരുന്നു. ഏതാനും ചില പ്രമുഖ വിഗ്ഗ്സ് നേതാക്കൾ ഒരുപക്ഷേ നഷ്ടമാകാനിടയുള്ള ഒരു കാമ്പയിൻ നടത്തുന്നതിനെക്കുറിച്ച് ആശങ്കാകുലരായിരുന്നു. തന്റെ നിയമസംബന്ധിയായ ജോലിയിൽനിന്നു വരുമാനം വർദ്ധിപ്പിക്കുവാനായി രാഷ്ട്രീയത്തിൽ നിന്ന് വിരമിക്കണമെന്നു സെവാഡിന്റെ പത്നിയും പിതാവും അദ്ദേഹത്തിൽ സമ്മർദ്ദം ചെലുത്തിയിരുന്നു. സ്റ്റേറ്റ് സെനറ്റിലേക്ക് വീണ്ടും തിരഞ്ഞെടുപ്പിൽ പങ്കെടുക്കാൻ വീഡ് അദ്ദേഹത്തിൽ പ്രേരണ ചെലുത്തി. എന്നിരുന്നാലും മറ്റുള്ളവരുടെ വിമുഖത സിവാർഡിനെ ഒരു പ്രധാന സ്ഥാനാർത്ഥിയായി ഉയർത്തിക്കൊണ്ടുവരാൻ ഇടയാക്കി. യുട്ടിക്ക കൺവെൻഷനിൽ  സീവാർഡിന്റെ സ്ഥാനാർത്ഥിത്വം വീഡ് വിജയകരമായി നേടിയെടുത്തു. തിരഞ്ഞെടുപ്പിൽ പ്രത്യേകമായി പ്രസിഡന്റ് ജാക്സന്റെ നയങ്ങൾ ഉൾപ്പെടെയുള്ള ദേശീയ വിഷയങ്ങളാണ് ഉന്നയിക്കപ്പെട്ടത്. ഇതു വളരെ ജനപ്രിയമായിരുന്നു. ഡെമോക്രാറ്റുകൾ ശക്തരായ ആ വർഷത്തിൽ സെവാർഡ് 11,000 വോട്ടുകൾക്കു തോൽവിയടഞ്ഞു. നിയമവിരുദ്ധമായി കാസ്റ്റുചെയ്യപ്പെട്ട വോട്ടുകൾ വിഗുകളെ സംഭ്രമിപ്പിച്ചുവെന്ന് വീഡ് എഴുതി.

ഗവർണർ തെരഞ്ഞെടുപ്പിൽ പരാജയം രുചിക്കുകയും സംസ്ഥാന സെനറ്റിലെ തന്റെ കാലാവധി അവസാനിക്കുകയും ചെയ്ത സമയത്ത് സിവാർഡ് ഔബണിലേയ്ക്കു തിരിച്ചുപോകുകയും 1835 ന്റെ ആരംഭത്തിൽ നിയമ സംബന്ധിയായ ജോലിയിലേയ്ക്കു മടങ്ങിയെത്തുകയും ചെയ്തു. ആ വർഷം സെവാർഡും പത്നിയും ദീർഘദൂര യാത്രകൾ നടത്തുകയും, തെക്ക്  വിർജീനിയക്ക് അപ്പുറത്തേയ്ക്കുവരെ സഞ്ചരിക്കുകയും ചെയ്തു. തെക്കൻ സംസ്ഥാനക്കാർ അവർക്ക് ഹൃദ്യമായ ആതിഥ്യമരുളിയെങ്കിലും അടിമത്തത്തിന്റെ ദൃശ്യങ്ങൾ, അവരെ ഈ സമ്പ്രദായത്തിന്റെ എതിരാളികളാക്കുകയെന്ന കൃത്യത്തെ സ്ഥിരീകരിച്ചു. അടുത്ത വർഷം, പടിഞ്ഞാറൻ ന്യൂയോർക്കിലെ പല ഭൂപ്രദേശങ്ങളും സ്വന്തമാക്കിയിരുന്ന ഹോളണ്ട് ലാൻഡ് കമ്പനിയുടെ പുതിയ ഉടമസ്ഥരുടെ ഏജന്റ് എന്ന ജോലി സെവാർഡ് സ്വീകരിച്ചു. അക്കാലത്ത് അനേകം കുടിയേറ്റക്കാർ റിയൽ എസ്റ്റേറ്റ് ഉടമകളിൽനിന്ന് ഭൂമി തവണ വ്യവസ്ഥയിൽ വാങ്ങിയിരുന്നു. പഴയ ഭൂവുടമകളേക്കാൾ കർക്കശക്കാരായി കാണപ്പെട്ട പുതിയ ഭൂവുടമകൾ  അസ്വാസ്ഥ്യങ്ങൾ പുകയുന്ന സമയത്ത് പ്രശ്നങ്ങളെ പരിഹരിക്കാമെന്നുള്ള പ്രതീക്ഷയിൽ പടിഞ്ഞാറൻ ന്യൂയോർക്കിൽ അക്കാലത്തു ജനശ്രദ്ധ നേടിയിരുന്ന സിവാർഡിനെ ജോലിക്കെടുത്തു. അദ്ദേഹം ഈ ജോലിയിൽ ശോഭിക്കുകയും 1837-ലെ സാമ്പത്തികപ്രതിസന്ധിയുടെ തുടക്കത്തിൽ സാധ്യമായ ഇടങ്ങളിൽ ഏറ്റെടുക്കൽ നടപടികൾ ഒഴിവാക്കാൻ ഉടമകളെ പ്രേരിപ്പിക്കുകയും ചെയ്തു. 1838 ൽ ഈ കമ്പനിയുടെ കൈവശമുള്ള ഭൂമികളും ഓഹരകളും താനുംകൂടി ഉൾപ്പെട്ട ഒരു കൺസോർട്ടിയം മുഖേന വാങ്ങുന്നതിനും അദ്ദേഹമായിരുന്നു ഏർപ്പാടുകൾ ചെയ്തിരുന്നത്.

1836 ൽ വാൻ ബ്യൂറൻ പ്രസിഡന്റായി തിരഞ്ഞെടുക്കപ്പെട്ടു. തന്റെ കർത്തവ്യങ്ങൾ നിർവ്വഹിക്കുന്നതിനൊപ്പംതന്നെ സെവാർഡ് അദ്ദേഹത്തെതിരെ പ്രചാരണം നടത്തുന്നതിനും സമയം കണ്ടെത്തി. ഉദ്ഘാടനത്തിനുശേഷം അധികം താമസിയാതെ സാമ്പത്തിക പ്രതിസന്ധി ഉടലെടുക്കുകയും ന്യൂയോർക്ക് രാഷ്ട്രീയത്തെ നിയന്ത്രിച്ചിരുന്ന റീജൻസിയുടെ നിലനിൽപ്പിനു ഭീഷണി ഉയർത്തുകയും ചെയ്തു. 1836 ലെ ഗവർണർ തെരഞ്ഞെടുപ്പിൽ സീവാർഡ് പങ്കെടുത്തില്ല. എന്നാൽ ഡെമോക്രാറ്റുകളുടെ ജനപ്രീതി ഇടിഞ്ഞതോടെ 1838 ൽ വിജയത്തിലേയ്ക്കുള്ള പാത തിരിച്ചറിഞ്ഞു (തെരഞ്ഞടുപ്പു നടന്നിട്ടു അപ്പോൾ രണ്ട് വർഷമേ ആയിരുന്നുള്ളൂ). മറ്റ് പ്രമുഖ വിഗ്സ് നേതാക്കളും നാമനിർദ്ദേശം ആവശ്യപ്പെട്ടിരുന്നു. 1834-ൽ സീവേഡ് മറ്റ് വിഗ് സ്ഥാനാർത്ഥികളെക്കാൾ മുന്നിലാണെന്ന് കൺവെൻഷനിലെ പ്രതിനിധികളെ ബോധ്യപ്പെടുത്തുന്നതിൽ വീഡ് വിജയം കണ്ടു. നാലാം ബാലറ്റിൽ സീവാർഡ് നാമനിർദ്ദേശം ചെയ്യപ്പെട്ടു. സെവാർഡിന്റെ എതിരാളി വീണ്ടും മാർസിതന്നെ ആയിരുന്നു, സമ്പദ് വ്യവസ്ഥ തെരഞ്ഞെടുപ്പിലെ പ്രധാന വിഷയവുമായിരുന്നു. സാമ്പത്തിക മാന്ദ്യത്തിന്റെ ഉത്തരവാദികൾ ഡെമോക്രാറ്റുകളാണെന്ന് വിഗ്സ് വാദിച്ചു. പ്രധാന ഓഫീസുകളിൽ സ്ഥാനാർഥികൾ വ്യക്തിപരമായി പ്രചാരണം നടത്തുന്നത് അനുചിതമാണെന്നു കരുതിയിരുന്നതിനാൽ, സെവാർഡ് അതിൽ അധികവും വീഡിന്റെ ഉത്തരവാദിത്തത്തിനുവിട്ടു. 400,000 വോട്ടുകൾ കാസ്റ്റു ചെയ്തതിൽനിന്ന് ഏകദേശം പതിനായിരത്തിലേറെ വോട്ടുകളുടെ ഒരു മാർജിനിൽ സെവാർഡ് തിരഞ്ഞെടുക്കപ്പെട്ടു. വിഗ്പാർട്ടിക്ക് ഏറ്റവും പരമപ്രധാനമായിരുന്ന ആ വിജയത്തോടെ  ന്യൂയോർക്ക് സംസ്ഥാനത്തെ റീജൻസിയുടെ  അധികാരസ്ഥാനത്തെ പൂർണ്ണമായി തൂത്തെറിയുന്നതിനും വിഗ് പാർട്ടിക്കു സാധിച്ചു.

1839 ജനുവരി 1-ന് ജയാരവം മുഴക്കിയ വിഗ് അംഗങ്ങളുടെ മുമ്പാകെ ന്യൂയോർക്കിലെ ഗവർണറായി വില്യം സെവാർഡ് സത്യപ്രതിജ്ഞ ചെയ്ത് അധികാരമേറ്റെടുത്തു. ആ കാലഘട്ടത്തിൽ, ന്യൂയോർക്ക് ഗവർണറുടെ വാർഷിക സന്ദേശം ഒരു പ്രസിഡന്റേതെന്നതുപോലെ വ്യാപകമായി പ്രസിദ്ധീകരിക്കപ്പെടുകയും ചർച്ച ചെയ്യപ്പെടുകയും ചെയ്തു. "അദ്ദേഹത്തിന്റെ തിളയ്ക്കുന്ന യുവത്വം, ഊർജം, ഉൽക്കർഷേച്ഛ, ശുഭാപ്തിവിശ്വാസം എന്നിവയോടുള്ള പ്രകടനമാണ്"  ഈ സന്ദേശത്തിലൂടെ വെളിവാക്കപ്പെട്ടതെന്ന് സിവാർഡിന്റെ ജീവചരിത്രകാരൻ എഴുതി. അമേരിക്കയുടെ ഇനിയും ചൂഷണം ചെയ്യപ്പെട്ടിട്ടില്ലാത്ത വിഭവങ്ങളെ സെവാർഡ് ശ്രദ്ധാപൂർവ്വം നിരീക്ഷിക്കുകയും ഇവ വേണ്ടരീതിയിൽ പ്രയോജനപ്പെടുത്തുന്നതിന് കുടിയേറ്റം പ്രോത്സാഹിപ്പിക്കേണ്ടതാണെന്നും അദ്ദേഹം പറഞ്ഞു. ന്യൂയോർക്കിന്റെ തീരത്തെത്തുന്നവർക്ക് പൌരത്വവും മതപരമായ സ്വാതന്ത്ര്യവും നൽകണമെന്ന് അദ്ദേഹം ആവശ്യപ്പെട്ടു. അക്കാലത്ത്, ന്യൂ യോർക്ക് നഗരത്തിലെ പൊതുവിദ്യാലയങ്ങൾ പ്രൊട്ടസ്റ്റൻറുകളടെ മേൽനോട്ടത്തിലും വിദ്യാഭ്യാസത്തിനായി കിംഗ് ജയിംസ് ബൈബിൽ ഉൾപ്പെടെയുള്ള പ്രൊട്ടസ്റ്റന്റ് പാഠപുസ്തകങ്ങൾ ഉപയോഗിച്ചുമാണ്  നടത്തിയിരുന്നത്. നിലവിലെ സമ്പ്രദായം കുടിയേറ്റക്കാരുടെ കുട്ടികളുടെ സാക്ഷരതയ്ക്ക് തടസ്സമാകുമെന്നുവിശ്വസിച്ച സെവാർഡ്, അത് മാറ്റാൻ നിയമനിർമ്മാണം നിർദ്ദേശിച്ചിരുന്നു. “വിദ്യാഭ്യാസം, സമ്പന്നനും ദരിദ്രനും, യജമാനനും അടിമയും തമ്മിലുള്ള വിവേചനം ഒഴിവാക്കുന്നു, അത് അജ്ഞതയെ അകറ്റുകയും കുറ്റകൃത്യങ്ങളുടെ വേരറുക്കുകയും ചെയ്യുന്നു” എന്നദ്ദേഹം പറഞ്ഞു. സോർവാർഡിന്റെ നിലപാടുകൾ കുടിയേറ്റക്കാർക്കിടയിൽ ഏറെ പ്രചാരം ലഭിച്ചു, എന്നാൽ ഇത് നാട്ടുകാർക്ക് ഇഷ്ടപ്പെട്ടിരുന്നില്ല. അവരുടെ ഈ എതിർപ്പ് അന്തിമമായി 1860 ലെ റിപ്പബ്ലിക്കൻ പ്രസിഡന്റ് സ്ഥാനാർഥിത്വത്തിന്റെ നാമനിർദ്ദേശം അദ്ദേഹം നേടിയെടുക്കുന്നതിനെ പരാജയപ്പെടുത്താൻ സഹായിക്കുമായിരുന്നു.


</doc>
<doc id="350463" url="https://ml.wikipedia.org/wiki?curid=350463" title="കൊട്ടിയൂർ മരപ്പല്ലി">
കൊട്ടിയൂർ മരപ്പല്ലി

കേരളത്തിൽ കണ്ണൂർ ജില്ലയിലെ കൊട്ടിയൂർ വന്യജീവി സങ്കേതം എന്നിവിടങ്ങളിൽ ഈ പല്ലിയെ കണ്ടെത്തിയിട്ടുണ്ട്.

42 മില്ലി മീറ്റർ (1.7 in) ആണിതിന്റെ വലിപ്പം." 


</doc>
<doc id="350470" url="https://ml.wikipedia.org/wiki?curid=350470" title="ലോകത്തിലെ കാപ്പിക്കുരു ഇനങ്ങൾ">
ലോകത്തിലെ കാപ്പിക്കുരു ഇനങ്ങൾ

ലോകത്തിലെ കാപ്പിക്കുരു ഇനങ്ങളെക്കുറിച്ചു പ്രതിപാദിക്കുന്നു ഈ ലേഖനം.


</doc>
<doc id="350474" url="https://ml.wikipedia.org/wiki?curid=350474" title="ബെഡോം പാറത്തവള">
ബെഡോം പാറത്തവള

പശ്ചിമഘട്ടതദ്ദേശവാസിയായ ഒരു തവളയാണ് ബെഡോം പാറത്തവള അഥവാ Beddome's leaping Frog (Beddome's Indian frog). . ഐ യു സി എൻ പട്ടികപ്രകാരമുള്ള പരിപാലന സ്ഥിതി നിലനിൽപ്പ് ആശങ്കാജനകമല്ലാത്ത ജീവിവർഗ്ഗങ്ങൾ എന്നാണ്. റിച്ചാർഡ് ഹെൻറി ബെഡോമി എന്ന പ്രകൃതിശാസ്ത്രജ്ഞന്റെ സ്മരണാർത്ഥമാണ് ഈ സ്പീഷീസിന് ഇന്ധിരാനാ ബെഡ്ഡോമി (Indirana beddomii) എന്ന പേരു നൽകിയത്. 

മുതിർന്ന തവളകൾക്ക് 35-60 മില്ലീമീറ്റർ നീളം മുണ്ടാകും. ഇവയുടെ വിരലുകളിൽ ഒന്നാമത്തേയും രണ്ടാമത്തേയും വിരൽ തുല്യ വലിപ്പമുള്ളവയാണ്. വിരലുകളുടെ അഗ്രങ്ങളിൽ വികസിപ്പിക്കാൻ സാധിക്കുന്ന ഡിസ്കുകൾ ഉണ്ട്. 

പശ്ചിമഘട്ടത്തിന്റെ വനങ്ങളിലാണ് ഈ സ്പീഷീസ് കാണപ്പെടുന്നത്. ആർദ്ര ഇലപൊഴിയും വനങ്ങളിലെ പുഴയുള്ള പ്രദേശത്തും, നിത്യഹരിത വനങ്ങളിലും ചതുപ്പുകളിലുമാണ് സാധാരണയായി വസിക്കുന്നത്. ഇവയെ കൃഷി മേഖലകളിൽ കാണപ്പെടാറില്ല.നനവാർന്ന കിഴുക്കാംതൂക്കായ പാറകളിൽ വെച്ചാണ് ഇവയുടെ ബ്രീഡിംഗ് നടത്തുന്നത്.

വനനശീകരണം (കാർഷികാവശ്യങ്ങൾ ഉൾപ്പെടെ)ഈ സ്പീഷിന്റെ നിലനിൽപ്പിന് ഭീഷണിയാണ്.


</doc>
<doc id="350481" url="https://ml.wikipedia.org/wiki?curid=350481" title="അലി ലാർട്ടെർ">
അലി ലാർട്ടെർ

അലിസൺ എലിസബത്ത് (അലി) ലാർട്ടെൻ ഒരു അമേരിക്കൻ അഭിനേത്രിയാകുന്നു. എൻ.ബി.സി. സയൻസ് ഫിക്ഷൻ നാടകമായി ഹീറോസിലെ ഇരട്ടവേഷങ്ങളായ നിക്കി സാൻഡേർസ്, ട്രേസി സ്ടൌസ് എന്നീ കഥാപാത്രങ്ങളിലൂടെ പ്രേക്ഷകമനസ്സിൽ ഇടം നേടി. അനേകം ടെലിവിഷൻ ഷോകളിൽ അതിഥി വേഷങ്ങളും ചെയ്തിരിക്കുന്നു. 

ലാർട്ടെൻ ജനിച്ചത് ന്യൂജർസിയിലെ ചെറി ഹില്ലിലാണ്.

</doc>
<doc id="350482" url="https://ml.wikipedia.org/wiki?curid=350482" title="മുംബൈ സിറ്റി എഫ് സി">
മുംബൈ സിറ്റി എഫ് സി

ഇന്ത്യൻ സൂപ്പർ ലീഗിലെ മുംബൈ നഗരത്തെ പ്രതിനിധീകരിക്കുന്ന ടീമാണ് മുംബൈ സിറ്റി എഫ് സി. 2014 ആഗസ്റ്റിൽ രൂപീകരിച്ച ടീം ഇന്ത്യൻ സൂപ്പർ ലീഗിന്റെ ആദ്യ സീസണിൽ കളിച്ചിരുന്നു. രൺബീർ കപൂർ, ബിമൽ പരേഖ് തുടങ്ങിയവരാണ് മുംബൈ സിറ്റി എഫ് സിയുടെ ഉടമസ്ഥർ.ആദ്യ സീസണിൽ ഇഗ്ലീഷ് പരിശീലകൻ പീറ്റർ റെയ്ഡ് ആയിരുന്നു മുംബൈയുടെ പരിശീലകൻ. എന്നാൽ രണ്ടാം സീസണിൽ മാർക്വീ താരവും പരിശീലകനും ഫ്രഞ്ച് ഫുട്ബോൾ താരം നിക്കോളാസ് അനെൽക്കയായിരുന്നു.

2014ൽ ഓൾ ഇന്ത്യ ഫുട്ബോൾ ഫെഡറേഷനും ഐ.എം.ജി. റിലയൻസും സംയുക്തമായി സഹകരിച്ച് ഇന്ത്യൻ പ്രീമിയർ ലീഗിന്റെ മാതൃകയിൽ എട്ടു നഗരങ്ങളെ പ്രതിനിധീകരിച്ചുള്ള ടീമുകളെ ഉൾപ്പെടുത്തി ഇന്ത്യൻ സൂപ്പർ ലീഗ് എന്ന പേരിൽ ടൂർണമെന്റ് നടത്താൻ തീരുമാനിച്ചു.

2014 സെപ്റ്റംബർ 15ന് നിക്കോളാസ് അനെൽക്ക ക്ലബ്ബുമായുള്ള കരാർ ഒപ്പിട്ടു. . 3 ദിവസങ്ങൾക്കു ശേഷം സ്വീഡൻ ഫുടബോൾ താരം ഫ്രെഡറിക് ലുങ്ബർഗിനെ ടീമിന്റെ മാർക്വീ താരമായി പ്രഖ്യാപിച്ചു.

കൊൽക്കത്തയിലെ സാൾട്ട് ലേക്ക് സ്റ്റേഡിയത്തിൽ വച്ച് 2014 ഒക്ടോബർ 12ന് അത്‌ലറ്റിക്കോ ഡി കൊൽക്കത്തയ്ക്കെതിരെയായിരുന്നു മുംബൈയുടെ ആദ്യ മത്സരം.. ആദ്യ മത്സരത്തിൽ 3-0ന് തോറ്റു. മുംബൈയിലെ ഡി.വൈ.പാട്ടീൽ സ്റ്റേഡിയത്തിൽ വച്ച് 2014 ഒക്ടോബർ 18ന് എഫ് സി പുണെ സിറ്റിയ്ക്കെതിരെ 5-0ന് ആദ്യ വിജയം നേടി. ഈ മത്സരത്തിൽ മുംബൈയുടെ ആന്ദേ മോറിറ്റ്സ് ഇന്ത്യൻ സൂപ്പർ ലീഗിലെ ആദ്യ ഹാട്രിക് നേടി.പ്ലേ ഓഫിലേക്ക് കടക്കാതെ ഏഴാം സ്ഥാനത്തായിരുന്നു മുംബൈ സിറ്റി എഫ് സി. 

2015 ജൂലൈയിൽ പീറ്റർ റെയ്ഡിനു പകരം നിക്കോളാസ് അനെൽക്ക പരിശീലക സ്ഥാനം ഏറ്റെടുത്തു. ഇതോടെ അനെൽക്ക പരിശീലകനും കളിക്കാരനുമായി.ഫ്രാൻസ് ബെർട്ടിൻ സീസണിന്റെ തുടക്കത്തിൽ ക്യാപ്റ്റനായി നിയമിതനായി. രണ്ടാം സീസണിൽ 14 മത്സരങ്ങളിൽ നിന്ന് 4 മത്സരങ്ങളിൽ വിജയിച്ചു.  ഗ്രൂപ്പ് പട്ടികയിൽ ആറാം സ്ഥാനത്തായിരുന്നു മുംബൈ. 

2014, 2015 സീസണുകളിൽ മുബൈയിലെ ഡി.വൈ. പാട്ടീൽ സ്റ്റേഡിയമായിരുന്നു മുംബൈ സിറ്റി എഫ് സിയുടെ ഹം ഗ്രൗണ്ട്. എന്നാൽ 2016 സീസണിൽ അന്ധേരി സ്പോർട്സ് കോംപ്ലക്സ് ആയിരിക്കും ടീമിന്റെ ഹോം ഗ്രൗണ്ട്.  


</doc>
<doc id="350484" url="https://ml.wikipedia.org/wiki?curid=350484" title="ഇവാങ്ക ട്രമ്പ്">
ഇവാങ്ക ട്രമ്പ്

ഇവാങ്ക മേരി ട്രമ്പ് (; ജനനം: ഒക്ടോബർ 30, 1981) ഒരു അമേരിക്കൻ വ്യവസായ പ്രമുഖയും ഫാഷൻ മോഡലുമാണ്. പഴയകാല ഫാഷൻ മോഡലായ ഇവാന ട്രമ്പിന്റെയും മുൻ അമേരിക്കൻ റിയൽ എസ്റ്റേറ്റ് വ്യവസായിയും നിലവിലെ അമേരിക്കൻ ഐക്യനാടുകളുടെ പ്രസിഡൻറുമായ ഡൊണാൾഡ് ട്രമ്പിന്റെയും മകളാണ് ഇവാങ്ക. നിലവിൽ അവർ പ്രസിഡൻറിന്റെ മുഖ്യ ഉപദേശകയായി പ്രവർത്തിക്കുന്നു. ജൂതവംശജനായ ജാറെഡ് കുഷ്നറെ വിവാഹം കഴിച്ചതിനു ശേഷം മതപരിവർത്തനം നടത്തുകയും അമേരിക്കൻ പ്രഥമകുടുബത്തിലെ ആദ്യ ജൂത അംഗമായി മാറുകയും ചെയ്തു.

ന്യൂയോർക്കിലെ മൻഹാട്ടണിൽ ഒരു അമേരിക്കൻ ബിസിനസുകാരനായ ഡൊണാൾഡ് ട്രമ്പിന്റെയും അദ്ദേഹത്തിന്റെ ആദ്യത്തെ ഭാര്യയായ ഇവാനയുടെയൂം മകളായി 1981 ഒക്ടോബർ 30 ന് ജനിച്ചു. അമ്മ പഴയ ചെക്കോസ്ലോവാക്കിയയിൽ നിന്നുള്ള പഴയ മോഡലാണ്. 1991 ൽ ഇവാങ്കയ്ക്ക് 9 വയസുള്ളപ്പോൾ മാതാപിതാക്കൾ വിവാഹമോചിതരായി. ഡോനാൾഡ് ജൂനിയർ, എറിക് എന്നിങ്ങനെ രണ്ടു സഹോദരന്മാരും ടിഫാനി എന്ന അർത്ഥസഹോദരിയും ബാരൊൺ എന്ന അർത്ഥസഹോദരനുമുണ്ട്.


</doc>
<doc id="350486" url="https://ml.wikipedia.org/wiki?curid=350486" title="മണ്ട്രോത്തുരുത്ത് (ചലച്ചിത്രം)">
മണ്ട്രോത്തുരുത്ത് (ചലച്ചിത്രം)

പി.എസ്. മനു സംവിധാനം ചെയ്ത മലയാളചലച്ചിത്രമാണ് മണ്ട്രോത്തുരുത്ത്. കൊല്ലം ജില്ലയിലെ കുണ്ടറയ്ക്ക് സമീപം അഷ്ടമുടിക്കായലും കല്ലടയാറും കൊണ്ട് ചുറ്റപ്പെട്ടു കിടക്കുന്ന
മൺറോതുരുത്ത് ദ്വീപിലാണ് ഈ സിനിമ ഷൂട്ട് ചെയ്തിരിക്കുന്നത്.

ഇന്ദ്രൻസ്, അലൻസിയർ ലേ ലോപ്പസ്, ജേസൺ ചാക്കോ, അഭിജാ ശിവകല, അനിൽ നെടുമങ്ങാട് എന്നിവരാണ് ചിത്രത്തിലെ മറ്റ് അഭിനേതാക്കൾ. 
ഒരു തുരുത്തിൽ ഏകാന്തനായി ജീവിക്കേണ്ടി വരുന്ന ഒരു പിതാവിന്റെ മാനസിക വ്യഥകളാണ് ഈ ചിത്രത്തിന്റെ കേന്ദ്ര പ്രമേയം. മുത്തശ്ശനോടൊത്ത് കഴിയാനായി കേശുവും അവന്റെ അച്ഛനും മണ്ട്രോത്തുരുത്തിൽ എത്തുന്നു. വിചിത്ര സ്വഭാവ സവിശേഷതകൾ പ്രകടിപ്പിക്കുന്ന കേശുവിനെ മാനസികാരോഗ്യകേന്ദ്രത്തിലാക്കാനുള്ള അച്ഛന്റെ തീരുമാന്തെ മുത്തശ്ശൻ എതിർക്കുന്നു. കേശുവിനെ മുത്തശ്ശൻ കൂടെ നിർത്തി ജീവിതം കാണിച്ചുകൊടുക്കാൻ ശ്രമിക്കുന്നതും തടർന്ന് അനുഭവിക്കേണ്ടിവരുന്ന സംഘർഷങ്ങളുമാണ് ചിത്രം അനാവരണം ചെയ്യുന്നത്.


</doc>
<doc id="350492" url="https://ml.wikipedia.org/wiki?curid=350492" title="മഞ്ഞ മണവാട്ടിത്തവള">
മഞ്ഞ മണവാട്ടിത്തവള

റാനിഡേ എന്ന ഉഭയജീവി"കുടുംബത്തിലെ ഒരു സ്പീഷിസാണ് മഞ്ഞ മണവാട്ടിത്തവള (Yellowish Golden-backed Frog)." "."[1 ഇത് പശ്ചിമഘട്ടതദ്ദേശവാസിയായ ഒരു തവളയാണ്. ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

കേരളത്തിലെ വയനാട്, പാലക്കാട് ജില്ലകളിലും തമിഴ്നാട്ടിലെ നീലഗിരി ജില്ലയിലും കാണപ്പെടുന്നു.


</doc>
<doc id="350503" url="https://ml.wikipedia.org/wiki?curid=350503" title="കുഞ്ഞൻ രാത്തവള">
കുഞ്ഞൻ രാത്തവള

കേരളതദ്ദേശവാസിയായ ഒരു തവളയാണ് കുഞ്ഞൻ രാത്തവള അഥവാ Miniature Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ_അപര്യാപ്തമായ_സ്പീഷിസുകൾ എന്നാണ്. നിക്റ്റിബട്രാക്കിഡെ എന്ന കുടുംബത്തിലെ ഒരു സ്പീഷിസാണിത്. 


</doc>
<doc id="350511" url="https://ml.wikipedia.org/wiki?curid=350511" title="ഇവാൻ ജേക്കബ്">
ഇവാൻ ജേക്കബ്

പ്രമുഖ ഇന്ത്യൻ കായിക താരമായിരുന്നു ഇവാൻ ജേക്കബ്.
1952ൽ ഫിൻലണ്ടിലെ ഹെൽസിങ്കിൽ നടന്ന ഒളിമ്പിക്‌സിൽ ഇന്ത്യയ്ക്കു വേണ്ടി 400 മീറ്റർ ഓട്ട മത്സരത്തിൽ പങ്കെടുത്തു.



</doc>
<doc id="350516" url="https://ml.wikipedia.org/wiki?curid=350516" title="മഞ്ഞ വരയൻ പൂത്താലി">
മഞ്ഞ വരയൻ പൂത്താലി

ശരീരത്തിന് ഇളം നീല നിറവും ഉരസ്സിന് മുകൾഭാഗം മഞ്ഞ കലർന്ന ഇളം പച്ച നിറവും അതിൽ കറുത്ത വരകളുമുള്ള നിലത്തൻ കുടുംബത്തിൽ ഉള്ള ഒരിനം സൂചിത്തുമ്പിയാണ് മഞ്ഞ വരയൻ പൂത്താലി .

നീലച്ചുട്ടിയോട് സാമ്യമുണ്ടെങ്കിലും വലിപ്പക്കൂടുതൽ കൊണ്ടും ഉരസ്സിന് മുകൾ ഭാഗത്തെ നിറങ്ങൾ കൊണ്ടും ഇവയെ പ്രത്യേകം തിരിച്ചറിയാൻ കഴിയും. പശ്ചിമഘട്ടത്തിലെ സ്ഥാനീയത്തുമ്പിയായ ഇവ തെക്കൻ കേരളത്തിൽ സാധാരണമാണ്. വനപ്രദേശങ്ങളിലെ തടാകങ്ങളിലും അരുവികളിലും നാട്ടിൻ പ്രദേശങ്ങളിലെ പുഴകളിലും തോടുകളിലും ഇവ കാണപ്പെടുന്നു. കണ്ണുകൾക്ക് ഇളം പച്ച നിറവും മുകൾ ഭാഗത്തായി കറുത്ത തൊപ്പിയുമുണ്ട്. ഇളം പച്ച കലർന്ന മഞ്ഞ വരയുള്ള ഉരസ്സിന് മുകൾ ഭാഗത്ത് കറുപ്പുനിറമാണ്. ഇവ ചിലപ്പോൾ കറുപ്പിൽ ഓറഞ്ച് നിറമുള്ള വരകളോടു കൂടിയും കാണപ്പെടുന്നു. ഉരസ്സിന്റെ പകുതിക്കു താഴെ ഇളം നീല നിറമാണ്. ചിറകിനോടു ചേരുന്ന വശങ്ങളിലായി നീളത്തിലുള്ള രണ്ടു കറുത്ത കലകളും കാണാം. കറുപ്പു നിറമുള്ള കാലുകളുടെ അകവശം ഇളം നീലയാണ്. ഉദരത്തിന്റെ അടിവശം ഇളം നീലയും മുകൾ ഭാഗം കറുത്ത നിറവുമാണ്. ഖണ്ഡങ്ങൾക്കിടയിൽ ഇളം നീല വളയങ്ങളുമുണ്ട്. സുതാര്യമാണ് ഇവയുടെ ചിറകുകൾ.



</doc>
<doc id="350518" url="https://ml.wikipedia.org/wiki?curid=350518" title="കരിമ്പൻ അരുവിയൻ">
കരിമ്പൻ അരുവിയൻ

ശരീരമാസകലം കറുപ്പ് നിറമുള്ള അരുവിയൻ കുടുംബത്തിൽ ഉള്ള ഒരിനം സൂചിത്തുമ്പിയാണ് കരിമ്പൻ അരുവിയൻ . ഫ്രെസർ തുമ്പി ഗവേഷണയാത്രകളിൽ സന്തതസഹചാരിയായിരുന്ന തന്റെ ഭാര്യയോടുള്ള ആദരസൂചകമായാണ് ഇതിനു "Dysphaea ethela" എന്ന പേരു നൽകിയത്.

കേരളം, കർണാടകം, തമിഴ്‌നാട് എന്നീ സംസ്ഥനങ്ങളിൽ ഇവയെ കണ്ടുവരുന്നു. പൂർവഘത്തിലും മധ്യഇന്ത്യയിലും ഇവയെ കണ്ടെത്തിയിട്ടുണ്ട്.

വനപ്രദേശങ്ങളിലെ ഒഴുക്കുള്ള അരുവികളിലും, അപൂർവ്വമായി നാട്ടിൻ പുറങ്ങളിലെ പുഴകളിലും ഇവ കാണപ്പെടുന്നു. മഴ കഴിഞ്ഞുള്ള കാലങ്ങളിൽ ഇവയുടെ ചെറിയ കൂട്ടങ്ങൾ കാണാം. ജലാശയങ്ങളിൽ നിന്നും പൊങ്ങിനിൽക്കുന്ന പാറകൾ, മരക്കുറ്റികൾ എന്നിവയാണ് പ്രധാന ഇരിപ്പിടങ്ങൾ. വലിയ കണ്ണുകളുടെ മുകൾ ഭാഗം കറുപ്പു കീഴ്ഭാഗം ചാര നിറവുമാണ്. കറുത്ത ഉരസ്സിൽ കൂടി തവിട്ടു നിറത്തിലുള്ള നേർത്ത വരകൾ പോകുന്നുണ്ട്. ഇവയുടെ കാലുകൾക്ക് കറുത്ത നിറമാണ്. നീളമുള്ള കറുത്ത ഉദരത്തിന് തവിട്ടു വളയങ്ങളുണ്ട്. ഉദരത്തിന്റെ അഗ്രഭാഗം വളച്ചു മുകളിലോട്ടുയർത്തി പിടിക്കുന്ന ശീലവുമുണ്ട്. ഇവയുടെ ചിറകിന് തിളങ്ങുന്ന ഇളം തവിട്ടു നിറമോ കറുപ്പ് നിറമോ ആയിരിക്കും. തവിട്ടു നിറമുള്ള കണ്ണിന്റെ കീഴ്ഭാഗം ചാരനിറമാണ്. കറുത്ത ഉരസ്സിൽ മഞ്ഞ വരകളുണ്ട്. ഉദരത്തിന് കറുപ്പു നിറവും അതിൽ മഞ്ഞ വരകളും വളയങ്ങളുമുണ്ട്. ഇവയ്ക്ക് ദീർഘനേരം പറക്കാനുള്ള കഴിവമുണ്ട്. അപകടമുണ്ടെന്നു തോന്നിയാൽ വളരെ ഉയരമുള്ള മരച്ചില്ലുകളിലേക്ക് പറന്ന് അപ്രത്യക്ഷമാവും. ആൺതുമ്പികൾ പാറകളിലും മരക്കുറ്റിയിലും ഒരിടത്തുതന്നെ വളരെയേറെ നേരം ഇരിക്കാനിഷ്ടപ്പെടുന്നു. പെൺതുമ്പികൾ ജലാശയത്തിനോട് ചേർന്നുള്ള പൊക്കമുള്ള മരത്തിന്റെ ചില്ലകളിലാണ് വിശ്രമിക്കാറുള്ളത്.



</doc>
<doc id="350519" url="https://ml.wikipedia.org/wiki?curid=350519" title="തെക്കൻ അരുവിയൻ">
തെക്കൻ അരുവിയൻ

ശരീരത്തിന് കറുപ്പു ചുവപ്പും നിറവും ചിറകിൽ വലിയ ഒരു കറുത്ത പാടുമുള്ള അരുവിയൻ കുടുംബത്തിൽ ഉള്ള ഒരിനം സൂചിത്തുമ്പിയാണ് തെക്കൻ അരുവിയൻ .

ആൺതുമ്പികളുട തവിട്ടു നിറത്തിലുള്ള ചുണ്ടും, ചുവന്ന കാലുകളും ചിറകിലെ വലിയ കറുത്ത പാടും മറ്റു അരുവിയന്മാരുമായി തിരിച്ചറിയുവാൻ സഹായിക്കുന്നു. പശ്ചിമഘട്ടത്തിൽ പാലക്കാടിന് തെക്കോട്ടു മാത്രമേ ഇവയെ കാണാറുള്ളു. ഉൾക്കാടുകളിൽ പ്രത്യേകിച്ച് ഉയർന്ന വനമേഖലകളിലെ അരുവികളിലെ തുറസ്സായ ഇടങ്ങളിൽ കാണപ്പെടുന്നു. കണ്ണുകൾക്ക് കടും തവിട്ടു നിറവും കീഴ്ഭാഗം മങ്ങിയ മഞ്ഞയുമാണ്. ഉരസ്സിന് കറുപ്പിൽ മഞ്ഞ വരകളും, കീഴ് പകുതിയിൽ മഞ്ഞയിൽ കറുത്ത ചെറിയ പൊട്ടുകളുമുണ്ട്. ചുവന്ന നിറമുള്ള കാലുകളുടെ അവസാന ഖണ്ഡങ്ങൾക്ക് കറുപ്പ് നിറമാണ്. ഉരുണ്ടതും നീളമുള്ളതുമായ ഉദരത്തിന് ചുവപ്പു നിറവും അഗ്രഭാഗങ്ങൾ കറുത്തതുമാണ്. സുതാര്യമായ നീളമുള്ള ചിറകാണ് ഇവയ്ക്കുള്ളത്. പിൻ ചിറകിൽ പകുതി മുതൽ അഗ്രഭാഗം വരെ കറുത്തതായിരിക്കും. മുൻ ചിറകുകൾക്ക് പിൻ ചിറകിനെക്കാൾ നീളം കൂടുതലായിരിക്കും. പിൻ ചിറകുകൾ തുറക്കുമ്പോൾ കറുത്ത ഭാഗങ്ങളിൽ തിളങ്ങുന്ന ചുവപ്പ് നിറം കാണാം. ഉരസ്സിനും ഉദരത്തിനും കടും തവിട്ടു നിറവും അതിൽ പച്ച കലർന്ന മങ്ങിയ മഞ്ഞ വരകളും കലകളുമുണ്ട്.സുതാര്യമായ ചിറകിനു നേരിയ തവിട്ടുനിറമുണ്ട്. പറന്നു വന്നിരുന്ന ഉടനെയും അപകട സൂചനയുള്ളപ്പോഴും ചിറകുകൾ വിരിച്ച് പിൻ ചിറകുകളിലെ തിളങ്ങുന്ന ചുവപ്പ് നിറം കാണിക്കാറുണ്ട്. പെൺതുമ്പികൾ ജലാശയത്തിനരികിൽ പൊക്കമുള്ള ചെടികളിൽ മാറി മാറി ഇരിക്കാറാണ് പതിവ്. ചിലപ്പോൾ ഇവ കൂട്ടമായും കാണാറുണ്ട്. 



</doc>
<doc id="350520" url="https://ml.wikipedia.org/wiki?curid=350520" title="നിംഫേസീ">
നിംഫേസീ

സപുഷ്പികളിൽ ഉൾപ്പെടുന്ന ഒരു സസ്യകുടുംബമാണ് നിംഫേസീ (Nymphaeaceae) .മൂലകാണ്‌ഡത്തോടു കൂടിയ ജലസസ്യങ്ങളുൾപ്പെടുന്ന ഈ സസ്യകുടുംബത്തിലെ അംഗങ്ങളെ ലോകമെമ്പാടുമുള്ള ഉഷ്ണമേഖല, മിതശീതോഷ്ണ മേഖലാ പ്രദേശങ്ങളിൽ കാണപ്പെടുന്നു. ഈ സസ്യകുടുംബത്തിൽ 8 ജീനസ്സുകളിലായി ഏകദേശം 70 സ്പീഷിസുകളാണുള്ളത്. മണ്ണിൽ വേരുറപ്പിച്ച് വെള്ളത്തിലൂടെ വളർന്ന തണ്ടിന്റെ അഗ്രഭാഗത്തായി ഇലകളും പൂവുകളും കാണാം. ഇലകളും പൂവുകളും വെള്ളത്തിനു പ്രതലത്തിൽ പൊങ്ങിക്കിടക്കുന്ന തരത്തിലോ അല്ലെങ്കിൽ വെള്ള പ്രതലത്തിൽ നിന്ന് ഉയർന്നു നിൽക്കുന്ന തരത്തിലോ ആയിരിക്കും. 

ഇവയുടെ ഇലകൾ ലഘുപത്രത്തോടു കൂടിയവയും ഏകാന്തരന്യാസത്തിൽ ക്രമീകരിച്ചതുമാണ്.


</doc>
<doc id="350521" url="https://ml.wikipedia.org/wiki?curid=350521" title="വടക്കൻ അരുവിയൻ">
വടക്കൻ അരുവിയൻ

ശരീരത്തിന് കറുപ്പും ചുവപ്പും നിറമുള്ള അരുവിയൻ കുടുംബത്തിൽ ഉള്ള ഒരിനം സൂചിത്തുമ്പിയാണ് വടക്കൻ അരുവിയൻ .

ആൺതുമ്പിയുടെ ഇളം നീല ചുണ്ടും മഞ്ഞയും കറുപ്പു നിറമുള്ള കാലും മുൻ ചിറകിന്റെ അഗ്രഭാഗത്തെ കറുത്ത പാടും മറ്റു അരുവിയന്മാരിൽ നിന്നും തിരിച്ചറിയുവാൻ സഹായിക്കുന്നു. പശ്ചിമഘട്ടത്തിൽ പാലക്കാട്ട് മുതൽ വടക്കോട്ടുള്ള വനമേഖലകളിൽ മാത്രം കാണപ്പെടുന്നു.ഒഴുക്കുള്ള അരുവികളിലെ പാറകളിലും ഉണങ്ങിയ മരച്ചില്ലകളിലുമാണ് കൂടുതൽ കാണാറുള്ളത്. കറുത്ത കണ്ണുകളുടെ കീഴ്ഭാഗത്തിന് ഇളം ചാരനിറമാണ്. ചുണ്ടുകൾക്ക് നീല നിറം. കറുത്ത ഉരസ്സിന്റെ മുകൾ ഭാഗത്ത് തീമഞ്ഞ വരകളും കീഴ്ഭാഗത്ത് ചുവപ്പ് നിറവുമാണ്. മഞ്ഞ നിറത്തിലുള്ള കാലുകളുടെ മുകൾ വശം കറുപ്പ് നിറമാണ്. ഉദരത്തിനു ചുവപ്പ് നിറവും അഗ്രഭാഗത്തേക്ക് വരുമ്പോൾ കറുപ്പു നിറവുമാണ്.സുതാര്യമായ നീളമുള്ള ചിറകുകളാണ് ഇവയ്ക്കുള്ളത്. പിൻ ചിറകിന്റെ പകുതി മുതൽ അഗ്രഭാഗം വരെ കറുത്ത പാടുണ്ട്. മുൻ ചിറകിന് പിൻ ചിറകിനേക്കാൾ നീളം കൂടുതലും അഗ്രഭാഗത്തായിട്ട് നേരിയ കറുത്ത പാടുമുണ്ട്. ചിറകുകൾ തുറക്കുമ്പോൾ കറുത്ത പാടുകളിൽ വിസ്മയിപ്പിക്കുന്ന തിളങ്ങുന്ന ചുവപ്പു നിറം കാണാം. ഉരസ്സിനോട് ചേരുന്ന ചിറകിന്റെ ഭാഗത്ത് നേരിയ തവിട്ട് നിറമുണ്ട്. തവിട്ടു നിറമുള്ള കണ്ണുകളുടെ കീഴ്ഭാഗത്തിന് ചാരനിറമാണ്. കടും തവിട്ടു നിറമുള്ള ഉരസ്സിലും ഉദരത്തിലും വരകളും കലകളുമുണ്ട്. സുതാര്യമായ ചിറകുകളാണിവയ്ക്കുള്ളത്. ഇണയെ ആകർഷിക്കുവാൻ ചിറകുകൾ വിടർത്തി തിളങ്ങുന്ന ചുവപ്പ് നിറങ്ങൾ കാണിക്കാറുണ്ട്. പെൺതുമ്പികൾ ഇണ ചേരുവാൻ മാത്രമേ ജലാശയത്തിനരികിൽ വരാറുള്ളു. ചെറിയ കൂട്ടങ്ങളായും ഇവയെ കാണപ്പെടുന്നു. 



</doc>
<doc id="350530" url="https://ml.wikipedia.org/wiki?curid=350530" title="കേരളത്തിലെ സസ്തനികളുടെ പട്ടിക">
കേരളത്തിലെ സസ്തനികളുടെ പട്ടിക

കേരളത്തിൽ 13 നിരകളിലായി 35 കുടുംബങ്ങളിൽ 118 സ്പീഷിസ് സസ്തനികൾ ആണ് ഉള്ളത്, ഇതിൽ 15 എണ്ണം പശ്ചിമഘട്ടതദ്ദേശവാസികളും 29 എണ്ണം ഏതെങ്കിലുമൊക്കെ രീതിയിൽ വംശനാശഭീഷണി നേരിടുന്നവയുമാണ്. 87 എണ്ണം വന്യജീവി (സംരക്ഷണ) നിയമം 1972 പ്രകാരം സംരക്ഷിതനിലയിലും ആണ്.


</doc>
<doc id="350533" url="https://ml.wikipedia.org/wiki?curid=350533" title="കേരളത്തിലെ കശേരുകികളുടെ പട്ടിക">
കേരളത്തിലെ കശേരുകികളുടെ പട്ടിക

കേരളത്തിലെ കശേരുകികളുടെ പട്ടിക ചുവടെ ചേർക്കുന്നു.


</doc>
<doc id="350540" url="https://ml.wikipedia.org/wiki?curid=350540" title="ഭൂമിശാസ്‌ത്രത്തിന്റെ ചരിത്രം">
ഭൂമിശാസ്‌ത്രത്തിന്റെ ചരിത്രം

രാഷ്ട്രീയ സാമൂഹ്യ സാഹാചര്യങ്ങളാൽ കാലാ കാലങ്ങളിൽ മാറ്റം വന്ന ഭൂമിശാസ്ത്ര വിവരങ്ങളുടെ ചരിത്രം എല്ലാം ഭൂമിശാസ്ത്ര ചരിത്രത്തിൽ ഉൾപ്പെടുത്താം.'ജിയോഗ്രഫിയാ' എന്ന ഗ്രീക്ക് പദത്തിൽ നിന്നാണ് ജിയോഗ്രഫി എന്ന ഇംഗ്ലീഷ് പദം ഉണ്ടാവുന്നത് - ഭൂമിയെ കുറിച്ചുള്ള വിവരണം എന്നാണു ജിയോഗ്രഫിയാ എന്ന വാക്കിന്റെ അർഥം. ഇറാത്തോസ്തനീസ് (276–194 BC). ആണ് ആദ്യമായി ജിയോഗ്രഫി എന്ന വാക്കു ഉപയോഗിച്ചത്. എന്നാൽ, അതിനും മുന്ന് തന്നെ കാർട്ടോഗ്രഫി മുതലായ പേരുകളിൽ ഈ വിഷയം കൈകാര്യം ചെയ്തിരുന്നു. 

പുരാതന ഈജിപ്ഷ്യൻ സമൂഹം. നൈൽ നദിയെ ആണ് ലോകത്തിന്റെ മധ്യഭാഗം ആയി കണക്കാക്കിയിരുന്നത്. കിഴക്കും പടിഞ്ഞാറും ദിശകളിൽ ഉള്ള ശാദ്വലഭൂമി ദൈവഭൂമികൾ ആയും കണക്കാക്കി. തെക്കു ഭാഗം കുഷിറ്റിക് പ്രദേശവും വടക്കു ഭാഗം ചെങ്കടലിന്റെ തീരത്തായി പുന്ത് എന്നറിയപ്പെടുന്ന ഭാഗങ്ങളും ആയിരുന്നു. 
പല കാലങ്ങളിലായി പ്രിത്യേകിച്ചു വെങ്കല യുഗത്തിൽ ഈജിപ്ഷ്യൻ ജനതയ്ക്കു ബാബിലോണിയ എലാം മുതലായ പ്രദേശങ്ങളുമായി കച്ചവട ബന്ധങ്ങൾ ഉണ്ടായിരുന്നു

അറിയപ്പെടുന്ന ഏറ്റവും പഴയ ഭൂപടം ബാബിലോണിൽ 9ആം നൂറ്റാണ്ടിൽ വരച്ചതാണ് ഏറ്റവും പ്രശസ്തമായ ബാബിലോണിയൻ ലോക ഭൂപടം ഇമാഗോ മുണ്ടി എന്നറിയപെടുന്നു. 600ബി.സിയിലാണ് ഇത് വരച്ചത്.  എക്കാർട് ഉങ്ങർ വരച്ച ഈ ഭൂപടം പ്രകാരം യൂഫ്രട്ടീസ് നദിക്കരികെ ബാബിലോൺ, ചുറ്റും അസീറിയ, യുരാട്ടു തുടങ്ങിയ പ്രദേശങ്ങൾ, പുറത്തു ഓഷ്യാനസ് സമുദ്രം, അതിൽ ഏഴു ദ്വീപുകൾ എന്നിവ കാണിച്ചിരിക്കുന്നു 

ഇമാഗോ മുണ്ടിയിൽ നിന്ന് വ്യത്യസ്തമായി 9 ബി.സിയിൽ പ്രസിദ്ധീകരിച്ച ഒരു ഭൂപടത്തിൽ ബാബിലോൺ ലോകത്തിന്റെ നടുവിൽ നിന്നും കുറെ വടക്ക് മാറി ആണ് കൊടുത്തിരിക്കുന്നത് പക്ഷേ ഭൂപടത്തിന്റെ മദ്ധ്യ ഭാഗത്ത് എന്താണെന്ന് വ്യക്തമല്ല.
പുരാതന ഗ്രീക്ക് ജനത കവി ഹോമറിനെ ആണ് ഭൂമിശാസ്ത്രത്തിന്റെ ഉപജ്ഞാതാവായി കണക്കാകിയിരുന്നത്. ഹോമറിന്റെ കൃതികൾ ആയ ഇലിയഡിലും ഒഡീസിയിലും ഒരുപാട് ഭൂമിശാസ്ത്ര വിവരങ്ങൾ കാണാം. സമുദ്രത്താൽ ചുറ്റപെട്ട വൃത്താകൃതിയിലുള്ള ഒരു ലോകമാണ് ഹോമർ വിഭാവനം ചെയ്തിരുന്നത്. ഈ കൃതികളിലെ സ്ഥലപെരുകളും വിവരണങ്ങളും വച്ച് നോക്കുമ്പോൾ എട്ടാം നൂറ്റാണ്ടിലെ ഗ്രീക്ക് ജനതയ്ക്ക് കിഴക്ക് മെഡിറ്ററെനിയൻ ഭാഗങ്ങളെ കുറിച്ച് അഗാതമായ ജ്ഞാനം ഉണ്ടായിരുന്നു എന്ന് കരുതാം.

മൈലീറ്റസിലെ ഹെക്കത്തേയ്സ് ഒരു വ്യത്യസ്ത രീതിയിൽ ഉള്ള ഭൂമിശാസ്ത്ര പഠനം തുടങ്ങി വച്ചു. കണക്കും അളവുകളും ഉപയോഗിച്ചല്ലാതെ  മൈലീറ്റസിലേയ്ക്ക് വന്ന നാവികരിൽ നിന്നും മറ്റു യാത്രകാരിൽ നിന്നും മറ്റും വിവരങ്ങൾ ശേഖരിച്ചു. ഈ വിവരങ്ങളിൽ നിന്നും അദ്ദേഹം ലോകത്തെ അറിവുള്ള ഭാഗത്തെ കുറിച്ച്  ഒരു കവിത എഴുതി ഹെറോഡോട്ടസിന്റെ ചരിത്രം അത്തരമൊരു പ്രശസ്തമായ എഴുത്താണ്. ഹെറോഡോട്ടസിന്റെ ചരിത്രം പ്രാഥമികമായും ചരിത്ര പുസ്തകം ആയിരുന്നെങ്കിലും ഈജിപ്റ്റ്‌, സ്കിത്തിയ, പേർഷ്യ, ഏഷ്യാ മൈനർ എന്നീ സ്ഥലങ്ങളെ കുറിച്ച് വിശധമായ വിവരങ്ങൾ ഇതിൽ കാണാൻ സാധിക്കും. ഇന്ത്യയെ കുറിച്ചും ഇതിൽ പരാമർശം ഉണ്ട്. ഒരു പാട് തെറ്റായ വിവരങ്ങൾ ഉണ്ടെങ്കിൽ ഭൂമിശാസ്ത്ര പരമായ ചില പ്രധാന വിവരങ്ങൾ ഹെറോഡോട്ടസിന്റെ ചരിത്രത്തിൽ അടയാളപെടുത്തിയിട്ടുണ്ട്. നൈൽ മുതലായ നദികൾ നദീമുഖം സൃഷ്ടിക്കുന്നു എന്ന് ആദ്യമായി നിരീക്ഷിച്ചത്  ഈ പുസ്തകത്തിൽ ആണ്. ചൂടുള്ള സ്ഥലങ്ങളിൽ നിന്ന് തണുപ്പുള്ള സ്ഥലങ്ങളിലേക്കാണ് വായു സന്ദരിക്കുക എന്ന് നിരീക്ഷിച്ചതും ഈ പുസ്തകത്തിൽ ആണ്.

പൈതഗോറസ് ആയിരിക്കണം ആദ്യമായി ലോകം ഉരുണ്ടതാണ് എന്ന് നിരീക്ഷിച്ചത്. പിന്നീട് പ്ലേറ്റോയും അരിസ്റ്റോട്ടിലും ഈ ആശയം ഉൾകൊണ്ടു അതിനുള്ള തെളിവുകൾ നൽകി. ഗ്രഹണ സമയത്തെ ഭൂമിയുടെ നിഴൽ വക്രിച്ചതാണെന്നും കൂടുതൽ വടക്ക് നീങ്ങുമ്പോ നിഴലിന്റെ ഉയരവ്യത്യാസവും ചൂണ്ടി കാട്ടി. നിഡസിലെ യുഡോക്സസ് പല ഭാഗങ്ങളിൽ കാണുന്ന കാലാവസ്ഥാ വ്യത്യാസം ലോകം ഉരുണ്ടാതാനെന്നതിന്റെ തെളിവായി അവതരിപ്പിച്ചു

പുരാതന ഗ്രീക്ക് സമൂഹം ലോകത്തെ മൂന്നു വൻകരകൾ ആക്കി തിരിച്ചു. ഏഷ്യ, യൂറോപ്പ്, ലിബിയ (ആഫിക്ക). ഇപ്പോൾ ദര്ടനെല്ലെസ് എന്നറിയപെടുന്ന ഹെല്ലെസ്പോന്റ്റ് യൂറോപ്പിനെയും ഏഷ്യയെയും വേർതിരിച്ചു. നൈൽ നദി ആണ് ഏഷ്യയെയും ആഫ്രിക്കയെയും വേർതിരിച്ചതായി കണക്കാക്കിയിരുന്നത് പക്ഷേ ചില ഭൂമിശാസ്ത്രജ്ഞർ പ്രധാനമായും ഹെറോഡോട്ടസ് ഇതിനെ എതിർത്തു. ചെങ്കടൽ ആണ് കുറച്ചു കൂടി കൃത്യതയുള്ള അതിർത്തി എന്നദ്ധെഹം വാദിച്ചു.


</doc>
<doc id="350542" url="https://ml.wikipedia.org/wiki?curid=350542" title="കൈക്കോളൻ">
കൈക്കോളൻ

തെക്കൻ കരിയാത്തൻ തെയ്യത്തോടൊപ്പം കെട്ടിയാടപ്പെടുന്ന തെയ്യം. 
വലിയ പ്രതാപികളായ പാലാർ വീട്ടിൽ പടനായരും പാലക്കുന്നത്ത് കേളേന്ദ്രനായരും ഒന്നിച്ച് മലകളിൽ നായാടാനും കടൽ ഇളക്കി മീൻ പിടിക്കാനും പുറപ്പെട്ട കഥയാണ് ഇതുമായി ബന്ധപ്പെട്ടുള്ളത്. നായാട്ടിൽ ഇവർക്ക് കാര്യമായി ഒന്നും ലഭിച്ചില്ല. അവസാനം ക്ഷീണിച്ച് വെള്ളം കുടിക്കാനായി കരിങ്കുലക്കണ്ടത്തക്കമ്മയുടെ വീട്ടിലെത്തി. അവരെ വീട്ടുകാരിയായ കരിങ്കുലക്കണ്ടത്തക്കമ്മ ഭക്ഷണം കഴിക്കാൻ നിർബന്ധിച്ചു. ഇരുവരും തേച്ചുകുളിക്കാൻ എണ്ണയുമായി കുരിഞ്ചിലാടൻ കൽചിറയിലെത്തി. അപ്പോൾ അവർ ചിറയിൽ അത്ഭുത രൂപത്തിലുള്ള മീനുകളെ കണ്ടു. എത്രയോ നേരം മീൻപിടിക്കാൻ കടലിൽ ശ്രമിച്ചിട്ടും ലഭിക്കാത്തതിന്റെ പരിഭവം മാറാൻ അവയെ പിടികൂടാൻ അവർ തീരുമാനിച്ചു. പിടികൊടുക്കാതെ മ്വീനുകൾ നീന്തിക്കളിച്ചു നീങ്ങി. നിരാശരായ അവർ കരിങ്കുലക്കണ്ടത്തക്കമ്മയുടെ വീട്ടിൽ തിരിച്ചെത്തിയപ്പോൾ വീട്ടി ലെ കിണറിലും അവയെ കണ്ടു.മീനിനെ തന്ത്രത്തിൽ പിടികൂടാനയി ഇരയായി കദളിപ്പഴം വെള്ളിപ്പാളയിലിട്ട് താഴ്ത്തി. അപ്പോൾ ആ മീനുകൾ വളരെ ചെറിയ രൂപത്തിലേക്ക് മാറി പാളയിൽ തുള്ളിക്കയറി. അവയെ പിടികൂടി പാലാർ വീട്ടിൽ പടനായരും പാലക്കുന്നത്ത് കേളേന്ദ്രനായരും മീനുകളെ ഊണിനായി കറിവെച്ചുതരാനായി കരിങ്കുലക്കണ്ടത്തക്കമ്മയെ ഏൽപ്പിച്ചു. മീനുകളെ മുറിച്ച് കറിവെക്കാൻ നോക്കിയപ്പോൾ കരിങ്കുലക്കണ്ടത്തക്കയ്മ്മക്ക് ആ മീനുകൾ സാധാരണ മീനുകൾ അല്ല എന്ന് മനസ്സിലായി. ആ മീനുകളെ അരിഞ്ഞു നുറുക്കിയപ്പോൾ അവയുടെ മായാരൂപം വ്യക്തമാവുകയും അറിയാതെ ചെയ്ത തെറ്റിന്മാ അവരോട് മാപ്പിരക്കുകയും ചെയ്തു. ചെയ്ത തെറ്റിന് പ്രാശ്ചിത്തം ചെയ്യാമെന്ന് പാലാർ വീട്ടിൽ പടനായരും പാലക്കുന്നത്ത് കേളേന്ദ്രനായരും പ്രാർത്ഥിച്ചു. അന്നു തൊട്ടേഴാം ദിവസം മതിലകത്തെ കരിങ്കൽ പടിക്കിരുപുറവും രണ്ട് പൊന്മക്കൾ പിറന്നുവെങ്കിൽ അവരെ വളർത്തി പയറ്റു വിദ്യ പഠിപ്പിക്കുമെന്നും അവരോളം വണ്ണത്തിൽ പൊൻ രൂപമുണ്ടാക്കി ആദി കുഞ്ഞിമംഗലത്ത് കോട്ടയിൽ "കൊണ്ടൊപ്പിക്കാ"മെന്നും അവർ പറഞ്ഞു. അതുപ്രകാരം ഏഴാം നാൾ കരിങ്കൽ പടിക്കിരുപുറവും പൊടിച്ചുണ്ടായ പൊന്മക്കളാണ് തെക്കൻ കോമപ്പനും തെക്കൻ ചാത്തുവും. വാക്ക് നൽകിയ പ്രകാരം ക ആ കുട്ടികളെ രണ്ടുപേരേയും എടുത്ത് വളർത്തി 
അവരെ യഥാകാലം വിദ്യകളെല്ലാം പഠിപ്പിച്ചു. ചുരിക കെട്ടി ചേകോനാകേണ്ട പ്രായമായപ്പോൾ പാണ്ടിപെരുമാളിൽ നിന്നും ചുരിക വാങ്ങി അവർ ആചാരപ്പെട്ടു. തെക്കൻ കോമപ്പന് തെക്കൻ കരുമകൻ എന്നും തെക്കൻ ചാത്തുവിന് തെക്കൻ കരിയാത്തൻ എന്നും ആചാരപ്പേർ കിട്ടി. ആ സഹോദരന്മാർ വലിയൊരു പന മുറിച്ച് വില്ലുകൾ ഉണ്ടാക്കി.
കരിയാത്തന്റേയും കരുമകന്റേയും ജീവിതം അത്ഭുത സംഭവങ്ങൾ നിറഞ്ഞതായിരുന്നു. അവരുടെ ജീവിതകാലത്ത് പല വീര പ്രവർത്തികളും അവർ ചെയ്തിട്ടുണ്ട് . ആശ്രിതരോട് വലിയ കരുണയും ബഹുമാനിക്കാത്തവരോട് കടുത്ത പ്രതികാരവും ഇരുവരും ചെയ്തു. മദ്യം കൊടുക്കാതിരുന്ന ചന്തൻ തണ്ടാനും, തിരുനെല്ലൂർ തണ്ടാത്തിക്കും ഭ്രാന്ത് കൊടുത്തു. സൽക്കരിച്ചതിനു ശേഷമേ ഭ്രാന്ത് മാറിയുള്ളു. വഴിക്ക് വെച്ച് തങ്ങളെ പരിഹസിച്ച ഒരു കുട്ടിയുടെ കൈ മുറിച്ച് കളയാൻ കരിയാത്തൻ മടിച്ചില്ല.കുട്ടി കരഞ്ഞ് മാപ്പ് അപേക്ഷിച്ചതിനു ശേഷം അവന് കൈ തിരികെ ലഭിക്കുകയും അവരുടെ സേവകനായി ത്തീരുകയും ചെയ്തു. കരിയാത്തൻ തെയ്യത്തോടൊപ്പം കെട്ടിയാടിക്കുന്ന കൈക്കോളൻ തെയ്യം ആ കൈപോയ കുട്ടിയുടെ സങ്കൽപ്പത്തിൽ ഉള്ളതാണ്.
ഈ കുട്ടിതെയ്യം കരിയാത്തനൊപ്പം കൂടെ തന്നെ നടക്കുന്നതായി തെയ്യത്തിൽ കാണാം. ഓടിച്ച് വിടാൻ പലതവണ കരിയാത്തൻ ശ്രമിക്കുമെങ്കിലും കൈക്കോളൻ ഒഴിഞ്ഞ് പോകില്ല. വളരെ രസകരമായ ഓടിച്ച് വിടൽ കളികൾ ഈ തെയ്യത്തിന്റെ ഭാഗമായുണ്ട്. വലിയ മെയ്യലങ്കാരങ്ങൾ ഒന്നും ഇല്ലാത്ത കുട്ടിവേഷമാണ് കൈക്കോളന്. ദേഹത്ത് അരിനൂറും മുഖത്ത മഞ്ഞളും പൂശിയ ചെറിയ അലങ്കാര വരകൾ മാത്രമേ ഉണ്ടാകു. തലയിൽ കൊഴുപറ്റം എന്ന നാരുകൊണ്ടുഌഅ നീണ്ട തലമുടി ഉണ്ടാകും, കണ്ണൂർ ജില്ലയിലെ ബ്ലാത്തൂർ താഴെപ്പള്ളിയത്ത് കോട്ടം, കോഴിക്കോട് ജില്ലയിലെ തിക്കൊടി പഞ്ചായത്തിലെ പുറക്കാടിലെ അരിമ്പൂർ ശ്രീ കരിയാത്തൻ ക്ഷേത്രത്തിലുംഈ തെയ്യത്തെ തെക്കൻ കരിയാത്തൻ തെയ്യത്തോടൊപ്പം കെട്ടിയാടിക്കുന്നുണ്ട്


</doc>
<doc id="350566" url="https://ml.wikipedia.org/wiki?curid=350566" title="അമേരിക്കയിലെ സ്റ്റേറ്റ് സെക്രട്ടറിമാരുടെ പട്ടിക">
അമേരിക്കയിലെ സ്റ്റേറ്റ് സെക്രട്ടറിമാരുടെ പട്ടിക

അമേരിക്കയിലെ (യുണെറ്റഡ് സ്റ്റേറ്റ്സ്) സ്റ്റേറ്റ് സെക്രട്ടറിമാരുടെ പട്ടിക.

This is a list of United States Secretaries of State by time in office. This is based on the difference between dates; if counted by number of calendar days all the figures would be one greater.Cordell Hull is the only person to have served as Secretary of State for more than eight years. Daniel Webster and James G. Blaine are the only Secretaries of State to have ever served non-consecutive terms. Elihu B. Washburne served as Secretary of State for less than two weeks before becoming Ambassador to France.
As of , there are seven living former Secretaries of State, the oldest being George P. Shultz (served 1982–1989, born 1920). The most recent Secretary of State to die was Lawrence Eagleburger (served 1992–1993, born 1930), on June 4, 2011. The most recently serving Secretary of State to die was Warren Christopher (served 1993–1997, born 1925) on March 18, 2011.




</doc>
<doc id="350568" url="https://ml.wikipedia.org/wiki?curid=350568" title="അവയവം മാറ്റിവയ്ക്കൽ">
അവയവം മാറ്റിവയ്ക്കൽ

സ്വീകർത്താവിന്റെ ഇല്ലാതായതോ ഉപയോഗശൂന്യമായതോ ആയ ഒരു അവയത്തിനു പകരം മറ്റൊരു ശരീരത്തിൽ നിന്നോ അല്ലെങ്കിൽ സ്വന്തം ശരീരത്തിൽ നിന്നോ എടുത്തു വയ്ക്കുന്നതിനാണ് അവയവയം മാറ്റിവയ്ക്കൽ എന്ന് പറയുന്നത്. സ്വന്തം ശരീരത്തിൽ നിന്ന് തന്നെ മാറ്റിവയ്ക്കുന്നതിനു "ഓട്ടോഗ്രാഫ്റ്റ്" എന്ന് പറയുന്നു. മറ്റു ശരീരത്തിൽ നിന്നുള്ളത്തിനു "അലോഗ്രാഫ്റ്റ്" എന്നും പറയുന്നു. അലോഗ്രാഫ്റ്റ് ജീവനുള്ള ശരീരത്തിൽ നിന്നോ മരിച്ച ശരീരത്തിൽ നിന്നോ അവയവം സ്വീകരിച്ചു ചെയ്യാവുന്നതാണ്.
സാധാരണമായി മാറ്റിവയ്ക്കപെടുന്ന വിവിധ അവയവങ്ങൾ ഇവയൊക്കെ ആണ്. 

കണ്ണുകൾ, വൃക്കകൾ, കരൾ, ഹൃദയം, മദ്ധ്യകർണത്തിലെ ഓസിക്കിളുകൾ എന്ന അസ്ഥികൾ, മജ്ജ, ശ്വാസകോശം, പാൻക്രിയാസ്, മുഖവും കൈകാലുകളും ലിംഗവും പോലെയുള്ള ശരീരഭാഗങ്ങൾ, ത്വക്ക്.

അവയവയ മാറ്റിവയ്ക്കൽ വൈദ്യമേഖലയിൽ തന്നെ ഏറ്റവും സങ്കീർണവും വെല്ലുവിളി ഉയർത്തുന്നതുമാണ്. അവയവം സ്വീകർത്താവ് നിരസിക്കുന്നതാണ് പ്രധാന വെല്ലുവിളി. സ്വീകർത്താവിന്റെ ശരീരത്തിലെ പ്രതിരോധ ശക്ത്തി പുതിയ അവയവത്തെ ഒരു അപകടം ആയി കരുതി നിരാകരിക്കാൻ ശ്രമിച്ചു കൊണ്ടേയിരിക്കും. ചില സാഹചര്യങ്ങളിൽ മാറ്റി വച്ച അവയവം തിരിചെടുക്കേണ്ട അവസ്ഥ വരാം. ജനിതകപരമായോ, വംശപരമായോ മറ്റെന്തെങ്കിലും തരത്തിലോ ഇണങ്ങിയ ആൾക്കാർ തമ്മിൽ അവയവ ദാനം നടത്തുന്നത് വഴി നിരാകരണം ഒരു പരിധി വരെ തടയാം.

ഒരേ ശരീരത്തിൽ തന്നെ ഒരിടത്തു നിന്നും മറ്റൊരിടത്തേയ്ക്ക്‌ കലകളെ മാറ്റിവയ്ക്കുന്നതിനാണ് ഓട്ടോഗ്രാഫ്റ്റ് എന്ന് പറയുന്നത്. വീണ്ടും വളർന്നു വരാവുന്ന കലകൾ, മറ്റൊരിടത്ത് കല അത്യാവശ്യമാവുന്ന സാഹചര്യങ്ങൾ, അധികമുള്ള കലകൾ എന്നീ സാഹചര്യങ്ങളിൽ ആണ് ഇവ നടത്താറ്. ചില സമയത്ത് കലകൾ മാറ്റുകയും അവയോ അല്ലെങ്കിൽ ശരീരത്തെയോ ചികില്സിച്ചതിനു ശേഷം തിരിച്ചു ചേർക്കുകയും ചെയ്യാറുണ്ട്. 

മറ്റൊരു ശരീരത്തിൽ നിന്നും അവയവം എടുത്തു ജനിതകമായ സാമ്യതകൾ ഇല്ലാത്ത വേറൊരു ശരീരത്തിൽ ചേർക്കുന്നതിനെ അലോഗ്രാഫ്റ്റ് എന്ന് വിളിക്കാം. ജനിതക വ്യതിയാനങ്ങൾ ഉള്ളത് കാരണം അവയവം സ്വീകരിക്കുന്ന ശരീരം അവയവത്തെ ഒരു അപകടം ആയി കാണുകയും രോഗപ്രതിരോധവ്യവസ്ഥ ഉണർത്തി അതിനെ നിരാകരിക്കാൻ ശ്രമിക്കുകയും ചെയ്യും. നിരാകരിക്കാനുള്ള സാധ്യത റിയാക്റ്റീവ് ആൻറിബോഡി പാനൽ എന്നൊരു പരീക്ഷണത്തിലൂടെ മനസ്സിലാക്കാവുന്നതാണ്

ജനിതകമായി സാമ്യതകൾ ഉള്ള ഇരട്ടകളിലും മറ്റും നടത്തുന്ന ആലോഗ്രാഫ്റ്റിനെ ഐസോഗ്രാഫ്റ്റ് എന്ന് വിളിക്കാം. ജീവശാസ്ത്രപരമായി  ആലോഗ്രാഫ്റ്റ് തന്നെയെങ്കിലും ഐസോഗ്രാഫ്റ്റ് ചെയ്യുമ്പോൾ നിരാകരണ സാധ്യത ഇല്ല

ഒരു വർഗ്ഗത്തിൽ നിന്നും വേറൊരു വർഗത്തിലെക്കുള്ള അവയവ മാറ്റം ആണ് കസീനോഗ്രാഫ്റ്റ്. നിരാകരനത്തിന്റെ സാധ്യത വളരെ കൂടുതൽ ആയതിനാലും രോഗപ്രതിരോധ ശേഷികൽ തമ്മിൽ ബന്ധമില്ലാത്തതിനാലും വളരെ അപകടം നിറഞ്ഞ പ്രവർത്തിആണ് കസീനോ ഗ്രാഫ്റ്റ്





</doc>
<doc id="350571" url="https://ml.wikipedia.org/wiki?curid=350571" title="കണ്ണൂരിലെ തെയ്യക്കാവുകളുടെ പട്ടിക">
കണ്ണൂരിലെ തെയ്യക്കാവുകളുടെ പട്ടിക



</doc>
<doc id="350595" url="https://ml.wikipedia.org/wiki?curid=350595" title="കെ.വി. പ്രസാദ്‌">
കെ.വി. പ്രസാദ്

കേരളത്തിലെ എറണാകുളം ജില്ലയിൽ നിന്നുള്ള മൃദംഗവാദകനാണ് കെ.വി. പ്രസാദ്‌(ജനനം 4 മെയ് 1958). എം.എസ്‌. സുബ്ബലക്ഷ്മി, എം.എൽ. വസന്തകുമാരി, ഡി.കെ. പട്ടമ്മാൾ എന്നിവർക്കും ലാൽഗുഡി, എം.എ. ഗോപാലകൃഷ്ണൻ, ടി.എം. കൃഷ്ണ, ശെമ്മാങ്കുടി, ബാലമുരളീകൃഷ്ണ, യേശുദാസ്‌ തുടങ്ങിയ പ്രശസ്ത സംഗീതജ്ഞന്മാരുടെ കച്ചേരികൾക്ക് മൃദംഗം വായിച്ചിട്ടുണ്ട്. എം.എസ്സിന്റെ സംഗീതവേദികളിലെ സ്ഥിരം താളസാന്നിധ്യമായിരുന്നു. 

തേവര സേക്രഡ്‌ഹാർട്ട്‌ കോളേജിൽ നിന്നും പ്രീഡിഗ്രി-ഡിഗ്രി പാസായി. 1978-ൽ സസ്യശാസ്ത്രത്തിൽ ബിരുദം നേടി. എറണാകുളം നാരായണയ്യർ, പ്രൊഫ. പാറശ്ശാല രവി, സംഗീതകലാനിധി ഡോ. ടി.കെ. മൂർത്തി എന്നിവരായിരുന്നു ഗുരുക്കന്മാർ. സ്കൂൾ - കോളേജ് പഠനകാലത്തു സംസ്ഥാന യുവജനോത്സവങ്ങളിൽ 1971 മുതൽ 1978 വരെ തുടർച്ചയായി മൃദംഗവാദനത്തിൽ ഒന്നാം സമ്മാനംനേടി. കേരള സംഗീതനാടക അക്കാദമി അക്കാലത്ത്‌ നടത്തിയ യൂത്ത്‌ഫെസ്റ്റിവലിലും സമ്മാനംനേടി. 1974-ൽ ആൾ ഇന്ത്യാ റേഡിയോ നടത്തിയ മൃദംഗ മത്സരത്തിൽ ഒന്നാം സ്ഥാനം നേടി. 1978-ൽ ഹവാനയിൽ നടന്ന വേൾഡ്‌ യൂത്ത്‌ഫെസ്റ്റിവലിലും പങ്കെടുത്തു. ആകാശവാണി കോഴിക്കോട്‌ നിലയത്തിലും 1984-ൽ ചെന്നൈ നിലയത്തിലും മൃദംഗകലാകാരനായി നിയമിതനായി. ന്യൂയോർക്ക്‌ യു.എൻ. ജനറൽ അസംബ്ളിഹാളിൽ സുധാരഘുനാഥിന്റെ പാട്ടിന്‌ മൃദംഗം വായിച്ചു. 

നിരവധി മലയാളം, തമിഴ്‌, തെലുങ്ക്‌, കന്നട ചലച്ചിത്രഗാനങ്ങൾക്ക്‌ പശ്ചാത്തലത്തിൽ മൃദംഗം വായിച്ചിട്ടുണ്ട്. പ്രമദവനം, രാമകഥാഗാനലയം..., സൂര്യകിരീടം..., ഒരു മുറൈവന്ത്‌..., അംഗോപാംഗം... തുടങ്ങിയവയുടെ പശ്ചാത്തലത്തിലെ മൃദംഗം പ്രസാദിന്റേതാണ്.


</doc>
<doc id="350596" url="https://ml.wikipedia.org/wiki?curid=350596" title="ടൗന്റൺ">
ടൗന്റൺ

ഇംഗ്ലണ്ടിലെ സോമർസെറ്റ് പ്രവിശ്യയിലുള്ള ഒരു നഗരമാണ് ടൗന്റൺ (Taunton). ഈ പ്രവിശ്യയിലെ ഒരു പുരാതനനഗരമാണിത്. ടോൺ നദിയുടെ തീരത്തായാണ് ടൗന്റൺ നഗരം നിലകൊള്ളുന്നത്. ടോൺ നദിയുടെ തീരത്തുള്ള നഗരം (ടൗൺ) എന്നനിലയിലാണ് ടൗന്റൺ നഗരത്തിന് ആ പേർ ലഭിച്ചത് . ഇവിടെ നടക്കാറുള്ള ടൗന്റൺ പുഷ്പമേള പ്രസിദ്ധമാണ്. 2011 ലെ കണക്കുകൾ പ്രകാരം ടൗന്റണിലെ ജനസംഖ്യ 64,621 ആണ്..



</doc>
<doc id="350598" url="https://ml.wikipedia.org/wiki?curid=350598" title="സി.ജെ.കുട്ടപ്പൻ">
സി.ജെ.കുട്ടപ്പൻ

കേരളത്തിലെ അറിയപ്പെടുന്ന ഒരു നാടൻപാട്ട് കലാകാരനാണ് സി. ജെ. കുട്ടപ്പൻ. കേരള ഫോക്‌ലോർ അക്കാദമിയുടെ ഇപ്പോഴത്തെ ചെയർമാൻ ഇദ്ദേഹമാണ്. 


</doc>
<doc id="350599" url="https://ml.wikipedia.org/wiki?curid=350599" title="ഊരകം (സസ്യം)">
ഊരകം (സസ്യം)

ബഹുവർഷിയായ ഒരു കുറ്റിച്ചെടിയാണ് ഊരകം. . രണ്ടര മീറ്റർ വരെ ഉയരം വയ്ക്കുന്ന ഈ ചെടിയുടെ തണ്ടും ഇലകളുമെല്ലാം രോമാവൃതവും തിളക്കമുള്ളതും ഒട്ടിപ്പിടിക്കുന്നതുപോലെയുള്ളതുമാണ്. നാരിനും ഔഷധങ്ങൾക്കും ഭക്ഷ്യാവശ്യത്തിനുമായെല്ലാം നട്ടുവളർത്താറുണ്ട്. ഒരു അലങ്കാരസസ്യവുമാണ് ഊരകം. 



</doc>
<doc id="350605" url="https://ml.wikipedia.org/wiki?curid=350605" title="വലിയ കുപ്പമേനി">
വലിയ കുപ്പമേനി

ഒരു മീറ്ററോളം ഉയരംവയ്ക്കുന്ന ഒരു കുറ്റിച്ചെടിയാണ് വലിയ കുപ്പമേനി. . അർദ്ധനിത്യഹരിതവനങ്ങളിലും ഉണങ്ങിയ ഇലപൊഴിക്കും കാടുകളിലും സംതലങ്ങളിലും എല്ലാം കാണുന്നു. 



</doc>
<doc id="350606" url="https://ml.wikipedia.org/wiki?curid=350606" title="ഹൈജമ്പ്">
ഹൈജമ്പ്

ഒരു ട്രാക്ക് ആന്റ് ഫീൽഡ് കായിക മത്സരമാണ് ഹൈജമ്പ് (High jump).
ഒരു നിശ്ചിത ഉയരത്തിൽ തിരശ്ചീനമായി സ്ഥാപിച്ചിട്ടുള്ള ഒരു ദണ്ഡിന് മീതെ ചാടുകയാണ് ഈ മത്സരം. ഇതിൽ ഏറ്റവും ഉയരത്തിൽ ചാടുന്നയാളാണ് വിജയിയാവുക.


</doc>
<doc id="350607" url="https://ml.wikipedia.org/wiki?curid=350607" title="ചിത്രവധം">
ചിത്രവധം

ജാതിവ്യവസ്ഥ കർക്കശമായി നിലനിന്നിരുന്ന കാലത്ത് കേരളത്തിൽ അവർണ്ണർക്കെതിരെ പ്രയോഗിച്ചിരുന്ന ഒരു ശിക്ഷാരീതിയായിരുന്നു ചിത്രവധം. ജാതീയമായ വിലക്കുകളും നിയമങ്ങളും തെറ്റിക്കുന്നവരെ അതിൽ നിന്നും പിന്തിരിപ്പിക്കുവാനും ജാതിവ്യവസ്ഥ കർശനമായി നിലനിർത്താനും വേണ്ടിയാണ് ഈ ശിക്ഷാരീതി ആവിഷ്കരിക്കപ്പെട്ടത്. ശിക്ഷിക്കപ്പെട്ടയാളുടെ ആസനത്തിൽക്കൂടി കഴുത്തിന്റെ പിൻഭാഗം വരെ ഒരു ഇരുമ്പുപാര അടിച്ചുകയറ്റി ഒരു മരത്തിൽ ബന്ധിക്കുന്നു. പരമാവധി വേദന അനുഭവിച്ച് ഇഞ്ചിഞ്ചായിട്ടായിരുന്നു മരണം സംഭവിച്ചിരുന്നത്. പലപ്പോഴും രണ്ടുമൂന്നു ദിവസത്തിനുശേഷമേ മരണം സംഭവിക്കുമായിരുന്നുള്ളൂ. അവർണ്ണജാതികളിൽപ്പെട്ട പലരെയും ഈ രീതിയിൽ ശിക്ഷിച്ചിരുന്നു.


</doc>
<doc id="350616" url="https://ml.wikipedia.org/wiki?curid=350616" title="ഫ്രീഡ്രിക് ആന്റോൺ വിൽഹെം മിഖ്വേൽ">
ഫ്രീഡ്രിക് ആന്റോൺ വിൽഹെം മിഖ്വേൽ

ഡച്ചുകാരനായിരുന്ന ഒരു സസ്യശാസ്ത്രജ്ഞനാണ് ഫ്രീഡ്രിക് ആന്റോൺ വിൽഹെം മിഖ്വേൽ (Friedrich Anton Wilhelm Miquel). (24 ഒക്ടോബർ 1811, ന്യൂഹാൻസ് – 23 ജനുവരി 1871, ഉട്രിക്റ്റ്). ഡച്ച് ഈസ്റ്റ് ഇൻഡീസിലെ സസ്യങ്ങളെപ്പറ്റിയുള്ള പഠനമായിരുന്നു അദ്ദേഹത്തിന്റെ മുഖ്യസംഭാവന.

ഗ്രോണിങ്‌ജൻ സർവ്വകലാശാലയിൽ നിന്നും അദ്ദേഹം 1833 -ൽ PhD നേടി. ആംസ്റ്റർഡാമിലെ ഒരു ആശുപത്രിയിൽ ഡോക്ടറായി ജോലി ചെയ്യുന്നതിനിടേ 1835 -ൽ അദ്ദേഹം റോട്ടർഡാമിൽ വൈദ്യം പഠിപ്പിക്കുകയുമുണ്ടായി. ആംസ്റ്റർഡാം സർവ്വകലാശാലയിലും (1846–1859), ഉട്രെക്ട് സർവ്വകലാശാലയിലും (1859–1871) അദ്ദേഹം സസ്യശാസ്ത്ര അധ്യാപകനും ആയിരുന്നു.

അദ്ദേഹത്തിന്റെ ഗവേഷണങ്ങളുടെ ഭൂരിഭാഗവും സസ്യശാസ്ത്രനാമകരണത്തെപ്പറ്റിയായിരുന്നു. ഡച്ച് സാമ്രാജ്യത്തിലെ സസ്യങ്ങളിൽ, പ്രത്യേകിച്ച് സുരിനാമിലെ തൽപ്പരനായിരുന്നു അദ്ദേഹം. ഒരിക്കലും ദൂരേക്ക് കാര്യമായി യാത്ര ചെയ്തിട്ടില്ലെങ്കിലും ആസ്ത്രേലിയയിലെയും ഇന്ത്യയിലെയും ചെടികളെപ്പറ്റി അദ്ദേഹത്തിനു നല്ല അറിവുണ്ടായിരുന്നു. പല സസ്യകുടുംബങ്ങളിലെയും പ്രധാന ജനുസുകളിൽ അദ്ദേഹത്തിനു വലിയ താൽപ്പര്യമുണ്ടായിരുന്നു, പ്രധാനമായും കസ്വാറിനേസീ, മൈർട്ടേസീ, പൈപ്പരേസീ, പോളീഗോണേസീ എന്നിവയിൽ. അദ്ദേഹം ആകെ 7000 -ത്തോളം സസ്യനാമങ്ങൾ പ്രസിദ്ധീകരിച്ചു. സൈക്കാഡുകളിലെ ഫോസിലിനെപ്പറ്റിയും അദ്ദേഹം പഠനം നടത്തി. 



</doc>
<doc id="350618" url="https://ml.wikipedia.org/wiki?curid=350618" title="ജിയോവാന്നി കാസീനി">
ജിയോവാന്നി കാസീനി

ഇറ്റലിക്കാരനായ ഒരു ഗണിതശാസ്ത്രജ്ഞനും, ജ്യോതിഃശാസ്ത്രജ്ഞനും, ജ്യോതിഷിയും, എഞ്ചിനീയറുമായിരുന്നു ജിയോവാന്നി ഡൊമനിക്കോ കാസീനി അഥവാ ജിയോവാന്നി കാസീനി (Giovanni Domenico Cassini). ഇറ്റലിയിലെ പെരിനാൾഡോ എന്ന സ്ഥലത്ത് 1625 ജൂൺ 8 -ന് ഇദ്ദേഹം ജനിച്ചു.


</doc>
<doc id="350622" url="https://ml.wikipedia.org/wiki?curid=350622" title="ചെങ്കറുപ്പൻ അരുവിയൻ">
ചെങ്കറുപ്പൻ അരുവിയൻ

ശരീരത്തിന് കറുപ്പും ചുവപ്പും നിറവും അതിൽ മഞ്ഞ വരകളുമുള്ള അരുവിയൻ കുടുംബത്തിൽ ഉള്ള ഒരു ചെറിയ സൂചിത്തുമ്പിയാണ് ചെങ്കറുപ്പൻ അരുവിയൻ .

മറ്റ് അരുവിയന്മാരെ അപേക്ഷിച്ച് ചിറകിലെ കറുത്ത പാട് ചെറുതായിരിക്കും. ചുണ്ടിന് നീലനിറമാണ്. കറുപ്പ് നിറമുള്ള മുൻകാലുകളും ഉരസ്സിലെ നീലയും മഞ്ഞയും വരകളും ഇവയെ തിരിച്ചറിയുവാൻ സഹായിക്കുന്നു. പശ്ചിമഘട്ടത്തിലെ ഒരു സ്ഥാനീയ തുമ്പിയാണിത്. നാട്ടിൻ പുറങ്ങളിലും കാവുകളിലും മൂവായിരം അടി വരെ ഉയരമുള്ള വനപ്രദേശങ്ങളിലും ഇവയെ കാണാം. ഒഴുക്കുള്ള അരുവികളിലും പുഴകളിലുമാണ് കാണപ്പെടുന്നത്. തവിട്ടുനിറമുള്ള കണ്ണുകളുടെ കീഴ്‌ഭാഗം ചാരനിറമാണ്. ഇളംനീല മേൽചുണ്ടാണ് ഇവയ്ക്കുള്ളത്. ഉരസ്സിന് മുകൾ ഭാഗം കറുപ്പും അതിൽ ഇളം നീലയും മഞ്ഞയും വരകളുമുണ്ട്. ഉരസ്സിന്റെ വശങ്ങളിൽ തീമഞ്ഞയും അടിഭാഗം ചുവന്നതുമാണ്. കാലുകൾക്ക് ചുവന്നനിറമാണ്. എന്നാൽ മുൻ വശത്തെ ഒരു ജോഡി കറുപ്പു നിറമായിരിക്കും. ചുവന്ന ഉദരത്തിന്റെ അവസാന മൂന്നു ഖണ്ഡങ്ങളുടെ മുകൾഭാഗം കറുത്തതാണ്. നീളം കുറഞ്ഞതും ഉരുണ്ടതുമായ പിൻ ചിറകിന്റെ അഗ്രഭാഗം പുറമേ കറുപ്പുനിറവും അകവശത്ത് തിളങ്ങുന്ന ചുവപ്പുനിറമുള്ള പാടുമുണ്ട്. തവിട്ടുനിറമുള്ള കണ്ണുകളുടെ കീഴ്‌ഭാഗം മങ്ങിയ മഞ്ഞനിറമാണ്. കറുത്ത ശരീരത്തിൽ മഞ്ഞ വരകളുമുണ്ട്. സുതാര്യമായ ചിറകിൽ നേരിയ തവിട്ടു നിറമുണ്ട്. ഉണങ്ങിയ മരക്കുറ്റികളിലും പാറകളിലുമായി പാറിപ്പറന്നു നടക്കും. ഇണയെ ആകർഷിക്കുവാനും ശത്രുക്കളെ ഭയപ്പെടുത്തുവാനുംചിറകു വിടർത്തി പിടിക്കാറുണ്ട്. അപൂർവ്വമായിട്ടാണ് പെൺതുമ്പികൾ ജലാശയത്തിനടുത്ത് വരാറുള്ളത്. ശുദ്ധജലത്തിന്റെ സൂചകമാണ് ഈ തുമ്പിയുടെ സാന്നിദ്ധ്യം. 



</doc>
<doc id="350623" url="https://ml.wikipedia.org/wiki?curid=350623" title="കാകി, അലാസ്ക">
കാകി, അലാസ്ക

കാകി പട്ടണം അലാസ്ക സ്റ്റേറ്റിലെ പ്രിൻസ് ഓഫ് വെയിൽസ്-ഹൈദർ സെൻസസ് ഏരിയായിൽ ഉൾപ്പെടുന്ന ഒരു ചെറുപട്ടണം ആണ്. ഇത് ഒരു ഫസ്റ്റ് ക്ലാസ് പട്ടണമാകുന്നു. 2010 ലെ യുണൈററഡ് സ്റ്റേറ്റ്സ് സെൻസസ് അനുസിരിച്ചുള്ള ജനസംഖ്യ 557 ആണ്. യു.എസ്. സെൻസസിൽ പട്ടണത്തിന്റെ വിസ്താരം 14.2 സ്ക്വയർ മൈലായി ((37 km2) കണക്കാക്കിയിരിക്കുന്നു. ആയിരക്കണക്കിനു വർഷങ്ങൾക്കു മുമ്പു തന്നെ Tlingit ഇന്ത്യൻ വർഗ്ഗക്കാർ ഇവിടെ താമസമുറപ്പിച്ചു തുടങ്ങിയിരുന്നു.


</doc>
<doc id="350625" url="https://ml.wikipedia.org/wiki?curid=350625" title="കാട്ടു വിരിച്ചിറകൻ">
കാട്ടു വിരിച്ചിറകൻ

മിക്കവാറും സമയത്ത് ചിറകുകൾ മടക്കി ഉദരത്തിനോട് ചേർത്തു പിടിച്ചിരിക്കുന്നതും ശരീരത്തിനു ഇളം നീല നിറം ഉള്ളതുമായ ചേരാചിറകൻ കുടുംബത്തിൽ ഉള്ള ഒരു സൂചിത്തുമ്പിയാണ് കാട്ടു വിരിച്ചിറകൻ . ഇവ ദക്ഷിണേന്ത്യയിൽ മാത്രം കാണപ്പെടുന്നു.

വളഞ്ഞു നീളമുള്ള ചെറുവാലും ഉരസ്സിലെ വരകളും, ഉദരത്തിനോട് ചേർത്തിരിക്കുന്ന ചിറകുകളും ഇവയെ തിരിച്ചറിയുവാൻ സഹായിക്കുന്നു. കേരളത്തിലെ വനങ്ങളിൽ അത്യപൂർവ്വമായി കാണപ്പെടുന്നു. വനപ്രദേശങ്ങളിലെ ചെറിയ അരുവികളിലും പൊന്തക്കാടുകളിലുമാണ് ഈ തുമ്പിയെ കണ്ടെത്തുവാൻ കഴിയുക. സമുദ്രനിരപ്പിൽ നിന്ന് 1000 മീറ്റർ മുകളിലുള്ള വനപ്രദേശങ്ങളിൽ മാത്രമാണ് ഈ തുമ്പിയെ കണ്ടെത്തിയിട്ടുള്ളൂ. കണ്ണുകൾക്ക് ഇളം നീലനിറം, കറുപ്പ് നിറമുള്ള കഴുത്തിൽ ഇളം നീല നിറത്തിലുള്ള ചെറിയ വരകൾ കാണാം. കറുത്ത ഉരസ്സിൽ ഇളം നീല നിറത്തിലുള്ള ചെറിയ വരകളുണ്ട്. വശങ്ങൾക്ക് ഇളം നീല നിറവും കീഴ്ഭാഗത്തായി ഇളം തവിട്ടു നിറവുമാണ്. ചിറകിനോട് ചേരുന്ന ഭാഗത്ത് കറുത്ത രണ്ടു പൊട്ടുകളുണ്ട്. കറുത്ത ഉദരത്തിൽ ഇളം നീല വളയങ്ങളുണ്ട്. കാലുകൾക്ക് പച്ച കലർന്ന നീല നിറമാണ്. സുതാര്യമായ ചിറകുകളാണ് ഇവയ്ക്കുള്ളത്. പെൺതുമ്പികൾ കാഴ്ചയിൽ ആൺതുമ്പികളെപ്പോലെയാണെങ്കിലും നിറങ്ങൾ മങ്ങിയതായിരിക്കും.വിരിച്ചിറകൻ തുമ്പികളുടെ കുടുംബത്തിൽ പെട്ട ഈ തുമ്പി സാധാരണയായി ചിറകുകൾ പൂട്ടിയാണ് ഇരിക്കുക. മലനിരകളിലെ പുൽമേടുകളിലും അരുവികൾക്കടുത്തുള്ള പുല്ലുകളിലും മരച്ചില്ലകളിലും തൂങ്ങിക്കിടന്ന് വിശ്രമിക്കുകയാണ് പതിവ്.



</doc>
<doc id="350626" url="https://ml.wikipedia.org/wiki?curid=350626" title="പച്ചവരയൻ ചേരാച്ചിറകൻ">
പച്ചവരയൻ ചേരാച്ചിറകൻ

ഉരസ്സിന് മുകൾ ഭാഗത്ത് നിവർന്ന പച്ച വരകളുള്ള ചേരാചിറകൻ കുടുംബത്തിൽ ഉള്ള ഒരു സൂചിത്തുമ്പിയാണ് പച്ചവരയൻ ചേരാച്ചിറകൻ . ഇന്ത്യ, തായ്‌ലാന്റ്, ബംഗ്ലാദേശ് എന്നീ രാജ്യങ്ങളിൽ ഇവ കാണപ്പെടുന്നു.

വേനൽക്കാലത്ത് ഉണങ്ങിയ പുൽക്കൊടികലിലാണ് ഇവയെ പൊതുവേ കണ്ടുവരുന്നത്. പച്ച ചേരാച്ചിറകനിൽനിന്നും വ്യത്യസ്തമായി ഇവയുടെ ഉരസ്സിന് മുകൾഭാഗത്തുള്ള പച്ച വരകൾ നിവർന്നതും നേർത്തതുമാണ്. 



</doc>
<doc id="350635" url="https://ml.wikipedia.org/wiki?curid=350635" title="ക്രിസ്റ്റ്യൻ യൊഹാൻ ഡോപ്ലർ">
ക്രിസ്റ്റ്യൻ യൊഹാൻ ഡോപ്ലർ

ഒസ്ട്രിയൻ ഗണിതശാസ്ത്രജ്ഞനും ഭൗതികശാസ്ത്രജ്ഞനുമായിരിന്നു ക്രിസ്റ്റ്യൻ യൊഹാൻ ഡോപ്ലർ (1803-1853). ശബ്ദത്തിന്റെ ആവൃത്തിയും ശബ്ദ സ്രോതസ്സിന്റെയും ശ്രോതാവിന്റെയും ആപേക്ഷിക ചലനവും തമ്മിൽ ബന്ധിപ്പിക്കുന്ന പ്രസിദ്ധമായ ഡോപ്ലർ പ്രഭാവം കണ്ടെത്തിയത് ഇദ്ദേഹമാണ്.

1803 ൽ ആസ്ത്രിയയിലെ സൽസ്ബർഗ് എന്ന സ്ഥലത്ത് ക്രിസ്റ്റ്യൻ യൊഹാൻ ഡോപ്ലർ ജനിച്ചു. ഹൈസ്ക്കൂൾ വിദ്യാഭ്യാസത്തിന് ശേഷം ഡോപ്ലർ സൽസ്ബർഗിൽ നിന്ന് തത്വശാസ്ത്രം പഠിച്ചു. പിന്നീട് ഇമ്പീരിയൽ റോയൽ പോളിടെക്കനിക്ക് ഇൻസ്റ്റിറ്റ്യൂട്ടിൽ (വിയന്ന യൂണിവേഴ്സിറ്റി ഓഫ് ടെക്ക്നോളജി) നിന്ന് ഗണിതശാസ്ത്രവും, ഭൗതികശാസ്ത്രവും പഠിക്കുകയും 1829 ൽ അവിടെ ഒരു അസിസ്റ്റന്റായി ജോലി ആരംഭിക്കുകയും ചെയ്തു. 1835ൽ പ്രേഗ് പോളിടെൿനിക്കിൽ (ചെക്ക് ടെക്കനിക്കൽ യൂണിവേഴ്സിറ്റി) ജോലിക്ക് ചേർന്ന ഡോപ്ലർ 1841 ൽ അവിടെ പ്രൊഫസറായി നിയമിതനായി. 
ഒരു വർഷം കഴിഞ്ഞ്, 1842 ൽ ഡോപ്ലർ തന്റെ മുപ്പത്തിയെട്ടാം വയസിൽ റോയൽ ബൊഹീമിയൻ സൊസൈറ്റി ഓഫ് സയൻസിൽ ഒരു പ്രഭാഷണം നടത്തി. താമസിയാതെ തന്നെ അദ്ദേഹത്തിന്റെ പ്രസിദ്ധമായ, ദ്വന്ദ്വനക്ഷത്രത്തിന്റെ വർണ്ണരാജിയെക്കുറിച്ചുള്ള പുസ്തകം പ്രസിദ്ധീകരിച്ചു. ഡോപ്ലർ പ്രഭാവം എന്ന പേരിൽ പിന്നീട് അറിയപ്പെട്ട പ്രസിദ്ധമായ സിദ്ധാന്തം അവതരിപ്പിച്ചത് ഈ പുസ്തകത്തിലാണ്. ഈ സിദ്ധാന്തത്തിന്റെ സഹായത്തോടെ ഡോപ്ലർ ദ്വന്ദ്വനക്ഷത്രത്തിന്റെ വർണ്ണരാജി വിശദീകരിക്കാൻ ശ്രമിച്ചു. പ്രേഗ് പോളിടെക്കനിക്കിൽ പ്രൊഫസറായി ജോലി നോക്കുന്നതിനിടയിൽ ഗണിതശാസ്ത്രത്തിലും ഭൗതികശാസ്ത്രത്തിലും ജ്യോതിശാസ്ത്രത്തിലുമായി അമ്പതിലേറെ പുസ്തകങ്ങൾ അദ്ദേഹത്തിന്റേതായി പ്രസിദ്ധീകരിക്കപ്പെട്ടു. 
1847 മുതൽ 1849 വരെ ഇന്നത്തെ സ്ലോവാക്യയിലുള്ള അക്കാഡമി ഓഫ് മൈൻസ് ആന്റ് ഫോറസ്റ്റിൽ ഗണിതശാസ്ത്രത്തിന്റേയും ഭൗതികശാസ്ത്രത്തിന്റേയും പ്രൊഫസറായി സേവനമനുഷ്ടിച്ചു. 1849 ൽ ഡോപ്ലർ വിയന്നയിലേക്ക് താമസം മാറി. 1950ൽ യൂണിവേസിറ്റി ഓഫ് വിയന്നയിലെ ഇൻസ്റ്റിറ്റ്യൂട്ട് ഫോർ എക്സ്പിരിമെന്റെൽ ഫിസിക്സിന്റെ തലവനായി നിയമിതനായി. 1853 മാർച്ച് 17 ന് വിയന്നയിൽ വച്ച് ശ്വാസകോശസമ്പന്ധമായ അസുഖത്തെതുടർന്ന് ക്രിസ്റ്റ്യൻ യൊഹാൻ ഡോപ്ലർ അന്തരിച്ചു.


</doc>
<doc id="350643" url="https://ml.wikipedia.org/wiki?curid=350643" title="പാരസെറ്റാമോൾ">
പാരസെറ്റാമോൾ

പനിയ്ക്കും ശരീരവേദനയ്ക്കും ഉപയോഗിക്കുന്ന ഒരു ഔഷധമിശ്രണമാണു് പാരസെറ്റമോൾ. അസറ്റാമൈനോഫിൻ എന്നും അറിയപ്പെടുന്നു.


</doc>
<doc id="350644" url="https://ml.wikipedia.org/wiki?curid=350644" title="ശിഷ്മാരെഫ്, അലാസ്ക">
ശിഷ്മാരെഫ്, അലാസ്ക

ശിഷ്മാരെഫ് അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ നോം സെൻസസ് ഏരിയയിൽ സ്ഥിതി ചെയ്യുന്ന ഒരു ചെറുപട്ടണവും ഗ്രാമവും കൂടിയാണ്. ബെറിംഗ് കടലിടുക്കിന് വടക്കു ഭാഗത്തായി ചുക്ചി (Chukchi) കടലിൽ സരിഷെഫ് (Sarichef) ദ്വീപിലാണ് ഈ പട്ടണം സ്ഥിതി ചെയ്യുന്നത്. പ്രധാനകരയിൽ നിന്ന് ദ്വീപിലേയ്ക്ക് 5 മൈൽ ദൂരമുണ്ട്. ബെറിംഗ് ലാൻഡ് ബ്രിഡ്ജ് പ്രസേർവ്വിന് ഉള്ളിലായിട്ടാണ് പട്ടണത്തിന്റെ സ്ഥാനം. 2010 ലെ സെൻസസി ജനസംഖ്യ 563 ആയി കണക്കാക്കിയിരിക്കുന്നു.

ശിഷ്മാരെഫ് 1821 ൽ നാമകരണം ചെയ്തത് റഷ്യൻ രാജകീയ നാവികസേനയുടെ ലെഫ്. ഓട്ടോവോൺ കോട്സെബ്യൂ (Otto von Kotzebue) വിന്റ പര്യവേക്ഷണകാലത്താണ്. ക്യാപ്ററൻ ഗ്ലെബ് ശിഷ്മാരിയോവ് (Gleb Shishmaryov) ഇദ്ദഹത്തോടൊപ്പം പര്യവേക്ഷണത്തിൽ കൂടെയുണ്ടായിരുന്നു. 

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ വിസ്തൃതി 7.3 സ്ക്വയർ മൈലാണ് (19 km2). പട്ടണത്തിന്റെ മൊത്തം വിസ്തീർണ്ണത്തിൽ 2.8 സ്ക്വയർ മൈൽ പ്രദേശം കരഭാഗവും ബാക്കി 4.5 സ്ക്വയർ മൈൽ പ്രദേശം (61.62 ശതമാനം ഭാഗം) വെള്ളവുമാണ്. 

ശിഷ്മാരെഫ് പരമ്പരാഗതമായി ഒരു ഇനുപ്യാക് (Inupiaq) എസ്കിമോ ഗ്രാമം ആണ്. വേട്ടയാടലാണ് ഗ്രാമവാസികളിൽ കൂടുതലാളുകളുടെയും ജീവനോപാധി. കടൽ സസ്തനികളായ ഊഗ്രുക്ക് (ഒരുതരം സീൽ) വാൽറസ് (മറ്റൊരു തരം സീൽ), മീൻ, ടാർമിഗാൻ (ptarmigan) പോലുള്ള പക്ഷികൾ, കരിബ്യൂ (കാട്ടു റെയിൻഡീയർ), കടമാൻ (moose) എന്നിവയേയും ഇവർ ഭക്ഷണമാക്കാറുണ്ട്. ഉന്നതനിലവാരമുള്ള സീൽ എണ്ണയ്ക്ക് പ്രസിദ്ധമാണ് ശിഷ്മാരെഫ്.


</doc>
<doc id="350646" url="https://ml.wikipedia.org/wiki?curid=350646" title="ക്വെത്ളക്, അലാസ്ക">
ക്വെത്ളക്, അലാസ്ക

ക്വെത്ളക് (Kwethluk) യു.എസ്. സംസ്ഥാനമായ അലാസ്കയിലെ ബെതേൽ സെൻസസ് ഏരിയായിൽപ്പെട്ട ഒരു ചെറു പട്ടണമാകുന്നു. 2010 ലെ സെൻസസനുസരിച്ച് ജനസംഖ്യ ഏകദേശം 721 ആണ്. യു.എസ്. സെൻസസ് പ്രകാരം പട്ടണത്തിന്രെ വിസ്തൃതി 11.7 സ്ക്വയർ മൈലാണ്. ഇതൊരു സെക്കന്റ് ക്ലാസ് പട്ടണമാണ്. 

പട്ടണത്തിലെ മൊത്തം ജനസംഖ്യയിൽ 50 ശതമാനത്തോളം ആളുകൾ നേറ്റീവ്ഇന്ത്യൻസും നേറ്റീവ് ഹാവായ്ക്കാരും ഉൾപ്പെട്ട വിഭാഗക്കാരാണ്. ബാക്കി 50 ശതമാനം മറ്റു ഗോത്ര വർഗ്ഗക്കാരും വെള്ളക്കാരും ഏഷ്യക്കാരും ഹിസ്പാനിക് വിഭാഗക്കാരുമടങ്ങിയ വിഭാഗങ്ങളാണ്. ബെതേൽ അകിയാചാക്ക് (Akiachak) എന്നിവയാണ് സമീപസ്ഥങ്ങളായ പട്ടണങ്ങൾ



</doc>
<doc id="350652" url="https://ml.wikipedia.org/wiki?curid=350652" title="കൊച്ചൗവ്വ പൗലോ അയ്യപ്പ കൊയ്‌ലോ">
കൊച്ചൗവ്വ പൗലോ അയ്യപ്പ കൊയ്‌ലോ

സിദ്ദാർഥ് ശിവ സംവിധാനം ചെയ്ത് 2016ൽ പുറത്തിറങ്ങിയ മലയാള ചലച്ചിത്രമാണ് കൊച്ചൗവ്വ പൗലോ അയ്യപ്പ കൊയ്‌ലോ. മലയാളത്തിലെ ആദ്യ ചലച്ചിത്ര നിർമ്മാണക്കമ്പനിയായ ഉദയാ പിക്ചേഴ്സ് ഏറെക്കാലത്തിനുശേഷം ഈ ചിത്രത്തിലൂടെ ചലച്ചിത്രനിർമ്മാണരംഗത്തേക്ക് തിരിച്ചെത്തി. ഉദയാ പിക്ചെഴ്സിനുവേണ്ടി ഉടമസ്ഥനും നടനുമായ കുഞ്ചാക്കോ ബോബൻ ആണ് ഈ ചിത്രം നിർമ്മിച്ചിരിക്കുന്നത്. കുഞ്ചാക്കൊ ബോബനും ചലച്ചിത്രനടൻ സുധീഷിന്റെ മകനുമായ രുദ്രാക്ഷുമാണ് ഈ ചലച്ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.നെടുമുടി വേണു, കെ.പി.എ.സി. ലളിത, മുകേഷ് , അനുശ്രീ എന്നിവരും ശ്രദ്ധേയവേഷങ്ങളിലെത്തുന്നു. 30 വർഷങ്ങൾക്കു ശേഷമാണ് ഈ ചിത്രത്തിലൂടെ നിർമ്മാണരംഗത്തേക്ക് തിരിച്ചെത്തുന്നത് . ലോകപ്രശസ്ത നോവലിസ്റ്റ് പൗലോ കൊയ്‌ലോയുടെ പേരിൽനിന്നുമാണ് ഈ ചിത്രത്തിന്റെ പേരിന്റെ ഉത്ഭവം. പൗലോ കൊയ്‌ലോയുടെ ദി ആൽക്കെമിസ്റ്റ് എന്ന വിഖ്യാത നോവലിൽ നിന്നും പ്രചോദനമുൾക്കൊണ്ടാണ് ഈ ചലച്ചിത്രത്തിന്റെ കഥ വികസിക്കുന്നത്. 2016 ലെ ഓണക്കാലത്ത് കൊച്ചൗവ്വ പൗലോ അയ്യപ്പ കൊയ്‌ലോ പ്രദർശനത്തിനെത്തി.


</doc>
<doc id="350657" url="https://ml.wikipedia.org/wiki?curid=350657" title="അനുരാധ">
അനുരാധ

തെന്നിന്ത്യൻ ചലച്ചിത്രരംഗത്ത് ഒരു പ്രശസ്ത നടിയാണ് അനുരാധ. മാദകറോളുകളിലും നൃത്തരംഗത്തും നിരഞ്ഞുനിന്നിരുന്ന അവർ ധാരാളം മലയാളം, തമിഴ്, കന്നട, തെളുങ്ക് ഹിന്ദി. ഒറിയ, സിനിമകളിൽ അഭിനയിച്ചിട്ടുണ്ട്, സുലോചന എന്നായിരുന്നു ആദ്യ പേരു. കെ ജി ജോർജ്ജ് ആണ് സിനിമയിൽ അനുരാധ എന്ന പേരിൽ അവതരിപ്പിച്ചത്.വിവിധ ഭാഷകളിലായി 700ലധികം സിനിമകളിൽ അഭിനയിച്ചിട്ടുണ്ട്


</doc>
<doc id="350665" url="https://ml.wikipedia.org/wiki?curid=350665" title="ഗലേന, അലാസ്ക">
ഗലേന, അലാസ്ക

ഗലേന, അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു ചെറുപട്ടണവും ഗ്രാമവും കൂടിച്ചേർന്ന പ്രദേശമാണ്. യുടെ വടക്കേ തീരത്തു ഫെയർബാങ്ക് നഗരത്തിന് പടിഞ്ഞാറ് ഭാഗത്തായി ഇത് സ്ഥിതി ചെയ്യുന്നു. ആങ്കറേജ് നഗരത്തിന് 350 മൈൽ വടക്കു പടിഞ്ഞാറായിട്ടാണ് ഗലെന. ഒരു ഫസ്റ്റ് ക്ലാസ് സിറ്റിയാണിത്. ഇവിടെ നിന്നു തലസ്ഥാനമായ ജുന്യൂവിലേയ്ക്ക് 1000 മൈൽ ദൂരമുണ്ട്.

ഗലേന പട്ടണം സ്ഥാപിക്കപ്പെട്ടത് 1918 ലാണ്. ഹെൻട്രി പോയിൻറ് എന്നു വിളിക്കുന്ന അത്തബാസ്ക്കൻ ഫിഷ് ക്യാമ്പിനു സമീപം 1918 ലാണ് ഈ ചെറുപട്ടണം സ്ഥാപിക്കപ്പെട്ടത്. ആദ്യകാലത്ത് 1918, 1919 കാലത്ത് പ്രവർത്തനമാരംഭിച്ച സമീപത്തുള്ള ലെഡ് അയിരു ഖനികളിലേയ്ക്കുള്ള സാധനവിതരണ കേന്ദ്രമായിരുന്നു. 1941, 1942 കാലഘട്ടത്തിൽ ലോകമഹായുദ്ധവേളയില് സമീപത്തുള്ള സിവിലിയൻ വിമാനത്താവളത്തോടു ചേർന്ന് ഒരു മിലിട്ടറി എയർഫീൽഡ് നിർമ്മിക്കപ്പെട്ടു. 1945, 1971 കാലഘട്ടങ്ങളിലായി രണ്ടു തവണയുണ്ടായ വെള്ളപ്പൊക്കങ്ങളിൽ ഗലേനയിൽ വലിയ നാശനഷ്ടങ്ങൾ സംഭവിച്ചിരുന്നു. 

പട്ടണത്തിലേയ്ക്ക് വായുമാർഗ്ഗം വർഷത്തിൽ‌ എല്ലാദിവസവും നദീമാർഗ്ഗം മെയ്, സെപ്റ്റംബർ മാസങ്ങളുടെ ഇടയ്ക്കുള്ള ദിവസങ്ങളിലും പ്രവേശിക്കുവാൻ സാധിക്കുന്നതാണ്. നദി ഹിമാനി രഹിതമാകുന്ന സമയത്തുമാത്രമേ ബാർജുകൾക്കും ബോട്ടുകൾക്കും മറ്റും നദിയിലൂടെ സഞ്ചരിക്കുവാൻ സാധിക്കുകയുള്ളു.ഗലേന മറ്റു പ്രദേശങ്ങളുമായി റോഡ് മാർഗ്ഗം ബന്ധിപ്പിച്ചിട്ടില്ല. മറ്റു ഗ്രാമങ്ങളിൽ നിന്നും ഗലേനായിലേയ്ക്കു കടക്കുവാൻ യുക്കേൺ നദി മാത്രമാണ് ഒരേയൊരു ആശ്രയം. നദി മെയ് മദ്ധ്യം മുതൽ സെപ്റ്റംബർ മദ്ധ്യം വരെ ഹിമരഹിതമാണ്. ഈ സമയം തദ്ദേശീയർക്ക് ആവശ്യമായ ഇന്ധനങ്ങളും മറ്റ് അവശ്യവസ്തുക്കളുമായി ബാർജ് കപ്പലുകൾ എത്തുന്നു. ശൈത്യകാലത്ത് ഉറഞ്ഞുകിടക്കുന്ന യൂക്കോൺ നദി, റൂബി (Ruby), കോയുകുക്ക് (Koyukuk), കല്ട്ടാഗ് (Kaltag) ന്യൂലോട്ടോ (Nulato) തുടങ്ങിയ മറ്റു സമീപ ഗ്രാമങ്ങളിലേയ്ക്കു സഞ്ചരിക്കാനാവും വിധം ഒരു മഞ്ഞുറോഡായി രൂപാന്തരപ്പെടുന്നു. ഗ്രാമവും നഗരവും ഇഴപിരിഞ്ഞു കിടക്കുന്ന സ്ഥലത്തിന് തൊട്ടടുത്തായി അമേരിക്കൻ വായുസേനയുടെ പഴയ ഒരു എയർബെയിസ് (Edward G. Pitka Sr. Airport) സ്ഥിതി ചെയ്യുന്നുണ്ട്. രണ്ടാം ലോകമഹായുദ്ധകാലത്ത് ഈ ഇത് മിലിട്ടറിയുടെ ഉപയോഗത്തിനു മാത്രമായി പരിമിതമായിരുന്നു. ശീതയുദ്ധത്തിന്റെ അവസാന കാലങ്ങളിൽ വരെ ഇവിടം എഫ്-15 ഫൈറ്ററുകളുടം താവളായി ഉപയോഗക്കപ്പെട്ടു. ഇപ്പോൾ സൈനികകാര്യത്തന് വിമാനത്താവളം നാമമാത്രമേ ഉപയോഗിക്കുന്നുള്ളു. 

ശിശിരകാലത്ത് ഇവിടുത്തെ താപനില -40 ഡിഗ്രിവരെ താഴുന്നു. ഇതുവരെയുള്ള ചരിത്രത്തിൽ രേഖപ്പെടുത്തപ്പെട്ട ഏറ്റവും കുറഞ്ഞ താപനില -64 ഡിഗ്രിയാണ്. വേനല്ക്കാലത്ത് അനേകം ആളുകൾ സാൽമൺ മത്സ്യങ്ങളെ പിടിക്കുന്നതിനായും മറ്റും ഇവിടേയ്ക്ക് എത്തിച്ചേരാറുണ്ട്. യൂക്കോൺ നദിയിൽ പോഷകനദികളായ കൊയുക്കുക് () നദിയ്ക്കും നൊവിറ്റ്ന ( ) നദിയ്ക്കും ഇടയിലായി 12 വേനൽക്കാല ഫിഷിങ് ക്യാമ്പുകൾ നിലകൊള്ളുന്നു. 

തനാന ചീഫ്സ് കോണ്ഫറൻസ് (Tanana Chiefs Conference) നടത്തുന്ന നോൾനെർ (Nollner) ഹെൽത്ത് ക്ലിനിക്, ഒരു നേറ്റീവ് ഇന്ത്യൻ ക്ലിനിക്ക് (24 മണിക്കൂർ അടിയന്തരാവശ്യവിഭാഗം) എന്നിവ ഇവിടെ പ്രവർത്തിക്കുന്നു. അടിയന്തര ഘട്ടങ്ങളിൽ ഫെയർബാങ്ക് നഗരത്തിലേയ്ക്കോ, ആങ്കറേജ് നഗരത്തിലേയ്ക്കോ എയർ ആംബുലൻസ് സൌകര്യമുവുണ്ട്. പൊതു റേഡിയോ സ്റ്റേഷനായ KIYU ഗലേന കേന്ദ്രമായി പ്രവർത്തിക്കുന്നു. റേഡിയോ പ്രക്ഷേപണം സമീപ ഗ്രാമങ്ങളായ കൽട്ടാഗ് (Kaltag), ന്യൂളാട്ടോ ( Nulato), റൂബി (Ruby), കോയുകുക്ക് (Koyukuk), ഹുസ്ലിയ (Huslia) തുടങ്ങിയ ഗ്രാമങ്ങളിലേയ്ക്കും വ്യാപിപ്പിച്ചിട്ടുണ്ട്.

ഈ ചെറുപട്ടണത്തിലെ ജനസംഖ്യ 2016 ജൂലൈ മാസത്തിലെ കണക്കനുസരിച്ച് 470 ആണ്. ഗലേനായിലെ 470 വരുന്ന ജനസംഖ്യയിൽ ഭൂരിപക്ഷവും കൊയുക്കോൺ അത്തബാസ്കൻ (Koyukon Athabascans) വിഭാഗത്തിൽപ്പെട്ട നേറ്റീവ് ഇന്ത്യൻസ് ആകുന്നു. 


</doc>
<doc id="350669" url="https://ml.wikipedia.org/wiki?curid=350669" title="യോഷിനോറി ഉഷുമി">
യോഷിനോറി ഉഷുമി

 യോഷിനോറി ഉഷുമി  ടോക്കിയോയിലെ ഇൻസ്റ്റിറ്റ്യൂട്ട് ഓഫ് ടെക്നോളജി ഫ്രണ്ടിയേഴ്സ് റിസർച്ച് സെന്ററിലെ ഓട്ടോഫാഗിയിൽ പഠനം നടത്തുന്ന സെൽ ബയോളജിസ്റ്റാണ് .2012-ൽ അദ്ദേഹം ബേസിക് സയൻസിൽ ക്യോറ്റോ പ്രൈസ് സ്വന്തമാക്കി.കൂടാതെ 2016-ൽ തന്റെ ഓട്ടോഫാഗിയിലെ കണ്ടുപിടിത്തത്തിന് വൈദ്യശാസ്ത്രത്തിന്റെ നോബേൽ സമ്മാനം കരസ്ഥമാക്കി.

ഉഷുമി ജപ്പാനിലെ ഫുക്കുവോക്കയിൽ 1945 ഫെബ്രുവരി 9 ന് ജനിച്ചു.അദ്ദേഹം 1967-ൽ ബാച്ചിലർ ഓഫ് സയൻസും, 1974-ൽ ഡോക്ടറേറ്റ് ഇൻ സയൻസും സ്വന്തമാക്കി. രണ്ടും യൂണിവേഴ്സിറ്റി ഓഫ് ടോക്കിയോയിൽ നിന്നുതന്നെയായിരുന്നു.1974-77 കാലഘട്ടത്ത് ന്യൂയോർക്ക് സിറ്റിയിലെ റോക്ക് ഫെല്ലർ യൂണിവേഴ്സിറ്റിയിൽ നിന്ന് പോസ്റ്റ്ഡോക്ടറാൽ ഫെല്ലോ കരസ്ഥമാക്കി.

1977-ൽ യൂണിവേഴ്സിറ്റി ഓഫ് ടോക്കിയോയിലേക്ക് തന്നെ തിരിച്ചെത്തി.1986-ൽ അവിടെ അദ്ദേഹം ലെക്ചററായി നിയമിക്കപ്പെട്ടു. കൂടാതെ 1988-ൽ അസോസിയേറ്റഡ് പ്രൊഫസറായി നിയമിക്കുകയും ചെയ്തു. 1996-ന് ജപ്പാനിലെ ഓകാസാക്കി സിറ്റിയിലെ നാഷ്ണൽ ഇൻസ്റ്റിറ്റ്യൂട്ട് ഓഫ് ബേസിക് ബയോളജി -യിലേക്ക് മാറി.അവിടെവച്ചാണ് അദ്ദേഹം പ്രൊഫസറാകുന്നത്. 2004 തൊട്ട് 2009 വരെയും അദ്ദേഹം ജപ്പാനിലെ ഗ്രാജുവേറ്റ് യൂണിവേഴ്സിറ്റി ഫോർ അഡ്വാൻസെഡ് സ്റ്റഡീസിൽ പ്രൊഫസറായിരുന്നു. 2009-ൽ അദ്ദേഹത്തിന് മൂന്ന് യൂണിവേഴ്സിറ്റികളിൽ നിന്ന് അപ്പോയിന്റ്മെന്റ് വന്നു, എമരിറ്റസ് പ്രൊഫസർ അറ്റ് ദി നാഷ്ണൽഇൻസ്റ്റിറ്റ്യൂട്ട് ഫോർ ബേസിക് ബയോളജി, ഗ്രാജുവേറ്റ് യൂണിവേഴ്സിറ്റി ഫോർ അഡ്വാൻസെഡ് സ്റ്റഡീസ്, പ്രൊഫസർഷിപ്പ് അറ്റ് അഡ്വാൻസ് റിസർച്ച് ഓർജനൈസേഷൻ എന്നിങ്ങനെയായിരുന്നു അത്. 2014 -ലെ അദ്ദേഹത്തിന്റെ റിട്ടയർമെന്റിന് ശേഷം ടോക്കിയോ ഇൻസ്റ്റിറ്റ്യൂട്ട് ഓഫ് ടെക്നോളജിയുടെ ഇൻസ്റ്റിറ്റ്യൂട്ട് ഓഫ് ഇന്നോവേറ്റീവ് റിസെർച്ചിൽ പ്രൊഫസറായി തുടർന്നു. ഇപ്പോൾ അദ്ദേഹം ഇൻസ്റ്റീറ്റ്യൂട്ട് ഓഫ് ഇന്നോവേറ്റീവ് റിസർച്ചിലെ സെൽ ബയോളജി വിഭാഗത്തിന്റെ തലവനാണ്.

2016-ൽ അദ്ദേഹത്തിന് ഓട്ടോഫാഗിയുടെ മെക്കാനിസത്തിന്റെ കണ്ടുപിടിത്തത്തിന് വൈദ്യശാസ്ത്രത്തിനുള്ള നോബേൽ സമ്മാനം ലഭിച്ചു..





</doc>
<doc id="350671" url="https://ml.wikipedia.org/wiki?curid=350671" title="ആൻഡ്രൂ ജാക്സൺ">
ആൻഡ്രൂ ജാക്സൺ

അമേരിക്കൻ ഐക്യനാടുകളുടെ ഏഴാമത്തെ പ്രസിഡന്റായിരുന്നു ആൻഡ്രൂ ജാക്‌സൺ (Andrew Jackson).
1829 മുതൽ 1837 വരെയാണ് ഇദ്ദേഹം അമേരിക്കൻ പ്രസിഡന്റായിരുന്നത്.


</doc>
<doc id="350674" url="https://ml.wikipedia.org/wiki?curid=350674" title="ചാൾസ് കെ. കാവോ">
ചാൾസ് കെ. കാവോ

ചൈനയിൽ ജനിച്ച ഹോങ്കോങ്ങ്, അമേരിക്കൻ, ബ്രിട്ടീഷുകാരനായ ഒരു വൈദ്യുത-എഞ്ചിനീയറും ഭൗതികശാസ്ത്രജ്ഞനും, ഫൈബർ ഒപ്‌ടിക്‌സ് വാർത്താവിനിമയരംഗത്ത് ഉപയോഗിക്കുന്നതിന്റെ തുടക്കക്കാരനുമാണ് സർ ചാൾസ് കെ. കാവോ (Sir Charles Kuen Kao), GBM, KBE, FRS, FREng (ജനനം 4 നവമ്പർ1933).  "ബ്രോഡ്‌ബാന്റിന്റെ ദൈവം" എന്നും "ഫൈബർ ഒപ്‌ടിക്‌സിന്റെ പിതാവെന്നും," "ഫൈബർ ഒപ്‌ടിക്‌സ് വാർത്താവിനിമയരീതിയുടെ പിതാവെന്നും" എല്ലാം കാവോ അറിയപ്പെടുന്നു. "ഫൈബർ ഒപ്‌ടിക്സ് സങ്കേതത്തിലൂടേ വാാർത്താവിനിമയരംഗത്ത് നടത്തിയ ഗംഭീരസംഭാവനകൾക്ക്" 2009 -ൽ അദ്ദേഹം ഭൗതികശാസ്ത്രത്തിനുള്ള നൊബേൽ സമ്മാനം പങ്കുവയ്ക്കുകയുണ്ടായി. കാവോയ്ക്ക് ഹോങ്കോങ്ങിന്റെയും അമേരിക്കയുടേയും ബ്രിട്ടന്റെയും പൗരത്വമുണ്ട്.

1933 -ൽ ഷാങ്‌ഹായിൽ ആണ് അദ്ദേഹം ജനിച്ചത്. ഒരു അധ്യാപകന്റെ കീഴിൽ കാവോയും സഹോദരനും വീട്ടിൽത്തന്നെയിരുന്ന് ചൈനീസ് ക്ലാസിക്സ് പഠിച്ചു.  ഷാങ്‌ഹായിലെ ഒരു അന്താരാഷ്ട്രവിദ്യാലയത്തിൽ അദ്ദേഹം ഇംഗ്ലീഷും ഫ്രഞ്ചും പഠിച്ചു. 1948 -ൽ ഹോങ്ങ്‌കോങ്ങിലേക്ക് അദ്ദേഹത്തിന്റെ കുടുംബം താമസം മാറ്റി 1952 -ൽ അവിടത്തെ സെന്റ്.ജോസഫ് സ്കൂളിൽ അദ്ദേഹം തന്റെ സെക്കണ്ടറി വിദ്യാഭ്യാസം പൂർത്തിയാക്കി. ഇന്നത്തെ ഗ്രീൻവിച്ച് സർവ്വകലാശാലയായ വൂൾവിച്ച് പോളിടെക്നിക്കിൽ നിന്നും അദ്ദേഹം ഇലക്ട്രിക്കൽ എഞ്ചിനീയറിങ്ങിൽ ശാസ്ത്രബിരുദം കരസ്ഥമാക്കി.

പിന്നെ ഗവേഷണത്തിൽ ഏർപ്പെട്ട കാവോ 1965 -ൽ യൂണിവേഴ്‌സിറ്റി കോളേജ് ലണ്ടനിൽ നിന്നും പ്രൊഫസ്സർ ഹാരോൾഡ് ബാർലോയുടെ കീഴിൽ ഇലക്ട്രിക്കൽ എഞ്ചിനീയറിംഗിൽ PhD കരസ്ഥമാക്കി. George Hockham മിന്റെയും Alec Reeves -ന്റെയും ഒപ്പം ജോലി ചെയ്ത ഇക്കാലത്താണ് തന്റെ ഗവേഷണത്തിന്റെയും എഞ്ചിനീയറിംഗ് ജോലികളുടെയും മികവ് അദ്ദേഹം പുറത്തെടുത്തുതുടങ്ങിയത്. 

കാവോ 1970 -ൽ ചൈനീസ് യൂണിവേഴ്‌സിറ്റി ഓഫ് ഹോങ്ങ്‌കോങ്ങിൽ (CUHK) ചേരുകയും അവിടെ ഇലക്ട്രോണിക്സ് വിഭാഗം ആരംഭിക്കുകയും ചെയ്തു, അതു പിന്നീട് ഇലക്ട്രോണിക് എഞ്ചിനീയറിംഗ് വിഭാഗമായി മാറുകയുണ്ടായി. അവിടെ ഇലക്ട്രോണിക്സിലെ ഉന്നതവിദ്യാഭ്യാസരംഗത്ത് അധ്യാപകനായ അദ്ദേഹം തന്നെയാണ് ആ വിഭാഗങ്ങൾ അവിടെ സ്ഥാപിച്ചതും. പിന്നീട് അമേരിക്കയിലെ വിർജീനിയയിലെ ITT Corporation -നിലേക്കു പോയ അദ്ദേഹം അവിടെ മുഖ്യശാസ്ത്രജ്ഞനും എഞ്ചിനീയറിംഗ് ഡിറക്ടറുമായിത്തീർന്നു. 1982 -ൽ അതിന്റെ ചീഫ് എക്സിക്യൂട്ടിവ് സയന്റിസ്റ്റ് ആയ കാവോ കണക്ടിക്കട്ടിലെ അതിന്റെ മുഖ്യകാര്യാലയത്തിൽ സ്ഥിരമായി നിയമിതനായി. ഇതോടൊപ്പം തന്നെ കാവോ യേൽ സർവ്വകലാശാലയിലും 1985 -ൽ ഒരു വർഷം ജർമനിയിലും ഗവേഷണത്തിൽ ഏർപ്പെട്ടു.

1987 മുതൽ 1996 വരെ കാവോ ഹോങ്കോങ്ങിലെ ചൈനീസ് സർവ്വകലാശാലയിലെ വൈസ് ചാൻസലർ ആയിരുന്നു. 1996 -ൽ അവിടുന്നും വിരമിച്ച കാവോ പീന്നീട് ആറുമാസം ലണ്ടൻ ഇമ്പീരിയൽ കോളേജിലെ ഇലക്ട്രിക്കൽ ആന്റ് ഇലക്ട്രോണിക്സ് വിഭാഗത്തിൽ ചെലവഴിച്ചു, പിന്നീട് 1997 മുതൽ 2002 വരെ അവിടെ വിസിറ്റിംഗ് പ്രൊഫസറായും സേവനമനുഷ്ഠിച്ചിരുന്നു. തെക്കേഷ്യയിൽ ഉന്നതവിദ്യാഭ്യാസത്തിന്റെ പ്രസിഡണ്ടായി കാവോ 1993-94 കാലത്ത് പ്രവർത്തിച്ചിരുന്നു.

2004 മുതൽ അൽഷിമേഴ്‌സ് രോഗത്തിന്റെ ശല്യമുണ്ടായിരുന്നെങ്കിലും അദ്ദേഹത്തിന് ആൾക്കാരെ തിരിച്ചറിയാനോ അവരുടെ വിവരങ്ങൾ ഓർമ്മിക്കാനോ വിഷമമുണ്ടായില്ല. അദ്ദേഹത്തിന്റെ പിതാവിനും അതേ രോഗമുണ്ടായിരുന്നു. 2008 മുതൽ കാവോ തന്റെ മക്കളുടെയും കൊച്ചുമക്കളുടെയും കൂടെ ജീവിക്കാനായി കാലിഫോർണിയയിലേക്കു താമസം മാറ്റി.

മൺപാത്രനിർമ്മാണം അദ്ദേഹത്തിന്റെ ഹോബിയാണ്.

2009 ഒക്ടോബർ 6 -ന് ഒപ്റ്റിക്‌സ് ഫൈബർ വാർത്താവിനിമയരംഗത്തെ അദ്ദേഹത്തിന്റെ സംഭാവനകൾക്ക് കാവോയ്ക്ക് ഭൗതികശാസ്ത്രത്തിലുള്ള നോബൽ സമ്മാനവും ലഭിച്ചു. "ഇത്രയും വലിയ ഒരു ബഹുമതി തനിക്ക് ഒരിക്കലും ലഭിക്കുമെന്ന് പ്രതീക്ഷിച്ചിരുന്നില്ലെന്ന്" കാവോ പറഞ്ഞു. സമ്മാനത്തിന്റെ നികുതിയൊടുക്കിയതിനുശേഷമുള്ള പണം അദ്ദേഹത്തിന്റെ ചികിൽസയ്ക്കായി ഉപയോഗിക്കുമെന്ന് കാവോയുടെ ഭാര്യ പറയുകയുണ്ടായി.


</doc>
<doc id="350680" url="https://ml.wikipedia.org/wiki?curid=350680" title="നൊവിറ്റ്ന നദി">
നൊവിറ്റ്ന നദി

നൊവിറ്റ്ന (Nowitna) നദി അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ യൂക്കോൺ നദിയുടെ പോഷകനദിയാണ്. 250 മൈൽ (400 കി.മീ.) നീളമുണ്ട്. ഇത് കുസ്കോക്വിം (Kuskokwim) മലനിരകളിൽ നിന്നു വടക്കുകിഴക്കായിട്ടൊഴുകി നൊവിറ്റ്ന ദേശീയ വന്യമൃഗസങ്കേതത്തിലൂടെ കടന്നു പോകുന്നു. നൊവിറ്റന നദിയുടെ പ്രധാന പോഷകനദികൾ ടിട്ന, ബിഗ് മഡ്, ലോസ്റ്റ്, സുലാറ്റ്ന എന്നിവയാണ്.


</doc>
<doc id="350685" url="https://ml.wikipedia.org/wiki?curid=350685" title="കോയുകുക്ക് നദി">
കോയുകുക്ക് നദി

കൊയുകുക്ക് നദി, അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ യൂക്കോൺ നദിയുടെ ഒരു പോഷകനദിയാകുന്നു. കൊയുകുക്ക് നദിയ്ക്ക് 425 മൈൽ (684 കി.മീ.) നീളമുണ്ട്. പ്രധാന നദിയായ യൂക്കോൺ നദി, ബെറിംഗ് കടലിൽ പതിക്കുന്നതിനു മുമ്പായി യൂക്കോൺ നദിയിലേയ്ക്കു നിപതിക്കുന്ന അവസാനത്തെ പ്രധാന പോഷകനദിയാണ് കൊയുകുക്ക്.


</doc>
<doc id="350690" url="https://ml.wikipedia.org/wiki?curid=350690" title="ഇന്ദ്രനീലി രാത്തവള">
ഇന്ദ്രനീലി രാത്തവള

പശ്ചിമഘട്ടതദ്ദേശവാസിയായ ഒരു തവളയാണ് ഇന്ദ്രനീലി രാത്തവള അഥവാ Indraneil’s Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.


</doc>
<doc id="350692" url="https://ml.wikipedia.org/wiki?curid=350692" title="കെംഫോളേ രാത്തവള">
കെംഫോളേ രാത്തവള

പശ്ചിമഘട്ടതദ്ദേശവാസിയായ ഒരു തവളയാണ് കെംഫോളേ രാത്തവള അഥവാ Kempholey Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്. നാരായണ റാവു കണ്ടുപിടിച്ച ഈ തവള 74 വർഷത്തോളം വംശനാശം വന്നുപോയി എന്നു വിചാരിച്ചിരിക്കുകയായിരുന്നു. പിന്നീട് ബിജുവാണ് ഇതിനെ കണ്ടെത്തിയത്.


</doc>
<doc id="350695" url="https://ml.wikipedia.org/wiki?curid=350695" title="പെരും രാത്തവള">
പെരും രാത്തവള

പശ്ചിമഘട്ടതദ്ദേശവാസിയായ ഒരു തവളയാണ് പെരും രാത്തവള അഥവാ Malabar Night Frog (Malabar Night Frog, Large Wrinkled Frog). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.


</doc>
<doc id="350697" url="https://ml.wikipedia.org/wiki?curid=350697" title="കേരള രാത്തവള">
കേരള രാത്തവള

കേരളതദ്ദേശവാസിയായ ഒരു തവളയാണ് കേരള രാത്തവള അഥവാ Kerala Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ ഭീഷണി നേരിടുന്ന ജീവികൾ എന്നാണ്.


</doc>
<doc id="350701" url="https://ml.wikipedia.org/wiki?curid=350701" title="പെരിയാർ രാത്തവള">
പെരിയാർ രാത്തവള

കേരളതദ്ദേശവാസിയായ ഒരു തവളയാണ് പെരിയാർ രാത്തവള അഥവാ Periyar Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.


</doc>
<doc id="350705" url="https://ml.wikipedia.org/wiki?curid=350705" title="മാർത്ത വാഷിങ്ടൺ">
മാർത്ത വാഷിങ്ടൺ

അമേരിക്കൻ ഐക്യനാടുകളുടെ പ്രഥമ പ്രസിഡൻറായിരുന്ന ജോർജ്ജ് വാഷിങ്ടണ്ടെ ഭാര്യയായിരുന്നു മാർത്ത വാഷിങ്ടൺ. ജീവിതകാലത്ത് മാർത്ത ലേഡി വാഷിങ്ടൺ എന്നാണറിയപ്പെട്ടത്.



</doc>
<doc id="350709" url="https://ml.wikipedia.org/wiki?curid=350709" title="ചീമേനി">
ചീമേനി

കേരളത്തിലെ കാസർഗോഡ് ജില്ലയിലുള്ള ഒരു ചെറു പട്ടണമാണ് ചീമേനി. ചെറുവത്തൂർ-നലോംപ്പുഴ റോഡിൽ ചെറുവത്തൂരിനും കാക്കടവിനും മിടയിൽ ചീമേനി സ്ഥിതി ചെയ്യുന്നു.ചീമേനി എന്ന പേരിന്റെ ഉദ്ഭവം ശ്രീമേനി അഥവാ ലക്ഷ്മിയുടെ ശരീരം എന്നർഥം വരുന്ന വാക്കിൽ നിന്നാണ്. ചീമേനിയുടെ ഏറ്റവും സമീപത്തുള്ള ടൗൺ ചെറുവത്തൂർ ആണ്. ലക്ഷക്കണക്കിനു ഭക്തരാണ് ഓരോ വർഷവും വിഷ്ണുമൂർത്തി ക്ഷേത്രം സന്ദർശിക്കാൻ ഇവിടെ എത്തുന്നത്. 

ഇന്ത്യയിൽ 2001 ഇൽ നടന്ന സെൻസസ് പ്രകാരം ചീമേനിയിലെ ജനസംഖ്യ 8032 ആണ്. അതിൽ 3805 പുരുഷന്മാരും 4227 സ്ത്രീകളും ആണ്.

ചീമേനി അറിയപ്പെടുന്ന ഒരു സർക്കാർ ഹയർ സെക്കന്ററി സ്കൂൾ ഉണ്ട്.. കൂടാതെ കമ്പ്യൂട്ടർ സയൻസ്, കൊമേഴ്സ്, ഇലക്ട്രോൺക്സ് എന്നീ കോഴ്സുകൾ ഉള്ള എഞ്ചിനീയറിംഗ് കോളേജും ചീമേനിയിൽ സ്ഥിതി ചെയ്യുന്നു.

സർക്കാർ ചീമേനിയിൽ ഐ ടി പാർക്ക് തുടങ്ങാൻ പ്രാഥമിക കാര്യങ്ങൾ ചെയ്തുവച്ചിരുന്നു. സർക്കാരിന്റെ ഏജൻസിയായ സൈബർ പാർക്കാണ് അത് ചെയ്തത്. ഈ പ്രൊജക്ടിനു വേണ്ടി 15 ദശലക്ഷം ചതുരശ്ര അടിയുള്ള ഒരു കെട്ടിടം പണിയാനുണ്ട്. നാല്പത് കോടിയോളം വിലമതിക്കുന്ന ഒരു പ്രൊജക്ടാണിത്. ഇതിനു വേണ്ടി നൂറ് ഏക്കർ വരുന്ന ഒരു ഭൂമി നീക്കി വച്ചിട്ടുണ്ട്. 

ഇവിടുത്തെ റോഡ് വടക്ക് മംഗലാപുരവുമായും തെക്ക് കോഴിക്കോടുമായും ബന്ധിപ്പിക്കുന്ന നാഷ്ണൽ ഹൈവേ 66 ലേക്കാണ് പ്രവേശിക്കുന്നത്. സമീപത്തുള്ള റയിൽവേ സ്റ്റേഷൻ മംഗലാപുരം - പാലക്കാട് ലൈനിൽ വരുന്ന ചെറുവത്തൂർ ആണ്. മംഗലാപുരം പിന്നേ കണ്ണൂർ എയർപ്പോർട്ടുകളൂണ്ട്.


</doc>
<doc id="350710" url="https://ml.wikipedia.org/wiki?curid=350710" title="അഗസ്റ്റിൻ വാഷിങ്ടൺ">
അഗസ്റ്റിൻ വാഷിങ്ടൺ

അഗസ്റ്റിൻ വാഷിങ്ടൺ ആദ്യ യു.എസ്. പ്രസിഡൻറായിരുന്ന ജോർജ്ജ് വാഷിങ്ടണിന്റെ പിതാവായിരുന്നു. ജീവിതകാലം 12 നവംബർ 1694 മുതൽ 12 ഏപ്രിൽ 1743 വരെ. വെർജീനിയ കോളനിയിലെ ഭൂവുടമയും തോട്ടമുടമയുമായിരുന്നു അദ്ദേഹം. അതോടൊപ്പം ഒരു വലിയ സംഘം അടിമകളുടെ ഉടമയുമായിരുന്നു അദ്ദേഹം.

</doc>
<doc id="350717" url="https://ml.wikipedia.org/wiki?curid=350717" title="ജോൺ കാസ്സിൻ">
ജോൺ കാസ്സിൻ

ജോൺ കാസ്സിൻ (September 6, 1813 – January 10, 1869) അമെരിക്കക്കാരനായ പക്ഷിശാസ്ത്രജ്ഞായിരുന്നു. പെൻസില്വാനിയായിലെ ബിസിനസ്സുകാരനും ഫിലാഡെല്ഫിയ അക്കാഡമി ഓഫ് നാചുരൽ സയൻസസിന്റെ ക്യൂറേറ്ററും ആയിരുന്നു. അദ്ദേഹം അനേകം പുസ്തകങ്ങൾ രചിക്കുകയും അനേകം പക്ഷികളുടെ സ്പീഷിസുകൾ നിർവ്വചിക്കുകയും ചെയ്തിട്ടുണ്ട്. 

1813 സെപ്റ്റംബർ 6നു ഫിലാഡെൽഫിയായിലെ ഡെലാവെയർ കൗണ്ടിയിലെ അപ്പർ പ്രൊവിഡൻസ് ടൗൺഷിപ്പിലാണ് അദ്ദേഹം ജനിച്ചത്. 

വർഗ്ഗീകരണശാസ്ത്രത്തിൽ വളരെ സൂക്ഷ്മതയും സാമർഥ്യവുമുള്ള കാസ്സിൻ, 198 പുതിയ പക്ഷികൾക്ക് പേരുനൽകി. Cassin's auklet, Cassin's kingbird, Cassin's vireo, Cassin's sparrow, and Cassin's finch തുടങ്ങിയ നിരവധി പക്ഷികളുടെ പേരിലൂടെ അദ്ദേഹം ഇന്നും ഓർമ്മിക്കപ്പെടുന്നു. ഒരു പ്രാണിയായ Magicicada cassini അദ്ദേഹത്തിന്റെ പേരിൽ അറിയപ്പെടുന്നു. 

Birds of California, Synopsis of the Birds of North America; Ornithology of the United States Exploring Expedition; Ornithology of the Japan Expedition; Ornithology of Gillis's Astronomical Expedition to Chile; and chapters on raptorial birds and waders in Ornithology of the Pacific Railroad Explorations and Surveys എന്നിവ അദ്ദേഹത്തിന്റെ രചനകളാണ്. പക്ഷേ, Illustrations of the Birds of California, Texas, Oregon, British and Russian America (1853–56) എന്ന അദ്ദേഹത്തിന്റെ പുസ്തകത്തിന്റെ ഒരു വാല്യം മാത്രമേ ഇറങ്ങിയിട്ടുള്ളു. 

1869ൽ ആർസനിക് വിഷബാധമൂലമാണ് മരണമടഞ്ഞത്. പക്ഷികളുടെ തൊലി അർസനിക്കിലാണ് അന്ന് സൂക്ഷിച്ചിരുന്നത്. ബ്രൗൺ സർവ്വകലാശലയുടെ നചുറൽ ഹിസ്റ്ററി മ്യൂസിയത്തിൽ അദ്ദേഹത്തിന്റെ 4300 പക്ഷികളുടെ സ്പെസിമെൻ സൂക്ഷിച്ചിട്ടുണ്ട്. 


</doc>
<doc id="350719" url="https://ml.wikipedia.org/wiki?curid=350719" title="മാർക്ക് കാറ്റ്സ്ബി">
മാർക്ക് കാറ്റ്സ്ബി

മാർക്ക് കാറ്റ്സ്ബി (24 മാർച്ച് 1682/83 – 23 December 1749) ഇംഗ്ലിഷ് പ്രകൃതിശാസ്ത്രജ്ഞൻ ആയിരുന്നു. നാച്ചുറൽ ഹിസ്റ്ററി ഓഫ് കരോലിന, ഫ്ലോറിഡ ആൻ‌റ് ദ ബഹാമാ ഐലൻറ്സ്് എന്ന ഗ്രന്ഥം 1729 മുതൽ 1747വരെ യുള്ള കാലത്ത് പ്രസിദ്ധീകരിച്ചു. ഉത്തര അമേരിക്കയിലെ ആദ്യം പ്രസിദ്ധീകരിച്ച സസ്യ ജന്തുജാലങ്ങളുടെ ഗ്രന്ഥമാണിത്. ഇതിൽ, പക്ഷികൾ, ഉരഗങ്ങൾ, ഉഭയജീവികൾ, മത്സ്യങ്ങൾ, പ്രാണികൾ, സസ്തനികൾ എന്നിവ കൂടാതെ സസ്യങ്ങളുടെയും 220 പ്ലേറ്റ്സ് (ചിത്ര ഫലകങ്ങൾ) ചേർത്തിട്ടുണ്ട്. 


</doc>
<doc id="350721" url="https://ml.wikipedia.org/wiki?curid=350721" title="ആൻഡ്രിയ സീസാല്പീനോ">
ആൻഡ്രിയ സീസാല്പീനോ

ആൻഡ്രിയ സീസാല്പീനോ അല്ലെങ്കിൽ ആൻഡ്രിയാസ് സീസാല്പീനസ് (6 June 1519 – 23 February 1603) ഇറ്റാലിയൻ ശരീരശാസ്ത്രജ്ഞനും തത്ത്വജ്ഞാനിയും സസ്യശാസ്ത്രജ്ഞനും ആയിരുന്നു. സസ്യങ്ങളുടെ ഫലങ്ങളെയും വിത്തുകളെയും അടിസ്ഥാനമാകിയാണ് ആദ്ദേഹം സസ്യങ്ങളെ തരംതിരിച്ചത്. 1555ൽ അദ്ദേഹം പിസയിലെ ബോട്ടാണിക്കൽ ഗാർഡന്റെ ഡയറക്ടർ ആയി. ശരീരബാഹ്യശാസ്തത്തിലും അദ്ദേഹം പ്രവർത്തിച്ചിട്ടുണ്ട്. രക്തചംക്രമണത്തെപ്പറ്റി അദ്ദേഹം തത്ത്വം ആവിഷ്കരിച്ചിരുന്നു. വില്ല്യം ഹാർവി പരസ്യമാക്കിയ രക്തചംക്രമണത്തിന്റെ ഭൗതികചംക്രമണത്തിനു പകരം രാസികചംക്രമണം എന്ന തത്ത്വമാണദ്ദേഹം അംഗീകരിച്ചത്. 


</doc>
<doc id="350723" url="https://ml.wikipedia.org/wiki?curid=350723" title="ഓക്‌ലൻഡ് അന്താരാഷ്ട്ര വിമാനത്താവളം">
ഓക്‌ലൻഡ് അന്താരാഷ്ട്ര വിമാനത്താവളം

ന്യൂസിലൻഡിലെ ഏറ്റവും വലുതും ഏറ്റവും തിരക്കേറിയതുമായ വിമാനത്താവളമാണ് ഓക്‌ലൻഡ് അന്താരാഷ്ട്ര വിമാനത്താവളം.ഓക്‌ലൻഡ് നഗരത്തിന്റെ പ്രധാന പ്രാന്തപ്രദേശങ്ങളിലൊന്നായ മെൻഗാരെയിലാണ് ഈ വിമാനത്താവളം സ്ഥിതി ചെയ്യുന്നത്. എയർ ന്യൂസിലൻഡ്, വിർജിൻ ഓസ്ട്രേലിയ, ജെറ്റ്സ്റ്റാർ എയർവെയ്സ് എന്നീ എയർലൈനുകളുടെ പ്രധാന ഹബ്ബാണ് ഈ വിമാനത്താവളം.ബോയിങ് 747, എയർബസ് എ380 എന്നീ വിമാനങ്ങൾ ഉപയോഗിക്കാനാകുന്ന രാജ്യത്തെ രണ്ട് വിമാനത്താവളങ്ങളിൽ ഒന്നാണിത്. 2015 ലെ കണക്കുകൾ അനുസരിച്ച് പ്രതിവർഷം 16,487,648 യാത്രക്കാർ ഓക്‌ലൻഡ് വിമാനത്താവളം ഉപയോഗിക്കുന്നു. സിഡ്നി, മെൽബൺ, ബ്രിസ്ബെയ്ൻ എന്നിവ കഴിഞ്ഞാൽ ഓസ്ട്രേലിയൻ വൻകരയിലെ ഏറ്റവും തിരക്കേറിയ വിമാനത്താവളമാണ് ഓക്‌ലൻഡ് വിമാനത്താവളം . മണിക്കൂറിൽ 45 വിമാനങ്ങൾ ഇവിടെനിന്ന് പുറപ്പെടുകയും ഇവിടെ എത്തിച്ചേരുകയും ചെയ്യുന്നു.
<br>


</doc>
<doc id="350724" url="https://ml.wikipedia.org/wiki?curid=350724" title="കാർലോസ് ചാഗാസ്">
കാർലോസ് ചാഗാസ്

കാർലോസ് ചാഗാസ്(Portuguese: [ˈkaʁˌlus ʒuʃˌtʃĩniˈɐ̃nu ʁiˈbejɾu ˈʃaˌɡɐʃ], July 9, 1879 – November 8, 1934) ബ്രസീലിയൻ ശരീരശാസ്ത്രജ്ഞനും ബാക്ടീരിയോളജിസ്റ്റും ആയിരുന്നു. 1909ൽ American trypanosomiasis എന്നറിയപ്പെടുന്ന ചാഗാസ് രോഗം കണ്ടുപിടിച്ചു. ഈ സമയം റൊയോ ഡി ജനീറൊവിലെ ഓസ്‌വാൾഡോ ക്രൂസ് ഇൻസ്റ്റിട്യൂട്ടിൽ ജോലിചെയ്യുകയായിരുന്നു. 



</doc>
<doc id="350734" url="https://ml.wikipedia.org/wiki?curid=350734" title="കൊർഡോവ, അലാസ്ക">
കൊർഡോവ, അലാസ്ക

കൊർഡോവ എന്ന ചെറുപട്ടണം നദീമുഖത്തു സ്ഥിതി ചെയ്യുന്ന വാൽഡെസ്-കൊർഡോവ സെൻസസ് ഏരിയായിൽ ഉൾപ്പെടുന്ന ഒരു അലാസ്കൻ പട്ടണമാണ്.



</doc>
<doc id="350748" url="https://ml.wikipedia.org/wiki?curid=350748" title="നോബൽ സമ്മാനം 2016">
നോബൽ സമ്മാനം 2016

2018-ലെ നോബൽ സമ്മാനങ്ങൾ പ്രഖ്യാപിച്ചു.

2016-ലെ നോബൽ സമ്മാനങ്ങൾ പ്രഖ്യാപിച്ചു.



</doc>
<doc id="350752" url="https://ml.wikipedia.org/wiki?curid=350752" title="അക്കോണ മരുഭൂമി">
അക്കോണ മരുഭൂമി

ഇറ്റലിയിലെ ടസ്കനി പ്രദേശത്തുള്ള ഒരു പാതി വരണ്ട പ്രദേശമാണ് അകോണ മരുഭൂമി. "ക്രെറ്റെ സെനെസി" എന്ന് വിളിക്കപ്പെടുന്ന പ്രദേശത്തിന് ഒത്ത നാടുവിലായാണ് ഇത് സ്ഥിതി ചെയ്യുന്നത്. ചെറുതുറമുഖങ്ങളും ഗോപുരാകൃതിയിലുള്ള വിധാനങ്ങളും കൊണ്ട് സമൃദ്ധമാണ് ഈ പ്രദേശം. ഇറ്റാലിയൻ ഭാഷയിൽ ഇവ "ബിയൻകെയ്ൻ" (വെളുത്ത എന്നർത്ഥം) എന്നറിയപ്പെടുന്നു. 

600 മില്ലിമിറ്ററിൽ കുറഞ്ഞ മഴ മാത്രം കിട്ടുന്ന സ്ഥലം ആയതിനാൽ കൃഷി ജലസേചന പദ്ധതിയുടെ സഹായത്തോടെ മാത്രമാണ് ഇവിടെ നടക്കുന്നത്.

മോന്റെ ഒലിവേറ്റ മഗ്ഗിറെയുടെ ആശ്രമം ഇവിടെയാണ് സ്ഥിതി ചെയ്യുന്നത്..


</doc>
<doc id="350758" url="https://ml.wikipedia.org/wiki?curid=350758" title="ബ്ലെഡോ മരുഭൂമി">
ബ്ലെഡോ മരുഭൂമി

 പോളണ്ടിലെ ബ്ലെഡോ പ്രദേശത്തിനും ചെച്ലോ, കല്ക്സ് ഗ്രാമങ്ങൾക്ക് ഇടയിലുള്ള മണൽ പ്രദേശമാണ് ബ്ലെഡോ മരുഭൂമി എന്നറിയപ്പെടുന്നത്.. തെക്കു-കിഴക്കൻ പോളണ്ടിലെ സൈലേഷ്യൻ മേടുകളിൽ ആണ് ഈ ബ്ലെഡോ മരുഭൂമി സ്ഥിതി ചെയ്യുന്നത്. ബ്ലെഡോസ്‌കാ മണൽ പ്രദേശം കടലിൽ നിന്നും അകലെ സ്ഥിതി ചെയ്യുന്ന മധ്യ യൂറോപ്പിലെ ഏറ്റവും വലിയ മണൽ ശേഖരമാണ്. ആയിരകണക്കിന് വര്ഷങ്ങള്ക്കു മുൻപ് ഒരു ഹിമയാനിയാൽ നിക്ഷേപിക്കപെട്ടതാണെന്നു കരുതപ്പെടുന്നു. 
ഈ പ്രദേശത്തിന്റെ വ്യാപ്തി 32 കി.മി2 ആണ്. മണൽ കൂട്ടങ്ങളുടെ ഉയരം 40മി. മുതൽ 70മി. വരെ ആവാം. ബെല്ല സെംസാ നദി മരുഭൂമിയെ കിഴക്കും പടിഞ്ഞാറും ഭാഗങ്ങളായി വിഭജിക്കുന്നു.

ബ്ലെഡോ മരുഭൂമി സ്വാഭാവികമായി ഉണ്ടായ ഒരു മരുഭൂമി അല്ല. മനുഷ്യന്റെ ഇടപെടൽ മൂലം ഭൂഗർഭ ജലപ്പരപ്പ്‌ താഴുകയും അത് വഴി വൃക്ഷങ്ങൾക്ക് വളരാൻ ആവശ്യമായ ഭൂഗർഭ ജലം ലഭിക്കാതെ അവ എല്ലാം നശിച്ചു പോവുകയും ചെയ്തു. മദ്ധ്യകാലത്തിൽ ഈ പ്രദേശത്തെ കാട് മുഴുവൻ ഖനനാവശ്യങ്ങൾക്കും ലോഹപ്പണികൾക്കും വേണ്ടി വെട്ടി നിരത്തി. ഈ നശിപ്പിക്കൽ ഏതാണ്ട് 150ചതുരശ്ര കിലോമീറ്റർ മരുഭൂമി ഉണ്ടാക്കി എന്ന് കരുതുന്നു.


</doc>
<doc id="350759" url="https://ml.wikipedia.org/wiki?curid=350759" title="ഏഡോ">
ഏഡോ

ജപ്പാനിലെ ടോക്കിയോ നഗരത്തിന്റെ പഴയ പേര്. 1603 മുതൽ 1868 വരെ ജപ്പാൻ ഭരിച്ച ടോക്കുഗാവ ഷോഗണേറ്റിന്റെ ശക്തി കേന്ദ്രമായിരുന്നു എഡോ.


</doc>
<doc id="350763" url="https://ml.wikipedia.org/wiki?curid=350763" title="ഡെലിബ്‌ളാറ്റ്സ്‌കാ പെസ്‌കാര">
ഡെലിബ്‌ളാറ്റ്സ്‌കാ പെസ്‌കാര

<br>
സെർബിയയിലെ വോജ്‌വോഡിന പ്രവിശ്യയിൽ 300 ചതുരശ്ര കി.മിയോളം പരന്നു കിടക്കുന്ന മണൽ പ്രദേശം ആണ് ഡെലിബ്‌ളാറ്റോ മണൽപ്പരപ്പ്‌ (ഡെലിബ്‌ളാറ്റ്സ്‌കാ പെസ്‌കാര). തെക്കൻ ബനാത്തിൽ ഡാന്യൂബ് നദിക്കും കാർപാത്ത്യൻ മലനിരകളുടെ തെക്കു-പടിഞ്ഞാറൻ ചെരിവുകൾക്കും ഇടയിലാണ് ഇത് സ്ഥിതി ചെയ്യുന്നത്. കോവിൻ മുനിസിപ്പാലിറ്റിയിലെ ഡെലിബ്‌ളാറ്റോ എന്ന ഗ്രാമത്തിന്റെ പേരിലാണ് ഈ പ്രദേശത്തിന് ഈ പേര് ലഭിച്ചിരിക്കുന്നത്. അണ്ഡാകാരത്തിലുള്ള കുന്നുകളും പുൽപ്രദേശങ്ങളും ആണ് ഈ പ്രദേശത്തിന്റെ പ്രിത്യേകത.

യൂറോപ്പിലെ തന്നെ ഏറ്റവും വലിയ മണൽ പ്രദേശം ആണ് ഡെലിബ്‌ളാറ്റോ. പനോണിയൻ കടൽ ഉൾവലിഞ്ഞുണ്ടായ വലിയൊരു മരുഭൂമി പ്രദേശത്തിന്റെ ഭാഗമായിരുന്നു ഈ പ്രദേശം. തദ്ദേശീയമായ പല വൃക്ഷങ്ങളും ചെടികളും മൃഗങ്ങളും ഈ പ്രദേശത്തുണ്ട്. പല സ്പീഷീസുകളും യൂറോപ്പിലും ലോകം ഒട്ടാകെയും വംശ നാശ ഭീഷണി നേരിടുന്നവയും വിരളമായി കാണുന്നവയും ആണ്. ഈ കാരണങ്ങളാൽ ഈ പ്രദേശത്തെ പ്രിത്യേക വന പ്രകൃതി പ്രദേശം ആയി പ്രഖ്യാപിച്ചിട്ടുണ്ട്. സംരക്ഷണ വിഭാഗം 1ൽ പെടുന്ന പ്രദേശമാണിത്.

ചരിത്രപരമായി പനോണിയൻ താലത്തിലുണ്ടായിരുന്ന 900ഓളം സ്പീഷീസുകൾക്കു ആവാസസ്ഥലമാണ് ഡെലിബ്‌ളാറ്റോ. 
സമാനമായ ഭൂപ്രദേശങ്ങളുള്ള യൂറോപ്പിലെ മറ്റു പ്രദേശങ്ങൾ കൃഷി നടത്തുകയോ, വനവൽക്കരണം നടക്കുകയോ ചെയ്‌തെങ്കിലും ഡെലിബ്‌ളാറ്റോ മാത്രം മാറാതെ നിലനിന്നു. ബനാത് പിയോനി പുഷ്പം, പാങ്കിക് കാഞ്ഞിരം, വിവിധ തരത്തിലുള്ള പുൽച്ചെടികൾ, കുള്ളൻ ബദാം എന്നിവ ഇവിടെ കാണാവുന്ന വംശനാശ ഭീഷണി നേരിടുന്ന ചെടികൾ ആണ്. ഇരുപതു തരത്തിലുള്ള ഓർക്കിഡ് ചെടികൾ ഇവിടെ വളരുന്നു. 


</doc>
<doc id="350765" url="https://ml.wikipedia.org/wiki?curid=350765" title="ഏഴുചെകിള സ്രാവ്">
ഏഴുചെകിള സ്രാവ്

ആഴകടലിൽ കാണുന്ന ഒരു സ്രാവിനമാണ് ഏഴുചെകിള സ്രാവ് അഥവാ ഷാർപ്നോസ് സെവൻഗിൽ സ്രാവ് . ഇതിന്റെ ശാസ്ത്രീയനാമം: Heptranchias perlo എന്നാണ് . മുതുകിൽ ഒരു ചിറക്ക് മാത്രം ഉള്ളത് കൊണ്ട് വൺ ഫിൻ ഡ് ഷാർക്‌ എന്നും അറിയുന്നു. 

1.4 മീറ്റർവരെ നീളം വെക്കുന്ന സ്രാവ് ആണ് ഇവ . കണ്ണുകൾക്ക് തിളങ്ങുന്ന പച്ച നിറമാണ്. പൊതുവെ ഇരുണ്ട ചാര നിറത്തിലും, തവിട്ടു കലർന്ന ചാരനിരത്തിൽ കാണുന്ന ഇവയുടെ അടിഭാഗം സാധാരണ സ്രാവുകളിൽ കാണുന്ന പോലെ തന്നെ ഇളം വെള്ള നിറമാണ്.

ആഴകടൽ വാസിയായ ഇവ 300 മുതൽ 600 മീറ്റർ വരെ ആഴത്തിലാണ് സാധാരണ കാണുന്നത്, ചില അവസരങ്ങളിൽ 1000 മീറ്റർ താഴ്ചയിൽ വരെ ഇവയെ കണ്ടെത്തിയിട്ടുണ്ട് . മിക്ക ഉഷ്ണ മേഖല കടലുകളിലും കാണുന്ന ഇവയെ പസിഫിക് സമുദ്രത്തിൽ മാത്രം കണ്ടിട്ടില്ല. കടലിനടിയിൽ കാണുന്ന പർവ്വതങ്ങളിലും മറ്റുമാണ് ഇവയുടെ സ്ഥിരം വാസസ്ഥലം .

പുരാതന സ്രാവുകളുടെ കുടുംബമായ പെട്ട ഇവ ഡാനിയൻ കാലം (അന്ത്യ ക്രിറ്റേഷ്യസ്) മുതൽ ഉള്ളതും ചുരുക്കം മാത്രമായ മാറ്റങ്ങൾ വന്നിട്ടുള്ളതുമായ സ്രാവാണ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="350773" url="https://ml.wikipedia.org/wiki?curid=350773" title="ബെറ്റിൽസ്, അലാസ്ക">
ബെറ്റിൽസ്, അലാസ്ക

ബെറ്റിൽസ് പട്ടണം യൂക്കോൺ-കൊയുകുക്ക് സെൻസസ് ഏരിയായിൽ ഉൾപ്പെട്ട യു.എസ്. സ്റ്റേറ്റായ അലാസ്കയിലെ ഒരു ചെറുപട്ടണമാകുന്നു. 2010 ലെ സെൻസസിൽ ജനസംഖ്യ 12 മാത്രമാണെന്നു കണ്ടെത്തി.

പട്ടണം സ്ഥാപിതമായത് എ.ഡി. 1898 ൽ അലാസ്ക ഗോൾഡ് റഷിന്റെ കാലത്താണ്. 1898 ൽ ഗൊർഡോൺ സി. ബെറ്റിൽസ് (Gordon C. Bettles) ആണ് ഈ ചെറുഗ്രാമം സ്ഥാപിച്ചത്. അദ്ദേഹത്തിന്റെ പേരാണ് ഗ്രാമത്തിനു നൽകിയിരിക്കുന്നത്. രണ്ടാം ലോകമഹായുദ്ധസമയത്തു സ്ഥാപിക്കപ്പെട്ട എയർ സ്ടിപ്പ് വാണിജ്യാവശ്യങ്ങള്ക്കും മററുമായി ഉപയോഗിക്കുന്നു. എണ്ണ പര്യവേക്ഷണങ്ങള്ക്കുള്ള സാധനങ്ങളും മറ്റും നോർത്ത് സ്ലോപ്പിലേയ്ക്കു കൊണ്ടുവരുന്നതിനും കൊണ്ടുപോകുന്നതിനുമായി ഹിക്കൽ ഹൈവേ (Hickel Highway) ഉപയോഗപ്പെടുത്തുന്നു. എണ്ണപ്പാടങ്ങളിലേയ്ക്കുള്ള ട്രക്കുകളുടെ സഞ്ചാരസൌകര്യാർത്ഥം ഇപ്പോൾ ഡാൾട്ടൺ ഹൈവേയും ഉപയോഗിക്കാറുണ്ട്.

ബെറ്റിൽസ് കൊയൂക്ക് നദിയുടെ ദക്ഷിണപൂർവ്വദിക്കിൽ സ്ഥിതി ചെയ്യുന്നു. പഴയ ഹിക്കൽ ഹൈവേയിലാണ് പട്ടണം സ്ഥിതി ചെയ്യുന്നത്. ഹിക്കൽ ഹൈവേ സമീപകാലത്ത് ഡാൽട്ടൺ ഹൈവേയുമായി ബന്ധിപ്പിച്ചിട്ടുണ്ട്. ബെറ്റിൽസ് ആർട്ടിക് സർക്കിളിന് 35 മൈൽ (56 കി.മീ.) വടക്കായിട്ടാണ്. പട്ടാളക്കാരുടെ ഉപയോഗത്തിനായി നിർമ്മിച്ച 5,190 അടി (1,580 മീറ്റർ) വിസ്താരമുള്ള സൈനികവിമാനത്താവളം ഇപ്പോൾ പൊതുജനാവശ്യവും നിർവ്വഹിക്കുന്നു. ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന് 1.6 സ്ക്വയർ മൈൽ (4.1 km2) വിസ്തീർണ്ണമുണ്ട്.


</doc>
<doc id="350775" url="https://ml.wikipedia.org/wiki?curid=350775" title="പോർട്ട് അലക്സാണ്ടർ, അലാസ്ക">
പോർട്ട് അലക്സാണ്ടർ, അലാസ്ക

പോർട്ട് അലക്സാണ്ടർ അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ തെക്കുകിഴക്കേ മൂലയ്ക്കുള്ള ബറനോഫ് ദ്വീപിലുള്ള ഒരു രണ്ടാം തരം പട്ടണമാകുന്നു. ഇത് പ്രിൻസ് ഓഫ് വെയിൽസ്-ഹൈദർ സെൻസസ് ഏരിയായിൽ ഉൾപ്പെട്ടിരിക്കുന്നു. 2000 ലെ സെൻസസ് അനുസരിച്ച് ജനസംഖ്യ 81 ആണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കനുസരിച്ച പട്ടണം 15.1 സ്ക്വയർ മൈലിൽ ((39 km2) വ്യാപിച്ചു കിടക്കുന്നു. പട്ടണം സംയോജിപ്പിക്കപ്പെട്ടത് 1936 കാലഘട്ടത്തിലാണ്. 1963 ൽ ഗ്രൈറ്റർ സിറ്റ്ക ബറോയുടം ഒരു ഭാഗമായിരുന്നു. 1974 ൽ ഇത് ഒരു സെക്കന്റ് ക്ലാസ് പട്ടണമായി പുനസംഘടിപ്പിക്കപ്പെട്ടു.


</doc>
<doc id="350776" url="https://ml.wikipedia.org/wiki?curid=350776" title="മാർട്ടിൻ വാൻ ബ്യൂറൻ">
മാർട്ടിൻ വാൻ ബ്യൂറൻ

അമേരിക്കൻ ഐക്യനാടുകളുടെ എട്ടാമത്തെ പ്രസിഡന്റായിരുന്നു മാർട്ടിൻ വാൻ ബ്യൂറൻ (Martin Van Buren). ഡെമോക്രാറ്റിക് പാർട്ടി അംഗമായ മാർട്ടിൻ 1837 മുതൽ 1841 വരെ അമേരിക്കൻ പ്രസിഡന്റായിരുന്നു. 1833 മുതൽ 1837 വരെ അമേരിക്കയുടെ എട്ടാമത് വൈസ് പ്രസിഡന്റായിരുന്നു ഇദ്ദേഹം.


</doc>
<doc id="350777" url="https://ml.wikipedia.org/wiki?curid=350777" title="കുപ്രിയാനോഫ്, അലാസ്ക">
കുപ്രിയാനോഫ്, അലാസ്ക

കുപ്രിയാനോഫ് അമരിക്കൻ ഐക്യനാടുകളിലെ സംസ്ഥാനമായ അലാസ്കയിലെ കുപ്രിയാനോഫ് ദ്വീപിന്റെ കിഴക്കൻ തീരത്ത് പീറ്റേഴ്സ്ബർഗ്ഗ് ബറോയിൽ ഉൾപ്പെട്ട ഒരു ചെറു പട്ടണമാണ്. രണ്ടായിരാമാണ്ടിലെ ജനസംഖ്യ വെറും 23 മാത്രമായിരുന്ന ഇവിടുത്തെ ജനസംഖ്യ 2010 ലെ സെൻസസ് പ്രകാരം 27 ആയി മാറിയിരുന്നു. മുമ്പ് 2000 ലെ കണക്കനുസരിച്ച് സംസ്ഥാനത്തെ ഏറ്റവും ചെറിയ സംയോജിത നഗരമായിരുന്ന ഇത്, എന്നാൽ ഇപ്പോൾ 2010 ലെ കണക്കുകൾപ്രകാരം 12 നിവാസികളുള്ള ബെറ്റിൽസിനു ശേഷമുള്ള അലാസ്ക സംസ്ഥാനത്തെ രണ്ടാമത്തെ ഏറ്റവും ചെറിയ നഗരമാണ്. 

അമേരിക്കൻ ഐക്യനാടുകളിലെ സെൻസസ് പ്രകാരം പട്ടണത്തിന്റെ മൊത്തം വ്യാസം 6.1 ചുതുരശ്ര മൈലാണ് (16 ചതുരശ്ര കിലോമീറ്റർ), അതിൽ 4.0 ചതുരശ്ര മൈൽ (10 ചതുരശ്ര കിലോമീറ്റർ) കരഭാഗവും ബാക്കി 2.1 ചതുരശ്ര മൈൽ (5.4 ചതുരശ്ര കിലോമീറ്റർ) ഭാഗം വെള്ളവുമാണ്.


</doc>
<doc id="350782" url="https://ml.wikipedia.org/wiki?curid=350782" title="അഖിയോക്ക്, അലാസ്ക">
അഖിയോക്ക്, അലാസ്ക

അഖിയോക്ക് പട്ടണം അലാസ്ക സ്റ്റേറ്റിലെ കോഡിയാക് ഐലന്റ് ബറോയിലുൾപ്പെട്ട ഒരു സെക്കന്റ് ക്ലാസ് പട്ടണമാകുന്നു. ജനസംഖ്യ 2010 ലെ സെൻസസ് പ്രകാരം 71 ആണ്. പട്ടണത്തിന്റെ വിസ്തൃതി 10.2 സ്ക്വയര് മൈലാണ് (26.4 km2). ഇതിൽ 7.8 സ്ക്വയർ മൈൽ കരഭാഗവും 2.4 സ്ക്വയർ മൈൽ വെള്ളവുമാണ്. 
അലിടാക് ഉൾക്കടലിൽ കൊടിയാക്ക് ദ്വീപിന്റെ തെക്കെ അറ്റത്താണ് അഖിയോക്ക് പട്ടണത്തിന്റെ കൃത്യമായ സ്ഥാനം. ഇവിടെ നിന്ന് 80 മൈൽ തെക്കുപടിഞ്ഞാറായി സഞ്ചരിച്ചാൽ കൊഡിയാക് പട്ടണത്തിലെത്താം. ഏകദേശം 340 മൈൽ ദൂരത്തായി ആങ്കറേജാ നഗരം സ്ഥിതിചെയ്യുന്നു. മത്സ്യബന്ധനമാണ് ജനങ്ങളുടെ പ്രധാന ജീവനോപാധി.


</doc>
<doc id="350784" url="https://ml.wikipedia.org/wiki?curid=350784" title="നരവംശശാസ്ത്രത്തിന്റെ ചരിത്രം">
നരവംശശാസ്ത്രത്തിന്റെ ചരിത്രം

പതിനെട്ടും പത്തൊമ്പതും നൂറ്റാണ്ടുകളിൽ ആധുനിക നരവംശ ശാസ്ത്രത്തിലുണ്ടായ മുന്നേറ്റമാണു് ഈ ലേഖനത്തിൽ പ്രധാനമായും പ്രതിപാദിക്കുന്നതു്. നരവംശ ശാസ്ത്രം എന്ന പദം തന്നെ നവോത്ഥാന കാലഘട്ടത്തിൽ പുതിയ ലാറ്റിൻ ഭാഷയിൽ ഊരിത്തിരിഞ്ഞുവന്ന ഒരു  ശാസ്ത്ര പദമാണ്" ഇതിൽ ഉപ്പെടുത്ത്ണ്ട വിഷയങ്ങളും ഇതിന്റെ സംജ്ഞകളും ചരിത്രലൂടനീളം മാറി വന്നിരുന്നു. ഇപ്പോൾ നരവംശശാസ്ത്രം എന്ന ശാസ്ത്രശാഖ, അത് വികസിച്ചു തുടങ്ങിയ ഘട്ടത്തേക്കാൾ, വളരെയേറെ വിശാലവും വൈവിദ്ധ്യം നിരഞ്ഞതുമായി മാറിയിരിക്കുന്നു. ബ്രിട്ടൻ, ഫ്രാൻസ്, വടക്കേ അമേരിക്ക എന്നിവിടങ്ങളിൽ 1900-തൊട്ട് വികസിച്ചുവന്ന ആധുനിക സാമുഹ്യ, സാസ്കാരിക നരവംശശാസ്ത്രത്തിന്റെ കുറിച്ചുള്ള വിവരങ്ങൾക്കു് താഴെയുള്ള പ്രസക്ത ഭാഗങ്ങൾ കാണുക

ആന്ത്രോപോളജി എന്ന പദത്തിന്റെമലയാള പ്രയോഗമാണ് നരവംശശാസ്ത്രം,  ഗ്രീക്ക് പദമായ ἄνθρωπος
"anthrōpos", (മനുഷ്യവംശത്തേയും, മനുഷ്യത്വവും സൂചിപ്പിക്കുന്നു), യോടൊപ്പം പഠനത്തെ സൂചിപ്പിക്കുന്ന -λογία "-logia", എന്ന പദവും ചേർത്ത സംയുക്തപ്രയോഗമാണു് ആന്ത്രോപോളജി എന്നത് വളരെ വ്യക്തമാണു് പ്രാചീന, മദ്ധ്യകാലഘട്ടങ്ങളിലെ ഗ്രീക്, ലാറ്റിൻ ഭഷകളിലൊന്നും ഈ സംയുക്തപദമുണ്ടായിരുന്നില്ല. ആന്ത്രോപോളോജിയ എന്ന ഫ്രഞ്ച് പദത്തിന്റെ ബഹിർസ്ഫുരണമായി ഫ്രാൻസ് നവോത്ഥാനത്തിനെ ുറിച്ചുള്ള ലാറ്റിൻ പഠനങ്ങളിലാണു് ഇത് അങ്ങിങ്ങായി ഉപയോഗിച്ച് കാണപ്പെട്ടത്. അതിന്റെ ഇംഗ്ലീ് രൂപമാണു് ആന്ത്രോപോളജി. ബയോളജി, ആർക്കിയോളജി എന്നീ പദങ്ങളെ പോലെ, പഠനത്തയോ, ളാസ്ത്രത്തേയെ സൂചിപ്പിക്കുന്ന 'ലോജി' എന്ന പിൻ വിശേഷണം ചേർത്ത ഒരു പദമാണിത്
ഗ്രീക്ക് (anthropos), ലാറ്റിൻ (-logia) എന്നിവയുടെ സംയു്ത സ്വഭാവം ആന്ത്രോപോളജി എന്ന പദത്തെ ഒരു പുതിയ ലാറ്റിൻ പ്രയോഗമായി അടയാളപ്പെടുത്തുന്നു. പ്രചീന ഗ്രീക്കിൽ  logia എന്ന വാക്കില്ല. എന്നാൽ λόγος (ലോഗോസ്) എന്ന വാക്കിന് ഈ അർത്ഥമുണ്ട്. ലണ്ടൻ നരവംശശാസ്ത്ര സൊസൈറ്റിയുടെ പ്രസിഡന്റും സ്ഥാപകനും എന്ന നിലയിൽ ജെയിംസ് ഹണ്ട് 1863 സൊസൈറ്റിയോട് നടത്തിയ ആദ്യ പ്രഭാഷണത്തിൽ ആന്ത്രോപോളജി എന്ന പദത്തിന്റെ ഉൽപ്പത്തി പുരാതന ഗ്രീക്കിൽ കണ്ടെത്താൻ ശ്രമിച്ചു, അരിസ്റ്റോട്ടിലിന്റെ എഴുത്തുകളിൽ ആന്ത്രോപോളോഗോസ്' എന്ന ഗ്രീ്ക് പദം കണ്ടെത്തി "മനുഷ്യരെ കുറിച്ചുള്ള" എന്ന അർത്ഥം കല്പിച്ചു  ലിഡൽ-ഉം  സ്കോട്ട്-ഉം  അതിന്റെ അർത്ഥം "വ്യക്തിഗത സംഭാഷണത്തിനോടുള്ള താല്പര്യം" എന്ന് വിശദീകരിച്ചതോടെ ഹണ്ടിന്റെ വാദം വെറും ആഗ്രഹം മാത്രമാണെന്ന് തിരിച്ചറിഞ്ഞു. . ശാസ്ത്രത്തെ കുറിച്ച് എറെ ചിന്തിച്ച അരിസ്റ്റോട്ടിലിനെ പോലള്ള പ്രഗല്ഭനായ ഒരു തത്ത്വചിന്തകന്, കാര്യമായ പ്രയത്നമില്ലാതെ അത്തരമൊരു വാക്ക് വേറൊരർത്ഥത്തിൽ പ്രയോഗിക്കാൻ കഴിഞ്ഞ സ്ഥിതിക്ക്,  ആന്ത്രോപോളജി എന്നത് തിരിച്ചറിയാവുന്ന കാര്യമായി ആക്കാലത്ത് ഉണ്ടായിരുന്നിരിക്കില്ല

നരവംശശാസ്ത്രത്തിനു്  പുരാതനമായ യാതൊരു പരാമർശവും കണ്ടെത്താത്തത് പദോല്പത്തിയമായി ബന്ധപ്പെട്ട ഒരു പ്രശ്നമല്ല.  -logia അവസാനിക്കുന്ന 170 ഗ്രീക്ക് സംയുക്ത പദങ്ങൾ ലിഡലിന്റെയും സ്കോട്ട് പട്ടികപ്പെടുത്തിയതിലുടെ  ആതിനെ ഒരി പിൻപ്രത്യയ പദമായി പില്ക്കാലത്ത് ഉപയോഗിക്കുന്നതിനു് ന്യായീകരണമായി. പുരാതന ഗ്രീക്കുകാർ പലപ്പോഴും പിൻപ്രത്യയങ്ങൾ വെച്ച് മറ്റു സ്വതന്ത്രരൂപമില്ലാത്ത സംയുക്തപദങ്ങൾ ഉപയോഗിക്കാറുണ്ട്.  പദോല്പത്തിl നിഘണ്ടുകളെല്ലാം  ലോഗോസ്, ലോഗി.യ എന്നിവയെ, "ശേഖരിക്കാൻ. (പ്രധാനമായും സംസാരത്തിലെ ആശയങ്ങൾ)"എന്നർത്ഥമുള്ള ലെഗെയ്ൻ (legein) നിന്ന് രൂപംകൊണ്ടതായി സമർത്ഥിക്കുന്നു. അമേരിക്കൻ പൈതൃക നിഘണ്ടു പറയുന്നു: "സ്വതന്ത്രമായി ലോഗോസ്-ലേക്ക് നിർദ്ധാരണം ചെയ്യപ്പെട്ട ഒരു (പലതിൽ ഒന്നു്). പദമാണിത്" അതിന്റെ രൂപശാസ്ത്രപരമായ തരം  ഒരു അമൂർത്തമായ നാമമാണ്: ലോഗ്-സ് ലോഗ്-ഇയ (ഒരു "ഗുണപരമായ അമൂർത്ത രൂപം")

ആന്ത്രോപോളജി എന്ന പദം നവോത്ഥാന കാലഘട്ടത്തിൽ ഒരിത്തിരിഞ്ഞ് വന്നതായതിനാൽ, പുരാതന നരവദശശാസ്ത്ര സംബന്ധമായ രചനകൾ മറ്റൊരു പേരിൽ അവതരിപ്പിച്ചിരിക്കാനുളള സാദ്ധ്യതയുണ്ട് (താഴെ കാണുക) അത്തരം ഒരു തരംതിരിവ്, നരവംശശആസ്ത്ര ചിന്തകരുടെ കാഴ്ചപാടനുസരിച്ചുള്ള ഈഹാപോഹ പ്രകാരമായിരിക്കും. എങ്കിലും, ഊഹങ്ങൾ വിശ്വസനീയമായ നരവംശശാസ്ത്രജ്ഞരാൽ നടത്തിയതാണെങ്കിൽ അവയേയും നരവംശശാസ്ത്രമായി ഇപ്പോൾ കണക്കാക്കിയിട്ടുണ്ട്



</doc>
<doc id="350797" url="https://ml.wikipedia.org/wiki?curid=350797" title="ഉപ്പുതാളി">
ഉപ്പുതാളി

മോണോപോഡിയൽ ഓർക്കിഡേസീ കുടുംബത്തിലെ ഓർക്കിഡാണ് ഉപ്പുതാളി. . ഇന്ത്യ, ശ്രീലങ്ക, തായ്‌ലാന്റ്, ബർമ എന്നിവിടങ്ങളിൽ കാണുന്നു. ഓർക്കിഡ്‌ നീലി ശലഭ-ലാർവകളുടെ ഭക്ഷണസസ്യമാണ് ഇത്.



</doc>
<doc id="350801" url="https://ml.wikipedia.org/wiki?curid=350801" title="അമ്പലത്തറ">
അമ്പലത്തറ

കേരളത്തിലെ കാസർഗോഡ് ജില്ലയിലുള്ള ഒരു ഗ്രാമമാണ് അമ്പലത്തറ. കാഞ്ഞങ്ങാടു നിന്നും 10 കിലോമീറ്റർ കിഴക്കോട്ടു മാറിയാണ് ഈ പ്രദേശം. 1954 ഇൽ തുടങ്ങിയ ഗവ൪മെ൯റ് വൊക്കേഷണൽ ഹയർ സെക്കണ്ടറി സ്കൂൾ അമ്പലത്തറയിൽ തന്നെയാണ്. ഒരു ഏകാധ്യാപക വിദ്യാലയമായാണ് ഈ സ്കൂൾ പ്രവർത്തനം തുടങ്ങിയത്.

2001 ലെ ഇന്ത്യൻ സെൻസസ് പ്രകാരം അമ്പലത്തറയിൽ 9138 ജനങ്ങളാണ് ഉള്ളത്. അതിൽ 4291 പുരുഷന്മാരും 4847 സ്ത്രീകളൂം ആണ്. 

എൻ. എച്ച്. 17 കാഞ്ഞങ്ങാട് നഗരത്തിൽ നിന്നും 10 കി.മി. അകലത്തായി പാണത്തൂ൪ റോഡിൽ സ്ഥിതിചെയ്യുന്ന സ്ഥലമാണിത്. റോഡ് കാഞ്ഞങ്ങാട് എത്തിയാൽ വടക്ക് മംഗലാപുരവും തെക്ക് കോഴിക്കോടുമായി ബന്ധിപ്പിക്കുന്ന നാഷ്ണൽ ഹൈവേ - 66 മായി ബന്ധപ്പെട്ടു കിടക്കുന്നു. മംഗലാപുരം - പാലക്കാട് ലൈനിൽ വരുന്ന കാഞ്ഞങ്ങാട് ആണ് സമീപത്തുള്ള റയിൽവേ സ്റ്റേഷൻ. മംഗലാപുരം, കോഴിക്കോട് എന്നിവിടെയാണ് സമീപത്തുള്ള വിമാനത്താവളങ്ങൾ.


</doc>
<doc id="350805" url="https://ml.wikipedia.org/wiki?curid=350805" title="ഉനലാസ്ക, അലാസ്ക">
ഉനലാസ്ക, അലാസ്ക

ഉനലാസ്ക അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ അല്യൂഷിയൻ (Aleutian) ദ്വീപുകളിലുള്ള ഏററവും വലിയ പട്ടണമാണ്. അലാസ്കയിലെ അസംഘടിതമായ പശ്ചിമ അല്യൂഷിയൻ സെൻസസ് ഏരിയയിൽ ഈ പട്ടണം ഉൾപ്പെടുന്നു. ഉനലാസ്ക പട്ടണം അലാസ്ക വൻകരയിൽ നിന്നും അകലെയായി ഉനലാസ്ക ദ്വീപിലാണ് സ്ഥിതി ചെയ്യുന്നത്. ഇതിനു തൊട്ടടുത്തായി അമാക്നാക് (Amaknak) എന്ന മറ്റൊരു ദ്വീപുമുണ്ട്. 2010 ലെ സെൻസസിൽ ഈ പട്ടണത്തിലെ ജനസംഖ്യ 4,376 ആയിരുന്നു. ഇത് പടിഞ്ഞാറൻ അല്യൂഷിയൻ സെൻസസ് മേഖലയിലെ മൊത്തം ജനസംഖ്യയുടെ 79 ശതമാനം വരും. ബെഥേൽ പട്ടണം കഴിഞ്ഞാൽ അസംഘടിത ബറോകളിലെ രണ്ടാമത്തെ വലിയ പട്ടണമാണ് ഉനലാസ്ക. പട്ടണത്തിന് തെക്കുവശം പസഫിക് മഹാ സമുദ്രവും വടക്കുവശം ബെറിങ് കടലും അതിരിടുന്നു. ഉനലാസ്കയിൽ ഉൾപ്പെടുന്ന ഡച്ച് തുറമുഖം കഴിഞ്ഞ ഇരുപതോളം വർഷങ്ങളായി പ്രമുഖ വാണിജ്യ മത്സ്യബന്ധന കേന്ദ്രമെന്ന പദവി കൈക്കൊള്ളുന്നു. 

ഏകദേശം 9000 വർഷങ്ങൾക്കു മുമ്പു തന്നെ ആദിമനിവാസികളായ ഉനൻഗൻ വർഗ്ഗക്കാർ (അല്യൂട്ട് - Aleut എന്നും അറിയപ്പെടുന്നു) ഇവിടെ അധിവസിച്ചു വന്നിരുന്നു. റഷ്യൻ-അമേരിക്കൻ ഫർ വ്യാപാര കേന്ദ്രത്തിന്റെ മുഖ്യകാര്യാലയവും 1820 കളിലെ ആദായകരമായ നീർനായ് രോമചർമ്മ വിപണന കേന്ദ്രത്തിന്റെ മൂലക്കല്ലുമായിരുന്നു ഉനലാസ്ക പട്ടണം. പട്ടണത്തിന് ചരിത്രപരമായി പ്രാധാന്യമുള്ള ഒരു റഷ്യൻ ഓർത്തഡോക്സ് പള്ളി ഇവിടെ സ്ഥിതി ചെയ്യുന്നു. 18-ആം നൂറ്റാണ്ടു മുതൽ അല്യൂഷിയനിലെ ആഴമേറിയ ഒരേയൊരു സ്വാഭാവിക തുറമുഖമാണിത്. റഷ്യൻ ഫർ വ്യവസായികളാണ് പുറത്തുനിന്നു കപ്പലോട്ടം നടത്തിയെത്തിയ ആദ്യ യൂറോപ്യൻമാർ. രണ്ടാം ലോകമഹായുദ്ധത്തിനു ശേഷം ബറിങ് കടലിലുള്ള കിങ് ക്രാബ് ഫിഷറി വികാസം പ്രാപിക്കുകയും ആദ്യത്തെ ക്രാബ് പ്രൊസസിങ് പ്ലാന്റു് 1960 കളിൽ പ്രവർത്തനമാരംഭിക്കുയും ചെയ്തു. അക്കാലത്ത് 400 പേർ മാത്രമുണ്ടായിരുന്ന ഈ ഗ്രാമം പടിപടിയായി 4,000 പേരെ ഉൾക്കൊള്ളുന്ന തിരക്കുള്ള ഒരു പട്ടണമായി വളരെ വേഗം വളരുകയും ചെയ്തു. 1980 കളില് വമ്പൻ ഫിഷ് പ്രൊസസിംങ് പ്ലാന്റുകൾ നിലവിൽ വന്നു. ഇന്ന് ഇതു രാജ്യത്തെ തന്നെ ഏറ്റവും വലിയ മത്സ്യബന്ധനകേന്ദ്രമാണ്. കടൽ ഞണ്ടുകളെ കയറ്റയയ്ക്കുന്നതിൽ ഡച്ച് തുറമുഖം ഒരു പ്രഥമസ്ഥാനം അലങ്കരിക്കുന്നു.
അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം ഈ നഗരത്തിന്റെ മൊത്തം വിസ്തീർണ്ണം 212.3 ചതുരശ്ര മൈൽ (549.9 ചതുരശ്ര കിലോമീറ്റർ). ആണ്. ഇതിൽ 111.0 ചതുരശ്ര മൈൽ (287.5 ചതുരശ്ര കിലോമീറ്റർ) കരഭൂമിയും 101.3 ചതുരശ്ര മൈൽ (262.4 ചതുരശ്ര കിലോമീറ്റർ) പ്രദേശം അതായത് 47.71 ശതമാനം ഭാഗം ജലം ഉൾപ്പെട്ടതുമാണ്. 5,691 അടി (1,735 മീറ്റർ) ഉയരമുള്ള മകുഷിൻ അഗ്നിപർവ്വതം ഈ ദ്വീപിൽ സ്ഥിതി ചെയ്യുന്നുവെങ്കിലും ഉനലാസ്ക പട്ടണത്തിൽ നിന്നും ദ്യശ്യമല്ല, എങ്കിലും അഗ്നിപർവ്വതമുഖത്തുനിന്നു ബഹിർഗമിക്കുന്ന നീരാവി അപൂർവ്വമായി തെളിഞ്ഞ ദിവസത്തിൽ ദൃശ്യമാകുന്നതാണ്. ഈ പ്രദേശത്തെ താരമ്യേന ഉയരം കുറഞ്ഞ മലകളായ പിരമിഡ് കൊടുമുടി അല്ലെങ്കിൽ മൗണ്ട് ന്യൂഹോൾ പോലുള്ളവയിൽ കയറിയാൽ മഞ്ഞുകൊണ്ടുള്ള മൂടിയാൽ നിലനിൽക്കുന്ന അഗ്നിപർവ്വതമുഖത്തിന്റെ നല്ലൊരു കാഴ്ച ലഭിക്കുന്നതാണ്.


</doc>
<doc id="350806" url="https://ml.wikipedia.org/wiki?curid=350806" title="പ്രധാന അന്താരാഷ്ട്ര ദിനാചരണങ്ങളുടെ പട്ടിക">
പ്രധാന അന്താരാഷ്ട്ര ദിനാചരണങ്ങളുടെ പട്ടിക

അന്താരാഷ്ട്ര താൽപര്യങ്ങളേയും പ്രശ്നങ്ങളേയും ചർച്ച ചെയ്യുന്നതിനായി ഐക്യരാഷ്ട്ര സഭയുടെ നേതൃത്വത്തിൽ ആചരിക്കുന്ന ദിനങ്ങളാണ് ഈ പട്ടികയിൽ ഉൾപ്പെട്ടിട്ടുള്ളത്. ചില സ്മരണകൾ നിലനിർത്താനും ആശയങ്ങൾ പ്രചരിപ്പിക്കാനും മറ്റുമാണ് ഈ ദിനാചരണങ്ങൾ നടത്തുന്നത്. കൂടാതെ ലോകജനതയുടെ നന്മയ്ക്കായി പ്രവർത്തിക്കാനുള്ള സന്ദേശവും ഈ ദിനാചരണങ്ങൾ വിഭാവനം ചെയ്യുന്നുണ്ട്.


</doc>
<doc id="350809" url="https://ml.wikipedia.org/wiki?curid=350809" title="കേരളത്തിലെ ദേശീയ പ്രാധാന്യമുള്ള സ്മാരകങ്ങളുടെ പട്ടിക">
കേരളത്തിലെ ദേശീയ പ്രാധാന്യമുള്ള സ്മാരകങ്ങളുടെ പട്ടിക

ആർക്കിയോളജിക്കൽ സർവ്വേ ഓഫ് ഇന്ത്യ ഔദ്യോഗികമായി അംഗീകരിച്ച സ്മാരകങ്ങളുടെ പട്ടികയാണിത്. ഈ പട്ടിക എഎസ്ഐയുടെ വെബ്സൈറ്റില് ഔദ്യോഗികമായി ലഭ്യമാക്കിയിരിക്കുന്നു. സ്മാരകങ്ങളുടെ തിരിച്ചറിയൽ നമ്പർ നൽകിയിരിക്കുന്നത് സംസ്ഥാനത്തിന്റെ അല്ലെങ്കിൽ എഎസ്ഐ സർക്കിളിന്റെ അക്ഷരങ്ങളും ദേശീയ പട്ടികാസൂചകവും ഉപയോഗിച്ചാണ്. നമ്പറുകൾ എഎസ്ഐയുടെ വെബ്ഡസൈറ്റിൽ നൽകിയപ്രകാരമാണ്. 26 സ്മാരകങ്ങൾ ദേശീയപ്രാധാന്യമുള്ളവയായി എഎസ്ഐ പ്രഖ്യാപിച്ചിട്ടുണ്ട് അവയുടെ പട്ടിക ചുവടെ

ഇവയും കാണുക:


</doc>
<doc id="350813" url="https://ml.wikipedia.org/wiki?curid=350813" title="വെള്ളുള്ളിച്ചെടി">
വെള്ളുള്ളിച്ചെടി

മധ്യരേഖാപ്രദേശങ്ങളിൽ വളരുന്ന ഒരു വള്ളിച്ചെടിയാണ് വെള്ളുള്ളിച്ചെടി. . വടക്കേ തെക്കേ അമേരിക്കയിലെ തദ്ദേശവാസിയാണ്. അവിടെനിന്ന് മധ്യ തെക്കേഅമേരിക്കയിലേക്കും ബ്രസീലിലേക്കും വ്യാപിച്ചിട്ടുണ്ട്. ഇന്ത്യയടക്കം പലയിടങ്ങളിലും ഇത് വളർത്തിവരുന്നു.



</doc>
<doc id="350822" url="https://ml.wikipedia.org/wiki?curid=350822" title="ചിന്താ ജെറോം">
ചിന്താ ജെറോം

സംസ്ഥാന യുവജന കമ്മീഷൻ ചെയർപേഴ്‌സണാണ് ചിന്താ ജെറോം. 

റിട്ടയേർഡ് അധ്യാപകരായ സി ജെറോമിന്റെയും എസ്തർ ജെറോമിന്റെയും ഏക മകളായി 1989ൽ കൊല്ലത്താണ് ചിന്തയുടെ ജനനം. 

കൊല്ലം ശ്രീ നാരായണ കോളേജ്, കേരളാ സർവ്വകലാശാലാ ക്യാമ്പസ് എന്നിവടങ്ങളിൽ നിന്നായി ബിരുദ, ബിരുദാനന്തര ബിരുദ പഠനം. പിന്നീട് ബി.എഡ് പഠനം. നിലവിൽ ഇംഗ്ലീഷ് സാഹിത്യത്തിൽ ഗവേഷണം നടത്തുന്നു.


ചുംബനസമരത്തെ തുടർന്ന് സമൂഹത്തിലും സോഷ്യൽ മീഡിയയിലും ഉണ്ടായ മാറ്റത്തെക്കുറിച്ചുള്ള നിരീക്ഷണങ്ങളും കാഴ്ചപ്പാടുകളുമാണ് തന്റെ ആദ്യ പുസ്തകത്തിൽ പങ്കുവെയ്ക്കുന്നത്. ഫാസിസത്തെ എതിർക്കുന്നതിനുള്ള സമര മാർഗ്ഗങ്ങളും അത് മുന്നോട്ടു വയ്ക്കുന്ന ആശയങ്ങളെക്കുറിച്ചുള്ള പഠനങ്ങളും പുസ്തകത്തിൽ പ്രതിപാദിച്ചിരിക്കുന്നു. ചുംബന സമരത്തിന്റെ ഇടതു കാഴ്ചപ്പാടുകളെക്കുറിച്ചും പുസ്തകം ചർച്ച ചെയ്തിരിക്കുന്നുണ്ട്.

ചൈനയുമായി വ്യാപാര - സാംസ്‌കാരിക വിനിമയങ്ങൾ പുരാതന കാലം മുതൽക്കേ നിലനിന്നിരുന്ന കേരളത്തിലെ ചിന്നക്കട എന്ന പ്രദേശത്തുനിന്നും ഒരു യുവതി ചീനയിലേക്കു നടത്തിയ യാത്രയാണീ പുസ്തകത്തിൽ. ചീനയുടെ ചരിത്രത്തിലേക്കും രാഷ്ട്രീയത്തിലേക്കും സാമൂഹിക ചലനങ്ങളിലേക്കും ഇറങ്ങിച്ചെല്ലുന്നതാണ് ഈ യാത്രാവിവരണം.

ജർമ്മനിയിലെ ബേണിൽ വെച്ച് പരിസ്ഥിതി, കാലാവസ്ഥാ വ്യതിയാനം, ദുരന്ത ലഘൂകരണം എന്നീ വിഷയത്തിൽ യുനെസ്‌കോയും ഐക്യരാഷ്ട്ര പരിസ്ഥിതി സംഘടനയും ചേർന്ന് സംഘടിപ്പിച്ച അന്താരാഷ്ട്ര ശിൽപശാലയിൽ ഇന്ത്യയെ പ്രതിനിധീകരിച്ച് പങ്കെടുത്തു.



</doc>
<doc id="350833" url="https://ml.wikipedia.org/wiki?curid=350833" title="നെല്ലിത്താളി">
നെല്ലിത്താളി

പയർ വർഗ്ഗത്തിലെ ഒരു കുറ്റിച്ചെടിയാണ് നെല്ലിത്താളി. . നനവാർന്ന പ്രദേശങ്ങളിലും പാടങ്ങളിലുമെല്ലാം കണ്ടുവരുന്നു. മഞ്ഞപ്പാപ്പാത്തി ശലഭ-ലാർവകളുടെ ഭക്ഷണസസ്യമാണ് ഇത്.



</doc>
<doc id="350839" url="https://ml.wikipedia.org/wiki?curid=350839" title="ഷെഫൊർനാക്ക്, അലാസ്ക">
ഷെഫൊർനാക്ക്, അലാസ്ക

ഷെഫൊർനാക്ക്, ബെഥേൽ സെൻസസ് ഏരിയായിൽപ്പെട്ട യു.എസ്. സ്റ്റേറ്റായ അലാസ്കയിലെ ഒരു ഗ്രാമമാണ്. 2010 ലെ സെൻസസ് പ്രകാരം ജനസംഖ്യ 418 ആണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം ഗ്രാമത്തിന്റെ വിസ്തീർണ്ണം 6.4 സ്ക്വയർ മൈലാണ്.


</doc>
<doc id="350841" url="https://ml.wikipedia.org/wiki?curid=350841" title="ടീ എഗ്">
ടീ എഗ്

ചൈനയിൽ സാധാരണയായി വില്ക്കപ്പെടുന്ന ഒരു പലഹാരമാണ് "ചായ മുട്ട". ഇതിൽ പുഴുങ്ങിയ മുട്ട പൊട്ടിച്ച് വീണ്ടും ചായയിലിട്ട് പുഴുങ്ങിയെടുക്കുന്നു. ഇതിന്റെ മുട്ടയുടെ പുറന്തോടിൽ പൊട്ടലുകൾ വീണിരിക്കുന്നതുകൊണ്ടും പൊട്ടലുകൾ മാർബിൾപോലുള്ള പാറ്റേണുകൾ ഉണ്ടാക്കുന്നതുകൊണ്ടും ഇതിനെ മാർബിൾ മുട്ട എന്നും വിളിക്കാറുണ്ട്. ഭൂരിഭാഗം ചൈനീസ് സമൂഹങ്ങളുടെയും തെരുവുകച്ചവടക്കാരും രാത്രി ചന്തകളിലും ഇവ വിൽക്കപ്പെടുന്നു. ഏഷ്യൻ റെസ്റ്റോറന്റുകളിൽ ഇവ സാധാരണയായി കാണപ്പെടുന്ന പലഹാരമാണ്. ഇത് ചൈനയിൽ ഉത്ഭവിച്ചതും പരമ്പരാഗത ചൈനീസ് ഭക്ഷണരീതിയുടെ ഭാഗവും ആണെങ്കിലും ഭൂരിഭാഗം ഏഷ്യൻരാജ്യങ്ങളിലും ഇതിന്റെ പല വകഭേദങ്ങളും കണ്ടുവരുന്നു. 


</doc>
<doc id="350846" url="https://ml.wikipedia.org/wiki?curid=350846" title="ഡെൽറ്റ എയർലൈൻസ്‌">
ഡെൽറ്റ എയർലൈൻസ്

ജോർജിയയിലെ അറ്റ്ലാൻറയിലെ ഹാർട്ട്സ്ഫീൽഡ്-ജാക്സൺ അറ്റ്‌ലാൻറ ഇന്റർനാഷണൽ എയർപോർട്ട് ആസ്ഥാനമായി പ്രവർത്തിക്കുന്ന പ്രധാനപ്പെട്ട ഒരു അമേരിക്കൻ എയർലൈനാണ് ഡെൽറ്റ എയർലൈൻസ്‌ ഐഎൻസി. എയർലൈൻസും അതിന്റെ അനുബന്ധ കമ്പനികളും പ്രാദേശിക കൂട്ടുകെട്ടുകളും ചേർന്നു ദിവസേന 5400 വിമാന സർവീസുകൾ ആറു ഭൂഖണ്ഡങ്ങളിലെ 64 രാജ്യങ്ങളിലെ 334 ലക്ഷ്യസ്ഥാനങ്ങളിലേക്ക് സർവീസ് നടത്തുന്നു. സ്കൈടീം എന്ന എയർലൈൻ അലയൻസിന്റെ സ്ഥാപക അംഗങ്ങളിൽ ഒരാളാണ് ഡെൽറ്റ, എയർ ഫ്രാൻസ്-കെഎൽഎം, അലിറ്റാലിയ, വിർജിൻ അറ്റ്ലാന്റിക്, വിർജിൻ ഓസ്ട്രേലിയ എന്നിവയുമായി സംയുക്ത സംരംഭങ്ങളുമുണ്ട്. ഡെൽറ്റ കണക്ഷൻ എന്ന പേരിലാണ് പ്രാദേശിക സർവീസുകൾ നടത്തുന്നത്.

2013-ൽ യാത്രക്കാരുടെ എണ്ണത്തിൽ ലോകത്തിലെ ഏറ്റവും വലിയ എയർലൈനായിരുന്നു ഡെൽറ്റ എയർ (120.6 മില്യൺ), പറന്ന കിലോമീറ്ററിന്റെ കാര്യത്തിലും (277.6 ബില്ല്യൺ) ഉൾകൊള്ളലിന്റെ കാര്യത്തിലും (4.4 ബില്ല്യൺ എഎസ്എം/ആഴ്ച്ച: മാർച്ച്‌ 2013) രണ്ടാമതും. -->), and capacity (4.4 billion ASM/week; March 2013). 

ഇന്ന് കാണുന്ന ഡെൽറ്റ എയർലൈൻസ്‌ ഉണ്ടായത് പണ്ടത്തെ അനവധി മർജറുകളിലൂടെയാണ്. ഇപ്പോഴത്തെ ഡെൽറ്റ എയർലൈൻസിന്റെ ഭാഗമായ മുൻ എയർലൈനുകൾ ഇവയാണ്: ചിക്കാഗോ ആൻഡ്‌ സതേൺ എയർലൈൻസ് (1933-ൽ സ്ഥാപിച്ചത്, 1953-ൽ ഡെൽറ്റ എയറിൽ ലയിച്ചു). [6] അതിനുശേഷമുള്ള രണ്ട് വർഷങ്ങൾ ഡെൽറ്റ-സി&എസ് എന്ന പേരിലാണ് അറിയപ്പെട്ടത്. നോർത്ത്ഈസ്റ്റ് എയർലൈൻസ്‌ (1931-ൽ സ്ഥാപിച്ചത്, 1972 ഓഗസ്റ്റിൽ ഡെൽറ്റ എയറിൽ ലയിച്ചു). നോർത്ത് വെസ്റ്റ് എയർലൈൻസ്‌ (1926-ൽ സ്ഥാപിച്ചത്, 2010-ൽ ഡെൽറ്റ എയറിൽ ലയിച്ചു, 1950 മുതൽ 1986 വരെ നോർത്ത് വെസ്റ്റ് ഓറിയന്റ് എയർലൈൻസ്‌ എന്ന പേരിൽ അറിയപ്പെട്ടു). റിപബ്ലിക് എയർലൈൻസ്‌ (1979-ൽ സ്ഥാപിച്ചത്, 1986-ൽ നോർത്ത് വെസ്റ്റ് എയർലൈൻസിൽ ലയിച്ചു). വെസ്റ്റേൺ എയർലൈൻസ്‌ (1925-ൽ സ്ഥാപിച്ചത്, 1987-ൽ ഡെൽറ്റ എയറിൽ ലയിച്ചു). സ്റ്റാൻഡേർഡ് എയർലൈൻസ്‌ (1927-ൽ സ്ഥാപിച്ചത്, 1930-ൽ വെസ്റ്റേൺ എയർലൈൻസിൽ ലയിച്ചു).

ഡെൽറ്റ എയറിന് എയർ ഫ്രാൻസ്-കെഎൽഎം, അലിറ്റാലിയ, വിർജിൻ അറ്റ്ലാന്റിക്, വിർജിൻ ഓസ്ട്രേലിയ എന്നിവയുമായി സംയുക്ത സംരംഭങ്ങളുമുണ്ട്.

2000-ൽ സ്കൈടീം അലയൻസിന്റെ സ്ഥാപക അംഗങ്ങളിൽ ഒരാളായിരുന്നു ഡെൽറ്റ എയർലൈൻസ്‌. സ്കൈടീം പങ്കാളികൾക്ക് പുറമേ ഡെൽറ്റ എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: അലാസ്ക എയർലൈൻസ്‌, ഗോൽ ട്രാൻസ്പോർട്ട്സ് എയറോസ്, ഗ്രേറ്റ് ലേക്ക്സ് എയർലൈൻസ്‌, ഹവായിയൻ എയർലൈൻസ്‌, ജെറ്റ് എയർവേസ്, സീബോൺ എയർലൈൻസ്‌, ട്രാൻസാവിയ, വിർജിൻ അറ്റ്ലാന്റിക്, വിർജിൻ ഓസ്ട്രേലിയ, വെസ്റ്റ്ജെറ്റ്. 

ഡെൽറ്റ എയറിന് എയർ ഫ്രാൻസ്-കെഎൽഎം, അലിറ്റാലിയ, വിർജിൻ അറ്റ്ലാന്റിക്, വിർജിൻ ഓസ്ട്രേലിയ എന്നിവയുമായി സംയുക്ത സംരംഭങ്ങളുമുണ്ട്.


</doc>
<doc id="350850" url="https://ml.wikipedia.org/wiki?curid=350850" title="ശ്രീ നാരായണ ഗുരു കോളേജ് ഓഫ് അഡ്വാൻസ്ഡ് സ്റ്റഡീസ്">
ശ്രീ നാരായണ ഗുരു കോളേജ് ഓഫ് അഡ്വാൻസ്ഡ് സ്റ്റഡീസ്

തൃശ്ശൂർ ജില്ലയിലെ തൃപ്രയാർ നഗരത്തിൽ നിന്ന് 1.5 കിലോമീറ്റർ അകലെ നാട്ടികയിലാണ് ശ്രീ നാരായണ ഗുരു കോളേജ് ഓഫ് അഡ്വാൻസ്ഡ് സ്റ്റഡീസ് സ്ഥിതി ചെയ്യുന്നത്. 2013ലാണ്‌ കോളേജ് സ്ഥാപിതമായത്. കാലിക്കറ്റ് സർവ്വകലാശാലയുടെ കീഴിലാണ് ഈ സ്ഥാപനം പ്രവർത്തിക്കുന്നത്.

നാട്ടിക സെന്ററിലെ ഒരു രണ്ടു നില കെട്ടിടത്തിലും അടുത്ത് തന്നെ സ്ഥിതി ചെയ്യുന്ന എസ്. എൻ. ഹാളിലുമായിരുന്നു കോളേജ് സ്ഥിതി ചെയ്യതിരുന്നത്. 2015ലാണ് എസ്. എൻ. കോളേജിൽ നിന്നും 400 മീറ്റർ മാറി അഞ്ചേക്കർ വരുന്ന സ്ഥലത്ത് ക്യാമ്പസ് ഉദ്ഘാടനം ചെയ്യതുകൊണ്ട് വിദ്യാർത്ഥികൾക്കും അധ്യാപകർക്കും തുറന്ന് കോടുത്തത്.
കോളേജിനു ബാഹ്യഭംഗിക്ക് നിറമേകാൻ സ്വന്തമായി ഗ്രൗൻഡും ചെറിയ കുളവുമുണ്ട്. അടുത്തായി ക്യാൻറ്റിനും സ്ഥിതി ചെയ്യുന്നു. ക്യാമ്പസിന് അകത്ത് രാഷ്ട്രീയ പ്രവർത്തനങ്ങൾ നിരോധിച്ചിട്ടുണ്ട്. രണ്ട് നിലകളിലായി സ്ഥിതി ചെയ്യുന്ന ക്യാമ്പസിൽ 4 ബിരുദ കോഴസുകളും 2 ബിരുദാനന്തര ബിരുദ കോഴസുകളും പഠിപ്പിക്കപ്പെടുന്നു. വെളിച്ച നയിച്ചാലും എന്നാണ് കലാലയത്തിന്റെ മുദ്രാവാക്യം. എസ്. എൻ. ട്രസ്റ്റാണ് കോളേജിന് മേൽനോട്ടം വഹിക്കുന്നത്.





</doc>
<doc id="350851" url="https://ml.wikipedia.org/wiki?curid=350851" title="ബെലാവിയ">
ബെലാവിയ

മിൻസ്ക് ആസ്ഥാനമാക്കി പ്രവർത്തിക്കുന്ന ബെലാറസിന്റെ ദേശീയ പതാകവാഹക എയർലൈനാണ് ബെലാവിയ ബെലാറസിയൻ എയർലൈൻസ്‌. സർക്കാർ ഉടമസ്ഥതയിലുള്ള ഈ കമ്പനിയിൽ 1017 ജീവക്കാരാണ് ഉള്ളത്. വിവിധ യൂറോപ്പിയൻ നഗരങ്ങളിലേക്കും കോമൺവെൽത്ത് നഗരങ്ങളിലേക്കും മിഡിൽ ഈസ്റ്റ് രാജ്യങ്ങളിലേക്കും തങ്ങളുടെ ബേസ് ആയ മിൻസ്ക് നാഷണൽ എയർപോർട്ടിൽനിന്നും ബെലാവിയ സർവീസ് നടത്തുന്നു. 

ബെലാറസ് കിഴക്കൻ യൂറോപ്പിലെ ഒരു രാജ്യമാണ്. ഈ രാജ്യത്തിന്റെ വടക്ക് കിഴക്ക് ഭാഗത്തായി റഷ്യയും, തെക്ക് വശത്തായി യുക്രെയിനും, പടിഞ്ഞാറ് വശത്ത് പോളണ്ടും, വടക്ക് വശത്തായി ലിത്വാനിയയും, ലാത്വിയയും സ്ഥിതി ചെയ്യുന്നു. മിൻസ്ക് ആണ് ഈ രാജ്യത്തിന്റെ തലസ്ഥാനം. ബ്രെസ്റ്റ്, ഗ്രോഡ്നോ, ഗോമൽ, മോഗിലെവ്, വിറ്റേബ്സ്ക് എന്നിവയാണു മറ്റു പ്രധാന നഗരങ്ങൾ. ഈ രാജ്യത്തിന്റെ മൂന്നിൽ ഒരു ഭാഗവും വനങ്ങൾ ആണ്. പ്രധാന സാമ്പത്തിക വരുമാന മാർഗ്ഗങ്ങൾ കൃഷിയും വ്യവസായവുമാണ്.

1933 നവംബർ 7-നു ബെലാറസിലെ ആദ്യ എയർ ടെർമിനൽ തുറന്നു. അടുത്ത സ്പ്രിങ്ങിൽ മൂന്ന് പിഒ-2 വിമാനങ്ങൾ മിൻസ്കിൽ ലാൻഡ്‌ ചെയ്തു. അവ ബെലാറസ് എയർ ഫ്ലീറ്റിന്റെ ആദ്യ വിമാനങ്ങൾ ആവുകയും ചെയ്തു. 1936-ൽ മിൻസ്കിനും മോസ്കോയ്ക്കും ഇടയിൽ ആദ്യ സർവീസ് റൂട്ട് ആരംഭിച്ചു. 194ഒ-ൽ ബെലാറസ് സിവിൽ ഏവിയേഷൻ ഗ്രൂപ്പ് ഔദ്യോഗികമായി രൂപീകരിച്ചു.

1964-ൽ ടുപോലേവ് ടിയു-124 വിമാനത്തിനു ബെലാറസ് റെജിസ്ട്രേഷൻ ലഭിച്ചു. 1973-ൽ അന്നത്തെ പുതിയ വിമാനമായ ടുപോലേവ് 134എ ബെലാറസിൽ പ്രവർത്തിക്കാൻ തുടങ്ങി. 1983-ൽ ബെലാറസ് ഏവിയേഷൻ പുതിയ ടുപോലേവ് ടിയു-154 വിമാനങ്ങൾ പറത്താൻ ആരംഭിച്ചു.

1996 മാർച്ച്‌ 5-നു ബെലാറസ് സർക്കാരിന്റെ പ്രത്യേക പ്രമേയപ്രകാരം പ്രാദേശിക എയറോഫ്ലോട്ട് ഡിവിഷൻ ദേശീയവത്കരിച്ചു പുനർനാമം ചെയ്തപ്പോഴാണ് ബെലാവിയ എയർലൈൻസ്‌ ഔദ്യോഗികമായി രൂപീകരിക്കപ്പെട്ടത്. അന്നുമുതൽ 1998 വരെയുള്ള കാലഘട്ടത്തിൽ ബീജിങ്, ഇസ്താംബുൾ, ലർണക, ലണ്ടൻ, പ്രേഗ്, റോം എന്നിവടങ്ങളിലേക്ക് വെലാവിയ എയർലൈൻസ്‌ സ്ഥിരം റൂട്ടുകൾ ആരംഭിച്ചു. 1998-ൽ മിൻസ്ക്ഏവിയയുമായി ലയിച്ച ബെലാവിയ, അപ്പോഴുള്ള ടുപോലേവ് ടിയു-134, ടുപോലേവ് ടിയു-154 വിമാനങ്ങളുടെ കൂടെ ആന്റോനോവ് എഎൻ-24, ആന്റോനോവ് എഎൻ-26, യാകോലേവ് വൈഎകെ-40 വിമാനങ്ങൾ കൂടി കൂട്ടിച്ചേർത്തു.

2001 മെയ്‌ 18-നു ബെലാവിയ എയർലൈൻസ്‌ ടുയു154എസ്, ടിയു 134എസ് വിമാനങ്ങൾ ഉപയോഗിച്ചു മിൻസ്ക് – പാരിസ് ഷെഡ്യൂൾഡ് സർവീസുകൾ ആരംഭിച്ചു.

2003-ൽ ബെലാവിയ ഫ്ലൈറ്റ് മാസികയായ ഹോരൈസൻസ് ഇംഗ്ലീഷ്, റഷ്യൻ, ബെലാറഷ്യൻ എന്നീ ഭാഷകളിൽ അച്ചടിക്കാൻ തുടങ്ങി. 2003 ഒക്ടോബർ 16-നു ബെലാവിയ തങ്ങളുടെ ആദ്യ ബോയിംഗ് 737-500 വിമാനത്തിന്റെ ലീസ് ധാരണയിൽ ഒപ്പുവെച്ചു. 2004-ൽ തങ്ങളുടെ പ്രവർത്തനങ്ങൾ കൂടുതൽ വിപുലീകരിച്ച ബെലവിയ ഒരു ബോയിംഗ് 737 കൂടി കരസ്ഥമാക്കി. 2004 ജൂൺ 26-നു ജർമ്മനിയിലെ ഹാനോവറിലേക്ക് പുതിയ റൂട്ട് ബെലവിയ ആരംഭിച്ചു. 2011-ൽ ഫിൻലൻഡിലെ ഹെൽസിങ്കിയിലേക്ക് മിൻസ്കിൽനിന്നും പുതിയ റൂട്ട് ആരംഭിച്ചു.

2003-നും 2009-നും ഇടയിൽ ബെലവിയ എയർലൈൻസിന്റെ യാത്രക്കാരുടെ എണ്ണം ഇരട്ടിയായി, 2009-ൽ ഏകദേശം 700,000 ഉപഭോക്താക്കൾ ഉണ്ടായിരുന്നു. 

മിൻസ്കിൽനിന്നുമുള്ള പ്രാദേശിക സർവീസുകൾ നടത്താനായി മൂന്ന് ബോംബാർദിയാർ സിആർജെ 100 വിമാനങ്ങൾ ബെലാവിയ കൊണ്ടുവന്നു. ആദ്യ വിമാനം 2007 ഫെബ്രുവരിയിലാണ് ലഭ്യമായത്, മറ്റു രണ്ട് വിമാനങ്ങൾ 2007 അവസാനത്തോടെ ലഭ്യമായി. അവ കാലപഴക്കം ചെന്ന ആന്റോനോവ് എഎൻ-24, ടുപോലേവ് ടിയു-134 വിമാനങ്ങൾക്ക് പകരമായി ഉപയോഗിച്ചു. 2010-ൽ 2 ബോംബാർദിയാർ സിആർജെ-700എസ് വിമാന്നഗൽ ലീസിനെടുക്കാൻ ശ്രമിച്ചു. 

2015 മെയ്‌ അവസാനത്തോടെ ബെലാവിയ തങ്ങളുടെ ടുപോലേവ് ടിയു-15൪എസ് വിമാനങ്ങൾ ഷെഡ്യൂൾഡ് സർവീസുകളിൽനിന്നും പിൻവലിച്ചു. ഷെഡ്യൂൾ റൂട്ടുകളിൽ ടിയു-154എസ് വിമാനം ഉപയോഗിച്ച ലോകത്തിലെതന്നെ അവസാനത്തെ എയർലൈൻസാണ് ബെലാവിയ. 

നവംബർ 2015-ലെ കണക്കനുസരിച്ചു ബെലാവിയയുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: [8] എയർ ഫ്രാൻസ് (സ്കൈടീം), എയർ ബാൾട്ടിക്, ഓസ്ട്രിയൻ എയർലൈൻസ്‌ (സ്റ്റാർ അലയൻസ്), ചെക്ക് എയർലൈൻസ്‌ (സ്കൈടീം), എത്തിഹാദ് എയർവേസ്, ഫിൻഎയർ (വൺവേൾഡ്), കെഎൽഎം (സ്കൈടീം), എൽഒടി പോളിഷ് എയർലൈൻസ്‌ (സ്റ്റാർ അലയൻസ്), എസ്7 എയർലൈൻസ്‌ (വൺവേൾഡ്), ഉക്രൈൻ ഇന്റർനാഷണൽ എയർലൈൻസ്‌, ഉസ്ബെക്കിസ്ഥാൻ എയർവേസ്. 



</doc>
<doc id="350856" url="https://ml.wikipedia.org/wiki?curid=350856" title="ക്ലാവോക്ക്, അലാസ്ക">
ക്ലാവോക്ക്, അലാസ്ക

ക്ലാവോക്ക് (Klawock ) എന്ന പട്ടണം പ്രിൻസ് ആഫ് വെയിത്സ്-ഹൈദർ സെൻസസ് ഏരിയായിൽ ഉൾപ്പെട്ട അലാസ്ക സംസ്ഥാനത്തെ ഒരു പട്ടണമാണ്. പ്രിൻസ് ആഫ് വെയിത്സ് ദ്വീപിന്റെ പടിഞ്ഞാറൻ തീരത്തായിട്ടാണിതു സ്ഥിതി ചെയ്യുന്നത്. ജനസംഖ്യ 2000 ലെ സെൻസസ് പ്രകാരം 854 ആയിരുന്ന ഇവിടുത്തെ ജനസംഖ്യ 2010 ലെ യു.എസ്. സെൻസസിൽ 755 ആയി കുറഞ്ഞിരുന്നു. കെച്ചികാൻ നഗരത്തിൽ നിന്ന് 90 കിലോമീറ്ററും (56 മൈൽ) ക്രെയ്ഗിൽ നിന്നും 11 കിലോമീറ്ററും (7 മൈൽ) ഹൊള്ളീസിൽ നിന്നും 39 കിലോമീറ്ററുമാണ് (24 മൈൽ) ഇവിടേയ്ക്കുള്ള ദൂരം. 

ക്ലാവോക്ക് പട്ടണത്തിലെ ആദിമ നിവാസികൾ ട്ലിൻഗിറ്റ് (Tlingit) വർഗ്ഗക്കാരാണ്. ഗ്രാമത്തിന്റെ വടക്കേ ഭാഗത്തുള്ള ടക്സെക്കാൻ (Tuxekan) ഗ്രാമത്തിൽ നിന്നാണ് ഇവർ ഇങ്ങോട്ട് കുടിയേറിയത്. മീൻപിടുത്തക്കാരുടെ ഒരു വേനൽക്കാല താവളമായിരുന്നു ആദ്യകാലത്ത്. ക്ലാവോക്ക് പട്ടണത്തിന്റെ ചരിത്രം മത്സ്യബന്ധന വ്യവസായവുമായി വളരെ ബന്ധപ്പെട്ടിരിക്കുന്നു. 1868 ൽ ഒരു വിപണന കേന്ദ്രവും വിൽപ്പനക്കുള്ള ഉപ്പിലിട്ട മത്സ്യങ്ങൾക്കുള്ള സംഭരണകേന്ദ്രവും സ്ഥാപിക്കപ്പെട്ടു. അലാസ്കയിലെ ആദ്യത്തെ മത്സ്യമാംസാദികൾ കേടുകൂടാതെ സൂക്ഷിക്കുന്ന കേന്ദ്രം ഒരു സാൻഫ്രാൻസിസ്കോ കമ്പനിയുടെ ഉടമസ്ഥതയിൽ 1878 ൽ സ്ഥാപിക്കപ്പെട്ടു. ചുവന്ന സാൽമൺ മത്സ്യക്കുഞ്ഞുങ്ങളുടെ മുട്ട വിരിയിക്കാനുള്ള ഒരു സാൽമൺ ഹാച്ചറി 1897 നും 1917 നും മദ്ധ്യേ ക്ലാവോക്ക് തടാകത്തിൽ പ്രവർത്തനമാരംഭിച്ചു. അലാസ്ക സ്റ്റേറ്റിലെ അക്കാലത്തെ രണ്ടാമത്തെ ഹാച്ചറിയായിരുന്നു ഇത്. 1920 ലും 1924 ലും രണ്ടു മത്സ്യമാംസാദി സംഭരണ കേന്ദ്രങ്ങൾ കൂടി നിർമ്മിക്കപ്പെട്ടു. 1934 ൽ യു.എസ്. കോൺഗ്രസ് വീലർ ഹോവാർഡ് ആക്ട് [Wheeler-Howard Act (Indian Reorganization Act)] പാസാക്കി. ഈ ആക്ടു പ്രകാരം ക്ലാവോക്കിലെ മത്സ്യമാംസാദി സംഭരണകേന്ദ്രങ്ങളടും പ്രവർത്തനങ്ങൾക്ക് ഫെഡറൽ ഫണ്ടിൽ നിന്നുള്ള തുക ഉപയോഗിക്കുവാൻ തീരുമാനമായി. പ്രദേശത്തെ ജനത മദ്യം സമൂഹത്തിൽ നിന്നു ഒഴിവാക്കി നിർത്തണമെന്ന നിബന്ധനയോടെയാണ് ഇത് അംഗീകരിച്ചത്. 1929 ൽ ക്ലാവോക്ക ഏകീകരിക്കപ്പെടാത്ത പട്ടണമായിരുന്നു. 1882 ൽ പട്ടണത്തിൽ ഒരു കമ്പിത്തപാൽ ഓഫീസ് സ്ഥാപിതമായി.


</doc>
<doc id="350857" url="https://ml.wikipedia.org/wiki?curid=350857" title="അറേബ്യൻ മുളസ്രാവ്">
അറേബ്യൻ മുളസ്രാവ്

അധികം ആഴമില്ലാത്ത കടലിൽ കാണുന്ന ഒരു സ്രാവിനമാണ് അറേബ്യൻ മുളസ്രാവ് അഥവാ Arabian Carpet Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

78 സെന്റിമീറ്റർ മാത്രം നീളം വെക്കുന്ന ചെറിയ സ്രാവാണ് ഇവ. തവിട്ടു കലർന്ന നിറമാണ് ഇവയ്ക്ക് ,ഇവയുടെ അടിഭാഗം സാധാരണ സ്രാവുകളിൽ കാണുന്ന പോലെ തന്നെ ഇളം വെള്ള നിറമാണ്. മുതുകിൽ രണ്ട് ചിറക്ക് മാത്രം ആണ് ഉള്ളത് .

തീരദേശ കടലുകളിൽ വസിക്കുന്ന ഇവ 3 മുതൽ 100 മീറ്റർ വരെ താഴ്ചയിൽ ജീവിക്കുന്നു. അധികവും ആഴം കുറഞ്ഞ തീര പ്രദേശങ്ങളിൽ ആണ് കണ്ടുവരുന്നത് . പവിഴ പുറ്റുകൾ , ലഗൂൺ , തീരത്തോട് ചേർന്ന കണ്ടൽ കാടുകൾ ഒക്കെയാണ് വാസസ്ഥലങ്ങൾ .

ചിലോസിസിലിയം എന്ന ജെനുസിൽ ഉള്ള ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="350868" url="https://ml.wikipedia.org/wiki?curid=350868" title="പീപ്പിൾസ് ഫൗണ്ടേഷൻ">
പീപ്പിൾസ് ഫൗണ്ടേഷൻ

പീപ്പിൾസ് ഫൗണ്ടേഷൻ. കേരളത്തിൽ പ്രവർത്തിക്കുന്ന ഒരു എൻ.ജി.ഒ സംഘടന. ജനക്ഷേമ- വിദ്യാഭ്യാസ-തൊഴിൽ-ആരോഗ്യ സേവന മേഖലകളിൽ പ്രവർത്തിച്ചു കൊണ്ടിരിക്കുന്നു. ഭവനപദ്ധതി, ദുരിതാശ്വാസ പ്രവർത്തനങ്ങൾ, സ്കോളർഷിപ്പ് വിതരണം, ബോധവൽക്കരണ പരിപാടികൾ മുതലായ വ്യത്യസ്തമേഖലകളിലാണ് സംഘടന പ്രവർത്തനങ്ങൾ നടക്കുന്നത്. ഫൗണ്ടേഷന് കീഴിലുള്ള ജനകീയ ഭവനപദ്ധതിയാണ് പീപ്പിൾസ് ഹോം. നിർദ്ദനരായ വിദ്യാർഥികൾക്കുള്ള പഠനോപകരണ വിതരണം, സാമൂഹിക സേവന മേഖലയുമായി ബന്ധപ്പെട്ട പദ്ധതികളുടെ ആസൂത്രണം, നിർവഹണം, ഗവേഷണം, അവലോകനം, മനുഷ്യവിഭവശേഷി ഒരുക്കൽ, ഗൈഡൻസ്, കൺൾട്ടൻസി, പബ്ലിക് റിലേഷൻ, പരിശീലനം, സാമ്പത്തിക വിഭവശേഖരണം, പങ്കാളിത്ത പദ്ധതികൾ, ഡോക്യുമെന്റേഷൻ എന്നിവയാണ് പ്രവർത്തന മേഖലകൾ.
പീപ്പിൾസ് ഫൗണ്ടേഷന് കീഴിൽ ആരംഭിച്ച ജനകീയ ഭവന പദ്ധതിയാണ് പീപ്പിൾസ് ഹോം. "ആകാശം മേൽക്കൂരയായവർക്ക് സ്‌നേഹത്തിന്റെ കൂടൊരുക്കാം" എന്നതാണ് പദ്ധതിയുടെ മുദ്രാവാക്യം. സംസ്ഥാനത്തെ 1500 ദരിദ്ര കുടുംബങ്ങൾക്ക് 500 ചതുരശ്ര അടിയിൽ സ്വന്തമായൊരു വീടെന്ന സ്വപ്നം യാഥാർഥ്യമാക്കുന്ന പദ്ധതി പട്ടികജാതി-പിന്നാക്ക വിഭാഗ ക്ഷേമ, ടൂറിസം മന്ത്രി എ.പി. അനിൽ കുമാറാണ് ഒൗദ്യോഗികമായി പ്രഖ്യാപിച്ചത്. പദ്ധതി പ്രകാരമുള്ള ആദ്യ 10 വീടുകളടങ്ങുന്ന പീപ്പിൾസ് വില്ലേജിന്റെ സമർപ്പണം കോഴിക്കോട് ജില്ലയിലെ കക്കാടംപൊയിലിൽ ഗതാഗത മന്ത്രി എ.കെ. ശശീന്ദ്രൻ നിർവ്വഹിച്ചു. 
വിദ്യാഭ്യാസ രംഗത്ത് പിന്നാക്കം നിൽക്കുന്ന വിദ്യാർഥികൾ പഠന സൗകര്യമൊരുക്കുകയും പഠനോപകരണ സഹായം ലഭ്യമാക്കുകയും ചെയ്യുന്നതിനായി സംസ്ഥാന തലത്തിൽ പീപ്പിൾസ് ഫൗണ്ടേഷന് കീഴിൽ പ്രഖ്യാപിക്കപ്പെട്ട പദ്ധതിയാണ് എജ്യുക്യാച്ച്. പദ്ധതിയുടെ ഉദ്ഘാടനം 2016 മെയ് 28 ന് മന്ത്രി എ.കെ. ശശീന്ദ്രനാണ് നിർവ്വഹിച്ചത്. കേരളത്തിലെ 300 പിന്നാക്ക പ്രദേശങ്ങളിലെ 4000 ദരിദ്ര വിദ്യാർഥികൾക്കാണ് സ്‌കൂൾ കിറ്റ് വിതരണം ചെയ്യുന്നത്. മലയോര-തീരദേശങ്ങൾ, ചേരി പ്രദേശങ്ങൾ, പിന്നാക്ക കോളനികൾ എന്നിവർക്ക് മുൻഗണന നൽകിയാണ് പദ്ധതി പ്രഖ്യാപിച്ചത് . 


</doc>
<doc id="350869" url="https://ml.wikipedia.org/wiki?curid=350869" title="കുളമ്പടികൾ (ചലച്ചിത്രം)">
കുളമ്പടികൾ (ചലച്ചിത്രം)

1986-ൽ ക്രോസ്ബെൽറ്റ് മണി സംവിധാനം ചെയ്ത ചിത്രമാണ്കുളമ്പടികൾ. രതീഷ്, മേനക, അനുരാധ, ബഹദൂർ തുടങ്ങിയവർ അഭിനയിച്ചിരിക്കുന്നു. ഭരണിക്കാവ്ശിവകുമാരിന്റെ വരികൾക്ക് ഗുണ സിങ് ആണ് സംഗീതം ചെയ്തിരിക്കുന്നത്.

 ഭരണിക്കാവ് ശിവകുമാർന്റെ വരികൾക്ക് ഗുണ സിങ് ആണ് സംഗീതം കൈകാര്യം ചെയ്തിരിക്കുന്നത്


</doc>
<doc id="350871" url="https://ml.wikipedia.org/wiki?curid=350871" title="വില്യം ഹാരിസൺ">
വില്യം ഹാരിസൺ

അമേരിക്കൻ ഐക്യനാടുകളുടെ ഒമ്പതാമത്തെ പ്രസിഡന്റായിരുന്നു വില്യം ഹെന്റി ഹാരിസൺ (William Henry Harrison). 
അമേരിക്കൻ മിലിട്ടറി ഓഫീസറും ഒരു രാഷ്ട്രീയക്കാരനുമായിരുന്നു ഇദ്ദേഹം. പ്രസിഡന്റ് സ്ഥാനത്തിരിക്കെ മരണപ്പെട്ട ആദ്യ അമേരിക്കൻ പ്രസിഡന്റാണ് ഹാരിസൺ. 1841 മാർച്ച് നാലിന് സ്ഥാനമേറ്റ ഇദ്ദേഹം 1841 ഏപ്രിൽ നാലിന് മരണപ്പെട്ടു. അധികാരമേറ്റ് 32ആം ദിവസമാണ് മരണപ്പെട്ടത്.


</doc>
<doc id="350877" url="https://ml.wikipedia.org/wiki?curid=350877" title="മൈക്കൽ കോസ്റ്റെർലിറ്റ്സ്">
മൈക്കൽ കോസ്റ്റെർലിറ്റ്സ്

ജോൺ മൈക്കൽ കോസ്റ്റർെലിറ്റ്സ്  ബയോകെമിസ്റ്റായ ഹാൻസ് കോസ്റ്റർലിറ്റ്സിന്റെ മകനും  ബ്രൗൺ യൂണിവേഴ്സിറ്റിയിലെ ഊർജ്ജതന്ത്രത്തിലെ പ്രൊഫസറുമാണ്.കണ്ടെൻസെഡ് മാറ്റർ ഫിസിക്ക്സിലെ പ്രവർത്തനത്തിന് ഡേവിഡ് തൗലീസ്, ഡൺകൺ ഹാൽഡെയ്ൻ എന്നിവർക്കൊപ്പം  അദ്ദേഹം 2016-ലെ ഊർജ്ജതന്ത്രത്തിനുള്ള നൊബേൽ കരസ്ഥമാക്കി.

അദ്ദേഹം ജനിച്ചത്, സ്കോട്ട്ലാന്റിലെ അബെർദീനിലാണ്. മാതാപിതാക്കൾ ജർമ്മനിയിലേക്ക് കുടിയേറിപാർത്ത ജൂതന്മാരാണ്. അദ്ദേഹം തന്റെ ബി.എ ഡിഗ്രി കാമ്പ്രിഡ്ജിലെ , ഗോൺവില്ലെ ആന്റ് കേയിസ് കോളേജിൽ വച്ച് പൂർത്തിയാക്കി. അദ്ദേഹത്തിന്റെ ബി.എ പിന്നീട് എം.എ ആയി മാറ്റപ്പെട്ടു. 1969-ൽ ബ്രാസെനോസ് കോളേജ്, ഓക്സ്ഫോർഡിൽ വച്ച് ഡി.ഫിൽ ഡിഗ്രീ സ്വീകരിച്ചു.

ഡേവിഡ് തൗലോസിനോടൊപ്പം യൂണിവേഴ്സിറ്റി ഓഫ് ബ്രഹ്മിഗാമിൽ വച്ചുള്ള സ്റ്റിന്റുൾപ്പെടെയുള്ള കുറച്ച് പോസ്റ്റ് ഡോക്ടറാൽ സ്ഥാനങ്ങൾക്കു ശേഷം, 1974-ന് അദ്ദേഹം യൂണിവേഴ്സ്റ്റി ഓഫ് ബ്രഹ്മിങ്ഹാമിലേക്ക് ഒരു ലെക്ക്ച്ചററായും പിന്നീട് ഒരു റീഡറായും, ക്ഷണിക്കപ്പെട്ടു. 1982 വരെ അദ്ദേഹേം ബ്രൗൺ യുണിവേഴ്സിറ്റിയിലെ ഊർജ്ജതന്ത്ര പ്രൊഫസറായിരുന്നു.

കോസ്റ്റെർലിറ്റ്സ് കണ്ടെൻ്സ്ഡ് മാറ്ററിലാണ് ഗവേഷണം നടത്തിയത്. വൺ,ടു, ത്രീ ഡിമെൻഷനൽ ഫിസിക്സായിരുന്നു അത്.ഫേസ് ട്രാൻസിക്ഷൻ, റാൻഡ്ം സിസ്റ്റം, ഇലക്ട്രോൺ ലോകലൈസേഷൻ എന്നിവയായിരുന്നു അതിൽ ഉൽപ്പെട്ടിരുന്നത്. ക്രിറ്റിക്കൽ ഡൈനാമിക്ക്സിൽ മെൽട്ടിങ്ങ് ഫ്രീസിങ്ങ് എന്നിവ.

2016-ലെ ഊർജ്ജതന്ത്രത്തിനുള്ള നോബേൽ,ഡേവിഡ് തൗലീസ്, ഡൺകൺ ഹാൽഡെയ്ൻ എന്നിവർക്കൊപ്പം മൈക്കൽ കോസ്റ്റർലിറ്റ്സ് പങ്കിട്ടു.. 1981-ൽ ബ്രിട്ടീഷ് ഇൻസ്റ്റിറ്റ്യൂട്ട് ഓഫ് ഫിസിക്സിൽ നിന്ന് മാക്സവെൽ മെഡൽ ആന്റ് പ്രൈസ് ലഭിച്ചു,തന്റെ കോസ്റ്റെർലിറ്റ്സ് തൗലെസ് ട്രാൻസിക്ഷനുവേണ്ടി  2000 -ൽ അമേരിക്കൻ ഫിസിക്കൽ സൊസൈറ്റിൽ നിന്ന് ലാർസ് ഓൺസേഗർ പുരസ്കാരം ലഭിച്ചു. 1993 മുതൽ അദ്ദേഹം അമേരിക്കൻ ഫിസിക്കൽ സൊസൈറ്റിയുടെ ഫെല്ലോ ആയിരുന്നു.



</doc>
<doc id="350879" url="https://ml.wikipedia.org/wiki?curid=350879" title="ഡേവിഡ് ജെ തൗലോസ്">
ഡേവിഡ് ജെ തൗലോസ്

ഡേവിഡ് ജെ തൗലോസ്  ഒരു ബ്രിട്ടീഷ് കണ്ടെൻസഡ് മാറ്റർ ഫിസിസിറ്റാണ്, വുൾഫ് പ്രൈസ് ജേതാവാണ് അദ്ദേഹം. ടോപ്പോളജിക്കൽ ഫേസ് ട്രാൻസിക്ഷൻ , ടോപ്പോളജിക്കൽ ഫേസെസ് മാറ്റർ എന്നിവയുടെ തിയററ്റിക്കലായുള്ള കണ്ടുപിടിത്തത്തിന്  എഫ്.ഡൺകൺ എം. ഹാൽഡെയിൻ, ജെ.മൈക്കൽ കോസ്റ്റെർലിറ്റ്സ് എന്നിവരോടൊപ്പം 2016 -ലെ ഭൗതികശാസ്ത്രത്തിനുള്ള നോബേൽ പ്രൈസ് നേടി.

തൗലേസ്, വിഞ്ജെസ്റ്റർ കേളേജിലാണ് പഠിച്ചത്, കാമ്പ്രിഡ്ജിലെ ട്രിനിറ്റി കോളേജിൽ വച്ചാണ് അദ്ദേഹം തന്റെ  ബി.എ പൂർത്തിയാക്കിയത്. കോർണെൽ യൂണിവേഴ്സിറ്റിയിൽ വച്ച് പി.എച്ച്.ഡി യും പൂർത്തിയാക്കി. ഹാൻസ് ബേത്തെയായിരുന്നു അപ്പോഴത്തെ അദ്ദേഹത്തിന്റെ ഡോക്ടറൽ അഡ്വൈസസർ

തൗലേസ് , ബെർക്ക്ലിയിലെ യൂണിവേഴ്സിറ്റി ഓഫ് കാലിഫോർണിയയിലെ പോസ്റ്റ്ഡോക്കായിരുന്നു, പിന്നീട് 1965- 1978 കാലഘട്ടത്ത് യുണൈറ്റഡ് കിണ്ടത്തിലെ ബ്രഹ്മിങ്ഹാം യൂണിവേഴ്സിറ്റിയിലെ ഗണിത പ്രൊഫസറുമായി.1980 -ൽ സീറ്റിലെ യൂണിവേഴ്സിറ്റി  ഓഫ് വാഷിങ്ടണിൽ ഫിസിക്സ് പ്രൊഫസറാകുന്നതിനുമുമ്പാണ് ഇത്. അദ്ദേഹം ആറ്റത്തെക്കുറിച്ചും, ഇലക്ട്രോണിനെക്കുറിച്ചും, നൂക്ലിയോണിനെക്കുറിച്ചും  തിയററ്റിക്കലായുള്ള കുറേ വിശദീകരണങ്ങൾ ലോകത്തിന്സമ്മാനിച്ചിട്ടുണ്ട്. അദ്ദേഹത്തിന്റെ പ്രവർത്തനങ്ങളിൽ സൂപ്പർകണ്ടക്റ്റിവിറ്റി ഫിനോമെന, നൂക്ലിയസ് മാറ്റെറിന്റെ പ്രോപ്പർട്ടീസ്, മോഷൻസ് ഇൻ നൂക്ലി എന്നിവയും ഉൾപ്പെടുന്നു.




</doc>
<doc id="350883" url="https://ml.wikipedia.org/wiki?curid=350883" title="അക്യാബ്">
അക്യാബ്

ബർമ്മയിലെ (മ്യാൻമർ) ഒരു കാർഷിക-കടലോര ഗ്രാമമാണ് അക്യാബ്. റാഖൈനിൽ എന്ന സംസ്ഥാനത്തിന്റെ തലസ്ഥാനം കൂടിയാണ് സിത്വേ എന്നും പേരുള്ള അക്യാബ്. കലദൻ, മയു, ലെ മ്രൊ എന്നീ നദികൾ ബംഗാൾ ഉൾക്കടലിലേയ്ക്ക് ലയിക്കുന്ന നദീസംഗമസ്ഥാനത്ത് രൂപം കൊണ്ട അഴിമുഖ ദ്വീപുപ്രദേശമാണ് അഖ്യാബ്. നെൽകൃഷിക്ക് പേരുകേട്ടയിടമാണിവിടം.

ഒരു കൊച്ചു തുറമുഖ പട്ടണം കൂടിയാണ് അക്യാബ്. ബ്രിട്ടീഷുകാരുടെ കാലത്ത് ലോകത്തെ മികച്ചരീതിയിൽ അരി ഉത്പാദിപ്പിച്ച് കയറ്റി അയക്കപ്പെട്ടിരുന്നത് ഇവിടെനിന്നാണ്. ഒന്നാം ആംഗ്ലോ-ബർമീസ് യുദ്ധത്തിന് (1824-1826) ശേഷമാണ് ബ്രിട്ടീഷുകാരുടെ അധിനിവേശകാലം ഇവിടെ ആരംഭിക്കുന്നത്. ബർമ്മീസ് രാജവായ ബോധവ്പയ, അരകൻ കീഴടക്കുന്ന സമയത്ത് (1784) അക്യാബ് പ്രദേശമായിരുന്നു പ്രധാന യുദ്ധഭൂമി.

സൂയസ് കനാൽ പ്രവർത്തനക്ഷമമായ ഇക്കാലത്ത് മ്യാന്മറിൽ നിന്നുള്ള അരിവ്യാപാരം ബ്രിട്ടീഷ് ഈസ്റ്റിന്ത്യാക്കമ്പനി വർദ്ധിപ്പിച്ചു. മൂന്ന് നദികൾ സംഗമിച്ച് ബംഗാൾ ഉൾക്കടലിലേയ്ക്ക് ലയിക്കുന്ന പ്രദേശമായ അക്യാബ് പോലുള്ള അഴിമുഖപ്രദേശങ്ങളടക്കം അക്കാലത്ത് കൂടുതൽ പാടങ്ങൾ ഉണ്ടാക്കിയതോടെ കൂടുതൽ വിളവിറക്കാൻ തുടങ്ങിയതോടെ ഇന്ത്യയിൽനിന്നുള്ള പലിശക്കാരിൽ നിന്ന് വൻ തോതിൽ പണം വാങ്ങാൻ മ്യാന്മർ കർഷകർ നിർബന്ധിതരായി. ഇന്ത്യയിൽ നിന്ന് വൻതോതിലുള്ള തൊഴിലാളിയൊഴുക്കും ആ സമയത്തുണ്ടായി. അരി കയറ്റുമതിയിലൂടെ ബർമ്മയുടെ സമ്പദ്ഘടന അഭിവൃദ്ധിപ്പെട്ടെങ്കിലും പണം മുഴുവൻ എത്തിപ്പെട്ടത് ബ്രിട്ടീഷ് കമ്പനികളിലും ഇന്ത്യക്കാരുടേലുമായിരുന്നു. ബർമ്മീസ് കർഷകർ കൂടുതൽ ദരിദ്രരാക്കപ്പെടുകയായിരുന്നു ഇതിന്റെ ഫലം. 

കേരളത്തിലെ കണ്ണൂർ ജില്ലയിലെ ഏഴോം എന്ന ഗ്രാമത്തെ നെൽകൃഷിപ്പെരുമ കാരണം, ബ്രിട്ടിഷുകാർ വിശേഷിപ്പിച്ചിരുന്നത് 'കോലത്തുനാടിന്റെ അക്യാബെ'ന്നാണ്.ബ്രിട്ടീഷ് ഇന്ത്യയിൽ ഏറ്റവും കൂടുതൽ നെല്ല് വിളയുന്ന ഗ്രാമമായിരുന്നു ബർമ്മയിലെ അക്യാബ്. നെല്ലിന് പരമപ്രാധാന്യം കല്പിച്ചിരുന്ന ആ കാലത്ത് അക്യാബ് എന്നത് വിദൂരതയും ഉദാത്തതയും ദ്യോതിപ്പിക്കുന്നതിനുള്ള ഒരു നാടൻ പ്രയോഗമാണ്. അതിനങ്ങ് അക്യാബിൽ പോകണം എന്നത്;കോലത്തുനാട്ടിലെ പഴയ ചൊല്ലുകളിലൊന്നാണ്.



</doc>
<doc id="350884" url="https://ml.wikipedia.org/wiki?curid=350884" title="ഡൺകൻ ഹാൽഡെയിൻ">
ഡൺകൻ ഹാൽഡെയിൻ

ഫ്രെഡറിക് ഡൺകൻ മൈക്കൽ ഹാൽഡെയിൻ ഒരു ബ്രിട്ടീഷ് ഫിസിസ്റ്റും, അമേരിക്കയിലെ പ്രിൻസ്റ്റൺ യൂണിവേഴ്സ്റ്റി ഡിപ്പാർട്ട്മെന്റിലെ പ്രൊഫസറുമാണ്. 2016 -ലെ ഭൗതികശാസ്ത്രത്തിനുള്ള നോബേൽ, ഡേവിഡ് .ജെ തൗലേസ്, ജോൺ മൈക്കൽ കോസ്റ്റര്ർലിറ്റ്സ്  എന്നിവർക്കൊപ്പം പങ്കിട്ടു.

ലണ്ടണിലെ സെയിന്റ് പോൾ  സ്ക്കൂളിലും, കാമ്പ്രിഡ്ജിലെ ക്രൈസ്റ്റ് കോളേജിലുമാണ് ഹെൽഡെയിൻ പഠിച്ചത്.

ഹാൽഡെയിൻ,  എന്റാഗ്ലമെന്റ് സ്പെക്ട്ര, എക്സ്ക്ലൂഷൻ സ്റ്റാറ്റിസ്റ്റിക്ക്സ്, ഫ്രാക്ഷണൽ ക്വാണ്ടം ഹാൾ എഫക്റ്റ് തിയറി, വൺ ഡിമൻഷനൽ സ്പിൻ ചെയിൻസ്, ലട്ടിങ്കർ ലിക്വിഡ്സ് തിയറി, കണ്ടെൻസഡ് മാറ്റർ തിയറി പോലുള്ള തിയററ്റിക്കലായ വിഷയങ്ങളെ വിശദീകരിക്കുന്നതിൽ പ്രശസ്തനായിരുന്നു.

അദ്ദേഹം ഫണ്ടമെന്റൽ ഫ്രാക്ഷണൽ ക്വാണ്ടം ഹാൾ എഫക്റ്റിലൂടെ ഉണ്ടാകുന്ന കോമ്പോസിറ്റ് ബേസന്റെ ആകൃതിയെപറ്റിയുള്ള പുതിയൊരു ജ്യാമിതീയ  വിവരണം ഉണ്ടാക്കി.പക്ഷേ ഈ തിയറി ചെർൻ സൈമൺസ് ക്വാണ്ടം ജിയോമറ്റ്രിയുടെ വിശദീകരണത്തിന്റെ നിർമ്മാണത്തോടെ പിൻതള്ളപ്പെട്ടു, ഇത് 1990 കളിലാണ് ലോകം പരിചയപ്പെടുന്നത്. 



</doc>
<doc id="350890" url="https://ml.wikipedia.org/wiki?curid=350890" title="പൂച്ചത്തവള">
പൂച്ചത്തവള

പശ്ചിമഘട്ടതദ്ദേശവാസിയായ ഒരു തവളയാണ് പൂച്ചത്തവള അഥവാ Meowing Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്. പൂച്ച കരയുന്നതുപോലെ ശബ്ദമുണ്ടാക്കുന്നതിനാൽ പൂച്ച രാത്തവള എന്നും ഇതിനെ പറയാറുണ്ട്. 2011 സെപ്തംബറിൽ സത്യഭാമ ദാസ് ബിജു വും ഒരു സംഘം ഗവേഷകരും ആണ് ഇതിനെ പുതുതായി കണ്ടെത്തിയത് നിക്റ്റിബട്രാക്റ്റസ് ജീനസിൽ പെട്ട 12 സ്പീഷിസുകളിൽ ഒരിനമാണിത്. ഇത് പശ്ചിമഘട്ടത്തിൽ മാത്രം കണ്ടുവരുന്ന തവളയായാണ് ബോംബെ നാച്ചുറൽ ഹിസ്റ്ററി സൊസൈറ്റി, സുവോളജിക്കൽ സർവെ ഓഫ് ഇന്ത്യ വ്രിജെ സർവകലാശാല, ബ്രസൽസ്l എന്നിവിടങ്ങളിലെ ഗവേഷകർ ഉൾപ്പെട്ട സംഘമാണ് ഇത് കണ്ടെത്തിയത്, ദൽഹി സർവകലാശാലയിലെ ഹെർപിറ്റോളജിസ്റ്റ് ആയ സത്യഭാമ ദാസ് ബിജുവിന്റെ നേതൃത്വത്തിൽ ആണ് ഇവയെ കണ്ടെത്തിയത് 

"സുവോടാക്സാ" ജേർണലിൽ പ്രസിദ്ധീകരിച്ച പ്രകാരം ബിജു അഭിപ്രായപ്പെടുന്നത് ഈ 12 പുതിയ ഇനങ്ങൾ പശ്ചിമഘട്ട തദ്ദേശീയ ഇനങ്ങളാണെന്നും ഇവ ദിനോസറുകളോടൊപ്പം നിലനിന്നിരുന്നവ ആണെന്നും ആണ്, "രാത്തവളകൾ ("നിക്റ്റിബട്രാക്റ്റസ്") പശ്ചിമഘട്ടത്തിൽ മാത്രം കാണപ്പെടുന്നവയാണെന്നും ഇവ പ്രത്യേക ബ്രീഡിങ്ങ് സ്വഭാവം ഉള്ളവയാണ്, ആണും പെണ്ണും തവളകൾ പരസ്പരം തൊടാതെയാണ് ഇവ ഇണചേരുന്നത്.

സി. ആർ. നാരായൺ റാവു 1920 ലും 1937 ലുമായി കണ്ടെത്തി വിശദീകരിച്ച തിനുശേഷം 75 വർഷങ്ങളായി ആരും കണ്ടിട്ടില്ലാത്ത മൂന്നിനങ്ങളെ ഈ സംഘം വീണ്ടും കണ്ടെത്തി. ഈ ഇനങ്ങൾ പൂർണ്ണമായും ഇല്ലാതായി എന്നായിരുന്നു ഗവേഷകർ കരുതിയിരുന്നത്. കഴിഞ്ഞ 91 വർഷമായി ആരും കണ്ടിട്ടില്ലാത്ത കുടക് രാത്തവള "Nyctibatrachus sanctipalustris"75 വർഷമായും ആരും കണ്ടിട്ടില്ലാത്ത Kempholey ("Nyctibatrachus kempholeyensis") കാട്ട് രാത്തവള ("Nyctibatrachus sylvaticus") എന്നിവ ഈ ഗവേഷണത്തിനിടയിൽ വീണ്ടും കണ്ടെത്തിയിരുന്നു


</doc>
<doc id="350892" url="https://ml.wikipedia.org/wiki?curid=350892" title="ബളാൽ">
ബളാൽ

കേരളത്തിലെ കാസർഗോഡ് ജില്ലയിലുള്ള ഒരു വലിയാ ഗ്രാമം മാണ് ബളാൽ. ബളാൽ ഗ്രാമപഞ്ചായത്തിന്റെ ആസ്ഥാനമാണിത്.

2001 ലെ സെൻസസ് പ്രകാരം ബളാലിലെ ജനസംഖ്യ 9647 ആയിരുന്നു. അതിൽ 4791 പുരുഷന്മാരും 4856 സ്ത്രീകളും ആണ്. കേരളത്തിന്റെ വടക്കേ അറ്റത്താണ് ബളാൽ സ്ഥിതി ചെയ്യുന്നത് കാസർഗോഡ് ജില്ലയുടെ കിഴക്ക് ഭാഗത്തും.


കാഞ്ഞങ്ങാട് നിന്നും പാണത്തൂർ, വഴി മടിക്കേരി പോകുന്ന റോഡ് ബളാലുമായി അടുത്ത് കിടക്കുന്നു . പാണത്തൂരിൽ നിന്നും കർണ്ണാടകയിലെ സുള്ള്യ വഴി 20 കിലോമീറ്റർ യാത്ര ചെയ്താൽ മൈസൂരിലേക്കും ബാംഗ്ളൂരേക്കും എളുപ്പത്തിൽ എത്താം. മംഗലാപുരം- പാലക്കാട് ലൈനിൽ വരുന്ന കാഞ്ഞങ്ങാട് ആണ് ഏറ്റവും സമീപത്തുള്ള റയിൽവേ സ്റ്റേഷൻ.കൂടാതെ അതെ പാതയിൽ നീലേശ്വരം റെയിൽവേ സ്റ്റേഷനും സ്ഥിതിചെയ്യുന്നു . കണ്ണുരും മംഗലാപുരവും വിമാനത്താവള സൗകര്യവും ഉണ്ട്.


ചക്കിട്ടടുക്കം ഇ രിയ ഏഴാംമൈൽ കനകപ്പള്ളി കാൻതുടി കഴുമങ്ങാടി കോളിയാർ മെക്കോടാം മുക്കുഴി ഒടയഞ്ചാൽ പരപ്പ പേറിയ പെരിയ പ്രാന്തപ്പല്ല സര്കാരി ഉദയപുരം വെള്ളച്ചാൽ തൊട്ടിലായി എണ്ണപ്പാറ കുഴിയങ്ങാനം പോർക്കളം തണ്ണിത്തോട് എടത്തോട് കാലിച്ചാമരം കാലിച്ചാനടുക്കം ലാലൂർ പള്ളത്തുമല ഓടച്ചാണുക്കം പഴയ ഏഴാംമൈൽ 


</doc>
<doc id="350894" url="https://ml.wikipedia.org/wiki?curid=350894" title="ബെൻ ഫെറിൻഗ">
ബെൻ ഫെറിൻഗ

തന്മാത്രാ നാനോടെക്നോളജിയിലും ഹോമോജെനസ് കറ്റാലിസിസിലും സ്പെഷ്യലൈസ് ചെയ്യുന്ന ഒരു സിന്തറ്റിക് ഓർഗാനിക് കെമിസ്റ്റ് ആണ് ബെൻ ഫെറിൻഗ (Bernard Lucas "Ben" Feringa (, ജനനം 18 മെയ്, 1951), നെതർലാൻസിലെ ഗ്രോനിഞെൻ സർവ്വകലാശാലയിലെ സ്ട്രാറ്റിങ് ഇൻസ്റ്റിറ്റ്യൂട്ട് ഓഫ് കെമിസ്ട്രിയിലെ പ്രൊഫസർ ആണ് ഇദ്ദേഹം. തന്മാത്രായന്ത്രങ്ങളുടെ രൂപകൽപ്പനയിലും നിർമ്മാണത്തിലും 2016 കെമിസ്ട്രിക്കുള്ള നൊബേൽ സമ്മാനം ഇദ്ദേഹം സർ. ജെ. ഫ്രേസർ സ്റ്റോഡാർട്ടിനോടും ഷോൺ പിയറി സോവേജിനോടും ഒപ്പം പങ്കുവച്ചു.


</doc>
<doc id="350898" url="https://ml.wikipedia.org/wiki?curid=350898" title="റോഷൻ">
റോഷൻ

ഹിന്ദി ചലച്ചിത്രസംഗീതസംവിധായകനാണ് റോഷൻ എന്ന പേരിൽ അറിയപ്പെടുന്ന റോഷൻ ലാൽ നഗ്രത്ത്. (14 ജൂലൈ 1917 – 16 നവംബർ 1967). നടനും ചലച്ചിത്ര സംവിധായകനുമായ രാകേഷ് റോഷൻ, സംഗീതസംവിധായകനായ രാജേഷ് റോഷൻ എന്നിവരുടെ പിതാവും പ്രശസ്ത നടൻ ഋത്വിക് റോഷന്റെ മാതാമഹനുമാണ്.
ഇപ്പൊഴത്തെ പാക് പഞ്ചാബിൽ ഉൾപ്പെട്ട ഗുജ്രൻവാലയിലാണ് റോഷൻ ജനിച്ചത്.വളരെ ചെറുപ്പത്തിൽ തന്നെ സംഗീതമഭ്യസിച്ച റോഷൻ, പില്ക്കാലത്ത് ഭത്ഖാണ്ഡെ മ്യൂസിക് ഇൻസ്റ്റിറ്റ്യൂട്ട് ആയി മാറിയ ലഖ്നോവിലെ മാരിസ് കോളജിൽ പണ്ഡിറ്റ് എസ്.എൻ രതൻജാൻകറിന്റെ കീഴിൽ സംഗീതമഭ്യസിച്ചു. 1940കളുടെ തുടക്കത്തിൽ ഡൽഹി ആകാശവാണിയിലെ സംഗീതപരിപാടികളുടെ നിർമ്മാതാവായ ഖ്വാജാ ഖുർഷിദ് അൻവർ റോഷനെ ആകാശവാണിയിൽ പിയാനോ വാദകനായി ചേർത്തു, 
സിനിമാസംഗീതസംവിധായകനാകണമെന്ന മോഹവുമായി റോഷൻ ബോംബെയിലെത്തുന്നത് 1948ലാണ്. സിങ്ഗാർ എന്ന സിനിമയിൽ സംഗീതസംവിധായകൻ ഖ്വാജാ ഖുർഷിദ് അൻവറിന്റെ സഹായിയായി പ്രവർത്തിച്ചുകൊണ്ടായിരുന്നു തുടക്കം. 1949ലാണ് സ്വന്തമായി ഒരു സിനിമയിൽ സംഗീതസംവിധാനം നിർവഹിക്കുന്നത്. കിദാർ ശർമ താൻ സംവിധാനം ചെയ്ത നേകി ഔർ ബാദി എന്ന സിനിമയുടെ സംഗീതസംവിധാനം റോഷനെ ഏൽപ്പിച്ചു. പക്ഷേ ഈ സിനിമ സാമ്പത്തികമായി കനത്ത പരാജയമായിരുന്നു. അടുത്തവർഷം ബാവ്‌രെ നായിൻ എന്ന ഹിന്ദി സിനിമയുമായി സഹകരിച്ചു. 

1950കളുടെ ആദ്യപാദത്തിൽ, റോഷൻ മുഹമ്മദ് റഫി, തലത്ത് മഹമൂദ്, മുകേഷ് തുടങ്ങിയ ഗായകരോടൊപ്പം പ്രവർത്തിച്ചു. മൽഹാർ, ഷീഷം, അൻഹോനീ, രാഗ്‌രംഗ് തുടങ്ങിയ സിനിമകൾ അമ്പതുകളിൽ പുറത്തിറങ്ങിയവയാണ്. ഈ സമയത്തുതന്നെയാണ് ലതാമങ്കേഷ്കരുടെ സൂപ്പർഹിറ്റ് ഗാനമായ "എയിരി മേ തോ പ്രേം ദിവാനീ മേരാ ദർദ് ന ജാനേ കോയീ" നൗബഹാർ എന്ന സിനിമയ്ക്കുവേണ്ടി റോഷൻ ചിട്ടപ്പെടുത്തിയത്. റോഷൻ സംഗീതം നല്കിയ എല്ലാസിനിമകളും സാമ്പത്തികമായി വിജയമായിരുന്നില്ല. ഗാനരചയിതാക്കളെന്നനിലയിൽ ഇന്ദീവർ, ആനന്ദ് ബക്ഷി എന്നിവരുടെ രചനകൾ ആദ്യം ശ്രദ്ധേയമായത് റോഷനന്റെ സംഗീതത്തിലായിരുന്നു.


</doc>
<doc id="350903" url="https://ml.wikipedia.org/wiki?curid=350903" title="റിയോ 2">
റിയോ 2

2014 ൽ പുറത്തിറങ്ങിയ ഒരു അനിമേഷൻ ചലച്ചിത്രമാണ് റിയോ 2. ബ്ലൂ സ്കൈ സ്‌റ്റുഡിയോസ് നിർമിച്ച ചിത്രത്തിന്റെ സംവിധാനം നിർവഹിച്ചത് കാർലോസ് സാൽദാനയാണ്. 2011 ൽ പുറത്തിറങ്ങിയ റിയോ എന്ന ചിത്രത്തിന്റെ തുടർച്ചയാണിത്. ഐസ് ഏജ് പരമ്പരയ്ക്കു ശേഷം ആദ്യമായാണ് ബ്ലൂ സ്കൈ സ്‌റ്റുഡിയോസ് ഏതെങ്കിലും ചിത്രത്തിന് ഒരു രണ്ടാം ഭാഗം നിർമ്മിക്കുന്നത്. ബ്രസീലിയൻ നഗരമായ റിയോ ഡി ജനീറോ ആണ് ചിത്രത്തിന്റെ പേരിനു ആധാരം. ജെസ്സി എസൻബർഗ്, അന്നാ ഹാത്തവേ, വിലൃം ആഡംസ്, ജേമി ഫോക്സ്, ജോർജ് ലോപസ്, ട്രേസി മോർഗൻ, ലെസ്ലി മാൻ, റോഡ്രിഗോ സാൻറ്റോറൊ തുടങ്ങിയവർ കഥാപാത്രങ്ങൾക്ക് ശബ്ദം നൽകി. മാർച്ച് 20, 2014 ന് ചിത്രം ലോകവ്യാപകമായി റിലീസ് ചെയ്തു. 



</doc>
<doc id="350905" url="https://ml.wikipedia.org/wiki?curid=350905" title="കോടോം">
കോടോം

കേരളത്തിലെ കാസർഗോഡ് ജില്ലയിലുള്ള ഒരു ഗ്രാമമാണ് കോടോം. കോടോം-ബേളൂർ ഗ്രാമപഞ്ചായത്തിലാണ് കോടോം സ്ഥിതി ചെയ്യുന്നത്. പ്രവേശന കവാട ഗോപുരത്തിൽ ഏറെ കൊത്തുപണികൾ ഉള്ള ഭഗവതീക്ഷേത്രം ഇവിടെ പ്രസിദ്ധമാണ്.
2001 ലെ സെൻസസ് പ്രകാരം കോടോത്തെ ജനസംഖ്യ 6451. അതിൽ 3178 പുരുഷന്മാർ, 3273 സ്ത്രീകളും. 
കോടോം-ബേളൂർ ഗ്രാമപഞ്ചായത്തിലെ കാര്യനിർവ്വഹണം നടത്തുന്നത് അടുത്തകാലത്ത് രൂപീകരിച്ച വെള്ളരികുണ്ട് താലൂക്കിന്റെ കീഴിലാണ്. ആദ്യകാലത്ത് കോടോം, ബേളൂർ എന്നിവ രണ്ടു പഞ്ചായത്തായിരുന്നു. 1953-ൽ ഇവ സംയോജിച്ച് ഒറ്റ പഞ്ചായത്തായി മാറി.

ഡോ.അംബേഡ്കർ.ജി.എച്ച്. എസ്.എസ്.കോടോത്ത്
പാണത്തൂരിലൂടെ കർണ്ണാടക സംസ്ഥാനവുമായി ഈ ഗ്രാമം ബന്ധപ്പെട്ടു കിടക്കുന്നു. പാണത്തൂരിൽ നിന്നും കർണ്ണാടകയിലെ സുള്ള്യ വഴി 20 കിലോമീറ്റർ യാത്ര ചെയ്താൽ മൈസൂരിലേക്കും ബാംഗ്ളൂരേക്കും എളുപ്പത്തിൽ എത്താം. മംഗലാപുരം- പാലക്കാട് ലൈനിൽ വരുന്ന കാഞ്ഞങ്ങാട് ആണ് ഏറ്റവും സമീപത്തുള്ള റയിൽവേ സ്റ്റേഷൻ. കോഴിക്കോടും മംഗലാപുരവും വിമാനത്താവള സൗകര്യവും ഉണ്ട്.


</doc>
<doc id="350911" url="https://ml.wikipedia.org/wiki?curid=350911" title="ചുന്നകം പോലീസ് സ്റ്റേഷൻ കൂട്ടക്കൊല">
ചുന്നകം പോലീസ് സ്റ്റേഷൻ കൂട്ടക്കൊല

1984 ൽ ശ്രീലങ്കയിലെ ആഭ്യന്തര കലാപവുമായി ബന്ധപ്പെട്ട്, ശ്രീലങ്കൻ പോലീസ് 19 തമിഴ് വംശജരെ കൊലപ്പെടുത്തിയ സംഭവമാണ് ചുന്നകം പോലീസ് സ്റ്റേഷൻ കൂട്ടക്കൊല എന്നറിയപ്പെടുന്നത്.

ശ്രീലങ്കയിലെ ജാഫ്ന ജില്ലയിലാണ് ചുന്നകം എന്ന സ്ഥലം സ്ഥിതിചെയ്യുന്നത്. ജാഫ്ന നഗരത്തിൽ നിന്നും പത്തു കിലോമീറ്റർ അകലെയാണ് ചുന്നകം കവല. ഈ കവലയിൽ നിന്നും വളരെ അടുത്താണ് ചുന്നകം പോലീസ് സ്റ്റേഷൻ.

പോട്ട നിയമപ്രകാരം ധാരാളം തമിഴ് യുവാക്കളെ അറസ്റ്റു ചെയ്ത് ഈ സ്റ്റേഷനിൽ തടവിലാക്കിയിരുന്നു. വ്യക്തമായ തെളിവുകളൊന്നുമില്ലാതെയായിരുന്നു ഇവരെ അന്യായമായി തടവിൽ വെച്ചിരുന്നത്. 

1984 ജനുവരി എട്ടാം തീയതി, അറസ്റ്റു ചെയ്തവരെ താമസിപ്പിച്ചിരുന്ന സ്റ്റേഷനിൽ പോലീസിന്റെ അറിവോടെ, ടൈംബോബ് സ്ഥാപിച്ചു. ഇതിന്റെ സ്ഫോടനസമയത്ത് തടവുകാരിൽപ്പെട്ട 19 യുവാക്കൾ വെന്തു മരിച്ചു.


</doc>
<doc id="350915" url="https://ml.wikipedia.org/wiki?curid=350915" title="തക്ഷൻകുന്ന് സ്വരൂപം">
തക്ഷൻകുന്ന് സ്വരൂപം

2016ലെ വയലാർ രാമവർമ സാഹിത്യ പുരസ്കാരത്തിന് അർഹമായ യു.കെ. കുമാരൻ രചിച്ച നോവലാണ് തക്ഷൻകുന്ന് സ്വരൂപം.

ഒരു ഗ്രാമത്തിന്റെ പശ്ചാത്തലത്തിൽ, 1900 മുതൽ 1980 വരെയുള്ള കേരളീയ ജീവിതത്തിന്റെ ആകുലതകളും സന്തോഷങ്ങളും അടയാളപ്പെടുത്തുന്ന കൃതിയാണ് തക്ഷൻകുന്ന്‌ സ്വരൂപം. സ്വാതന്ത്യപൂർവ്വ കേരളം, നവോത്ഥാനാശയങ്ങളുടെ വേരോട്ടം, ദേശീയ പ്രസ്ഥാനം, ഗുരുവായൂർ സത്യഗ്രഹം, കേളപ്പന്റെ സഹനസമരം, വസൂരി ബാധ, സ്വാതന്ത്ര്യലബ്ധി, ആധുനിക കേരള സമൂഹത്തിന്റെ രൂപപ്പെടൽ തുടങ്ങി നിരവധി ചരിത്ര സംഭവങ്ങൾ ഈ നോവലിൽ കടന്നു വരുന്നുണ്ട്. കല്ലുവെട്ടി പാച്ചറുടെ മകനായ രാമറിലൂടെ, അദ്ദേഹത്തിന്റെ എൺപത്‌ വർഷങ്ങൾ നീണ്ട ജീവിതത്തിലൂടെ സംസ്ഥാനത്ത്‌ നവോത്ഥാനാശയങ്ങളുടെ വളർച്ചയാണ്‌ നോവൽ വിവരിക്കുന്നത്


</doc>
<doc id="350917" url="https://ml.wikipedia.org/wiki?curid=350917" title="ട്രെയിൻ ടു ബുസാൻ">
ട്രെയിൻ ടു ബുസാൻ

2016 ൽ പുറത്തിറങ്ങിയ ഒരു ദക്ഷിണ കൊറിയൻ ഹൊറർ ചലച്ചിത്രമാണ് ട്രെയിൻ ടു ബുസാൻ. ഗോങ് യു, ജുങ് യു-മി പിന്നെ മാ ഡോങ്-സിയോക് എന്നിവർ മുഖ്യ കഥാപാത്രങ്ങളെ അവതരിപ്പിച്ച ചിത്രം സംവിധാനം നിർവഹിച്ചത് യിയോൻ സാങ്-ഹോ ആണ്. 2016 മെയ് 13 ന് ചലച്ചിത്രം കാൻ ചലച്ചിത്രമേളയിൽ പ്രദർശിപ്പിക്കപ്പെട്ടു. ഒരു കോടിയിലേറെ പ്രേക്ഷകരെ തീയറ്ററിൽ എത്തിക്കുന്നതിൽ വിജയിച്ച ചിത്രം ഈ നേട്ടം കൈവരിക്കുന്ന ആദ്യ കൊറിയൻ ചലച്ചിത്രമാണ്.    



</doc>
<doc id="350922" url="https://ml.wikipedia.org/wiki?curid=350922" title="ഷ്രെക്ക് ഫോറെവർ ആഫ്റ്റർ">
ഷ്രെക്ക് ഫോറെവർ ആഫ്റ്റർ

2010 ൽ പുറത്തിറങ്ങിയ ഒരു അനിമേഷൻ കോമഡി ചലച്ചിത്രമാണ് ഷ്രെക്ക് ഫോറെവർ ആഫ്റ്റർ. ഡ്രീംവർക്സ് അനിമേഷൻ നിർമിച്ച ചിത്രം ഷ്രെക്ക് ചലച്ചിത്ര പരമ്പരയിലെ അവസാനത്തെ ചിത്രമാണ്. ഏപ്രിൽ 21, 2010 ന് ട്രിബേക്ക ചലച്ചിത്രമേളയിൽ ആദ്യമായി പ്രദർശിപ്പിക്കപ്പെട്ട ചിത്രം തുടർന്ന് മെയ് 21, 2010 ന് തീയറ്ററുകളിൽ എത്തി. 

യുഎസിലും കാനഡയിലും റീലീസ് ചെയ്തു ആദ്യ മൂന്ന് ആഴ്ച ചിത്രം ഒന്നാം സ്ഥാനത്തു തുടർന്നു. ലോകമെമ്പാടുമായി 752 ദശലക്ഷം ഡോളർ വരുമാനം നേടിയ ചിത്രം വിദേശത്തു നിന്ന് ഏറ്റവും കളക്ഷൻ നേടുന്ന രണ്ടാമത്തെ ഡ്രീംവർക്സ് ചിത്രമാണ്. 


</doc>
<doc id="350942" url="https://ml.wikipedia.org/wiki?curid=350942" title="ജോൺ ടൈലർ">
ജോൺ ടൈലർ

അമേരിക്കൻ ഐക്യനാടുകളുടെ പത്താമത്തെ പ്രസിഡന്റും രാഷ്ട്രത്തലവനുമായിരുന്നു ജോൺ ടൈലർ (John Tyler). അമേരിക്കയുടെ പത്താമത്തെ വൈസ് പ്രസിഡന്റും ജോൺ ടൈലറായിരുന്നു. വില്യം ഹെന്റി ഹാരിസൺടെ മരണത്തെ തുടർന്ന് ആ സമയത്ത് വൈസ് പ്രസിഡന്റായിരുന്ന ജോൺ ടൈലറെ പ്രസിഡന്റായി തിരഞ്ഞെടുക്കുകയായിരുന്നു.


</doc>
<doc id="350946" url="https://ml.wikipedia.org/wiki?curid=350946" title="മുതലപ്പൊഴി">
മുതലപ്പൊഴി

തിരുവനന്തപുരം നഗരത്തിൽനിന്നും 26 കിലോമീറ്റർ അകലെയാണ് സ്ഥിതിചെയ്യുന്ന പ്രദേശമായ പെരുമാതുറയിലെ ഒരു പൊഴിയാണ് മുതലപ്പൊഴി. വാമനപുരംപുഴ കഠിനംകുളം കായൽ വഴി കടലിൽ പതിക്കുന്നിടമാണിവിടം.ശംഖുമുഖം - വേളിതുമ്പ റോഡ് നേരെ ചെന്നെത്തുന്നത് മുതലപ്പൊഴിയിലാണ്. പ്രദേശത്ത് ഒരു കഫെറ്റീരിയയും കുട്ടികളുടെ പാർക്കും നിർമ്മിക്കാനുള്ള ചർച്ചകളും നടക്കുന്നുണ്ട്.


</doc>
<doc id="350948" url="https://ml.wikipedia.org/wiki?curid=350948" title="കാത്തിരുന്ന ദിവസം">
കാത്തിരുന്ന ദിവസം

1983-ൽ പി കെ ജോസഫ് സംവിധാനം ചെയ്ത ചിത്രമാണ്കാത്തിരുന്ന ദിവസം. എം.ജി. സോമൻ,നെല്ലിക്കോട് ഭാസ്കരൻ,കൊച്ചിൻ ഹനീഫ, ജഗതി ശ്രീകുമാർ, ജയമാലിനി, ശ്രീലത, നാഗേഷ് തുടങ്ങിയവർ അഭിനയിച്ചിരിക്കുന്നു. പൂവച്ചൽ ഖാദറിന്റെ വരികൾക്ക് പി എസ് ദിവാകർ ആണ് സംഗീതം ചെയ്തിരിക്കുന്നത്.

 പൂവച്ചൽ ഖാദർന്റെയും തമലം തങ്കപ്പന്റെയും വരികൾക്ക് പി എസ് ദിവാകർ ആണ് സംഗീതം കൈകാര്യം ചെയ്തിരിക്കുന്നത്


</doc>
<doc id="350949" url="https://ml.wikipedia.org/wiki?curid=350949" title="ഉനലക്ലീറ്റ്, അലാസ്ക">
ഉനലക്ലീറ്റ്, അലാസ്ക

ഉനലക്ലീറ്റ് എന്ന പട്ടണം നോം സെൻസസ് ഏരിയയിൽ ഉൾപ്പെട്ട അലാസ്ക സ്റ്റേറ്റിലെ ഒരു പട്ടണമാണ്. അലാസ്ക സംസ്ഥാനത്തിന്റെ പടിഞ്ഞാറുഭാഗത്താണ് ഇതിന്റെ സ്ഥാനം. 2010 ലെ യു.എസ്. സെൻസസിൽ ജനസംഖ്യ 688 ആകുന്നു. ഉലനക്ലീറ്റും പരിസരപ്രദേശങ്ങളും സാൽമൺ മത്സ്യം, കിങ് ക്രാബ് എന്നിവ പിടിക്കുന്നതിന് വളരെ പ്രസിദ്ധമാണ്. 1830 കളിൽ റഷ്യൻ-അമേരിക്കൻ കമ്പനി ഇവിടെയൊരു വ്യവസായ കേന്ദ്രം സ്ഥാപിച്ചിരുന്നു. 

ഉനലക്ലീറ്റ് പട്ടണം ഉനലക്ലീറ്റ് നദീമുഖത്താണ് ഇതു സ്ഥിതി ചെയ്യുന്നത്. നോം പട്ടണത്തിന് 148 മൈൽ തെക്കുകിഴക്കും ആങ്കറേജിന് 395 മൈൽ വടക്കുപടിഞ്ഞാറുമായി സ്ഥിതി ചെയ്യുന്ന ഉനക്ലീറ്റ് പട്ടണത്തിന്റെ അക്ഷാംശ രേഖാംശങ്ങൾ 63°52′44″N 160°47′23″W (63.878907, -160.789680).[3] ആണ്. ശൈത്യകാലം തണുപ്പുള്ളതും വരണ്ടതുമാകുന്നു. വേനൽക്കാലത്തെ ശരാശരി താപനില 47 മുതല് 62 °F വരെയാണ് (8 മുതൽ 17 °C വരെ). ഐക്യനാടുകളുടെ സെൻസസ് പ്രകാരം പട്ടണത്തിന്റെ വിസ്തൃതി 5.1 സ്ക്വയർ മൈലാണ്. ഇതിൽ 2.9 സ്ക്വയർ മൈൽ കരഭാഗവും ബാക്കി 2.3 സ്ക്വയർ മൈൽ വെള്ളവും ഉൾപ്പെട്ടിരിക്കുന്നു. 

ഈ ചെറുപട്ടണത്തിലെ ജനസംഖ്യ 2010 ലെ കണക്കനുസരിച്ച് 688 ആണ്. ഇവടുത്തെ ഭൂരിഭാഗം പേരും (77.2 ശതമാനം) നേറ്റീവ് ഇന്ത്യൻ വർഗ്ഗതിൽപ്പെട്ടവരാണ്. തരം തിരിച്ചുള്ള പട്ടിക തഴെക്കാണിച്ചിരിക്കുന്നു. 


</doc>
<doc id="350951" url="https://ml.wikipedia.org/wiki?curid=350951" title="പെലിക്കൻ, അലാസ്ക">
പെലിക്കൻ, അലാസ്ക

പെലിക്കൻ പട്ടണം യു.എസ്. സ്റ്റേറ്റായ അലാസ്കയിലെ ചിച്ചാഗോഫ് ദ്വീപിൽ (Chichagof) സ്ഥിതി ചെയ്യുന്ന ഹൂനാ-അൻഗൂൺ സെൻസസ് ഏരിയായിലുൾപ്പെട്ട പട്ടണമാകുന്നു. രണ്ടായിരാമാണ്ടിലെ അമേരിക്കൻ ജനസംഖ്യാ കണക്കുകൾ പ്രകാരം പട്ടണത്തിലെ ജനസംഖ്യ 163 ആണ്. യുണൈറ്റഡ് സ്റ്റ്റ്റ്സ് സെൻസസ് പ്രകാരം നഗരവിസ്തൃതി കരഭാഗവും ജലഭാഗവും കൂടി 0.7 സ്ക്വയർ മൈലാണ്. 

</doc>
<doc id="350959" url="https://ml.wikipedia.org/wiki?curid=350959" title="ബെല്ലറോഫോൺ">
ബെല്ലറോഫോൺ

51 പെഗാസി ബി എന്ന് ഔദ്യോഗികമായി അറിയപ്പെടുന്ന സൗരയുഥത്തിൽപ്പെടാത്ത മറ്റൊരു നക്ഷത്രത്തിന്റെ ചുറ്റും പ്രദക്ഷിണംചെയ്യുന്ന ഗ്രഹമാണ്, ബെല്ലറോഫോൺ. പിന്നീട് ഇതിനെ ഡിമീഡിയം എന്നു വിളിച്ചു. ഭൂമിയിൽനിന്നും 50 പ്രകാശവർഷം അകലെ സ്ഥിതിചെയ്യുന്ന പെഗാസസ് നക്ഷത്രക്കൂട്ടത്തിലാണിത് കാണപ്പെടുന്നത്. 51 പെഗാസി എന്ന നക്ഷത്രം സൂര്യസമാനമാണ്. ചൂട് ജൂപിറ്റേഴ്സ് (hot Jupiters) എന്ന ഒരേ പോലുള്ള നക്ഷത്രങ്ങളുടെ മാതൃകയായി ഈ നക്ഷത്രത്തെ കരുതുന്നു.



</doc>
<doc id="350963" url="https://ml.wikipedia.org/wiki?curid=350963" title="കേരളത്തിലെ ഉറുമ്പുകളുടെ പട്ടിക">
കേരളത്തിലെ ഉറുമ്പുകളുടെ പട്ടിക



</doc>
<doc id="350964" url="https://ml.wikipedia.org/wiki?curid=350964" title="ക്വിൻഹാഗാക്, അലാസ്ക">
ക്വിൻഹാഗാക്, അലാസ്ക

ക്വിൻഹാഗാക്, ബെഥേൽ സെൻസസ് ഏരിയായിൽ ഉൾപ്പെട്ട യു.എസ്. സ്റ്റേറ്റായ അലാസ്കയിലെ ഒരു ചെറുപട്ടണമാണ്. 2010 ലെ യു.എൻ സെൻസസ് അനുസരിച്ച് പട്ടണത്തിലെ ജനസംഖ്യ 669 ആണ്.  ക്വിൻഹാഗാക് പട്ടണം നുനാല്ലെക്ക് (Nunalleq)ചരിത്ര ഗവേഷണ മേഖലയ്ക്കടുത്തായിട്ടാണ്. 

കുസ്കോക്വിം ഉൾക്കടലിനും ബെറിങ് കടലിനും ഏകദേശം ഒരു മൈൽ അകലെയുള്ള പട്ടണത്തിന്റെ അക്ഷാംശ രേഖാംശങ്ങൾ 59°45′12″N 161°54′10″W ആണ്. കനെക്ടോക് (Kanektok)  നദിയും അരോലിക് (Arolik) നദിയും പട്ടണത്തിനു സമീപത്തുകൂടി കടന്നു പോകുന്നു. യുണൈറ്റഡ് സ്റ്റേറ്റ്സ് സെൻസസ് അനുസരിച്ച് പട്ടണം 5.2 സ്ക്വയർ മൈലിൽ വ്യാപിച്ചു കിടക്കുന്നു.


</doc>
<doc id="350966" url="https://ml.wikipedia.org/wiki?curid=350966" title="കട്ടുറുമ്പ്">
കട്ടുറുമ്പ്

കേരളത്തിൽ സാധാരണയായി കണ്ടുവരുന്ന ഏവർക്കും സുപരിചിതനായ ഒരിനം ഉറുമ്പാണ് കട്ടുറുമ്പ് (Greater Striated Bispinous Ant). കട്ടുമ്പുറുകടിച്ചാൽ നല്ല വേദനയുണ്ടാകും.

ഇന്ത്യയിലും ബംഗ്ലാദേശിലുമായി വിതരണം ചെയ്യപ്പെട്ടിരിക്കുന്നു. കട്ടുറുമ്പുകൾ മനുഷ്യവാസമുള്ളിടത്ത് ധാരാളമായി കണ്ടുവരുന്നു. വനങ്ങളിൽ കാണാനാകില്ല. 

വലിപ്പമുള്ള ഉറുമ്പുകളാണ് കട്ടുറുമ്പ്. മങ്ങിയ കറുത്ത നിറം. ഏകദേശം 12 മില്ലിമീറ്റർ വലിപ്പം. ശരീരത്തിൽ ധാരാളം വരകൾ കാണാം.

ഒറ്റയ്ക്കാണ് ആഹാരസമ്പാദനത്തിനിറങ്ങുക. മറ്റ് ഉറുമ്പുകളെപ്പോലെ കൂട്ടമായി സഞ്ചരിക്കാറില്ല. നിലത്തും ചെടികളുടെ തണ്ടിലുമായി കാണപ്പെടുന്നു.

മറ്റു പ്രാണികളും ഉറുമ്പുകളുമാണ് പ്രധാന ആഹാരം. 



</doc>
<doc id="350978" url="https://ml.wikipedia.org/wiki?curid=350978" title="ഹോമാലോസെഫേലി">
ഹോമാലോസെഫേലി

അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്ന ദിനോസർ ആണ് ഹോമാലോസെഫേലി. ഫോസ്സിൽ കണ്ടു കിട്ടിയിട്ടുള്ളത് മംഗോളിയയിൽ നിന്നും ആണ്.പേരിന്റെ രണ്ടാം പകുതി ഗ്രീക്ക് ആണ് κεφαλή, സെഫേലി അർത്ഥം തല.

പാച്ചിസെഫാലോസൌരിഡ് ദിനോസറുകളുടെ പ്രേത്യേകത ആയിരുന്ന കട്ടി കൂടി തല ഇവയ്കും ഉണ്ടായിരുന്നു, എന്നാൽ സാധരണയായി മുഴച്ചു നിൽക്കുന്നതിനു പകരം ഇവയുടെ തലയോട്ടി പരന്നിട്ടു ആയിരുന്നു , ഇത് കൊണ്ട് തന്നെ ഈ സ്പെസിമെൻ പ്രായപൂർത്തി എത്താത്ത ഒന്നാണോ എന്ന് സംശയം ഉണ്ട് . ഗെയ്റ്റ് വെച്ച് അളന്നു നോക്കുപ്പോൾ വളരെ വേഗതയിൽ ഓടാൻ പാകത്തിൽ ആയിരുന്നു ഇവയുടെ കാലുകളുടെ ഘടന . ഏകദേശം 1.5 നീളവും , 45 കിലോയോളം ഭാരവും ഉണ്ടായിരുന്നു.

പാച്ചിസെഫാലോസൌരിഡ് കുടുംബത്തിൽ പെട്ട ദിനോസർ ആണ്.


</doc>
<doc id="350981" url="https://ml.wikipedia.org/wiki?curid=350981" title="നാപ്പൊളി">
നാപ്പൊളി

ഇറ്റലിയിലെ മൂന്നമത്തെ ഏറ്റവും വലിയ നഗരവും കമ്പാനിയാ പ്രവിശ്യയുടെ തലസ്ഥാനവുമാണ് നാപ്പൊളി അഥവാ നേപ്പിൾസ് (Napoli, Naples). മൂവായിരം വർഷത്തിലേറെ പഴക്കമുള്ള നാപ്പൊളി നഗരത്തിന് യുണെസ്ക്കോ ലോക പൈതൃക പദവിയുണ്ട്. പീത്സ ആദ്യമായി ഉണ്ടാക്കിയത് ഒരു നിയപ്പൊളിത്തൻ പാചകക്കാരനാണ്.


</doc>
<doc id="350982" url="https://ml.wikipedia.org/wiki?curid=350982" title="ബദൽചികിത്സ">
ബദൽചികിത്സ

ശാസ്ത്രീയരീതിയിലെ തെളിവുകളുടെ അടിസ്ഥാനത്തിലല്ലാതെയുള്ള രോഗചികിത്സാരീതികളെ ബദൽചികിത്സ (Alternative medicine) എന്നു പറയപ്പെടുന്നു. ഇന്നു നിലനിൽക്കുന്ന ശാസ്ത്രത്തിനു നിരക്കുന്നവയല്ല ഈ ചികിത്സാരിതികൾ. 
യു. എസ് ഗവണ്മെന്റ് 2.5 ബില്ല്യൻ ഡോളർ ചെലവുചെയ്ത് നടത്തിയ ഗവേഷണ പഠനങ്ങൾ നടത്തി കണ്ടെത്തിയത് ബദൽചികിത്സ കൊണ്ട് നേട്ടമില്ല എന്നാണ്. 
എന്നാൽ ബദൽചികിത്സകർ ഇത് അംഗീകരിക്കുന്നില്ല. 
വിവിധ രാജ്യങ്ങളിലായി അക്യുപങ്ചർ തൊട്ട് റെയ്ക്കി വരെ അനേകം തരം ബദൽ ചികിത്സകൾ പ്രാബല്യത്തിലുണ്ട്. 


</doc>
<doc id="350983" url="https://ml.wikipedia.org/wiki?curid=350983" title="എടായിക്കൽ">
എടായിക്കൽ

മലപ്പുറം ജില്ലയിലെ തൂതപ്പുഴയുടെ തീരത്തുള്ള ഒരു ഗ്രാമമാണ് എടായിക്കൽ. ആലിപ്പറമ്പ് പഞ്ചായത്തിലുൾപ്പെട്ട പ്രദേശമാണിത്. തൂത-ഒടമല്ല റോഡ് ഈ ഗ്രാമത്തെ സമീപപ്രദേശങ്ങളുമായി ബന്ധിപ്പിക്കുന്നു. പ്രവാസികളാണ് ഇവിടെ കുടുതലായുള്ളത്. എടായിക്കൽ ജുമാ മസ്‌ജിദ്‌, AMLP സ്ക്കൂൾ, MIM മദ്‌റസ എന്നിവ ഇവിടെ സ്ഥിതിചെയ്യുന്നു. ഇവിടെനിന്നും 10 കിലോമീറ്റർ സഞ്ചരിച്ചാൽ പെരിന്തൽമണ്ണയിൽ എത്താം. കൊട്ടപള്ള, കാരാട്ട്മല്ല, കൈനിപറമ്പ് എന്നീ സ്ഥലങ്ങൾ വളരെ മനോഹരമാണ്.


</doc>
<doc id="350985" url="https://ml.wikipedia.org/wiki?curid=350985" title="ബദിയടുക്ക">
ബദിയടുക്ക

കേരളത്തിലെ കാസർഗോഡ് ജില്ലയിലെ ഒരു ഗ്രാമമാണ് ബദിയഡുക്ക.

ഈ പേരിന്റെ ഉദ്ഭവം ബദി (ക്ഷേത്രം, അടുക്ക) യിൽ നിന്നാണ്. ഇന്ന് ഈ ക്ഷേത്രം "കിന്നിമണീ പൂമണി" എന്നറിയപ്പെടുന്നു. പഴയ ക്ഷേത്രവും ബദിയഡുക്ക തന്നെയുണ്ട്. ഈ സ്ഥലം ഒരു കുന്നിന്റെ മുകളിൽ ആണ്.അവിടെ നിന്നും നോക്കിയാൽ കണ്ണഞ്ചിപ്പിക്കുന്ന പ്രകൃതിസൗന്ദര്യം കാണാം. കർണ്ണാടകത്തിലേക്കുള്ള പ്രധാനപാത ഈ ടൗൺ വഴിയാണ് കടന്നു പോകുന്നത്. കുമ്പള, ഉപ്പള, കാസർഗോഡ്, മുള്ളേരിയ, മെർക്കാറ, പുത്തൂർ എന്നിവിടങ്ങളിലേക്കുള്ള ഉപമാർഗ്ഗമാണ് ബദിയഡുക്ക. ബോലുക്കട്ട എന്നു പേരുള്ള ഒരു സ്പോർട്സ്, ക്രിക്കറ്റ് ഗ്രൗണ്ട് ഉണ്ട് ബദിയഡുക്കയിൽ. കുന്നിന്റെ മുകളിൽ സ്ഥിതി ചെയ്യുന്ന പെർഡാല പള്ളിയിൽ രണ്ടു വർഷത്തിൽ ഒരിക്കൽ നടത്തുന്ന ഉറൂസ് വളരെ പ്രശസ്തമാണ്. പെർഡാല ഉദാനേശ്വര ക്ഷേത്രത്തിൽ നടക്കുന്ന ഉത്സവം മറ്റു സമുദായത്തിലും പ്രസിദ്ധമാണ്. ഈയടുത്ത് ബദിയഡുക്കയിൽ നിന്നും കുമ്പളയിലേക്കുള്ള റോഡ് നാലുവരിയാക്കുന്നതിന് സർക്കാർ പദ്ധതി തുടങ്ങിയിരുന്നു.

അടയ്ക്കയാണ് ഇവിടുത്തെ പ്രധാന കൃഷി. തേങ്ങ, റബ്ബർ, കശുവണ്ടി, കൊക്കോ എന്നിവയും ഇവിടുത്തെ പ്രധാന വിളവുകളാണ്. ബീഡി നിർമ്മാണം (വിവിധ ബ്രാന്റ്) ഇവിടുത്തെ പല കുടുംബങ്ങളുടേയും തൊഴിലാണ്. കൊറഗ എന്നു പേരുള്ള ഒരു ഗോത്രസമൂഹത്തിന്റെ കോളനിയും ബദിയഡുക്കയിൽ ഉണ്ട്. വിദേശ രാജ്യങ്ങളിൽ ജോലി ചെയ്യുന്ന, പ്രത്യേകിച്ച് പടിഞ്ഞാറൻ ഏഷ്യയിൽ, നിന്നുള്ള വരുമാനം ഇവിടുത്തെ ഒരു പ്രധാന സാമ്പത്തിക സ്രോതസ്സാണ്.

ഫുട്ബോളിനും ക്രിക്കറ്റിനും വളരെയധികം പ്രാധാന്യം കൊടുക്കുന്ന ഒരു ഗ്രാമമാണ് ബദിയഡുക്ക. മറ്റു കായിക മത്സരങ്ങളായ വോളിബോൾ, കബഡി, ബാഡ്മിന്റൺ എന്നിവയും ഇവിടെ പരിശീലിച്ചിച്ച് പോരുന്നു. ബോലുക്കട്ട സ്റ്റേഡിയം പോലുള്ള പ്രധാന സ്റ്റേഡിയങ്ങളും ബദിയഡുക്ക ഉണ്ട്. ഗ്രാമീണ ആർട്സ് ആന്റ് സ്പോർട്സ് ക്ലബ് പ്രദേശത്തെ അറിയപ്പെടുന്ന ക്ലബ് ആണ്. ജില്ലയിലെ ഏറ്റവും പഴക്കമുള്ള ക്ലബും ഇതാണ്.

ബദിയഡുക്ക ഒരു ഊഷ്ണമേഖലാ പ്രദേശമാണ്. വർഷത്തിൽ പല മാസങ്ങളിലും ഇവിടെ മഴ ലഭിക്കുന്നുണ്ട്. വളരെ ചുരുങ്ങിയ കാലം മാത്രമേ ഇവിടെ വരണ്ട കാലാവസ്ഥ ഉള്ളൂ. ഇവിടുത്തെ ശരാശരി വാർഷിക താപനില 27.1 ഡിഗ്രി സെൽഷ്യസ് ആണ്. ഏതാണ്ട് 3801 മില്ലിമീറ്റർ ജലം ഇവിടെ വർഷത്തിൽ ലഭിക്കുന്നുണ്ട്. ജനുവരിയാണ് ഏറ്റവും വരൾച്ചയനുഭവപെടുന്ന മാസം. 1 മില്ലിമീറ്റർ ജലം മാത്രമേ ലഭിക്കുകയുള്ളൂ അപ്പോൾ. ഏറ്റവും കൂടുതൽ ജലം ലഭിക്കുന്നത് ജുലായി മാസത്തിലാണ്. ഏതാണ്ട് 1178 മില്ലിമീറ്റർ. താപം കൂടുതൽ അനുഭവപ്പെടുന്നത് ഏപ്രിൽ മാസത്തിലാണ്. അപ്പോൾ ശാരാശരി 29.2 ഡിഗ്രി സെൽഷ്യസ് ചൂട് അനുഭവപ്പെടും. ജുലായിൽ ഇവിടുത്തെ താപനില ഏതാണ്ട് 25.9 ഡിഗ്രി സെൽഷ്യസ് ആണ്. ഒരു വർഷത്തെ ഏറ്റവും കുറഞ്ഞ താപനിലയാണിത്.



2001ഇൽ നടന്ന സെൻസസ് പ്രകാരം 10138 ആണ് ബദിയഡുക്കയിലെ ജനസംഖ്യ. അതിൽ 5152 പുരുഷന്മാർ ആണ്. 4986 സ്ത്രീകളും.

കർണ്ണാടകവുമായും കാസർഗോഡ് ടൗണുമായും പുത്തൂർ, സുള്ള്യ, മംഗലാപുരം എന്നീ വഴികളിലൂടെ ഈ ഗ്രാമം ബന്ധപ്പെട്ടു കിടക്കുന്നു. നേരിട്ട് പുത്തൂർ വഴി ബാംഗ്ളൂർ പോകുന്ന ബസ്സും ഇവിടെ ലഭ്യമാണ്.


</doc>
<doc id="350990" url="https://ml.wikipedia.org/wiki?curid=350990" title="വിയുബി രാത്തവള">
വിയുബി രാത്തവള

പശ്ചിമഘട്ടതദ്ദേശവാസിയായ ഒരു തവളയാണ് വിയുബി രാത്തവള അഥവാ VUB Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്. ബ്രസൽസ് സ്വതന്ത്ര സർവകലാശാല Vrije Universiteit Brussel എന്നതിന്റെ ചുരുക്കമാണ് "VUB" 2011 ൽ കണ്ടെത്തിയനിക്റ്റിബറ്റ്രാക്കിഡെ Nyctibatrachidae കുടുംബത്തിൽ പെട്ട 12 ഇനങ്ങളിൽ ഒന്ന്. പശ്ചിമ ഘട്ടത്തിൽ മാത്രമേ ഇവയേ കണ്ടെത്തീട്ടുള്ളു 


</doc>
<doc id="350992" url="https://ml.wikipedia.org/wiki?curid=350992" title="ചാര മുളസ്രാവ്">
ചാര മുളസ്രാവ്

കടൽവാസിയായ ഒരു മൽസ്യമാണ് ചാര മുളസ്രാവ് അഥവാ Grey Bamboo Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

പ്രായപൂർത്തി ആയവക്ക് തവിട്ടു നിറമാണ് , അതുവരെ ശരീരത്തിൽ ഇരുണ്ട വലയങ്ങൾ കാണാം .

ഇൻഡോ പസിഫിക് സമുദ്രം , അറേബ്യൻ സമുദ്രം എന്നിവിടങ്ങളിൽ ഇവയെ കാണുന്നു .

ചിലോസിസിലിയം എന്ന ജെനുസിൽ ഉള്ള ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="350996" url="https://ml.wikipedia.org/wiki?curid=350996" title="ചീനവല (ചലച്ചിത്രം)">
ചീനവല (ചലച്ചിത്രം)

1975-ൽ കുഞ്ചാക്കോ സംവിധാനം ചെയ്ത ചിത്രമാണ്ചീനവല. (English: ) പ്രേം നസീർ,ജയഭാരതി,അടൂർ ഭാസി, കെ.പി.ഏ.സി.ലളിത തുടങ്ങിയവർ അഭിനയിച്ചിരിക്കുന്നു. വയലാർ രാമവർമ്മയുടെ വരികൾക്ക് എം.കെ. അർജുനൻ ആണ് സംഗീതം ചെയ്തിരിക്കുന്നത്.


 വയലാർ രാമവർമ്മന്റെ വരികൾക്ക് എം.കെ. അർജുനൻ ആണ് സംഗീതം കൈകാര്യം ചെയ്തിരിക്കുന്നത്



</doc>
<doc id="350997" url="https://ml.wikipedia.org/wiki?curid=350997" title="ഇരുമ്പ് മുട്ട">
ഇരുമ്പ് മുട്ട

തായ്വാനിൽ ഉണ്ടായ ഒരു മുട്ട വിഭവമാണ് ഇരുമ്പുമുട്ട. ആധുനിക തായ്പെയ് നഗരത്തിലെ തംസുയി ജില്ലയിലാണ് ഈ വിഭവം ഉണ്ടായത് എന്ന് കരുതുന്നു.

കടൽതീരത്തുള്ള ഹുവാങ്ങ് സാങ്നിയാൻ എന്ന റസ്റ്റോറന്റ് ഉടമയാണ് ഈ വിഭവം ഉണ്ടാക്കിയത് എന്നാണ് വിശ്വാസം. അധികം കച്ചവടമില്ലാത്ത ഒരു ദിവസം ഹുവാങ്ങ് സാങ്നിയാൻ വേവിച്ച മുട്ടകൾ വീണ്ടും വീണ്ടും വേവിച്ചുകൊണ്ടിരുന്നു. സോയ സോസിലിട്ട് ചുവപ്പ് കുക്കുിംഗ് എന്ന രീതിയിൽ വീണ്ടും വീണ്ടും വേവിച്ച ഈ മുട്ടകൾക്ക് കറുത്ത നിറവും കൂടുതൽ സ്വാദും നല്ല ചവയ്ക്കലും നൽകാൻ കഴിഞ്ഞു. ഇവ വളരെപെട്ടെന്ന് തന്നെ ഉപഭോക്താക്കളുടെ ഇഷ്ടം പിടിച്ചുപറ്റി. ഹുവാങ്ങ് സാങ്നിയാൻ ഈ മുട്ട വിഭവം ഉപയോഗിച്ച് പുതിയ ഒരു വ്യവസായം ആരംഭിച്ചു. അപ്പോതിയേഡൻ എന്ന പേരിൽ ഇരുമ്പുമുട്ടകൾ വിൽക്കാൻ തുടങ്ങി. 

ഇരുമ്പ് മുട്ടകൾ കോഴിയുടെയും പ്രാവിന്റെയും മുട്ടകൾ ഉപയോഗിച്ച് മാത്രമേ ഉണ്ടാക്കാൻ കഴിയുകയുള്ളൂ. താറാവന്റെ മുട്ട ഈ വിഭവമുണ്ടാക്കാൻ പറ്റിയതല്ല. തായ്വാനിൽ മാത്രമല്ല ഇരുമ്പുമുട്ടകൾ ആഫ്രിക്കയിലെയും മദ്ധ്യ ഏഷ്യയിലെയും വിവിധ രാജ്യങ്ങളിൽ കാണപ്പെടുന്നു.

ചെറിയ മുട്ടകൾ സുഗന്ധവ്യഞ്ജനങ്ങൾ ചേർത്ത വെള്ളത്തിൽ തുടർച്ചയായി വേവിച്ചെടുക്കുന്നു. അതിനുശേഷം വായുപ്രവാഹം ഉപയോഗിച്ച് ഉണക്കിയെടുക്കുന്നു. ഇവ വളരെ കറുത്ത ബ്രൗൺ നിറത്തിൽ കാണപ്പെടുന്നു. ഇവ സാധാരണ പുഴുങ്ങിയ മുട്ടയേക്കാൾ വളരെയേറെ സ്വാദേറിയവയുമായിരിക്കും.


</doc>
<doc id="350998" url="https://ml.wikipedia.org/wiki?curid=350998" title="അടൽ മിഷൻ ഫോർ റിജുവനേഷൻ ആന്റ് അർബൻ ട്രാൻസ്ഫർമേഷൻ(അമൃത്)">
അടൽ മിഷൻ ഫോർ റിജുവനേഷൻ ആന്റ് അർബൻ ട്രാൻസ്ഫർമേഷൻ(അമൃത്)

നഗര ഭരണ പരിഷ്‌കാരങ്ങൾക്കായുള്ള കേന്ദ്രാവിഷ്‌കൃത പദ്ധതിയാണ് അമൃത്. 2015-16 കാലയളവിൽ നടത്തേണ്ട നടപടികൾ സമയബന്ധിതമായി പൂർത്തിയാക്കിയതിന്റെ അംഗീകാരമായി കേരളം അധിക ഗ്രാന്റിന് അർഹത നേടി. 15 കോടിയുടെ അധിക ഗ്രാന്റാണ് ലഭിച്ചത്. 'അമൃത്' പദ്ധതിയിൽ 11 നഗരപരിഷ്‌കരണ നടപടികളിലൂടെ അഞ്ചുവർഷംകൊണ്ട് (2015-20) 54 നാഴികക്കല്ലുകൾ നേടുകയാണ് ലക്ഷ്യം. ഇതിൽ 28 എണ്ണം 2015-16 സാമ്പത്തികവർഷം കൈവരിക്കണം. സംസ്ഥാനങ്ങളുടെ പദ്ധതി നടത്തിപ്പ് വിലയിരുത്തി 70 ശതമാനം മാർക്ക് നേടുന്നവർക്കാണ് ഇൻസെന്റീവ് അനുവദിക്കുന്നത്. ഇതിൽ ശരാശരി 81 ശതമാനം സ്‌കോർ ഓരോ പരിഷ്‌കാരങ്ങൾക്കും നേടിയാണ് കേരളം ദേശീയതലത്തിൽ അഞ്ചാമതെത്തിയത്.


</doc>
<doc id="351018" url="https://ml.wikipedia.org/wiki?curid=351018" title="ജെയിംസ് പോൾക്ക്">
ജെയിംസ് പോൾക്ക്

അമേരിക്കൻ ഐക്യനാടുകളുടെ പതിനൊന്നാമത്തെ പ്രസിഡന്റായിരുന്നു ജെയിംസ് ക്‌നോക്‌സ് പോൾക് (James Knox Polk. 1845 മുതൽ 1849 വരെ അമേരിക്കയുടെ പ്രസിഡന്റായിരുന്ന ജെയിംസ് പോൾക് വടക്കൻ കരൊലൈനയിലെ മെക്കലെൻബർഗ് കൺട്രിയിലാണ് ജനിച്ചത്.മുമ്പ് അദ്ദേഹം പ്രതിനിധി സഭയിലെ സ്പീക്കറും (1835-1839) ടെന്നസി ഗവർണറും (1839-1841) ആയിരുന്നു. കൂടാതെ ആൻഡ്രൂ ജാക്സന്റെ സംരക്ഷകനും ഡെമോക്രാറ്റിക് പാർട്ടിയുടെ അംഗവും ജാക്ക്സോണിയൻ ജനാധിപത്യത്തിന്റെ വക്താവുമായിരുന്നു .


</doc>
<doc id="351022" url="https://ml.wikipedia.org/wiki?curid=351022" title="തവിട്ടുപുള്ളിക്കുത്ത്">
തവിട്ടുപുള്ളിക്കുത്ത്

നെൽച്ചെടിയെ ബാധിക്കുന്ന കുമിൾ മൂലമുള്ള ഒരു രോഗമാണ് തവിട്ടുപുള്ളിക്കുത്ത് (Brown leaf spot disease).ഹെൽമിന്തോസ്പോറിയം ഒറൈസ (Helminthosporium oryzae) എന്ന കുമിൾമൂലമാണ് ഈ രോഗമുണ്ടാകുന്നത്. ദക്ഷിണേഷ്യൻ രാജ്യങ്ങളിൽ സാധാരണയായി കണ്ടുവരുന്ന ഈ രോഗം മൂലം, കുറഞ്ഞത് 5% മുതൽ 45% വരെ വിളനഷ്ടം സംഭവിക്കുന്നു. 

ഇന്ത്യയിൽ രണ്ടാം ലോകമഹായുദ്ധകാലത്ത് (1943) ബംഗാളിൽ ഉണ്ടായ ഭക്ഷ്യക്ഷാമത്തിനും അതിനെ തുടർന്നുണ്ടായ പട്ടിണിമരണങ്ങൾക്കും പ്രധാനകാരണം ആ സമയത്ത് നെല്ലിനെ ബാധിച്ച ഈ കുമിൾരോഗമാണ്. 

രണ്ടാം ലോകമഹായുദ്ധ സമയത്ത് ജപ്പാനുമേൽ ഏറെ നശീകരണശേഷിയുള്ള ഈ ഫംഗസ്സിനെ ഒരു ജൈവായുധമായി അമേരിക്കൻ സേന ഉപയോഗിച്ചിട്ടുണ്ട്.

തവിട്ടുനിറത്തിലുള്ള ചെറിയ പുള്ളിക്കുത്തുകൾ ഇലകളിലും തണ്ടിന്റെ മൂട്ടിലും പ്രത്യക്ഷപ്പെടും. രോഗബാധിതമായ നെൽച്ചെടികളിലെ മണിയ്ക്കുള്ളിലെ അരി കറുത്തിരിക്കും. വിത്ത് മുളയ്ക്കുന്ന ഘട്ടം മുതൽ നെല്ലിൽ പാലുറയ്ക്കുന്നതുവരെയുള്ള സമയങ്ങളിൽ ഈ രോഗബാധയുണ്ടാകാനുള്ള സാധ്യതയുണ്ട്. ചെറിയ ദീർഘവൃത്താകൃതിയിലുള്ള പുള്ളിക്കുത്തുകളായിട്ടാണ് രോഗലക്ഷണം കണ്ടുതുടങ്ങുക. പുള്ളിക്കൊത്തൊന്നിന് 0.5-2.0 മില്ലീമീറ്റർ വരെ വലിപ്പമുണ്ടാകുമെങ്കിലും ക്രമേണ ഇലകളെ മുഴുവൻ മൂടുന്ന തരത്തിലേയ്ക്ക് വ്യാപിക്കുന്നു. വിത്തുമുളയ്ക്കുന്ന ഘട്ടത്തിൽ വരെ രേഖബാധയുണ്ടായി മുളയെ ബാധിക്കാനുള്ള സാധ്യതകളുമുണ്ട്.

കുമിൾ മൂലമുള്ള ഈ രോഗം രണ്ട് ഘട്ടങ്ങളിലായിട്ടാണ് സംഭവിക്കുന്നത്. അസെക്വൽ ദശയിലും (asexual state) (imperfect/anamorph), സെക്വൽ ദശയിലും (sexual state) (teleomorph/perfect) 



കേരളത്തിലെ പട്ടാമ്പി നെല്ലുഗവേഷണകേന്ദ്രത്തിൽ ഈ കുമിൾ ബാധയെ അതിജീവിയ്ക്കുന്ന തരത്തിലുള്ള നെല്ലുകളെക്കുറിച്ചുള്ള ഗവേഷണങ്ങൾ നടക്കുന്നുണ്ട്.



</doc>
<doc id="351028" url="https://ml.wikipedia.org/wiki?curid=351028" title="ഈർക്കിൽ മുളസ്രാവ്">
ഈർക്കിൽ മുളസ്രാവ്

തീര കടൽവാസിയായ ഒരു മൽസ്യമാണ് ഈർക്കിൽ മുളസ്രാവ് അഥവാ Slender Bamboo Shark (Indian Cat Shark, Ridge-back Bamboo Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

തവിട്ട് കലർന്ന നിറമാണ് ഇവയ്ക്ക് , ശരീരത്തിൽ ഉടനീളം വെള്ള പുള്ളികളും വരകളും ഉണ്ട്. മുതുകിലെ ചിറക്ക് വൃത്താകൃതിയിൽ ആണ് . മെലിഞ്ഞു നീണ്ട ശരീരമാണ് ഇവയ്ക്ക് . 65 സെന്റിമീറ്റർ വരെ നീളം വയ്ക്കുന്നു ഇവ.

ആഴം കുറഞ്ഞ തീര കടൽ മേഖലയിൽ ആണ് ഇവയെ സാധാരണയായി കാണുന്നത്. തീര കടലിൽ ചെളി നിറഞ്ഞ പ്രദേശങ്ങളിലും ഇവയെ കാണുന്നു

ചിലോസിസിലിയം എന്ന ജെനുസിൽ ഉള്ള ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="351034" url="https://ml.wikipedia.org/wiki?curid=351034" title="ചാൾസ് അഗസ്റ്റീൻ കൂളോം">
ചാൾസ് അഗസ്റ്റീൻ കൂളോം

ഫ്രഞ്ച് ഭൗതിക ശാസ്ത്രജ്ഞനായിരുന്ന ചാൾസ് അഗസ്റ്റിൻ കൂളോം 1736ൽ ഫ്രാൻസിലെ അംഗൗളിം എന്ന സ്ഥലത്ത് ജനിച്ചു. വൈദ്യുതാകർഷണത്തിലെ അടിസ്ഥാന നിയമമായ കൂളോം നിയമം കണ്ടെത്തിയത് ഇദ്ദേഹമാണ്. വൈദ്യുത ചാർജിന്റെ അടിസ്ഥാന ഏകകം കൂളോം (C) അറിയപ്പെടുന്നത് ഇദ്ദേഹത്തിന്റ പേരിൽ നിന്നാണ്.

ഹെൻറി കൂളോമിന്റെയും കാതറിൻ ബയേറ്റിന്റെയും മകനായി 1736 ൽ ഫ്രാൻസിൽ ജനിച്ചു. പാരീസിലാണ് സ്ക്കൂൾ വിദ്യാഭ്യാസം പൂർത്തിയായത്. തത്ത്വശാസ്ത്രവും ഭാഷയും സാഹിത്യവും പഠിച്ചു. പിന്നീട് ജ്യോതിശാസ്ത്രം, ഗണിതശാസ്ത്രം, സസ്യശാസ്ത്രം, രസതന്ത്രം എന്നിവയിൽ മികച്ച വിദ്യാഭ്യാസം ലഭിച്ചു. 1761 ൽ ബിരുദം നേടി. പിന്നീടുള്ള ഇരുപത് വർഷം എഞ്ചിനീയറിങ്ങ് മേഖലയുമായി ബന്ധപ്പെട്ട് വിവിധ സ്ഥലങ്ങളിൽ പ്രവർത്തിച്ചു. വെസ്റ്റ് ഇൻഡീസിൽ ഒരു മിലിറ്ററി എഞ്ചിനീയറായും കുറേ കാലം പ്രവർത്തിച്ചു.
1776 ൽ പാരീസിലേക്ക് മടങ്ങിയെത്തി. അവിടെ ഫ്രഞ്ച് വിപ്ലവം നടക്കുന്ന കാലമായിരിന്നതിനാൽ ബ്ലോയ്സ് എന്ന വിദൂര സ്ഥലത്തേക്ക് താമസം മാറ്റി. 
1777-ലാണ് കൂളോം തന്റെ ആദ്യത്തെ കണ്ടുപിടിത്തം നടത്തുന്നത്. അത് ഒരു പിരിത്തുലാസ് ആയിരിന്നു. നേരിയ കമ്പിയുടെ ഒരറ്റം ബലം പ്രയോഗിച്ച് പിരിച്ച് പിരി അളന്ന് ബലം കണക്കുകൂട്ടാൻ സാധിക്കുന്ന ഒരു ഉപകരണമായിരിന്നു അത്. പിന്നീടാണ് പ്രസിദ്ധമായ കൂളോം നിയമം എന്നറിയപ്പെട്ട സിദ്ധാന്തം ആവിഷ്കരിക്കുന്നത്. വൈദ്യുതപരമായി ചാർജ്ജുള്ള രണ്ട് വസ്തുക്കൾ തമ്മിലുള്ള പ്രതിപ്രവർത്തനത്തിന് വിശദീകരണം നൽകുന്ന ഭൗതിക ശാസ്ത്രത്തിലെ നിയമമാണ് കൂളോം നിയമം. വിദ്യുത്കാന്തികതാ പ്രതിഭാസത്തിന്റെ വളർച്ചക്ക് കാരണമായ ഈ നിയമം ആദ്യമായി പ്രകാശനം ചെയ്തത് 1783-ലാണ്.


</doc>
<doc id="351043" url="https://ml.wikipedia.org/wiki?curid=351043" title="ഹുവാബിസോറസ്">
ഹുവാബിസോറസ്

മൺ മറഞ്ഞു പോയ ഒരു ദിനോസർ ജെനുസ് ആണ് ഹുവാബിസോറസ്. അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിട്ടുള്ളത് ചൈനയിൽ നിന്നും ആണ്. സസ്യഭോജികൾ ആയിരുന്നു ഇവ . ടൈപ്പ് സ്പീഷീസ് പേര് Huabeisaurus allocotus നല്കിയത് 2000-ൽ ആണ് .

ഏകദേശം 20 മീറ്റർ നീളവും 5 മീറ്റർ പൊക്കവും ഉണ്ടായിരുന്ന ഇവ , ഈ കുടുംബത്തിലെ ഇടത്തരം വലിപ്പം ഉള്ള ദിനോസർ ആയിരുന്നു. നീണ്ട കഴുത്തും നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്.

ഫോസിൽ ആയി അനവധി സ്പെസിമെനുകൾ കിട്ടിയിട്ടുണ്ട്. ഹോളോ ടൈപ്പ് ആയിട്ടുള്ള ഫോസിലിന്റെ പ്രധാന ഭാഗങ്ങൾ ഇവയാണ് പല്ലുകൾ , നട്ടെല്ല് , വാരി എല്ലുകൾ, ഇടുപ്പെല്ല് , പൂർണമായ കാലുകളുടെയും കൈയുടെയും അസ്ഥികൾ, തല ഒഴികെ ഉള്ള മിക്ക ഭാഗങ്ങളും പൂർണമാണ് .ഇത്ര പൂർണമായ ഫോസിൽ കിട്ടിയത് കൊണ്ട് തന്നെ മറ്റു പല ജനുസുകളുടെയും ഫോസിൽ പഠനത്തിൽ കാര്യമായ സ്വാധീനം ഇവയുടെ ഫോസിൽ ചെലുത്തിയുട്ടുണ്ട് താരതമ്യ പഠനങ്ങൾ ഒരുപാട്‌ നടന്ന ഒരു ദിനോസർ ആണ് ഇവ.

സോറാപോഡ് കുടുംബത്തിൽപെട്ട പെട്ട ദിനോസർ ജെനുസ് ആണ് ഹുവാബിസോറസ് .


</doc>
<doc id="351046" url="https://ml.wikipedia.org/wiki?curid=351046" title="ഫ്രേസർ സ്റ്റോഡാർട്ട്">
ഫ്രേസർ സ്റ്റോഡാർട്ട്

സർ ജെയിംസ് ഫ്രേസർ സ്റ്റോഡാർട്ട്  ഒരു സ്കോട്ടിഷ് കെമിസ്റ്റും, പ്രൊഫസർ ഓഫ് കെമിസ്റ്റ്രിയുടെ ബോർഡ് ട്രസ്റ്റിയും, അമേരിക്കയിൽ സ്ഥിതിചെയ്യുന്ന നോർത്ത് വേസ്റ്റേൺ യൂണിവേഴ്സിറ്റിയിലെ ഡിപ്പാർട്ടമെന്റ് ഓഫ് കെമിസ്റ്റ്രിയുടെ സ്റ്റോഡാർട്ട് മെക്കാനോസ്റ്റിയറോകെമിസ്റ്റ്രിയുടെ ഹെഡുമാണ്.
അദ്ദേഹം സൂപ്പർമോളിക്യൂലാർ കെമിസ്റ്റ്രി യുടേയും, നാനോടെക്ക്നോളജിയുടേയും, വിഭാഗത്തിലാണ് പ്രവ്രർത്തിക്കുന്നത്.  മോളിക്ക്യൂലാർ ബോറോമിയൻ റിങ്ങുകൾ, കാറ്റീനേനേസ്, റോട്ടാക്സെയിൻ എന്നീ  മെക്കാനിക്കലി ഇന്രർലോക്കെഡ് മോളിക്ക്യൂലാർ ആർക്കിട്ടെക്ക്ച്ചറുകൾപോലെയുള്ള ഉയർന്ന എഫിഷ്യൻസിയുള്ള സിന്തസീസുകളെ സ്റ്റോഡാർട്ട്നി ർമ്മിച്ചു. അദ്ദേഹം ഇതിനെ ടോപ്പോളജികൾ മോളിക്കൂലാർ സ്വിച്ചുകളായും, മോട്ടർ മോളിക്കൂളുകളാലും പ്രവർത്തിക്കാമെന്ന് കാണിച്ചുതന്നു.
അദ്ദേഹത്തിന്റെ സംഘം ഈ രീതിയെ നാനോഇലക്ട്രോണിക് ഡിവൈസുകളുടെ ഫാബ്രിക്കേഷനിലും, നാനോഇലക്ടോമെക്കാനിക്കൽ സിസ്റ്റത്തിലും വിജയകരമായി പരീക്ഷിച്ചു. അദ്ദേഹത്തിന്റെ പ്രവർത്തനങ്ങൾക്ക് കുറച്ച് ബഹുമതികൾക്കുകൂടി ലഭിച്ചിട്ടുണ്ട്. 2007-ൽ കിങ്ങ് ഫൈസൽ ഇന്റർനാഷ്ണൽ പ്രൈസ് ഇൻ സയൻസ് ലഭിച്ചു.മോളിക്കൂലാർ മെഷീൻ സിന്തസീസ് ഡിസൈനിന്റെ കണ്ടുപിടിത്തത്തിന്  അദ്ദേഹം 2016-ലെ രസതന്ത്രത്തിനുള്ള നോബേൽ ബെൻ ഫെറിങ്ക, ജീൻ പീയേരെ സോവേജ്  എന്നിവരുമായി പങ്കുവച്ചു.

1942 മെയ് 24ന് സ്കോട്ട്ലാന്റിലെ, എഡിൻബർഗിലാണ് ഫ്രേസർ സ്റ്റോഡാർട്ട്  ജനിച്ചത്.എഡിൻബർഗിലെ മെൽവില്ലെ കോളേജിലേക്ക് വരുന്നതിനുമുമ്പ് എഡ്ജ് ലൊ ഫാമിലേക്ക് വരുകയും, അവിടത്തെ പ്രാദേശിക സ്ക്കൂളായിരുന്ന മിഡോൽത്ത്യനിലെ കാരിങ്ടണിൽ തന്റെ ആദ്യകാലവിദ്യഭ്യാസം പൂർത്തീകരിക്കുകയും ചെയ്തു. യൂണിവേഴ്സിറ്റി ഓഫ് എഡിൻബർഗിൽവച്ച് 1964-ൽ ബാച്ചിലർ ഓഫ് സയൻസ് ഡിഗ്രിക്ക് സമ്മാനർഹനായി, അതിനുശേഷം 1967-ൽ അതേ യൂണിവേഴ്സിറ്റിയിൽ വച്ച് ഡോക്ടർ ഫിലോസഫിയും ലഭിച്ചു.


</doc>
<doc id="351048" url="https://ml.wikipedia.org/wiki?curid=351048" title="ചിഗ്നിക്, അലാസ്ക">
ചിഗ്നിക്, അലാസ്ക

ചിഗ്നിക് (Chignik) അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ലെയ്ക് ആന്റ് പെനിൻസുല ബറോയുലുൾപ്പെട്ട ഒരു പട്ടണമാണ്. കൊഡിയാക് നഗരത്തിന് ഏകദേശം 250 മൈൽ തെക്കുപടിഞ്ഞാറായിട്ടാണ് പട്ടണം സ്ഥിതി ചെയ്യുന്നത്. 2010 ലെ സെൻസസ് അനുസരിച്ച് ഈ പട്ടണത്തിലെ ജനസംഖ്യ 91 ആയിരുന്നു. 


</doc>
<doc id="351049" url="https://ml.wikipedia.org/wiki?curid=351049" title="റെയ്ഡേഴ്സ് ഓഫ് ദ ലോസ്റ്റ് ആർക്ക്">
റെയ്ഡേഴ്സ് ഓഫ് ദ ലോസ്റ്റ് ആർക്ക്

സ്റ്റീവൻ സ്പീൽബർഗ് സംവിധാനം നിർവ്വഹിച്ചു 1981 ൽ പുറത്തിറങ്ങിയ ഒരു ഹോളിവുഡ് സാഹസിക ചലച്ചിത്രമാണ് റെയ്ഡേഴ്സ് ഓഫ് ദ ലോസ്റ്റ് ആർക്ക്. ജോർജ്‌ ലൂക്കാസ്, ഫിലിപ്പ് കോഫ്മാൻ എന്നിവർ ചേർന്നെഴുതിയ കഥയ്ക്ക് തിരക്കഥ രചിച്ചത് ലോറൻസ് കാസ്‌ഡെൻ ആണ്. ഹാരിസൺ ഫോർഡ് മുഖ്യവേഷമണിഞ്ഞ ചിത്രം ഇൻഡ്യാന ജോൺസ്‌ പരമ്പരയിലെ ആദ്യ ചിത്രമാണ്. അഡോൾഫ്‌ ഹിറ്റ്‌ലറുടെ നിർദ്ദേശപ്രകാരം ആർക്ക് ഓഫ് ദ കവനെന്റ് തേടിയിറങ്ങുന്ന നാസി സംഘവും അത് തടയാനെത്തുന്ന നായകകഥാപാത്രം ഇൻഡ്യാന ജോൺസുമാണ് ചിത്രത്തിന്റെ ഇതിവൃത്തം. ഹാരിസൺ ഫോർഡിനൊപ്പം കാരെൻ അല്ലെൻ, പോൾ ഫ്രീമാൻ, ഫ്രഞ്ച് പുരാവസ്തു ഗവേഷകൻ റെനേ ബെലോ, ജോൺ റൈ-ഡേവീസ് എന്നിവർ മുഖ്യവേഷങ്ങൾ ചെയ്തു. 

ജൂൺ 12, 1981 ൽ റീലീസ് ചെയ്ത റെയ്ഡേഴ്സ് ഓഫ് ദ ലോസ്റ്റ് ആർക്ക്, ആ വർഷത്തെ ഏറ്റവും വരുമാനം നേടിയ ചിത്രം എന്ന നേട്ടം കൈവരിച്ചതിനു പുറമെ എക്കാലത്തെയും ഉന്നത വരുമാനം നേടിയ ചിത്രങ്ങളിൽ ഒന്നുമായി. 1982 ൽ ഒൻപത് ഇനങ്ങളിൽ അക്കാദമി അവാർഡിനു നാമനിർദ്ദേശം ചെയ്യപ്പെടുകയും നാലെണ്ണം വിജയിക്കുകയും ചെയ്തു. ചിത്രത്തിന്റെ മികച്ച വിജയത്തെ തുടർന്നു ഇൻഡ്യാന ജോൺസ്‌ ആൻഡ് ദ ടെംപിൾ ഓഫ് ഡൂം (1984), ഇൻഡ്യാന ജോൺസ്‌ ആൻഡ് ദ ലാസ്റ്റ് ക്രൂസേഡ് (1989) പിന്നെ ഇൻഡ്യാന ജോൺസ്‌ ആൻഡ് ദ കിങ്ഡം ഓഫ് ക്രിസ്റ്റൽ സ്കൾ (2008) എന്നിങ്ങനെ മൂന്ന് ചിത്രങ്ങൾ കൂടി പുറത്തിറങ്ങി. പരമ്പരയിലെ അഞ്ചാമത്തെ ചിത്രം 2019 ൽ പുറത്തിറങ്ങുമെന്നു കരുതുന്നു. 1999 ൽ ചിത്രത്തിന്റെ സാമൂഹികവും, ചരിത്രപരവും, സൗന്ദര്യാത്മകവുമായ പ്രത്യേകതകൾ പരിഗണിച്ചു യുഎസ് ലൈബ്രറി ഓഫ് കോൺഗ്രസിന്റെ ദേശീയ ചലച്ചിത്ര റെജിസ്ട്രിയിൽ ഇടം നേടി.


</doc>
<doc id="351051" url="https://ml.wikipedia.org/wiki?curid=351051" title="ജീൻ പിയറേ സോവേജ്">
ജീൻ പിയറേ സോവേജ്

ജീൻ പിയറെ സോവേജ്   ഒരു ഫ്രഞ്ച് രസതന്ത്രജ്ഞനാണ്, അദ്ദേഹം സ്റ്റ്രാറ്റ്സ്ബോർഗ് യൂണിവേഴ്സിറ്റിയിലാണ് പ്രവർത്തിക്കുന്നത്. അദ്ദേഹം സൂപ്പർമോഷിക്ക്യൂലാർ കെമിസ്റ്റ്രി യിൽ സ്പെഷ്യലൈസ് ചെയ്തിട്ടുണ്ട്, ഈ വിഷയത്തിലാണ് 2016 -ലെ രസതന്ത്രത്തിനുള്ള നോബേൽ ലഭിച്ചത്, അദ്ദേഹം ജെ.ഫ്രേസർ സ്റ്റോഡാർട്ട്, ബെർനാർഡ് എൽ. ഫെറിങ്ക എന്നിവരുമായി പങ്കിട്ടു.

1944 ഓക്ടോബർ 21 ന് പാരീസിലാണ് സോവേജ് ജനിച്ചത്,  അദ്ദേഹം തന്റെ പി.എച്ച്.ഡി യൂണിവേഴ്സിറ്റെ ലൂയിസ് പാസ്റ്റെറിൽ വച്ച് ജെ.എം. ലെൻ-ന്റെ കീഴിൽ പൂർത്തിയാക്കി.തന്റെ പി.എച്ചി.ഡി യോടനുബന്ധിച്ച ,അദ്ദേഹം ക്രിപ്റ്റാന്റ് ലിഗാന്റ്സിന്റെ  ആദ്യത്തെ സിന്തസീസ് നിർമ്മിച്ചു.എം.എ.ൽ.എച്ച്. ഗ്രീനിനോടൊപ്പമുണ്ടായിരുന്ന പോസ്റ്റ് ഡോക്ടറാൽ റിസർച്ചിനുശേഷം സോവേജ് സ്റ്റ്രാറ്റസ്ബോർഗിലേക്ക് തിരിച്ചെത്തി, ഇപ്പോൾ അദ്ദേഹം അവിടത്തെ എമിറിറ്റസ് പ്രൊഫസറാണ്.

വളരെ സമ്പന്നനായ ഒരു ശാസ്ത്രജ്ഞനായിരുന്നു അദ്ദേഹം, ഇലക്ട്രോമെക്കാനിക്കൽ റിഡക്ഷൻ ഓഫ് CO2 , മോഡെൽസ് ഓഫ് ദി ഫോട്ടോസിന്തറ്റിക്ക് റിയാക്ഷൻ സെന്റർ തുടങ്ങി വിവിധ മേഖലകളിൽ അദ്ദേഹം പ്രവർത്തിച്ചിട്ടുണ്ട്. സോവേജിന്റെ ഏറ്റവും ദീർഘമാർന്ന പ്രവർത്തനം ടോപ്പോളജിയായിരുന്നു, പ്രധാനമായും മെക്കാനിക്കലി ഇന്റർലോക്കെഡ് മെളിക്ക്യൂലാർ ആർക്കിട്ടെക്ക്ച്ചേഴ്സ് ടോപ്പോളജി. അദ്ദേഹം കോ-ഓർഡിനേഷൻ  കോംപ്ലെക്സിലൂടെ കാന്റെയിനുകളുടേയും, മോളിക്കൂലാർ ക്നോട്ട്സുകളുടേയും, സിന്തസീസുകളെ വിശദീകരിച്ചു.

1990 മാർച്ച് 26ന് അദ്ദേഹം ഫ്രെഞ്ച് അക്കാദമി ഓഫ് സയൻസെസിന്റെ താത്കാലിക അംഗമായി തിരഞ്ഞെടുത്തു, പിന്നീട് 1997 നവമ്പർ 24-ന് സ്ഥിര അംഗമാക്കി മാറ്റുകയും ചെയ്തു.
മോളിക്ക്യൂലാർ മെഷീനുകളുടെ സിന്തസീസിന്റെ ഡിസൈനുകളുടെ കണ്ടുപിടിത്തത്തിന് 2016-ലെ രസതന്ത്രത്തിനുള്ള നോബേൽ, സോവേജ് ജെ.ഫ്രേസർ സ്റ്റോഡാർട്ട് , ബെർനാർഡ് എൽ.ഫെറിങ്ക എന്നിവരുമായി പങ്കിട്ടു.


</doc>
<doc id="351056" url="https://ml.wikipedia.org/wiki?curid=351056" title="ലീറ">
ലീറ

ലീറാ എന്നത് ഒരുതരം നാണയമാണ്. തുർക്കിയിലെ ഇപ്പോഴത്തെ നാണയമാണ് ലീറാ. പണ്ട് കാലത്ത് ഇറ്റലി, വത്തിക്കാൻ എന്നീ രാജ്യങ്ങളിൽ ഉപയോഗിച്ചിരുന്നു.




</doc>
<doc id="351057" url="https://ml.wikipedia.org/wiki?curid=351057" title="മാൻഹോൾ (ചലച്ചിത്രം)">
മാൻഹോൾ (ചലച്ചിത്രം)

ശുചീകരണ തൊഴിലാളികളുടെ ദുരിത ജീവിതത്തിന്റെ കഥ പറയുന്ന മലയാള ചലചിത്രമാണ് മാൻഹോൾ. ഇരുപത്തിയൊന്നാമത് കേരള രാജ്യാന്തര ചലച്ചിത്രമേളയിലെ മത്സര വിഭാഗത്തിലേക്കു തെരഞ്ഞെടുക്കപ്പെട്ടു.മാധ്യമ പ്രവർത്തകയായ വിധു വിൻസന്റാണ് ഈ ചിത്രത്തിന്റെ സംവിധായിക. ഇവർ തന്നെ സംവിധാനം ചെയ്ത 'വൃത്തിയുടെ ജാതി' എന്ന ഡോക്യുമെന്ററിയുടെ സ്വതന്ത്രാവിഷ്കാരമാണ് മാൻഹോൾ.

ആലപ്പുഴ നഗരസഭയിലെ മാൻഹോൾ കരാർ തൊഴിലാളിയായ അയ്യസ്വാമി ജോലിക്കിടെ മരിക്കുകയും തുടർന്ന് മകൾ ശാലിനിയും കുടുംബവും അനുഭവിക്കുന്ന പ്രശ്‌നങ്ങളുമാണ് സിനിമയുടെ ഇതിവൃത്തം.
മാധ്യമ പ്രവർത്തകരായ സി ഗൌരീദാസൻ നായർ, സണ്ണിക്കുട്ടി എബ്രഹാം എന്നിവർ ചെറിയ വേഷം ഈ ചിത്രത്തിൽ കൈകാര്യം ചെയ്യുന്നുണ്ട്. റിൻസി, മുൻഷി ബൈജു,
ശൈലജ, സുനി, സജി, മിനി തുടങ്ങിയവർ മറ്റ് പ്രധാന കഥാപാത്രങ്ങളെ അവതരിപ്പിക്കുന്നു.


</doc>
<doc id="351067" url="https://ml.wikipedia.org/wiki?curid=351067" title="നീലക്കണ്ണി ചേരാച്ചിറകൻ">
നീലക്കണ്ണി ചേരാച്ചിറകൻ

നീല നിറമുള്ള ശരീരത്തിൽ കറുത്ത പുള്ളികളും കലകളുമുള്ള ചേരാചിറകൻ കുടുംബത്തിൽ ഉള്ള ഒരു സൂചിത്തുമ്പിയാണ് നീലക്കണ്ണി ചേരാച്ചിറകൻ . ഇന്ത്യ, തായ്‌ലാന്റ്, ചൈന എന്നീ രാജ്യങ്ങളിൽ ഇവ കാണപ്പെടുന്നു.

പച്ച വരയൻ ചേരാച്ചിറകനുമായി സാമ്യമുണ്ടെങ്കിലും ഉരസ്സിന് മുകൾ ഭാഗത്തെ കലകൾ വ്യത്യസ്തമാണ്. ഈ തുമ്പി കേരളത്തിൽ ഏറെ സാധാരണമാണ്. മഴ കഴിഞ്ഞ് തൊട്ടടുത്തുള്ള മാസങ്ങളിലാണ് ഈ തുമ്പിയെ ധാരാളമായി കാണുവാൻ കഴിയുന്നത്. നെൽപ്പാടങ്ങളിലും ചതുപ്പു നിലങ്ങളിലും കുളങ്ങളിലും ഈ തുമ്പിയെ കണ്ടെത്തുവാൻ കഴിയും. തിളങ്ങുന്ന ഇളം നീല കണ്ണുകളാണുള്ളത്. ഉരസ്സിന്റെ വശങ്ങളിൽ നീല കലർന്ന വെളുത്ത നിറവും അതിൽ കറുത്ത പുള്ളികളുമുണ്ട്. മുതുകിൽ തിളങ്ങുന്ന പച്ച കലർന്ന കറുത്തനിറത്തിലുള്ള കലകളുണ്ടായിരിക്കും. കാലുകൾക്ക് കറുത്ത നിറമാണ്. ഇളംനീലയും വെളുപ്പും കലർന്ന ഉദരത്തിൽ നീല നിറത്തിലുള്ള ചെറിയ വളയങ്ങളുണ്ട്. കാഴ്ചയിൽ ആൺ തുമ്പികളെപ്പോലെയെങ്കിലും കണ്ണുകൾ പച്ചയും നീലയും നിറങ്ങൾ കലർന്നതും ഉദരത്തിനു താരതമ്യേന കൂടുതൽ വലിപ്പവുമുണ്ടായിരിക്കും. മറ്റു വിരിച്ചിറകൻ തുമ്പികളെ അപേക്ഷിച്ച് ഇവ വളരെ വേഗത്തിൽ പറക്കാൻ ഇഷ്ടപ്പെടുന്നു. ജലാശയത്തിന്റെ അരികിലുള്ള മരച്ചില്ലകളിലോ തെങ്ങിന്റെ ഓലയുടെ കീഴിലോ തൂങ്ങിക്കിടന്നാണ് സാധാരണ വിശ്രമിക്കുന്നത്. വിശ്രമിക്കുമ്പേോൾ ഉദരം മുകളിലോട്ടും താഴോട്ടും ചലിപ്പിക്കുന്ന സ്വഭാവമുണ്ട്. ജലോപരിതലത്തിന് മുകളിൽ പൊങ്ങിനിൽക്കുന്ന പുല്ലുകളിലാണ് ഇവ മുട്ടയിടാറുള്ളത്.



</doc>
<doc id="351069" url="https://ml.wikipedia.org/wiki?curid=351069" title="കുങ്കുമ നിഴൽത്തുമ്പി">
കുങ്കുമ നിഴൽത്തുമ്പി

തണൽപ്രദേശങ്ങളിൽ മഴക്കാലത്ത് മാത്രം കാണുന്ന കുങ്കുമ നിറമുള്ള നിഴൽത്തുമ്പി കുടുംബത്തിൽ ഉള്ള ഒരു സൂചിത്തുമ്പിയാണ് കുങ്കുമ നിഴൽത്തുമ്പി . ഇത് പശ്ചിമഘട്ടത്തിലെ ഒരു തദ്ദേശീയ തുമ്പിയാണ്.

കുങ്കുമ(കാവി) നിറത്തിലുള്ള ഉരസ്സും ഉദരത്തിന്റെ അഗ്രഭാഗങ്ങളിലെ ഇളം നീല പൊട്ടും ഇവയെ എളുപ്പം തിരിച്ചറിയുവാൻ സഹായിക്കുന്നു. പശ്ചിമഘട്ട വനമേഖലയിൽ അപൂർവ്വമായി കാണുന്നു. വനങ്ങളിൽ മഴക്കാലത്തുണ്ടാകുന്ന താത്കാലിക നീർച്ചാലുകളിലും അടിക്കാടുകളാൽ മൂടപ്പെട്ട സ്ഥലങ്ങളിലുമാണ് കാണപ്പെടുന്നത്. തലയുടെ മുൻവശത്തായി ഇളം നീല കലയുണ്ട്. തലയ്ക്ക് കറുപ്പു നിറവും കഴുത്തിന് ഇളം മഞ്ഞ നിറവുമാണ്. കണ്ണിനു കറുപ്പുനിറം. ചുവപ്പു കലർന്ന ഓറഞ്ച് നിറമുള്ള ഇവയുടെ ഉരസ്സിന്റെ അടിഭാഗം മങ്ങിയ മഞ്ഞ നിറമാണ്. കാലിന്റെ തുടക്കഭാഗങ്ങൾ മങ്ങിയ മഞ്ഞയും കീഴ്പോട്ട് പാദം വരെ നരച്ച ചുവപ്പു നിറവുമാണ്. ചുവപ്പു കലർന്ന തവിട്ടു നിറമുള്ള ഉദരത്തിന്റെ എട്ടാമത്തെയും ഒമ്പതാമത്തെയും ഖണ്ഡങ്ങൾക്ക് മുകളിലായി ഇളം നീല പൊട്ടുകളുണ്ട്. സുതാര്യമാണ് ഇവയുടെ ചിറകുകൾ. പെൺതുമ്പികൾ കാഴ്ചയിൽ ആൺതുമ്പികളെപ്പോലെയാണെങ്കിലും ഉരസ്സിൽ കൂടി ഇളംനീലയും കറുപ്പും വരകളുണ്ട്. ചെറിയ കൂട്ടങ്ങളായും ഇവയെ കാണപ്പെടുന്നു. പെൺതുമ്പികൾ ജലാശയത്തിനകലെയായിരിക്കും കാണപ്പെടുക. മിക്കപ്പോഴും നീല നീർത്തോഴൻ തുമ്പിയും ഇവയുടെ കൂടെയുണ്ടായിരിക്കും. കാടുകളിലെ ഇരുണ്ട പ്രദേശങ്ങളിൽ ഇവ പറക്കുമ്പോൾ ഉദരത്തിലെ നീലപ്പൊട്ടുകൾ മാത്രമേ കാണുകയുള്ളൂ.



</doc>
<doc id="351070" url="https://ml.wikipedia.org/wiki?curid=351070" title="ചെറു നിഴൽത്തുമ്പി">
ചെറു നിഴൽത്തുമ്പി

പിൻകഴുത്തിന് വെളുത്ത നിറവും നീല കണ്ണുകളുമുള്ള നിഴൽത്തുമ്പി കുടുംബത്തിൽ ഉള്ള ഒരു സൂചിത്തുമ്പിയാണ് ചെറു നിഴൽത്തുമ്പി . ഇത് പശ്ചിമഘട്ടത്തിലെ ഒരു തദ്ദേശീയ തുമ്പിയാണ്.

പുള്ളി നിഴൽത്തുമ്പിയുമായി വളരെ സാമ്യമുണ്ടെങ്കിലും ഇളം നീല കണ്ണും ചെറുവാലിന്റെ സവിശേഷാകൃതിയും ഈ തുമ്പിയെ തിരിച്ചറിയുവാൻ സഹായിക്കുന്നു. സമുദ്രനിരപ്പിൽ നിന്ന് 1000 മീറ്റർ മുകളിലായാണ് സാധാരണയായി ഈ തുമ്പിയെ കാണുവാൻ കഴിയുന്നത്. ഉയർന്ന മലനിരകളിലെ ഇടതൂർന്ന കാടുകളിലെ ചെറിയ അരുവികളും, ചോലക്കാടുകളും ഈ തുമ്പിയുടെ ആവാസ കേന്ദ്രങ്ങളാണ്. കണ്ണുകൾക്ക് നീല കലർന്ന വെളുപ്പു നിറമാണ്. പരിൻ കഴുത്തിന് വെളുപ്പു നിറമാണ്. കറുചത്ത നിറമുള്ള ഉരസ്സിന്റെ വശങ്ങളിലായി നീല കലർന്ന വെളുപ്പു നിറത്തിലുള്ള രണ്ട് വരകളുണ്ട്. കറുത്ത നിറത്തിലുള്ള ഉദരത്തിന്റെ ആദ്യ രണ്ടു ഖണ്ഡങ്ങളുടെ വശങ്ങൾ നീല നിറത്തിലാണ്. ഉദരത്തിന്റെ തുടക്കം മുതൽ ഏഴാം ഖണ്ഡം വരെ ഇളം നീല നിറത്തിലുള്ള ചെറിയ വളയങ്ങൾ കാണുവാൻ കഴിയും. ഇളം നീല നിറമുള്ള കാലുകളുടെ പിൻവശം കറുപ്പുനിറമാണ്. കാഴ്ചയിൽ ആൺതുമ്പികളെപ്പോലെ തോന്നാമെങ്കിലും പെൺതുമ്പികളുടെ ഉദരം തടിച്ചതും നീളക്കുറവുള്ളതുമാണ്. മഴ കഴിഞ്ഞുള്ള മാസങ്ങളിൽ ധാരാളമായി കാണുവാൻ സാധിക്കുന്നു. നിഴൽ വീണ് കിടക്കുന്ന കാടുകൾ ഇഷ്ടപ്പെടുന്ന ഈ തുമ്പിയെ കണ്ടു പിടിയ്ക്കുവാൻ പ്രയാസമാണ്. വനപാതയിലെ മൺതിട്ടകളിലുള്ള ഉണങ്ങിയ ഇലകളിലോ, വേരുകളിലോ ഇരിക്കാനാണിഷ്ടം.



</doc>
<doc id="351071" url="https://ml.wikipedia.org/wiki?curid=351071" title="ഹെൻറിച്ച് ഹെർട്സ്">
ഹെൻറിച്ച് ഹെർട്സ്

1857 ഫെബ്രുവരി 22 ന് ജർമനിയിലെ ഹാംബർഗിൽ ജനിച്ച ഭൗതികശാസ്ത്രജ്ഞനാണ് ഹെൻറിച്ച് റുഡോൾഫ് ഹെർട്സ്. വിദ്യുത്കാന്ത തരംഗങ്ങൾ കണ്ടെത്തിയത് ഇദ്ദേഹമാണ്.


</doc>
<doc id="351073" url="https://ml.wikipedia.org/wiki?curid=351073" title="പുള്ളി നിഴൽത്തുമ്പി">
പുള്ളി നിഴൽത്തുമ്പി

കറുത്ത ശരീരത്തിൽ വെളുത്ത വരകളും ഉദരത്തിൽ വെളുത്ത വളയങ്ങളുമുള്ള നിഴൽത്തുമ്പി കുടുംബത്തിൽ ഉള്ള ഒരു സൂചിത്തുമ്പിയാണ് പുള്ളി നിഴൽത്തുമ്പി . ഇത് പശ്ചിമഘട്ടത്തിലെ ഒരു തദ്ദേശീയ തുമ്പിയാണ്.

നീളമുള്ള ഉദരവും, ഉദരത്തിന്റെ പകുതിയിൽ താഴെ മാത്രം നീളമുള്ള ചിറകുകളും, കടും തവിട്ട് നിറമുള്ള കണ്ണുകളുമുള്ള ആൺതുമ്പിയെ തിരിച്ചറിയാൻ എളുപ്പമാണ്. പശ്ചിമഘട്ട വനമേഖലയിൽ ഇവ സാധാരണമാണ്. ജലാശയത്തിനു ചുറ്റുമുള്ള വനങ്ങളുടെ അടിക്കാടുകളിൽ കാണപ്പെടുന്നു. പായലും പന്നൽ ചെടികളും നിറഞ്ഞ പാറയിടുക്കുകൾ, മണൽത്തിട്ടകൾ, എന്നിവിടങ്ങളിലായി കാണുന്നു. കണ്ണുകൾക്ക് കടും തവിട്ടു നിറമാണ്. ഇവയുടെ കഴുത്തിന് മങ്ങിയ വെളുപ്പു നിറമാണ്. തിളങ്ങുന്ന കറുപ്പു നിറമുള്ള ഉരസ്സിൽ രണ്ട് വെളുത്ത വരകൾ കാണാം. ഇവയുടെ കാലുകൾക്ക് മങ്ങിയ വെളുപ്പു നിറവും കാൽമുട്ടുകൾക്ക് കറുപ്പുനിറവുമാണ്. കറുത്ത ഉദരത്തിന്റെ ഖണ്ഡങ്ങൾക്കിടയിൽ വെളുത്ത വളയങ്ങളുണ്ട്. പെൺതുമ്പികളുടെ ഉദരം നീളം കുറഞ്ഞതും തടിച്ചതുമാണ്. പിൻകഴുത്തിലെ വെളുത്ത നിറം ആൺതുമ്പികളെക്കാളും കൂടുതലായിരിക്കും. ചെറിയ ദൂരം മാത്രം സഞ്ചരിക്കുന്ന ഇവ പതുക്കെയാണ് പറക്കുക. മുന്നോട്ടും പിന്നോട്ടും പറക്കാനുള്ള കഴിവും ഇവയ്ക്കുണ്ട്. ഇരുട്ടുള്ള പ്രദേശങ്ങളിൽ ഉദരത്തിലെ വെള്ളപ്പാടുകൾ മാത്രമായിരിക്കും കണ്ണിൽപ്പെടുന്നത്. അരുവികളിലാണ് ഇവ മുട്ടയിടാറുള്ളത്. കൂട്ടമായിട്ടാണ് ഇവ ജീവിക്കുന്നത്.



</doc>
<doc id="351074" url="https://ml.wikipedia.org/wiki?curid=351074" title="ചെമ്പൻ നിഴൽത്തുമ്പി">
ചെമ്പൻ നിഴൽത്തുമ്പി

തവിട്ടുനിറത്തിൽ നീല കലർന്ന വെളുത്ത വരകളുള്ള നിഴൽത്തുമ്പി കുടുംബത്തിൽ ഉള്ള ഒരു സൂചിത്തുമ്പിയാണ് ചെമ്പൻ നിഴൽത്തുമ്പി . ഇത് പശ്ചിമഘട്ടത്തിലെ ഒരു തദ്ദേശീയ തുമ്പിയാണ്.

തവിട്ടുനിറമുള്ള ശരീരവും പച്ചനിറമുള്ള കണ്ണിലെ തവിട്ടു വളയവും, ചിറകിലെ ചെമ്പു പൊട്ടും ഇവയെ തിരിച്ചറിയുവാൻ സഹായിക്കുന്നു. പശ്ചിമഘട്ടത്തിൽ അപൂർവ്വമായി മാത്രം കാണപ്പെടുന്ന ഇവ കാട്ടരുവിയുടെ വശങ്ങളിലെ നനവാർന്നതും ചെങ്കുത്തായ പ്രദേശങ്ങളിലുമാണ് സാധാരണയായി കാണുന്നത്. കണ്ണിന് ഇളം പച്ച നിറവും കീഴ്ഭാഗം മങ്ങിയതുമാണ്. അതിൽ തവിട്ടുനിറമുള്ള ഒരു വളയവുമുണ്ട്. ഉരസ്സും ഉദരവും കടും തവിട്ടു നിറമാണ്. ഉരസ്സിലൂടെ നീലകലർന്ന വെളുത്ത വരയുമുണ്ട്. ഇളം തവിട്ടുനിറത്തിലുള്ള കാലിൽ കറുത്ത പാടുകളുണ്ട്. ഉദരത്തിൽ ഇളംനീലനിറത്തിലുള്ള വളയങ്ങളുണ്ട്. എട്ടാം ഖണ്ഡത്തിലെ വളയത്തിന് വലിപ്പം കൂടുതലാണ്. സുതാര്യമായ ചിറകുകളാണ് ഉള്ളത്. പെൺതുമ്പികളെ കാണാൻ കാഴ്ചയിൽ ആൺതുമ്പികളെപ്പോലെയാണെങ്കിലും അവയുടെ ഉദരം നീളക്കുറവുള്ളതും തടിച്ചതുമാണ്. ജലാശയത്തിൽ നിന്നും അല്പം ഉയരത്തിലുള്ള ഉണങ്ങിയ ഇലകളിലും തണ്ടുകളിലുമായിട്ടാണ് ഇവ സാധാരണയായി മുട്ടയിടാറുള്ളത്. ചില സ്ഥലങ്ങളിൽ കൂട്ടമായി കാണാൻ സാധിക്കുന്നു.നാലോ അഞ്ചോ തുമ്പികൾ കൂടിയ ചെറിയ കൂട്ടത്തിൽ ഒരു പെൺതുമ്പിയെ മാത്രമേ സാധാരണയായി കാണാൻ സാധിക്കൂ.



</doc>
<doc id="351076" url="https://ml.wikipedia.org/wiki?curid=351076" title="കൊയുകുക്ക്, അലാസ്ക">
കൊയുകുക്ക്, അലാസ്ക

കൊയുകുക്ക് പട്ടണം യൂക്കോൺ-കൊയുകുക്ക് സെൻസസ് ഏരിയായിലുള്ള യു.എസ്. സ്റ്റേറ്റായ അലാസ്കയിലെ ഒരു പട്ടണമാകുന്നു. രണ്ടായിരത്തിലെ സെൻസസ് പ്രകാരം ജനസംഖ്യ 101.

</doc>
<doc id="351077" url="https://ml.wikipedia.org/wiki?curid=351077" title="അല്ലകാകെറ്റ്, അലാസ്ക">
അല്ലകാകെറ്റ്, അലാസ്ക

അല്ലകാകെറ്റ് യൂക്കോൺ-കൊയുകുക്ക് സെൻസസ് ഏരിയായിൽപ്പെട്ട അലാസ്ക സ്റ്റേറ്റിലെ ഒരു രണ്ടാംകിടം പട്ടണമാകുന്നു. ജനസംഖ്യം 2010 ലെ സെൻസസ് അനുസരിച്ച് 105 ആണ്.


</doc>
<doc id="351078" url="https://ml.wikipedia.org/wiki?curid=351078" title="മൂഷികരും മനുഷ്യരും">
മൂഷികരും മനുഷ്യരും

അമേരിക്കൻ സാഹിത്യക്കാരനും നോബേൽ സാഹിത്യ ജേതാവുമായ ജോൺ സ്റ്റെയിൻബെക്കിന്റെ 1937ൽ പ്രസിധീകൃതമായ നോവലാണ് Of Mice and Men, അഥവാ മൂഷികരും മനുഷ്യരും.
ഗ്രന്ഥക്കാരന്റെ ജീവിതാനുഭവങ്ങളുടെ കൂടി പിൻബലമുള്ള ഈ കൃതി, ആ കാലഘട്ടത്തിന്റെ ഒരു നേർക്കാഴ്ച്ച കൂടിയാണ്. ഇന്ന് ലോകത്ത് പല വിദ്യാലയങ്ങളിലും സർവ്വകലാശാലകളിലും പാഠ്യവിഷയമാണ് ഈ നോവൽ.
ദരിദ്രരും വിദ്യാഭ്യാസമില്ലാത്തവരും തികഞ്ഞ ഗ്രാമീണരും ആയ കഥാപാത്രങ്ങളുടെ അശ്ലീല ചുവയുള്ളതും വംശീയവെറി ധ്വനിപ്പിക്കുന്നതുമായ സംസാര ശൈലി പച്ചയായി അവതരിപ്പിച്ചത് അക്കാലത്ത് വിവാദങ്ങൾക്ക് വഴിവെയ്ക്കുകയും സെൻസർ ചെയ്യണമെന്ന ആവശ്യം ഉയരുകയും ചെയ്തിരുന്നു. വിവാദ പുസ്തകങ്ങളുടെ പട്ടികയിലും ഈ കൃതി പരാമർശിക്കപ്പെടാറുണ്ട്.
മഹാസാമ്പത്തിക മാന്ദ്യക്കാലമാണ് കഥയുടെ പാശ്ചാത്തലം
തൊഴിലന്വേഷിച്ച് കാൽഫോർണിയിലെ വിവിധ സ്ഥലങ്ങളിൽ അലയുന്ന രണ്ട് ദരിദ്ര ഗ്രാമീണരാണ് മുഖ്യ കഥാ പാത്രങ്ങൾ. കാഴ്ചയിലും സ്വഭാവത്തിലും നേർ വിപരീതങ്ങളായ ഈ രണ്ട് വ്യക്തികളും ആക്സ്മികമായി സുഹൃത്തുകളാവുകയായിരുന്നു. ഒരു ഫാമിൽ ജോലിക്ക് കയറുന്ന ഇവർ അവിടുത്തെ മുതലാളിയും, മറ്റ് തൊഴിലാളികളുമായി ഉണ്ടാക്കുന്ന പ്രശനങ്ങളും അനുഭവങ്ളുമാണ് ൻലിന്റെ കാതൽ.

മനുഷ്യർ അനുഭവിക്കുന്ന ഒറ്റപ്പെടലുകളും ഏകാന്തതയുമാണ് ഈ നോവലിന്റെ മുഖ്യ പ്രമേയങ്ങളിൽ ഒന്ന്. മുഖ്യ കഥാ പാത്രങ്ങൾ ഇരുവരും കൂട്ടിനു വേണ്ടി ദാഹിക്കുന്നവരാണ്. മനുഷ്യജീവിതത്തിൽ പാരസ്പര്യത്തിനുള്ള പ്രാധാന്യം മിക്ക കഥാപാത്രങ്ങളും അനുഭവിച്ചറിയുന്നു.
ദുർബലരെ ചൂഷണം ചെയ്യുക എന്നതിനാണ് അധിപേരും ശ്ക്തി ഉപയോഗിക്കുന്നത് .ഉൾസഹജമായ ദൗർബല്യത്തിൽ നിന്നു തന്നെയാണ് പിൽക്കാലത്ത് ചൂഷണ മനോഭാവം ഉടലെടുക്കുന്നത് എന്ന് ഗ്രന്ഥക്കാരൻ സംർത്ഥിക്കുന്നു.
പുലരാതെ പോകുന്ന സ്വപ്നങ്ങളാണ് മറ്റൊരു പ്രമേയം.
കഥാപാത്രങ്ങളെല്ലാവരും അവരുടേതായിട്ടുള്ള ആഗ്രഹങ്ങളും സ്വപ്നങ്ങളുമുണ്ട്. ഹോളീവുഡ് നടിയാകാൻ ആഗ്രഹിച്ചവളാണ് “കേർളിയുടെ ഭാര്യ “എന്നു മാത്രം നാമമറിയുന്ന സ്തീ കഥാപാത്രം. താൻ കൂലിക്ക് പണിയെടുക്കുന്നു കൃഷിയിടത്തിൽ ഒരു ചെറിയ തുണ്ട് പൂതോട്ടമാണ് ക്രൂകിസിന്റെ സ്വപ്നം, ഏതാനം ഏക്കർ പറമ്പ് സ്വന്തമായി സ്വപ്നം കാണുന്നവരാണ് കാൻഡിയും ജോർജ്ജും. എന്നാൽ ഓരോ കാരണങ്ങളാൽ ആരുടേയും സ്വപ്നം സാക്ഷാൽക്കരിക്കാതെ പോകുന്നിടത്തു നിന്നാണ് കഥ തുടങ്ങുന്നത്.
സ്തീ കഥാപാത്രം ഒരാളെ ഉള്ളൂ ഇതിൽ .കേർളിയുടെ ഭാര്യ എന്നു മാത്രമാണ് വായനക്കാരൻ അവരെ അറിയുന്നത്. തീർത്തും അസംതൃപതയായ ഒരു സ്തീ.
ദാമ്പത്യ പരാജയം, മോഹഭംഗങ്ങളും ഈ കഥാ പാത്രത്തിലൂടെ ചിത്രീകരിക്കപ്പെടുന്നു.
സ്തീകൾ പുരുഷന്മാരെ വഴിതെറ്റിക്കാൻ വേണ്ടി നടക്കുന്നവരാണ് എന്നതാണ് ചില പുരുഷകഥാപാത്രങ്ങൾ ആവർത്തിച്ചു വ്യക്തമാക്കുന്നത്. സ്തീ വർഗ്ഗത്തെക്കുറിച്ച് മതിപ്പുവാക്കുന്നതല്ല നോവലിലെ ചിതീകരണം
ദാരിദ്രം, സാമൂഹിക സുരക്ഷിതമിലായ്മ, തൊഴിൽ രാഹിത്യം എന്നിവയെല്ലാം നടമാടിയിരുന്ന ഒരു ഇരുണ്ട കാലഘട്ടമായ മഹാസാമ്പത്തിക മാന്ദ്യത്തെ ഈ നോവൽ പച്ചയായി വരച്ചു കാട്ടൂന്നു.



</doc>
<doc id="351080" url="https://ml.wikipedia.org/wiki?curid=351080" title="അലെക്നാഗിക്, അലാസ്ക">
അലെക്നാഗിക്, അലാസ്ക

അലെക്നാഗിക് പട്ടണം ദില്ലിംഗ്ഘാം സെൻസസ് ഏരിയായിൽപ്പെട്ട അലാസ്കയിലെ ഒരു പട്ടണമാണ്. ജനസംഖ്യ 219 ആണ്. 


</doc>
<doc id="351082" url="https://ml.wikipedia.org/wiki?curid=351082" title="നികിത സ്റ്റനെസ്ക്യു">
നികിത സ്റ്റനെസ്ക്യു

റുമേനിയൻ കവിയും ഉപന്യാസകാരനുമായിരുന്നു നികിത സ്റ്റനെസ്ക്യു.(ജ: മാർച്ച് 31, 1933 – ഡിസം: 13, 1983 )

1952ൽ സ്റ്റനെസ്ക്യു ബുക്കാറെസ്റ്റ് സർവ്വകലാശാലയിൽ , ഭാഷാശാസ്ത്രം, തത്ത്വചിന്ത, സാഹിത്യം എന്നിവ പഠിക്കാൻ ചേർന്ന സ്റ്റനെസ്ക്യുപഠനശേഷം പല സാഹിത്യമാസികകളുടെയും എഡിറ്ററായി. 1975ൽ അദ്ദേഹം ഹെർഡർ സമ്മാനത്തിനു അർഹനായി. 1979ൽ നോബൽ പുരസ്ക്കാരത്തിനും നിർദ്ദേശിക്കപ്പെട്ടിരുന്നു.


</doc>
<doc id="351085" url="https://ml.wikipedia.org/wiki?curid=351085" title="കാട് പൂക്കുന്ന നേരം (ചലച്ചിത്രം)">
കാട് പൂക്കുന്ന നേരം (ചലച്ചിത്രം)

ഡോ. ബിജു സംവിധാനം ചെയ്ത മലയാള ചലച്ചിത്രമാണ് കാട് പൂക്കുന്ന നേരം. ഇരുപത്തിയൊന്നാമത് കേരള രാജ്യാന്തര ചലച്ചിത്രമേളയിലെ മത്സര വിഭാഗത്തിലേക്കു തെരഞ്ഞെടുക്കപ്പെട്ട രണ്ട് മലയാള ചലച്ചിത്രങ്ങളിലൊന്നായിരുന്നു ഇത്.
മാവോയിസ്റ്റ് ആരോപണത്തെ തുടർന്ന് കാട് കയറുന്ന ഒരുപറ്റം ആളുകളുടെ കഥയാണ് ഈ ചിത്രം പറയുന്നത്. രണ്ടുപേർ കാട്ടിൽ അകപ്പെടുന്നതും തുടർന്നുണ്ടാകുന്ന സംഭവവികാസങ്ങളുമാണ് ചിത്രത്തിന്റെ പ്രമേയം. അധികാരവർഗത്തിന്റെ ചൂഷണത്തിനും അടിച്ചമർത്തലിനും ഇരയാകുന്ന ദളിതരേയും ആദിവാസികളേയും അഭിമുഖീകരിക്കുന്ന സിനിമ ആനുകാലിക രാഷ്ട്രീയം മാവോയിസ്റ്റ് ഭീഷണി സ്ഥാനത്തും അസ്ഥാനത്തും ഉപയോഗിക്കുന്നതിലെ പൊരുത്തക്കേടും പൊള്ളത്തരവും ഉന്നയിക്കുന്നു. പാർശ്വവത്കരിക്കപ്പെട്ടവരുടെ അവകാശങ്ങൾക്കായി പോരാടുന്നവരും ഭരണകൂടവും തമ്മിലുള്ള പോരാട്ടമാണ് കാട് പൂക്കുന്ന നേരം. മാവോവാദി നേതാവായ സ്ത്രീയെ അറസ്റ്റ് ചെയ്യാൻ നിയോഗിക്കപ്പെട്ട് കാട്ടിലേക്ക് തിരിക്കുന്ന ഒരു പോലീസുകാരനിലൂടെയാണ് സിനിമയുടെ യാത്ര. കാട്ടിൽ ഒറ്റപ്പെടുമ്പോൾ പോലീസുകാരൻ നിസ്സഹായനാകുകയും എന്നാൽ നായിക വഴികാട്ടിയാവുകയും ചെയ്യുന്നു. ആരെയാണോ വേട്ടയാടേണ്ടത് അവർ തന്റെ രക്ഷകയാകുന്നത് തിരിച്ചറിയുന്നതാണ് സിനിമയുടെ ശക്തി

ഇന്ദ്രജിത്ത്റീമ കല്ലിങ്കൽ, പ്രകാശ് ബാരെ, ഇർഷാദ്, ഇന്ദ്രജിത്ത്, കൃഷ്ണൻ ബാലകൃഷ്ണൻ എന്നിവരാണ് പ്രധാന അഭിനേതാക്കൾ. 
കോന്നി, കല്ലാറിന്റെ തീരത്തുള്ള അടവി, അച്ചൻകോവിൽ വനമേഖല എന്നിവടങ്ങളിലായിരുന്നു ഈ ചിത്രത്തിന്റെ പ്രധാന ലൊക്കേഷൻ. 


</doc>
<doc id="351091" url="https://ml.wikipedia.org/wiki?curid=351091" title="ചെങ്കഴുത്തൻ വേഴാമ്പൽ">
ചെങ്കഴുത്തൻ വേഴാമ്പൽ

ഇന്ത്യയുടെ വടക്കുകിഴക്കൻ പ്രദേശങ്ങളിൽ (അരുണാചൽ പ്രദേശ്, ഇന്ത്യൻ ഉപഭൂഖണ്ഡം, തെക്കുകിഴക്കേ ഏഷ്യ) കണ്ടുവരുന്ന ഒരിനം വേഴാമ്പലാണ് ചെങ്കഴുത്തൻ വേഴാമ്പൽ (Rufous-necked hornbill). . ആവാസവ്യവസ്ഥാനാശവും വേട്ടയും കാരണം ഇവയുടെ എണ്ണം സാരമായി തന്നെ കുറയുന്നുണ്ട്. ഒരു കാലത്ത് നേപ്പാളിൽ ധാരാളമായി കണ്ടിരുന്ന ഈ വേഴാമ്പൽ ആ രാജ്യത്ത് വംശനാശം സംഭവിച്ചു. ഇനി 10,000ൽ താഴെ വേഴാമ്പലുകളേ ലോകത്ത് അവശേഷിക്കുന്നുള്ളൂ എന്ന് ഏതാണ്ട് കണക്കാപ്പെടുന്നു. ബുസെറൊടെയിൽ വേഴാമ്പലുകളുടെ കൂട്ടത്തിൽ രണ്ടാമത്തെ ഏറ്റവും വലുതാണ് ചെങ്കഴുത്തൻ വേഴാമ്പൽ. ഏകദേശം 117 സെന്റിമീറ്റർ നീളം വരുന്ന ഇവയുടെ അടിഭാഗവും കഴുത്തും തലയും ആൺപക്ഷികളിൽ ചെമ്പിച്ച നിറത്തിലും പെൺപക്ഷികളിൽ കറുപ്പുനിറത്തിലുമാണ്. 

ചെങ്കഴുത്തൻ വേഴാമ്പലുകളുടെ അടിഭാഗവും കഴുത്തും തലയും ആൺപക്ഷികളിൽ ചെമ്പിച്ച നിറത്തിലും പെൺപക്ഷികളിൽ കറുപ്പുനിറത്തിലുമാണ്. പ്രമാവധി 122 സെന്റീമീറ്റർ വരെ വലിപ്പവും രണ്ടര കിലോഗ്രാം വരെ തൂക്കവും ഉണ്ടാകും. പിടപക്ഷികൾക്ക് വലിപ്പം കുറവാണ്. നാർക്കോണ്ടം വേഴാമ്പലിനെപ്പോലെയാണ് നിറങ്ങളും രൂപവും എങ്കിലും അതിൽ നിന്ന് വ്യത്യസ്തമായി തൊണ്ടയിലെ ഗളസഞ്ചി നല്ല ചുവപ്പാണ്. കറുത്ത വാലിന്റെയറ്റം നല്ല വെളുത്ത നിറമാണ്. നേത്ര ചർമ്മം നലല് നീലനിറമാണ്. പെൺപക്ഷികൾ ചെറുതും കഴുത്തും തലയും കറുപ്പുനിറവുമാണ്.

മറ്റു വേഴാമ്പലുകളെപ്പോലെ തന്നെ ഏറ്റവും വടക്കുള്ള നേപ്പാൾ തൊട്ട് വിയറ്റ്നാം വരെയുള്ള പർവ്വതപ്രദേശങ്ങളിലാണ് സാധാരണ കാണപ്പെടുന്നതെങ്കിലും ഇപ്പോൾ ഇന്ത്യയ്ക്ക് പുറത്ത് ഭൂട്ടാൻ, മ്യാൻമാർ, തായ്ലന്റ്, ചൈന, ലാവോസ്, വിയറ്റ്നാം എന്നീ രാജ്യങ്ങളിയായി ചുരുങ്ങിപ്പോയിരിക്കുന്നു.
ഇന്ത്യയിൽ അരുണാചൽ പ്രദേശിലെ ഈഗിൾ നെസ്റ്റ് വന്യജീവിസങ്കേതത്തിലും മഹാനൻന്ദ വന്യജീവി സങ്കേതത്തിലും പശ്ചിമബംഗാളിലെ നിയോറ നാഷ്ണൽ പാർക്കിലും ഈ വേഴാമ്പലിനെ കണ്ടെത്തിയിട്ടുണ്ട്.

ഇന്ത്യയിൽ ഈ വേഴമ്പലിനെ കണ്ടെത്തിയിട്ടുള്ള സംരക്ഷിത പ്രദേശങ്ങൾ:

പടിഞ്ഞാറുദേശത്തേയ്ക്കുള്ള ചെങ്കഴുത്തൻ വേഴാമ്പലിന്റെ സാന്നിധ്യം, പശ്ചിമ ബംഗാളിലെ മഹാനൻന്ദ വന്യജീവിസംങ്കേതം വരെയാണ്.

നല്ല നിത്യഹരിതവനങ്ങളിൽ 150മുതൽ 2200 മീറ്റർ വരെ ഉയരത്തിൽ വരെ ഇവയുടെ സാന്നിദ്ധ്യം കണ്ടെത്തിയിട്ടുണ്ട്. ലൊറേസിയ, മീലിയേസിയെ, അനോനേസിയെ, ആൽവർഗകുടുംബമായ മൊറേസിയെ തുടങ്ങിയ വർഗ്ഗങ്ങളിലെ പഴമരങ്ങളോടാണ് ഇവയ്ക്ക് ഏറെ താല്പര്യം. വളരെ അപൂർവ്വമായിട്ടാണ് ഇവ മാംസാഹാരം കഴിക്കുന്നത്. മാർച്ച് മുതൽ ജൂൺ വരെയുള്ള മാസങ്ങളിലാണ് ഇവ കൂടുണ്ടാക്കുന്നത്.

വടക്ക് കിഴക്കൻ സംസ്ഥാനങ്ങളിലെ ആദിവാസി വിഭാഗങ്ങളുടെ ഇഷ്ടമാംസമാണ് ഈ വേഴാമ്പലുകളുടേത്. അവരുടെ പരമ്പരാഗത ഉത്സവങ്ങൾക്ക് ഇവയുടെ തലയും കൊക്കും വളരെയധികം ഉപയോഗിക്കുന്നു. സംസ്കൃത സാഹിത്യത്തിലും ഇവയെക്കുറിച്ച് പരാമർശമുണ്ട്.

അമിതമായ വേട്ടയാടലും ആവാസവ്യവസ്ഥാശോഷണവും ഇവയുടെ വംശനാശഭീഷണി ഉയർത്തിയിരിക്കുകയാണ്. IUCNന്റെ വംശനാശഭീഷണി നേരിടുന്ന ജന്തുക്കളുടെ ചുവന്ന പട്ടികയിൽ നാശോന്മുഖമായേക്കാവുന്ന അവസ്ഥയിലുള്ളയുടെ (Vulnerable) വിഭാഗത്തിലാണ് ഈ വേഴാമ്പലുകളെ പെടുത്തിയിരിക്കുന്നത്. ഇന്ത്യൻ വന്യജീവിസംരക്ഷണ നിയമത്തിന്റെ ഉയർന്ന പട്ടികയായ ഷെഡ്യൂൾ-1ൽ ഉൾപ്പെടുത്തി സംരക്ഷിച്ചിട്ടുണ്ട്.

ഗവൺമെന്റും മറ്റു സന്നദ്ധസംഘടനകളും ചേർന്ന് ആദിവാസി വിഭാഗങ്ങളെ ബോധവത്കരിയ്ക്കുകയും അവരുടെ പരമ്പരാഗത ഉത്സവങ്ങൾക്ക് കൃത്രിമമായ വേഴാമ്പൽ കൊമ്പുകളും തൂവലുകളും ലഭ്യമാക്കുകയും ചെയ്യുന്നുണ്ട്. വൈൽഡ് ലൈഫ് ട്രസ്റ്റ് ഓഫ് ഇന്ത്യ മുതലായ സന്നദ്ധ സംഘടനകളും ഈ മേഖലയിൽ പ്രവർത്തിക്കുന്നു.



</doc>
<doc id="351101" url="https://ml.wikipedia.org/wiki?curid=351101" title="മില്ലാർഡ് ഫിൽമോർ">
മില്ലാർഡ് ഫിൽമോർ

അമേരിക്കൻ ഐക്യനാടുകളുടെ 13ആമത്തെ പ്രസിഡന്റായിരുന്നു മില്ലാർഡ് ഫിൽമോർ (Millard Fillmore ). 1850 മുതൽ 1853വരെ അമേരിക്കയുടെ പ്രസിഡന്റായ മില്ലാർഡ് അമേരിക്കയിലെ വിഗ് പാർട്ടിയിൽ നിന്നുള്ള അവസാനത്തെ പ്രസിഡന്റായിരുന്നു. പശ്ചിമ ന്യൂയോർക്ക് സ്‌റ്റേറ്റിൽ നിന്നുള്ള ഒരു അഭിഭാഷകനായിരുന്നു മില്ലാർഡ്.


</doc>
<doc id="351105" url="https://ml.wikipedia.org/wiki?curid=351105" title="പഞ്ചപാണ്ഡവർ">
പഞ്ചപാണ്ഡവർ

പഞ്ചപാണ്ഡവർ 1980 ൽ നിർമ്മിക്കപ്പെട്ട നടരാജൻ സംവിധാനം ചെയ്ത ഒരു പുറത്തിങ്ങാത്ത മലയാള ചിത്രമാണ്. മലയാള സിനിമയിലെ ആക്ഷൻ ഹീറോയായിരുന്ന ജയൻ അഭിനയിച്ചു പൂർത്തിയാക്കിയതും റിലീസ് ചെയ്യാത്തതുമായ ബ്ലാക്ക് & വൈറ്റ് ചിത്രമാണിത്. 

പഞ്ചാപണ്ഡവർ അഞ്ചു സുഹൃത്തുക്കളുടെ കഥയാണ്. ജയൻ, രാഘവൻ, പൂജപ്പുര രവി, ചാക്യാർ രാജൻ, ബാലാജി എന്നിവർ അവതരിപ്പിച്ച കഥാപാത്രങ്ങൾ ജോലി തേടി മുംബെയിൽ എത്തുന്നു. സുന്ദരിയായ ഒരു നഴ്സ് അവിടെ അവർക്കു സഹായം ചെയ്യുന്നു. പിന്നീട് എല്ലാവരും മനസ്സിലാക്കുന്നു ഓരോരുത്തരും നഴ്സിനെ വിവാഹം കഴിക്കാൻ ആഗ്രഹിക്കുന്നു. സൌമിനിയാണ് നായികയെ അവതരിപ്പിച്ചത്.


പഞ്ചപാണ്ഡവർ 38 വർഷങ്ങൾക്കു ശേഷവും ലാബിലെ പെട്ടിയിൽ വിശ്രമിക്കുന്നു. സിനിമയുടെ നെഗറ്റീവ് ചെന്നൈയിലെ പ്രസാദ് കളർ ലാബിലാണ് സൂക്ഷിച്ചിരിക്കുന്നത്. സിനിമയുടെ നിർമ്മാതാക്കളായ നടരാജ് അസോസിയേറ്റസും വിതരണക്കാരായ സഫയർ ഫിലിംസും തമ്മിലുള്ള തർക്കങ്ങളും കോടതി നടപടികളും അതോടൊപ്പം അക്കാലത്ത് കളർ ചിത്രങ്ങളുടെ തള്ളിക്കയറ്റവും സിനിമയുടെ റിലീസിനെ പ്രതികൂലമായി ബാധിച്ചു. പ്രശസ്തായ പല വ്യക്തികളും പിന്നീട് സിനിമയുടെ റിലീസിനായി പരിശ്രമിച്ചിരുന്നുവെങ്കിലും അജ്ഞാതമായ കാരണങ്ങളാൽ ഇപ്പോഴും ചിത്രം വെളിച്ചം കാണാതെ പെട്ടിയിലുറങ്ങുന്നു. ഒരു ദിവസം ചിത്രം വെളിച്ചം കാണുമെന്നു തന്നെയാണ് കേരളത്തിലെ ജയൻഫാൻസ് ഇപ്പോഴും വിശ്വസിക്കുന്നത്. അന്നത്തെക്കാലത്ത് മുംബൈയിൽ ചിത്രീകരിച്ച ചിത്രത്തിലെ അതുല്യമായ സ്റ്റണ്ട് സീനുകളെക്കുറിച്ച് (ജയനെ പ്രശസ്ത്നാക്കിയത് ഇത്തരം ഡ്യൂപ്പില്ലാതെയുള്ള സ്റ്റണ്ട് സീനുകളായിരുന്നു) വാർത്തകളുണ്ടായിരുന്നു.


</doc>
<doc id="351108" url="https://ml.wikipedia.org/wiki?curid=351108" title="എൽ.വി. ഹരികുമാർ">
എൽ.വി. ഹരികുമാർ

പ്രമുഖ മലയാള സാഹിത്യകാരനും സാംസ്കാരികപ്രവർത്തകനും നിരവധി സാഹിത്യ സംബന്ധമായ ലേഖനങ്ങളുടെ രചയിതാവുമാണ് എൽ. വി. ഹരികുമാർ. 2005-ൽ മികച്ച ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം നേടിയ പനമ്പിള്ളി ഗോവിന്ദമേനോൻ (ചരിത്രവഴിയിലെ ദീപശിഖ) എന്ന ഗ്രന്ഥത്തിന്റെ രചയിതാവാണ് അദ്ദേഹം.

1968-ൽ തിരുവനന്തപുരത്ത് കരമന, നെടുങ്കാട്ടിൽ ജനനം. നെടുംകാട് ഗവൺമെന്റ് യു. പി. സ്കൂൾ, എസ്. എം. വി. സ്കൂൾ, തിരുവനന്തപുരം ഗവണ്മെന്റ് ആർട്സ് കോളേജ് എന്നിവിടങ്ങളിൽ വിദ്യാഭ്യാസം.


</doc>
<doc id="351109" url="https://ml.wikipedia.org/wiki?curid=351109" title="വാൽഡെസ്, അലാസ്ക">
വാൽഡെസ്, അലാസ്ക

വാൽഡെസ്-കൊർഡോവ സെൻസസ് ഏരിയായിലുള്ള അലാസ്ക സംസ്ഥാനത്തെ ഒരു പട്ടണമാണ് വാൽഡെസ് പട്ടണം . 2010 ലെ സെൻസസ് പ്രകാരം 3,976 ആണ് പട്ടണത്തിലെ മൊത്തം ജനസംഖ്യ. യു.എസ്. സ്റ്റേറ്റായ അലാസ്കയിലെ ഏറ്റവും പ്രധാനപ്പെട്ട ഒരു തുറമുഖമാണ് വാൽഡെസ്. 

വാൽഡെസ് ഒരു മത്സ്യബന്ധന തുറമുഖം കൂടിയാണ്. വ്യവസായികമായും വിനോദത്തിനായുമുള്ള മീൻ പിടുത്തം ഇവിടെ നടക്കുന്നു. ഒഴുകിനടക്കുന്ന ഹിമാനികളുടെയും കടൽജീവിതത്തിലെ കാഴ്ചകൾ ആസ്വദിക്കുന്നതിനും, ആഴക്കടലിലെ മീൻപിടുത്തം ആസ്വദിക്കുന്നതിനുമായും ഹിമപ്പരപ്പിലൂടെ വീതികുറഞ്ഞ നീണ്ട ഹിമാദുകം ഉപയോയിച്ചു തെന്നിപ്പായുന്നതിനുമായി അനേകം ആളുകൾ ഇവിടേയ്ക്ക് എത്തിച്ചേരാറുണ്ട്. ഇത് വാൽഡെസിലെ ടൂറിസത്തെ ഒട്ടേറേ സഹായിക്കുന്നു. ട്രാൻസ്-അലാസ്ക പൈപ്പ് ലൈനിൽ നിന്നുള്ള എണ്ണ കപ്പലുകളിലേയ്ക്ക് നിറയ്ക്കുന്നത് വാൽഡെസ് ഓയിൽ ടെർമിനൽ മുഖേനയാണ്. റിച്ചാർഡ്സണ് ഹൈവേ വാൽഡെസ് പട്ടണത്തെ അലാസ്കയുടെ അന്തർഭാഗവുമായി കൂട്ടിയിണക്കുന്നു.വാൽഡെസ് വിമാനത്താവളത്തിൽ നിന്നും റാവൻ (Ravn ) അലാസ്ക എയർലൈൻസ് മറ്റു നഗരങ്ങളിലെയ്ക്കു സർവ്വീസ് നടത്തുന്നു. ഹെലി-സ്കീയിംഗിന് പ്രസിദ്ധമാണ് വാൽഡെസ്. 1990 കളിൽ വേൾഡ് എക്സ്ട്രീം സ്കീയിംഗ് ചാമ്പ്യൻഷിപ്പിന് നഗരം ആഥിത്യം വഹിച്ചിട്ടുണ്ട്. 5 ഹെലി-സ്കീയിംഗ് സജ്ജീകരണ കേന്ദ്രങ്ങൾ വാൽഡെസിലുണ്ട്. 

1790 ൽ സ്പാനീഷ് നാവികസേനയുടെ തലവനായ അൻറോണിയെ വാൽഡെസ് വൈ. ഫെർനാൻഡസ് ബാസെൻ Antonio Valdés y Fernández Bazán ന്റെ പേരിൽ നിന്നാണ് പട്ടണത്തിന് വാൽഡെസ് എന്ന പേരു ലഭിച്ചത്. 

വാൽഡെസിന്റെ അക്ഷാംശ രേഖാംശങ്ങൾ 61°7′51″N 146°20′54″W ആണ്. യുണൈറ്റഡ് സ്റ്റേറ്റ്സിലെ സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ മുഴുവൻ വിസ്തൃതി 277.1 സ്ക്വയർ മൈലാണ്.


</doc>
<doc id="351110" url="https://ml.wikipedia.org/wiki?curid=351110" title="താജ് വിവാന്ത">
താജ് വിവാന്ത

2010 സെപ്റ്റംബറിൽ രാകേഷ് സർണ എംഡിയും സിഇഒയുമായി സ്ഥാപിച്ച ഇന്ത്യൻ ഹോട്ടൽ ചെയിനാണ് വിവാന്ത ബൈ താജ്. താജ് ഗ്രൂപ്പിന്റെ അനുബന്ധ സ്ഥാപനമായ ദി ഇന്ത്യൻ ഹോട്ടൽസ്‌ കമ്പനി ലിമിറ്റഡിന്റെ ഭാഗമാണ് താജ് വിവാന്ത. 

താജ് ഗ്രൂപ്പിന്റെ അനുബന്ധ സ്ഥാപനമായ ദി ഇന്ത്യൻ ഹോട്ടൽസ്‌ കമ്പനി ലിമിറ്റഡിന്റെ പുതിയ ബ്രാൻഡ്‌ ആണ് താജ് വിവാന്ത. ഈ ബ്രാൻഡ്‌ വന്നതിടെ 19 ഹോട്ടലുകൾ ഈ ബ്രാൻഡിന്റെ കീഴിലായി. അവരുടെ മുൻപത്തെ സംരംഭമായ ദി ഗേറ്റ് വേ ഹോട്ടൽസിന്റെ വിജയത്തിനു പിന്നാലെയാണ് ഈ ബ്രാൻഡ്‌ കൊണ്ടുവന്നത്. ഏറ്റവും മുന്തിയ ഗണത്തിൽപ്പെട്ട ആഡംബര ഹോട്ടലുകളായാണ് വിവാന്ത ബൈ താജ് ബ്രാൻഡ്‌ ചെയ്യപ്പെടുന്നത്.

മഹാത്മാഗാന്ധി റോഡ്‌ 
വൈറ്റ്ഫീൽഡ് – ഇന്റർനാഷണൽ ടെക് പാർക്ക്‌, ബാംഗ്ലൂർ (ഐടിപിബി)
യശ്വന്ത്പൂർ
ബാംഗ്ലൂർ എയർപോർട്ട്

കന്നെമര
ഫിഷർമാൻസ് കോവ്

മുൻ സൂര്യ ഇന്റർനാഷണൽസ് (5 സ്റ്റാർ), റേസ് കോർസ്, കോയമ്പത്തൂർ 
റെസിഡൻസി

മടികേരി 

സൂരജ്കുണ്ട് റോഡ്

ഫോർട്ട്‌ ആഗോഡ – നോർത്ത് ഗോവ
ഹോളിഡേ വില്ലേജ് – നോർത്ത് ഗോവ
പനാജി – നോർത്ത് ഗോവ

ഖനപര (ജി. എസ്. റോഡ്‌)

ബീഗംപെട്ട്

ഹരി മഹൽ

ബേക്കൽ 
കോവളം – തിരുവനന്തപുരം
കുമരകം
മലബാർ - കൊച്ചി
തിരുവനന്തപുരം

ഗോംട്ടി നഗർ

താജ് പ്രസിഡന്റ്‌ / താജ് ഹരി
അംബാസഡർ

വിവാന്ത
ഗേറ്റ് വേ

സവായ് മധോപൂർ

ദാൽ വ്യൂ 
മാൽദീവ്സ്
കോറൽ റീഫ്

ബെൻട്ടോട്ട

ലാങ്ങ്കവി


താജ് കന്നിമര

</doc>
<doc id="351111" url="https://ml.wikipedia.org/wiki?curid=351111" title="സാമ്പത്തികശാസ്‌ത്രത്തിനുള്ള നോബൽ സമ്മാനം">
സാമ്പത്തികശാസ്‌ത്രത്തിനുള്ള നോബൽ സമ്മാനം

ആൽഫ്രഡ് നോബലിന്റെ സ്മരണാർത്ഥം ധനതത്ത്വശാസ്ത്രരംഗത്തെ മികച്ച സേവനങ്ങൾക്ക് നല്കുന്ന പുരസ്കാരമാണ് ""ആൽഫ്രഡ് നോബലിന്റെ സ്മരണാർത്ഥം സാമ്പത്തികശാസ്ത്രത്തിനുള്ള സ്വെറിഗ്സ് റിക്സ്ബാങ്ക് സമ്മാനം"" എന്ന ഔദ്യോഗികനാമത്തിലറിയപ്പെടുന്ന, സാമ്പത്തികശാസ്ത്രത്തിനുള്ള നോബൽസമ്മാനം. (ഇംഗ്ലീഷ്:The Sveriges Riksbank Prize in Economic Sciences in Memory of Alfred Nobel, സ്വീഡിഷ്: Sveriges riksbanks pris i ekonomisk vetenskap till Alfred Nobels minne) 1969 മുതൽ വർഷംതോറും റോയൽ സ്വീഡിഷ് അക്കാദമി ധനതത്ത്വശാസ്ത്രരംഗത്തെ ഗവേഷകർക്ക് ഈ പുരസ്കാരം നല്കിവരുന്നു. 

1969ൽ ആദ്യത്തെ ധനതത്ത്വശാസ്ത്ര നോബൽസമ്മാനത്തിന് അർഹരായത് റെയ്ഗ്നർ ഫ്രിഷ്, ജാൻ ടിൻബെർഗൻ എന്നിവരാണ്. പുരസ്കാരം നേടുന്ന ഓരോരുത്തർക്കും മെഡലും ബഹുമതിപത്രവും പണവും സമ്മാനമായി നല്കുന്നു. 
വാസ്തവത്തിൽ ആൽ‌ഫ്രഡ് നോബൽ ഏർപ്പെടുത്തിയ അഞ്ചു നോബൽ സമ്മാനങ്ങളിൽ ഉൾപ്പെട്ടതായിരുന്നില്ല സാമ്പത്തികശാസ്ത്രത്തിനുള്ള നോബൽസമ്മാനം. ഇങ്ങനെയൊരു സമ്മാനത്തെക്കുറിച്ച് അദ്ദേഹം തന്റെ വിൽപത്രത്തിൽ പറഞ്ഞിട്ടില്ലായിരുന്നു. 1968-ൽ സ്വീഡിഷ്‌ ബാങ്കായ സ്വെറിഗ്‌സ്‌ റിക്സ്ബാങ്ക്‌, അവരുടെ 300ാം വാർഷികത്തിൽ നോബലിനോടുള്ള ആദരസൂചകമായി നോബലിന്റെ പേരിൽ സാമ്പത്തികശാസ്‌ത്രത്തിനുള്ള നോബൽ സമ്മാനം കൂടി ചേർത്തു. സാമ്പത്തികശാസ്‌ത്രത്തിലെ നോബൽ സമ്മാനജേതാവിനെ തെരഞ്ഞെടുക്കാനുള്ള ഉത്തരവാദിത്തം കൂടി റോയൽ സ്വീഡിഷ്‌ അക്കാദമി ഓഫ്‌ സയൻസിൽ നിക്ഷിപ്‌തമാണ്‌. നോബലിന്റെ മരണവാർഷികദിനമായ ഡിസംബർ 10-ന് സ്റ്റോക്ക്‌ഹോമിൽ വച്ചാണ് ഈ അവാർഡ് നൽകുന്നത്.
സാമ്പത്തികശാസ്ത്രത്തിനുള്ള നോബൽ സമ്മാനം നേടിയവരുടെ പട്ടിക.


</doc>
<doc id="351112" url="https://ml.wikipedia.org/wiki?curid=351112" title="റാങ്കെൽ, അലാസ്ക">
റാങ്കെൽ, അലാസ്ക

പട്ടണവും ബറോയൂം ഒന്നിച്ചുകൂടിയ റാങ്കെൽ, യുഎസ്. സ്റ്റേറ്റായ അലാസ്കയിലെ പട്ടണമാണ്. 2010 ലെ ജനസംഖ്യാകണക്കുകൾ പ്രകാരം പട്ടണത്തിലെ ജനസംഖ്യ 2,369 ആണ്. 2008 മെയ് മാസം 30 ന് പട്ടണം ഒരു യൂണിഫൈഡ് ഹോം റൂൾ ബറോയായി പുനസംഘടിപ്പിക്കപ്പെട്ടു. പുനസംഘടിപ്പിക്കുന്നതിനു മുമ്പ് റാങ്കെൽ പട്ടണം റാങ്കെൽ-പീറ്റേഴ്സ്ബർഗ്ഗ് സെൻസസ് ഏരിയായിലുൾപ്പെട്ടിരുന്നു (ഇപ്പോൾ പീറ്റേഴ്സ്ബർഗ്ഗ് സെൻസസ് ഏരിയ). യൂറോപ്യൻ ഈ ദേശത്തു വരുന്നതിന് നൂറ്റാണ്ടുകൾക്കു മുമ്പ് ട്ലിൻഗിറ്റ് ആദിമ നിവാസികൾ ഇവിടെ അധിവസിച്ചു വന്നിരുന്നു.

റാങ്കെൽ ദ്വീപിന് വട്ക്കുപടിഞ്ഞാറു മൂലയ്ക്കു സ്ഥിതി ചെയ്യുന്ന ഈ പട്ടണത്തിന്റ അക്ഷാംശ രേഖാംശങ്ങൾ 56°28′15″N 132°22′36″W ആണ്. കോപ്പന് ക്ലൈമറ്റ് ക്ലാസിഫിക്കേഷൻ അനുസരിച്ച് റാങ്കെൽ ഒരു ഓഷ്യാനിക് ക്ലൈമറ്റ് ഏരിയയാണ്.


</doc>
<doc id="351114" url="https://ml.wikipedia.org/wiki?curid=351114" title="നീംറാണ ഹോട്ടൽസ്‌">
നീംറാണ ഹോട്ടൽസ്

തകർന്ന് കിടക്കുന്ന കെട്ടിടങ്ങളെ പുതുക്കിപണിത് അവയെ പൈതൃക ഹോട്ടലാക്കുന്നതിൽ പ്രശസ്തരാണ് നീംറാണ ഹോട്ടൽസ്‌. ഗംഗയുടെ തീരത്തുള്ള നീംറാണ ഗ്ലാസ്ഹൗസ് ഇതിനൊരു ഉദാഹരണമാണ്. 

1991-ൽ അമൻ നാഥും ഫ്രാൻസിസ് വാക്സിയർഗുമാണ് നീംറാണ ഹോട്ടൽസ്‌ ആരംഭിച്ചത്. ഡൽഹി യൂണിവേഴ്സിറ്റിയിൽ മിഡീവൽ ഇന്ത്യൻ ചരിത്ര ബിരുദാനന്തര ബിരുദ വിദ്യാർത്ഥിയായിരുന്നു അമൻ, ഫ്രെഞ്ചുകാരനായ വാക്സിയർഗ് 1969 മുതൽ ഇന്ത്യയിലാണ് ജീവിക്കുന്നത്. ദി പെയിന്റ്റെഡ് ഫ്രെസ്കോസ് ഓഫ് ശെഖാവതിക്ക് വേണ്ടി ചുവർ ഫ്രെസ്കോകൾ വീക്ഷിച്ചുകൊണ്ടിരുന്ന സമയത്ത് പതിനഞ്ചാം നൂറ്റാണ്ടിൽ രാജസ്ഥാനിലെ ആരവല്ലി നിരകളിലുള്ള നീംറാണ കോട്ട കാണാനിടയായി. പ്രാദേശിക മൂപ്പനായ നിമോല മിയോ ആണ് ഈ കോട്ട പണിതത്, കഴിഞ്ഞ 40 വർഷമായി തകർന്നു കിടക്കുകയായിരുന്നു. 1986-ൽ 700,000 രൂപയ്ക്ക് അവർ ഈ കോട്ട വാങ്ങി പുതുക്കിപണിതു, 1991-ൽ 12 മുറികളുള്ള ഹോട്ടലായി തുറന്നു. ഈ നവീകരണത്തിനു ശേഷം 2002-ൽ ഇന്ത്യൻ സാഹിത്യത്തെ കുറിച്ചുള്ള അന്താരാഷ്‌ട്ര ഉത്സവത്തിനും, മാസ്റ്റർമൈൻഡ് ഇന്ത്യ, വിവിധ ഇന്ത്യൻ വിവാഹങ്ങൾ എന്നിവയ്ക്കും ഹോട്ടൽ വേദിയായി. 

തകർന്ന കെട്ടിടങ്ങളിൽ നവീകരണങ്ങൾ നടത്തി പ്ലംബിംഗ്, എ.സി മുതലായ സൗകര്യങ്ങൾ ചേർക്കുകയും ചെയ്തെങ്കിലും, ഇവയെല്ലാം പഴയകാല രൂപകൽപ്പനയെ കോട്ടം വരുത്താതെയാണ് ചെയ്തിരിക്കുന്നത്. രൂപകൽപ്പനയ്ക്ക് പ്രാധാന്യം നൽകാനായി തങ്ങളുടെ ഹോട്ടലുകളെ നോൺ - ഹോട്ടൽ എന്നാണ് നീംറാണ ഹോട്ടൽസ്‌ വിശേഷിപ്പിക്കുന്നത്. ഘട്ടം ഘട്ടമായാണ് കെട്ടിടങ്ങളുടെ നവീകരണം നടത്തുന്നത്, നവീകരിച്ച ഭാഗത്ത് ലഭിക്കുന്ന വരുമാനംകൊണ്ടാണ് മറ്റു ഭാഗങ്ങൾ നവീകരിക്കുന്നത്. മാത്രമല്ല പ്രാദേശികമായി ലഭിക്കുന്ന നിർമ്മാണ സാമഗ്രികളും തൊഴിലാളികളുമാണ് അവർ ഉപയോഗിക്കുന്നത്, അതുവഴി ചെലവ് കുറയുന്നു. കേവലം 2 – 3 വർഷം കൊണ്ട് നീംറാണ ഹോട്ടൽസ്‌ ബ്രേക്ക്‌ ഈവനിൽ എത്തുന്നു, മറ്റു ഹോട്ടലുകൾ 7 മുതൽ 8 വർഷം വരെ എടുക്കുന്ന സമയത്താനിത്.
2011-ൽ നീംറാണ ഹോട്ടൽസിന് 17 സ്ഥലങ്ങളിലായി 25 കെട്ടിടങ്ങളുണ്ട്, മാത്രമല്ല അവരുടെ വരുമാനം 300 മില്യൺ ഇന്ത്യൻ രൂപ (4.5 മില്യൺ യുഎസ് ഡോളർ) കടന്നു.

നവീകരിക്കപ്പെട്ട തകർന്ന് കിടന്ന കെട്ടിടങ്ങളിലും കോട്ടകളിലും ഇവയും ഉൾപ്പെടുന്നു:




</doc>
<doc id="351122" url="https://ml.wikipedia.org/wiki?curid=351122" title="സേതു">
സേതു

സേതു എന്നത് കൊണ്ട് ഉദ്ദേശിക്കുന്നത്: 




</doc>
<doc id="351124" url="https://ml.wikipedia.org/wiki?curid=351124" title="ഹുവാങ്ഹിടൈറ്റൻ">
ഹുവാങ്ഹിടൈറ്റൻ

മാക്രോനർനിയ എന്ന ജീവശാഖയിൽ പെട്ട ഒരു ദിനോസർ ജെനുസ് ആണ് ഹുവാങ്ഹിടൈറ്റൻ . തുടക്ക ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിട്ടുള്ളത് ചൈനയിൽ നിന്നും ആണ്. സസ്യഭോജികൾ ആയിരുന്നു ഇവ . ടൈപ്പ് സ്പീഷീസ് പേര് Huanghetitan liujiaxiaensis നല്കിയത് 2006 -ൽ ആണ് . പേരിന്റെ അർഥം മഞ്ഞ പുഴയുടെ ടൈറ്റൻ എന്നാണ്. രണ്ടു ഉപവർഗ്ഗങ്ങൾ ആണ് ഇവയ്ക്ക് ഇപ്പോൾ നിലവിൽ ഉള്ളത് .

2004 ൽ ആണ് ഇവയുടെ ഫോസിൽ ഖനനം ചെയ്തത് . 2006 ൽ വർഗ്ഗീകരണവും നടന്നു. ഫോസിൽ ആയി കിട്ടിയിട്ടുള്ള ഭാഗങ്ങൾ ഇവയാണ് , രണ്ടു നട്ടെല്ലിന്റെ ഭാഗം , ഇടുപ്പെല്ലിന്റെ ഭാഗം , വാരി എല്ലുകൾ , തോൾ പലക.

ഇവയുടെ വാരി എല്ലിന് 3 മീറ്റർ നീളം ആണ് കണക്കാക്കിയിട്ടുള്ളത് ഇത് വെച്ച് നോക്കുംപ്പോൾ ഇന്നേ വരെ ഭൂമിയിൽ ജീവിച്ചവയിൽ ഏറ്റവും ബ്രഹുത്തായ ശരീരം ഉള്ള ജീവി ആവും ഇവ. ഏഷ്യയിൽ നിന്നും കണ്ടെത്തിയതിൽ വെച്ച് ഏറ്റവും വലിയ ദിനോസറുകളുടെ കൂട്ടത്തിൽ ആണ് ഇവ പെടുക .

സോറാപോഡ് കുടുംബത്തിൽപെട്ട പെട്ട ദിനോസർ ജെനുസ് ആണ് ഹുവാബിസോറസ് .


</doc>
<doc id="351129" url="https://ml.wikipedia.org/wiki?curid=351129" title="വെള്ളപ്പുള്ളിമുളസ്രാവ്">
വെള്ളപ്പുള്ളിമുളസ്രാവ്

തീര കടൽവാസിയായ ഒരു മൽസ്യമാണ് വെള്ളപ്പുള്ളിമുളസ്രാവ് അഥവാ Whitespoted Bamboo Shark (Whitespoted Bamboo Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

ഒരു മീറ്റർ വരെ നീളം വെക്കുന്ന ചെറിയ സ്രാവാണ് ഇവ. തവിട്ടു നിറത്തിൽ ഉള്ള ശരീരത്തിൽ വെള്ള യും ഇരുണ്ട നിറത്തിലും ഉള്ള പുള്ളികൾ കാണാം . ശരീരത്തെ ചുറ്റി ഇരുണ്ട നിറത്തിൽ ഉള്ള വലയങ്ങളും ഉണ്ട്. 

പവിഴ പുറ്റുകളുടെ മദ്ധ്യേ ആണ് ഇവയുടെ ഇഷ്ട വാസ സ്ഥലം . പസിഫിക് സമുദ്രത്തിലെ പവിഴ പുറ്റുകളിൽ ആണ് ഇവയെ സാധാരണ കാണുന്നത്. രാത്രി സഞ്ചാരികൾ ആയ സ്രാവാണ് .

ചിലോസിസിലിയം എന്ന ജെനുസിൽ ഉള്ള ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് . മുട്ടയിടുന്ന ഇനത്തിൽ പെട്ട സ്രാവാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="351134" url="https://ml.wikipedia.org/wiki?curid=351134" title="ദ ഗോൾഡൺ നോട്ട്ബുക്ക്">
ദ ഗോൾഡൺ നോട്ട്ബുക്ക്

ബ്രിട്ടിഷ്ക്കാരിയും നോബേൽ സാഹിത്യ ജേതാവുമായ ഡോറിസ് ലെസ്സിംഗിന്റെ നോവലാണ് ദ ഗോൾഡൺ നോട്ട്ബുക്ക് (The Golden Notebook). 1962ലാണ് ഇത് പ്രസിദ്ധീകൃതമായത്.

രണ്ടാം ലോകയുദ്ധാന്തര പശ്ചാത്തലത്തിൽ രചിക്കപ്പെട്ട ഈ നോവലിൽ യുദ്ധങ്ങളുടെ നിരർഥതയും, സ്റ്റാലിനിസത്തിന്റെ ഗതിയും , കമ്മ്യൂണിസ്റ്റ് ആശയങ്ങളും, ബ്രിട്ടിഷ് കമ്മ്യൂണിസ്റ്റ് പാർട്ടിയും, പുതുതായി രൂപം കൊണ്ടുവരുന്ന ഫെമിനിസവും എല്ലാം സജീവ ചർച്ചാ വിഷയമാവുന്നു. 1923നു ശേഷം രചിക്കപ്പെട്ടിട്ടൂള്ള ഏറ്റവും മികച്ച നൂറ് ഇംഗ്ലീഷ് നോവലുകളൂടെ കൂട്ടത്തിൽ ടൈം മാഗസിൻ 2005ൽ ഈ കൃതിയും ഉൾപ്പെടുത്തിയിരുന്നു.
അന്ന ഫ്രീമാൻ വൾഫ് (Anna Freeman Wulf) എന്ന ഒരു പുത്തൻ എഴുത്തുക്കാരിയുടെ ജീവിതവും അനുഭവങ്ങളും ചിന്തകളും അവതരിപ്പിക്കുന്നതാണ് നോവൽ. രണ്ടാം ലോകയുദ്ധക്കാലത്ത് റോഡേഷ്യയിൽ കഴിഞ്ഞ അന്ന പിന്നീട് ഇംഗ്ലണ്ടിലേക്ക് കുടിയേറുന്നു.വിവാഹ മോചിതയായ അന്ന അവളുടെ കൗമാരിക്കാരി മകൾ ജാനറ്റിനു സിം.
ഗിൾ മദറാണ്. 

കഥയുടെ മുക്കാൽ ഭാഗവും അന്നയുടെ നാലു ഡൈറികളും അവയുടെ ഉള്ളടക്കവുമാണ്. ബ്ലൂ, യെല്ലൊ,ബ്ലാക്ക്, റെഡ് എന്നീ നോട്ടുബുക്കുകളൾ അന്നയുടെ ജീവിതത്തിന്റെ ഓരോ ഘട്ടത്തെയോ, ചിന്തകളേയോ അടക്കം ചെയ്തിരിക്കുന്നു.

ബ്ലൂ നോട്ട്ബുക്ക് അവളുടെ സ്വകാര്യ ഡൈയിറിയാണ്.അവളുടെ സ്വപ്നങ്ങളും, സ്മരണകളും, വൈകാരിക ജീവിതവും എല്ലാമാണ് അവിടെ കാണുന്നത്.
യെല്ലൊ നോട്ട്ബുക്ക് അന്ന ഇപ്പോൾ രചിച്ചുകൊണ്ടിരിക്കുന്ന നോവലിനുള്ള ആശയങ്ങളും ഡ്രാഫ്റ്റും ഉൾക്കൊള്ളുന്നു

ബ്ലാക്ക് ബുക്ക് അന്നയുടെ ആഫ്രിക്കൻ ( റോഡേഷ്യ ) ജീവിതവും എഴുത്തുക്കാരിയായി തുടങ്ങിയ കാലവും ഉൾക്കൊള്ളുന്നു.
റെഡ് ബുക്ക് അന്നയുടെ കമ്മ്യൂണിസ്റ്റായ ജീവിതവും രാഷ്ട്രീയ ചിന്തകളും കുറിച്ചിരിക്കുന്ന ഇടമാണ്.
ഈ ബുക്കുകളെലാം കൂടി കോർത്തിണക്കികൊണ്ട് സ്വർണ്ണ കളറുള്ള ഒരു നോട്ട് ബുക്കിലാക്കാനുള്ള ശ്രമമാണ് നോവലിന്റെ ഒടുവിൽ നാം കാണുക.
ധാരാളം കാലിക വിഷയങ്ങൾ ഈ നോവൽ കൈകാര്യം ചെയ്യുന്നു.ഇവയിൽ പ്രധാനപ്പെട്ട ചിലത്:
ശീതയുദ്ധം
സ്റ്റാലിനിസം
ആണവനശീകരണ ഭീഷണി
വനിത വിമോചനം
ജോലിസ്ഥലത്തുള്ള സംഘർഷങ്ങൾ
പ്രണയം
മാതൃത്തം
രാഷ്ട്രീയം


</doc>
<doc id="351136" url="https://ml.wikipedia.org/wiki?curid=351136" title="അംഗഭംഗം (ഭാഷാശാസ്ത്രം)">
അംഗഭംഗം (ഭാഷാശാസ്ത്രം)

മൂലദ്രാവിഡത്തിലെ ഒരു ശാഖ മലയാളമായി പരിണമിച്ചപ്പോൾ ചില പദങ്ങൾക്ക് അക്ഷരലോപം (syncopation) തുടങ്ങിയ ചില വൈരൂപ്യങ്ങൾ വന്നതിനെ കുറിക്കുവാൻ എ.ആർ. രാജരാജവർമ്മ കൊടുത്തിരിക്കുന്ന സംജ്ഞ ആണ്‌ അംഗഭംഗം. കൊടുന്തമിഴ് പരിണമിച്ചാണ്‌ മലയാള ഭാഷ ഉണ്ടായത് എന്ന വാദത്തെ സാധൂകരിക്കാനായി അവതരിപ്പിച്ച ആറു നയങ്ങളിൽ ഒന്നാണിത്. തമിഴിലെ ഉദ്ദേശിക, സംബന്ധിക പദങ്ങൾക്ക് അംഗഭംഗം സംഭവിച്ച് മലയാള വാക്കുകളായി പരിണമിച്ചു. പഴയ ചില പ്രകൃതിപ്രത്യയങ്ങൾക്കാണ് ഈ മാറ്റമുണ്ടായത്. ആദിയും അന്തവും നഷ്ടപ്പെട്ട രീതിയിൽ കാണപ്പെടുന്ന ഇത്തരം ശബ്ദങ്ങളുടെ ആഗമത്തെക്കുറിച്ച് ഭിന്നാഭിപ്രായങ്ങളാണുള്ളത്. ഉദാഹരണമായി 'ക്കു' എന്ന വിഭക്തി പ്രത്യയം 'ഉ' എന്നും, 'ഉടയ' എന്നത് 'ഉടെ-ടെ' എന്നും ചുരുങ്ങിയിരിക്കുന്നു. പ്രകൃതിക്കുണ്ടാകുന്ന അംഗഭംഗത്തിന്, പെയർ > പേർ; ആകും > ആം എന്നിവ ഉദാഹരണങ്ങൾ ആണ്‌. 



</doc>
<doc id="351137" url="https://ml.wikipedia.org/wiki?curid=351137" title="പിക്സെൽ സ്മാർട്ഫോൺ">
പിക്സെൽ സ്മാർട്ഫോൺ

ഗൂഗിൾ രൂപകല്പന ചെയ്ത് എച്ച്ടിസി കോർപറേഷൻ നിർമിച്ച ആൻഡ്രോയിഡ് സ്മാർട്‌ഫോണുകൾ ആണ് പിക്സെൽ, പിക്സെൽ എക്സ് എൽ എന്നിവ.
ഒക്ടോബർ 4, 2016 ന് ആണ് ഗൂഗിൾ ഈ രണ്ടു ഫോണുകൾ അവതരിപ്പിച്ചത്. 
ഗൂഗിൾ പിക്സെൽ നിരയിലെ ആദ്യ സ്മാർട്‌ഫോണുകളായ പിക്സെൽ, പിക്സെൽ എക്സ് എൽ എന്നിവ ആൻഡ്രോയിഡ് 7.1 നോഗറ്റ് പതിപ്പുമായി പുറത്തിറങ്ങുന്ന ആദ്യ ഫോണുകളാവും.

ഗൂഗിൾ നേരത്തെ മറ്റു ഫോൺ നിർമാതാക്കളുമായി സഹകരിച്ചു നെക്സസ് നിരയിലുള്ള ഫോണുകൾ അവതരിപ്പിച്ചിരുന്നു. നെക്സസ് ഫോണുകൾ പൊതുവെ ആൻഡ്രോയിഡ് അടിസ്ഥാനമാക്കി പ്രവർത്തിക്കുന്ന ഫോണുകളുടെ ഇടയിൽ ഒരു റഫറൻസ് ഉപകരണമായി ആണ് കണക്കാക്കപ്പെടുന്നതെങ്കിലും, അതത് നിർമാതാക്കളുടെ മറ്റ്‌ ഉപകരണങ്ങളുമായുള്ള സാദൃശ്യം വ്യക്തമായിരുന്നു. എന്നാൽ പിക്സെൽ നിർമ്മിക്കുകയും വിപണിയിൽ അവതരിപ്പിക്കുകയും ചെയ്യുന്നത് ഒരു ഗൂഗിൾ ഉത്പന്നം എന്ന നിലയിലാണ്. എച്ച്ടിസിയെയാണ് നിർമ്മാണത്തിന് ചുമതലപ്പെടുത്തിരിക്കുന്നതെങ്കിലും, നിലവിലുള്ള ഒരു എച്ച്ടിസി ഉപകരണവുമായി പിക്സെലിന് ഒരു സാമ്യവുമില്ല.

നെക്സസ് ഫോണുകളിൽ നിന്ന് വ്യത്യസ്തമായി സ്റ്റോക്ക് ആൻഡ്രോയിഡ് അല്ല പിക്സെൽ ഫോണുകളിൽ ഉപയോഗിച്ചിട്ടുള്ളത്. 
ആൻഡ്രോയിഡ് 7.1 പതിപ്പ് ഉപയോഗിച്ച് പ്രവർത്തിക്കുന്ന ആദ്യ ഫോണുകളാവും ഇത്. 

പുതിയ പതിപ്പിന്റെ മേന്മകളെ കൂടാതെ ഒരു പഴ്സണൽ അസിസ്റ്റന്റ് ആയ ഗൂഗിൾ അസിസ്റ്റന്റ്, പിക്സെൽ ക്യാമറ, പിക്സെൽ ലോഞ്ചർ, തത്സമയ ചാറ്റിങ് ഉപയോഗിച്ച് ഫോൺ സംബന്ധമായ പ്രശ്നങ്ങളിൽ ഗൂഗിളിന്റെ നേരിട്ടുള്ള സഹായം ലഭിക്കുവാനുള്ള സൗകര്യം എന്നിവ പിക്സെൽ ഫോണുകളിൽ മാത്രമുള്ള സേവനങ്ങളാണ്. 
എല്ലാ പിക്സെൽ സ്മാർട്ഫോണുകൾക്കും പരിധിയില്ലാതെ ഗൂഗിൾ ഫോട്ടോസ് സൗകര്യം വിനിയോഗിക്കാൻ കഴിയും.

അലൂമിനിയം ഷാസിയും ഗ്ലാസും ഉപയോഗിച്ചാണ് പിക്സെൽ സ്മാർട്ഫോണുകൾ നിർമിച്ചിരിക്കുന്നത്. വിരലടയാളം തിരിച്ചറിയുവാനുള്ള സെൻസർ, യുഎസ്ബി ടൈപ്പ് സി കണക്റ്റർ, ക്വാൾകൊം സ്നാപ്ഡ്രാഗൺ 821 പ്രോസെസർ, 4 ജിബി റാം എന്നിവ ഇതിന്റെ പ്രത്യേകതയാണ്. സ്ക്രീൻ വലിപ്പത്തിലാണ് രണ്ടു ഫോണുകളും തമ്മിലുള്ള വ്യതാസം. അടിസ്ഥാന പതിപ്പിലും എക്സ് എൽ പതിപ്പിലും യഥാക്രമം 5 ഇഞ്ച് 1080p യും 5.5 ഇഞ്ച് 1440p അമോളേഡ് ഡിസ്പ്ലേ ആണ് ഉള്ളത്. രണ്ടു ഫോണുകളും 32ജിബിയും 128 ജിബി പതിപ്പുകളിൽ ലഭ്യമാണ്. 
12 മെഗാപിക്സെൽ പിൻ കാമറയാണ് പിക്സെൽ ഫോണുകളിൽ ഉള്ളത്.


</doc>
<doc id="351139" url="https://ml.wikipedia.org/wiki?curid=351139" title="കാട്ടുമുളവാലൻ">
കാട്ടുമുളവാലൻ

തടിച്ച ഉദരമുള്ള പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് കാട്ടുമുളവാലൻ .

ചിറകിലെ പൊട്ടും തടിച്ച ഉദരവും മറ്റു തുമ്പികളിൽ നിന്നും ഇവയെ തിരിച്ചറിയുവാൻ സഹായിക്കുന്നു. ഉയരം കൂടിയ കാടുകളിൽ അപൂർവ്വമായി മാത്രം കാണപ്പെടുന്നു. പശ്ചിമഘട്ടത്തിലെ പുൽമേടുകളും ചോലക്കാടുകളും നിറഞ്ഞ പ്രദേശങ്ങളാണ് ഈ തുമ്പിയുടെ ഈ ആവാസം. ചെറിയ കൂട്ടങ്ങളായിട്ടാണ് ഈ തുമ്പിയെ കാണുന്നത്. ഇളം നീല കണ്ണിന്റെ മുകൾ ഭാഗം ഇരുണ്ട നീല നിറമാണ്. കറുത്ത നിറമുള്ള പിൻ കഴുത്തിന്റെ വശങ്ങളിൽ നീല നിറത്തിലുള്ള ഓരോ പൊട്ടുകളുമുണ്ട്. ഉരസ്സിന്റെ മുകൾ ഭാഗം തിളങ്ങുന്ന കരിനീല നിറത്തിലും കീഴ്ഭാഗം ഇളം നീല നിറത്തിലുമാണ്. അതിൽ കറുത്ത വരകളും ചെറിയ പൊട്ടുകളുമുണ്ട്. കറുത്ത ഉദരത്തിന്റെ അവസാന മൂന്നു ഖണ്ഡങ്ങൾ ഇളം നീല നിറമാണ്. ചിറകുകളിൽ ഇളം ചുവപ്പ് കലർന്ന തവിട്ടു നിറമുള്ള പൊട്ടുകളുമുണ്ട്. കാഴ്ചയിൽ ആൺതുമ്പികളെപ്പോലെയാണ്. ഇവ പുൽമേടുകളിലെയും ചോലക്കാടുകളിലെയും ഒഴുക്കുള്ള ചെറിയ അരുവികളിലാണ് മുട്ടയിടാറുള്ളത്. വളരെ ചെറിയ ദൂരം മാത്രം സഞ്ചരിക്കുന്ന ഇവ പറക്കുന്നത് വളരെ മന്ദഗതിയിലാണ്.



</doc>
<doc id="351141" url="https://ml.wikipedia.org/wiki?curid=351141" title="മുള്ളേരിയ, കാസർഗോഡ്">
മുള്ളേരിയ, കാസർഗോഡ്

കേരളത്തിലെ കാസർഗോഡ് ജില്ലയിൽ സ്ഥിതിചെയ്യുന്ന ഒരു ചെറിയ പട്ടണമാണ് മുള്ളേരിയ. കാറഡുക്ക പഞ്ചായത്തിലാണ് മുള്ളേരിയ സ്ഥിതി ചെയ്യുന്നത്. കാസർഗോഡ് പട്ടണത്തിൽ നിന്നും 25 കിലോമീറ്ററും കുമ്പളയിൽ നിന്നും 30 കിലോമീറ്ററും അകലെയാണ് മുള്ളേരിയ. പ്രധാനമായും കാർഷിക വരുമനത്തെ ആശ്രയിച്ചാണ് ജനതയുടെ ജീവിതനിലവാരം പോകുന്നത്. കവുങ്ങ് കൃഷി, തെങ്ങ് കൃഷി, റബർ കൃഷി മുതലായവയാണു പ്രധാന കാർഷികമേഖല.
ഇവിടെ വിവിധ ഭാഷകൾ സംസാരിക്കുന്നു.കന്നട,മലയാളം,തുളു,മറാട്ടി,കൊങ്കണി മുതലായ ഭാഷകളാണ് മുഖ്യമായും ഉപയോഗിക്കുന്നത്.കൂടാതെ സമൂഹത്തിലെ വിവിധ ജാതി മതസ്ഥർ ഈ ഭാഷകളുടെ മാറിയരൂപങ്ങൾ ഉപയോഗിക്കുന്നു.


കാസർഗോഡ് ഭാഗത്തേകുള്ള പ്രധാന പടിഞ്ഞാറൻ റോഡ് മംഗലാപുരവുമായി ബന്ധപ്പെട്ട് കിടക്കുന്ന നാഷണൽ ഹൈവേ 66 ലേക്കാണ് പ്രവേശിക്കുന്നത്. ഈ റോഡ് വടക്ക് മംഗലാപുരവുമായി ബന്ധിപ്പിച്ചിരിക്കുന്നു. കൂടാതെ കിഴക്ക് കർണ്ണാടകയിലെ സുള്ള്യ വഴി മൈസൂർ, ബാംഗ്ളൂർ എന്നിവിടങ്ങളിൽ എത്താനുള്ള എളുപ്പവഴിയുമാണ്. മംഗലാപുരം - പാലക്കാട് ലൈനിൽ വരുന്ന കാസർഗോഡ് ആണ് സമീപത്തുള്ള റയിൽവേ സ്റ്റേഷൻ. മംഗലാപുരത്ത് വിമാനത്താവളസൗകര്യവും ലഭ്യമാണ്. വിനോദസഞ്ചാരകേന്ദ്രമായ കർണ്ണാടകയിലെ കുടക് ഇവിടെനിന്നും 90 കിലോമീറ്റർ മാത്രം അകലെയാണ്. കുടകിലെ മെർക്കാറയിലേയ്ക്ക് ഇതുവഴി ബസ് സർവീസുണ്ട്.


മലയാളവും തുളുവും കന്നഡയും ഇവിടുത്തെ ജനങ്ങൾ പ്രാദേശിക ഭാഷയായി ഉപയോഗിക്കുന്നു. ഹിന്ദുസ്ഥാനി, മറാത്തി തുടങ്ങിയ ഭാഷകളും കൊറഗഭാഷ മുതലായ ആദിവാസിഭാഷകളും സംസാരിക്കുന്നവർ ഇവിടെയുണ്ട്.



</doc>
<doc id="351145" url="https://ml.wikipedia.org/wiki?curid=351145" title="കപില പശുക്കൾ">
കപില പശുക്കൾ

കേരളത്തിൽ കാസർകോട് തീര പ്രദേശങ്ങളിലും , കർണാടകയിലും കണ്ടു വരുന്ന കാസർകോട് കുള്ളൻ പശുക്കളിൽ നിന്ന് അപൂർവ ലക്ഷണങ്ങളോടെ ഉണ്ടാകുന്ന ഒന്നാണ് .ആശ്രമ പശുക്കൾ എന്നറിയപ്പെടുന്ന കപില പശുക്കൾ .പണ്ട് ക്ഷേത്രങ്ങളിൽ മാത്രം വളർത്തിയിരുന്ന ഇവയെ ദൈവികമായിട്ടാണ് കണ്ടു പോരുന്നത്
സുവർണ പീത നിറം . വെള്ളി/ നേർത്ത ചുവപ്പ് പടർന്ന കണ്ണുകൾ . വെളുപ്പ്‌ കലർന്ന മൂക്ക്. ചർമത്തിന്റെ നിറം പടർന്ന ചെറിയ കൊമ്പുകൾ- കുളമ്പുകൾ . 85-100 cm ഉയരം . ഏകദേശം 150 ൽ താഴെ ശരീര തൂക്കം .കാലാവസ്ഥാ വ്യതിയാനത്തിന് അനുസരിച്ച് നിറം മാറുന്ന പ്രകൃതം ( വേനലിൽ ഇളം നിറവും, തണുപ്പ് കാലത്ത് ഇരുണ്ട നിറവും ) എന്നിവ ഇവയുടെ ലക്ഷണങ്ങളാണ് .

സപ്തർഷികളിൽപ്പെട്ട കപില മഹർഷിയുടെ കമണ്ഡലുവിലെ പാൽ യാഗവേളയിൽ അസുരന്മാർ തട്ടിത്തെറിപ്പിച്ചപ്പോൾ മഹാമുനി ദിവ്യശക്തിയാൽ സൃഷ്ടിച്ച പശുവാണ് കപില എന്നതാണ് ഐതിഹ്യം.

മഹാഭാരതത്തിൽ കപില വർഗ്ഗത്തിന് 10- വക ഭേദം ഉള്ളതായി പറയപ്പെടുന്നു 1)സുവർണ്ണ കപില( സ്വർണ്ണം പോലെ മഞ്ഞ നിറമുള്ളത് ) 2)ഗൗരപിംഗല (വെള്ളയും മഞ്ഞയും നിറം കലർന്നത്‌ ) 3)ആരക്ത പിംഗാക്ഷി (ചെറിയ ചുവപ്പു നിറവും മഞ്ഞ നിറ മുള്ള കണ്ണുകളോട് ഉള്ളതും )4)ഗള പിംഗല (കഴുത്തിലെ കുറച്ചു രോമം മഞ്ഞ നിറത്തോട് കൂ ടി യത് ) 5)ബബ്ര വർണ്ണാഭാ (ശരീരം മുഴുവൻ മഞ്ഞനിറമുള്ളത്‌ ) 6)ശ്വേത പിംഗള (കുറച്ച്‌ വെളുപ്പും മഞ്ഞ നിറമുള്ള രോമത്തോട് കൂ ടി യതും ) 7)രക്ത പിംഗാക്ഷി (ചുവപ്പും മഞ്ഞ യും കലർന്ന കണ്ണുകളോട് കൂ ടി യത്‌ ) 8)ഖുർ പിംഗളാ (കുളമ്പ് മഞ്ഞ നിറത്തിൽ ഇരിക്കുന്നത് ) 9)പാടലാ (ചെറിയ ചുവപ്പു നിറത്തോട് കൂ ടി യത്‌ ) 10)പുച്ഛ പിംഗളാ (വാലിന്റെ രോമം മഞ്ഞനിറത്തിൽ ഉള്ളത് എന്നിങ്ങനെ ആണ് ആ വർഗീകരണം.

കപിലയിനത്തിൽപ്പെട്ട പശുക്കളുടെ വയറിനുള്ളിൽ അപൂർവ്വ ഔഷധഗുണമുള്ളതും സുഗന്ധപൂരിതവുമായ ഗോരോചനം ശേഖരിച്ചുവയ്ക്കുന്നുണ്ടെന്ന് മൃഗസംരക്ഷണമേഖലയിലെ വിദഗ്ദ്ധർ സാക്ഷ്യപ്പെടുത്തുന്നു. ആരോഗ്യമുള്ള അപൂർവ്വ ഇനം നാടൻ പശുക്കളുടെ പിത്ത സഞ്ചിയിൽ കാണപ്പെടുന്ന കല്ലാണ് ഗോരോചനം എന്നറിയപ്പെടുന്നത് .ഇവയുടെ പാലിലും ഗോരോചനം അടങ്ങിയിട്ടുണ്ട് .

പണ്ട് കാലത്ത് തുളു ബ്രാഹ്മണ മഠങ്ങളിലാണ് കപില പശുക്കളെ കൂടുതലായി കണ്ടു വരാറ് . അവയുടെ കണ്ണീരു വീണാൽ വീണിടം നശിക്കും എന്ന ഒരു വിശ്വാസംഉണ്ടായിരുന്നു . അതൊക്കെ കൊണ്ട് തന്നെ ആവണം അവയെ ക്ഷേത്രങ്ങളിലും അതു പോലെ ഉള്ള ഇടങ്ങളിലും മാത്രം വളർത്താൻ കാരണം. കപിലയെ കൈമാറ്റം ചെയ്‌താൽ വീടിന്റെ ഐശ്വര്യം പോകുമെന്ന വിശ്വാസം നില നിൽക്കുന്നത് കൊണ്ടും . എണ്ണത്തിൽ വളരെ കുറവായത് കൊണ്ടും ഇവയ്ക്ക് അൻപതിനായിരം മുതൽ രണ്ടു ലക്ഷം വരെ മോഹ വില ഉണ്ട് .

പാലിന്‌ കാസർകോഡു ഡ്വാർഫിനേക്കാൾ ഔഷധമൂല്യമുണ്ട്‌.പാലിൽ സ്വർണക്ഷാരം കലർന്നിട്ടുണ്ടെന്നു ഭാരതീയ ചികിത്സാ വിദഗ്‌ദ്ധർ പറയുന്നു. ഈ പശുവിന്റെ പാൽ സ്‌ഥിരമായി കുടിക്കുന്നത് രോഗപ്രതിരോധ ശേഷി നേടാൻ സഹായിക്കും . കപിലയുടെ പാലിൽ നിന്നുമുള്ള വെണ്ണ, നെയ്യ്‌ ,പാൽക്കട്ടി എന്നിവക്ക്‌ സ്വർണനിറമാണ്‌. കപിലയുടെ മൂത്രം ശുദ്ധീകരിച്ച്‌ തയ്യാറാക്കുന്ന ഗോഅർക്ക ആസ്‌ത്മ, പ്രമേഹം, അർശസ്‌, മൂത്രാശയ രോഗങ്ങൾ, വന്ധ്യത, ചർമ്മ രോഗങ്ങൾ, രക്‌തസമ്മർദ്ദം തുടങ്ങിയ ഒട്ടേറെ രോഗ ചികിത്സയിൽ ഉപയോഗിച്ചു വരുന്നു .

</doc>
<doc id="351150" url="https://ml.wikipedia.org/wiki?curid=351150" title="സുഹാർത്തോ">
സുഹാർത്തോ

സുഹാർത്തോ, 8 June 1921 – 27 January 2008) ഇന്തോനേഷ്യയുടെ രണ്ടാമത്തെ പ്രസിഡന്റ് ആയിരുന്നു. 1967ൽ സുകർണോയെ പുറത്താക്കിയശേഷം 1998 വരെ 31 വർഷക്കാലം സ്വയം രാജിവയ്ക്കുന്നതുവരെ ഇന്തോനേഷ്യ ഭരിച്ചു.

ഡച്ച് കോളനിയായിരുന്ന സമയത്ത്, ഇന്തോനേഷ്യയിലെ ഒരു ചെറിയ ഗ്രാമമായ കെമുസുക്കിൽ ജനിച്ചു. ഇത് യോഗ്യകർത്തയ്ക്കടുത്തുള്ള, ഗൊഡിയാൻ പ്രദേശത്താണ് സ്ഥിതിചെയ്യുന്നത്. സുഹാർത്തോയ്ക്ക് വളരെ ദരിദ്രമായ പശ്ചാത്തലമായിരുന്നു. ജാവാനീസ് മാതാപിതാക്കൾ അദ്ദേഹത്തിന്റെ ജനനം കഴിഞ്ഞ് അധികം താമസിക്കാതെ വേർപിരിഞ്ഞു. തുടർന്ന് അദ്ദേഹത്തെ ചിലർ എടുത്തുവളർത്തി. ഇന്തോനേഷ്യ ജപ്പാന്റെ കീഴിലായപ്പോൾ, അദ്ദേഹം ജപ്പാൻ രൂപീകരിച്ച ഇന്തോനേഷ്യൻ സെക്യൂരിറ്റി ഫോഴ്സിൽ അംഗമായി. ഇന്തോനേഷ്യയുടെ സ്വാതന്ത്ര്യസമരത്തിൽ അദ്ദേഹം പിന്നീട് ചേർന്നു. ഇന്തോനേഷ്യ സ്വതന്ത്രമായപ്പോൾ സുഹാർത്തോ, മേജർ ജനറൽ പദവിയിലെത്തി. 1965ലെ 30 സെപ്റ്റെംബർ മൂവ്മെന്റ് എന്നറിയപ്പേടുന്ന ഇന്തോനേഷ്യൻ കമ്യൂണിസ്റ്റ് പാർട്ടിയുടെ ഭരണം പിടിച്ചെടുക്കാനുള്ള സമരത്തെ സുഹാർത്തോയുടെ നേതൃത്വത്തിലുള്ള സേന കഠിനമായി നേരിട്ടു. ആർമ്മി സുഹാർത്തോയുടെ നേതൃത്വത്തിൽ അതിക്രൂരമായ ഒരു കമ്യൂണിസ്റ്റുവേട്ട നടത്തി. 1965-66 കാലത്താണിതു നടന്നത്. "ഇരുപതാം നൂറ്റാണ്ടിലെ ഏറ്റവും മോശമായ കൂട്ടാക്കൊല" എന്നാണ് സി ഐ എ ഈ കൂട്ടക്കുരുതിയെ വിശേഷിപ്പിച്ചത്. സുഹാർത്തോ, ഇന്തോനേഷ്യയുടെ സ്ഥാപിത പ്രസിഡന്റായിരുന്ന സുകർണോയിൽനിന്നും അധികാരം ബലമായി പിടിച്ചുപറ്റുകയും 1967ൽ സുഹാർത്തോ, ഇതോനേഷ്യയുടെ നിയുക്ത പ്രസിഡന്റായി അധികാരമേറ്റെടുക്കുകയും ചെയ്തു. അടുത്തവർഷംതന്നെ സുഹാർത്തോ സുകർണോയിൽനിന്നും ഭരണം പിടിച്ചുപറ്റി പ്രസിഡന്റ് ആയി അവരോധിതനാവുകയും ചെയ്തു. തുടർന്ന്, സുഹാർത്തോ, സുകർണോയുടെ സ്വാധീനം കുറയ്ക്കാൻ അദ്ദേഹത്തിന്റെ നയങ്ങൾ എല്ലാം മാറ്റിമറിക്കാൻ പ്രത്യേക പദ്ധതി തുടങ്ങുകയുംചെയ്തു. 1970കൾ മുതൽ 1980കൾവരെ സുഹാർത്തോ ശക്തനായിത്തന്നെ നിലനിന്നു. 1990കളിൽ അദ്ദേഹത്തിന്റെ ഭരണം അഴിമതിയിൽ കുടുങ്ങി, കൂടുതൽ ഏകാധിപത്യപരമായി. ഭൂരിപക്ഷം ജനങ്ങളിൽ അതൃപ്തിക്കുകാരണമായതിനാൽ, 1998 മേയ്മാസം അദ്ദേഹം രാജിവയ്ക്കേണ്ടിവന്നു. 2008ൽ സുഹാർത്തോ മരിക്കുമ്പോൾ അദ്ദേഹത്തിനു ഔദ്യോഗിക ബഹുമതിയോടെയുള്ള മരണാനന്തരച്ചടങ്ങുണ്ടായിരുന്നു.


</doc>
<doc id="351151" url="https://ml.wikipedia.org/wiki?curid=351151" title="സിവാർഡ്, അലാസ്ക">
സിവാർഡ്, അലാസ്ക

കെനായി പെനിൻസുല ബറോയിൽ ഉൾപ്പെട്ട അമേരിക്കൻ സംസ്ഥാനമായ അലാസ്കയിലെ ഒരു സ്ഥലമാണ് സിവാർഡ് എന്നറിയപ്പെടുന്നത്. 2014 ൽ നടന്ന സെൻസസ് ബ്യൂറോയുടെ കണക്കെടുപ്പിൽ ഇവിടുത്തെ ജനസംഖ്യ 2,528 ആയി തിട്ടപ്പെടുത്തിയിട്ടുണ്ട്. ഈ സ്ഥലത്തിന് സിവാർഡ് എന്ന പേരു ലഭിക്കുവാൻ കാരണം എബ്രഹാം ലിങ്കന്റെയും ആൻഡ്രൂ ജാക്സന്റെയും കീഴിൽ അമേരിക്കൻ സ്റ്റേററ് സെക്രട്ടറിയായിരുന്ന വില്ല്യം എച്ച. സിവാർഡിനെ അനുസ്മരിക്കുന്നതിന് വേണ്ടിയാണ്. 1867 ൽ അലാസ്ക റഷ്യയിൽ നിന്നും യുണൈറ്റഡ് സ്റ്റേറ്റ്സിനുവേണ്ടി വാങ്ങുന്നതിനു പ്രധാന കാർമ്മികത്വം വഹിച്ചത് വില്ല്യം എച്ച്. സിവാർഡ് ആയിരുന്നു.



</doc>
<doc id="351152" url="https://ml.wikipedia.org/wiki?curid=351152" title="അകുട്ടാൻ, അലാസ്ക">
അകുട്ടാൻ, അലാസ്ക

അകുട്ടാൻ, അലേഷ്യൻ ഈസ്റ്റ് ബറോയിലുള്ള അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു സ്ഥലമാണ്. ജനസംഖ്യ 2010 ലെ സെൻസസിൻ പ്രകാരം 1,027 മാത്രമേയുള്ളു.

അലേഷ്യൻ ദ്വീപസമുഹങ്ങളിലെ റെക്കാർഡിംഗ് ഡിസ്ട്രക്റ്റിൽ സ്ഥിതി ചെയ്യുന്ന അകുട്ടാൻ സ്ഥിതിചെയ്യുന്ന അക്ഷാംശ രേഖാംശങ്ങൾ ആണ്. ഫോക്സ് ഐലന്റ്സ് ഗ്രൂപ്പിലെ ക്രെനിറ്റ്സിൻ ദ്വീപുകളിലൊന്നായ കിഴക്കൻ അലൂഷ്യൻസിലെ അകുടാൻ ദ്വീപിലാണ് ഇതു സ്ഥിതിചെയ്യുന്നത്. ഉനലാസ്കക്ക് 35 മൈൽ (56 കിലോമീറ്റർ) കിഴക്കായും ആങ്കറേജിന് 766 മൈൽ (1,233 കിലോമീറ്റർ) തെക്കുപടിഞ്ഞാറായുമാണിതിന്റെ സ്ഥാനം.


</doc>
<doc id="351153" url="https://ml.wikipedia.org/wiki?curid=351153" title="ഷിവാക്, അലാസ്ക">
ഷിവാക്, അലാസ്ക

ഷിവാക് എന്ന സ്ഥലം അമേരിക്കൻ ഐക്യനാടുകളിലെ അലാസ്ക സംസ്ഥാനത്തിലുള്ള കുസിൽവാക്ക് സെൻസസ് ഏരിയായിൽപ്പെട്ട ഒരു പട്ടണമാണ്. ഏകദേശം 765 ആണ് ഈ പട്ടണത്തിലെ ജനസംഖ്യ.


</doc>
<doc id="351154" url="https://ml.wikipedia.org/wiki?curid=351154" title="ഗാംബെൽ, അലാസ്ക">
ഗാംബെൽ, അലാസ്ക

ഗാംബെൽ എന്ന സ്ഥലം അമേരിക്കൻ സംസ്ഥാനമായ അലാസ്കയിലെ നോം സെൻസസ് ഏരിയായിലുൾപ്പെട്ട് പട്ടണമാണ്. പട്ടണം സ്ഥിതി ചെയ്യുന്നത് സെന്റ് ലോറൻസ് ദ്വീപിലാണ്. 2010 ലെ സെൻസസ് അനുസരിച്ച് ജനസംഖ്യ 681 ആണ്. 

ഗാംബെലിൽ ഉത്തരധ്രുവമേഖലാപ്രദേശത്തെ മരവിച്ച വൃക്ഷശൂന്യസമതലമൈതാന കാലാവസ്ഥയാണനുഭവപ്പെടുന്നത് (തുന്ദ്ര ക്ലൈമറ്റ്) 


</doc>
<doc id="351156" url="https://ml.wikipedia.org/wiki?curid=351156" title="അലകാനുക്, അലാസ്ക">
അലകാനുക്, അലാസ്ക

അലകാനുക് പട്ടണം, കുസിൽവാക്ക് സെൻസസ് ഏരിയായിലുള്ള യു.എസ്. സംസ്ഥാനമായ അലാസ്കയുടെ പടിഞ്ഞാറെ ഭാഗത്തുള്ള ഒരു പട്ടണമാണ്. 2000 ലെ സെൻസസനുസരിച്ച് ജനസംഖ്യ 652.


</doc>
<doc id="351157" url="https://ml.wikipedia.org/wiki?curid=351157" title="സെലാവിക്, അലാസ്ക">
സെലാവിക്, അലാസ്ക

സെലാവിക്, നോർത്ത്-വെസ്റ്റ് ആർട്ടിക് ബറോയിലുളള അലാസ്ക സംസ്ഥാനത്തെ ഒരു പട്ടണമാണ്. പട്ടണത്തിലെ ജനസംഖ്യ 2010 ലെ സെൻസസ് പ്രകാരം 829 ആയിരുന്നു.

സെലാവിക് സ്ഥിതിചെയ്യുന്ന അക്ഷാംശ രേഖാംശങ്ങൾ (66.597043, -160.013674) ആണ് . കോട്‌സെബ്യൂവിന് 112 കിലോമീറ്റർ (70 മൈൽ) തെക്ക് കിഴക്കായി സെലാവിക് തടാകത്തിലേക്ക് പതിക്കുന്ന സെലാവിക് നദീ മുഖത്താണ് സെലാവിക് സ്ഥിതിചെയ്യുന്നത്. ദേശാടന നീർപ്പക്ഷികളുടെ പ്രജനന വിശ്രമ പ്രദേശമായ സെലാവിക് നാഷണൽ വൈൽഡ്‌ലൈഫ് റഫ്യൂജിന് സമീപമാണ് സെലാവിക് സ്ഥിതിചെയ്യുന്നത്.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾപ്രകാരം പട്ടണത്തിന്റെ വിസ്തീർണ്ണം 3.4 ചതുരശ്ര മൈൽ (8.8 ചതുരശ്ര കിലോമീറ്റർ) ആണ്. അതിൽ 2.5 ചതുരശ്ര മൈൽ (6.5 ചതുരശ്ര കിലോമീറ്റർ) കരഭൂമിയും 0.9 ചതുരശ്ര മൈൽ (2.3 ചതുരശ്ര കിലോമീറ്റർ 2) (26.24% ) ജലം ഉൾപ്പെട്ടതുമാണ്.


</doc>
<doc id="351158" url="https://ml.wikipedia.org/wiki?curid=351158" title="ഇമ്മോനാക്, അലാസ്ക">
ഇമ്മോനാക്, അലാസ്ക

അമേരിക്കൻ ഐക്യനാടുകളിലെ അലാസ്ക സംസ്ഥാനത്തുള്ള കുസിൽവാക്ക് സെൻസസ് പ്രദേശത്തെ ഒരു പട്ടണമാണ് ഇമ്മോനാക്. 2000 ലെ യു.എസ്. സെൻസസ് പ്രകാരം പട്ടണത്തിലെ ജനസംഖ്യ 767 ആണ്. 

യൂക്കോൺ നദിയുടെ വിശാലമായ അഴിമുഖത്താണ് സ്ഥിതി ചെയ്യുന്ന ഇമ്മോനാക് പട്ടണത്തിന്റെ അക്ഷാംശ രേഖാംശങ്ങൾ 62°46′38″N 164°32′42″W (62.777328, -164.544920) ആണ്.


</doc>
<doc id="351162" url="https://ml.wikipedia.org/wiki?curid=351162" title="ഡേവിഡ് ലെറ്റർമാൻ">
ഡേവിഡ് ലെറ്റർമാൻ

അമേരിക്കൻ ടെലിവിഷൻ അവതാരകനും ഹാസ്യതാരവും, നിർമ്മാതാവും ആണ് ഡേവിഡ് ലെറ്റർമാൻ ( ജ: ഏപ്രിൽ 12, 1947). നിരവധി ഹാസ്യപരിപാടികളും ലെറ്റർമാൻ അവതരിപ്പിച്ചിട്ടുണ്ട്.എൻ. ബി.സി യുടെ "ലേറ്റ് നൈറ്റ് വിത്ത് ഡേവിഡ് ലെറ്റർമാൻ" എന്ന മുപ്പത്തിമൂന്ന് വർഷം 6,028 ഭാഗങ്ങളിലായി നീണ്ടുനിന്ന അഭിമുഖപരിപാടിയുടെ ആതിഥേയനുമായിരുന്നു അദ്ദേഹം.അമേരിക്കൻ മാധ്യമരംഗ ചരിത്രത്തിൽ ഈ പരിപാടി ശ്രദ്ധേയമായ ഒരു ഇടം നേടിയിട്ടുണ്ട്.



</doc>
<doc id="351163" url="https://ml.wikipedia.org/wiki?curid=351163" title="കേയ്മൻ ദ്വീപുകൾ">
കേയ്മൻ ദ്വീപുകൾ

പടിഞ്ഞാറൻ കരീബിയൻ കടലിലെ ബ്രിട്ടിഷ് പരദേശമേഖലയാണ് (overseas territories)കേയ്മൻ ദ്വീപുകൾ. ഗ്രാൻറ് കേയ്മൻ, കേയ്മൻ ബ്രാക്, ലിറ്റിൽ കേയ്മൻ എന്നീ ദ്വീപുകൾ ചേർന്നതാണ് ഈ ടെറിറ്ററി. 1503 ൽ ക്രിസ്റ്റഫർ കൊളംബസ് ആണ് ഈ ദ്വീപുകളെ കുറിച്ച് ആദ്യമായി യൂറോപ്പിനെ അറിയിച്ചത്. 1670 ൽ ബ്രിട്ടൻ ഈ ദ്വീപുകൾ പിടിച്ചെടുത്ത് കോളനിയാക്കി. 264 ചതുരശ്ര കിലോമീറ്റർ (102 ചതു. മൈൽ) വിസ്തൃതിയുള്ള കേയ്മൻ ദ്വീപുകൾ കരീബിയൻ കടലിൽ ക്യൂബ , കോസ്റ്റാറിക്ക, ജമൈക്ക എന്നീ രാജ്യങ്ങൾക്കിടയിൽ സ്ഥിതി ചെയ്യുന്നു. ഭൂമിശാസ്ത്രപരമായി പടിഞ്ഞാറൻ കരീബിയൻ മേഖലയിലും ഗേറ്റർ ആന്റിലിസിലും ഉൾപ്പെടുന്നു.

കേയ്മൻ ദ്വീപുകളിൽ പതിനേഴാം നൂറ്റാണ്ടുവരെ മനുഷ്യവാസം ഇല്ലായിരിന്നു. ദ്വീപിൽ തദ്ദേശീയരായ മനുഷ്യവർഗം ഉണ്ടായിരുന്നതിന്റെ പുരാവസ്തുശാസ്ത്രപരമായ തെളിവുകളൊന്നും ലഭിച്ചിട്ടില്ല. കടൽകൊള്ളക്കാരും നാവികരും ഒലിവർ ക്രോംവെല്ലിന്റ സൈനികരിൽ ഒറ്റപ്പെട്ടുപോയവരും മറ്റുമാണ് ഇവിടുത്തെ ആദ്യ കുടിയേറ്റക്കാർ. 
ദ്വീപിലെ ആദ്യത്തെ സ്ഥിരവാസിയായി പരിഗണിക്കുന്നത് 1661 ൽ ഗ്രാൻറ് കേയ്മനിൽ ജനിച്ച ഐസക് ബോഡെൻ ആണ്. ദ്വീപിൽ കുടിയേറിയ, ഒരുപക്ഷേ ഒലിവർ ക്രോംവെല്ലിന്റെ സൈനികളിൽ ഒരാളായേക്കാവുന്ന ബോഡെന്റെ പൗത്രനാണ് ഇയാൾ. 

1670 ലെ മാഡ്രിഡ് ഉടമ്പടി പ്രകാരം ജമൈക്കയുടെ കൂടെ കേയ്മൻ ദ്വീപുകളും ബ്രിട്ടന്റെ അധീനതയിലായി.
നിരവധി കുടിയേറ്റങ്ങൾക്ക് ശേഷം 1730- കൾ മുതൽക്ക് ഇംഗ്ലീഷ് സംസാരിക്കുന്ന ഒരു ജനവിഭാഗം ദ്വീപിൽ ഉണ്ടായി വന്നു. 1734 ൽ ജമൈക്കൻ ഗവർണറുടെ രാജകീയ ഭൂമിദാനം നടന്നതിനെത്തുടർന്ന് അടിമകളുടെ ആവശ്യവും ഉടലെടുത്തു. ആഫ്രിക്കയിൽ നിന്നാണ് അടിമകളെ എത്തിച്ചത്. ഇന്ന് തദ്ദേശീയരായ കേയ്മൻ നിവാസികളിൽ ഭൂരിഭാഗവും ആ ആഫ്രിക്കൻ അടിമകളുടെ പിൻമുറക്കാരാണ്. 1803 ലെ പ്രഥമ സെൻസസ് പ്രകാരം ദ്വീപിലെ ആകെ 933 താമസക്കാരിൽ 545 പേരും കറുത്ത വർഗക്കാരായ അടിമകളായിരിന്നു. 1833 ൽ കേയ്മനിൽ അടിമത്തം നിരോധിച്ചു. അടിമത്തം അവസാനിപ്പിക്കുമ്പോൾ ദ്വീപിൽ 950 ആഫ്രിക്കൻ കറുത്ത വർഗക്കാരുടെ പിൻമുറക്കാരും 116 ബ്രിട്ടീഷ് വെളുത്ത വർഗ്ഗക്കാരുടെ പിൻമുറക്കാരുമായിരിന്നു ഉണ്ടായിരുന്നത്. 
1962 ൽ ജമൈക്ക സ്വതന്ത്രമാകുന്നത് വരെ ഇംഗ്ലണ്ടിന്റെ ജമൈക്കൻ കോളനിയുടെ ഭാഗമായിരിന്നു കേയ്മൻ ദ്വീപുകൾ.
ചരിത്രപരമായി തന്നെ കേയ്മൻ ദ്വീപുകൾ നികുതി ഇളവിന് പേരുകേട്ട നാടായിരിന്നു. നിലവിൽ കേയ്മനിൽ പ്രത്യക്ഷ നികുതികൾ ഒന്നുംതന്നെ ഇല്ല. പരോക്ഷ നികുതികൾ മാത്രമേ ദ്വീപിൽ ഏർപ്പെടുത്തിയിട്ടുള്ളൂ. ആദായനികുതി , മൂലധന നികുതി, സ്വത്ത് നികുതി എന്നിവ ഒരിക്കൽ പോലും ദ്വീപിൽ ഏർപ്പെടുത്തിയിട്ടില്ല.

പടിഞ്ഞാറൻ കരീബിയൻ കടലിലെ സമുദ്രാന്തർ പർവ്വതനിരയായ കേയ്മൻ പർവ്വതനിരയുടെ മുകളറ്റമാണ് കേയ്മൻ ദ്വീപുകൾ. 20000 അടി (6000 മീറ്റർ) ആഴമുള്ള കേയ്മൻ ഗർത്തത്തിന് നടുവിലാണ് 6 കിലോമീറ്റർ ദൈർഘ്യമുള്ള കേയ്മൻ പർവ്വതനിര കിടക്കുന്നത്. 
കരീബിയൻ കടലിന്റെ വടക്ക്-പടിഞ്ഞാറാണ് ദ്വീപുകൾ സ്ഥിതി ചെയ്യുന്നത്. പടിഞ്ഞാറ് മെക്സിക്കോയും തെക്ക്-പടിഞ്ഞാറ് ഹോണ്ടുറാസ് , നിക്കരാഗ്വ , കോസ്റ്റാറിക്ക എന്നിവയും വടക്ക് പനാമയും സ്ഥിതി ചെയ്യുന്നു. കിഴക്ക് ജമൈക്ക വടക്ക് ക്യൂബ എന്നീ രാജ്യങ്ങളാണ്. ഗ്രാന്റ് കേയ്മൻ, കേയ്മൻ ബ്രാക്, ലിറ്റിൽ കേയ്മൻ എന്നിങ്ങനെ മൂന്ന് ദ്വീപുകൾ ചേർന്നതാണ് കേയ്മൻ ദ്വീപുകൾ. ഇതിൽ 197 ചതു. കി.മി. വിസ്തൃതിയുള്ള ഗ്രാന്റ് കേയ്മനാണ് എറ്റവും വലുത്. മൂന്ന് ദ്വീപുകളും നിരപ്പായ പവിഴദ്വീപുകളാണ്.


</doc>
<doc id="351165" url="https://ml.wikipedia.org/wiki?curid=351165" title="ഇൻ എ സൺബേൺഡ് കൺട്രി">
ഇൻ എ സൺബേൺഡ് കൺട്രി

ബിൽ ബ്രൈസൺ എഴുതി 2000-ൽ പ്രസിദ്ധീകരിച്ച ഓസ്ട്രേലിയയെക്കുറിച്ചുള്ള യാത്രാവിവരണപ്പുസ്തകമാണ് ഇൻ എ സൺബേൺഡ് കൺട്രി (). ബ്രിട്ടണിൽ ഇത് ഡൗൺ അണ്ടർ () എന്ന പേരിലായിരുന്നു പുറത്തിറക്കിയത്. 1990-കളുടെ അവസാനം നടത്തിയ ഓസ്ട്രേലിയൻ സഞ്ചാരത്തിൻ്റെ വിവരണമാണ് ഈ പുസ്തകത്തിൽ ഉൾപ്പെടുത്തിയിരിക്കുന്നത്. ഓസ്ട്രേലിയയുടെ അരികുകളിലുള്ള പട്ടണങ്ങളും വരണ്ട ഉൾനാടൻ പ്രദേശങ്ങളിലൂടെയും ഉള്ള യാത്രയുടെ വിവരണങ്ങൾ പുസ്തകത്തിൽ ഉൾക്കൊള്ളുന്നു.
മൂന്ന് ഭാഗങ്ങളായാണ് ഈ പുസ്തകം തയ്യാറാക്കിയിരിക്കുന്നത്. ഓസ്ട്രേലിയയുടെ കിഴക്കും പടിഞ്ഞാറും ബന്ധിപ്പിക്കുന്ന ഇന്ത്യൻ പസിഫിക് ട്രെയിനിൽ സിഡ്നിയിൽ നിന്ന് പെർത്തിലേക്കുള്ള സഞ്ചാരമാണ് ഇൻറ്റൂ ദ ഔട്ട്ബാക്ക് () എന്ന ഒന്നാം ഭാഗത്തിലുള്ളത്. ഓസ്ട്രേലിയയുടെ തെക്കും കിഴക്കുമുള്ള ഏറ്റവും ജനവാസമേറിയ പ്രദേശങ്ങളായ സിഡ്നി, ക്യാൻബെറ, അഡെലെയ്ഡ്, മെൽബൺ എന്നീ പട്ടണങ്ങളും അവക്കിടയിലൂടെയുള്ള യാത്രയുമാണ് സിവിലൈസ്ഡ് ഓസ്ട്രേലിയ എന്ന രണ്ടാം ഭാഗം. മൂന്നാം ഭാഗമായ എറൗണ്ട് ദ എഡ്ജസിൽ ജനവാസം കുറഞ്ഞ വടക്കൻ-മദ്ധ്യ മരുഭൂമി പ്രദേശങ്ങളും പടിഞ്ഞാറൻ തീരവും വിവരിക്കുന്നു.



</doc>
<doc id="351166" url="https://ml.wikipedia.org/wiki?curid=351166" title="ഗൂഗിൾ അല്ലോ">
ഗൂഗിൾ അല്ലോ

ഗൂഗിൾ വികസിപ്പിച്ച ഒരു ആശയവിനിമയ ആപ്ലിക്കേഷൻ ആണ് അല്ലോ. സമാനമായ ആപ്ലിക്കേഷനുകളിൽ നിന്ന് വ്യത്യസ്തമായി ഒരു സാങ്കല്പിക അസിസ്റ്റന്റിന്റെ സാന്നിധ്യവും ടൈപ്പ് ചെയ്യാതെ തന്നെ മറുപടി നൽകാനുള്ള “സ്മാർട്ട് റിപ്ലൈ” സംവിധാനവും അല്ലോയുടെ പ്രത്യേകതയാണ്. 
മെയ് 18, 2016ന് ഗൂഗിൾ ഐ/ഓ വേദിയിൽ അവതരിപ്പിക്കപ്പെട്ട അല്ലോ സെപ്റ്റംബർ 21, 2016 ന് പൊതുജനങ്ങൾക്കു ലഭ്യമായി. ആൻഡ്രോയിഡ്, ഐഒഎസ് എന്നീ പ്ലാറ്ഫോമുകളിൽ ഈ ആപ്പ് ലഭ്യമാണ്. 

അല്ലോയുടെ സ്മാർട്ട് റിപ്ലൈ സംവിധാനം ഗൂഗിളിന്റെ മെഷീൻ ലേർണിങ് സാങ്കേതികവിദ്യ ഉപയോഗിച്ചാണ് പ്രവർത്തിക്കുന്നത്. ഗൂഗിളിന്റെ തന്നെ ഇൻബോക്സ് ആപ്പിനെപ്പോലെ ഉപയോക്താവിന്റെ പെരുമാറ്റം അനുസരിച്ചു പൊരുത്തപ്പെടാനും മികച്ച നിർദ്ദേശങ്ങൾ നൽകാനും അതിനാൽ അല്ലോ ആപ്പിന് കഴിയുന്നു. 
“വിസ്‌പെർ ഷൗട്ട്” എന്ന പ്രത്യേകത ഉപയോഗിച്ച് യഥാർഥ സംസാരത്തിൽ ശബ്ദം കൂട്ടുന്നതും കുറയ്ക്കുന്നതും പോലെ അയക്കുന്ന സന്ദേശത്തിന്റെ വലിപ്പം കൂട്ടാനും കുറയ്ക്കുവാനും കഴിയും.


</doc>
<doc id="351189" url="https://ml.wikipedia.org/wiki?curid=351189" title="കുരുക്കഴിക്കുന്ന മാതാവ്">
കുരുക്കഴിക്കുന്ന മാതാവ്

ഒരു മരിയൻ ഭക്തിമാർഗ്ഗത്തിന്റേയും, അതിന്റെ അവതരണമായ ജർമ്മൻ ബരോക്ക് ചിത്രത്തിന്റേയും പേരാണ് കുരുക്കഴിക്കുന്ന മാതാവ് (Mary, Undoer of Knots). യൊഹാൻ മെൽക്കിയോർ സ്മിഡ്റ്റ്നർ 1700-നടുത്തു വരച്ച ചിത്രം, ജർമ്മനിയിൽ ബവേറിയായിലെ ഓഗ്സ്ബെർഗിൽ, വിശുദ്ധ പീറ്റർ ആം പെർലായുടെ പേരിലുള്ള കത്തോലിക്കാ തീർത്ഥസ്ഥാനത്താണ്. ജർമ്മനിയിൽ വിദ്യാർത്ഥിയായിരിക്കെ ചിത്രം കണ്ട ഫ്രാൻസിസ് മാർപ്പാപ്പ, പിന്നീട് ലത്തീൻ അമേരിക്കയിൽ അതിന്റെ വണക്കം പ്രചരിപ്പിച്ചതായി പറയപ്പെടുന്നു.

ബരോക്ക് ശൈലിയിൽ യൊഹാൻ മെൽക്കിയോർ ഷ്മിഡ്റ്റ്നർ(1625-1707) രചിച്ച ഈ ചിത്രം, അമലോത്ഭവമാതാവിന്റെ ചിത്രത്തിലെ മാതൃക പിന്തുടർന്ന്, മാലാഖാമാരുടെ അകമ്പടിയോടെ ചന്ദ്രക്കലയിൽ നിൽക്കുന്നവളായി മാതാവിനെ അവതരിപ്പിക്കുന്നു. ശിരസ്സിനു മുകളിൽ പ്രാവിന്റെ രൂപത്തിൽ പരിശുദ്ധാത്മാവും നക്ഷത്രമാലയുമായി നിൽക്കുന്ന മാതാവ്, കയ്യിലുള്ള കെട്ടുപിണഞ്ഞ നൂൽ കെട്ടഴിച്ച് ഒരു നാടയിൽ ചുറ്റിയെടുക്കുന്നു. മാതാവിന്റെ കാലുകൾ, കെട്ടുപിണഞ്ഞ ഒരു സർപ്പത്തെ ചവിട്ടിയുമിരിക്കുന്നു. സാത്താന്റെ പ്രതീകമായ സർപ്പത്തോടുള്ള ഈവിധം പെരുമാറ്റം, "നീയും സ്ത്രീയുമായും, നിന്റെ സന്തതിയും അവളുടെ സന്തതിയുമായും ഞാൻ ശത്രുതയുണ്ടാക്കും, അവൻ നിന്റെ തല തകർക്കും, നീ അവന്റെ കണങ്കാലിൽ കടിക്കും" എന്ന ഉല്പത്തിപ്പുസ്തക വചനത്തെ അനുസ്മരിപ്പിക്കുന്നു." 

ചിത്രത്തിനു താഴെ, ഒരു ചെറിയ മാലാഖയെ പിന്തുടരുന്ന്, ഒരു മനുഷ്യനും അയാളുടെ നായും കാണപ്പെടുന്നു. ഇത്, ഗബ്രിയേൽ ദൈവദൂതനെ പിന്തുടർന്ന് സാറായോടു വിവാഹാഭ്യർത്ഥന നടത്താൻ പോകുന്ന പഴയനിയമത്തിലെ തോബിയാസിനെ പ്രതിനിധാനം ചെയ്യുന്നതായി വ്യാഖ്യാനിക്കപ്പെടുന്നു.

"കുരുക്കഴിക്കുന്ന മാതാവ്" എന്ന സങ്കല്പം, ലയോൺസിലെ വിശുദ്ധ ഐറേനിയസിന്റെ "തത്ത്വവാദങ്ങളുടെ തിരിച്ചറിവും അമർത്തലും" എന്ന രചനയെ ആശ്രയിച്ചുള്ളതാണ്. പ്രസ്തുത രചനയിൽ ഐറേനിയസ്, മറിയത്തേയും, ആദിമാതാവായ ഹവ്വായേയും താരതമ്യപ്പെടുത്തുകയും, ഹവ്വായുടെ അനുസരണക്കേടു മൂലമുണ്ടായ കെട്ടുപിണയൽ, മറിയത്തിന്റെ അനുസരണ വഴി അഴിഞ്ഞു എന്നെഴുതുന്നു. അവിശ്വാസത്തിലൂടെ ഹവ്വാ വരുത്തിയ പിണയൽ, വിശ്വാസത്തിലൂടെ മറിയം അഴിച്ചു എന്നും അദ്ദേഹം പറയുന്നു.

1700-നടുത്ത് ഓഗ്സ്ബെർഗിലെ വിശുദ്ധ പൗലോസിന്റെ ആശ്രമത്തിലെ പുരോഹിതനായിരുന്ന ഹീരോണിമസ് അംബ്രോസിയസ് ലാങ്കന്മാന്റൽ (1641-1718) ഏർപ്പാടു ചെയ്തു വരപ്പിച്ചതാണ് ഈ ചിത്രം. ലാങ്കന്മാന്റലിന്റെ കുടുംബത്തിലെ ഒരു സംഭവവുമായി ബന്ധപ്പെട്ടായിരുന്നു ഇതെന്നു പറയപ്പെടുന്നു. അദ്ദേഹത്തിന്റെ മുത്തച്ഛൻ വോൾഫ്ഗാങ് ലാങ്കന്മാന്റലും(1586-1637) ഭാര്യ സോഫിയാ റെന്റ്സുമായുള്ള വിവാഹബന്ധം തകർച്ചയുടെ വക്കിലായപ്പോൾ അദ്ദേഹം ഈശോസഭാവൈദികനായ ജേക്കബ് റെമ്മിന്റെ സഹായം തേടി. ഇതരബന്ധനങ്ങളെല്ലാമഴിച്ച്, ദാമ്പത്യബന്ധം ഉറപ്പിക്കാനായി റെം മാതാവിനോടു പ്രാർത്ഥിച്ചതോടെ, ദമ്പതിമാർക്കിടയിൽ സമാധാനം സ്ഥാപിക്കപ്പെട്ട്, വേർപിരിയൽ ഒഴിവായി. ഈ സംഭവത്തിന്റെ അനുസ്മരണമായി പേരക്കിടാവ് ഏർപ്പാടു ചെയ്തു വരപ്പിച്ചതാണത്രെ "കുരുക്കഴിക്കുന്ന മാതാവിന്റെ" ചിത്രം.

യുക്രൈനിൽ ചെർണോബിലിലുണ്ടായ അണുവികസരണ ദുരന്തത്തെ തുടർന്ന് 1989-ൽ, ഓസ്ട്രിയയിലെ സ്റ്റൈറിയയിലാണ്, കുരുക്കഴിക്കുന്ന മാതാവിനു പ്രതിഷ്ഠിക്കപ്പെട്ട ആദ്യദേവാലയം സ്ഥാപിതമായത്. ഈ ചിത്രത്തിന്റെ പകർപ്പുകൾ അർജന്റീനയിലും ബ്രസീലിലും വണങ്ങപ്പെടുന്നുണ്ട്. കുരുക്കഴിക്കുന്ന മാതാവിന്റെ വണക്കത്തിന് ലത്തീൻ അമേരിക്കൻ നാടുകളിലുണ്ടായ പ്രചാരത്തെ ബ്രിട്ടണിലെ ഗാർഡിയൻ പത്രം ഒരു "മതപരമായ ഉന്മാദം" (religious craze) എന്നു വിശേഷിപ്പിക്കുക പോലും ചെയ്തു.

പിന്നീട് ബ്യൂണോഴ്സ് അയേഴ്സിലെ മെത്രാപ്പോലീത്തയും ഫ്രാൻസിസ് മാർപ്പാപ്പയുമായി മാറിയ ഷോർഷ് മാരിയോ ബെർഗോഗ്ലിയോ, ജർമ്മനിയിൽ മൂലരചന കണ്ടശേഷം, ഈ ചിത്രമടങ്ങിയ ഒരു അഞ്ചൽ കാർഡ്, അർജന്റീനയിൽ എത്തിച്ച ശേഷമാണ്, ഈ കത്തോലിക്കാ വണക്കം ലത്തീൻ അമേരിക്കയിൽ വ്യാപിച്ചത്. ഇരുപതാം നൂറ്റാണ്ടിന്റെ അവസാനത്തോടടുത്ത് ഇതു ബ്രസ്സിലിലെത്തി. റിയോ ഡി ജനീറോയിലെ ഇൻസ്റ്റിട്യൂട്ട് ഓഫ് റിലിജിയസ് സ്റ്റഡീസിലെ റെജീനാ നോവേസിന്റെ അഭിപ്രായത്തിൽ, ചെറിയ പ്രശ്നങ്ങളുള്ളവരെയാണ് ഈ വണക്കം അധികവും ആകർഷിക്കുന്നത്. ബെർഗോഗ്ലിയോ ഈ ചിത്രം ആലേഖനം ചെയ്ത ഒരു കാസ, ബെനഡിക്ട് പതിനാറാമൻ മാർപ്പാപ്പക്കു സമ്മാനിച്ചിട്ടുണ്ട്. ഈ ചിത്രം തന്നെ രേഖപ്പെടുത്തിയിട്ടുള്ള മറ്റൊരു കാസ, അർജന്റൈൻ ജനത ഫ്രാൻസിസ് മാർപ്പാപ്പക്കും പിന്നീട് സമ്മാനിച്ചു.


</doc>
<doc id="351191" url="https://ml.wikipedia.org/wiki?curid=351191" title="ഗുലാം ഹൈദർ">
ഗുലാം ഹൈദർ

പ്രശസ്ത സംഗീത സംവിധായകനാണ് ഗുലാം ഹൈദർ (ഉറുദു: ‎, സിന്ധി: ماسٽر غلام حيدر‎).സ്വാതന്ത്ര്യനാനന്തര ഇന്ത്യയിലും പാകിസ്താനിലും ഒരേപോലെ അദ്ദേഹം പ്രവർത്തിച്ചിരുന്നു . ഹിന്ദുസ്ഥാനി സംഗീതത്തിലെ പ്രശസ്ത രാഗങ്ങളും പഞ്ചാബി നാടോടിസംഗീതത്തിലെ താളവും ഇഴുകിച്ചേർത്ത് സിനിമാസംഗീതത്തിന്റെ മുഖച്ഛായതന്നെ മാറ്റി, ഇദ്ദേഹം. നാൽപത്- അൻപതുകളിൽ ചലച്ചിത്രസംഗീതത്തിലെ അനിവാര്യഘടകമായിരുന്നു ഗുലാംഹൈദർ. ഉയർന്ന നിരക്കിൽ പ്രതിഫലം നല്കാൻ നിർമാതാക്കളെ നിർബന്ധിതരാക്കിയ ഇദ്ദേഹമാണ് സംഗീതസംവിധായകരുടെ അന്തസ്സുയർത്തിയത്. പിന്നണിഗായിക എന്ന നിലയിൽ ലത മങ്കേഷ്കർ ശ്രദ്ധേയയാവുന്നത് ഗുലാം ഹൈദറിന്റെ ഗാനത്തിലൂടെയാണ്. ഷംഷദ് ബീഗത്തെ സിനിമാപിന്നണിഗായികയായി അവതരിപ്പിച്ചതും ഗുലാം ഹൈദരാണ്. 2013ൽ തന്റ 84ാം പിറന്നാൾ വേളയിൽ നല്കിയ ഒരഭിമുഖത്തിൽ ലത മങ്കേഷ്കർ ഗുലാം ഹൈദർ തനിക്കുനല്കിയ പിൻതുണയെപ്പറ്റിപ്പറയുന്നുണ്ട്. "ഗുലാം ഹൈദരാണ് യഥാർത്ഥത്തിൽ തന്റെ ഗോഡ്ഫാദർ. എന്നിലുള്ള അദ്ദേഹത്തിന്റെ ആത്മവിശ്വാസം കൊണ്ടാണ്, എന്നെ പുറംതള്ളിയ ഹിന്ദി സിനിമാ വ്യവസായത്തിൽ എന്നെ പ്രതിഷ്ഠിക്കാൻ വേണ്ടി അദ്ദേഹം പോരാടിയത്" . ആദ്യകാലത്ത് തന്നെ സിനിമയിൽ നിന്നും പുറംതള്ളിയതിനെക്കുറിച്ചോർത്തുകൊണ്ട് ലത മങ്കേഷ്കർ ഒരിക്കൽ പറഞ്ഞു, "എന്റെ പ്രതിഭയിൽ പൂർണ്ണമായും വിശ്വാസമർപ്പിച്ച ആദ്യ സംഗീതസംവിധായകൻ ഗുലാം ഹൈദരാണ്. സിനിമാ നിർമ്മാണരംഗത്തെ പ്രമുഖ വ്യക്തിയായ എസ്. മുഖർജിയടക്കമുള്ള പല നിർമ്മാതാക്കളെയും അദ്ദേഹം എന്നെ പരിചയപ്പെടുത്തിയെങ്കിലും അവരെല്ലാം എന്നെ പാടെ അവഗണിക്കുകയായിരുന്നു. ഇത് അദ്ദേഹം അത്യന്തം രോഷാകുലനാക്കി. ഇക്കാരണത്താൽ തന്നെ, എസ്. മുഖർജിയെക്കാൾ വലിയ സിനിമാ കമ്പനിയായ ബോംബെ ടാക്കീസിന് എന്നെ ബോധ്യപ്പെടുത്തുകയും അവരുടെ മജ്‌ബൂർ (1948 )എന്ന സിനിമയിലൂടെ എന്നെ അവതരിപ്പിക്കുകയും ചെയ്തു അദ്ദേഹം.
1908-ൽ സിന്ധ് പ്രവിശ്യയിലെ പഞ്ചാബിലെ നാരോവാളിലാണ് അദ്ദേഹം ജനിച്ചത്.. ഇന്റർമീഡിയറ്റ് പാസായതിനുശേഷം ഒരു ഡന്റൽകോളജിൽ ചേർന്ന് പഠിച്ചു. ഒരു ദന്തവൈദ്യനായതിനുശേഷം സംഗീതത്തിൽ കമ്പം തോന്നി ബാബുഗണേശ് ലാൽ എന്ന വ്യക്തിയിൽ നിന്നും സംഗീതം അഭ്യസിച്ചു. സംഗീതഭ്രമം കലശലായതോടെ അദ്ദേഹം ഡെന്റിസ്റ്റ് എന്ന ജോലി ഉപേക്ഷിച്ചു. ഇതിന് കുടുംബത്തിൽ നിന്നും ധാരാളം എതിർപ്പുകൾ ഇദ്ദേഹത്തിനു നേരിടേണ്ടി വന്നു. അങ്ങനെ കൽക്കത്തയിലെ ആൽഫ്രഡ് തിയട്രിക്കൽ കമ്പനിയിലും പിന്നീട് അലക്സാണ്ടർ തിയട്രിക്കൽ കമ്പനിയിലും പിയാനോവാദകനായി ചേർന്നു. പിന്നീട് ജെനോഫോൺ റെക്കോഡിംഗ് കമ്പനിയിൽ സംഗീതസംവിധായകനായി. പ്രശസ്ത ഗായികയായിരുന്ന ഉംറാവൊ സിയാ ബീഗത്തിനുവേണ്ടി ഗസലുകൾ ചിട്ടപ്പെടുത്തി. 1935-ൽ ഇംതിയാസ് അലി സംവിധാനം ചെയ്ത സ്വർഗ്ഗ കീ സീഢീ എന്ന ചിത്രത്തിന് സംഗീതസംവിധാനം നിർവഹിച്ചത് ഗുലാം ഹൈദർ ആയിരുന്നു. അതിലെ നായികയാവട്ടെ ഉംറാവൊ സിയാ ബീഗവും. ഒടുവിൽ അവർ പരസ്പരം പ്രണയിക്കുകയും വിവാഹിതരാവുകയും ചെയ്തു. വിവാഹാനന്തരം ബീഗം സംഗീതരംഗത്തോട് പൂർണ്ണമായും വിടപറഞ്ഞു.

ഹൈദർ സിനിമാരംഗത്തേക്ക് പ്രവേശിച്ചത് റോഷൻ ലാൽ ഷോറേ, രൂപ് കുമാർ ഷോറേ എന്നീ പിതൃ-പുത്ര ദ്വയത്തോടൊപ്പമായിരുന്നു. പിന്നീട് എ. ആർ കർദാർ നിർമ്മിച്ച സ്വർഗ്ഗ കീ സീഢീ എന്ന സിനിമയിൽ സംഗീതസംവിധാനം നിർവ്വഹിക്കാനുള്ള അവസരം ലഭിച്ചു. പക്ഷേ അദ്ദേഹത്തിന്റെ ശ്രദ്ധേയമായ ആദ്യ സംരംഭം ഡി.എം പഞ്ചോലി(പഞ്ചോലി ആർട് പിക്ചേഴ്സ്)യുടെ പഞ്ചാബി സിനിമയായ ഗുലേബക്കാവാലി(1939)യായിരുന്നു. ബർക്കാത്ത് മെഹ്റയായിരുന്നു ഇതിന്റെ സംവിധായകൻ. നൂർജഹാൻ ഇതിൽ അഭിനയിച്ചിരുന്നു. 1939ൽ തന്നെയാണ് നൂർജഹാൻ പാടി അഭിനയിച്ച ശശിപന്നു എന്ന ചിത്രത്തിന് സംഗീതം പകർന്നത്. ഇതിനെ തുടർന്ന് പഞ്ചോലിയുടെ തന്നെ യംലജഠ് എന്ന പഞ്ചാബി ചിത്രത്തിനു സംഗീതം നല്കി. 1941 ൽ പുറത്തിറങ്ങിയ ഖജാഞ്ചിയാണ് ഹൈദറിന്റെ ആദ്യത്തെ സൂപ്പർഹിറ്റ്. ഇത് സിനിമാസംഗീത മേഖലയിൽ ഒരു വിപ്ലവത്തിനുതന്നെ കാരണമായി. ഷംഷദ് ബീഗം പിന്നണിഗായികയായി അരങ്ങേറി ചിത്രംകൂടിയായിരുന്നു ഖജാഞ്ചി. ഇതിലെ സാവൻ കേ നസാരേ ഹൈ തുടങ്ങിയ പാട്ടുകൾ അക്കാലത്തെ മികച്ച ഹിറ്റുകളായിരുന്നു. ഈ സിനിമയ്ക്കുശേഷമാണ്, ശാസ്ത്രീയസംഗീതത്തിലെ രാഗങ്ങളിൽ മാത്രം സംഗീതം ചിട്ടപ്പെടുത്തിയിരുന്ന 1930കളിലെ സംഗീതസംവിധായകർ ജനകീയമായ നാടോടിത്താളത്തെയും ഈണത്തെയും മാനിച്ചുതുടങ്ങിയത്. ഖജാഞ്ചിയിലെ ഉന്മേഷകരവും അനായാസവുമായ സംഗീതം ഒരു കൊടുങ്കാറ്റുപോലെ പിടിച്ചടക്കിയത് സാധാരണ പ്രേക്ഷകരെ മാത്രമല്ല മറ്റ് സിനിമ സംഗീത സംവിധായകരെക്കൂടിയാണ്. 1942ൽ പുറത്തിറങ്ങിയ ഖാണ്ഡാൻ നൂർജഹാൻ നായികയായി പാടിയഭിനയിച്ച ആദ്യ ചിത്രമാണ്. ഇതും ഗുലാം ഹൈദറിന്റെ സംഗീതജീവിതത്തിലെ നാഴികക്കല്ലാണ്. ഈ ചലച്ചിത്രത്തോടെ ഇദ്ദേഹം ഏറ്റവും മികച്ച സംഗീതസംവിധായകനായി പരിഗണിക്കപ്പെട്ടു. വിഷ്ണു പഞ്ചാലിയുടെ പൂഞ്ജി (1943)യാണ് മറ്റൊരു വിജയചിത്രം. 1944ൽ ഇദ്ദേഹം ബോംബെയിലേക്ക് മാറി. അവിടെവച്ചാണ്ഹുമയൂൺ(1945), മജ്ബൂർ(1948), ഷഹീദ് (1948), കനീസ് (1949 ) തുടങ്ങിയ തന്റെ മികച്ച സിനിമകൾക്ക് സംഗീതം നല്കിയത്. മജ്ബൂരിലൂടെയാണ് ലതാമങ്കേഷ്കർ ചലച്ചിത്ര പിന്നണിഗാനത്തിൽ സജീവമാകുന്നത് ഷഹീദിൽ ലത മങ്കേഷ്കരെ പാടിക്കുവാൻ നിർമ്മാതാവ് വിസമ്മതിച്ചപ്പോൽ ഗുലാം ഹൈദർ പറഞ്ഞ മറുപടി ശ്രദ്ധേയമായിരുന്നു."നാളെ ഈ പെണ്ടകുട്ടിയുടെ കാൽക്കൽ സിനിമാനിർമ്മാതാക്കൾ കാൾഷീറ്റിനുവേണ്ടി കാത്തുകിടക്കുന്ന കാലം വരും"

സ്വാതന്ത്ര്യപ്രാപ്തിക്ക് ശേഷം ഗുലാം ഹൈദർ ലാഹോറിലേക്ക് തിരിച്ചുപോയി. 1949ൽ ഇദ്ദേഹത്തിന്റെ ആദ്യ പാകിസ്താനി സിനിമ ഷാഹിദ പുറത്തുവന്നു. കൂടാതെ ബോഖറാർ (1950), അകേലി (1951), ഭീഗി പാൽകേൻ (1952) തുടങ്ങി ഒട്ടനവധി സിനിമകൾക്ക് ഇദ്ദേഹം സംഗീതം പകർന്നുവെങ്കിലും അവയെല്ലാം സാമ്പത്തികമായി പരാജയമായിരുന്നു. 1953ൽ ഗുൽനാർ റിലീസ് ചെയ്ത് അല്പനാൾക്കകം ഇദ്ദേഹം മരിച്ചു.
ഗുലാം ഹൈദർ സംഗീതം നിർവഹിച്ച പ്രധാന സിനിമകൾ:




</doc>
<doc id="351199" url="https://ml.wikipedia.org/wiki?curid=351199" title="ചിത്രകാർ (ബംഗാളി ചലച്ചിത്രം)">
ചിത്രകാർ (ബംഗാളി ചലച്ചിത്രം)

സൈബൾ മിത്ര സംവിധാനം ചെയ്ത ബംഗാളി ചലച്ചിത്രമാണ് ചിത്രകാർ(The Last Mural). ഇരുപത്തിയൊന്നാമത് കേരള രാജ്യാന്തര ചലച്ചിത്രമേളയിലെ മത്സര വിഭാഗത്തിലേക്കു തെരഞ്ഞെടുക്കപ്പെട്ടു.
ലോകത്തിന്റെ രണ്ടു വ്യത്യസ്ത ഇടങ്ങളിലിരുന്ന് രചന നടത്തിയ ബംഗാളിലെ ബിനോദ് ബിഹാരി മുഖർജി, ന്യൂയോർക്കിലെ മാർക്ക് റോത്ത്കോ എന്നീ രണ്ടു മഹാന്മാരായ ചിത്രകാരന്മാർക്കുളള ശ്രദ്ധാഞ്ജലിയാണ് ഈ ചിത്രം. ഒരുപാട് സമാനതകളുണ്ടായിരുന്ന ഈ രണ്ടു കലാകാരന്മാരുടെയും സൃഷ്ടികളും ചിന്തയുമാണ് ഈ ചിത്രത്തിന് പ്രചോദനമായത്. ചിത്രകാരനായ ബിനോദ് ബിഹാരി മുഖർജിയുടെ ജീവിതത്തെ ആസ്പദമാക്കി സത്യജിത് റായ് സംവിധാനം ചെയ്ത ഇന്നർ ഐ എന്ന ഡോക്യുമെന്ററി, മുഖർജിയുടെ പെയിന്റിംഗുകൾ, രചനകൾ, അന്ധതയെ തോൽപ്പിച്ച് അദ്ദേഹം നടത്തിയ ചിത്ര പരിശ്രമങ്ങൾ, ആദ്ദേഹം ശാന്തിനികേതനിലെ കലാഭവനിൽ വരഞ്ഞ അവസാന ചുമർചിത്രം, തന്റെ സീഗ്രാം ചുവർ ചിത്രങ്ങൾ വിൽക്കാൻ വിസമമ്മതിച്ച മാർക്ക് റോത്ത്കോ എന്നിവയിൽ നിന്നാണ് ഈ ചലച്ചിത്രത്തിന്റെ പിറവി. ആർക്കു വേണ്ടിയാണ് ചിത്രകാരൻ വരയ്ക്കുന്നത് ? പണം നൽകുന്നവർക്കു വേണ്ടിയാണോ ? ചിത്രങ്ങളും ചുവർ ചിത്രങ്ങളും വെറും ഉപഭോഗ വസ്തുക്കൾ മാത്രമോ ?എന്നീ ചോദ്യങ്ങൾ ഈ ചിത്രം മുന്നോട്ടു വയ്ക്കുന്നു. ഒരു കലാകാരന്റെ കണ്ണിലൂടെ കലാ ഉദ്യമവും വാണിജ്യ യാഥാർത്ഥ്യവും തമ്മിലുള്ള സംഘട്ടനമാണ് ഈ ചിത്രം ചർച്ച ചെയ്യുന്നത്.

ധൃതിമാൻ ചാറ്റർജി, അർപ്പിത ചാറ്റർജി, അരുൺ മുഖർജി, മൃണാൾ ദെ, ശുഭ്രജിത്ത് ദത്ത, പ്രദീപ്കുമാർ ദത്ത എന്നിവരാണ് പ്രധാന അഭിനേതാക്കൾ.


</doc>
<doc id="351207" url="https://ml.wikipedia.org/wiki?curid=351207" title="ഒറ്റഞാർ കൃഷി">
ഒറ്റഞാർ കൃഷി

നെൽകൃഷിയിൽ കുറഞ്ഞ ചെലവിൽ കൂടുതൽ വിളവുണ്ടാക്കാൻ സഹായിക്കുന്ന നൂതനകൃഷിരീതിയാണ് ഒറ്റഞാർ കൃഷി. വിത്തിന്റെ അളവ്, ഞാറിന്റെ പ്രായം, എണ്ണം, നടീൽ അകലം, ജലനിയന്ത്രണം എന്നീ കാര്യങ്ങളിൽ പരമ്പരാഗത സമ്പ്രദായത്തിൽനിന്നും തികച്ചും വ്യത്യസ്തമാണ് ഈ രീതി. 1983ൽ മഡഗാസ്കറിൽ നിന്നുള്ള ഫ്രഞ്ച് വൈദികനായ ഫാദർ ഹെൻറി ഡെ ലൗലാനിയാണ് ഒറ്റഞാർകൃഷിരീതി വികസിപ്പിച്ചെടുത്തത്. എസ്.ആർ.ഐ എന്ന ചുരുക്കപ്പേരിൽ അറിയപ്പെടുന്ന 'സിസ്റ്റം ഓഫ് റൈസ് ഇൻറ്റെൻസിഫിക്കേഷൻ' എന്ന സമ്പ്രദായമാണ് കേരളത്തിൽ ഒറ്റഞാർ നെൽകൃഷി എന്ന പേരിൽ അറിയപ്പെടുന്നത്. കോർണൽ സർവകലാശാലയുടെ ഗവേഷണസഹായത്തോടെ നെല്ല് കൃഷിചെയ്യുന്ന ഇടങ്ങളിൽ പലതവണ പരീക്ഷിച്ചുവിജയിച്ച ശേഷമാണ് ഇത് ഒരു കൃഷിരീതിയായി പ്രചാരത്തിലായത്. 

പായ് ഞാറ്റടി അഥവാ ഡാപ്പോഗ് നഴ്സറി തയ്യാറാക്കിയാണ് വിത്തുനടുന്നത്. ഒരേക്കർ കൃഷി ചെയ്യാൻ ഒറ്റഞാർ കൃഷിയനുസരിച്ച് 2-4 കിലോഗ്രാം വിത്ത് മതിയാകും. ഒരേക്കർ സ്ഥലത്ത് ഞാറുപറിച്ചുനടുന്നതിന് 40 തൊഴിലാളികൾ ആവശ്യമാണെങ്കിൽ ഈ രീതി ഉപയോഗിച്ച് ഞാറുനടുവാൻ 10 തൊഴിലാളികൾ മതി. അതുമൂലം ഈ രീതി നടപ്പാക്കുമ്പോൾ കൃഷിച്ചെലവ് നാലിലൊന്നായി കുറയ്ക്കാൻ സാധിക്കുന്നു. നുരികളുടെ എണ്ണം കുറവും അവ തമ്മിലുള്ള അകലം കൂടുതലുമാകുന്നതുകൊണ്ട് തുടക്കത്തിൽ പാടം ശുഷ്കിച്ചിരിക്കുമെങ്കിലും ഒരുമാസം കൊണ്ട് നെല്ല് നിരക്കുന്നു. ശക്തമായ വേരുപടലത്തിന്റെ കരുത്തിൽ കൂടുതൽ ചിനപ്പുകൾ പൊട്ടി എണ്ണവും കനവും കൂടുതലുള്ള കതിർക്കുലകളുണ്ടാകുന്നു. ശക്തമായ ചിനപ്പുകളുള്ളതിനാൽ നെല്ലിന് നല്ല ആരോഗ്യവും രോഗകീട ബാധയെ ചെറുക്കാനുമുള്ള കഴിവുണ്ടാകുന്നു. അതുകൊണ്ട് തന്നെ കീടനാശികൾ അധികം തളിയ്ക്കേണ്ടിവരുന്നില്ല. വിത്ത്, വളം, വെള്ളം, കളപറിക്കുന്നതിനുള്ള കൂലി എന്നിവയെല്ലാം വളരെ കുറച്ചുമാത്രം ഉപയോഗിക്കുന്നതിനാൽ പരമ്പരാഗത രീതിയേക്കാൾ ചെലവ് കുറച്ച് കൂടുതൽ വിളവ് ഒറ്റഞാർ കൃഷിയിലൂടെ ലഭ്യമാകുന്നു എന്നാണ് അവകാശപ്പെടുന്നത്. കേരളത്തിൽ മുണ്ടകൻ കൃഷിയ്ക്കാണ് ഈ കൃഷി രീതി ഏറ്റവും യോജിച്ചത്.

ഒരു മീറ്റർ വീതിയുള്ള പ്ലാസ്റ്റിക്ക് ഷീറ്റിൽ പൊടിമണ്ണും ചാണകപ്പൊടിയും ചേർത്ത് ഒരിഞ്ച് കനത്തിൽ തടമുണ്ടാക്കി വാഴപ്പോളകൾ നിരത്തിയിട്ട് അതിൻമേൽ മണ്ണ് വെട്ടിക്കയറ്റി വളം ചേർത്ത് നനച്ച് മുളളപ്പിച്ച വിത്തുകൾ പാകുന്നു. 2 ചതുരശ്രമീറ്ററിൽ 200ഗ്രാം വിത്തുവീഴത്തക്കരീതിയിൽ പാകിയാൽ മതി. 8-12 ദിവസം പ്രായമായ (രണ്ടിലപ്രായം) ഞാറ് ക്ഷതമേൽക്കാതെ മണ്ണോടുകൂടി പറിച്ചുനടണം. ഞാറിളക്കി അരമണിക്കൂറിനുള്ളിൽ തന്നെ നടുന്നതാണുത്തമം.വയലിൽ അടിവളമായി 2 ടൺ കമ്പോസ്റ്റോ ചാണകപ്പൊടിയോ ചേർക്കാവുന്നതാണ്. നടുന്നതിന് തലേദിവസം വയലിലെ വെള്ളം പൂർണ്ണമായും വാർത്തുകളയണം. നിശ്ചിത കലത്തിൽ കെട്ടുകളിട്ട കയർ വലിച്ച് പിടിച്ച് ഞാറുകൾ കൃത്യ അകലത്തിൽ ന്റാവുന്നതാണ്. ഓരോ ഞാറുവീതമാണ് ഒരു നുരിയിൽ നടുന്നത്. ഞറുനടുമ്പോൾ വരികൾ തമ്മിലും ഞാറുകൾ തമ്മിലും 20 സെന്റീമീറ്റർ അകലം വേണം. നടുന്നതുമുതൽ മണ്ണിൽ നേരിയ നനവു മതിയാകും. ഇതിനായി ഒന്നിടവിട്ട ദിവസങ്ങളിൽ വെള്ളം കയറ്റി വാർത്തുകളയണം. 50 ദിവസം ആകുമ്പൊൾ അടിക്കണ പരുവത്തിനുശേഷം 2 സെന്റീമീറ്റർ വെള്ളം മാത്രം വയലിൽ കെട്ടിനിർത്താം. കൊയ്ത്തിനു 10-15 ദിവസം മുമ്പ് വെള്ളം പൂർണ്ണമായി ഒഴിവാക്കേണ്ടതാണ്. വയലിൽ വെള്ളം കെട്ടിനിർത്താത്തതിനാൽ കളശല്യം കൂടുതലായിരിക്കും. ഞാറുനട്ടതിനുശേഷം 10 ദിവസത്തെ ഇടവേളയിൽ കളയെടുക്കണം. ഞാറുകൾ തമ്മിൽ ഇടയകലം കൂടുതൽ ഉള്ളതിനാൽ കൊണോവീഡർ ഉപയോഗിക്കാവുന്നതാണ്. കോണോവീഡർ ഉപയോഗിക്കുമ്പോൾ വയലിൽ വെള്ളം കെട്ടിനിർത്തുന്നത് സഹായകരമാണ്.

ഛത്തീസ്‌ഗഢിൽ നിന്നുള്ള ഒറ്റഞാർ നെൽകൃഷിയുടെ ചിത്രങ്ങൾ



</doc>
<doc id="351213" url="https://ml.wikipedia.org/wiki?curid=351213" title="ഫ്രാങ്ക്ലിൻ പിയേഴ്സ്">
ഫ്രാങ്ക്ലിൻ പിയേഴ്സ്

അമേരിക്കൻ ഐക്യനാടുകളുടെ 14ആമത്തെ പ്രസിഡന്റായിരുന്നു ഫ്രാങ്ക്ലിൻ പിയേഴ്സ്.- Franklin Pierce.


</doc>
<doc id="351214" url="https://ml.wikipedia.org/wiki?curid=351214" title="ആയിഷ - വയലാർ കവിത">
ആയിഷ - വയലാർ കവിത

വയലാർ രാമവർമ്മയുടെ പ്രസിദ്ധമായ ഖണ്ഡകാവ്യമാണ് ആയിഷ.
1952ലാണ് ഇത് പ്രസിദ്ധീകൃതമായത്. വയലാർ കവിതകളിൽ ഏറെ പ്രകീർത്തീക്കപ്പെട്ടിട്ടുള്ള ഈ ഖണ്ഡകാവ്യം ഏറെ ജനകീയമാക്കിയത് അതിന്റെ കഥാപ്രസംഗ ആവിഷ്ക്കാരമാണ്. വി.സാംബശിവൻ ആയിഷ നൂറുകണക്കിനു വേദികളിൽ നാലു പതിറ്റാണ്ടോളം അവതരിപ്പിച്ചിരുന്നത്രേ.
ഒരു മൂന്നാം കക്ഷിയുടെ അനുഭവ /നിരീക്ഷണ വിവരണമായിട്ടാണ് ആയിഷയെന്ന കാവ്യം രൂപപ്പെടുത്തിയിരിക്കുന്നത്. ആയിഷ എന്ന എട്ടൊ പത്തോ വയസ്സുള്ള ബാലിക പാൽ വിൽക്കുന്ന വീടുകളിൽ ഒന്നാണ് നിരീക്ഷന്റേത്. നിഷ്കളങ്ക ബാല്യത്തെ അവതരിപ്പിച്ചുകൊണ്ട് തുടങ്ങുന്ന കാവ്യം പിന്നീടങ്ങോട്ട് വിവരിക്കുന്നത് അടുത്ത പത്തോ അതിലധികമോ വർഷങ്ങളായി നടക്കുന്ന സംഭവ പരമ്പരകളേയാണ്.


ബാല്യത്തിൽ വിവാഹിതയാവുകയും, കൗമാരത്തിൽ ഗർഭിണിയായി മൊഴിചൊല്ലപ്പെട്ട്,
തെരുവിൽ പ്രസവിച്ച്, കുഞ്ഞിനെ കൊന്നു എന്ന ചെയ്യാത്ത കുറ്റത്തിനു ജയിൽ പോകേണ്ടി വരുന്ന ആയിഷ, ജയിൽക്കാലത്ത് പീഡിപ്പിക്കപ്പെട്ട് ഗർഭിണിയായി പുറത്ത് വരുന്നു. ഇത്തവണ തന്റെ കുഞ്ഞിനെ പൊന്നുപൊലെ നോക്കും എന്നു ശപഥം ചെയ്യുന്നു. അതിനായി അവൾ തെരുവ് വേശ്യയാവുന്നു. സാമാന്യം നല്ല ചുറ്റുപാടിലേക്ക് എത്തിയ ശേഷം വീണ്ടും ജയിലിലാവുന്നു. അവളുടെ പിതാവ് നേരത്തെ തന്നെ കൊലകുറ്റത്തിനു ജയിലാണ്. അച്ഛനാരന്നെറിയാത്ത ബാലനായ റഹീം" ലോക്കപ്പിലുള്ള ആയിശ ഉമ്മാന്റെ പുന്നാരമോന്നാവുന്നു."
ലോക്കപ്പിൽ നിന്നിറങ്ങുന്ന അദ്രുമാൻ ചെറുമകനേയും കൊണ്ട് നഗരത്തിൽ അലയുന്നിടത്തു വച്ച് നാളെ ഇവർ എന്ത് ചെയ്യും എന്ത് ചെയ്യില്ല എന്ന് ചോദ്യം ഉയർത്തി കൊണ്ട് കാവ്യം അവസാനിക്കുന്നു.


</doc>
<doc id="351215" url="https://ml.wikipedia.org/wiki?curid=351215" title="പനത്തടി">
പനത്തടി

കേരളത്തിലെ കാസർഗോഡ് ജില്ലയിലുള്ള ഒരു ഗ്രാമമാണ് പനത്തടി. 
പനത്തടി പഞ്ചായത്തിലാണ് ഈ ഗ്രാമം വരുന്നത്. സമീപത്തുള്ള മുനിസിപ്പാലിറ്റി കാഞ്ഞങ്ങാട്, 36 കിലോമീറ്റർ അകലെ ആണ്. കേരള - കർണാടക അതിർത്തിയായ പാണത്തൂർ നിന്നും 8 കിലോമീറ്റർ ദൂരമേ ഉള്ളൂ പനത്തടിയിലേക്ക്. രാഷ്ട്രീയപരമായി പനത്തടി വരുന്നത് ഹോസ്ദുർഗ് നിയമനിർമ്മാണ സഭയിലാണ്.

2001 ലെ സെൻസസ് പ്രകാരം 22307 ആണ് ആകെയുള്ള ജനസംഖ്യ. അതിൽ 11200 പുരുഷന്മാരും 11107 സ്ത്രീകളും ആണ്. 

മലയാളമാണ് ഇവിടെ സംസാരഭാഷ. ഹിന്ദു, ഇസ്ലാം, ക്രിസ്ത്യൻ എന്നീ മത വിഭാഗത്തിലുള്ളവരാണ് ഇവിടെ കൂടുതലായുള്ളത്. അത് കൂടാതെ മാവിലൻ, മലവേട്ടുവൻ, കുടിയാൻ, മറാട്ടി എന്നീ ഗോത്ര വിഭാഗത്തിൽപെട്ടവരും പനത്തടിയിലുണ്ട്.

പനത്തടിയിൽ ജനങ്ങളുടെ പ്രധാന വരുമാന മാർഗ്ഗം കൃഷിയാണ്. നെല്ല്, റബ്ബർ, വാഴ, തേങ്ങ, അടയ്ക്ക് എന്നിവയാണ് കൃഷിയിനങ്ങൾ. പനത്തടി നിന്നും 8 കിലോമീറ്റർ അകലെ റാണിപുരം എന്ന ഗ്രാമമുണ്ട്. ഈ ഗ്രാമമാണ് പനത്തടിയിലെ വിനോദസഞ്ചാര സാധ്യതകൾ വർദ്ധിപ്പിക്കുന്നത്.

പനത്തടി ഭൂമിശാസ്ത്രപരമായി മലമ്പ്രദേശമാണ്. പശ്ചിമഘട്ടത്തിന്റെ ഭാഗമായാണ് ഇത് വരുന്നത്.

പനത്തടിയിൽ ഒരു ഹയർസെക്കന്ററി സ്കൂളും (ജി എച്ച് എച്ച് എസ്, ബളാംതോട്) ചില പ്രാഥമിക വിദ്യാഭ്യാസ സ്ഥാപനങ്ങളുമുണ്ട്.

ഈ ഗ്രാമം പാണത്തൂർ വഴി കർണ്ണാടകയുമായി ബന്ധപ്പെട്ടു കിടക്കുന്നു. പാണത്തൂർ നിന്നും സുള്ള്യ വഴി മൈസൂർ, ബാംഗ്ളൂർ എന്നിവിടങ്ങളിൽ എത്താനുള്ള എളൂപ്പവഴി ഉണ്ട്. കാഞ്ഞങ്ങാട് ആണ് സമീപത്തുള്ള റയിൽവേ സ്റ്റേഷൻ. മംഗലാപുരത്തും കോഴിക്കോടും വിമാനത്താവളങ്ങളുമുണ്ട്. 

300 സെന്റിമീറ്ററിൽ കൂടുതൽ മഴ ഒരു വർഷത്തിൽ പനത്തടിയിൽ ലഭിക്കുന്നുണ്ട്.


</doc>
<doc id="351218" url="https://ml.wikipedia.org/wiki?curid=351218" title="കയരളം">
കയരളം

കണ്ണൂർ ജില്ലയിലെ മയ്യിൽ ഗ്രാമപഞ്ചായത്തിലെ ഒരു ഗ്രാമമാണു കയരളം.


</doc>
<doc id="351219" url="https://ml.wikipedia.org/wiki?curid=351219" title="മ്യൂണിക്ക്">
മ്യൂണിക്ക്

തെക്കുപടിഞ്ഞാറൻ ജർമ്മനിയിലെ ഒരു വലിയ പട്ടണമാണ് മ്യൂണിക്ക് അഥവാ മ്യൂണിച്ച് (ജർമ്മൻ: "മ്യുഞ്ചൻ"; München). കൂടാതെ ബയേൺ സംസ്ഥാനത്തിന്റെ തലസ്ഥാനവും ജർമ്മനിയിലെ മൂന്നാമത് ഏറ്റവും വലിയ നഗരവും കൂടിയാണ്. സാങ്കേതികം, ബിസിനസ്സ്, കല, വിദ്യാഭ്യാസം, വിനോദസഞ്ചാരം, തുടങ്ങിയവയുടെ കേന്ദ്രമായ ഈ നഗരം ബയേൺ മ്യുഞ്ചൻ ഫുട്ബോൾ ക്ലബ്ബിന്റെയും ബി.എം.ഡബ്ല്യു., സീമൻസ് കമ്പനികളുടെയും ആസ്ഥാനവുമാണ്.




</doc>
<doc id="351224" url="https://ml.wikipedia.org/wiki?curid=351224" title="തവിട്ടുവരയൻ മുളസ്രാവ്">
തവിട്ടുവരയൻ മുളസ്രാവ്

തീര കടൽവാസിയായ ഒരു മൽസ്യമാണ് തവിട്ടുവരയൻ മുളസ്രാവ് അഥവാ Brownbanded bamboo shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി അടുത്ത് തന്നെ അപകടകരമായ അവസ്ഥയിലുള്ള ജീവികൾ എന്നാണ്.

1.04 മീറ്റർ വരെ നീളം വെക്കുന്ന ചെറിയ സ്രാവാണ് ഇവ. തവിട്ടു നിറത്തിൽ ഉള്ള ശരീരത്തെ ചുറ്റി ഇരുണ്ട ഇളം നിറത്തിൽ ഉള്ള വലയങ്ങളും ഉണ്ട്.

പവിഴ പുറ്റുകളുടെ മദ്ധ്യേ ആണ് ഇവയുടെ ഇഷ്ട വാസ സ്ഥലം . രാത്രി സഞ്ചാരികൾ ആയ സ്രാവാണ് .

ചിലോസിസിലിയം എന്ന ജെനുസിൽ ഉള്ള ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് . മുട്ടയിടുന്ന ഇനത്തിൽ പെട്ട സ്രാവാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="351228" url="https://ml.wikipedia.org/wiki?curid=351228" title="ആഫ്രിക്കൻ ചെണ്ടുമല്ലി">
ആഫ്രിക്കൻ ചെണ്ടുമല്ലി

ധാരാളം ശാഖകളോടുകൂടി വളരുന്ന ഒരു ചെണ്ടുമല്ലിയിനമാണ് ആഫ്രിക്കൻ മാരിഗോൾഡ്("African marigold"). ഇതിന്റെ ശാസ്ത്രീയനാമം "Tagetes_erecta".വലിയ ഒറ്റ ദളങ്ങൾ മാത്രം കാണപ്പെടുന്ന പൂക്കൾ ഉണാകുന്നതാണ് ഈ ഇനത്തിന്റെ പ്രത്യേകത. കാഴ്ചയിൽ ജമന്തിപ്പൂക്കളോട് സാമ്യമുള്ള പൂക്കൾ ഉള്ള ക്രൗൺ ഓഫ് ഗോൾഡ്, ഗോൾഡ് സ്മിത്ത്, യെല്ലോ സ്റ്റോൺ തുടങ്ങി ഓറഞ്ചിന്റെ നിറമുള്ളതുമുതൽ കടും മഞ്ഞ സ്വർണ്ണനിറം, വെളുപ്പ് തുടങ്ങിയ വ്യത്യസ്തമായ പൂക്കൾ ഉണ്ടാകുന്ന ഒരു ഇനം കൂടിയാണിത്. 


</doc>
<doc id="351230" url="https://ml.wikipedia.org/wiki?curid=351230" title="തായന്നൂർ">
തായന്നൂർ

കേരളത്തിലെ കാസർഗോഡ് ജില്ലയിലുള്ള ഒരു ഗ്രാമമാണ് തായന്നൂർ. 
എണ്ണപ്പാറക്കും കാലിച്ചാനടുക്കത്തിനും ഇടയിലായിട്ടാൺ ഈ സ്ഥലം. കാലിച്ചാനടുക്കം ഒരു കവലയാണ്, കാഞ്ഞങ്ങാടും നീലേശ്വരവും പോകുന്ന രണ്ട് റൂട്ടുകളുടെ നടുക്കുള്ള സ്ഥലം. കോടോം ബേളൂർ പഞ്ചായത്തിൽ വെള്ളരിക്കുണ്ട് തലൂക്കിലായി തായന്നൂർ വില്ലേജിലാണിതു വരുന്നത്.



നീലേശ്വരം വഴി കടന്നു പോകുന്ന മംഗലപുരത്തേക്കുള്ള നാഷ്ണൽ ഹൈവേയുമായി ബന്ധപ്പെട്ടു കിടക്കുന്നു തായന്നൂർ റോഡ്. സമീപത്തുള്ള റയിൽവേ സ്റ്റേഷൻ മംഗലാപുരം - പാലക്കാട് ലൈനിൽ വരുന്ന നീലേശ്വരവൂം കാഞ്ഞങ്ങാടുമാണ്. കോഴിക്കോടും മംഗലാപുരത്തും വിമാനത്താവള സൗകര്യവുമുണ്ട്.


</doc>
<doc id="351234" url="https://ml.wikipedia.org/wiki?curid=351234" title="ഹുവാസീഅഗ്നത്സ്">
ഹുവാസീഅഗ്നത്സ്

തെറാപ്പോഡ ജെനുസിൽ പെട്ട ഒരു ദിനോസർ ആണ് ഹുവാസീഅഗ്നത്സ് . തുടക്ക ക്രിറ്റേഷ്യസ് കാലത്തു ആണ് ജീവിച്ചിരുന്നത് . പേര് വരുന്നത് തദ്ദേശീയ ചൈനീസ് ഭാഷയിൽ 華夏 ചൈന എന്ന വാക്കിൽ നിന്നും ആണ് . പേരിന്റെ രണ്ടാം ഭാഗം ഗ്രീക്ക് ആണ് അർഥം ജോ (വായും താടിയും ഉൾപ്പെടുന്ന മുഖത്തിന്റെ കീഴ്ഭാഗം) എന്നാണ് .

ഇവയ്ക്ക് ഏകദേശം 1.8 മീറ്റർ ആണ് നീളം കണക്കാക്കിയിട്ടുള്ളത്.

(CAGS-IG-02-301) ഹോളോ ടൈപ്പ് ഫോസിൽ ഏകദേശം പൂർണമായ ഒന്നാണ് വാളിന്റെ ഒരു അറ്റം മാത്രമേ ഇതിൽ ഇല്ലാതെ ഉള്ളൂ , ഇത് 5 വലിയ പാറയുടെ പാളികളിൽ ആണ് ഉള്ളത്. വളരെ ചെറിയ ദിനോസർ ആയതു കൊണ്ട് തന്നെ ഫോസിൽ എല്ലുകൾ അടർത്തി എടുക്കുക ശ്രമകരമായ ജോലിയാണ് .

ചെറിയ മാംസ ഭോജികളായ ദിനോസറുകൾ ഉൾപ്പെടുന്ന Compsognathidae എന്ന കുടുംബത്തിൽ ആണ് ഇവ പെടുക . 


</doc>
<doc id="351236" url="https://ml.wikipedia.org/wiki?curid=351236" title="ഫ്രഞ്ച് മാരിഗോൾഡ്">
ഫ്രഞ്ച് മാരിഗോൾഡ്

സാധാരണയായി കാണപ്പെടുന്ന ചെണ്ടുമല്ലിയിനങ്ങളിൽ നിന്നും വ്യത്യസ്തമായി വളരെ കുറഞ്ഞ കാലം കൊണ്ട് പൂക്കുന്ന ഒരിനമാണ് ഫ്രഞ്ച് മാരിഗോൾഡ് ("French marigold"). ഇതിന്റെ ശാസ്ത്രീയനാമം "Tagetes patula" എന്നാണ്. ഏകദേശം 15 സെന്റീമീറ്റർ മുതൽ 45 സെന്റീമീറ്റർ വരെ ഉയരം വയ്ക്കുന്ന ഈ ഇനത്തിന്റെ പൂക്കൾക്ക് പരമാവധി 5 സെന്റീമീറ്റർ വരെ വ്യാസമുണ്ടാകാം. 

മഞ്ഞ, സ്വർണ്ണമഞ്ഞ, ചുവപ്പ്, ഓറഞ്ച്, കറുപ്പു പടർന്ന പാടല നിറങ്ങളിലോ അവയുടെ മിശ്രിത നിറങ്ങളിലോ ഇതിൽ പൂക്കൾ ഉണ്ടാകുന്ന വിഭാഗമാണിത്. ഫ്ലയിം, ഫ്ലയിങ് ഫയർ, ടോം തമ്പ്, ജിപ്സി, പിഗ്മി തുടങ്ങി പൂക്കളുടെ ഇതളുകൾ തുടങ്ങുന്ന ഭാഗത്തുനിന്നും മെറൂൺ രാശിയിലുള്ള ലീജിയൺ ഓഫ് ഓണർ എന്ന ഇനം കൂടി ഈ വിഭാഗത്തിലുണ്ട്. 


</doc>
<doc id="351241" url="https://ml.wikipedia.org/wiki?curid=351241" title="പെറ്റ്യൂണിയ">
പെറ്റ്യൂണിയ

സോളനേസ്യ സസ്യകുടുംബത്തിലെ ഒരു ഉദ്യാനസസ്യമാണ് പെറ്റ്യൂണിയ ("Petunia"). അനേകം സങ്കരവർഗ്ഗങ്ങളായീ വ്യാപിച്ചിരിക്കുന്ന ഇത് പരമാവധി 45  സെന്റീമീറ്റർ  വരെ  പൊക്കം  വയ്ക്കുന്നു.  കൂടുതൽ  കാലം  പൂക്കളുണ്ടാകുന്ന  ഈ  സസ്യയിനത്തിനെ  പൂക്കൾ ഒറ്റ നിറത്തിലോ ഒന്നിലധികം നിറത്തിലോ ഒറ്റപ്പൂക്കളായും കുലകളായും  പല  ആകൃതിയിലും  ഇനങ്ങൾക്കനുസരിച്ച്  ഉണ്ടാകുന്നു. നീല നിറം കലർന്ന വയലറ്റ് പൂക്കൾ മുതൽ  കോറൽ  സാറ്റിൻ നിറം  തുടങ്ങി  പൂക്കളിലെ  നിറങ്ങളുടെ  വൈവിദ്ധ്യം ഈ ഇനത്തിന്റെ പ്രത്യേകതയാണ്.  വിത്താണ് ഈ ചെടികളുടെ നടീൽ വസ്തുവായി ഉപയോഗിക്കുന്നത്. 


</doc>
<doc id="351243" url="https://ml.wikipedia.org/wiki?curid=351243" title="പച്ചക്കണ്ണി ഇലത്തവള">
പച്ചക്കണ്ണി ഇലത്തവള

പച്ചക്കണ്ണി ഇലത്തവള "Raorchestes" ജീനസിൽ പെട്ട ഒരിനം തവളയാണ്. Raorchestes chlorosomma ആണ് ഇതിന്റെ ശാസ്ത്രനാമം 

ഷോലവനങ്ങളിൽകളിൽ മാത്രമാണ് പച്ചക്കണ്ണി ഇലത്തവളകളെ സാധാരണയായി കാണാറുള്ളു . ഇവ രണ്ടാം നിര വനങ്ങളിലും ചായത്തോട്ടങ്ങൾ,യൂക്കാലിപ്റ്റസ് തോട്ടങ്ങൾ എന്നിവയിലും കനത്ത മഴക്കാലത്തിനുശേഷം കാണാറുണ്ട്, തറനിരപ്പിൽ നിന്ന് ഏകദേശം ഒരു മീറ്റർ ഉയരത്തിലാണിവ ഉണ്ടാവുക 

പച്ചക്കണ്ണി ഇലത്തവള iഇന്ത്യയിൽ കേരളത്തിലെ ഇടുക്കിജില്ലയിലെ മുന്നാറിൽ മാത്രമാണ് കാണപ്പെടുന്നത്.

വ്യാപകമായ തോതിൽ ചായ, യൂക്കാലിപ്റ്റസ് തോട്ടങ്ങൾക്ക് വേണ്ടി ഭൂകയ്യേറ്റങ്ങൾ നടക്കുന്നതിനാൽ ഇവയുടെ ആവാസമേഖലകൾ കുറഞ്ഞ് വരുന്നു. 
Tനിലവിൽ ഇവയെ സംരക്ഷിക്കാനുള്ള പദ്ധതികളൊന്നും ഇല്ല


</doc>
<doc id="351244" url="https://ml.wikipedia.org/wiki?curid=351244" title="പദഹുതുറൈ ബോംബാക്രമണം">
പദഹുതുറൈ ബോംബാക്രമണം

2007 ജനുവരി രണ്ടാം തീയതി, ശ്രീലങ്കൻ വ്യോമ സേന എൽ.ടി.ടി.ഇ ക്യാംമ്പുകൾക്കു നേരെ നടത്തിയ ബോംബാക്രമണമാണ് പദഹതുറൈ ബോംബാക്രമണം അല്ലെങ്കിൽ ഇല്ലുപ്പക്കടവൈ ബോംബിങ് എന്നറിയപ്പെടുന്നത്. കത്തോലിക്കാ പുരോഹിതൻ ഉൾപ്പെട്ടെ 15 തമിഴ് വംശജർ ഈ ആക്രമണത്തിൽ കൊല്ലപ്പെട്ടെന്ന് എൽ.ടി.ടി.ഇ പറയുന്നു. മരിച്ചവരിൽ സ്ത്രീകളും കുട്ടികളും ഉൾപ്പെടുന്നു.

ശ്രീലങ്കയിലെ മാന്നാർ ജില്ലയുടെ വടക്കു പടിഞ്ഞാറുള്ള ഒരു ഗ്രാമമാണ് ഇലുപ്പൈക്കടവൈ. ഇലുപ്പൈക്കടവൈയിൽ പദഹുതുറൈ എന്ന സ്ഥലത്ത് 35 കുടിലുകളിലായി, 231 പേരടങ്ങുന്ന 46 കുടുംബങ്ങളായിരുന്നു ജീവിച്ചിരുന്നത്. ജാഫ്നയിൽ നിന്നും ഈ തീരപ്രദേശത്തേക്കു കുടിയേറി പാർത്തവരായിരുന്നു ഏറേയും.

2007ലെ പുതുവത്സര ദിനത്തിൽ ശ്രീലങ്കൻ വ്യോമസേനയുടെ നാലു ബോംബർ ജെറ്റു വിമാനങ്ങൾ ഈ പ്രദേശത്ത് യാതൊരു മുന്നറിയിപ്പുമില്ലാതെ ബോംബുകൾ വർഷിച്ചു. ആദ്യത്തെ മൂന്നു വിമാനങ്ങൾ നാലു ബോംബുകൾ വിക്ഷേപിച്ചപ്പോൾ, നാലാമത്തെ വിമാനം രണ്ടു ബോംബുകൾ ആണു ഗ്രാമത്തിലേക്കു തൊടുത്തത്. രാവിലെ 9.35 നു തുടങ്ങിയ ആക്രമണം ഏകദേശം പത്തുമിനിട്ടോളം നീണ്ടു നിന്നു. 25 ഓളം കുടിലുകൾ പൂർണ്ണമായും കത്തി നശിച്ചു. നിരവധി വീടുകളുടെ മേൽക്കൂരകൾക്കു തീപിടിച്ചു. സാധാരണക്കാർക്കു നേരെ യാതൊരു ആക്രമണവും നടന്നിട്ടില്ലെന്നു, ശ്രീലങ്കൻ സർക്കാർ വ്യക്തമാക്കി കൂടാതെ ശ്രീലങ്കൻ വ്യോമസേന ആക്രമിച്ച സ്ഥലം എൽ.ടി.ടി.ഇയുടെ ഒരു നാവികതാവളം ആയിരുന്നുവെന്നു സർക്കാർ അറിയിച്ചു.

പദഹതുറൈ എൽ.ടി.ടി.ഇ യുടെ ഒരു നാവികതാവളമായിരുന്നുവെന്നും, അവിടെ കൊല്ലപ്പെട്ടവർ എൽ.ടി.ടി.ഇ തീവ്രവാദികൾ ആയിരുന്നുവെന്നുമാണ് ഈ ആക്രമണത്തെക്കുറിച്ച് ശ്രീലങ്കൻ സർക്കാരിന്റെ ആദ്യ പ്രതികരണം. കൊല്ലപ്പെട്ടത് സാധാരണ ജനങ്ങളായിരുന്നുവെന്ന് തെളിവുകൾ നിരത്തി മാധ്യമങ്ങൾ വാദിച്ചപ്പോൾ ശ്രീലങ്കൻ സർക്കാരിന് അവരുടെ വാർത്ത തിരുത്തേണ്ടി വന്നു. വിമത സംഘടനകൾ മനുഷ്യ കവചമായി ഉപയോഗിച്ചിരുന്ന സാധാരണക്കാരായിരിക്കാം കൊല്ലപ്പെട്ടതെന്ന പുതിയ ന്യായവുമായി ശ്രീലങ്കൻ സർക്കാർ രംഗത്തെത്തി. കൊല്ലപ്പെട്ടവരിൽ ചിലരെങ്കിലും എൽ.ടി.ടി.ഇ ക്കുവേണ്ടി പ്രവർത്തിച്ചിരുന്നവരോ അനുഭാവികളോ ആയിരുന്നവെന്നും സർക്കാർ അറിയിച്ചു.

കഴിഞ്ഞ കുറേ വർഷങ്ങളായി ശ്രീലങ്കൻ സൈന്യത്തിന്റെ നിരീക്ഷണത്തിലായിരുന്ന ഒരു പ്രദേശമായിരുന്നു ഇലുപ്പൈക്കടവൈ. എൽ.ടി.ടി.ഇ തീവ്രവാദികളുട ഒരു നാവികതാവളമായിരുന്നു പ്രസ്തുത പ്രദേശമെന്ന് സർക്കാർ സംശയലേശമെന്യേ സമർത്ഥിക്കുന്നു. എൽ.ടി.ടി.ഇയുടെ നാവികസേനാ വിഭാഗമായ സീ ടൈഗറിന്റെ ഒരു സുപ്രധാന താവളം കൂടെയായിരുന്നു ഇലുപ്പൈക്കടവൈ.

വ്യോമാക്രമണം നടക്കുമ്പോൾ സാധാരണ ആളുകൾക്കു സംഭവിക്കാറുള്ളത്ര പരിക്കുകളോ, തീപ്പൊള്ളലുകളോ പദഹുതുറൈയിൽ ജനങ്ങൾക്കു സംഭവിച്ചില്ലായിരുന്നവെന്നു സൈനികവക്താവു പറയുകയുണ്ടായി. ആക്രമണം നടന്നയുടനെ സംഭവസ്ഥലത്തേക്കു പുറപ്പെടാനൊരുങ്ങിയ റെഡ്ക്രോസ്സ് സന്നദ്ധപ്രവർത്തകരെ സൈന്യം തടയുകയുണ്ടായി. റെഡ്ക്രോസ്സ് പ്രവർത്തകർ സംഭവസ്ഥലത്ത് എത്തിച്ചേർന്നപ്പോഴേക്കും, അവിടെയെല്ലാം വൃത്തിയാക്കിയിരുന്നു, പരുക്കേറ്റ ഒരാളെപോലും അവിടെ കാണാൻ കഴിഞ്ഞില്ലെന്ന് റെഡ്ക്രോസ്സ് വക്താവായിരുന്ന സുകുമാർ റോക്വുഡ് പറയുന്നു. എന്നാൽ പരുക്കേറ്റ ചിലരെ സംഭവസ്ഥലത്തു നിന്നും സമീപപ്രദേശത്തുള്ള ആശുപത്രിയിലേക്കു കൊണ്ടുപോവുന്നതു കണ്ടതായി ബി.ബി.സി റിപ്പോർട്ടു ചെയ്തിരുന്നു.
മാന്നാർ കതോലിക്ക അതിരൂപതാ പുരോഹിതനായിരുന്ന രായിപ്പു ജോസഫ് എൽ.ടി.ടി.ഇ ചായ്വുള്ള പാതിരി ആയിരുന്നു. വ്യോമാക്രമണത്തിൽ കൊല്ലപ്പെട്ട പതിനഞ്ചുപേരും ശ്രീലങ്കൻ തമിഴ് വംശജരാണെന്നും, അവരൊന്നും തീവ്രവാദികളല്ലെന്നും സർക്കാരിന്റെ പ്രതികരണത്തിനു മറുപടിയെന്നോളം അദ്ദേഹം പ്രസ്താവിക്കുകയുണ്ടായി. മാനവരാശിക്കെതിരേയുള്ള ക്രൂരത എന്നാണ് ജോസഫ് ഈ ആക്രമണത്തെ വിശേഷിപ്പിച്ചത്.

സാധാരണജനങ്ങൾക്കു നേരേയുള്ള ആക്രമണങ്ങൾ അവസാനിപ്പിക്കണമെന്ന് ഐക്യരാഷ്ട്രസഭ ഇരുമുന്നണികളോടും ആവശ്യപ്പെട്ടു. തങ്ങളുടെ അവകാശങ്ങൾക്കു വേണ്ടി പോരാടുമ്പോഴും, സാധാരണജനങ്ങളുടെ അവകാശങ്ങൾ സംരക്ഷിക്കാൻ ഇരുമുന്നണികളും ബാധ്യസ്ഥരാണെന്നും ഐക്യരാഷ്ട്രസഭ ഓർമ്മിപ്പിച്ചു.


</doc>
<doc id="351247" url="https://ml.wikipedia.org/wiki?curid=351247" title="സ്നാപ് ഡ്രാഗൺ">
സ്നാപ് ഡ്രാഗൺ

അലങ്കാരപുഷ്പം എന്ന നിലയിലും ഉപയോഗിക്കാൻ കഴിയുന്ന നിരവധി നിറത്തിലും വലിപ്പത്തിലും പൂക്കൾ ഉണ്ടാകുന്ന ഒരു ഉദ്യാനസസ്യമാണ് സ്നാപ് ഡ്രാഗൺ ("Snapdragon"). ഈ സസ്യകുലം "Antirrhinum" എന്ന വിഭാഗത്തിൽ ഉൾപ്പെടുന്നു. ചെടികൾക്ക് 30 സെന്റീമീറ്റർ മുതൽ 120 സെന്റീമീറ്റർ വരെ ഇനങ്ങൾ അനുസരിച്ച് പൊക്കം ഉണ്ടാകാറുണ്ട്. ഇലകൾ ചെറുതും വീതികുറഞ്ഞതും മൃദുവുമായ ഈ ചെടിയുടെ പൂക്കൾ നീണ്ട പൂത്തണ്ടിൽ കൂട്ടമായി ഉണ്ടാകുന്നു.


</doc>
<doc id="351249" url="https://ml.wikipedia.org/wiki?curid=351249" title="പത്തുമണി ചെടി">
പത്തുമണി ചെടി

സൂര്യപ്രകാശം ലഭിച്ചാൽ പൂക്കൾ വിരിയുന്ന ഒരു ഉദ്യാനസസ്യമാണ് പത്തുമണി ചെടി. പോർട്ടുലാക്ക എന്ന സസ്യകുടുംബത്തിൽ ഉൾപ്പെടുന്ന ഈ ചെറു ഉദ്യാനസസ്യം പൂക്കളുടെ ആകൃതി, നിറം, ഇലകളുടേയും തണ്ടുകളുടേയും നിറം, ഇലകളുടെ ആകൃതി എന്നിവയിൽ ഒന്നിനൊന്ന് വ്യത്യാസപ്പെട്ടിരിക്കുന്നു.


</doc>
<doc id="351256" url="https://ml.wikipedia.org/wiki?curid=351256" title="സ്റ്റെബ്ബിൻസ്, അലാസ്ക">
സ്റ്റെബ്ബിൻസ്, അലാസ്ക

അമേരിക്കൻ ഐക്യനാടുകളിലെ അലാസ്ക സംസ്ഥാനത്തുള്ള നോം സെൻസസ് പ്രദേശത്തെ ഒരു പട്ടണമാണ് സ്റ്റെബ്ബിൻസ്. 2010 ലെ യു.എസ്. സെൻസസ് പ്രകാരം പട്ടണത്തിലെ ജനസംഖ്യ 556 ആണ്. 

മൈക്കേൾ ദ്വീപിന് വടക്കായി സ്ഥിതി ചെയ്യുന്ന ഈ സ്ഥലത്തിന്റെ അക്ഷാംശ രേഖാംശങ്ങൾ 63°30′43″N 162°16′29″W (63.511893, -162.274632) ആണ്. ഐക്യനാടുകളിലെ സെൻസസ് ബ്യൂറോയുടെ കണക്കെടുപ്പനുസരിച്ച് പട്ടണത്തിന്റെ മൊത്തം വിസ്തൃതി 36.9 സ്ക്വയർ മൈലാണ്.



</doc>
<doc id="351261" url="https://ml.wikipedia.org/wiki?curid=351261" title="മാൽഗുഡി">
മാൽഗുഡി

ആർ.കെ.നാരായണൻ എന്നറിയപ്പെടുന്ന പ്രശസ്തനായ ദക്ഷിണേന്ത്യൻ സാഹിത്യകാരന്റെ ഭാവനയിൽ വിരിഞ്ഞ സാങ്കൽപ്പികമായ ഒരു പട്ടണമാണ് മാൽഗുഡി. ആർ. കെ. നാരായണന്റെ മിക്ക രചനകളും ഈ പട്ടണത്തെ പശ്ചാത്തലമാക്കിയാണ്. 1935ലെ "സ്വാമിയും സുഹൃത്തുക്കളും" എന്ന ആദ്യനോവലിൽത്തുടങ്ങി ഒന്നൊഴിച്ചുള്ള അദ്ദേഹത്തിന്റെ 15 നോവലുകളുടെയും പശ്ചാത്തലം മാൽഗുഡി പട്ടണമാണ്.

</doc>
<doc id="351265" url="https://ml.wikipedia.org/wiki?curid=351265" title="നിർമൽ ജിത് സിങ് സെഖോൻ">
നിർമൽ ജിത് സിങ് സെഖോൻ

ഇന്ത്യൻ വ്യോമസേനയിലെ കീർത്തിപെറ്റ വൈമാനികനായിരുന്നു നിർമൽ ജിത് സിങ് സെഖോൻ (പ.വീ.ച) (ഇംഗ്ലീഷ്: Nirmal Jit Singh Sekhon, PVC ) (ജനനം 17 July 1945 – മരണം-14 December 1971). ഇന്ത്യയിലെ സൈനികർക്ക് നൽകി വരുന്ന പരമോന്നത ബഹുമതിയായ പരം വീർചക്ര ലഭിച്ച ഏക വൈമാനികനായിരുന്നു അദ്ദേഹം. 1971 ൽ നടന്ന ഇന്ത്യ-പാക് യുദ്ധത്തിനിടക്ക് കാശ്മീരിൽ ശ്രീനഗറിൽ ഉണ്ടായ പാകിസ്താൻ വ്യോമസേനയുടെ മിന്നലാക്രമണത്തിൽ നിന്ന് ഇന്ത്യൻ വ്യോമസേനയുടെ ആസ്ഥാനത്തെ ഒറ്റായാൾ പട്ടാളമായി പൊരുതി വീരമൃത്യുവരിച്ച നിർമൽ ജിത് സിങ്ങിന്റെ കഴിവിനെ പുകഴ്തി അദ്ദേഹം പറത്തിയിരുന്ന നാറ്റ് വിമാനത്തെ വെടിവച്ച് വീഴ്തിയ പാകിസ്താന്റെ വൈമനികൻ രേഖപ്പെടുത്തിയിട്ടുണ്ട്. 

1945 ജൂലൈ 17 നു പഞ്ചാബിലുള്ള ലുധിയാന ജില്ലയിലെ ഇസേവാൾ എന്ന ഗ്രാമത്തിലാണ് നിർമൽ സിങ് ജനിച്ചത്; in the village of Isewal, Ludhiana, Punjab Province, British India.പിതാവായ തർലോക് സിങ് സേഖോൻ വ്യോമസേനയിലെ തന്നെ വൈമാനികനായിരുന്നു. 1967 ജൂൺ 6 നു പൈലറ്റ് ഓഫീസർ ആയി ഇന്ത്യൻ വ്യോമസേനയിൽ ജോലിയിൽ പ്രവേശിച്ചു. 



</doc>
<doc id="351266" url="https://ml.wikipedia.org/wiki?curid=351266" title="വൈഷ്ണവമതം">
വൈഷ്ണവമതം

ശൈവം, സ്മാർത്തം, ശാക്തേയം എന്നിവയോടൊപ്പം പ്രധാന ഹൈന്ദവവിഭാഗങ്ങളിൽ ഒന്നാണ് വൈഷ്ണവമതം. മഹാവിഷ്ണുവിനെ പ്രധാനദേവനായി ആരാധിക്കുന്ന ഹിന്ദുമത വിശ്വാസികളെ വൈഷ്ണവർ എന്നാണ് വിളിക്കുന്നത്. പരബ്രഹ്മത്തെ ആദിനാരായണനായി വൈഷ്‌ണവർ കാണുന്നു. മഹാവിഷ്ണുവിനെ ത്രിഗുണങ്ങളും ചേർന്ന വിരാട് രൂപവും, സർവ്വേശ്വരൻ അഥവാ പരബ്രഹ്മനെന്നും ഭക്തർ വിശ്വസിക്കുന്നു. 

ദുഃഖങ്ങളില്ലാത്ത ലോകം എന്നർത്ഥം വരുന്ന "വൈകുണ്ഠമാണ്" ഭഗവാന്റെ വാസസ്ഥാനം. സാക്ഷാൽ പരബ്രഹ്മമായ ആദിനാരായണനിൽ നിന്നു ഉൽപത്തി കൊണ്ടതാണ്‌ എല്ലാ ദേവതകളും ആയതിനാൽ ആദിനാരായണനിൽ ത്രിമൂർത്തികൾ ഉൾപ്പെടെ സർവ്വ ദേവതകളും, സമസ്ഥപ്രപഞ്ചവും കുടികൊള്ളുന്നതായി വൈഷ്‌ണവർ വിശ്വസിക്കുന്നു. സൃഷ്ടി, സ്ഥിതി, സംഹാരം, അനുഗ്രഹം, തിരോധാനം തുടങ്ങിയ പഞ്ചകൃത്യങ്ങൾ പരബ്രഹ്മ മൂർത്തിയായ ആദിനാരായണൻ തന്നെ ആണ് നിർവഹിക്കുന്നത്. അതായത്‌ സർവ്വതിന്റെയും ആദിയും, അന്തവും സാക്ഷാൽ ആദിനാരായണനായ മഹാവിഷ്‌ണു തന്നെയാണെന്ന്‌ ഭക്തർ വിശ്വസിക്കുന്നു.

മഹാവിഷ്ണുവിന്റെ അവതാരങ്ങളിൽ ഒന്നിനെ, പ്രത്യേകിച്ചും കൃഷ്ണനെ ആരാധിക്കുന്ന വൈഷ്ണവർ ഭക്തി പ്രസ്ഥാനം തെക്കേ ഏഷ്യയിൽ പ്രചരിപ്പിക്കുന്നതിൽ പ്രധാന പങ്കുവഹിച്ചു. വേദങ്ങൾ, ഉപനിഷത്തുകൾ, ഭഗവദ് ഗീത , വിവിധ പാഞ്ചരാത്രങ്ങൾ ഭാഗവത പുരാണം എന്നിവ വൈഷ്ണവരുടെ പ്രധാന ഗ്രന്ഥങ്ങളാണ് ഹിന്ദുക്കളിൽ നല്ലൊരു വിഭാഗം വൈഷ്ണവർ ആണെങ്കിലും വൈഷ്ണവരുടെ എണ്ണം പ്രത്യേകമായി കണക്കാക്കാൻ സാധിച്ചിട്ടില്ല. ആധുനിക കാലത്ത് വൈഷ്ണവ സംഘടനയായ iskcon എന്ന ഹരേകൃഷ്ണ പ്രസ്ഥാനം വൈഷ്ണവ മതത്തിന്റെ പ്രധാന പ്രചാരകരാണ്. വിദേശ രാജ്യങ്ങളിൽ ഇവരുടെ പ്രവർത്തനം സജീവമാണ്.

വൈഷ്ണവരുടെ പ്രധാന തീർഥാടനകേന്ദ്രങ്ങളിൽ ബദരി, പണ്ഡാർപുർ, ഉഡുപ്പി, പത്മനാഭസ്വാമി ഗുരുവായൂർ, ശ്രീരംഗനാഥ ക്ഷേത്രം, വൃന്ദാവനം, മഥുര, അയോധ്യ, തിരുപ്പതി, പുരി, ദ്വാരക എന്നിവയുൾപ്പെടുന്നു.<br>

കേരളത്തിൽ പത്മനാഭസ്വാമി ക്ഷേത്രം, തിരുവട്ടാർ, വർക്കല ,മാവേലിക്കര, തിരുവല്ല, ആറന്മുള, തിരുവൻ വണ്ടൂർ, പുലിയൂർ, തൃച്ചിറ്റാറ്റ്, ഏവൂർ ,അമ്പലപ്പുഴ, തൃപ്പൂണിത്തുറ, തുറവൂർ, ഇരിങ്ങാലക്കുട ഗുരുവായൂർ, തൃപ്രയാർ, തിരുനാവായ, എന്നിവ പ്രസിദ്ധ വൈഷ്ണവകേന്ദ്രങ്ങളാണ്


</doc>
<doc id="351349" url="https://ml.wikipedia.org/wiki?curid=351349" title="സ്കാറ്റ്സാറ്റ്-1">
സ്കാറ്റ്സാറ്റ്-1

കാറ്റ്സറ്റ്-1 ഓഷൻസാറ്റ്-2ന്റെ തുടർച്ചയാണ്.ഇത് കു-ബൻഡ് സ്കാറ്റോമ്മീറ്റർ വഹിക്കുന്നു. ഉപഗ്രഹത്തിന്റെ തൂക്കം 371 കി.ഗ്രം ആണ്. 
ഇതിന്റെ കാലാവധി 5 വർഷമാണ്.

ഇന്ത്യയുടെ ധ്രുവീയ ഉപഗ്രഹ വിക്ഷേപണ വാഹനത്തിന്റെ (PSLV-C35) മുപ്പത്തി ഏഴാമത്തെ പറക്കലിൽ കാലാവസ്ഥ സംബന്ധിയായ പഠനങ്ങക്കുള്ള 371 കി.ഗ്രാം തൂക്കമുള്ള സ്കാറ്റ് സാറ്റ്1 (SCATSAT-1)ഉം7 മറ്റു ഉപഗ്രഹങ്ങളും ഉണ്ടായിരുന്നു. അവ പോളാർ സൺ സിങ്ക്രണസ് ഭ്രമണ പഥത്തിലേക്കുള്ളവയായിരുന്നു. (SSO). മറ്റു ഉപഗ്രഹങ്ങൾ അൾജീരിയയുടെ അൽസാറ്റ്-1ബി, അൽസാറ്റ്-2ബി, അൽസാറ്റ്-1എൻ, കാനഡയുടെ എൻഎൽഎസ്19, അമേരിക്കയുടെ പാത്ത് ഫൈൻഡർ-1 ഉം ഐഐടി, ബോംബെയുടെ പ്രഥം, ബാംഗളൂരുവിലെ പിഇഎസ് സർവകലാശാലയുടെ പിസാറ്റ് എന്നിവയായിരുന്നു.
സ്കാറ്റ് സാറ്റ്-1 720 കി.മീ പോളാർ sso യിലും മറ്റു ഉപഗ്രഹങ്ങൾ 670 കി.മീ പോളാർ sso യിലും എത്തിച്ചു. ഇത് ധ്രുവീയ ഉപഗ്രഹ വിക്ഷേപണ വാഹനത്തിൽ(PSLV) രണ്ടു വ്യത്യസ്ത ഭ്രമണ പഥത്തിലേക്കുള്ള ഉപഗ്രഹങ്ങൾ ഒരുമിച്ചു വിക്ഷേപിച്ച ആദ്യത്തെ ഉദ്യമമായിരുന്നു.
ഇത് വിക്ഷേപിച്ചത് ശ്രീഹരിക്കോട്ടയിലെ സതീഷ് ധവാൻ ബഹിരാകാശ കേന്ദ്രത്തിലെ ആദ്യ വിക്ഷേപണ തറ(First Launch Pad –FLP)യിൽ നിന്ന്2016 സെപ്തംബർ 26 ന് തിങ്കളാഴ്ച 9:12(IST) നായിരുന്നു.

http://www.isro.gov.in/Spacecraft/scatsat-1 | ഐ.എസ്. ആർ.ഓയുടെ ഔദ്യോഗികസൈറ്റ്


</doc>
<doc id="351355" url="https://ml.wikipedia.org/wiki?curid=351355" title="അൻസൺ പോൾ">
അൻസൺ പോൾ

മലയാള സിനിമാ രംഗത്തെ ഒരു യുവ പുതുമുഖ താരമാണ് അൻസൺ പോൾ. മലയാളത്തിലും തമിഴിലുമായി നിരവധി ചിത്രങ്ങളിൽ അഭിനയിച്ച അദ്ദേഹം മോഡലിംഗ് രംഗത്തും സജീവമാണ്.

തൃശൂർ സ്വദേശിയായ അൻസൺ തന്റെ ബാല്യവും കൗമാരവും ചിലവഴിച്ചത് ഷാർജയിലായിരുന്നു. പിന്നീട് തുടർ വിദ്യാഭ്യാസം ചെന്നൈയിലായിരുന്നു പൂർത്തീകരിച്ചത്. എൻജിനിയറിംഗ് ബിരുദധാരിയായ അൻസൺ ഒരു കാൾ സെന്റർ ജീവനക്കാരനായി സേവനമനുഷ്ഠിച്ചിട്ടുണ്ട്.

സിനിമയോടുള്ള തന്റെ ഭ്രമം അദ്ദേഹത്തെ മുംബൈയിൽ അനുപം ഖേറിന്റെ നേതൃത്വത്തിൽ നടത്തുന്ന അഭിനയ കലാലയത്തിൽ എത്തിച്ചു.
ബൈജു ജോൺസൺ സംവിധാനം നിർവഹിച്ച കെ.ഖ്യു (KQ) എന്ന ചിത്രത്തിൽ സഹസംവിധായകനായിയാണ് അദ്ദേഹം തന്റെ സിനിമാ ജീവിതത്തിന് തുടക്കംകുറിച്ചത്. ആ സിനിമയിൽ തന്നെ ഒരു കഥാപാത്രത്തെ അവതരിപ്പിക്കാൻ അദ്ദേഹത്തിന് അവസരവും ലഭിച്ചു

അൻസണിന്റെ അഭിനയം ശ്രദ്ധിച്ച നടൻ ജയസൂര്യ അദേഹത്തെ തന്റെ അടുത്ത സിനിമയായ "സു സു സുധിവാത്മീക"ത്തിൽ അഭിനയിക്കാൻ ക്ഷണിക്കുകയായിരുന്നു. ആ സിനിമയിൽ വിജയ്‌ ബാബു എന്ന വേഷമായിരുന്നു അദ്ദേഹം അഭിനയിച്ചത്.
തുടർന്ന് ശിവകാർത്തികേയൻ, കീർത്തി സുരേഷ് എന്നിവർക്കൊപ്പം "റെമോ" എന്ന തമിഴ് സിനിമയിലും അദേഹം അഭിനയിച്ചു.


</doc>
<doc id="351356" url="https://ml.wikipedia.org/wiki?curid=351356" title="ജിസാറ്റ്-18">
ജിസാറ്റ്-18

ജിസാറ്റ്-18 എന്ന് ഇന്ത്യയുടെ ആധുനിക വാർത്താവിനിമയോപഗ്രഹം, ഫ്രഞ്ച് ഗയാനയിലെ കുറോയിൽ നിന്ന് 2016, ഒക്ടൊബർ 6ന് വിക്ഷേപിച്ചതോടെ ഇൻസാറ്റ്/ഗിസാറ്റ് സംവിധാനത്തിന്റെ ഭാഗം ആയി. വിക്ഷേപണ സമയത്ത് 3404 കി.ഗ്രാം തൂക്കമുള്ള ഈ ഉപഗ്രഹത്തിൽ സി-ബാൻഡ്, കു- ബാൻഡ്, അപ്പർ സി- ബാൻഡ് തരംഗ സ്പെക്ട്രത്തിനുള്ള 48 വാർത്താ വിനിമയ ട്രാൻസ്പോണ്ടറുകൾ ഉണ്ട്. ഭൂമിയിലെ ആന്റിനകൾക്ക് ഉപഗ്രഹത്തിലേക്ക് തെറ്റാതെ ഉന്നം വയ്ക്കുന്നതിനായി ഇതിൽ കു-ബാൻഡ് ബീക്കൺ ഉണ്ട്. പ്രവർത്തന കാലാവധിയായി ഉദ്ദേശിച്ചിരിക്കുന്നത് 15 വർഷമാണ്. 
സി-ബാൻഡ്, അപ്പർ സി-ബാൻഡ്, കു-ബാൻഡ് എന്നിവയിൽ പ്രവർത്തിച്ചുകൊണ്ടിരിക്കുന്ന ഉപഗ്രഹങ്ങൾക്ക് തുടർ സേവനം നൽകും. അരിയാനെ-5 VA-231 വിക്ഷേപണോപഗ്രഹം ഉപയോഗിച്ച് ഭൂസ്ഥിര ട്രാൻസഫർ ഓർബിറ്റി (GTO)ലേക്ക് വിക്ഷേപിച്ചു. GTOയിൽ എത്തിയശേഷം ഹാസ്സനിലെ ഇന്ത്യൻ സ്പേസ് റിസർച്ച് ഓർഗനൈസേഷൻ മാസ്റ്റർ കണ്ട്രോൾ ഫസിലിറ്റി (MCF) ഉപഗ്രഹത്തിന്റെ നിയന്ത്രണം ഏറ്റെടുത്തു. അ തിനു ശേഷം ദ്രാവക അപ്പോജി മോട്ടോർ ഉപയൊഗിച്ച് ഉപഗ്രഹത്തെ വൃത്താകാര ഭൂസ്ഥിര ഭ്രമണപഥത്തിലേക്കുയർത്തി

http://www.isro.gov.in/gsat-18/gsat-18-brochure

http://www.isro.gov.in/Spacecraft/gsat-18


</doc>
<doc id="351359" url="https://ml.wikipedia.org/wiki?curid=351359" title="ജിഎസ്എൽവി-എഫ്05">
ജിഎസ്എൽവി-എഫ്05

ജിഎസ്എൽവി-എഫ് 05 എന്നത് ഭൂസ്ഥിര ഉപഗ്രഹ വിക്ഷേപണ വാഹനത്തിന്റെ പത്താമത് വിക്ഷേപണമാണ്. ഇത് 2211 കി.ഗ്രാം തൂക്കമുള്ള വികസിതമായ കാലാവസ്ഥ ഉപഗ്രഹമായ ഇൻസാറ്റ് -3ഡി ആർനെ(INSAT-3DR ) ഭൂസ്ഥിര ട്രാൻസ്ഫർ ഓർബിറ്റിലേക്ക് (Geostationary Transfer Orbit -GTO) വിക്ഷേപിച്ചു. ശ്രീഹരിക്കോട്ടയിലെ സതീഷ് ധവാൻ ബഹിരാകാശ കേന്ദ്രത്തിലെ(SDSC SHAR)രണ്ടാമത്തെ വിക്ഷേപണ തറയിൽ നിന്ന് 2016 സെപ്തംബർ 8-ന് വിക്ഷേപിച്ചു. 

ക്രയോജെനിക് അപ്പർ സ്റ്റേജ് (CUS) വഹിച്ചുകൊണ്ടുള്ള പ്രാവർത്തികമായ ആദ്യത്തെ വിക്ഷേപണമാണ്. 
GSLV-D5 യും D6ഉം പോലെ CUS ഉൾപ്പോടെ മൂന്ന് ഘട്ടംള്ളതായിരുന്നു, GSLV-F05. GSLV-D5ജനുവരി 2014 ൽ GSAT-14 ഉപഗ്രഹത്തേയും GSLV-D6 ആഗസ്റ്റ്2015ൽ GSAT-6 ഉപഗ്രഹത്തേയും ഉദ്ദേശിച്ച GTOയിൽ എത്തിച്ചു.


</doc>
<doc id="351360" url="https://ml.wikipedia.org/wiki?curid=351360" title="ലാർസെൻ ബേ, അലാസ്ക">
ലാർസെൻ ബേ, അലാസ്ക

ലാർസെൻ ബേ, അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ കൊഡിയാക് ഐലൻറ് ബറോയിലുൾപ്പെട്ട ഒരു പട്ടണമാണ്. 2010 ലെ യു.എസ്. സെൻസസ് പ്രകാരം പട്ടണത്തിലെ മൊത്തം ജനസംഖ്യ 87 ആണ്.

ലാർസെൻ ബേയുടെ അക്ഷാംശ രേഖാംശങ്ങൾ 57°32′12″N 153°59′29″W (57.536651, -153.991440) ആണ്. യു.എസ്. സെൻസസ് അനുസരിച്ച് പട്ടണത്തിന്റെ കരഭാഗവും ജലഭാഗവും ഒന്നിച്ചുള്ള വിസ്തൃതി 7.6 സ്ക്വയർ മൈലാണ് (20 km2). 

2000 ൽ നടന്ന യു.എസ്. സെൻസസ് പ്രകാരം പട്ടണത്തിലെ താമസക്കാർ 87 പേരുണ്ട്. 40 വീടുകളിലായി 26 കുടുംബങ്ങൾ താമസിക്കുന്നു. ജനസാന്ദ്രത സ്ക്വയർ മൈലിന് 21.1 ആളുകളാണ്. ആളുകളെ വർഗ്ഗമനുസരിച്ചുള്ള തരംതിരിവിൽ 20.87 ശതമാനം വെള്ളക്കാരും 78.26 നേറ്റീവ് ഇന്ത്യൻ വർഗ്ഗക്കാരും 0.87 ശതമാനം രണ്ടോ അതിൽ കൂടുതലോ വർഗ്ഗങ്ങളിൽ പെട്ടവരുമാണ്.


</doc>
<doc id="351361" url="https://ml.wikipedia.org/wiki?curid=351361" title="ഈഗിൾ, അലാസ്ക">
ഈഗിൾ, അലാസ്ക

ഇഗിൾ പട്ടണം യൂക്കോൺ നദിയുടെ തെക്കെ കരയിൽ സ്ഥിതി ചെയ്യുന്ന ചെറുപട്ടണമാണ്. കാനഡ-യു.എസ് അതിർത്തിയിലാണിത്. അലാസ്കയുടെ തെക്കുകിഴക്കെ ഫെയർബാങ്ക് സെൻസസ് ഏരിയായിലാണ് പട്ടണം ഉൾപ്പെട്ടിരിക്കുന്നത്. 2010 ലെ യു.എസ് സെൻസസ് അനുസരിച്ച് ജനസംഖ്യ 86 ആണ്

ഈഗിളിന്റെ അക്ഷാംശ രേഖാംശങ്ങൾ 64°47′10″N 141°12′0″W (64.786022, -141.199917) ആണ്. യൂക്കോണ് നദിക്കരയിൽ അലാസ്ക സംസ്ഥാനത്തിന്റെയും കാനഡയിലെ യൂക്കോൺ ടെറിറ്ററിയ്ക്കും 8 മൈൽ (13 കി.മീ.) പടിഞ്ഞാറായി ടെയിലർ ഹൈവേയുടെ അറ്റത്തായിട്ടാണ് ഈഗിളിന്റെ സ്ഥാനം. യു.എസ്. സെൻസസ് അനുസരിച്ച് പട്ടണത്തിന്റെ വിസ്തൃതി 1.0 സ്ക്വയർ മൈലാണ്.

അലാസ്കയിൽ യൂറോപ്യൻ കുടിയേറ്റക്കാർ എത്തുന്നതിന് ആയിരക്കണക്കിനു വർഷങ്ങള്ക്കു മുമ്പു തന്നെ ഈഗിളിൽ ഹാൻ വിഭാഗക്കാർ ഉൾപ്പെടെയുള്ള നേറ്റീവ് ഇന്ത്യൻ വർഗ്ഗക്കാർ അധിവസിച്ചിരുന്നു. ഈഗിളിലെ യൂറോപ്പുകാരുടെ ആദ്യത്തെ സ്ഥിരതാവളം 1874 ൽ നിർമ്മിച്ച "Belle Isle" എന്ന പേരിലുള്ള ഒരു വാണിജ്യ താവളമായിരുന്നു. 1800 കളിൽ ഈ സ്ഥലം യൂക്കോണ് നദിയ്ക്കും പോഷകനദികൾക്കും മേൽഭാഗത്തുമുണ്ടായിരുന്ന ഖനികളിലേയ്ക്കുള്ള സാധനങ്ങളുടെ സംഭരണ വിതരണകേന്ദ്രമായിരുന്നു. ക്ലോൺഡൈക് ഗോൾഡ് റഷിന്റെ കാലത്ത് മറ്റു പ്രദേശങ്ങളിൽ നിന്നും അനേകം ആളുകൾ എത്തുകയും 1898 ആയപ്പോഴേയ്ക്കും ജനസംഖ്യ 1700 നു മുകളിലാകുകയും ചെയ്തു. 

1901 ൽ അലാസ്കയുടെ ഉൾഭാഗങ്ങളിലെ ആദ്യത്തെ ഏകീകരിക്കപ്പെട്ട പട്ടണമായിത്തീർന്നു ഈഗിൾ. പട്ടണത്തിനടുത്തുള്ള ഈഗിൾ ബ്ലഫ് എന്ന ചെങ്കുത്തായ പ്രദേശത്ത് അനേകം പരുന്തുകൾ കൂടുണ്ടാക്കിയിരുന്നതിനാലാണ് ഈ സ്ഥലത്തിന് ഈഗിൾ എന്ന പേരു വന്നത്. 1900 ൽ ഫോർട്ട് എഗബർട്ട് (Fort Egbert) എന്ന പേരിൽ ഐക്യനാടുകളടെ ഒരു കരസേനാക്യാമ്പ് ഇവിടെ സ്ഥാപിക്കപ്പെട്ടു. ഈഗിളിനേയു വാൽഡസ് പട്ടണത്തേയും ബന്ധിപ്പിക്കുന്ന ഒരു ടെലഗ്രാഫ് ലൈൻ 1903 ൽ പൂർത്തിയായി. നോമിലേയും ഫെയർബാങ്കിലേയും സ്വർണ്ണ ഖനികളുടെ ആകർഷണത്താൽ ആളുകൾ ഈഗിളിൽ നിന്നും ഒഴിഞ്ഞു പോകുവാൻ തുടങ്ങി. പല സ്ഥാപനങ്ങളും ഈഗിളിൽ നിന്നു ഫെയർബാങ്കിലേയ്ക്കു മാറ്റ സ്ഥാപിക്കപ്പെട്ടു. 1910 ആയപ്പോഴേയ്ക്കും ഈഗിളിലെ ജനസംഖ്യ വളരെക്കുറഞ്ഞ ഏതാണ് ഇന്നത്തെ അവസ്ഥയായ 200 ന് അടുത്തെത്തി. 1911 ൽ (Fort Egbert) എന്ന കരസേനാ ക്യമ്പ് ഉപേക്ഷിക്കപ്പെട്ടു. ഈഗിളിൾ ഇപ്പോൾ താമസിക്കുന്നവരിൽ കൂടുതലും യൂറോപ്പിൽ നിന്നുള്ളവരുടെ പിന്മുറക്കാരാണ്. പട്ടണത്തിനു സമീപത്തെ ഗ്രാമത്തിലുള്ളവരിൽ 50 ശതമാനം പേർ ഹാൻ (Han) വിഭാഗത്തിൽപ്പെട്ട നേറ്റീവ് ഇന്ത്യൻ വർഗ്ഗക്കാരാണ്.


</doc>
<doc id="351362" url="https://ml.wikipedia.org/wiki?curid=351362" title="ആൻവിക്, അലാസ്ക">
ആൻവിക്, അലാസ്ക

യൂക്കോണ്-കോയുകുക്ക് സെൻസസ് ഏരിയായിലുൾപ്പെട്ട അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു ചെറുപട്ടണമാണ് ആൻവിക്. ഇത് Deg Hit'an വർഗ്ഗക്കാരുടെ സ്വദേശമാകുന്നു. ആൻവിക് എന്ന പദത്തിനർത്ഥം സെൻട്രൽ അലാസ്കൻ യുപ്പിക് ഭാക്ഷയിൽ "exit" എന്നാണ്. പട്ടണത്തിലെ ജനസംഖ്യ 85 ആണ്. ഇത് 2010 ലെ സെൻസസ് അനുസരിച്ചുള്ള കണക്കാണ്.

യൂക്കോൺ നദിയുടെ പടിഞ്ഞാറായി ആൻവിക് നദീമുഖത്തു സ്ഥിതി ചെയ്യുന്ന ഈ ചെറുപട്ടണത്തിന്റെ അക്ഷാംശ രേഖാംശങ്ങൾ 62°39′20″N 160°12′33″W (62.655659, -160.209237) ആണ്. വടക്ക് 34 മൈൽ ദൂരത്തിൽ ഹോളിക്രോസ് പട്ടണം ഉണ്ട്. ആൻവിക് പട്ടണത്തിൽ നിന്ന് ഒരു മൈൽ (1.6 കി.മീ.) തെക്കുപടിഞ്ഞാറായി 2,960 അടി (902 മീ.) നീളത്തിൽ ചരൽക്കല്ലു പാകിയ ആൻവിക് വിമാനത്താവളം പൊതു ഉപയോഗത്തിനായിട്ടുണ്ട്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കനുസരിച്ച് പട്ടണത്തിന്റ വ്യാപ്തം 11.9 സ്ക്വയർ മൈലാണ്. ഇതിൽ 9.5 സ്ക്വയർ മൈൽ കരയും 2.4 സ്ക്വയർ മൈൽ വെള്ളവും കൂടിച്ചേർന്നതാണ്.


</doc>
<doc id="351363" url="https://ml.wikipedia.org/wiki?curid=351363" title="ഷഗെലക്, അലാസ്ക">
ഷഗെലക്, അലാസ്ക

ഷഗെലക്, യൂക്കോൺ-കോയുകുക്ക് സെൻസസ് ഏരയായിലുൾപ്പെട്ട അലാസ്ക സംസ്ഥാനത്തെ ഒരു ചെറുപട്ടണമാണ്. 2000 ലെ കണക്കുകൾ പ്രകാരം 129 ആയിരുന്ന ഈ പട്ടണത്തിലെ ജനസംഖ്യ 2010 ലെ സെൻസസിൽ 83 ആയി കുറഞ്ഞിരുന്നു. 

ഷഗെലക് പട്ടണം നിലനിൽക്കുന്ന അക്ഷാംശ രേഖാംശങ്ങൾ (62.655998, -159.531132) ആണ്. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം ഈ പട്ടണത്തിന്റെ ആകെ വിസ്തൃതി 12.0 ചതുരശ്ര മൈൽ (31 ചതുരശ്ര കിലോമീറ്റർ) ആണ്. ഇതിൽ 10.6 ചതുരശ്ര മൈൽ (27 ചതുരശ്ര കിലോമീറ്റർ) പ്രദേശം കരഭൂമിയും ബാക്കി 1.4 ചതുരശ്ര മൈൽ (3.6 ചതുരശ്ര കിലോമീറ്റർ) പ്രദേശം അതായത് 11.53 ശതമാനം ഭൂപ്രദേശം ജലം ഉൾപ്പെട്ടതുമാണ്.


</doc>
<doc id="351364" url="https://ml.wikipedia.org/wiki?curid=351364" title="ഹൂഗെസ്, അലാസ്ക">
ഹൂഗെസ്, അലാസ്ക

ഹൂഗെസ്, യൂക്കോണ്-കോയുകുക്ക് സെൻസസ് ഏരിയായിലുള്ള അമേരിക്കൻ‌ ഐക്യനാടുകളിലെ അലാസ്ക സംസ്ഥാനത്തെ ഒരു ചെറുപട്ടണമാണ്. ഇവിടുത്തെ ജനസംഖ്യ 2000 ലെ സെൻസസ് അനുസരിച്ച 78 ആയിരുന്നു. 

അമേരിക്കൻ ഐക്യനാടുകളിലെ സെൻസസ് പ്രകാരം ഈ നഗരത്തിന്റെ ആകെ വിസ്തൃതി 3.1 ചതുരശ്ര മൈലാണ് (8.0 ചതുരശ്ര കിലോമീറ്റർ). ഇതു മുഴുവനും കരപ്രദേശമാണ്.


</doc>
<doc id="351365" url="https://ml.wikipedia.org/wiki?curid=351365" title="പൈലറ്റ് പോയിൻറ്, അലാസ്ക">
പൈലറ്റ് പോയിൻറ്, അലാസ്ക

പൈലറ്റ് പോയിൻറ് അമേരിക്കൻ സംസ്ഥാനമായ അലാസ്കയിലെ അലാസ്ക അർദ്ധദ്വീപിൽപ്പെട്ട ലെയ്ക്ക് ആൻറ് പെനിൻസുല ബറോയിലെ ഒരു ചെറുപട്ടണമാണ്. 2010 ലെ സെൻസസ് അനുസരിച്ച് ജനസംഖ്യ 68 ആണ്. 

പൈലറ്റ് പോയിൻറിന്റെ അക്ഷാംശ രേഖാംശങ്ങള് 57°33′37″N 157°34′56″W (57.560226, -157.582267) ആണ്. യുണൈററഡ് സ്റ്റേറ്റിലെ സെൻസസ് ബ്യൂറോയുടെ കണക്കുകൾ അനുസരിച്ച് പട്ടണത്തിന്റെ വിസ്തൃതി 140.5 സ്ക്വയർ മൈലാണ് ((364 km2) അതിൽ കരഭാഗം 25.4 സ്ക്വയർ മൈലും ബാക്കി 115.1 സ്ക്വയർ മൈൽ വെള്ളവും കൂടിച്ചേർന്നതാണ്.
ജനസംഖ്യാപരമായ വിവരങ്ങൾ 
2000 ലെ സെൻസസിൽ പട്ടണത്തിൽ 22 കുടുംബങ്ങൾ താമസിക്കുന്നു. ജനസാന്ദ്രത സ്ക്വയർ മൈലിന് 3.9 ആളുകളാണ്. ജനങ്ങളിൽ 14.00 വെളുത്ത വർഗ്ഗക്കാരും 86.00 നേറ്റീവ് ഇന്ത്യൻ വർഗ്ഗക്കാരുമാണ്.


</doc>
<doc id="351366" url="https://ml.wikipedia.org/wiki?curid=351366" title="കസാൻ, അലാസ്ക">
കസാൻ, അലാസ്ക

കസാൻ എന്ന പട്ടണം അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ പ്രിൻസ്-ഹൈദർ സെൻസസ് ഏരിയയിൽ ഉൾപ്പെടുത്തിയിട്ടുള്ള ഒരു ചെറുപട്ടണമാണ്. രണ്ടായിരാമാണ്ടിലെ യു.എസ്. സെൻസസ് പ്രകാരം 39 ആയിരുന്ന ഈ പട്ടണത്തിലെ ജനസംഖ്യ 2010 ലെ സെൻസസിൽ 49 ആയി വർദ്ധിച്ചിരുന്നു. കസാൻ എന്ന പേര് ട്ലിൻഗിറ്റ് (Tlingit) ഭാക്ഷയിൽ നിന്നു വന്നതാണ്. യു.എസ്. സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ വിസ്തൃതി 6.2 ചതുരശ്ര മൈലാണ്. ഇതൊരു സെക്കൻറ് ക്ലാസ് പട്ടണമാണ്.


</doc>
<doc id="351367" url="https://ml.wikipedia.org/wiki?curid=351367" title="നിക്കോളായി, അലാസ്ക.">
നിക്കോളായി, അലാസ്ക.

നിക്കോളായി, യൂക്കോണ്-കോയൂകുക്ക് സെൻസസ് ഏരിയായിലുൾപ്പെട്ട അലാസ്ക സ്റ്റേറ്റിലെ ഒരു പട്ടണമാണ്. ജനസംഖ്യ 94.

നിക്കോളായി അലാസ്കയുടെ ഉൾപ്രദേശത്തു സ്ഥിതി ചെയ്യുന്നു. പട്ടണം കുസ്കോക്വിം നദിയുടെ തെക്കുഭാഗത്തുള്ള പോഷകനദിക്കരയിലാണ്. കുസ്കോക്വിം നദി പൊതുവെ ജൂൺ മുതൽ ഒക്ടോബർ മാസം വരെ ഹിമരഹിതമായിരിക്കും. മക്ഗ്രാത്ത് പട്ടണത്തിൽ നിന്ന് 46 മൈൽ കിഴക്കായിട്ടാണ് സ്ഥാനം. പട്ടണത്തിന്റെ അക്ഷാംശ രേഖാംശങ്ങൾ 63°0′39″N 154°23′2″W (63.010838, -154.383895) ആണ്. ശിശിരം വളരെ തണുപ്പുള്ളതും വേനൽക്കാലം ഇളംചൂടുള്ളതുമാണ്. ശിശിരത്തിൽ താപനില പൂജ്യം മുതൽ -62 വരെ താഴുന്നു.

അപ്പർ കുസ്കോക്വിം അത്തബാസ്കൻ ഗ്രാമത്തിലുൾപ്പെട്ട ഈ പട്ടണത്തിന്റെ സ്ഥാനം 1880 കൾക്കു ശേഷം രണ്ടുതവണ മാറ്റിയിരുന്നു. മുന്കാലത്തെ ഒരു സ്ഥാനമാറ്റം 1899 ലായിരുന്നു. അക്കാലത്ത് 6 പുരുഷന്മാർ മാത്രമാണവിടെയുണ്ടായിരുന്നത്. ഇപ്പോഴത്തെ പട്ടണത്തിന്റെ സ്ഥാനം മാറിയത് 1918 ലാണ്. കുക്ക് ഇൻലറ്റിനെ ഓഫിർ (Ophir) സ്വർണ്ണ ഖനന മേഖലയുമായി ബന്ധിപ്പിക്കുന്ന റെയ്നി പാസ് ട്രെയിലിലാണ് (Rainy Pass Trail) പട്ടണം സ്ഥിതി ചെയ്യുന്നത്. അതിനാൽ ഗോൾഡ് റഷിന്റെ സമയത്ത് നിക്കോളായി ഒരു വ്യവഹാര കേന്ദ്രമായിരുന്നു. 1948 ൽ ഒരു സ്വകാര്യ പള്ളിക്കൂടവും അതേവർഷം ഒരു കമ്പിത്തപാൽ ഓഫീസും ഇവിടെ സ്ഥാപിക്കപ്പെട്ടു. 1963 ൽ സാധാരണക്കാരുടെ. പട്ടണത്തിലെ ജനങ്ങളിൽ 80.9 ശതമാനം ആളുകള് അമേരിക്കൻ ഇന്ത്യൻ (നേറ്റീവ് ഇന്ത്യൻ) അല്ലെങ്കില് അലാസ്ക നേറ്റീവ് വിഭാഗത്തിൽപ്പെട്ടവരാണ്. മിശ്രവംശജർ 11.7 ശതമാനം വരും. 

നിക്കോളായ് പട്ടണത്തിലേയ്ക്ക് വായുമാർഗ്ഗവും ജലമാർഗ്ഗവും പ്രവേശിക്കുവാൻ സാധിക്കുന്നതാണ്. അലാസ്ക സംസ്ഥാന സർക്കാരിന്റെ കീഴിലുള്ള 4,003 അടി നീളവും 75 അടി വീതിയുമുള്ള എയർസ്ട്രിപ്പ് പുതുക്കിപ്പണിതിട്ടുണ്ട്. ഇന്ധവും മറ്റ് അവശ്യവസ്തുക്കളുമായി ബാർജുകൾ തുറമുഖത്ത് എത്തുന്നു. 50 മൈൽ നീളത്തിൽ ഒരു ശീതകാല വഴിത്താര മക്ഗ്രാത്ത് പട്ടണംവരെയുണ്ട്.


</doc>
<doc id="351368" url="https://ml.wikipedia.org/wiki?curid=351368" title="എക്വോക്, അലാസ്ക">
എക്വോക്, അലാസ്ക

എക്വോക് പട്ടണം യു.എസ്. സ്റ്റേറ്റായ അലാസ്കയിലെ ഡില്ലിൻഘാം സെൻസസ് ഏരിയായിൽ ഉൾപ്പെട്ട ഒരു ചെറുപട്ടണമാണ്. 2010 ലെ സെൻസസ് അനുസരിച്ച് 115 ആണ് ഈ പട്ടണത്തിലെ ജനസംഖ്യ. നുഷാഗാക് നദിക്കരയിലാണ് പട്ടണത്തിന്റെ സ്ഥാനം. 1800 കളിൽ ഇതൊരു വേനൽക്കാല മീൻപിടുത്തത്തിനുള്ള താവളമായിരുന്നു. 1923 ൽ ഇത് നദീതീരത്തെ ഏറ്റവും വലിയ കുടിയേറ്റ കേന്ദ്രമായിരുന്നു. 1900 നും 1941-നുമിടയ്ക്ക് പട്ടണത്തിലേയ്ക്കു തപാലുകൾ എത്തിച്ചിരുന്നത് നായ്ക്കൾ വലിക്കുന്ന ഹിമശകടം വഴിയായിരുന്നു. 1941 ൽ പട്ടണത്തിലെ ആദ്യ തപാൽ ഓഫീസ് ആരംഭിച്ചു. 1960 നു മുൻപുള്ള കാലഘട്ടത്തിൽ നദീതീരത്തുള്ള താഴ്ന്ന പ്രദേശങ്ങളിലായിരുന്നു കെട്ടിടങ്ങൾ നിർമ്മിക്കപ്പെട്ടിരുന്നത്. 1960 കളിലുണ്ടായ വെള്ളപ്പൊക്കത്തിനു ശേഷം പട്ടണം ഇന്നത്തെ പ്രദേശത്തേയ്ക്കു മാറ്റി സ്ഥാപിക്കുകയുണ്ടായി.

നുഷാഗാക് നദീതടത്തിൽ സ്ഥിതി ചെയ്യുന്ന എക്വോക് പട്ടണത്തിന്റെ അക്ഷാംശ രേഖാംശങ്ങൾ 59°20′57″N 157°29′7″W (59.349260, -157.485404) ആണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ വിസ്തൃതി 17.5 സ്ക്വയർ മൈലാണ് (45.4 km2). ഡില്ലിൻഘാം പട്ടണത്തിനു 43 മൈൽ വടക്കുകിഴക്കായിട്ടാണ് എക്വോക്കിന്റെ സ്ഥാനം. ഇവിടെ നിന്ന് 285 മൈൽ തെക്കുപടിഞ്ഞാറായിട്ടാണ് ആങ്കറേജ് നഗരം. ഇതൊരു രണ്ടാം തരം പട്ടണമാണ്. 1930 ൽ ബ്യൂറോ ആഫ് ഇന്ത്യൻ അഫയേർസ് (B.I.A) ഇവിടെ ഒരു സ്കൂൾ സ്ഥാപിച്ചു. 1974 ൽ ഈ പട്ടണം സംയോജിപ്പിക്കപ്പെട്ടു.


</doc>
<doc id="351369" url="https://ml.wikipedia.org/wiki?curid=351369" title="നൂർവിക്, അലാസ്ക">
നൂർവിക്, അലാസ്ക

നൂർവിക്, വടക്കുപടിഞ്ഞാറെ ആർട്ടിക് ബറോയിലുൾപ്പെട്ട അലാസ്ക സംസ്ഥാനത്തെ ഒരു പട്ടണമാണ്. പ്രാഥമികമായി ഒരു ഇനുപ്യാറ്റ് (Inupiat) കളുടെ അധിവാസമേഖലയാകുന്നു. 2010 ലെ യു.എസ് സെൻസസ് അനുസരിച്ച് ജനസംഖ്യ 668 ആണ്. ഈ പട്ടണം നാന (NANA) നഗരസഭാമണ്ഡലത്തിലുൾപ്പെട്ടിരിക്കുന്നു. തദ്ദേശവാസികൾ ഇനുപ്യാഖ് ഭാക്ഷയുടെ ഒരു വകഭേദമായ നൂർവിക് ഇനുപ്യാഖ് എന്ന ഭാക്ഷയാണ് സംസാരിക്കുന്നത്. 
കോബുക് നദിയുടെ കൈവഴിയായ നസ്രുക് തോടിന്റെ വലത്തെ കരയിൽ നിലകൊള്ളുന്ന നൂർവിക് പട്ടണത്തിന്റെ അക്ഷാംശ രേഖാംശങ്ങൾ 66°50′14″N 161°2′12″W (66.837130, -161.036641) ആണ്. കോട്സിബ്യൂ നഗരത്തിന് 76 കിലോമീറ്റർ കിഴക്കായിട്ടാണ് നൂർവിക്കിന്റെ സ്ഥാനം. ഐക്യനാടുകളുടെ സെൻസസ് ബ്യൂറോയുടെ കണക്കുകളനുസരിച്ച് പട്ടണം 1.3 സ്ക്വയർ മൈലിൽ പരന്നു കിടക്കുന്നു. 

സമുദ്രനിരപ്പിന് 15 അടി മുകളിലാണ് നൂർവിക് സ്ഥിതി ചെയ്യുന്നത്. ശീതകാലം വളരെ തണുപ്പുള്ളതും ദൈർഘ്യമേറിയതുമാണ്. ശരാശരി താപനില പൂജ്യത്തിന് 9 ഡിഗ്രി താഴെ വരെയെത്തുന്നു. -45 ഡിഗ്രിയാണ് രേഖപ്പെടുത്തിയിട്ടുള്ള ഏറ്റവും കൂടിയ തണുപ്പ്. വേനൽക്കാലത്തെ ശരാശരി ചൂട് 59 ഡിഗ്രി ഫാറൻഹീറ്റാണ്. വർഷത്തിൽ 10 ഇഞ്ച് മഴ ഇവിടെ ലഭിക്കുന്നു.

ഈ ചെറുപട്ടണത്തിലെ ജനസംഖ്യ 2010 ലെ കണക്കനുസരിച്ച് 668 ആണ്. ഇവടുത്തെ ഭൂരിഭാഗം പേരും (88.2 ശതമാനം) നേറ്റീവ് ഇന്ത്യൻ വർഗ്ഗതിൽപ്പെട്ടവരാണ്. തരം തിരിച്ചുള്ള പട്ടിക താഴെക്കാണിച്ചിരിരിക്കുന്നു. 


</doc>
<doc id="351370" url="https://ml.wikipedia.org/wiki?curid=351370" title="നുനാപിച്ചുക്ക്, അലാസ്ക">
നുനാപിച്ചുക്ക്, അലാസ്ക

നുനാപിച്ചുക്ക്, അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ബെഥേൽ സെൻസസ് ഏരിയായിലുൾപ്പെട്ട ഒരു ചെറുപട്ടണമാകുന്നു. 2010 ലെ സെൻസസ് പ്രകാരം ജനസംഖ്യ 496 ആണ്. 

നുനാപിച്ചുക്ക് സ്ഥിതിചെയ്യുന്ന അക്ഷാംശ രേഖാംശങ്ങൾ 60°53′47″N 162°27′16″W (60.896352, -162.454383) ആണ്. അമേരിക്കൻ‌ ഐക്യനാടുകളിലെ സെൻസസ് രേഖകൾ പ്രകാരം പട്ടണത്തിന്റെ ആകെ വിസ്തൃതി 8.6 സ്ക്വയർ മൈലാണ്  (22 km). ഇതിൽ കരഭാഗം മാത്രം 7.9 സ്ക്വയർ മൈലും (20 km) 0.7 സ്ക്വയർ മൈൽ ജലം നിറഞ്ഞ ഭാഗവുമാണ്. 


</doc>
<doc id="351371" url="https://ml.wikipedia.org/wiki?curid=351371" title="ഹുസ്ലിയ, അലാസ്ക.">
ഹുസ്ലിയ, അലാസ്ക.

ഹുസ്ലിയ യൂക്കോൺ-കോയുകുക്ക് സെൻസസ് ഏരിയായിലുൾപ്പെട്ട അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു ചെറു പട്ടണമാണ്. രണ്ടായിരാമാണ്ടിൽ 293 ആയിരുന്ന ഇവിടുത്തെ ജനസംഖ്യ 2010 ലെ സെൻസസിൽ 275 ആയി കുറഞ്ഞിരുന്നു. 

ഹുസ്ലിയ നിലനിൽക്കുന്ന അക്ഷാംശ രേഖാംശങ്ങൾ (65.701858, -156.387134) ആണ്. യു.എസ്. സെൻസസ് ബ്യൂറോയുടെ കണക്കുകൾ പ്രകാരം പട്ടണം 17.2 ചതുരശ്ര മൈലിൽ (45 ചതുരശ്ര കിലോമീറ്റർ) പ്രദേശത്തായി പരന്നു കിടക്കുന്നു.

ഈ ചെറുപട്ടണത്തിലെ ജനസംഖ്യ 2010 ലെ കണക്കനുസരിച്ച് 275 ആണ്. ഇവടുത്തെ ഭൂരിഭാഗം പേരും (92.4 ശതമാനം) നേറ്റീവ് ഇന്ത്യൻ വർഗ്ഗതിൽപ്പെട്ടവരാണ്. തരം തിരിച്ചുള്ള പട്ടിക താഴെക്കാണിച്ചിരിരിക്കുന്നു. 


</doc>
<doc id="351374" url="https://ml.wikipedia.org/wiki?curid=351374" title="അമ്മ കണക്ക്">
അമ്മ കണക്ക്

"അമ്മ കണക്ക് "  2016-ൽ പുറത്തിറങ്ങിയ ഒരു ഇന്ത്യൻ തമിഴ്  ഡ്രാമ സിനിമയാണ്. അശ്വിനി ഐയ്യർ തിവാരിയാണ് സംവിധാനം ചെയ്തത്. ആനന്ദ് എൽ.റായ്, ദനുഷ് എന്നിവർ നിർമ്മാണം നിർവഹിച്ചു. ഇത്  അശ്വിനി ഐയ്യരുടേതന്നെ ഹിന്ദി സിനിമയായ നിൽ ബാറ്റി സന്നാറ്റ യുടെ പുനരാവിഷ്കാരമാണ്. അമലാ പോൾ, രേവതി, സമുതിരക്കനി എന്നിവരാണ് പ്രധാന വേഷമിട്ടിരിക്കുന്നത്. പ്രധാന രംഗങ്ങളെല്ലാം ചെന്നൈയിലായിരുന്നു.<br>

ശാന്തി ഗോപാൽ എന്ന അമ്മയ്ക്ക് ഒറ്റ മോളാണ്, അഭിനയ. മകളെ നന്നായി പഠിപ്പിച്ച്, ഉയർന്ന നിലയിലെത്തിക്കണമെന്നതാണ് അമ്മയുടെ ആഗ്രഹം. പക്ഷേ മകൾക്ക് പഠിക്കുന്നതിൽ ഒട്ടും താത്പര്യമില്ല. കൂട്ടുകാരോട് കുശലം പറയാനും, ടീവി കാണാനും, കളിക്കാനുമാണ് അവൾക്കിഷ്ടം.
അമ്മ പണിക്കുപോകുന്ന ഒരു വീടാണ് ഡോ.നന്ദിനിയുടേത്, അവിടെ അവരെ വീട്ടിലെ ഒരംഗത്തേപോലെയാണ് കാണുന്നത്.
മകളുടെ പഠിത്തത്തിലും, മറ്റുപ്രശ്നങ്ങളിലുമെല്ലാം അവർ സഹായിച്ചു.
മകളുടെ പഠിത്തം അപ്പോഴും മോശമായി വന്നു.
അപ്പോഴാണ് മകളെ പഠിപ്പിക്കുന്നതിനുവേണ്ടി അമ്മയും സ്ക്കൂളിൽ പോകാൻ തീരുമാനിക്കുന്നത്.
പക്ഷേ അിതിലൂടെ മകളും, അമ്മയും തമ്മിലുണ്ടാകുന്ന പ്രശ്നങ്ങളെ വാശിയാക്കി, വരാൻ പോകുന്ന ക്രിസ്തുമസ് പരീക്ഷയിൽ കണക്കിൽ തന്നേക്കാൾ മാർക്കുവേടിക്കണമെന്നുള്ള ഒരു പന്തയമായി മാറുന്നു.
തുടർന്നുള്ള  വിവിധ പ്രശ്നങ്ങളാണ് കഥ.

2015 നമ്പറിന് അശ്വിൻ ഐയ്യർ തിവാരി തന്റെ ഹിന്ദി സിനിമയായ നിൽ ബാറ്റി സന്നാറ്റ യെ തമിഴിലേക്ക് പുനരാവിഷ്കരിക്കാൻ തീരുമാനിച്ചു.ദനുഷ്, ആനന്ദ് എൽ.റായ എന്നിവർ നിർമ്മാണം നിർവഹിച്ചു. അമല പോൾ, രേവതി, സമുതിരക്കനി എന്നിവർ അതിന്റെ പ്രധാന വേഷമിടാൻ തീരുമാനമായി. 2016 ജനുവരി 7 
സിനിമ എടുക്കാൻ തുടങ്ങുകയും, 2016 ഫെബ്രുവരി 23-ന് പൂർത്തിയാകുകയും ചെയ്തു.

സംഗീതം നിർവഹിച്ചത് ഇളയരാജയായിരുന്നു.

സ്റ്റാർ വിജയ്


</doc>
<doc id="351376" url="https://ml.wikipedia.org/wiki?curid=351376" title="ഗസേനിയ">
ഗസേനിയ

ദക്ഷിണാഫ്രിക്ക സ്വദേശമായുള്ള ഒരു അലങ്കാര സസ്യമാണ് ഗസേനിയ ("Gazania"). അനേകം തനതു ഇനങ്ങളും സങ്കരയിനങ്ങളും ഈ വർഗ്ഗത്തിനുണ്ട്. ഇലകൾ ഉൾപ്പെടെ ചെടി പരമാവധി 15 സെന്റീമീറ്റർ വരെ പൊക്കത്തിൽ പരന്ന് വളരുമെങ്കിലും നീളമേറിയ പൂത്തണ്ടുകളാണ് ഈ ചെടിയുടെ പ്രത്യേകത. ഇലകൾ വീതീകുറഞ്ഞ് നീണ്ടതും അടിഭാഗം വെള്ളി നിറത്തിൽ രോമിലവുമാണ്. വിത്തുപാകി മുളപ്പിക്കുന്ന ഈ സസ്യം ഏകദേശം 3-4 മാസങ്ങൾക്കുള്ളിൽ പൂക്കൾ ഉണ്ടാക്കുന്നു. ചുവപ്പ്, ഓറഞ്ച്, ക്രീം, പിങ്ക് തുടങ്ങിയ ഒറ്റ നിറങ്ങളിലും വയലറ്റ്, ചെമ്പുനിറം എന്നിവ മറ്റ് നിറങ്ങളിൽ കലർന്ന നിറത്തിലുമുള്ള പൂക്കൾ ഇതിനുണ്ടാകുന്നു.


</doc>
<doc id="351379" url="https://ml.wikipedia.org/wiki?curid=351379" title="ഹ്വയാങ്ഓസോറസ്">
ഹ്വയാങ്ഓസോറസ്

മധ്യ ജുറാസ്സിക് കാലത്ത് ജീവിച്ചിരുന്ന ഒരു സ്റ്റെഗോസോറിഡ് വിഭാഗത്തിൽ പെട്ട ദിനോസർ ആണ് ഹ്വയാങ്ഓസോറസ്. ചൈനയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത് . 

ഈ കുടുംബത്തിലെ ഒരു ചെറിയ അംഗം ആയിരുന്ന ഇവയ്ക്ക് 12 –14 അടി മാത്രം ആയിരുന്നു നീളം ഭാരമാകട്ടെ ഏകദേശം 500 കിലോ ആണ് കണക്കാക്കിയിട്ടുള്ളത് . മറ്റു ഈ വിഭാഗത്തിലെ ദിനോസറുകളെ പോലെ ഇവയ്ക്കും പുറത്തു കഴുത്തു മുതൽ വാല് വരെ നീളത്തിൽ രണ്ടു നിലകളിലായി പ്ലേറ്റുകൾ ഉണ്ടായിരുന്നു. ഇടുപ്പിന്റെ മുകളിൽ രണ്ടു വശത്തും ഓരോ മുള്ളുകൾ ഉണ്ടായിരുന്നു . വാലിന്റെ അറ്റത് 4 വലിയ മുള്ളുകൾ ഉണ്ടായിരുന്നു ഇവയ്ക്ക് .

1979 and 1980 ഇടയിൽ പന്ത്രണ്ടോളം വ്യത്യസ്ത ഫോസിലുകൾ ഇവയുടെ കണ്ടെത്തുകയുണ്ടായി . ഇതിൽ ZDM T7001 എന്ന സ്പെസിമെൻ ഏകദേശം പൂർണമാണ് . ഹോളോ ടൈപ്പ് ആയിട്ട് കണക്കാക്കിയിട്ടുള്ളത് IVPP V6728 എന്ന ഫോസിൽ ആണ്. 

സ്റ്റെഗോസോറിയ കുടുംബത്തിൽ, കവചിത ദിനോസറുകളുടെ കൂടത്തിൽ പെട്ടവയാണ് ഇവ . 



</doc>
<doc id="351382" url="https://ml.wikipedia.org/wiki?curid=351382" title="വെർബന">
വെർബന

സുഗന്ധമുള്ള ചെറുപൂക്കൾ കുലകളായി ഉണ്ടാകുന്ന ഒരിനം അലങ്കാരസസ്യജനുസാണ് വെർബന ("Verbena") എന്ന ഇനത്തിലുള്ളത്. അർജന്റീന, ബ്രസീൽ തുടങ്ങിയ രാജ്യങ്ങൾ ജന്മദേശമായ ഈ വർഗത്തിൽ ഉള്ള ചെടികളെ പൂന്തോട്ടങ്ങളുടെ അതിരുകളായും തൂക്കുചട്ടിയിലും ഒക്കെ നടാവുന്ന തരത്തിലുള്ള അരയടി മാത്രം പൊക്കമുള്ളവ മുതൽ ഒന്നരമീറ്റർ വരെ പൊക്കത്തിൽ വളരുന്ന ചെടികൾ ഈ ഇനത്തിനുണ്ട്. കടും പച്ചയോ ഇളം പച്ചനിറത്തിലോ ഉള്ള ഇലകൾ വലുതും അരികുകൾ മുറിഞ്ഞും കാണപ്പെടുന്നു. നക്ഷത്രാകൃതിയിലുള്ള പൂക്കൾ തണ്ടുകളിൽ കുലകളായി ഉണ്ടാകുന്നു. ഹൈബ്രിഡ് കൾട്ടിവറായ "സിൽവർ ആനി" , "സിസ്സിംഗസ്റ്റ്"എന്നിവ റോയൽ ഹാർട്ടിക്കൽ കൾച്ചറൽ സൊസൈറ്റി ഓഫ് ഗാർഡൻ മെറിറ്റ് അവാർഡ് നേടുകയുണ്ടായി.. 


</doc>
<doc id="351387" url="https://ml.wikipedia.org/wiki?curid=351387" title="നിനാന, അലാസ്ക">
നിനാന, അലാസ്ക

നിനാന, അലാസ്ക സംസ്ഥാനത്തെ യൂക്കോൺ-കോയുകുക്ക് സെൻസസ് ഏരിയയിലുൾപ്പെട്ട ഒരു സ്വയംഭരണ പട്ടണമാകുന്നു. ഈ പട്ടണം അലാസ്കയുടെ അന്തർഭാഗത്തുള്ള ഒരു അസംഘടിത പ്രദേശമാണ്. പട്ടണത്തിലെ ജനസംഖ്യ കേവലം 378 മാത്രമാണ്. 2010ലെ യു.എസ്. സെൻസസ് അനുസരിച്ചുള്ള കണക്കാണിത്. അലാസ്ക സംസ്ഥാനത്തെ റെയിൽ-റോഡ് പദ്ധതികളുടെ ഭാഗമായി തനാന നദിയ്ക്കു കുറുകെ 1923 ൽ നിർമ്മിച്ചു പൂർത്തിയാക്കിയ മിയേർസ് മെമ്മോറിയൽ പാലം നിനാനയെ ആങ്കറേജു നഗരവുമായും ഫെയർബാങ്ക് നഗരവുമായും ബന്ധപ്പെടുത്തുന്നു. ഈ പാലത്തിന് 700 അടി ((210 മീ.) നീളമുണ്ട്.

തനാന ഭൂപ്രദേശത്തിന്റെ ഏറ്റവും പടിഞ്ഞാറുള്ള ഭാഗമാണ് നിനാന പട്ടണം. ആദ്യകാലത്തു യൂറോപ്യന്-അമേരിക്കക്കാരുടെ ഇടയിൽ പട്ടണം അറിയപ്പെട്ടിരുന്നത് ടോർട്ടില്ല (Tortella) എന്നായിരുന്നു. നേറ്റീവ് ഇന്ത്യൻ പദമായ Toghotthele യിൽ നിന്നുള്ളതായിരുന്നു ഈ പേര്. നേറ്റീവ് ഇന്ത്യൻ ഭാക്ഷയിൽ ഈ വാക്കിന്റെ അർത്ഥം നദിയ്ക്കു സമാന്തരമായിട്ടുള്ള കുന്നുകൾ എന്നാണ്. ഈ പേരു പിന്നീട് നദിയ്ക്കും സമീപത്ത് അധിവസിച്ചിരുന്ന നിനാന വർഗ്ഗക്കാർക്കും ചാർത്തപ്പെട്ടു. 1838 കളിൽ നിനാന വർഗ്ഗക്കാര് യുറോപ്പിൽ നിന്നു തനാന വില്ലേജിലെത്തിവരുമായി ബാർട്ടർ സമ്പദായത്തിൽ കൊടുക്കൽ വാങ്ങലുകൾ നടത്തിയിരുന്നു. 1867 ൽയൂണൈറ്റഡ് സ്റ്റേറ്റസ് റഷ്യയിൽ നിന്ന് അലാസ്ക വിലയ്ക്കു വാങ്ങിയതിനു ശേഷം അമേരിക്കൻ പര്യവേക്ഷകരും കച്ചവടക്കാരുമൊക്കെ തനാന താഴ്വരയിലെത്തിച്ചേർന്നു.

നിനാന റക്കാർഡിംഗ് ഡിസ്ട്രിക്റ്റിൽ സ്ഥിതി ചെയ്യുന്ന പട്ടണത്തിന്റെ അക്ഷാംശ രേഖാംശങ്ങൾ 64°33′50″N 149°5′35″W ആണ്. യു.എസ്. സെൻസസ് പ്രകാരം പട്ടണത്തിന്റെ ആകെയുള്ള വിസ്തൃതി 6.1 സ്ക്വയർ മൈലാണ്. ഫെയർബാങ്ക് നഗരതിത്തിന് 55 മൈൽ തെക്കായി ജോർജ്ജ് പാർക്ക് ഹൈവേയിയ്ക്കു സമീപം സ്ഥിതി ചെയ്യുന്ന പട്ടണത്തിലാണ് 1916 ൽ പഴയ റെയിൽ-റോഡ് ക്യാമ്പ് സ്ഥിതി ചെയ്തിരുന്നത്.


</doc>
<doc id="351389" url="https://ml.wikipedia.org/wiki?curid=351389" title="സവൂൻഗ, അലാസ്ക">
സവൂൻഗ, അലാസ്ക

സവൂൻഗ എന്ന സ്ഥലം നോം സെൻസസ് ഏരിയായിലുള്ള അമേരിക്കൻ സ്റ്റേറ്റായ അലാസ്കയിലെ ഒരു പട്ടണമാണ്. ഇത് ബെറിംഗ് കടലിൽ സെൻറ് ലോറൻസ് ദ്വീപിലാണ് സ്ഥിതി ചെയ്യുന്നത്. ഇവിടുത്തെ ജനസംഖ്യ കേവലം 671 മാത്രമാകുന്നു. സവൂൻഗ 1969 ലാണ് ഒരു പട്ടണമായി സംയോജിപ്പിക്കപ്പെട്ടത്. പട്ടണത്തിന്റെ പ്രാദേശിക സമ്പദ്ഘടന വാൽറസ്, സീലുകൾ, തിമിംഗിലങ്ങൾ എന്നവയുടെ വേട്ടയെ ആശ്രയിച്ചാണിരിക്കുന്നത്. പട്ടണം"Walrus Capital of the World" എന്നാണറിയപ്പെടുന്നതു തന്നെ. 1963 വരെ നായ്ക്കൾ വലിക്കുന്ന ഹിമശകടമുപയോഗിച്ചുള്ള (dogsled) ഒരു താപാൽ സർവ്വീസ് പ്രവർത്തിച്ചിരുന്നു.

ബെറിംഗ് കടലിൽ സെന്റ് ലോറന്സ് ദ്വീപിന്റെ വടക്കെ തീരത്തു സ്ഥിതി ചെയ്യുന്ന സവൂൻഗയുടെ അക്ഷാംശ രേഖാംശങ്ങൾ 63°41′48″N 170°27′39″W (63.696732, -170.460907) ആണ്. ഇവിടെ നിന്നും 63 കിലോമീറ്റർ (39 മൈൽ) തെക്കുകിഴക്കായിട്ടാണ് ഗാംബെൽ പട്ടണം.


</doc>
<doc id="351392" url="https://ml.wikipedia.org/wiki?curid=351392" title="പെലർഗോണിയം">
പെലർഗോണിയം

ഉദ്യാനങ്ങളിൽ തടങ്ങളായും അതിരുകളായും നടാവുന്ന വർഷം മുഴുവൻ പൂക്കളുണ്ടാകുന്ന ഒരു അലങ്കാരസസ്യനമാണ് പെലർഗോണിയം ("Pelargonium"). പ്രധാനമായും നാല് ഇനങ്ങളും അവയിൽത്തന്നെ അനേകം സങ്കരയിനങ്ങളും ഇതിന്റെ പ്രത്യേകതയാണ്. ജനാലകൾ, പൂപ്പാത്രങ്ങൾ എന്നിവയിൽ വളർത്തുന്ന ഇനങ്ങളായ സോണൽ പെലർഗോണിയം എന്ന ഇനവും പൂന്തോട്ടങ്ങളിൽ അതിരുകളായും തടങ്ങളൊരുക്കിയും നടാവുന്ന റീഗൽ പെലഗോണിയം എന്ന ഇനവും തൂക്കുചട്ടികളിലും കൂടകളിലും നടുന്നതിന് ഐവി ഇലകളോട് കൂടിയ പെലാർഗോണിയം പെൽറ്റേറ്റം എന്ന ഇനവും ഫാൻസി ഇനങ്ങളെ പൊതുവായി പെലർഗോണിയം ഡൊമസ്റ്റികം എന്ന ഇനത്തിലുമാണ് ഉൾപ്പെടുത്തിയിട്ടുള്ളത്. പിന്നെ സുഗന്ധമുള്ള ഇലകളുള്ള മറ്റൊരു ഇനം കൂടിയുണ്ട്. 


</doc>
<doc id="351394" url="https://ml.wikipedia.org/wiki?curid=351394" title="അറ്റ്ക, അലാസ്ക">
അറ്റ്ക, അലാസ്ക

അറ്റ്ക ദ്വീപിന്റെ കിഴക്കു ഭാഗത്തുള്ള അലാസ്ക സംസ്ഥാനത്തെ ഒരു കുഗ്രാമമാണ് അറ്റ്ക. ഇത് അലൂഷിയൻ വെസ്റ്റ് സെൻസസ് ഏരിയായിൽ ഉൾപ്പെട്ടിരിക്കുന്നു. ജനസംഖ്യ കേവലം 61 മാത്രമേയുള്ളു. ഇവിടെയുള്ള മുഴുവൻ ആളുകളും അല്യൂട്ട് (ഉനൻഗൻ) വംശജരാണ്. പ്രധാന വ്യവസായം മീൻപിടുത്തവും അനുബന്ധ വ്യവസായങ്ങളും.

അറ്റ്കയുടെ അക്ഷാംശ രേഖാംശങ്ങൾ 52°11′57″N 174°12′48″W (52.199271, -174.213398) ആണ്. അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം ഈ കുഗ്രാമത്തിന്റെ വിസ്തൃതി 36.2 സ്ക്വയർ മൈലാണ് (94 km) അറ്റ്ക നിലനില്ക്കുന്നത് സജീവ അഗ്നിപർവ്വത മേഖലയിലാണ്. അറ്റകയിലെ ഏറ്റവും ഉയർന്ന ഭാഗം കൊറോവിൻ അഗ്നിപർവതമാണ്. ഇത് 2006 ലാണ് അവസാനം പൊട്ടിത്തെറിച്ചത്.


</doc>
<doc id="351395" url="https://ml.wikipedia.org/wiki?curid=351395" title="ജയിംസ് ബുക്കാനൻ">
ജയിംസ് ബുക്കാനൻ

അമേരിക്കൻ ഐക്യനാടുകളുടെ 15ആമത്തെ പ്രസിഡന്റായിരുന്നു ജയിംസ് ബുക്കാനൻ (James Buchanan ) .


</doc>
<doc id="351396" url="https://ml.wikipedia.org/wiki?curid=351396" title="ആഫ്രിക്കൻ വയലറ്റ്">
ആഫ്രിക്കൻ വയലറ്റ്

മഞ്ഞ, ക്രീം, പിങ്ക്, നീല, ചുവപ്പ് എന്നീ നിറങ്ങളിൽ അപൂവ്വമായി ഇരട്ട നിറങ്ങളും വെൽവെറ്റുപോലെ മാർദ്ദവമേറിയ ഇതളുകളും പിങ്ക്, പച്ച വരകളോടുകൂടിയ രോമാവൃതമായ ഇലകളും ഉള്ള ഒരു ചെറു ഉദ്യാനസസ്യ ഇനമാണ് ആഫ്രിക്കൻ വയലറ്റ് എന്ന പേരിൽ അറിയപ്പെടുന്ന സൈന്റ്പോളിന. വിത്തുകൾ ഉപയോഗിച്ചും ചെടിയുടെ ചുവട്ടിൽ നിന്നും വളരുന്ന തൈകൾ ഉപയോഗിച്ചും ഇലത്തണ്ട് മുറിച്ച് നട്ടും വംശവർദ്ധനവ് നടത്താവുന്ന സസ്യമാണിത്. പൂക്കളുടെ നിറം, ഘടന, ഇതളുകളുടെ എണ്ണം, ഇലകളുടെ വലിപ്പം, അരികുകളുടെ ആകൃതി എന്നിവയിൽ വളരെയധികം വൈവിദ്ധ്യം പുലർത്തുന്ന ഉദ്യാനസസ്യമാണിത്.

Old name vs. current name



</doc>
<doc id="351398" url="https://ml.wikipedia.org/wiki?curid=351398" title="രായിരനെല്ലൂർ കുന്ന്">
രായിരനെല്ലൂർ കുന്ന്

ദക്ഷിണ മലബാറിലെ പ്രസിദ്ദമായൊരു തീർത്ഥാടന കേന്ദ്രമാണ് രായിരനെല്ലൂർ കുന്ന്. പാലക്കാട് ജില്ലയുടെ പശ്ചിമ ഭാഗത്ത് ഭാരതപുഴയുടെ കരയിലെ വിളയൂർ, തിരുവേഗപുറ എന്നീ ഗ്രാമങ്ങൾകിടെയിലാണ് രായിരനെല്ലൂർ കുന്ന് സ്ഥിതി ചെയ്യുന്നത്. മലബാറിൽ അങ്ങോളമിങോളം കാണുന്ന ഇടനാടൻ കുന്നുകളുടെ തുടർചയായിതിനെ കാണാം. തനതായ ജന്തു-സസ്യജാലങ്ങളാൽ സമ്പുഷ്ടമായ ഇവിടം നാറണത്തു ഭ്രാന്തൻ എന്ന കഥാപാത്രതിന്റെ പേരിനോടനുബന്ധിച്ചാണ് പ്രസിദ്ധമായത്.

വിക്രമാദിത്യ മഹാരാജാവിന്റെ സഭയിലെ നവരത്നങളിലൊരാളായ വരരുചിയുടെ മകനായാണ് നാറണത്ത് ഭ്രാന്തന്റെ ജനനം. പറയിപെറ്റ പന്തിരുകുലത്തിലെ ഒരങ്കമാണ് ഇദ്ദേഹം. പാലക്കാട് ജില്ലയിലെ ചെത്തല്ലൂർ പ്രദേശത്തെ നാറാണത്തു മംഗലം മനയിലാണ് മാതാപിതാക്കൾ ഉപേക്ഷിച്ചതിന് ശേഷം ഇദ്ദേഹം വളർന്നത്.ഭ്രാന്തൻ വേദം പഠിക്കാനാണ് തിരുവേഗപ്പുറയിലെത്തിയതെന്ന് കരുതപ്പെടുന്നു. പിന്നീട് തിരുവേഗപ്പുറ ഗ്രാമവും സമീപത്തുള്ള രായിരനെല്ലൂർ മലയും ഭ്രാന്തന്റെ വിഹാര കേന്ദ്രമായി മാറി. മലയിലേക്ക് കല്ലുരുട്ടികയറ്റി മുകളിലെത്തിച്ചശേഷം അത് തഴേക്കുരുട്ടിവിട്ട് പൊട്ടിച്ചിരിക്കുക ഭ്രാന്തന്റെ പതിവ് വിനോദമായിരുന്നു. ഇത്തരത്തിൽ നോക്കിയാൽ ഭ്രാന്തന് ഗ്രീക്ക് പുരാണങ്ങളിലെ സിസിഫസുമായി സാമ്യമുണ്ട് പക്ഷേ സിസിഫസിൽ നിന്ന് വ്യത്യസ്തമായി ശാപത്തിനാലല്ല സ്വന്തം ഇഷ്ടപ്രകാരമാണ് ഭ്രാന്തന്റെ പ്രവൃത്തികൾ.രായിരനെല്ലൂർ കുന്നിൽ വച്ചാണ് ദുർഗാ ദേവി ഭ്രാന്തന് മുന്നിൽ പ്രത്യക്ഷയാകുന്നത്, അതിനു ശേഷം ഇവിടെ ഒരു ക്ഷേത്രം നിർമ്മിക്കുകയും ദുർഗാ ദേവിയെ ആരാധിച്ചുപോരുകയും ചെയ്യുന്നു.ഭ്രാന്തന്റെ പ്രവൃത്തികളാൽ പ്രസിദ്ധിയാർജിച്ച കുന്നിനെ "ഭ്രാന്താചലം" എന്നും വിളിച്ചുപോരുന്നു.
കുന്ന് കേറി ചെന്നാൽ കാണാവുന്ന പ്രധാന കാഴ്ചയാണ് ഇവിടുത്തെ ദുർഗാ ദേവി ക്ഷേത്രം. ക്ഷേത്ര ദർശനത്തിനായി എല്ലാ വർഷവും തുലാം ഒന്നിന് ആയിരകണക്കിനാളുകൾ മല കയറി ഇവിടെയെത്തുന്നു. ഭ്രാന്തന്റെ കല്ലുമായി നിൽകുന്ന ശില്പം വളരെ ദൂരെ നിന്നു തന്നെ കാണാവുന്നതാണ്.കല്ല് കാൽകീഴിൽ വച്ച് കൈകളുയർത്തി അനുഗ്രഹിക്കുന്ന രീതിയിലാണ് ശില്പത്തിന്റെ നിർമ്മാണം. ഈ ശില്പം രായിരനെല്ലൂരിനെ മറ്റ് കുന്നുകളിൽ നിന്നും തിരിച്ചരിയാൻ സഹായിക്കുന്നു.പണ്ട് ഭ്രാന്തനെ ചങ്ങലക്കിട്ടുവെന്ന് കരുതപ്പെടുന്ന ആൽ മരവും ഇവിടെ കാണാം. ആൽ മരത്തിൽ നിന്നും പുറത്തേക്ക് തള്ളി നിൽക്കുന്ന ഏതാനും ചങ്ങലകണ്ണികൾ നാറാണത്ത് ഭ്രാന്തനെന്ന സങ്കല്പത്തിന് മജ്ജയും മാംസവും നൽകുന്നു.
ചരിത്രപ്രസിദ്ധമായ ഒരു സ്മാരകമാണെങ്കിലും പുറമെ അതിന്റെ യാതൊരു ലക്ഷണവും കാണിക്കുന്നില്ല ഈ പ്രദേശം.ചുറ്റും നെല്പാടങ്ങളാൽ ചുറ്റപ്പെട്ട ഒരു തുരുത്തുപോലെയാണ് രായിരനെല്ലൂർ കുന്ന്,ഈ കുന്നും തുടർച്ചയായി കാണുന്ന മറ്റ് കുന്നുകളും പ്രദേശത്തെ ജൈവസന്തുലനത്തിൽ പ്രധാന പങ്കു വഹിക്കുന്നു.ഒരു കാലത്ത് വള്ളുവനാട്ടിലുടനീളം കണ്ടു വന്നിരുന്ന തനതായ കുറ്റിച്ചെടികളും പൂക്കളും ഇന്ന് കുന്നിന്റെ പരിസരപ്രദേശത്ത് മാത്രമായി ഒതുങ്ങിയിരിക്കുന്നു.ദേശീയ പക്ഷിയായ മയിൽ, കുറുക്കന്മാർ, കീരി, വാവൽ, ഇഴജന്തുക്കൾ തുടങ്ങിയവയും ഇവിടെ കാണപ്പെടുന്നു.
കുന്നിന്റെ അടിഭാഗത്തുനിന്നും തുടങ്ങി ഇപ്പോൾ മുകളിലേക്കു കയറി വരുന്ന റബ്ബർ കൃഷി ഇവിടുത്തെ തനതായ ജൈവ വൈവിധ്യത്തിനൊരു തിരിച്ചടിയാണ്. മലമുകളിലുള്ള ചരിത്രസ്മാരകങ്ങൾക്ക് വേണ്ടത്ര ശ്രദ്ധ അധികൃതരുടെ ഭാഗത്തു നിന്നും കിട്ടിയിട്ടില്ല എന്നുള്ളത് ഇപ്പോഴും ഒരു പരാതിയാണ്. പട്ടാമ്പിയാണ് ഏറ്റവും അടുത്തുള്ള റെയിൽ വെ സ്റ്റേഷൻ, വളാഞ്ചേരി- കൊപ്പം റൂട്ടിലെ നടുവട്ടം വായനാശാല സ്റ്റോപ്പിലിറങ്ങിയാൽ രായിരനെല്ലൂർ മലയിലെത്താം.

citywink.in/place/all-tourist-places-in-kerala/
www.yentha.com/news/view/.../Yentha-Travel-Press-Rayiranellur-To-Refresh-Your-S...
https://nspillai.wordpress.com/2011/07/14/sthalanamakautukam/
https://issuu.com/infogetsomeair/docs/farm_travelouge

</doc>
<doc id="351399" url="https://ml.wikipedia.org/wiki?curid=351399" title="ദ ഇന്നർ ഐ(ഡോക്യുമെന്ററി)">
ദ ഇന്നർ ഐ(ഡോക്യുമെന്ററി)

1972  ൽ സത്യജിത് റേ സംവിധാനം ചെയ്ത ഡോക്യുമെന്ററിയാണ് ദ ഇന്നർ ഐ. കാഴ്ച ശക്തി നഷ്ടപ്പെട്ട, വിശ്വഭാരതി സർവകലാശാലയിലെ അധ്യാപകനായിരുന്ന ബിനോദ് ബിഹാരി മുഖർജി എന്ന ബംഗാളി ചിത്രകാരനെക്കുറിച്ചാണ് ഈ ഡോക്യുമെന്ററി. ഇരുപത് മിനിറ്റ് ദൈർഘ്യമുള്ള ഈ ചിത്രം മുഖർജിയുടെ ജീവിതവും  സൃഷ്ടികളും ആഴത്തിൽ പരിശോധിക്കുന്നു. മുഖർജി നേരിട്ട് അഭിനയിച്ചിരിക്കുന്നഈ ചിത്രത്തിൽ അദ്ദേഹത്തിന്റെ നിരവധി ഫോട്ടോകളും പെയിന്റിംഗുകളും ഉൾപ്പെടുത്തിയിട്ടുണ്ട്.  മുഖർജിയുടെ ബാല്യം മുതൽ അദ്ദേഹത്തിന് കാഴ്ച നഷ്ടപ്പെടുന്നതു വരെയുള്ള സംഭവങ്ങൾ ഉൾപ്പെടുത്തിയിട്ടുള്ള ഈ ചിത്രത്തിൽ "അന്ധത ഒരു പുതിയ വികാരമാണ്, ഒരു പുതിയ അനുഭവം, ഒരു പുതിയ ഉണ്മ" എന്ന അദ്ദേഹത്തിന്റെ പ്രസിദ്ധ വാചകവും ചർച്ച ചെയ്യപ്പെടുന്നുണ്ട്. 1972 ൽ 20 ആമത് ദേശീയ ചലച്ചിത്ര പുരസ്കാരങ്ങളിൽ മികച്ച ഡോക്യുമെന്ററിക്കുള്ള പുരസ്കാരം ലഭിച്ചു.

ആധുനിക ഭാരതീയ ചിത്രകാരന്മാരിൽ ഏറെ പ്രസിദ്ധനായിരുന്നു മുഖർജി. ജന്മനാ ഒരു കണ്ണിൽ മയോപ്പിയയും മറ്റേ കണ്ണിൽ അന്ധതയുമായി പിറന്ന മുഖർജിക്ക് ഒരു കാറ്ററാക്ട് ശസ്ത്രക്രിയയെത്തുടർന്ന് കാഴ്ച നഷ്ടപ്പെട്ടു. പക്ഷേ അദ്ദേഹം ചിത്രകല ഉപേക്ഷിച്ചില്ല.

ഈ ചിത്രത്തിന്റെ തിരക്കഥ സന്ദീപ് റേ പുറത്തിറക്കിയ ഒറിജിനൽ ഇംഗ്ലീഷ് ഫിലിം സ്ക്രിപ്റ്റ്സ് സത്യജിത് റേ എന്ന പുസ്തകത്തിൽ ഉൾപ്പെടുത്തിയിട്ടുണ്ട്.

ഫെബ്രുവരി 7, 1904, നാണ് ബംഗാളിലെ ഒരു സമ്പന്ന കുടുംബത്തിൽ ബിനോദ് ബിഹാരി മുഖർജിയുടെ ജനനം. മോശം കാഴ്ച ശക്തിയെത്തുടർന്ന് അദ്ദേഹത്തിന് പഠനം പൂർത്തിയാക്കാനായില്ല. പക്ഷേ കലാപരമായ താത്പര്യം കണ്ട് അദ്ദേഹത്തെ അവർ ശാന്തിനികേതനിലേക്ക് കലാപഠനത്തിനായി അയച്ചു. 1925 ൽ അവിടെ അധ്യാപകനായി ചുമതലയേറ്റു. പിന്നീട് കാത്മണ്ഡുവിലെ സർക്കാർ മ്യൂസിയത്തിൽ ക്യൂറേറ്ററായി ചേർന്നു. 1951–52 കാലത്ത് രാജസ്ഥാനിലെ ബനസ്ഥലി വിദ്യാപീഠത്തിൽ പഠിപ്പിച്ചു.  1958 ൽ കലാഭവനിൽ മടങ്ങിയെത്തിയ അദ്ദേഹം കലാ സിദ്ധാന്തം വിഭാഗത്തിൽ പ്രിൻസിപ്പലായി. ഒരു കാറ്ററാക്ട് ശസ്ത്രക്രിയയെത്തുടർന്ന് കാഴ്ച നഷ്ടപ്പെട്ടു. എങ്കിലും ചുവർ ചിത്രം(murals), ജലഛായം, എണ്ണച്ചായം തുടങ്ങി വ്യത്യസ്ത മാധ്യമങ്ങളിൽ അദ്ദേഹം തന്റെ കലോദ്യമങ്ങൾ തുടർന്നു.പാശ്ചാത്യ ആധുനിക ചിത്രകലയിലെയും പൗരസ്ത്യ ആത്മീയതയിലെയും ബിംബങ്ങളെ സമർത്ഥമായി കോർത്തിണക്കുന്നതായിരുന്നു അദ്ദേഹത്തിന്റെ  രചനകൾ. 1974 ൽ പത്മഭൂഷൺ ലഭിച്ചു. 

19 നവംബർ 1980 ന് 76 ആം വയസിൽ അന്തരിച്ചു.

5 അടി ഉയരവും 60  അടി വീതിയുമുള്ള ശാന്തിനികേതനിലെ ഒരു കെട്ടിടത്തിലെ, മതിലിൽ  ബിനോദ് ബഹാരി മുഖർജി  20 മ്യൂറലുകളാൽ അലങ്കരിക്കുന്നത് കാട്ടിയാണ് ഈ ചെറു ചിത്രം ആരംഭിക്കുന്നത്. സത്യജിത് റേയുടെ വിവരണത്തിലൂടെ മുഖർജിയുടെ കുടുംബ ജീവിതവും സൃഷ്ടികളും വിവരിക്കപ്പെടുന്നു. ചുമർ ചിത്ര നിർമ്മിതിയുടെ വിവിധ വശങ്ങളെക്കുറിച്ചും ശാന്തിനികേതനിൽ തന്റെ പ്രിയ പാനീയം ചായയുമായി എങ്ങനെയാണ് കഴിയുന്നതെന്നും അദ്ദേഹം വിശദീകരിക്കുന്നു. ശാന്തിനികേതനിലെ ആദ്യ നാളുകളും മുഖർജിയുടെ അധ്യാപകനായിരുന്ന നന്ദലാൽ ബോസുമൊത്തുമുള്ള അദ്ദേഹത്തിന്റെ അനുഭവങ്ങളും ഡോക്യുമെന്ററി പങ്കു വയ്ക്കുന്നു. 

മുഖർജിയുടെ ജപ്പാൻ യാത്രയും തവാരായ സോതാത്സു, തോബാ സോജോ തുടങ്ങിയ ജപ്പാൻ ചിത്രകാരന്മാരോടൊത്തുള്ള പരിശീലനവും ഈ ചിത്രം പങ്കു വയ്ക്കുന്നു. കലാഭവനിലെ ഡോർമിറ്ററിയുടെ സീലിംഗിലെ, ശാന്തിനികേതനിലെ ഗ്രാമീയ ജീവിതത്തെ വരച്ച അദ്ദേഹത്തിന്റെ ആദ്യ ചിത്രവും ചൈന ഭാവന, ഹിന്ദു ഭാവന എന്നീ കെട്ടിടങ്ങളിൽ വരച്ച ശാന്തിനികേതനിലെ ഗ്രാമാണ ജീവിതത്തിന്റെ  ചിത്രവും കാണിക്കുന്നുണ്ട്.  

ഡെറാഡൂണിലെ അദ്ദേഹത്തിന്റെ സ്കൂളും അദ്ദേഹത്തിന്റെ നേപ്പാളീസ് ചുവർ ചിത്രങ്ങളും വിശദമായി ഈ ചെറുചിത്രം പരിയപ്പെടുത്തുന്നുണ്ട്. "അന്ധത ഒരു പുതിയ വികാരമാണ്, ഒരു പുതിയ അനുഭവം, ഒരു പുതിയ ഉണ്മ" എന്ന അദ്ദേഹത്തിന്റെ പ്രസിദ്ധ വാചകത്തോടെയാണ് ചിത്രം അവസാനിക്കുന്നത്. ശുഭ പ്രതീക്ഷയെ ധ്വനിപ്പിക്കുന്ന ഹിന്ദുസ്ഥാനി അസാവരി രാഗത്തിലുള്ള നിഖിൽ ബാനർിയുടെ സിത്താറാണ് പശ്ചാത്തല സംഗീതമായി ഈ ചിത്രത്തിൽ ഉപയോഗിച്ചിരിക്കുന്നത്.  






</doc>
<doc id="351403" url="https://ml.wikipedia.org/wiki?curid=351403" title="തോഗിയാക്, അലാസ്ക">
തോഗിയാക്, അലാസ്ക

തോഗിയാക്, ദില്ലിങ്ഘാം സെന്സസ് ഏരിയായിലുള്ള അലാസ്ക സംസ്ഥാനത്തെ ഒരു രണ്ടാം തരം പട്ടണമാണ്. 2010 ലെ സെൻസസ് അനുസരിച്ച് ഇവിടുത്തെ ജനസംഖ്യ 817 ആയി കണക്കാക്കിയിരിക്കുന്നു.

തോഗിയാക് ഉൾക്കടലിലാണ് പട്ടണം സ്ഥിതി ചെയ്യുന്ന പട്ടണത്തിന്റെ അക്ഷാംശ രേഖാംശങ്ങൾ 59°3′33″N 160°22′59″W (59.059134, -160.383186) ആണ്. പട്ടണം ദില്ലിങ്ഘാമിന് 67 മൈൽ (108 കി.മീ.) പടിഞ്ഞാറായിട്ടാണ്. തോഗിയാക് ദേശീയ വന്യമൃഗസംരക്ഷണകേന്ദ്രത്തിനുള്ളിലായാണ് പട്ടണം. വാൽറസ് ഐലന്റ് ഗെയിം സാങ്ച്വറിയിലേയ്ക്കുള്ള പ്രവേശനമാർഗ്ഗം ഇതുവഴിയാണ്. വേനൽക്കാലത്തെ ശരാശരി താപനില 37 മുതൽ 66°F (3 മുതൽ 19 °C) വരെയാണ്. ശൈത്യകാലത്തെ താപനില −45 മുതൽ 30 °F (−43 മുതൽ −1 °C) വരെയാണ്. ഐക്യനാടുകളുടെ സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ ആകെ വിസ്തൃതി 226.3 സ്ക്വയർ മൈലാണ് (586.0 km).


</doc>
<doc id="351404" url="https://ml.wikipedia.org/wiki?curid=351404" title="പ്ലാറ്റിനം, അലാസ്ക">
പ്ലാറ്റിനം, അലാസ്ക

അമേരിക്കൻ ഐക്യനാടുകളിലെ അലാസ്ക സംസ്ഥാനത്തുള്ള ബെഥേൽ സെൻസസ് പ്രദേശത്തെ ഒരു പട്ടണമാണ് പ്ലാറ്റിനം. 2010 ലെ യു.എസ്. സെൻസസ് പ്രകാരം ഈ പട്ടണത്തിലെ ജനസംഖ്യ 61 ആണ്. 

പ്ലാറ്റിനം പട്ടണത്തിന്റെ അക്ഷാംശ രേഖാംശങ്ങൾ 59°0′25″N 161°48′55″W (59.006890, −161.815290) ആണ്. അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ ആകെ വിസ്തൃതി 44.7 സ്ക്വയർ മൈലാണ്(116 km2). ഇതിൽ 44.6 സ്ക്വയർ മൈൽ (116 km2) കരഭാഗവും ബാക്കി 0.1 സ്ക്വയർ മൈൽ (0.26 km2) ഭാഗം ജലവും ഉൾപ്പെട്ടിരിക്കുന്നു.


</doc>
<doc id="351407" url="https://ml.wikipedia.org/wiki?curid=351407" title="കുഴൽപ്പുഴു">
കുഴൽപ്പുഴു

നെല്ലിനെ ആക്രമിക്കുന്ന ഒരു നിശാശലഭത്തിന്റെ ലാർവ്വയാണ് കുഴൽപ്പുഴു (Rice case worm). കുഴൽപ്പുഴു വെള്ളത്തിൽ ജീവിക്കുന്ന കീടമാണ്. ഇവ നെല്ലോല മുറിച്ചുണ്ടാക്കുന്ന കുഴലുകൾക്കുള്ളിലിരുന്ന് ഇലയുടെ അടിവശത്ത് തൂങ്ങിക്കിടന്ന് ഇലകളിലെ ഹരിതകം കാർന്നുതിന്നുന്നു. ഇതിന്റെ ഫലമായി നെല്ലോലകൾ വെളുത്തുപോകുന്നു. 

ഇതു മഴക്കാലത്തും വെള്ളം കെട്ടിനിൽക്കുന്ന പാടത്തും ഉള്ള ഇളംചെടികളിൽ മാത്രം കാണുന്ന ഒരു കീടമാണ്. ഇവയുടെ ശലഭങ്ങൾ ഇലകളിലും തണ്ടുകളിലുമായാണ് മുട്ടയിടുന്നത്. മുട്ടവിരിഞ്ഞിറങ്ങുന്ന പുഴുക്കൾ നെല്ലോല മുറിച്ചെടുത്ത് കുഴലുണ്ടാക്കി അതിനുള്ളിലിരുന്ന് കുഴലും വഹിച്ച് നീങ്ങുന്നു. പുഴുക്കൾക്ക് വെള്ളത്തിലടങ്ങിയിരിക്കുന്ന വായു മാത്രമേ ശ്വസിക്കാനാകൂ. അതിനാൽ വെള്ളക്കെട്ടുള്ള പാടങ്ങളിൽ ഇവയുടെ ഉപദ്രവം കൂടുതലായിരിക്കും. ആക്രമണവിധേയമായ നെൽച്ചെടി മുഴുവൻ കുറ്റിയായി വിളറിവെളുത്തുപോകുന്നു. ഈ ശലഭത്തിന്റെ സമാധിയും കുഴലിനുള്ളിലാണ്.

പുഴുവിന്റെ ആക്രമണം കണ്ടാലുടൻ നെൽപ്പാടത്തെ വെള്ളം നാല്പത്തെട്ടു മണിക്കൂർ നേരം വാർത്തുകളയണം. വ്യാപകമാവുന്ന പ്രദേശങ്ങളിൽ ഏക്കർ ഒന്നിന്‌ 100 കിലോ അറക്കപ്പൊടി അല്ലെങ്കിൽ ഉമിയിൽ അര ലിറ്റർ മണ്ണെണ്ണ ചേർത്ത്‌ നന്നായി ഇളക്കിയശേഷം നെൽപ്പാടത്ത്‌ വിതറി കൊടുക്കുന്നത് നല്ലതാണ്. ക്ലോറോൻ നിപ്പോൾ എന്ന അവശിഷ്‌ട വീര്യം കുറഞ്ഞ തരി രൂപത്തിലുള്ള കീടനാശിനി ഏക്കർ ഒന്നിന്‌ നാല്‌ കിലോ എന്ന തോതിൽ വെള്ളം കളഞ്ഞതിന്‌ ശേഷം വിതറ കൊടുക്കാം. കീടശല്യം തുടർച്ചയായി കാണുന്ന പാടങ്ങളിൽ കീടത്തെ ചെറുത്തുനിക്കാൻ കഴിവുള്ള വിത്തിനമായ -ഭാഗ്യാ- കൃഷി ചെയ്യണം.



</doc>
<doc id="351415" url="https://ml.wikipedia.org/wiki?curid=351415" title="സീബ്ര സ്രാവ്">
സീബ്ര സ്രാവ്

തീര കടൽവാസിയായ ഒരു മൽസ്യമാണ് സീബ്ര സ്രാവ് അഥവാ Zebra Shark (Leopard Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

2.5 മീറ്റർ വരെ നീളം വെക്കുന്ന സ്രാവാണ് ഇവ. പ്രായപൂർത്തി ആവുന്നതിനു മുൻപ്പ് കടും തവിട്ടു നിറത്തിൽ ഉള്ള മേൽ ഭാഗവും ഇളം മഞ്ഞ നിറത്തിൽ കിഴ്‌ഭാഗവും കാണുന്നു, ശരീരത്തിൽ മഞ്ഞ നിറത്തിൽ ഉള്ള പുള്ളികളും വരകളും കാണാം . പ്രായപൂർത്തി ആയി ഉദ്ദേശം അമ്പതു മുതൽ തൊണ്ണൂറു സെന്റീ മീറ്റർ നീളം വെക്കുമെന്ന നേരം ഇളം നിറം കൂടുതൽ ഇരുണ്ടു തുടങ്ങും .</ref>

പവിഴ പുറ്റുകളും കടലിലെ മണൽ തിട്ടകളും ആണ് ഇവയുടെ ഇഷ്ട വാസ സ്ഥലം . ഇൻഡോ പസിഫിക് സമുദ്രത്തിലെ പവിഴ പുറ്റുകളിൽ ആണ് ഇവയെ സാധാരണ കാണുന്നത്. 
ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് . മുട്ടയിടുന്ന ഇനത്തിൽ പെട്ട സ്രാവാണ് ഇവ.

കേരളത്തിലെ മൽസ്യങ്ങളുടെ പട്ടിക


</doc>
<doc id="351437" url="https://ml.wikipedia.org/wiki?curid=351437" title="മലബാർ മുളവാലൻ">
മലബാർ മുളവാലൻ

ശരീരത്തിന് കറുപ്പും നീലയും നിറമുള്ള പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് മലബാർ മുളവാലൻ . 

ചിറകിലെ പൊട്ടിന്റെ ആകൃതിയും തലയുടെ കീഴ്ഭാഗത്തെ കറുപ്പു നിറവും ഇവയെ തിരിച്ചറിയുവാൻ സഹായിക്കുന്നു. കാനനവാസിയായ ഈ മുളവാലൻ തുമ്പിയെ അപൂർവ്വമായി നാട്ടിൻ പുറങ്ങളിലെ കുന്നുകളിലും സമതല പ്രദേശങ്ങളിലും കണ്ടെത്തിയിട്ടുണ്ട്. പാലക്കാട് ചുരത്തിന് തെക്കോട്ട് ഈ തുമ്പി വളരെ അപൂർവ്വമാണ്. ഇടതൂർന്ന കാടുകളിലെ ചെറിയ അരുവികളിലാണ് ഇവയെ കാണാൻ കഴിയുന്നത്. ചെറിയ കൂട്ടങ്ങളായും കാണാം. ഇളം നീല കണ്ണുകളുടെ മുകൾ ഭാഗം ഇരുണ്ട നീലനിറമാണ്. പിൻ കഴുത്തിന് ഇരുണ്ട നീല നിറത്തിലുള്ള ചെറിയ പൊട്ടുകളുമുണ്ട്. കറുത്ത നിറമുള്ള ഉരസ്സിന്റെ വശങ്ങളിൽ ഇളം നീല നിറത്തിലുള്ള നേർത്ത വരകളുണ്ട്. കറുത്ത നിറമുള്ള ഉദരത്തിൽ ഇളം നീല നിറത്തിലുള്ള ചെറിയ വളയങ്ങളുണ്ട്. സുതാര്യമായ ചിറകുകളാണ് ഈ തുമ്പിയ്ക്കുള്ളത്. പെൺതുമ്പി കാഴ്ചയിൽ ആൺതുമ്പികളെ പോലെയാണെങ്കിലും ശരീരത്തിലെ നീല നിറത്തിനു പകരം മഞ്ഞ കലർന്ന പച്ചയായിരിക്കും. വെയിലിനോട് പൊതുവേ താത്പര്യമില്ലാത്തവർ ആണ് ഇവർ. പെൺതുമ്പികളെ അപൂർവ്വമായാണ് ജലാശയത്തിനരികിൽ കാണുവാൻ കഴിയുന്നത്. ആൺതുമ്പികൾ ജലാശയത്തിലേക്ക് ചാഞ്ഞുനിൽക്കുന്ന ചെടികളുടെ ഇലകളിൽ ഇരിക്കുവാൻ ഇഷ്ടപ്പെടുന്നു. ഒഴുക്കുള്ള ജലാശയത്തിലാണ് ഇവ മുട്ടയിടാറുള്ളത്.



</doc>
<doc id="351439" url="https://ml.wikipedia.org/wiki?curid=351439" title="യേശുക്രിസ്തുവിന്റെ സുവിശേഷം">
യേശുക്രിസ്തുവിന്റെ സുവിശേഷം

പോർച്ചുഗീസ് സാഹിത്യക്കാരനും നോബേൽ സാഹിത്യ ജേതാവുമായ ഹൊസേ സരമാഗോയുടെ നോവലാണ് ദ ഗോസ്പൽ അക്കോഡിംങ്ങ് ടു ജീസസ്സ് ക്രൈസ്റ്റ് ( The Gospel According to Jesus Christ ) അഥവാ യേശു ക്രിസ്തുവിന്റെ സുവിശേഷം. 
ബൈബിളിലെ യേശുവിനെ കാല്പനികമായി പുന:സൃഷ്ടിക്കുകയാണ് സർമാഗോ ഈ നോവലിൽ. വികാരവിക്ഷോഭങ്ങളും, മനുഷ സഹജമായ ദൗർബല്യങ്ങളും ശങ്കകളുമൊക്കയുള്ള ഒരു പച്ച മനുഷ്യനാണ് നോവലിലെ യേശു. ക്രൈസ്തവ വിശ്വാസികളുടെ, പ്രത്യേകിച്ച് റോമൻ കത്തോലിക്ക സഭയുടെ കടുത്ത വിമർശനങ്ങളും,പുസ്തക പ്രേമികളിൽ നിന്നും ധാരാളം അനുമോദനങ്ങളും നേടിയ കൃതിയാണിത്. 
ഏതൊരു സ്ത്രീയെപൊലെ തന്നെ മറിയം ഗർഭിണിയാവുന്നു. താൻ ഗർഭിണി ആണെന്നറിഞ്ഞ മറിയമിന്റെ അടുക്കൽ ഒരു മാലാഖ (ആട്ടിടയ വേഷത്തിൽ )എത്തി അനുഗ്രഹം അറിയിക്കുന്നു.
പൂർണ്ണ ഗർഭിണിയായ മറിയവും ജോസഫും കാനേഷുമാരിയ്ക്കായി ബത്ത്ലെഹേമിലെത്തുന്നു. അന്തിയുറങ്ങാൻ കന്നു കാലികൾ അഭയം പ്രാപിക്കാറുള്ള ഒരു ഗുഹ അവർക്ക് ആരോ തരപ്പെടുത്തികൊടുക്കുന്നു. അവിടെ മറിയം പ്രസവിക്കുന്നു. പാലും വെണ്ണയും റൊട്ടിയുമായി സമീപസ്തരായ ആട്ടിടയന്മാർ അവരെ കാണാനെത്തുന്നു. ആ കൂട്ടത്തിൽ അനുഗ്രഹം അറിയിച്ച മാലാഖയായ ആട്ടിടയനുമുണ്ട്.
പ്രസവത്തെതുടർന്നുള്ള ആഴച്ചകളിൽ ജോസഫ് യറുശലേം ദേവലായത്തിന്റെ പണിയിൽ ഏർപ്പെടുന്നു. അവിടെ വച്ച് ബത്ത്ലെഹേമിലെ പൈതങ്ങളെ കൊല്ലാൻ ഹെരോദിന്റെ കല്പനയെക്കുറിച്ച് ജോസഫ് മനസ്സിലാക്കുന്നു. പരിഭ്രാന്തനായ ജോസഫ് ബെത്ത്ലെഹമിലെ പ്രസവ ഗുഹയിലേക്ക് ഓടിയെത്തുന്നു. ആരും കാണാതിരിക്കാൻ വേണ്ടി കുറുക്കു വഴിയാണ് ഇതിനായി തിരിഞ്ഞെടുത്തത്. മറ്റ് മാതാപിതാക്കളയോ, സ്വന്തം ബന്ധുക്കളയൊ പോലും ജോസഫ് വരാനിരിക്കുന്ന ആപത്തിനെക്കുറിച്ച് അറിയിക്കുന്നില്ല. ഇരുപത്തഞ്ച് ആൺപൈതങ്ങൽ കശാപ്പ് ചെയ്യപ്പെടുന്നു.
ശിഷ്ട ജീവിതം മുഴുവൻ ഈ പ്രവൃത്തി ജോസഫിനെ വേട്ടയാടുന്നു. പേടിസ്വപനങ്ങളും കുറ്റബോധവും അയാളെ കീഴടക്കുന്നു.
റോമാ സാമ്രാജ്യത്തിനെതിരായ വിപ്ലവത്തിൽ പങ്കെടുത്തെന്ന തെറ്റിദ്ധാരണയിൽ ജോസഫ് തടവിലാവുന്നു .കലാപക്കാരനായ ഒരു അയൽവാസിയെ രക്ഷിക്കാനുള്ള ശ്രമത്തിൽ ജോസഫ് ചെയ്യാത്ത കുറ്റത്തിനു കലാപക്കാരിക്കുള്ള വധശിക്ഷയ്ക്ക് പാത്രമാവുന്നു. പിൽക്കാലത്തെ യ്ശുവിനെ പോലെ ജോസഫും 33ആംവയസ്സിലാണ്. ക്രൂശിക്കപ്പെടുന്നത്. നിരപരാധിയായ ജോസഫിന്റെ മകനാണ് പിൽക്കാലത്ത് വിപ്ലവക്കാരിയാവുന്നത് എന്ന് നാം കാണുന്നു .തന്റെ പിതാവിന്റെ ക്രൂശിത ശരീരം കണ്ട യേശുവിനെ പിന്നീട് പേടി സ്വപനങ്ങൾ വേട്ടയാടുന്നു.
ജോസഫിന്റെ മരണത്തെതുടർന്ന് 12 വയസ്സുള്ള യേശു നാടു വിടുന്നു. ഒരാട്ടിടയനുമായി സമ്പർക്കത്തിലാവുന്നു. അയാളുമായി മലഞ്ചെരുവുകളിലും ഗ്രാമപ്രദേശത്തുമായി ആടിനെ മേയിച്ച് കഴിയുന്നു. ഈ ആട്ടിടയൻ സാത്താനാണ്. 
യേശുവും മഗ്ദലമറിയവും തമ്മിലുള്ള പ്രണയവും വേഴ്ച്ചയും ചിത്രീകരിക്കുന്നത് കൂടാതെ ചാരിത്രവതിയായ മാർത്തെയേയും കൊണ്ടു വരുന്നു. സൽസ്വഭാവിയും കന്യകയും ആയ താൻ യേശുവിന്റെ സുഹൃത്ത്മാത്രമായിരിക്കുകയും വേശ്യയായിരുന്ന തന്റെ സഹോദരി യേശുവിന്റെ കമിതാവ് ആയിരിക്കുകയും ചെയ്യുന്നത് മാർത്തയ്ക്ക് സഹിക്കുന്നില്ല. യേശുവിന്റെ ന്യായീകരണം വില പോവുന്നുമില്ല.
ദിവ്യാൽഭുതങ്ങളും , പ്രബോധനവും ആയി നടക്കുന്ന യേശു പലതവണ അറസ്റ്റ് ചെയ്യപ്പെടുന്നുണ്ട്. എന്നാൽ തന്റെ മരണം എങ്ങെനായിരിക്കുമെന്ന് സ്വയം തിരഞ്ഞെടുക്കുന്നതിലൂടെ യേശു ദൈവ ഹിതത്തെ തെറ്റിക്കുന്നു. തന്റെ മരണത്തിനു ശേഷം തന്റെ പേരിൽ നൂറ്റാണ്ടുകളോളം കൊലകളും കഷ്ടപ്പെടുത്തലുകളും പീഡനമുറകളും എല്ലാം ഉണ്ടാവും എന്ന് യേശു തിരിച്ചറിയുന്നു.
യേശുവിന്റെ അവസാന വചനങ്ങൾ ഇവയാണ് “ ജനങ്ങളേ അവൻ (ദൈവം) ചെയ്യുന്നതെന്ത് എന്ന് അവൻ അറിയുന്നില്ല അവനോട് പൊറുക്കുക “
പുസ്തക പഠനം


</doc>
<doc id="351440" url="https://ml.wikipedia.org/wiki?curid=351440" title="വയനാടൻ മുളവാലൻ">
വയനാടൻ മുളവാലൻ

ശരീരത്തിന് കറുപ്പിൽ ഇളം നീല നിറമുള്ള പാൽത്തുമ്പി കുടുംബത്തിൽ ഉള്ള ഒരു ചെറിയ മുളവാലൻ സൂചിത്തുമ്പിയാണ് വയനാടൻ മുളവാലൻ .

ചിറകിലെ പൊട്ടിന്റെ ആകൃതിയും, തലയുടെ കീഴ്ഭാഗത്തെ നീലനിറവും ഇതിനെ തിരിച്ചറിയാൻ സഹായിക്കും. മുളവാലൻ തുമ്പികളിൽ ഏറ്റവും ചെറിയ തുമ്പിയാണിത്. പശ്ചിമ ഘട്ടത്തിൽ മാത്രം കാണുന്ന ഈ തുമ്പി വളരെ താഴ്ന്ന പ്രദേശങ്ങളിലുള്ള അരുവികളിലാണ് കൂടുതലായി കണ്ടുവരുന്നത്. കണ്ണുകളുടെ മുകൾഭാഗം കറുപ്പും കീഴ്ഭാഗം ഇളം നീല നിറവുമാണ്. തലയുടെ മുൻ ഭാഗത്തിന് തെളിഞ്ഞ നീല നിറം. കഴുത്തിനും ഉരസ്സിനും തിളങ്ങുന്ന കറുത്ത നിറം. ഉരസ്സിന്റെ വശങ്ങളിലായി ഇളം നീല നിറത്തിലുള്ള നേർത്ത വരകളുണ്ട്. കാലുകൾ ഇളം തവിട്ട് നിറത്തിലോ മഞ്ഞ കലർന്ന വെള്ളനിറത്തിലോ ആയിരിക്കും. കറുത്ത ഉദരത്തിന്റെ മൂന്ന് മുതൽ ഏഴ് വരെയുള്ള ഖണ്ഡങ്ങളിൽ ഇളം നീല നിറത്തിലുള്ള വളയങ്ങളുണ്ട്. അവസാനത്തെ മൂന്നു ഖണ്ഡങ്ങൾക്ക് ഇളം നീല നിറമാണ്. കാഴ്ചയിൽ ഇവയുടെ ആൺതുമ്പികളെ പോലെയാണെങ്കിലും ഇളം നീല നിറത്തിനു പകരം മഞ്ഞ കലർന്ന പച്ച നിറമാണ്. ഒഴുക്കുള്ള അരുവികളിലാണ് ഇവ മുട്ടയിടാറുള്ളത്. ജലാശയത്തിനരികെ തണലുള്ള പ്രദേശങ്ങളിലിരിക്കാനാണ് ഇഷ്ടപ്പെടുന്നത്. ഇണചേരുവാൻ മാത്രമാണ് പെൺതുമ്പികൾ ജലാശയത്തിനരികിൽ വരുന്നത്.ഇവയെ ചെറിയ കൂട്ടങ്ങളായും കാണുവാൻ സാധിക്കും.



</doc>
<doc id="351448" url="https://ml.wikipedia.org/wiki?curid=351448" title="ഞെരളത്ത് ഹരിഗോവിന്ദൻ">
ഞെരളത്ത് ഹരിഗോവിന്ദൻ

വെറുമൊരു ക്ഷേത്ര ആചാരസംഗീതം മാത്രമായിരുന്ന സോപാന സംഗീതത്തെ ആദ്യമായി ക്ഷേത്രത്തിനു പുറത്തെത്തിച്ചു ജനകീയമാക്കിയ ഞെരളത്ത് രാമപ്പൊതുവാളുടെ ആറാമത്തെ മകനാണ് ഞെരളത്ത് ഹരിഗോവിന്ദൻ. ഇന്ത്യക്കകത്തും പുറത്തുമായി ഏകദേശം അയ്യായിരത്തോളം വേദികളിലൂടെ ഈ സംഗീതത്തിനു ജാതി മത വ്യത്യാസമില്ലാതെ പുതുതലമുറക്കിടയിൽ താൽപര്യം നിലനിർത്തുന്നതിൽ ഹരിഗോവിന്ദൻ ഒരു വലിയ പങ്കുവഹിച്ചു.14 വ്യത്യസ്ത അവാർഡുകൾ നേടിയ ഹരിഗോവിന്ദൻ കലാ സംബന്ധമായി 3 പുസ്തകങ്ങൾ രചിച്ചിട്ടുണ്ട്. കാലിക പ്രസക്തിയുള്ള 50ൽ പരം പുത്തൻ ഗാനങ്ങൾ സ്വന്തമായി രചിച്ചു പാടിയ ഹരിഗോവിന്ദൻ 'വന്ദേ മാതരം', 'ദൈവദശകം', 'റമളാൻ ഗീതം' തുടങ്ങിയ പ്രസിദ്ധ കൃതികൾ സോപാനശൈലിയിൽ അവതരിപ്പിച്ച കേരളത്തിലെ ആദ്യ ഗായകനാണ്. കേരള ചരിത്രത്തിലെ ആദ്യ സംസ്ഥാനതല സോപാനസംഗീതോൽസവം(2014), പെൺപാട്ട് എന്ന പേരിൽ ആദ്യ വനിതാ സംഗീതോൽസവം(2015), പാട്ടോളം എന്ന പേരിൽ ആദ്യ കേരളസംഗീതോൽസവം (2016, 2017, 2018) എന്നിവ കേരളത്തിന്റെ മധ്യഭാഗമായ ഷൊർണൂർ ഭാരതപ്പുഴത്തീരത്തും മുംബൈ നഗരത്തിലും സംവിധാനം ചെയ്തു നടപ്പിലാക്കിയത് ഞെരളത്ത് ഹരിഗോവിന്ദൻ ആണ്. 35ാം വയസിൽ പിതാവിന്റെ സ്മരണക്കായി മലപ്പുറം ജില്ലയിലെ അങ്ങാടിപ്പുറത്ത് ഇടക്കവാദ്യം പ്രതിഷ്ഠിച്ച ശ്രീകോവിലോടുകൂടിയ 'ഞെരളത്ത് കലാശ്രമം' സ്ഥാപിച്ചു. വാദ്യം പ്രതിഷ്ഠയായുള്ള ആദ്യത്തെ ക്ഷേത്രം കൂടിയാണിത്. ഞെരളത്ത് രാമപ്പൊതുവാൾ പബ്ളിക് ചാരിറ്റബ്ൾ ട്രസ്റ്റിന്റെ സ്ഥാപകനും മാനേജിംഗ് ട്രസ്റ്റിയുംകൂടിയാണ് ഹരിഗോവിന്ദൻ 

വെറും ക്ഷേത്രകലയായി ഒടുങ്ങുമായിരുന്ന കൊട്ടിപ്പാടിസ്സവ എന്ന കലാരൂപവുമായി ബന്ധപ്പെട്ട് ജീവിച്ചിരിക്കുന്ന മുഴുവൻ സോപാനഗായകരേയും സംയോജിപ്പിച്ച് പാട്ടുശേഖരണം, ഡാറ്റാ ശേഖരണം, സോപാനസംഗീതോൽസവങ്ങൾ എന്നിവയും മറ്റു കേരളീയ പാട്ടു രൂപങ്ങളുടെ മാത്രം പ്രചാരണപ്രവർത്തനങ്ങളും, ഇടക്കയും മിഴാവും ചേർന്ന *ഹരിഗോവിന്ദഗീതം* എന്ന പുതുമയാർന്ന പാട്ടവതരണ പരിപാടിയും മറ്റു കലാസേവനപ്രവർത്തനങ്ങളും നടത്തിവരുന്നത് പ്രമാണിച്ച് 2016ലെ കേരള സംഗീത നാടക അക്കാദമി അവാർഡ് 42 വയസുള്ള ഹരിഗോവിന്ദനു ലഭിച്ചുകഴിഞ്ഞു. അക്കാദമി അവാർഡിനായി അപേക്ഷ നൽകാതെ അവാർഡ് നേടിയ വ്യക്തികൂടിയാണ് ഹരിഗോവിന്ദൻ. സ്വന്തം പിതാവിനു 65ാ വയസിൽ ലഭിച്ച പുരസ്കാരമാണിത്. ഇപ്പോൾ ഷൊർണൂർ ഭാരതപ്പുഴത്തീരത്ത് പരുത്തിപ്രയിൽ കേരളത്തിലെ ആദ്യ കേരളസംഗീതവിദ്യാലയം സ്ഥാപിച്ചുകൊണ്ടിരിക്കുന്നു. ക്ഷേത്രത്തിൽ പ്രവേശനം ഉണ്ടായിരുന്ന ഒരു ചെറു വിഭാഗത്തിന്റെ വളരെ ചെറിയൊരു നാട്ടുപാട്ടുമാത്രമാണ് സോപാനസംഗീതമെന്നും ക്ഷേത്രബാഹ്യരായി നിലകൊണ്ട ഭൂരിഭാഗത്തിന്റെയും പാട്ടുകളുടെ ആകെത്തുക മാത്രമാണ് "കേരളസംഗീതം" എന്നും തെളിവു സഹിതം മലയാളിയെ ബോധ്യപ്പെടുത്തിയ ആദ്യ ഗായകനും ഹരിഗോവിന്ദൻ ആണ്. 

വരൾച്ചയും വർഗീയതയും മുതലാളിത്തവും അസഹിഷ്ണുതയുമാണ് നാം നേരിടേണ്ടുന്ന പ്രധാന വെല്ലുവിളികൾ എന്നു തന്റെ ഓരോ വേദിയിലും ആവർത്തിച്ചോർമിപ്പിക്കുന്ന ഹരിഗോവിന്ദൻ ഇപ്പോൾ കൃഷി, വനവൽക്കരണം, മഴവെള്ള സംഭരണം, ആദിവാസി പ്രശ്നങ്ങൾ എന്നീ എന്നീ മേഖലകളിലും ആവുന്നത്ര ഇടപെടുന്നു. യു ട്യൂബ് ഉൾപ്പെടെയുള്ള സോഷ്യൽ മീഡിയകളിൽ നിറഞ്ഞു നിൽക്കുന്ന ഹരിഗോവിന്ദനാണ് കൊട്ടിപ്പാടി സേവയെന്ന പേരിൽ ഒരു വിഭാഗത്തിന്റെ കുത്തകയാക്കിവെക്കാൻ ശ്രമിച്ചൊരു കലാരൂപത്തെ ആദ്യമായി ഭാരതത്തിനു പുറത്തെത്തിച്ചത്. 15ൽ പരം വിദേശരാജ്യങ്ങളിലുൾപ്പെടെ അയ്യായിരത്തി അറുനൂറിൽപ്പരം വേദികളിൽ തന്റെ കലാരൂപവുമായി ഇദ്ദേഹം യാത്ര ചെയ്തുകഴിഞ്ഞു. സ്വന്തമായി ധാരാളം പാട്ടുകളും കവിതകളും രചിച്ച് പാടുകയും പ്രചരിപ്പിക്കുകയും ചെയ്തുകൊണ്ടേയിരിക്കുന്നു. ഏറെ തിരക്കിട്ട ജീവിതത്തിൽ നിന്നൊരു മോചനത്തിനു വേണ്ടിയും മറ്റു കലാപ്രവർത്തകരേയും കേരളീയ വാദ്യ വാചികാദി സംഗീത രൂപങ്ങളേയും പ്രോൽസാഹിപ്പിക്കുന്ന പ്രവർത്തനങ്ങളിലേർപ്പെടാൻ വേണ്ടിയും തന്റെ 45 ാം വയസാവുന്നതോടെ വ്യാപകമായ പൊതുവേദികൾ അവസാനിപ്പിക്കുകയാണെന്ന് 2017ൽ എടപ്പാളിലെ സംഗീതോൽസവ വേദിയിൽ ഹരിഗോവിന്ദൻ പ്രഖ്യാപിച്ചു കഴിഞ്ഞു. 2018 മാർച്ച് 1 മുതൽ അഹല്യ ഇൻറർനാഷണൽ ഫൌണ്ടേഷന്റെ ആസ്ഥാനമായ പാലക്കാട് വാളയാറിലുള്ള കാമ്പസിൽ ഉയർന്നു വരുന്നതും ഇന്ത്യയിലെ ഏറെറവും വലിയ സാംസ്കാരിക സ്ഥാപനമാവാൻ ഒരുങ്ങുന്നതുമായ *അഹല്യ ഹെറിറ്റേജ് വില്ലേജ്* ന്റെ അസിസ്റ്റൻറ് ഡയറക്ടറായി ചുമതലയേറ്റു പ്രവർത്തിക്കുന്നു. 

1975 ജൂലൈ 3ന് വ്യാഴാഴ്ച മിഥുനത്തിലെ അശ്വതി നാളിൽ മലപ്പുറം അങ്ങാടിപ്പുറം പാലക്കോട് ഗ്രാമത്തിൽ ജനിച്ച ഹരിഗോവിന്ദൻ ഇപ്പോൾ പാലക്കാട് ജില്ലയിലെ ഷൊർണൂർ റെയിൽവേ സ്റ്റേഷനു തൊട്ടടുത്തു 'ഒരുമ' ഗ്രാമത്തിൽ താമസിക്കുന്നു. പിതാവ് ഞെരളത്ത് രാമപ്പൊതുവാൾ 1996 ആഗസ്ത് 13 നു അന്തരിച്ചു. രണ്ടു സഹോദരിമാരും 4 സഹോദരൻമാരുമുണ്ട്. അമ്മ കൊല്ലീരി ലക്ഷ്മിക്കുട്ടിയമ്മ (82) ജീവിച്ചിരിക്കുന്നു. ഭാര്യ മായ സ്വാശ്രയ കോളേജിൽ മാത്തമാറ്റിക്സ് അസിസ്റ്റൻറ് പ്രൊഫസർ ആണ്. മകൾ ശ്രീലക്ഷ്മി തൃശൂർ സെൻറ് തോമസ് കോളേജിൽ വിഷ്‌വൽ കമ്യൂണിക്കേഷൻ ഒന്നാം വർഷ ബിരുദ വിദ്യാർഥിനിയാണ്.


</doc>
<doc id="351453" url="https://ml.wikipedia.org/wiki?curid=351453" title="ഈസ്റ്റേൺ യൂണിവേഴ്സിറ്റി കൂട്ടക്കൊല">
ഈസ്റ്റേൺ യൂണിവേഴ്സിറ്റി കൂട്ടക്കൊല

1990 സെപ്തംബർ അഞ്ചാം തീയതി ശ്രീലങ്കയിലെ ഈസ്റ്റേൺ സർവ്വകലാശാലയിൽ അഭയാർത്ഥികളായി കഴിഞ്ഞിരുന്ന 158 തമിഴ് വംശജരെ ശ്രീലങ്കൻ സൈന്യം കൂട്ടക്കൊല ചെയ്ത സംഭവത്തേയാണ് ഈസ്റ്റേൺ യൂണിവേഴ്സിറ്റി കൂട്ടക്കൊല അല്ലെങ്കിൽ വന്തരമുലൈ ക്യാംപസ് കൂട്ടക്കൊല എന്നറിയപ്പെടുന്നത്. ബ്ലാക്ക് സെപ്തംബർ എന്നറിയപ്പെട്ട തമിഴ് വംശജർക്കെതിരേ നടന്ന കൂട്ടക്കൊലകളുടെ ഭാഗമായിരുന്നു ഇത്. സംഭവത്തിനു ശേഷം ശ്രീലങ്കൻ സർക്കാർ അന്വേഷണം പ്രഖ്യാപിച്ചുവെങ്കിലും, ആരും തന്നെ കുറ്റക്കാരെന്നു കണ്ടെത്തുകയോ ശിക്ഷിക്കപ്പെടുകയോ ചെയ്തിരുന്നില്ല.
ശ്രീലങ്കൻ സർക്കാരും വിമതസേനയായ എൽ.ടി.ടി.ഇ യും തമ്മിലുള്ള ഒത്തു തീർപ്പു ചർച്ചകൾ വിഫലമായതിനേതുടർന്ന് വിമതരെ ഇല്ലാതാക്കാൻ ശ്രീലങ്കൻ സൈന്യത്തിന്റെ നേതൃത്വത്തിൽ ശ്രമം തുടങ്ങി. ബാറ്റിക്കളാവോ ജില്ല ഉൾപ്പെടുന്ന പടിഞ്ഞാറൻ പ്രവിശ്യയിലാണ് സൈന്യം കൂടുതൽ ആക്രമണം നടത്തിയത്.
വന്തരമുലൈ, സുങ്കൻകേണി, കരുവക്കേണി തുടങ്ങിയ ഗ്രാമങ്ങളിലെ ജനങ്ങൾ സൈന്യത്തിന്റെ ഇടപെടൽ മൂലം ഈസ്റ്റേൺ യൂണിവേഴ്സിറ്റിയിലെ അഭയാർത്ഥി ക്യാംപിലേക്കു കൂട്ടമായി പലായനം ചെയ്തു. ഗ്രാമങ്ങിളേക്കു വന്ന സൈന്യം യാതൊരു പ്രകോപനവുമില്ലാതെ ജനങ്ങൾക്കു നേരെ തുടർച്ചയായി നിറയൊഴിക്കുകയായിരുന്നു. മൃതശരീരങ്ങൾ മാന്യമായി അടക്കം ചെയ്യാൻ പോലും മുതിരാതെ ബുൾഡോസർ ഉപയോഗിച്ചു മറവു ചെയ്യുകയായിരുന്നു. ഏഴു ദിവസം കൊണ്ട് ക്യാംപിലെ അഭയാർത്ഥികളുടെ എണ്ണം അരലക്ഷം കവിഞ്ഞു.

ഒമ്പതാം ദിവസം യൂണിവേഴ്സിറ്റി ക്യാംപിലേക്കു ഒഴിഞ്ഞ രണ്ടു ബസ്സുകളുമായി വന്ന സൈന്യം, ക്യാംപിൽ നിന്നും 138 പേരെ തിരഞ്ഞു പിടിച്ച് ബസ്സുകളിൽ കയറ്റി കൊണ്ടുപോയി. അവരെ കൊണ്ടുപോകരുതെന്നു മാതാപിതാക്കളും മറ്റുള്ളവരും കേണപേക്ഷിച്ചെങ്കിലും, സൈനിക അധികാരികൾ ചെവിക്കൊണ്ടില്ല. അടുത്തുള്ള സൈനിക ക്യാംപുകളിൽ ഈ 138 പേരെക്കുറിച്ച് ബന്ധുക്കൾ അന്വേഷിച്ചുവെങ്കിലും, ആർക്കും കാണാതായവരെക്കുറിച്ചു യാതൊരു വിവരവും ഉണ്ടായിരുന്നില്ല. ഈ അറസ്റ്റിനു ദൃക്സാക്ഷികളായ ചിലരേയും അന്യായമായി കുറേ ദിവസം അറസ്റ്റു ചെയ്തു തടങ്കലിൽ വച്ചു.

138 പേരെ അറസ്റ്റു ചെയ്തതിനു തൊട്ടുപിന്നാലെ അടുത്ത ദിവസം 16 പേരേ കൂടേ സൈന്യം യൂണിവേഴ്സിറ്റി ക്യാംപിൽ നിന്നും അറസ്റ്റു ചെയ്തു കൊണ്ടുപോയി. ഇതിനു പിന്നാലെ ക്യാംപ് അടച്ചു പൂട്ടാൻ എൽ.ടി.ടി.ഇ സർക്കാരിനോടാവശ്യപ്പെട്ടു. ക്യാംപിൽ അവശേഷിക്കുന്നവരോട് തൊട്ടടുത്തുള്ള കാടുകളിൽ ഒളിക്കാൻ എൽ.ടി.ടി.ഇ നിർദ്ദേശം നൽകി. കാടുകളിൽ അഭയം തേടാൻ ശ്രമിച്ച കുറേയേറെ ആളുകളെ ശ്രീലങ്കൻ സൈന്യം വ്യോമാക്രമണത്തിലൂടെ കൊലപ്പെടുത്തി. ശേഷിച്ചവർ കുറേ കാലം കാടുകളിൽ ഒളിവിൽ കഴിഞ്ഞ ശേഷം, തിരികെ സ്വന്തം ഗ്രാമങ്ങളിലേക്കു മടങ്ങി.

സംഭവത്തെക്കുറിച്ചന്വേഷിക്കാൻ ശ്രീലങ്കൻ പ്രസിഡന്റ് ചന്ദ്രിക കുമാരതുംഗെ ഒരു മൂന്നംഗ കമ്മീഷനെ നിയോഗിച്ചു. 1997 സെപ്തംബറിൽ കമ്മീഷൻ തങ്ങളുടെ അന്തിമ റിപ്പോർട്ട് പ്രസിഡന്റിനു സമർപ്പിച്ചു. അന്വേഷണ കമ്മീഷന്റെ റിപ്പോർട്ടു പ്രകാരം യൂണിവേഴ്സിറ്റ് അഭയാർത്ഥി ക്യാംപുകളിൽ നിന്നും സൈന്യം അറസ്റ്റു ചെയ്തുകൊണ്ടുപോയവർ തിരികെ എത്താത്തവിധം അപ്രത്യക്ഷരായി എന്നു പറയുന്നു.


</doc>
<doc id="351457" url="https://ml.wikipedia.org/wiki?curid=351457" title="മാത്ത്യു കൊടുങ്കാറ്റ്">
മാത്ത്യു കൊടുങ്കാറ്റ്

മാത്ത്യു കൊടുങ്കാറ്റ്, 2007ലെ ഫെലിക്സ് കൊടുങ്കാറ്റിനു ശേഷം കാറ്റഗറി 5ൽ പെടുന്ന അതിശകതമായതും കൂടുതൽകാലം നിലനിന്നതുമായ അപകടകാരിയായ അത്‌ലാന്റിക്ക് കൊടുങ്കാറ്റ് ആണ്. പതിനാലമാതായി പേരിട്ട കാറ്റും അഞ്ചാമത്തെ കൊടുങ്കാറ്റും 2016ലെ അത്‌ലാന്റിക് കൊടുങ്കാറ്റ് സീസണിൽ രണ്ടാമത്തേതുമായ മാത്ത്യു കൊടുങ്കാറ്റ്, അതിയായ നാശം വിതയ്ക്കുന്നതും കൂടുതൽകാലം നിലനിൽക്കുന്ന ട്രോപ്പിക്കൽ കൊടുങ്കാറ്റും അത്‌ലാന്റിക്കിനു കുറുകെയുള്ള അതിന്റെ യാത്രയിൽ ജീവനും സ്വത്തിനും വൻനാശം വരുത്തുന്നതുമാണ്. ഇത്തവണ ഈ കൊടുങ്കാറ്റ്, അമേരിക്കൻ ഐക്യനാടുകളുടെ തെക്കുകിഴക്കൻ ഭാഗങ്ങളിലും ഹൈത്തി, ജമൈക്ക, ക്യൂബ, ഡൊമിനിക്കൻ റിപ്പബ്ലിക്ക്, ബഹാമസ് എന്നിവിടങ്ങളിൽ നാശം വിതച്ചു. ഹൈത്തിയിൽ 1000, കൊളംബിയയിൽ 1, ഡൊമിനിക്കൻ റിപ്പബ്ലിക്കിൽ 4, സെന്റ് വിൻസെന്റ് ആന്റ് ഗ്രെനഡൈൻസിൽ 1, അമേരിക്കൻ ഐക്യനാട്ടിൽ 23 എന്നിവ ഉൾപ്പെടെ,1029 മരണമെങ്കിലും ഈ കൊടുങ്കാറ്റുമൂലം സംഭവിച്ചു. 2005ലെ സ്റ്റാൻ കൊടുങ്കാറ്റിൽ 1600 പേർ മദ്ധ്യ അമേരിക്കയിലും മെക്സിക്കോയിലുമായി മരണമടഞ്ഞിട്ടുണ്ട്. US$5 ബില്ല്യൻ നഷ്ടം ഇതുമൂലം സംഭവിച്ചിട്ടുണ്ട്. 2012ലെ സാൻഡി കൊടുങ്കാറ്റിനു ശേഷം ഏറ്റവും നാശകാരിയായ കൊടുങ്കാറ്റായിരുന്നു മാത്ത്യൂ കൊടുങ്കാറ്റ്.


</doc>
<doc id="351468" url="https://ml.wikipedia.org/wiki?curid=351468" title="എൽ.ടി.ഇ ഡിറക്ട്">
എൽ.ടി.ഇ ഡിറക്ട്

എൽ ടി ഇ  ഡയറക്റ്റ്  എന്നത് മൊബൈൽ ഉപകരണങ്ങൾക്കും അപ്പ്ലിക്കേഷന്സിനും തമ്മിൽ സ്വകാര്യത സംരക്ഷിച്ചു കൊണ്ടും ഊർജ്ജ ഉപഭോഗം ചുരുക്കിയും വിവരവിനിമയം നടത്താനുള്ള സാങ്കേതിക വിദ്യ ആണ്.സാമൂഹ്യ മാധ്യമങ്ങൾ ,പ്രാദേശിക പരസ്യദാതാക്കൾ ,വ്യാപാര സ്ഥാപനങ്ങൾ എന്നിവക്കു തുറന്നിടുന്ന സാദ്ധ്യതകൾ വലുതാണ്.

ലോങ്ങ് ടെം  എവൊല്യൂഷൻ എന്ന എൽ ടി ഇ  യുടെ പിന്തുണയോടെ പ്രവർത്തിക്കുന്ന ഈ സാങ്കതിക വിദ്യ യുടെ ഉപജ്ഞാതാക്കൾ ക്വാൽകോം ആണ് .എൽ ടി ഇ  യുടെ ഭൗതിക പാളിയിൽ (  ) ആണ് എൽ ടി ഇ ഡിറക്ടറും പ്രവർത്തിക്കുന്നത്

നിലവിൽ ഉള്ള അടുത്തുള്ള ഉപകാരങ്ങൾ കണ്ടെത്താനുള്ള(proximal discovery ) സാങ്കേതിക വിദ്യ ക്‌ളൗഡ്‌ അധിഷ്ടിതമാണ് .നമ്മൾ നിൽക്കുന്ന സ്ഥലവും അതിനടുത്തുള്ള വിവരങ്ങളുടെ വിവര സഞ്ചയവും തമ്മിൽ താരതമ്യ പെടുത്തി ആണ് വിവരങ്ങൾ ലഭ്യമാക്കുന്നത് .എന്നാൽ എൽ ടി ഇ  ഡയറക്റ്റ് ഉപഭോക്താവിന്റെ സ്ഥാനം നോക്കാതെ തന്നെ പ്രോക്സിമിറ്റി സേവനങ്ങൾ  നല്കാൻ സഹായിക്കുന്നു .

എൽ ടി ഇ ഡയറക്റ്റ് റേഡിയോ സിഗ്നൽ ഉപയോഗിച്ചാണ് വിവരങ്ങൾ കൈമാറുന്നത് .അതിനായി ഉപയോഗിക്കുന്ന സിഗ്നലുകളെ ആണ്  പ്രകടനങ്ങൾ (expressions ) എന്ന് പറയുന്നത്.പ്രകടനങ്ങൾ സ്വകാര്യമോ (private) വകതിരിവുള്ളതോ (discreet)  പൊതുവായതോ (Public )ആകാം .

പൊതുവായ പ്രകടനങ്ങൾ എല്ലാ ഉപകരണങ്ങൾക്കും ലഭ്യമായിരിക്കും .അതിനാൽ ഇത് ഉപഭോക്താക്കളെ നേടാൻ ഒക്കെ ഉപകരിക്കും .


</doc>
<doc id="351474" url="https://ml.wikipedia.org/wiki?curid=351474" title="പഴമൂട്">
പഴമൂട്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലുണ്ടായിരുന്ന ഒരു നെൽകൃഷിരീതിയാണ് പഴമൂട് കൃഷി. കൂട്ടുമുണ്ടകന്റെ മറ്റൊരു രൂപം തന്നെയാണ് ഇത്. രണ്ടുവിത്തുകൾ ഒരേ കൃഷിയിടത്തിൽ ഉപയോഗിക്കുന്നു. പഴമൂട് കൃഷിയിൽ വിരിപ്പ് വിത്ത് ഉപയോഗിക്കാതെ രണ്ടും മുണ്ടകൻ വിത്തുകൾ തന്നെ ഉപയോഗിക്കുന്നത്.

കൊയ്തുശേഷിച്ച കുറ്റിയിൽനിന്നു കിളിർത്തുവരുന്ന നെല്ലിനെയാണ് പഴമൂട് എന്ന് സാധാരണ പറയുക. ഒരു സീസണിൽ പറിക്കാതെകിടന്നു പിറ്റെക്കൊല്ലം കിളിർത്ത ചേമ്പ്, കാച്ചിൽ മുതലായവയെയും അങ്ങനെ പറയാറുണ്ട്.

കൂട്ടുമുണ്ടകനിലേതുപോലെ രണ്ട് വ്യത്യസ്ത വിത്തുപയോഗിക്കുമെങ്കിലും, ഒരു മുണ്ടകൻ വിത്ത് വിരുപ്പൂ ചെയ്യുന്ന സമയത്ത് തന്നെ വിതയ്ക്കുന്നു. മുണ്ടകൻ കൃഷിയിറക്കുന്ന സമയമാകുമ്പോൾ വിരിപ്പിൽ വിതച്ച പഴയ ഞാറിന്റെ തലവെട്ടി പുതിയ ഞാറിന്റെ കൂടെ നടുന്നു. വിരിൽപ്പിൽ വിതച്ച പഴയ ഞാറ് കമ്പുപോലെയിരിക്കുമെന്നതിനാൽ പറിയ്ക്കാൻ ബുദ്ധിമുട്ടായിരിക്കും. പുതിയ ഞാറ് (വെഞ്ഞാറ്) അഞ്ചെണ്ണം നടുമ്പോൾ പഴയ ഞാറ് രണ്ടെണ്ണം എന്ന കണക്കിന് അകലം കൂട്ടിയാണ് നടുക. പഴയ ഞാറ് കൂടുതൽ പൊട്ടിച്ചിനയ്ക്കുന്നതുകൊണ്ടാണിത്. രണ്ടും ഒരേ സമയത്തുതന്നെയാണ് കൊയ്തെടുക്കുക. പഴയ ഞാറിന്റെ കതിരിന് സാധാരണയുള്ളതിനേക്കാൾ നീളം കൂടുകയും പതിര് കുറവാകുകയുമെന്നതാണ് പഴമൂടുകൃഷിയുടെ പ്രത്യേകത.



</doc>
<doc id="351477" url="https://ml.wikipedia.org/wiki?curid=351477" title="ചുട്ടിച്ചിറകൻ മുളവാലൻ">
ചുട്ടിച്ചിറകൻ മുളവാലൻ

ചിറകിന്റെ അഗ്രഭാഗത്ത് കറുപ്പു നിറമുള്ള പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് ചുട്ടിച്ചിറകൻ മുളവാലൻ .

കരിഞ്ചിറകൻ മുളവാലനോട് സാമ്യമുണ്ടെങ്കിലും ചിറകിലെ കറുപ്പുനിറം ഇവയെ തിരിച്ചറിയുവാൻ സഹായിക്കുന്നു. ഇവ പശ്ചിമഘട്ടത്തിൽ മാത്രം അപൂർവ്വമായി കാണുന്ന സൂചിത്തുമ്പികളാണ്. കേരളത്തിൽ വയനാട്ടിലെ കുറുവാ ദ്വീപുകളിൽ മാത്രമാണ് ഇത് വരെ കണ്ടെത്തിയിട്ടുള്ളൂ. പാറക്കെട്ടുകൾ നിറഞ്ഞ, വീതിയുള്ള അരുവികളുടെ ഇടയിൽ നിഴൽ വീണ് കിടക്കുന്ന പ്രദേശത്ത് ഈ തുമ്പിയെ കണ്ടെത്തുവാൻ കഴിയും. കണ്ണുകളുടെ കീഴ്ഭാഗം മഞ്ഞയും മുകൾ ഭാഗം ഇളം ചുവപ്പും അതിൽ രണ്ട് വെളുത്ത വളയവുമുണ്ട്. കഴുത്തും തലയും കറുത്ത നിറത്തിലാണ്. കറുത്ത നിറമുള്ള ഉരസ്സിൽ നേർത്ത പച്ച നിറവും അതിൽ ഇഷ്ടിക ചുവപ്പ് നിറത്തിലുള്ള നേർത്ത വരയും കാണുവാൻ കഴിയും. പ്രായമാകും തോറും ഈ വര അപ്രത്യക്ഷമായിക്കൊണ്ടിരിക്കും. കാലുകൾ കറുത്ത നിറത്തിലാണ്. കറുത്ത നിറമുള്ള ഉദരത്തിൽ വെള്ള നിറത്തിലുള്ള ചെറിയ വളയങ്ങൾ കാണാം. സുതാര്യമായ വളയങ്ങളുടെ അഗ്രഭാഗം കറുപ്പാണ്. ഇളം തവിട്ട് നിറത്തിലുള്ള ഇവയുടെ ശരീരത്തിൽ കറുത്ത വരകളും കലകളുമുണ്ട്. ചിറകുകളിൽ കറുത്ത പൊട്ടുകൾ കാണുകയില്ല. മൺസൂൺ മഴയ്ക്ക് തൊട്ടുമുൻപും അതിനു ശേഷവുമാണ് ഈ തുമ്പിയെ ഏറ്റവുംമധികം കാണുവാൻ സാധിക്കുന്നത്. കരിഞ്ചിറകൻ മുളവാലൻ തുമ്പിയുടെ അതേ ആവാസവ്യവസ്ഥയാണിവയ്ക്കും. പെൺതുമ്പികൾ താരതമ്യേന വിരളമാണ്. ചെറിയ കൂട്ടങ്ങളായിട്ടാണ് ഇവയെ കാണുവാൻ സാധിക്കുക.



</doc>
<doc id="351478" url="https://ml.wikipedia.org/wiki?curid=351478" title="സുള്ള്യ">
സുള്ള്യ

കർണാടകയിലെ ദക്ഷിണ കാനറ ജില്ലയിലെ ഒരു പട്ടണം ആണ് സുള്ള്യ. പുത്തൂരിൽ നിന്ന് 36 കി.മീ അകലെയും മംഗലാപുരത്ത് നിന്ന് 86 കി.മീ അകലെയുമാണ് സ്ഥിതി ചെയ്യുന്നത്. കാസറഗോഡ് നിന്ന് 58 കി.മീ അകലെയാണ് സുള്ളിയ.


</doc>
<doc id="351479" url="https://ml.wikipedia.org/wiki?curid=351479" title="ആൻഡ്രൂ ജോൺസൺ">
ആൻഡ്രൂ ജോൺസൺ

അമേരിക്കൻ ഐക്യനാടുകളുടെ പതിനേഴാമത്തെ പ്രസിഡന്റായിരുന്നു ആൻഡ്രൂ ജോൺസൺ - Andrew Johnson . 1865 ഏപ്രിൽ 15 മുതൽ 1869 മാർച്ച് നാലുവരെ അമേരിക്കയുടെ പ്രസിഡന്റായി സേവനം അനുഷ്ടിച്ചു. അബ്രഹാം ലിങ്കൺ പ്രസിഡന്റായിരുന്ന സമയത്ത് വൈസ് പ്രസിഡന്റായിരുന്നു ആൻഡ്രൂ ജോൺസൺ. അമേരിക്കയുടെ പതിനാറാമത് വൈസ്പ്രസിഡന്റായിരുന്ന ആൻഡ്രൂ ജോൺസൺ അബ്രഹാം ലിങ്കൺ കൊല്ലപ്പെട്ടതിനെ തുടർന്നാണ പ്രസിഡന്റായി തിരഞ്ഞെടുക്കപ്പെട്ടത്. കുറ്റവിചാരണ നേരിട്ട ആദ്യ അമേരിക്കൻ പ്രസിഡന്റാണ് ആൻഡ്രൂ ജോൺസൺ.


</doc>
<doc id="351481" url="https://ml.wikipedia.org/wiki?curid=351481" title="ആഫ്റ്റർ ഇമേജ്">
ആഫ്റ്റർ ഇമേജ്

ആന്ദ്രെ വൈദ സംവിധാനം ചെയ്ത അവസാന ചിത്രമാണ് ആഫ്റ്റർ ഇമേജ്. 2017 ഓസ്‌കറിനുള്ള പോളണ്ടിന്റെ ഒഫിഷ്യൽ എൻട്രിയാണ് 'ആഫ്റ്റർ ഇമേജ്'.

ഒന്നാം ലോകയുദ്ധത്തിൽ കൈയും കാലും നഷ്ടപ്പെട്ട വിഖ്യാത ചിത്രകാരൻ വ്ളാഡിസോവ് സ്ട്രെസിമിൻസ്‌കിയുടെ ജീവിതമാണ് ഈ സിനിമയുടെ കേന്ദ്ര പ്രമേയം. കലാകാരന്റെ സ്വാതന്ത്ര്യത്തിൽ ഇടപെടുന്ന ഭരണകൂടത്തിനുള്ള താക്കീതാണ് തന്റെ പുതിയ ചിത്രമെന്നായിരുന്നു വൈദ ഇതേക്കുറിച്ച് പറഞ്ഞിരുന്നത്. യുദ്ധാനന്തരമുള്ള സ്റ്റാലിനിസ്റ്റ് സർക്കാരിന് കീഴിൽ ചിത്രകാരന് നേരിടേണ്ടിവരുന്ന ബുദ്ധിമുട്ടുകൾ വൈദ ഈ ചിത്രത്തിൽ വരച്ചു കാട്ടുന്നു. 



</doc>
<doc id="351484" url="https://ml.wikipedia.org/wiki?curid=351484" title="ഹുഡിസോറസ്">
ഹുഡിസോറസ്

അന്ത്യ ജുറാസ്സിക് കാലത്ത് ജീവിച്ചിരുന്ന സോറാപോഡ് വംശത്തിൽ പെട്ട വളരെ വലിയ ദിനോസർ ആയിരുന്നു ഹുഡിസോറസ് . ചൈനയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത് . 

ഈ കുടുംബത്തിലെ ഒരു വലിയ അംഗം ആയിരുന്ന ഇവയ്ക്ക് 68 –98 അടി ആയിരുന്നു നീളം ഭാരമാകട്ടെ ഇത് വരെ കണക്കാക്കിയിട്ടില്ല കാരണം പൂർണമായ അസ്ഥികൂടം ഇനിയും കിട്ടിയിട്ടില്ല. സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും നീണ്ട കഴുത്തും, വലിയ ശരീരവും , നീളമേറിയ വാലും ഇവയ്ക്കും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ .

1993 ൽ ആണ് ഇവയുടെ ഫോസിൽ കണ്ടു കിട്ടുന്നത് 1997 വർഗ്ഗീകരണവും നടന്നു . ഒരു ഉപവർഗ്ഗത്തെ മാത്രമേ വർഗ്ഗീകരിച്ചിട്ടുള്ളു Hudiesaurus sinojapanorum . അപൂർണമായ രണ്ടു ഫോസ്സിലുകൾ മാത്രമേ കിട്ടിയിട്ടുള്ളു . ടൈപ്പ് സ്പെസിമെൻ (IVPP V 11120 ) അകെ ഒരു നട്ടെല്ല് മാത്രം ആണ്.

മാമുൻച്ചിസോറസ് കുടുംബത്തിൽ, ഉള്ള ദിനോസറുകളുടെ കൂടത്തിൽ പെട്ടവയാണ് ഇവ . 


</doc>
<doc id="351488" url="https://ml.wikipedia.org/wiki?curid=351488" title="ഒലിവർ ഹാർട്ട് (എക്കണോമിസ്റ്റ്)">
ഒലിവർ ഹാർട്ട് (എക്കണോമിസ്റ്റ്)

ബ്രിട്ടീഷ്-അമേരിക്കൻ സാമ്പത്തികശാസ്ത്രജ്ഞനാണ് ഒലിവർ സൈമൺ ഡി ആർസി ഹാർട്ട്  എന്ന ഒലിവർ ഹാർട്ട്. ഹാർവാർഡ് സർവ്വകലാശാലയിലെ സാമ്പത്തികശാസ്ത്രവിഭാഗം അദ്ധ്യാപകനുമാണ് ഹാർട്ട്. ബെൻഗ് ആർ. ഹോംസ്റ്റ്രോമുമായി 2016-ലെ സാമ്പത്തികശാസ്ത്രത്തിനുള്ള നോബേൽ പുരസ്ക്കാരം ഹാർട്ട് പങ്കുവച്ചു.

1948 ൽ ബ്രിട്ടനിൽ ജനിച്ച ഹാർട്ടിന്റെ പിതാവ് ഫിലിപ്പ് ഡി. ആർസി ഹാർട്ട് ഒരു സ്ത്രീരോഗ ചികിത്സാവിദഗ്ദ്ധനായിരുന്നു., റുത്ത് മേയറും, പ്രശസ്തനായ സെമിനൽ മെഡിക്കൽ റിസെർച്ചറുമായിരുന്നു.  ഒലിവർ ഹാർട്ടിന്റെ മാതാപിതാക്കൾ രണ്ടുപേരും ജൂതന്മാരായിരുന്നു. അദ്ദേഹത്തിന്റെ അച്ചൻ മൊന്റാഗു എന്ന ജൂത കുടുംബത്തിലായിരിക്കുമ്പോൾ ഒലിവറിന്റെ മുതു മുത്തച്ഛൻ സാമുവൽ മൊന്റാഗു ആയിരുന്നു ആദ്യത്തെ സാമുവൽ മാന്റുഗോ എന്ന പേരിലുള്ള ബാങ്ക നിർമ്മിച്ചത്.

ഹാർട്ട് ഒരു അമേരിക്കൻ പൗരനും, ജൂതനുമായിരുന്നു. അദ്ദേഹം , ഹാർവാർഡ് ലിറ്റ്രേച്ചർ പ്രൊഫസറും, ജെനറേഷൻ ഹോളോകോസ്റ്റ് മെമോയറായ മദർലാന്റ് സെക്കന്റ്: ഗ്രോവിങ് അപ്പ് വിത്ത് ദി ഹോളോകാസ്റ്റ് എന്ന കൃതിയുടെ രചയീതാവുമായ എഴുത്തുകാരിയായ റിറ്റ ബി. ഗോൾഡൻബെർഡിനെ വിവാഹം കഴിച്ചു, അവർക്ക് രണ്ട് മക്കളായിരുന്നു.

1969-ന് കാമ്പ്രിഡ്ജിലെ കിങ്ങ്സ് കോളേജിൽ വച്ചാണ് ഹാർട്ട്  തന്റെ ഗണിത്തതിലെ ബി.എ പൂർത്തിയാക്കിയത്.
1972-ൽ യൂണിവേഴ്സിറ്റി ഓഫ് വാർവിക്കിൽ വച്ച് എക്കണോമിക്ക്സിൽ എം.എ പൂർത്തിയാക്കി. പിന്നീട് 1974-ൽ പ്രിൻസറ്റോൺ യൂണിവേഴ്സിറ്റിയിൽ വച്ച് തന്റെ പി.എച്ച്.ഡി യും പൂർത്തിയാക്കി. കൂടാതെ അദ്ദേഹം കാമ്പ്രിഡ്ജിലെ ചർച്ചിൽ കോളേജിന്റെ ഫെല്ലോ ആയി മാറി, കൂടാതെ ലണ്ടൺ സ്ക്കൂൾ ഓഫ് എക്കണോമിക്ക്സിൽ പ്രൊഫസറാകുകയും ചെയ്തു. 1984-ൽ  അമേരിക്കയിലേക്ക് തിരിച്ചുവന്നു, അവിടെ വച്ചാണ് മസ്സാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ അദ്ധ്യാപകനായത്. 1993വരെ അദ്ദേഹം അവിടെയായിരുന്നു.


</doc>
<doc id="351490" url="https://ml.wikipedia.org/wiki?curid=351490" title="കരിം ചിറകൻ മുളവാലൻ">
കരിം ചിറകൻ മുളവാലൻ

ശരീരത്തിന് ഇഷ്ടികച്ചുവപ്പ് നിറവും ചിറകിൽ തവിട്ട് നിറത്തിലുള്ള വലിയ പൊട്ടും ഉള്ള പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് കരിം ചിറകൻ മുളവാലൻ .

വടക്കൻ കേരളത്തിലാണ് ഈ തുമ്പിയെ മുഖ്യമായും കണ്ടെത്തിയിട്ടുള്ളത്. ഇവയെ കാടുകൾക്കടുത്തുള്ള വലിയ നദികളിലാണ് കാണുവാൻ കഴിയുന്നത്. ഇഷ്ടികച്ചുവപ്പ് നിറമുള്ള കണ്ണിന്റെ കീഴ്ഭാഗം മങ്ങിയ വെളുപ്പ് നിറമാണ്. കണ്ണിന്റെ മുകൾഭാഗത്തായി വെളുത്ത ഒരു വളയമുണ്ട്. കഴുത്തിനും ഉരസ്സിനും ഇഷ്ടിക ചുവപ്പ് നിറം. കീഴ്വശങ്ങൾക്ക് ഇളം തവിട്ട് കലർന്ന മഞ്ഞ നിറമാണ്. കാലുകൾക്ക് തവിട്ട് നിറം. കടും തവിട്ടു നിറത്തിൽ മഞ്ഞയും കറുപ്പും വളയങ്ങളുള്ള ഉദരത്തിന്റെ അവസാന ഖണ്ഡങ്ങൾക്ക് കറുത്ത നിറമാണ്. സുതാര്യമായ ചിറകുകളുടെ മധ്യഭാഗത്തായി തവിട്ട് നിറത്തിലുള്ള വലിയ പൊട്ടുണ്ട്. കാഴ്ചയിൽ പെൺതുമ്പികൾ ആൺതുമ്പികളെപ്പോലെയാണെങ്കിലും നിറങ്ങൾ മങ്ങിയതായിരിക്കും. ഇവയുടെ ചിറകുകൾക്ക് നേരിയ തവിട്ട് നിറം മാത്രമാണുള്ളത്. ഉണങ്ങിയ മൺതിട്ടകളും പാറപ്പുറങ്ങളും ഇവയുടെ ഇഷ്ട ഇരിപ്പിടങ്ങളാണ്. ആൺതുമ്പികളെ സദാ വെള്ളത്തിനടുത്ത് കാണുവാൻ കഴിയുമെങ്കിലും പെൺതുമ്പികളെ മുട്ടയിടുന്ന സമയത്തു മാത്രമാണ് ജലാശയത്തിനടുത്ത് കാണുവാൻ സാധിക്കുന്നത്.



</doc>
<doc id="351491" url="https://ml.wikipedia.org/wiki?curid=351491" title="ഹൂപ്പർ ബേ, അലാസ്ക">
ഹൂപ്പർ ബേ, അലാസ്ക

ഹൂപ്പർ ബേ അല്ലെങ്കിൽ നപര്യാർമ്യൂട്ട് എന്ന സ്ഥലം കുസിൽവാക്ക് സെൻസസ് ഏരിയായിലുൾപ്പെട്ട അലാസ്ക സംസ്ഥാനത്തെ ഒരു പട്ടണമാണ്. രണ്ടായിരാമാണ്ടിൽ നടന്ന യു.എസ്. സെൻസസിൽ ഇവിടുത്തെ ജനസംഖ്യ 1,014 ആയി കണക്കാക്കിയിരിക്കുന്നു.

ഭൂമിശാസ്ത്രം

കേപ് റൊമാൻസോഫിന് 20 മൈൽ (32 കി.മീ.) തെക്കുഭാഗത്തായും യൂക്കോൺ-കുസ്കോക്വിം അഴിമുഖത്തിലുള്ള സ്കാമ്മൺ ബേയ്ക്ക്  25 മൈൽ (40 കി.മീ.) തെക്കു ഭാഗത്തായിട്ടാണ് ഈ സ്ഥലം സ്ഥിതി ചെയ്യുന്നത്. ഹൂപ്പർ ബേയുടെ അക്ഷാംശ രേഖാംശങ്ങൾ 61°31′44″N 166°5′46″W (61.528980, -166.096196) ആണ്. കുന്നിനു മുകളിൽ കെട്ടിടങ്ങൾ കൂടുതലായിട്ടുള്ള ഉയർന്ന ഭാഗവും പുതുതായി കെട്ടിടങ്ങൾ പണി കഴിപ്പിച്ചിട്ടുള്ള താഴ്ന്ന പ്രദേശവുമായി പട്ടണത്തെ രണ്ടു വിഭാഗങ്ങളായി തിരിച്ചിരിക്കുന്നു. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം ഹൂപ്പർ ബേയുടെ ആകെയുള്ള വിസ്തൃതി 8.8 സ്ക്വയർ മൈലാണ്. വർഷത്തിൽ ശരാശരി മഞ്ഞുവീഴ്ച്ച 75 ഇഞ്ചാണ് (1,900 മി.മീ.). ഇവിടുത്തെ താപനില -25°,  79°F എന്നിങ്ങനെയാണ്.


</doc>
<doc id="351492" url="https://ml.wikipedia.org/wiki?curid=351492" title="ടൊക്സൂക് ബേ, അലാസ്ക">
ടൊക്സൂക് ബേ, അലാസ്ക

ടൊക്സൂക് ബേ, നെൽസൺ ദ്വീപിലുള്ള അമേരിക്കൻ സംസ്ഥാനമായ അലാസ്കയിലെ ഗ്രാമവും പട്ടണവും ഒന്നുചേർന്ന സ്ഥലമാണ്. ഇവിടുത്തെ ജനസംഖ്യ 671 ആണ്. 

ടൊക്സൂക് ബേ പട്ടണം സ്ഥാപിക്കപ്പെട്ടത് 1964 ലാണ്. ഇവിടുത്തെ മുഴുവൻ ജനങ്ങളും നുനകൌയാർമ്യൂട്ട് വിഭാഗത്തിൽപ്പെട്ട് നേറ്റീവ് ഇന്ത്യൻ വർഗ്ഗക്കാരാണ്. ഇവരുടെ പ്രധാന തൊഴിൽ മീൻപിടുത്തമാണ്.


</doc>
<doc id="351493" url="https://ml.wikipedia.org/wiki?curid=351493" title="അനിയാക്, അലാസ്ക">
അനിയാക്, അലാസ്ക

അനിയാക് (സെൻട്രൽ യുപിക് ഭാക്ഷയിൽ Anyaraq) ബെഥേൽ സെൻസസ് മേഖലയിലുൾപ്പെട്ട് അമേരിക്കൻ സംസ്ഥാനമായ അലാസ്കയിലെ ഒരു ചെറു പട്ടണമാണ്. 2010 ലെ സെൻസസ് അനുസരിച്ച് ജനസംഖ്യ 501 ആണ്.

കുഷ്കോക്വിം നദിയുടെ തെക്കേകരയിലായി അനിയാക് ചതുപ്പുനിലത്തിന്റെ മുഖഭാഗത്ത് റഷ്യൻ മിഷൻ പട്ടണത്തിന് 59 മൈൽ (95 കി.മീ) തെക്കുപടിഞ്ഞാറായി യൂക്കോൺ-കുസ്കോക്വിം അഴിമുഖത്താണ് ഈ പട്ടണത്തിന്റെ സ്ഥാനം. അക്ഷാംശ രേഖാംശങ്ങൾ 61°34′44″N 159°33′1″W (61.578821, -159.550255) ആണ്. ഇവിടെ നിന്നും 92 മൈൽ (148 കി.മീ.) തെക്കുപടിഞ്ഞാറായി ബെഥേൽ പട്ടണവും 317 മൈൽ (510 കി.മീ) പടിഞ്ഞാറായി ആങ്കറേജ് പട്ടണവും സ്ഥിതി ചെയ്യുന്നു. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കെടുപ്പു പ്രകാരം പട്ടണത്തിന്റെ ആകെ വിസ്തൃതി 8.8 സ്ക്വയർ മൈലാണ്. താപനില -55 മുതല് 87 വരെ. വാർഷിക മഞ്ഞുവീഴ്ച്ച 60 ഇഞ്ചാണ് (1.5 മീ.).


</doc>
<doc id="351494" url="https://ml.wikipedia.org/wiki?curid=351494" title="നപാസ്കിയാക്, അലാസ്ക">
നപാസ്കിയാക്, അലാസ്ക

നപാസ്കിയാക്ക്, ബെഥേൽ സെൻസസ് മേഖലയിലുൾപ്പെട്ട അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു പട്ടണമാണ്. 2010 ലെ സെൻസസനുസരിച്ച് ഈ പട്ടണത്തിലെ ജനസംഖ്യ കേവലം 405 ആണ്.

നപാസ്കിയാകിന്റെ അക്ഷാംശ രേഖാംശങ്ങൾ 60°42′25″N 161°45′39″W ആണ്. അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ കരഭാഗവും ജലഭാഗവും ചേർന്നുള്ള ആകെ വിസ്തൃതി 3.8 സ്ക്വയർ മൈലാണ് (9.8 km2).


</doc>
<doc id="351495" url="https://ml.wikipedia.org/wiki?curid=351495" title="ബെങ് ആർ. ഹോംസ്റ്റ്രോം">
ബെങ് ആർ. ഹോംസ്റ്റ്രോം

ബെങ് ആർ. ഹോംസ്റ്റ്രോം ഒരു  ഫന്നിഷ് എക്കണോമിസ്റ്റും, മസ്സാച്ചുസെറ്റ്ററ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ എക്കണോമിക്സ് പ്രൊഫസറുമാണ്. ഒലിവർ ഹാർട്ടിനോടൊപ്പം, അദ്ദേഹം 2016 -ലെ എക്കണോമിക്സിനുള്ള നോബേൽ കരസ്ഥമാക്കി.

ഹോംസ്റ്റ്രോം യൂണിവേഴ്സ്റ്റി ഓഫ് ഹെലൻസ്കിയിൽ വച്ച് ഗണിതത്തിലും ശാസ്ത്രത്തിലും ബി.എസ് പൂർത്തിയാക്കി.  1975-ൽ സ്റ്റാൻഫോർഡ് യൂണിവേഴ്സ്റ്റിയിൽ വച്ച് ഓപ്പറേഷൻറിസർച്ചിൽ മാസ്റ്റർ ഓഫ് സയൻസ് ഡിഗ്രിയും നേടി. കൂടാതെ തന്റെ പി.എച്ച്.ഡി സ്റ്റാൻഫോർഡിലെ ഗ്രാജുവേറ്റ് സ്ക്കൂൾ ഓഫ് ബിസിനസ്സിൽ വച്ച് പൂർത്തിയാക്കി. 1994-വരെ അദ്ദേഹം എം.ഐ.ടി -യിലായിരുന്നു. 

ഹോംസ്റ്റ്രോങ് തന്റെ പ്രിൻസിപ്പൽ ഏജന്റ് തിയറിയാൽ പ്രശസ്തനായിരുന്നു. അദ്ദേഹം അതേ തിയറി, തിയറി ഓഫ് ഫേമുമായി കൂട്ടിയിണക്കാൻ ശ്രമിച്ചിരുന്നു. ധനകാര്യമേഖലകളിൽ പണത്തിന് പകരമുള്ള വസ്തുക്കളിന്മേലുള്ള  പ്രശ്നങ്ങളൊഴിവാക്കാനായിരുന്നു ഇത്.

അദ്ദേഹം അമേരിക്കൻ അക്കാദമി ഓഫ് ആർട്ട്സ് ആന്റ് സയൻസിന്റെ ഫെല്ലോ ആയിരുന്നു,  റോയൽ സ്വീഡിഷ് അക്കാദമി ഓഫ് സയൻസിന്റെ ഫോറിൻ മെമ്പറുമാണദ്ദേഹം.2011-ൽ ഹോംസ്റ്റ്രോം എക്കണോമെറ്റ്രിക് സൊസൈറ്റിയുടെ പ്രസിഡന്റായി.അദ്ദേഹത്തിന് വിവിധ യൂണിവേഴ്സിററികളിൽ നിന്ന് വിവിധതരം ഡിഗ്രികൾ പൂർത്തിയാക്കി.

1999 മുതൽ 2012വരെ അദ്ദേഹം നോക്കിയ യുടെ ബോർഡ് മെമ്പറായിരുന്നു.കൂടാതെ ആൾട്ടോ യൂണിവേഴ്സിറ്റിയുടെ മെമ്പറായും അധികകാലം ഉണ്ടായി.

2016-ൽ തന്റെ കോണ്ട്രാക്റ്റ തിയറിക്ക്  ഒലിവർഹാട്ടിനോടൊപ്പം ഹോംസ്റ്റ്രോം എക്കണോമിക്സ് സയൻസിനുള്ള നോബേൽ പങ്കിട്ടു.


</doc>
<doc id="351496" url="https://ml.wikipedia.org/wiki?curid=351496" title="നീലഗിരി മുളവാലൻ">
നീലഗിരി മുളവാലൻ

കറുപ്പിൽ നീല വരകളും വളയങ്ങളുമുള്ള പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് നീലഗിരി മുളവാലൻ . ഇത് പശ്ചിമഘട്ടത്തിലെ ഒരു തദ്ദേശീയ തുമ്പിയാണ്.

പിൻകാലിലെയും പിൻകഴുത്തിലെയും മുഖത്തേയും ഇളം നീല നിറം ഇവയെ എളുപ്പം തിരിച്ചറിയുവാൻ സഹായിക്കുന്നു. കാടുകളിലെ ചെറിയ അരുവികളും നീർച്ചാലുകളിലുമാണ് ഇവയെ അപൂർവ്വമായെങ്കിലും കാണാൻ സാധിക്കുക. കണ്ണുകളുടെ ഉപരിഭാഗം കറുത്ത നിറവും കീഴ്ഭാഗം ഇളം നീല നിറവുമാണ്. ഇവയുടെ ചുണ്ടിനും പിൻകഴുത്തിനും ഇളം നീല നിറമാണ്. തിളങ്ങുന്ന കറുത്ത നിറത്തിലുള്ള ഉരസ്സിൽ ഇളം​ നീല നിറത്തിലുള്ള നേർത്ത വരകളുണ്ട്. കാലുകൾക്ക് കറുപ്പ് നിറവും പിൻവശം ഇളം നീല നിറവുമാണ്. കറുത്ത നിറമുള്ള ഉദരത്തിൽ ഇളം നീല നിറത്തിലുള്ള നേർത്ത വളയങ്ങളുണ്ട്. ഉദരത്തിന്റെ അവസാന മൂന്ന് ഖണ്ഡങ്ങൾ ഇളം നീല നിറത്തിലാണ്. കാഴ്ചയിൽ ആൺതുമ്പികളെപ്പോലെയാണ് പെൺതുമ്പികൾ. മഴ കഴിഞ്ഞുള്ള മാസങ്ങളിൽ ധാരാളമായി കണ്ടുവരുന്നു. തണൽ പ്രദേശങ്ങളിഷ്ടപ്പെടുന്നവ തുമ്പികളാണ് ഇവ, ഒഴുക്കുള്ള അരുവികളിലാണ് മുട്ടയിടാറുള്ളത്.



</doc>
<doc id="351497" url="https://ml.wikipedia.org/wiki?curid=351497" title="അഡാക്, അലാസ്ക">
അഡാക്, അലാസ്ക

അഡാക്, അലേഷ്യൻസ് വെസ്റ്റ് സെൻസസ് മേഖലയിൽ ഉൾപ്പെടുത്തിയിരിക്കുന്ന അമേരിക്കൻ ഐക്യനാടുകളിലെ അലാസ്ക സംസ്ഥാനത്തെ ഒരു ചെറു പട്ടണമാണ്. അഡാക് ദ്വീപിലാണ് ഇതിന്റെ സ്ഥാനം. അഡാക് പട്ടണം മുമ്പ് അഡാക് സ്റ്റേഷൻ എന്നറിയപ്പെട്ടിരുന്നു. 2000 ലെ യു.എസ്. സെൻസസിൽ 316 ആയിരുന്ന ഈ പട്ടണത്തിലെ ജനസംഖ്യ 2010 ലെ സെൻസസ് പ്രകാരം 326 ആയി വർദ്ധിച്ചിരുന്നു. ഇത് അമേരിക്കൻ ഐക്യനാടുകളിലെ ഏറ്റവും പടിഞ്ഞാറു ഭാഗത്തുള്ള മുനിസിപ്പാലിറ്റിയും അലാസ്കയിലെ ഏറ്റവും തെക്കുഭാഗത്തുള്ള പട്ടണവുമാണ്. ഈ പട്ടണത്തിൽ മുമ്പ് അഡാക് കരസേനാ താവളവും നാവിക സേനാ താവളവും നിലനിന്നിരുന്നു. 200 മൈൽ (320 കി.മീ.) ചുറ്റളവിൽ റേഡിയോ സ്റ്റേഷനുകളൊന്നും തന്നെ നിലനിൽക്കുന്നില്ല. 

അഡാക് ദ്വീപ് ഉൾപ്പെടുന്ന കുളുക് ഉൾക്കടലിലാണ് അഡാക് പട്ടണത്തിന്റെ സ്ഥാനം. 1200 മൈൽ (1,930 കി.മീ.) തെക്കു പടിഞ്ഞാറായി ആങ്കറേജ് പട്ടണവും 450 മൈൽ (724 കി.മീ.) പടിഞ്ഞാറായി ഡച്ച് ഹാർബർ പട്ടണവും സ്ഥിതി ചെയ്യുന്നു. അഗ്നിപർവ്വത സ്ഫോടനഫലമായി ഉടലെടുത്തിട്ടുള്ള ഈ ദ്വീപ സമൂഹങ്ങളുടെ ചങ്ങല കമാനാകൃതിയിൽ റഷ്യൻ അതിർത്തി വരെ വ്യാപിച്ചു കിടക്കുന്നു. ഇവിടെ നിന്ന് ആങ്കറേജിലേയ്ക്കുള്ള വിമാനയാത്രയ്ക്ക് കാലാവസ്ഥ അനുകൂലമാണെങ്കിൽ ഏകദേശം 3 മണിക്കൂറെങ്കിലുമെടുക്കാറുണ്ട്. യു.എസ്. സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ ചുററളവ് 127.3 ചതുരശ്ര മൈലാണ്.


</doc>
<doc id="351498" url="https://ml.wikipedia.org/wiki?curid=351498" title="ഈക്ക്, അലാസ്ക">
ഈക്ക്, അലാസ്ക

അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ബെഥേൽ സെൻസസ് മേഖലയിലുൾപ്പെട്ട ഒരു പട്ടണമാണ് ഈക്ക്. 2010 ലെ യു.എസ്. സെൻസസ് അനുസരിച്ച് ഇവിടുത്തെ ജനസംഖ്യ 296 ആയിരുന്നു. ഈക്ക് എന്ന വാക്ക് എസ്കിമോ ഭാഷയിൽ നിന്ന് ഉരുത്തിരിഞ്ഞു വന്നതാണ്. ഇതിന്റെ അർത്ഥം ഇംഗ്ലീഷിൽ "two eyes" എന്നാണ്. 

ഈ പട്ടണത്തിന്റെ അക്ഷാംശ രേഖാംശങ്ങൾ 60°13′7″N 162°1′33″W (60.218662, -162.025928) ആണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ വിസ്തീർണ്ണം 1.0 സ്ക്വയർ മൈലാണ്.

</doc>
<doc id="351503" url="https://ml.wikipedia.org/wiki?curid=351503" title="നപാകിയാക്, അലാസ്ക">
നപാകിയാക്, അലാസ്ക

നപാകിയാക്, അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ബെഥേൽ സെൻസസ് മേഖലയിലുള്ള ഒരു പട്ടണമാണ്. 2010 ലെ സെൻസസ് അനുസരിച്ച് ജനസംഖ്യ 354 ആണ്. ജനങ്ങളുടെ പ്രധാന തൊഴിൽ മീൻപിടുത്തമാണ്. ഭക്ഷണാവശ്യത്തിനായി കടമാൻ, കടൽനായ, കരടി എന്നിവയെ വേട്ടയാടിപ്പിടിക്കുകയും ചെയ്യാറുണ്ട്. 

കുസ്കോക്വിം നദിയുടെ വടക്കേ കരയിൽ ബെഥേൽ പട്ടണത്തിന് ഏകദേശം 10 മൈൽ (16 കി.മീ.) അകലെ സ്ഥിതി ചെയ്യുന്ന നപാകിയാക് പട്ടണത്തിന്റെ അക്ഷാംശ രേഖാംശങ്ങൾ 60°41′36″N 161°58′25″W (60.693282, -161.973491) ആണ്. യു.എസ്. സെൻസസ് ബ്യൂറോയുടെ കണക്കനുസരിച്ച് പട്ടണത്തിന്റെ ആകെ വിസ്തൃതി 5.0 സ്ക്വയർ മൈലാണ് (13.0 km2). ഇതിൽ കരഭാഗം മാത്രം 4.4 സ്ക്വയർ മൈലും (11.4 km2) ജലം ഉൾപ്പെട്ട ഭാഗം 0.62 സ്ക്വയർ മൈലും (1.6 km2) വരും. 

നപാകിയാക് കുസ്കോക്വിം നദിയുടെ തീരത്തായി ബെഥേൽ പട്ടണത്തിന് 15 മൈൽ തെക്കു പടിഞ്ഞാറായി നിലകൊള്ളുന്നു. ജോൺസൺ ചതുപ്പു നിലത്തിനും (Johnson's Slough) കുസ്കോക്വിം നദിയ്ക്കുമിടയിലുള്ള താഴ്ന്ന പ്രദേശത്തെ മണൽത്തിട്ടയിലാണ് പട്ടണം നിർമ്മിക്കപ്പെട്ടിരിക്കുന്നത്. 407 മൈൽ പടിഞ്ഞാറായി ആങ്കറേജ് നഗരമുണ്ട്. ജനസമൂഹം ബെഥേല് റെക്കോഡിംഗ് ഡ്സ്ട്രിക്റ്റ് കേന്ദ്രമാക്കി വാസമുറപ്പിച്ചിരിക്കുന്നു.എ.ഡി. 1,000 മുതൽ യൂപ്പിക്ക് എസ്കിമോ വർഗ്ഗക്കാർ ഇവിടെ ജീവിച്ചു വരുന്നു. 1878 ഇ.ഡബ്ല്യൂ. നെൽസണ് എന്നയാളിൽ നിന്നാണ് ഈ ഗ്രാമത്തെക്കുറിച്ചുള്ള ആദ്യവിവരം ലഭിക്കുന്നത്. ജോൺസൺ നദി ഒഴുകിയെത്തുന്ന അഴിമുഖത്താണ് നാപാകിയാക്. മൊറാവിയൻ പര്യവേക്ഷകർ 1884 ൽ നപാസ്കിയാക് ഗ്രാമത്തിനടുത്തു സ്ഥിതി ചെയ്യുന്ന നാപാകിയാക് ഗ്രാമത്തെക്കുറിച്ച് പരാമർശനം നടത്തിയിരുന്നു. 1910 ൽ ഇവിടെ 166 പേർ ജീവിച്ചിരുന്നതായി കണക്കാക്കുന്നു. 1926 ൽ ഒഹിയോ-മൊറാവിയൻ അസോസിയേഷന്റെ ധനസഹായത്താൽ ഇവിടെ ഒരു കപ്പേള സ്ഥാപിക്കപ്പെട്ടു. 3 വർഷങ്ങളെടുത്താണ് ഇതു സ്ഥാപിച്ചത്. 1939 ൽ ബ്യൂറോ ആഫ് ഇന്ത്യൻ അഫയേർസ് (BIA) ഇവിടെ ഒരു സ്കൂൾ സ്ഥാപിച്ചു. 1951ൽ പോസ്റ്റ് ഓഫീസ് നിലവിൽ വന്നു. ഒരു താൽക്കാലിക വിമാനത്താവളം 1973 ൽ പണികഴിപ്പിക്കപ്പെട്ടു. പട്ടണം നിലനില്ക്കുന്ന മണൽത്തിട്ട കാലക്രമത്തിൽ വെള്ളപ്പൊക്കത്തിന്റയു മറ്റും ഫലമായി കാർന്നു തിന്നപ്പെടുന്നതിനാൽ ചതുപ്പിന് മറുവശ്ത്ത് പട്ടണം പുനർ നിർമ്മിച്ചു കൊണ്ടിരിക്കുന്നു.


</doc>
<doc id="351504" url="https://ml.wikipedia.org/wiki?curid=351504" title="മേരി ഹണ്ടർ ആസ്റ്റിൻ">
മേരി ഹണ്ടർ ആസ്റ്റിൻ

മേരി ഹണ്ടർ ആസ്റ്റിൻ ഒരു അമേരിക്കൻ എഴുത്തുകാരിയായിരുന്നു. തെക്കുപടിഞ്ഞാറേ അമേരിക്കയിലെ ആദ്യകാല പരിസ്ഥിതി എഴുത്തുകാരിയായിരുന്നു അവർ. അവരുടെ ജീവിതകാലം 1868 മുതൽ 1934 വരെയായിരുന്നു. ഒരു പ്രത്യേക ഭൂപ്രദേശത്തുള്ള സസ്യജന്തുജാലങ്ങളെ സംബന്ധിച്ചുള്ള അവരുടെ ഒരു ക്ലാസിക് നോവലായിരുന്നു 1903ൽ എഴുതപ്പെട്ട "The Land of Little Rain". ദക്ഷിണ കാലിഫോർണിയയിലെ ഹൈ സിയേറയുടെയും മൊജാവ മരുഭൂമിയുടെയും ഇടയിലുള്ള പ്രദേശത്തെ നിഗൂഢതയും അദ്ധ്യാത്മികതയും സ്‌മരണയിൽ ഉണർത്തുന്ന നോവലായിരുന്നു ഇത്. 

മേരി ഹണ്ടർ ആസ്റ്റിൻ 1868 സെപ്റ്റംബർ 9 ന് ഇല്ലിനോയിസിലെ കാർലിൻവില്ലെയിൽ മാതാപിതാക്കളുടെ 6 മക്കളിൽ നാലാമത്തെയാളായി ജനിച്ചു. മാതാപിതാക്കൾ ജോർജ്ജും സൂസന്ന ഗ്രഹാം ഹണ്ടറുമായിരുന്നു. ബ്ലാക്ക്ബേൺ കോളജിൽ നിന്ന് 1888 ൽ ബിരുദമെടുത്തു. അവരുടെ കുടുംബം അതേ വർഷം കാലിഫോർണിയയിലേയ്ക്കു താമസം മാറ്റുകയും സാൻ ജോക്വിന് താഴ്വരയിൽ തറവാട് പടുത്തുയർത്തുകയും ചെയ്തു. 1891 മെയ് മാസം 18 ന് കാലിഫോർണിയയിലെ ബർക്കിലിയിൽ വച്ച് മേരി ആസ്റ്റിൻ, സ്റ്റാഫോർഡ് വാലെയ്സ് ആസ്റ്റിനെ വിവാഹം കഴിച്ചു.

17 വർഷങ്ങൾ മേരി ആസ്റ്റിൻ, മൊജാവാ മരുഭൂമിയിലെ നേറ്റീവ് ഇന്ത്യൻ ജീവിതത്തെക്കുറിച്ച്  പ്രത്യേക പഠനങ്ങൾ നട്ത്തിയിരുന്നു. പ്രതിപാദിച്ചിരുന്നു. അവർ ഒരു നല്ല നോവലെഴുത്തുകാരിയും കവിയും, നിരൂപകയും നാടകകൃത്തും അതുപോലെ തന്നെ ഒരു സ്ത്രീവിമോചനവാദിയുമായിരുന്നു. നേറ്റീവ് ഇന്ത്യൻസിന്റെയും സ്പാനീഷ്-അമേരിക്കൻസിന്റെയും അവകാശങ്ങൾക്കു വേണ്ടി അവർ എല്ലായ്പ്പോഴും വാദിച്ചിരുന്നു. കാലിഫോർണിയൻ മരുഭൂമിയെക്കുറിച്ചു പ്രതിപാദിക്കുന്ന "The Land of Little Rain" എന്ന നോവലിലൂടെയാണ് മേരി ആസ്റ്റിൻ കൂടുതലും ഓർമ്മിക്കപ്പെടുന്നത്. നേറ്റീവ് ഇന്ത്യൻ ജീവിതം പ്രതിപാദിക്കുന്ന അവരുടെ The Arrow Maker എന്ന നാടകം ന്യൂയോർക്കിലെ ന്യൂ തീയേറ്ററിൽ 1911 ൽ അവതരിപ്പിച്ചിരുന്നു.

1934 ആഗസ്റ്റ് 13 ന് ന്യൂ മെക്സിക്കോയിലെ സാൻറാ ഫിയിൽ വച്ച് മേരി ആസ്റ്റിൻ ഇഹലോകവാസം വെടിഞ്ഞു. അവരെ ആദരിക്കുന്നതിനായി സിയേറാ നിവാദായിലെ പർവ്വത്തിന് മൌണ്ട് മേരി ആസ്റ്റിൻ എന്നു നാമകരണം ചെയ്യപ്പെട്ടിരുന്നു. കാലിഫോർണിയയിൽ അവർ വളരെക്കാലം ജീവിച്ചിരുന്ന വീടിന് 8.5 മൈൽ അകലെയാണ് ഈ പർവ്വതത്തിന്റെ സ്ഥാനം. 1939 ൽ അവരുടെ ഒരു ജീവചരിത്രം പ്രസിദ്ധീകരിക്കപ്പെട്ടു.




</doc>
<doc id="351505" url="https://ml.wikipedia.org/wiki?curid=351505" title="വെറോനിക്ക മരിക്കാൻ തീരുമാനിക്കുന്നു">
വെറോനിക്ക മരിക്കാൻ തീരുമാനിക്കുന്നു

1998-ൽ വെറോനിക്ക എന്ന 24 വയസ്സുകാരി സ്ലൊവേനിയൻ പെൺകുട്ടിയെ കേന്ദ്ര കഥാപാത്രമാക്കി പൗലോ കൊയ്‌ലോ രചിച്ച വേറോനിക്ക ഡിസൈഡ് ടു ഡൈ എന്ന നോവലിന്റെ മലയാള പരിഭാഷയാണ് വെറോനിക്ക മരിക്കാൻ തീരുമാനിക്കുന്നു. ഭ്രാന്തിനേക്കുറിച്ച് ചർച്ച ചെയ്യുന്ന ഈ പുസ്തകം പരോക്ഷമായി കൊയ്ലോയുടെ വിവിധ ഭ്രാന്താലയങ്ങളിലേ അനുഭവങ്ങളേകുറിച്ചാണ്.
ഉന്മാദത്തിന്റെ അർത്ഥതലങ്ങൾ തേടിക്കൊണ്ട് ജീവിതത്തിന്റെ മനോഹാരിതയെ മരണത്തിന്റെ മുനമ്പിൽ നിന്ന് കൊണ്ട് തിരിച്ചറിയുന്ന വെറോനിക്കയുടെയും എഡ്വഡിന്റെയും പ്രണയമാണ് ഈ നോവലിൽ ആവിഷ്‌ക്കരിക്കപ്പെടുന്നത്. അനിവാര്യമായ മരണം അടുത്തെത്തിയിരിക്കുന്നു എന്ന് വിശ്വസിപ്പിച്ച് ഒരാളെ ജീവിതത്തിലേക്ക് മടങ്ങി വരാൻ പ്രേരണയേകുന്നതും ഇവിടെ പ്രമേയമാകുന്നു.
ജീവിതത്തിൽ ആഗ്രഹിച്ചതെന്തും നേടിയെടുക്കാൻ കഴിവുണ്ടായിട്ടും മരിക്കാൻ തീരുമാനിക്കുന്നവളാണ് വെറോനിക്ക. ഉറക്ക ഗുളികകൾ കഴിച്ച് മരിക്കാൻ തീരുമാനിക്കുന്ന വെറോനിക്ക മരണത്തിലേക്ക് വഴുതി വീഴുന്നതിന് മുമ്പ് ഒരു മാഗസിൻ വായിക്കാനെടുക്കുന്നു. അതിൽ സ്ലൊവെനിയ എവിടെയാണ് എന്ന് ഒരു ലേഖനത്തിൽ വായിക്കുന്ന അവൾ തന്റെ മരണത്തിന് കാരണം അതാണെന്ന് വരുത്തിതീർക്കുന്നവണ്ണം ഒരു കത്ത് പത്രാധിപർക്കെഴുതുന്നു.

അവളുടെ എല്ലാ പ്രതീക്ഷകളും തകരുന്നത് താൻ ഒരു സ്ലൊവേനിയയിലെ ഒരു ഭ്രാന്താശുപത്രിയിലാണ് എന്നും തനിക്കിനി അധികനാൾ ആയുസ്സില്ല എന്നും മനസ്സിലാക്കുമ്പോഴാണ്. അവളുടെ വരവ് നിരാശാരോഗിയായ ഡെസ്ക്ക, മേരി,സ്കിസോഫ്രീനിയ ബാധിതനും പിന്നീട് വെറോനിക്കയുടെ കാമുകനും ആകുന്ന എഡ്വേഡിനേയും സാരമായി സ്വാധീനിക്കുന്നു. ഭ്രാന്താശുപത്രിയിലെ അന്തേവാസി എഡ്വാഡുമായി വെറോനിക്ക പ്രണയത്തിലാവുന്നു. വില്ലെറ്റിലെ ജീവിതത്തിനിടയിൽ വെറോനിക്ക ആ ഭ്രാന്താശുപത്രിയിൽ അവൾക്ക് ഇഷ്ടമുളളതുപോലെ പെരുമാറാൻ കഴിയുമെന്നും ആരും അവളെ ശ്രദ്ധിക്കുന്നില്ലെന്നും മനുസ്സിലാക്കുന്നു.ജീവിതത്തിൽ ഇനിയൊന്നും നഷ്ടപ്പെടാനില്ല എന്ന് തിരിച്ചറിയുമ്പോൾ ഇന്നേവരെ ചെയ്യാതിരുന്ന, എന്നാൽ അതിയായി ആഗ്രഹിച്ച കാര്യങ്ങളെല്ലാം വെറോനിക്ക വില്ലെറ്റിൽ വച്ച് നേടുന്നു.
അനിവാര്യമായ മരണം അടുത്തെത്തിയിരിക്കുന്നു എന്ന് വിശ്വസിപ്പിച്ച് ഒരാളെ ജീവിതത്തിലേക്ക് തിരിച്ചുകൊണ്ടുവരാൻ കഴിയുമോ എന്നുളള അവിടുത്തെ മനോരോഗവിദഗ്ദ്ധനായ ഡോ.ഇഗോറിന്റെ പരീക്ഷണത്തിൽ ഭാഗഭാക്കാകുയായാരിന്നു താനെന്ന് അവൾ അവസാനം മനുസ്സിലാക്കുന്നു

നാൽപ്പത്തഞ്ചു ഭാഷകളിലേക്ക് ഈ കൃതി വിവർത്തനം ചെയ്യപ്പെട്ടിട്ടുണ്ട്അൽബേനിയൻ,അറബി,അസർബൈജാനി,ബൾഗേറിയൻ,കാറ്റിയൻ,ചൈനീസ്(പരമ്പരാഗതം),ചൈനീസ്(സിംപ്ലിഫൈഡ്),ക്രൊയേഷ്ൻ,സെച്ച്,ഡാനിഷ്,ഡച്ച്,ഇംഗ്ലീഷ്,എസ്റ്റേണിയൻ,ഫർസി,ഫിനിഷ്,ഫ്രാൻസ്,ഗാലീസിയൻ,ജോർജിയൻ,ജർമ്മൻ,ഗ്രീസ്,ഹിബ്രു,ഹംഗേറിയൻ,ഐസ്ലാൻഡിക്ക്,ഇന്തോനേഷ്യൻ,ഇറ്റാലിയൻ,ജാപ്പനിസ്,കൊറിയൻ,ലാറ്റിൻ,ലിത്തുവാനിയൻ,മാസിഡോണിയൻ,മലയാളം,നൗറിജിയൻ,പോളിഷ്,പോർച്ചുഗീസ്,റൊമാനിയൻ,റഷ്യൻ,സെർബിയൻ,സ്ലൊവാക്,സ്ലൊവേനിയൻ,സ്പാനിഷ്,സ്വീഡിഷ്,തായ്,ടർക്കിഷ്,ഉക്രൈൻ,വിയറ്റ്നാമിസ്എന്നിവയിലേക്ക്.


</doc>
<doc id="351508" url="https://ml.wikipedia.org/wiki?curid=351508" title="കിയാന, അലാസ്ക">
കിയാന, അലാസ്ക

കിയാന, വടക്കുപടിഞ്ഞാറേ ആർട്ടിക് ബറോയിലുള്ള അലാസ്ക സംസ്ഥാനത്തെ ഒരു പട്ടണമാണ്. 2010ലെ സെൻസസിൽ പട്ടണത്തിലെ ജനസംഖ്യ 361 ആണ്. കിയാന എന്ന പദം മൂന്നു നദികൾ ഒന്നിക്കുന്നയിടം എന്നാണ്. കിയാന അനേക നൂറ്റാണ്ടുകൾക്കു മുമ്പ് തന്നെ ഇനുപ്യാറ്റ് എസ്കിമോകൾ വസിച്ചിരുന്ന പ്രദേശമാണ്.

ശീതകാലത്തെ കിയാനായിലെ താപനില -10 ഡിഗ്രി താഴെ മുതൽ 15 ഡിഗ്രി മുകളിൽ വരെയാണ്. ഇവിടുത്തെ രേഖപ്പെടുത്തപ്പെട്ട കൂടിയ തണുപ്പ് -54 ഡിഗ്രിയായിരുന്നു. വാർഷിക മഞ്ഞുവീഴ്ച്ച 60 ഇഞ്ചാണ്. വർഷ്ത്തിൽ 16 ഇഞ്ച് മഴ ലഭിക്കുന്നു. മെയ് മാസം അവസാനം മുതൽ ഒക്ടോബര് ആദ്യം വരെ കോബുക് നദി ബോട്ടുകൾക്കും ബാർജുകൾക്കും സഞ്ചരിക്കാൻ സാധിക്കുംവിധം ഗതാഗതയോഗ്യമാണ്. ബാക്കി മാസങ്ങളിൽ നദി തണുത്തുറഞ്ഞു കിടക്കും. ഇക്കാലത്ത് ഗ്രാമങ്ങളിൽ നിന്നു ഗ്രാമങ്ങളിലേയ്ക്കു സഞ്ചരിക്കുവാൻ ഹിമശകടങ്ങൾ ഉപയോഗപ്പെടുത്തുന്നു.

1800 കളിൽ കിയാനയിലെ ഇനുപ്യാക് എസ്കിമോകൾ കോബുക്ക് നദിയ്ക്കു് നെടുനീളത്തിലുള്ള ഭാഗത്ത് അധിവസിച്ചിരുന്നു. വർഷം മുഴുവൻ ഗ്രാമവാസികൾ വീടുകൾക്കു സമീപമുള്ള പ്രദേശത്തു നിന്നു മീൻ പിടിക്കുകയും മൃഗങ്ങളെ വേട്ടയാടുകയും ചെയ്യാറുണ്ടായിരുന്നു. ഇടയ്ക്കിടെ മൃഗങ്ങളും മത്സ്യങ്ങളും സമൃദ്ധമായി ഇടങ്ങളിലേയ്ക്ക് അവർ സഞ്ചരിക്കാറുമുണ്ടായിരുന്നു. മണ്ണോടുകൂടി വെട്ടിയെടുത്ത പുൽക്കട്ട ഉപയോഗിച്ചുള്ള വീടുകളിലായിരുന്നു ഇനുപ്യാക്കുകൾ വസിച്ചിരുന്നത്. ഈ വീടുകളിൽ അവർ സ്ഥിരതാമസമുറപ്പിക്കാറില്ലായിരുന്നു. ഭക്ഷണവും മൃഗങ്ങളും സുലഭമായുള്ള ഇടങ്ങളിലേയ്ക്ക് അവർ അലഞ്ഞു സഞ്ചരിക്കുകയായിരുന്നു പതിവ്.


</doc>
<doc id="351509" url="https://ml.wikipedia.org/wiki?curid=351509" title="ക്ലിന്റൺ ഡേവിസൺ">
ക്ലിന്റൺ ഡേവിസൺ

1937 ലെ നോബൽ സമ്മാന ജേതാവായ ഒരു അമേരിക്കൻ ഭൗതിക ശാസ്ത്രജ്ഞൻ ആയിരുന്നു ക്ലിന്റൺ ജോസഫ് ഡേവിസൺ (ഒക്ടോബർ 22, 1881 – ഫെബ്രുവരി 1, 1958). പ്രശസ്തമായ ഡേവിസൺ-ജെർമർ പരീക്ഷണത്തിലൂടെ ഇലക്ട്രോൺ ഡിഫ്രാക്ഷൻ കണ്ടെത്തിയതിനാണ് അദ്ദേഹത്തിന് നോബൽ സമ്മാനം ലഭിച്ചത്. ഏകദേശം അതേ കാലത്ത് തന്നെ ഇലക്ട്രോൺ ഡിഫ്രാക്ഷൻ കണ്ടു പിടിച്ച ജോർജ്ജ് പേജറ്റ് തോംസൺ എന്ന ശാസ്ത്രജ്ഞനുമായി അദ്ദേഹം നോബൽ സമ്മാനം പങ്കു വച്ചു.


</doc>
<doc id="351513" url="https://ml.wikipedia.org/wiki?curid=351513" title="ഗൊങ്കാല കൂട്ടക്കൊല">
ഗൊങ്കാല കൂട്ടക്കൊല

1999 സെപ്തംബർ പതിനെട്ടാം തീയതി ശ്രീലങ്കയിലെ അമ്പാര ജില്ലയിലുള്ള ഗൊങ്കാല എന്ന ഗ്രാമത്തിലെ 50 ഓളം വരുന്ന ആളുകളെ എൽ.ടി.ടി.ഇ എന്ന തീവ്രവാദസംഘടന കൊലപ്പെടുത്തിയ സംഭവമാണ് ഗൊങ്കാല കൂട്ടക്കൊല എന്നറിയപ്പെടുന്നത്. കൊല്ലപ്പെട്ടവരിൽ സ്ത്രീകളും, പുരുഷന്മാരും, കൊച്ചു കുട്ടികളും ഉൾപ്പെട്ടിരുന്നു. ആക്രമണം നടത്തിയ തീവ്രവാദികളിൽ ഏറേയും വനിതകളായിരുന്നു എന്നത് സംഭവത്തിന്റെ ഗൗരവം വർദ്ധിപ്പിച്ചു. ഈ സംഭവത്തിനു മുമ്പ് എൽ.ടി.ടി.ഇ നടത്തിയ ആക്രമണങ്ങളിലൊന്നിലും വനിതകൾ കാര്യമായി ഇടപെട്ടിരുന്നില്ല.

1999 സെപ്തംബർ 18 ആം തീയതി അതിരാവിലെ അമ്പാരയിലുള്ള 31 ആം നമ്പർ കോളനിയിലാണ് അക്രമം അരങ്ങേറിയത്. ഗ്രാമത്തിലേക്കു ഇരച്ചു കയറിയ എൽ.ടി.ടി.ഇ തീവ്രവാദികൾ ഉറങ്ങികിടന്നിരുന്ന അമ്പതോളം സിംഹളരെ കൊലപ്പെടുത്തി. ഈ കോളനിയിലെ അക്രമത്തിനുശേഷം,തൊട്ടടുത്ത അയൽപ്രദേശങ്ങളിലെ വീടുകളിൽ നാലു പേരെ കൂടി തീവ്രവാദികൾ കൊന്നൊടുക്കി.

27 പുരുഷന്മാരും 17 സ്ത്രീകളും പത്തു കുട്ടികളും ആണു അക്രമത്തിൽ കൊല്ലപ്പെട്ടത്. മരിച്ച രണ്ടു സ്ത്രീകൾ ഗർഭിണികളായിരുന്നു. ഫോറൻസിക് റിപ്പോർട്ടുകൾ പ്രകാരം, ഒരാളെ മാത്രമാണ് വെടിവെച്ചു കൊന്നത്, കത്തികളും , വാളുകളുമുപയോഗിച്ചായിരുന്നു ബാക്കിയുള്ളവരെ കൊലപ്പെടുത്തിയത്.


</doc>
<doc id="351520" url="https://ml.wikipedia.org/wiki?curid=351520" title="കപിലവർണ്ണ നേഴ്സ് സ്രാവ്">
കപിലവർണ്ണ നേഴ്സ് സ്രാവ്

തീര കടൽ പ്രദേശത്തും 230 അടി താഴ്ച വരെ ഉള്ള ആഴ കടലിലും കാണുന്ന ഒരു മൽസ്യമാണ് കപിലവർണ്ണ നേഴ്സ് സ്രാവ് അഥവാ Tawny Nurse Shark (Giant Sleepy Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

പവിഴ പുറ്റുകളും കടലിലെ മണൽ തിട്ടകളും ആണ് ഇവയുടെ ഇഷ്ട വാസ സ്ഥലം . ഇൻഡോ പസിഫിക് സമുദ്രത്തിൽ ആണ് ഇവയെ സാധാരണ കാണുന്നത്. 230 അടി താഴ്ച വരെ ഉള്ള ആഴ കടലിലും ഇവയെ.

ഇവ കാർപെറ്റ് സ്രാവുകളുടെ കുടുംബത്തിൽ ഉള്ളവയാണ് . മുട്ടയിടുന്ന ഇനത്തിൽ പെട്ട സ്രാവാണ് ഇവ, എന്നിരുന്നാലും മുട്ടകൾ അമ്മയുടെ വയറ്റിന്റെ ഉള്ളിൽ തന്നെ വിരിഞ്ഞു കുഞ്ഞുങ്ങൾ വളർച്ച പ്രാപിക്കാതെ മറ്റു മുട്ടകളും വിരിഞ്ഞിറങ്ങുന്ന കുഞ്ഞുങ്ങൾ ഭക്ഷണമാകുന്നു , ഇത് കൊണ്ട് തന്നെ ഒരു പ്രാവശ്യം 2-3 കുഞ്ഞുങ്ങൾ മാത്രമേ ഇവയ്ക്ക് ഉണ്ടാക്കു. പുരാതനമായ ഒരു സ്രാവ് കുടുംബം ആണ് ഇവയുടേത് ഈ കുടുംബത്തിൽ ഇന്ന് അവശേഷിക്കുന്ന ഏക അംഗമാണ് ഇവ. ഇവയുടെ ഫോസിൽ തുടക്ക മിയോസിൻ കാലത്തു മുതലുള്ളത് ലഭ്യമാണ് .


കേരളത്തിലെ മൽസ്യങ്ങളുടെ പട്ടിക


</doc>
<doc id="351527" url="https://ml.wikipedia.org/wiki?curid=351527" title="ഫ്രീഡ്രിക്ക് മീഷർ">
ഫ്രീഡ്രിക്ക് മീഷർ

സ്വിസ് ജെവരസതന്തജ്ഞനും ഭിഷഗ്വരനുമായിരിന്നു ഫ്രീഡ്രിക്ക് മീഷർ (1844-). ന്യൂക്ലിയേക് അമ്ലം (ഡി.എൻ.എ.) ആദ്യമായി വേർതിരിച്ചതും തിരിച്ചറിഞ്ഞതും ഇദ്ദേഹമാണ്.

ജോൺ ഫ്രീഡ്രിക്ക് മീഷർ 1844 ആഗസ്ത് 13 ന് സ്വിറ്റ്സർലാന്റിലെ ബാസിലിൽ ജനിച്ചു. ശാസ്ത്രജ്ഞൻമാരുടെ കുടുംബമായിരിന്നു മീഷറുടേത്. അദ്ദേഹത്തിന്റെ പിതാവും അമ്മാവനും ബാസിൽ സർവ്വകലാശാലയിലെ അനാട്ടമി വിഭാഗം അദ്ധ്യക്ഷരായി സേവനമനുഷ്ടിച്ചിട്ടുണ്ട്. കുട്ടിക്കാലത്ത് വളരെ ലജ്ജാലു ആയിരിന്നുവെങ്കിലും ബുദ്ധിശാലിയായിരിന്നു മീഷർ. ബാസിലിൽ ആണ് വൈദ്യശാസ്ത്ര പഠനം നടത്തിയത്. ഓർഗാനിക് രസതന്ത്രത്തിൽ പഠനം നടത്തിയെങ്കിലും പൂർത്തിയാക്കാനായില്ല. 1868ൽ വൈദ്യശാസ്ത്രത്തിൽ ബിരുദം ലഭിച്ചു.
ഭാഗികമായി ബധിരത ഉള്ളതിനാൽ ഭിഷഗ്വരനായി തുടരുന്നത് ഉചിതമല്ലെന്ന് മനസ്സിലാക്കിയ മീഷർ രസതന്ത്രം പഠിക്കുവാൻ തീരുമാനിച്ചു. <br> 1868ൽ ട്യൂബിഞ്ചൻ സർവ്വകലാശാലയിൽ ഏണസ്റ്റ് ഹോപ്പി സൈലറുടെ കീഴിൽ ജൈവരസതന്ത്രത്തിൽ ഗവേഷണം ആരംഭിച്ചു. ശ്വേതരക്താണുക്കളിലാണ് ഗവേഷണം നടത്തിയത്. അവയിൽ നിന്ന് കോശമർമ്മം വേർതിരിച്ചെടുക്കുക എളുപ്പമാണെന്ന് മീഷർ മനസ്സിലാക്കിയിരിന്നു. 
അങ്ങനെ ശ്വേതരക്താണുക്കളുടെ കോശമർമ്മത്തിൽ നിന്നും ഫോസ്ഫേറ്റ് സമ്പുഷ്ടമായ ഒരു പദാർത്ഥം മീഷർ വേർതിരിച്ചെടുത്തു. ഈ പദാർത്ഥത്തിൽ എന്തെല്ലാം മൂലകങ്ങൾ ഉണ്ടെന്ന് മീഷർ അപഗ്രഥനം ചെയ്തു. അങ്ങനെ അതിൽ 14% നൈട്രജനും 2.5% ഫോസ്ഫറസും ഉണ്ടെന്ന് മനസ്സിലാക്കി. മീഷർ ആ പദാർത്ഥത്തിന് ന്യൂക്ലിയേൻ എന്ന് പേര് കൊടുത്തു. ഈ ന്യൂക്ലിയേക്ക് അമ്ലങ്ങളാണ് പിന്നീട് ഡി.എൻ.എ. എന്നറിയപ്പെട്ടത്. 
ക്ഷയരോഗം ബാധിച്ച് 1895 ആഗസ്റ്റ് 11 ന് അമ്പത്തിയൊന്നാം വയസിൽ ഫ്രീഡ്രിക്ക് മീഷർ അന്തരിച്ചു.


</doc>
<doc id="351529" url="https://ml.wikipedia.org/wiki?curid=351529" title="ഇസ്ലാംമത തത്ത്വജ്ഞാനം">
ഇസ്ലാംമത തത്ത്വജ്ഞാനം

ഇസ്ലാംമത തത്ത്വജ്ഞാനം
അഹമദിയ്യ പ്രസ്ഥാന സ്ഥാപകൻ മിർസ ഗുലാം അഹമദ് രചിച്ച ഉപന്യാസ കൃതിയാണ് ഇസ്ലാംമത തത്ത്വജ്ഞാനം . ഉർദു മൂലകൃതി ഇസ്ലാമി ഉസൂൽ കി ഫലാസിഫി എന്നും ഇംഗ്ലീഷിൽ The Philosphy of the Teachings of Islam എന്നുമാണ് അറിയപ്പെടുന്നത്.
ലാഹോറിൽ 1896 ഡിസംബർ 26മുതൽ 29 വരെ നടന്ന ലോക ധർമ്മമഹോൽസവത്തിൽ (Conference of Great Religions) അവതരിപ്പിക്കാനായി രചിച്ച ബൃഹത്ത് പ്രബന്ധമാണിത്. അനാരോഗ്യം മൂലം സമ്മേളനത്തിനെതാതിരുന്ന മിർസ ഗുലാം അഹമദ് തന്റെ ശിഷ്യനായ അബ്ദുൽ കരീം സിയാൽകോട്ടിയെ ഈ ഉപന്യാസം വായിക്കാനായി നിയോഗിക്കുകയായിരുന്നു.
ഹിന്ദു, ക്രിസ്ത്യൻ , ഇസ്ലാം മത പണ്ഡിതന്മാരെ ക്ഷണിച്ച് വരുത്തിയ യോഗത്തിൽ താങ്ങളുടെ മതത്തിന്റെ വിശ്വാസാദർശങ്ങളെ മറ്റുള്ളവർക്ക് പരിചയപ്പെടുത്തികൊടുക്കാൻ വേദിയൊരുക്കുകയായിരുന്നു. മുൻകൂട്ടി തീരുമാനിക്കപ്പെട്ട അഞ്ചു വിഷയങ്ങളിലുള്ള കാഴ്ച്ചപാടുകൾ അതത് വേദ ഗ്രന്ഥകളുടെ പിൻബലത്തിൽ അവതരിപ്പിക്കുക എന്നതായിരുന്നു സമ്മേളനത്തിന്റെ അവതരണ രീതി
തിയോസൊഫിക്കൽ സൊസൈറ്റി, ക്രൈസ്തവ, സിഖ്, മുസ്ലീം, ഫ്രീ തോട്ട് (Freethought) പ്രതിനിധികൾ എന്നിവരെ കൂടാതെ നാനാതുറകളിൽ നിന്നുമായി ഏഴായിരത്തിനും എണ്ണായിരത്തിനുമിടയിൽ ജനങ്ങൾ ശ്രോദ്ധാക്കളായി എത്തിയിരുന്നത്രേ.
മൗലവി അബ്ദുൽ കരീം നിശ്ചിത സമയത്തിനുള്ളിൽ അവതരണം തീ ർക്കാത്തതിനാൽ അസമ്മേളനം ഒരു ദിവസംകൂടി നീട്ടുകയായിരുന്നു. നാലു മണിക്കൂർ ദൈർഘ്യമുള്ളതായിരുന്നു അവതരണം.
 # മനുഷ്യന്റെ ഭൗതികവും, ധാർമ്മികവും ആത്മീയവും ആയ അവസ്ഥകൾ
ഇവകൂടാതെ ആത്മാവ്, ധർമ്മം, പന്നിമാംസ വിലക്ക്, ദൈവിക വിശേഷണങ്ങൾ, ഭൂമിയിലെ സ്വർഗ്ഗം എന്നിങ്ങനെയുള്ള വിവിധ വിഷയങ്ങളും പരാമർശിക്കപ്പെടുന്നുണ്ട്.
18896 രചിക്കപ്പെട്ട കൃതി 1902ൽ ആണ് ഇംഗ്ലീഷിൽ തർജ്ജുമ ചെയ്തിറക്കിയത്.
1931ൽ ഇസ്ലാംമത സിദ്ധാന്തങ്ങൾ എന്ന പേരിൽ സെക്കന്തരാബാദിൽ നിന്നും അച്ചടിച്ചതാണ് ആദ്യ മലയാള പതിപ്പ്. 2007ലേത് ഏഴാം പതിപ്പാണ്.
അഹമദിയ്യ പ്രസ്ഥാനത്തിന്റെ കേരളത്തിലെ സ്ഥാപക തലമുറയിൽപ്പെട്ട എൻ. ഹാമിദ് ആണ് വിവർത്തകൻ.
മലയാള വിവർത്തനം
ഇംഗ്ലീഷ് ഭാഷ്യം 


</doc>
<doc id="351533" url="https://ml.wikipedia.org/wiki?curid=351533" title="സാക്രമെന്റോ">
സാക്രമെന്റോ

സാക്രമെന്റോ (; ) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തിന്റെയും സാക്രമെന്റോ കൌണ്ടിയുടെയും തലസ്ഥാനം ആണ്. 2014ലെ കണക്കെടുപ്പിൽ 485,199 ജനസംഖ്യ ഉണ്ടായിരുന്ന ഈ നഗരം കാലിഫോർണിയയിലെ ആറാമത്തെ വലിയ നഗരവും ഐക്യനാടുകളിലെ 35 ആമത്തെ വലിയ നഗരവും ആണ്. 2010 ൽ 2,414,783 ജനസംഖ്യ ഉണ്ടായിരുന്ന ഏഴു കൌണ്ടികൾ ഉൾപ്പെടുന്ന സാക്രമെന്റോ മെട്രോപോളിറ്റൻ ഏരിയയുടെ സാമ്പത്തികവും സാംസ്കാരികവും ആയ തലസ്ഥാനം ആണ് സാക്രമെന്റോ നഗരം.

സ്വിസ്സ് കുടിയേറ്റക്കാരനായ ജോൺ സട്ടർ, സീനിയർ, അദ്ദേഹത്തിന്റെ മകൻ ജോൺ അഗസ്റ്റസ് സട്ടർ, സീനിയർ, അദ്ദേഹത്തിന്റെ മക്കളായ ജോൺ അഗസ്റ്റസ് സട്ടർ, ജൂനിയർ, ജെയിംസ്‌ മാർഷൽ എന്നിവരുടെ പ്രവർത്തനഫലമായി ആണ് സാക്രമെന്റോ ഒരു നഗരമായി വളർന്നത്. 1839 ജോൺ സട്ടർ പണിത കോട്ടയുടെ സംരക്ഷണത്തിൽ ആയിരുന്നു സാക്രമെന്റോ നഗരത്തിന്റെ വളർച്ച. കാലിഫോർണിയ ഗോൾഡ്‌ റഷ്ന്റെ കാലഘട്ടത്തിൽ സാക്രമെന്റോ ഒരു പ്രധാന കച്ചവട കേന്ദ്രമായി പ്രവർത്തിച്ചിരുന്നു. 

സാക്രമെന്റോ നഗരത്തിന്റെ പടിഞ്ഞാറേ അതിർത്തിയിലൂടെ ഒഴുകുന്ന സാക്രമെന്റോ നദി ആണ് ഈ നഗരത്തിനു ഇങ്ങനെ പേര് ലഭിക്കാൻ കാരണമായത്. 

സാക്രമെന്റോയിലെ കാലിഫോർണിയ സ്റ്റേറ്റ് യുനിവേഴ്സിറ്റി, നഗരത്തിലെ ഏറ്റവും വലിയ സർവകലാശാലയാണ്. 



</doc>
<doc id="351534" url="https://ml.wikipedia.org/wiki?curid=351534" title="അക്കിയാക്ക്, അലാസ്ക">
അക്കിയാക്ക്, അലാസ്ക

അക്കിയാക്ക്, ബെഥേൽ സെൻസസ് മേഖലയിലുൾപ്പെട്ട യു.എസ്. സംസ്ഥാനമായ അലാസ്കയിലെ ഒരു പട്ടണമാണ്. പട്ടണത്തിലെ ജനസംഖ്യ 2010 ലെ സെൻസസ് പ്രകാരം 346 ആണ്.

കുസ്കോക്വിം നദിയുടെ പടിഞ്ഞാറേ കരയിൽ സ്ഥിതി ചെയ്യുന്ന അക്കിയാക്കിന്റെ അക്ഷാംശ രേഖാംശങ്ങൾ 60°54′36″N 161°13′6″W (60.912220, -161.21389) ആണ്. ബെഥേലിന് 42 മൈൽ (68 കി.മീ.) വടക്കുകിഴക്കായി യൂക്കോൺ-കുസ്കോക്വിം അഴിമുഖത്താണ് പട്ടണത്തിന്റെ സ്ഥാനം. അക്കിയാക്ക് ബെഥേൽ റിക്കാർഡിംഗ് ഡിസ്ട്രിക്റ്റിൽ ഉൾപ്പെട്ടിരിക്കുന്നു.


</doc>
<doc id="351535" url="https://ml.wikipedia.org/wiki?curid=351535" title="റൂബി, അലാസ്ക">
റൂബി, അലാസ്ക

മദ്ധ്യ പടിഞ്ഞാറൻ അലാസകയിലെ സംയോജിപ്പിക്കപ്പെട്ട ഒരു പട്ടണമാണ് റൂബി. യൂക്കോൺ നദിയുടെ തെക്കു ഭാഗത്തായി സ്ഥിതി ചെയ്യുന്ന ഈ പട്ടണം നൊവിറ്റ്ന ദേശീയ വന്യമൃഗസംരക്ഷണ കേന്ദ്രത്തിന്റെ ഏറ്റവും വടക്കുപടിഞ്ഞാറേ അറ്റത്താണ്. ഇവിടെയെത്തുവാൻ വായുമാർഗ്ഗമോ ജലമാർഗ്ഗമോ മാത്രമേ സാധിക്കുകയുള്ളു. 2010 ലെ സെൻസസ് പ്രകാരം ഇവിടുത്തെ ജനസംഖ്യ 166 ആണ്. പട്ടണത്തിൽ ഒരു ജനറൽ സ്റ്റോറും തപാലോഫീസും പ്രവർത്തിക്കുന്നു.

</doc>
<doc id="351536" url="https://ml.wikipedia.org/wiki?curid=351536" title="മിസോറി നദി">
മിസോറി നദി

മിസോറി നദി വടക്കേ അമേരിക്കയിലെ ഏറ്റവും വലിയ നദി ആണ്. റോക്കി പർവതങ്ങളിൽനിന്നു ഉത്ഭവിച്ച്, മിസോറി നദി സഞ്ചരിച്ച് മിസ്സിസിപ്പി നദിയിൽ എത്തിച്ചേരുന്നു. മിസ്സിസിപ്പി നദിയുമായി ചേരുമ്പോൾ ഇത് ലോകത്തിലെ ഏറ്റവും വലിയ നാലാമത്തെ നദീ ശൃംഖല ആയി മാറുന്നു.

കഴിഞ്ഞ 12,000 വർഷമായി, ജനങ്ങൾ ഉപജീവനത്തിനായും ഗതാഗതതിനായും മിസോറി നദിയെയും അതിന്റെ കൈവഴികളെയും ആശ്രയിച്ചു വരുന്നു. ഐക്യനാടുകളുടെ ഭാഗം ആകുന്നതിനുമുന്പ് പതിനേഴാം നൂറ്റാണ്ടിൽ യൂറോപ്യന്മാരുടെയും പിന്നീട് സ്പാനിഷ്‌ ഫ്രഞ്ച് ഭരണത്തിൽ കീഴിലും ആയിരുന്നു ഈ നദി. ആദ്യകാലങ്ങളിൽ പ്രധാനമായും ഗതാഗത ആവശ്യങ്ങൾക്ക് ഉപയോഗിക്കപ്പെട്ടിരുന്ന ഈ നദി, ഇരുപതാം നൂറ്റാണ്ട് ആയപോഴേക്കും ജല വൈദ്യുത പദ്ധതികൾക്കും, ജലസേചന പദ്ധതികൾക്കും ഉപയോഗിക്കാൻ തുടങ്ങി.


</doc>
<doc id="351537" url="https://ml.wikipedia.org/wiki?curid=351537" title="നുനാം ഇക്വ, അലാസ്ക">
നുനാം ഇക്വ, അലാസ്ക

ഷെൽഡോൺ പോയിന്റ് എന്നു മുമ്പ് അറിയപ്പെട്ടിരുന്ന നുനാം ഇക്വ, കുസിൽവാക്ക് സെൻസസ് മേഖലയിലുൾപ്പെട്ട അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു പട്ടണമാണ്. 2010 ലെ യു.എസ്. സെൻസസ് പ്രകാരമുള്ള ഈ പട്ടണത്തിലെ ജനസംഖ്യ 187 ആയിരുന്നു.


</doc>
<doc id="351540" url="https://ml.wikipedia.org/wiki?curid=351540" title="കൊറഗഭാഷ">
കൊറഗഭാഷ

കൊറഗഭാഷ കേരളത്തിലെ വടക്കേ അറ്റത്തെ ജില്ലയായ കാസർഗോഡും കർണ്ണാടക സംസ്ഥാനത്തെ തെക്കൻ ജില്ലയായ ദക്ഷിണ കന്നഡയിലും താമസിക്കുന്ന കൊറഗ എന്ന ആദിവാസി ജനത സംസാരിക്കുന്ന ദ്രാവിഡ ഭാഷയാണ്. കേരളത്തിലെ കൊറഗർ മുദുകൊറഗ സംസാരിക്കുന്ന ഈ ഭാഷയുടെ ഭാഷാഭേദം കർണ്ണാടകത്തിൽ താമസിക്കുന്ന കൊർഅ കൊറഗരുടെ ഭാഷയുമായി വളരെ അന്തരമുണ്ട്. ഇവ തമ്മിൽ കേട്ടാൽ മനസ്സിലാക്കാൻ പ്രയാസമാണ്.

കൊറഗഭാഷ, ദ്രാവിഡ ഭാഷാഗോത്രത്തില്പെടുന്ന ഒരു ഭാഷയാണ്. തെക്കൻ ദ്രാവിഡഭാഷ എന്നു ഈ ഭാഷയെ ഉപവിഭാഗമായി വീണ്ടും തരം തിരിച്ചിട്ടുണ്ട്. 

കൊറഗ ഒരു വായ്മൊഴി ഭാഷയാണ്. ഇത് എഴുതുവാൻ പ്രത്യേക ലിപിയില്ല. എഴുതേണ്ട ആവശ്യം വരുമ്പോൾ, കന്നഡ ലിപി ഉപയോഗിച്ചുവരുന്നു. കൊറഗ വിഭാഗത്തിൽപ്പെട്ട ആദിവാസികൾ പൊതുവേ തുളു ഭാഷയിലും കന്നഡ ഭാഷയിലും പ്രാവീണ്യമുള്ളവരായതിനാൽ, സാഹിത്യപരമായ ആവശ്യങ്ങൾക്കായി അവർ ഈ ഭാഷകളെ ഉപയോഗിച്ചുവരുന്നു. 


</doc>
<doc id="351545" url="https://ml.wikipedia.org/wiki?curid=351545" title="ചാരസുന്ദരി">
ചാരസുന്ദരി

ബ്രസീലിയൻ സാഹിത്യകാരനായ പൗലോ കൊയ്‌ലോ എഴുതിയ ‘ദി സ്‌പൈ’ എന്ന നോവലിന്റെ മലയാള പരിഭാഷയാണ് ചാരസുന്ദരി . കബനി. സി യാണ് വിവർത്തക. ഇംഗ്ലീഷ് പരിഭാഷ ഇറങ്ങുന്നതിനു മുമ്പേ മലയാളത്തിൽ പുറത്തിറങ്ങി. സെപ്റ്റംബറിൽ ബ്രസീലിലും നവംബറിൽ യു.എസിലും നോവൽ റിലീസ് ചെയ്യും. 
ചാരസുന്ദരി മാത ഹാരിയുടെ ജീവിതത്തെ ആസ്പദമാക്കിയാണ് ഈ നോവൽ രചിച്ചിരിക്കുന്നത്. 


</doc>
<doc id="351547" url="https://ml.wikipedia.org/wiki?curid=351547" title="ലിറ്റ്‌സിയ">
ലിറ്റ്‌സിയ

ലൊറേസീ സസ്യകുടുംബത്തിലെ ഒരു ജനുസ് ആണ് ലിറ്റ്‌സിയ (Litsea). മിക്കവയും നിത്യഹരിതവും ഇലപൊഴിക്കുന്നവയും ആണ്. സ്വീകൃതമായ 136 സ്പീഷിസുകൾ ഈ ജനുസിൽ ഉണ്ട്. രണ്ട് അർദ്ധഗോളത്തിലെയും മധ്യരേഖാ-അർദ്ധമധ്യരേഖാപ്രദേശങ്ങളിൽ ഇവയെ കണ്ടുവരുന്നു.

മരങ്ങൾ, കുറ്റിച്ചെടികൾ എന്നിവ അടങ്ങിയ ഈ ജനുസിലെ സസ്യങ്ങളിൽ പലതും സുഗന്ധമുള്ളവയാണ് പൂക്കൾ പച്ചകലർന്ന വെള്ള, മഞ്ഞ എന്നിങ്ങനെ കാണപ്പെടുന്നു.


</doc>
<doc id="351552" url="https://ml.wikipedia.org/wiki?curid=351552" title="മുരണി">
മുരണി

പത്തനം തിട്ട ജില്ലയിലെ മല്ലപ്പള്ളി പഞ്ചായത്തിൽ മണിമലയാറിന്റെ തീരത്തുള്ള ഗ്രാമമാണ് മുരണി. കവലയിൽ ശ്രീ ഭദ്രകാളി ക്ഷേത്രം,മാർ യാക്കോബ് ബുർദാന ഓർത്തഡോക്സ് ചർച്ച്, നൂറ്റിയിരുപത് വർഷം പിന്നിടുന്ന മുരണി യു.പി സ്കൂൾ എന്നിവയാണ് ഇവിടത്തെ പൊതു സ്ഥാപനങ്ങൾ


</doc>
<doc id="351554" url="https://ml.wikipedia.org/wiki?curid=351554" title="കെവിൻ ഡേവിഡ് മിട്നിക്">
കെവിൻ ഡേവിഡ് മിട്നിക്

കെവിൻ ഡേവിഡ് മിട്നിക്(ജനനം ഓഗസ്റ്റ് 6, 1963) ഹാക്കർ , എഴുത്തുകാരൻ,കമ്പ്യൂട്ടർ സുരക്ഷാ വിദഗ്‌ധൻ എന്നി നിലയിൽ പ്രശസ്തനായ അമേരിക്ക കാരണാണ്.1995 -ലെ കമ്പ്യൂട്ടർ സംബന്ധമായ കുറ്റ കൃത്യങ്ങളുടെ പേരിൽ അറസ്റ്റിൽ ആയതോടെ ആണ് മാധ്യമ ശ്രദ്ധ പിടിച്ചു പറ്റുന്നത് .അഞ്ചു കൊല്ലത്തോളം ഇദ്ദേഹം ജയിൽ ശിക്ഷ അനുഭവിച്ചിട്ടുണ്ട്.

ഇപ്പോൾ കെവിൻ , മിട്ണിക്ക് സെക്യൂരിറ്റി കൺസൾട്ടിങ് എൽ എൽ സീ എന്നൊരു സൈബർ സെക്യൂരിറ്റി സ്ഥാപനം നടത്തുന്നു.അതോടൊപ്പം തന്നെ പ്രശസ്ത ഹാക്കിങ് പരിശീലന സ്ഥാപനം ആയ നോ ബിഫോർ ഇത് ചീഫ് ഹാക്കിങ് ഓഫീസർ ആയും മൊബൈൽ സുരക്ഷാ സ്ഥാപനമായ സിംപിരിയം( Zimperium) ഉപദേശക സമിതി അംഗമായും സേവനം അനുഷ്ഠിക്കുന്നു. 


</doc>
<doc id="351556" url="https://ml.wikipedia.org/wiki?curid=351556" title="ബിരിയാണി (കഥ)">
ബിരിയാണി (കഥ)

സന്തോഷ് ഏച്ചിക്കാനം രചിച്ച മലയാള ചെറുകഥയാണ് ബിരിയാണി . 2016 ൽ മാതൃഭൂമി ആഴ്ചപ്പതിപ്പിലാണ് ഇത് പ്രസിദ്ധീകരിച്ചത്.
"പണ്ട് തളങ്കരയില് നിന്ന് ദുബായ് വരെ ഉരു ഓടിച്ചു പോയ പാർട്ടിയാണ്... ജീവിച്ചിരിക്കുന്ന നാലു ഭാര്യമാരിൽ കുഞ്ഞീബിയെ മറന്നു പോയി എന്നല്ലാതെ ഹാജിയുടെ ഓര്മശക്തിക്ക് ഒരു കുഴപ്പവുമില്ല. കലന്തന് നാലല്ല നാല്പത് ഭാര്യമാരെ പോറ്റാനുള്ള കഴിവുണ്ടെന്ന് നാട്ടുകാർക്കറിയാം." എന്നൊക്കെയുള്ള നാടോടിക്കഥയുമായാണ് സന്തോഷ് ഏച്ചിക്കാനം തുടങ്ങുന്നത്.
കേരളത്തിൽ ജോലിക്ക് വന്ന ഗോപാൽകൃഷ്ണ യാദവിനെ രാമചന്ദ്രൻ എന്ന കഥാപാത്രം അവിടുത്തെ പുത്തൻപണക്കാരനായ കലന്തൻഹാജിയുടെ വീട്ടിലേക്ക് ഒരു ദിവസത്തെ ജോലി ശരിയാക്കി കൊടുക്കുനൂനു.കലന്തൻഹാജിയുടെ മകൾ റുഖിയയുടെ മകൻ റിസ്വാന്റെ വിവാഹത്തിന് പഞ്ചാബിൽ നിന്ന് നേരിട്ട് ഇറക്കുമതി ചെയ്ത ബസ്മതി അരി കൊണ്ട് ബിരിയാണി നൽകാനുളള അവസരമായി കലന്തൻഹാജി ഇതിനെ കാണുന്നു.
ബാക്കിയാകുന്ന ബിരിയാണി കുഴിച്ചിടാനായി ഒരു വലിയ കുഴിയുണ്ടാക്കാൻ ഗോപാൽ യാദവിനോട് ഹാജി ആവശ്യപ്പെടുന്നു.ഇടയ്ക്ക് ഗോപാൽ യാദവിന്റെ മനസ്സ് ഓർമകളിലേക്ക് പോകുന്നുണ്ട്.ഗോപാൽ യാദവിന് നാട്ടിലെ ഷുക്കൂർ മിയയുടെ കടയിൽ വച്ചാണ് ആറുമാസം ഗര്ഭിണിയായ ഭാര്യ മാതംഗി, ബസുമതി അരി കാട്ടിക്കൊടുക്കുന്നത്. അത് വാങ്ങി ചോറു വയ്ക്കാനും വേണ്ടി വരുമാനമില്ല. എന്നാലും കൊതികൊണ്ട് അമ്പത് ഗ്രാം തൂക്കിത്തരാൻ ഷുക്കൂർ മിയാനോട് പറഞ്ഞു. വീട്ടിലെത്തും മുമ്പ് മാതംഗി അത് ചവച്ചരച്ചു തിന്നു, "അരിമാവ് പശുവിന്പാലു പോലെ അവളുടെ കടവായിലൂടെ ഒഴുകി വന്നപ്പോൾ അത് തുടയ്ക്കാൻ സമ്മതിക്കാതെ ഗോപാൽ ആ കണ്ണുകളിലേക്ക് നോക്കിനിന്നു. ഒരു പശുക്കുട്ടിയെ കാണുന്നതുപോലെ.എന്നെല്ലാം ഗോപാൽ യാദവ് ഓർക്കുന്നു.
നിക്കാഹ് വീട്ടിൽ ചെന്നതും ഒരു ചെറുക്കനാണ് ശ്രീകൃഷ്ണന് ഉത്തരവുകൾ കൊടുക്കുന്നത്. നീളത്തിനും വീതിക്കും ഒരു കുഴിയെടുക്കാനാണ് ചെക്കന് പറയുന്നത്. അവനാണെങ്കിൽ അതിനിടയില് സെല്ഫി എടുക്കലും അത് അസംഖ്യം ഗേള്ഫ്രണ്ട്സിനയച്ചുകൊടുക്കലും. ദം പോട്ടിക്കുകപോലും ചെയ്യാത്ത ബിരായണി വരെ ശ്രീകൃഷ്ണന് അവിടെ ചവിട്ടി നിരപ്പാക്കി കുഴിച്ചു മൂടേണ്ടി വരുന്നു.കഥാന്ത്യത്തിൽ നാം തിരിച്ചറിയുന്നു ഗോപാൽ യാദവിന്റെ മകളായ ബസ്മതി വിശപ്പുമൂലം മരിക്കുകയായിരുന്നു എന്ന്."ഗോപാൽ യാദവ് ഒരു കൈക്കോട്ട് മണ്ണുകൂടി ബസ്മതിക്കുമേൽ കൊത്തിയിട്ടു. പിന്നെ കുറേ ശ്വാസം ഉള്ളിലേക്ക് വലിച്ചെടുത്തു."എന്ന വാചകത്തോടെ കഥ അവസാനിക്കുന്നു.
നമ്മൾ ഒരാളൊട് നമ്മുടെ വേവലാതികൾ പറയുമ്പോ കേൾക്കുന്ന ആൾ അതേ തോതിലെങ്കിലും അങ്ങനെ ചില വേദനകളിലൂടെ ചെറുതായിട്ടെന്ന് കടന്നുപോയിരിക്കുകയെങ്കിലും വേണം ,അല്ലാത്തവരോട് നമ്മളത് പറയരുത്.പറഞ്ഞാൽ നമ്മൾ സ്വയം ഒരു കുറ്റവാളിയോ കോമാളിയോ ആയിത്തീരും

വ്യത്യസ്തമായ ഒരുപാടുതരം വ്യാഖ്യാനങ്ങൾക്ക് വഴിവച്ച ഒരു കഥയാണ് 'ബിരിയാണി'.അനുകൂലിച്ചും പ്രതികൂലിച്ചുമുളള ഇത്തരം നിരൂപണങ്ങൾ പ്രധാനമായും ഓൺലൈനിലാണ് ഉണ്ടായത്.


</doc>
<doc id="351561" url="https://ml.wikipedia.org/wiki?curid=351561" title="ഏലപ്പീടിക കുരിശുമല">
ഏലപ്പീടിക കുരിശുമല

കണ്ണൂർ ജില്ലയിൽ പേരാവൂരിനടുത്തുള്ള ഒരു ക്രൈസ്തവ തീർത്ഥാടനകേന്ദ്രമാണ് ഏലപ്പീടിക കുരിശുമല. ഏലപ്പീടികയ്ക്ക് സമീപമുള്ള മലമുകളില് സ്ഥിതി ചെയ്യുന്ന ഈ തീർത്ഥാടനകേന്ദ്രം മാനന്തവാടി രൂപതയ്ക്ക് കീഴിലാണ് ഉള്ളത്. പേരാവൂരിൽ നിന്ന് 8 കിലോമീറ്റർ അകലെയാണ് ഈ തീർത്ഥാടനകേന്ദ്രം.

ധാരാളം വിനോദസഞ്ചാരികൾ വന്നുപോകാറുള്ള ഇവിടുത്തെ പ്രധാന ആകർഷണം സൂര്യാസ്തമയ ദൃശ്യമാണു. കൂടാതെ, കണ്ണൂർ ജില്ലയുടെ മുഴുവൻ ഭാഗങ്ങളും അറബിക്കടലും കിലോമീറ്ററുകളോളം നീണ്ടുകിടക്കുന്ന കേരള-കർണാടക അതിർത്തിയിലുള്ള പശ്ചിമഘട്ടമലനിരകളും ഇവിടെ നിന്നും വീക്ഷിക്കുവാൻ സാധിക്കും. 


</doc>
<doc id="351563" url="https://ml.wikipedia.org/wiki?curid=351563" title="റഥർഫോർഡ് ഹെയ്സ്">
റഥർഫോർഡ് ഹെയ്സ്

അമേരിക്കൻ ഐക്യനാടുകളുടെ 19ആമത്തെ പ്രസിഡന്റായിരുന്നു റഥർഫോർഡ് ഹെയ്സ് - Rutherford Birchard Hayes.


</doc>
<doc id="351566" url="https://ml.wikipedia.org/wiki?curid=351566" title="ലോക ബൗദ്ധിക സ്വത്തവകാശ സംഘടന">
ലോക ബൗദ്ധിക സ്വത്തവകാശ സംഘടന

യുണൈറ്റഡ് നേഷൻസിന്റെ 17 പ്രത്യേക ഏജൻസികളിൽ ഒന്നാണ് ലോക ബൗദ്ധിക സ്വത്തവകാശ സംഘടന ( World Intellectual Property Organization) അഥവാ വിപോ (WIPO). ബൗദ്ധിക സ്വത്തവകാശ സേവനങ്ങൾക്കും അനുബന്ധനയങ്ങൾക്കും, വിവരസഹകരണത്തിനും വേണ്ടിയുള്ള ആഗോള സഭയാണിത്.

ലോകമെമ്പാടും ബൗദ്ധിക സൃഷ്ടികളുടെ പ്രവർത്തനങ്ങൾ  പ്രോത്സാഹിപ്പിക്കാനും ബൗദ്ധിക സ്വത്തുകളുടെ സംരക്ഷണം അഭിവൃദ്ധിപ്പെടുത്താനും വേണ്ടി  1967 ലാണ് WIPO രൂപീകൃതമായത്.

നിലവിൽ 189 രാജ്യങ്ങൾ WIPO യിൽ അംഗങ്ങളായുണ്ട്. ഇതിന്റെ ആസ്ഥാനം ജനീവയിലാണ്. 




</doc>
<doc id="351570" url="https://ml.wikipedia.org/wiki?curid=351570" title="ഏണസ്റ്റ് ലോറൻസ്">
ഏണസ്റ്റ് ലോറൻസ്

ഒരു അമേരിക്കൻ ആണവശാസ്ത്രജ്ഞനായിരുന്നു ഏണസ്റ്റ് ഓർലാന്റോ ലോറൻസ് (ഓഗസ്റ്റ് 8, 1901 – ഓഗസ്റ്റ് 27, 1958). സൈക്ലോട്രോണിന്റെ കണ്ടുപിടിത്തത്തിന് 1939 -ൽ അദ്ദേഹത്തിന് ഭൗതികശാസ്ത്രത്തിനുള്ള നോബൽ സമ്മാനം ലഭിച്ചു. രണ്ടാം ലോകമഹായുദ്ധ സമയത്ത് ആദ്യ ആറ്റം ബോം‌ബ് നിർമിച്ച മാൻഹട്ടൻ പ്രോജക്റ്റിനു വേണ്ടി യുറേനിയം ഐസോടോപ്പ് വേർതിരിച്ചെടുക്കുന്നതിൽ അദ്ദേഹം ശ്രദ്ധേയമായ സംഭാവനകൾ നൽകി. ലോറൻസ് ബെർക്കലി ദേശീയ ലബോറട്ടറി, ലോറൻസ് ലിവർമൂർ ദേശീയ ലബോറട്ടറി എന്നിവ അദ്ദേഹം സ്ഥാപിച്ചവയാണ്.


</doc>
<doc id="351577" url="https://ml.wikipedia.org/wiki?curid=351577" title="ഹുൾസാൻപേസ്">
ഹുൾസാൻപേസ്

റാപ്റ്റർ കുടുംബത്തിൽപെട്ട പെട്ട ദിനോസർ ആണ് ഹുൾസാൻപേസ്. അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. ഫോസ്സിൽ കണ്ടു കിട്ടിയിട്ടുള്ളത് മംഗോളിയയിൽ നിന്നും ആണ്.

അപൂർണമായ ഫോസിൽ ആയതു കൊണ്ട് തന്നെ ഇവയുടെ ശരീര ഘടനയെ കുറിച്ച് ഇപ്പോൾ വലിയ ധാരണ ഇല്ല. എന്നാൽ ഇവ മണിറാപ്റ്റർ കുടുംബത്തിലെ മറ്റു ദിനോസറുകളെ പോലെ പക്ഷികളോട് കൂടുതൽ സാമ്യം കാണിച്ചിരിക്കാം എന്ന് കരുതുന്നു . വലിപ്പവും 10 കിലോയിൽ താഴെ ആയിരിക്കും എന്നാണ് അനുമാനം. കാലിന്റെ എല്ലുകൾ പൂർണമായും കൂടി ചേരാത്തത് കൊണ്ട് ഇവ പറന്നിരിക്കാൻ സാധ്യത തീരേ ഇല്ല.

ഗോബി മരുഭൂമിയിൽ 1970 ൽ നടന്ന പര്യടനത്തിൽ ആണ് ഇവയുടെ ഫോസിൽ കിട്ടിയത് , 1982 ൽ ആണ് ഇവയുടെ വർഗ്ഗീകരണം നടന്നത്. ഹോളോ ടൈപ്പ് സ്പെസിമെൻ ZPAL MgD-I/173 വലതു കാൽ ആണ് .

മണിറാപ്റ്റോറാ കുടുംബത്തിൽ പെട്ടവയാണ് ഇവ.



</doc>
<doc id="351582" url="https://ml.wikipedia.org/wiki?curid=351582" title="കാക്റ്റോവിക്, അലാസ്ക">
കാക്റ്റോവിക്, അലാസ്ക

കാക്റ്റോവിക് അമേരിക്കൻ ഐക്യനാടുകളിലെ അലാസ്ക സംസ്ഥാനത്തുള്ള നോർത്ത് സ്ലോപ്പ് ബറോയിലുൾപ്പെട്ട ഒരു പട്ടണമാണ്. പട്ടണത്തിലെ ആകെ ജനസംഖ്യ 2000 ആണ്. ഇത് 2000 ലെ യു.എസ്. സെൻസസ് പ്രകാരമുള്ള കണക്കാണ്. 

19 ആം നൂറ്റാണ്ടിന്റെ അവസാനം വരെ ബാർട്ടർ ദ്വീപ് ഇനുപ്യാറ്റ് വർഗ്ഗക്കാരുടെ ഒരു കച്ചവടകേന്ദ്രമായിരുന്നു. അലാസ്കയിലെ ഇനുപ്യാറ്റുകളും കാനഡയിലെ ഇന്യൂട്ട് വർഗ്ഗക്കാരും കൊടുക്കൽ വാങ്ങൽ സമ്പദാത്തിൽ കച്ചവടം നടത്തിയിരുന്നത് ഇവിടെ വച്ചായിരുന്നു. കാക്റ്റോവിക് പരമ്പരാഗതമായി ഒരു മീൻപിടുത്ത കേന്ദ്രമാണ്.  പട്ടണം സംയോജിപ്പിക്കപ്പെട്ടത് 1971 ലാണ്. 

കാക്റ്റോവിക് നഗരത്തിന്റെ അക്ഷാംശ രേഖാംശങ്ങൾ 70°7′58″N 143°36′58″W ആണ്. കാക്റ്റോവിക് പട്ടണം ബാർട്ടർ ദ്വീപിന്റെ വടക്കായി ഒക്പിലാക്ക് നദിയുടെയും ജാഗോ നദിയുടെയും ഇടയിൽ ബ്യൂഫോർട്ട് കടൽത്തീരത്താണ് സ്ഥിതി ചെയ്യുന്നത്. 19.6 മില്ല്യൺ (79,000 km²) ഏക്കർ വിസ്തൃതിയുള്ള ആർട്ടിക് ദേശീയ വന്യജീവി സംരക്ഷണകേന്ദ്രത്തിനുള്ളിലാണ് പട്ടണം ഉൾപ്പെട്ടിരിക്കുന്നത്. യുണൈററഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ ആകെ വിസ്തൃതി 1.0 സ്ക്വയർ മൈലാണ് (2.6 km).


</doc>
<doc id="351583" url="https://ml.wikipedia.org/wiki?curid=351583" title="പള്ളിമണ്ണ ശിവക്ഷേത്രം">
പള്ളിമണ്ണ ശിവക്ഷേത്രം

തൃശൂർ ജില്ലയിൽ കുമ്പളങ്ങാട് ഗ്രാമത്തിൽ സ്ഥിതിചെയ്യുന്ന ക്ഷേത്രമാണ് പള്ളിമണ്ണ ശിവക്ഷേത്രം. കുമ്പളങ്ങാട് കാഞ്ഞിരക്കോട് റോഡിലാണ് ഈ ക്ഷേത്രം സ്ഥിതിചെയ്യുന്നത്. പരമശിവനാണ് ഇവിടത്തെ പ്രതിഷ്ഠ. 
ഇത് ഒരു പരമ്പരാഗത ദ്രാവിഡക്ഷേത്രമാതൃകയ്ക്കുദാഹരണമാണ്. കേന്ദ്ര പുരാവസ്തു വകുപ്പിന്റെ അധീനതയിലാണ് കൊച്ചിൻ ദേവസ്വം ബോർഡിന്റെ കീഴിലുള്ള ഈ ക്ഷേത്രം. ഇവിടത്തെ ചുമർ ചിത്രങ്ങൾ ചരിത്രപ്രാധാന്യമുള്ളതാണ്. 1983 ൽ ഇവ ദേശീയ സംരക്ഷിതസ്മാരകമായി കേന്ദ്ര പുരാവസ്തുവകുപ്പ് പ്രഖ്യാപിക്കുകയുണ്ടായി. വാഴാനി അണക്കെട്ടിൽ നിന്നൊഴുകുന്ന ആളൂർ പുഴയുടെ കരയിലാണ് ഈ ക്ഷേത്രം സ്ഥിതിചെയ്യുന്നത്. ഇവിടത്തെ പുനരുദ്ധാരണ പ്രവർത്തനങ്ങൾ നടത്തുന്നത് കേന്ദ്ര പുരാവസ്തുവകുപ്പാണ്.
ചതുരാകൃതിയിലാണ് ഈ ക്ഷേത്രം നിർമ്മിക്കപ്പെട്ടിട്ടുള്ളത്. നാലമ്പലവും തിടപ്പള്ളിയുമടങ്ങുന്ന പരമ്പരാഗത ദ്രാവിഡക്ഷേത്രമാതൃകയ്ക്കുദാഹരണമാണ് ഈ ക്ഷേത്രം. പ്രധാന ക്ഷേത്രത്തിന്റെ മേൽക്കൂര ഓട് മേഞ്ഞതാണ്.
ക്ഷേത്രത്തിലെ ചുമർചിത്രങ്ങൾ 17-18 നൂറ്റാണ്ടിൽ വരച്ചതാണെന്ന് കരുതപ്പെടുന്നു. ചുമർചിത്രങ്ങളിൽ ശിവൻ, മോഹിനി, കിരാതാർജ്ജുനീയം, മഹാലക്ഷ്മി, ശിവനും കിരാതനും, സരസ്വതി, ദക്ഷിണാമൂർത്തി, ശങ്കരനാരായണൻ, ശ്രീരാമപട്ടാഭിഷേകം, അനേകം കണ്ണുള്ള ഇന്ദ്രൻ, ഗോപാലകൃഷ്ണൻ, കാളിയമർദ്ദനം, ഗോവർദ്ധനപർവ്വതം ഉയർത്തുന്ന കൃഷ്ണൻ തുടങ്ങിയവ ഉൾപ്പെടുന്നു. ചില ചിത്രങ്ങളിൽ പഴയ മലയാളം ലിപികളും കാണപ്പെടുന്നു.


</doc>
<doc id="351587" url="https://ml.wikipedia.org/wiki?curid=351587" title="മുതല സ്രാവ്">
മുതല സ്രാവ്

കടലിന്റെ മുകൾ തട്ടിലും , 590 അടി താഴ്ച വരെ ഉള്ള ആഴ കടലിലും കാണുന്ന ഒരു മൽസ്യമാണ് മുതല സ്രാവ് അഥവാ Crocodile Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

1.1 മീറ്റർ വരെ നീളം വെക്കുന്ന ഇവ പൊതുവെ ഒരു മീറ്റർ നീളത്തിൽ കാണുന്നു, ഭാരം നാലു മുതൽ ആറു കിലോ വരെ ആണ് . 
കടും തവിട്ടു നിറത്തിൽ കാണുന്ന ഇവയുടെ അടിഭാഗം വിളറിയ നിറത്തിൽ ആണ് , ചില സ്രാവുകളുടെ ശരീരത്തിൽ കടും നിറത്തിൽ ഉള്ള ഭാഗങ്ങളും കാണുന്നു . ചിറകുകളുടെ അറ്റം ഇളം വെള്ള നിറത്തിൽ കാണപ്പെടുന്നു.

മുട്ടയിടുന്ന ഇനത്തിൽ പെട്ട സ്രാവാണ് ഇവ, എന്നിരുന്നാലും മുട്ടകൾ അമ്മയുടെ വയറ്റിന്റെ ഉള്ളിൽ തന്നെ വിരിഞ്ഞു കുഞ്ഞുങ്ങൾ വളർച്ച പ്രാപിക്കാതെ മറ്റു മുട്ടകളും വിരിഞ്ഞിറങ്ങുന്ന കുഞ്ഞുങ്ങൾ ഭക്ഷണമാകുന്നു , ഇത് കൊണ്ട് തന്നെ ഒരു പ്രാവശ്യം 2-4 കുഞ്ഞുങ്ങൾ മാത്രമേ ഇവയ്ക്ക് ഉണ്ടാക്കു .

കേരളത്തിലെ മൽസ്യങ്ങളുടെ പട്ടിക



</doc>
<doc id="351588" url="https://ml.wikipedia.org/wiki?curid=351588" title="സ്കോപിയെ">
സ്കോപിയെ

യൂറോപ്യൻ രാജ്യമായ മാസിഡോണിയയുടെ തലസ്ഥാനമാണ് സ്കോപിയെ ˈ , . മാസിഡോണിയയിലെ ഏറ്റവും വലിയ നഗരമാണിത്. പുരാതന റോമ സാമ്രാജ്യത്തിൽ "സ്ക്യുപി" എന്ന പേരിലാണ് ഈ നഗരം അറിയപ്പെട്ടിരുന്നത്. വാർഡർ നദിയുടെ തീരത്തായി സ്ഥിതി ചെയ്യുന്ന ഈ പുരാതനനഗരത്തിൽ ബി.സി.4000 മുതൽക്കുതന്നെ മനുഷ്യവാസമുള്ളതായി കണക്കാക്കപ്പെടുന്നു. 1991ലാണ് സ്കോപിയെ സ്വതന്ത്ര മാസിഡോണിയയുടെ തലസ്ഥാനമാകുന്നത്. തെക്കുകിഴക്കൻ യൂറോപ്പിലെ ഒരു പ്രധാന വ്യാവസായികകേന്ദ്രം കൂടിയാണ് സ്കോപിയെ.തദ്ദേശീയർക്കുപുറമേ അൽബേനിയ, സെർബിയ, റൊമാനിയ , തുർക്കി എന്നിവിടങ്ങളിൽനിന്നുള്ളവരും ഈ നഗരത്തിലുണ്ട്. 2002ലെ കണക്കുകൾ പ്രകാരം ആറരലക്ഷത്തോളം ആളുകൾ ഈ നഗരത്തിൽ താമസിക്കുന്നു .



</doc>
<doc id="351593" url="https://ml.wikipedia.org/wiki?curid=351593" title="ദ വീക്കന്റ്">
ദ വീക്കന്റ്

ഒരു കനേഡിയൻ ഗായകനും സംഗീത സംവിധായകനുമാണ് ആബേൽ മക്കോനൻ ടെസ്ഫയെ എന്ന ദ വീക്കെന്റ്.<br>
2010 ന്റെ അവസാനത്തിൽ, ആബേൽ അജ്ഞാതമായി തന്റെ പാട്ടുകൾ യൂട്വൂബിൽ &apos;&apos;ദ വീക്കെന്റ്&apos;&apos; എന്ന പേരിൽ അപ്ലോഡ് ചെയ്യാൻ തുടങ്ങി.ഇതിലൂടെ ശ്രദ്ധ നേടിയ ഇദ്ദേഹം തുടർന്ന് ഒമ്പത് ഗാനങ്ങൾ അടങ്ങിയ മൂന്ന് മിക്സ് ടേപ്പ് പുറത്തിറക്കുകയും വിമർശക പ്രീതി പിടിച്ചുപറ്റുകയും ചെയ്തു.<br>
<br> .
2011 ൽ തന്റെ ആദ്യ ആൽബം പുറത്തിറക്കിയ ഇദ്ദേഹത്തിന്റെ രണ്ടാമത്തെ ആൽബം &apos;&apos;ബ്യൂട്ടി ബിഹൈൻഡ് മാഡ്നസ്സ് &apos;&apos; വലിയ വിജയമായിരുന്നു. അമേരിക്കൻ ബിൽബോർട് ഹോട്ട് 100 ചാർട്ടിൽ ഒന്നാം സ്ഥാനത്തെത്തിയ ഈ ആൽബം ദ വീക്കെന്റിനു രണ്ട്  ഗ്രാമി പുരസ്കാരവും ഒരു ഓസ്കാർ നാമനിർദ്ദേശവും നേടി കൊടുത്തു.


</doc>
<doc id="351600" url="https://ml.wikipedia.org/wiki?curid=351600" title="സ്പർശനപ്രേരിതചലനം">
സ്പർശനപ്രേരിതചലനം

വള്ളിച്ചെടികൾ മറ്റ് കമ്പുകളുമായി സമ്പർക്കത്തിൽ വരുമ്പോൾ ആ ദിശയിലേക്ക് ചുറ്റിത്തിരിഞ്ഞ് വളരുന്നതിനു ഉത്തേജിപ്പിക്കുന്ന സസ്യചലനമാണ് സ്പർശനപ്രേരിതചലനം (Thigmotropism) . ആരോഹി സസ്യങ്ങളിലാണ് ഇങ്ങനെയുള്ള സവിശേഷത കാണുന്നത്. ഈ സവിശേഷത കാണിക്കുന്ന ചെടികളുടെ കൂമ്പ് വളർന്ന് ഒരു തണ്ടിൽ സ്പർശിക്കുമ്പോഴാണ് അത് അക്ഷഭ്രംശം സംഭവിച്ച് ചുറ്റിതുടങ്ങുന്നത്.സ്പർശനം മൂലമുണ്ടാകുന്ന ഈ ചലനം ഹാപ്റ്റോട്രോപ്പിസം എന്നും തിങ്മോട്രോപ്പിസം എന്നും അറിയപ്പെടുന്നു. മുല്ല, പാഷൻഫ്രൂട്ട്, കാച്ചിൽ, മേന്തോന്നി, ശംഖുപുഷ്പം, പാവൽ ഇവയൊക്കെ ഹാപ്റ്റോട്രോപ്പിസം കാണിക്കുന്ന സസ്യങ്ങൾക്ക് ഉദാഹരണങ്ങളാണ്.



</doc>
<doc id="351601" url="https://ml.wikipedia.org/wiki?curid=351601" title="ലോറേൽസ്">
ലോറേൽസ്

പുഷ്പിക്കുന്ന സസ്യങ്ങളിലെ ഒരു നിരയാണ് ലോറേൽസ് (Laurales).
ഈ നിരയിൽ 85-90 ജനുസുകളിലായി 2500-2800 സ്പീഷിസുകൾ ഉൾപ്പെടുന്നു. ഏഴു കുടുംബങ്ങൾ ഉള്ള ഈ നിരയിൽ മരങ്ങളും കുറ്റിച്ചെടികളും ഉണ്ട്. മിക്കവയും മധ്യരേഖാ-മധ്യരേഖാസമീപസ്ഥപ്രദേശങ്ങളിൽ കാണുന്നു. ലോറേസീയാണ് ഈ നിരയിലെ ഏറ്റവും അറിയപ്പെടുന്ന കുടുംബം.


</doc>
<doc id="351608" url="https://ml.wikipedia.org/wiki?curid=351608" title="പിള്ള രാത്തവള">
പിള്ള രാത്തവള

പശ്ചിമഘട്ടതദ്ദേശവാസിയായ ഒരു തവളയാണ് പിള്ള രാത്തവള അഥവാ Pillai's Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്. അഗസ്ത്യമലയിലെ ഉയരം കൂടിയ ഇടങ്ങളിൽ കാണുന്ന ഇടത്തരം വലിപ്പമുള്ള തവളയാണ് ഇത്. കല്ലുകളുടെ അടിയിലെം കാട്ടരുവികളും കാണുന്നു.


</doc>
<doc id="351611" url="https://ml.wikipedia.org/wiki?curid=351611" title="തോട്ടത്തിൽ രവീന്ദ്രൻ">
തോട്ടത്തിൽ രവീന്ദ്രൻ

കോഴിക്കോട് കോർപ്പറേഷന്റെ മേയറും സി.പി.ഐ. (എം) നേതാവുമാണ് തോട്ടത്തിൽ രവീന്ദ്രൻ. 2000 മുതൽ 2005 വരെയുള്ള കാലത്തും കോഴിക്കോട് മേയർ ആയി രവീന്ദ്രൻ പ്രവർത്തിച്ചിട്ടുണ്ട്. 1979 മുതൽ തുടർച്ചയായി നാലു തവണ കൗൺസിലറായിരുന്ന അദ്ദേഹം കഴിഞ്ഞ തവണ ഡെപ്യൂട്ടി മേയറായി ചുമതല വഹിച്ചു. ഗുരുവായൂർ ദേവസ്വം മുൻ ചെയർമാൻ കൂടിയാണ് ഇദ്ദേഹം. 


</doc>
<doc id="351612" url="https://ml.wikipedia.org/wiki?curid=351612" title="തെക്കൻ മുളവാലൻ">
തെക്കൻ മുളവാലൻ

പാലക്കാടിന് തെക്കോട്ട് മാത്രം കാണുവാൻ സാധിക്കുന്ന പാൽത്തുമ്പി കുടുംബത്തിൽ ഉള്ള ഒരു മുളവാലൻ സൂചിത്തുമ്പിയാണ് തെക്കൻ മുളവാലൻ . ഇത് പശ്ചിമഘട്ടത്തിലെ ഒരു തദ്ദേശീയ തുമ്പിയാണ്. ഉയരം കൂടിയ പ്രദേശത്തെ കാടുകലിൽ മാത്രമാണിവയെ കണ്ടുവരുന്നത്.

കറുപ്പിൽ ഇളം നീല നിറത്തിലുള്ള സൂചിത്തുമ്പി. പിൻകഴുത്തിലെ ത്രികോണപൊട്ടുകളും ചുണ്ടിന്റെ നീല നിറവും വലിയ ശരീരവും ഈ തുമ്പിയെ മറ്റു മുളവാലൻ തുമ്പികളിൽ നിന്നും തിരിച്ചറിയുവാൻ സഹായിക്കുന്നു. കണ്ണുകളുടെ മുകൾഭാഗം കറുത്ത നിറവും കീഴ്ഭാഗം ഇളം നീല നിറവുമാണ്. ഇവയുടെ ചുണ്ടുകൾക്ക് തിളങ്ങുന്ന നീല കലർന്ന കറുത്ത നിറമാണ്. ഉരസ്സിൽ ഉളം നീല നിറത്തിലുള്ള നേർത്ത വരകളുണ്ട്. കറുത്ത നിറമുള്ള ഉദരത്തിന്റെ മൂന്ന് മുതൽ ആറ് വരെയുള്ള ഖണ്ഡങ്ങളിൽ ചെറിയ ഇളം നീല വളയങ്ങൾ ദൃശ്യമാണ്. ഉദരത്തിന്റെ അവസാന മൂന്ന് ഖണ്ഡങ്ങളിൽ ഇളം നീല നിറമാണ്. സുതാര്യമായ ചിറകുകളാണ് ഇവയ്ക്കുള്ളത്. പെൺതുമ്പിയ്ക്ക് ആൺതുമ്പിയുമായി സാമ്യം തോന്നുമെങ്കിലും പെൺതുമ്പികളുടെ ഉദരത്തിന്റെ അവസാന ഖണ്ഡങ്ങളിൽ ഇളം നീല പൊട്ടുകൾ മാത്രമാണുള്ളത്.

മലനിരകളിലെ ഒഴുക്കുള്ള ചെറിയ അരുവികളിലാണ് ഈ തുമ്പികൾ മുട്ടയിടാറുള്ളത്. നനവാർന്ന പ്രദേശങ്ങളിലെ ചെടികളുടെ ഇലകളുടെ തുഞ്ചത്ത് തൂങ്ങിക്കിടന്നാണ് ഈ തുമ്പികൾ വിശ്രമിക്കാറുള്ളത്.



</doc>
<doc id="351621" url="https://ml.wikipedia.org/wiki?curid=351621" title="മംഗൽപാടി">
മംഗൽപാടി

കേരളത്തിലെ കാസർഗോഡ് ജില്ലയിലുള്ള മഞ്ചേശ്വരം താലൂക്കിലെ ഒരു ഗ്രാമമാണ് മംഗൽപാടി. കാസർഗോഡ് ജില്ലാ ആസ്ഥാനത്ത് നിന്നും 19 കിലോമീറ്റർ വടക്ക് മാറി ഈ ഗ്രാമം സ്ഥിതി ചെയ്യുന്നു.

മലയാളം, കന്നട, കൊങ്കണി, തുളു എന്നിവയാണ് ഇവിടുത്തെ പ്രാദേശിക സംസാര ഭാഷ. അന്യദേശ തൊഴിലാളികൾ ഇവിടെ ഹിന്ദിയും തമിഴും സംസാരിക്കുന്നു.

ഉപ്പള റയിൽവേ സ്റ്റേഷൻ, കുമ്പള റയിൽവേ സ്റ്റേഷൻ എന്നിവയാണ് സമീപത്തുള്ളത്. മംഗലാപുരം റയിൽവേ സ്റ്റേഷൻ 27 കിലോമീറ്റർ അകലെയാണ്. മംഗലാപുരത്ത് വിമാനത്താവള സൗകര്യവും ഉണ്ട്.



</doc>
<doc id="351626" url="https://ml.wikipedia.org/wiki?curid=351626" title="ഗ്ലൂക്കോസ് മീറ്റർ">
ഗ്ലൂക്കോസ് മീറ്റർ

രക്തത്തിലെ പഞ്ചസാരയുടെ അളവ് കണ്ടെത്താൻ ഉപയോഗിക്കുന്ന വൈദ്യോപകരണമാണ് ഗ്ലുക്കോസ് മീറ്റർ. ഗ്ലൂക്കോമീറ്റർ എന്ന് പരക്കെ പറയാറുണ്ടെങ്കിലും, glucometer എന്നത് Bayer കമ്പനിയുടെ ട്രേഡ് മാർക്ക് നാമമാണ്.
ഇന്ന് പ്രമേഹ രോഗികളിൽ വലിയൊരു വിഭാഗം ആളുകൾ, സ്വയം പരിശോധനയ്ക്കായി വീടുകളിൽ ഉപയോഗിച്ചു വരുന്ന ഉപകരണമാണിത്. പഞ്ചസാരക്കുറവ് (Hypoglycemia) അവസ്ഥകളിലും ഈു ഉപകരണം ധാരാളമായി ആശ്രയിക്കപ്പെട്ട് വരുന്നു. ഉപയോക്ത സൗഹൃദവും, ചെലവ് കുറഞ്ഞതുമായ ഈ പരിശോധന സംവിധാനം പലപ്പോഴും രോഗ ചികൽസയ്ക്ക് നിർണ്ണായകമാവാറുണ്ട്.
വിരൽ തുമ്പിൽ നിന്നോ, കാതിൽ നിന്നോ സൂചികൊണ്ട് ഒന്നോ രണ്ടോ തുള്ളി രക്തം കുത്തിയെടുത്ത് ഒരു രാസ സ്ട്രിപ്പിൽ നിക്ഷേപിച്ച് , ആ സ്ടിപ്പ് ഗ്ലൂക്കോസ് മീറ്ററിൽ വായിച്ചെടുക്കുന്നതാണ് പരിശോധന രീതി.
ലീലാൻഡ്ല് ക്ലാർക്ക് എന്ന അമേരിക്കൻ ശാസ്ത്രജ്ഞനാണ് ആദ്യമായി ഓക്സിജൻ ഇലക്ട്രോഡ് എന്ന ആശയം മുന്നോട്ട് വയ്ക്കുന്നത്.1956ലെ ഒരു പ്രബന്ധത്തിലായിരുന്നു അത്.ഒരു ഓക്സിജൻ ഇലക്ട്രോഡിൽ ഗ്ലുക്കോസ് ഓക്സിഡേസ് എന്ന എൻസൈം പൂശിയ ഒരു ഇലക്ട്രോഡ് ആയിരുന്നു പരിശോധന സംവിധാനം. എത്ര ഗ്ലൂക്കോസുമായി കൂടികലർന്ന ഓക്സിജന്റെ അളവിൽ നിന്നും ഗ്ലൂക്കോസിന്റെ അളവ് കണ്ടെത്തുകയായിരുന്നു
1981ലാണ് ആദ്യത്തെ ഗാർഹികോപയോഗ ഗ്ലൂക്കൊസ് മീറ്ററുകൾ പ്രത്യക്ഷപ്പെടുന്നത്. Bayer കമ്പനിയുടെ glucometer, Roche യുടെ Accu chek meter ഉം വിപണിയിൽ വലിയ മുന്നേറ്റം നടത്തിയതിനാൽ ഈ രണ്ട് പേരുകളും ഇന്നും ഗ്ലൂക്കോസ് മീറ്ററിനു പര്യായങ്ങളായി ഉപയോഗിക്കപ്പെട്ടു വരുന്നു.

മീറ്ററുകൾ ഇല്ലാത്ത സ്ടിപ്പ് സംവിധാനവും നിലവിൽ ഉണ്ട്. ഇതിൽ സ്ടിപ്പിന്റെ നിറവ്യത്യാസത്തിന്റെ തോത്ത് അനുസരിച്ച് ഗ്ലൂക്കോസ് നില നിശ്ചയിക്കപ്പെടുന്നു. ഈ സംവിധാനം കൃത്യത/ സൂക്ഷമത കുറഞ്ഞതാണെന്ന് ഒരു വിഭാഗം കരുതുമ്പോൾ ചികിൽസാസംബന്ധമായി, ഈ കൃത്യത മാത്രമേ ആവശ്യമുള്ളൂ എന്ന് ഇതിന്റെ പ്രചാരകർ വിശ്വസിക്കുന്നു.ചെലവ് ഏറെ കുറയും എന്നതാണ് മീറ്റർമുക്ത രീതിയുടെ പ്രധാന ആകർഷണം,
ത്വക്കിനു മുറിവേൽപ്പിക്കാതെയും, രക്തം ചിന്താതെയും ഗ്ലൂക്കോസ് നില അളക്കുന്ന ഉപകരണത്തിനായുള്ള തിരച്ചിൽ ഇപ്പോഴും തുടരുകയാണ്.
വൈദ്യുത ഫീൽഡുകളുടെ സഹായത്തോടെ ശരീര ദ്രവങ്ങൾ ആവാഹിച്ച് ഗ്ഗ്ലൂക്കോസ് അളക്കുക എന്നതാണ് ഒരു ആശയം.എന്നാൽ രക്തത്തിൽ വിയർപ്പ് കലരുന്നതടക്കം പല പോരായ്മകളും ഉളത്തിനാൽ സ്വീകാര്യമായ ഒരു ഉപകരണം ഇപ്പോഴും ലഭ്യമല്ല.
ഇൻഫ്രാറെഡ് രശ്മികൾ ഉപയോഗിച്ചുള്ള സ്പെക്ട്രോസ്ക്കൊപ്പിയാണ് മറ്റൊരു പരീക്ഷണ മേഖല. എന്നാൽ അവ അളന്നത് കോശാന്തര ഗ്ലൂക്കോസാണ് (tissue glucose) ബ്ലഡ് ഗ്ലൂക്കോസ് അല്ല എന്നതായിരുന്നു ന്യൂനത. ഭാവി ഗ്ലൂക്കോസ് മീറ്ററുകൾ രക്തരഹിതവും, ക്ഷതരഹിതവും ആയിരിക്കുമെന്ന പ്രതീക്ഷ ഇപ്പഴും ഈ രംഗത്ത് വെച്ച് പുലർത്തപ്പെടുന്നുണ്ട്.
അനേകം ആഴ്ചകളിലെ പരിശോധനാഫലകൾ (സമയം അടക്കം) സൂക്ഷിക്കുവാനും കമ്പ്യൂട്ടറിലേക്കൊ മെഡിക്കൽ സോഫ്റ്റ് വെയറിലേക്കൊ പകർതാനും ഉതുകുന്ന സംവിധാനങ്ങളുള്ള ഗ്ലൂക്കോസ് മീറ്ററുകൾ ഇന്ന് ലഭ്യമാണ്. 
ഗ്ലൂക്കോ ഫോണുകളാണ് മറ്റൊരു നവീന ഉപകരണം, മൊബൈൽ ഫോണിന്റെ പിന്നിൽ ഘടിപ്പിച്ച ഗ്ലൂക്കോസ് മീറ്ററിൽ രക്തം പരിശോധിച്ച ഫലങ്ങൾ ഫോണീൽ സൂക്ഷിക്കുവാനും ആശുപത്രീ, ഡോക്ടർ, വെബ്സൈറ്റ് എന്നിവയിലേക്ക് ഉടനടി അയച്ച് കൊടുക്കുവാനും ഇവ സജ്ജീകരിച്ചിട്ടുണ്ട്.


</doc>
<doc id="351628" url="https://ml.wikipedia.org/wiki?curid=351628" title="കോത്തല">
കോത്തല

കേരളത്തിലെ കോട്ടയം ജില്ലയിൽ നിന്ന് 21 കിലോമീറ്റർ കിഴക്കായിട്ടും പാമ്പാടിയിൽ നിന്ന് 3 കിലോമീറ്റർ അകലെയാണ് കോത്തല സ്ഥിതിചെയ്യുന്നത്. കോത്തല ഗ്രാമത്തിലൂടെ ദേശീയപാത 220 കടന്നു പോകുന്നു. കോത്തല ഗ്രാമത്തിന്റെ മധ്യത്തിൽ എളങ്കാവ് ദേവി ക്ഷേത്രം സ്ഥിതി ചെയ്യുന്നു. കവി വിദ്വാൻ വി.ടി. ഐപ് ഇവിടെയാണ് ജനിച്ചത്.
പശുക്കളുടെ ഭൂമി എന്നർത്ഥം വരുന്ന ഗോസ്തലം എന്ന വാക്കിൽ നിന്നാണ് കോത്തല എന്ന പേര് ഉത്ഭവിച്ചത്. ഗ്രാമം കൂരോപാട പഞ്ചായത്ത് അതിർത്തികളിലും പമ്പാഡി പഞ്ചായത്തിന്റെ കിഴക്ക് ഭാഗങ്ങളിലും ആയി കോത്തല പഞ്ചായത്ത് വ്യാപിച്ചുകിടക്കുന്നു. കോത്തലയിലെ പ്രശസ്ത കുടുംബമാണ് വെള്ളക്കല്ലുങ്കൽ. അവരുടെ കുടുംബ ക്ഷേത്രമാണ് ഗന്ധർവസ്വാമി ക്ഷേത്രം.


</doc>
<doc id="351629" url="https://ml.wikipedia.org/wiki?curid=351629" title="ഭക്ഷ്യ കാർഷിക സംഘടന">
ഭക്ഷ്യ കാർഷിക സംഘടന

ഐക്യരാഷ്ട്രസഭയുടെ 17 പ്രത്യേക ഏജൻസികളിൽ ഒന്നാണ് ഭക്ഷ്യ കാർഷിക സംഘടന ( Food and Agriculture Organization) അഥവാ എഫ്.എ.ഒ. (FAO). പട്ടിണി ഇല്ലാതാക്കുവാൻ വേണ്ടി അന്താരാഷ്ട്രതലത്തിലുള്ള ശ്രമങ്ങൾക്ക് നേതൃത്വം വഹിക്കുന്ന പ്രധാന സംഘടനയാണിത്. വികസിതരാജ്യങ്ങളിലും വികസ്വരരാജ്യങ്ങളിലും എഫ്.എ.ഒ.യുടെ സേവനങ്ങൾ ലഭ്യമാണ്. 

നിലവിൽ 194 അംഗരാജ്യങ്ങളും, 1 അംഗസംഘടമയും, 2 സഹഅംഗങ്ങളും ചേർന്ന് 197 അംഗങ്ങളാണ് ആകെയുള്ളത്. 



</doc>
<doc id="351631" url="https://ml.wikipedia.org/wiki?curid=351631" title="ഷാക്ടൂലിക്, അലാസ്ക">
ഷാക്ടൂലിക്, അലാസ്ക

ഷാക്ടൂല്ക്, നോം സെൻസസ് ഏരിയായിലുള്ള അലാസ്ക സംസ്ഥാനത്തെ ഒരു പട്ടണമാകുന്നു. 2010 ൽ നടന്ന യു.എസ്. സെൻസസിൽ പട്ടണത്തിലെ ജനസംഖ്യ 251 ആയിരുന്നു. ആഗോളതാപനവും മണ്ണൊലിപ്പും ഷാക്ടൂലിക് പട്ടണത്തിന്റെ നിലനില്പിനു ഭീക്ഷണിയായിട്ടുണ്ട്. ഇവടുത്തെ വാസക്കാരെ രണ്ടുതവണ മാറ്റിപ്പാർപ്പിക്കേണ്ടി വന്നിട്ടുണ്ട്. 

ഷാക്ടൂലിക് പട്ടണത്തിന്റെ അക്ഷാംശ രേഖാംശങ്ങൾ 64°21′20″N 161°11′29″W ആണ്. ഐക്യനാടുകളുടെ സെൻസസ് ബ്യൂറോ തയ്യാറാക്കിയ കണക്കുകളനുസരിച്ച് പട്ടണത്തിന്റ വിസ്തൃതി 1.1 സ്ക്വയർ മൈലാണ്.


</doc>
<doc id="351635" url="https://ml.wikipedia.org/wiki?curid=351635" title="വിഴുതി">
വിഴുതി

കപ്പാരേസീ സസ്യകുടുംബത്തിലെ ഒരു കുറ്റിച്ചെടിയാണ് കാട്ടകത്തി അഥവാ വിഴുതി. . തെക്കേഷ്യൻ തദ്ദേശവാസിയാണ്. ആവാസവ്യവസ്ഥയുടെ നഷ്ടത്താൽ ഭീഷണി നേരിടുന്നുണ്ട്. വിഴുതി എന്നു തമിഴിലും അറിയപ്പെടുന്ന ഈ ചെടി 2000 വർഷത്തോളമായി സിദ്ധ ഔഷധങ്ങളിൽ ഉപയോഗിച്ചുപോരുന്നു. കരീര വെളുമ്പൻ, ചോരത്തുഞ്ചൻ, ചെഞ്ചോരത്തുഞ്ചൻ, ചെറുചോരത്തുഞ്ചൻ, വെള്ളിവരയൻ ശലഭം, വെള്ളിലത്തോഴി, നാട്ടുപാത്ത എന്നീ ശലഭ-ലാർവകളുടെ ഭക്ഷണസസ്യമാണ് ഇത്.



</doc>
<doc id="351636" url="https://ml.wikipedia.org/wiki?curid=351636" title="ഗുസ്താവസ്, അലാസ്ക">
ഗുസ്താവസ്, അലാസ്ക

ഗുസ്താവസ്, ഹൂനാ-അൻഗൂൺ സെൻസസ് മേഖലയിലുൾപ്പെട്ട് യു.എസ്. സംസ്ഥാനമായ അലാസ്കയിലെ ഒരു പട്ടണമാകുന്നു. ജനസംഖ്യ 2000 ലെ സെൻസസിൻ പ്രകാരം 442 ആണ്. ഇതൊരു സെക്കന്റ് ക്ലാസ് പട്ടണമാകുന്നു.

ഗുസ്താവസിന്റെ അക്ഷാംശ രേഖാംശങ്ങൾ (58.416327, -135.745549).ആണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ വിസ്തൃതി 38 സ്ക്വയർ മൈലാണ്. സാൽമൺ നദി ഗുസ്താവസ് പട്ടണത്തെ രണ്ടായി പകുത്തുകൊണ്ട് ഒഴുകുന്നു. നദിക്കു കുറുകെ പട്ടണത്തെ ബന്ധിപ്പിച്ചു കൊണ്ട് പാലവും ടാർ റോഡുമുണ്ട്. ഈ റോഡ് ഗ്ലേസിയർ ബേ ദേശീയ പാർക്കിനു സമീപത്തു വരെയുണ്ട്. നദിയിൽ നിന്ന് കോഹോ സാൽമൺ, ഡോളി വാർഡൻ തുടങ്ങിയ ഇനം മീനുകളെ സാധാരണയായി പിടിക്കാറുണ്ട്. 

മാരിടൈം സബ് ആർട്ടിക് കാലാവസ്ഥയാണിവിടെ. അന്തരീക്ഷം ഈർപ്പമുള്ളതാണ്.


</doc>
<doc id="351643" url="https://ml.wikipedia.org/wiki?curid=351643" title="കപ്പാരേസീ">
കപ്പാരേസീ

കാപ്പർ കുടുംബം എന്ന അറിയപ്പെടുന്ന ഒരു സസ്യകുടുംബമാണ് കപ്പാരേസീ (Capparaceae) (അഥവാ Capparidaceae). ബ്രസിക്കെൽസ്(Brassicales) എന്ന നിരയിലാണ് ഇവയെ ഉൾപ്പെടുത്തിയിരിക്കുന്നത്.  ഇപ്പോൾ ഈ കുടുംബത്തിൽ 33 ജനുസുകളിലായി ഏതാാണ്ട് 700 സ്പീഷിസ് ചെടികളുണ്ട്. അവയിൽ 150 സ്പീഷിസുകൾ ഉള്ള കപ്പാരിസ് (Capparis), മീറുവ (Maerua), (ഏതാണ്ട് 100 സ്പീഷിസുകൾ), ബോസ്സിയ (Boscia) (37 സ്പീഷിസുകൾ), കഡാബ(Cadaba) (30 സ്പീഷിസുകൾ) എന്നിവ പ്രമുഖമാണ്.





</doc>
<doc id="351646" url="https://ml.wikipedia.org/wiki?curid=351646" title="ചൊറിത്തവളകൾ">
ചൊറിത്തവളകൾ

ബുഫോനിഡേ (Bufonidae) കുടുംബത്തിലെ തവളകൾ അറിയപ്പെടുന്നത് ചൊറിത്തവളകൾ (true toad) എന്നാണ്.  ഈ തവളകുടുംബത്തിൽ 35 ജനുസുകൾ ഉള്ളതിൽ ഏറ്റവും കൂടുതൽ ഉള്ളതും അറിയപ്പെടുന്നതും ബുഫോ (Bufo) എന്ന ജനുസാണ്.

ആസ്ത്രേലിയയിലും അന്റാർട്ടിക്കയിലും ഒഴികെ എല്ലായിടത്തും ഇവയെ കണ്ടുവരുന്നു. വരണ്ട ഇടങ്ങളിലും മഴക്കാടുകളിലും ഇവയെ കാണാം. നെക്ടോഫ്രിനോയ്‌ഡ്‌സ് (Nectophrynoides) എന്ന ജനുസ്സിൽ ഒഴികെ മറ്റെല്ലാ ജനുസിലും  ഇരട്ടയായി ഇടുന്ന മുട്ടകൾ വിരിഞ്ഞ് വാൽമാക്രികൾ ആണ് ഉണ്ടാവുന്നത്. എന്നാൽ നെക്ടോഫ്രിനോയ്‌ഡ്‌സിൽ മുട്ടകൾ നേരെ ചെറിയ തവളകൾ ആയിത്തന്നെ വിരിഞ്ഞുവരുന്നു.

സാധാരണയായി പല്ലില്ലാത്ത ഇവയ്ക്ക് ദേഹമാകെ അരിമ്പാറകൾ പോലെ ഉള്ള രൂപമാണ്. ഇവയുടേ തലയ്ക്കുപിന്നിലായി ഒരു ജോടി പാരറ്റോയ്‌ഡ് ഗ്രന്ഥികൾ ഉണ്ട്, ശല്യപ്പെടുത്തിയാൽ അവയിൽ നിന്നും ഒരു ആൽക്കലോയ്‌ഡ് വിഷം പുറത്തുവരുന്നു. ഇവയിൽ പലമാതിരി വിഷം അടങ്ങിയിട്ടുണ്ട്. ഇവയ്ക്ക് പൊതുവേ ബുഫോടോക്ഷിൻ (Bufotoxin) എന്ന് അറിയപ്പെടുന്നു. ചില തവളകൾക്കു വിഷം കൂടുതലാണ്. 

ബിഡ്ഡേഴ്സ് ഓർഗൻ എന്ന ഒരു അവയവം ഈ തവളകൾക്ക് ഉണ്ട്. ചില അവസരങ്ങളിൽ ഇവ അണ്ഡാശയമായി മാറി ചുരുക്കത്തിൽ ആൺതവളകൾ പെൺതവളകൾ ആയി മാറാറുണ്ട്.

37 ജനുസുകളിലായി ഏതാണ്ട് 500 സ്പീഷിസ് ചൊറിത്തവളകൾ ഉണ്ട്.


</doc>
<doc id="351649" url="https://ml.wikipedia.org/wiki?curid=351649" title="കോയുക്, അലാസ്ക">
കോയുക്, അലാസ്ക

കോയുക്, നോം സെൻസസ് മേഖലയിലുള്ള അലാസ്ക സംസ്ഥാനത്തെ ഒരു ചെറുപട്ടണമാണ്. ജനസംഖ്യ 2010 ലെ സെൻസസ് പ്രകാരം 330. 

കോയുക് നദിയുടെ വടക്കേ തീരത്തു്, നദി നോർട്ടൺ ഉൾക്കടലിലേയ്ക്കു പതിക്കുന്ന ഭാഗത്തായിട്ടാണ് പട്ടണത്തിന്റെ സ്ഥാനം. പട്ടണത്തിന്റെ അക്ഷാംശ രേഖാംശങ്ങൾ ആണ്. യുണൈറ്റഡ് സ്റ്ററ്റ്സ് സെൻസസ് ബ്യൂറോയുടെ കണക്കുകൾ പ്രകാരം പട്ടണത്തിന്റെ ആകെ വിസ്തൃതി ആണ്.


</doc>
<doc id="351653" url="https://ml.wikipedia.org/wiki?curid=351653" title="വിയർ നദി">
വിയർ നദി

വടക്കുകിഴക്കൻ ഇംഗ്ലണ്ടിലെ പ്രധാനപ്പെട്ട നദികളിലൊന്നാണ് വിയർ നദി (ഉച്ചാരണം: WEER). പെനെനിസ് പർവ്വതനിരകളിൽ നിന്നുമുൽഭവിച്ച് ദർഹാം പ്രവിശ്യയിലൂടെ കിഴക്കോട്ട് ഒഴുകുന്ന വിയർ നദി സന്റർലാന്റ് തുറമുഖത്തിനടുത്തുവെച്ച് വടക്കൻ കടലിൽ പതിക്കുന്നു.. 97 കിലോമീറ്ററാണ് വിയർ നദിയുടെ നീളം. ദർഹാം, സ്റ്റാൻഹോപ്പ്, ചെൽസർ -ലെ -സ്ട്രീറ്റ്, സന്റ്ർലാന്റ് തുടങ്ങിയ പട്ടണങ്ങൾ വിയർ നദിയുടെ കരയിലായാണ് സ്ഥിതി ചെയ്യുന്നത്


</doc>
<doc id="351654" url="https://ml.wikipedia.org/wiki?curid=351654" title="ഡെൽറ്റ ജംഗ്ഷൻ, അലാസ്ക">
ഡെൽറ്റ ജംഗ്ഷൻ, അലാസ്ക

തെക്കു കിഴക്കേ ഫെയർബാങ്ക് സെൻസസ് മേഖലയിലുള്ള അലാസ്ക സംസ്ഥാനത്തെ ഒരു പട്ടണമാണ് ഡെൽറ്റ ജംഗ്ഷൻ. 2010 ലെ ജനസംഖ്യാ കണക്കെടുപ്പു പ്രകാരം പട്ടണത്തിൽ വസിക്കുന്ന ജനങ്ങളുടെ എണ്ണം 974 ആണ്. ഡെൽറ്റാ നദി തനാന നദിയുമായി സംഗമിക്കുന്നിടത്തു നിന്ന് ഒരൽപ്പം തെക്കായിട്ടാണ് പട്ടണം സ്ഥിതി ചെയ്യുന്നത്. നദീമുഖത്തലെ അതിവിശാലമായ തുരുത്താണിവിടം. ഫെയർബാങ്കിനു 160 കിലോമീറ്റർ തെക്കുഭാഗത്താണ് ഡെൽറ്റ ജംഗ്ഷൻ. ഇവിടുത്തെ നിവാസികൾ തനാന അത്തബാസ്കന്സ് വര്ഗ്ഗക്കാരാണ്.

ഡെൽറ്റാ ജംഗ്ഷന്റെ അക്ഷാംശ രേഖാംശങ്ങൾ 64°2′52″N 145°43′7″W ആണ്.


</doc>
<doc id="351657" url="https://ml.wikipedia.org/wiki?curid=351657" title="ക്ലൂത്ത നദി">
ക്ലൂത്ത നദി

ന്യൂസിലൻഡിലെ ദക്ഷിണദ്വീപിലെ ഏറ്റവും വലിയ നദിയും വൈകാതോ നദി കഴിഞ്ഞാൽ രാജ്യത്തെ രണ്ടാമത് ഏറ്റവും നീളമേറിയ നദിയുമാണ് ക്ലൂത്ത. ദക്ഷിണ ആൽപ്സ് പർവതനിരകളിലെ വനാക തടാകത്തിലാണ് ക്ലൂത്ത നദിയുടെ ഉത്ഭവം. ഉത്ഭവസ്ഥാനത്തുനിന്നും തെക്കുകിഴക്കൻ ദിശയിലേക്ക് ഒഴുകുന്ന ക്ലൂത്ത നദി ഒട്ടാഗോ സമതലത്തിലൂടെ കടന്നുപോകുന്നു. ഡുനെഡിൻ നഗരത്തിന് 75 കിലോമീറ്റർ തെക്ക്പടിഞ്ഞാറ് മാറി ശാന്തസമുദ്രത്തിലാണ് ക്ലൂത്ത നദി പതിക്കുന്നത്. 338 കിലോമീറ്റർ ആണ് ഈ നദിയുടെ ആകെ നീളം. രാജ്യത്തെ ഏറ്റവും വലിയ നദികളിലൊന്നായ ക്ലൂത്തയിലൂടെ 614 ക്യുബിക് മീറ്റർ വെള്ളമാണ് പ്രതിനിമിഷം ക്ലൂത്ത നദിയിലൂടെ ഒഴുകിയെത്തുന്നത് . ഒട്ടാഗോ സമതലത്തിലെ കാർഷികാവശ്യങ്ങൾക്കായുള്ള ജലം പ്രദാനം ചെയ്യുന്നത് ക്ലൂത്ത നദിയാണ്. ക്ലൂത്ത നദിയിലെ ജലനിരപ്പ് ഒട്ടാഗോ സമതലത്തിൽ വെള്ളപ്പൊക്കത്തിന് മിക്കപ്പോഴും കാരണമാകാറുണ്ട്. ക്ലൈഡ് അണക്കെട്ട്, റോക്സ്ബർഗ് അണക്കെട്ട് എന്നീ വലിയ ജലസംഭരണികളും ഒട്ടേറെ ചെറു അണക്കെട്ടുകളും ക്ലൂത്ത നദിയിൽ സ്ഥിതി ചെയ്യുന്നു



</doc>
<doc id="351659" url="https://ml.wikipedia.org/wiki?curid=351659" title="ഹീലിയോട്രോപ്പിസം">
ഹീലിയോട്രോപ്പിസം

ഹീലിയോട്രോപ്പിസം എന്നാൽ സൂര്യന്റെ ദിശയോട് പ്രതികരിച്ച് സസ്യങ്ങളുടെ ശരീരഭാഗം ചലിക്കുന്നതാണ്. സസ്യത്തിന്റെ ഇലയോ പൂവോ ഇങ്ങനെ ചലിക്കാം. പ്രാചീന ഗ്രീക്കുകാർ സൂര്യന്റെ നേരെ ചില സസ്യങ്ങൽ ചലിക്കുന്നതായി മനസ്സിലാക്കിയിരുന്നു. 


</doc>
<doc id="351661" url="https://ml.wikipedia.org/wiki?curid=351661" title="ന്യൂളാട്ടോ, അലാസ്ക">
ന്യൂളാട്ടോ, അലാസ്ക

ന്യൂളാട്ടോ പട്ടണം യൂക്കോൺ-കോയുകുക്ക് സെന്‌‌‌‌‌സസ് മേഖലയിലുള്പ്പെട്ട അലാസ്ക സംസ്ഥാനത്തെ പട്ടണമാണ്. 2000 ലെ സെന്‌സസ് പ്രകാരം ജനസംഖ്യ 336 ആണ്. 

ന്യൂളാട്ടോയുടെ അക്ഷാംശ രേഖാംശങ്ങള് ആണ്. 

ന്യൂളാട്ടോ, യൂക്കോണ് നദിയുടെ പടിഞ്ഞാറേ കരയിൽ, ഗലേനായ്ക്ക് പടിഞ്ഞാറായി ന്യൂളാട്ടോ കുന്നുകളില് സ്ഥിതി ചെയ്യുന്നു.


</doc>
<doc id="351662" url="https://ml.wikipedia.org/wiki?curid=351662" title="ലീന മർദ്ദം">
ലീന മർദ്ദം

ലീന മർദ്ദം എന്നാൽ ജലം എന്ന ലായകം ഒരു നേർത്ത സ്തരത്തിൽക്കൂടി കുറഞ്ഞ മർദ്ദമുള്ള ഫേനത്തിനു പുറത്തുനിന്നും കൂടിയ ലീനമർദ്ദമുള്ള കോശത്തിന്റെ ഫേനത്തിനകത്തേയ്ക്ക് ഒഴുകുന്നതാണ്. 

ലീനമർദ്ദം ഒരു സസ്യത്തിന്റെയോ ബാക്ടീരിയായുടെയോ ഫംഗസിന്റെയോ കോശസ്തരത്തിനു നേർക്ക് പ്ലാസ്മാസ്തരത്തെ തള്ളുന്നു. ആരോഗ്യസ്ഥിതിയിലുള്ള സസ്യകോശങ്ങൾ വീർത്തിരിക്കും. സസ്യങ്ങളുടെ ഈ ദൃഢതയ്ക്കു കാരണം ലീനമർദ്ദമാണ്. എന്നാൽ ജന്തുകോശങ്ങളിൽ സസ്യകോശങ്ങളിൽനിന്നും ഭിന്നമായി, ലീനമർദ്ദം എന്ന പ്രതിഭാസം കാണുന്നില്ല; കാരണം ജന്തുകോശങ്ങൾക്ക് ജലം ഉള്ളിലേയ്ക്കു പ്രവഹിക്കുമ്പോൾ അവ നിറഞ്ഞ് പൊട്ടിപ്പോകാതിരിക്കാനുള്ള ഒരു കോശഭിത്തിയില്ല. ആയതിനാൽ ഉള്ളിൽ നിറയുന്ന ജലത്തെ ഒന്നുകിൽ, നിരന്തരം ഒരു സങ്കോച ഫേനം (contractile vacuole) ഉപയോഗിച്ച് പമ്പുചെയ്ത് പുറത്തുകളയേണ്ടിയിരിക്കുന്നു. അല്ലെങ്കിൽ ഒസ്മോട്ടിക് മർദ്ദമില്ലാത്ത ഒരു ഐസോടോണിക്ക് ലായനിയിൽ നിരന്തരം കഴിയേണ്ടിയിരിക്കുന്നു. 



</doc>
<doc id="351664" url="https://ml.wikipedia.org/wiki?curid=351664" title="ഫേനം">
ഫേനം

എല്ലാ സസ്യങ്ങളുടെയും ഫംഗസുകളുടെയും ചില പ്രോട്ടിസ്റ്റുകളുടെയും ജന്തുക്കളുടെയും ബാക്ടീരിയാകളുടെയും കോശങ്ങളിൽ കാണപ്പെടുന്ന സ്തരത്താൽ പൊതിഞ്ഞ കോശാംഗമാണ് ഫേനം. ഫേനങ്ങളിൽ കാർബണികമോ അകാർബണികമോ ആയ പദാർഥങ്ങൾ ജലത്തിൽ ലയിച്ച രീതിയിൽ കാണപ്പെടുന്നു. ചില ഫേനങ്ങളിൽ അപൂർവ്വമായി, ഖരരൂപത്തിലുള്ള പദാർത്ഥങ്ങൾ കാണാം. സഞ്ചികൾ പോലെയുള്ള വെസിക്കിളുകൽ കൂടിച്ചേർന്നാണ് ഫേനങ്ങൾ ഉണ്ടായിരിക്കുന്നത്.(Vacuole)(). 

ഏതു കോശത്തിലാണു സ്ഥിതിചെയ്യുന്നത് എന്നതനുസരിച്ച് ഇവയുടെ പ്രവർത്തനവും പ്രാധാന്യവും വ്യത്യസ്തമായിരിക്കും. സസ്യങ്ങളിലും ഫംഗസിലും ചില പ്രോടിസ്റ്റുകളിലും കൂടുതൽ പ്രാധാന്യത്തോടെ നിലനിൽക്കുമ്പോൾ, ജന്തുക്കളിലും ബാക്ടീരിയങ്ങളിലും തുലോം പ്രാധാന്യം കുറഞ്ഞവയാണ് ഫേനങ്ങൾ. പൊതുവേ, ഫേനങ്ങളുടെ ധർമ്മങ്ങൾ താഴെപ്പറയുന്നു:


</doc>
<doc id="351667" url="https://ml.wikipedia.org/wiki?curid=351667" title="ഫോർക്ക് നാക്കൻ തവളകൾ">
ഫോർക്ക് നാക്കൻ തവളകൾ

ഏഷ്യയിലെയും ആഫ്രിക്കയിലെയും മധ്യരേഖാ-അർദ്ധമധ്യരേഖാപ്രദേശങ്ങളിൽ കാണപ്പെടുന്ന ഒരു തവളകുടുംബമാണ് ഫോർക്ക് നാക്കൻ തവളകൾ (Dicroglossidae)  ഇവയിലെ മിക്ക ജനുസുകളെയും സ്പീഷിസുകളെയും ഏഷ്യയിൽ ആണ് കണ്ടുവരുന്നത്.

നേരത്തെ റാനിഡേ കുടുംബത്തിൽ ഉൾപ്പെടുത്തിയിരുന്ന ഇവയിലെ അംഗങ്ങൾ ഇപ്പോൾ വ്യക്തമായിത്തന്നെ പുതിയ കുടുംബത്തിൽ ആണ് ഉള്ളത്.

രണ്ടു ഉപകുടുംബങ്ങളിലായി 13-15 ജനുസുകളിൽ 186 -ഓളം സ്പീഷിസുകൾ പെടുത്തിയിരിക്കുന്നു.



</doc>
<doc id="351670" url="https://ml.wikipedia.org/wiki?curid=351670" title="ഇൻഡിറാണ">
ഇൻഡിറാണ

റാണിക്സിഡേ (Ranixalidae) തവളകുടുംബത്തിലെ ഏകജനുസാണ് ഇൻഡിറാണ (Indirana). ഈ തവളകൾ പശ്ചിമഘട്ടതദ്ദേശവാസികൾ ആണ്. പൊതുവേ ഇന്ത്യൻ തവളകൾ എന്ന് അറിയപ്പെടുന്നു.

മറ്റെല്ലാ തവളകളിൽ നിന്നും വിട്ടുമാറി 5 കോടി വർഷങ്ങൾക്കുമുൻപ് വിട്ടുമാറി വന്നവയാണ് ഇവ. "ഇൻഡിറാണ ഗുണ്ഡിയ"യെ അതിനാൽത്തന്നെ "പരിണാമത്തിന്റെ വ്യത്യസ്തമായ 100 ഭീഷണിയുള്ള ഉഭയജീവികളിൽ" പെടുത്തിയിരിക്കുന്നു.

ചെറിയ മെലിഞ്ഞശരീരത്തോടുകൂടിയ തവളകളാണ് ഇവ. അരുവികളുടെ തീരത്തുയ്ം വീണുകിടക്കുന്ന ഇലകളുടെ അടിയിലും ഇവയെ കണ്ടുവരുന്നു. ഭീഷണിയിൽ നിന്നും രക്ഷനേടാൻ ഉതകുന്ന അവയവങ്ങളും വാലും വാൽമാക്രിക്ക് ഉണ്ട്.
ഇൻഡിറാണ എന്ന ഏകജനുസ് ഉള്ള റാണിക്സാലിഡേ എന്ന കുടുംബം ഇന്ന് നല്ല അംഗീകാരം നേടിയ വർഗ്ഗീകരണമാണെങ്കിലും. നേരത്തെ അങ്ങനെയായിരുന്നില്ല. "നിക്ടിബട്രാക്കസിലും" പെട്രോപെഡിറ്റിഡേ(Petropedetidae)യിലും ഇവയെ പെടുത്തിയിരുന്നു. Darrel R. Frost "et al." (2006).

ഇപ്പോഴും ഇവയിൽ പുതിയസ്പീഷിസുകളെ കണ്ടുപിടിക്കുന്നുണ്ട്. ഗോവയിലെ നേത്രവാലി വന്യജീവി ഉദ്യാനത്തിൽ "Indirana salelkari"  -യെ 2015 ജൂലൈയിൽ കണ്ടെത്തി. ഈ ജനുസിലെ സ്പീഷിസുകൾ:


</doc>
<doc id="351675" url="https://ml.wikipedia.org/wiki?curid=351675" title="ടൈപ് സ്പീഷിസ്">
ടൈപ് സ്പീഷിസ്

ജീവശാസ്ത്ര വർഗ്ഗീകരണത്തിൽ, പ്രത്യേകിച്ചും ജന്തുശാസ്ത്രത്തിൽ, ഒരു ജനുസിനെ നിർവചിക്കുന്ന സ്പീഷിസാണ് ടൈപ്പ് സ്പീഷിസ് (Type species). 


</doc>
<doc id="351676" url="https://ml.wikipedia.org/wiki?curid=351676" title="റെയ്‌മണ്ട് ലോറന്റ്">
റെയ്‌മണ്ട് ലോറന്റ്

ബെൽജിയംകാരനായ ഒരു ഉഭയജീവിഗവേഷകനായിരുന്നു റെയ്‌മണ്ട് ഫെർഡിനാന്റ് ലൂയി ഫിലിപ് ലോറന്റ് (Raymond Ferdinand Louis-Philippe Laurent). (16 മെയ് 1917 – 3 ഫെബ്രുവരി 2005). ആഫ്രിക്കയിലെയും തെക്കേഅമേരിക്കയിലെയും ഉഭയജീവികളെപ്പറ്റിയായിരുന്നു അദ്ദേഹം ഗവേഷണം നടത്തിയിരുന്നത്. 200 -ലേറെ ഗവേഷണപ്രബന്ധങ്ങളും ഗ്രന്ഥങ്ങളും അദ്ദേഹത്തിന്റേതായിട്ടുണ്ട്. അദ്ദേഹത്തിനോടുള്ള ബഹുമാനാർത്ഥമായി പല സ്പീഷിസുകൾക്കും ലോറന്റിന്റെ പേരുകളും നൽകിയിട്ടുണ്ട്.


</doc>
<doc id="351680" url="https://ml.wikipedia.org/wiki?curid=351680" title="കളക്കാട് രാത്തവള">
കളക്കാട് രാത്തവള

പശ്ചിമഘട്ടതദ്ദേശവാസിയായ ഒരു തവളയാണ് കളക്കാട് രാത്തവള അഥവാ Kalakad Night Frog. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ ഭീഷണി നേരിടുന്ന ജീവികൾ എന്നാണ്. ആവാസവ്യവസ്ഥയുടെ നാശത്താൽ വംശനാശഭീഷണിയിൽ ആണ്.


</doc>
<doc id="351687" url="https://ml.wikipedia.org/wiki?curid=351687" title="മാർഗരറ്റ് റീഡ് ബ്രൗൺ">
മാർഗരറ്റ് റീഡ് ബ്രൗൺ

ദക്ഷിണേന്ത്യയിലെ അപൂർവപുഷ്പങ്ങളെയും സസ്യങ്ങളെയും എണ്ണച്ചായത്തിൽ വരച്ചുപകർത്തിയ ഒരു കലാകാരിയായിരുന്നു മാർഗരറ്റ് റീഡ് ബ്രൗൺ (മാർഗരറ്റ് മേരി ഇൻവിരാരിറ്റി) ബ്രിട്ടീഷ് ഇന്ത്യൻ ആർമിയുടെ മേജർ ജനറലായിരുന്ന ജോൺ റീഡ് ബ്രൗൺ ആയിരുന്നു ഭർത്താവ്.
1864-ൽ മാർഗരറ്റ് കുടുംബവും ലണ്ടനിലേക്കു മടങ്ങിയപ്പോൾ അതുവരെ ചിത്രീകരിച്ച എല്ലാ പെയിന്റിങ്ങുകളും കൂടെക്കൊണ്ടുപോയെങ്കിലും സൂക്ഷിച്ചിരുന്ന ചിത്രങ്ങളെല്ലാം തന്നെ പ്രസിദ്ധീകരണത്തിനു പിന്നീട് നൽകുകയായിരുന്നു.

ദക്ഷിണേന്ത്യയിലെ കാടുകളിൽനിന്ന് അവർ വരച്ചുപകർത്തിയ 117-ഓളം വ്യത്യസ്ത ഇനം പൂക്കളുടെ ചിത്രങ്ങൾ "ഫ്ലവേഴ്സ് ഓഫ് സതേൺ ആൻഡ് വെസ്റ്റേൺ ഇന്ത്യ, പെയിന്റഡ് ബൈ മാർഗരറ്റ് റീഡ് ബ്രൗൺ" (1816-1868)എന്ന പേരിൽ സമാഹരിച്ച് പ്രസിദ്ധീകരിക്കപ്പെട്ടിട്ടുണ്ട്.കണ്ണാന്തളി, നീലക്കുറിഞ്ഞി, നാഗകേസരം, നാഗകാര, മലപ്പരുത്തി, ഇടംപിരിവലംപിരി, ചുവന്ന ആമ്പൽ, കാട്ടുപൂവരശ്, കാട്ടുനാരകം, ചെമ്പരത്തി, കാട്ടുറോസ്, കാട്ടുപുകയില, കാട്ടുചേന, കാട്ടുകഴഞ്ചി, മണിമരുത്, നായ്ക്കുരണ, രാജമല്ലി, മനോരഞ്ജിനി, വെള്ളില, ഇത്തിക്കണ്ണി, ചുവന്ന മന്ദാരം, കാക്കപൂവ് തുടങ്ങി അനേകം പൂക്കളൂടെ ചിത്രീകരണം അവർ നിർവ്വഹിച്ചിട്ടുണ്ട്


</doc>
<doc id="351689" url="https://ml.wikipedia.org/wiki?curid=351689" title="ജിബിൻ ജോർജ് സെബാസ്റ്റ്യൻ">
ജിബിൻ ജോർജ് സെബാസ്റ്റ്യൻ

ജിബിൻ ജോർജ് സെബാസ്റ്റ്യൻ ( Jibin George Sebastian ), കൊച്ചിയിൽ നിന്നുള്ള ഒരു സംഗീത സംവിധായകനും ഒരു സംരംഭകനുമാണ് . 2013 ൽ അദ്ദേഹം സംഗീതസംവിധാനം നിർവ്വഹിച്ച ഗാനമായ "വാ വാ ജയിക്കലാം" ഓൾ ഇന്ത്യ ഫെയിം മ്യൂസിക് അവാർഡിന് അർഹമായി. ഇന്ത്യയുടെ രാഷ്‌ട്രപതി ആയിരുന്ന എ പി ജെ അബ്ദുൽ കലാം , ബീറ്റ് ഓഫ് ഇന്ത്യൻ യൂത്ത് എന്ന ജിബിന്റെ സംഗീത ആൽബത്തിന് വേണ്ടി ഗാനം എഴുതിയിരുന്നു . ആ ആൽബത്തിന് ലിംക ബുക്ക് ഓഫ് റെക്കോർഡ്‌സ് 2015 ൽ ലഭിയ്ക്കുകയുണ്ടായി. 2017 ആദ്യം പുറത്തിറങ്ങുന്ന ഒരു ഹോളിവുഡ് സിനിമയ്ക്കു വേണ്ടി ഒരു ഗാനത്തിന് സംഗീതം നല്കാനും അദ്ദേഹത്തിന് അവസരം ലഭിച്ചിട്ടുണ്ട്. 


</doc>
<doc id="351690" url="https://ml.wikipedia.org/wiki?curid=351690" title="ജയിംസ് ഗാർഫീൽഡ്">
ജയിംസ് ഗാർഫീൽഡ്

അമേരിക്കൻ ഐക്യനാടുകളുടെ ഇരുപതാമത്തെ പ്രസിഡന്റായിരുന്നു ജയിംസ് ഗാർഫീൽഡ് - James Abram Garfield 


</doc>
<doc id="351691" url="https://ml.wikipedia.org/wiki?curid=351691" title="ക്രിസ്റ്റ്യൻ ഗലാനോ">
ക്രിസ്റ്റ്യൻ ഗലാനോ

ഇറ്റാലിയൻ ഫുട്ബോൾ കളിക്കാരനാണ് ക്രിസ്റ്റ്യൻ ഗലാനോ. (ജ:1 ഏപ്രിൽ 1991) ഇറ്റാലിയൻ ക്ലബ്ബുകളിലെ ബി സീരീസിൽ പെട്ട വിസെൻസെ എന്ന ക്ലബ്ബിനുവേണ്ടി കളിച്ചുവരുന്ന ഗലാനോ ഫുട്ബോൾ ചരിത്രത്തിലാദ്യമായി കളിക്കളത്തിലെ മാന്യതയ്ക്കു നൽകുന്ന ആദ്യ പച്ചക്കാർഡ് നേടുകയുണ്ടായി. ഇറ്റാലിയൻ ലീഗു മത്സരങ്ങളിലാണ് ഇത് ആദ്യമായി ഏർപ്പെടുത്തിയിട്ടുള്ളത്.
മത്സരത്തിനിടെ റഫറി മാർക്കോ മെയ്നാർദി വിസൻസെയ്ക്കനുകൂലമായി കോർണർ കിക്ക് അനുവദിച്ചപ്പോൾ അത് ഗോൾകിക്കാണെന്ന് തിരുത്തിയായിരുന്നു ഗലാനോ മാന്യത തെളിയിച്ചത്.


</doc>
<doc id="351694" url="https://ml.wikipedia.org/wiki?curid=351694" title="പ്രഥമ മനുഷ്യൻ(നോവൽ)">
പ്രഥമ മനുഷ്യൻ(നോവൽ)

അൽബേർ കാമ്യുവിന്റെ മരണത്തിനുശേഷം അദ്ദേഹത്തിന്റെ കൈപ്പെട്ടിയിൽ നിന്നും ലഭിച്ച ആത്മകഥാപരമായ അപൂർണ്ണകൈയെഴുത്തുപ്രതിയാണ് "പ്രഥമ മനുഷ്യൻ".ആൽബേർ കാമ്യു 1960 ജനുവരി 4-നാണ് ഒരു വാഹനാപകടത്തിൽ മരണപ്പെട്ടത്.കാമ്യുവിന്റെ മരണത്തിന് മൂന്ന് ദശകങ്ങൾക്കുശേഷം 1995ലാണ് പ്രഥമമനുഷ്യൻപ്രസിദ്ധീകരിക്കപ്പെട്ടത്.
ഇരുപത്തിയൊമ്പതാം വയസ്സിൽ ഒന്നാം ലോകമഹാ യുദ്ധത്തിൽ (Battle of Marne) ഫ്രാൻസിൽ വച്ച് കൊല്ലപ്പെട്ട തന്റെ പിതാവായ ഹെന്റി കൊര്മെറ്റ്റിയുറെ കുഴിമാടത്തിനു മുന്നിൽ നില്ക്കു ന്ന നാല്പ്പതുകാരനായ മകൻ ഷാക്ക് കൊര്മെറ്റ്റിയുടെ (Jacques) ചിന്തകളിൽ സ്വപിതാവിനോട് ഉള്ള സ്നേഹമല്ല , മറിച്ച് അന്യായമായി കൊലചെയ്യപ്പെട്ട ഒരു കുഞ്ഞിനോടുള്ള അനുകമ്പയായിരുന്നു നിറഞ്ഞു നിന്നിരുന്നത് . കാമുവിന്റെോ ഭാഷയിൽ പറഞ്ഞാൽ ‘അച് ഛനെക്കാളും പ്രായമുള്ള മകൻ’. പിതാവ് കൊല്ലപ്പെടുമ്പോൾ ഷാക്കിന് ഒരുവയസ്സ്.
യുദ്ധമുഖത്തുനിന്നും അയച്ചു കൊടുക്കപ്പെട്ട , ഹെന്റി കൊര്മെയറിയുറെ തലയോട് പിളര്ന്ന വെടിയുണ്ടയും അദ്ദേഹം ഒടുവിൽ ഭാര്യയ്ക്കെഴുതിയ കത്തുകളും അലമാരയിൽ ഒരു ബിസ്കറ്റ് ടിന്നിനകത്ത് പരേതന്റെ ഭാര്യ ലൂസി സുക്ഷിച്ച് വയ്ക്കുന്നു. തലയ്ക്ക് വെടിയേറ്റ് രണ്ടു ദിവസം ആശുപത്രിയിൽ കിടക്കുമ്പോളാണ് ഹെന്റി 
കോര്മെറ്റ്റി ഈ കത്തുകൾ എഴുതിയത് .ഹെന്റി കൊര്മെറ്റ്റിയെ ശുശ്രൂഷിച്ച നേഴ്സ് ലൂസിക്കെഴുതിയ കത്തിൽ ഇപ്രകാരം പറയുന്നു ; “ഇതു തന്നെയാണ് ഭേദം . അദ്ദേഹം ജീവിച്ചിരുന്നെങ്കിൽ കുരുടനോ ഭ്രാന്തനോ ആയിത്തീര്ന്നേനെ...വലിയ ധൈര്യശാലിയായിരുന്നു”.

ഷാക് ജനിച്ചത് അൽജീരിയയിലെ സോള്ഫെരറിനൊ എന്ന ഗ്രാമത്തിലാണ്. ജനനത്തെ കുറിച്ചും കുടുംബത്തെ കുറിച്ചും നോവലിന്റെ ആദ്യ ഭാഗത്ത് പറയുന്നുണ്ട് .രണ്ടാം ഭാഗത്തിൽ നാല്പതു വയസ്സുകാരനായ ഷാക്കിന്റെ ചിത്രമാണ് നമുക്ക് കാണാൻ കഴിയുക. ഫ്രാൻസിൽ നിന്നും തന്റെക അമ്മയെ കാണാൻ നാട്ടിലേക്ക് (അള്ജിനയേഴ്സ്) അയാൾ വരുകയാണ്. പിതാവിനെ കുറിച്ച് ഷാക്കിനോടു ലൂസി പറയുന്ന കാര്യം ഇതു മാത്രമാണ് - “നിന്റെ അച്ഛൻ ധീരനായിരുന്നു. അച്ഛന്റെ തനി പകര്പ്പാ ണ് നീ”. 
ഷാക്ക് ഉത്സാഹശീലനായ വിദ്യാര്ഥിുയായിരുന്നതിനാൽ പ്രവേശന പരീക്ഷയിൽ ജയിച്ച് ലൈസിയിൽ പ്രവേശനം ലഭിച്ചു. അല്ജീിരിയയിലെ സെക്കണ്ടറി സ്കൂൾ ആണ് ലൈസി (Lycee).

ലൂസിയുടെ കൂടെ അവരുടെ അമ്മയും വികലാംഗനായ അമ്മാവനും താമസിക്കുന്നുണ്ട്.ഷാക്കിന് ഒരു ജ്യേഷ്ഠൻ ഉണ്ട്.ഷാക്കിന്റെ അമ്മ സ്പാനിഷ് വംശജയാണ്.

ഹെന്റി കൊര്മെറ്റ്റി ഫ്രാൻസിൽ യുദ്ധത്തിനു പോയപ്പോൾ കുടുംബം പോറ്റാൻ ലൂസി ഭൃത്യവേല ചെയ്യുന്നു.
മാൻ യുദ്ധത്തിലെ (Battle of Marne) ഭയാനകമായ ഒരു ചിത്രം നോവലിസ്റ്റ് കാണിച്ചു തരുന്നുണ്ട്. യുദ്ധമുഖത്ത് നിലാവിലൊരാൾ ആകാശം നോക്കി കിടക്കുന്നു. അടുത്ത ചിത്രത്തിൽ അതൊരു കബന്ധമാെണന്നു വ്യക്തമാകുന്നു. ജഢത്തിന്റെ ലിംഗം അറുക്കപ്പെട്ട തലയിലെ വായിൽ തിരുകിയിട്ടുമുണ്ട്.
ഷാക്ക് തന്റെ ബാല്യകാലത്ത്‌ സിനിമ കാണാൻ പോകുന്നത് വിവരിക്കുന്ന ഒരു ഭാഗമുണ്ട് നോവലിൽ. പഴയകാലത്തെ നിശ്ശബ്ദ ചലച്ചിത്രങ്ങൾക്കൊപ്പം വാർത്തകളും കാണിക്കുമായിരുന്നു. അവയ്ക്ക് പശ്ചാത്തല സംഗീതമൊരുക്കിയിരുന്നത് സിനിമാക്കോട്ടയിൽ തന്നെയാണ്. വാര്ത്തകളുടെ ഭാവങ്ങൾക്കനുസരിച്ച് ഒരാളിരുന്നു പിയാനോ വായിക്കും. ഇങ്ങനെ വായിക്കുന്ന കലാകാരന് വാർത്തകളുടെ ഉള്ളടക്കത്തെക്കുറിച്ച് നല്ല ധാരണ വേണ്ടതുണ്ട്. ഇന്നത്തെ ടി വി സീരിയലുകൾ പോലെയാണ് അന്ന് തിയറ്റരുകളിൽ സിനിമ കാണിച്ചിരുന്നത്. ഖണ്ഡശ്ശയായി പല ആഴ്ച കഴിയുമ്പോളാണ് ഒരു സിനിമ പൂർണമാകുക.

ഷാക്കിന്റെ ബാല്യം തികച്ചും സാധാരണമായിരുന്നു. സ്കൂളിൽ അടിപിടിയുണ്ടാക്കുക , നീന്തൽ, അരളിപ്പൂക്കൾ പിഴിഞ്ഞടുത്ത് സംസ്കരിച്ച് വിഷമുണ്ടാക്കി കുപ്പികളിലാക്കി കുഴിച്ചിടുക, നായാട്ടിനു പോകുക.. തുടങ്ങിയവ. കണിശക്കാരിയായ മുത്തശ്ശിയിൽ നിന്നും ഷാക്ക് ചാട്ടകൊണ്ടുള്ള അടി വാങ്ങാറുണ്ട്. പുസ്തകങ്ങളെ ഭക്ഷണമാക്കിയ കൌമാരമായിരുന്നു ഷാക്കിന്റെത്.

തന്റെ കൂടെ പഠിക്കുന്ന, ധനികഗൃഹങ്ങളിൽ നിന്നും വരുന്ന കുട്ടികളിൽ നിന്നും തികച്ചും വ്യത്യസ്തനാണ് താൻ എന്ന് വൈകാതെ അവൻ തിരിച്ചറിയുന്നു.. വഷളായിക്കൊണ്ടിരിക്കുന്ന ഫ്രഞ്ച്-അറബ് രാഷ്ട്രീയ അവസ്ഥയുടെ നടുവിലാണ് ഷാക് തന്റെി ബാല്യകാലം പിന്നിട്ടത്. ജന്മനഗരമായ സൊൾഫെരിനോയിലേക്ക് ഷാക്ക് ഒടുവിൽ പോകുന്നുണ്ട്. പക്ഷേ അവിടെ തന്റെ ജന്മഗേഹം അയാൾക്ക് കണ്ടെത്താനാകുന്നില്ല. അവിടെ ആര്ർക്കും തന്റെ മുത്തശ്ശിയെ കുറിച്ചോ മാതാപിതാക്കളെ കുറിച്ചോ അറിയില്ല എന്ന സത്യം അയാൾ തിരിച്ചറിയുന്നു .

ഫ്രഞ്ച് ഭരണത്തിന്റെ് കീഴിലായിരുന്നു അൾജീരിയ. അൾജീരിയൻ ഭരണകൂടം അറബ് മുസ്ലിങ്ങൾക്ക് ഫ്രഞ്ച് പൗരത്വം കൊടുക്കാതെ അവരെ അസ്വാഭാവികമായി ചൂഷണം ചെയ്യുകയും അടിച്ചമര്ത്തുകയും ചെയ്തു. ഇരുപതാം നൂറ്റാണ്ടിന്റെി ആരംഭത്തോടുകൂടി ഫെര്ഹാ്ത്ത് അബ്ബാസിന്റെ നേതൃത്വത്തിൽ അറബ് സ്വാതന്ത്ര്യ സമരമാരംഭിച്ചു. ഈ പശ്ചാത്തലത്തിലാണ് ഷാക്കിന്റെ ജനനം
നോവലിന്റെ ഏറ്റവും ഒടുവിലത്തെ താളിലാണ് ഷാക്ക് തന്റെ് പ്രണയത്തെ കുറിച്ച് അവ്യക്തമായ സൂചന നല്കുന്നത്.കാമുവിന്റെ അപകടമരണത്തോടെ ഈ കഥയുടെ രചന നിലച്ചു.

.പക്ഷേ സുര്യൻ കയറിയിറങ്ങി തേയ്മാനം സംഭവിച്ച കാബൈൽ മലകളിലെ ഇടയച്ചെറുക്കൻ പറന്നുയരുന്ന കൊക്കുകളെയും നോക്കി ഉത്തര ദേശങ്ങളെ കുറിച്ച് സ്വപ്നം കാണുകയാണ്. പക്ഷികൾ ദീർഘ യാത്ര കഴിഞ്ഞെത്തിയിരിക്കുകയാണ്...


</doc>
<doc id="351700" url="https://ml.wikipedia.org/wiki?curid=351700" title="എം ഐ സി വാഫി കോളേജ്">
എം ഐ സി വാഫി കോളേജ്

മലപ്പുറം ജില്ലയിലെ പൂക്കോട്ടൂർ പഞ്ചായത്തിലെ അത്താണിക്കലിൽ സ്ഥിതി ചെയ്യുന്ന സമന്വയ വിദ്യഭ്യാസ സ്ഥാപനമാണ് എം ഐ സി വാഫി കോളേജ്.
1980 കളിലാണ് അത്താണിക്കലിലെ ഒരു കൂട്ടം യുവാക്കളുടെ പ്രയത്‌ന ഫലമായി അത്താണിക്കലിലെ പള്ളി പറമ്പിലെ വാടക കെട്ടിടത്തിൽ MIC യതീം ഖാന സ്ഥാപിതമായത്. ഖിലാഫത്തിന്റെ ചരിത്രം ഉറങ്ങുന്ന പ്രദേശത്തെയും പരിസരങ്ങളിലെയും അനാഥകളെ സംരക്ഷിക്കുകയെന്ന ഉന്നത ലക്ഷ്യമായിരുന്നു ഇതിന് പിന്നിൽ. പിന്നീട് വിദ്യഭ്യാസ മേഖലയിൽ പിന്നോക്കം നിന്നിരുന്ന മുസ്ലിം സമുദായത്തെ മുൻ നിരയിലെത്തിക്കുകയെന്ന ഒരു ദൗത്യം കൂടി MIC ഏറ്റെടുത്തു. അങ്ങനെ ഇസ് ലാമിക ചുറ്റുപാടിൽ മത വിദ്യഭ്യാസത്തോടപ്പം ഭൗതിക വിദ്യഭ്യാസവും നൽകുകയെന്ന മഹിത ലക്ഷ്യത്തോടെ മദ്രസ, ഇംഗ്ലീഷ് മീഡിയം സ്ക്കൂൾ എന്നിവ സ്ഥാപിച്ചു.ഇതിനിടയിൽ മുസ്ല്യാർ പീടികയിൽ MIC ക്ക് സ്വന്തം കെട്ടിടങ്ങൾ സ്ഥാപിതമായി.അങ്ങനെ ആർട്സ് കോളേജ് ,ഹയർ സെക്കൻഡറി സ്ക്കൂൾ തുടങ്ങിയ വൊക്കെ മഖ്ദൂമിയ ഇസ് ലാമിക്ക് കോംപ്ലക്ക് സി(MIC) ന് കീയിൽ ഉണ്ടായി. അപ്പോയേക്കും MIC, അത്താണിക്കലിന്റെ മേൽവിലാസമായി മാറിയിരുന്നു. പക്ഷേ ഇതിനാലൊന്നും MIC യുടെ സ്ഥാപിത ലക്ഷ്യം പൂർണമാക്കാൻ കഴിഞ്ഞില്ല. അങ്ങനെ 2010 ൽ MIC യുടെ ഇരുപത്തഞ്ചാം വാർഷികം നാടിന്റെ ഉൽത്സവമായി നടന്നു. ഇതിനോട് അനുബന്ധിച്ച് നടന്ന ചർച്ച യി ലാ ണ് Mic wafy collage എന്ന ആശയം ഉടലെടുത്തത്."ഇസ്ലാമിക ചുറ്റുപാടിൽ മത വിദ്യാഭ്യാസത്തോടപ്പം ഇസ് ലാമിക വിദ്യഭ്യാസം" എന്ന MIC യുടെ സ്ഥാപിത ലക്ഷ്യം പരിപൂർണതയിൽ എത്തണമെങ്കിൽ ഇത് അനിവാര്യമാണന്ന് ബോധപ്പെട്ടിന്റെ അടിസ്ഥാനത്തിൽ പല കോണുകളിൽ നിന്നും ഉണ്ടായ എതിർപ്പുകൾ വക വെക്കാതെ ഇത് സ്ഥാപിക്കാൻ തന്നെ തീരുമാനിച്ചു. പിന്നീടങ്ങോട്ട് കേരളത്തിലെ അത്യുന്നത മത-ഭൗതിക സമന്വയ കോഴ്സിന്റെ നടത്തിപ്പുകാരായ സയ്യിദ് ഹൈദറലി ശിഹാബ് തങ്ങളുടെയും ഉസ്താദ് ഹഖീം ഫൈസിയുടെയും നേത്യത്വത്തിലുള്ള കോ ഓർഡിനേഷൻ ഓഫ് ഇസ്ലാമിക്ക് കോളേജസ് (CIC) ന്റെ അഫ് ലിയേഷന് വേണ്ടിയുള്ള ഓട്ടമായിരുന്നു. അങ്ങനെ ഇതെ വർഷം തന്നെ ഡോ: സ്വലാഹുദ്ദീൻ വാഫിയെ പ്രിൻസിപ്പ ളാക്കി കൊണ്ട് ഉസ്താദ് ഹസൻ സഖാഫി പൂക്കോട്ടൂരിന്റെ നേത്യത്വത്തിൽ MIC wafy collage എന്ന ചുരുക്ക പേരിൽ അറിയപ്പെടുന്ന മഖ്ദൂമിയ വാഫി കോളേജ് സ്ഥാപിതമായത്.പിന്നീടങ്ങോട്ട് MIC കുതിക്കുകയായിരുന്നു. CIC ക്ക് കീഴിൽ കേരളത്തിൽ പ്രവർത്തിക്കുന്ന 50 ഓളം വാഫി - വഫിയ്യ സ്ഥാപനങ്ങളിൽ തലയെടുപ്പോടെ നിൽക്കുന്ന സ്ഥാപനമായി ഇതിനോടകം തന്നെ MlC മാറി. സ്ഥാപിതമായി ചുരുങ്ങിയ കാലയളവിനുള്ളിൽ തന്നെ സംസ്ഥാന വാഫി ഫെസ്റ്റിന് വേദിയാകാനും ഇതിനു കഴിഞ്ഞു. ഇതിലൂടെ MIC യെന്ന നാമം കേരളമാകെ അറിയപ്പെട്ടു. അതു പോലെ തന്നെ വാഫി ആദ്യ ബാച്ച് ക്ലാസ് സംഘടന AFSA (Alflah Students Association ) "ബഹുസ്വര സമൂഹത്തിലെ ഇസ്ലാമിക പ്രബോധനം" എന്ന വിശയത്തിൽ സംഘടിപ്പിച്ച ദഅവാ കോൺഫ്രൻസും സംസ്ക്കാരിക കേരളത്തിന്റെ ശ്രദ്ധയാകർശിച്ചു.

പഠന പുരോഗതിയോടപ്പം തന്നെ കലാ-കായിക രംഗത്തും വാഫി സ്ഥാപനങ്ങൾക്കിടയിൽ ഔന്നിത്യം നേടാനും MlC ക്ക് സാധിച്ചു.

Mic വാഫി കോളേജിനെ ചർച്ച ചെയ്യുമ്പോൾ വിസ്മരിക്കാനാവാത്തതാണ് കോളേജ് യൂണിയനായ SIASA (SiraJul Adeeb Students Association) യുടെ പങ്ക്. വാഫി വിദ്യാർത്ഥികളുടെ കലാ-കായിക കഴിവുകളെ പരിപോഷിപ്പിക്കുകയെന്ന മഹിതമായ ലക്ഷ്യത്തോടെ പ്രയത്നിക്കുന്ന ഇതിന് വിദ്യാർത്ഥികളുടെ സർഗാത്മ കഴിവുകളെ പരിപോഷിപ്പിക്കുന്ന സമാജം ഡിപ്പാർട്ടുമെന്റ്, എഡിറ്റോറിയൽ ബോർഡ്, സാമുഹിക പ്രതിബദ്ധത വളർത്താൻ സഹായിക്കുന്ന സോഷ്യൽ അഫേയ്സ് ബോർഡ്(SA B0ARD) തുടങ്ങീ എട്ടോളം കീഴ്ഘടകങ്ങളുള്ള മഹിത സംഘടനയാണ് ഇത്. ഒരുപാട് കയ്യെയുത്ത് മാസികകളും ഇതിനോടകം Siasa ക്ക് കീഴിൽ പുറത്തിറങ്ങിയിട്ടുണ്ട്.

എം.ഐ .സി വാഫീ കോളേജിന് വേണ്ടി അഹോരാത്രം പരിശ്രമിക്കുന്ന അബ്ദുള്ള ഖാസിമി(കുഞ്ഞുട്ടി മുസ്ല്യാർ) ,ബീരാൻ ഹാജി , ഹസൻ സഖാഫി തുടങ്ങിയ കമ്മിറ്റി ഭാരവാഹികളെയും ഒരിക്കലും മറക്കാനാകില്ല.


</doc>
<doc id="351711" url="https://ml.wikipedia.org/wiki?curid=351711" title="മരത്തവളകൾ">
മരത്തവളകൾ

മുഖ്യമായും മധ്യരേഖാപ്രദേശങ്ങളിൽ, ഉപ സഹാറ, തെക്കേ ഇന്ത്യ, ശ്രീലങ്ക, ജപ്പാൻ, ചൈന, ഫിലിപ്പീൻസ് എന്നിവിടങ്ങളിലെല്ലാം കാണുന്ന ഒരു തവളകുടുംബമാണ് റാക്കോഫോറിഡേ (Rhacophoridae). Shrub frogs എന്നും മരത്തവളകൾ എന്നും ഇവ അറിയപ്പെടുന്നു. പല പറക്കും തവളകളും ഈ കുടുംബത്തിൽ ഉള്ളവരാണ്.

മിക്കവയും മരത്തിൽ കഴിയുന്ന ഈ തവളകൾ ഇണ ചേരുമ്പോൾ മരങ്ങളുടെ ശിഖരങ്ങളിൽ പിടിച്ച് പെൺതവളകളുടെ പിന്നിൽ കെട്ടിപ്പിടിച്ച് ഇരിക്കുന്ന സമയത്ത് കാലിട്ടടിച്ച് ഒരു പത് ഉണ്ടാക്കുന്നു. ഈ പതയിൽ ഇടുന്ന മുട്ടകൾ ശുക്ലദ്രാവകത്താൽ പൊതിയുകയും താമസം കൂടാതെ അതിനെ സംരക്ഷിക്കുന്ന ഒരു കവചമായി ഉറയ്ക്കുകയും ചെയ്യുന്നു. ചില സ്പീഷിസുകളിൽ കുറെപ്പേർ കൂട്ടംചേർന്നാണ് ഇങ്ങനെ ചെയ്യുന്നത്. ഒരു ജലാശയത്തിന്റെ മുകളിലാവും ഇങ്ങനെ ചെയ്യുന്നത്, വിരിഞ്ഞുവരുന്ന വാൽമാക്രികൾ വെള്ളത്തിലേക്കു വീഴുന്നു.

ഒന്നര സെന്റിമീറ്റർ മുതൽ 12 സെന്റീമീറ്റർ വരെ വലിപ്പമുള്ള തവളകൾ ഈ കുടുംബത്തിൽ ഉണ്ട്. 


</doc>
<doc id="351718" url="https://ml.wikipedia.org/wiki?curid=351718" title="ശാന്താ റാവു">
ശാന്താ റാവു

ശ്രദ്ധേയയായ ഭാരതീയ  നർത്തകിയായിരുന്നു ശാന്താ റാവു (1930 - 28 ഡിസംബർ 2007). ഭരതനാട്യം, കഥകളി, കുച്ചിപ്പുടി, മോഹിനിയാട്ടം എന്നിവ ഇന്ത്യയിലും വിദേശത്തും ധാരാളം അരങ്ങുകളിൽ അവതരിപ്പിച്ചു. 

1971 ൽ പത്മശ്രീയും 1970 ൽ കേന്ദ്ര സംഗീത നാടക അക്കാദമി അവാർഡും ലഭിച്ചു. 1993-94 ൽ മദ്ധ്യപ്രദേശ് സർക്കാരിന്റെ കാളിദാസ് സമ്മാൻ പുരസ്കാരവും വഭിച്ചിട്ടുണ്ട്.

1930 ൽ മംഗലാപുരത്ത് ജനിച്ചു. കഥകളി പഠിക്കാനായി കലാമണ്ഡലത്തിലെത്തി. കഥകളി ആചാര്യനായ പട്ടിക്കാംതൊടി രാവുണ്ണിമേനോന്റെ ശിഷ്യയായി. മോഹിനിയാട്ടക്കളരിയിലെ ആദ്യകാല അധ്യാപകനായ കൃഷ്ണപ്പണിക്കരാശാന്റെ കീഴിൽ മോഹിനിയാട്ടവും മീനാക്ഷിസുന്ദരം പിള്ളയിൽ നിന്ന് ഭരതനാട്യവും പഠിച്ചു. മുംബൈയിലും ബാംഗ്ലൂരിലും കേന്ദ്രീകരിച്ചു പ്രവർത്തിച്ചു. ഇടയ്ക്ക് ശ്രീലങ്ക സന്ദർശിക്കുകയും ഗുരു ഗുണയായുടെ പക്കൽ കാൻഡിയൻ നൃത്തം അഭ്യസിക്കുകയും ചെയ്തു. 
നിരവധി യൂറോപ്യൻ രാജ്യങ്ങളിൽ പര്യടനങ്ങൾ നടത്തി. കലാമണ്ഡലം കല്യാണിക്കുട്ടിയമ്മയുടെ ആത്മകഥയിലും വെമ്പട്ടി ചിന്നസത്യത്തിന്റെ ആത്മകഥയിലും ഇവരെക്കുറിച്ച്പരാമർശമുണ്ട്. ശാന്താറാവുവിന്റെ നൃത്തത്തിന് പ്രകടമായിത്തന്നെ കഥകളിയുടെ സ്വാധീനമുണ്ടെന്ന് കലാവിചക്ഷണർ അഭിപ്രായപ്പെട്ടിരുന്നു. 

28 ഡിസംബർ 2007 ന് ബാംഗ്ലൂരിലെ മല്ലേശ്വരത്ത് അന്തരിച്ചു .

1971 ൽ പത്മശ്രീയും 1970 ൽ കേന്ദ്ര സംഗീത നാടക അക്കാദമി അവാർഡും ലഭിച്ചു. 1993-94 ൽ മദ്ധ്യപ്രദേശ് സർക്കാരിന്റെ കാളിദാസ് സമ്മാൻ പുരസ്കാരവും വഭിച്ചിട്ടുണ്ട്.


</doc>
<doc id="351719" url="https://ml.wikipedia.org/wiki?curid=351719" title="ആംപ്ലിക്‌സസ്">
ആംപ്ലിക്‌സസ്

ശരീരത്തിനു പുറത്തുവച്ച് ബീജസങ്കലനം നടത്തുന്ന ചില തവളകളും (ഞണ്ടുകളും) ഇണചേരുന്ന അവസരത്തിൽ ആൺതവളകൾ പെൺതവളകളുടെ  പിൻഭാഗത്തു മുറുക്കെ കെട്ടിപ്പിടിക്കുന്നതിനെയാണ്  ലാറ്റിൻ ഭാഷയിൽ ആലിംഗനം ചെയ്യുക എന്ന് അർത്ഥമുള്ള ആംപ്ലിക്‌സസ് (Amplexus) എന്ന പദം കൊണ്ട് വിവക്ഷിക്കുന്നത്. ചിലപ്പോൾ ആ സമയത്തു തന്നെയോ മറ്റു ചിലപ്പോൾ കുറച്ചുസമയത്തിനുശേഷമോ പെൺതവളകളുടെ ശരീരത്തിൽ നിന്നും പുറത്തുവരുന്ന് അണ്ഡവുമായി ബീജസങ്കലനം നടക്കുന്നു. ഉഭയജീവികളിൽ പെണ്ണുങ്ങളുടെ തലയിലോ അരയിലോ കക്ഷത്തിലോ ആണ് കെട്ടിപ്പിടിക്കുന്നത്. ഈ രീതി ജീവശാസ്ത്രനാമകരണത്തിൽപ്പോലും വിവിധസ്പീഷിസുകളെ വേർതിരിക്കാൻ ഉപയോഗിക്കുന്നുണ്ട്. മറ്റു ബാഹ്യബീജസങ്കലനരീതികളിൽ നിന്നും വ്യത്യസ്തമായി ആംപ്ലിക്‌സസിൽ ആണും പെണ്ണും തമ്മിൽ ശരീരം കൂട്ടിമുട്ടുന്നുണ്ട്. broadcast spawning എന്ന രീതിയിൽ ശരീരം തമ്മിൽ മുട്ടാതെതന്നെ അണ്ഡവും ബീജവും നേരേ വെള്ളത്തിലേക്കു നിക്ഷേപിക്കാറേ ഉള്ളൂ. 

മിക്കവാറും ജലത്തിലാണെങ്കിലും ചില സ്പീഷിസുകളിൽ കരയിൽ വച്ചും ഈ രീതിയിൽ ബീജസങ്കലനം നടക്കുന്നുണ്ട്. മിക്ക തവളകളിലും മുട്ട ഇടുന്ന സമയത്ത് ആൺതവളകൾ അവയ്ക്കു മുകളിൽ ബീജം നിക്ഷേപിക്കാറാണു പതിവ്. Ascaphus എന്ന ജനുസിൽ ഉള്ളിൽ വച്ചാണ് ബീജസങ്കലനം. മറ്റു ചില ജനുസുകളിൽ ഈ രീതി കാണാവുന്നതാണ്.

 മേറ്റിംഗ് സീസൺ തുടങ്ങിയാൽ ഉടൻ തന്നെ ന്യൂട്ടുകളിൽ ഈ രീതി കാണുന്നുണ്ട്.

അരശുഞണ്ടുകളിലെ നാലു സ്പീഷിസുകളിലും ആംപ്ലിക്‌സസ് നടക്കുന്നുണ്ട്.

പല ജീവികളും ഈ രീതി അവലംബിച്ചിട്ടുണ്ടാവാമെന്ന് ഫോസിൽ പഠനങ്ങളിൽ കാണുന്നുണ്ട്.




</doc>
<doc id="351724" url="https://ml.wikipedia.org/wiki?curid=351724" title="റാക്കോഫോറിനേ">
റാക്കോഫോറിനേ

മരത്തവളകളിലെ ഒരു ഉപകുടുംബമാണ് റാക്കോഫോറിനേ ('Rhacophorinae). മധ്യരേഖാ ആഫ്രിക്കയിലും ഏഷ്യയിലും ചൈനയിലും ജപ്പാനിലും എല്ലാം കാണുന്നു.

"Amphibian Species of the World 5.6" പ്രകാരം ഇതിൽ 14 ജനുസുകളാണ് ഇപ്പോൾ ഉള്ളത്:

ഉറപ്പില്ലാത്ത മറ്റു ജനുസുകൾ:


</doc>
<doc id="351726" url="https://ml.wikipedia.org/wiki?curid=351726" title="ഇൻസിസിവോസോറസ്">
ഇൻസിസിവോസോറസ്

തുടക്ക ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് ഇൻസിസിവോസോറസ്. ചൈനയിൽ നിന്നും ആണ് ഫോസിൽ കണ്ടു കിട്ടിയിട്ടുള്ളത് . പേര് വരുന്നത് ഇവയുടെ മുൻ നിരയിൽ കാണുന്ന ഉളിപ്പല്ല്ലിൽ നിന്നാണ് , ഇവ കരണ്ടുതീനി വിഭാഗങ്ങളുടെ , എന്നും വളർന്നുകൊണ്ടിരിക്കുന്ന ഉളിപ്പല്ലുകൾ പോലെ ഉള്ളതാണ്. കരണ്ടുതീനികളുടെ പോലെ തന്നെ ഈ പല്ലിലും സമാന തേയ്മാനം കാണുന്നുണ്ട് .
സസ്യഭോജിയോ മിശ്ര ഭോജിയോ ആയിരിക്കണം ഇവ എന്ന് കരുതുന്നു.

ഇവയുടെ തലയോട്ടിയുടെ നീളം 10 സെ മീ ആണ് , ഇതാകട്ടെ ഈ വിഭാഗത്തിൽ പെടുന്ന ദിനോസറുകളിൽ ഏറ്റവും പൂർണമായ ദന്തങ്ങളോട് കൂടിയവയാണ് . മറ്റു മണിറാപ്റ്റോറകളെ പോലെ ഇവയ്ക്കും തൂവലുകൾ ഉണ്ടായിരുന്നതായി കരുതുന്നു. ഉദ്ദേശം 1 മീറ്റർ ആണ് ഇവയുടെ നീളം കണക്കാക്കിയിട്ടുള്ളത് .

ആദ്യ സ്പെസിമെൻ ആയി കിട്ടിയിട്ടുള്ളത് 2002 -ൽ ഒരു തല മാത്രം ആണ് (IVPP V13326).

മണിറാപ്റ്റോറാ കുടുംബത്തിൽ പെട്ടവയാണ് ഇവ.



</doc>
<doc id="351732" url="https://ml.wikipedia.org/wiki?curid=351732" title="ക്രോമോപ്ലാസ്റ്റ്">
ക്രോമോപ്ലാസ്റ്റ്

ക്രോമോപ്ലാസ്റ്റുകൾപ്രത്യേക പ്രകാശസംശ്ലേഷണം നടത്താൻ കഴിവുള്ള യൂക്കാരിയോട്ടുകളിൽ കാണപ്പെടുന്നതും, വർണ്ണവസ്തുക്കൾ നിർമ്മിക്കുന്നതിനും സംഭരിക്കുന്നതിനും കാരണമായതുമായ ഭിന്നഗുണ കോശാംഗങ്ങൾ ആയ പ്ലാസ്റ്റിഡുകൾ ആകുന്നു. സഹജീവനം നടത്തുന്ന പ്രോകാര്യോട്ടുകളിൽനിന്നും, ഹരിതകണം, ശ്വേതകണം തുടങ്ങിയ മറ്റ് എല്ലാ പ്ലാസ്റ്റിഡുകൾ പോലെ ഇവയും ഉദ്ഭവിച്ചുവെന്ന് സഹജീവനോദ്ഭവ സങ്കല്പനം (Symbiogenesis അല്ലെങ്കിൽ Endosymbiotic theory)പറയുന്നു. 


</doc>
<doc id="351735" url="https://ml.wikipedia.org/wiki?curid=351735" title="ഐ.ഇ.ഡി">
ഐ.ഇ.ഡി

ഐ.ഇ.ഡി എന്നതുകൊണ്ട് ഉദ്ദേശിക്കുന്നത് തത്ക്ഷണം തയ്യാറാക്കപ്പെട്ട സ്‌ഫോടക ഉപകരണം എന്നതാണ്.(Improvised Explosive Device )ഇതിനു റോഡ് സൈഡ് ബോംബ് എന്നും പേരുണ്ട് .പരമ്പരാഗതമായ യുദ്ധ ഉപകരണങ്ങളിൽ നിന്ന് വ്യത്യസ്തമാണ് ഇതിന്റെ ഉപയോഗം.

ഐ ഇ ഡി കൾ കൂടുതലും തീവ്രവാദികളാണ് ഉപയോഗിച്ച് വരുന്നത് .ഒളിപ്പോരിലും കമാൻഡോ ഓപ്പറേഷനുകളിലും ഇത് ഉപയോഗിക്കാറുണ്ട്.തമിഴ് പുലികൾ ശ്രീലങ്കൻ സൈന്യത്തിന് നേരെ വ്യാപകമായി ഐ ഇ ഡി കൾ ഉപയോഗിച്ചിരുന്നു 

http://www.globalsecurity.org/military/intro/ied.htm 


</doc>
<doc id="351737" url="https://ml.wikipedia.org/wiki?curid=351737" title="കോമൊറിയൻ ഭാഷ">
കോമൊറിയൻ ഭാഷ

ഇന്ത്യൻ മഹാസമുദ്രത്തിലെ മൊസാംബിക് മഡഗാസ്‌ക്കർ എന്നീ ദ്വീപുകൾക്കു അടുത്തു കിടക്കുന്ന കൊമോറോസ്, മയോട്ടെ ദ്വീപുകളിലെ പ്രധാന ഭാഷയാണ് കോമൊറിയൻ ഭാഷ. സബാക്കി ഉപഭാഷകളുടെ ഒരു വിഭാഗമാണ് ഈ ഭാഷ എങ്കിലും സ്വാഹിലി ഭാഷയേക്കാൾ അറാബിക് സ്വാധീനം കുറവാണ്. ഷിൻഡ്‌സുവാനി, ഷിമോർ, ശിംവാലി ഷിങ്ങസിജ എന്നിങ്ങനെ ഓരോ ദ്വീപിലും പല തരത്തിലുള്ള ഭാഷയാണ് നിലവിലുള്ളത്.
ഔദ്യോധികമായി അക്ഷരമാല 1992 വരെ ഈ ഭാഷയ്ക്ക് ഇല്ല. ചരിത്രപരമായി ഈ ഭാഷ അറബിക്കിൽ ആണ് എഴുതിക്കൊണ്ടിരുന്നത്. അധിനിവേശ ഭരണത്തിന് ശേഷം ലാറ്റിൻ ഭാഷയിൽ എഴുതുന്നുണ്ട്. ഈ രീതി ഇപ്പോൾ സർക്കാർ പ്രോത്സാഹിപ്പിച്ചു പോരുന്നു. പുസ്തകങ്ങളിലും സാഹിത്യങ്ങളിലും എല്ലാം അറബിക് ആണ് ഇപ്പോഴുമുള്ളതു.

[Udzima wa ya Masiwa ഉഡ്‌സീമ വാ യ മസിവ] എന്ന ദേശീയ ഗാനം ഈ ഭാഷയിൽ ആണ്.


</doc>
<doc id="351738" url="https://ml.wikipedia.org/wiki?curid=351738" title="ചെറുചിറകൻ മാക്കോസ്രാവ്">
ചെറുചിറകൻ മാക്കോസ്രാവ്

കടൽ വാസിയായ ഒരു മത്സ്യം ആണ് ചെറുചിറകൻ മാക്കോസ്രാവ് അഥവാ Shortfin Mako (Shortfin Mako Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.
ഏറ്റവും വേഗത കൂടിയ സ്രാവി നം ആണ് ഇവ. രേഖപ്പെടുത്തിയ ഏറ്റവും കൂടിയ വേഗത മണിക്കൂറിൽ 40 കിലോമീറ്റർ ആണ് , ചെറിയ ദൂരങ്ങളിൽ ഇത് മണിക്കൂറിൽ74 കിലോമീറ്റർ ആണ്. 9 മീറ്റർ ഉയരത്തിൽ വരെ ചാടിയതായും രേഖയുണ്ട് . 

മുതുകിൽ രണ്ടു ചിറകുകൾ , അഞ്ചു ചെകിള , കണ്ണിൽ മറയ്ക്കുന്ന പാളിയുടെ അഭാവം , കണ്ണിനും പുറകോട്ട് വീതി ഉള്ള വായ , ചുറ്റുപാടിനെ അപേക്ഷിച്ചു ഉയർന്ന ശരീര താപനില നിലനിർത്തുക എന്നിവയൊക്കെ ഇവയുടെ ശാരീരികമായ സവിശേഷത ആണ് .

മുട്ടയിടുന്ന ഇനത്തിൽ പെട്ട സ്രാവാണ് ഇവ, എന്നിരുന്നാലും മുട്ടകൾ അമ്മയുടെ വയറ്റിന്റെ ഉള്ളിൽ തന്നെ വിരിഞ്ഞു കുഞ്ഞുങ്ങൾ വളർച്ച പ്രാപിക്കാതെ മറ്റു മുട്ടകൾ ഭക്ഷണമാകുന്നു , ഒരു പ്രാവശ്യം 4 -18 കുഞ്ഞുങ്ങൾ ഇവയ്ക്ക് ഉണ്ടാക്കു .

ഇവ ലാംനിഡേ സ്രാവുകളുടെ കുടുംബത്തിൽ ഉള്ളവയാണ് .

ISAF കണക്കുക്കൾ പ്രകാരം 1980 - 2010 വർഷങ്ങൾക്കിടയിൽ 42 തവണ ഇവ മനുഷ്യരെ ആക്രമിച്ചതായി രേഖ ഉണ്ട് ഇതിൽ 3 പേർക്ക് മരണവും സംഭവിച്ചു , 20 എണ്ണം ബോട്ടുകൾക്ക് നേരെ ഉള്ള ആക്രമണം ആയിരുന്നു.

കേരളത്തിലെ മൽസ്യങ്ങളുടെ പട്ടിക



</doc>
<doc id="351740" url="https://ml.wikipedia.org/wiki?curid=351740" title="ഇൻസുലിൻ പെൻ">
ഇൻസുലിൻ പെൻ

ഇൻസുലിൻ പെൻ. 
പ്രമേഹ രോഗി കൾക്ക് ഇൻസുലിൻ കുത്തിവെയ്ക്കാൻ ഉപയോഗിക്കുന്ന കുത്തിവെയ്പ്പ് ഉപകരണമാണ് ഇൻസുലിൻ പെൻ (Insulin Pen). ഇൻസുലിൻ അടക്കം ചെയ്ത ഒരു കാട്ട്രിജ് (cartridge), ഡോസ് അളക്കുന്ന സംവിധാനം, പ്രത്യേക സൂചി, (pen needle), എന്നിവ അടങ്ങുന്നതാണ് പെൻ. ഡാനിഷ് കമ്പനി ആയ Novo Nordisk ആണ് 1985ൽ ആദ്യമായി ഇവ ഇറക്കിയത്.

രണ്ട് തരം പെന്നുകളാണ് പ്രചാരത്തിലുള്ളത്,
ഡിസ്പോസിബിൾ അഥവാ പ്രീഫിൽഡ് : ഇൻസുലിൻ തീർന്നാൽ ഉപകരണം മൊത്തത്തിൽ കളയുന്നു.
ഡൂറബിൾ അഥവാ റീഫില്ലബൾ : ഇൻസുലിൻ അടക്കം ചെത് കാട്ട്രിഡ്ജ് , ഇൻസുലിൻ തീരുമ്പോൾ മാറ്റിവയ്ക്കുന്നു. 

ലഭ്യത/വ്യാപനം : നിലവിൽ ഇൻസുലിൻ നിർമ്മിക്കുന്ന മിക്ക കമ്പനികളും ഇൻസുലിൻ പെൻ വിപണനം ചെയ്യുന്നുണ്ട് . 



കഴിഞ്ഞ 25 വർഷത്തിനുള്ളിൽ കാര്യമായ മാറ്റങ്ങളൊന്നും പെൻ രംഗത്ത് സംഭവിച്ചിട്ടില്ലെങ്കിലും, കൂടുതൽ ഉപയോഗ സൗഹൃദമായ അനുബന്ധ ഘടകങ്ങൾ (accessories) വികസിപ്പിച്ചെടുത്തിട്ടുണ്ട്.


</doc>
<doc id="351741" url="https://ml.wikipedia.org/wiki?curid=351741" title="പ്ലാസ്റ്റിഡ്">
പ്ലാസ്റ്റിഡ്

പ്ലാസ്റ്റിഡ് (Greek: πλαστός; plastós: formed, molded – plural plastids) സസ്യങ്ങളുടെയും ആൽഗകളുടെയും കോശങ്ങളിൽ മറ്റു കോശാംഗങ്ങളുടെ കൂടെ കാണപ്പെടുന്ന ഒരു രണ്ടു സ്തരങ്ങളുള്ള കോശാംഗമാണ്. കോശങ്ങളിൽ ഉപയോഗിക്കുന്ന രാസസംയുക്തങ്ങളുടെ ഉത്പാദനവും സംഭരണവും പ്ലാസ്റ്റിഡുകളിലാണ് നടക്കുന്നത്. പലപ്പോഴും പ്രകാശസംശ്ലേഷണത്തിനുപയോഗിക്കുന്ന വർണ്ണവസ്തുക്കൾ പ്ലാസ്റ്റിഡുകളിൽ അടങ്ങിയിരിക്കുന്നു. ഒരു കോശത്തിന്റെ നിറത്തെ ഈ വർണ്ണവസ്തുക്കളുടെ നിറങ്ങൾ സ്വാധീനിക്കുന്നു. ഈ വർണ്ണവസ്തുക്കൾക്ക് ഒന്നിൽനിന്നും മറ്റേതിലേയ്ക്കു മാറാനുള്ള കഴിവുമുണ്ട്. അവയ്ക്ക് പൊതുവായ പരിണാമപരമായ ഉദ്ഭവമാണുള്ളത്. പ്ലാസ്റ്റിഡുകളിൽ പ്രോകാരിയോട്ടിക് കോശങ്ങളിലെപോലെ ഇരട്ട കോണിപോലെയുള്ള റിങ് രൂപത്തിലുള്ള ഡി.എൻ.എ. ആണുള്ളത്.

ഹരിതകം അടങ്ങിയ പ്ലാസ്റ്റിഡുകൾക്ക് പ്രകാശസംശ്ലേഷണം നടത്താൻ കഴിയും. അന്നജത്തെ സംഭരിച്ചുവയ്ക്കാനും കൊഴുപ്പുകളും ടർപ്പീനുകളുംഉദ്പാദിപ്പിക്കാനും പ്ലാസ്റ്റിഡുകൾക്കു കഴിയും. ടർപ്പീനുകളും കൊഴുപ്പുകളും മറ്റു തന്മാത്രകൾ നിർമ്മിക്കുന്നതിനു വേണ്ട അസംസ്കൃതവസ്തുക്കളായും ഊർജ്ജം ഉദ്പാദിപ്പിക്കുന്നതിനായും ഉപയോഗിക്കുന്നു. ഉദാഹരണത്തിന്, സസ്യങ്ങളുടെ ബാഹ്യകവചമായ ക്യൂട്ടിക്കിളുകളും അതിന്റെ ബാഹ്യാവരണമായ മെഴുകും പാൾമിറ്റിക് ആസിഡിൽനിന്നും എപ്പിഡർമൽ കോശങ്ങൾ മീസോഫിൽ കലകളിലെ ഹരിതകണത്തിൽ ഉദ്പാദിപ്പിക്കുന്നു. എല്ലാ പ്ലാസ്റ്റിഡുകളും മെരിസ്റ്റമാറ്റിക് ഭാഗങ്ങളിലുള്ള പ്രോപ്ലാസ്റ്റിഡുകളിൽനിന്നുമാണ് ഉണ്ടായിവരുന്നത്. പ്രോപ്ലാസ്റ്റിഡുകളിലും പ്രായമാകാത്ത ഹരിതകണങ്ങളിലും ദ്വിവിഭജനം നടക്കുന്നു. എന്നാൽ കൂടുതൽ വളർച്ചപൂർത്തിയാക്കിയ ഹരിതകണങ്ങൾക്കും ഈ കഴിവുണ്ട്.

സസ്യങ്ങളിലെ , കോശങ്ങളിൽ ഏതു ധർമ്മമാണു നിർവ്വഹിക്കുന്നത് എന്നതിന്റെ അടിസ്ഥാനത്തിൽ പ്ലാസ്റ്റിഡുകളെ പലതായി തരംതിരിച്ചിരിക്കുന്നു. പ്രോപ്ലാസ്റ്റിഡുകൾ താഴെപ്പറയുന്ന ഏതു രുപത്തിലേയ്ക്കും വികസിക്കാം:


</doc>
<doc id="351745" url="https://ml.wikipedia.org/wiki?curid=351745" title="സ്വാതന്ത്ര്യത്തിലേക്കുള്ള സ്തുതിഗീതം">
സ്വാതന്ത്ര്യത്തിലേക്കുള്ള സ്തുതിഗീതം

സ്വാതന്ത്ര്യത്തിലേക്കുള്ള സ്തുതിഗീതം ദിയോന്യസിയോസ് സോളോമോസ് എന്ന കവി രചിച്ച ഒരു പദ്യം ആണ്. 1823ൽ രചിക്കപ്പെട്ട ഈ ഗീതത്തിൽ 158 ഖണ്ഡികകൾ ഉണ്ട്. ഗ്രീസും സൈപ്രസും ഈ പദ്യത്തെ ദേശീയ ഗാനമായി ഉപയോഗിക്കുന്നു. ഇതിനു സംഗീതം കൊടുത്തത് നിക്കോളാസ് മന്റ്‌സറോസ് ആണ്. വരികളുടെ നീളത്തിൽ ഏറ്റവും കൂടുതൽ നീളമുള്ള ദേശീയ ഗാനമാണ് "സ്വാതന്ത്ര്യത്തിലേക്കുള്ള സ്തുതിഗീതം". 1865ൽ ആണ് ഈ പദ്യം ദേശീയ ഗാനമായി ഗ്രീസ് തിരഞ്ഞെടുത്തത്. സൈപ്രസ് 1966ലും

ദിയോന്യസിയോസ് സോളോമോസ് 1823ൽ സാക്കിന്തോസിൽ വച്ച് ഈ കൃതി എഴുതി. അടുത്ത കൊല്ലം മെസോളങ്ങിയിൽ അത് അച്ചടിച്ച് വന്നു. 1865ൽ നിക്കോളാസ് മന്റ്‌സറോസ് എന്ന സംഗീതജ്ഞൻ ഇതിനു സംഗീതം നൽകി. അദ്ദേഹം ഇതിന്റെ രണ്ടു പതിപ്പുകൾ ചെയ്തു. മൊത്തം പദ്യത്തിനു വേണ്ടി ഒന്നും ആദ്യത്തെ രണ്ടു ഖണ്ഡികകൾക്കു വേണ്ടി മറ്റൊന്നും. ചെറിയ പതിപ്പ് ഗ്രീസ് ദേശീയ ഗാനമായി തിരഞ്ഞെടുക്കപ്പെട്ടു. 1966ൽ മന്ത്രിസഭാ തീരുമാന പ്രകാരം സൈപ്രസും ഈ കൃതി ദേശീയ ഗാനമായി തിരഞ്ഞെടുത്തു.

 ഗ്രീക്ക് സ്വാതന്ത്ര്യ സമരത്തിന്റെ ഓർമയിൽ ആണ് സോളോമോസ് ഈ കൃതി എഴുതിയത്. നൂറ്റാണ്ടുകളുടെ ഓട്ടോമൻ ഭരണത്തിൽ നിന്നും സ്വാതന്ത്ര്യം നേടാൻ ഗ്രീക്കുകാർ നടത്തിയ സംഘട്ടനത്തെ അനുസ്മരിക്കുന്ന വരികൾ ആണ് ഈ കൃതിയിൽ

കുറച്ചു കാലം മാത്രം നില നിന്ന ക്രേറ്റൻ രാജ്യത്തിന്റെ ദേശീയ ഗാനം ഈ ഗാനം ചില മാറ്റങ്ങൾ വരുത്തിയതായിരുന്നു. ഒളിമ്പിക്സ് ഉത്ഭവിച്ച സ്ഥലമായ ഗ്രീസിനോടുള്ള ബഹുമാന സൂചകമായി ഈ ഗാനം എല്ലാ ഒളിമ്പിക്സിന്റെയും സമാപന ചടങ്ങിൽ പാടുന്നു. 


</doc>
<doc id="351746" url="https://ml.wikipedia.org/wiki?curid=351746" title="ലിൽ വെയ്ൻ">
ലിൽ വെയ്ൻ

ഒരു അമേരിക്കൻ റാപ്പറും ഗായകനുമാണ് ഡ്വെയ്ൻ മൈക്കൽ കാർട്ടർ ജൂനിയർ എന്ന ലിൽ വെയ്ൻ (ജനനം സെപ്റ്റംബർ 27, 1982).
നാല് ഗ്രാമി പുരസ്കാരങ്ങളടക്കം നിരവധി ബഹുമധികൾ നേടിയിട്ടുള്ള ഇദ്ദേഹം നിലവിൽ ബിൽബോർഡ് ഹോട്ട് 100 ചാർട്ടിൽ ഏറ്റവും ഗാനങ്ങൾ ഉള്ള കലാകാരനാണ്.ലോകമെമ്പാടുമായി 10 കോടിയിലധികം ആൽബങ്ങൾ വിറ്റഴിച്ചിട്ടുള്ള ഇദ്ദേഹം എക്കാലത്തെയും മികച്ച കലാകാരന്മാരിൽ ഒരാളാണ്.

</doc>
<doc id="351749" url="https://ml.wikipedia.org/wiki?curid=351749" title="കീംപ്‌ഫേറിയ">
കീംപ്‌ഫേറിയ

സിഞ്ചിബറേസീ സസ്യകുടുംബത്തിലെ ഒരു ജനുസ് ആണ് കീംപ്‌ഫേറിയ (Kaempferia). ചൈന, ഇന്ത്യ, തെക്കുകിഴക്കേഷ്യ (തായ്‌ലാന്റ്, മലേഷ്യ, ഇന്തോനേഷ്യ, ഫിലിപ്പീൻസ് മുതലായവ.) എന്നിവിടങ്ങളിൽ തദ്ദേശീയമാണ്.

നൂറിലേറെ സ്പീഷിസുകൾ ഈ ജനുസിൽപ്പെടുത്താൻ ഉണ്ടെങ്കിലും, അംഗീകരിച്ചവ താഴെ കൊടുക്കുന്നു:



</doc>
<doc id="351750" url="https://ml.wikipedia.org/wiki?curid=351750" title="കച്ചെമാക്ക്, അലാസ്ക">
കച്ചെമാക്ക്, അലാസ്ക

കച്ചെമാക്ക് എന്ന പട്ടണം കെനായി പെനിൻസുല ബറോയുടെ തെക്കൻ ഭാഗത്ത് ഉൾപ്പെട്ട അമേരിക്കൻ സംസ്ഥാനമായ അലാസ്കയിലെ ഒരു ചെറുപട്ടണമാണ്. 2010 ലെ സെൻസസ് പ്രകാരം ജനസംഖ്യ 472 ആണ്.


</doc>
<doc id="351751" url="https://ml.wikipedia.org/wiki?curid=351751" title="ലഘുഭക്ഷണം">
ലഘുഭക്ഷണം

ലഘുഭക്ഷണം എന്നാൽ ഭക്ഷണത്തിന്റെ ഒരു ഭാഗം, പ്രധാന ഭക്ഷണത്തേക്കാൾ കുറഞ്ഞ അളവിൽ ഉള്ള, പ്രധാന ഭക്ഷണ സമയങ്ങൾക്കിടയിൽ കഴിക്കുന്ന ഭക്ഷണമാണ്. പാക്കുകളിൽ കിട്ടുന്ന ഭക്ഷണമായും, വീട്ടിൽ തന്നെ ഉണ്ടാക്കി കഴിക്കുന്നതുമായ ലഘുഭക്ഷണങ്ങൾ ഉണ്ട്. 

 സാധാരണയായി വീട്ടിൽ ലഭ്യമായ സാധനങ്ങളിൽ നിന്നുമാണ് ലഘുഭക്ഷണം ഉണ്ടാക്കുന്നത്. പഴങ്ങൾ, ബാക്കിയുള്ള ഭക്ഷണങ്ങൾ, സാൻഡ്വിച്, തുടങ്ങിയവ ലഘു ഭക്ഷണമായി ഉപയോഗിക്കുന്നു. ഉപഭോക്ത്ര സംസ്കാരം വളർന്നതോടെ ലഘുഭക്ഷണ കച്ചവടം വളരെ ഉയർന്ന ബിസിനസ്സ് ആയി മാറി. പൊതുവിൽ കാലങ്ങളോളം നശിച്ചു പോവാത്ത രീതിയിൽ സംസ്‌ക്കരിച്ചു രീതിയിൽ ആണ് ലഘുഭക്ഷണം വിൽക്കുന്നത്. ചോക്ലേറ്റ്, കടല എന്നിവ പ്രിത്യേക രീതിയിൽ സംസ്കരിച്ചു ലഘുഭക്ഷണമായി ഉപയോഗിക്കുന്നു.

കടല ആണ് അമേരിക്കയിലെ ആദ്യത്തെ ലഘുഭക്ഷണം ആയി കണക്കാക്കുന്നത്. തെക്കേ അമേരിക്കയിൽ നിന്നും വന്ന അടിമ കപ്പലുകളിൽ ആണ് കടല അമേരിക്കയിൽ എത്തിയത്. അത് പിന്നീട് വടക്കു ഭാഗത്തേയ്ക്ക് പ്രചരിച്ചു. ബേസ്ബാൾ കളികൾക്കിടയിലും തിയറ്ററുകളിലും മറ്റും ഉപയോഗം കണ്ടെത്തി. 

പോപ്കോൺ അടക്കമുള്ള ലഘുഭക്ഷണങ്ങൾ വൃത്തി ഹീനമായ പരിസരങ്ങളിൽ വിതരണം ചെയ്യുന്നവ ആണെന്നുള്ള ആരോപണം പണ്ട് മുതലേ പേറുന്നുണ്ട്. വിക്റ്റോറിയൻ കാലഘട്ടങ്ങളിൽ മധ്യ വർഗ കുടുംബങ്ങൾ പാത്രങ്ങളുടെ ഉപയോഗമില്ലാത്ത ഏതു ഭക്ഷണവും താഴ്ന്ന ജാതി ആണെന്ന വിശ്വാസം കൊണ്ട് നടന്നിരുന്നു.

പ്രെറ്റ്സൽസ് ഡച്ചുകാർ ആണ് അമേരിക്കയിൽ എത്തിക്കുന്നത്. 1860കളിൽ വരെ ലഘുഭക്ഷണം കുടിയേറ്റക്കാരുമായും, വൃത്തിഹീനതയുമായും ആണ് ബന്ധപ്പെടുത്തി പോന്നത്. പിന്നീടാണ് പായ്ക്കിംഗ് രംഗപ്രവേശനം ചെയ്യുന്നത്. പായ്ക്കിങ് സാങ്കേതിക വിദ്യ ലഘുഭക്ഷണ വ്യവസായത്തിനു വാൻ പ്രചാരം നേടിക്കൊടുത്തു. ബ്രാൻഡ് ലോഗോ അടക്കം പ്രചരിപ്പിക്കാനും വൃത്തിഹീനതയുടെ പ്രശ്നങ്ങളെ തരണം ചെയ്യാനും പായ്ക്കിംഗ് സഹായിച്ചു. പിന്നീട് അങ്ങോട്ട് അമേരിക്കൻ ജനതയുടെ ഒരു ശീലമായി ലഘുഭക്ഷണം മാറി.


</doc>
<doc id="351752" url="https://ml.wikipedia.org/wiki?curid=351752" title="ദിയോന്യസിയോസ് സോളോമോസ്">
ദിയോന്യസിയോസ് സോളോമോസ്

ഗ്രീക്ക് കവിയും ഗ്രീക്ക് ദേശീയ ഗാനത്തിന്റെ രചയിതാവുമാണ് ദിയോന്യസിയോസ് സോളോമോസ് (ജ: 8 ഏപ്രിൽ 1798 സാക്കിന്റോസ് – 9 ഫെബ്രു: 1857) ഹെപ്റ്റനീസ് കാവ്യധാരയുടെ മുഖ്യ പ്രണേതാക്കളിലൊരാളുമായിരുന്നു അദ്ദേഹം.


</doc>
<doc id="351753" url="https://ml.wikipedia.org/wiki?curid=351753" title="അന്താരാഷ്ട്ര മാരിടൈം സംഘടന">
അന്താരാഷ്ട്ര മാരിടൈം സംഘടന

ഐക്യരാഷ്ട്രസഭയുടെ 17 പ്രത്യേക ഏജൻസികളിൽ ഒന്നാണ് അന്താരാഷ്ട്ര മാരിടൈം സംഘടന ( International Maritime Organization) അഥവാ ഐ.എം.ഒ. (IMO). കടൽമാർഗ്ഗമുള്ളയാത്രയുടെ സുരക്ഷ, പരിസ്ഥിതി ആശങ്കകൾ, നിയമപരമായ കാര്യങ്ങൾ, സാങ്കേതിക സഹകരണം തുടങ്ങിയവ ക്രമീകരിക്കുന്നതിനും നിയന്ത്രിക്കുന്നതിനും വേണ്ടിയുള്ള അന്താരാഷ്ട്ര സംഘടനയാണ് ഐ.എം.ഒ.. 1982 വരെ ഇന്റെർഗവണ്മെന്റൽ മാരിറ്റൈം കൺസൾറ്റേറ്റീവ് ഓർഗനൈസേഷൻ എന്ന പേരിലാണ് ഐ.എം.ഓ അറിയപ്പെട്ടിരുന്നത്. 1948ൽ ജനീവയിൽ സംഘടന രൂപീകരിച്ച
പ്രവർത്തനം ആരംഭിച്ചത് 1959 ൽ നടന്ന ഒരു യോഗത്തോടു കൂടിയാണ്. ലണ്ടൻ ആസ്ഥാനമായി പ്രവർത്തിക്കുന്ന ഈ സംഘടനയിൽ 171 അംഗരാജ്യങ്ങളും 3 അസ്സോസിയേറ്റ് അംഗങ്ങളുമുണ്ട്.




</doc>
