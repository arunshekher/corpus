<doc id="375281" url="https://ml.wikipedia.org/wiki?curid=375281" title="മുംബൈ ടൂറിസം">
മുംബൈ ടൂറിസം

എല്ലാ വർഷവും 6 മില്യൺ വിനോദസഞ്ചാരികളെ ആകർഷിക്കുന്നതാണ് മുംബൈയിലെ ടൂറിസം, ലോകത്ത് ഏറ്റവും കൂടുതൽ സന്ദർശിക്കപ്പെടുന്ന 30-ആമത്തെ നഗരം. 20 മില്യൺ ജനസംഖ്യയുള്ള മുംബൈയാണ് ഇന്ത്യയിലെ ഏറ്റവും വലിയ നഗരം, ലോകത്തിലേ ഏറ്റവും വലിയ പത്താമത്തെ നഗരം. ഇന്ത്യയുടെ സാമ്പത്തിക, വിനോദ, വാണിജ്യ തലസ്ഥാനമാണ്‌ മുംബൈ.

ബോംബെ എന്നതാണ് മുംബൈയുടെ പഴയ പേര്. റോഡ്‌, ട്രെയിൻ, കപ്പൽ, വിമാനം എന്നിങ്ങനെ മുംബൈ നല്ല രീതിയിൽ ബന്ധിപ്പിക്കപ്പെടുന്നു. 

മഹാരാഷ്ട്ര സംസ്ഥാനത്തിന്റെ തലസ്ഥാനമാണ് മുംബൈ, മുൻപ് ബോംബെ എന്ന പേരിലറിയപ്പെട്ടിരുന്നു. 1 കോടി 30 ലക്ഷം ആളുകൾ വസിക്കുന്ന മുംബൈ ഇന്ത്യയിലെ ഏറ്റവുമധികം ജനസംഖ്യയുള്ളതും ഏറ്റവും ജനസാന്ദ്രതയുള്ളതുമായ നഗരമാണ്. ഇന്ത്യയുടെ വ്യാവസായിക തലസ്ഥാനം എന്ന പേരിലും അറിയപ്പെടുന്നു. ഒരിക്കലും ഉറങ്ങാത്ത ഈ നഗരം ഇന്ത്യയുടെ സാമ്പത്തിക തലസ്ഥാനം കൂടിയാണ്‌. നഗരപ്രാന്തം കൂടി ഉൾപ്പെടുന്ന മുംബൈ മെട്രോപൊളിറ്റൻ പ്രദേശം 25 ദശലക്ഷം ജനസംഖ്യയോടുകൂടെ ലോകത്തിലെ തന്നെ ഏറ്റവും വലിയ ആറാമത്തെ മെട്രോ നഗരമാണ്‌.

മുംബൈയിലെ ആഴക്കടൽ തുറമുഖത്തിലൂടെയാണ്‌ ഭാരതത്തിലെ 50 ശതമാനത്തോളം ചരക്കുഗതാഗതവും നടക്കുന്നത്‌. മുംബൈ ഇന്ത്യയുടെ വ്യാപാര വിനോദ തലസ്ഥാനം കൂടിയാണ്‌. റിസർവ്‌ ബാങ്ക്‌ ഓഫ് ഇന്ത്യ, ബോംബേ സ്റ്റോക്ക്‌ എക്സ്ചേഞ്ച്‌, നാഷണൽ സ്റ്റോക്ക്‌ എക്സ്ചേഞ്ച്‌ എന്നിവയും, പലരാജ്യങ്ങളുടെ എംബസി മന്ദിരങ്ങളും, പല ഇന്ത്യൻ കമ്പനികളുടെയും കോർപ്പറേറ്റ്‌ ആസ്ഥാന മന്ദിരങ്ങളും മുംബൈയിലാണുള്ളത്‌. മുംബൈയിലെ അദമ്യമായ തൊഴിൽ - വ്യവസായ സാധ്യതകൾ കാരണം ഇന്ത്യയുടെ എല്ലാ ഭാഗങ്ങളിൽ നിന്നും അനേകം പ്രവാസികളെ ആകർഷിക്കാൻ മുംബൈക്കു കഴിഞ്ഞിട്ടുണ്ട്‌. അതുകൊണ്ടു തന്നെ മുംബൈ വളരെ ഉയർന്ന ജീവിത നിലവാരം പുലർത്തുന്ന നഗരങ്ങളിൽ ഒന്നാണ്‌. നഗരത്തിലെ സംസ്കാരം ഇന്ത്യയിലെ വിവിധ മതങ്ങളുടെയും പ്രദേശങ്ങളുടെയും സംസ്കാരങ്ങൾ കൂടിച്ചേർന്നു രൂപപ്പെട്ട ഒരു സങ്കര സംസ്കാരമത്രെ. ഹിന്ദി ടെലിവിഷൻ- ചലച്ചിത്ര വ്യവസായം മുംബൈയിൽ അടിസ്ഥാനമിട്ടിരിക്കുന്നു. നഗരത്തിനുള്ളിൽ തന്നെയുള്ള സഞ്ജയ് ഗാന്ധി നാഷണൽ പാർക്ക്‌, മുംബൈയെ നഗരത്തിനുള്ളിൽ തന്നെ ഒരു ദേശീയ ഉദ്യാനമുള്ള ചുരുക്കം ചില നഗരങ്ങളുടെ പട്ടികയിൽ ഇടം നൽകുന്നു.

ട്രോപിക്കൽ കാലാവസ്ഥ ആയതിനാൽ ഒരു വർഷത്തിൽ പലതരം കാലാവസ്ഥകൾ മുംബൈയിൽ ഉണ്ടാകും, ശരാശരി വാർഷിക താപനില 25 മുതൽ 2’8 ഡിഗ്രി സെൽഷ്യസ് വരേയാണ്‌, വേനൽ കാലത്ത് 33.3 ഡിഗ്രി സെൽഷ്യസ് വരെ ഉയരം. ഡിസംബറിൽ തുടങ്ങി ഫെബ്രുവരിയിൽ അവസാനിക്കുന്ന തണുപ്പുകാലത്താണ് കുറഞ്ഞ ചൂട് അനുഭവപ്പെടുന്നത്.

പൊതുജനങ്ങൾക്ക് പ്രവേശിക്കാവുന്ന അനവധി ബീച്ചുകൾ മുംബൈയിൽ ഉണ്ട്, അവ പ്രധാന വിനോദ സഞ്ചാര പ്രദേശങ്ങളുമാണ്. ബീച്ചുകളിൽ ഇവയും ഉൾപ്പെടുന്നു: ജുഹു ബീച്ച്, കലംബ് ബീച്ച്, മാർവി ബീച്ച്, മറൈൻ ഡ്രൈവ്, അക്സ ബീച്ച്.

കൂടാതെ മുംബൈയിലുള്ള തടാകങ്ങൾ ഇവയാണ്: പവായ് തടാകം, തുൾസി തടാകം, വിഹാർ തടാകം, ബാന്ദ്ര തലാവ്.

മുംബൈയിലെ പ്രസിദ്ധമായ പാർക്കുകളിൽ ഇവയും ഉൾപ്പെടുന്നു:

അഡ് ലാബ്സ് അക്വാമാജിക്ക, എസ്സെൽ വേൾഡ്, അഡ് ലാബ്സ് ഇമേജിക്ക, ഭവൻസ് നേച്ചർ അഡ്വെൻച്ചർ സെന്റർ, അന്ധേരി, സഞ്ജയ്‌ ഗാന്ധി നാഷണൽ പാർക്ക്‌, ദി ഹാങ്ങിംഗ് ഗാർഡൻസ് ഓഫ് മുംബൈ.
മഹാരാഷ്ട്ര സംസ്ഥാനത്തിലെ താനെ, മുംബൈ, സബർബൻ എന്നിവിടങ്ങളിലായി വ്യാപിച്ചുകിടക്കുന്ന ദേശീയോദ്യാനമാണ് സഞ്ജയ് ഗാന്ധി ദേശീയോദ്യാനം. ബോറിവില്ലി ദേശീയോദ്യാനം എന്ന പേരിലും ഇത് അറിയപ്പെടുന്നു. 1975-ലാണ് ഉദ്യാനം രൂപീകൃതമായത്. ബുദ്ധമത ചരിത്രത്തിൽ വളരെ പ്രാധാന്യമുള്ള കാൻഹേരി ഗുഹകൾ ഇവിടെയാണ് സ്ഥിതി ചെയ്യുന്നത്. ഉദ്യാനത്തോട് ചേർന്ന് ഒരു സഫാരി പാർക്കുമുണ്ട്.
87 ചതുരശ്ര കിലോമീറ്ററാണ് ഉദ്യാനത്തിന്റെ വിസ്തൃതി. കദംബം, തേക്ക്, ഇന്ത്യൻ കോറൽ മരം തുടങ്ങിയ വൃക്ഷങ്ങൾ ഇവിടെ ധാരാളമായി വളരുന്നു. ഉദ്യാനത്തിൽ ഒരു മുതലസംരക്ഷണ കേന്ദ്രവും പ്രവർത്തിക്കുന്നു. പുള്ളിമാൻ, കുരക്കും മാൻ, ലംഗൂർ, റീസസ് കുരങ്ങ് എന്നീ ജന്തുക്കൾ ഇവിടെ അധിവസിക്കുന്നു.

മുംബൈയിലെ ചരിത്രപ്രധാനമായ സ്ഥലങ്ങളിൽ കോട്ടകളും ഗുഹകളും ഉൾപ്പെടുന്നു. അവയിൽ ചിലത് ഇവയാണ്: എലിഫന്റ ഗുഹകൾ, കാനേരി ഗുഹകൾ, മാഹിം കോട്ട, ബേലാപ്പൂർ കോട്ട, ബോംബെ കാസിൽ, കാസ്റ്റെല്ല ഡി അഗ്വാഡ.

മഹാരാഷ്ട്രയിലെ മുംബൈ തുറമുഖത്തിന് സമീപം അറബിക്കടലിലുള്ള ദ്വീപിലെ ഗുഹാക്ഷേത്രമാണ് എലിഫൻന്റ ഗുഹകൾ. ഇവ ശില്പങ്ങൾ കൊണ്ട് ആകർഷകമാണ്. ഗേറ്റ്‌വേ ഓഫ് ഇന്ത്യയിൽ നിന്ന് ബോട്ടുമാർഗ്ഗം ഈ ദ്വീപുകളിൽ എത്താം. ശിവന്റെ ആരാധകരുടേതാണ് ഈ ശില്പങ്ങൾ. അർധനാരീശ്വര പ്രതിമ, കല്യാണസുന്ദര ശിവൻ, കൈലാസം ഉയർത്തുന്ന രാവണൻ, അണ്ഡകാരമൂർത്തി, നടരാജൻ എന്നീ ശില്പങ്ങളാണ് പ്രധാന ആകർഷണങ്ങൾ. 1987-ൽ എലിഫൻന്റ ഗുഹകളെ യുനെസ്കോ ലോകപൈതൃകസ്ഥാനങ്ങളിലൊന്നായി എണ്ണി.

മുംബൈ പ്രസിദ്ധമായ ബോളിവുഡ് നഗരമാണ്. ഇരുപതിൽ അധികം ഫിലിം സ്റ്റുഡിയോകൾ ഇവിടെ സ്ഥിതിചെയ്യുന്നു. 


</doc>
<doc id="375282" url="https://ml.wikipedia.org/wiki?curid=375282" title="മംഗളം നേരുന്നു">
മംഗളം നേരുന്നു

1984ൽ പുരന്ദർ ഫിലിംസിന്റെ ബാനറിൽ മണിസ്വാമിയുടെ കഥക്ക്മോഹൻ തിരക്കഥ, സംവിധാനം നിർവ്വഹിച്ച് ഗാന്ധിമതി ഫിലിംസ് വിതരണം ചെയ്ത സിനിമയാണ് മംഗളം നേരുന്നു. മമ്മുട്ടി,നെടുമുടി വേണു,പി.കെ. എബ്രഹാം ,പ്രേംജിi,ശ്രീനാഥ്,മാധവി ,ശാന്തികൃഷ്ണ തുടങ്ങിയവർ അഭിനയിച്ചിരിക്കുന്നു. ഇളയരാജ യാണ് സംഗീതം കൈകാര്യം ചെയ്തിരിക്കുന്നത്. 

എം ഡി രാജേന്ദ്രന്റെ വരികൾക്ക് ഇളയരാജ സംഗീത്ം നൽകിയ ഗാനങ്ങൾ

മംഗളം നേരുന്നു1984


</doc>
<doc id="375284" url="https://ml.wikipedia.org/wiki?curid=375284" title="അർജന്റീനയിലെ ലോകപൈതൃകകേന്ദ്രങ്ങൾ">
അർജന്റീനയിലെ ലോകപൈതൃകകേന്ദ്രങ്ങൾ

1978 ആഗസ്റ്റ് 23-നാണ് അർജന്റീന ലോകപൈതൃക കണ്വെൻഷൻ അംഗീകരിച്ചത്. , അർജന്റീനയിലെ 9 പ്രദേശങ്ങൾ ലോകപൈതൃക പട്ടികയിൽ ഉൾപെട്ടിട്ടുണ്ട്. ഇതി 5എണ്ണം സാംസ്കാരിക പൈതൃക കേന്ദ്രങ്ങളും, 4 എണ്ണം പാരിസ്ഥിതിക കേന്ദ്രങ്ങളുമാണ്. കൂടാതെ 6 പ്രദേശങ്ങൾ ഇപ്പോസ് സാധ്യതാപട്ടികയിലും ഉണ്ട്.

ഓരോ പൈതൃകകേന്ദ്രത്തെകുറിച്ചുള്ള പ്രാഥമിക വിവരങ്ങൾ താഴെ പട്ടികയിൽ ഉൾപ്പെടുത്തിയിരിക്കുന്നു. സാധ്യതാപട്ടികയിലെ പ്രദേശങ്ങൾ ഇവിടെ ഉൾപ്പെടുത്തിയിട്ടില്ല

പേര്: ലോകപൈതൃക കമിറ്റിയിൽ നിശ്ചയിച്ച പ്രകാരം

സ്ഥാനം: പൈതൃകകേന്ദ്രം സ്ഥിതിചെയ്യുന്ന നഗരം/പ്രദേശം, പ്രവിശ്യ

കാലഘട്ടം: പൈതൃകകേന്ദ്രം നിർമ്മിക്കപ്പെട്ട കാലഘട്ടം, പാരിസ്ഥിതിക പൈതൃകകേന്ദ്രങ്ങൾക്ക് നിർമ്മാണകാലഘട്ടം ബാധകമല്ല.

യുനെസ്കോ വിവരങ്ങൾ: പൈതൃകകേന്ദ്രത്തിന്റെ റെഫറൻസ് സംഖ്യയും; പട്ടികയിൽ ഉൾപ്പെടുത്തിയ വർഷവും; പട്ടികയിൽ ഉൾപ്പെടുത്തിയ മാനദണ്ഡവും.



</doc>
<doc id="375297" url="https://ml.wikipedia.org/wiki?curid=375297" title="ഒരു കഥ ഒരു നുണക്കഥ">
ഒരു കഥ ഒരു നുണക്കഥ

1986ൽ മമ്മുട്ടി,നെടുമുടി വേണു,മാധവി,ശ്രീനിവാസൻ ,പവിത്ര തുടങ്ങിയവരെ താരങ്ങളാക്കി ശ്രീനിവാസന്റെ തിരക്കഥയിൽ മോഹൻ കഥയും സംവിധാനവും നിർവഹിച്ച് ഇന്നസെന്റും ഡെവിഡ് കാച്ചപ്പള്ളിയും ചേർന്ന് നിർമ്മിച്ചൊരുക്കിയ ചലച്ചിത്രമാണ് ഒരു കഥ ഒരു നുണക്കഥ. ജോൺസൺ ആണ് സംഗീതം ഒരുക്കുന്നത്.
മദ്രാസിൽ ജോലി തേടി അലയുന്നവനാണ് അപ്പു. പക്ഷേ വാചകകസർത്തിൽ മിടുക്കനായ അയാൾ വലിയ ആളായി പലയിടത്തും അഭിനയിക്കുന്നു. റ്റെലിഫോൺ ബൂത്തിൽ വച്ച അമ്മിണിക്കുട്ടിയെ പരിചയപ്പെടുകയും വലിയ ജോലിക്കാരനായി പരിചയപ്പെടുത്തുന്നു. സിനിമക്ക് സീറ്റ് ഒരുക്കി കൊടുക്കുന്നു. ഹോസ്റ്റലിൽ കൂട്ടുകാരികളൂടെ മുമ്പിലും കേമൻ ചമയുന്നു. ഒരിന്റർവ്യൂ വിനിടയിൽ കള്ളി വെളീച്ചത്താകുന്നു. കണ്ണീർ കാണിച്ച് ബന്ധം നിലനിർത്തുന്നു. അതിനിടയിൽ അമ്മിണിക്കുട്ടിയുടെ അമ്മാവന്റെ മകൻ കവിയായ പ്രൊഫസർ മോഹൻ ദാസ് മദ്രാസിലെത്തുന്നു. കവിക്ക് സഹായത്തിനായി അപ്പു നിയോഗിക്കപ്പെടുന്നു. അമ്മിണിക്കുട്ടിയുടെ ഭാവിവരനാകാൻ സാധ്യത മനസ്സിലാക്കിയ അപ്പു കവിയുടെ ആരാധികകൂടി ആയ അമ്മിണിയുടെ സുഹൃത്ത് മാലതിയുമായി അടുക്കാനുള്ള സന്ദർഭങ്ങൾ കരുതികൂട്ടി സൃഷ്ടിക്കുന്നു. അമ്മിണിയേ ദാസിൽ നിന്നകറ്റാനും കരുക്കൾ നീക്കുന്നു. അവർ അടുത്തപ്പോൾ പരസ്പരം ആത്മഹത്യാ ഭീഷണി മുഴക്കി അവരെക്കൊണ്ട് റജിസ്റ്റർ വിവാഹം കഴിപ്പിക്കുന്നു. മാലതി വിവരം അമ്മിണിക്കുട്ടിയെ അറിയിക്കുന്നു. അമ്മിണിക്കുട്ടിക്ക് കാര്യം മനസ്സിലാക്കുന്നു. പിറ്റേന്ന് ദാസിന്റെ കുറ്റങ്ങളുമായി വന്നുകേറുന്ന അപ്പുവിനോട് ദാസേട്ടനെ വേറെകെട്ടിച്ചാൽ ഊരുതെണ്ടിയായ തന്നെ ഞാൻ വിവാഹം ചെയ്യുമെന്ന മോഹത്തിലാണോ ഈ നാടകം എല്ലാം കളീച്ചതെന്ന് അമ്മിണി ചോദിക്കുന്നു. ഹോസറ്റലിലെല്ലാവരും ചേർന്ന് അയാളെ കളിയാക്കി വിടുന്നു.


എം ഡി രാജേന്ദ്രന്റെ വരികൾക്ക് ജോൺസൺ ഈണം പകരുന്നു

ഒരു കഥ ഒരു നുണക്കഥ1986


</doc>
<doc id="375299" url="https://ml.wikipedia.org/wiki?curid=375299" title="വെനിസ്വേലയിലെ ലോകപൈതൃകകേന്ദ്രങ്ങൾ">
വെനിസ്വേലയിലെ ലോകപൈതൃകകേന്ദ്രങ്ങൾ


</doc>
<doc id="375319" url="https://ml.wikipedia.org/wiki?curid=375319" title="ബ്രസീലിലെ ലോക പൈതൃക സ്ഥലങ്ങൾ">
ബ്രസീലിലെ ലോക പൈതൃക സ്ഥലങ്ങൾ


</doc>
<doc id="375324" url="https://ml.wikipedia.org/wiki?curid=375324" title="തീർത്ഥം">
തീർത്ഥം

1987ൽ നെടുമുടി വേണുവിന്റെ കഥക്ക് മോഹൻ തിരക്കഥയും സംഭാഷണവും എഴുതി സംവിധാനം ചെയ്ത ജി ജയകുമാർ നിർമ്മിച്ച ചലച്ചിത്രമാണ് തീർത്ഥം (English:). മദ്യപാനത്തിലേക്ക് വീണുപോകുന്ന ഒരു ചെറുപ്പക്കാരന്റെ ദയനീയാവസ്ഥയാണ് ഇതിലെ ഇതിവൃത്തം. നെടുമുടി വേണു,പല്ലവി ജോഷി,ഇന്നസെന്റ്,തിലകൻ തുടങ്ങിയവർ പ്രധാനവേഷമിടുന്ന ഈ ചിത്രത്തിന്റെ സംഗീതം ബോംബെ രവിയുടെ ആണ്. കാവാലവും ബാലചന്ദ്രൻ ചുള്ളിക്കാടും പാട്ടുകളെഴുതിയിരിക്കുന്നു.

കാവാലത്തിന്റെയും ബാലചന്ദ്രൻ ചുള്ളിക്കാടിന്റെയും വരികൾക്ക് ബോംബെ രവി ഈണം പകർന്നിരിക്കുന്നു
തീർത്ഥം (1987)


</doc>
<doc id="375327" url="https://ml.wikipedia.org/wiki?curid=375327" title="ശ്രുതി (ചലച്ചിത്രം)">
ശ്രുതി (ചലച്ചിത്രം)

1987ൽ നെടുമുടി വേണുവിന്റെ കഥക്ക്മോഹൻ തിരക്കഥയും സംഭാഷണവും എഴുതി സംവിധാനം ചെയ്ത് എം എൻ മുരളിയും ശിവൻ കുന്നപ്പിള്ളീയും ചേർന്ന് നിർമ്മിച്ച ചലച്ചിത്രമാണ് ശ്രുതി.മുകേഷ്,തിലകൻ,കെ.പി.എ.സി. ലളിത,നെടുമുടി വേണു എന്നിവർ പ്രധാനവേഷം കെട്ടുന്ന ഈ ചിത്രത്തിന്റെ സംഗീതം ജോൺസൺ ആണ്.


ബാലചന്ദ്രൻ ചുള്ളിക്കാടിന്റെ വരികൾക്ക ജോൺസൺ സംഗീതം പകർന്ന പാട്ടുകൾ

ശ്രുതി1987


</doc>
<doc id="375332" url="https://ml.wikipedia.org/wiki?curid=375332" title="ഇസബല്ല">
ഇസബല്ല

1988ൽ ഇപ പർമേലിന്റെ കഥക്ക് കള്ളിക്കാറ്റ് രാമചന്ദ്രൻ സംഭാഷണം എഴുതി മോഹൻ തിരക്കഥയും സംവിധാനവും നിർവ്വഹിച്ച് ഗുഡ്നൈറ്റ് ഫിലിംസ്നിർമ്മിച്ച വിതരണം ചെയ്ത ചലച്ചിതം ആണ് ഇസബല്ല.സുമലത,ബാലചന്ദ്രമേനോൻ,നെടുമുടി വേണു തുടങ്ങിയവർ വിവിധ വേഷങ്ങളൂം ഈ ചിത്രത്തിലെ ഗാനങ്ങൾ ഒ.എൻ വിയും ഈണം ജോൺസണും കൈകാര്യം ചെയ്യുന്നു.ഇസബല്ല എന്ന ഒരു ടൂർ ഗൈഡിനെ ചുറ്റിപ്പറ്റിയാണ്ണ് ഇതിന്റെ കഥ മുന്നോട്ട് പോകുന്നത്. 

ഇസബല്ല (സുമലത) എന്ന ടൂർ ഗൈഡ് ഉണ്ണികൃഷണനുമായി (ബാലചന്ദ്രമേനോൻ) പ്രേമത്തിലാകുന്നു. ഒരുപാടു കുടുംബപ്രശ്നങ്ങളൂടെ നടുവിലുള്ള അവൾക്ക് നെടുമുടി വേണു ആണ് ഉണ്ണിയെ പരിചയപ്പെടുത്തുന്നത്. ആ സീസണിനുശേഷം വീട്ടിലേക്ക് മടങ്ങിയ ഉണ്ണി തന്റെ പ്രശ്നങ്ങളാൽ അവളെ സ്വീകരിക്കാൻ മടിക്കുന്നു. അവസാനം കുറേ കാലത്തിനു ശേഷം സ്വീകരിക്കാൻ തയ്യാറായി മടങ്ങി വരുന്നു. അയാൾക്കായി ബല്ല കാത്തിരിക്കുന്നുണ്ടായിരുന്നു.


ഈ ചിത്രത്തിലെ ഗാനങ്ങൾ ഒ.എൻ വിയും ഈണം ജോൺസണും കൈകാര്യം ചെയ്യുന്നു

ഇസബല്ല 1988


</doc>
<doc id="375334" url="https://ml.wikipedia.org/wiki?curid=375334" title="കാമാക്ഷി അമ്മൻ കോവിൽ">
കാമാക്ഷി അമ്മൻ കോവിൽ

തമിഴ് നാട്ടിലെ കാഞ്ചീപുരത്ത് സ്ഥിതിചെയ്യുന്ന കാമാക്ഷിദേവിയുടെ ഒരു പ്രധാന ക്ഷേത്രമാണ് കാമാക്ഷി അമ്മൻ കോവിൽ ( Tamil:அருள்மிகு காமாட்சி அம்மன் திருகோயில்:"അരുൾമിക് കാമാക്ഷി അമ്മൻ തിരുകോയിൽ;" ഇംഗ്ലീഷ്:: Kamakshi Temple) പല്ലവരാജവംശകാലത്താണ് ഈ ക്ഷേത്രം നിർമ്മിക്കപ്പെടുന്നത്. കാഞ്ചീപുരമായിരുന്നു പല്ലവരുടെ തലസ്ഥാനം.

ക്ഷേത്രത്തിലെ പ്രധാന പ്രതിഷ്ഠയായ കാമാക്ഷി ദേവി നാലു കൈകളോടുകൂടി പദ്മാസനരൂപത്തിലാണ് ഇരിക്കുന്നത്. ദേവിയുടെ താഴത്തെ കൈകളിൽ പൂച്ചെണ്ടും, കരിമ്പും ചിത്രീകരിച്ചിരിക്കുന്നു. ഉയർത്തിപ്പിടിച്ച കൈകളിൽ പാശവും, അങ്കുശവുമാണ് ഉള്ളത്. കൈയിലെ പൂച്ചെണ്ടിന് സമീപമായി ഒരു തത്തയേയും ചിത്രീകരിക്കാറുണ്ട്. ക്ഷേത്രനഗരിയായ കാഞ്ചിപുരത്ത് പാർവ്വതി ദേവി പ്രധാനപ്രതിഷ്ഠയായുള്ള ഒരേഒരു ക്ഷേത്രം കാമാക്ഷി കോവിലാണെന്നുള്ളത് ഒരു പ്രത്യേകതയാണ്. ശിവനെ പതിയായി ലഭിക്കുന്നതിനായി പാർവ്വതിദേവി ഇവിടെയുണ്ടായിരുന്ന ഒരു മാവിൻ ചുവട്ടിൽ മണൽകൊണ്ട് ശിവലിംഗം ഉണ്ടാക്കി ആരാധിച്ചിരുന്നു എന്നാണ് വിശ്വാസം.



</doc>
<doc id="375335" url="https://ml.wikipedia.org/wiki?curid=375335" title="ബ്രയോഫില്ലം">
ബ്രയോഫില്ലം

ദ്വിബീജപത്ര സസ്യങ്ങൾ വിഭാഗത്തിൽ ഉൾപ്പെടുന്ന ക്രാസ്സുലേസീ സസ്യകുടുംബത്തിലെ ഒരു ജീനസ്സാണ് ബ്രയോഫില്ലം (Bryophyllum) (ഗ്രീക്കുഭാഷയിൽ നിന്നും "bryon/bryein" = മുളയ്ക്കുക, "phyllon" = ഇല). ഈ ജീനസ്സിൽ 46 സ്പീഷിസുകളാണുള്ളത്.
ഈ ജീനസ്സിൽ ഉൾപ്പെടുന്ന സസ്യങ്ങളിൽ അംഗപ്രജനനം നടക്കുന്നവയാണ്. ഇലകളുടെ അഗ്രഭാഗങ്ങളിൽ സസ്യങ്ങളുടെ മുകുളങ്ങൾ വരികയും, പിന്നീട് ഇലകൾ മണ്ണിൽ വീണ് ഓരോന്നിലും സ്ഥിതിചെയ്യുന്ന മുകുളങ്ങൾക്ക്  വേരും ഇലയും തണ്ടും ഉണ്ടായി സ്വതന്ത്രസസ്യമായി വളരുന്നു.



</doc>
<doc id="375345" url="https://ml.wikipedia.org/wiki?curid=375345" title="അനഹൈം">
അനഹൈം

അനഹൈം, (ഉച്ചാരണം ) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ഓറഞ്ച് കൗണ്ടിയിലെ ഒരു നഗരവും ലോസ് ഏഞ്ചലസ് മെട്രോപ്പോളിറ്റൻ മേഖലയുടെ ഭാഗവുമാണ്.

2010-ലെ അമേരിക്കൻ ഐക്യനാടുകളിലെ സെൻസസ് രേഖകൾ പ്രകാരം ഈ നഗരത്തിലെ ആകെ ജനസംഖ്യ 336,265 ആയിരുന്നു. ഇത് ഓറഞ്ച് കൗണ്ടിയിലെ ഏറ്റവും ജനസാന്ദ്രതയുള്ള നഗരവും കാലിഫോർണിയ സംസ്ഥാനത്ത് ജനസാന്ദ്രതയിൽ പത്താമത്തെ സ്ഥാനമുള്ള നഗരവുമാണ്. പ്രാദേശിക വിസ്തൃതി കണക്കാക്കിയാൽ, അനഹൈം, ഓറഞ്ച് കൗണ്ടിയിലെ രണ്ടാമത്തെ വലിയ നഗരമാണ് (ഇർവിൻ നഗരം ആദ്യം വരുന്നു). ഇവിടുത്തെ തീം പാർക്കുകൾ, അനെഹൈം കൺവൻഷൻ സെന്റർ എന്നിവയും അനഹൈം ഡക്സ് ഐസ് ഹോക്കി ക്ലബ്ബ്, ഏഞ്ചൽസ് ബേസ്ബോൾ ടീം എന്നീ സ്പോർട്ട്സ് ടീമുകളും പ്രശസ്തമാണ്.

1857-ൽ 50 ജർമൻ കുടുംബങ്ങൾ ചേർന്ന് അൻഹൈം സ്ഥാപിക്കുകയും 1876 മാർച്ച് 18-ന് സംയോജിപ്പിച്ച്, ലോസ് ഏഞ്ചൽസ് കൗണ്ടിയിലെ രണ്ടാമത്തെ നഗരമായി മാറുകയും ചെയ്തു. പിന്നീട് 1889 ൽ ലോസ് ഏഞ്ചൽസ് കൗണ്ടിയിൽ നിന്ന് ഓറഞ്ച് കൗണ്ടി പിന്മാറി സ്വതന്ത്രമായി നിലകൊണ്ടു. 1955 ൽ ഡിസ്നിലാൻറ് തുറക്കപ്പെടുന്നതുവരെ അനഹൈം ഒരു വലിയ ഗ്രാമീണ സമൂഹമായി തുടർന്നിരുന്നു. ഡിസ്നിലാൻറിന്റെ രൂപീകരണം, പ്രദേശത്ത് അനേകം ഹോട്ടലുകളുടെയും മോട്ടലുകളുടെയും നിർമ്മാണത്തിനു കാരണഹേതുവായി. ഇവിടെ താമസത്തിനുവേണ്ടിയുള്ള ഹൌസിംഗ് കോളനികളുടെ നിർമ്മാണവും ആരംഭിച്ചിരുന്നു. പട്ടണം ഒരു വ്യവസായ കേന്ദ്രമായി മാറുന്നതിന് അധികം താമസമുണ്ടായില്ല. ഇലക്ട്രോണിക്സ്, എയർക്രാഫ്റ്റ് ഭാഗങ്ങൾ നിർമ്മിക്കുന്ന ഫാക്ടറികൾ, ടിന്നിലടച്ചു സംസ്കരിച്ച പഴങ്ങളുടെ വ്യവസായം എന്നിവ ഇവിടെ ആരംഭിച്ചിരുന്നു.

പടിഞ്ഞാറ് സൈപ്രസ് മുതൽ കിഴക്ക് റിവർസൈഡ് കൗണ്ടി ലൈൻ വരെ പരന്നു കിടക്കുന്ന അനഹൈം നഗര പരിധിക്കു ചുറ്റിലുമായി വൈവിധ്യമാർന്ന സമുദായങ്ങളും സമൂഹങ്ങളും അയൽദേശങ്ങളും നിലനിൽക്കുന്നു. നഗരത്തിന്റെ കിഴക്കൻ ഭാഗത്തുള്ള അനഹൈ ഹിൽസ്, നന്നായി ആസുത്രണം ചെയ്യപ്പെട്ട സമൂഹമാണ്. നഗരത്തിലെ സമ്പന്നരിൽ പലരും വസിക്കുന്നതിവിടെയാണ്.  

ഡൌൺടൌൺ അനഹൈമിൽ മൂന്ന് ഇലകടർന്ന ഉപയോഗമുള്ള ചരിത്രപരമായ പ്രാധാന്യമുള്ള ജില്ലകളുണ്ട്. ഇതിൽ ഏറ്റവും വലുത് അനഹൈം കോളനിയാണ്. ഒരു വാണിജ്യ ജില്ലയായ് അനഹൈം റിസോർട്ടിൽ, ഡിസ്നിലാന്റ്, ഡിസ്നി കാലിഫോർണിയ അഡ്വഞ്ചർ എന്നിവയും അനേകം ഹോട്ടലുകളും റീട്ടെയിൽ കോംപ്ലക്സുകളും ഉൾപ്പെടുന്നു. ഒരു നവ-നഗര പുനരുദ്ധാരണ ജില്ലയായ പ്ലാറ്റിനം ട്രയാംഗിൽ, എഞ്ചൽ സ്റ്റേഡിയത്തെ ചുറ്റി നിലനിൽക്കുന്നു. ഇതിൽ വിവിധോപയോഗത്തിനുള്ള തെരുവുകളും അംബരചുംബികളും ഉൾപ്പെടുന്നു. കാലിഫോർണിയ സ്റ്റേറ്റ് റൂട്ട് 91 ന് വടക്കായും കാലിഫോർണിയ സ്റ്റേറ്റ് റൂട്ട് 57 ന് കിഴക്കായും സ്ഥിതി ചെയ്യുന്ന ഒരു വ്യാവസായിക ജില്ലയാണ് അനഹൈ കന്യോൺ.  


</doc>
<doc id="375351" url="https://ml.wikipedia.org/wiki?curid=375351" title="ഗുരുവായൂർ പാർത്ഥസാരഥിക്ഷേത്രം">
ഗുരുവായൂർ പാർത്ഥസാരഥിക്ഷേത്രം

ദക്ഷിണേന്ത്യയിൽ കേരളത്തിലെ തൃശ്ശൂർ ജില്ലയിൽ ക്ഷേത്രനഗരമായ ഗുരുവായൂരിൽ സ്ഥിതിചെയ്യുന്ന മറ്റൊരു ക്ഷേത്രമാണ് ഗുരുവായൂർ ശ്രീപാർത്ഥസാരഥിക്ഷേത്രം. പേര് സൂചിപ്പിയ്ക്കുന്നതുപോലെ പാർത്ഥസാരഥിയായ ഭഗവാൻ ശ്രീകൃഷ്ണനാണ് ഇവിടെ പ്രതിഷ്ഠ. ആയിരത്തിലധികം വർഷം പഴക്കം വരുന്ന ഈ ക്ഷേത്രത്തിലെ പ്രതിഷ്ഠ നടത്തിയത് അദ്വൈതവേദാന്തിയായ ആദിശങ്കരാചാര്യരാണെന്ന് വിശ്വസിച്ചുവരുന്നു. ഏറെക്കാലം നാശോന്മുഖമായിക്കിടന്ന ഈ ക്ഷേത്രം പിന്നീട് ഭാഗവതകുലപതി തിരുനാമാചാര്യർ ആഞ്ഞം മാധവൻ നമ്പൂതിരിയുടെ നേതൃത്വത്തിൽ പുതുക്കിപ്പണിയുകയായിരുന്നു. ഇന്ന് ഗുരുവായൂരിൽ വരുന്നവർ ഇവിടെയും വരാറുണ്ട്. ഗുരുവായൂർ ഏകാദശിയോടനുബന്ധിച്ചാണ് ഈ ക്ഷേത്രത്തിലെ കൊടിയേറ്റുത്സവം. ഗീതാദിനം കൂടിയായ അന്നേദിവസം ഗുരുവായൂരപ്പൻ ഇങ്ങോട്ട് എഴുന്നള്ളാറുണ്ട്. ഗുരുവായൂർ ശ്രീകൃഷ്ണക്ഷേത്രത്തിൽ നിന്ന് ഏകദേശം അര കിലോമീറ്റർ കിഴക്കുമാറി റെയിൽവേ സ്റ്റേഷന് സമീപമാണ് പാർത്ഥസാരഥിക്ഷേത്രം. 

ദ്വാപരയുഗത്തിൽ പാണ്ഡവമാതാവായ കുന്തീദേവി ഇന്ദ്രപ്രസ്ഥത്തിൽ പൂജിച്ചതാണ് ഈ ക്ഷേത്രത്തിലെ വിഗ്രഹമെന്ന് വിശ്വസിച്ചുവരുന്നു. കുന്തീദേവിയുടെ കാലശേഷം ജലാധിവാസം ചെയ്ത വിഗ്രഹം ആയിരക്കണക്കിന് വർഷങ്ങൾക്കുശേഷം ശങ്കരാചാര്യർ ഗംഗാനദിയിൽ നിന്ന് വീണ്ടെടുക്കുകയായിരുന്നു. പിന്നീട് ഒരു ഏകാദശിനാളിൽ ഗുരുവായൂരിൽ വരുവാനിടയായ അദ്ദേഹം നാരദമഹർഷിയുടെ ഉപദേശപ്രകാരം ഇന്ന് ക്ഷേത്രമിരിയ്ക്കുന്ന സ്ഥലത്ത് പ്രതിഷ്ഠിയ്ക്കുകയുമായിരുന്നു. ക്ഷേത്രത്തിലെ പൂജാവിധികളും ചടങ്ങുകളും ശങ്കരാചാര്യർ തന്നെ നിർദ്ദേശിച്ചു. 

ശങ്കരാചാര്യരുടെ കാലശേഷം ഈ ക്ഷേത്രത്തിന്റെ അവകാശം ശിഷ്യനായ തൃശ്ശൂർ നടുവിൽ മഠം സ്വാമിയാർക്ക് ലഭിച്ചു. തലമുറകളായി പാലിച്ചുപോന്ന അവകാശം പിന്നീട് ഗുരുവായൂരിൽത്തന്നെയുള്ള മല്ലിശ്ശേരി മനയ്ക്ക് ലഭിച്ചു. ഗുരുവായൂർ ശ്രീകൃഷ്ണക്ഷേത്രത്തിന്റെ ഉടമസ്ഥാവകാശവും മല്ലിശ്ശേരി മനയ്ക്കുതന്നെയായിരുന്നു. ടിപ്പു സുൽത്താൻ മലബാർ ആക്രമിച്ചപ്പോൾ അതിന്റെ തെക്കേ അതിർത്തിപ്രദേശമായിരുന്ന ഗുരുവായൂരിലും ആക്രമണമുണ്ടായി. പ്രധാനക്ഷേത്രമായ ശ്രീകൃഷ്ണക്ഷേത്രമൊഴികെ അവിടെയുണ്ടായിരുന്ന മിക്ക ക്ഷേത്രങ്ങളും ആക്രമണത്തിൽ തകർന്നു. പാർത്ഥസാരഥിക്ഷേത്രവും അക്കൂട്ടത്തിലുണ്ടായിരുന്നു. തുടർന്ന് ഒരുപാടുകാലം ഈ ക്ഷേത്രം ആരുടെയും ശ്രദ്ധയേറ്റുവാങ്ങാതെ കഴിയുകയായിരുന്നു. പ്രധാനക്ഷേത്രമായ ശ്രീകൃഷ്ണക്ഷേത്രം എല്ലാവരുടെയും ശ്രദ്ധയേറ്റുവാങ്ങി ലോകപ്രശസ്തിയിലേയ്ക്ക് കുതിയ്ക്കുന്ന സമയത്ത് ശ്രീകൃഷ്ണഭഗവാൻ തന്നെ മറ്റൊരു രൂപത്തിൽ കുടികൊള്ളുന്ന ഈ ക്ഷേത്രം ജീർണ്ണിച്ച് നിലംപരിശാകാറായ മട്ടിൽ ഗുരുവായൂർ പട്ടണത്തിന്റെ ഒരു മൂലയിൽ കഴിയുകയായിരുന്നു. 1971 വരെ ഈ സ്ഥിതി തുടർന്നു.

1971-ൽ ക്ഷേത്രശ്രീകോവിലിന്റെ മേൽക്കൂര ജീർണ്ണിച്ച് നിലംപതിച്ചു. അപ്പോഴാണ് ഇങ്ങനെയൊരു ക്ഷേത്രം കിടക്കുന്ന കാര്യം പലരുമറിഞ്ഞത്. തുടർന്ന് നാട്ടുകാരും ഭക്തജനങ്ങളും ചേർന്ന് നോക്കിയപ്പോൾ അവർ കമനീയമായ ഭഗവദ്വിഗ്രഹം യാതൊരുകേടുപാടും കൂടാതെ കിടക്കുന്നത് കണ്ടു. കൂടാതെ തകർന്നുപോയ മഹാക്ഷേത്രത്തിന്റെ തിടപ്പള്ളി, വാതിൽമാടം, ചുറ്റമ്പലം, മതിൽക്കെട്ട്, ക്ഷേത്രക്കുളം തുടങ്ങിയവയുടെ സ്ഥാനങ്ങളും അവശിഷ്ടങ്ങളും കണ്ടെത്തി പുനർനിർമ്മാണപ്രവർത്തനങ്ങൾ തുടങ്ങുകയും ചെയ്തു. തിരുനാമാചാര്യൻ ആഞ്ഞം മാധവൻ നമ്പൂതിരിയാണ് എല്ലാറ്റിനും നേതൃത്വം വഹിച്ചത്. തൃപ്പൂണിത്തുറ ഈശ്വരവാര്യരായിരുന്നു സ്ഥപതി. ഒടുവിൽ ഏറെനാളത്തെ പരിശ്രമത്തിനൊടുവിൽ ക്ഷേത്രത്തിന്റെ പുതുക്കിപ്പണികളെല്ലാം തീരുകയും 1977 ജൂൺ 29-ന് മിഥുനമാസത്തിലെ അനിഴം നക്ഷത്രത്തിൽ പ്രതിഷ്ഠ നടക്കുകയും ചെയ്തു. ഗുരുവായൂരിലെ അന്നത്തെ വലിയ തന്ത്രിയായിരുന്ന യശഃശരീരനായ പുഴക്കര ചേന്നാസ് പരമേശ്വരൻ നമ്പൂതിരിയാണ് പ്രതിഷ്ഠാകർമ്മം നിർവ്വഹിച്ചത്. 

പുനഃപ്രതിഷ്ഠയ്ക്കുശേഷം ക്ഷേത്രത്തിന് വൻ ഉയർച്ചയാണുണ്ടായത്. ക്ഷേത്രഭരണത്തിന് ഒരു ഭക്തജനസമിതി നിലവിൽ വന്നു. ഇന്ന് വളരെ മികച്ച രീതിയിലാണ് ക്ഷേത്രം മുന്നോട്ട് പോയിക്കൊണ്ടിരിയ്ക്കുന്നത്. ഇന്ന് ഗുരുവായൂരിൽ വരുന്ന ധാരാളം ഭക്തർ ഇവിടെയും ദർശനത്തിന് വരുന്നുണ്ട്.

ഇതിനിടയിൽ ചില വിവാദങ്ങളും ക്ഷേത്രത്തെ ചുറ്റിപ്പറ്റിയുണ്ടായി. മലബാർ ദേവസ്വം ബോർഡ് ഈ ക്ഷേത്രം ഏറ്റെടുക്കാൻ പല തവണ ശ്രമിച്ചിരുന്നു. ഇതിനെതിരെ ഭക്തജനസമിതി വൻ തോതിൽ പ്രതിഷേധിച്ചിരുന്നു. ഇതിനിടയിൽ ഭക്തജനസമിതിയ്ക്കെതിരെയും ചില ആരോപണങ്ങൾ ഉയർന്നുവന്നിരുന്നു. വൻ തോതിൽ അഴിമതിയും സ്വജനപക്ഷപാതവും ഭക്തജനസമിതിയ്ക്കെതിരെ ആരോപിയ്ക്കപ്പെടുകയുണ്ടായി. ഇവയ്ക്കെതിരെ ആദ്യം ചാവക്കാട് സബ് കോടതിയിലും പിന്നീട് പടിപടിയായി സുപ്രീം കോടതിയിലും വരെ കേസെത്തി. ഇതിനിടയിൽ 2016 ഓഗസ്റ്റിൽ കേരള ഹൈക്കോടതി പാർത്ഥസാരഥിക്ഷേത്രത്തെ പൊതുക്ഷേത്രമായി പ്രഖ്യാപിച്ചു. ഇതിനെതിരെ ഭരണസമിതിയും ഹിന്ദുസംഘടനകളും വൻ തോതിൽ രംഗത്തുവന്നു. 

2017 ഏപ്രിൽ 26-ന് ക്ഷേത്രം ഏറ്റെടുക്കാൻ മലബാർ ദേവസ്വം ബോർഡ് ഉദ്യോഗസ്ഥരും ഗുരുവായൂർ സബ് ഇൻസ്പകടറും വില്ലേജ് ഓഫീസറുമടങ്ങുന്ന ഒരു സംഘം ഗുരുവായൂരിലെത്തി. യാതൊരു മുന്നറിയിപ്പുമില്ലാതെയാണ് അവർ ക്ഷേത്രം ഏറ്റെടുക്കാനെത്തിയത്. ഇതെത്തുടർന്ന് ഏപ്രിൽ 30-ന് ശങ്കരജയന്തി ദിവസം ക്ഷേത്രം ഭക്തജനസമിതിയുടെയും ഹിന്ദു ഐക്യവേദി അടക്കമുള്ള പ്രബല ഹൈന്ദവ സംഘടനകളുടെയും മറ്റും നേതൃത്വത്തിൽ നാമജപഘോഷയാത്ര നടത്തി. മേയ് 6-നും ഇത്തരത്തിൽ നാമജപഘോഷയാത്ര നടന്നിരുന്നു. ഇതിൽ പ്രസംഗിയ്ക്കാൻ വന്ന ഹിന്ദു ഐക്യവേദി ജനറൽ സെക്രട്ടറി കെ.പി. ശശികല ടീച്ചറെയും കൂട്ടരെയും പോലീസ് അറസ്റ്റ് ചെയ്തു. എന്നാൽ, പോലീസ് സ്റ്റേഷനിലും ഇവർ നാമജപം തുടരുകയായിരുന്നു. ഒടുവിൽ, ഈ ഉത്തരവിന് താത്കാലിക സ്റ്റേ അനുവദിയ്ക്കാൻ ഹൈക്കോടതി തീരുമാനിച്ചു.

2017 സെപ്റ്റംബർ 21-ന് സ്റ്റേ കാലാവധി അവസാനിച്ചു. അന്നും ക്ഷേത്രം ഏറ്റെടുക്കാൻ മലബാർ ദേവസ്വം ബോർഡ് അധികൃതർ ക്ഷേത്രത്തിലെത്തി. എന്നാൽ, മുമ്പത്തേതിന് വിപരീതമായി അന്ന് വൻ സംഘർഷമാണ് ക്ഷേത്രത്തിലുണ്ടായത്. ഭക്തരും അധികൃതരും തമ്മിൽ വാക്കേറ്റമുണ്ടായപ്പോൾ പോലീസ് ഇടപെട്ടു. ചിലരെ അറസ്റ്റ് ചെയ്തുനീക്കി. മറ്റുചിലരാകട്ടെ, ഗോപുരവാതിലടച്ച് നാമജപം തുടങ്ങി. വളരെയധികം പ്രതിഷേധപരിപാടികൾ ഇതിന്റെ ഭാഗമായി നടത്തിപ്പോന്നിരുന്നു. ഒടുവിൽ, 2017 നവംബർ 7-ന് പുലർച്ചെ 2:30-ന് മലബാർ ദേവസ്വം ബോർഡ് അധികൃതർ വന്ന് ക്ഷേത്രം ഏറ്റെടുത്തു. ഇതിന്റെ പേരിൽ ബി.ജെ.പി. തൃശ്ശൂർ ജില്ലയിൽ ഹർത്താൽ ആഹ്വാനം ചെയ്തു. എന്നാൽ, അതോടെ ബഹളങ്ങൾ അവസാനിയ്ക്കുകയായിരുന്നു.

ഗുരുവായൂർ പട്ടണത്തിന്റെ കിഴക്കുഭാഗത്ത് റെയിൽവേ സ്റ്റേഷന് സമീപമാണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ഈ ക്ഷേത്രത്തിന്റെയും ദർശനം. റെയിൽവേ സ്റ്റേഷനും ക്ഷേത്രവും ഏതാണ്ട് പരസ്പരാഭിമുഖമാണ്. കെ.ടി.ഡി.സി.യുടെ കീഴിൽ പ്രവർത്തിയ്ക്കുന്ന നന്ദനം ഹോട്ടൽ, പതഞ്ജലി സ്റ്റോർ തുടങ്ങിയവ സമീപത്തുതന്നെയുണ്ട്. ക്ഷേത്രത്തിന് മുന്നിലെത്തുന്നവർ ആദ്യം കാണുന്നത് മൂന്നുനിലകളോടുകൂടിയ കിഴക്കേ ഗോപുരമാണ്. ഗോപുരത്തിന് പ്രത്യേകിച്ച് അലങ്കാരങ്ങളൊന്നുമില്ലെങ്കിലും ഇരുവശത്തും ഗീതോപദേശത്തിന്റെ ചിത്രങ്ങളും ഗീതാവചനങ്ങളും കാണും. ഗോപുരത്തിന് പുറത്തുനിന്നുനോക്കിയാൽ തന്നെ ഭഗവദ്വിഗ്രഹം തെളിഞ്ഞുകാണാം. ഗോപുരത്തിന്റെ തെക്കുഭാഗത്താണ് ചെരുപ്പ് കൗണ്ടറുള്ളത്. വടക്കുഭാഗത്ത് ക്ഷേത്രക്കുളം സ്ഥിതിചെയ്യുന്നു.

ക്ഷേത്രത്തിന്റെ പുറത്തെ മതിൽക്കെട്ട് പൂർണ്ണമായും കരിങ്കല്ലിൽ തീർത്തതാണ്. ഇതിന്റെ ചുറ്റും ചുവന്ന ചായം പൂശിയിട്ടുണ്ട്. കാര്യമായ വലിപ്പമില്ലെങ്കിലും ആനപ്പള്ള തീർത്തിട്ടുള്ളത് ശ്രദ്ധേയമാണ്. കിഴക്കുഭാഗത്തെ പ്രധാന ഗോപുരം കൂടാതെ പടിഞ്ഞാറുഭാഗത്തും ഒരു ഗോപുരമുണ്ട്. ഇതിനടുത്ത് ക്ഷേത്രം വക ഹാളും കാണാം.

അകത്തുകടന്നാൽ പ്രത്യേകിച്ചൊന്നും തന്നെ കാണാനില്ല. ഭഗവദ്വാഹനമായ ഗരുഡനെ ശിരസ്സിലേറ്റുന്ന സാമാന്യം ഉയരമുള്ള ഒരു ചെമ്പുകൊടിമരമാണ് ആദ്യം കാണുന്നത്. അതിനപ്പുറം വലിയ ബലിക്കല്ല് കാണാം. ഇവിടെ ബലിക്കൽപ്പുരയില്ല. ഗോപുരത്തിന്റെ തെക്കുഭാഗത്ത് വഴിപാട് കൗണ്ടർ കാണാം. തെക്കുകിഴക്കേമൂലയിൽ പ്രദക്ഷിണവഴിയിൽ നിന്നുമാറി നവഗ്രഹക്ഷേത്രം പണിതിട്ടുണ്ട്. ദീർഘചതുരാകൃതിയിൽ തീർത്ത ഒരു ശ്രീകോവിലിൽ ഒറ്റക്കല്ലിലാണ് നവഗ്രഹങ്ങൾക്ക് സ്ഥാനം അനുവദിച്ചിരിയ്ക്കുന്നത്. ധ്യാനശ്ലോകത്തിൽ പറയുന്നതുപ്രകാരമുള്ള നവഗ്രഹരൂപങ്ങൾ ഇവിടെ കാണാം. നടുക്ക് സൂര്യനും കിഴക്ക് ശുക്രനും തെക്കുകിഴക്ക് ചന്ദ്രനും തെക്ക് കുജനും തെക്കുപടിഞ്ഞാറ് രാഹുവും പടിഞ്ഞാറ് ശനിയും വടക്കുപടിഞ്ഞാറ് കേതുവും വടക്ക് ഗുരുവും വടക്കുകിഴക്ക് ബുധനും സ്ഥിതിചെയ്യുന്നു. സൂര്യൻ, ബുധൻ, ശുക്രൻ എന്നിവർ കിഴക്കോട്ടും ചൊവ്വയും രാഹുവും കേതുവും തെക്കോട്ടും ചന്ദ്രനും ശനിയും പടിഞ്ഞാറോട്ടും ഗുരു മാത്രം വടക്കോട്ടും അഭിമുഖമായി കുടികൊള്ളുന്നു.

ക്ഷേത്രത്തിലെ പ്രദക്ഷിണവഴി പൂർണ്ണമായും കരിങ്കല്ല് പാകിയിട്ടുണ്ട്. ഭക്തർക്ക് മഴയും വെയിലുമേൽക്കാതെ ദർശിയ്ക്കാൻ പാകത്തിന് വഴി മുഴുവൻ നടപ്പുര പണിതിട്ടുണ്ട്. തെക്കുപടിഞ്ഞാറേമൂലയിൽ കിഴക്കോട്ട് ദർശനമായി അയ്യപ്പന്റെയും തൊട്ടടുത്ത് രക്ഷസ്സിന്റെയും പ്രതിഷ്ഠകൾ കാണാം. മുഖപ്പോടുകൂടിയ ശ്രീകോവിലാണ് അയ്യപ്പന് പണിതിട്ടുള്ളത്. ഇവിടെയുള്ള മുഖപ്പിലാണ് ഭക്തർ ശബരിമലയ്ക്കുപോകുന്ന ഭക്തർ മാലയിടുന്നതും കെട്ടുനിറയ്ക്കുന്നതും. പണ്ടെന്നോ ഈ പ്രദേശത്ത് കൊല്ലപ്പെട്ട ഒരാളുടെ ആത്മാവാണ് രക്ഷസ്സായി കുടികൊള്ളുന്നത്. വടക്കുപടിഞ്ഞാറേമൂലയിൽ കിഴക്കോട്ട് ദർശനമായി ക്ഷേത്രസ്ഥാപകനായ ശങ്കരാചാര്യരുടെ പ്രതിഷ്ഠയുണ്ട്. ശൈവാംശമെന്ന് വിശ്വസിയ്ക്കപ്പെടുന്ന ശങ്കരാചാര്യരെ ശിവനായി സങ്കല്പിച്ചുകൊണ്ടുള്ള പൂജകളാണ് ഇവിടെ നടത്തിവരുന്നത്. വടക്കുഭാഗത്ത് ഊട്ടുപുര കാണാം. വിശേഷദിവസങ്ങളിൽ ഇവിടെ ഭക്തർക്ക് പ്രസാദ ഊട്ട് നടത്തിവരുന്നു.

ദീർഘചതുരാകൃതിയിൽ തീർത്ത ഒരു കൂറ്റൻ ശ്രീകോവിലാണ് ഇവിടെയുള്ളത്. തേരിന്റെ ആകൃതിയിലുള്ള ഈ ശ്രീകോവിൽ പാർത്ഥസാരഥീഭാവത്തിന് ഏറ്റവും അനുയോജ്യമായതായി കണക്കാക്കപ്പെടുന്നു. തേരിലുള്ള കുതിരകളും തേരിന്റെ ചക്രങ്ങളും അതേപോലെ ആവിഷ്കരിയ്ക്കപ്പെട്ടിട്ടുണ്ട്. മൊത്തത്തിൽ കരിങ്കല്ലിലാണ് ശ്രീകോവിൽ തീർത്തിരിയ്ക്കുന്നത്. അകത്തേയ്ക്ക് കയറാൻ സോപാനപ്പടികളുണ്ട്. അവ ഇരുവശത്തുനിന്നും കയറാവുന്ന രീതിയിലാണ് നിർമ്മിച്ചിരിയ്ക്കുന്നത്. സോപാനത്തിലേയ്ക്കുള്ള പ്രവേശനകവാടത്തിന്റെ ചുവട്ടിൽ ഗീതോപദേശരൂപം കൊത്തിവച്ചിട്ടുണ്ട്. സോപാനപ്പടികൾ പൂർണ്ണമായും പിച്ചളയിൽ പൊതിഞ്ഞ് സ്വർണ്ണം പൂശി വച്ചിരിയ്ക്കുന്നു. ശ്രീകോവിലിനകത്ത് ഒരു മുറിയേയുള്ളൂ. അതാണ് ഗർഭഗൃഹം. മൂന്നടിയോളം ഉയരം വരുന്ന അതിമനോഹരമായ പാർത്ഥസാരഥീവിഗ്രഹം കിഴക്കോട്ട് ദർശനമായി പ്രതിഷ്ഠിയ്ക്കപ്പെട്ടിരിയ്ക്കുന്നു. കൃഷ്ണശിലയിൽ തീർത്ത വിഗ്രഹത്തിന് രണ്ട് കൈകളേയുള്ളൂ. ഒരു കയ്യിൽ തേര് തെളിയ്ക്കാനുള്ള ചമ്മട്ടിയും മറുകയ്യിൽ ശംഖും കാണാം. തറനിരപ്പിൽ നിന്ന് ഏറെ ഉയരെയാണ് ശ്രീകോവിൽ. അതിനാൽ കുള്ളന്മാർക്കും കുട്ടികൾക്കും വിഗ്രഹം കാണാൻ നന്നേ ബുദ്ധിമുട്ടേണ്ടിവരും. 

ശ്രീകോവിലിന്റെ പുറംചുവരുകൾ തീർത്തും അനലംകൃതമാണ്. ഈയിടെയായി അവിടങ്ങളിൽ ചുവർച്ചിത്രങ്ങൾ വരച്ചുചേർക്കാൻ പദ്ധതികൾ വരുന്നുണ്ട്. രണ്ടുനിലകളോടുകൂടിയ ശ്രീകോവിലിന്റെ ഇരുനിലകളും ചെമ്പുമേഞ്ഞിരിയ്ക്കുന്നു. വടക്കുവശത്ത് അഭിഷേകജലം ഒഴുകിപ്പോകുന്ന ഓവ് കാണാം. ഓവുതാങ്ങിയായി ഇവിടെ ഉണ്ണിഭൂതമുണ്ട്.

ശ്രീകോവിലിനെ ചുറ്റിപ്പറ്റി നാലമ്പലം പണിതിരിയ്ക്കുന്നു. അകത്ത് സ്ഥലം വളരെക്കുറവാണെങ്കിലും തിരക്കില്ലാത്തതിനാൽ സുഖമായി പ്രദക്ഷിണം വയ്ക്കാം. നാലമ്പലത്തിലേയ്ക്ക് കടക്കുന്ന വഴിയിൽ ഇരുവശവും വാതിൽമാടങ്ങൾ കാണാം. നാമജപത്തിനും മറ്റ് പരിപാടികൾക്കുമായി ഇവ ഉപയോഗിച്ചുവരുന്നു. തെക്കുകിഴക്കേമൂലയിൽ തിടപ്പള്ളിയും വടക്കുകിഴക്കേമൂലയിൽ കിണറും പണിതിട്ടുണ്ട്. ശ്രീകോവിലിനെ ചുറ്റി അകത്തെ ബലിവട്ടം പണിതിരിയ്ക്കുന്നു. അഷ്ടദിക്പാലകർ (കിഴക്ക് - ഇന്ദ്രൻ, തെക്കുകിഴക്ക് - അഗ്നി, തെക്ക് - യമൻ, തെക്കുപടിഞ്ഞാറ് - നിര്യതി, പടിഞ്ഞാറ് - വരുണൻ, വടക്കുപടിഞ്ഞാറ് - വായു, വടക്ക് - കുബേരൻ, വടക്കുകിഴക്ക് - ഈശാനൻ), സപ്തമാതൃക്കൾ (ബ്രാഹ്മി/ബ്രഹ്മാണി, വൈഷ്ണവി, മഹേശ്വരി, ഇന്ദ്രാണി, വരാഹി, കൗമാരി, ചാമുണ്ഡി), വീരഭദ്രൻ, ഗണപതി, ശാസ്താവ്, സുബ്രഹ്മണ്യൻ, ദുർഗ്ഗ, ബ്രഹ്മാവ്, അനന്തൻ, നിർമ്മാല്യധാരി (ഇവിടെ വിഷ്വക്സേനൻ) എന്നിവരെ പ്രതിനിധീകരിയ്ക്കുന്ന ബലിക്കല്ലുകൾ ഇവിടെക്കാണാം. ബലിക്കല്ലുകൾ ദേവന്റെ വികാരങ്ങളാണെന്ന് വിശ്വസിച്ചുവരുന്നു. അതിനാൽ അവയിൽ ചവിട്ടാനോ തൊട്ട് തലയിൽ വയ്ക്കാനോ പാടില്ല. ശീവേലിസമയത്ത് ഇവയിൽ ബലിതൂകുന്നു. തെക്കുപടിഞ്ഞാറേമൂലയിൽ പ്രത്യേകം ശ്രീകോവിലിൽ കിഴക്കോട്ട് ദർശനമായി ഗണപതിപ്രതിഷ്ഠയുണ്ട്. 

ക്ഷേത്രത്തിലെ മുഖ്യപ്രതിഷ്ഠ. തന്റെ സുഹൃത്തായ അർജ്ജുനന്റെ തേരാളിയായി നിൽക്കുന്ന ശ്രീകൃഷ്ണഭഗവാന്റെ രൂപമാണ് പാർത്ഥസാരഥി (പാർത്ഥൻ അർജ്ജുനന്റെ മറ്റൊരു പേരാണ്. സാരഥി എന്ന വാക്കിന് ഇവിടെ തേരാളി എന്നാണ് അർത്ഥം). മൂന്നടിയോളം ഉയരമുള്ള ശിലാവിഗ്രഹത്തിൽ കിഴക്കോട്ട് ദർശനമായാണ് ശ്രീപാർത്ഥസാരഥിഭഗവാൻ കുടികൊള്ളുന്നത്. നിൽക്കുന്ന രൂപത്തിലുള്ള വിഗ്രഹമാണിവിടെ. ഭഗവാന്റെ വലതുകയ്യിൽ ചമ്മട്ടിയും ഇടതുകയ്യിൽ ശംഖും കാണാം. വിശ്വപ്രകൃതിയുടെ മൂലതേജസ്സിന്റെ മുഴുവൻ ആകർഷിച്ചുകൊണ്ട് ശ്രീപാർത്ഥസാരഥി ശ്രീലകത്ത് വാഴുന്നു. ചമ്മട്ടി (ചാട്ട) സമർപ്പണമാണ് ഇവിടെ ഭഗവാന് പ്രധാന വഴിപാട്. കൂടാതെ ഉദയാസ്തമനപൂജ, കളഭം ചാർത്തൽ, ചന്ദനം ചാർത്തൽ, പുരുഷസൂക്തപുഷ്പാഞ്ജലി, പാൽപ്പായസം, തൃക്കൈവെണ്ണ തുടങ്ങിയവയും ഭഗവാന് പ്രധാനമാണ്.

നാലമ്പലത്തിനകത്ത് തെക്കുപടിഞ്ഞാറേമൂലയിൽ കിഴക്കോട്ട് ദർശനമായാണ് സർവ്വവിഘ്നഹരനും ശിവപാർവ്വതീപുത്രനുമായ ഗണപതിഭഗവാന്റെ പ്രതിഷ്ഠ. നാലമ്പലത്തിനകത്തുള്ള ഏക ഉപപ്രതിഷ്ഠ ഇതാണ്. രണ്ടടി ഉയരം വരുന്ന ചെറിയൊരു വിഗ്രഹമാണ് ഗണപതിയ്ക്ക്. സാധാരണ ഗണപതിവിഗ്രഹരൂപങ്ങളിൽ നിന്ന് യാതൊരു വ്യത്യാസവും ഈ വിഗ്രഹത്തിനില്ല. വിഘ്നേശ്വരപ്രീതിയ്ക്കായി നിത്യേന ക്ഷേത്രത്തിൽ ഗണപതിഹോമം നടത്തിവരുന്നുണ്ട്. ഒറ്റയപ്പം, മോദകം, കറുകമാല തുടങ്ങിയവയാണ് മറ്റ് വഴിപാടുകൾ.

നാലമ്പലത്തിന് പുറത്ത് തെക്കുപടിഞ്ഞാറേമൂലയിൽ പ്രത്യേകം ശ്രീകോവിലിൽ കിഴക്കോട്ട് ദർശനമായാണ് താരകബ്രഹ്മമൂർത്തിയായ അയ്യപ്പസ്വാമിയുടെ പ്രതിഷ്ഠ. ഒന്നരയടി ഉയരം വരുന്ന ഇവിടത്തെ വിഗ്രഹം ശബരിമലയിലേതുപോലെത്തന്നെയാണ്. മുഖപ്പോടുകൂടിയ ഈ ശ്രീകോവിലിനുമുന്നിലിരുന്നാണ് ശബരിമല തീർത്ഥാടകർ മാലയിടന്നതും കെട്ടുനിറയ്ക്കുന്നതും. നീരാജനം, അഷ്ടാഭിഷേകം, ഭസ്മാഭിഷേകം എന്നിവയാണ് അയ്യപ്പന് പ്രധാന വഴിപാടുകൾ.

നാലമ്പലത്തിന് പുറത്ത് തെക്കുകിഴക്കേമൂലയിൽ പ്രത്യേകം തീർത്ത ശ്രീകോവിലിലാണ് നവഗ്രഹങ്ങളുടെ പ്രതിഷ്ഠ. വൃത്താകൃതിയിലുള്ള ഒറ്റക്കല്ലിൽ പരസ്പരാഭിമുഖമല്ലാതെയാണ് ഒമ്പതുപേരെയും പ്രതിഷ്ഠിച്ചിരിയ്ക്കുന്നത്. നടുക്ക് സൂര്യനും കിഴക്ക് ശുക്രനും തെക്കുകിഴക്ക് ചന്ദ്രനും തെക്ക് കുജനും തെക്കുപടിഞ്ഞാറ് രാഹുവും പടിഞ്ഞാറ് ശനിയും വടക്കുപടിഞ്ഞാറ് കേതുവും വടക്ക് ഗുരുവും വടക്കുകിഴക്ക് ബുധനുമാണ് കുടികൊള്ളുന്നത്. സൂര്യനും ബുധനും ശുക്രനും കിഴക്കോട്ടും ചന്ദ്രനും ശനിയും പടിഞ്ഞാട്ടും കുജനും രാഹുവും കേതുവും തെക്കോട്ടും ഗുരു മാത്രം വടക്കോട്ടും അഭിമുഖമായി കുടികൊള്ളുന്നു. നവഗ്രഹപൂജയാണ് ഇവിടെ പ്രധാന വഴിപാട്. ഇത് ഓരോ ഗ്രഹത്തിനും വേറെവേറെയാകാം. ഇതിനോടനുബന്ധിച്ച് ചുറ്റുവിളക്കും ഉണ്ടാകാറുണ്ട്. നവധാന്യങ്ങൾ സമർപ്പിയ്ക്കുന്നതും പ്രധാന വഴിപാടാണ്. 

നാലമ്പലത്തിന് പുറത്ത് വടക്കുപടിഞ്ഞാറേമൂലയിൽ പ്രത്യേകം തീർത്ത ശ്രീകോവിലിൽ കിഴക്കോട്ട് ദർശനമായാണ് ആദിശങ്കരാചാര്യരുടെ പ്രതിഷ്ഠ. മുഖപ്പോടുകൂടിയ ഒരു വട്ടശ്രീകോവിലാണ് ശങ്കരാചാര്യർക്ക് പണിതിരിയ്ക്കുന്നത്. ആറടിയോളം ഉയരം വരുന്ന ഇരിയ്ക്കുന്ന രൂപത്തിലുള്ള വിഗ്രഹമാണ് ശങ്കരാചാര്യർക്ക്. ശൈവാംശമായി കണക്കാക്കപ്പെടുന്ന ശങ്കരാചാര്യരെ ശിവനായി സങ്കല്പിച്ചുകൊണ്ടുള്ള പൂജകളാണ് ഇവിടെ നടത്തിവരുന്നത്. കാവിപ്പട്ടുചാർത്തലാണ് ശങ്കരാചാര്യർക്ക് പ്രധാന വഴിപാട്. ധാര, കൂവളമാല, ഭസ്മാഭിഷേകം, ഇളനീരഭിഷേകം തുടങ്ങിവയും പ്രധാനമാണ്.

അയ്യപ്പസ്വാമിയുടെ ശ്രീകോവിലിന് സമീപത്തുതന്നെയാണ് രക്ഷസ്സിന്റെയും പ്രതിഷ്ഠ. പണ്ടെങ്ങോ ഈ പ്രദേശത്ത് ദുർമരണത്തിനിരയായ ഒരാളെയാണ് മോക്ഷപ്രാപ്തിയുടെ ഭാഗമായി രക്ഷസ്സായി കുടിയിരുത്തിയിരിയ്ക്കുന്നത്. മേൽക്കൂരയില്ലാത്ത തറയിൽ മഴയും വെയിലും മഞ്ഞും ഏറ്റുവാങ്ങുന്ന രീതിയിലാണ് രക്ഷസ്സിന്റെ പ്രതിഷ്ഠ. നിത്യേന സന്ധ്യയ്ക്കുള്ള വിളക്കുവയ്പും പാൽപ്പായസനിവേദ്യവുമൊഴികെ മറ്റ് വഴിപാടുകളൊന്നും തന്നെ രക്ഷസ്സിനില്ല. 

നിത്യേന മൂന്നുപൂജകളും മൂന്നുശീവേലികളുമുള്ള ഇടത്തരം ക്ഷേത്രമാണ് ഗുരുവായൂർ പാർത്ഥസാരഥിക്ഷേത്രം. പുലർച്ചെ നാലരയ്ക്ക് നടതുറക്കുന്നു. നിർമ്മാല്യദർശനമാണ് ആദ്യ ചടങ്ങ്. തുടർന്ന് നാലേമുക്കാലോടെ അഭിഷേകവും വാകച്ചാർത്തും നടത്തുന്നു. തുടർന്ന് വിഗ്രഹം അലങ്കരിച്ച് മലർ, ശർക്കര, കദളിപ്പഴം എന്നിവ നേദിയ്ക്കുന്നു. അഞ്ചരയോടെ ഉഷഃപൂജ നടത്തുന്നു. ഇത് കഴിഞ്ഞ് സൂര്യോദയസമയത്ത് നവഗ്രഹങ്ങളൊഴികെയുള്ള ഉപദേവതകൾക്കുള്ള പൂജകളും ഗണപതിഹോമവും നടത്തുന്നു. രാവിലെ എട്ടരയ്ക്കാണ് നവഗ്രഹങ്ങൾക്കുള്ള പൂജകൾ നടത്തുന്നത്. പത്തരയോടെ ഉച്ചപ്പൂജയും പതിനൊന്നുമണിയോടെ ഉച്ചശീവേലിയും നടത്തി പതിനൊന്നരയ്ക്ക് നടയടയ്ക്കുന്നു.

വൈകീട്ട് അഞ്ചുമണിയ്ക്ക് വീണ്ടും നടതുറക്കുന്നു. സന്ധ്യയ്ക്ക് സൂര്യാസ്തമയമനുസരിച്ച് ദീപാരാധന നടത്തുന്നു. തുടർന്ന് രാത്രി ഏഴുമണിയോടെ അത്താഴപ്പൂജയും ഏഴരയോടെ അത്താഴശീവേലിയും നടത്തി എട്ടുമണിയ്ക്ക് വീണ്ടും നടയടയ്ക്കുന്നു.

സാധാരണ ദിവസങ്ങളിലെ പൂജാക്രമങ്ങളാണ് മേലെ കാണിച്ചത്. വിശേഷദിവസങ്ങളിലും (ഉദാ: തിരുവുത്സവം, അഷ്ടമിരോഹിണി, മണ്ഡലകാലം) സൂര്യ-ചന്ദ്രഗ്രഹണങ്ങളുള്ള ദിവസങ്ങളിലും ഇതിന് മാറ്റം വരും. ഉദയാസ്തമനപൂജയുള്ളപ്പോഴും മാറ്റം വരും. അന്ന് 18 പൂജകളാണുണ്ടാകുക.

ഗുരുവായൂരിലെ മിക്ക ക്ഷേത്രങ്ങളിലേതും പോലെ ഇവിടെയും തന്ത്രാധികാരം പുഴക്കര ചേന്നാസ് മനയ്ക്കാണ്. ദേവസ്വം ബോർഡ് നിയമിയ്ക്കുന്ന വ്യക്തികളാണ് മേൽശാന്തിയും കീഴ്ശാന്തിയുമാകുക.

ക്ഷേത്രത്തിലെ പ്രധാന ആട്ടവിശേഷമാണ് വൃശ്ചികമാസത്തിലെ വെളുത്ത ഏകാദശിയായ ഗുരുവായൂർ ഏകാദശി. ഒരു മാസം നീണ്ടുനിൽക്കുന്ന ഉത്സവമായാണ് ഇത് ഇവിടെ ആചരിച്ചുവരുന്നത്. ഗുരുവായൂരിലെ ഏകാദശി വിളക്ക് തുടങ്ങുന്ന തുലാമാസത്തിലെ വെളുത്ത ഏകാദശിദിവസമാണ് കൊടിയേറ്റം. തുടർന്നുള്ള 28 ദിവസം വിശേഷാൽ പൂജകളും കലാപരിപാടികളുമായി ആചരിച്ചുവരുന്നു. 


</doc>
<doc id="375352" url="https://ml.wikipedia.org/wiki?curid=375352" title="തിരുവനന്തപുരം സിറ്റി പോലിസ്">
തിരുവനന്തപുരം സിറ്റി പോലിസ്

തിരുവനന്തപുരം നഗരത്തിലെ ക്രമസമാധാനപലത്തിനും കുറ്റാന്വേഷണത്തിനായുള്ള കേരളാ പോലിസിന്റെ ഭാഗമായ പോലിസാണ്‌ തിരുവനന്തപുരം സിറ്റി പോലിസ് .
ഡി.ഐ.ജി റാങ്കിലുള്ള ഇന്ത്യൻ പോലീസ് സർവീസിലുള്ള(ഐ.പി.എസ്) ഉദ്യോഗസ്ഥനാണ്‌ കമ്മീഷ്ണർ പദവി വഹിക്കുന്നത്.
നഗരത്തിനെ ഒൻപത് സക്കിളുകളായി വിഭജിച്ചിരിക്കുന്നു.നഗരത്തിൽ 17 പോലീസ് സ്റ്റേഷനുകൾ ഉണ്ട്.തിരുവനന്തപുരം സിറ്റി പോലീസിന്റെ മൊബൈൽ ആപ്പ് ടി.സി.പി. ആപ്പ് ,ഐസേഫ്(iSafe) എന്നിവ ജനങ്ങൾക്ക് ഉപയോഗപ്പെടുത്താവുന്നതാണ്‌.

ഈ യൂണിറ്റിൽ 3 പൊലീസ് ഉപവിഭാഗങ്ങളും 10 സർക്കിളുകളും 17 പൊലീസ് സ്റ്റേഷനുകളും ഉൾപ്പെടുന്നു. ക്രമസമാധാനം സംരക്ഷിക്കുന്നതിനും കുറ്റകൃത്യങ്ങൾ തടയുന്നതിനും കണ്ടെത്തുന്നതിനും ഈ യൂണിറ്റ് ഉത്തരവാദിയാണ്.

ഈ യൂണിറ്റിൽ രണ്ട് ഉപവിഭാഗങ്ങളാണുള്ളത്. ഈ യൂണിറ്റ് നഗരത്തിൽ ഗതാഗതത്തെ നിയന്ത്രിക്കുന്നു.

തദ്ദേശ സ്വയംഭരണ വകുപ്പിന്റെ സഹായത്തിനായി തിരുവനന്തപുരം സിറ്റി പൊലീസ് റിസർവ് ഫോഴ്സ് ഇതാണ്.

ഈ ഘടകം മയക്കുമരുന്നുകളുടെയും മരുന്നുകളുടെയും നിയന്ത്രിക്കാനുള്ള ഉത്തരവാദിത്തമാണ്.

ഈ യൂണിറ്റ് ചില പ്രത്യേക കേസുകൾ അന്വേഷിക്കുന്നു.

ഈ യൂണിറ്റ് സിറ്റി പോലീസിന് ഇന്റലിജൻസ് സംവിധാനങ്ങൾ നൽകുന്നു.

ഈ യൂണിറ്റ് പോലീസ് നായ്ക്കളുടെ പരിശീലനവും അവയുടെ ഫിറ്റ്നസ് ഉത്തരവാദിത്തമാണ് നൽകുന്നു.

ഈ യൂണിറ്റ് കുതിരകളുടെയും അവയുടെ ഫിറ്റ്നസ് പരിശീലനത്തിന് ഉത്തരവാദിത്തംനൽകുന്നു .

ഈ യൂണിറ്റ് കുറ്റവാളികളുടെ രേഖകൾ സൂക്ഷിക്കുന്നു.

ഈ യൂണിറ്റ് വിദേശികളുടെ രേഖകൾ സൂക്ഷിക്കുന്നു.

ഇവിടെ സന്ദർശിക്കുന്നവർക്ക് ടൂറിസ്റ്റ് കേന്ദ്രങ്ങളിൽ ക്രമസമാധാനം നിലനിർത്താനും സഹായിക്കും.


</doc>
<doc id="375357" url="https://ml.wikipedia.org/wiki?curid=375357" title="കെ.ടി. ചാക്കോ">
കെ.ടി. ചാക്കോ

മുൻ ഇന്ത്യൻ ഫുട്ബോൾ കീപ്പറായിരുന്നു.പത്തനംതിട്ട ജില്ലയിൽ തിരുവല്ല ഓതറയിലാണ്‌ ഇദ്ദേഹത്തിന്റെ ജനനം.കേരളാ പോലീസിനായി നിരവധി തവണ ഇദ്ദേഹം ഫുട്ബോൾ കളിച്ചു.നിലവിൽ കെ.എ.പി. മൂന്നാം ബറ്റാലിയൻ ഡപ്യൂട്ടി കമാൻഡന്റ് ആയി പ്രവർത്തിക്കുന്നു.6 വർഷത്തോളം ഇന്ത്യൻ ഗോൾ കീപ്പറായി കളിച്ചിട്ടുണ്ട്.8 വർഷം കേരള ഫുട്ബോൾ ഗോൾകീപ്പറായിരുന്നു.1991ലെ പ്രസിഡ്ന്റ്സ് കപ്പ്,1992ലെ സൂപ്പർ സോസർ കപ്പ്,1993ലെ ജവഹർലാൽ നെഹ്രു കപ്പ്,1994ലെ സാഫ് ഗെയിംസ് എന്നീ ടൂർണമെന്റിൽ ഇന്ത്യൻ ഫുട്ബോൾ ടീമിനു വേണ്ടി ഗോൾക്കീപ്പറായി.ഫുട്ബോൾ മൽസരങ്ങളിലെ മികവ് അടിസ്ഥാനമാക്കി ജി.വി.രാജ പുരസ്ക്കാരം ലഭിച്ചു.

1987ൽ പോലീസ് ഫുട്ബോൾ ടീം ഗോൾ കീപ്പറായിട്ടായിരുന്നു കേരള പോലീസിൽ പ്രവേശനം.17 തവണ മലപ്പുറം ജില്ലയിൽ പോലീസ് സ്വാതന്ത്യദിന പരേഡ് നയിച്ചിടുണ്ട്.2013,2014 വർഷങ്ങളിൽ തിരുവനന്തപുരത്ത് നടന്ന സ്വതന്ത്യദിന പരേഡ് കമാൻഡറായിരുന്നു.പോലീസ് സേവനത്തിന്‌ മുഖ്യമന്ത്രിയുടെ മെഡൽ 2011ലും സുതത്യർഹസേവനത്തിനുള്ള രാഷ്ട്രപതിയുടെ മെഡൽ 2017ലും ഇദ്ദേഹത്തിനു ലഭിചിട്ടുണ്ട്.


</doc>
<doc id="375361" url="https://ml.wikipedia.org/wiki?curid=375361" title="കൊളോലെജെനിയ മണിലാലിയ">
കൊളോലെജെനിയ മണിലാലിയ

നിലമ്പൂരിലെ അമരമ്പലം വനമേഖലയിൽ നിന്നും കണ്ടെത്തിയ പായൽ വർഗ്ഗത്തിൽപ്പെട്ട പുതിയൊരിനം സസ്യമാണ് കൊളോലെജെനിയ മണിലാലിയ ഇലകളിൽ പറ്റിപ്പിടിച്ചാണ് ഇവ വളരുന്നത്. സസ്യശാസ്ത്രജ്ഞനായ കെ.എസ് മണിലാലിനോടുള്ള ആദരസൂചകമായാണ് ഈ പേരു നൽകിയത്. "എപ്പിഫിലസ് ലിവർവോർട്‌സ്" എന്ന സസ്യവിഭാഗത്തിലാണ് ഇവ ഉൾപ്പെടുന്നത്. മഞ്ഞകലർന്ന പച്ചനിറത്തിൽ ഇലകൾക്കു മുകളിലായി ഇവ വളരുന്നു. മഞ്ഞും ഊർപ്പവുമാർന്ന നിത്യഹരിത, ചോലവനങ്ങളിൽ കാണപ്പെടുന്നു. കോഴിക്കോട് ഗുരുവായൂരപ്പൻ കോളേജിലെ സസ്യശാസ്ത്ര വിഭാഗം അസിസ്റ്റന്റ് പ്രൊഫസർമാരായ ഡോ. മഞ്ജു സി. നായർ, ഡോ. കെ. പി. രാജേഷ്, റിസർച്ച് സ്കോളർ ചാന്ദിനി, വി.കെ. എന്നിവരടങ്ങിയ സംഘമാണ് ഇതിനായി പഠനം നടത്തിയത്.


</doc>
<doc id="375363" url="https://ml.wikipedia.org/wiki?curid=375363" title="സ്റ്റാക്ക് എക്സ്ചേഞ്ച്">
സ്റ്റാക്ക് എക്സ്ചേഞ്ച്

സ്റ്റാക്ക് എക്സ്ചേഞ്ച് എന്നത് വിവിധ മേഖലയിലുള്ള വിഷയങ്ങൾക്കായുള്ള ഒരുകൂട്ടം ചോദ്യോത്തര വെബ്സൈറ്റുകളുടെ ഒരു ശൃംഖലയാണ്. ഒരു വെബ്സൈറ്റ് ഒരു വിഷയമാണ് കൈകാര്യം ചെയ്യുന്നത്. ഉപയോക്താവിന് ചോദ്യങ്ങൾക്കും ഉത്തരങ്ങൾക്കും അനുസൃതമായി അവാർഡ് ലഭിക്കുന്ന പ്രക്രിയയും ഇതിലുണ്ട്. കമ്പ്യൂട്ടർ പ്രോഗ്രാമിങ്ങുമായി ബന്ധപ്പെട്ട സ്റ്റാക്ക് ഓവർഫ്ലോയാണ് പ്രധാനപ്പെട്ട സൈറ്റ്. മറ്റ് വെബ്സൈറ്റുകളും ഇതേ രീതിയിലാണ് രൂപകൽപ്പന ചെയ്തിരിക്കുന്നത്. സ്വയംനിയന്ത്രണ സംവിധാനമാണ് ഇതിനുള്ളത്. 2017 ഏപ്രിൽ വരെയുള്ള കണക്ക് പ്രകാരം, "സ്റ്റാക്ക് ഓവർഫ്ലോ", "സൂപ്പർ യൂസർ", "ആസ്ക് ഉബുണ്ടു" എന്നീ വെബ്സൈറ്റുകളാണ് ഏറ്റവും ജനകീയം.  ഉപയോക്താക്കളുടെ സംഭാവനകൾക്കെല്ലാം ക്രീയേറ്റീവ് കോമൺസ് ലൈസൻസാണുള്ളത്. 

2008-ൽ ജെഫ് അറ്റ്വുഡ്, ജോയൽ സ്‌പോൾസ്‌കി എന്നിവർ ചേർന്ന് "എക്സ്പേർട്സ്-എക്സ്ചേഞ്ച്" എന്ന പ്രോഗ്രാമിങ് ചോദ്യോത്തര വെബ്‌സൈറ്റിന് ബദലായി "സ്റ്റാക്ക് ഓവർഫ്ലോ" സൃഷ്ടിച്ചു . 2009-ൽ "സ്റ്റാക് ഓവർഫ്ലോ" മാതൃകയിൽ അവർ മറ്റ് സൈറ്റുകൾ ആരംഭിച്ചു: സെർവർ പ്രശ്നങ്ങൾക്ക് വേണ്ടിയുള്ള "സെർവർ ഫോൾട്ട്", കമ്പ്യൂട്ടർ ഹാർഡ്‌വെയർ സംബന്ധമായ "പവർ യൂസർ" എന്നിവയാണ് അവ.


</doc>
<doc id="375380" url="https://ml.wikipedia.org/wiki?curid=375380" title="ആൻഡേർസൺ, കാലിഫോർണിയ">
ആൻഡേർസൺ, കാലിഫോർണിയ

ആൻഡേർസൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ശാസ്ത കൗണ്ടിയിൽ, റെഡ്ഡിങ്ങിന് ഏകദേശം 10 മൈൽ തെക്കായി സ്ഥതിചെയ്യുന്ന ഒരു നഗരമാണ്. ജനസംഖ്യ 2000 ലെ സെൻസസിലെ 9,022 ൽ നിന്നും 2010 ലെ സെൻസസിൽ 9,932 കടന്നിരുന്നു. ഓറിഗോൺ, കാലിഫോർണിയ റെയിൽവേ ട്രാക്കേജ് അവകാശങ്ങളും സ്റ്റേഷനു വേണ്ടി ഭൂമിയും അനുവദിച്ച സ്ഥലം ഉടമസ്ഥനും മേച്ചിൽപ്പുറത്തിന്റെ ഉടമയുമായ ഏലിയാസ് ആൻഡേഴ്സണിന്റെ പേരാണ് നഗരത്തിനു നൽകിയിരിക്കുന്നത്.

1872 ലാണ് റെയിൽറോഡ് പ്രവർത്തനം ഇവിടെ ആരംഭിച്ചത്. ഈ പ്രവർത്തനങ്ങൾക്കുവേണ്ടി സമീപത്തെ ഏറ്റവും വലിയ ഭൂമി സംഭാവന ചെയ്ത ഭൂവുടമ ഏലിയാസ് ആൻഡേഴ്സന്റെ പേരിലാണ് ആൻഡേഴ്സൺ നഗരം അറിയപ്പെടുന്നത്. പട്ടണത്തിലെ ആൻഡേഴ്സൺ റിവർ പാർക്ക് സ്ഥിതിചെയ്യുന്നത ഭാഗം, ആൻഡേഴ്സന്റെ ഉടമസ്ഥതയിലുണ്ടായിരുന്നതും സംഭാവന ചെയ്തതുമായ യഥാർത്ഥ ഭൂമിയുടെ ഭാഗമാണ്.

ആൻഡേർസൺ പട്ടണം സ്ഥിതി ചെയ്യുന്ന അക്ഷാംശരേഖാംശങ്ങൾ ആണ്. ഐക്യനാടുകളിലെ സെൻസസ് ബ്യൂറോയുടെ കണക്കുകളനുസരിച്ച് നഗരത്തിന്റെ ആകെ വിസ്തൃതി, ആണ്. ഇതിൽ കരഭാഗവും ബാക്കി ഭാഗം (3.74 ശതമാനം) ജലം ഉൾപ്പെട്ടതുമാണ്.

കോപ്പൻ കാലാവസ്ഥാ വർഗ്ഗീകരണ സമ്പ്രദായം അനുസരിച്ച്, ആൻഡേഴ്സൺ നഗരത്തിൽ, ഇളംചൂടുള്ള വേനൽക്കാലമുള്ള മെഡിറ്ററേനിയൻ കാലാവസ്ഥയാണുള്ളത്. കാലാവസ്ഥാ ഭൂപടങ്ങളിൽ സംക്ഷിപ്തമായി "Csa" എന്ന് ഉപയോഗിച്ചിരിക്കുന്നു.

ആൻഡേഴ്സണിൽ അഞ്ച് ഹൈസ്കൂളുകളും രണ്ട് പബ്ലിക് മിഡിൽ സ്കൂളുകളും ആറ് പ്രൈമറി സ്കൂളുകളും ഉണ്ട്. ഹൈസ്ക്കൂളുകൾ താഴെപ്പറയുന്നവയാണ്.


</doc>
<doc id="375381" url="https://ml.wikipedia.org/wiki?curid=375381" title="ഇറക്കുമതിത്തീരുവ സംരക്ഷണം">
ഇറക്കുമതിത്തീരുവ സംരക്ഷണം

അഭ്യന്തര വ്യവസായത്തെ സംരക്ഷിക്കുന്നതിന് വേണ്ടിയുള്ള ചുങ്കവിഹിതത്തെയാണ് ഇറക്കുമതിത്തീരുവ സംരക്ഷണം എന്നത് കൊണ്ട് അർത്ഥമാക്കുന്നത്. ഇറക്കുമതിയിൽ നിയന്ത്രണം ഏർപ്പെടുത്തുന്നതിനൊപ്പം സർക്കാറിന്റെ വരുമാനം വർദ്ധിപ്പിക്കുന്നതിനുള്ള മാർഗങ്ങളിലൊന്നുമാണിത്. 

ആഭ്യന്തരമായി ഉല്പാദിപ്പിക്കുന്ന സാധനങ്ങളുടെ വിലയേക്കാൾ ഉയർന്ന വില വിദേശത്തുനിന്നും ഇറക്കുമതി ചെയ്യുന്ന സാധനങ്ങൾക്ക് ഏർപ്പെടുത്തുക എന്ന ഉദ്ദേശത്തോടെ ഈടാക്കുന്ന രാജ്യങ്ങൾ ഏർപ്പെടുത്തുന്ന നികുതിയാണ് ഇറക്കുമതി ചുങ്കം. ഉദാഹരണത്തിന് ഇന്ത്യയിൽ ഉത്പാദിപ്പിക്കുന്ന റബറിന് കിലോയ്ക് 40 രൂപയും മലേഷ്യയിൽ ഉത്പാദിപ്പിക്കുന്ന റബ്ബറിന് അതിനേക്കാൾ കുറഞ്ഞ വിലയും ആയിരിക്കുമ്പോൾ മലേഷ്യയിൽ നിന്നും ഇറക്കുമതി കൂടുവാനും അത് ആഭ്യന്തര റബ്ബർ കർഷകരെ ദോഷകരമായി ബാധിക്കുവാനും സാദ്ധ്യതയുണ്ട്. ആ സാഹചര്യത്തിൽ ഇന്ത്യാഗവൺമെൻറ് ഇറക്കുമതി ചെയ്യുന്ന റബ്ബറിന് നിശ്ചിത നിരക്കിൽ ഇറക്കുമതി ചുങ്കം ഏർപ്പെടുത്തുന്നു. അതുവഴി മലേഷ്യയിൽ നിന്നുമുള്ള റബ്ബർ ഇറക്കുമതി ലാഭകരമല്ലാതാകുകയും ഇന്ത്യയിലെ കർഷകരുടെ താല്പര്യം സംരക്ഷിക്കപ്പെടുകയും ചെയ്യുന്നു. ഇതിനുള്ള വ്യവസ്ഥകൾ 1947 -ലെ റബ്ബർ ആക്ടിൽ ഉൾപ്പെടുത്തിയിരിക്കുന്നു. 

ഇറക്കുമതിച്ചുങ്കം ഏർപ്പെടുത്തുന്നതും ഇളവ് നൽകുന്നതും അന്താരാഷ്ട്ര വാണിജ്യ സംഘടനയുടെ പ്രധാന ചർച്ചാവിഷയങ്ങളിലൊന്നാണ്. 


</doc>
<doc id="375394" url="https://ml.wikipedia.org/wiki?curid=375394" title="ഇഗുവാക്കു ദേശീയോദ്യാനം">
ഇഗുവാക്കു ദേശീയോദ്യാനം

ഇഗുവാക്കു ദേശീയോദ്യാനം (പോർച്ചുഗീസ് ഉച്ചാരണം: ]) ബ്രസീലിലെ പരാന സംസ്ഥാനത്തുള്ള ഒരു ദേശീയോദ്യാനമാണ്. ഈ ദേശീയോദ്യാനത്തിന്റെ മൊത്തം വിസ്തീർണ്ണം 185,262.5 ഹെക്ടറും (457,794 ഏക്കർ) നീളം ഏകദേശം 420 കിലോമീറ്ററുമാണ് (260 മൈൽ). ഇതിൽ 300 കിലോമീറ്റർ (190 മൈൽ) ദൂരം ബ്രസീലിയൻ, അർജന്റീന മേഖലകളിലെ ജലത്താലുള്ള പ്രകൃതിദത്ത അതിർത്തികളാണ്. ബ്രസീലിയൻ വശത്തേയും അർജന്റീനിയൻ വശത്തേയും മേഖലകൾ ചേർന്ന് ആകെ വിസ്തീർണ്ണം 260,000 ഹെക്ടർ (640,000 ഏക്കർ) വരുന്നു. ഫെഡറൽ ഉത്തരവ് 1035 അനുസരിച്ച്, 1939 ജനുവരി 10 നു രൂപീകരിക്കപ്പെട്ട ഈ ദേശീയോദ്യാനം, 1986 ൽ യുനെസ്കോയുടെ ലോക പൈതൃക സ്ഥലമായി മാറി. ദേശീയോദ്യാനത്തിന്റെ ഭരണച്ചുമതല, ചിക്കോ മെൻഡസ് ഇൻസ്റ്റിറ്റ്യൂട്ട് ഫോർ ബയോഡൈവേഴ്സിറ്റി കൺസർവേഷനാണ് (ICMBio). 

അർജന്റീനയിലെ ഇഗ്വാസു ദേശീയോദ്യാനത്തോടൊപ്പെ ചേർന്ന് ഈ ഉദ്യാനം ലോകത്തിലെ ഏറ്റവും വലുതും അത്യാകർഷകവുമായ വെള്ളച്ചാട്ടങ്ങളിലൊന്നും 2,700 മീറ്റർ വിസ്തൃയുള്ളതുമായ ഇഗ്വാസു വെള്ളച്ചാട്ടം പങ്കുവയ്ക്കുന്നു. അപൂർവവും വംശനാശഭീഷണി നേരിടുന്നതുമായ സസ്യജന്തുജാലങ്ങളുടെ സ്വാഭാവിക ആവാസവ്യവസ്ഥയും ഇവിടെയുണ്ട്. അപൂർവ്വ ജന്തുജാലങ്ങളിൽ  അവയിൽ ഭീമൻ ഉറുമ്പുതീനി, ഭീമൻ നീർനായ എന്നിവ ഉൾപ്പെടുന്നു. വെള്ളച്ചാട്ടത്തിൻറ ഫലമായി പുകപോലെയുയരുന്ന നീർക്കണങ്ങൾ സമൃദ്ധിയായ പച്ചപ്പ് വളരുന്നതിനു സഹായകമാണ്.


</doc>
<doc id="375397" url="https://ml.wikipedia.org/wiki?curid=375397" title="പഴുതാരകാളി">
പഴുതാരകാളി

തെക്കുകിഴക്കൻ ഏഷ്യയിലും ഓസ്ട്രേലിയയിലും കാണപ്പെടുന്ന ഒരിനം ഔഷധ സസ്യമാണ് പഴുതാര കാളി എന്നറിയപ്പെടുന്ന ഹെൽമിന്തോസ്റ്റാക്കൈസ് സെയ്‌ലാനിക ചതുപ്പു നിറഞ്ഞ പുഴയോര മേഖലയിൽ ധാരാളമായി കാണപ്പെടുന്ന ഈ സസ്യത്തിന്റെ എല്ലാ ഭാഗങ്ങളും ഔഷധ ഗുണമുള്ളതാണ്.


</doc>
<doc id="375410" url="https://ml.wikipedia.org/wiki?curid=375410" title="മാത്തുണ്ണി മാത്യൂസ്">
മാത്തുണ്ണി മാത്യൂസ്

മാത്തുണ്ണി മാത്യൂസ്  (2017 മെയ് 20-ന് അന്തരിച്ചു) ഒരു ഇന്ത്യനും, കുവൈറ്റ് റെസിഡന്റുമായിരുന്നു. 1990 -ലെ ഇറാഖ് കുവൈറ്റ് യുദ്ധത്തിലകപ്പെട്ട 170,000 ഇന്ത്യക്കാരെ സുരക്ഷിതമായി നാട്ടിലെത്തിച്ച എയർലിഫ്റ്റ് ഇവാക്കുവേഷൻ നടത്തിയത് ഇദ്ദേഹമാണ്. ലോകത്തിലെ ഏറ്റവും വലിയ സിവിലിയൻ ഇവാക്കുവേഷനായി ഇതറിയപ്പെടുന്നു. 2016 ൽ ഈ സംഭവുമായി ബന്ധപ്പെട്ടു അക്ഷയ് കുമാർ നായകനായ "എയർലിഫ്റ്റ്" എന്ന ചലച്ചിത്രം പുറത്തിറങ്ങി.

മാത്യൂസ് ഒരു മലയാളിയും, കേരളക്കാരനുമാണ്. ടൊയോട്ട സണ്ണി എന്നറിയപ്പെടുന്നു. കുവൈറ്റിലെ എ.ഐ സയ്യർ ഗ്രൂപ്പിന്റെ ടോയോട്ട എന്ന കമ്പനിയുയമായി ജോലി ചെയ്തിരുന്നു. അതിന്റെ എം.ഡി ആയി 1989-ൽ വിരമിച്ചു. കുവൈത്തിന്റെ വികസന പാഥകളുടെ സമയങ്ങളിൽ 1956-നാണ് മാത്യൂസ് കപ്പലുകേറി അവിടെയെത്തിയത്. അദ്ദേഹം ഇന്ത്യൻ കുവൈത്ത് സ്ക്കൂളിന്റെ ചെയർമാനും, അവിടത്തെ ഇന്ത്യൻ ആർട്ട്സ് സർക്കിളിന്റെ സ്ഥാപകരിലുമൊരാളാണ്. 

മാത്തുണ്ണി മാത്യൂസിന്റെ സഹായത്തോടെ ആഗസ്റ്റ് 13-ൽ നിന്ന് 1990 ഒക്ടോബർ 11-ന് യുദ്ധത്തിൽ കുടങ്ങിക്കിടക്കുന്ന എല്ലാ ഇന്ത്യക്കാരേയും, രക്ഷപ്പെടുത്തി . ഇത്തരത്തിലുള്ള കഠിനപ്രയത്നത്തിലൂടെ ലോകത്തിലെ ഏറ്റവും വലിയ ഇവാക്കുവേഷനുള്ള ഗിന്നസ് റെക്കോർഡ്   എയർ ഇന്ത്യ നേടി. 1990-ലെ പേർഷ്യൻ ഗൾഫ്  യുദ്ധത്തോടനുബന്ധിച്ച്, കുവൈത്തിലേയും, ഇറാഖിലേയും, ഇന്ത്യക്കാരെ തിരിച്ച് നാട്ടിലെത്തിക്കേണ്ട സാഹചര്യത്തിലെ ഈ ഓപ്പറേഷൻ നടന്നത്. ചരിത്രത്തിലെ ഏറ്റവും വലിയ ഇവാക്കുവേഷനായി ഇത് കരുതുന്നു.ടൈംസ് ഓഫ് ഇന്ത്യയുടെ റിപ്പോർട്ടനുസരിച്ച്, മലയാളി എന്റ്രപ്രെനറായ മാത്തുണ്ണി മാത്ത്യൂസ്, 
ഇന്ത്യൻ അംബാസഡറെ ബാഗ്ദാദിൽ പോയി കണ്ട്,ഇന്ത്യൻ പൗരന്മാരെ അമ്മാൻ വഴി ബാഗ്ദാദിലേക്ക്, ഇറാഖിന്റെ ഒത്തുതീർപ്പിൽ ബസ്സിൽ സുരക്ഷിതമായി എത്തിക്കാൻ സഹായിച്ച
 ഹാർബഹജാൻ സിംഗ് വേദിയുടെ സഹായത്തോടെ  ഇവാക്കുവേഷൻ പൂർത്തിയാക്കിയത്. 2016 ജനുവരി22-ന് ഇതിന്റെ പശ്ചാത്തലത്തിൽ അക്ഷയ് കുമാർ കേന്ദ്ര കഥാപാത്രമായി വന്ന  എയർലിഫ്റ്റ് പുറത്തിറങ്ങി. എങ്കിലും ചില സർക്കാർ ഇവാക്കുവേഷന്റെ സമയത്ത് ഒരു വ്യക്തിയിൽ മാത്രം എല്ലാം കേന്ദ്രീകരിക്കാൻ സമ്മതിച്ചുമിരുന്നില്ല.


</doc>
<doc id="375412" url="https://ml.wikipedia.org/wiki?curid=375412" title="ഒരു മെക്സിക്കൻ അപാരത">
ഒരു മെക്സിക്കൻ അപാരത

ഒരു മെക്സിക്കൻ അപരത 2017-ഇൽ പുറത്തിറങ്ങിയ ഒരു മലയാള ചലച്ചിത്രം ആണ്. നവാഗതൻ ആയ ടോം ഇമ്മട്ടി ആണ് ചിത്രം സംവിധാനം ചെയ്തിരിക്കുന്നത്. അനൂപ് കണ്ണൻ സ്റ്റോറീസിന്റെ ബാനറിൽ അനൂപ് കണ്ണൻ ആണ് ചിത്രം നിർമിച്ചിരിക്കുന്നത്. ഒട്ടനവധി താരങ്ങൾ അണിനിരക്കുന്ന ഈ ചിത്രത്തിൽ ടൊവിനോ തോമസ്, നീരജ് മാധവ്, രൂപേഷ് പീതാംബരൻ എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. ചിത്രത്തിൽ, കോളേജിൽ വിദ്യാർത്ഥികൾ രാഷ്ട്രീയ പാർട്ടി ആയ 'എസ. എഫ്. ഐ.' എങ്ങനെ സ്ഥാപിച്ചു എന്ന് വിവരിച്ചിരിക്കുന്നു.



</doc>
<doc id="375428" url="https://ml.wikipedia.org/wiki?curid=375428" title="സിമ്പ്ലോക്കേസീ">
സിമ്പ്ലോക്കേസീ

സപുഷ്പികളിൽ ഉൾപ്പെടുന്ന ഒരു സസ്യകുടുംബമാണ് സിമ്പ്ലോക്കേസീ. ഈ സസ്യകുടുംബത്തിൽ രണ്ട് ജീനസ്സുകളിലായി ഏകദേശം 260ഓളം സ്പീഷ്യസ്സുകളാണുള്ളത്. ഏഷ്യ, ഓസ്ട്രേലിയ, അമേരിക്ക എന്നിവടങ്ങളിലായി കാണപ്പെടുന്നു.


</doc>
<doc id="375433" url="https://ml.wikipedia.org/wiki?curid=375433" title="ഗുരുവായൂർ തിരുവെങ്കടാചലപതിക്ഷേത്രം">
ഗുരുവായൂർ തിരുവെങ്കടാചലപതിക്ഷേത്രം

ദക്ഷിണേന്ത്യയിൽ കേരളത്തിലെ തൃശ്ശൂർ ജില്ലയിൽ, ക്ഷേത്രനഗരിയായ ഗുരുവായൂരിൽ തന്നെ സ്ഥിതിചെയ്യുന്ന മറ്റൊരു ക്ഷേത്രമാണ് ഗുരുവായൂർ തിരുവെങ്കടാചലപതിക്ഷേത്രം. ലോകപ്രസിദ്ധമായ തിരുപ്പതി ക്ഷേത്രത്തിലെ മുഖ്യപ്രതിഷ്ഠയും മഹാവിഷ്ണുവിന്റെ മറ്റൊരു ഭാവവുമായ വെങ്കടാചലപതിയും മാതൃദേവതയായ ഭദ്രകാളിയുമാണ് ക്ഷേത്രത്തിലെ മുഖ്യപ്രതിഷ്ഠകൾ. 'കേരള തിരുപ്പതി' എന്ന അപരനാമത്തിൽ അറിയപ്പെടുന്ന ഈ ക്ഷേത്രത്തിലെ പ്രതിഷ്ഠ നടത്തിയത് വിശിഷ്ടാദ്വൈതസിദ്ധാന്തത്തിന്റെ ഉപജ്ഞാതാവായ രാമാനുജാചാര്യരാണെന്ന് വിശ്വസിച്ചുവരുന്നു. ക്ഷേത്രമിരിയ്ക്കുന്ന സ്ഥലത്തിന്റെ പേര് 'തിരുവെങ്കടം' എന്നാണ്. ഈ പേരുതന്നെ ഈ ക്ഷേത്രവുമായി ബന്ധപ്പെട്ടിരിയ്ക്കുന്നു. ഏറെക്കാലം തകർന്ന നിലയിൽ കഴിഞ്ഞിരുന്ന ഈ ക്ഷേത്രം പിന്നീട് 1977-ലാണ് ഇന്ന് കാണുന്ന രീതിയിൽ പുനരാവിഷ്കരിച്ചത്. ഗുരുവായൂർ ക്ഷേത്രത്തിൽ നിന്ന് ഒരു കിലോമീറ്റർ കിഴക്കുമാറി റെയിൽവേ സ്റ്റേഷന്റെ എതിർവശത്താണ് (പാർത്ഥസാരഥിക്ഷേത്രം സ്ഥിതിചെയ്യുന്ന ഭാഗത്തിന്റെ) തിരുവെങ്കടാചലപതിക്ഷേത്രം സ്ഥിതിചെയ്യുന്നത്.
ഭാരതീയ ഭക്തിപ്രസ്ഥാനത്തിലെ ശുക്രനക്ഷത്രമായ ശ്രീ രാമാനുജാചാര്യർ തന്റെ ദേശാന്തര സഞ്ചാരത്തിനിടയിൽ ക്ഷേത്രനഗരമായ ഗുരുവായൂരിലും വരാനിടയായി. അന്ന് അവിടെ പ്രധാന ക്ഷേത്രമായ ശ്രീകൃഷ്ണക്ഷേത്രം മാത്രമേ ഉണ്ടായിരുന്നുള്ളൂ. തന്റെ ഇഷ്ടദേവനായ വെങ്കടാചലപതിയെ കേരളത്തിൽ പ്രതിഷ്ഠിയ്ക്കാൻ ആഗ്രഹിച്ച അദ്ദേഹം ഇന്ന് ക്ഷേത്രക്കുളം സ്ഥിതിചെയ്യുന്ന സ്ഥാനത്തിരുന്ന് തപസ്സ് ചെയ്യുകയും തുടർന്ന് ഭഗവാന്റെ അനുമതിയനുസരിച്ച് തിരുപ്പതിയിൽ നിന്നുതന്നെ വിഗ്രഹം കൊണ്ടുവന്ന് ഇവിടെ പ്രതിഷ്ഠിയ്ക്കുകയും ചെയ്തു. 

ഇപ്പറഞ്ഞ കാര്യം 1974-ലെ ദേവപ്രശ്നത്തിലാണ് തെളിഞ്ഞത്. 'തിരുവെങ്കടം' (മലയാളത്തിൽ തെറ്റിച്ച് 'തിരുവെങ്കിടം' എന്നെഴുതുന്നു) എന്ന സ്ഥലപ്പേരുതന്നെ ക്ഷേത്രവുമായി ബന്ധപ്പെട്ടിരിയ്ക്കുന്നു. ഇതിന്റെ കാരണവും അന്ന് വ്യക്തമായി. 

ക്ഷേത്രനഗരിയായ ഗുരുവായൂരിൽ പ്രധാന ക്ഷേത്രമായ ശ്രീകൃഷ്ണക്ഷേത്രത്തിനും മമ്മിയൂർ മഹാദേവക്ഷേത്രത്തിനും പാർത്ഥസാരഥിക്ഷേത്രത്തിനുമൊപ്പം സവിശേഷമായ സാന്നിദ്ധ്യമായി വെങ്കടാചലപതിക്ഷേത്രം ഉയർന്നുവന്നു. ഗുരുവായൂരിലെ വൈഷ്ണവചൈതന്യം മൂന്നുമടങ്ങാക്കി ഉയർത്തിയത് ഈ ക്ഷേത്രമാണ്. കുറച്ചുകാലം കഴിഞ്ഞപ്പോൾ ക്ഷേത്രത്തിൽ ശ്രീഭദ്രകാളിയെയും പ്രതിഷ്ഠിച്ചു. ഈ ഭഗവതിയെ നാട്ടുകാർ തട്ടകത്തമ്മയായി ഇന്നും ആരാധിച്ചുപോരുന്നു. 

ടിപ്പു സുൽത്താൻ മലബാർ ആക്രമിച്ചപ്പോൾ സാമൂതിരിയുടെ തെക്കൻ അതിർത്തിപ്രദേശമായിരുന്ന ഗുരുവായൂരിലും ആക്രമണമുണ്ടായി. പ്രധാന ക്ഷേത്രമായ ശ്രീകൃഷ്ണക്ഷേത്രമൊഴികെ അവിടെയുണ്ടായിരുന്ന മിക്ക ക്ഷേത്രങ്ങളും തകർക്കപ്പെട്ടു. വെങ്കടാചലപതിക്ഷേത്രവും അക്കൂട്ടത്തിലുണ്ടായിരുന്നു. ടിപ്പുവിന്റെ പടയാളികൾ കൃഷ്ണശിലാനിർമ്മിതമായിരുന്ന പഴയ വെങ്കടാചലപതിവിഗ്രഹത്തിന്റെ തലയും വലത്തെ കൈകളും വെട്ടിമാറ്റി. എന്നാൽ ഭഗവതിവിഗ്രഹം യാതൊരു കുഴപ്പവുമില്ലാതെ രക്ഷപ്പെട്ടു. അങ്ങനെ കുറേക്കാലം ക്ഷേത്രം ഭഗവതിക്ഷേത്രമായി അറിയപ്പെട്ടു. അംഗഭംഗം സംഭവിച്ച വെങ്കടാചലപതിവിഗ്രഹം പലർക്കും ഒരു ദുഃഖചിത്രമായി കുറേക്കാലം ക്ഷേത്രത്തിൽ തന്നെ കഴിഞ്ഞു. ആരുടേതാണ് ഈ വിഗ്രഹമെന്ന് ആർക്കും തിരിച്ചറിയാൻ കഴിഞ്ഞില്ല. 

1974-ൽ ക്ഷേത്രത്തിൽ ദേവപ്രശ്നം നടത്തി. യശഃശരീരനായ ജ്യോതിഷപണ്ഡിതൻ പുതുശ്ശേരി വിഷ്ണു നമ്പൂതിരിയായിരുന്നു പ്രാശ്നികൻ. ഈ ദേവപ്രശ്നത്തിലാണ് വെങ്കടാചലപതിസാന്നിദ്ധ്യം കണ്ടെത്തിയത്. കാലാകാലങ്ങളായി 'തിരുവെങ്കടം' എന്നറിയപ്പെട്ടിരുന്ന സ്ഥലപ്പേരിന്റെ യഥാർത്ഥ കാരണം അന്നാണ് നാട്ടുകാർക്ക് മനസ്സിലായത്. തുടർന്ന് തിരുപ്പതിയിലെത്തിയ നാട്ടുകാർ അന്നത്തെ പെരിയ ജീയർസ്വാമികളുടെ അനുഗ്രഹാശിസ്സുകളോടെ ഒരു വിഗ്രഹം വാങ്ങുകയും ദക്ഷിണേന്ത്യയിലെ എല്ലാ പ്രധാന ക്ഷേത്രങ്ങളിലും എഴുന്നള്ളിച്ച് ഗുരുവായൂരിലെത്തിയ്ക്കുകയും ചെയ്തു. ഇതിനോടകം തന്നെ ക്ഷേത്ര പുനരുദ്ധാരണവും കഴിഞ്ഞു.

1977 ജൂൺ 20-ന് മിഥുനമാസത്തിലെ പൂയം നാളിൽ തിരുവെങ്കടാചലപതിഭഗവാന്റെ വിഗ്രഹം ശ്രീകോവിലിൽ പ്രതിഷ്ഠിച്ചു. അന്നത്തെ ഗുരുവായൂർ വലിയ തന്ത്രിയായിരുന്ന യശഃശരീരനായ പുഴക്കര ചേന്നാസ് പരമേശ്വരൻ നമ്പൂതിരിപ്പാടാണ് പ്രതിഷ്ഠാകർമ്മം നിർവ്വഹിച്ചത്. എല്ലാറ്റിനും ചുക്കാൻ പിടിയ്ക്കാൻ ഗുരുവായൂർ ക്ഷേത്രത്തിലെ പാരമ്പര്യാവകാശിയായിരുന്ന യശഃശരീരനായ തിരുവെങ്കടം വാര്യത്ത് രാമചന്ദ്രവാര്യരുമുണ്ടായിരുന്നു.

പുനഃപ്രതിഷ്ഠയ്ക്കുശേഷം ക്ഷേത്രം വൻ ജനപ്രീതിയിലേയ്ക്ക് കുതിച്ചുയർന്നു. ക്ഷേത്രഭരണത്തിന് ഒരു കമ്മിറ്റിയും നിലവിൽ വന്നു. ഇന്ന് വളരെ നല്ല രീതിയിലാണ് മുന്നോട്ട് പോയിക്കൊണ്ടിരിയ്ക്കുന്നത്. ഗുരുവായൂരിൽ വരുന്ന നിരവധി ഭക്തർ ഈ കൊച്ചു തിരുപ്പതിയിലും ദർശനത്തിന് വരാറുണ്ട്. 

ഗുരുവായൂർ പട്ടണത്തിന്റെ കിഴക്കുഭാഗത്ത് റെയിൽവേ സ്റ്റേഷന്റെ പുറകിലാണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ക്ഷേത്രദർശനമെങ്കിലും പടിഞ്ഞാറുഭാഗത്താണ് പ്രധാന പ്രവേശന കവാടം. കവാടത്തിന്റെ തൊട്ടുമുന്നിൽ ഒരു അരയാൽമരം കാണാം. ഹൈന്ദവവിശ്വാസപ്രകാരം പുണ്യവൃക്ഷമായ അരയാലിന്റെ മുകളിൽ ബ്രഹ്മാവും നടുക്ക് വിഷ്ണുവും അടിയിൽ ശിവനും കുടികൊള്ളുന്നു. അതായത് അരയാൽ ത്രിമൂർത്തീസ്വരൂപമായി പൂജിയ്ക്കപ്പെടുന്നു. ദിവസവും രാവിലെ അരയാലിനെ ഏഴുവലം വയ്ക്കുന്നത് ഉത്തമമായി കണക്കാക്കപ്പെടുന്നു. അരയാലിന്റെ വടക്കുവശത്ത് 'താഴത്തെക്കാവ്' എന്ന പേരിൽ ഒരു ചെറിയ ദേവീക്ഷേത്രവും അതിനോടുചേർന്നുള്ള മുഖപ്പും കാണാം. വെങ്കടാചലപതിക്ഷേത്രത്തിന്റെ ഉപക്ഷേത്രമാണ് ഈ ക്ഷേത്രം. ശാന്തസ്വരൂപിണിയായ ദുർഗ്ഗാദേവിയാണ് ഇവിടെ പ്രതിഷ്ഠ. കിഴക്കോട്ട് ദർശനം. തെക്കുവശത്ത് തിരുമല തിരുപ്പതി ദേവസ്ഥാനത്തിന്റെ ഉടമസ്ഥതയിലുള്ള ഒരു കല്യാണമണ്ഡപവുമുണ്ട്. ഇതിനടുത്താണ് ആനകളെ നിർത്തുന്ന സ്ഥലം. ഇവയൊഴിച്ചുനിർത്തിയാൽ ചുറ്റും മരങ്ങളും മണൽപ്പരപ്പുമാണ്. 

അരയാൽ പിന്നിട്ടുകഴിഞ്ഞാൽ മനോഹരമായ പടിഞ്ഞാറേ ഗോപുരത്തിന് മുന്നിലെത്താം. രണ്ടുനിലകളോടുകൂടിയ ഈ ഗോപുരം അടുത്ത കാലത്ത് പണിതതാണ്. തൃശ്ശൂർ തിരുവമ്പാടി ക്ഷേത്രത്തിലെ ഗോപുരം പോലെ ഇവിടെയും പ്രധാന വാതിലിന് ഇരുവശവുമായി രണ്ട് ചെറിയ വാതിലുകൾ കാണാം. തെക്കേ വാതിലിനടുത്ത് പ്രത്യേകം ശ്രീകോവിലിൽ രാമാനുജാചാര്യരുടെ പ്രതിഷ്ഠയുണ്ട്. 

അകത്തുകടന്നാൽ പടിഞ്ഞാറേ നടയിൽ പ്രത്യേകിച്ചൊന്നും കാണേണ്ടതില്ല, വടക്കുഭാഗത്തെ വഴിപാട് കൗണ്ടറും തെക്കുഭാഗത്തെ പാട്ടമ്പലവുമൊഴിച്ചുനിർത്തിയാൽ. ദർശനവശമായ കിഴക്കുഭാഗത്ത് കൊടിമരവും വലിയ ബലിക്കല്ലുമുണ്ട്. ഭഗവദ്വാഹനമായ ഗരുഡനെ ശിരസ്സിലേറ്റുന്ന ക്ഷേത്രത്തിലെ പഞ്ചലോഹക്കൊടിമരം 2009-ലാണ് പ്രതിഷ്ഠിച്ചത്. കൊടിമരത്തിനപ്പുറത്തുള്ള ബലിക്കല്ല് കാഴ്ചയിൽ വളരെ ചെറുതാണ്. അതിനാൽ പുറത്തുനിന്ന് നോക്കിയാൽ തന്നെ ഭഗവദ്വിഗ്രഹം കാണാൻ സാധിയ്ക്കും. കിഴക്കേ ഗോപുരത്തിനപ്പുറം കൊടുംകാടാണ്. അവിടെനിന്ന് അല്പം മാറി ക്ഷേത്രക്കുളം സ്ഥിതിചെയ്യുന്നു.

ക്ഷേത്രത്തിന്റെ തെക്കുഭാഗത്ത് ക്ഷേത്രം വക ഓഡിറ്റോറിയമുണ്ട്. തെക്കുപടിഞ്ഞാറുഭാഗത്ത് പ്രദക്ഷിണവഴിയ്ക്കുള്ളിൽ അയ്യപ്പസ്വാമിയുടെ പ്രതിഷ്ഠയോടുകൂടിയ ശ്രീകോവിലും കാണാം. ഇവയ്ക്ക് പുറകിലാണ് പാട്ടമ്പലം. തിരുവെങ്കടത്തമ്മയുടെ കളമെഴുത്തും പാട്ടും നടക്കുന്ന സ്ഥലം എന്ന അർത്ഥത്തിലാണ് പാട്ടമ്പലം പണിതിരിയ്ക്കുന്നത്. ഗുരുവായൂർ ക്ഷേത്രത്തിലെ കൂത്തമ്പലവുമായി രൂപത്തിൽ വളരെയധികം സാദൃശ്യം ഇതിനുണ്ട്. വടക്കുപടിഞ്ഞാറുഭാഗത്ത് നാഗദൈവങ്ങളുടെയും ബ്രഹ്മരക്ഷസ്സിന്റെയും പ്രതിഷ്ഠകളുണ്ട്. വടക്കുഭാഗത്ത് ഊട്ടുപുര പണിതിരിയ്ക്കുന്നു. താരതമ്യേന പുതിയ ഊട്ടുപുരയാണിത്. 2017-ൽ പണിത ഈ ഊട്ടുപുരയിൽ വിശേഷദിവസങ്ങളിൽ ഊട്ട് നടത്തിവരുന്നു. അടുത്തുതന്നെ ഒരു മരവുമുണ്ട്.

ചതുരാകൃതിയിൽ തീർത്ത ഇരുനില ശ്രീകോവിലാണ് ക്ഷേത്രത്തിലുള്ളത്. താരതമ്യേന വളരെ ചെറിയൊരു നിർമ്മിതിയാണിത്. കരിങ്കല്ലിൽ തീർത്ത ശ്രീകോവിലിന്റെ ഇരുനിലകളും ചെമ്പുമേഞ്ഞിട്ടുണ്ട്. മുകളിൽ സ്വർണ്ണത്താഴികക്കുടം ശോഭിച്ചുനിൽക്കുന്നു. ശ്രീകോവിലിനകത്ത് രണ്ട് മുറികളാണ്. അവയിൽ പടിഞ്ഞാറുഭാഗത്തുള്ളതാണ് വിഗ്രഹം പ്രതിഷ്ഠിച്ച ഗർഭഗൃഹം. നാലടി ഉയരം വരുന്ന വെങ്കടാചലപതിവിഗ്രഹം കിഴക്കോട്ട് ദർശനമായി പ്രതിഷ്ഠിച്ചിരിയ്ക്കുന്നു. തിരുപ്പതിയിലെപ്പോലെ ഭീമാകാരമായ സ്വയംഭൂവിഗ്രഹമല്ല ഇത്. ചതുർബാഹുവായ ഭഗവാൻ പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യം ശംഖും ധരിച്ചിട്ടുണ്ട്. മുന്നിലെ വലതുകൈ അഭയമുദ്രാങ്കിതമാണ്. മുന്നിലെ ഇടതുകൈ ഇടത്തെ തുടയോട് ചേർത്തുവച്ചിരിയ്ക്കുന്നു. വിശ്വപ്രകൃതിയുടെ മൂലതേജസ്സിനെ മുഴുവൻ ആവാഹിച്ചുകൊണ്ട് സാക്ഷാൽ വെങ്കടാചലപതി, ഗുരുവായൂരിലെ കൊച്ചുതിരുപ്പതി ശ്രീലകത്ത് കുടികൊള്ളുന്നു.

ശ്രീകോവിൽ താരതമ്യേന പുതിയ നിർമ്മിതിയായതിനാൽ ചുവർച്ചിത്രങ്ങളോ ദാരുശില്പങ്ങളോ ഒന്നും തന്നെ ഇതിനെ അലംകൃതമാക്കുന്നില്ല. എങ്കിലും സ്വതേ മനോഹരമായ ഒരു നിർമ്മിതിയാണിത്. വടക്കുവശത്ത് ഓവ് കാണാം. അഭിഷേകജലം ഇതിലൂടെ ഒഴുകിപ്പോകുന്നു.

ശ്രീകോവിലിനെ ചുറ്റിപ്പറ്റി നാലമ്പലം പണിതിരിയ്ക്കുന്നു. വളരെ ചെറുതാണ് നാലമ്പലവും. എങ്കിലും തിരക്കില്ലാത്തതിനാൽ പ്രദക്ഷിണം നിർബാധം നടത്താം. നാലമ്പലത്തിലേയ്ക്കുള്ള പ്രവേശനകവാടത്തിന് ഇരുവശവും വാതിൽമാടങ്ങൾ കാണാം. തെക്കേ വാതിൽമാടത്തിലാണ് തിരുവെങ്കടത്തമ്മയുടെ പ്രതിഷ്ഠയുള്ള ശ്രീകോവിൽ സ്ഥിതിചെയ്യുന്നത്. വാതിൽമാടത്തിലെ ഭഗവതിപ്രതിഷ്ഠകൾ കേരളത്തിൽ അപൂർവ്വമാണ്. വാതിൽമാടങ്ങൾ നാമജപത്തിനും വിശ്രമത്തിനും വാദ്യമേളങ്ങൾക്കും ഉപയോഗിച്ചുവരുന്നു. നാലമ്പലത്തിനകത്ത് തെക്കുകിഴക്കേമൂലയിൽ തിടപ്പള്ളിയും വടക്കുകിഴക്കേമൂലയിൽ കിണറും കാണാം. തെക്കുപടിഞ്ഞാറേമൂലയിൽ കിഴക്കോട്ട് ദർശനമായി ഗണപതിഭഗവാൻ കുടികൊള്ളുന്നു. സാധാരണ രൂപത്തിലുള്ള വിഗ്രഹമാണ് ഗണപതിയ്ക്ക്. ഗണപതിശ്രീകോവിലിന് അഭിമുഖമായി ഒരു മുറിയും കാണാം. അതിൽ പടിഞ്ഞാട്ട് ദർശനമായി സരസ്വതീദേവിയുടെ പ്രതിഷ്ഠയുണ്ട്. ഇവിടെ വിഗ്രഹമില്ല. സരസ്വതീദേവിയുടെ ചിത്രം മാത്രമാണുള്ളത്. നവരാത്രിക്കാലത്ത് ഇവിടെയാണ് പൂജവയ്ക്കുന്നത്.

ശ്രീകോവിലിനുചുറ്റും അകത്തെ ബലിവട്ടം പണിതിരിയ്ക്കുന്നു. അഷ്ടദിക്പാലകർ (കിഴക്ക് - ഇന്ദ്രൻ, തെക്കുകിഴക്ക് - അഗ്നി, തെക്ക് - യമൻ, തെക്കുപടിഞ്ഞാറ് - നിര്യതി, പടിഞ്ഞാറ് - വരുണൻ, വടക്കുപടിഞ്ഞാറ് - വായു, വടക്ക് - കുബേരൻ, വടക്കുകിഴക്ക് - ഈശാനൻ), സപ്തമാതൃക്കൾ (ബ്രാഹ്മി/ബ്രഹ്മാണി, വൈഷ്ണവി, മഹേശ്വരി, ഇന്ദ്രാണി, വരാഹി, കൗമാരി, ചാമുണ്ഡി), വീരഭദ്രൻ, ഗണപതി, ശാസ്താവ്, സുബ്രഹ്മണ്യൻ, ബ്രഹ്മാവ്, അനന്തൻ, ദുർഗ്ഗാദേവി, നിർമ്മാല്യധാരി (ഇവിടെ വിഷ്വക്സേനൻ)‌ എന്നിവരെ പ്രതിനിധീകരിയ്ക്കുന്ന ബലിക്കല്ലുകൾ ഇവിടെ കാണാം. ശീവേലിസമയത്ത് ഇവയിൽ ബലിതൂകുന്നു. ബലിക്കല്ലുകൾ ദേവന്റെ വികാരങ്ങളുടെ പ്രതീകങ്ങളാണെന്നാണ് വിശ്വാസം. അതിനാൽ അവയിൽ ചവിട്ടാനോ തൊട്ട് തലയിൽ വയ്ക്കാനോ പാടില്ല.

ശ്രീകോവിലിന്റെ മുന്നിൽ ചതുരാകൃതിയിൽ നമസ്കാരമണ്ഡപം പണിതിട്ടുണ്ട്. വളരെ ചെറിയൊരു മണ്ഡപമാണിത്. എന്നാൽ കലശപൂജ നിർബാധം നടത്താം. കരിങ്കല്ലിൽ തീർത്ത മണ്ഡപത്തിന്റെ മേൽക്കൂര ചെമ്പുമേഞ്ഞിട്ടുണ്ട്. നാലുകാലുകളാണ് ഈ മണ്ഡപത്തിന്.

ക്ഷേത്രത്തിലെ മുഖ്യപ്രതിഷ്ഠകളിലൊന്ന്. ചതുർബാഹുവായ മഹാവിഷ്ണുവാണ് തിരുവെങ്കടാചലപതിയായി പൂജിയ്ക്കപ്പെടുന്നത്. രണ്ടുനിലകളോടുകൂടിയ ചതുരശ്രീകോവിലിൽ കിഴക്കോട്ട് ദർശനമായി ഭഗവാൻ കുടികൊള്ളുന്നു. ലോകപ്രസിദ്ധമായ തിരുപ്പതി ക്ഷേത്രത്തിലെ മുഖ്യപ്രതിഷ്ഠയായ ഭഗവാൻ രാമാനുജാചാര്യരുടെ അഭ്യർത്ഥന മാനിച്ച് ഗുരുവായൂരിലെത്തി എന്നാണ് സങ്കല്പം. ചതുർബാഹുവായ ഭഗവാന്റെ പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യവും കാണാം. മുന്നിലെ വലതുകൈ അഭയഹസ്തവും മുന്നിലെ ഇടതുകൈ കടീബന്ധരൂപത്തിലുമാണ്. തിരുപ്പതിയിലേതുപോലെ ലഡ്ഡുവാണ് ഇവിടെയും ഭഗവാന്റെ പ്രധാന നിവേദ്യം. കൂടാതെ ഉദയാസ്തമനപൂജ, വിഷ്ണുസഹസ്രനാമാർച്ചന, തുളസിമാല, പാൽപ്പായസം, അപ്പം, അട, അവിൽ തുടങ്ങിയവയും പ്രധാന വഴിപാടുകളായുണ്ട്. 

ക്ഷേത്രത്തിലെ മുഖ്യപ്രതിഷ്ഠകളിലൊന്ന്. അഷ്ടബാഹുവായ ഭദ്രകാളിയാണ് തിരുവെങ്കടത്തമ്മ. എന്നാൽ, ലക്ഷ്മി, സരസ്വതി, ദുർഗ്ഗ എന്നീ ഭാവങ്ങളും ഭഗവതിയ്ക്കുണ്ട്. നാലമ്പലത്തിന്റെ തെക്കുകിഴക്കേമൂലയിലെ വാതിൽമാടത്തിൽ പടിഞ്ഞാറോട്ട് ദർശനമായാണ് ഭഗവതിയുടെ പ്രതിഷ്ഠ. എട്ടുകൈകളിൽ ശംഖ്, ചക്രം, വാൾ, ത്രിശൂലം, അമ്പ്, വില്ല്, വരദാഭയമുദ്രകൾ എന്നിവ ക്രമത്തിൽ ധരിച്ച തിരുവെങ്കടത്തമ്മ തിരുവെങ്കടം ദേശത്തിന്റെ പരദേവതയാണ്. പൂമൂടലും മുട്ടറുക്കലുമാണ് ഭഗവതിയുടെ പ്രധാന വഴിപാടുകൾ.

ഗുരുവായൂർ കിഴക്കേ നടയിൽ ആർ.വീസ് റെസിഡൻസി എന്ന ഹോട്ടലിന് സമീപമുള്ള വഴിയിലൂടെയും റെയിൽവേ ഗേറ്റിന് സമീപമുള്ള വഴിയിലൂടെയും ഏതാണ്ട് 500 മീറ്റർ സഞ്ചരിച്ചാൽ യഥാക്രമം ക്ഷേത്രത്തിന്റെ കിഴക്കും പടിഞ്ഞാറും ഭാഗങ്ങളിലെത്താം. 


</doc>
<doc id="375435" url="https://ml.wikipedia.org/wiki?curid=375435" title="ആൻറിയോക്ക്">
ആൻറിയോക്ക്

ആൻറിയോക്ക്, (നേരത്തേ, ഈസ്റ്റ് ആൻറിയോക്ക്, സ്മിത്ത്സ് ലാൻറിംഗ്,  മാർഷ്സ് ലാൻറിങ്ങ്) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കോണ്ട്ര കോസ്റ്റ കൗണ്ടിയിലുൾപ്പെട്ട ഒരു നഗരമാണ്. സാൻ ജോവാക്വിൻ-സാക്രാമെന്റോൺ നദീതടത്തിനു സമാന്തരമായി, സാൻ ഫ്രാൻസിസ്കോ ഉൾക്കടൽ ഭാഗത്തെ കിഴക്കൻ ഉൾക്കടൽ മേഖലയിൽ സ്ഥിതി ചെയ്യുന്ന ഇത് സാൻഫ്രാൻസിസ്കോ, ഓക്ക്ലാൻഡ് എന്നിവയുടെ പ്രാന്തപ്രദേശങ്ങളിലൊന്നാണ്. 2010 ലെ സെൻസസ് പ്രകാരം നഗരത്തിന്റെ ജനസംഖ്യ 102,372 ആയിരുന്നു. 2015 ൽ ഇത് 110,542 ആയി എത്തിയിരിക്കുമെന്നു കണക്കാക്കിയിരുന്നു.

കാലിഫോർണിയയിലെ പുരാതന നഗരങ്ങളിൽ ഒന്നാണ് ആൻറിയോക്ക്. 1848-ൽ കാലിഫോർണിയയിലെ ഏറ്റവും വലിയ മേച്ചിൽപ്പുറമായ “Rancho Los Megano” ന്റെ ഉടമയായ ജോൺ മാർഷ്, ഇപ്പോൾ ആന്റിയോക്ക് എന്നറിയപ്പെടുന്ന സാൻ ജോവാക്വിൻ നദീ പ്രദേശത്ത് ഒരു ലാൻഡിംഗ് നിർമ്മിച്ചിരുന്നു. മാർഷ്സ് ലാൻഡിംഗ് എന്നറിയപ്പെട്ടിരുന്ന ഈ പ്രദേശം, 17,000 ഏക്കറോളം വരുന്ന മേച്ചിൽ പ്രദേശത്തിന്റെ ഷിപ്പിങ് പോയിന്റായിരുന്നു.

1850 മുതൽ 1999 വരെ

ബോട്ടുകൾക്ക് അടുക്കുവാൻ പാകത്തിലുള്ള  ഒരു തട്ട് തീരവുമായി ബന്ധിപ്പിച്ചിരുന്നതിനാൽ വർഷത്തിൽ ഏതു കാലത്തും യാനങ്ങൾക്ക് 15 അടിവരെ വെള്ളമുള്ള ഭാഗത്ത് ബോട്ടുകൾ അടുപ്പിച്ചു നിർത്താനും കഴിയുമായിരുന്നു. ഒരു കശാപ്പുശാല,  പുകപ്പുര, മാംസ സംസ്കരണകേന്ദ്രം, കന്നുകാലിത്താവളം, ഇതിന്റെ മാനേജരുടേയും പത്നിയുടേയും താമസത്തിനുള്ള ചിത്രപ്പണികൾകൊണ്ട് അലങ്കരിച്ച ഒന്നരനിലയുള്ള പാർപ്പിടം ഇതെല്ലാമടങ്ങിയതായിരുന്നു അക്കാലത്ത് ബോട്ട്ജെട്ടിയും പരിസരവും. 1850-ൽ സഹോദരന്മാരായ വില്യം, ജോസഫ് സ്മിത്ത് എന്നിവർ മാർഷ്സ് ലാൻഡിംഗിൽ നിന്ന് അൽപ്പം പടിഞ്ഞാറു മാറി സ്മിത്ത്സ് ലാൻഡിംഗ് എന്ന പേരിൽ ഒരു പട്ടണം സ്ഥാപിച്ചു. 1851 ൽ പട്ടണത്തിന്റെ ചുമതലയുള്ള പുതിയ മന്ത്രി പട്ടണത്തിന്റെ പേര് ബൈബിളിൽ പറയപ്പെടുന്ന പുരാതനനഗരത്തെ അനുസ്മരിപ്പിച്ച് ആൻറിയോക്ക് എന്നു പുനർനാമകരണം ചെയ്യുവാൻ പട്ടണവാസികളെ  പ്രേരിപ്പിച്ചു. ഏകദേശം 1859 ൽ ആൻറിയോക്കിന് തെക്കുഭാഗത്തുള്ള കുന്നിൻചെരുവുകളിൽ പലയിടത്തും കൽക്കരി കണ്ടെത്തിയിരുന്നു. ഇതോടെ ഫാമിംഗ്, ക്ഷീരവ്യവസായം എന്നിവയിൽ കേന്ദ്രീകരിച്ചിരുന്ന പട്ടണം ഖനനവ്യവസായത്തിലേയ്ക്ക് മെല്ലെ ചുവടുവച്ചു. ഈ പുതിയ വ്യവസായം, നോർട്ടൺവില്ലെ, സോമേർസ്വില്ലെ, സ്റ്റിവാർട്സ്വില്ലെ, ബ്ലാക്ക് ഡയമണ്ട് (ഇന്ന് കാലിഫോർണിയയിലെ പിറ്റ്സ്ബർഗ്) എന്നീ പുതിയ നഗരങ്ങളുടെ രൂപീകരണത്തിന് കാരണഭൂതമായി. ഇത് ആൻറിയോക്ക് മേഖലയുടെ സാമ്പത്തിക പുരോഗതിക്കും ഏറെ സഹായകമായിത്തീർന്നു.

1876 ൽ ജോൺ സി. റൌസ്, ജോർജ് ഹൗക്സ്ഹൗസ്റ്റും എന്നിവരുടെ കൂട്ടായ്മയിൽ എംപയർ കൽക്കരി കമ്പനി രൂപീകരിക്കപ്പെട്ടു. ആൻറിയോക്കെയിൽ നിന്നും ഇപ്പോൾ “എഫ് സ്ട്രീറ്റ്” (മുമ്പ് കിമ്പോൾ സ്ട്രീറ്റ്) എന്നു വിളിക്കപ്പെടുന്ന ഖനനപ്രദേശത്തേയ്ക്ക് നീളുന്ന ഒരു റെയിൽപ്പാത നിർമ്മിക്കപ്പെട്ടു. പിന്നീട് ഖനികളുടെയും റെയിൽറോഡിന്റെയും നിയന്ത്രണം ബെൽഷാ സഹോദരന്മാരുടെ കൈകളിലെത്തിച്ചേർന്നു. ഖനികൾ വളരെക്കാലം മുൻപ് പ്രവർത്തനം അവസാനിപ്പിക്കുകയും റെയിൽറോഡ് ട്രാക്കുകൾ നീക്കം ചെയ്യപ്പെടുകയും ചെയ്തുവെങ്കിലും റെയിൽവേയുടെ ആൻറിയോക് ടെർമിനലിനുവേണ്ടി നിർമിച്ച പഴയ കെട്ടിടം ഇപ്പോഴും എഫ് സ്ട്രീറ്റ്, ഫോർത്ത് സ്ട്രീറ്റ് എന്നിവയുടെ കോണിലായി പഴയകാലത്തേതുപോലെ നിലനിൽക്കുന്നു.

1863-ൽ ആന്റിക്കിനടുത്ത് ചെമ്പ് അയിര് കണ്ടുപിടിച്ചതു വലിയ ശ്രദ്ധനേടിയിരുന്നു. അയിര് ഉരുക്കി ശുദ്ധീകരിക്കുന്ന പ്രകൃയകൾ ആൻറിയോക്കിൽ ആരംഭിച്ചു. അക്കാലത്ത് അയിരിന് ടണ്ണിന് പതിനഞ്ചു മുതൽ ഇരുപത്തിയഞ്ചു ഡോളർ വരെ നേടിയിരുന്നു. 1865 ആൻറിയോക്കിനു സമീപം ആദ്യമായി പെട്രോളിയം ഡ്രില്ലുചെയ്തുവെങ്കിലും ഉൽപാദനം ലാഭകരമാക്കുവാൻ പറ്റിയ തോതിലുള്ള  എണ്ണ ലഭിച്ചില്ലായിരുന്നു.

ആൻറിയോക്ക് പോസ്റ്റ് ഓഫീസ് 1851 ൽ തുറക്കുകയും 1852 ൽ അടക്കുകയും 1855 ൽ വീണ്ടും തുറക്കുകയും 1862 ൽ വീണ്ടും അടച്ചു പൂട്ടുകയും ചെയ്തു. 1863 ൽ വീണ്ടും തുറന്നതു മുതൽ തുടർച്ചയായി പ്രവർത്തിക്കുന്നു.  1872 ൽ ആൻറിയോക്ക് നഗരം സംയോജിപ്പിക്കപ്പെട്ടു.

ആൻറിയോക്ക് സ്ഥിതി ചെയ്യുന്ന അക്ഷാംശ രേഖാംശങ്ങൾ , എന്നിങ്ങനെ ആണ്. സാൻ ജോക്വൻ-സാക്രാമെന്റോൺ നദിയുടെ അഴിമുഖത്തിന്റെ പടിഞ്ഞാറൻ അറ്റത്ത് സാൻജോക്വിൻ നദിയ്ക്കു സമാന്തരമായിട്ടാണ് ഇത് നിലനിൽക്കുന്നത്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, ഈ നഗരത്തിന്റെ മൊത്തം വിസ്തീർണ്ണം 29.1 ചതുരശ്ര മൈൽ ( (75 km) ആണ്, ഇതിൽ 28.3 ചതുരശ്ര മൈൽ (73 km) പ്രദേശം കര ഭൂമിയും ബാക്കി 0.7 ചതുരശ്ര മൈൽ (1.8 km) (2.52 ശതമാനം) ജലവുമാണ്.

ആന്റിയോക്കിൽ കൊപ്പൻ കാലാവസ്ഥാ വർഗ്ഗീകരണമനുസിരിച്ചുള്ള (BSk) ചൂടുള്ള വരണ്ട വേനൽക്കാലവും മിതമായ തണുപ്പും തീക്ഷ്ണതകുറഞ്ഞ മഴയുമാണ് അനുഭവപ്പെടാറുള്ളത്.


</doc>
<doc id="375440" url="https://ml.wikipedia.org/wiki?curid=375440" title="ഐസ് ക്ലൈംബിംഗ്">
ഐസ് ക്ലൈംബിംഗ്

കുത്തനെയുള്ള ഐസ് പാളികളിൽ മുകളിലേക്ക് കയറുന്ന പ്രവർത്തിയാണ് ഐസ് ക്ലൈംബിംഗ്. സാധാരണയായി ഐസ് ക്ലൈംബിംഗ് എന്ന് പറയുന്നത് സുരക്ഷാ ഉപകരണങ്ങൾ ഉപയോഗിച്ചു ഐസ്ഫാളുകളിലും തണുത്തു ഉറച്ച വെള്ളച്ചാട്ടത്തിലും മറ്റും കയറുന്നതിനെയാണ്. ക്ലൈംബിംഗിനു വേണ്ടി ഐസിനെ രണ്ട് മണ്ഡലങ്ങളാക്കാം, ആൽപ്പൈൻ ഐസ്, വാട്ടർ ഐസ്. ഐസ് ക്ലൈംബിംഗും റോക്ക് ക്ലൈംബിംഗും ചേരുന്നതിനെ മിക്സഡ്‌ ക്ലൈംബിംഗ് എന്ന് വിളിക്കുന്നു. 

ഐസിന്റെ രൂപവും സ്വഭാവവും അനുസരിച്ചാണ് കയറ്റക്കാരൻ അനുയോജ്യമായ ഉപകരണം തിരഞ്ഞെടുക്കുന്നത്.

റോപ്പ് സ്റ്റാർട്ട്‌സ്, ടൈയിംഗ് ഇൻ, ബിലേയിംഗ്, ലീഡിംഗ്, അബ്സീലിംഗ്, ലോവറിംഗ് എന്നീ രീതികളാണ് ഉള്ളത്.

കരയിൽ ഒഴുകിനടക്കുന്ന മഞ്ഞുപാടങ്ങളാണ് ഹിമാനി അഥവാ ഗ്ലേഷ്യർ എന്നറിയപ്പെടുന്നത്. ഉയർന്ന പർവതാഗ്രങ്ങളിലും ധ്രുവപ്രദേശങ്ങളിലും ഇവ കാണപ്പെടുന്നു. സാധാരണയായി 90 മുതൽ 3000 മീറ്റർ വരെയാണ് ഹിമാനികളുടെ കനം. ചലനശേഷി പ്രതിദിനം 1 സെന്റിമീറ്റർ മുതൽ 1 മീറ്റർ വരെയും. ആസ്ട്രേലിയ ഒഴിച്ച് മറ്റെല്ലാ ഭൂഖണ്ഡങ്ങളിലും ഹിമാനികൾ കാണപ്പെടുന്നു. ഭൂമിയിലെ ശുദ്ധജലത്തിന്റെ ഏറ്റവും വലിയ സ്രോതസ്സുകളാണ് ഹിമാനികൾ. സമുദ്രങ്ങൾ കഴിഞ്ഞാൽ ഭൂമിയിലെ ഏറ്റവും വലിയ ജലസംഭരണികളും ഹിമാനികളാണ്. ഹിമാനിയിൽപ്പെട്ട ഭാഗങ്ങൾ അടർന്നാണ് ഐസ്‌ബർഗുകൾ ഉണ്ടാവുന്നത്.
ഒട്ടേറെ ഹിമാനികളാൽ പ്രശസ്തമാണ് അമേരിക്കയിലെ അലാസ്ക സ്റ്റേറ്റ്. അതുകൊണ്ട് അലാസ്കയെ ഗ്ലേഷ്യറുകളുടെ നാട് എന്നുവിളിക്കുന്നു. ഏറ്റവും വലിയ ഹിമാനി അന്റാർട്ടിക്കിലാണ്‌. ലാംബർട്ട് ഹിമാനി എന്നാണിതിന്റെ പേര്‌. ഏറ്റവും വേഗം കൂടിയ ഹിമാനികള്ളിൽ ഒന്ന് ഗ്രീൻലൻഡിലാണ്‌.

ഇന്ത്യയിലും നിരവധി ഹിമാനികൾ ഉണ്ട്. ഗംഗയുടെ ഉത്ഭവം ഗംഗോത്രി എന്ന ഹിമാനിയിൽ നിന്നാണ്‌. യമുനയും യമുനോത്രി എന്ന ഹിമാനിയിൽ നിന്നാണ്‌ ഉത്ഭവിക്കുന്നത്. വേനൽക്കാലത്ത് ഹിമാനികൾ കൂടുതലായി ഉരുകുമ്പോഴാണ്‌ ഈ നദികളിൽ വെള്ളപ്പൊക്കം ഉണ്ടാവുന്നത്.

സമതലപ്രദേശത്തിലൂടെ ഒഴുകുന്ന നദി, കുന്നിൻപ്രദേശങ്ങളുടെ ചെങ്കുത്തായ ഭാഗങ്ങളിലെത്തുമ്പോൾ കുത്തനെ താഴോട്ട് പതിക്കുന്നു. നദീജലത്തിന്റെ ഈ ഒഴുക്കിനെയാണ് വെള്ളച്ചാട്ടം അഥവാ ജലപാതം എന്ന് പറയുന്നത്. ഇന്ത്യയിലെ ഏറ്റവും ഉയരം കൂടിയ വെള്ളച്ചാട്ടമാണ് ജോഗ്.

ഐസ് ക്ലൈംബിംഗിനു ഇന്ന് ഏറ്റവും കൂടുതൽ ഉപയോഗിക്കുന്ന സുരക്ഷാ ഉപകരണം ഐസ് സ്ക്രൂ ആണ്. മുന്നിൽ മൂർച്ചയുള്ള പല്ലുകളുള്ള ഹോളോ ട്യൂബുകളാണ്‌ ഐസ് സ്ക്രൂകൾ. ഇവ ഐസുകളിൽ സ്ക്രൂ ചെയ്‌താൽ സോളിഡ് ഐസിൽ ശക്തമായ സുരക്ഷ നൽകുന്നു. അതേസമയം, ഐസിന്റെ വ്യത്യസ്ത സ്വഭാവം കാരണം ഐസ് സ്ക്രൂവിന്റെ ശക്തി വ്യത്യസ്തമായിരിക്കും. 

ഒരു ഐസ് ബോല്ലാർഡിൽ ഐസ് ചെത്തി ടിയർഡ്രോപ്പ് രൂപത്തിലുള്ള ബോല്ലാർഡ് ഉണ്ടാക്കും. അതിനു ചുറ്റും ഒരു സ്ലിംഗ് സ്ഥാപിക്കും, ഒരു കയർ ആ സ്ലിംഗിലൂടെ കടത്തിവിടും, അത് വീണ്ടും ഉപയോഗിക്കുന്നതല്ല. 

കനേഡിയൻ റോക്കികൾ വാട്ടർഫാൾ റേറ്റിംഗ് സിസ്റ്റം ഉപയോഗിക്കുന്നു.

ഡബ്യൂഐ2, ഡബ്യൂഐ3, ഡബ്യൂഐ4, ഡബ്യൂഐ4+, ഡബ്യൂഐ5, ഡബ്യൂഐ5+, ഡബ്യൂഐ6, ഡബ്യൂഐ6+, ഡബ്യൂഐ7 എന്നീ ഗ്രേഡുകളാണ്‌ ഉള്ളത്.

ശാരാവതി നദിയിൽ നിന്ന് ഉത്ഭവിച്ചുണ്ടാവുന്ന ഇന്ത്യയിലെ ഏറ്റവും വലിയ വെള്ളച്ചാട്ടമാണ്‌ ജോഗ് വെള്ളച്ചാട്ടം. 253 മീറ്റർ (829 അടി) ഉയരത്തിൽ നിന്ന് പതിക്കുന്ന ഈ വെള്ളച്ചാട്ടം കർണാടകത്തിലെ ഷിമോഗ ജില്ലയിലാണ്‌ സ്ഥിതിചെയ്യുന്നത്. വിനോദ സഞ്ചാരികളുടെ ഒരു പ്രധാന ആകർഷണ കേന്ദ്രമാണിവിടം. ഇത് ഗെരുസോപ്പ് ഫാൾസ്, ഗെർസോപ്പ ഫാൾസ്, ജോഗാഡ ഫാൾസ്, ജോഗാഡ ഗുണ്ടി എന്നീ പേരുകളിലും അറിയപ്പെടുന്നു.

ശാരാവതി നദിയിലെ ലിങ്കൻമക്കി ഡാമും അതിൽ നിന്നുള്ള ജലവൈദ്യുത പദ്ധതിയും ജോഗ് ഫോൽസുമായി ബന്ധപ്പെട്ടുനിൽക്കുന്നു. 1200 മെഗാവാട്ട് വൈദ്യുതി ഉത്പാദിപ്പിക്കുന്ന 1949-ൽ സ്ഥാപിച്ച ഈ ജലവൈദ്യുതി നിലയം ഇന്ത്യയിലെ തന്നെ ഏറ്റവും വലിയ വൈദ്യുത നിലയങ്ങളിലൊന്നാണ്‌. കർണാടകത്തിലെ വൈദ്യുതിയുടെ നിർണ്ണായക ഉറവിടവും ഇതു തന്നെ. മഹാത്മാഗാന്ധി ജലവൈദ്യുത നിലയം എന്നാണ്‌ ഇതിന്റെ ഇപ്പോഴത്തെ പേര്‌.

മൺസൂൺ ആരംഭികുന്നതിന് മുമ്പുള്ള സമയം ലിങ്കന്മക്കി ഡാമിൽ വെള്ളം തീരെ കുറയുന്നതിന്റെ ഫലമായി അപാരമായ ശബ്ദത്തിലും ശക്തമായ ഒഴുക്കിലും വന്നിരുന്ന ജോഗ് ഫോൾസും കേവലം മെലിഞ്ഞുണങ്ങിയ ഏതാനും ജലധാരകൾ മാത്രമായി മാറും. 2007-ലെ മൺസൂൺ സമയത്തുണ്ടായ കനത്ത മഴ ലിങ്കന്മക്കി ഡാം തുറന്ന് വിടാൻ നിർബന്ധിതമാക്കി. ഈ സമയത്ത് ജോഗ് ഫോൽസ് അതിന്റെ ഏറ്റവും ശക്തമായ അവസ്ഥയിലായിരുന്നു. നിർഭാഗ്യവശാൽ ഇത് അവിടങ്ങളിലെ ഗ്രാമങ്ങളിൽ വെള്ളപ്പൊക്കം സൃഷ്ടിക്കുകയും കൃഷി നാശം പോലുള്ള വലിയ ബുദ്ധിമുട്ടുകളുണ്ടാക്കുകയും ചെയ്തു.


</doc>
<doc id="375454" url="https://ml.wikipedia.org/wiki?curid=375454" title="നൂ">
നൂ

പുരാതന ഈജിപ്റ്റിൽ ആരാധിച്ചിരുന്ന ഒരു ദേവസങ്കല്പമാണ് നൂ ‌(ഇംഗ്ലീഷ്: Nu (also "Nenu, Nunu, Nun")) നെനു നുനു, നുൺ എന്നീ പേരുകളിലും ഈ ദേവൻ അറിയപ്പെടുന്നു. നൂവിന്റെ സ്ത്രീരൂപമാണ് നട്ട്.


</doc>
<doc id="375456" url="https://ml.wikipedia.org/wiki?curid=375456" title="അക്കാരിയേസീ">
അക്കാരിയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് അക്കാരിയേസീ (Achariaceae). ഈ സസ്യകുടുംബത്തിൽ 28 ജീനസ്സുകളിലായി ഏകദേശം 101 സ്പീഷിസുകളാണുള്ളത്. ഈ സസ്യകുടുംബത്തിൽ ഓഷധികളും ചെടികളും മരങ്ങളും ഉൾപ്പെടുന്നു. 


</doc>
<doc id="375457" url="https://ml.wikipedia.org/wiki?curid=375457" title="മാരിയമ്മൻ">
മാരിയമ്മൻ

ഹിന്ദു വിശ്വാസപ്രകാരം, ദക്ഷിണേന്ത്യയിൽ പ്രധാനമായും തമിഴ്നാട്ടിൽ ആരാധിച്ചുവരുന്ന ഒരു മാതൃഭഗവതിയാണ് മാരിയമ്മൻ ( /mɒrı əˈmʌn/ ) അഥവാ മുത്തുമാരി. മാരി(/mɒrı/, /maari/, ), മാരി ആയ്(മറാത്തി: मरी आई), മാരിയമ്മ(), അല്ലെങ്കിൽ അമ്മൻ (, "mother") എന്നീ നാമങ്ങളിലും മാരിയമ്മൻ അറിയപ്പെടുന്നു. മഴയുടെ ഭഗവതി എന്നാണ് മാരിയമ്മൻ എന്ന വാക്കിനർത്ഥം. പാർവ്വതി, ദുർഗാദേവി അഥവാ ആദിപരാശക്തിയുടെ മറ്റൊരു ഭാവമാണ് മാരിയമ്മൻ . ദേവീഭാഗവതത്തിൽ പറയപ്പെടുന്ന മഴയുടെ ഭഗവതിയായ ശതാക്ഷിയാണ് ഇത്. ഉത്തരേന്ത്യയിൽ മാരിയമ്മനു സമാനമായ ശക്തിസങ്കല്പമാണ് ശീതളാദേവി. മഹാകാളിയുടെ അവതാരമായും മാരിയമ്മനെ കരുതുന്നു. ഭദ്രകാളി ഭക്ഷിണ ഭാരതത്തിലേക്ക് മുത്തുമാരിയമ്മന്റെ രൂപത്തിൽ എത്തി എന്നാണ് വിശ്വാസം, ഒപ്പം ഭൈരവൻ മതുരൈ വീരന്റെ രൂപത്തിലും അനുഗമിച്ചു. തമിഴ് കലണ്ടർ പ്രകാരം ആടിമാസത്തിലാണ് മാരിയമ്മന്റെ ഉൽസവം നടക്കുന്നത്. ഇത് ആടിത്തിരുവിഴാ എന്നപേരിൽ അറിയപ്പെടുന്നു. സമൃദ്ധമായി മഴ ലഭിക്കുന്നതിനും, കോളറ, ചിക്കൻപോക്സ് മുതലായ വ്യാധികളിൽനിന്നും മുക്തിനേടുവാനായും മാരിയമ്മനെ ആരാധിക്കാറുണ്ട്. വരൾച്ച ബാധിച്ച പ്രദേശങ്ങളിലെ കർഷകരാണ് പ്രധാനമായും മുത്തുമാരിയെ ആരാധിച്ചിരുന്നത്. കേരളത്തിലും ചില വിഭാഗങ്ങൾ മാരിയമ്മയെ പരമ്പരാഗതമായിട്ട് കുടുംബ പരദേവതയായി ആരാധിച്ചു വരുന്നുണ്ട്. 

സമയപുരം മാരിയമ്മൻ കോവിൽ തമിഴ്നാട്ടിലെ പ്രധാനപ്പെട്ട ഭഗവതീ ക്ഷേത്രമാണ്. തമിഴ് നാട്ടിലെ ഗ്രാമങ്ങളിൽ ഉടനീളം മാരിയമ്മയുടെ ചെറു കോവിലുകൾ കാണാം. ചെറുനാരങ്ങ, ചുവന്ന് പുഷ്പങ്ങൾകൊണ്ടുള്ള മാല എന്നിവ മാരിയമ്മന് സമർപ്പിക്കാറുണ്ട്. ഈ ഗ്രാമീണക്ഷേത്രങ്ങളോട് അനുബന്ധിച്ച് പാമ്പിൻ പുറ്റും കാണാറുണ്ട്. നാഗാരാധനയുടെ ഭാഗമായി ഇവിട് പാൽ, മുട്ട എന്നിവ നാഗങ്ങൾക്ക് സമർപ്പിക്കപ്പെടുന്നു.

ലോകത്തിന്റെ വിവിധഭാഗങ്ങളിൽ മാരിയമ്മൻ കോവിലുകൾ ഉണ്ട്



</doc>
<doc id="375459" url="https://ml.wikipedia.org/wiki?curid=375459" title="എം. എ. എം. എച്ച്. എസ്. എസ്. കൊരട്ടി">
എം. എ. എം. എച്ച്. എസ്. എസ്. കൊരട്ടി

കേരളത്തിലെ ചാലക്കുടി താലൂക്കിൽ കൊരട്ടിയിൽ സ്ഥിതി ചെയ്യുന്ന ഒരു വിദ്യാലയമാണ് എം.എ.എം.എച്ച്. എസ്.എസ്. എന്നറിയപ്പെടുന്ന മാർ അഗസ്റ്റിൻ മെമ്മോറിയൽ ഹയർ സെക്കന്ററി സ്കൂൾ. ഇംഗ്ലീഷ്: Mar Augustine Memorial Higher Secondary School (MAMHSS) ഇവിടെ ഇംഗ്ലീഷും മലയാളവും മാധ്യമമായി പഠനം നടക്കുന്നു. സൈറോ മലബാർ സഭയുടെ ആദ്യത്തേയും ഏറ്റവും ഏറ്റവും ദീർഘകാലം ഭരണത്തിലിമിരുന്ന മെത്രോപോലീത്തയായ മാർ അഗസ്റ്റിൻ കണ്ടത്തിലിന്റെ പേരിലാണ് വിദ്യാലയം അറിയപ്പെടുന്നത്. 1945 ൽ സ്ഥാപിക്കപ്പെട്ട ഈ വിദ്യാലയം മാർ അഗസ്റ്റിൽ വിദ്യലയമെന്നാണ് ആദ്യം അറിയപ്പെട്ടിരുന്നത്. പിന്നീട് ഇത് ഹൈസ്കൂളായും ഹൈയർ സെക്കണ്ടറി സ്കൂളായും പരിണമിച്ചു. സഹവിദ്യാഭ്യാസ രീതി അവലംബിച്ചിരിക്കുന്ന ഈ വിദ്യാലയത്തിന്റെ ഇപ്പോഴത്തെ പ്രധാനാധ്യാപകൻ ഡേവിസൻ വർഗീസ് ആണ്. 

1945 ലാണ് വിദ്യാലയം സ്ഥാപിക്കപ്പെട്ടത്. സൈറോ മലബാർ സഭയുടെ ആദ്യത്തേയും ഏറ്റവും ദീർഘകാലം ഭരണത്തിലിരുന്നതുമായ മെത്രോപോലീത്തയായ മാർ അഗസ്തിൻ കണ്ടത്തിലിന്റെ സ്റ്റ്മാരകമായാണ് വിദ്യാലയം സൈറോ മലബാർ സഭ പണികഴിപ്പിച്ചത്. 5,6,7 ക്ലാസ്സുകളിലേക്ക് ഒന്നിച്ച് 1945 വിദ്യാലയം ആരംഭിച്ചു. മാർ അഗസ്തിൻ സ്കൂൾ എന്നാണിത് അക്കാലത്ത് അറിയപ്പെട്ടിരുന്നത്. 


</doc>
<doc id="375460" url="https://ml.wikipedia.org/wiki?curid=375460" title="മോഹൻലാൽ (ചലച്ചിത്രം)">
മോഹൻലാൽ (ചലച്ചിത്രം)

സാജിദ് യാഹിയ സംവിധാനം ചെയ്ത് 2018-ൽ പുറത്തിറങ്ങിയ മലയാള ചലച്ചിത്രമാണ് <nowiki></nowiki>മോഹൻലാൽ<nowiki></nowiki>. മൈൻഡ്സെറ്റ് മൂവീസിന്റെ ബാനറിൽ അനിൽ കുമാർ ആണ് ഈ ചലച്ചിത്രം നിർമിച്ചിരിക്കുന്നതും തിരക്കഥ ഒരുക്കിയതും. മോഹൻലാലിനോടുള്ള കടുത്ത ആരാധന വർണ്ണിക്കുന്ന ഈ ചലച്ചിത്രത്തിൽ പ്രധാന വേഷങ്ങളിൽ എത്തുന്നത് മഞ്ജു വാരിയരും ഇന്ദ്രജിത്തും ആണ്.


=പുറത്തേക്കുള്ള കണ്ണികൾ =


</doc>
<doc id="375462" url="https://ml.wikipedia.org/wiki?curid=375462" title="ക്രിസ്ത്യൻ മെഡിക്കൽ കോളേജ് &amp; ഹോസ്പിറ്റൽ">
ക്രിസ്ത്യൻ മെഡിക്കൽ കോളേജ് &amp; ഹോസ്പിറ്റൽ

തമിഴ്നാട്ടിലെ വെല്ലൂരിൽ സ്ഥിതി ചെയ്യുന്ന മെഡിക്കൽ കോളേജ് ആണ് ക്രിസ്ത്യൻ മെഡിക്കൽ കോളേജ് & ഹോസ്പിറ്റൽ, വെല്ലൂർ (സി.എം.സി). മെഡിക്കൽ സംബന്ധമായ 175 കോഴ്സുകൾ ഇവിടെ അഭ്യസിപ്പിക്കുന്നു. 

1900-ൽ ഇഡാ സോഫിയ സ്കഡറാണ് ആശുപത്രി സ്ഥാപിച്ചത്. സ്ത്രീകൾക്കു മാത്രമായാണ് ക്ലിനിക് ആദ്യം സ്ഥാപിച്ചത്. 1902-ൽ 40 കിടക്കകളുള്ള ആശുപത്രിയായി വളർന്നു. 1918-ൽ പെൺകുട്ടികൾക്കു മാത്രമായി ഒരു മെഡിക്കൽ പഠന കേന്ദ്രവും ആരംഭിച്ചു. 1928-ൽ മഹാത്മാഗാന്ധി ആശുപത്രി സന്ദർശിച്ചു. 1945 വരെ സ്ത്രീകൾക്കു മാത്രമായാണ് ആശുപത്രി പ്രവർത്തിച്ചിരുന്നത്. 1960-ൽ ഇഡാ സ്കഡർ മരണപ്പെട്ടു. 


</doc>
<doc id="375473" url="https://ml.wikipedia.org/wiki?curid=375473" title="വീറ്റ്സ്റ്റൺ ബ്രിഡ്ജ്">
വീറ്റ്സ്റ്റൺ ബ്രിഡ്ജ്

വീറ്റ്സ്റ്റൺ ബ്രിഡ്ജ് എന്നത് ഒരു ബ്രിഡ്ജ് സർക്ക്യൂട്ടിന്റെ രണ്ട് കാലുകൾ സന്തുലനം ചെയ്ത് അറിയാത്ത വൈദ്യുതപ്രതിരോധം കണ്ടുപിടിക്കാനായി ഉപയോഗിക്കുന്ന ഒരു വൈദ്യുത സർക്യൂട്ടാണ്. ഒരു കാലിൽ അറിയാത്ത ഘടകം ഉൾപ്പെടുന്നു. പ്രാഥമികമായും ഒരു വീറ്റ്സ്റ്റൺ ബ്രിഡ്ജിന്റെ ഗുണം എന്നത് ഏറ്റവും കൃത്യതയോടെ അളവുകൾ നൽകാനുള്ള അതിന്റെ കഴിവാണ്. യഥാർത്ഥ പൊട്ടൻഷ്യോമീറ്ററിന്റേതിനു സമാനമാണ് ഇതിന്റെ പ്രവർത്തനക്രമം.

1833ൽ സാമുവൽ ഹണ്ടർ ക്രിസ്റ്റിയാണ് വീറ്റ്സ്റ്റൺ ബ്രിഡ്ജ് കണ്ടെത്തിയത്. സർ ചാൾസ് വീറ്റ്സ്റ്റൺ 1843 ൽ ഇതിനെ മെച്ചപ്പെടുത്തി പ്രചരിപ്പിച്ചു. വീറ്റ്സ്റ്റൺ ബ്രിഡ്ജിന്റെ ആദ്യത്തെ ആവശ്യങ്ങളിൽ ഒന്ന് മണ്ണിന്റെ അപഗ്രഥനവും താരതമ്യവുമായിരുന്നു. 

ചിത്രത്തിൽ, formula_1 എന്നത് അളക്കേണ്ട അറിയപ്പെടാത്ത പ്രതിരോധമാണ് ; formula_2 formula_3 , formula_4 എന്നിവ അറിയപ്പെടുന്ന പ്രതിരോധമുള്ള പ്രതിരോധകങ്ങളും പ്രതിരോധകം formula_5 ന്റെ പ്രതിരോധം ക്രമീക്കാവുന്നതുമാണ്. അറിയാവുന്ന കാലിലെ രണ്ട് പ്രതിരോധങ്ങളുടെ അംശബന്ധം formula_6, അറിയപ്പെടാത്ത കാലിലെ പ്രതിരോധങ്ങൾക്കു formula_7 തുല്യമാണെങ്കിൽ രണ്ട് കേന്ദ്രബിന്ദുക്കൾ (B, D) തമ്മിലുള്ള പൊട്ടൻഷ്യൽ വ്യതിയാനം 0 ആയിരിക്കും. അപ്പോൾ ഗാൽവനോമീറ്റർ ലൂടെ കറന്റ് ഒഴുകുകയില്ല formula_8. ബ്രിഡ്ജ് സന്തുലിതമല്ലെങ്കിൽ, വൈദ്യുതപ്രവാഹത്തിന്റെ ദിശ formula_5 വളരെ ഉയർന്നതാണോ, formula_5 വളരെ താഴ്ന്നതാണോ എന്ന് കാണിക്കുന്നു. ഗാല്വനോമീറ്ററിലൂടെ വൈദ്യുതപ്രവാഹം ഇല്ലാതാകുന്നതുവരെ വ്യത്യാസപ്പെട്ടുകൊണ്ടിരിക്കും. വൈദ്യുതപ്രവാഹം ഇല്ലാതാകുമ്പോൾ ഗാൽവനോമീറ്റർ റീഡിങ് 0 കാണിക്കും. 

ഗാൽവനോമീറ്റർ ഉപയോഗിച്ച് സീറോകറന്റ് വളരെ കൃത്യമായി കണ്ടെത്താൻ കഴിയും. അതിനാൽ, formula_2 formula_3, formula_4എന്നിവ വളരെ കൃത്യമായി അറിയാം എങ്കിൽ formula_1ഉം വളരെ കൃത്യമായി അളക്കാൻ കഴിയും. formula_1ലെ വളരെ ചെറിയ മാറ്റങ്ങൾ പോലും സംന്തുലനത്തെ ബാധിക്കും. അവ അപ്പോൾത്തന്നെ കണ്ടെത്താനും കഴിയും.

സംതുലനബിന്ദുവിൽ, അംശബന്ധം:

മറ്റൊരു രീതിയിൽ, formula_2 formula_3 , formula_4 എന്നിവ അറിയാം, formula_5എന്നാൽ മാറ്റം വരുത്തുന്നില്ല എങ്കിൽ, കിർച്ചോഫിന്റെ സർക്യൂട്ട് നിയമങ്ങളുടെ സഹായത്താൽ formula_21ന്റെ മൂല്യം പൊട്ടൻഷ്യൽ വ്യതിയാനമോ അല്ലെങ്കിൽ മീറ്ററിലൂടെയുള്ള വൈദ്യുതപ്രവാഹമോ ഉപയോഗിച്ച് കണ്ടെത്താം.

ആദ്യമായി, കിർച്ചോഫിന്റെ ആദ്യത്തെ നിയമമാണ് എന്നീ ജംഗ്ഷനുകളിലെ വൈദ്യുതപ്രവാഹങ്ങൾ കണ്ടെത്താനായി ഉപയോഗിക്കുന്നത്:

എന്നിട്ട്, ABD, BCD എന്നീ ലൂപ്പുകളിലെ പൊട്ടൻഷ്യൽ കണ്ടെത്താനായി കിർച്ചോഫിന്റെ രണ്ടാം നിയമം ഉപയോഗിക്കുന്നു:

ബ്രിഡ്ജ് സംതുലനത്തിലായിരിക്കുമ്പോൾ, ആയിരിക്കും. അങ്ങനെ രണ്ടാമത്തെ കൂട്ടം സമവാക്യങ്ങളെ ഇങ്ങനെ മാറ്റിയെഴുതാം:

എന്നിട്ട്, സമവാക്യങ്ങളെ ഹരിക്കുകയും ക്രമീകരിക്കുകയും ചെയ്യുമ്പോൾ ഇങ്ങനെ ലഭിക്കും: 

ആദ്യത്തെ നിയമത്തിൽ നിന്ന് , എന്നും കാണാം. കണ്ടെത്തേണ്ട ന്റെ മൂല്യം താഴെത്തന്നിരിക്കുന്നതിൽ നിന്ന് ഇപ്പോൾ അറിയാം:



</doc>
<doc id="375484" url="https://ml.wikipedia.org/wiki?curid=375484" title="ബാസ്കിൻ-റോബിൻസ്">
ബാസ്കിൻ-റോബിൻസ്

ബാസ്കിൻ-റോബിൻസ് പരമ്പര ഐസ് ക്രീം ഷോപ്പ് ഫീലിംഗ് ബാസ്കിൻ കൂടാതെ ഇര്വ് റോബിൻസ് ഐസ്ക്രീം, 1953-ൽ സ്ഥാപിതമായ വേണ്ടി, നിർമ്മിച്ച കവറുകൾ പരിസ്ഥിതി, ആഗോള ഗ്ലെംദലെ, കാലിഫോർണിയ . കമ്പനി 5800 ഉണ്ട്, ലോകത്തിലെ ഐസ് ക്രീം ഒരു പ്രൊഫഷണൽ യുഎസ് അതിൽ 2,800 ശാഖകളിൽ ചെയ്തു ആണ്. ലോകമെമ്പാടുമുള്ള 30 രാജ്യങ്ങളിൽ ബാസ്കിൻ-റോബിൻസ് ഐസ്ക്രീം വിതരണം. കമ്പനി കാന്റൺ, മസാച്യുസെറ്റ്സ് ആസ്ഥാനം.



</doc>
<doc id="375487" url="https://ml.wikipedia.org/wiki?curid=375487" title="അനുരാഗ കരിക്കിൻ വെള്ളം">
അനുരാഗ കരിക്കിൻ വെള്ളം

ഖാലിദ് റഹ്മാൻ സംവിധാനം ചെയ്ത് സന്തോഷ് ശിവനും, ഷാജി നടേശനും, പൃഥ്വിരാജ്ഉം, ആര്യയും ഓഗസ്റ്റ് സിനിമാസിന്റെ ബാനറിൽ ഒരുക്കി 2016 ൽ പുറത്തിറക്കിയ മലയാള ചലച്ചിത്രം ആണ് അനുരാഗ കരിക്കിൻ വെള്ളം. ചിത്രത്തിൽ യുവനടൻ ആസിഫ് അലി, ബിജു മേനോൻ, പുതുമുഖം രജിഷ വിജയൻ, ആശ ശരത് എന്നിവർ പ്രധാന വേഷങ്ങളിൽ എത്തുന്നു. ആദ്യ ദിനം തന്നെ മികച്ച അഭിപ്രായങ്ങൾ പ്രേക്ഷകരിൽ നിന്നും ലഭിച്ച ഈ സിനിമയെ തേടി നിരവധി സംസഥാന ചലച്ചിത്ര പുരസ്‌കാരങ്ങൾ എത്തി. 
'അനുരാഗ കരിക്കിൻ വെള്ളാം' ഈദ് ദിനത്തിൽ 2016 ജൂലൈ 7 ന്, 74 തീയേറ്ററുകളിൽ, ഇന്ത്യയിൽ പുറത്തിറങ്ങി. 


</doc>
<doc id="375490" url="https://ml.wikipedia.org/wiki?curid=375490" title="ആർട്ടെസിയ">
ആർട്ടെസിയ

ആർട്ടിസിയ, തെക്കുകിഴക്കൻ ലോസ് ഏഞ്ചലസ് കൗണ്ടിയിലെ ഒരു നഗരമാണ്. 1959 മെയ് 29 ന് സംയോജിപ്പിക്കപ്പെട്ട ആർട്ടെസിയ, ലോസ് ഏഞ്ചൽസ് കൗണ്ടിയുടെ ദ്വാരപഥനഗരങ്ങളിലൊന്നാണ്. 2010 ലെ അമേരിക്കൻ ഐക്യനാടുകളുടെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 16,522 ആയിരുന്നു. ആർട്ടെസിയയുടെ പടിഞ്ഞാറ്, തെക്ക്, കിഴക്ക് വശങ്ങളെ ചുറ്റി സെറിറ്റോസും വടക്കുഭാഗത്ത് നോർവാക്കും സ്ഥിതി ചെയ്യുന്നു. മൈസൽ ക്വാനിനു കൂട്ടുടമസ്ഥതയുള്ള ഈസ്റ്റ് വെസ്റ്റ് ഐസ് പാലസും മത്സരക്കളികൾക്കുള്ള ഐസ് പ്രതലവും സ്ഥിതിചെയ്യുന്നതിവിടെയാണ്. 1914 മുതൽ 1931 വരെ മുൻ പ്രഥമവനിതയായിരുന്ന പാറ്റ് നിക്സൺ ചെറുപ്പകാലം കഴിച്ചുകൂട്ടിയത് ഇവിടെയാണ്. ആ സ്ഥലം ഇപ്പോൾ സമീപ പട്ടണമായ സെറിറ്റോസിൽ ഉൾപ്പെടുന്നു.

1875 മേയ് 3-ന് ആർറ്റേസിയ സ്കൂൾ ഡിസ്ട്രിക്റ്റു പൂർത്തിയാക്കിയതോടെ ആർട്ടീഷ്യ ഗ്രാമം ഉടലെടുത്തു. ഈ പ്രദേശത്തു കാണപ്പെട്ടിരുന്ന നിരവധി ആർട്ടിസിയൻ കിണറുകൾ ( Artesian wells) (ഭൂഗർഭ സമ്മർദ്ദം മൂലം സ്വയമേവ പുറത്തേയ്ക്കു പ്രവഹിക്കുന്ന ജലപ്രവാഹം) സ്ഥിതി ചെയ്തിരുന്നതിനാൽ കൃഷിയ്ക്കും ഫാമിംഗിനു ഈ പ്രദേശം ഏറെ അനുയോജ്യമായിരുന്നു. അതിനാൽ പട്ടണത്തിനും ആർട്ടെസിയ എന്ന പേരു ലഭിച്ചു.

1920 കളിലും 1930 കളിലും ഡച്ച്, പോർച്ചുഗീസ് കർഷകർ ആർട്ടെസിയയെ തെക്കൻ കാലിഫോർണിയയിലെ പ്രധാനപ്പെട്ട ഒരു ക്ഷീരവ്യവസായ ജില്ലയാക്കി മാറ്റി.

രണ്ടാം ലോകമഹായുദ്ധത്തിനു ശേഷം, ഈ മേഖലയിലെ മറ്റു പല നഗരങ്ങളെയും പോലെ, ആർട്ടെസിയയിലും ജീവനക്കാരുടെ താമസസ്ഥലങ്ങൾ ഉണ്ടാക്കാൻ നഗരവികസനം നടത്തുന്നവരിൽ സമ്മർദ്ദമുണ്ടായി. 1956 ൽ ക്ഷീരതാഴ്വര സംയോജിപ്പിക്കപ്പെടുകയും സെറിറ്റോസ് നഗരമായിത്തീരുകയും ചെയ്തു. ഭവനങ്ങളുടെ ആവശ്യകത കൂടുകയും നിർമ്മാണങ്ങൾ തുടർന്നുകൊണ്ടുമിരിക്കെ, ക്ഷീരോത്പാദകർ അവരുടെ പ്രവർത്തനങ്ങൾ കിഴക്കു ഭാഗത്തുള്ള ചിനോയിലേയ്ക്കും വടക്ക് സെൻട്രൽ വാലിയിലേയ്ക്കും മാറ്റി. ഒടുവിൽ ആർട്ടെസിയ 1959 മെയ് 29 ന് സംയോജിപ്പിക്കപ്പെട്ട ഒരു നഗരമായി മാറി.

നഗരത്തിന്റെ പഴയ ചരിത്രവും ചരിത്ര പ്രദേശങ്ങളും സംരക്ഷിക്കുന്നതിനായി 1993-ൽ ആർട്ടെസിയ ഹിസ്റ്റോറിക്കൽ സൊസൈറ്റി രൂപവത്കരിക്കപ്പെട്ടു. 2002-ൽ ഹിസ്റ്റോറിക്കൽ സൊസൈറ്റി, നഗരത്തിൽ അവസാനമായി ശേഷിച്ച സ്പാനിഷ് ശൈലികളിൽ നിർമ്മിക്കപ്പെട്ട ഭവനങ്ങളിലൊന്ന് പുനർനിർമ്മിച്ച് ഒരു ഹിസ്റ്റോറിക് സിവിക് മ്യൂസിയമായി പൊതുജനങ്ങൾക്ക് തുറന്നുകൊടുത്തു. 

ആർട്ടെസിയ സ്ഥിതിചെയ്യുന്ന അക്ഷാംശ രേഖാംശങ്ങൾ (33.867215, -118.080622) ആണ്. ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം 1.6 ചതുരശ്ര മൈൽ (4.1 കിമീ) ആണ്. ഇതുമുഴുവൻ കരപ്രദേശമാണ്.


</doc>
<doc id="375496" url="https://ml.wikipedia.org/wiki?curid=375496" title="ശൃംഗേരി ശാരദാ പീഠം">
ശൃംഗേരി ശാരദാ പീഠം

എ.ഡി 8-ആം നൂറ്റാണ്ടിൽ ശങ്കരാചാര്യർ സ്ഥാപിച്ച ഒരു അദ്വൈത വേദാന്ത മഠമാണ് ശൃംഗേരി ശാരദാ പീഠം (സംസ്കൃതം: शृंगेरी शारदा पीठम; ഇംഗ്ലീഷ്: Sringeri Sharada Peetha). ശങ്കരാചാര്യർ ഇന്ത്യയുടെ നാലു ദിക്കിലായി സ്ഥാപിച്ച നാലു മഠങ്ങളിൽ ദക്ഷിണദേശത്തുള്ള മഠമാണ് ഇത്. കർണാടകത്തിലെ ചിക്കമംഗളൂർ ജില്ലയിൽ തുംഗാ നദിക്കരയിലായാണ് ശാരദാമഠം സ്ഥിതിചെയ്യുന്നത്. മംഗളൂരു നഗരത്തിൽ നിന്ന് ഈ മഠം 105 കിലോമീറ്ററും, ബെംഗളൂരുവിൽനിന്ന് 303 കിലോമീറ്ററും അകലെയാണ്.



</doc>
<doc id="375500" url="https://ml.wikipedia.org/wiki?curid=375500" title="ദ്വാരകാ പീഠം">
ദ്വാരകാ പീഠം

എ.ഡി 8-ആം നൂറ്റാണ്ടിൽ ശങ്കരാചാര്യർ സ്ഥാപിച്ച ഒരു അദ്വൈത വേദാന്ത മഠമാണ് ദ്വാരക പീഠം അഥവാ ദ്വാരക മഠം (സംസ്കൃതം: पीठम; ഇംഗ്ലീഷ്: Dvaraka Pitha). ശങ്കരാചാര്യർ ഇന്ത്യയുടെ നാലു ദിക്കിലായി സ്ഥാപിച്ച നാലു മഠങ്ങളിൽ പടിഞ്ഞാറ് ദേശത്തുള്ള മഠമാണ് ഇത്. ഗുജറാത്തിലെ ദ്വാരകയിലാണ് ഈ മഠം സ്ഥിതിചെയ്യുന്നത്.


</doc>
<doc id="375503" url="https://ml.wikipedia.org/wiki?curid=375503" title="വി. ശിവദാസൻ">
വി. ശിവദാസൻ

കേരളത്തിലെ പ്രമുഖ ഇടതുപക്ഷ പ്രവർത്തകനും സി.പി.ഐ (എം) സംസ്ഥാന കമ്മിറ്റി അംഗവുമാണ് വി. ശിവദാസൻ. 

കണ്ണൂർ ജില്ലയിലെ ഇരിട്ടി വിളക്കോട് വെള്ളുവ ഹൗസിൽ പരേതനായ കെ നാരായണന്റെയും വി മാധവിയുടെയും മകനായി 1979ൽ ജനനം. കണ്ണൂർ പനോളി സ്വദേശി സഹന സഹധർമിണിയാണ്..

കണ്ണൂർ ജില്ലയിലെ പേരാവൂർ പാലാ ഗവർമെന്റ് ഹൈസ്കൂളിൽ നിന്ന് ഹൈസ്കൂൾ വിദ്യാഭ്യാസവും പഠനം കണ്ണൂർ പഴശ്ശിരാജാ എൻ.എസ്.എസ് കോളേജിൽ നിന്ന് പ്രീഡിഗ്രി വിദ്യാഭ്യാസവും പൂർത്തിയാക്കി. കണ്ണൂർ ബർണ്ണൻ കോളേജിൽ നിന്ന് രാഷ്‌ട്രമീമാംസയിൽ ഒന്നാം റാങ്കോടെ ബിരുദപഠനം പൂർത്തിയാക്കിയ അദ്ദേഹത്തിന്റെ ബിരുദാനന്ത ബിരുദപഠനവും അതേ കോളേജിൽ നിന്ന് തന്നെയായിരുന്നു. "കേരളത്തിലെ കർഷക സമരങ്ങളിൽ മാധ്യമങ്ങളുടെയും സാഹിത്യത്തിന്റെയും പങ്ക്" എന്ന വിഷത്തിൽ ഡൽഹി ജവഹർലാൽ നെഹ്‌റു സർവ്വകലാശാലയിൽ നിന്ന് 2010ൽ ഡോക്‌ടറേറ്റും പിന്നീട് അവിടെ നിന്ന് തന്നെ പോസ്റ്റ് ഡോക്ടറൽ ഫെലോഷിപ്പും നേടി.

വിദ്യാർത്ഥി സംഘടനാ പ്രവർത്തനത്തിലൂടെ സജീവ രാഷ്ട്രീയത്തിലേക്കെത്തിയ ശിവദാസന്റെ ഇടപെടലുകൾ ദേശീയ തലത്തിൽ അദ്ദേഹത്തെ ശ്രദ്ധേയനാക്കി . എസ്.എഫ്.ഐ ദേശീയ പ്രസിഡണ്ടായിരിക്കെ ഹിമാചൽ പ്രദേശ്, പശ്ചിമ ബംഗാൾ, ഉത്തർ പ്രദേശ്, ജമ്മു കാശ്മീർ തുടങ്ങിയ സംസ്ഥനങ്ങളിലെ ന്യൂനപക്ഷ ദളിദ് വിദ്യാർത്ഥികളുടെ ഉന്നമനത്തിനായി അദ്ദേഹം നടത്തിയ പ്രവർത്തനങ്ങൾ ഏറെ പ്രശംസ പിടിച്ചുപറ്റിയിരുന്നു. 

ഹൈസ്കൂൾ വിദ്യാഭ്യാസകാലത്ത് എസ്.എഫ്.ഐയുടെ പാലാ ഹൈസ്കൂൾ യൂണിറ്റ് കമ്മിറ്റി സെക്രട്ടറിയായിട്ടായിരുന്നു സംഘടനാരംഗത്തേക്ക് എത്തിയത്. പിന്നീട് എസ്.എഫ്.ഐ പേരാവൂർ ഏരിയാ കമ്മിറ്റി അംഗം, ഏരിയാ സെക്രട്ടറി, ജില്ലാ കമ്മിറ്റി അംഗം, ജില്ലാ പ്രസിഡണ്ട്, സെക്രട്ടറി, സംസ്ഥാന കമ്മിറ്റി അംഗം, സംസ്ഥാന സെക്രട്ടറിയേറ്റ് അംഗം, കേന്ദ്ര കമ്മിറ്റി അംഗം എന്നീ നിലകളിൽ വിദ്യാർത്ഥി സംഘടനാ തൻ്റെ കഴിവ് തെളിയിച്ച അദ്ദേഹം എസ്.എഫ്.ഐയുടെ ദേശീയ പ്രസിഡണ്ടായി തിരഞ്ഞെടുക്കപ്പെടുകയായിരുന്നു.

നിലവിൽ കേരളാ സംസ്ഥാന വൈദ്യുതി ബോർഡിൽ സ്വതന്ത്ര ചുമതല വഹിക്കുന്ന ഡയറക്ടറാണ്.



</doc>
<doc id="375509" url="https://ml.wikipedia.org/wiki?curid=375509" title="ഫാരഡേയുടെ വൈദ്യുതവിശ്ലേഷണ നിയമങ്ങൾ">
ഫാരഡേയുടെ വൈദ്യുതവിശ്ലേഷണ നിയമങ്ങൾ

ഫാരഡേയുടെ വൈദ്യുതവിശ്ലേഷണ നിയമങ്ങൾ 1834 ൽ പ്രസിദ്ധീകരിച്ച ഇലക്ട്രോകെമിക്കൽ ഗവേഷണങ്ങളുടെ അടിസ്ഥാനത്തിലുള്ള പരിമാണസംബന്ധിയായ ബന്ധങ്ങൾ കാണിക്കുന്ന നിയമങ്ങളാണ്. ഫാരഡേയുടെ രീതികളിൽ നിന്നും തീർത്തും സ്വതന്ത്രമായി ഇതേ വർഷം തന്നെ ഇറ്റലിയിലെ കാർലോ മുറ്റെയ്ക്കി വൈദ്യുതവിശ്ലേഷണ നിയമങ്ങൾ കണ്ടെത്തിയിരുന്നു. വൈദ്യുതവിശ്ലേഷണ നിയമങ്ങളെ Faraday-Matteucci's laws എന്നും പറയുന്നു.

ഫാരഡേയുടെ നിയമങ്ങളെ ഇങ്ങനെ ചുരുക്കിപ്പറയാം:

ഇവിടെ,


ഫാരഡേയുടെ ആദ്യനിയമമനുസരിച്ച്, "M", "F", "z" എന്നിവ സ്ഥിരാങ്കങ്ങളാണ്. അങ്ങനെ വരുമ്പോൾ, "Q" ന്റെ മൂല്യം കൂടുന്നതനുസരിച്ച് m ന്റെ മൂല്യവും വർധിക്കും.

ഫാരഡേയുടെ രണ്ടാം നിയമമനുസരിച്ച്, "Q", "F", "z"എന്നിവ സ്ഥിരാങ്കങ്ങളാണ്. അങ്ങനെ വരുമ്പോൾ, "M/z" ന്റെ (equivalent weight) മൂല്യം കൂടുമ്പോൾ m ന്റെ മൂല്യവും വർധിക്കും.

സ്ഥിരമായ വൈദ്യുതി പ്രവഹിക്കുന്ന വൈദ്യുതവിശ്ലേഷണം നടക്കുന്ന ലളിതമായ അവസരത്തിൽ, formula_2 ആയതിനാൽ ഇങ്ങനെ എഴുതാം:

അങ്ങനെ, 

ഇവിടെ,


വ്യതിചലിച്ചുകൊണ്ടിരിക്കുന്ന വൈദ്യുതപ്രവാഹമുള്ള കൂടുതൽ സങ്കീർണ്ണമായ അവസരത്തിൽ, ആകെ ചാർജ്ജ് "Q" എന്നത് വൈദ്യുതപ്രവാഹത്തെ "I"("formula_5") സമയത്തിനുമേൽ "formula_5"
ഇന്റഗ്രേറ്റ് ചെയ്യുന്നതായിരിക്കും:

ഇവിടെ, "t" എന്നത് വൈദ്യുതവിശ്ലേഷണത്തിനു വേണ്ട ആകെ സമയമാണ്. 




</doc>
<doc id="375510" url="https://ml.wikipedia.org/wiki?curid=375510" title="ഉമിയാം തടാകം">
ഉമിയാം തടാകം

മേഘാലയ സംസ്ഥാനത്തിൽ ഷില്ലോങ്ങിൽ നിന്ന് 15 കി മീ അകലെയുള്ള ഒരു ജലസംഭരണിയാണ് ഉമിയം തടാകം (സാധാരണയായി ബാരാപാനി തടാകം എന്നും അറിയപ്പെടുന്നു). 1960 കളുടെ ആരംഭത്തിൽ ഉമിയം നദിക്ക് ഡാം ചെയ്താണ് ഇത് നിർമ്മിച്ചത്. 220 ചതുരശ്ര കിലോമീറ്ററിൽ വ്യാപിച്ചു കിടക്കുന്ന തടാകവും അണക്കെട്ടിലെ പ്രധാന ജലസംഭരണപ്രദേശവും.

തടാകത്തെ തടഞ്ഞുനിർത്തുന്ന ഉമിയം ഡാം 1960-കളുടെ ആദ്യത്തിൽ അസം സംസ്ഥാന ഇലക്ട്രിസിറ്റി ബോർഡാണ് നിർമ്മിച്ചത്. ജലവൈദ്യുത പദ്ധതിക്ക് ജലസംഭരണമുണ്ടായിരുന്നു അണക്കെട്ട്. തടാകത്തിന് വടക്ക് സ്ഥിതി ചെയ്യുന്ന ഉമിയം സ്റ്റേജ് ഒന്നിൽ ഹൗസ്ഹോൾസിന് 9 മില്ലീമീറ്റർ ടർബൈൻ ജനറേറ്ററുകൾ ഉണ്ട്. ഇത് 1965 ൽ വാണിജ്യ പ്രവർത്തനം നടത്തി. ഉമിയം സ്റ്റേജ് ഇന്ത്യയിലെ വടക്കുകിഴക്കൻ മേഖലയിൽ കമ്മീഷൻ ചെയ്ത ആദ്യത്തെ ജലസംഭരണ ​​പദ്ധതിയാണ് ഉമ്മിയം സ്റ്റേജ്. (ഊർട്രു ഹൈഡ്രോ ഇലക്ട്രിക് പ്രോജക്ട്, അതിന്റെ പ്രവർത്തനശേഷി 8.4 മെഗാവാട്ട് ആണ്, 1957 ൽ പ്രവർത്തനം ആരംഭിച്ചു.) ഉമിയം പ്രോജക്ടിന്റെ മൂന്നു ഘട്ടങ്ങൾ പിന്നീട് താഴോട്ട്.

മേഘാലയ സംസ്ഥാനത്തെ ഒരു പ്രധാന വിനോദ സഞ്ചാര കേന്ദ്രമാണ് ഈ തടാകം. വാട്ടർ സ്പോർട്സ്, സാഹസിക സൗകര്യങ്ങൾ എന്നിവയ്ക്ക് പ്രശസ്തമാണ് ഇവിടം. കയാക്കിംഗ്, വാട്ടർ സൈക്ലിംഗ്, സ്കോർട്ടിങ്, ബോട്ടിംഗ് എന്നിവയാണ് ഇവിടത്തെ വിനോദങ്ങൾ.

വൈദ്യുതി ഉൽപാദനത്തിനായി വെള്ളം സൂക്ഷിക്കുന്നതിനൊപ്പം, സൂക്ഷ്മവും, മെസോയും, മാക്രോ തലങ്ങളിൽ ധാരാളം ജൈവവ്യവസ്ഥാ ആവാസകേന്ദ്രങ്ങളും ഈ തടാകം നൽകുന്നുണ്ട്. താഴ്ന്ന പ്രദേശങ്ങളിലെ ജലസേചനം, മത്സ്യബന്ധനം, കുടിവെള്ളം എന്നിവ പ്രാദേശിക ആവശ്യങ്ങൾ ഈ തടാകം നിറവേറ്റുന്നു.

ഷില്ലോംഗിലെ ജനസംഖ്യാ വർദ്ധനവ് കാരണം ഈ തടാകത്തിലെ മലിനീകരണം വർദ്ധിച്ചുവരുന്നു. ഷില്ലോംഗ് നഗരത്തിൽനിന്നുമുള്ള ഒഴുക്കിന്റെ ദിശയിലായാണ് ഈ തടാകം സ്ഥിതിചെയ്യുന്നുവെന്നതാണ് കൂടുതൽ മലിനീകരണത്തിന് കാരണമാകുന്നത്. ജലസ്രോതസ്സുകൾ കൈയേറ്റം ചെയ്യൽ, വനനശീകരണം, പ്രകൃതിദത്ത ഡ്രെയിനേജ് സംവിധാനങ്ങൾ തടസ്സപ്പെടുത്തുക, അശാസ്ത്രീയ ഖനികൾ തുടങ്ങിയവ കാരണങ്ങളാൽ ഓരോ വർഷവും ഉമിയം തടാകത്തിൽ 40,000 ക്യുബിക് മീറ്റർ എക്കൽമണ്ണ് വരുന്നുണ്ട്. ഇത് തടാകത്തിൽ ശേഖരിക്കാനാവുന്ന ജലത്തിന്റെ അളവ് കുറച്ചിട്ടുണ്ട്.


</doc>
<doc id="375512" url="https://ml.wikipedia.org/wiki?curid=375512" title="പണ്ഡാനേസീ">
പണ്ഡാനേസീ

സപുഷ്പികളുൾപ്പെടുന്ന ഒരു സസ്യകുടുംബമാണ് പൻഡാനേസീ (Pandanaceae). പടിഞ്ഞാറേ ആഫ്രിക്ക മുതൽ പസഫിക് സമുദ്രം വരെയുള്ള ഉഷ്ണമേഖല, മിതോഷ്ണമേഖലാപ്രദേങ്ങളിൽ ഈ കുടുംബത്തിലെ സസ്യങ്ങൾ കാണപ്പെടുന്നു. ഈ സസ്യകുടുംബത്തിൽ 5 ജീനസ്സുകളിലായി 982 സ്പീഷിസുകളാണുള്ളത് 

വൃക്ഷം, കുറ്റിച്ചെടി, ദാരുലതകൾ, ആരോഹി, അധിസസ്യം, ചിരസ്ഥായിസസ്യങ്ങൾ എന്നിവ ഉൾപ്പെടുന്ന സസ്യകുടുംബമാണിത്. 

"Benstonea", "Freycinetia", "Martellidendron", "Pandanus", "Sararanga" "എന്നീ അഞ്ചു ജീനസ്സുകളാണുള്ളത്."


</doc>
<doc id="375519" url="https://ml.wikipedia.org/wiki?curid=375519" title="പുല്ലാട്ട് ലഹള">
പുല്ലാട്ട് ലഹള

മഹാനായ അയ്യൻകാളി അവറുകളുടെ വിദ്യാഭ്യാസത്തിനു വേണ്ടിയുള്ള സമരത്തിൽ നിർണ്ണായകമായ ഒരു സമരമുഖം പുല്ലാട് എന്ന സ്ഥലത്ത് തുറന്നു. ആ സമരത്തിൽ പലവിധ എതിർപ്പുകളും രക്തച്ചൊരിച്ചിലുകളും നടന്നു. അതിന്റെ ഫലമായി പട്ടികജാതി പട്ടികവർഗ്ഗ വിദ്യാർത്ഥികൾക്ക് വിദ്യാഭ്യാസത്തിൽ ഉന്നത നിലവാരത്തിൽ വിദ്യാഭ്യാസം നേടുവാൻ സാധിച്ചു എന്നത് അഭിമാനകരമാണ്.

ഇന്നത്തെ പത്തനംതിട്ട ജില്ലയിൽ തിരുവല്ല താലൂക്കിൽ കോയിപ്രം വില്ലേജിൽ ഉള്ള ഒരു സ്ഥലമാണ് പുല്ലാട്. അയ്യങ്കാളിയുടെ വിദ്യാഭ്യാസ സമരത്തിൽ പ്രചോദനം ഉൾക്കൊണ്ട് അദ്ദേഹത്തിന്റെ സഹപ്രവർത്തകരായ വെളളിക്കര ചോതി, കുറുമ്പൻ ദൈവത്താൻ എന്നീ സമരനേതാക്കന്മാരുടെ പ്രവർത്തനഫലമായി പുല്ലാട്ടുള്ള പിന്നോക്ക വിഭാഗത്തിൽപ്പെട്ട കുട്ടികളെ വിദ്യാലയത്തിൽ പഠിപ്പിക്കുന്നതിന് തീരുമാനിച്ചു.

പുല്ലാട് സവർണ്ണ ജാതിക്ക് മേൽകോയ്മ ഉള്ള സ്ഥലമാണ്. അവിടെയുള്ള സർക്കാർ വിദ്യാലയത്തിൽ പ്രവേശനത്തിന് പരിശ്രമിച്ചു. പക്ഷേ സവർണ്ണ ജാതിക്കാർ എതിർപ്പുമായി വന്നു. ചില ഉരസലുകൾ നടന്നു.

വെള്ളിക്കര ചോതി അയ്യങ്കാളിയുമായി സംസാരിച്ച് ചില തീരുമാനങ്ങളിൽ എത്തി. അതിൻപ്രകാരം റാന്നിക്ക് കിഴക്കുള്ള ചേലക്കാമ്പു എന്ന സ്ഥലത്തു നിന്ന് കായികാഭ്യാസികളെ വരുത്തി. അവർ പുല്ലാട്ടും സമീപപ്രദേശത്തുമുള്ള ചെറുപ്പക്കാരെ ആയുധ അഭ്യാസം പഠിപ്പിച്ചു. പല മാസങ്ങളുടെ പരിശീലനത്തിനുശേഷം അയ്യങ്കാളി നേരിൽ കണ്ട് ശിഷണം ഉറപ്പാക്കി പുല്ലാട് താമസിച്ച് എല്ലാകാര്യങ്ങളും ആവശ്യമായ നിർദ്ദേശങ്ങൾ നൽകി. മാസങ്ങളുടെ തയ്യാറെടുപ്പുകൾക്ക് ശേഷം വിദ്യാലയത്തിൽ പ്രവേശിക്കുവാനുള്ള തീരുമാനത്തിൽ എത്തി. അഞ്ചു കുട്ടികളെ തിരഞ്ഞെടുത്തു. അഴകൻ, റ്റി.റ്റി. കേശവൻ, വേലായുധൻ, മൈലൻ, ഔസേപ്പ് എന്നിവർ.

വിദ്യാലയത്തിന് ഏകദേശം ഒരു കിലോ മീറ്റർ അകലെയുള്ള വൈറ്റാടിമൺ എന്ന സ്ഥലത്ത് കേന്ദ്രീകരിച്ചു.

ചേലക്കാമ്പിൽ നിന്നുള്ള അഭ്യാസികൾ മര ഉരൽ (നെല്ലുകുത്തിന് ഉപയോഗിക്കുന്നത്) കാലുകൊണ്ട് തട്ടി അമ്മാനം ആടി മുൻപിൽ നീങ്ങി. അതിനു പുറകിൽ സവർണ്ണ ആക്രമണത്തെ ചെറുക്കാൻ സകല സന്നാഹങ്ങളുമായി ഒരു സംഘം. അതിനു പുറകിൽ അഞ്ച് വിദ്യാർത്ഥികൾ. അവരുടെ പുറകിൽ അരിവാൾ ചുഴറ്റി അവർണ്ണരായ അമ്മമാർ സ്കൂളിലേക്ക് നീങ്ങി. നാടു മുഴുവൻ ഇളകി മറിഞ്ഞു. അഭ്യാസ മുറകൾ സവർണ്ണ ഗുണ്ടകളെ ഭയപ്പെടുത്തി. അവർക്ക് ആർക്കും ഒന്നും ചെയ്യുവാൻ ധൈര്യം ഉണ്ടായില്ല.

അഞ്ച് കുട്ടികളേയും ക്ലാസ്സിൽ കയറ്റിയശേഷം അവർക്ക് കാവൽ നിന്നു. ഈ സമയത്ത് പുറകിൽ സവർണ്ണ ഗുണ്ടകൾ സംഘർഷം തുടങ്ങി. വലിയ സംഘർഷം നടന്നു. അവസാനാം സവർണ്ണർ വിദ്യാലയത്തിന് തീ വച്ചു. അഞ്ച് കുട്ടികളും ഓടി പുല്ലാട് ജംഗ്ഷന് അടുത്തുള്ള കളരിക്കൽ മത്തായിയുടെ കച്ചിത്തുറ് (വൈക്കോൽ) വിന്റെ ഉള്ളിൽ ഒളിച്ച് രക്ഷപ്പെട്ടു.

പ്രജാസഭയിൽ നടത്തിയ പ്രസംഗങ്ങളിൽ നിന്ന് കേരളത്തിലെ പിന്നോക്ക വിഭാഗത്തിൽ ജനിച്ച കുട്ടികളുടെ തുടർ വിദ്യാഭ്യാസത്തിന് ആവശ്യമായ സഹായങ്ങൾ നേടിയെടുക്കുവാൻ അയ്യങ്കാളിക്ക് സാധിച്ചു. ഉദാഹരണത്തിന് കുട്ടികൾ ക്ലാസ്സിൽ കയറുമ്പോൾ സവർണ്ണ വിഭാഗത്തിൽപ്പെട്ട കുട്ടികൾ ഇറങ്ങിപ്പോവുക പതിവായി. ഇതിന് പരിഹാരമായി ഹാജർ 10 ശതമാനം നോക്കി ഉയർന്ന ക്ലാസ്സിലേയ്ക്ക് പ്രവേശനം നൽകിയാൽ മതിയെന്ന ഓർഡർ എ.സി മിച്ചൽ അവരുടെ സഹായത്തോടുകൂടി നടപ്പിലാക്കി.

1924 മാർച്ച് 10 ന് പിന്നോക്ക വിഭാഗത്തിലെ കുട്ടികളുടെ ക്ലാസ്സുകളിൽ നിന്നുള്ള കൊഴിഞ്ഞു പോക്കിന് പരിഹാരമായി വിദ്യാലയങ്ങളിൽ ഉച്ചഭക്ഷണം നൽകുവാൻ തീരുമാനിച്ചു. (പ്രജാസഭയിൽ ദിവാൻജിഅയ്യങ്കാളിയോട് കുട്ടികളുടെ ക്ലാസ്സിൽ നിന്നുള്ള കൊഴിഞ്ഞു പോക്കിന്റെ കാരണം തിരക്കി. ഉടൻ ഉത്തരം അയ്യൻകാളി നൽകി. എന്റെ കുട്ടികൾക്ക് ആഹാരം കഴിക്കുവാനുള്ള സാഹചര്യം ഇല്ല. അവർ ആഹാരം കഴിക്കാതെയാണ് ക്ലാസ്സിൽ വരുന്നത്)

പുല്ലാട് സ്‌കൂളിൽ പ്രവേശിച്ച കുട്ടികൾ നന്നായി പഠിച്ച് 4-ാം ക്ലാസ്സ് പാസ്സായി. അവർ അഞ്ചു പേരും സമൂഹത്തിൽ നല്ല നിലയിൽ വളർന്നു വന്നു. റ്റി.റ്റി. കേശവൻ ശാസ്ത്രി തിരുകൊച്ചി നിയമസഭയുടെ സ്പീക്കറായി. അദ്ദേഹത്തിന്റെ സഹോദരൻ അഴകൻ മൂപ്പൻ കൃഷിയും മറ്റുമായി കഴിഞ്ഞു. വേലായുധൻ സാർ പോസ്റ്റൽ വകുപ്പിൽ ജോലി കിട്ടി. അദ്ദേഹത്തിന്റെ സഹോദരൻ മൈലൻ മൂപ്പൻ കോയിപ്രം പഞ്ചായത്തിൽ ജോലി കിട്ടി. ഔസേപ്പു സാർ സ്‌കൂൾ അദ്ധ്യാപകനായി.

ഇത്രയും വിശദമായി പുല്ലാട് ലഹള വിവരിച്ചത് അവർണ്ണ വിഭാഗത്തിലെ കുട്ടികൾ ഇന്ന് അനുഭവിക്കുന്ന സുഖസൗകര്യങ്ങൾ എങ്ങനെ ലഭിച്ചു എന്ന് ചിന്തിക്കുവാൻ വേണ്ടിയാണ്.

എഴുത്തും വായനയും അറിയുവാൻ പാടില്ലാത്ത അയ്യങ്കാളിയുടെ ധീരമായ പ്രവർത്തികൾ പ്രജാസഭയിൽ അദ്ദേഹം നടത്തിയ പ്രസംഗങ്ങൾ, ചോദ്യങ്ങൾക്കുള്ള ഉത്തരങ്ങളും എല്ലാം അഭിമാനം കൊള്ളിക്കുന്നു.

http://idaneram.blogspot.com/2014/12/blog-post_58.html?m=1

</doc>
<doc id="375524" url="https://ml.wikipedia.org/wiki?curid=375524" title="ഗാൽവനിക് സെൽ">
ഗാൽവനിക് സെൽ

ഗാൽവനിക് സെൽ അല്ലെങ്കിൽ വോൾട്ടാസെൽ യഥാക്രമം ലുഇഗി ഗാല്വനി, അലെസാൻഡ്രോ വോൾട്ട എന്നിവരുടെ നാമധേയത്തിലാണ് അറിയപ്പെടുന്നത്. ഇത് ഒരു വൈദ്യുത- രാസ സെൽ ആണ്. സെല്ലിനുള്ളിൽ നടക്കുന്ന റിഡോക്സ് പ്രവർത്തനത്തിൽ നിന്നാണ് വൈദ്യുത ഊർജ്ജം ഉൽപ്പാദിപ്പിക്കുന്നത്. പൊതുവായി ഇതിൽ ലവണസേതു (സാൾട്ട് ബ്രിഡ്ജ‌്) വിനാൽ ഘടിപ്പിക്കപ്പെട്ട വ്യത്യസ്തമായ രണ്ട് ലോഹങ്ങൾ അടാങ്ങിയിരിക്കുന്നു; അല്ലെങ്കിൽ ഓരോ ഹാഫ്- സെല്ലുകളും സുഷിരങ്ങളുള്ള സ്തരം കൊണ്ട് വേർതിരിച്ചിരിക്കും. 

ആദ്യത്തെ വൈദ്യുത ബാറ്ററിയായ വോൾട്ടായിക് പൈൽ കണ്ടെത്തിയത് വോൾട്ടയാണ്. . പൊതുവായ ഉപയോഗത്തിൽ, ബാറ്ററി എന്ന പദം ഒരു ഗാൽവനിക്ക് സെല്ലിനെ മാത്രമാണ് ഉൾപ്പെടുത്തുന്നത്. എന്നാൽ, യഥാർത്ഥത്തിൽ അനേകം സെല്ലുകൾ ചേർന്നതാണ് ഒരു ബാറ്ററി. 

ലളിതമായ രൂപത്തിൽ, ഒരു അ൪ദ്ധ- സെല്ലിൽ ഒരു ലായനിയിൽ മുങ്ങിയിരിക്കുന്ന ഒരു സോളിഡ് മെറ്റൽ അടങ്ങിയിരിക്കുന്നു. ലായനിയിൽ ഇലക്ട്രോഡായ ലോഹത്തിന്റെ കാറ്റയോണുകളും കാറ്റയോണുകളുടെ ചാർജ്ജിനെ സംതുലനമാക്കാനുള്ള ആനയോണുകളും അടങ്ങിയിരിക്കുന്നു. തത്ത്വത്തിൽ, ഒരു ഹാഫ്- സെല്ലിൽ രണ്ട് ഓക്സിഡേഷൻ സ്റ്റേറ്റിലുള്ള ലോഹമാണ് അടങ്ങിയിരിക്കുന്നത്. ഒറ്റപ്പെട്ട ഒരു ഹാഫ്- സെല്ലിനുള്ളിൽ രാസസംതുലനത്തിലുള്ള ഓക്സിഡേഷൻ- റിഡക്ഷൻ രാസപ്രവർത്തനം നടക്കുന്നു. ഈ സാഹചര്യത്തെ താഴെത്തന്നിരിക്കുന്ന വിധത്തിൽ ചിഹ്നങ്ങൾ ഉപയോഗിച്ച് എഴുതാം:

(ഇവിടെ, "M" കാണിക്കുന്നത് ഒരു ലോഹകാറ്റയോണിനെയാണ്; ""n"" ഇലക്ട്രോണുകൾ നഷ്ടപ്പെട്ടതുമൂലം ചാർജ്ജിലുണ്ടാകുന്ന അസന്തുലനാവസ്ഥയുള്ള ഒരു ആറ്റം):

ഒരു ഗാൽവനിക്ക് സെല്ലിൽ രണ്ട് ഹാഫ്- സെല്ലുകൾ അടങ്ങിയിരിക്കുന്നു. അതായത്, ഒരു ഹാഫ്- സെല്ലിലെ ഇലക്ട്രോഡ് ലോഹം A കൊണ്ടും അടുത്ത ഹാഫ്- സെല്ലിലെ ഇലക്ട്രോഡ് ലോഹം B കൊണ്ടും ഉള്ളതാണ്. ഈ വിധത്തിൽ, രണ്ട് വ്യത്യസ്ത ഹാഫ്- സെല്ലുകളിലെ റിഡോക്സ് പ്രവർത്തനങ്ങൾ ഇവയാണ്:
പൊതുവായി, അനന്തരം, ഈ രണ്ട് ലോഹങ്ങൾക്കും തമ്മിൽത്തമ്മിൽ പ്രവർത്തിക്കാൻ കഴിയും:
മറ്റൊരു രീതിയിൽ പറഞ്ഞാൽ, ഒരു ഹാഫ്- സെല്ലിലെ ലോഹ ആറ്റങ്ങൾക്ക് അടുത്ത ഹാഫ്- സെല്ലിലെ ലോഹകാറ്റയോണുകളുടെ റിഡക്ഷനെ പ്രേരിപ്പിക്കാനും കഴിയും. തിരിച്ചു പറഞ്ഞാൽ, ഒരു ഹാഫ്- സെല്ലിലെ ലോഹകാറ്റയോണുകൾക്ക് അടുത്ത ഹാഫ്- സെല്ലിലെ ലോഹ ആറ്റങ്ങളെ ഓക്സിഡൈസ് ചെയ്യാൻ കഴിയും. ലോഹം B യ്ക്ക് ലോഹം A യേക്കാൾ ഇലക്ട്രോനെഗറ്റിവിറ്റി കൂടുതൽ ആകുമ്പോൾ, ലോഹം B, ലോഹം A യിൽ നിന്ന് ഇലക്ട്രോണുകൾ സ്വീകരിക്കാൻ തുടങ്ങും. (അതായത്, ലോഹം B, ലോഹം A യെ ഓക്സിഡൈസ് ചെയ്യാൻ പ്രേരിപ്പിക്കുന്നു ). ഇപ്രകാരം, ഒരു ദിശയിലുള്ള രാസപ്രവർത്തനത്തിന് കാരണമാകുന്നു:



</doc>
<doc id="375533" url="https://ml.wikipedia.org/wiki?curid=375533" title="ആടുപുലിയാട്ടം">
ആടുപുലിയാട്ടം

കണ്ണൻ താമരക്കുളം സംവിധാനം ചെയ്ത് 2016 ൽ പുറത്തിറക്കിയ ഒരു ഹൊറർ കോമഡി മലയാള ചലച്ചിത്രം ആണ് ആട്പുലിയാട്ടം. ചിത്രത്തിൽ നടൻ ജയറാം ആണ് പ്രധാന വേഷത്തിൽ എത്തുന്നത്. രമ്യ കൃഷ്ണൻ അഭിനയിച്ച സിനിമ ആണിത്.
ഈ ചിത്രം ബോക്സ് ഓഫിസിൽ വൻ വിജയം നേടി.


</doc>
<doc id="375536" url="https://ml.wikipedia.org/wiki?curid=375536" title="വൈറ്റ്">
വൈറ്റ്

ഉദയ് ആനന്ദൻ സംവിധാനം ചെയ്ത് തിരക്കഥ ഒരുക്കി 2016 ൽ പുറത്തിറക്കിയ റൊമാന്റിക് മലയാള ചലച്ചിത്രം ആണ് വൈറ്റ്.. ബോളിവുഡ് നദി ഹുമ ഖുറേഷിയുടെ ആദ്യ മലയാള ചലച്ചിത്രം ആണിത്. ഇറോസ് ഇന്റർനാഷണൽ നിർമിച്ച ഈ ചിത്രം ബോക്സ് ഓഫീസിൽ ഒരു പരാജയം ആയി തീർന്നു.



</doc>
<doc id="375538" url="https://ml.wikipedia.org/wiki?curid=375538" title="ഡ്രൈസെൽ">
ഡ്രൈസെൽ

ഡ്രൈസെൽ എന്നത് ഒരു തരം ബാറ്ററിയാണ്. ഇത് കൈയ്യിൽ കൊണ്ടുനടക്കാവുന്ന തരം വൈദ്യുതോപകരണങ്ങളിൽ ഉപയോഗിക്കുന്നു. ഇത് കണ്ടെത്തിയത് 1886ൽ ജർമ്മൻ ശാസ്ത്രജ്ഞനായ Carl Gassner ആണ്.

ഡ്രൈസെൽ പേസ്റ്റ് രൂപത്തിലുള്ള ഇലക്ട്രോലൈറ്റ് ഉപയോഗിക്കുന്നു. വൈദ്യുതി കടന്നു പോകാൻ തക്കവിധത്തിൽ ഇത് ആവശ്യത്തിനു മാത്രം ഈർപ്പം ഉള്ളതായിരിക്കും. വെറ്റ് സെല്ലിൽ നിന്നും വ്യത്യസ്തമായി ഒഴുകുന്ന ദ്രാവകം അടങ്ങിയിട്ടില്ലാത്തതിനാൽ തുളുമ്പാതെ ഏതു രീതിയിലും ഉപയോഗിക്കാൻ കഴിയുന്നതു കൊണ്ട് കൈയ്യിൽ കൊണ്ടുനടക്കാവുന്ന ഉപകരണങ്ങളിൽ ഇത് അനുയോജ്യമാണ്. 

പൊതുവായ ഒരു ഡ്രൈസെൽ ആണ് സിങ്ക്- കാർബൺ സെൽ. ഇത് ഡ്രൈ ലെക്ലാൻഷെ സെൽ എന്നും അറിയപ്പെടുന്നു. സാധാരണ പൊട്ടൻഷ്യൽ 1.5 വോൾട്ട് ആണ്. ആൽക്കലൈൻ സെല്ലിന്റേതിനു തുല്യമാണിത്. (രണ്ട് സെല്ലുകളും ഒരേ സിങ്ക്- മാംഗനീസ് ഡയോക്സൈഡ് കൂട്ടാണ് ഉപയോഗിക്കുന്നത്).

ഒരു മാതൃകാ ഡ്രൈസെല്ലിൽ സിലിണ്ടർ പാത്രത്തിന്റെ രൂപത്തിലുള്ള സിങ്ക്ആനോഡും കേന്ദ്ര ദണ്ഡിന്റെ രൂപത്തിലുള്ള കാർബൺ കാഥോഡും ഉണ്ട്. പെയിസ്റ്റിന്റെ രൂപത്തിലുള്ള ഇലക്ട്രോലൈറ്റായ അമോണിയം ക്ലോറൈഡ് സിങ്ക് ആനോഡിനെ പൊതിഞ്ഞിരിക്കുന്നു. ഇലക്ട്രോലൈറ്റിനും കാർബൺ കാഥോഡിനും ഇടയിലുള്ള സ്ഥലത്ത് മാംഗനീസ് ഡയോക്സൈഡ്, അമോണിയം ക്ലോറൈഡ് എന്നിവ അടങ്ങിയ രണ്ടാമതൊരു പേസ്റ്റ് അടങ്ങിയിരിക്കുന്നു. ഇത് ഒരു ഡീ- പോളറൈസറായി പ്രവർത്തിക്കുന്നു. ചില രൂപകൽപ്പനകളിൽ, അമോണിയം ക്ലോറൈഡിനു പകരം സിങ്ക് ക്ലോറൈഡ് ഉപയോഗിക്കാറുണ്ട്. 

അനേകം കണ്ടുപിടിത്തക്കാർ വൈദ്യുതരാസസെല്ലിനെ കൂടുതൽ സൗകര്യപ്രദമാക്കാൻ വേണ്ടി ഇലക്ട്രോലൈറ്റിനെ നിശ്ചലമാക്കാൻ ശ്രമിച്ചു. 1812ലെ സാംബോണി പൈൽ എന്നത് വളരെ ഉയർന്ന വോൾട്ടേജ് തരുന്ന ഡ്രൈസെൽ ആയിരുന്നു. എന്നാൽ ഒരു മിനിറ്റു നേരത്തേക്കുള്ള വൈദ്യുതി തരാൻ മാത്രമേ അതിനു കഴിഞ്ഞിരുന്നുള്ളൂ. സെല്ലുലോസ്, അറക്കപ്പൊടി, സ്പൺ ഗ്ലാസ്, ആസ്ബസ്റ്റോസ് നാരുകൾ, ജലാറ്റിൻ എന്നിവ കൊണ്ട് വ്യത്യസ്ത പരീക്ഷണങ്ങൾ നടത്തി. 

1886ൽ, Carl Gassner ന് ലെക്ലാൻഷെ സെല്ലിന്റെ ഒരു വകഭേദത്തിന് ജർമ്മൻ പേറ്റന്റ് ലഭിച്ചു. ഇത് ഡ്രൈസെൽ എന്ന് അറിയപ്പെടാൻ കാരണം ഇതിൽ ഒഴുകിനടക്കുന്ന ഇലക്ട്രോലൈറ്റ് ഇല്ലാതിരുന്നതിനാലാണ്. അതോടൊപ്പം, ഒരു പേസ്റ്റ് ഉണ്ടാക്കാനായി അമോണിയം ക്ലോറൈഡ് പ്ലാസ്റ്റർ ഓഫ് പാരീസിന്റെ കൂടെയും ഷെൽ ലൈഫ് കൂട്ടാൻ വേണ്ടി കുറച്ച് സിങ്ക് ക്ലോറൈഡും ചേർത്തു. കാഥോഡായ മാംഗനീസ് ഡയോക്സൈഡ് ഈ പേസ്റ്റിലേക്ക് ഇറക്കിവെച്ചു. ഇവ രണ്ടും സിങ്ക് ഷെല്ലുകൊണ്ട് സീൽ ചെയ്തു. സിങ്ക് ഷെല്ല് ആനോഡായാണ് പ്രവർത്തിക്കുന്നത്. 1887 നവംബറിൽ ഇതേ ഉപകരണത്തിന് യു. എസ് പേറ്റന്റ് സമ്പാദിച്ചു. 


പ്രൈമറി സെല്ലുകൾ രണ്ടാമതു ചാർജ്ജുചെയ്യാൻ കഴിയില്ല. സെല്ലിനുള്ളിലെ രാസപ്രവർത്തനങ്ങൾക്ക് അവയിലെ രാസവസ്തുക്കൾ ഉപയോഗിച്ച് കഴിഞ്ഞ ശേഷം അവ ഉപേക്ഷിക്കുയാണ് പതിവ്.

സെക്കന്ററി സെല്ലുകൾ വീണ്ടും ചാർജ്ജുചെയ്യാൻ കഴിയുന്നതാണ്. അനേകം തവണ അവ വീണ്ടും ഉപയോഗിക്കാൻ കഴിയും.



</doc>
<doc id="375539" url="https://ml.wikipedia.org/wiki?curid=375539" title="വേട്ട">
വേട്ട

പരേതനായ രാജേഷ് പിള്ള സംവിധാനം ചെയ്ത് നിർമിച്ച 2016 ൽ പുറത്തിറക്കിയ ത്രില്ലർ മലയാള ചലച്ചിത്രം ആണ് വേട്ട. ജനപ്രിയ താരങ്ങൾ ആയ കുഞ്ചാക്കോ ബോബൻ, മഞ്ജു വാരിയർ, ഇന്ദ്രജിത്ത് എന്നിവർ ചിത്രത്തിൽ പ്രധാന വേഷങ്ങളിൽ എത്തുന്നു. ചിത്രം പുറത്തിറങ്ങിയതിന് പിറ്റേ ദിവസം ആയിരുന്നു സംവിധായകൻ രാജേഷ് പിള്ളയുടെ മരണം..



</doc>
<doc id="375541" url="https://ml.wikipedia.org/wiki?curid=375541" title="സ്രാവുകൾക്കൊപ്പം നീന്തുമ്പോൾ">
സ്രാവുകൾക്കൊപ്പം നീന്തുമ്പോൾ

കേരളത്തിലെ മുൻ വിജിലൻസ് ഡയറക്ടർ ജേക്കബ് തോമസിന്റെ ആത്മകഥയാണ് സ്രാവുകൾക്കൊപ്പം നീന്തുമ്പോൾ. 

ഔദ്യോഗിക ജീവിതത്തിൽ തന്നെ വിഴുങ്ങാൻ കെൽപ്പുള്ള വമ്പൻസ്രാവുകളെ എങ്ങനെ പ്രതിരോധിച്ചുവെന്നാണ് പുസ്‌തകത്തിൽ ജേക്കബ് തോമസ് വിവരിക്കുന്നത്.
സർവീസിലിരിക്കെ സർക്കാരിന്റെ അനുമതി വാങ്ങാതെയാണ് ജേക്കബ് തോമസ് പുസ്തകം എഴുതിയത്. ഔദ്യോഗിക രഹസ്യ നിയമം ജേക്കബ് തോമസ് ലംഘിച്ചെന്ന് ആരോപിച്ച് മുഖ്യമന്ത്രിക്ക് കെ.സി.ജോസഫ് കത്തയച്ചിരുന്നു. ഇതിനെത്തുടർന്ന് മുഖ്യമന്ത്രി പിണറായി വിജയൻ പ്രകാശന ചടങ്ങിൽ നിന്ന് പിന്മാറി. പോലീസിലെ പ്രധാന ചുമതലകളിൽനിന്ന് സർക്കാർ തന്നെ ഒഴിവാക്കിയതും അതിന്റെ കാരണങ്ങളും പുസ്തകത്തിൽ വിശദീകരിക്കുന്നുണ്ട്.

ബാർ കോഴ ഉൾപ്പെടെ കോളിളക്കം സൃഷ്ടിച്ച പല കേസുകളിലും മുൻ യു.ഡി.എഫ് സർക്കാരിനെയും മുൻ മുഖ്യമന്ത്രി ഉമ്മൻ ചാണ്ടിയേയും കുറിച്ചുള്ള വിവാദ പരാമർശങ്ങൾ പുസ്തകത്തിൽ ഉന്നതർക്കെതിരെ കടുത്ത വിമർശനങ്ങൾ ഡി.ജി.പി. ജേക്കബ്‌ തോമസ്‌ ഉന്നയിച്ചിരുന്നു. മുൻമുഖ്യമന്ത്രി ഉമ്മൻചാണ്ടി, ആർ. ബാലകൃഷ്‌ണ പിള്ള, മുൻ ഭക്ഷ്യമന്ത്രി സി. ദിവാകരൻ തുടങ്ങിയവരെ ആത്മകഥയിൽ ജേക്കബ്‌തോമസ്‌ പേരെടുത്തു വിമർശിക്കുന്നതായി പത്രങ്ങൾ റിപ്പോർട്ട് ചെയ്തിരുന്നു.


</doc>
<doc id="375544" url="https://ml.wikipedia.org/wiki?curid=375544" title="മെർക്കുറി ബാറ്ററി">
മെർക്കുറി ബാറ്ററി

മെർക്കുറി ബാറ്ററി എന്നത് വീണ്ടും ചാർജ്ജ് ചെയ്യാൻ കഴിയാത്ത വൈദ്യുത- രാസ ബാറ്ററി ആണ്. ഇത് ഒരു പ്രാഥമിക സെൽ ആണ്. ആൽക്കലൈൻ ഇലക്ട്രോലൈറ്റിൽ മെർക്കുറിക് ഓക്സൈഡും സിങ്ക് ഇലക്ട്രോഡുകളും തമ്മിലുള്ള രാസപ്രവർത്തനമാണ് ഉഅപയോഗിച്ചിരിക്കുന്നത്. ഡിസ്ച്ചാർജ്ജിന്റെ സമയത്തെ വോൾട്ടേജ് പ്രായോഗികമായി 1.35 വോൾട്ടിൽ സ്ഥിരമായി നിലനിൽക്കുന്നു. ഇതേ വലിപ്പമുള്ള സിങ്ക്- കാർബൺ ബാറ്ററിയേക്കാൾ ഇതിന്റെ കപ്പാസിറ്റി വളരെ കൂടുതലാണ്. വാച്ചുകൾ, ശ്രവണസഹായികൾ, കാമറകൾ, കാൽക്കുലേറ്ററുകൾ എന്നിവയിൽ മെർക്കുറി ബാറ്ററികൾ ബട്ടൺ സെല്ലിന്റെ രൂപത്തിൽ ഉപയോഗിക്കുന്നു. വലിപ്പമുള്ള ബാറ്ററികൾ മറ്റ് ആവശ്യങ്ങൾക്കു വേണ്ടി ഉപയോഗിക്കുന്നു. 

രണ്ടാം ലോകമഹായുദ്ധകാലത്തും അതിനു ശേഷവും കയ്യിൽ കൊണ്ടു നടക്കാവുന്ന ഇലക്ട്രോണിക്ക് ഉപകരണങ്ങളിൽ മെർക്കുറി കൊണ്ട് നിർമ്മിച്ച ബാറ്ററികൾ ജനപ്രിയമായ വൈദ്യുതസ്രോതസ്സായി മാറി. മെർക്കുറിയുടെ സാന്നിധ്യം മൂലവും അതിന്റെ നിർമ്മാർജ്ജനത്തിൽ പരിസ്ഥിതിയെപ്പറ്റിയുള്ള ഉൽഖണ്ഡയും കാരണം അനേകം രാജ്യങ്ങളിൽ ഇപ്പോൾ മെർക്കുറി ബാറ്ററികളുടെ വിൽപ്പന നിരോധിച്ചിട്ടുണ്ട്. ANSI ഉം IEC ഉം എന്നിവർ മെർക്കുറി ബാറ്ററികളുടെ സ്റ്റാൻഡേർഡുകൾ പിൻവലിച്ചു.

മെർക്കുറി ഓക്സൈഡ്- സിങ്ക് സിസ്റ്റത്തെക്കുറിച്ച് 100 വർഷങ്ങൾക്കു മുൻപു തന്നെ അറിയാം. മെറ്റൽ ഡിറ്റക്റ്റർ, വോക്കി- ടോക്കി പോലെയുള്ള സൈനിക ആവശ്യങ്ങൾക്ക് ഉപയോഗിക്കാനായി സാമുവൽ റുബെൻ സംതുലിതമായ മെർക്കുറി സെൽ വികസിപ്പിക്കുന്നതുനു മുൻപ്
1942 വരെ ഇത് വ്യാപകമായി ഉപയോഗിച്ചിരുന്നില്ല. 



</doc>
<doc id="375551" url="https://ml.wikipedia.org/wiki?curid=375551" title="വരക്കൽ മുല്ലക്കോയ തങ്ങൾ">
വരക്കൽ മുല്ലക്കോയ തങ്ങൾ

കേരളത്തിൽ ജീവിച്ചിരുന്ന ഇസ്ലാം മതപണ്ഡിതനും ഖാദിരിയ്യ,ബാ അലവിയ്യ സൂഫി സരണിയിലെ ഗുരുവും ആണ് വരക്കൽ മുല്ലക്കോയ തങ്ങൾ എന്നറിയപ്പെടുന്ന സയ്യിദ് അബ്ദു റഹ്മാൻ ബിൻ മുഹമ്മദ്(സയ്യിദ് അബ്ദുറഹ്മാൻ ബിൻ മുഹമ്മദ് ബിൻ അഹമ്മദ് ബിൻ അലവി മുല്ലക്കോയ) . പാരമ്പര്യ മുസ്ലിങ്ങളുടെ കൂട്ടായ്മയായ സമസ്ത കേരള ജം ഇയ്യത്തുൽ ഉലമ എന്ന സംഘടനയുടെ സ്ഥാപകനാണ് വരക്കൽ മുല്ലക്കോയ തങ്ങൾ.

പുതിയങ്ങാടി വലിയ മാളിയക്കൽ തറവാട്ടിൽ ക്രി മു: 1840 ലാണ് വരക്കൽ മുല്ലക്കോയ തങ്ങളുടെ ജനനം. സയ്യിദ് മുഹമ്മദ് , മരക്കാരകത്ത് ശരീഫ ചെറിയ ബീവി എന്നിവരാണ് ഇദ്ദേഹത്തിന്റെ മാതാ പിതാക്കൾ . ഹളറൽ മൗത്തിൽ നിന്ന് ഇസ്ലാമിക പ്രബോധനത്തിനായി വന്ന പണ്ഡിതനും ഖാദിരിയ്യ സ്വൂഫിവര്യനുമായ സയ്യിദ് ഹാമിദ് അലി ബാഅലവി ഇദ്ദേഹത്തിന്റെ പിതാമഹനാണ്. ജന്മി,ആത്മീയ ജ്ഞാനികളുടെ കുടുംബമെന്ന പേരിലും , പണ്ഡിത ആത്മീയ ജ്ഞാനികളുടെ ആധിക്യം കൊണ്ടും , നിരവധി അമൂല്യ ഗ്രന്ഥ ശേഖരത്താലും വലിയ മാളിക തറവാട് അക്കാലത്തു പ്രസിദ്ധി നേടിയിരുന്നു.

പിതാവിൽ നിന്നും ബന്ധു ജനങ്ങളിൽ പെട്ട പണ്ഡിതന്മാരിൽ നിന്നുമായിരുന്നു വരക്കൽ മുല്ലക്കോയയുടെ പ്രാഥമിക പഠനം . ശേഷം വേദ പാരായണ ശാസ്ത്രം , കർമ്മ ശാസ്ത്രം , ആത്മീയ ശാസ്ത്രം എന്നിവയിൽ കിൻസിങ്ങാൻറകത് അബൂബക്കർ കുഞ്ഞിഖാസി, സയ്യിദ് അലി അത്താസ് അൽ മദീന ,അബുദുല്ലാഹിൽ മഗ്രിബി അൽ യെമൻ എന്നീ പ്രമുഖ പണ്ഡിതന്മാരിൽ നിന്നും വിദ്യ നുകർന്നതിന് ശേഷം സ്വദേശത്തു തിരിച്ചു വന്നു മതാധ്യാപകനായി ജോലി നോക്കി.അറബി, ഉറുദു, പാഴ്സി , ഭാഷകളിലുള്ള പ്രാവീണ്യം അറക്കൽ രാജവംശ ത്തിന്റെ മതകാര്യ ഉപദേശി എന്ന നിലയിൽ നിന്നും മാറി വിദേശ വിഭാഗ തലവനായി നിയമിതനാകുന്നതിൽ കൊണ്ട് ചെന്നെത്തിച്ചു. തുർക്കി, യെമൻ ,ശാം , പേർഷ്യൻ ,നൈസാം , ഫ്രഞ്ച് ,ബ്രിട്ടീഷ് ഭരണാധികാരികളുമായി നയതന്ത്ര സൗഹൃദ ബന്ധം സ്ഥാപിക്കാൻ ഈ ജോലി മുല്ല കോയയെ സഹായിച്ചു. 
തത്വ ചിന്തകനെന്നതിലുപരി ബഹുഭാഷാ പണ്ഡിതൻ കൂടിയായിരുന്നു ഇദ്ദേഹം. പരമ്പരാഗതമായി കൈമാറിവന്നതും, സ്വരൂപിച്ചതുമായ നിരവധി ഭാഷകളിലുള്ള ഒട്ടനേകം ബൃഹത്ത് ഗ്രന്ഥങ്ങൾ വരക്കൽ ഗ്രന്ഥശാലയിൽ ഉണ്ടായിരുന്നു. ഇക്കാരണത്താൽ മലബാർ കളക്ടർ വില്യം ലോഗൻ മലബാർ മാന്വൽ രചന കാലത്തു വിവര ലഭ്യതയ്ക്കും ,തുഹ്ഫത്തുൽ മുജാഹിദീൻ അടക്കമുള്ള അറബ് ചരിത്ര ഗ്രന്ഥങ്ങളുടെ ഉള്ളടക്കം മനസ്സിലാക്കാനും മുല്ലക്കോയ തങ്ങളെ സമീപിച്ചിരുന്നു . തങ്ങൾ മലബാർ മാന്വൽ രചനയ്ക്കായി ലോഗനെ സഹായിക്കുകയും ഈ ബന്ധം സൗഹൃദമായി പിന്നീട് മാറുകയുമുണ്ടായി. എന്നാൽ മുല്ലക്കോയയുമായുള്ള സൗഹൃദം വില്യം ലോഗന് വിനയായി മാറുകയാണുണ്ടായത്. മാപ്പിള ലഹളകൾക്ക് പിറകിലുള്ള യഥാർത്ഥ കാരണങ്ങൾ ജന്മിമാരുടെ ക്രൂര നിയമങ്ങളും ബ്രിട്ടീഷ് സർക്കാർ കാട്ടുന്ന പകപോക്കലുകളുമാണെന്ന വില്യം ലോഗന്റെ നിഗമനങ്ങൾ അധികാര കേന്ദ്രങ്ങളെ ചൊടിപ്പിച്ചു അതോടെ അദ്ദേഹം സ്ഥലം മാറ്റപ്പെടുകയും തരം താഴ്ത്തപ്പെടുകയും ചെയ്തു

ഇരുപതാം നൂറ്റാണ്ടിൽ യാഥാസ്ഥിക മുസ്ലിങ്ങളും, പണ്ഡിതരും ബ്രിട്ടീഷ് സർക്കാരിനെതിരെ മലബാറിൽ കലാപങ്ങൾ സംഘടിപ്പിക്കുന്ന സന്ദർഭത്തിലായിരുന്നിട്ടു പോലും ബ്രിട്ടീഷ് സർക്കാരുമായി ഒരേറ്റു മുട്ടൽ പാത വരക്കൽ മുല്ല കോയ സ്വീകരിച്ചിരുന്നതായി കാണ്മാനില്ല. എന്നാൽ സൗഹൃദ ബന്ധം ഉണ്ടായിരുന്നു താനും.സർക്കാരിന് അദ്ദേഹം കൃത്യമായി നികുതികൾ അടച്ചിരുന്നു. വില്യം ലോഗന്റെ കാലത്ത് മുല്ലക്കോയയെ സർക്കാർ പലവട്ടം പ്രശംസിക്കുകയും ചെയ്തിട്ടുണ്ട്
ഏറനാടിനെ അപേക്ഷിച്ചു കോഴിക്കോട്ടെ മാപ്പിളമാർ സമ്പന്നന്മാരും , ജന്മികളുമായിരുന്നു . ഒരു കുടിയാൻ - ജന്മി സർക്കാർ ഏറ്റുമുട്ടലുകൾ ദുർലഭമായേ കോഴിക്കോട് അരങ്ങേറിയിരുന്നുള്ളു. വരക്കൽ മുല്ലക്കോയ ഒരു ജന്മി കുടുംബഅംഗമായിരുന്നു, അദ്ദേഹം അറക്കൽ ആലിരാജയുടെ ദർബാറിൽ ഉന്നത ഉദ്യോഗസ്ഥ്യം വഹിക്കുന്ന ആളുമായിരുന്നു. ഇത്തരം പാശ്ചാത്തലങ്ങൾ ആയിരിക്കണം ബ്രിട്ടീഷ് വിരുദ്ധ തട്ടിൽ നിന്നും മുല്ലക്കോയയെ മാറ്റി നിർത്താൻ കാരണമായത്.
വരക്കൽ മുല്ലക്കോയയും , മലബാർ കളക്ടറും തമ്മിലുള്ള സൗഹൃദത്തിന് മറ്റൊരു കാരണമായി പറയുന്നത് മുസ്ലിം ആത്മീയ നേതാക്കളെ സമ്മർദ്ദത്തിലാക്കാതെ വശത്താക്കുക എന്ന ബ്രിട്ടീഷ് നയമാണ്. അക്കാലത്തെ മുസ്ലിം പുണ്യ പുരുഷന്മാരായ ആത്മീയ ജ്ഞാനികളിൽ ഒരാളായിരുന്നു മുല്ലക്കോയ തങ്ങൾ, ദൂര ദിക്കുകളിൽ നിന്ന് പോലും തീർത്ഥാടകർ അദ്ദേഹത്തെ സന്ദർശിക്കാൻ വരാറുണ്ടായിരുന്നു . വരക്കൽ സ്റ്റേഷൻ എന്നാണ് ഇന്നത്തെ വെസ്റ്റ് ഹിൽ സ്റ്റേഷൻ അന്ന് അറിയപ്പെട്ടിരുന്നത്.മലബാറിൽ ആത്മീയ പുരുഷന്മാരായ മുസ്ലിം പണ്ഡിതരെ പരമാവധി പ്രകോപിപ്പിക്കാതെയിരിക്കുകയെന്ന ബ്രിട്ടീഷ് തന്ത്രം പ്രാവർത്തികമാക്കുന്ന നിലപാടായിരുന്നു അന്ന് സർക്കാർ കൈകൊണ്ടിരുന്നത്. മമ്പുറം സെയ്തലവിയെ അറസ്റ്റു ചെയ്യാതിരുന്നതും ,ഉമർഖാദിയെ അറസ്റ്റു ചെയ്തു വിട്ടയച്ചതും ഭൂരിഭാഗം ആത്മീയ നേതാക്കന്മാരെ മെക്കയിലേക്കു നാട് കടത്തിയതുമൊക്കെ ഈയൊരു നയ നിലപാടിന്റെ ഭാഗമായിട്ടായിരുന്നു. മുല്ലക്കോയയോട് സൗഹൃദം കാട്ടുവാൻ കളക്ടർക്ക് ഈ നിലപാടും പ്രചോദിതമായിരുന്നിരിക്കണം. വില്യം ലോഗന് ശേഷം അധികാരം ഏറ്റെടുത്ത കളക്ടർ വൈസ്രോയിയുടെ പ്രതേക അനുമതിയോടെ ഖാൻ ബഹാദൂർ പട്ടം മുല്ലക്കോയക്ക് വാഗ്ദാനം ചെയ്തു. മലബാറിലുടനീളം അനുയായികളുള്ള ദിവ്യൻ പ്രത്യക്ഷമായി ബ്രിട്ടീഷ് പട്ടം നേടിയാൽ ഗുണകരമായി മാറും എന്ന തിരിച്ചറിവായിരുന്നു ഇതിനു പിറകിൽ. വാഗ്ദാനം സ്വീകരിക്കാതെ നിങ്ങളുടെ മുൻ കളക്ടർ ലോഗൻ സായിപ്പിന് തുഹ്ഫത്തുൽ മുജാഹിദ്ദീൻ വിവർത്തനം ചെയ്തു കൊടുത്ത ആളാണ് ഞാനെന്ന കാര്യം മറക്കരുത് എന്ന് സരസമായി മറുപടി നൽകുകയായിരുന്നു കോയ ചെയ്തത് . 

മലബാറിലെ കാർഷിക വിപ്ലവം പൊട്ടി പുറപ്പെടുന്ന സമയത്ത് വാർദ്ധക്യത്തിലേക്കു ചുവടുകൾ എടുത്തു വെച്ചിരുന്നു മുല്ലക്കോയ. മലബാർ ഖിലാഫത്ത് സഭ രൂപീകരണത്തിന്റെ ഭാഗമായി വരക്കൽ മുല്ലക്കോയയെ ഖിലാഫത് നേതാക്കൾ സന്ദർശിച്ചുവിരുന്നെങ്കിലും ഖിലാഫത്തിൽ ഏതെങ്കിലും ഒരു സ്ഥാനം വഹിക്കാൻ വിസമ്മതിക്കുകയാണ് തങ്ങൾ ചെയ്തത്. നേതൃത്വ പദവിൽ പ്രവാചക കുടുംബത്തിൽ പെട്ട ആളുകൾ വേണമെന്നും രാഷ്ട്രീയത്തിലുപരി മത കാര്യങ്ങളിലും ഖിലാഫത്ത് ഇടപെടണമെന്നുമുള്ള അദ്ദേഹത്തിന്റെ വാദങ്ങൾ ദേശീയ നേതാക്കൾ തള്ളിയതായിരുന്നു ഇതിനു കാരണം. പിന്നീട് ഈ കാര്യം പരിഗണിക്കാം എന്നുറപ്പു കിട്ടിയതിനാൽ 1920 നവംബറിൽ മുല്ലക്കോയയുടെ അധ്യക്ഷതയിൽ സഭാടൗണ് ഹാളില് ലോക്കൽ ഖിലാഫത്ത് കമ്മിറ്റി വിളിച്ചു കൂട്ടി.എൺപത് വയസ്സായിരുന്നു അന്നദ്ദേഹത്തിന്റെ പ്രായം. 
ഖിലാഫത്ത് ചേരിയിലുള്ള മുല്ലക്കോയയെ നിരീക്ഷിക്കാൻ പോലീസ് ഉദ്യോഗസ്ഥരോട് ആവശ്യപ്പെടുകയും ഗവർണർക്കു ഇത് സൂചിപ്പിച്ച സന്ദേശം കൈമാറുകയുമല്ലാതെ പ്രതികാര നടപടികളൊന്നും തന്നെ മലബാർ കളക്ടറിൽ നിന്നുമുണ്ടായില്ല .ഉയർന്ന ജന പിന്തുണയും , ആത്മീയ നേതാവെന്ന പരിഗണനയും കൊണ്ട് മുല്ലക്കോയയ്ക്കെതിരെ ഏതെങ്കിലും തരത്തിലുള്ള നീക്കങ്ങൾ വ്യാപകമായ ജനരോഷം വിളിച്ചു വരുത്തുമെന്ന് ഭയം വെള്ളക്കാർക്കുമുണ്ടായിരുന്നു. അറസ്റ്റുകൾക്കു പകരം കോഴിക്കോട്ടുള്ള മുസ്ലിം പ്രമാണിമാർക്ക് പ്രഭു പട്ടങ്ങൾ നൽകി ആദരിച്ചു പരമാവധി പ്രകോപനം സൃഷ്ട്ടിക്കാതെ സർക്കാർ അനുകൂല നിലപാടിലേക്ക് വിരുദ്ധരെ എത്തിക്കുക എന്ന നയതന്ത്ര ചാരുതയാണ് കളക്ടർ പ്രകടിപ്പിച്ചത്.

1921 ഇൽ എറനാട്ടിലും വള്ളുവ നാട്ടിലുമുണ്ടായ സർക്കാർ വിരുദ്ധ മാപ്പിള കലാപങ്ങൾ മുസ്ലിം പണ്ഡിതന്മാർക്കും ആത്മീയ നേതാക്കൾക്കും സൃഷ്ട്ടിച്ച സമ്മർദ്ദം ചെറുതായിരുന്നില്ല. മുസ്ലിം പണ്ഡിതന്മാരിലെയും സ്വൂഫികളിലെയും ബഹുഭൂരിഭാഗം പേരും കൊല്ലപ്പെടുകയോ നാടുകടത്തപ്പെടുകയോ ചെയ്തു. കലാപത്തിന്റെ ഭാഗമായി ലക്ഷ കണക്കിന് അനാഥകളും ,വിധവകളുമുണ്ടായി.ഓത്തു പള്ളികളും ദർസുകളും സർക്കാർ അടച്ചു പൂട്ടി. ശവ കുടീര സന്ദർശനങ്ങൾ , നേർച്ച ,റാതെബ് , ഖുത്ബിയ്യത് പോലുള്ള ആചാരങ്ങൾക്ക് കർശന നിയന്ത്രണമേർപ്പെടുത്തി. ഇതോടെ ബാഹ്യമായും ആന്തരികമായും സമ്മർദ്ദത്തിലായ മാപ്പിള നേതാക്കൾ വരക്കൽ മുല്ലക്കോയയുടെ നേതൃത്വത്തിൽ കളക്ടറെ കാണുകയും അനാഥ ശാലകൾ ആരംഭിക്കാനും, ദർസുകൾ തുറക്കാനുമുള്ള അനുമതികൾ വാങ്ങിയെടുക്കാൻ ശ്രമിച്ചെങ്കിലും ഫല പ്രഥമായില്ല. ഓത്തു പള്ളികളിൽ ശാസ്ത്രീയ വിദ്യാഭ്യാസം നടപ്പിലാക്കണമെന്ന സർക്കാർ നിർദ്ദേശവും, സ്ത്രീ വിദ്യാഭ്യാസത്തിനുള്ള ആഹ്വാനവും മുല്ല കോയയും കൂട്ടരും അംഗീകരിച്ചുമില്ല.. ആറ്റക്കോയ തങ്ങളുടെയും മുഹമ്മദ് ഖാളിയുടെയും നേതൃത്വത്തിലുള്ള യാഥാസ്ഥിതിക പണ്ഡിതരുടെ മാപ്പിള എമിലിയറേഷൻ കമ്മറ്റിക്കും റിലീഫ് നടത്താനുള്ള സമ്മതം അധികാരികൾ നൽകിയില്ല. തുടർന്ന് കളക്ടർ തോമസ് നിരാകരിച്ച നിവേദനം മുഹമ്മദ് അബ്ദു റഹ്‌മാൻ സാഹിബ് മദിരാശിയിലെ ഹിന്ദു ,ബോംബയിലെ ക്രോണിക്കിൾ എന്നീ പത്രങ്ങളിൽ പ്രസിദ്ധീകരിച്ചതിനെ തുടർന്നാണ് വൈസ്രോയിയുടെ അനുവാദത്തോടെ പഞ്ചാബിലെ ധനാഢ്യൻ ഖുസൂരി പ്രഥമ അനാഥശാലക്ക് കോഴിക്കോട് തുടക്കമിടുന്നത് 

ഖിലാഫത് സമരം 1921 മലബാർ കലാപമായി രൂപപ്പെട്ടു സായുധ കലാപത്തിലേക്ക് വഴുതി മാറിയപ്പോൾ സമാധാന പ്രിയരായ ഏതാനും മുസ്ലിം ബുദ്ധി ജീവികൾ ഏറ്റുമുട്ടലുകളിൽ നിന്നും ഒഴിഞ്ഞു മാറി കൊടുങ്ങലൂരിൽ വിശ്രമജീവിതം ആരംഭിച്ചിരുന്നു . യാഥാസ്ഥിതിക അനാചാരങ്ങളിൽ മനം മടുത്ത ഇവർ ശ്രീനാരായണഗുരുവും കുമാരനാശാനെയും മാതൃകയാക്കി മുസ്ലിം സമൂഹത്തിലും നവോത്ഥാനം കൊണ്ട് വരാൻ ആഗ്രഹിച്ചു. 1922 ൽ രൂപീകൃതമായ സമ്പന്നന്മാരുടെ തർക്ക പരിഹാര വേദിയായ ഐക്യ സംഘത്തെ അവർ ഇതിനായി ഉപയോഗപ്പെടുത്തി.
തങ്ങളുടെ ആചാരങ്ങൾക്കെതിരെയുള്ള നവീന വാദികളുടെ വിമർശനങ്ങൾ പാരമ്പര്യ വാദികളെ ചൊടിപ്പിച്ചു. ഇതോടെ സ്വൂഫികളും , യാഥാസ്ഥിതിക പണ്ഡിതരും ജംഇയ്യത്തുൽ ഉലമ എന്ന സഭ യോഗം കൂടുകയും പരിഷ്കർത്താക്കളെ ഒറ്റപ്പെടുത്താനുള്ള ശ്രമങ്ങൾ ആരംഭിക്കുകയുമുണ്ടായി . എന്നാൽ തങ്ങൾ പാരമ്പര്യ ആചാരങ്ങൾക്കെതിരെയല്ല എന്ന് പരിഷ്കർത്താക്കൾ യാഥാസ്ഥിതിക പണ്ഡിതരെ കണ്ടു ബോധിപ്പിക്കുകയും ഇതുസംബന്ധിച്ച നയരേഖ പ്രസിദ്ധീകരിക്കുകയും ചെയ്തതിനെ തുടർന്ന് യാഥാസ്ഥിതിക സഭാ പ്രവർത്തനങ്ങൾക്ക് തിരശ്ശീല വീണു. 

മുല്ലക്കോയ അടക്കമുള്ള യാഥാസ്ഥിതികർ പിൻമാറിയതിനെ തുടർന്ന് പരിഷ് കർത്താക്കൾ സർക്കാരുമായി യോജിച്ചു മുസ്ലിങ്ങളെ സാമുദായികമായി ഉദ്ധരിക്കാനുള്ള ശ്രമങ്ങൾ ആരംഭിച്ചു. മുസ്ലിയാന്മാർക്കും മറ്റും ആധുനിക വിദ്യാഭ്യാസം നൽകാനുള്ള ശ്രമങ്ങളും, നേർച്ച ,ശവ കുടീര പ്രാർത്ഥനകൾ ,റാത്തീബ്, ഖുത്ബിയ്യത് പോലുള്ള യാഥാസ്ഥിതിക ആചാരങ്ങൾക്കെതിരെയുള്ള ശബ്ദമുയർത്തലും യാഥാസ്ഥിതികരെ അത്യന്തം പ്രകോപിപ്പിക്കുന്നവ ആയിരുന്നു. 1924 ൽ കേരള ജംഇയ്യത്തുൽ ഉലമ എന്ന പേരിൽ പരിഷ്കർത്താക്കൾ രംഗത്തിറങ്ങുകയും അറേബ്യയിലെ ഉത്പതിഷ്ണുവായ ഇബ്നു വഹാബിന്റെ ആശയങ്ങൾ പരസ്യമായി പ്രചരിപ്പിക്കാനും ആരംഭിച്ചതോടെ പാരമ്പര്യ വാദികളും , പരിഷ്കർത്താക്കളും തമ്മിലുള്ള തുറന്ന ഏറ്റുമുട്ടലുകൾക്കു വഴിയൊരുങ്ങി. 
യാഥാസ്ഥിക ആചാരങ്ങൾക്കെതിരെയുള്ള കടന്നു കയറ്റം ബ്രിട്ടീഷുകാരുടെ തന്ത്രമായാണ് മുല്ല കോയ അടക്കമുള്ള യാഥാസ്ഥിതികർ നിരീക്ഷിച്ചത്. പരിഷ്കാരികൾ എതിർക്കുന്ന യാഥാസ്ഥിതിക ആചാരങ്ങൾക്ക് ബ്രിട്ടീഷുകാർ മുൻപേ നിരോധനമേർപ്പെടുത്തിയിരുന്നതും , ഭൗതിക വിദ്യാഭ്യാസവും ,മതേതര വിദ്യാഭ്യാസവും ഇരു കൂട്ടരും പ്രോത്സാഹിപ്പിക്കുന്നതും,അതിനായി യോജിച്ചു പ്രവർത്തിക്കുന്നതും ഇത്തരത്തിലുള്ള സംശയങ്ങൾ വളർത്താൻ പോന്നവയായിരുന്നു. 

ബ്രിട്ടീഷ് വിരുദ്ധ വിപ്ലവക്കാർ, ബ്രിട്ടീഷ് വിരുദ്ധ സമാധാന കാംഷികൾ, നിക്ഷ്പക്ഷർ, ബ്രിട്ടീഷ് അനുകൂലികൾ എന്നിങ്ങനെ രാഷ്ട്രീയ വീക്ഷണത്തിൽ നാല് വിഭാഗമായാണ് മലയാള മുസ്ലിം പുരോഹിതന്മാർ നിലകൊണ്ടിരുന്നത്. മലബാർ കലാപാനന്തരം സ്ഥിതി മാറി. ആചാരപരമായും അനുഷ്ടാന പരമായും യാഥാസ്ഥിതികരെ എതിർക്കുന്ന പുതിയ വിഭാഗം ഉടലെടുത്തു. ഇത് രാഷ്ട്രീയ വീക്ഷണങ്ങൾ മാറ്റിവെച്ചു യാഥാസ്ഥിക പുരോഹിതന്മാർ ഒരുമിക്കുവാനും അതിലൂടെ പുതിയ കൂട്ടായ്മയ്ക്ക് രൂപം നൽകുവാനും വഴി തെളിച്ചു.
വരക്കൽ മുല്ലക്കോയയാണ് പാരമ്പര്യ വാദികൾക്ക് നേതൃത്വം നൽകിയിരുന്നത്. 1925ൽ കോഴിക്കോട് കുറ്റിച്ചിറ ജുമാമസ്ജിദിൽ ചേർന്ന സമ്മേളനത്തിൽ കേരള ജംഇയ്യതുൽ ഉലമ പുനരുജ്ജീവിപ്പിക്കാൻ നോക്കിയെങ്കിലും പരിഷ്കർത്താക്കൾ ആ പേര് രജിസ്റ്റർ ചെയ്തതിനാൽ നിയമ നടപടികൾ ഭയന്ന് വരക്കൽ അബ്ദുറഹ്മാൻ മുല്ലക്കോയ തങ്ങൾ പ്രസിഡൻറ് ആയ് 1926 ഇൽ സമസ്ത കേരള ജംഇയ്യത്തുൽ ഉലമ എന്ന പേരിൽ പുതിയ യാഥാസ്ഥിതിക പണ്ഡിത സഭ ജന്മമെടുത്തു. പരിഷ്കരണ വാദികൾ വഹാബികളാണെന്നും ,ഇവർ മുൻപേ തന്നെ ബ്രിട്ടീഷ് ഏജന്റുമാരായിരുന്നുവെന്നും ,ബ്രിട്ടീഷുകാരുമായി ഗൂഢാലോചന നടത്തി കലാപമുണ്ടാക്കി യാഥാസ്ഥിക പണ്ഡിതരെയും ,മാപ്പിളമാരെയും കുരുതിക്കു കൊടുക്കുകയായിരുന്നുവെന്നും മുല്ല കോയ അടക്കമുള്ള പാരമ്പര്യവാദികൾ വിശ്വസിച്ചിരുന്നു. 
പരിഷ്കർത്താക്കളെ പോലെ തന്നെ കോൺഗ്രസിനെയും സംശയത്തോടെ ആയിരുന്നു മുല്ലക്കോയ വീക്ഷിച്ചിരുന്നത്. കൂടെ നിന്ന് പ്രോത്സാഹിപ്പിച്ചു ഏറ്റുമുട്ടൽ ഉണ്ടായപ്പോൾ കൈ കഴുകി കോൺഗ്രസ് മുസ്ലിം യാഥാസ്ഥിതികരെ ചതിക്കുകയായിരുന്നു എന്നായിരുന്നു പാരമ്പര്യ വാദികളുടെ വിശ്വാസം. ഇത്തരത്തിലുള്ള സംശയങ്ങൾ വെച്ച് പുലർത്തിയിരുന്നതിനാൽ പരിഷ്കർത്താക്കളുമായോ , കോൺഗ്രെസ്സുമായോ സഹകരിക്കരുതെന്ന നിർദ്ദേശം മുല്ലക്കോയയും കൂട്ടരും അനുയായികൾക്ക് നൽകിയിരുന്നു. 

സമസ്തയുടെ പല നേതാക്കളും മുൻ ഖിലാഫത്ത് സഭാ പ്രചാരകരായിരുന്നതിനാൽപാരമ്പര്യ വാദികളെ കലാപകാരികളായി കണ്ട ബ്രിട്ടീഷ് സർക്കാർ ആദ്യകാലത്തു സമസ്തയുടെ പല യോഗങ്ങൾക്കും അനുമതി നൽകിയിരുന്നില്ല. നവോഥായകരുടെ അരങ്ങേറ്റത്തിന് ശേഷം യാഥാസ്ഥിതികർ ബ്രിട്ടീഷ് വിരോധത്തിൽ നിന്നും തെന്നി മാറി പരിഷ്കരണ വാദികളെയും കോൺഗ്രസ്സ് നയങ്ങളെയും എതിർക്കുകയും ബ്രിട്ടീഷ് രാജിനോട് കൂറ് പ്രഖ്യാപിക്കുകയും ചെയ്തതോടെ സർക്കാർ നിലപാട് മാറുകയായിരുന്നു.1
1932 ൽ തൊണ്ണൂറ്റി രണ്ടാം വയസ്സിലാണ് മുല്ലക്കോയ തങ്ങൾ അന്തരിക്കുന്നത് .വരക്കൽ മഖാമിലാണ് ഖബറടക്കം ചെയ്തത് .യാഥാസ്ഥികരുടെ കേരളത്തിലെ പ്രധാന സന്ദർശക കേന്ദ്രമാണ് ഈ മഖാം.

‎,‎‎, 


</doc>
<doc id="375552" url="https://ml.wikipedia.org/wiki?curid=375552" title="ഗോവർദ്ധന മഠം">
ഗോവർദ്ധന മഠം

എ.ഡി 8-ആം നൂറ്റാണ്ടിൽ ശങ്കരാചാര്യർ സ്ഥാപിച്ച ഒരു അദ്വൈത വേദാന്ത മഠമാണ് ഗോവർദ്ധനപീഠം അഥവാ ഗോവർദ്ധന മഠം (സംസ്കൃതം: ; ഇംഗ്ലീഷ്: Govardhana matha). ശങ്കരാചാര്യർ ഇന്ത്യയുടെ നാലു ദിക്കിലായി സ്ഥാപിച്ച നാലു മഠങ്ങളിൽ കിഴക്ക് ദേശത്തുള്ള മഠമാണ് ഇത്. ഒഡീഷയിലെ പുരിയിലാണ് ഈ മഠം സ്ഥിതിചെയ്യുന്നത്. പുരിയിലെ ജഗന്നാഥക്ഷേത്രവുമായി ബന്ധപ്പെട്ടിരിക്കുന്ന ഒരു മഠമാണ് ഇത്.

അദ്വൈതവേദാന്ത ദർശനം ജനങ്ങളിലെത്തിക്കുന്നതിനായി ശങ്കരാചാര്യർ സ്ഥാപിച്ച നാലു മഠങ്ങളിൽ ഒന്നാണ് ഗോവർദ്ധന മഠം. ശങ്കരാചാര്യർ തന്റെ നാല് പ്രധാന ശിഷ്യന്മാരെയാണ് ഈ ഓരോ മഠങ്ങളുടെയും ചുമതല ഏല്പിച്ചത്. പദ്മപാദാചാര്യനായിരുന്നു ഗോവർദ്ധനമഠത്തിലെ ആദ്യത്തെ ആചാര്യൻ.


</doc>
<doc id="375554" url="https://ml.wikipedia.org/wiki?curid=375554" title="ആൾദൈവം">
ആൾദൈവം

ജീവിച്ചിരിക്കുന്ന ഒരാൾ സ്വയം ദൈവമെന്ന് വിശേഷിപ്പിക്കുകയോ ജനങ്ങൾ ആ ആളിനെ ദൈവമായി അംഗീകരിക്കുകയോ ചെയ്യുകയാണെങ്കിൽ ആ വ്യക്തിയെ ആൾദൈവം എന്ന് വിശേഷിപ്പിക്കാം. ആൾദൈവങ്ങൾ സാധാരണയായി വൻ തോതിൽ പ്രസിദ്ധരാകുകയും സമൂഹത്തിലെ നാനാതുറകിലുള്ളവരെ ആകർഷിയ്ക്കുകയും ചെയ്യാറുണ്ട്. ചില ആൾദൈവങ്ങൾക്ക് രോഗം ഭേദമാക്കാനും ഭാവികാര്യങ്ങൾ മുൻകൂട്ടിക്കാണാനും കഴിവുള്ളതായും പറയാറുണ്ട്. അതേ സമയം, നിരവധി വിവാദങ്ങളും ഇവരുടെ പേരിൽ വരാറുണ്ട്. 



</doc>
<doc id="375561" url="https://ml.wikipedia.org/wiki?curid=375561" title="കഹൂസി-ബീഗ ദേശീയോദ്യാനം">
കഹൂസി-ബീഗ ദേശീയോദ്യാനം

കഹൂസി-ബീഗ ദേശീയ ഉദ്യാനം കിഴക്കൻ ഡെമോക്രാറ്റിക് റിപ്പബ്ലിക് ഓഫ് കോംഗോയിലെ ബുക്കാവ് ടൗണിനടുത്തുള്ള ഒരു സംരക്ഷിത പ്രദേശമാണ്. കിവു തടാകത്തിന്റെ പടിഞ്ഞാറൻ തീരത്തിനു സമീപം റുവാണ്ടൻ അതിർത്തിയിലായിട്ടാണീ ദേശീയോദ്യാനം സ്ഥിതി ചെയ്യുന്നത്. 1970-ൽ ബെൽജിയൻ ഫോട്ടോഗ്രാഫറും പ്രകൃതി സംരക്ഷകനുമായിരുന്ന അഡ്രിയെൻ ഡെസ്ച്രിവർ നിർമിച്ച ഈ ദേശീയോദ്യാനത്തിന് അതിന്റെ പരിധിയിലുള്ള മൌണ്ട് കഹൂസി, മൌണ്ട ബീഗ എന്നീ രണ്ട് നിഷ്ക്രിയ അഗ്നിപർവ്വതങ്ങളുടെ പേരാണ് നൽകിയിട്ടുള്ളത്. 6,000 ചതുരശ്ര കിലോമീറ്റർ (2,300 സ്ക്വയർ മൈൽ)വിസ്തൃതിയിൽ വ്യാപിച്ചുകിടക്കുന്ന കഹൂസി-ബീഗ രാജ്യത്തെ ഏറ്റവും വലിയ ദേശീയോദ്യാനങ്ങളിലൊന്നാണ്. 

മലഞ്ചെരിവും താഴ്ന്ന പ്രദേശങ്ങളിലും ഇടകലർന്നു സ്ഥിതിചെയ്യുന്ന ഈ ദേശീയോദ്യാനം, അപൂർവ്വ ജനുസുകളായ ഈസ്റ്റേൺ ലോലാൻറ് ഗോറില്ലകളുടെ ("Gorilla beringei graueri") അവസാന അഭയകേന്ദ്രങ്ങളിലൊന്നാണ്. വംശനാശഭീഷണി നേരിടുന്ന ഈ ഗോറില്ലകളെ  IUCN ചുവന്ന വിഭാഗത്തിലുൾപ്പെടുത്തിയിരിക്കുന്നവയാണ്. 

ഈ ദേശീയോദ്യാനത്തിലെ അത്യപൂർവ്വമായ ജൈവവൈവിദ്ധ്യവും മഴക്കാടുകളിലെ സ്വാഭാവിക ആവാസവ്യവസ്ഥയും ഈസ്റ്റേൺ ലോലാൻറ് ഗോറില്ലകളുടെ സാന്നിദ്ധ്യവും മുൻനിറുത്തി 1980-ൽ യുനെസ്കോ ഇതൊരു ലോക പൈതൃക സ്ഥാനമായി അംഗീകരിച്ചു. 

തെക്കൻ കിവൂ പ്രവിശ്യയിലെ,  ബക്കാവു പട്ടണത്തിനു പടിഞ്ഞാറ് ഭാഗത്ത് സ്ഥിതി ചെയ്യുന്ന ഈ ദേശീയോദ്യാനം 6000 ചതുരശ്ര കിലോമീറ്റർ പ്രദേശത്തു പരന്നുകിടക്കുന്നു. ഗ്രേറ്റ് റിഫ്റ്റ് താഴ്വരയിലെ ആൽബർട്ടൈൻ റിഫ്റ്റിന്റെ ഭാഗമായ മിറ്റംബ മലനിരകളിലാണ് ദേശീയോദ്യാനത്തിന്റെ ഒരു ചെറിയ ഭാഗം സ്ഥിതി ചെയ്യുന്നത്. വലിയ ഭാഗം താഴ്ന്ന ഭൂപ്രദേശത്തായും സ്ഥിതിചെയ്യുന്നു. 


</doc>
<doc id="375566" url="https://ml.wikipedia.org/wiki?curid=375566" title="അതെർട്ടൺ">
അതെർട്ടൺ

അതെർട്ടൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, സാൻ മറ്റിയോ കൗണ്ടിയിലുള്ള ഒരു സംയോജിത നഗരമാണ്. ഈ നഗരത്തിലെ ജനസംഖ്യ 2013 ലെ കണക്കുകൾ പ്രകാരം 7,159 ആയിരുന്നു. 2,500 നും 9,999 നും ഇടയിൽ ജനസംഖ്യയുള്ള യുഎസ് പട്ടണങ്ങളിൽ ഏറ്റവും കൂടുതൽ ആളോഹരി വരുമാനമുള്ള രാജ്യമായി ആതർ‌ട്ടൺ സ്ഥാനം നേടി. ഇത് യുണൈറ്റഡ് സ്റ്റേറ്റ്സിലെ ഏറ്റവും ചെലവേറിയ ZIP കോഡായി റാങ്ക് ചെയ്യപ്പെടുന്നു.

1866-ൽ അതെർട്ടൺ, ഫെയർ ഓക്സ് എന്ന പേരിലായിരുന്നു അറിയപ്പെട്ടിരുന്നത്. മെൻലോ പാർക്കിന്റെ വടക്കുഭാഗത്തുള്ള വലിയ എസ്റ്റേറ്റുകളുടെ സൗകര്യാർത്ഥം, സാൻ ഫ്രാൻസിസ്കോക്കും സാൻ ജോസ്സിനും ഇടയിലുള്ള സതേൺ പസഫിക് റെയിൽവേയുടെ കാലിഫോർണിയ തീരദേശത്തെ ഫ്ലാഗ് സ്റ്റോപ്പായിരുന്നു അക്കാലത്ത് ഇത്. മുഴുവൻ പ്രദേശവും മെൻലോ പാർക്ക് എന്നായിരുന്നു അക്കാലത്ത് അറിയപ്പെട്ടിരുന്നത്. ഇപ്പോൾ സാൻ മറ്റിയോ കൌണ്ടിയിലുൾപ്പെട്ടിരിക്കുന്ന റാഞ്ചോ ഡി ലാസ് പൽഗാസിന്റെ ഭാഗമായിരുന്നു ഇതിന്റെ ഭൂരിഭാഗവും അന്ന്. 1874 ലും 1911 ലും ഉൾപ്പെടെ ഫെയർ ഓക്സ് സംയോജിപ്പിക്കാനുള്ള നിരവധി ശ്രമങ്ങൾ നടന്നിരുന്നു.


</doc>
<doc id="375577" url="https://ml.wikipedia.org/wiki?curid=375577" title="ബാഗ്ദോഗ്ര വിമാനത്താവളം">
ബാഗ്ദോഗ്ര വിമാനത്താവളം

പശ്ചിമ ബംഗാളിലെ സിലിഗുരിയിൽ സ്ഥിതി ചെയ്യുന്ന ഒരു അന്താരാഷ്ട്ര വിമാനത്താവളമാണ് ബാഗ്ദോഗ്ര വിമാനത്താവളം. സിലിഗുരിയിൽ നിന്നും 9 കിലോമീറ്റർ മാറി പ്രാന്തപ്രദേശമായ ബാഗ്ദോഗ്രയിലാണ് ഈ വിമാനത്താവളം നിലകൊള്ളുന്നത്. ഡാർജീലിങ് ജില്ലയിൽ സ്ഥിതി ചെയ്യുന്ന ഈ വിമാനത്താവളം ഇന്ത്യൻ വ്യോമസേനയുടെ ഉടമസ്ഥതയിലാണ്
നിരവധി ആഭ്യന്തര വിമാന സർവീസുകൾക്കു പുറമേ നേപ്പാൾ, ഭൂട്ടാൻ, തായ്ലന്റ് എന്നീ രാജ്യങ്ങളിലേക്കും ഇവിടെ നിന്നും വിമാനസർവീസുകൾ ഉണ്ട്.



</doc>
<doc id="375598" url="https://ml.wikipedia.org/wiki?curid=375598" title="വൃത്തം (കൃതിച്ഛന്ദസ്സ്)">
വൃത്തം (കൃതിച്ഛന്ദസ്സ്)

സമവൃത്തപ്രകരണത്തിൽ വരുന്ന വൃത്തമാണ് വൃത്തം
മൂന്നുവട്ടമിങ്ങു രേഫഭജങ്ങൾ ചേർന്നതും ഗലങ്ങൾ വൃത്തമെന്ന്.
രജ രജ രജ ഗല അല്ലെങ്കിൽ ഗുരു ലഘു എന്ന ക്രമത്തിൽ 20 അക്ഷരം ചേർന്ന് വരുന്ന വൃത്തമാണ് 'വൃത്തം'.
<poem>
മോഹമാകുമന്ധകാരസന്തതിക്കുദിച്ചുയർന്നിടുന്ന ബാല-
മോഹനാർക്കരശ്മിയായിടും സരസ്വതീപദാരവിന്ദരേണു
ചീർത്ത മൗഢ്യമായ പങ്കഭാരമാണ്ടു കുണ്ഠമായി മേവിടുന്ന
ചിത്തദർപ്പണം കണക്കിലൊന്നു തേച്ചഹോ തെളിച്ചിടേണമിന്ന്
</poem>


</doc>
<doc id="375606" url="https://ml.wikipedia.org/wiki?curid=375606" title="ഐ.സി.സി. ചാമ്പ്യൻസ് ട്രോഫി">
ഐ.സി.സി. ചാമ്പ്യൻസ് ട്രോഫി

അന്താരാഷ്ട്ര ക്രിക്കറ്റ് സമിതിയുടെ ആഭിമുഖ്യത്തിൽ നടത്തുന്ന പ്രധാനപ്പെട്ട ഒരു ക്രിക്കറ്റ് ടൂർണമെന്റ് ആണ് ഐ.സി.സി. ചാമ്പ്യൻസ് ട്രോഫി. ലോകകപ്പ് ക്രിക്കറ്റ് കഴിഞ്ഞാൽ ഏറ്റവും പ്രാമുഖ്യം കൽപ്പിയ്ക്കപ്പെടുന്നത് ഈ ടൂർണമെന്റിനാണ് . 1998 ൽ ആണ് ഈ ടൂർണമെന്റ് ആരംഭിച്ചത്. 7 തവണ നടന്നിട്ടുള്ള ഈ ടൂർണമെന്റിൽ ഏറ്റവും കൂടുതൽ വിജയിച്ചിട്ടുള്ളത് ഓസ്ട്രേലിയയും ഇന്ത്യയും ആണ്. അടുത്ത ചാമ്പ്യൻസ് ട്രോഫി ടൂർണമെന്റ് 2017 ജൂണിൽ ഇംഗ്ലണ്ടിലും വെയിൽസിലും വെച്ച് നടക്കും.


</doc>
<doc id="375619" url="https://ml.wikipedia.org/wiki?curid=375619" title="വദ്ജെറ്റ്">
വദ്ജെറ്റ്

പുരാതന ഈജിപ്റ്റിലെ ബുട്ടൊ നഗരത്തിനെ പ്രദേശിക ദേവതയായിരുന്നു വാദ്ജെറ്റ് (ഇംഗ്ലീഷ്: Wadjet or ; ഈജിപ്ഷ്യൻ: ',). ഗ്രീക് ജനതയ്ക്കിടയിൽ ഈ ദേവത ഊട്ടൗ എന്ന പേരിലാണ് അറിയപ്പെട്ടിരുന്നത് (ഇംഗ്ലീഷ്: Uto (Οὐτώ/ or Βουτώ/Buto"' ). കീഴേ ഈജിപ്റ്റിന്റെ സംരക്ഷക ദേവിയായാണ് വാദ്ജെറ്റിനെ കരുതിയിരുന്നത്. വാദ്ജെറ്റും സൂര്യഗോളവും ചേർന്നുള്ള രൂപം യൂറിയാസ് എന്നാണ് അറിയപ്പെടുന്നത്.കീഴേ ഈജിപ്റ്റിലെ രാജാക്കന്മാരുടെ കിരീടത്തിൽ യൂറിയാസ് ചിഹ്നം ആലേഖനം ചെയ്തിരുന്നു. വാദ്ജെറ്റ് ദേവി രാജാക്കന്മാരെയും, പ്രസവസമയത്ത് സ്ത്രീകളേയും സംരക്ഷിക്കുന്നു എന്ന് പുരാതന ഈജിപ്ഷ്യർ വിശ്വസിച്ചിരുന്നു. 

"പച്ചനിറത്തിൽ ഉള്ളത്" എന്നാണ് വാദ്ജെറ്റ് എന്ന പദത്തിനർത്ഥം. വിവിധരൂപങ്ങളിൽ വാദ്ജെറ്റ് ദേവിയെ ചിത്രീകരിക്കാറുണ്ട്. പൊതുവെ ഒരു പാമ്പിന്റെ (ഈജിപ്ഷ്യൻ കോബ്ര) രൂപത്തിലാണ് വാദ്ജെറ്റിനെ ചിത്രികരിക്കാറുള്ളത്. ചിലപ്പോൾ സ്ത്രീയുടെ രൂപത്തിലും വാദ്ജെറ്റിനെ ചിത്രീകരിക്കാറുണ്ട്.



</doc>
<doc id="375620" url="https://ml.wikipedia.org/wiki?curid=375620" title="അകാന്തസ്">
അകാന്തസ്

അക്കാന്തേസീ സസ്യകുടുംബത്തിലെ ഒരു ജീനസ്സാണ് അകാന്തസ് (Acanthus). ഏകദേശം 30 സ്പീഷിസുകളുള്ള ഈ സസ്യജനുസ്സിലെ അംഗങ്ങളെ ഉഷ്ണമേഖലകളിലും മിതോഷ്ണമേഖലകളിലും കണ്ടുവരുന്നു.  മെഡിറ്ററേനിയൻ സമുദ്രതട പ്രദേശങ്ങളിലും ഏഷ്യയിലും ഈ ജനുസ്സിലെ സസ്യവൈവിധ്യം കൂടുതലായി കാണപ്പെടുന്നുണ്ട്. കൂർത്ത മുള്ളുകളുള്ളത് എന്നർത്ഥം വരുന്ന ഗ്രീക്ക് പദത്തിൽ നിന്നാണ് അകാന്തസ് എന്ന പദം രൂപം കൊണ്ടത്.




</doc>
<doc id="375627" url="https://ml.wikipedia.org/wiki?curid=375627" title="സഖാവ് (ചലച്ചിത്രം)">
സഖാവ് (ചലച്ചിത്രം)

സിദ്ധാർത്ഥ് ശിവയുടെ സംവിധാനത്തിൽ 2017ൽ പുറത്തിറങ്ങിയ മലയാള ചലച്ചിത്രമാണ് സഖാവ്. നിവിൻ പോളി ഇരട്ടവേഷത്തിലെത്തുന്ന ഈ ചലച്ചിത്രത്തിൽ ഐശ്വര്യ രാജേഷ്, അൽത്താഫ് സലീം, ബിനു പപ്പു, അപർണ ഗോപിനാഥ്, ശ്രീനിവാസൻ തുടങ്ങിയവരും പ്രധാന വേഷങ്ങളിലെത്തുന്നു. ബി. രാകേഷ് നിർമ്മിച്ചിരിക്കുന്ന ഈ ചലച്ചിത്രത്തിന്റെ ഛായാഗ്രഹണം നിർവ്വഹിച്ചിരിക്കുന്നത് ജോർജ്ജ്.സി.വില്യംസ് ആണ്. 2015 ഏപ്രിൽ 15ന് സഖാവ് പ്രദർശനത്തിനെത്തി.


</doc>
<doc id="375628" url="https://ml.wikipedia.org/wiki?curid=375628" title="സ്റ്റാക് ഓവർഫ്ലോ (വെബ്സൈറ്റ്)">
സ്റ്റാക് ഓവർഫ്ലോ (വെബ്സൈറ്റ്)

സ്റ്റാക് എക്സ്ചേഞ്ച് എന്ന വെബ്സൈറ്റ് ശൃംഖലയിലെ ഏറ്റവും പ്രധാനപ്പെട്ട സൈറ്റാണ് സ്റ്റാക് ഓവർഫ്ലോ. 2008 ൽ ജെഫ് ആറ്റ്വുഡ്ഡും ജോയൽ സ്പോൾസ്കിയും ചേർന്നാണ് ഈ ശൃംഖല രൂപീകരിച്ചത്. എക്സ്പെർട്സ്-എക്സ്ചേഞ്ച് എന്ന വെബ്സൈറ്റിന്റെ കൂടുതൽ സ്വതന്ത്ര ബദലായാണ് ഈ വെബ്സൈറ്റ് തുടങ്ങിയത്. 2008ൽ കോഡിംഗ് ഹൊറർ(ആറ്റ്വുഡിന്റെ പ്രശസ്തമായ പ്രോഗ്രാമിംഗ് ബ്ലോഗ്) ന്റെ വായനക്കാരിൽ നടത്തിയ ഒരു തിരഞ്ഞെടുപ്പിലൂടെയാണ് ഈ വെബ്സൈറ്റിന്റെ പേര് തീരുമാനിച്ചത്.

കമ്പ്യൂട്ടർ പ്രോഗ്രാമിംഗിലെ അനേകം വിഷയങ്ങളെപ്പറ്റിയുള്ള ചോദ്യോത്തരങ്ങളാണ് ഈ വെബ്സൈറ്റിലുള്ളത്.

ഇതിലെ ഉപയോക്താക്കൾക്ക് ചോദ്യങ്ങൾ ചോദിക്കാനും ഉത്തരങ്ങൾ പറയാനുമുള്ള ഒരു പൊതുസ്ഥലമായാണ് ഈ വെബ്സൈറ്റ് പ്രവർത്തിക്കുന്നത്. ഉപയോക്താക്കൾക്ക് അംഗത്വം നൽകുന്നു. ചോദ്യങ്ങൾക്ക് അധികം വോട്ട് ചെയ്യാനും ന്യൂനം വോട്ട് ചെയ്യാനും വിക്കിപോലെ ചോദ്യങ്ങളും ഉത്തരങ്ങളും തിരുത്താനുമുള്ള സൗകര്യങ്ങൾ ഈ വെബ്സൈറ്റിലുണ്ട്. ചോദ്യങ്ങൾ, ഉത്തരങ്ങൾ എന്നിവയ്ക്ക് കിട്ടുന്ന വോട്ടുകൾ വഴി അംഗങ്ങൾക്ക് പോയന്റുകൾ കിട്ടുന്നു. പോയന്റുകൾ വഴി ബാഡ്ജുകൾ കിട്ടുന്നു. അംഗങ്ങൾ എഴുതുന്ന എല്ലാ ഉള്ളടക്കങ്ങളും ക്രീയേറ്റീവ് കോമൺസ് ഷെയർ എലൈക്ക് അനുമതിപ്രകാരം ലഭ്യമാണ് എന്നതാണ് ഈ വെബ്സൈറ്റിന്റെ പ്രധാന പ്രത്യേകത.


</doc>
<doc id="375631" url="https://ml.wikipedia.org/wiki?curid=375631" title="ഗിറ്റ്ഹബ്ബ്">
ഗിറ്റ്ഹബ്ബ്

ഗിറ്റ് ഉപയോഗിച്ചുള്ള വെബ് അധിഷ്ഠിതമായ പതിപ്പ് നിയന്ത്രണത്തിനുള്ള വെബ്സൈറ്റും ഇന്റർനെറ്റ് ഹോസ്റ്റിംഗ് സേവനവുമാണ് ഗിറ്റ്ഹബ്. ഇത് വികേന്ദ്രീകൃത പതിപ്പ് നിയന്ത്രണവും സോഴ്സ് കോഡ് മാനേജ്മെന്റും മറ്റ് ചില സൗകര്യങ്ങളും നൽകുന്നു. അതുപോലെ ആക്സസ് കണ്ട്രോൾ സഹപ്രവർത്തനത്തിനുള്ള സൗകര്യങ്ങളായ ബഗ് പിൻതുടരൽ, ഫീച്ചർ അഭ്യർത്ഥനകൾ, ടാസ്ക് മാനേജ്മെന്റ്, വിക്കികൾ മുതലായവ എല്ലാ പദ്ധതികൾക്കും ലഭ്യമാക്കുന്നു. 

ഒരു അംഗത്വത്തിൽതന്നെ സ്വകാര്യവും പൊതുവുമായ വിവിധ റെപ്പോസിറ്ററികൾ ഗിറ്റ്ഹബ് ലഭ്യമാക്കുന്നു. ഇവ സാധാരണയായി ഓപ്പൺ സോഴ്സ് സോഫ്റ്റ്വെയർ പദ്ധതികൾ ഹോസ്റ്റുചെയ്യുന്നതിനാണ് സാധാരണയായി ഉപയോഗിക്കുന്നത്. 2017 ഏപ്രിലിൽ ഗിറ്റ്ഹബ്ബിന് 20 മില്യൺ അംഗങ്ങളും 57 മില്യൺ റെപ്പോസിറ്ററികളും ഉണ്ട്. ലോകത്തിലെ ഏറ്റവും വലിയ സോഴ്സ്കോഡ് സൂക്ഷിക്കുന്ന വെബ്സൈറ്റാണിത്. 

ഗിറ്റ്ഹബ്ബിന്റെ ഔദ്യോഗിക ചിഹ്നമാണ് ഒക്ടോക്യാറ്റ്. അഞ്ച് സ്‌പർശനികളും മനുഷ്യന്റെ മുഖവുമുള്ള പൂച്ചയാണിത്.


</doc>
<doc id="375637" url="https://ml.wikipedia.org/wiki?curid=375637" title="അവെനൽ">
അവെനൽ

അവനെൽ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കിങ്സ് കൗണ്ടിയിലുൾപ്പെട്ട ഒരു നഗരമാണ്. ഹാൻഫോർഡ് നഗരത്തിന് 35 കിലോമീറ്റർ (56 കിലോമീറ്റർ) തെക്ക് പടിഞ്ഞാറായിട്ടാണ് ഈ നഗരം സ്ഥിതിചെയ്യുന്നത്. ഹാൻഫോർഡ്-കൊർകൊറാൻ മെട്രോപ്പൊളിറ്റൻ സ്റ്റാറ്റിസ്റ്റിക്കൽ ഏരിയയുടെ ഭാഗമാണ്. കിങ്സ് കൌണ്ടി മുഴുവനായും ഇതിൽ ഉൾപ്പെടുന്നു. പ്രദേശിക് വിസ്തൃതിയനുസരിച്ച് ഇത് കിങ്സ് കൗണ്ടിയിലെ ഏറ്റവും വലിയ നഗരമാണ്. 2010 ലെ ഐക്യനാടുകളുടെ സെൻസസ് പ്രകാരം ജനസംഖ്യ 15,505 ആയിരുന്നു. ഇതിൽ അവനെൽ സംസ്ഥാന ജയിലിലെ അന്തേവാസികളായ തടവുകാരെയും ഉൾപ്പെടുത്തിയിട്ടുണ്ട്. കാലിഫോർണിയ സംസ്ഥാനത്തിലെ സമൂഹത്തിൽ ആദ്യം പ്രവർത്തനമാരംഭിച്ച ജയിൽ ഇതായിരുന്നു. ഇവിടുത്തെ ജനങ്ങളിൽ ഭൂരിഭാഗവും ജയിലിനെ ആശ്രയിച്ചുള്ള തൊഴിലിലോ അല്ലെങ്കിൽ കാർഷിക വൃത്തിയെ ആശ്രയിച്ചുള്ള വ്യവസായങ്ങളിലോ പ്രവർത്തിക്കുന്നു. ജയിൽ ഏകദേശം ആയിരത്തിനുടുത്തു ജോലികൾ പ്രദേശവാസികൾക്കു നൽകുന്നു. 2015 ജനവരി ഒന്നിന് അവനെൽ നഗരത്തിലെ ജനസംഖ്യ 13,159 ആണെന്ന് കാലിഫോർണിയ ഡിപ്പാർട്ട്മെന്റ് ഓഫ് ഫിനാൻസ് കണക്കാക്കിയിരിക്കുന്നു.  അന്നേ ദിവസം വരെ അവനെൽ സംസ്ഥാന ജയിലിൽ 4,165 അന്തേവാസികൾ ഉണ്ടായിരുന്നു. ഇത് നഗരത്തിലെ മൊത്തം ജനസംഖ്യയുടെ 32 ശതമാനമാണ്. ജയിൽ അന്തേവാസികളെ ഈ നഗരത്തിലെ പൌരന്മാരായി അമേരിക്കൻ ഐക്യനാടുകളിലെ സെൻസസ് ബ്യൂറോയും കാലിഫോർണിയ ഡിപ്പാർട്ട്മെന്റ് ഓഫ് ഫിനാൻസും കണക്കാക്കുന്നു.

സ്പാനിഷ് പട്ടാളക്കാരും, പര്യവേക്ഷകരുമാണ് നഗരത്തിന് അവനെൽ എന്ന പേരു നൽകിയത്. സ്പാനിഷ് ഭാഷയിൽ "അവെന" എന്ന വാക്കിന്റെയർത്ഥം ഓട്സ് എന്നാണ്, അവെനാൽ എന്നു പറഞ്ഞാൽ ഓട്സ് പാടം. ഈ പ്രദേശത്തെ കെറ്റിൽമാൻ സമതലത്തിൽ മുഴുവൻ അക്കാലത്ത് കാട്ട് ഓട്സുകൾ നിറഞ്ഞുനിന്നിരുന്നു. ആദ്യകാല അമേരിക്കൻ കുടിയേറ്റക്കാർ 1850 കളിൽ കെറ്റിൽമാൻ ഹിൽസിൽ എത്തിച്ചേർന്നത് കന്നുകാലികളെ വളർത്തുകയും കൃഷിയും ചെയ്യാമെന്ന കണക്കുകൂട്ടലിലാണ്. എന്നിരുന്നാലും, എണ്ണ ഈ പ്രദേശത്ത് പ്രശസ്തിയും, ഭാഗ്യവും, ആളുകളേയും എത്തിച്ചു. കോളിങ്കയ്ക്കും ടാർ കാന്യനുമിടയിലുണ്ടായിരുന്ന പ്രദേശത്തെ എണ്ണയുടെ പ്രകൃതിദത്ത ഉറവിനെക്കുറിച്ച് തദ്ദേശീയ അമേരിക്കൻ ഇന്ത്യൻ വർഗ്ഗക്കാർക്ക് നേരത്തേ അറിവുണ്ടായിരുന്നു. ആദ്യകാലത്തെ എണ്ണമറ്റ പരിശ്രമങ്ങൾക്കുശേഷം 1900 ത്തിൽ കെറ്റിൽമാൻ ഹില്ലിലെ ആദ്യ എണ്ണക്കിണർ കുഴിക്കപ്പെട്ടു. മിൽഹം എക്സ്പ്ലൊറേഷൻ കമ്പനി ഇലിയറ്റ് നമ്പർ 1 ൽ 1927 മാർച്ച് 27 ന് പ്രവർത്തിച്ചു തുടങ്ങി. ജോലിക്കാരുടെ സംഘം 19 മാസങ്ങളുടെ പരിശ്രമഫലമായി 7,000 അടി (2,100 മീറ്റർ) ഡ്രില്ല് ചെയ്തു. 

1928 ഒക്ടോബർ 5 ന് എണ്ണക്കിണറിൽനിന്ന് വലിയൊരു മുരളലോടെ എണ്ണ പുറത്തേയ്ക്കു തെറിച്ചു. ഈ ശബ്ദം 20 മൈൽ (32 കിലോമീറ്റർ) അകലെ വരെ മുഴങ്ങിക്കേട്ടിരുന്നു. പുറത്തേയ്ക്കു തള്ളിയ എണ്ണ ഗുണമേന്മയുള്ള എവെള്ളനിറമുള്ളതും ശുദ്ധീകരിക്കാതെ തന്നെ വാഹനങ്ങളിലുപയോഗിക്കാൻ പര്യാപ്തമായതുമായിരുന്നു. എണ്ണയുടെ കണ്ടുപിടിത്തം അവെനൽ നഗരത്തിന്റെ അഭിവൃദ്ധി ദൃതഗതിയിലായിത്തീർന്നു.


</doc>
<doc id="375653" url="https://ml.wikipedia.org/wiki?curid=375653" title="അർക്കാറ്റ">
അർക്കാറ്റ

അർക്കാറ്റ,(Hupa: do'-khah-oon-tetl ding', അർത്ഥം "വലിയ പരന്ന സ്ഥലം")) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ഹംബോൾട്ട് ഉൾക്കടലിന്റെ ഭാഗമായ വടക്കൻ അർക്കാറ്റ ഉൾക്കടലിനു പാർശ്വസ്ഥമായി, ഹംബോൾട്ട് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. യഥാർത്ഥത്തിൽ യൂണിയൻ ടൌണ് അഥവാ യൂണിയൻ എന്നും അറിയപ്പെടുന്നു. അമേരിക്കൻ ഐക്യനാടുകളുടെ 2010 ലെ സെൻസസ് രേഖകളനുസരിച്ച് ആർക്കറ്റാ നഗരത്തിലെ ജനസംഖ്യ 17,231 ആയിരുന്നു. സാൻ ഫ്രാൻസിസ്കോയുടെ 280 കിലോമീറ്റർ (ഹൈവേ 101 വഴി) വടക്കുഭാഗത്തായി സ്ഥിതി ചെയ്യുന്ന ആർക്കാറ്റയിലാണ് ഹംബോൾട്ട് സ്റ്റേറ്റ് യൂണിവേഴ്സിറ്റി സ്ഥിതി ചെയ്യുന്നത്. വടക്കുപടിഞ്ഞാറൻ കാലിഫോർണിയയിലെ 200,000 ഏക്കർ പൊതു സ്ഥലത്തെ, ഹെഡ്വാട്ടേർസ് ഫോറസ്റ്റ് (റെഡ്വുഡ് വനം -"Sequoia sempervirens") ഉൾപ്പെടെയുള്ള പ്രകൃതി വിഭവങ്ങൾ, ഭൂപ്രദേശങ്ങൾ, ധാതു പര്യവേക്ഷണ പരിപാടികൾ എന്നിവയുടെയെല്ലാം ഭരണനിർവ്വഹണത്തിനായുള്ള ഫെഡറൽ ബ്യൂറോ ഓഫ് ലാൻഡ് മാനേജ്മെൻറിന്റെ ആർക്കാറ്റ ഫീൽഡ് ഓഫീസിന്റെ സ്ഥാനം ഇവിടെയാണ്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണം 11.0 ചതുരശ്ര മൈൽ (28.5 കി.മീ) ആണ്. ഇതിൽ 9.1 ചതുരശ്ര മൈൽ ഭൂമി (23.6 km) കരഭൂമിയും ബാക്കി 1.9 ചതുരശ്ര മൈൽ (4.9 കിമീ) (17.25 ശതമാനം) ജലവുമാണ്.


</doc>
<doc id="375654" url="https://ml.wikipedia.org/wiki?curid=375654" title="ആറുപടൈവീടുകൾ">
ആറുപടൈവീടുകൾ

തമിഴ്നാടിന്റെ വിവിധഭാഗങ്ങളിലായി സ്ഥിതിചെയ്യുന്ന, ശിവപാർവതിമാരുടെ പുത്രനായ ശ്രീ സുബ്രഹ്മണ്യന്റെ ആറു ദിവ്യക്ഷേത്രങ്ങളാണ് അറുപടൈ വീടുകൾ (തമിഴ്: அறுபடைவீடுகள்)എന്ന് അറിയപ്പെടുന്നത്. തമിഴ് സംഘം സാഹിത്യത്തിലും അറുപ്പടൈവീടുകളെകുറിച്ച് പരാമർശിക്കപ്പെടുന്നുണ്ട്. സംഘകാലകൃതികളായ "തിരുമുരുകാട്രുപടൈ", "തിരുപ്പുകഴ്" എന്നിവ അവയിൽ ചിലതാണ്. തിരുത്തണി, സ്വാമിമല, പഴനി മല, പഴമുതിർചോലൈ, തിരുപ്പറൻങ്കുൻറം, തിരുച്ചെന്തൂർ എന്നിവയാണ് മുരുകന്റെ അറുപ്പടൈവീടുകൾ എന്ന് അറിയപ്പെടുന്ന ആറു ക്ഷേത്രങ്ങൾ. 


</doc>
<doc id="375661" url="https://ml.wikipedia.org/wiki?curid=375661" title="ജോവാക്കിം ബരാൻഡ്‌">
ജോവാക്കിം ബരാൻഡ്

19-ാം നൂറ്റാണ്ടിലെ പ്രസിദ്ധ പുരാജീവിശാസ്‌ത്രജ്ഞനായിരുന്ന ജോവാക്കിം ബരാൻഡ്‌ (11 ഓഗസ്റ്റ് 1799 – 5 ഒക്ടോബർ 1883 )
ദക്ഷിണ ഫ്രാൻസിലെ ഒരു കൊച്ചു പട്ടണമായ സോഗിൽ, 1799-ലാണ്‌ ഷോവാക്കിം ബരാൻഡ്‌ ജനിച്ചത്‌. പാരീസിൽ വെച്ച് അദ്ദേഹം എൻജിനീയറിങ്‌ പഠിച്ചു. എൻജിനീയറിങ്‌ രംഗം ഉപേക്ഷിച്ച അദ്ദേഹം പിന്നത്തെ 44 വർഷം പുരാജീവിശാസ്‌ത്രവും ഭൂവിജ്ഞാനീയവും പഠിക്കുന്നതിനായി ഉഴിഞ്ഞുവെച്ചു. 1852-ൽ അദ്ദേഹം, സിലൂരിയൻ സിസ്റ്റം ഓഫ്‌ സെൻട്രൽ ബൊഹീമിയ എന്ന ഏകവിഷയക പ്രബന്ധത്തിന്റെ ഒന്നാം വാല്യം പ്രസിദ്ധീകരിച്ചു

ഉണരുക! പറയുന്നു : "ബരാൻഡിന്റെ രീതികൾ മറ്റു ഗവേഷകരിൽ നിന്നും അദ്ദേഹത്തെ വ്യത്യസ്‌തനാക്കി. പ്രകൃതി ശാസ്‌ത്രജ്ഞനായിരിക്കെ, ഒരു എഞ്ചിനീയറുടെ കൃത്യത പുലർത്താനും അദ്ദേഹം ശ്രദ്ധിച്ചു. ഒരു രൂപരചയിതാവ്‌ എന്ന നിലയിൽ, കണക്കുകൂട്ടലുകളിലോ താൻ വരച്ച ചിത്രങ്ങളിലോ അൽപ്പമെങ്കിലും പിഴവുപറ്റുന്നത്‌ അദ്ദേഹത്തിന്‌ ആലോചിക്കാൻ കൂടി കഴിയുമായിരുന്നില്ല. ഒരു പുരാജീവിശാസ്‌ത്രജ്ഞനെന്ന നിലയിൽ, താൻ വരച്ച ചിത്രങ്ങളുടെ സൂക്ഷ്മ വിശദാംശങ്ങളിൽ പോലും അങ്ങേയറ്റം കൃത്യത പുലർത്താൻ രാപകൽ വിശ്രമമെന്തന്നറിയാതെ അദ്ദേഹം കഠിനമായി യത്‌നിച്ചു. മോണോഗ്രാഫിൽ ഉൾപ്പെടുത്തിയിരുന്ന ചിത്രങ്ങൾ എല്ലാം ഒരു വിദഗ്‌ധ കലാകാരൻ വരച്ചതായിരുന്നെങ്കിലും, അതിൽ തൃപ്‌തിയാകാതെ പല ചിത്രങ്ങളിലും അദ്ദേഹം തൻറേതായ മിനുക്കുപണികൾ നടത്തി.

ചിത്രങ്ങളുടെ കാര്യത്തിൽ മാത്രമായിരുന്നില്ല കൃത്യത വേണമെന്നു ബരാൻഡ്‌ നിഷ്‌കർഷിച്ചത്‌. ആ മോണോഗ്രാഫിന്റെ വാല്യങ്ങൾ ഓരോന്നും ടൈപ്പ്സെറ്റ്‌ ചെയ്‌തു കിട്ടുമ്പോൾ, അദ്ദേഹംതന്നെ അതു മുഴുവനും പരിശോധിക്കുമായിരുന്നു. ഏതെങ്കിലും ഭാഗം തൃപ്‌തികരമല്ലെന്നു തോന്നിയാൽ, അത്രയും ഭാഗം വീണ്ടും ടൈപ്പ്സെറ്റ്‌ ചെയ്യുന്നതിന്‌ അദ്ദേഹം മടക്കി അയയ്‌ക്കുമായിരുന്നു. തന്റെ ഓരോ രചനയും പരമാവധി കൃത്യതയുള്ളതാക്കി തീർക്കുക എന്നതായിരുന്നു അദ്ദേഹത്തിന്റെ ലക്ഷ്യം. അതിൽ അദ്ദേഹം അസൂയാവഹമായ വിജയം കൈവരിക്കുകയും ചെയ്‌തു. ഏകദേശം 150 വർഷത്തിനു ശേഷം ഇന്നും, ഗവേഷകർ സിലൂരിയൻ സിസ്റ്റം ഒരു പരാമർശ ഗ്രന്ഥമായി ഉപയോഗിക്കുന്നു."

</doc>
<doc id="375673" url="https://ml.wikipedia.org/wiki?curid=375673" title="മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1950-74) പട്ടിക">
മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1950-74) പട്ടിക

Many of these constituencies became part of Greater London when that county was formed in 1965.

See https://commons.wikimedia.org/wiki/Category:Locator_maps_of_former_parliamentary_constituencies_of_England_1948

The മണ്ഡലം was won by Philip Clarke of Sinn Féin, but he was unseated on petition on the basis that his criminal conviction (for Irish Republican Army activity) made him ineligible. Instead, the seat was awarded to the അൽസ്റ്റർ യൂണിയനിസ്റ്റ് പാർട്ടി (UUP) candidate.

The seat was originally won by Tom Mitchell of Sinn Féin, but Mitchell was subsequently unseated upon petition, on the grounds that his terrorist convictions made him ineligible to sit in Parliament. The seat was awarded to Charles Beattie of the UUP. However, Beattie in turn was also found ineligible to sit due to holding an office of profit under the crown, triggering a further by-election.


</doc>
<doc id="375675" url="https://ml.wikipedia.org/wiki?curid=375675" title="സർമദ് കശാനി">
സർമദ് കശാനി

പതിനേഴാം നൂറ്റാണ്ടിൽ ഇന്ത്യയിലേക്ക് കുടിയേറിയ ഒരു പേർഷ്യൻ സന്യാസിയാണ് സർമദ് കശാനി എന്നറിയപ്പെടുന്ന മുഹമ്മദ് സെയ്ദ്() (ca 1590 - 1661). ജൂതനായിരുന്ന ഇദ്ദേഹം പിന്നീട് ഇസ്‌ലാം മതം സ്വീകരിച്ചു എന്ന് പറയപ്പെടുന്നു. തന്റെ കവിതകളിൽ അദ്ദേഹം മതങ്ങളെ നിരാകരിക്കുന്നതായാണ് കാണപ്പെടുന്നത്
ഇന്ത്യൻ സ്വാതന്ത്ര്യസമരനേതാവായിരുന്ന അബുൽ കലാം ആസാദ് ആവിഷ്കാരസ്വാതന്ത്ര്യത്തിന്റെ കാര്യത്തിൽ തന്നെയും സർമദിനെയും താരതമ്യപ്പെടുത്തുന്നുണ്ട്.

1590കളിൽ അർമീനിയയിലാണ് സർമദ് ജനിക്കുന്നത്. പേർഷ്യൻ സംസാരിക്കുന്ന അർമീനിയൻ ദമ്പതികളാണ് മാതാപിതാക്കൾ.

മുഗൾ സാമ്രാജ്യത്തിൽ കച്ചവടസാധ്യത തേടിയാണ് ഇദ്ദേഹം ഇന്ത്യയിലെത്തുന്നത്. സിന്ധിൽ എത്തിപ്പെട്ട സർമദ് പിന്നീട് ലാഹോർ, ഹൈദരാബാദ് എന്നിവിടങ്ങളിലും അവസാനം ഡൽഹിയിലെത്തിച്ചേർന്നു. തന്റെ ധനം നഷ്ടപ്പെട്ടതിനെ തുടർന്ന് സ്വബോധം നഷ്ടപ്പെട്ട സർമദ് നഗ്നനായാണ് പിൽക്കാലത്ത് കാണപ്പെട്ടത്
ദാരാഷിക്കോവിന്റെ ക്ഷണപ്രകാരം ഷാജഹാന്റെ കൊട്ടാരത്തിലെത്തിയ സർമദ്, രാജകുടുംബത്തെ അഗാധമായി സ്വാധീനിച്ചു. പേർഷ്യൻ ഭാഷയിൽ നല്ല പ്രാവീണ്യമുണ്ടായിരുന്ന അദ്ദേഹം കവിതകൾ ആ ഭാഷയിൽ രചിച്ചിരുന്നു. തോറയുടെ പേർഷ്യൻ പരിഭാഷ അദ്ദേഹം തയ്യാറാക്കിയിരുന്നു.

ഔറംഗസേബിന്റെ കാലത്ത് അറസ്റ്റ് ചെയ്യപ്പെട്ട സർമദ് വധശിക്ഷക്ക് വിധേയനായി. പരമ്പരാഗത വിശ്വാസങ്ങൾക്കെതിരെ നിലകൊണ്ടതിന്റെ പേരിലായിരുന്നു ശിക്ഷ എന്ന് കരുതപ്പെടുന്നു




</doc>
<doc id="375676" url="https://ml.wikipedia.org/wiki?curid=375676" title="ന്യൂറാഡേസീ">
ന്യൂറാഡേസീ

സപുഷ്പികളിൽപ്പെടുന്ന ഒരു സസ്യകുടുംബമാണ്  ന്യൂറാഡേസീ (Neuradaceae). ഈ സസ്യകുടുംബത്തിൽ "Grielum", "Neurada", "Neuradopsis" എന്നീ ജീനസ്സുകളിലായി 10 സ്പീഷിസുകളുൾപ്പെടുന്നു.


</doc>
<doc id="375715" url="https://ml.wikipedia.org/wiki?curid=375715" title="എൽ കാസ്റ്റിലൊ">
എൽ കാസ്റ്റിലൊ

കൊളംബസ്സിനും മുൻപ് അമേരിക്കയിലെ മായൻ ജനത തങ്ങളുടെ ദേവനായ കുകുൽകാന് വേണ്ടി 9-12 നൂറ്റാണ്ടിൽ പണികഴിപ്പിച്ച ഒരു നിർമ്മിതിയാണ് എൽ കാസ്റ്റിലൊ. ഈ നിർമ്മിതിക്ക് ഉയരമുണ്ട്, മുകളിലെ ക്ഷേത്രവും കൂടി ചേർത്താൽ അധികം ഉയരം വരും. ചതുരാകൃതിയിലുള്ള നിർമ്മിതിയുടെ കീഴ്ഭാഗത്തിന് കോണോടുകോൺ നീളമുണ്ട്.

ഒന്നിനുമുകളിൽ ഒന്നായി ഓരോരു തട്ടുകൾ നിർമ്മിച്ച് അതിനുമുകളിലാണ് ക്ഷേത്രം നിർമ്മിച്ചിരിക്കുന്നത്. ക്ഷേത്രത്തിലേക്കെത്താൻ നാലു വശങ്ങളിൽനിന്നും പടവുകളും നിർമിച്ചിരിക്കുന്നു. ഇതിൽ വടക്കുഭാഗത്തെ പടവുകളുടെ കൈവരിയുടെ ആരംഭത്തിലായി ഭൂമിയോട്ചേർന്ന് ഒരു നാഗത്തിനെ ശിരസ്സും നിർമിച്ചിട്ടുണ്ട്. 


</doc>
<doc id="375718" url="https://ml.wikipedia.org/wiki?curid=375718" title="അർവിൻ">
അർവിൻ

അർവിൻ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കേൺ കൗണ്ടിയിലെ ഒരു നഗരമാണ്. ബേക്കേർസ്ഫീൽഡ് നഗരത്തിൻ 15 മൈൽ (24 കിലോമീറ്റർ) തെക്ക് കിഴക്കായി 449 അടി (137 മീറ്റർ) ഉയരത്തിൽ അരിവിൻ നഗരം സ്ഥിതിചെയ്യുന്നു. 2000 ലെ സെൻസസിൽ 12,956 ആയിരുന്ന ഇവിടുത്തെ ജനസംഖ്യ 2010 ലെ സെൻസസിൽ 19,304 ആയിവർദ്ധിച്ചിരുന്നു. 

1906 ലാണ് ഇവിടെ ഭൂമിയുടെ ലേല വിൽപന ആരംഭിച്ചത്. അർവിൻ പോസ്റ്റ് ഓഫീസ് 1914 ൽ സ്ഥാപിതമായി. 1960 ൽ നഗരം ഏകീകരിക്കപ്പെട്ടു. സാൻ ബർണാർഡോനോയിൽ നിന്നുള്ള ആദ്യകാലം കുടിയേറ്റ കുടുംബത്തിലെ അംഗമായിരുന്ന അർവിൻ റിച്ചാർഡന്റെ പേരിനെ അനുസ്മരിച്ചാണ് നഗരത്തിനു നാമകരണം നടത്തിയത്. 

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം 4.9 ചതുരശ്ര മൈൽ (13 കിമീ) ആണ്. ഇതു മുഴുവൻ കരപ്രദേശമാണ്. 

കോപ്പൻ കാലാവസ്ഥാ വിഭാഗീകരണ രീതിയനുസരിച്ച് വർഷത്തിൽ കുറച്ചു മാത്രം മഴ കിട്ടുന്ന കാലാവസ്ഥയിണിവിടെ. കാലാവസ്ഥാ ഭൂപടങ്ങളിൽ "ബി.എസ്.കെ" എന്ന് ചുരുക്കെഴുത്ത്. 


</doc>
<doc id="375719" url="https://ml.wikipedia.org/wiki?curid=375719" title="അറ്റസ്കാഡെറോ">
അറ്റസ്കാഡെറോ

അറ്റസ്കാഡെറോ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ലൂയിസ് ഒബിസ്പോ കൗണ്ടിയിലുൾപ്പെട്ട ഒരു നഗരമാണ്. ലോസ് ഏഞ്ചൽസിൽ നിന്നും സാൻഫ്രാൻസിസ്കോയിൽ നിന്നും യു.എസ് റൂട്ട് 101 വഴി ഏകദേശം സമദൂരമാണ് ഇവിടേയ്ക്ക്. അറ്റസ്കാഡെറോ നഗരം, സാൻ ലൂയിസ് ഒബിസ്പോ - അറ്റസ്കാഡെറോ - പാസോ റോബിൾസ് മെട്രോപ്പോളിറ്റൻ പ്രദേശത്തിന്റെ ഭാഗമാണ്. കൌണ്ടിയിലെ മറ്റു നഗരങ്ങളെ അപേക്ഷിച്ച് അറ്റസ്കാഡെറോ വളരെ അകലെ സ്ഥിതി ചെയ്യുന്ന ഉൾപ്രദേശമായതിനാൽ സമീപത്തെ സാൾ ലൂയിസ് ഓബിസ്പോ, പിസ്മോ ബീച്ച് തുടങ്ങിയ നഗരങ്ങളെ അപേക്ഷിച്ച് ചൂടുള്ളതും വരണ്ടതുമായ വേനൽക്കാലം, തണുപ്പുള്ള ശീതകാലം എന്നിവയാണ് ഇവിടെ സാധാരണയായി അനുഭവപ്പെടുന്നത്. നഗരത്തിലൂടെപ്പോകുന്ന പ്രധാന ഫ്രീവേ US 101 ആണ്. സമീപത്തായുള്ള സ്റ്റേറ്റ് റൂട്ട് 41, സ്റ്റേറ്റ് റൂട്ട് 46 എന്നിവ പസഫിക് തീരത്തേയ്ക്കും കാലിഫോർണിയ സെൻട്രൽ വാലിയിലേക്കും പ്രവേശനം നൽകുന്നു. 1913 ൽ ഇ.ജി. ലെവിസ് സ്ഥാപിച്ച ഈ നഗരത്തിലെ ജനസംഖ്യ 2013 ൽ 29,096 ആയി വളർന്നിരുന്നു.

സലിനാൻ ഇൻഡ്യക്കാരുടെ വാസഗേഹമായിരുന്നു ഒരുകാലത്ത് ഈ പ്രദേശം. 1769 നും 1823 നും ഇടയ്ക്കുള്ള കാലഘട്ടത്തിൽ സ്പാനിഷ് ഫ്രാൻസിസ്കൻസ്, കാലിഫോർണിയ തീരത്തുടനീളമായി 21 മിഷനുകൾ സ്ഥാപിച്ചു. ഇവയിൽ സമീപത്തെ മിഷൻ സാൻ മിഗുവേൽ ആർക്കാൻഗൽ, മിഷൻ സാൻ ലൂയിസ് ഒബിസ്പോ ഡി ടോളാസ എന്നിവയും ഉൾപ്പെടുന്നു. 1821-ൽ സ്പെയിനിൽ നിന്നു മെക്സിക്കോക്ക് സ്വാതന്ത്ര്യം ലഭിച്ചതോടെ കാലിഫോർണിയ ഒരു മെക്സിക്കൻ പ്രവിശ്യയായി മാറി. 1833-ൽ മെക്സിക്കൻ സർക്കാർ മിഷൻ ഭൂമികളെ മതേതരവൽക്കരിച്ചു. 1842 ൽ മെക്സിക്കൻ ഗവർണറായിരുന്ന ജുവാൻ അൽവാറഡോ, റാഞ്ചോ അറ്റകാഡെറോ പ്രദേശം ട്രൈറോൺ ഗാർഷ്യക്കും, 1845 ൽ പിയോ പിക്കോ പെഡ്രോ എസ്ട്രാഡായ്ക്ക് റാഞ്ചോ അസൂൻസിയോണും നിയമപരമായി പതിച്ചു നൽകി. പാട്രിക് വാഷിംഗ്ടൺ മർഫി എന്നയാൾ 61,000 ഏക്കർ (25,000 ഹെക്ടർ) പ്രദേശം ഒരിക്കൽ സ്വന്തമാക്കിയിരുന്നു.

കിഴക്കുനിന്നുള്ള ഒരു മാഗസിൻ പ്രസാധകനായിരുന്ന എഡ്വാർഡ് ഗാർഡ്നർ ലെവിസ് എന്നയാൾ 1913 ൽ ഒരു ഉട്ടോപ്പിയൻ ആസൂത്രണ കോളനിയായി അറ്റസ്കാഡെറോ സ്ഥാപിച്ചു. അദ്ദേഹം മുമ്പ് മിസോറിയിലെ യൂണിവേഴ്സിറ്റി സിറ്റിയിൽ അത്തരമൊരു സമൂഹത്തെ സൃഷ്ടിച്ചിരുന്നു.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 26.1 ചതുരശ്ര മൈൽ (68 കിമീ2 ആണ്). ഇതിൽ 25.6 ചതുരശ്ര മൈൽ (66 കിമീ 2) കരഭൂമിയും ബാക്കി 0.5 ചതുരശ്ര മൈൽ (1.3 കിമീ 2) അഥവാ 1.87 ശതമാനം ഭാഗം വെള്ളവുമാണ്. സാൻ ലൂയിസ് ഒബിസ്പോ കൌണ്ടിയിലെ ഏറ്റവും വലിയ നഗരവുമാണ് അറ്റസ്കാഡെറോ.

കോപ്പൻ കാലാവസ്ഥാ വിഭാഗീകരണ രീതിയനുസരിച്ച് ചൂടുള്ള അർദ്ധ-വരൾച്ച കാലാവസ്ഥയാണിവിടെ അനുഭവപ്പെടാറുള്ളത്. (Köppen Climate classification BSh).


</doc>
<doc id="375725" url="https://ml.wikipedia.org/wiki?curid=375725" title="അറ്റ്‌വാട്ടർ">
അറ്റ്‌വാട്ടർ

അറ്റ്വാട്ടർ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ മെർസ്ഡ് കൗണ്ടിയിൽ, സ്റ്റേറ്റ് റൂട്ട് 99 ൽ സ്ഥിതിചെയ്യുന്ന ഒരു നഗരമാണ്. മെർസ്ഡിന് 8 മൈൽ (13 കിലോമീറ്റർ) വടക്ക്, വടക്കുപടിഞ്ഞാറായി,  സമുദ്രനിരപ്പിൽനിന്ന് 151 അടി (46 മീറ്റർ) ഉയരത്തിലാണ് അറ്റ്വാട്ടർ സ്ഥിതിചെയ്യുന്നത്. 2010 ലെ ഐക്യനാടുകളുടെ സെൻസസ് പ്രകാരം ഈ നഗരത്തലെ ആകെ ജനസംഖ്യ 28,168 ആയിരുന്നു.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 6.1 ചതുരശ്ര മൈൽ (16 കി.മീ) ആണ്. ഇതിൽ 99.86 ശതമാനം പ്രദേശം കര ഭൂമിയും ബാക്കിയുള്ള 0.14 ശതമാനം ഭാഗം വെള്ളവുമാണ്. കാസിൽ എയർ മ്യൂസിയം നഗരത്തിൽ ഉൾപ്പെടുന്നു, എന്നാൽ കാസിൽ എയർ ഫോഴ്സ് ബെയിസ് നഗരത്തിൽ ഉൾപ്പെടുന്നില്ല.

1870 കളിൽ റെയിൽവേ സൌകര്യം അറ്റ്വാട്ടറിൽ എത്തിയതോടെ, പട്ടണം വളർന്നു തുടങ്ങി.  1880 ൽ ആദ്യ പോസ്റ്റ് ഓഫീസ് ഇവിടെ തുറന്നു.  1922 ൽ നഗരം ഏകീകരിക്കപ്പെട്ടു. 

റെയിൽവേ അതിന്റെ സ്റ്റേഷൻ നിർമ്മാണത്തിനായി ഉപയോഗിച്ച് സ്ഥലം മാർഷൽ ഡി. അറ്റ്വാട്ടർ എന്ന ഒരു ഗോതമ്പ് കൃഷിക്കാരൻറേതായിരുന്നതിനാൽ ഈ പേരാണ് നഗരത്തിന്റെ നാമത്തിന് ആധാരമാക്കിയത്.


</doc>
<doc id="375728" url="https://ml.wikipedia.org/wiki?curid=375728" title="ഹുവാസ്കറാൻ ദേശീയോദ്യാനം">
ഹുവാസ്കറാൻ ദേശീയോദ്യാനം

ഹുവാസ്കറാൻ ദേശീയോദ്യാനം (സ്പാനിഷ്: "Parque Nacional Huascarán")  പെറുവിലെ ഒരു ദേശായോദ്യാനമാണ്. അൻകാഷ് മേഖലയിൽ സ്ഥിതി ചെയ്യുന്നതും മദ്ധ്യ ആൻഡീസിന്റെ ഭാഗവുമായ, കോർഡില്ലെറ ബ്ലാങ്ക എന്ന പേരിലറിയപ്പെടുന്ന ലോകത്തിലെ ഏറ്റവും ഉയർന്ന ഉഷ്ണമേഖലാ മലനിരകളുടെ ഭൂരിപക്ഷം ഭാഗങ്ങളും ഈ ദേശീയോദ്യാനത്തിലുൾക്കൊള്ളുന്നു. 

ദേശീയോദ്യാനം, 340,000 ഹെക്ടർ (ഏകദേശം 3.400 കിമീ 2) വിസ്തൃതിയുള്ളതാണ്. പെറുവിയൻ നെറ്റ്വർക്ക് ഓഫ് പ്രൊട്ടക്റ്റഡ് നാച്വറൽ ഏരിയാസാണ് SERNANP (Servicio Nacional de Áreas Naturales Protegidas) ദേശീയോദ്യാനത്തിന്റെ ഭരണം കൈകാര്യം ചെയ്യുന്നത്.  

1985 ൽ യുനെസ്കോയുടെ ഒരു ലോക പൈതൃക സ്ഥലമായിട്ടാണ് ഇത് നാമനിർദ്ദേശം ചെയ്യപ്പെട്ടു. അറിയപ്പെടുന്ന ഒരു പർവ്വതാരോഹണകേന്ദ്രവും അതുല്യ ജൈവവൈവിധ്യം നിറഞ്ഞ കാടുകളുമുള്ള ഇവിടെ ക്യൂൻ ഓഫ് ആൻറീസ് (Puya raimondii) എന്ന അപൂർവ്വ സസ്യവും Polylepis, Buddleja തുടങ്ങിയ വൃക്ഷജാതികളും കണ്ണടക്കരടികൾ (Tremarctos ornatus), കോണ്ടോറുകൾ (ഒരു തരം കഴുകൻ), വികുന (ഒട്ടകവർഗ്ഗത്തിൽപ്പെട്ട ജന്തു), ടറുക്ക (ഒരു തരം മാൻ) എന്നിങ്ങനെയുള്ള ജന്തുക്കളേയും കണ്ടുവരുന്നു. 


</doc>
<doc id="375729" url="https://ml.wikipedia.org/wiki?curid=375729" title="ദി ലളിത് ചണ്ഡീഗഢ്">
ദി ലളിത് ചണ്ഡീഗഢ്

ലളിത് സുരി ഹോസ്പിറ്റാലിറ്റി ഗ്രൂപ്പിന്റെ ഭാഗമായ ഭാരത് ഹോട്ടൽസ്‌ ലിമിറ്റഡിന്റെ ഫ്ലാഗ്ഷിപ്പ് ബ്രാൻഡ്‌ ആണ് ദി ലളിത് ഹോട്ടൽസ്‌. ഭാരത് ഹോട്ടൽസ്‌ ലിമിറ്റഡാണ് ഇന്ത്യയിലെ ഏറ്റവും വലിയ സ്വകാര്യ ഹോട്ടൽ കമ്പനി.

സ്ഥാപക ചെയർമാനായ ലളിത് സുരിയുടെ നേതൃത്വത്തിൽ 1988-ലാണ് ന്യൂഡൽഹി ആസ്ഥാനമായ കമ്പനി ആരംഭിച്ചത്. 2006-ൽ അദ്ദേഹം മരിക്കുന്നത് വരെ കമ്പനിയുടെ നേതൃത്വവും വളർച്ചയും അദ്ദേഹത്തിന്റെ മേൽനോട്ടത്തിലായിരുന്നു. ചെയർപെർസണും മാനേജിംഗ് ഡയറക്ടറുമായ ജ്യോത്സ്ന സുരിയുടെ നേതൃത്വത്തിൽ കമ്പനി മുന്നോട്ട് പോകുന്നു. 

ചണ്ഡീഗഢ് ഇന്ത്യയിലെ രണ്ടു സംസ്ഥാനങ്ങളുടെ – പഞ്ചാബിന്റെയും ഹരിയാനയുടെയും - തലസ്ഥാനമാണ്. എന്നാൽ ഭരണപരമായി രണ്ടു സംസ്ഥാനങ്ങളുടെയും കീഴിലല്ലാത്ത ഒരു കേന്ദ്രഭരണ പ്രദേശമാണിത്‌. പഞ്ചാബിന്റെ ഗവർണറാണ് ചണ്ഡീഗഡിന്റെ അഡ്മിനിസ്ട്രേറ്റർ. 1966-ൽ പഞ്ചാബിനെ വിഭജിച്ച് ഹരിയാന സംസ്ഥാനം രൂപീകരിച്ചപ്പോൾ ചണ്ഡീഗഡിനെ രണ്ടു സംസ്ഥാനങ്ങളുടേയും പൊതു തലസ്ഥാനമാക്കി. ഒപ്പം ചണ്ഡീഗഡിനെ കേന്ദ്രഭരണ പ്രദേശമാക്കുകയും ചെയ്തു. ചണ്ഡീഗഢ് പഞ്ചാബിന് മാത്രമായി നൽകണമെന്നും ഹരിയാനക്ക് സ്വന്തമായി ഒരു തലസ്ഥാനം നിർമ്മിക്കണമെന്നും ഉള്ള കരാർ ഇരു സംസ്ഥാനങ്ങളും തമ്മിൽ നിലവിലുണ്ട്. സ്വതന്ത്ര ഇന്ത്യയിലെ ആദ്യത്തെ ആസൂത്രിത നഗരമാണ് ചണ്ഡീഗഢ്. 

ചണ്ഡീഗഡുമായി അതിർത്തി പങ്കുവയ്ക്കുന്ന രണ്ടു നഗരങ്ങളാണ് പഞ്ച്കുളയും മൊഹാലിയും. ഇവ മൂന്നിനേയും ചേർത്ത് ചണ്ഡീഗഢ് മുന്നഗരങ്ങൾ (ചണ്ഡീഗഢ് ട്രൈസിറ്റി) എന്നറിയപ്പെടുന്നു. 

തെക്കുകിഴക്കൻ പഞ്ചാബിൽ ചണ്ഡീഗഢ് നഗരത്തിനോട് ചേർന്നുകിടക്കുന്ന ഒരു പ്രധാന പട്ടണമാണ് മൊഹാലി. ചണ്ഡീഗഡിനോടൊപ്പം മൊഹാലിയും പഞ്ച്കുളയും കൂട്ടി ചണ്ഡീഗഢ് മുന്നു നഗരങ്ങൾ എന്നാണറിയപ്പെടുന്നത്. സിഖ് ഗുരു ഗുരു ഗോബിന്ദ് സിങിന്റെ മൂത്ത മകൻ അജിത് സിങിന്റെ പേരിൽ ഷാഹിബ്സാദ അജിത് സിങ് നഗർ എന്നും മൊഹാലി അറിയപ്പെടുന്നു. ഷാഹിബ്സാദ അജിത് സിങ് നഗർ ജില്ലയുടെ ആസ്ഥാനവും മൊഹാലിയാണ്. പഞ്ചാബ് - ഹരിയാന അതിർത്തിയിൽ സ്ഥിതിചെയ്യുന്ന മൊഹാലി ഇന്ന് അതിവേഗം വളരുന്ന ഒരു വ്യാവസായിക നഗരമാണ്. പഞ്ചാബ് ക്രിക്കറ്റ് അസോസിയേഷന്റെ രാജ്യാന്തര സ്റ്റേഡിയം മൊഹാലിയിലാണ് സ്ഥിതി ചെയ്യുന്നത്.

2011-ലെ സെൻസസ് അനുസരിച്ച് മൊഹാലിയിലെ ജനസംഖ്യ 1,76,158 ആണ്. സാക്ഷരത 93.04 ശതമാനം. സിഖ്, ഹിന്ദു മതത്തിൽപ്പെട്ടവരാണ് ഇവിടെ കൂടുതലായുള്ളത്. പഞ്ചാബിയും ഹിന്ദിയുമാണ് പ്രധാന സംസാര ഭാഷകൾ.

ഹരിയാനയിലെ പഞ്ച്‌കുള ജില്ലയിൽ പെടുന്ന ഒരു നഗരമാണ് പഞ്ച്‌കുള. ചണ്ഡീഗഢിനും മൊഹാലിക്കും ഒപ്പം തുടർച്ചയായ ഒരു നഗരപ്രദേശമാണ് പഞ്ച്‌കുള നഗരവും. ചണ്ഡീഗഢിൽ നിന്നും ഏതാണ്ട് നാലു കിലോമീറ്റർ തെക്കുമാറി സ്ഥിതിചെയ്യുന്ന പഞ്ച്‌കുളയും, മൊഹാലിയും ചണ്ഡീഗഢും ഉൾപ്പെടുന്ന പ്രദേശങ്ങൾ ഒരുമിച്ച് ട്രൈസിറ്റി എന്ന് അറിയപ്പെടുന്നു. ഇവിടത്തെ മൊത്തം ജനസംഖ്യ ഏതാണ്ട് 20 ലക്ഷത്തോളം വരും.

ഇന്ത്യയുടെ വടക്കുപടിഞ്ഞാറുള്ള ഒരു സംസ്ഥാനമാണ് പഞ്ചാബ്. ഇതേ പേരിൽ അയൽ രാജ്യമായ പാകിസ്താനിലും ഒരു പ്രവിശ്യയുണ്ട്. ജമ്മു - കാശ്മീർ, ഹിമാചൽ പ്രദേശ്, രാജസ്ഥാൻ, ഹരിയാന എന്നിവയാണ് അയൽ സംസ്ഥാനങ്ങൾ. പാകിസ്താനുമായി രാജ്യാന്തര അതിർത്തിയുമുണ്ട്. കേന്ദ്ര ഭരണ പ്രദേശമായ ചണ്ഡീഗഡ് ആണ്‌ പഞ്ചാബിന്റെ തലസ്ഥാനം. അയൽ സംസ്ഥാനമായ ഹരിയാനയുടെ തലസ്ഥാനവും ഇതുതന്നെ. പഞ്ചാബിയാണ്‌ പ്രധാന ഭാഷ.

ഇതര ഇന്ത്യൻ സംസ്ഥാനങ്ങളെ അപേക്ഷിച്ച് പഞ്ചാബ് വ്യാവസായികമായും കാർഷികപരമായും ഏറെ പുരോഗതി കൈവരിച്ചിട്ടുണ്ട്. ഇന്ത്യയുടെ ധാന്യക്കലവറയായാണ് പഞ്ചാബ് അറിയപ്പെടുന്നത്. വനവിസ്തൃതി ഏറ്റവും കുറഞ്ഞ സംസ്ഥാനങ്ങളിലൊന്നാണ് പഞ്ചാബ്.

കൃഷിക്ക് ഏറ്റവും പ്രാമുഖ്യം നൽകുന്ന സംസ്ഥാനമാണ് പഞ്ചാബ്. സംസ്ഥാനത്തിന്റെ 80 ശതമാനത്തിൽ അധികം പ്രദേശവും കൃഷി ഭൂമിയാണ്. ഗോതമ്പ്, നെല്ല, ചോളം, നിലക്കടല, പയറുവർഗ്ഗങ്ങൾ, എന്നിവയാണ് ഇവിടത്തെ പ്രധാന കൃഷി വിളകൾ. 

ഇന്ത്യയുടെ വടക്കുഭാഗത്തുള്ള സംസ്ഥാനമാണ് ഹരിയാന. പഞ്ചാബ്‌, ഹിമാചൽ പ്രദേശ്‌, രാജസ്ഥാൻ, ഉത്തരാഞ്ചൽ, ഉത്തർ പ്രദേശ്‌, ദില്ലി എന്നിവയാണ്‌ അയൽ സംസ്ഥാനങ്ങൾ. ഹിന്ദു പുരാണങ്ങളുമായി ഏറെ ബന്ധപ്പെട്ടു കിടക്കുന്ന പ്രദേശമാണിത്‌. ഹിന്ദുമതത്തിലെ വേദ സംസ്കാരത്തിന്റെ ഉറവിടം ഇവിടെ നിന്നാണെന്നു കരുതപ്പെടുന്നു. കേന്ദ്രഭരണ പ്രദേശമായ ചണ്ഡീഗഡ് ആണ്‌ ഹരിയാണയുടെ തലസ്ഥാനം. അയൽ സംസ്ഥാനമായ പഞ്ചാബിന്റെയും തലസ്ഥാനം ഇതുതന്നെ.


</doc>
<doc id="375736" url="https://ml.wikipedia.org/wiki?curid=375736" title="കാൽപ്പെട്ടി">
കാൽപ്പെട്ടി

കേരളീയ ഗൃഹങ്ങളിൽ വസ്ത്രം, പണം, ആഭരണം മുതലായവ സൂക്ഷിക്കാൻ ഉപയോഗിച്ചിരുന്ന മരം കൊണ്ടു നിർമ്മിച്ച ചതുരപ്പെട്ടിയാണ് ഇത്.പ്രത്യേക കള്ളികൾ വിവിധ ആവശ്യങ്ങൾക്കായി ഇതിന്റെ ഉള്ളിൽ നിർമ്മിക്കാറുണ്ട്.

ആമപ്പെട്ടി എന്ന പേരിലും പ്രത്യേക കള്ളികൾ ഉള്ളിൽ നിർമ്മിച്ച് ആവശ്യങ്ങൾക്ക് ഉപയോഗിച്ചിരുന്നു.


</doc>
<doc id="375738" url="https://ml.wikipedia.org/wiki?curid=375738" title="വികുന">
വികുന

വികുന അഥവാ വകുഗ്ന ( () ആൻഡീസ് പർവ്വതനിരകളിലെ ഉയർന്ന ആൽപൈൻ പ്രദേശങ്ങളിൽ കാണപ്പെടുന്നതും ഒട്ടകവർഗ്ഗത്തിൽപ്പെട്ടതുമായ രണ്ടു വന്യ ദക്ഷിണ അമേരിക്കൻ സസ്തനികളിലൊന്നാണ്. രണ്ടാമത്തേത് ഗുവാനാകോയാണ്. ല്ലാമ എന്ന മൃഗവുമായി അടുത്ത ബന്ധമുള്ള ഇവ രോമത്തിനും തുകലിനും വേണ്ടി ഇണക്കിവളർത്തപ്പെടുന്ന ആൽപക്കകളുടെ വന്യരായ പൂർവ്വികരാണെന്നു കരുതപ്പെടുന്നു.

വിക്യുനകളിൽനിന്ന് വളരെ ചെറിയ അളവിൽ വളരെ മികച്ച കമ്പിളിയുണ്ടാക്കുവാൻ സാധിക്കുന്നു, കാരണം ഈ മൃഗങ്ങൾക്ക് ഓരോ മൂന്നു വർഷവും കൂടുമ്പോൾ മാത്രമേ പുതിയ രോമം മുളപ്പിക്കാൻ സാധിക്കുകയുള്ളു. അതുപോലെ കാട്ടുമൃഗങ്ങളെ പിടികൂടിയാണ് രോമം ശേഖരിക്കാറുള്ളത്. ഇഴകൂട്ടി ഒരുമിച്ചു ചേർത്തു വസ്ത്രം തയ്യാറാക്കുമ്പോൾ വികുനയുടെ രോമം വളരെ മൃദുവും ഊഷ്മളവുമാണ്. ഇൻക വർഗ്ഗക്കാർ വികുനയുടെ രോമങ്ങൾക്കു വിലമതിക്കുകയും രാജരക്തമുള്ളവരല്ലാത്തവർ ഇതുകൊണ്ടുള്ള വസ്ത്രങ്ങൾ ധരിക്കുന്നത് നിയമം മൂലം വിലക്കുകയും ചെയ്തിരുന്നു. ഇന്ന് വികുന പെറുവിന്റെ ദേശീയമൃഗമായും പെറുവിന്റെ പ്രതീകാത്മക ദേശീയചിഹ്നത്തിൽ ഇതിന്റെ ചിത്രം ഉപയോഗിക്കുകയും ചെയ്യുന്നു.


</doc>
<doc id="375739" url="https://ml.wikipedia.org/wiki?curid=375739" title="പുഷ്പക് എക്സ്പ്രസ്സ്‌">
പുഷ്പക് എക്സ്പ്രസ്സ്

ലക്നൌ ജങ്ഷനും മുംബൈ സിഎസ്ടിക്കും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള സൂപ്പർഫാസ്റ്റ് എക്സ്പ്രസ്സ്‌ ട്രെയിനാണ് പുഷ്പക് എക്സ്പ്രസ്സ്‌ (12533/12534). ട്രെയിൻ നമ്പർ 12533 പുഷ്പക് എക്സ്പ്രസ്സ്‌ ലക്നൌ ജങ്ഷൻ മുതൽ മുംബൈ സിഎസ്ടി വരെ സർവീസ് നടത്തുന്നു. ട്രെയിൻ നമ്പർ 12534 പുഷ്പക് എക്സ്പ്രസ്സ്‌ മുംബൈ സിഎസ്ടി മുതൽ ലക്നൌ ജങ്ഷൻ വരെ സർവീസ് നടത്തുന്നു.

പുരാണത്തിൽ രാവണന്റെ പറക്കുന്ന വാഹനമായ പുഷ്പകവിമാനത്തിന്റെ പേരാണ് ഈ ട്രെയിനിനു നൽകിയിരിക്കുന്നത്. 

ട്രെയിൻ നമ്പർ 12533 പുഷ്പക് എക്സ്പ്രസ്സ്‌ ദിവസേന ഇന്ത്യൻ സമയം 19:45-നു ലക്നൌ ജങ്ഷനിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 20:05-നു മുംബൈ സിഎസ്ടിയിൽ എത്തിച്ചേരുന്നു. 

ട്രെയിൻ നമ്പർ 12533 പുഷ്പക് എക്സ്പ്രസ്സിനു ലക്നൌ ജങ്ഷൻ കഴിഞ്ഞാൽ ഉന്നാഓ ജങ്ഷൻ (2 മിനിറ്റ്), കാൻപൂർ സെൻട്രൽ (12 മിനിറ്റ്), ഒറായ് (2 മിനിറ്റ്), ഝാൻസി ജങ്ഷൻ (12 മിനിറ്റ്), ലളിത്പൂർ (2 മിനിറ്റ്), ഭോപാൽ ജങ്ഷൻ (10 മിനിറ്റ്), ഹബീബ്ഗഞ്ച് (2 മിനിറ്റ്), ഇറ്റാർസി ജങ്ഷൻ (5 മിനിറ്റ്), ഖണ്ഡ്വ (5 മിനിറ്റ്), ഭുസാവൽ ജങ്ഷൻ (15 മിനിറ്റ്), മന്മാദ് ജങ്ഷൻ (2 മിനിറ്റ്), നാസിക്ക് റോഡ്‌ (2 മിനിറ്റ്), കല്ല്യാൺ ജങ്ഷൻ (5 മിനിറ്റ്), ദാദർ (2 മിനിറ്റ്), മുംബൈ സിഎസ്ടി എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 12534 പുഷ്പക് എക്സ്പ്രസ്സ്‌ ദിവസേന ഇന്ത്യൻ സമയം 08:20-നു മുംബൈ സിഎസ്ടിയിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 08:40-നു ലക്നൌ ജങ്ഷനിൽ എത്തിച്ചേരുന്നു. 

ട്രെയിൻ നമ്പർ 12534 പുഷ്പക് എക്സ്പ്രസ്സിനു മുംബൈ സിഎസ്ടി കഴിഞ്ഞാൽ കല്ല്യാൺ ജങ്ഷൻ (3 മിനിറ്റ്), നാസിക്ക് റോഡ്‌ (2 മിനിറ്റ്), മന്മാദ് ജങ്ഷൻ (2 മിനിറ്റ്), ഭുസാവൽ ജങ്ഷൻ (15 മിനിറ്റ്), ഖണ്ഡ്വ (5 മിനിറ്റ്), ഇറ്റാർസി ജങ്ഷൻ (5 മിനിറ്റ്), ഹബീബ്ഗഞ്ച് (2 മിനിറ്റ്), ഭോപാൽ ജങ്ഷൻ (5 മിനിറ്റ്), ലളിത്പൂർ (2 മിനിറ്റ്), ഝാൻസി ജങ്ഷൻ (12 മിനിറ്റ്), ഒറായ് (2 മിനിറ്റ്), കാൻപൂർ സെൻട്രൽ (15 മിനിറ്റ്), ഉന്നാഓ ജങ്ഷൻ (2 മിനിറ്റ്), ലക്നൌ ജങ്ഷൻ എന്നീ സ്റ്റോപ്പുകളാണ് ഉള്ളത്. 


</doc>
<doc id="375741" url="https://ml.wikipedia.org/wiki?curid=375741" title="ബറാടങ് ദ്വീപ്">
ബറാടങ് ദ്വീപ്

ആന്തമാൻ ദ്വീപുസമൂഹത്തിലെ ഒരു ദ്വീപാണ് ബറാടങ് ദ്വീപ് (Baratang Island). ഇന്ത്യയുടെ കേന്ദ്രഭരണപ്രദേശമായ ആൻഡമാൻ നിക്കോബാർ ദ്വീപുകളുടെ ഉത്തര-മദ്ധ്യ ആൻഡമാൻ ഭരണജില്ലയുടെ ഭാഗങ്ങളിലുൾപ്പെടുന്നതാണ് ബറാടങ് ദ്വീപ്.
പോർട്ട് ബ്ലെയറിൽ 150 കിലോമീറ്റർ 150 കി.മീ (492,126 അടി) വടക്കുമാറിയാണ് ഈ ദ്വീപ് സ്ഥിതിചെയ്യുന്നത്. 

1985 ൽ ഒരു വിളക്കുമാടം നിർമ്മാണം പൂർത്തിയാക്കിയിട്ടുണ്ട്. 

ഭരണപരമായി ബറാടങ് ദ്വീപ് റംഗത്ത് താലൂക്കിന്റെ ഭാഗമാണ്



</doc>
<doc id="375743" url="https://ml.wikipedia.org/wiki?curid=375743" title="ഗ്വാനാകോ">
ഗ്വാനാകോ

ഗ്വാനാകോ, തെക്കേ അമേരിക്കയിൻ സ്വദേശിയായ ഒട്ടകവർഗ്ഗത്തിൽപ്പെട്ട ഒര സസ്തനിയാണ്. നിൽക്കുന്ന അവസ്ഥയിൽ, 1.0 മുതൽ 1.2 മീറ്റർ വരെ (3 അടി 3 ഇഞ്ചു മുതൽ 3 അടി 11 ഇഞ്ചുവരെ) യാണ് ചുമലിൽനിന്നുള്ള ഉയരം.  ഓരോ മൃഗത്തിനും 90 മുതൽ 140 കിലോഗ്രാം വരെ തൂക്കമുള്ളതായിരിക്കും (200 മുതൽ 310 lb വരെ).

ഗ്വാനാകോ എന്ന പേര് ദക്ഷിണ അമേരിക്കൻ ക്വച്ചുവ തദ്ദേശീയ ഭാഷാപദമായ ഹ്വാനോകോയിൽനിന്നാണ്. ഗ്വാനാകോ കുഞ്ഞുങ്ങളെ ചുലെൻഗോസ് (chulengos) എന്ന് വിളിക്കുന്നു. 


</doc>
<doc id="375744" url="https://ml.wikipedia.org/wiki?curid=375744" title="അബൂ അയ്യൂബുൽ അൻസ്വാരി">
അബൂ അയ്യൂബുൽ അൻസ്വാരി

മുഹമ്മദ് നബിയുടെ അൻസ്വാർ സഹചാരികളിൽ പ്രശസ്തൻ പൂർണ്ണ നാമം ഖാലിദ് ബിൻ സൈദ്. മദീനയിലെ ഖസ്രജ് ഗോത്രത്തിൽ ജനനം. നബിയെ മദീനയിലേക്ക് ക്ഷണിക്കാൻ വന്നപ്പോൾ അവരുമായി നടത്തിയ അഖബ ഉടമ്പടിയിലും അബൂ അയ്യൂബുൽ അൻസ്വാരിയുമുണ്ടായിരുന്നു.മിസ് അബ് ബിൻ ഉമൈറിനെയും അബൂഅയൂബിൽ അൻസാരിയെയും ചേർത്ത് പിടിച്ച് മുഹാജിറുകളെയും അൻസ്വാറുകളെയും പരസ്പര സഹോദങ്ങളെന്ന് നബി പ്രഖാപിച്ചു.നബി മദീനയിൽ വന്ന സമയത്ത് ഒട്ടകം മുട്ട്കുത്തിയത് അബൂ അയ്യൂബിൽ അൻസാരിയുടെ ഭവനത്തിന് സമീപമായിരുന്നു.നബിയുടെ മദീനയിലെ ആദ്യ ആതിഥേയനും അദ്ദേഹമായിരുന്നു. മുആവിയയുടെ നേതൃത്വത്തിൽ നടന്ന കോൺസ്റ്റാൻഡിനോപ്പിൾ മുന്നേറ്റ ത്തിൽ പങ്കെടുക്കെ രോഗിയായി മരണപ്പെട്ടു. തന്റെ മൃതദേഹം ഇസ്താന്മ്പൂളിൽ അടക്കം ചെയ്യാൻ അദ്ദേഹം ആവശ്യപ്പെട്ടു. പിന്നീട് സുൽത്ത്വാൻ മുഹമ്മദ് രണ്ടാമന്റെ കാലത്താണ് പ്രസ്തുത ശവകുടീരം കണ്ടെടുക്കുകയും അതിന് മുകളിൽ നിർമ്മാണം നടത്തപ്പെടുകയുമുണ്ടായത്.

ദാവൂദുബ്നു അബീസ്വാലിഹി (റ) ൽ നിന്ന് നിവേദനം : ഒരു ദിവസം മർവാൻ നബി(സ)യുടെ ഖബ്റിന്റെ മേൽ മുഖം വച്ച ഒരാൾ കരയുന്നത് കണ്ടു.ആളെകാണാതെ പിരടിക്ക് വലിച്ചുകൊണ്ട് മർവാൻ ചോദിച്ചു: " താങ്കൾ ചെയ്യുന്നത് എന്താണെന്ന് താങ്കൾക്കറിയുമോ?". നോക്കുമ്പോൾ അത് അബു അയ്യൂബ് (റ) ആയിരുന്നു. അദ്ദേഹം പ്രതിവചിച്ചു: അതെ അല്ലാഹുവിന്റെ റസൂലിനെയാണ് ഞാൻ സമീപ്പിച്ചത്. കല്ലിനെയല്ല. നബി(സ) ഇപ്രകാരം പറയുന്നത് ഞാൻ കേട്ടിട്ടുണ്ട്. "അർഹർ കൈകാര്യം ചെയ്യുമ്പോൾ മതത്തിന്റെ പേരിൽ നിങ്ങൾ കരയരുത്. പക്ഷേ അനർഹർ കൈകാര്യം ചെയ്യുമ്പോൾ മതത്തിന്റെ പേരിൽ നിങ്ങൾ കരയുവീൻ".

മുആവിയയുടെ മകൻ യസീദിന്റെ നേതൃത്വത്തിൽ പൗരസ്ത്യ റോമാ സാമ്രാജ്യത്തിലെ കോൺസ്റ്റാൻറിനോപ്പിളിലേക്ക് ഒരു സൈന്യം പുറപ്പെട്ടു. പടിഞ്ഞാറൻ റോമിന്റെ ഭാഗമായ തുർക്കിയിലെ ഇസ്തംബൂളിനടുത്ത നദിക്കരയിലാണ് ആ സൈനികർ എത്തിച്ചേർന്നത്. പ്രായം ഏറെ ചെന്നെങ്കിലും അബൂഅയ്യൂബ്(റ)യും ആ സൈന്യത്തിൽ അണിചേർന്നു.
അദ്ദേഹത്തിന്റെ ആരോഗ്യം ക്ഷയിച്ചുകൊണ്ടിരുന്നു. ശരീരത്തിന് മനസ്സിനൊപ്പമെത്താനാവാത്ത സ്ഥിതിയായി. തിരുനബി(സ്വ)യിൽ നിന്ന് നേരിൽ പഠിച്ച വല്ലതും പരസ്യപ്പെടുത്താൻ ബാക്കിയുണ്ടെങ്കിൽ അതിനിപ്പോഴാണ് സമയമെന്ന് അദ്ദേഹം ഉറപ്പിച്ചു. താമസിയാതെ കൂട്ടുകാരെയും സഹയാത്രികരെയും വിളിപ്പിച്ചു.
ഒരു ഹദീസ് കൂടി പഠിപ്പിക്കുവാൻ ഞാൻ ബാക്കിവെച്ചിട്ടുണ്ട്. ‘ബഹുദൈവാരാധന ചെയ്യാത്തവരായി മരിച്ചവരാരോ അവർ സ്വർഗാവകാശികളാണ്’ ഇതാണ് ഹദീസ്.
അവസാനം അദ്ദേഹം വസ്വിയ്യത്ത് രേഖപ്പെടുത്തി.

‘എന്റെ ആത്മാവ് പിരിഞ്ഞാൽ നിങ്ങൾ യുദ്ധം ചെയ്തുകൊണ്ടിരിക്കുന്ന ശത്രുരാജ്യത്തിന്റെ മണ്ണിൽ എന്നെ മറമാടണം.’

‘ശത്രുവിന്റെ മണ്ണിലോ?’ അത്ഭുതത്തോടെ അവരന്വേഷിച്ചു.

‘അതേ, ശത്രുവിന്റെ നാട്ടിൽ.’

മുആവി സൈന്യം അത് നിറവേറ്റി കൊടുത്തു.അബൂ അയ്യൂബുൽ അൻസ്വാരിയടക്കമുള്ള ശിഷ്യരോട്‌ മുഹമ്മദ് നബി കാലങ്ങൾ കഴിഞ്ഞാൽ ഉത്തമനായ ഒരു നേതാവിന്റെ കീഴിലുള്ള മഹത്തായ ഒരു സൈന്യം കോൺസ്റ്റാന്റിനോപ്പിൾ കീഴടക്കുമെന്ന് പ്രവചനം നടത്തിയിരുന്നു. ഇസ്ലാം വ്യാപിക്കുന്നതിന് മുൻപേ മഴക്ക് ക്ഷാമം നേരിടുമ്പോൾ അക്കാലത്തെ ജനങ്ങൾ അവിടെ വന്നു പ്രാർത്ഥിക്കുമായിരുന്നു.


</doc>
<doc id="375745" url="https://ml.wikipedia.org/wiki?curid=375745" title="ടറുക്ക">
ടറുക്ക

ടറുക്ക (Hippocamelus antisensis) അഥവാ തെക്കേ ആൻറിയൻ മാൻ, തെക്കേ അമേരിക്കൻ സ്വദേശിയായ ഒരു മാൻ വർഗ്ഗമാണ്.

കനത്ത ശരീരമുള്ള ഇടത്തരം വലിപ്പത്തിലുള്ള മാനുകളാണ് ആണ് ടറുക്കകൾ. അവയുടെ വലിപ്പം തലമുതൽ പൃഷ്‌ഠഭാഗംവരെ 128 മുതൽ 146 സെൻറീമീറ്ററും (50 മുതൽ 57 വരെ ഇഞ്ച്) 11 മുതൽ 13 സെൻറീമീറ്റർ വരെ (4.3 മുതൽ 5.1 ഇഞ്ചുവരെ) നീളമുള്ള വാലും നിൽക്കുന്ന അവസ്ഥയിൽ 69 മുതൽ 80 സെൻറീമീറ്റർ (27 മുതൽ 31 ഇഞ്ച്) വരെ ചുമലുകൾ വരെ ഉയരവുമാണുള്ളത്. മുതിർന്ന മൃഗങ്ങൾക്ക് 69 കിലോഗ്രാമിനു 80 കിലോഗ്രാമിനും ഇടയ്ക്ക് തൂക്കമുണ്ട് (152, 176 റാത്തൽ). സാധാരണയായി കാണപ്പെടുന്നതുപോലെ ആൺ മൃഗങ്ങൾ പെൺ മൃഗങ്ങളേക്കാൾ വലിപ്പമുള്ളവയാണ്.


</doc>
<doc id="375748" url="https://ml.wikipedia.org/wiki?curid=375748" title="ഔബൺ">
ഔബൺ

ഔബൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ പ്ലെയ്സർ കൗണ്ടിയുടെ ആസ്ഥാനമാണ്. 2010 ലെ ഐക്യനാടുകളുടെ സെൻസസ് പ്രകാരം പട്ടണത്തിലെ ജനസംഖ്യ 13,330 പേർ ആയിരുന്നു. ഔബൺ പട്ടണം കാലിഫോർണിയ ഗോൾഡ് റഷ് ചരിത്രത്തെഅനുസ്മരിപ്പിക്കുന്നതോടൊപ്പം കാലിഫോർണിയയിലെ ഹിസ്റ്റോറിക്കൽ ലാൻറ്മാർക്കായും ഈ പട്ടണം രേഖപ്പെടുത്തപ്പെട്ടിരിക്കുന്നു. ഔബൺ ഗ്രേറ്റർ സാക്രമെൻറോയുടെ ഭാഗമാണ്. ഔബൺ സ്റ്റേറ്റ് റിക്രിയേഷൻ ഏരിയയുടെ ആസ്ഥാനവും ഇവിടെയാണ്. 

ലോകത്തിലെ മറ്റേതൊരു സ്ഥലത്തേക്കാളും റേസിംഗ് പോലെ ഏറെ സമയമെടുക്കുന്നതും കായികശേഷിവേണ്ടതുമായ കൂടുതൽ സ്പോർട്സ് മത്സരപരിപാടികൾ ഈ പാർക്ക് കേന്ദ്രീകരിച്ചാണ് നടക്കുന്നതെന്നതിനാൽ എൻഡുറൻസ് കാപ്പിറ്റൽ ഓഫ് ദി വേൾഡ് എന്ന സ്ഥാനം കൽപ്പിച്ചുകൊടുത്തിരിക്കുന്നു. വെസ്റ്റേൺ സ്റ്റേറ്റ്സ് എൻഡുറൻസ് റൺ, ദ വെസ്റ്റേൺ സ്റ്റേറ്റ്സ് ട്രെയിൽ റൈഡ് (ടെവിസ് കപ്പ് ഇക്വെസ്ട്രിയൻ റൈഡ് എന്നും അറിയപ്പെടുന്നു), അമേരിക്കൻ റിവർ 50 മൈല് എൻഡുറൻസ് റൺ, അമേരിക്കൻ റിവർ 50 മൈൽ ഇക്വസ്ട്രിയൻ റൈഡ്, വേ ടൂ കൂൾ 50 കിലോമീറ്റർ എൻഡുറൻസ് റൺ, ഔബൺ ഇൻറർനാഷണൽ ഹാഫ് അയൺമാൻ ട്രയാത്ലൺ, ഔബൺ സെഞ്ചുറി 100 മൈൽ ബൈക്ക് റൈഡ്, കൂളസ്റ്റ് 24 ഹവർ മൌണ്ടൻ ബൈക്ക് റെയിസ്, റിയോ ഡെൽ ലാഗോ 100 മൈൽ എൻഡ്യുറൻസ് റൺ, സിയേറ നെവാദ 50 മൈൽ എൻഡ്യുറൻസ് റൺ, കൂളസ്റ്റ് റൺ : റൈഡ് & ടൈ എന്നിവ അവയിൽ ഏതാനും ചിലതാണ്.

പുരാവസ്തു ശാസ്ത്ര പഠനങ്ങൾ വ്യക്തമാക്കുന്നത് ഔബോൺ പ്രദേശത്ത് ചരിത്രാതീത കാലം മുതൽക്കുതന്നെ മാർട്ടിസ് ജനങ്ങൾ ജീവിച്ചിരുന്നതായാണ്.  (വടക്കൻ കാലിഫോർണിയയിലെ സിയറ നെവാഡയുടെ കിഴക്കും പടിഞ്ഞാറും ഭാഗങ്ങളിൽ ജീവിച്ചിരുന്ന ഒരു തദ്ദേശീയ അമേരിക്കൻ ഇന്ത്യൻ ജനതവിഭാഗമാണ് മാർട്ടിസ്) മൈഡു വർഗ്ഗക്കാരുടെ ഒരു ശാഖയായ തദ്ദേശീയ നിസെനാൻ വർഗ്ഗക്കാരാണ് ഔബൺ മേഖലയിൽ ഒരു സ്ഥിരമായ വാസസ്ഥലം നിർമ്മിക്കുന്നത്. 1848 ലെ ഒരു വസന്തകാലത്ത് ഒരു കൂട്ടം സ്വർണ്ണ ഖനനക്കാർ ഈ മേഖലയിലെത്തുകയും പിന്നീട് ഔബൺ റാവൈൻ എന്നറിയപ്പെട്ട പ്രദേശത്ത് ക്യാമ്പ് ചെയ്യുകയും ചെയ്തിരുന്നു. കാലിഫോർണിയയിലെ കൊലോമയിലെ സ്വർണ്ണപ്പാടങ്ങളിലേക്കുള്ള യാത്രയിലാണ് ഈ സംഘം ഇവിടെ എത്തിച്ചേർന്നിർത്. അതിൽ ഫ്രാങ്കോയിസ് ജെൻഡ്രോൺ, ഫിലിബെർട്ട് കോർട്ടൗ, ക്ലോഡെ ചന എന്നിവരും ഉൾപ്പെട്ടിരുന്നു. 1848 മെയ് 16 ന് ചന എന്ന യുവാവാണ് ഇവിടെ സ്വർണം കണ്ടെത്തിയത്. ഇവിടുത്തെ മണ്ണിൽ സ്വർണനിക്ഷേപം കണ്ടെത്തിയതിനു ശേഷം, കൂടുതൽ സ്വർണ്ണത്തിനായുള്ള തെരച്ചിലിനായും ഖനനവും നടത്തുന്നതിനായി മൂവർസംഘം ഇവിട തുടരുവാൻ തീരുമാനിച്ചു.

ഔബൺ മേഖലയിലെ എക്കൽ നിക്ഷേപത്തിലെ പ്ലേസർ ഖനനം വളരെ മികച്ചതായിരുന്നു. ഖനന ക്യാമ്പ് ആദ്യം നോർത്ത് ഫോർക്ക് ഡ്രൈ ഡിഗ്ഗിംഗ്സ് എന്ന് അറിയപ്പെട്ടിരുന്നു. ജോൺ എസ്. വുഡ് എന്നയാൾ ഇവിടെ തമ്പടിച്ച് ഒരു ക്യാബിൻ നിർമ്മിക്കുകയും മലയിടുക്കിനു സമീപം ഖനനം ആരംഭിക്കുകയും ചെയ്തതോടെ ഈ പേര് വുഡ്സ് ഡ്രൈ ഡിഗ്ഗിംഗ്സ് എന്നായിമാറി. ഈ മേഖല താമസിയതെ ഒരു മൈനിംഗ് ക്യാമ്പായി വികസിപ്പിക്കുകയും 1849 ഓഗസ്റ്റിൽ ഈ പ്രദേശത്തിന് ഔദ്യോഗികമായി ഔബൺ എന്ന് പേരിടുകയും ചെയ്തു.

1850 ആയപ്പോഴേക്കും പട്ടണത്തിലെ ജനസംഖ്യ 1,500-ലേറെയായി വളർന്നു. 1851-ൽ പ്ലെയ്സർ കൗണ്ടിയുടെ ആസ്ഥാനമായി ഔബൺ തിരഞ്ഞെടുക്കപ്പെടുകയും ചെയ്തു. സ്വർണ്ണഖനന പ്രവർത്തനങ്ങൾ ഔബൻ മലയിടുക്കിൽനിന്ന് ഇന്നത്തെ ഔബണ് എന്നറിയപ്പെടുന്ന സ്ഥലത്തേയ്ക്കു വ്യാപിച്ചു. 1865 കിഴക്ക് സക്രാമെന്റോയിൽ നിന്ന് ഉട്ടായിലെ ഒഗ്ഡെനിലൂടെ നിർമ്മിക്കപ്പെട്ടതും ആദ്യ ട്രാൻസ് കോണ്ടിനന്റൽ റെയിൽറോഡിന്റെ പടിഞ്ഞാറൻ ശാഖയുമായ സെൻട്രൽ പസഫിക് റെയിൽറോഡ് ഔബോണിലെത്തി.

പത്തൊൻപതാം നൂറ്റാണ്ടിന്റെ മധ്യത്തിലുണ്ടായിരുന്ന വീടുകളും റീട്ടെയിൽ കെട്ടിടങ്ങളും പുനസ്ഥാപിച്ചു സംരക്ഷിക്കപ്പെട്ടിരിക്കുന്നു. സ്വർണ്ണവേട്ടക്കാലത്തെ ഏറ്റവും പഴയ ഫയർ സ്റ്റേഷനും പോസ്റ്റ് ഓഫീസുമെല്ലാം അതുപോല നിലനിൽക്കുന്നു. സാധാരണ രീതിയിലുള്ള സ്വർണ്ണ ഖനന ഉപകരണങ്ങൾ, അതുപോലതന്നെ അമേരിക്കൻ ഇന്ത്യൻ, ചൈനീസ് കരകൌശല വസ്തുക്കൾ എന്നിവയും സന്ദർശകർക്ക് പ്ലെയ്സർ കൗണ്ടി മ്യൂസിയത്തിൽ കാണുവാൻ സാധിക്കും. പ്രമുഖ സയൻസ് ഫിക്ഷൻ, ഫാന്റസി കവിയും എഴുത്തുകാരനുമായിരുന്ന ക്ലാർക്ക് ആഷ്ടൺ സ്മിത്തിന്റെ വീടും ജന്മസ്ഥലവുമായിരുന്നു ഔബണിലായിരുന്നു. അദ്ദേഹത്തിന്റെ ഒരു സ്മാരകം പഴയ പട്ടണത്തിനു സമീപം സ്ഥിതിചെയ്യുന്നു.


</doc>
<doc id="375757" url="https://ml.wikipedia.org/wiki?curid=375757" title="മരണാനന്തരജീവിതം">
മരണാനന്തരജീവിതം

മരണാനന്തരജീവിതം എന്നാൽ ശരീരത്തിന്റെ മരണശേഷം ഒരു വ്യക്തിയുടെ സ്വത്വമോ ബോധമോ മറ്റൊരു ലോകത്തോ, ലോകങ്ങളിലോ നിലനിൽക്കുമെന്ന വിശ്വാസമാണ്. മരണാനന്തരജീവിതത്തെപ്പറ്റി അനേകതരത്തിലുള്ള സങ്ക്ൽപ്പങ്ങൾ വിവിധ മതവിഭാഗങ്ങൾക്കിടയിലും സംസ്കാരങ്ങളിലും ജനവിഭാഗങ്ങൾക്കിടയിലും പലകാലത്ത് നിലനിന്നിരുന്നു. ഒരു വ്യക്തിയുടെ പ്രധാന ഭാഗമോ ബോധമോ മരണശേഷം നിലനിൽക്കുമത്രെ. ഇത് ആ വ്യക്തിയുടെ ചെറുഭാഗമാകാം അല്ലെങ്കിൽ മുഴുവൻ ആത്മാവ് ആകാം. അയാൾ മരിച്ചാൽ ഇത് തന്റെ കൂടെ കൊണ്ടുപോകാം, ഈ ആത്മാവ് അല്ലെങ്കിൽ അത്തരം ഒന്ന് ആ വ്യക്തിയുടെ വ്യക്തിത്വ ലക്ഷണങ്ങൾ കാണിക്കുന്നതാവാം അല്ലെങ്കിൽ യാതൊരു സ്വഭാവവും ക്ജാണിക്കാത്തതാകാം (ഇന്ത്യയിൽ അതിനു നിർവ്വാണം അല്ലെങ്കിൽ മോക്ഷം എന്നു വിളിക്കുന്നു.) മരണാനന്തരജീവിതത്തിൽ വിശ്വസിക്കുന്നവർ അത് ഒരു തരത്തിൽ പ്രാകൃതികമോ അല്ലെങ്കിൽ അതീന്ദ്രീയമോ ആയിക്കരുതുന്നു. അല്ലെങ്കിൽ ഒരു ശൂന്യതയോ വിലയം പ്രാപിക്കലോ ആകാം.



</doc>
<doc id="375761" url="https://ml.wikipedia.org/wiki?curid=375761" title="മതതാരതമ്യപഠനം">
മതതാരതമ്യപഠനം

മതതാരതമ്യപഠനംഎന്നത് മതങ്ങളെപ്പറ്റി പഠിക്കാനുള്ള വിജ്ഞാനശാഖയുടെ പ്രധാന ഭാഗമാണ്. ലോകത്തെ മതങ്ങളെ ക്രമത്തിലും പരസ്പരവും അവയുടെ തത്ത്വങ്ങളും അനുഷ്ഠാനങ്ങളും താരതമ്യപഠനം നടത്തുന്നു. പൊതുവെ പറഞ്ഞാൽ, മതങ്ങളുടെ താരതമ്യപഠനത്തിൽനിന്നും മതങ്ങളുടെ അടിസ്ഥാനശിലകളെപ്പറ്റിയും തത്ത്വശാസ്ത്രപരമായ സദാചാരം, അതിഭൗതികശാസ്ത്രം, മോക്ഷത്തിന്റെ രൂപവും രീതിയും എന്നിവയെപ്പറ്റി ഗ്രഹിക്കാം. അത്തരം കാര്യങ്ങൾ പഠനം നടുത്തുമ്പോൾ വ്യക്തികളുടെയും സമൂഹത്തിന്റെയും വിശ്വാസത്തിന്റെ അടിസ്ഥാനങ്ങൾ, വിശുദ്ധമായതും ശക്തമോ അശക്തമായതോ ആയതും ആത്മാവിനെ സംബന്ധിക്കുന്നതോ ദൈവികമോ ആയതുമായ കാര്യങ്ങളെപ്പറ്റി ആഴത്തിൽ മനസ്സിലാക്കാനായി സഹായിക്കുന്നു. 

താരതമ്യ പഠനത്തിൽ മതങ്ങളെ വിവിധ തരത്തിൽ തരംതിരിക്കാറുണ്ട്; ലോകമതങ്ങളെ മദ്ധ്യപൂർവ്വദേശമതങ്ങൾ (സരതുഷ്ട്രമതം, ഇറാനിയൻ മതങ്ങൾ എന്നിങ്ങനെ), ഇന്ത്യൻ മതങ്ങൾ, പൂർവ്വേഷ്യൻ മതങ്ങൾ, ആഫ്രിക്കൻ മതങ്ങൾ, അമേരിക്കൻ മതങ്ങൾ, ഓഷ്യാനിക് മതങ്ങൾ, ക്ലാസിക്കൽ ഹെല്ലനിസ്റ്റിക് മതങ്ങൾ എന്നിങ്ങനെ തരം തിരിച്ചുവരുന്നു. 















</doc>
<doc id="375771" url="https://ml.wikipedia.org/wiki?curid=375771" title="ബെൽ ഗാർഡൻസ്">
ബെൽ ഗാർഡൻസ്

ബെൽ ഗാർഡൻസ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ഏഞ്ചൽസ് കൗണ്ടിയിലെ ഒരു നഗരമാണ്. 2000 ലെ സെൻസസിൽ നഗര ജനസംഖ്യ 44,054 ആയിരുന്നത് 2010 ലെ സെൻസസിൽ 42,072 ആയി കുറഞ്ഞിരുന്നു.

ലോസ് ആഞ്ചലസ് കൌണ്ടിയിലെ ആകെയുള്ള 88 നഗരങ്ങളിൽ, കാസിനോ ചൂതാട്ടം അനുവദനീയമായ ആറ് നഗരങ്ങളിൽ ഒന്ന് എന്ന നിലയിൽ ബെൽ ഗാർഡൻസ് ശ്രദ്ധേയമാണ്. മറ്റു നഗരങ്ങൾ ഇങ്കിൾവുഡ്, ഗാർഡെന, കൊമേർസ്, കോംപ്റ്റൺ, ഹവായിയൻ ഗാർഡൻസ് എന്നിവയാണ്. സംസ്ഥാന നിയമപ്രകാരം ഡൈസ് ഗെയിമുകളും സ്ലോട്ട് മെഷീനുകളും ഇവിടെ നിരോധിക്കപ്പെട്ടിരിക്കുന്നു.

ബെൽ ഗാർഡൻസിന് ആയിരക്കണക്കിന് വർഷങ്ങൾ പഴക്കമുള്ള തദ്ദേശീയ അമേരിക്കൻ ഇന്ത്യൻ ചരിത്രമുണ്ട്.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 2.5 ചതുരശ്ര മൈൽ (6.5 കിമീ ആണ്) ആണ്. ഇതിലെ 99 ശതമാനവും കരഭൂമിയാണ്.

ബെൽ ഗാർഡൻസിന്റെ അതിരുകൾ പടിഞ്ഞാറു ഭാഗത്ത് ബെൽ, കുഡാഹി എന്നിവയും, വടക്കും വടക്കുകിഴക്കും കൊമേർസും തെക്ക് കിഴക്ക് ഡൌണിയും, തെക്കുപടിഞ്ഞാറ് സൌത്ത് ഗേറ്റ് എന്നിവയുമാണ്. ലോസ് ഏഞ്ചലസ് നഗരമദ്ധ്യത്തിൽനിന്നും 10 മൈൽ (16 കി. മീ.) തെക്കുകിഴക്കായാണ് ബെൾ ഗാർഡൻസ് സ്ഥിതി ചെയ്യുന്നത്.


</doc>
<doc id="375777" url="https://ml.wikipedia.org/wiki?curid=375777" title="വാങ്ങനൂയി നദി">
വാങ്ങനൂയി നദി

ന്യൂസീലൻഡിലെ പ്രധാന ദ്വീപായ  നോർത്ത്ഐലന്റിലെ പ്രധാന നദിയാണ് വാങ്ങനൂയി നദി (Whanganui River). രാജ്യത്തെ മൂന്നാമത്തെ നീളം കൂടിയ നദിയാണ് ഇത്.  ഈ
പ്രദേശത്തിന് മാവോറി ജനവിഭാഗത്തിന്റെ പ്രാധാന്യം കാരണം സവിശേഷ പദവി ഉണ്ട്. വാങ്ങനൂയി നദി 2017 മാർച്ചിൽ ഒരു വ്യക്തി എന്ന പദവി ലഭിക്കുന്ന രണ്ടാമത്തെ പ്രകൃതി വിഭവമായി മാറി.  ലോകത്തിലാദ്യമായി ഒരു  നദിക്ക് വ്യക്തി എന്ന പദവി ലഭിക്കുന്നതും വാങ്ങനൂയി നദിക്കാണ്. ഇതിലൂടെ ഒരു വ്യക്തിക്ക് ലഭിക്കുന്ന എല്ലാ നിയമപരിരക്ഷയും, അവകാശങ്ങളും നദിക്കു ലഭിക്കുന്നു.

ന്യൂസീലൻഡിലെ ജലഗതാഗതയോഗ്യമായ ഏറ്റവും നീളം കൂടിയ നദിയാണിത്. 


</doc>
<doc id="375782" url="https://ml.wikipedia.org/wiki?curid=375782" title="മിൻ">
മിൻ

പുരാതന ഈജിപ്റ്റിൽ ആരാധിച്ചിരുന്ന ഒരു ദേവനാണ് മിൻ (ഇംഗ്ലീഷ്: Min; Egyptian mnw). പ്രീ ഡൈനാസ്റ്റിക് കാലഘട്ടത്തിലാണ് (4th millennium BCE) മിൻ ദേവന്റെ ആരാധന ആരംഭിച്ചത് എന്ന് കരുതുന്നു. ഈജിപ്ഷ്യൻ വിശ്വാസപ്രകാരം പ്രതുല്പാദനത്തിന്റേയും അവന്ധ്യതയുടെയും ദേവനാണ് മിൻ. നിരവധി രൂപങ്ങളിൽ മിൻ ദേവനെ ചിത്രിക്കാറുണ്ടെങ്കിലും പൊതുവെ ഉദ്ധരിച്ച ലിംഗത്തോടുകൂടിയ ഒരു പുരുഷരൂപത്തിലാണ് മിൻ ദേവനെ ചിത്രികരിച്ചുകാണുന്നത്. ഖ്നും-നെ പോലെ മിന്നിനേയും സർവ്വ-സ്രഷ്ടാവായ് കരുതുന്നു.

മേലെ ഈജിപ്റ്റിലെ കോപ്റ്റോസ് (Koptos) and അഖ്മിം (Panopolis) എന്നീ നഗരങ്ങളിലാണ് മിൻ ആരാധന പ്രധാനമായും കേന്ദ്രീകരിച്ചിരുന്നത് , മിൻ ആരാധനയുടെ ഭാഗമായ് ദേവനോടുള്ള ബഹുമാനാർത്ഥം വിപുലമായ ഉത്സവങ്ങളും അവർ സംഘടിപ്പിച്ചിരുന്നു. 



</doc>
<doc id="375785" url="https://ml.wikipedia.org/wiki?curid=375785" title="ഓറഞ്ച്, കാലിഫോർണിയ">
ഓറഞ്ച്, കാലിഫോർണിയ

ഓറഞ്ച്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ഓറഞ്ച് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. കൌണ്ടി ആസ്ഥാനമായ സാന്താ അനായ്ക്ക് ഏകദേശം 3 മൈൽ (4.8 കിലോമീറ്റർ) വടക്കായിട്ടാണ് ഈ നഗരം സ്ഥിതിചെയ്യുന്നത്. ഈ പ്രദേശത്ത് ഓറഞ്ച് നഗരം അസാധാരണമായി കാണപ്പെടുന്നു, എന്തെന്നാൽ, ഇവിടുത്തെ ഓൾഡ് ടൌൺ ഡിസ്ട്രിക്റ്റിൽ നിലനിൽക്കുന്ന നിരവധി ഭവനങ്ങൾ 1920 നു മുമ്പ് നിർമ്മിക്കപ്പെട്ടതാണ്. ഈ മേഖലയിലെ പല നഗരങ്ങളും 1960 കളിൽ ഇത്തരം ഭവനങ്ങളും കെട്ടിടങ്ങളും തകർത്തു കളഞ്ഞുവെങ്കിലും ഓറഞ്ച് നഗരം അവയെ അങ്ങനെ തന്നെ സംരക്ഷിക്കുവാൻ തീരുമാനിക്കുകയായിരുന്നു. ഒരു ചെറിയ ഉപനഗരമായ വില്ല പാർക്ക് ഓറഞ്ച് നഗരത്തെ വലയം ചെയ്ത് സ്ഥിതിചെയ്യുന്നു. ഈ നഗരത്തിലെ ആകെ ജനസംഖ്യ 2014 ലെ കണക്കുകൾ പ്രകാരം 139,812 ആയിരുന്നു.


</doc>
<doc id="375786" url="https://ml.wikipedia.org/wiki?curid=375786" title="അവലോൺ">
അവലോൺ

അവലോൺ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ കാലിഫോർണിയ കൌണ്ടിയുടെ ഏറ്റവും തെക്കായി സ്ഥിതി ചെയ്യുന്ന ഒരു നഗരമാണ്. കാലിഫോർണിയ ചാനൽ ദ്വീപുകളിലെ സാന്ത കാറ്റലിന ദ്വീപിലെ സംയോജിപ്പിക്കപ്പെട്ട ഏക നഗരവുമാണിത്. 2010 ലെ സെൻസസ് അനുസരിച്ച് ഈ നഗരത്തിലെ ആകെ ജനസംഖ്യ 3,728 ആയിരുന്നു.

ആധുനിക യുഗത്തിനുമുൻപ്, തദ്ദേശീയ ഗബ്രിയേലിനൊ/ തോങ്ക്വ അമേരിക്കൻ ഇന്ത്യൻ വർഗ്ഗക്കാരായിരുന്നു അവലോണ് ഉൾക്കടൽ മേഖലയിൽ അധിവസിച്ചിരുന്നത്. തോങ്ക്വ ജനങ്ങൾക്ക് പാചകം ചെയ്യുവാനുള്ള പാത്രങ്ങളും മറ്റും നിർമ്മിച്ചിരുന്ന സോപ്പ് സ്റ്റണിന്റെ പ്രധാന ഉറവിടം ഈ ദ്വീപായിരുന്നു. തോങ്ക്വ ജനങ്ങൾ ഈ ദ്വീപിനെ പിമു, പിമുഗ്ന എന്നിങ്ങനെയുള്ള പേരുകളിൽ വിളിക്കുകയും സ്വയം പിമുഗ്നാൻസ് എന്ന് പരാമർശിക്കപ്പെടുകയും ചെയ്തു.

എന്നിരുന്നാലും, 1830 കളോടെ ദ്വീപിലെ തദ്ദേശീയ ജനസംഖ്യ മുഴുവനായും മരണമടയുകയോ അല്ലെങ്കിൽ പ്രധാന കരയിലേയ്ക്കു നീക്കം ചെയ്യപ്പെട്ട് അവിടെയുള്ള സുവിശേഷകർക്കൊപ്പമോ, ഭൂപ്രദേശങ്ങളിലെ മേച്ചിൽപ്പുറങ്ങളിലെ അനേകം സ്വകാര്യ ഭൂ ഉടമകൾക്കുവേണ്ടി ജോലി ചെയ്യുവാനോ കൈമാറ്റം ചെയ്യപ്പെടുകയോ ചെയ്തു.

1860 കളിൽ ജർമ്മൻ കുടിയേറ്റക്കാരനായിരുന്ന അഗസ്റ്റസ് വില്ല്യം ടിംസ്, കാറ്റലീന ദ്വീപിൽ ഒരു ആടുമേയ്ക്കൽ വ്യവസായം ആരംഭിച്ചു. തന്റെ യാനങ്ങളിലൊന്നായ "റോസിറ്റ"യിൽ, അവലോൺ ഉൾക്കടലിലേയ്ക്ക് നീന്തുന്നതിനും മീൻപിടിക്കുന്നതിനുമായി ചാനലിനു മറുവശത്തുനിന്നുള്ള ആളുകളെയും എത്തിച്ചിരുന്നു. ഇദ്ദേഹത്തിന്റെ ബഹുമാനാർത്ഥം അവലോണിലെ കുടിയേറ്റകേന്ദ്രം "ടിംസ് ലാൻറിംഗ്" എന്നു വിളിക്കപ്പെട്ടു. 1883 ലെ വേനൽക്കാലത്ത്, ടിംസ് ലാൻഡിംഗിൽ ആകെ മുപ്പതു ടെൻറുകളും മൂന്നു തടികൊണ്ടുള്ള കെട്ടിടങ്ങളുമുണ്ടായിരുന്നു.

മിഷിഗണിലെ ഗ്രാൻറ് റാപ്പിഡ്സിൽനിന്നുള്ള ഒരു റിയൽ എസ്റ്റേറ്റ് ഊഹക്കച്ചവടക്കാരനായിരുന്ന ജോർജ്ജ് ഷാറ്റോ എന്ന ആദ്യ ഉടമയാണ് ഒരു വിനോദസഞ്ചാര ലക്ഷ്യമാക്കി അവലോൺ ഉൾക്കൽ പ്രദേശത്തെ വികസിപ്പിക്കുന്നതിന് ശ്രമിച്ചത്. 1887 ൽ തെക്കൻ കാലിഫോർണിയയിലെ റിയൽ എസ്റ്റേറ്റ് കച്ചവടം ഉത്തുംഗത്തിൽനിന്നിരുന്നസമയത്ത് ജയിംസ് ലിക്കിന്റെ എസ്റ്റേറ്റിൽനിന്ന് 200,000 ഡോളറിനായിരുന്നു ഷാത്ത് ഈ ദ്വീപ് ഏറ്റെടുത്തത്.

ഷാറ്റോ നിർമ്മിച്ച് താമസകേന്ദ്രം അവലോൺ പട്ടണമായി മാറി. ഇക്കാലത്ത് പട്ടണത്തിലെ ആദ്യ ഹോട്ടലായ ഹോട്ടൽ മെട്രോപോൾ, ബോട്ട് ജെട്ടി എന്നിവയും നിർമ്മിക്കപ്പെട്ടു.  ആദ്യകാല മാപ്പുകളിൽ പട്ടണത്തിന്റെ പേരാ ഷാറ്റോ എന്നു മുദ്രകുത്തപ്പെട്ടുവെങ്കിലും, ഷാറ്റോയുടെ ഭാര്യാ സഹോദരിയായിരുന്ന എറ്റ വിറ്റ്നി, പട്ടണത്തിന് അവലോൺ എന്ന സ്ഥിരമായ പേരു നൽകി. ലോർഡ് ടെന്നിസണിന്റെ ഇതിഹാസ നായകനായിരുന്ന കിങ്ങ് ആർതറിക്കുറിച്ചുള്ള കവിതയായ "" ലെ പരാമർശനത്തിൽനിന്നുള്ളതാണ് അവലോണ് എന്ന പേര്. ഷാറ്റോ അവലോണിലെ തെരുവുകൾ രൂപകൽപ്പന ചെയ്യുകയും പൊതുജനങ്ങൾക്കുമുന്നിൽ ഒരു അവധിക്കാല കേന്ദ്രമായി അവലോണിനെ അവതരിപ്പിക്കുകയും ചെയ്തു. ഷാറ്റോയുടെ പരിശ്രമങ്ങൾ വിഫലമാക്കിക്കൊണ്ട്, ഏതാനും വർഷങ്ങൾക്കുള്ളിൽ അദ്ദേഹത്തിന്റെ വായ്പാ കുടിശ്ശികയ്ക്കു പകരമായി ഈ ദ്വീപ് ലിക്ക് എസ്റ്റേറ്റിലേക്ക് തിരിച്ചെത്തി.
1891 ൽ ഫിനിയാസ് ബാനിങ്ങിന്റെ പുത്രൻമാർ ഈ ദ്വീപ് ലിക്ക് എസ്റ്റേറ്റിൽനിന്ന് ഏറ്റെടുക്കുകയും അത് ഒരു റിസോർട്ട് ആയി വികസിപ്പിക്കുന്നതിനായി അവർ സാന്ത കാറ്റലോനിയ ഐലൻറ് കമ്പനി സ്ഥാപിക്കുകയും ചെയ്തു. അവലോണിനെ ഒരു റിസോർട്ട് സമൂഹമായി പരിവർത്തനം ചെയ്യുന്നതിനുളള്ള ഷാറ്റോയുടെ സ്വപ്നം ബാനിങ്ങ് സഹോദരന്മാരാൽ നിറവേറ്റപ്പെട്ടു. അവർ നഗരമദ്ധ്യത്തിൽ ഒരു ഡാൻസ് പവലിയൻ നിർമ്മിക്കുകയും, ഹോട്ടൽ മെട്രോപോളിനും ആവിക്കപ്പൽ തുറമുഖത്തിനും കൂട്ടിച്ചേർക്കലുകൾ നടത്തുകയും ഒരു അക്വേറിയം നിർമ്മിക്കുകയും, ഒരു തീർത്ഥാടക ക്ലബ് (പുരുഷന്മാർക്കു മാത്രമുള്ള ഒരു ചൂതാട്ട ക്ലബ്) സ്ഥാപിക്കുകയും ചെയ്തു.

ഹോട്ടൽ സെയിൻറ് കാതറീൻ എന്ന പേരിൽ ഒരു പുതിയ ഹോട്ടൽ നിർമ്മിക്കുന്നതിനെക്കുറിച്ച് ബാനിങ് സഹോദരന്മാർ ആലോചിച്ചിരുന്ന സമയം, 1915 നവംബർ 29 നുണ്ടായ ഒരു വലിയ തീപ്പിടുത്തത്തിൽ അവലോണിലെ പാതിയോളം കെട്ടിടങ്ങൾ കത്തിയമർന്നതോടെ അവരുടെ പരിശ്രമങ്ങൾ വിഫലമായിത്തീർന്നു. കത്തി നശിച്ചവയിൽ ആറ് ഹോട്ടലുകളും നിരവധി ക്ലബ്ബുകളും ഉൾപ്പെട്ടിരുന്നു. 1919 ൽ, തീപ്പിടുത്തത്തോടനുബന്ധമായുള്ള കടങ്ങളും ഒന്നാം ലോകമഹായുദ്ധ കാലത്തുണ്ടായ ടൂറിസത്തിന്റെ പൊതുവായ കുറവും നിമിത്തം ദ്വീപിന്റെ ഓഹരികൾ വിൽക്കാൻ ബാനിംഗ്സ് സഹോദരന്മാർ നിർബന്ധിതരായി.

അവലോൺ സ്ഥിതിചെയ്യുന്നത് സാന്ത ബാർബറ ദ്വീപിൽ, ലോസ് ആഞ്ചലസ് ഹാർബർ കടൽഭിത്തിയ്ക്ക് ഏകദേശം 22 മൈൽ (35 കിലോമീറ്റർ) തെക്കും തെക്കുപടിഞ്ഞാറുമായാണ്. കാലിഫോർണിയയിലെ ആകെയുള്ള എട്ട് ചാനൽ ദ്വീപുകളിലൊന്നിൽ സ്ഥിതിചെയ്യുന്ന സംയോജിപ്പിക്കപ്പെട്ട ഏക നഗരം ഇതു മാത്രമാണ്. കറ്റാലീന ദ്വീപിലെ ഇതിന്റെ സ്ഥാനം കാരണം, ലോസ് ഏഞ്ചൽസ് കൗണ്ടിയിലെ ഏറ്റവും തെക്കുള്ള നഗരമാണിത്. ഐക്യനാടുകളുടെ സെൻസസ് ബ്യൂറോയുടെ കണക്കുപ്രകാരം, ഈ നഗരത്തിന്റെ ആകെ വിസ്തൃതിയിൽ 2.9 ചതുരശ്രമൈൽ (8 കിമീ) കരഭൂമിയും 58,975 ചതുരശ്ര അടി (5,479 m) ജലവുമാണ്.

അവലോണിൽ വർഷം മുഴുവൻ ഊഷ്മളമായ ചൂടുള്ള വളരെ മിതമായ ഉഷ്ണമേഖലാ കാലാവസ്ഥയാണ് അനുഭവപ്പെടാറുള്ളത്.1909 മുതൽ 1988 വരെ അവലോൺ പ്ലഷർ പയറിൽ നാഷണൽ വെതർ സർവീസ്, ഒരു സഹകരണ സ്റ്റേഷൻ നിലനിർത്തി വന്നിരുന്നു.

ഇവിടുത്തെ ജനുവരി മാസത്തെ ശരാശരി താപനില 64.6 ° F (18.1 ° C) ഉം കുറഞ്ഞത് 49.3 ° F (9.6 ° C) ഉം ആഗസ്റ്റ് മാസത്തെ ശരാശരി താപനില 75.4 ° F (24.1 ° C) ഉം കുറഞ്ഞത് 64.1 ° F (17.8 ° C). ഉം ആയിരിക്കും. ഇവിടെ ഏറ്റവും ഉയർന്ന താപനില രേഖപ്പെടുത്തിയത് 1963 സെപ്റ്റംബർ 28 ന്, 104 °F (40 °C) ആണ്, രേഖപ്പെടുത്തിയ ഏറ്റവും താഴ്ന്ന താപനില 1973 ജനുവരി 2 ന് 29 °F (−2 °C) ആണ്.


</doc>
<doc id="375794" url="https://ml.wikipedia.org/wiki?curid=375794" title="യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1801-1832) പട്ടിക">
യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1801-1832) പട്ടിക


</doc>
<doc id="375797" url="https://ml.wikipedia.org/wiki?curid=375797" title="ഉഷ മങ്കേഷ്കർ">
ഉഷ മങ്കേഷ്കർ

ഹിന്ദി, മറാഠി, കന്നഡ, നേപ്പാളി, ഭോജ്പ്പൂരി, ഗുജറാത്തി എന്നീ ഭാഷകളിൽ അനവധി ഗാനങ്ങൾ ആലപിച്ചിട്ടുള്ള ഇന്ത്യൻ ഗായികയാണ് ഉഷ മങ്കേഷ്കർ.
പണ്ഡിറ്റ്‌ ദീനനാഥ് മങ്കേഷ്കറുടേയും ശേവന്തിയുടേയും (ശുധാമതി) മകളാണ് ഉഷ മങ്കേഷ്കർ. ലത മങ്കേഷ്കർ, ആഷ ഭോസ്ലെ, മീന ഖദികർ എന്നീ സഹോദരിമാരിലെ ഇളയവളാണ് ഉഷ മങ്കേഷ്കർ. സംഗീത സംവിധായകനായ ഹൃദയ്നാഥ് മങ്കേഷ്കറുടെ മൂത്ത സഹോദരിയാണ്. കുറഞ്ഞ ബജറ്റിൽ നിർമിച്ച ജയ് സന്തോഷി മാ (1975) എന്ന സിനിമയ്ക്കു വേണ്ടി പാടിയ ഭക്തിഗാനങ്ങളിലൂടെയാണ് ഉഷ മങ്കേഷ്കർ വെള്ളിവെളിച്ചത്തിൽ എത്തുന്നത്, അത് വലിയ വിജയം നേടുകയും ചെയ്തു. ആ സിനിമയിലെ ‘മേൻ തോ ആർത്തി’ എന്ന ഗാനത്തിനു മികച്ച പിന്നണി ഗായികയ്ക്കുള്ള ഫിലിംഫെയർ അവാർഡിനു നാമനിർദ്ദേശിക്കപ്പെട്ടു. 2006-ൽ ആ സിനിമയുടെ റീമേക്കിലും ഇതേ ഗാനം ഉഷ മങ്കേഷ്കർ പാടി.

ഉഷ മങ്കേഷ്കറിനു പെയിന്റിംഗിൽ വലിയ താൽപര്യം ഉണ്ട്. ‘മുങ്ങ്ല’ എന്ന പ്രസിദ്ധമായ പാട്ട് ആലപിച്ചതിന് അവർ പ്രശസ്തയാണ്, കൂടാതെ മറാഠി സിനിമയായ പിഞ്ചാരയിലെ പാട്ടുകൾക്കും.

ദൂർദർശനിലെ സംഗീത നാടക പരിപാടിയായ ഫൂൽവന്തിയുടെ നിർമാതാവ് ഉഷ മങ്കേഷ്കർ ആയിരുന്നു. 
നടനും, ഗായകനുമായിരുന്നു ദീനാനാഥ് മങ്കേഷ്കർ. ശാസ്ത്രീയ സംഗീതത്തിനു പുറമേ നാട്യസംഗീതത്തിലും പ്രാഗല്ഭ്യം ഉണ്ടായിരുന്ന ദീനാനാഥിനു ആദ്യകാലത്ത് ബാബ മഷേൽകറുടെ സംഗീത ശിക്ഷണം ലഭിച്ചിരുന്നു. ഗായകരായ ലതാ മങ്കേഷ്കർ, ആശാ ഭോസ്ലെ, ഹൃദയ്നാഥ് മങ്കേഷ്കർ, മീനാ ഖാദികർ എന്നിവരുടെ പിതാവുമാണ് ദീനാനാഥ് മങ്കേഷ്കർ.

ഇന്ത്യയിലെ പ്രശസ്ത ചലച്ചിത്രപിന്നണിഗായികയാണ്‌ ലത മങ്കേഷ്കർ. ഭാരതീയ സംഗീതത്തിന്റെ വാനമ്പാടി എന്നറിയപ്പെടുന്ന ഗായികയാണ്‌ ലത മങ്കേഷ്കർ. സംഗീതത്തിനുള്ള ഏതാണ്ടെല്ലാ പുരസ്കാരവും ലഭിച്ചിട്ടുണ്ട്. പ്രശസ്ത ചലച്ചിത്ര പിന്നണിഗായികയായ ആശാ ഭോസ്‌ലേ ഇളയ സഹോദരിയാണ്‌. പത്മഭൂഷൺ (1969), പത്മവിഭൂഷൺ (1999), ദാദാസാഹിബ്‌ ഫാൽക്കെ അവാർഡ്‌ (1989), ഭാരതരത്നം (2001), മൂന്ന് നാഷനൽ ഫിലിം അവാർഡുകൾ, 12 ബംഗാൾ ഫിലിം ജേർണലിസ്റ്റ് അസോസിയേഷൻ അവാർഡുകൾ എന്നിവ നേടിയിട്ടുണ്ട്.

മറാത്ത നാടകവേദിയിലെ ഗായകനായിരുന്ന ദീനനാഥ് മങ്കേഷ്കറുടെ ആറുമക്കളിൽ മൂത്തയാളായി 1929-ൽ ഇൻഡോറിൽ ഒരു കൊങ്കണി കുടുംബത്തിൽ ലത ജനിച്ചു. അമ്മ ശുദ്ധമാതി. ഹാർദ്ദികാർ എന്ന കുടുംബപ്പേര്, ദീനനാഥിന്റെ സ്വദേശമായ ഗോവയിലെ മങ്കേഷി എന്ന സ്ഥലപ്പേരുമായി ബന്ധപ്പെടുത്തി മങ്കേഷ്കർ എന്നാക്കിയതാണ്‌. ലത മങ്കേഷ്കറിന്റെ ആദ്യനാമം ഹേമ എന്നായിരുന്നു - പിന്നീട്, ദീനനാഥിന്റെ ഭാവ്ബന്ധൻ എന്ന നാടകത്തിലെ കഥാപാത്രത്തിന്റെ പേരായ ലതിക എന്ന പേരുമായി ബന്ധപ്പെടുത്തി, പേരു ലത എന്നാക്കിമാറ്റുകയാണുണ്ടായത്. ഈ ദമ്പതികളുടെ മൂത്ത പുത്രിയായിരുന്നു ലത, ഹൃദ്യനാഥ് മങ്കേഷ്കർ, ആശാ ഭോസ്‌ലേ, ഉഷ മങ്കേഷ്കർ, മീനാ മങ്കേഷ്കർ എന്നിവരാണ്‌ സഹോദരങ്ങൾ.

ഇന്ത്യയിലെ പ്രശസ്ത ചലച്ചിത്ര പിന്നണിഗായികയായ ലതാ മങ്കേഷ്‌കരുടെ ഇളയ സഹോദരിയും ഗായികയുമാണ്‌ ആശാ ഭോസ്ലെ. 1933 സെപ്റ്റംബർ 8-ന് ജനിച്ചു. 1943-ൽ ആണ് ആശാ ആദ്യമായി തന്റെ ഗാനം റെക്കോർഡ് ചെയ്തത്‌. എസ്.ഡി. ബർമ്മൻ, നൌഷാദ്, ഒ.പി.അയ്യർ, എ.ആർ. റഹ്‌മാൻ തുടങ്ങി വിവിധ സംഗീതസം‌വിധായകരുടെ ഈണങ്ങൾക്ക്‌ ആശ പാടിയിട്ടുണ്ട്‌. ഉദ്ദേശം 12,000 പാട്ടുകൾ ആശ പാടിയിട്ടുണ്ട്. 1968-ൽ ഫിലിംഫെയർ അവാർഡുകളിലൊന്ന്‌ ലഭിച്ചത്‌ ആശയ്ക്കാണ്. 1997-ല് എം.ടി.വി.അവാർഡ് ലഭിച്ചു. 1998-ല് പ്ലാനറ്റ് ഹോളിവുഡ് ഹാൾ ഓഫ് ഫെയ്മിലേക്ക്‌ ആശയെ പ്രവേശിപ്പിച്ചു.
മറാത്ത നാടകവേദിയിലെ ഗായകനായിരുന്ന ദീനനാഥ് മങ്കേഷ്കറുടെ മകളായി 1933-ൽ ഇൻഡോറിൽ ഒരു കൊങ്കണി കുടുംബത്തിൽ ലത ജനിച്ചു. അമ്മ ശുദ്ധമാതി. ലതാ മങ്കേഷ്കർ, ഹൃദ്യനാഥ് മങ്കേഷ്കർ, ഉഷാ മങ്കേഷ്കർ, മീനാ മങ്കേഷ്കർ എന്നിവരാണ്‌ സഹോദരങ്ങൾ. കുടുംബത്തിന്റെ എതിർപ്പുകളെ അവഗണിച്ച് 16-ആം വയസ്സിൽ 31 വയസ്സുള്ള ഗൺപത്റാവു ഭോസ്‌ലെയെ വിവാഹം കഴിച്ചു.

ഗായകനും സംഗീതസംവിധായകനുമാണ് ഹൃദയ്നാഥ് മങ്കേഷ്കർ. സംഗീതപാരമ്പര്യമുള്ള കുടുംബത്തിൽ ജനിച്ച ഹൃദയ്നാഥിന്റെ പിതാവ് ദീനാനാഥ് മങ്കേഷ്കർ മഹാരാഷ്ട്രയിലെ അറിയപ്പെടുന്ന ഒരു നാടക നടനും ഹിന്ദുസ്ഥാനി സംഗീതജ്ഞനുമായിരുന്നു. ആദ്യകാലങ്ങളിൽ ഇൻഡോർ ഘരാനയിലെ വിഖ്യാത സംഗീതജ്ഞനായ ഉസ്താദ് അമിർ ഖാനിന്റെ ശിക്ഷണവും ഹൃദയ്നാഥിനു ലഭിച്ചിരുന്നു. ഗായകരായ ലതാ മങ്കേഷ്കറിന്റെയും ആശാ ഭോസ്ലെയുടെയും ഇളയ സഹോദരനുമാണ് ഹൃദയനാഥ്. 


</doc>
<doc id="375807" url="https://ml.wikipedia.org/wiki?curid=375807" title="നെഫർടേം">
നെഫർടേം

പുരാതന ഈജിപ്റ്റിൽ ആരാധിച്ചിരുന്ന ഒരു ദേവനാണ് നെഫർടേം (ഇംഗ്ലീഷ്: Nefertem (;) നെഫർടം, നെഫർ-ടെമു എന്നീ പേരുകളിലും ഈ ദേവൻ അറിയപ്പെട്ടിരുന്നു. ഈജിപ്ഷ്യൻ താമരയുമായി ബന്ധപെട്ടിരിക്കുന്ന ഒരു ദേവനാണ് നെഫർടേം. സൃഷ്ടിയുടെ സമയത്ത് ആദി-ജലത്തിൽനിന്നും ഉദ്ഭവിച്ച താമരയാണ് നെഫർടേം എന്നാണ് വിശ്വാസം.

നെഫർടേമുമായി ബന്ധപെട്ട് നിരവധി ഐതിഹ്യങ്ങളും വിശ്വാസങ്ങളും നിലനിന്നിരുന്നു. ബാലകന്റെ രൂപത്തിൽ നെഫർടേമിന്റെ പിതാവ് ഭൂമിദേവനായ നണ്ണും മാതാവ് ഗഗനദേവിയായ നട്ടുമാണ്. നെഫർടേമിന്റെ പ്രായപൂരത്തിയായ രൂപമായി റായെ കരുതിയിരുന്നു. ചില വിശ്വാസപ്രകാരം സൃഷ്ടിദേവനായ പിതഃ, സെഖ്മെത്ത് ദേവി എന്നിവരുടെ പുത്രനാണ് നെഫർടേം.

സാധാരണയായി നെഫർട്ടേമിനെ ഒരു സുന്ദരനായ യുവാവിന്റെ രൂപത്തിലാണ് ചിത്രീകരിക്കാറുള്ളത്. അദ്ദേഹത്തിന്റെ ശീരസ്സോട് ചേർന്ന് ആമ്പൽ പുഷ്പവും ചിത്രീകരിച്ചുകാണുന്നു.ബാസ്തെറ്റ് ദേവിയുടെ പുത്രൻ എന്ന വിശ്വാസപ്രകാരം ചിലപ്പോഴൊക്കെ സിംഹത്തിന്റെ ശിരസ്സോട്കൂടിയും നെഫർടേമിനെ ചിത്രികരിക്കാറുണ്ട്. 


</doc>
<doc id="375809" url="https://ml.wikipedia.org/wiki?curid=375809" title="അങ്ങനെ ഒരു അവധിക്കാലത്ത്">
അങ്ങനെ ഒരു അവധിക്കാലത്ത്

1999-ൽ രാജൻ ആലത്ത് നിർമ്മിച്ച് മോഹൻ സംവിധാനം ചെയ്ത സിനിമയാണ് അങ്ങനെ ഒരു അവധിക്കാലത്ത്. ശ്രീനിവാസൻ, സംയുക്ത വർമ്മ, മുകേഷ് എന്നിവർ പ്രധാനവേഷങ്ങളിൽ അഭിനയിക്കുന്നു. 

ബാലകൃഷ്ണൻ ഒരു ഉൾനാടൻ എലിമന്ററി സ്കൂളിലെ ചരിത്രാധ്യാപകനാണ്. ആ സ്കൂളിലേക്ക സംഗീതാധ്യാപികയുടെ താൽക്കാലിക ഒഴിവിലേക്ക് നിർമ്മല വരുന്നു. അവളെ ഇഷ്ടമായെങ്കിലും ലജ്ജ അദ്ദേഹത്തെ പിന്തിരിപ്പിക്കുന്നു. ഒരിക്കൽ നഗരത്തിൽ വച്ച് സാന്ദർഭികമായി ഒരു രാത്രി അവിടെ കഴിയേണ്ടിവരുന്നു. അത് മുൻകൂട്ടി തയ്യാറാക്കിയ പദ്ധതിയായി തെറ്റിദ്ധരിക്കുന്ന നിർമ്മല അയാൾക്കെതിരെ കേസ് കൊടുക്കുന്നു. 


ചിത്രത്തിലെ ഗാനങ്ങൾക്ക് ഗിരീഷ് പുത്തഞ്ചേരിയുടെ ഗാനങ്ങൾക്ക് ജോൺസൺ സംഗീതം നൽകിയിരിക്കുന്നു.




</doc>
<doc id="375811" url="https://ml.wikipedia.org/wiki?curid=375811" title="മരയോന്ത്">
മരയോന്ത്

ഓന്തുകളിലെ ഒരു വിഭാഗമാണ് മരയോന്ത്. Indian chamaeleon. പൊതുവെ പച്ച നിറമാണ്. 15 ഇഞ്ച് വലിപ്പം വരും. വാലിന് 8 ഇഞ്ചോളം നീളം വരും. ഏതുഭാഗത്തേക്കും തിരിക്കാൻ പറ്റുന്ന കണ്ണുകളുണ്ട്. പുറകിലേക്കും കാണാൻ പറ്റും. ശരീരത്തിന്റെ രണ്ടിരട്ടിയോളം നീളമുള്ള നാക്ക് ഉപയോഗിച്ചാണ് ഇര പിടിക്കുന്നത്. നാവിന്റെ അറ്റത്തുള്ള പശയിൽ ഇരയെ ഒട്ടിച്ചെടുത്ത് കഴിക്കുന്നു.രണ്ടുഭാഗത്തേക്കും വിടർന്നു നിൽക്കുന്ന നഖങ്ങളുള്ള വിരലുകളുണ്ട്.വാലുകൾ ചുരുട്ടിവയ്ക്കാവുന്നവയാണ്. ത്വക്കിന്റെ നിറം മാറ്റാൻ കഴിവുള്ളവയാണ്. 

ചിതലുകൾ ചീവീടുകൾ, പുൽച്ചാടികൾ എന്നിവയാണ് ഭക്ഷണം. ലാർവകളേയും ഭക്ഷിക്കുന്നു.

തണുപ്പുകാലം തുടങ്ങുമ്പോൾ മണ്ണിൽ ഒരടിയോളം താഴ്ചയിലുണ്ടാക്കുന്ന കുഴിയിൽ 10-40 മുട്ടകൾ ഐടുന്നു. ഇവ മൂന്നുമാസം കൊണ്ട് വിരിയുന്നു. 

ഇന്ത്യൻ വന്യജീവി സംരക്ഷണ നിയമത്തിന്റെ രണ്ടാം പട്ടികയിലുള്ള ജീവിയാണ്.


</doc>
<doc id="375818" url="https://ml.wikipedia.org/wiki?curid=375818" title="ഓറഞ്ച് കോവ്">
ഓറഞ്ച് കോവ്

ഓറഞ്ച് കോവ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഫ്രെസ്നോ കൗണ്ടിയിലുള്ള ഒരു ചെറിയ നഗരമാണ്. ഈ നഗരത്തിലെ ജനസംഖ്യ 2000 ലെ സെൻസസിലെ കണക്കനുസിച്ചുള്ള 7,722 ൽ നിന്ന് 2010 ലെ സെൻസസ് അനുസരിച്ച് 9,078 ആയി ഉയർന്നിരുന്നു. ഓറഞ്ച് കോവ് നിവാസികളിൽ മിക്കവാറും പേർ ഹിസ്പാനിക് വംശജരാണ്, അവരിൽ പലരും കാർഷികവൃത്തി ചെയ്യുന്നവരുമാണ്.[http://factfinder.census.gov/ <nowiki>[1]</nowiki>]റീഡ്ലിയ്ക്ക്   8 മൈൽ (13 കിലോമീറ്റർ) കിഴക്ക്-തെക്കു കിഴക്കായി, സാൻ ജോവാക്വിൻ താഴ്വരയിൽ സമുദ്രനിരപ്പിൽനിന്ന് 423 അടി (129 മീറ്റർ) ഉയരത്തിലാണ് ഈ നഗരം നിലനിൽക്കുന്നത്.


</doc>
<doc id="375822" url="https://ml.wikipedia.org/wiki?curid=375822" title="സതീഷ് കളത്തിൽ">
സതീഷ് കളത്തിൽ

ചലച്ചിത്ര ചിത്രീകരണത്തിന് നൂതനമായ ഒരു മാർഗ്ഗം അവലംബിച്ചുകൊണ്ട് ചലച്ചിത്രരംഗത്ത് എത്തിയ സംവിധായകനാണ് സതീഷ് കളത്തിൽ.. ജലച്ചായമെന്ന ഒരു മുഴുനീള ചലച്ചിത്രവും വീണാവാദനം, ലാലൂരിന് പറയാനുള്ളത് എന്നീ ഡോക്യുമെന്ററികളും ചെയ്തിട്ടുണ്ട്.

2008-ൽ, നോക്കിയ N70 മൊബൈൽ ഫോൺ കാമറയിൽ ചിത്രകലയെക്കുറിച്ചുള്ള വീണാവാദനം എന്ന ഡോക്യുമെന്ററി മലയാളത്തിൽ സതീഷ് ചിത്രീകരിച്ചിരുന്നു.. മൊബൈൽ ഫോണുകളുടെ ആരംഭഘട്ടത്തിൽ, വീഡിയോ ഓപ്ഷൻ ഉള്ള മൊബൈൽ ഫോണുകളിൽ ചിത്രീകരിക്കുന്ന വീഡിയോകൾ മൊബൈൽ ഫോണുകളിൽ മാത്രം കാണാൻ കഴിയാവുന്നതും പുറത്ത് (ടീവികളിലും മറ്റും) ഡിസ്പ്ലേ ചെയ്ത് കാണാൻ കഴിയാവുന്നത്ര റസൂലുഷൻ ഇല്ലാത്തവയും ആയിരുന്നു. പിന്നീട്, 2 മെഗാപിക്സൽ വീഡിയോ റസൂലുഷനോട് കൂടിയിറങ്ങിയ മൊബൈൽ ഫോണുകളിൽ ചിത്രീകരിച്ച വീഡിയോകൾക്കാണ് അതിന് സാദ്ധ്യമായത്. 2 മെഗാപിക്സൽ വീഡിയോ റസൂലുഷനോട് കൂടി ആദ്യം ഇറങ്ങിയ നോക്കിയ N70യിൽ ചിത്രീകരിച്ച വീഡിയോകൾക്ക് ടീവികളിലും മറ്റും ഡിസ്പ്ലേ ചെയ്ത് കാണാൻ തക്ക ഗുണനിലവാരം ഉണ്ട് എന്ന് കണ്ടെത്തിയതോടെയാണ് സതീഷ് മൊബൈൽ ഫോണിലൂടെ ഒരു ചലച്ചിത്രം സാദ്ധ്യമാക്കാനുള്ള പരിശ്രമങ്ങൾ ചെയ്തത്. എന്നാൽ, ഡോക്യൂമെന്ററിയുടെ ചിത്രീകരണത്തിന് ശേഷം അത് എഡിറ്റ് ചെയ്യാൻ സതീഷിന് ചെന്നൈക്ക് പോകേണ്ടതായിവന്നു. മെമ്മറി ചിപ്പുകൾ ഉപയോഗിച്ചുള്ള ചിത്രീകരണങ്ങൾ ആരംഭദശയിലായിരുന്ന കാലമായതിനാൽ തൃശ്ശൂരിലും മറ്റും ചിപ്പുകളിൽ നിന്നും വീഡിയോ ക്ലിപ്പുകൾ കംപ്യൂട്ടറിലേക്ക് പകർത്തുന്നതിനും ഡിജിറ്റൽ ക്ലിപ്പുകൾ എഡിറ്റ് ചെയ്യുന്നതിനും സാങ്കേതിക തടസ്സങ്ങൾ നേരിടുകയുണ്ടായി. അവസാനം, ചെന്നൈയിലെ എസ് ആൻഡ് എസ് സ്റ്റുഡിയോയിലാണ് ഇതിന്റെ പോസ്റ്റ്-പ്രൊഡക്ഷൻ ജോലികൾ പൂർത്തീകരിച്ചത്.

വീണാവാദനത്തിന്റെ വിജയം, വീണ്ടും മൊബൈൽ ഫോൺ കാമറയിലൂടെ തന്നെ ഒരു പരീക്ഷണം കൂടി നടത്തുവാൻ സതീഷിന് പ്രേരണയായി. 2010-ൽ നോക്കിയയുടെ തന്നെ 5 മെഗാപിക്സലുള്ള N95 മൊബൈൽ ഫോണിലൂടെ ഇദ്ദേഹം ജലച്ചായം എന്ന ഒന്നര മണിക്കൂർ ദൈർഘ്യമുള്ള ഒരു മുഴുനീള ചലച്ചിത്രം പുറത്തിറക്കി. അങ്ങനെ, ലോകത്തിലെ ആദ്യത്തെ മൊബൈൽ ഫോൺ സിനിമയുടെ നിർമ്മാതാവും സംവിധായകനും ആയി ഇദ്ദേഹം അറിയപ്പെട്ടു. പിന്നീട്, തൃശ്ശൂരിലെ ഒരു മാലിന്യ നിക്ഷേപ പ്രദേശമായ ലാലൂരിന്റെ ചരിത്രവും ആ പ്രദേശത്തിന്റെ ജനങ്ങളുടെ ദുരിതവും അനാവരണം ചെയ്യുന്ന 'ലാലൂരിന് പറയാനുള്ളത്' എന്ന ഡോക്യുമെന്ററി 2012-ൽ സംവിധാനം ചെയ്തു. 
വീണാവാദനത്തിന്റെ ചിത്രസംയോജകരിൽ ഒരാളായിരുന്നു.
'സൂര്യ' എന്ന പേരിൽ ജലച്ചായത്തിന്റെ കലാസംവിധാനനം നിർവഹിച്ചു.
1971 ഓഗസ്റ്റ് 30-ന് തൃശൂർ പട്ടണത്തിനടുത്തുള്ള ശങ്കരയ്യ റോഡിൽ കളത്തിൽ വീട്ടിൽ ശങ്കരന്റേയും കോമളത്തിന്റെയും മകനായി ജനിച്ചു. കെ.പി.രമയാണ് ഭാര്യ. മൂന്ന് മക്കൾ. നിവേദ, നവീൻകൃഷ്ണ, അഖിൽകൃഷ്ണ. സതീഷിന്റെ സീമന്ത പുത്രൻ നവീൻകൃഷ്ണ ജലച്ചായത്തിൽ കണ്ണൻ എന്ന കഥാപാത്രത്തെ അവതരിപ്പിച്ചിട്ടുണ്ട്. പ്രതിഭാവം എന്ന ഒരു പ്രതിമാസ പത്രം ആരംഭിച്ചിരുന്നു. നിലവിൽ ഡിജിറ്റൽ ഫിലിം മേക്കേഴ്സ് ഫോറം ട്രസ്റ്റിന്റെ ചെയർമാൻ ആണ്.

സതീഷ് രചിച്ച, ലാലൂർ ഗ്രാമത്തിന്റെ അതിജീവനത്തിന്റെ കഥ ചലച്ചിത്രമായപ്പോൾ അത് 'ലാലൂരിന് പറയാനുള്ളത്' എന്ന പേരിൽ തന്നെ പുസ്തക രൂപത്തിലും രൂപാന്തരം പ്രാപിക്കുകയുണ്ടായി. 29 ഓഗസ്റ്റ് 2013ന് ഡിജിറ്റൽ ഫിലിം മേക്കേഴ്സ് ഫോറം ട്രസ്റ്റ് നടത്തിയ ഡി.ഫ്.എം.ഫ് ഹ്രസ്വ ചലച്ചിത്ര മേളയുടെ ഉദ്ഘാടന ചടങ്ങിൽ വെച്ച് കേരള സംഗീത നാടക അക്കാദമി സെക്രട്ടറി ഡോ.പി വി. കൃഷ്ണൻ നായർ പുസ്തകത്തിന്റെ ആദ്യ കോപ്പി കേരള സാഹിത്യ അക്കാദമി സെക്രട്ടറി ആർ.ഗോപാലകൃഷ്ണന് നൽകി പ്രകാശനം ചെയ്തു. വിദ്യാപോഷിണി പബ്ലിക്കേഷൻസ് ആണ് ഈ പുസ്തകം പബ്ലിഷ് ചെയ്തത്. 


</doc>
<doc id="375831" url="https://ml.wikipedia.org/wiki?curid=375831" title="ബാർസ്റ്റോവ്">
ബാർസ്റ്റോവ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിൽ സ്ഥിതിചെയ്യുന്ന ഒരു നഗരമാണ് ബാർസ്റ്റോവ്. 2010 ലെ ഐക്യനാടുകളുടെ സെൻസസ് അനുസരിച്ച് ഈ നഗരത്തിലെ ജനസംഖ്യ 22,639 ആയിരുന്നു. ബാർസ്റ്റോവ് നഗരം, സാൻ ബർണാർഡിനയ്ക്ക് വടക്കായി സ്ഥിതി ചെയ്യുന്നു. 

ഒരു മെട്രോപോളിറ്റൻ മേഖലയായ ഇൻലാൻറ് എമ്പയറിലേയ്ക്കുള്ള പ്രധാന ഗതാഗത കേന്ദ്രമാണ് ബാർസ്റ്റോവ്. അന്തർസംസ്ഥാനപാത 15, അന്തർസംസ്ഥാനപാത 40, കാലിഫോർണിയ സ്റ്റേറ്റ് റൂട്ട് 58, യു.എസ് റൂട്ട് 66 എന്നിവയുൾപ്പെടെയുള്ള പ്രധാന ഹൈവേകൾ നഗരത്തിൽ​ സന്ധിക്കുന്നു.


</doc>
<doc id="375832" url="https://ml.wikipedia.org/wiki?curid=375832" title="ബെനീസിയ">
ബെനീസിയ

ബെനീസിയ ( ; ), അമേരിക്കൻ ഐക്യനാടുകളിൽ, സാൻ ഫ്രാൻസിസ്കോ ബേ ഏരിയയിലെ നോർത്ത് ബേ മേഖലയിൽ സ്ഥിതി ചെയ്യുന്ന, കാലിഫോർണിയ സംസ്ഥാനത്തെ സോളാനോ കൗണ്ടിയിലെ നഗരമാണ്. 1853 മുതൽ 1854 വരെയുള്ള കാലഘട്ടത്തിൽ ഏതാണ്ട് പതിമൂന്നു മാസക്കാലം ഈ നഗരം സംസ്ഥാന തലസ്ഥാനമായി പ്രവർത്തിച്ചിരുന്നു.


</doc>
<doc id="375833" url="https://ml.wikipedia.org/wiki?curid=375833" title="ബെവെർലി ഹിൽസ്">
ബെവെർലി ഹിൽസ്

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ഏഞ്ചെലസ് കൗണ്ടിയിൽ സ്ഥിതിചെയ്യുന്ന ഒരു നഗരമാണ് ബെവെർലി ഹിൽസ്. ലോസ് ആഞ്ചലസ്, വെസ്റ്റ് ഹോളിവുഡ് എന്നീ നഗരങ്ങൾ ബെവെർലി ഹിൽസ് നഗരത്തെ വലയം ചെയ്താണ് സ്ഥിതിചെയ്യുന്നത്. യഥാർത്ഥത്തിൽ ലിമ ബീൻസ് (ബട്ടർ ബീൻസ്) വളർന്നിരുന്ന ഒരു സ്പാനിഷ് കൃഷിക്കളമായിരുന്ന ഈ പ്രദേശം 1914 ൽ ഒരു കൂട്ടം നിക്ഷേപകരുടെ നേതൃത്വത്തിൽ സംയോജിപ്പിക്കപ്പെട്ടു. ഇവിടെ എണ്ണ കണ്ടെത്തുന്നതിൽ പരാജയപ്പെട്ട ഈ നിക്ഷേപകർ പകരം വെള്ളം സമൃദ്ധമാണെന്നു കണ്ടെത്തുകയും ഒടുവിൽ ഒരു നഗരമായി വികസിപ്പിക്കാൻ തീരുമാനിക്കുകയും ചെയ്തു. 2013 ൽ ഈ നഗരത്തിലെ ജനസംഖ്യ 34,658 ആയി വർദ്ധിച്ചിരുന്നു. ഇരുപതാം നൂറ്റാണ്ടിലെ പല പ്രശസ്ത അഭിനേതാക്കളുടേയും താമസസ്ഥലമായിരുന്നു ഇത്. റോഡിയോ ഡ്രൈവ് ഷോപ്പിംഗ് ഡിസ്ട്രിക്റ്റ്, ബെവർലി ഹിൽസ് ഓയിൽ ഫീൽഡ് എന്നിവ ഈ നഗരത്തിലാണ് സ്ഥിതി ചെയ്യുന്നത്.

ഇന്നത്തെ വിൽഷയർ ബോൾവാർഡ് റൂട്ട് സ്ഥിതിചെയ്യുന്ന പഴയ തദ്ദേശീയ വഴിത്താരകളിലൂടെ സഞ്ചരിച്ച് 1789 ഓഗസ്റ്റ് 3-നു ഗാസ്പാർ ഡി പോർട്ടോള (1716–1786) പിൽക്കാലത്തു ബെവെർലി ഹിൽസ് എന്നു വിളിക്കപ്പെട്ട പ്രദേശത്ത് എത്തിച്ചേർന്നു. 1828 ൽ ഈ പ്രദേശം മരിയ റിറ്റ ക്വിന്റേറോസ് ഡി വാൽഡെസേയും അവരുടെ ഭർത്താവിന്റേയും അധീനതയിലായിരുന്നു. അവർ തങ്ങളുടെ കൈവശത്തിലുണ്ടായിരുന്ന 4,500 ഏക്കർ (18 ചതുരശ്രകിലോമീറ്റർ) ഭൂസ്വത്തിനെ 'രഞ്ചോ റോഡിയോ ഡെ ലാസ് അഗാസ്' എന്നു വിളിച്ചു. 1854-ൽ അവർ റാഞ്ച്, ബെഞ്ചമിൻ ഡേവിസ് വിൽസൺ (1811-1878), ഹെൻറി ഹാൻകോക്ക് (1822-1883) എന്നിവർക്ക് മറിച്ചു വിറ്റു. 1880 ആയപ്പോഴേക്കും റാഞ്ച് 75 ഏക്കർ (0.30 കിമീ) ഈ വിസ്തീർണ്ണമുള്ള നിരവധി തുണ്ടുഭൂമികളാക്കി മാറ്റുകയും ലോസ് ആഞ്ചെലെസ്, കിഴക്കൻ തീരങ്ങൾ എന്നിവിടങ്ങളിൽനിന്നെത്തിയ ഇംഗ്ലീഷ് വംശജർ ഝടിതിയിൽ ഇവ വിലയ്ക്കു വാങ്ങുകയും ചെയ്തു.

ഈ ഭൂമിയുടെ സിംഹഭാഗവും വാങ്ങിക്കൂട്ടിയത് ഹെൻറി ഹാമ്മെൽ, ആൻഡ്രൂ എച്ച്. ഡെൻകർ എന്നിവരായിരുന്നു. അവർ വാങ്ങിയ സ്ഥലം ലിമ ബീൻസ് കൃഷി ചെയ്യാനായി ഉപയോഗിച്ചു. ഈ സമയത്താണ് ഈ പ്രദേശം 'ഹാമ്മെൽ & ഡെൻകർ റാഞ്ച്' എന്ന് അറിയപ്പെട്ടിരുന്നു. 1888 ആയപ്പോഴേക്കും ഡെൻകറും ഹാമ്മെലു ചേർന്ന് തങ്ങളുടെ കൈവശമുള്ള പ്രദേശത്ത് മൊറോക്കോ എന്നു പേരുള്ള ഒരു പട്ടണം കെട്ടിപ്പടുക്കാൻ പദ്ധതിയിട്ടു.


</doc>
<doc id="375842" url="https://ml.wikipedia.org/wiki?curid=375842" title="റോബർട്ട്സ്ഗഞ്ച് (ലോക്‌സഭാമണ്ഡലം)">
റോബർട്ട്സ്ഗഞ്ച് (ലോക്‌സഭാമണ്ഡലം)

ഉത്തർപ്രദേശിലെ ഒരു ലോക്‌സഭാമണ്ഡലമാണ് 
റോബർട്ട്സ്ഗഞ്ച്.


 



</doc>
<doc id="375853" url="https://ml.wikipedia.org/wiki?curid=375853" title="കുപ്പാസു">
കുപ്പാസു

ആമസോൺ മഴക്കാടുകളിൽ കാണപ്പെടുന്ന ഒരിനം സസ്യമാണ് കുപ്പാസു - cupuassu . ഇവ കൊക്കോയുടെ കുടുംബത്തിൽ ഉൾപ്പെടുന്നു. കട്ടികുറഞ്ഞ തായ്ത്തടിയോടെ 16 അടിയിലേറെ ഉയരത്തിൽ വളരുന്നു. 


</doc>
<doc id="375890" url="https://ml.wikipedia.org/wiki?curid=375890" title="ഹോഗ്ഗർ മൌണ്ടൻസ്">
ഹോഗ്ഗർ മൌണ്ടൻസ്

ഹോഗ്ഗർ മൗണ്ടൻസ് (Arabic: جبال هقار‎‎, Berber: "idurar n Ahaggar", Tuareg: "Idurar Uhaggar"), തെക്കൻ അൾജീരിയയിലെ മദ്ധ്യ സഹാറയിൽ ഉത്തരായനരേഖയ്ക്കു സമാന്തരമായി സ്ഥിതിചെയ്യുന്ന ഒരു മലയോര പ്രദേശമാണ്. അഹാഗ്ഗർ മൗണ്ടൻസ് എന്നും അറിയപ്പെടുന്നു. ഈ മലനിരകൾ ഏകദേശം 550,000 ചതുരശ്ര കിലോമീറ്റർ (212,000 ചതുരശ്ര മൈൽ) പ്രദേശത്തു വ്യാപിച്ചുകിടക്കുന്നു.

അൾജീരിയൻ തലസ്ഥാനമായ അൾജിയേർസിന് ഏകദേശം 1,500 കി.മീ (930 മൈൽ) തെക്കായിട്ടാണ് ഈ മലയോര മേഖല സ്ഥിതി ചെയ്യുന്നത്. ഭൂരിഭാഗവും പാറക്കെട്ടുകളടങ്ങിയ മരുഭൂമിയായ ഈ പ്രദേശം സമുദ്രനിരപ്പിൽനിന്ന് 900 മീറ്ററിലധികം (3,000 അടി) ഉയരത്തിലാണ് സ്ഥിതിചെയ്യുന്നത്. ഈ പ്രദേശത്തെ ഏറ്റവും ഉയരമുള്ള പർവ്വതമായ മൌണ്ട് തഹാത്ത് 2,908 മീറ്റർ (9,541 അടി) ഉയരമുള്ളതാണ്. ഏകദേശം 2 ബില്ല്യൻ വർഷങ്ങൾവരെ പഴക്കമുള്ള മെറ്റാമോർഫിക് ശിലകൾ അടങ്ങിയതാണ് പർവ്വതനിരകൾ. എന്നിരുന്നാലും അടുത്തകാലത്തെ അഗ്നിപർവ്വത പ്രവർത്തനങ്ങൾ കാരണമായി പുതിയ പാറകളടങ്ങിയ പ്രദേശങ്ങളും കണ്ടുവരുന്നു. 


</doc>
<doc id="375904" url="https://ml.wikipedia.org/wiki?curid=375904" title="ബ്ലൂ ലേക്ക്">
ബ്ലൂ ലേക്ക്

ബ്ലൂ ലേക്ക് (മുമ്പ്, സ്കോട്ട്സ്വില്ലെ)  അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഹംബോൾട്ട് കൗണ്ടിയിലെ ഒരു പട്ടണമാണ്. യുറേക്ക നഗരത്തിനു 16 മൈൽ (26 കിലോമീറ്റർ) വടക്കുകിഴക്കായി മാഡ് നദിയ്ക്കു സമീപം സമുദ്രനിരപ്പിൽനിന്ന് 131 അടി (40 മീറ്റർ)  ഉയരത്തിലാണ് ഈ പട്ടണം സ്ഥിത ചെയ്യുന്നത്. 2000 ലെ സെൻസസ് പ്രകാരം 1,135 ആയിരുന്ന ജനസംഖ്യ 2010 ൽ 1,253 ആയി വർദ്ധിച്ചിരുന്നു.

ഐക്യനാടുകളിലെ സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം 0.6 ചതുരശ്ര മൈൽ (1.6 കിമീ 2 ആണ്). ഇതിൽ 95 ശതമാനവും കര പ്രദേശമാണ്.


</doc>
<doc id="375906" url="https://ml.wikipedia.org/wiki?curid=375906" title="കാലിസ്റ്റോഗ">
കാലിസ്റ്റോഗ

കാലിസ്റ്റോഗ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ നാപാ കൗണ്ടിയിലെ ഒരു നഗരമാണ്. 2010 ലെ അമേരിക്കൻ ഐക്യനാടുകളിലെ സെൻസസ് പ്രകാരം ഈ നഗരത്തിലെ ജനസംഖ്യ 5,155 ആയിരുന്നു.

പതിനെട്ടാം നൂറ്റാണ്ടിലെ സ്പെയിൻ കൊളോണിയൽ കാലഘട്ടത്തിൽ വാപ്പോ എന്ന് അറിയപ്പെട്ടിരുന്ന പ്രമുഖ തദ്ദേശീയ അമേരിക്കൻ ഇന്ത്യൻ ജനസമൂഹത്തിന്റെ അധിവാസ മേഖലയായിരുന്നാന്നു ഉന്നത നാപാ താഴ്വര.


</doc>
<doc id="375907" url="https://ml.wikipedia.org/wiki?curid=375907" title="വാപ്പോ">
വാപ്പോ

അമേരിക്കൻ ഐക്യനാടുകളിലെ വടക്കൻ കാലിഫോർണിയയിലുള്ള തദ്ദേശീയ അമേരിക്കൻ ഇന്ത്യൻ ജനതയാണ് വാപ്പോ. അവരുടെ പരമ്പരാഗത സ്വദേശങ്ങൾ നാപ്പാ താഴ്വര, ക്ലിയർ ലേക്കിൻറ തെക്കൻ തീരം, അലക്സാണ്ടർ താഴ്വര, റഷ്യൻ നദിയുടെ താഴ്വര എന്നിവിടങ്ങളായിരുന്നു.

വപ്പോ ജനങ്ങൾ വേട്ടയാടി ഉപജീവനം കഴിക്കുന്നവരായിരുന്നു. വൃക്ഷ ശാഖകളും ഇലകളും ചെളിയും ഉപയോഗിച്ചു നിർമ്മിച്ചു നിർമ്മിച്ച വീടുകളില കേന്ദ്രീകൃത രാഷ്ട്രീയ അധികാരം ഇല്ലാത്ത ചെറിയ സമൂഹങ്ങളായിട്ടാണ് അവർ ജീവിച്ചിരുന്നത്. അവർ നെയ്തിരുന്ന കുട്ടകൾ ജലം ശേഖരിച്ചുവയ്ക്കാൻ പര്യാപ്തമായവയായിരുന്നു.

മെക്സിക്കോക്കാർ കാലിഫോർണിയയിൽ കോളനികൾ സ്ഥാപിക്കാനെത്തിയ കാലത്ത്, വാപ്പോ ഗ്രാമങ്ങൾ സ്ഥിതിചെയ്തിരുന്നത്, ഇപ്പോൾ യൗണ്ട്വില്ലെ, സെന്റ് ഹെലെന, കാലിസ്റ്റോഗാ തുടങ്ങിയവയുടെ സമീപ പ്രദേശങ്ങളിലായിരുന്നു.



</doc>
<doc id="375911" url="https://ml.wikipedia.org/wiki?curid=375911" title="സോനറില ജാനകിയാന">
സോനറില ജാനകിയാന

മെലാസ്റ്റൊമാറ്റേസീ സസ്യകുടുംബത്തിലെ സോനറില ജനുസ്സിൽപ്പെടുന്ന ഒരു സ്പീഷീസാണ് സോനറില ജാനകിയാന (Sonerila janakiana).  കിഴങ്ങിൽനിന്ന് രൂപപ്പെട്ട് മണ്ണിലൂടെ വളരുന്ന തണ്ടുകളാണ് സോനറില ജാനകിയാനക്കുള്ളത്.

ഇന്ത്യയിലെ പ്രശസ്തയായ സസ്യശാസ്ത്രജ്ഞയായിരുന്ന ഇ.കെ. ജാനകി അമ്മാൾ ആദരസൂചകമായിട്ടാണ് ഈ സ്പീഷിസിനെ നാമകരണം ചെയ്തിരിക്കുന്നത്. 


</doc>
<doc id="375935" url="https://ml.wikipedia.org/wiki?curid=375935" title="വത്സല മേനോൻ">
വത്സല മേനോൻ

മലയാളചലച്ചിത്രരംഗത്തും ടെലിവിഷനിലും അമ്മവേഷങ്ങളിലും ഉപകഥാപാത്രങ്ങളീലും പ്രശസ്തയായ നടിയാണ് വത്സല മേനോൻ. ഏകദേശം ഇരുനൂറോളം ചിത്രങ്ങളിൽ അവർ അഭിനയിച്ചിട്ടുണ്ട്.

തൃശ്ശൂർ ജില്ലയിൽ രാമൻ മേനോന്റെയും ദേവകിയമ്മയുടെയും മകളായി വത്സല മേനോൺ 1945ൽ ജനിച്ചു. അവർക്ക് മൂന്ന് മൂത്ത ജ്യേഷ്ഠമാർ ഉണ്ട്. കുട്ടിക്കാലത്ത് തന്നെ നൃത്തം പഠിക്കുകയും പല രംഗങ്ങളിലും അവതരിപ്പിക്കുകയും ചെയുതു. 1953ൽ തിരമാല എന്ന ചലച്ചിത്രത്തിൽ ബേബി വത്സല എന്നപേരിൽ അഭിനയിച്ചു. 16അം വയസ്സിൽ വിവാഹിതയായി ബോബെയിൽ താമസമാക്കി. പ്രകാശ്, പ്രേം, പ്രിയൻ എന്നീ മൂന്ന് മക്കൾ ഉണ്ട്. പ്രകാശ് മേനോൻ ആസ്ത്രേലിയയിൽ ആണ്. പ്രേം മേനോൻ സിംഗപ്പൂരിലും പ്രിയൻ കൊച്ചിയിലും ജോലിചെയ്യുന്നു. 
മൂന്നു മക്കൾക്ക് ജന്മം കൊടുത്തശേഷം 1970ൽ മിസ്സ് തൃശ്ശൂർ ആയി വിജയിച്ചു. സിനിമയിലേക്ക് ഒരുപാട് ക്ഷണം ഉണ്ടായിട്ടും 1985വരെ (മക്കൾ വലുതാകുന്നതുവരെ ) മാറിനിന്നു. 1985 ൽ കിരാതം ൽ അഭിനയിച്ചുകൊണ്ട് വീണ്ടും രംഗത്തെത്തി. അവരുടെ പരിണയം അച്ചുവിന്റെ അമ്മ, സല്ലാപം തനിയാവർത്തനം എന്നിവയിൽ ശ്രദ്ധേയമായ കഥാപാത്രങ്ങളെ അവതരിപ്പിച്ചു .






</doc>
<doc id="375938" url="https://ml.wikipedia.org/wiki?curid=375938" title="ഉലുരു">
ഉലുരു

ഓസ്ട്രേലിയയിലെ നോർത്തേൺ ടെറിട്ടറിയിലെ മരുഭൂമിയിൽ കാണപ്പെടുന്ന ഏറ്റവും വലിയ ഒറ്റപ്പാറയാണ് അയേഴ്‌സ് പാറ /ˌɛərz ˈrɒk/ എന്നും അറിയപ്പെടുന്ന ഉലുരു (Uluru /ˌuːləˈruː/ (Pitjantjatjara: "Uluṟu"). അടുത്തുള്ള വലിയ നഗരമായ ആലീസ് സ്പ്രിംഗിൽ നിന്നും തെക്കു-പടിഞ്ഞാറ്  ദൂരെയാണ്. റോഡുമാർഗ്ഗം ദൂരവും അങ്ങോട്ടുണ്ട്.

ആസ്ത്രേലിയയിലെ ആദിമനിവാസികൾക്ക് വളരെ പാവനമാണ് ഉലുരു പാറ. ധാരാളം അരുവികളും ജലാശയങ്ങളും ഗുഹകളും, ഗുഹാചിത്രങ്ങളും എല്ലാമുള്ള ഈ സ്ഥലം ഒരു യുനെസ്കോ ലോകപൈതൃകസ്ഥലമാണ്. ഉലുരു-കറ്റ ജൂത ദേശീയോദ്യാനത്തിലെ രണ്ടു പ്രധാന സവിശേഷതകളാണ് ഓൾഗ്യാസ് എന്നറിയപ്പെടുന്ന ഉലുരുവും കറ്റ ജൂതയും. 




</doc>
<doc id="375954" url="https://ml.wikipedia.org/wiki?curid=375954" title="കാമറില്ലൊ">
കാമറില്ലൊ

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തിലെ വെഞ്ചുറ കൗണ്ടിയിലുള്ള ഒരു നഗരമാണ് കാമറില്ലൊ ( ). 2000-ലെ സെൻസസിൽ 57,084 ആയിരുന്ന ജനസംഖ്യ 2010 ലെ സെൻസസ് പ്രകാരം 65,201 ആയി വർദ്ധിച്ചിരുന്നു. വെഞ്ചുറ ഫ്രീവേ (യു.എസ് റൂട്ട് 101) നഗരത്തിലെ പ്രാഥമിക പൊതുവീഥിയാണ്.

കാമില്ലൊ നഗരം സ്ഥിതി ചെയ്യുന്ന അക്ഷാംശരേഖാംശങ്ങൾ (34.2256, −119.0322) ആണ്. 

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 19.5 ചതുരശ്ര മൈൽ ആണ് (51 കി.മീ) ഇതിൽ 0.015 ചതുരശ്രമൈൽ പ്രദേശം (0.039 കി.മീ) (0.08 ശതമാനം) ജലമാണ്. 

ഒക്സ്നാർഡ് സമതലത്തിന്റെ കിഴക്കേ അറ്റത്തായി പ്ലസന്റ് താഴ്‌വരയിൽ സ്ഥിതിചെയ്യുന്ന കാമില്ലോയുടെ വടക്കുഭാഗത്ത് സാന്താ സുസാന മലനിരകളും വടക്കുപടിഞ്ഞാറ് കാമറില്ലോ കുന്നുകളും കിഴക്ക് കൊണിജോ താഴ്‌വരയും തെക്കുഭാഗത്ത് സാന്താ മോണിക്ക പർവ്വതനിരകളുമാണ് അതിരുകൾ.



</doc>
<doc id="378180" url="https://ml.wikipedia.org/wiki?curid=378180" title="ബ്രിയ, കാലിഫോർണിയ">
ബ്രിയ, കാലിഫോർണിയ

ബ്രിയ (സ്പാനിഷ് ഭാഷയിൽ "ഓയിൽ" അല്ലെങ്കിൽ "ടാർ" എന്ന് അർത്ഥം വരുന്നത്) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഓറഞ്ച് കൗണ്ടിയിലെ ഒരു നഗരമാണ്. 2010 ലെ അമേരിക്കൻ ഐക്യനാടുകളിലെ സെൻസസ് അനുസരിച്ച് ഈ നഗരത്തിലെ ആകെ ജനസംഖ്യ 39,282 ആയരുന്നു. ലോസ് ഏഞ്ചൽസിന് 33 മൈൽ തെക്ക് കിഴക്കായിട്ടാണ് ഈ നഗരം സ്ഥിതിചെയ്യുന്നത്.

ഈ നഗരം ആദ്യകാലത്ത് ഒരു എണ്ണ ഉല്പാദന കേന്ദ്രമായിട്ടായിരുന്നു. പിന്നീട് ഒരു നാരങ്ങാ ഉത്പാദനകേന്ദ്രമായി മാറുകയും, വിപുലമായ ബ്രിയ മാളിന്റെ നിർമ്മാണവും ബ്രിയ നഗരകേന്ദ്രത്തിന്റെ പുനർനിർമ്മാണത്തിനും ശേഷം ഒരു ലഘുവ്യാപാര കേന്ദ്രമായും മാറിയിരിക്കുന്നു. 1975 ൽ ആരംഭിച്ച പൊതു കലാരൂപ പരിപാടികളുടെ പേരിലും പ്രശസ്തമാണ് ബ്രിയ നഗരം. അത് നഗരത്തിലുടനീളം സ്ഥാപിച്ചിരിക്കുന്ന 140 ൽ അധികം പൊതുകലാരൂപ ശേഖരങ്ങളിലൂടെ ഇന്നും തുടരുന്നു. ബ്രിയയിലെ പൊതു കലാരൂപ പരിപാടികൾ അമേരിക്കയിലുടനീളം ഒട്ടേറെ പൊതു കലാരൂപങ്ങൾ പ്രദർശിപ്പിക്കുന്നതിനുള്ള ഒരു പ്രചോദനമായും ഭവിച്ചു.

1769 ജൂലൈ 2 ന് ഈ പ്രദേശത്ത് സ്പാനിഷ് പൊർട്ടോളിയ എക്സ്പെഡിഷൻ (ഗാസ്പർ ഡി പൊർട്ടോളയുടെ നേതൃത്വത്തിൽ) എന്നറിയപ്പെടുന്ന ആദ്യകാല യൂറോപ്യൻ ഉൾനാടൻ പര്യവേക്ഷണം ആരംഭിക്കുകയും അൾട്ടാ കാലിഫോർണിയയുടെ സ്ഥാപനത്തിനു വഴിയൊരുക്കുകയും ചെയ്തു. പര്യവേക്ഷണസംഘം ഒരു വലിയ അമേരിക്കൻ ഇന്ത്യൻ ഗ്രാമത്തിനു സമീപമുള്ള ബ്രിയ കാന്യോണിൽ ശുദ്ധജലസമൃദ്ധമായ ഒരു കുളത്തിനു സമീപം ക്യാമ്പ് ചെയ്തു.  നഗരത്തിനു തൊട്ടു വടക്കുവശത്തായി ബ്രിയ കാന്യോണിൽ അവരുടെ സന്ദർശനത്തിന്റെ ഒരു ചരിത്ര അടയാളം സ്ഥാപിക്കപ്പെട്ടത് നിലനിൽക്കുന്നു.  

19-ആം നൂറ്റാണ്ടിന്റെ തുടക്കത്തിൽ, ഇന്നത്തെ കാർബൺ കാന്യോണിൽ ഒലിൻഡ എന്ന ഗ്രാമം സ്ഥാപിക്കപ്പെടുകയും പല വ്യവസായശാലകളും "കറുത്ത സ്വർണ്ണം" (പെട്രോളിയം) അന്വേഷിച്ച് ഈ പ്രദേശത്തേയ്ക്ക് എത്തുകയും ചെയ്തു.

1894 ൽ, ആബേൽ സ്റ്റേൺസ് എന്ന ഭൂവുടമ, ഒലിൻഡയുടെ പടിഞ്ഞാറുള്ള, 1,200 ഏക്കർ (4.9 കിമീ 2) സ്ഥലം പുതുതായി രൂപീകരിക്കപ്പെട്ട യൂണിയൻ ഓയിൽ കമ്പനി ഓഫ് കാലിഫോർണിയയ്ക്ക് വിറ്റഴിക്കുകയും 1898 ഓടെ പുതുതായി കണ്ടുപിടിക്കപ്പെട്ട ബ്രിയ-ഒലിൻഡ എണ്ണപ്പാടത്തിനു സമീപത്തുള്ള മലകളിൽ ധാരാളം തടികൊണ്ടുളള ഓയിൽ ഡ്രില്ലിംഗ് ടവറുകൾ നിർമ്മിക്കപ്പെടുകയും ചെയ്തു. 1908 ൽ, റെയിൽവേ എൻജിനീയർ എപ്പസ് റാൻഡോൾഫ്, ബ്രിയ കാന്യോണു തൊട്ടു തെക്കായി, റാൻഡോൾഫ് എന്ന ഗ്രാമം എണ്ണപ്പാടത്തെ ജോലിക്കാർക്കും അവരുടെ കുടുംബങ്ങൾക്കും വേണ്ടി സ്ഥാപിച്ചിരുന്നു. വാൾട്ടർ ജോൺസൺ എന്ന ബേസ്ബോൾ ഇതിഹാസം, 20-ആം നൂറ്റാണ്ടിന്റെ ആരംഭത്തിൽ ഓലിൻഡയിൽ വളരുകയും യുവാവായിരിക്കെ ചുറ്റുപാടുള്ള എണ്ണപ്പാടത്തു ജോലി ചെയ്യുകയും ചെയ്തിരുന്നു.

സമ്പദ്വ്യവസ്ഥ ത്വരിതഗതിയിൽ വളർന്നതോടെ ഒലിൻഡ, റാൻഡോൾഫ് എന്നീ ഗ്രാമങ്ങൾ അഭിവൃദ്ധി പ്രാപിക്കുകയും രണ്ടു ഗ്രാമങ്ങളും ലയിച്ച് ഒന്നായിത്തീരുകയും ചെയ്തു. 1911, ജനുവരി 19 ന് നഗരത്തിന്റെ ഭൂപടത്തിൽ ഇത് ബ്രിയ എന്ന പുതിയ പേരിൽ അടയാളപ്പെടുത്തുകയും ചെയ്തു. സ്പാനിഷ് ഭാഷയിലെ ഈ പദത്തിന് പ്രകൃതിദത്ത കീൽ (ബിറ്റുമെൻ, പിച്ച്, ടാർ) എന്നൊക്കെ അർത്ഥം വരുന്നു.

752 ജനസംഖ്യയുണ്ടായിരുന്ന ബ്രിയ, 1917 ഫെബ്രുവരി 23 ന് ഓറഞ്ച് കൗണ്ടിയുടെ എട്ടാമത്തെ ഔദ്യോഗിക നഗരമായി ഉൾപ്പെടുത്തി.

എണ്ണ ഉൽപ്പാദനം കുറഞ്ഞുവന്നപ്പോൾ, ചില കാർഷിക വികസന പരിപാടികൾ, പ്രത്യേകിച്ചും നാരങ്ങ, ഓറഞ്ച് തോട്ടങ്ങൾ ഇവിടെ ആരംഭിച്ചു. 1920 കളിൽ ബ്രിയ ചേമ്പർ ഓഫ് കൊമേഴ്സ് ഈ നഗരത്തെ "ഓയിൽ, ഓറഞ്ച്സ്, ഓപ്പർച്യുനിറ്റി" എന്ന മുദ്രാവാക്യവുമായി പ്രോത്സാഹിപ്പിച്ചിരുന്നു. 1950കളിൽ ഈ നഗരത്തിലെ ജനസംഖ്യ 3,208 ആയി വർദ്ധിച്ചിരുന്നു. നാരങ്ങാ തോട്ടങ്ങൾ ക്രമേണ വ്യവസായ പാർക്കുകൾക്കും പാർപ്പിട വികസനത്തിലേയ്ക്കും വഴി മാറി. 1956 ൽ കാൾ എൻ. കാർച്ചർ, കാലിഫോർണിയയിലെ അനാഹൈം, ബ്രിയ എന്നീ നഗരങ്ങളിൽ ആദ്യത്തെ രണ്ട് കാൾസ് ജൂനിയർ റെസ്റ്റോറൻറുകൾ തുറന്നു. 1970 കളിൽ ഓറഞ്ച് ഫ്രീവേ (57), ബ്രിയ മാൾ എന്നിവയുടെ ഉദ്ഘാടനം കൂടുതൽ പാർപ്പിട വികസന പരിപാടികൾക്കു പ്രചോദനമായി. 1980 കളിലും 1990 കളിലും 2000 ത്തിലുമായി 57 ഫ്രീവേയുടെ കിഴക്കുഭാഗത്തായി വലിയതോതിലുള്ള ആസൂത്രിത വികസനപ്രവർത്തനങ്ങൾ നടന്നിരുന്നു.

1990 കളുടെ അവസാനത്തിൽ, ബ്രിയ ബൌലെവാർഡിനേയും ബിർച്ച് സ്ട്രീറ്റിനേയും കേന്ദ്രീകരിച്ചുള്ള ബ്രിയ നഗരകേന്ദ്രത്തിലെ പ്രദേശം വലിയതോതിൽ, ഷോപ്പിംഗ്, വിനോദം എന്നിവയ്ക്കായി പുനർനിർമ്മിക്കപ്പെടുകയും സിനിമാ തീയറ്ററുകൾ, നടപ്പാതയിലെ കഫേകൾ, ഇംപ്രോവ് ചെയിനിന്റെ ഒരു സജീവ കോമഡി ക്ലബ്ബ്, അനവധി ഷോപ്പുകൾ, ഭക്ഷണശാലകൾ, ഒരു പ്രതിവാര കർഷക മാർക്കറ്റ് എന്നിവ നിർമ്മിക്കപ്പെടുകയും ചെയ്തിരുന്നു. പ്രാദേശികമായി ഈ ഭാഗം അറിയപ്പെടുന്നത് ഡൌൺടൗൺ ബ്രിയ എന്നാണ്. സൺസെറ്റ് മാഗസിൻ, 2006 ആദ്യം, പടിഞ്ഞാറൻ ഐക്യനാടുകളിലെ നഗരപ്രാന്തങ്ങളിൽ മികച്ച താമസത്തിനു പറ്റിയ മികച്ച അഞ്ച് നഗരങ്ങളിൽ ഒന്നായി ബ്രിയ നഗരത്തെ എന്ന പേരെടുത്തു പറഞ്ഞു.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം ആണ്. അതിൽ 0.26 ശതമാനം ജലം ഉൾപ്പെട്ടിരിക്കുന്ന ഭാഗമാണ്.

ഈ നഗരത്തന്റെ അതിരുകൾ, സംയോജിപ്പിക്കപ്പെടാത്ത ഓറഞ്ച് കൗണ്ടി, ലോസ് ഏഞ്ചൽസ് കൗണ്ടി എന്നിവ വടക്കും കിഴക്കും, പടിഞ്ഞാറ് ലാ ഹബ്ര, തെക്ക് പടിഞ്ഞാറ് ഫുല്ലെർട്ടൺ, തെക്ക് പ്ലാസെൻറിയ, തെക്കു-കിഴക്ക് യോർബാ ലിൻഡ എന്നിവയാണ്.


</doc>
<doc id="378184" url="https://ml.wikipedia.org/wiki?curid=378184" title="കമുതി സൗരോർജ്ജനിലയം">
കമുതി സൗരോർജ്ജനിലയം

തമിഴ്‌നാട്ടിലെ കമുതിയിലുള്ള വിസ്താരമുള്ള ഒരു സൗരോർജ്ജനിലയമാണ് കമുതി സൗരോർജ്ജനിലയം (Kamuthi Solar Power Project). അദാനി പവർ ആണ് ഇത് നിർമിച്ചിരിക്കുന്നത്. ഒറ്റയിടത്ത് 648 MW വൈദ്യുതി ഉൽപ്പാദിപ്പിക്കാൻ പറ്റുന്ന ഈ നിലയത്തിന് വലിപ്പത്തിൽ ലോകത്തിൽ രണ്ടാം സ്ഥാനമുണ്ട്. 

2016 ജൂൺ 13 ന് ഇതിനെ നാഷണൽ ഗ്രിഡുമായി ബന്ധിപ്പിക്കാൻ ABB 5 സബ്‌സ്റ്റേഷനുകൾ കമ്മീഷൻ ചെയ്യുകയുണ്ടായി. 2016 സെപ്തംബർ 21 -ന് പൂർത്തിയായ ഈ നിലയത്തിന് ചെലവായിട്ടുണ്ട്. 25 ലക്ഷം സോളാർ മൊഡ്യൂളുകൾ, 380000 അടിത്തറകൾ, 27,000 മീറ്റർസ്ട്രക്ചറുകൾ, 576 ഇൻവേറ്ട്ടറുകൾ, 154 ട്രാൻസ്ഫോമറുകൾ എന്നിവ കൂടാതെ 6000 കിലോമീറ്റർ കേബിളുകൾ എന്നിവ ഈ നിലയത്തിന് ആവശ്യമായി വന്നിട്ടുണ്ട്. പാനലുകൾ സ്ഥാപിക്കാനുള്ള സ്ട്രക്ചറുകൾക്ക് 30000 ടൺ ഗാൽവനൈസ്‌ഡ് ഇരുമ്പ് വേണ്ടിവന്നു. 8 മാസം കൊണ്ട് തീർക്കുന്നതിനായി 8,500 ജോലിക്കാർ ഓരോ ദിവസവും 11 MW വൈദ്യുതിയ്ക്ക് ആവശ്യമായ പാനലുകൾ സ്ഥാപിച്ചിരുന്നു. 

നിലയം മുഴുക്കേ ഒരു 400 KV സബ്‌സ്റ്റേഷനുമായി യോജിപ്പിച്ചിരിക്കുകയാണ്. ഒരു റോബോട്ട് സംവിധാനം പാനലുകളെ എന്നും വൃത്തിയാക്കുകയാണ് ചെയ്യുന്നത്.

അവിടത്തെ ദൈനംദിനം ലഭിക്കുന്ന 5.5-6.0 kWh/m സൗരോർജ്ജത്തിന്റെ അളവ് വച്ചുനോക്കിയാൽ വർഷംതോറും 1.3 TWh വൈദ്യുതി ഉണ്ടാക്കൽ സാധ്യമാണ്.



</doc>
<doc id="378189" url="https://ml.wikipedia.org/wiki?curid=378189" title="ബാത് (ദേവത)">
ബാത് (ദേവത)

പുരാതന ഈജിപ്റ്റിൽ ആരാധിച്ചിരുന്ന ഒരു ഗോ ദേവതാ സങ്കലപമാണ് ബാത് (ഇംഗ്ലീഷ്: Bat ). മനുഷ്യന്റെ ശിരസ്സും, പശുവിന്റെ ചെവികളും കൊമ്പും ചേർന്ന രൂപത്തിലാണ് ബാത്തിനെ ചിത്രീകരിച്ചിരുന്നത്. മദ്ധ്യ സാമ്രാജ്യത്തോടുകൂടി ബാത്ത് സങ്കൽപ്പം അപ്രശസ്തമാകുകയും പിന്നീട് അതിന്റെ ചില ഗുണവിശേഷങ്ങൾ ഹാത്തോറിൽ ദേവീ സങ്കൽപ്പത്തിൽ ലയിക്കുകയും ഉണ്ടായി.



</doc>
<doc id="378197" url="https://ml.wikipedia.org/wiki?curid=378197" title="ജപ്പാന്റെ ദേശീയപതാക">
ജപ്പാന്റെ ദേശീയപതാക

ചതുരാകൃതിയിലുള്ള വെളുത്ത പശ്ചാത്തലത്തിൽ ചുവന്ന വൃത്തത്തോടുകൂടിയ പതാകയാണ് ജപ്പാന്റെ ദേശീയപതാക (ഇംഗ്ലീഷ്: flag of Japan). നിഷോക്കി ( ) എന്നാണ് ഇത് ജാപ്പനീസ് ഭാഷയിൽ ഔദ്യോഗികമായി അറിയപ്പെടുന്നത്. ഹിനോമാരു ( എന്നപേരിലും ഈ പതാക അറിയപ്പെടുന്നു. ഉദയസൂര്യന്റെ നാട് എന്ന ജപ്പാന്റെ അപരനാമത്തെ മൂർത്തമായ് അവതരിപ്പിക്കുന്നവിധത്തിലാണ് ജപ്പാന്റെ ദേശീയ പതാകയുടെ രൂപകൽപ്പന.

ജപ്പാൻ സർക്കറിന്റെ ദേശീയപതാക ദേശീയഗാന നിയമം പ്രകാരം, "നിഷോക്കി" പതാകയെ ദേശീയപതാകയായി അംഗീകരിച്ചിട്ടുണ്ട്. 1999 ആഗസ്ത് 13-നാണ് ഈ ഔദ്യോഗികനിയമം പ്രഖ്യാപിച്ച് പ്രാബല്യത്തിൽ വന്നത്. മുൻ സർക്കാരുകൾ ദേശീയപതാക നിയമപരമായി പ്രഖ്യാപിച്ചിരുന്നില്ലെങ്കിലും, സൂര്യഗോളത്തോടുകൂടിയ ഈ പതാക മുൻപേ തന്നെ ജപ്പാന്റെ പതാകയായി കരുതിയിരുന്നു. 

ഹിനോമാരുവിന്റെ ഉദ്ഭവത്തെകുറിച്ച് കൃത്യമായ വിവരങ്ങളില്ല. ഏതാണ്ട് 7-ആം നൂറ്റാണ്ടിന്റെ ആരംഭം മുതൽക്കേ ഉദയസൂര്യന് ജപ്പാനിൽ ചില പ്രതീകാത്മക അർഥങ്ങൾ ഉണ്ടായിരുന്നതായി കരുതുന്നു. ജാപ്പനീസ് വിശ്വാസപ്രകാരം ജപ്പാനിലെ രാജകുടുംബപരമ്പര സൂര്യദേവനായ അമതേരസുവിന്റെ വംശജരാണ് എന്നാണ് കരുതിയിരുന്നത്.

1870-ൽ പാസാക്കിയ, പ്രധാനമന്ത്രിയുടെ പ്രഖ്യാപനം നം. 57- ൽ ദേശീയപതാകയെ സംബന്ധിക്കുന്ന രണ്ട് നിബന്ധനകൾ സൂചിപിച്ചിട്ടുണ്ട്. അതിൽ ഒന്നാമത്തേത് ആർക്കെല്ലാം പതാക പറത്താം എങ്ക്ങ്കിനെ പതാക ഉപയോഗിക്കണം എന്നതിനെകുറിച്ച് പരാമശിക്കുന്നു; രണ്ടാമത്തെ പ്രഖ്യാപനം എങ്ങനെ പതാക നിർമ്മിക്കണം എന്നുള്ളതാണ്. 7യൂണിറ്റ് വീതിയും 10യൂണിറ്റ് ഉയരവുമാണ് പതാകയുടെ അനുപാതം (7:10). സൂര്യനെ പ്രതീകവൽക്കരിക്കുന്ന ചുവന്ന ഗോളത്തിന്റെ വലിപ്പം, ഹോയിസ്റ്റ് വീതിയുടെ 5-ൽ മൂന്നായി നിജപ്പെടുത്തിയിരിക്കുന്നു. നിയമപ്രകാരം ചുവന്ന ഗോളം പതാകയുടെ ഒത്ത മദ്ധ്യത്തിൽ വരണം, എന്നാൽ ഇതിൽ 1% ത്തോളം വ്യതിയാനം () സാധാരണമാണ്. ഇതേ വർഷം ഒക്ടോബർ 3-ന് സിവിൽ എൻസൈൻ മറ്റു നാവിക പതാകകൾ എന്നിവയുടെ രൂപകല്പനയെ സംബന്ധിച്ച വ്യവസ്ഥാപനങ്ങൾ പാസാക്കിയിരുന്നു മെർക്കന്റ് പതാകയുടെ അനുപാതം 2:3 എന്നാണ്. ഗോളത്തിന്റെ വലിപ്പം വീതിയുടെ 3/5 ആയിത്തന്നെ നിൽക്കുന്നു. എങ്കിലും ഇത് ഹൊയിസ്റ്റിന്റെ ദിശയിലേക്കായി ഇരുപതിൽ ഒന്ന് () എന്ന അനുപാതത്തിൽ സ്ഥാനം മാറിയിരിക്കുന്നു.

എന്നാൽ "ജപ്പാന്റെ ദേശീയ പതാക ദേശീയ ഗാനം നിയമം" പാസാക്കിയതോട്, ഈ അളവുകളിൽ വ്യത്യാസം വന്നു. പതാകയുടെ വീതി നീളം അനുപാതം 2:3 ആയി. ചുവന്ന ഗോളത്തിന്റെ സ്ഥാനം പതാകയുടെ ഒത്തമദ്ധ്യത്തിലേക്കാകി, ഗോളത്തിന്റെ വലിപ്പം പഴയപോലെത്തന്നെ തുടർന്നു. പശ്ചാത്തല നിറം വെള്ളയും ഗോളത്തിന്റെ നിറം ആണ്, എന്നിരുന്നാലും 1999-ലെ ഈ നിയമത്തിൽ ചുവപ്പ്, വെള്ള എന്നിവയുടെ ഏത് ഷേഡ് ആണ് ഉപയോഗിക്കേണ്ടത് എന്നതിൽ കൃത്യത ഉണ്ടായിരുന്നില്ല. ചുവപ്പ് "കടും വർണ്ണത്തിൽ" ആയിരിക്കണം എന്നൊരു സൂചനമാത്രമേ ഇത് നൽകിയിരുന്നുള്ളൂ.

<nowiki>{{</nowiki>


</doc>
<doc id="378198" url="https://ml.wikipedia.org/wiki?curid=378198" title="മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1983-97) പട്ടിക">
മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1983-97) പട്ടിക

This is a list of all constituencies that were in existence in the 1983 and 1987 General Elections broken down by region. Apart from one seat, the same seats were used in the 1992 General Election.

The boroughs of Hillingdon, Harrow, Brent, Ealing, Barnet, Camden, Hammersmith & Fulham, Kensington & Chelsea and Westminster, and the City of London.
The boroughs of Enfield, Haringey, Islington, Hackney, Tower Hamlets, Newham, Waltham Forest, Redbridge, Barking & Dagenham and Havering.
The boroughs of Hounslow, Richmond, Kingston, Wandsworth, Merton, Sutton and Croydon.
The boroughs of Lambeth, Southwark, Lewisham, Bromley, Greenwich and Bexley.


</doc>
<doc id="378225" url="https://ml.wikipedia.org/wiki?curid=378225" title="പരമാധികാര രാഷ്ട്രങ്ങളുടെ ദേശീയപതാകകളുടെ ചിത്രസഞ്ചയം">
പരമാധികാര രാഷ്ട്രങ്ങളുടെ ദേശീയപതാകകളുടെ ചിത്രസഞ്ചയം

പരമാധികാര രാഷ്ട്രങ്ങളുടെ പട്ടികയിൽ ഉൾപ്പെടുന്ന രാജ്യങ്ങളുടെ ദേശീയപതാകകളുടെ ചിത്രസഞ്ചയമാണ് ഇവിടെ കൊടുത്തിരിക്കുന്നത്.

കൊടിയുടെ ഇടതുഭാഗത്തായി കൊടിമരം വരുന്നരീതിയിലാണ് ഇവിടെ ഓരോ പതാകയും ചിത്രീകരിച്ചിട്ടുള്ളത്, എങ്കിലും ചിലരാജ്യങ്ങൾ ഇതിന് അപവാദമായുണ്ട്. ഇറാൻ, ഇറാഖ്, സൗദി അറേബ്യ എന്നീരാജ്യങ്ങളുടെ പതാക, കൊടിമരം വലതുവശത്തുവരുന്നരീതിയിലാണ് ചിത്രീകരിക്കുന്നത്.


</doc>
<doc id="378242" url="https://ml.wikipedia.org/wiki?curid=378242" title="വെക്സിലോളജി">
വെക്സിലോളജി

പതാകകളുടെ ചരിത്രം, പ്രതീകാത്മകത, രൂപകൽപന, ഉപയോഗക്രമം എന്നിവയെകുറിച്ച് പഠിക്കുന്ന ശാസ്ത്രശാഖയാണ് വെക്സിലോളജി (ഇംഗ്ലീഷ്: Vexillology). കൊടി എന്നർത്ഥം വരുന്ന "വെക്സില്ലം(vexillum)" എന്ന ലാറ്റിൻ വാക്കിനോട് ഗ്രീക് പരപ്രത്യയമായ "-ലോജിയ(logia)" ("പഠനം") ചേർന്നുണ്ടായ വാക്കാണ് വെക്സിലോളജി. 

വെക്സിയോളജിയുമായി ബന്ധപെട്ടുള്ള, നിരവധി അംഗരാജ്യങ്ങളുള്ള ഒരു സംഘടനയാണ് ഇന്റർനാഷണൽ ഫെഡറേഷൻ ഒഫ് വെക്സിയോളജിക്കൽ അസ്സോസിയേഷൻ (International Federation of Vexillological Associations). ഇതിന്റെ ഫ്രഞ്ച് ചുരുക്കെഴുത്തായ FIAV എന്ന നാമത്തിലാണ് ഈ സംഘടന പൊതുവെ അറിയപ്പെടുന്നത്. 

പതാകകളെകുറിച്ച് ആധികാരികമായി പഠിക്കുന്ന വ്യക്തിയെ "വെക്സിയോളജിസ്റ്റ്" ("vexillologist)" എന്ന് പറയുന്നു; പതാകകൾ രൂപകല്പന ചെയ്യുന്ന കലയെ "വെക്സിലോഗ്രഫി (vexillography)" എന്നാണ് പറയുന്നത്; സമാനമായി രൂപകല്പന ചെയ്യുന്ന ആളെ "വെക്സിലോഗ്രാഫെർ" ("vexillographer) എന്നും പറയുന്നു." 

പതാകകളെകുറിച്ചുള്ള പഠനങ്ങളെ ഏകീകരിച്ച് ചിട്ടപ്പെടുത്തിയത് അമേരിക്കൻ പണ്ഡിതനും വെക്സിയോളജിസ്റ്റുമായിരുന്ന വൈറ്റ്നി സ്മിത്ത് ആണ്. പിന്നീട് നിരവധി പതാക സംഘടനകളും സമ്മേളനങ്ങളും രൂപം നൽകുന്നതിന് അദ്ദേഹം പങ്കുവഹിച്ചു. 1958-ലാണ് സ്മിത്ത് വെക്സിയോളജി എന്ന പദം ആവിഷ്കരിച്ചത്. 1965-മുതൽ, FIAV എന്ന സംഘടനയുടെ നേതൃത്വത്തിൽ വെക്സിയോളജി അന്ത്രാരാഷ്ട്ര കോൺഗ്രസ് (ICV) സംഘടിപ്പിച്ചുവരുന്നു.




</doc>
<doc id="378244" url="https://ml.wikipedia.org/wiki?curid=378244" title="മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1918-1945) പട്ടിക">
മേഖലകളുടെ അടിസ്ഥാനത്തിൽ യുണൈറ്റഡ് കിങ്ഡം പാർലമെന്റ് നിയോജകമണ്ഡലങ്ങളുടെ(1918-1945) പട്ടിക

See 

<nowiki>*</nowiki>denotes parties that were part of the ദേശീയ Governments.


</doc>
<doc id="378260" url="https://ml.wikipedia.org/wiki?curid=378260" title="ഫൊണ്ടാന">
ഫൊണ്ടാന

ഫൊണ്ടാന (), അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിൽ ഏകദേശം 203,003 പേർ വസിക്കുന്ന ഒരു നഗരമാണ്.

1913 ൽ അസറിയേൽ ബ്ലാഞ്ചാർഡ് മില്ലർ സ്ഥാപിച്ച ഈ നഗരം രണ്ടാം ലോകമഹായുദ്ധം വരെ ഒരുഗ്രാമീണമേഖലയായി നിലകൊള്ളുകയും വ്യവസായ സംരംഭകൻ ഹെൻറി ജെ. കൈസർ ഈ പ്രദേശത്ത് ഒരു വലിയ ഉരുക്ക് നിലയം സ്ഥാപിച്ചതിനുശേഷം ഇതിനു മാറ്റം സംഭവിക്കുയും ചെയ്തു. 

ഇപ്പോൾ ട്രക്കിങ് വ്യവസായത്തിന്റെ ഒരു പ്രാദേശിക കേന്ദ്രമാണിത്. ഇന്റർസ്റ്റേറ്റ് 10 ഉം സ്റ്റേറ്റ് റൂട്ട് 210 ഉം നഗരത്തെ കിഴക്കുനിന്നും പടിഞ്ഞാറേക്ക് ഖണ്ഡിച്ച് കടന്നുപോകുന്നു. ഇൻറർസ്റ്റേറ്റ് 15 അതിന്റെ വടക്കുപടിഞ്ഞാറൻ ക്രാഡറിലൂടെയും പരസ്പരം കടന്നുപോകുന്നു.


</doc>
<doc id="378274" url="https://ml.wikipedia.org/wiki?curid=378274" title="ബഡ്ജറെഗാർ">
ബഡ്ജറെഗാർ

വളർത്തുപക്ഷിയായി പ്രചാരത്തിൽ കാണപ്പെടുന്ന നീണ്ട വാലുള്ള ഒരിനം ചെറിയ ഓസ്ട്രേലിയൻ തത്തയാണു് ബഡ്ജറെഗാർ (budgerigar) "(Melopsittacus undulatus") /ˈbʌdʒərᵻɡɑːr/. 

ധാന്യവിത്തുകളാണു് ഇത്തരം ചെറുതത്തകളുടെ പ്രധാന ഭക്ഷണം. മെലോപ്സിറ്റാക്കസ് ജനുസ്സിൽ പെട്ട ഓസ്ട്രേലിയയിലെ ഏക ഇനമാണു് ബഡ്ജി എന്നു കൂടി വിളിപ്പേരുള്ള ഈയിനം തത്തകൾ. മരുഭൂമിയുടെസ്വഭാവമുള്ള കഠിനമായ ഓസ്ട്രേലിയൻ പരിസ്ഥിതികളിൽ അരക്കോടി വർഷങ്ങളായി ഇവ നിലനിന്നുപോന്നിട്ടുണ്ടു്. പ്രകൃത്യാ ഇവയുടെ ഉടലിനു് പച്ചയും മഞ്ഞയും കലർന്ന നിറമാണ്. പിൻകഴുത്തും പിറകുവശവും ചിറകുകളും ഇരുണ്ട ചുഴിയടങ്ങൾ കാണാം. എന്നാൽ കൂട്ടിൽ വളർത്തുന്നവയ്ക്ക് നീല, വെളുപ്പ്, മഞ്ഞ, നരച്ച നിറങ്ങൾ എന്നിവയും നിരീക്ഷിക്കപ്പെട്ടിട്ടുണ്ടു്. തീരെച്ചെറിയ വലിപ്പം, ചെലവുകുറഞ്ഞ പരിപാലനം, മനുഷ്യശബ്ദത്തെ അനുകരിക്കാനുള്ള കഴിവ് എന്നീ മെച്ചങ്ങളുള്ളതിനാൽ ഇവ ലോകമെമ്പാടും ജനപ്രിയമായ വളർത്തുപക്ഷികളാണു്. 1805-ൽ ആദ്യമായി രേഖപ്പെടുത്തിയ ഈയിനം തത്തകൾ ഇപ്പോൾ നായ്ക്കളും പൂച്ചകളും കഴിഞ്ഞാൽ എണ്ണത്തിൽ ഏറ്റവും കൂടുതലുള്ള ഓമനമൃഗങ്ങളാണു്.





</doc>
<doc id="378281" url="https://ml.wikipedia.org/wiki?curid=378281" title="പിഎംബി (സോഫ്റ്റ്‌വെയർ)">
പിഎംബി (സോഫ്റ്റ്‌വെയർ)

സമ്പൂർണ്ണമായ ഒരു ഓപ്പൺ സോഴ്സ് ഇന്റർഗ്രേറ്റഡ് ലൈബ്രറി സിസ്റ്റമാണ് പിഎംബി. ഇത് തുടർച്ചയായി നിർമ്മിക്കുകയും പരിപാലിക്കുകയും ചെയ്തുകൊണ്ടിരിക്കുന്നത് ഫ്രഞ്ച് കമ്പനിയായ പിഎംബി സർവ്വീസ്സ് ആണ്.


</doc>
<doc id="378288" url="https://ml.wikipedia.org/wiki?curid=378288" title="ചുലാ വിസ്റ്റ">
ചുലാ വിസ്റ്റ

ചുലാ വിസ്റ്റ (; ) സാൻഡിയാഗോ മെട്രോപ്പോളിറ്റൻ പ്രദേശത്ത് സ്ഥിതി ചെയ്യുന്ന രണ്ടാമത്തെ വലിയ നഗരമാണ്. അതുപോലതന്നെ , തെക്കൻ കാലിഫോർണിയയിലെ ഏഴാമത്തെ ഏറ്റവും വലിയ നഗരവും, കാലിഫോർണിയ സംസ്ഥാനത്തിലെ പതിനാലാമത്തെ വലിയ നഗരവും, അമേരിക്കൻ ഐക്യനാടുകളിലെ 76 ആമത്തെ വലിയ നഗരവുമാണിത്. ഈ നഗരത്തിലെ ജനസംഖ്യ 2010 ലെ ഐക്യനാടുകളിലെ സെൻസസ് പ്രകാരം 243,916 ആയിരുന്നു.

സാൻറിയാഗോ നഗരമദ്ധ്യത്തിൽനിന്ന് 7.5 മൈൽ (12.1 കിലോമീറ്റർ) മാത്രം ദൂരമുള്ള ഈ നഗരം, മെട്രോപോളിറ്റൻ മേഖലയുടെ തെക്കൻ ഉൾക്കടൽ പ്രദേശത്തെ മെക്സിക്കൻ അതിർത്തിയിൽനിന്ന് 7.5 മൈൽ (12.1 കിലോമീറ്റർ) ദൂരമാണുള്ളത്. ഇത് അമേരിക്കൻ ഐക്യനാടുകളിലെ സമ്പന്നമായ സാമ്പത്തികമേഖലകളിലൊന്നും വിഭിന്നമായ സാംസ്കാരിക മേഖലകളും ഉൾക്കൊള്ളുന്നതാണ്. സാൻ ഡീഗോ ബേയും തീരദേശ മലനിരകളും കൂടിച്ചേർന്നുള്ള പ്രകൃതി സൗന്ദര്യമുള്ള പ്രദേശത്തു സ്ഥിതചെയ്യുന്നതിനാലാണ് ചുലാ വിസ്റ്റയ്ക്ക് ഈ പേരു നൽകിയിരിക്കുന്നത്.

പത്തൊൻപതാം നൂറ്റാണ്ടിന്റെ തുടക്കത്തിൽ സ്ഥാപിക്കപ്പെട്ട ഈ നഗരത്തലെ സമീപകാലത്തെ ജനസംഖ്യാ വർദ്ധനവ് ദ്രുതഗതിയിലായിരുന്നു. അമേരിക്കൻ ഐക്യനാടുകളിലെ വർഷം മുഴുവനും പ്രവർത്തിക്കുന്ന ഒളിമ്പിക് ട്രെയ്നിങ് സെന്ററുകളിൽ ഒന്നും നഗരത്തിലെ പ്രധാന വിനോദ സഞ്ചാര കേന്ദ്രങ്ങളിലുൾപ്പെട്ട മാട്രസ് ആംഫിതീയേറ്റർ, ചുല വിസ്റ്റ മരിന, ലിവിംഗ് കോസ്റ്റ് ഡിസ്ക്കവറി സെന്റർ എന്നിവയും ഈ നഗരത്തിൽ സ്ഥിതിചെയ്യുന്നു.


</doc>
<doc id="378294" url="https://ml.wikipedia.org/wiki?curid=378294" title="ലേക്ക് മന്യാര ദേശീയോദ്യാനം">
ലേക്ക് മന്യാര ദേശീയോദ്യാനം

ലേക്ക് മന്യാര ദേശീയോദ്യാനം, ടാൻസാനിയയിലെ അരുഷ, മന്യാരാ മേഖലകളിൽ സ്ഥിതിചെയ്യുന്ന ഒരു ദേശീയോദ്യാനമാണ്.ഈ രണ്ട് ഭരണപ്രദേശങ്ങൾക്കും ദേശീയോദ്യാനത്തിനുമേൽ യാതൊരു വിധ അധികാരവുമില്ല. ടാൻസാനിയ നാഷണൽ പാർക്ക്സ് അതോറിറ്റാണ് ഈ പാർക്കിന്റെ ഭരണനിയന്ത്രണം. 

ലേക്ക് മന്യാര ദേശീയോദ്യാനം ഇവിടെ കാണപ്പെടുന്ന അരയന്നങ്ങൾക്ക് പ്രസിദ്ധമാണ്. ആർദ്രതയുളള കാലാവസ്ഥയിൽ അവ ആയിരക്കണക്കിനുള്ള കൂട്ടങ്ങളായി തടാകത്തിന്റെ അരികുകളിൽ വസിക്കുന്നു. എന്നാൽ, വരണ്ട കാലാവസ്ഥയിൽ അവയെ ഇവിടെ കാണപ്പെടുന്നില്ല. 

ഏകദേശം 400 ലേറെ ഇനം പക്ഷികൾ ഈ പാർക്കിൽ കാണപ്പെടുന്നു. അവയിലേറെയും വർഷം മുഴുവനും കാണപ്പെടുന്നവയാണ്. അതിനാൽ പക്ഷിനിരീക്ഷണത്തിന് ഏറ്റവും യോജ്യമായ പ്രദേശമാണ് മന്യാര ദേശീയോദ്യാനം. സാധാരണദിവസങ്ങളിൽ ഉദ്യാനത്തിലെ സന്ദർശകർക്ക് 100 ഇനം പക്ഷികളെ വരെ കാണാൻ കഴിയും.

പുള്ളിപ്പുലികൾ, മസായി സിംഹങ്ങൾ, ചീറ്റകൾ, ആനകൾ, നീല കുരങ്ങുകൾ, ഡിക്-ഡിക് (ഒരിനം ചെറുമാൻ), ഗസൽസ്, ഹിപ്പോപൊട്ടാമസുകൾ, മസായി ജിറാഫുകൾ, ഇമ്പാല, സീബ്രകൾ തുടങ്ങി ഒട്ടനവധി മൃഗങ്ങൾ ഈ പാർക്കിൽ വസിക്കുന്നു. ഇവയിൽ മിക്കവയും വർഷം മുഴുവൻ കാണാൻ സാധിക്കുന്നു. സന്ദർശകർക്ക് അവരുടെ കാറുകളിൽ നിന്നും ഇറങ്ങി സുരക്ഷിതമായ ദൂരത്തിൽ നിന്നു നിരീക്ഷിക്കുവാൻ സാധിക്കുന്ന ഹിപ്പോകളുടെ ഒരു കുളം ഉദ്യാനത്തിന്റെ ഒരറ്റത്തായി സ്ഥിതിചെയ്യുന്നു.

അരുഷയ്ക്ക് 126 കിലോമീറ്റർ (78 മൈൽ) തെക്കുപടിഞ്ഞാറായി സ്ഥിതിചെയ്യുന്ന ലേക്ക് മന്യാര ദേശീയോദ്യാനത്തിലേയ്ക്ക് ഏകദേശം ഒന്നരമണിക്കൂർകൊണ്ട് വാഹനങ്ങളിലെത്തിച്ചേരാൻ സാധിക്കുന്നു. മന്യാര മേഖലയുടെ തലസ്ഥാനമായ ബാബാട്ടിയിൽ നിന്നും ഉദ്യാനമേഖലയിലേയ്ക്ക് എളുപ്പത്തിൽ എത്തിച്ചേരാവുന്നതാണ്. ടരൻഗിറെ ദേശീയോദ്യാനത്തിനു വളരെ അടുത്തായിട്ടാണ് ഈ ദേശീയോദ്യാനം സ്ഥിതിചെയ്യുന്നത്.


</doc>
<doc id="378302" url="https://ml.wikipedia.org/wiki?curid=378302" title="ഏഷ്യൻ പതാകകൾ">
ഏഷ്യൻ പതാകകൾ

ഏഷ്യയിൽ പ്രയോഗത്തിലുള്ള ഔദ്യോഗിക പതാകകളുടെ ചിത്രസഞ്ചയമാണിത്.


</doc>
<doc id="378306" url="https://ml.wikipedia.org/wiki?curid=378306" title="കോർഡിയ">
കോർഡിയ

"ബൊറാജിനേസീ (Boraginaceae) സസ്യകുടുംബത്തിലെ ജീനസ്സാണ് കോർഡിയ (Cordia"). കുറ്റിച്ചെടികളും മരങ്ങളും ഉൾപ്പെടുന്ന ഈ സസ്യജനുസ്സിൽ ഏകദേശം 300 സസ്യങ്ങൾ ഉൾപ്പെടുന്നു. 


</doc>
<doc id="378309" url="https://ml.wikipedia.org/wiki?curid=378309" title="ജൂലി ബിനു">
ജൂലി ബിനു

മലയാളനാടക അഭിനേത്രിയാണ് ജൂലി ബിനു. 

തൊടുപുഴ സ്വദേശിനിയാണ് ജൂലി. നാട്ടിലെ ചെറിയ നാടകസമിതിയിൽ ഡി. മുക്കൻ സംവിധാനം ചെയ്ത നാടകത്തിലൂടെ ആദ്യമായി വേദിയിലെത്തി. പൂഞ്ഞാർ നവധാരയുടെ "തീരം കാശ്മീരം" എന്ന നാടകത്തിലൂടെ പ്രഫഷണൽ നാടകവേദിയിൽ സജീവമായി.

വൈക്കം ആറാട്ടുകുളങ്ങരയിൽ നാടകകലാകാരനായ ബിനുവാണ് ഭർത്താവ്. ഏകമകൻ അമൽ ബിനു.

മുപ്പതോളം പ്രാദേശിക അവാർഡുകൾ ജൂലിക്ക് ലഭിച്ചിട്ടുണ്ട്. പാലാ കമ്മ്യൂണിക്കേഷന്റെ "മധുരനൊമ്പരപ്പൊട്ട്" എന്ന നാടകത്തിലെ അഭിനയത്തിന് 2016-ലെ പ്രൊഫഷണൽ നാടക മത്സരത്തിൽ മികച്ചനടിക്കുള്ള കേരള സംഗീതനാടക അക്കാദമിയുടെ പുരസ്കാരം ലഭിച്ചു.


</doc>
<doc id="378311" url="https://ml.wikipedia.org/wiki?curid=378311" title="അഹ്മദ്‌ ശീറാസി">
അഹ്മദ്‌ ശീറാസി

19 ആം നൂറ്റാണ്ടിൽ ജീവിച്ചിരുന്ന പ്രഗല്ഭ മുസ്ലിം പണ്ഡിതനും നിരവധി അറബി ഗ്രന്ഥങ്ങളൂടെ കർത്താവുമാണ് ശൈഖ് അഹ്മദ്‌ ശീറാസി. മലപ്പുറം ജില്ലയിലെ മങ്കട ചേരിയത്താണ് സ്വദേശം. ചേരിയം എന്നതിന്റെ അറബീകരണമാണമാവാം ശീറാസി. ചീരൻ കുന്നൻ മുഹമ്മദിന്റെ പുത്രനായി 1852 ൽ ജനിച്ചു. സൈനുദ്ധീൻ മഖ്ദൂം അഖീർ, മഖ്ദൂം അഹമ്മദ്‌ വലിയ ബാവ മുസ്ലിയാർ , പൊന്നാനി അബ്ദുള്ള കുട്ടി മുസ്ലിയാർ , മുഫ്തി മുഹമ്മദ്‌ മഖ്ദൂം ബാവമുസ്ലിയാർ എന്നിവരാണ് ഗുരുനാഥൻമാർ .
കുഞ്ഞൻ ബാവ മുസ്ലിയാർ (മ: 1343 ) , തുന്നൻ വീട്ടിൽ മുഹമ്മദ്‌ മുസ്ലിയാർ (മ: 1341) , കൊങ്ങണം വീട്ടിൽ അഹമ്മദ്‌ ബാവ മുസ്ലിയാർ (മ: 1314 ) , തട്ടാങ്ങര കുട്ട്യേമു മുസ്ലിയാർ (മ:1341 ), ഞമനേക്കോട് ഏനികുട്ടി മുസ്ലിയാർ (മ: 1352 ),യുസുഫുൽ ഫള്ഫരി ( മ: 1336) കട്ടിലശ്ശേരി ആലിമുസ്ലിയാർ (മ:1334 ) നെല്ലിക്കുത്ത് ആലി മുസ്ലിയാർ ( മ; 1340 ), വളപ്പിൽ അബ്ദുൽ അസീസ്‌ മുസ്ലിയാർ (മ :1322 ) എന്നിവർ സഹപാഠികളാണ്.
കുഞ്ഞുണ്ണിക്കര ഹൈദർ മുസ്ലിയാർ (മ: 1345 ) അരീക്കൽ മുഹമ്മദ്‌ മുസ്ലിയാർ (മർഹൂം അരീക്കൽ അബ്ദുറഹ്മാൻ മുസ്ലിയാരുടെ പിതാവ് )തുടങ്ങി അനേകം ശിഷ്യന്മാരുണ്ട്.
അല്ഫിയ,ഫത്‌ഹുൽ മുഈൻ ,തഫ്താസാനി എന്നിവയുടെ വ്യാഖ്യാനം ശൈഖ്‌ രിഫാഈ , ശൈഖ്‌ ജീലാനി മൌലിദുകൾ എന്നിവ രജിച്ചിട്ടുണ്ട്. സൈനുദ്ധീൻ മഖ്ദൂം മൂന്നാമന്റെ മകൻ അബ്ദുറഹ്മാൻ മുസ്ലിയാരുടെ പുത്രി ഫത്വിമയാണ് ഭാര്യ.മുഹമ്മദ്‌ ശിയാസ്,ആയിഷക്കുട്ടി,മർയം,അബ്ദുറഹ്മാൻ എന്നിവരാണ് മക്കൾ. ഹി: 1326 സഫർ 27 ചൊവ്വാഴ്ചയായിരുന്നു അന്ത്യം. നാദാപുരം ജുമുഅത്ത് പള്ളികകത്തെ നാല് ഖബറുകളിൽ ഒന്ന് ശീറാസിയുടേതാണ്. 


</doc>
<doc id="378313" url="https://ml.wikipedia.org/wiki?curid=378313" title="സൈനുദ്ധീൻ മഖ്ദൂം മൂന്നാമൻ">
സൈനുദ്ധീൻ മഖ്ദൂം മൂന്നാമൻ

സൈനുദ്ധീൻ മഖ്ദൂം ഒന്നാമന്റെ താവഴിയിൽ ഹിജ്രവർഷം 1225 ലാണ് സൈനുദ്ധീൻ മഖ്ദൂം അഖീറിന്റെ (മൂന്നാമൻ) ജനനം.ശൈഖ്‌ അബ്ദുൽ അസീസിന്റെ മകൻ ശൈഖ്‌ മാഹിൻ ഹസൻ ആണ് പിതാവ്.മാഹിൻ ഹസൻ ,ശൈഖ്‌ അഹ്മദ്‌ മഖ്ദൂം,ശൈഖ്‌ അഹ്മദുൽ ഹമദാനി എന്നിവരാണ് ഗുരുനാഥൻമാർ.

അഞ്ചു വർഷംമസ്ജിദുൽ ഹറമിലും നാല്പതു വർഷം പൊന്നാനിയിലും ദർസ്‌ നടത്തി.പ്രഗൽഭ പണ്ഡിതനായിരുന്ന തട്ടാങ്ങര കുട്ട്യേമു മുസ്ലിയാർ,തുന്നം വീട്ടിൽ മുഹമ്മദ്‌ മുസ്ലിയാർ ശുജാഈ മൊയ്‌ദു മുസ്ലിയാർ തണ്ടങ്ങോട്ടുഅമ്മു മുസ്ലിയാർ,പുത്തൻപള്ളി കുഞ്ഞഹമ്മദ്‌ മുസ്ലിയാർ,നെല്ലികുത്ത് ആലിമുസ്ലിയാർ,കട്ടിലശ്ശേരി ആലി മുസ്ലിയാർ,തുടങ്ങിയവർ ശിഷ്യന്മാരാണ്
.മഹാപണ്ഡിതന്മാരായിരുന്നകൊങ്ങണം വീട്ടിൽ ഇബ്രാഹിം കുട്ടി മുസ്ലിയാർ,( മ:ഹി 1323 കണ്ണൂർ ഉളിയിൽ)കൊങ്ങണം വീട്ടിൽ അഹ്മദ്‌ ബാവ മുസ്ലിയാർ (മരണം:ഹി 1314 ഒറ്റപ്പാലം)അബ്ദുറഹ്മാൻ മുസ്ലിയാർ , ആയിഷകുട്ടി എന്നിവരാണ് സന്താനങ്ങൾ.ഫാത്തിമ,കുഞ്ഞിഫാത്തിമ എന്നിവർ ഭാര്യമാരാണ്.
ഹി:1305 ൽ സഫർ ഒമ്പത്‌ വ്യാഴാഴ്ച ളുഹർ നിസ്കരിച്ചു കൊണ്ടിരിക്കെയായിരുന്നു മരണം.പൊന്നാനി മഖ്ദൂമുമാരുടെ മഖ്ബറയിലാണ് മറവ് ചെയ്തിട്ടുളത്.


</doc>
<doc id="378314" url="https://ml.wikipedia.org/wiki?curid=378314" title="പാലാ കമ്മ്യൂണിക്കേഷൻസ്">
പാലാ കമ്മ്യൂണിക്കേഷൻസ്

കേരളത്തിലെ ഒരു നാടകസമിതിയാണ് കോട്ടയം ജില്ലയിലെ പാലാ രൂപതയുടെ ഉടമസ്ഥതയിലുള്ള പാലാ കമ്മ്യൂണിക്കേഷൻസ്. ഗാനമേളകളും ഈ സമിതി അവതരിപ്പിക്കുന്നു. 

1996-ലാണ് സമിതി പ്രവർത്തനം ആരംഭിച്ചത്. പാലാ രൂപതാ മെത്രാനായിരുന്ന ജോസഫ് പള്ളിക്കാപ്പറമ്പിലാണ് സമിതി ഉദ്ഘാടനം ചെയ്തത്. ഫാദർ തോമസ് കടുകപ്പള്ളി ഡയറക്ടറായാണു സമിതിയുടെ ആരംഭം. ഇപ്പോൾ ഫാദർ ജോയൽ പണ്ടാരപ്പറമ്പിലിന്റെ മേൽനോട്ടത്തിലാണ് പ്രവർത്തനം. നിരവധി പുരസ്കാരങ്ങൾ സമിതി അവതരിപ്പിച്ച നാടകങ്ങൾക്ക് ലഭിച്ചിട്ടുണ്ട്. 2016-ൽ സമിതിയുടെ നാടകങ്ങൾക്ക് വിവിധ വിഭാഗങ്ങളിലായി 3 പുരസ്കാരങ്ങൾ ലഭിച്ചു.



</doc>
<doc id="378319" url="https://ml.wikipedia.org/wiki?curid=378319" title="പ്രചാരത്തിലുള്ള കറൻസികളുടെ പട്ടിക">
പ്രചാരത്തിലുള്ള കറൻസികളുടെ പട്ടിക

ഐക്യരാഷ്ട്രസഭയിലെ (UN) അംഗ രാജ്യങ്ങൾ, നിരീക്ഷണ രാജ്യങ്ങൾ, ഐക്യരാഷ്ട്രസഭ ഭാഗികമായി അംഗീകരിച്ചതോ അല്ലാത്തതോ ആയ രാജ്യങ്ങൾ, ഇവയുടെ ആശ്രിതപ്രദേശങ്ങൾ എന്നിവിടങ്ങളിലെല്ലാം ക്രയവിക്രയത്തിന് ഉപയോഗിക്കുന്ന ഇന്ന് പ്രചാരത്തിലുള്ള കറൻസികളുടെ പട്ടികയാണിത്. 180കറൻസികളാണ് ഈ പട്ടികയിൽ ഉള്ളത്.


</doc>
<doc id="378323" url="https://ml.wikipedia.org/wiki?curid=378323" title="ടരൻഗിറെ ദേശീയോദ്യാനം">
ടരൻഗിറെ ദേശീയോദ്യാനം

ടരൻഗിരെ ദേശീയോദ്യാനം ടാൻസാനിയയിലെ ആറാമത്തെ വലിയ ദേശീയോദ്യാനമാണ്. ഇത് സ്ഥിതിചെയ്യുന്നത് മന്യാര മേഖലയിലാണ്. ദേശീയോദ്യാനത്തിനു കുറുകേ കടന്നുപോകുന്ന ടരൻഗിറെ നദിയുടെ പേരാണ് ദേശീയോദ്യാനത്തിന്റെ പേരിനു നിദാനം. വാർഷികമായുള്ള വരണ്ട കാലാവസ്ഥയിൽ, ടരൻഗിരെ ആവാസവ്യവസ്ഥയിലെ വന്യജീവികൾക്ക് ആവശ്യമുള്ള വെള്ളത്തിന്റെ പ്രാഥമിക സ്രോതസ്സ് ടറൻഗിരെ നദിയാണ്. ടരൻഗിറെ ദേശീയോദ്യാനത്തിലെ ആവാസവ്യവസ്ഥയിൽ വിൽഡെബീസ്റ്റുകളുടെയും സീബ്രകളുടേയും ദീർഘദൂരകുടിയേറ്റം നടക്കുന്നു. വരണ്ട കാലഘട്ടത്തിൽ ആയിരക്കണക്കിന് മൃഗങ്ങൾ ചുറ്റുമുള്ള പ്രദേശങ്ങളിൽ നിന്ന് ടരൻഗിരെ ദേശീയോദ്യാനത്തിൽ കേന്ദ്രീകരിക്കുന്നു.

ഏകദേശം 2,850 ചതുരശ്ര കിലോമീറ്ററാണ് (1,100 ചതുരശ്രമൈൽ) ഈ ദേശീയോദ്യാത്തിന്റെ വ്യാപ്തി. കരിമ്പാറക്കെട്ടുകയും നദീ താഴ്വരകളും ചതുപ്പുകളും നിറഞ്ഞതാണ് ഇവിടുത്തെ ഭൂപ്രകൃതി. അക്കേഷ്യ മരക്കാടുകൾ, കോമ്മിഫോറ-കോംബ്രെറ്റം മരക്കാടുകൾ, കാലാവസ്ഥാനുസൃതമായി വെള്ളപ്പൊക്കമുണ്ടാകുന്ന പുൽപ്രദേശങ്ങൾ, ബയോബാബ് മരങ്ങൾ എന്നിവയുടെ മിശ്രിതമാണ് ഈ പ്രദേശത്തെ സസ്യജാലങ്ങൾ.

ഉയർന്ന അളവിൽ ആനകൾക്കും ബയോബാബ് മരങ്ങൾക്കും പ്രസിദ്ധമാണ് ഈ ഉദ്യാനം. ജൂൺ മുതൽ നവംബർ വരെയുള്ള വരണ്ട കാലാവസ്ഥയിൽ ഉദ്യാനത്തിലെ സന്ദർശകർക്ക് ആയിരക്കണക്കിനുള്ള സീബ്രകളുടെയും വിൽഡെബീസ്റ്റുകളുടെയും കേപ്പ് മലമ്പോത്തുകളുടേയും കൂട്ടങ്ങളെ കാണാൻ സാധിക്കുന്നു. ഇവിടെ പൊതുവായി കാണപ്പെടുന്ന മറ്റു മൃഗങ്ങൾ വാട്ടർബക്ക് (ഒരു തരം കലമാൻ), ജിറാഫ്, ഡിക് ഡിക് (ഒരിനം ചെറിയ മാൻ), ഇമ്പാല, എലാൻറ് (ഒരിനം കൃഷ്ണമൃഗം), ഗ്രാൻറ്സ് ഗസീൽ, വെർവെറ്റ് കുരങ്ങൻ, വലയങ്ങളുള്ള കീരി, ഒലിവ് ബാബുൺ എന്നിവയാണ്. ഇരപിടിക്കുന്ന ജന്തുക്കളിൽ ആഫ്രിക്കൻ സിംഹം, പുള്ളിപ്പുലി, ചീറ്റ, കാരക്കാൾ, ഹണി ബാഡ്ജർ, ആഫ്രിക്കൻ കാട്ടുനായ്ക്കൾ എന്നിവയാണ് ഇവിടെ പൊതുവേ കാണപ്പെടുന്നത്.

ഏകദേശം 550 ൽ അധികം പക്ഷി വർഗ്ഗങ്ങളുള്ള ഈ ഉദ്യാനം പക്ഷിനിരീക്ഷകരുടെ പറുദീസയാണ്.


</doc>
<doc id="378337" url="https://ml.wikipedia.org/wiki?curid=378337" title="മധുരനൊമ്പരപ്പൊട്ട്‌">
മധുരനൊമ്പരപ്പൊട്ട്

പാലാ കമ്മ്യൂണിക്കേഷൻസിന്റെ 2016-ൽ അരങ്ങിലെത്തിയ നാടകമാണ് മധുരനൊമ്പരപ്പൊട്ട്. 2016-ലെ കേരള സംഗീത നാടക അക്കാദമിയുടെ പ്രൊഫഷണൽ നാടക മത്സരത്തിൽ മികച്ച രണ്ടാമത്തെ നാടകത്തിനുള്ള പുരസ്കാരം ഈ നാടകത്തിനു ലഭിച്ചു. പാലാ കമ്മ്യൂണിക്കേഷൻസിന്റെ 25-ാമത്‌ നാടകമാണ്‌ മധുരനൊമ്പരപ്പൊട്ട്.

മലയാളത്തിലെ ആദ്യ സിനിമയായ വിഗതകുമാരനിലെ നായികയായിരുന്നു പി.കെ. റോസിയുടെ ജീവിതമാണ് ഇതിലൂടെ ആവിഷ്കരിക്കുന്നത്. 

പാലാ കമ്മ്യൂണിക്കേഷൻസിന്‌ വേണ്ടി ഫ്രാൻസിസ് ടി. മാവേലിക്കര രചന നിർവ്വഹിക്കുന്ന 19-ാത്‌ നാടകമാണ്‌ മധുരനൊമ്പരപ്പൊട്ട്. വത്സൻ നിസരിയാണ് നാടകം സംവിധാനം ചെയ്തിരിക്കുന്നത്. 2016 സെപ്‌തംബർ 26-ന്‌ പാലാ അൽഫോൺസാ കോളജിൽ വച്ച്‌ ബിഷപ്പ്‌ ജോസഫ്‌ കല്ലറങ്ങാട്ട്‌ നാടകം ഉദ്‌ഘാടനം ചെയ്ത് ആദ്യ പ്രദർശനം നടന്നു. പാലാ കമ്മ്യൂണിക്കേഷന്റെ ഡയറക്‌ടറായ ഫാ. ജോയൽ പണ്ടാരപ്പറമ്പിലിലാണ് ഗാനങ്ങൾ രചിച്ചിരിക്കുന്നത്. ആലപ്പി വിവേകാനന്ദൻ സംഗീതം നൽകിയിരിക്കുന്നു. നടീനടന്മാർ ഉൾപ്പെടെ 12 പേരാണ്‌ നാടകത്തിന്റെ അണിയറയിൽ പ്രവർത്തിക്കുന്നത്‌.




</doc>
<doc id="378373" url="https://ml.wikipedia.org/wiki?curid=378373" title="ഫാബ്‌ലാബ്">
ഫാബ്‌ലാബ്

ഡിജിറ്റൽ ഫാബ്രിക്കേഷൻ സൗകര്യം ലഭ്യമായ ഒരു ചെറിയ തരം വർക്ക്‌ഷോപ്പിനെയാണ് ഫാബ്‌ലാബ് (ഫാബ്രിക്കേഷൻ ലബോറട്ടറി) എന്നു വിളിക്കുന്നത്. "ഏതാണ്ട് എല്ലാം നിർമ്മിക്കൂ" എന്നതാണു ഫാബ്‌ലാബിന്റെ ആപ്തവാക്യം. 'സ്വയം നിർമ്മിക്കലിന്റെ' (Do it yourself) ഭാഗമായി കമ്പ്യൂട്ടർ നിയന്ത്രിത ഹാർഡ്‌വെയർ ഉപകരണങ്ങളാണു ഇവിടെ ലഭ്യമാകുക. പ്രാദേശിക സംരംഭകത്വ വികസനത്തിനൊപ്പം ഓപൺ ഹാർഡ്‌വെയർ, ഫ്രീ ആന്റ് ഓപൺസോഴ്സ് സോഫ്റ്റ്‌വെയർ ആശയങ്ങളുമായി ചേർന്നുപോകത്തക്ക വിധമാണു ഫാബ്‌ലാബുകൾ പ്രവർത്തിക്കുക.

2001ൽ മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ മീഡിയ ലാബിൽ വച്ചു ഗ്രാസ്റൂട്ട് ഇൻവൻഷൻ ഗ്രൂപ്, സെന്റർ ഫോർ ബിറ്റ്സ് ആന്റ് ആറ്റംസ് എന്നിവയുടെ സഹകരണഫലമായാണു പദ്ധതി രൂപവത്കരിച്ചത്. 2002ൽ ഇന്ത്യയിൽ ആരംഭിച്ച വിഗ്യാൻ ആശ്രമമാണ് എം.ഐ.ടിക്കു പുറത്തുള്ള ആദ്യത്തെ ഫാബ്‌ലാബ് സംരംഭം. ലോകത്തിന്റെ പലഭാഗത്തായി ആയിരത്തിലധികം ഫാബ്‌ലാബുകൾ ഉള്ളപ്പോൾ ഇന്ത്യയിൽ 42 എണ്ണമുണ്ട്. കേരളത്തിൽ സ്റ്റാർട്ടപ് മിഷന്റെ ആഭിമുഖ്യത്തിൽ ഓരോ ഫാബ്‌ലാബ് തിരുവനന്തപുരത്തെ ടെക്നോപാർക്കിനുള്ളിലും കളമശ്ശേരി കിൻഫ്ര ഹൈടെക് പാർക്കിലും സ്ഥിതി ചെയ്യുന്നു. 



</doc>
<doc id="378379" url="https://ml.wikipedia.org/wiki?curid=378379" title="കേന്ദ്ര കിഴങ്ങുവർഗ്ഗവിള ഗവേഷണകേന്ദ്രം">
കേന്ദ്ര കിഴങ്ങുവർഗ്ഗവിള ഗവേഷണകേന്ദ്രം

തിരുവനന്തപുരം ജില്ലയിലെ ശ്രീകാര്യത്ത് സ്ഥിതി ചെയ്യുന്ന ഒരു ഗവേഷണകേന്ദ്രമാണ് കേന്ദ്ര കിഴങ്ങ് വർഗ വിള ഗവേഷണകേന്ദ്രം. ICAR-ന്റെ കീഴിൽ പ്രവർത്തിക്കുന്ന ഇവിടെ ഉഷ്ണമേഖലാ കിഴങ്ങ് വർഗ്ഗങ്ങളെപ്പറ്റിയുള്ള പഠനമാണ് നടക്കുന്നത്. 1963ൽ പ്രവർത്തനമാരംഭിച്ച സ്ഥാപനം 48.19 ഹെക്ടർ വിസ്തൃതിയൂള്ള ക്യാമ്പസിലാണു പ്രവർത്തിക്കുന്നത്. ഒഡീഷയിലെ ഭുവനേശ്വറിൽ ഒരു പ്രാദേശികകേന്ദ്രവുമുണ്ട്. 


</doc>
<doc id="378382" url="https://ml.wikipedia.org/wiki?curid=378382" title="കർണ്ണഭൂഷണം">
കർണ്ണഭൂഷണം

മഹാകവി ഉള്ളൂർ എസ്. പരമേശ്വരയ്യർ രചിച്ച ഒരു കാവ്യകൃതിയാണ് 'കർണ്ണഭൂഷണം'’. മഹാഭാരതത്തിലെ കഥാപാത്രമായ കർണ്ണനേയും അദ്ദേഹത്തിന്റെ കവചകുണ്ഡലങ്ങളേയും ആസ്പദമാക്കിയാണു് ഉള്ളൂർ ഈ കാവ്യം രചിച്ചിരിക്കുന്നതു്. കൊല്ലവർഷം 1104-ൽ ആണു് കർണ്ണഭൂഷണം പ്രസിദ്ധീകരിക്കപ്പെട്ടതു്. 
കർണ്ണഭൂഷണത്തിന്റെ മുഖവുരയിൽ ഉള്ളൂർ തന്നെ പരാമർശിക്കുന്നതു പ്രകാരം, ബംഗാളി സാഹിത്യത്തിലെ അക്കാലത്തെ പുതിയ പ്രവണതയ്ക്കു സമാന്തരമായി അദ്ദേഹം രചിച്ച കാവ്യപരീക്ഷണമായിരുന്നു കർണ്ണഭൂഷണം. പുരാണങ്ങളിലും മറ്റും താരതമ്യേന ദുഷ്ടസ്വഭാവമുള്ളവരെന്നു് ജനങ്ങളാൽ കരുതപ്പെട്ടുവരുന്ന കഥാപാത്രങ്ങളുടെ നല്ല വശങ്ങളും അവരുടെ വീക്ഷണകോണിൽനിന്നുള്ള കഥാഗതിയും പ്രമേയമാക്കുന്ന ഈ ശൈലി പിന്നീട് ഭാരതീയസാഹിത്യത്തിൽ ധാരാളം എഴുത്തുകാർ ഉപയോഗിച്ചുവന്നിട്ടുണ്ടു്. 

ആയിടെ പ്രസിദ്ധീകരിച്ചിരുന്ന ഉണ്ണിനമ്പൂരി എന്ന മാസികയിൽ അദ്ദേഹത്തിന്റെ രചനയായ ‘അന്നും ഇന്നും‘ എന്ന ലഘുകൃതി വായിക്കാനിട വന്ന ആസ്വാദകരാണു് അദ്ദേഹത്തിന് ഇത്തരമൊരു കാവ്യം എഴുതാൻ പ്രചോദനം നൽകിയതു്. പുരാണപുരുഷന്മാരിൽ ഒരാളുടെ ഒരപദാനത്തെയെങ്കിലും വിവരിക്കുന്ന ഒരു കാവ്യം രചിക്കണമെന്നു് അവർ അദ്ദേഹത്തോടു് ആവശ്യപ്പെട്ടിരുന്നുവത്രേ. 

മുപ്പതു് ലഘുഖണ്ഡങ്ങളായി 908 വരികളാണു് കർണ്ണഭൂഷണത്തിന്റെ ഉള്ളടക്കം. അർജ്ജുനപിതാവായ ഇന്ദ്രൻ കവചകുണ്ഡലങ്ങൾ ദാനം ചെയ്യാൻ അഭ്യർത്ഥിച്ച് കർണ്ണനെ വന്നു കാണുന്ന രംഗത്തോടെയാണു് കവിത ആരംഭിക്കുന്നതു്. തുടർന്നുള്ള സംഭാഷണങ്ങളും അതോടൊപ്പമുള്ള കർണ്ണന്റെ മനോവ്യാപാരങ്ങളുമാണു് കവിതയിലെ പ്രമേയം.


</doc>
<doc id="378388" url="https://ml.wikipedia.org/wiki?curid=378388" title="മുനമ്പം ജുമാ മസ്ജിദ്">
മുനമ്പം ജുമാ മസ്ജിദ്

കേരളത്തിലെ എറണാകുളം ജില്ലയിലെ, 26 കിലോമീറ്റർ നീളവും ശരാശരി 5 കിലോമീറ്റർ വീതിയുമുള്ള വൈപ്പിൻ ദ്വീപിന്റെ വടക്കേ അറ്റമാണ് മുനമ്പം. 
മുനമ്പം പള്ളിപ്പുറം കോട്ടയ്ക്കു 200 മീറ്റർ അകലെയായി സ്ഥിതി ചെയ്യുന്ന വൈപ്പിൻ കരയിലെ ആദ്യത്തെ സുന്നി മുസ്ലിം പള്ളിയാണ് മുനമ്പം ജുമാ മസ്ജിദ്.ക്രിസ്തുവർഷം 767 -ലാണ് ഈ പള്ളി സ്ഥാപിക്കപ്പെട്ടതെന്ന് കരുതപ്പെടുന്നു.16ാം നൂറ്റാണ്ടിൽ രചിക്കപ്പെട്ട, ശൈഖ് സൈനുദ്ധീൻ മഖ്ദൂം രണ്ടാമന്റെ തുഹ്ഫത്തുൽ മുജാഹിദീൻ, മുഹമ്മദ് സുഹറവർദിയുടെ രിഹ്‌ലത്തുൽ മുലൂക്ക് തുടങ്ങിയ കൃതികളിലെല്ലാം ചേരമാൻ പെരുമാളിന്റെ ഇസ്‌ലാം ആശ്ശേഷണത്തിന്റെ ചരിത്രം വിവരിച്ചിട്ടുണ്ട്. പ്രവാചകനെ സന്ദർശിക്കാൻ മക്കയിലേക്കു പോയ അദ്ദേഹം മടങ്ങിവരും വഴി അറേബ്യൻ ഉപഭൂഖണ്ഡത്തിൽ ദുഫാറിൽ വെച്ചോ, ശഹർ മുഖല്ലയിൽ വെച്ചോ മരണത്തിനു കീഴടങ്ങി. മരണത്തിനു മുമ്പ് മലബാറിലെ പ്രാദേശിക ഭരണാധികാരികൾക്കായി മാതൃഭാഷയിൽ ചില കുറിമാനങ്ങൾ എഴുതി വിശ്വസ്തരായ തന്റെ സുഹൃത്തുക്കളെ അദ്ദേഹം ഏൽപിച്ചിരുന്നു. പിന്നീട് മാലിക് ബിൻ ദീനാറും കൂട്ടാളികളും കൊടുങ്ങല്ലൂരിൽ എത്തിച്ചേർന്ന് ഈ കുറിമാനങ്ങൾ പ്രാദേശിക പ്രമുഖർക്ക് നൽകി. അതിലെ നിർദ്ദേശ പ്രകാരം വിവിധ സ്ഥലങ്ങളിൽ പളളികൾ പണിയാനുളള സമ്മതം ഭരണാധികാരികളിൽ നിന്നും അവർക്കു ലഭിച്ചു. അങ്ങനെ ഇന്ത്യയിലെ മുസ്‌ലിംപളളി ചേരമാൻ ജുമാ മസ്ജിദ് കൊടുങ്ങല്ലൂരിൽ സ്ഥാപിക്കപ്പെടുകയും മാലിക് ബ്‌നു ദീനാർ അതിലെ പ്രഥമ ഖാദിയായി അവരോധിതനാവുകയും ചെയ്തു. ഈ പളളി, കൊടുങ്ങല്ലൂരിൽ ആദ്യ മുസ്‌ലിംപള്ളിയുണ്ടാക്കാൻ കാരണക്കാരനായ ചേരമാൻ പെരുമാളിന്റെ പേരിൽ തന്നെ അറിയപ്പെട്ടു. കൊടുങ്ങല്ലൂരിൽ മാത്രമല്ല കേരളത്തിലെ മറ്റു പ്രദേശങ്ങളിലും പള്ളികളുണ്ടാക്കിയത് ചേരമാൻ പെരുമാളിന്റെ നിർദ്ദേശ പ്രകാരമാണ്.കേരളവും അറെബിയയും തമ്മിലുള്ള വ്യാപാര ബന്ധത്തിന് അനേകം നൂടാണ്ടുകളുടെ പഴക്കമുണ്ട്..പ്രവാചകന്റെ കലാത്തിനു മുൻപും അറബികൾ കേരളത്തിൽ വ്യപാരാവശ്യാർഥം സന്ദർശിക്കരുണ്ടായിരുന്നു എന്ന് വേണം നിഗമിക്കാൻ..അറബികൾ കൂട്തലായും വ്യാപാരവശ്യത്തിനായി ആശ്രയിച്ചിരുന്നത് കൊടുങ്ങല്ലൂർ തുറമുഖത്തിനെയായിരുന്നു..അതിനാൽ തന്നെ മുസ്ലിങ്ങളുടെ വളർച്ച പ്രധാനമായും കടലോര പട്ടണങ്ങളിൽ നിന്ന് തന്നെയായിരുന്നു.അങ്ങനെ കൊടുങ്ങല്ലൂർ പെരുമാളിന്റെ നിർദ്ദേശ പ്രകാരം അദ്ദേഹത്തിന്റെ മരണത്തിനു നൂറു വർഷങ്ങൾക്കു ശേഷം പണിതീർത്ത പള്ളിയാണ് മുനമ്പം ജുമാ മസ്ജിദ് എന്നും പറയപ്പെടുന്നു. മുസരിസ് പട്ടണത്തിൽ കച്ചവടത്തിന് വന്ന അറബികൾ മസ്ജിദിന്റെ പള്ളികുളത്തിനോട്‌ ചേർന്ന് തന്നെ ചെറിയ ഒരു നിസ്കാരപള്ളി ആദ്യമായി പണിതീർത്തതെന്നും പിന്നീട് അവിടെ കുടിയേറിയ മുസ്ലിങ്ങളാണ് ചേരമാൻ പള്ളിയുടെ മാതൃകയിൽ പള്ളി പണിതീർത്തതെന്നും പറയപ്പെടുന്നു. 227 മുസ്ലിം കുടുബങ്ങളാണ് ഈ മഹല്ലിനു കീഴിൽ താമസിക്കുന്നത് . ഇന്ത്യയിലെ ആദ്യത്തെ മുസ്ലിം പള്ളിയായ കൊടുങ്ങല്ലൂർ ചേരമാൻ ജുമാ മസ്ജിദിനോട് 8 കിലോമീറ്റർ അടുത്താണ് മുനമ്പം ജുമാ മസ്ജിദ് സ്ഥിതി ചെയ്യുന്നത് . പഴയ ചേരമാൻ പള്ളിയുടെ അതെ മാതൃകയിൽ തന്നെയാണ് മുനമ്പം മസ്ജിദും നില നിന്നിരുന്നത്. ഇപ്പോൾ നിലവിൽ ഈ പള്ളിയുടെ മുൻ വശം പുതുക്കി പണിതെങ്കിലും ഉൾഭാഗം ഇന്നും പഴമ നിലനിർത്തിയിട്ടുണ്ട്. നൂറ്റാണ്ടുകൾക്കു മുൻപ് മതപരമായ ആവശ്യത്തിനു ഉപയോഗിച്ചിരുന്ന വാൾ ഇന്നും പള്ളിയുടെ ചരിത്ര സ്മാരകമായി ഉപയോഗിച്ച് പോരുന്നു. അറബി മലയാള സാഹിത്യത്തിലെ കണ്ടെടുക്കപ്പെട്ട ആദ്യത്തെ കാവ്യമാണ് മുഹ്‌യദ്ദീൻ മാല എന്ന മാലപ്പാട്ട്. കോഴിക്കോട് ഖാസിയും അറബി മലയാള ഭാഷാകവിയും ഗ്രന്ഥകാരനുമായിരുന ഖാദി മുഹമ്മദ് ഇബ്‌നു അബ്ദുൽ അസീസ് ആണ് മുഹ്‌യദ്ദീൻ മാലയുടെ രചയിതാവ്. 1607 ആണ് ഇതിന്റെ രചനാകാലം. എഴുത്തച്ഛൻ അദ്ധ്യാത്മരാമായണം കിളിപ്പാട്ട് എഴുതുന്നതിനു തൊട്ടു മുമ്പുള്ള കാലഘട്ടമാണിത്. മുഹ്‌യദ്ദീൻ മാലയുടെ ചുവടു പിടിച്ച് നൂറുകണക്കിന് മാലപ്പാട്ടുകൾ പിന്നീട് അറബി മലയാളത്തിലുണ്ടായി.ഇത്തരത്തിലുള്ള ഒത്തിരി ഗ്രന്ഥങ്ങളുടെ ശേഖരം തന്നെ മുനമ്പം ജുമാ മസ്ജിദിൽ ഉണ്ടായിരുന്നു. പിന്നീട് വന്ന പുത്തൻ പ്രസ്ഥാനങ്ങൾ ഈ മഹത് ഗ്രന്ഥങ്ങൾ വേണ്ട രീതിൽ ശ്രദ്ധ ചെലുത്താതെ നശിഞ്ഞു പോയെങ്കിലും പഴയ പല ഏടുകളും ഇന്നും ഈ പള്ളിയിൽ സംരക്ഷിച്ചു വരുന്നു. ഈ പള്ളിയിൽ നടത്തിവരുന്ന ദിക്കിർ ഹൽക്കയിലേക്ക് അന്യ മതസ്ഥർ പോലും നേർച്ചകൾ നൽകി പോരുന്നതും ഈ പ്രദേശത്തെ മത സൌഹാർദ്ദം വിളിച്ചോതുന്ന ഒന്നാണ്. മുനമ്പം മസ്ജിദ് ഇന്ന് മുസിരിസ് പൈതൃക പദ്ധതിയിൽ പ്രത്യേകം പരിഗണനയിലുള്ള മസ്ജിദാണ്.

</doc>
<doc id="378389" url="https://ml.wikipedia.org/wiki?curid=378389" title="ബ്രാഡ്ബറി">
ബ്രാഡ്ബറി

ബ്രാഡ്ബറി, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള ലോസ് ഏഞ്ചൽസ് കൗണ്ടിയിലെ സാൻ ഗബ്രിയേൽ താഴ്വര പ്രദേശത്തുള്ള ഒരു നഗരമാണ്. ലോസ് ആഞ്ചലസ് ദേശീയ വനത്തിനടുത്തുള്ള സാൻ ഗബ്രിയൽ പർവതനിരകളുടെ താഴ്വാരത്തിലാണ് ഈ നഗരം സ്ഥിതി ചെയ്യുന്നത്. ബ്രാഡ്ബറി നഗരത്തിനു പടിഞ്ഞാറ് മൺറോവിയ നഗരവും തെക്കു കിഴക്കും ഭാഗങ്ങളിൽ ഡ്വാർട്ടെ നഗരവും അതിർത്തികളായി വരുന്നു. 2000 ലെ യു.എസ്. സെൻസസിൽ 855 ആയിരുന്ന ജനസംഖ്യ 2010 ലെ സെൻസസ് പ്രകാരം 1,048 ആയി വർദ്ധിച്ചിരുന്നു.

1881-ൽ റാഞ്ചോ അസൂസ ഡി ഡ്വാർട്ടെ എന്ന തന്റെ അധീനതയിലുള്ള സ്ഥലത്ത്, ലെവിസ് ലിയോനാർഡ് ബ്രാഡ്ബറിയാണ് ബ്രാഡ്ബറി നഗരം സ്ഥാപിച്ചത്.

1912 ൽ ബ്രാഡ്ബറിയുടെ മകളായ മിനർവ ഇസാക്ക് പോൾകിനെ വിവാഹം കഴിക്കുകയും ഷാറ്റ്യൂ ബ്രാഡ്ബറി എന്ന പേരിൽ ഒരു വലിയ ജന്മിഭവനം പണികഴിപ്പിക്കുയും ചെയ്തു. മൺറോവിയ നഗരത്തിന്റെ വർഷങ്ങൾ നീണ്ട കൂട്ടിച്ചേർക്കൽ ശ്രമങ്ങൾക്കുശേഷം 1957 ൽ ബ്രാഡ്ബറി നഗരം സംയോജിപ്പിക്കപ്പെട്ടു.

ബ്രാഡ്ബറി നഗരം നിലനിൽക്കുന്ന അക്ഷാംശ രേഖാംശങ്ങൾ (34.149306, -117.974319) ആണ്.

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ മൊത്തം വിസ്തീർണ്ണം 2.0 ചതുരശ്ര മൈൽ (5.2 കിമീ ആണ്), അതിലെ 99 ശതമാനവും കരഭൂമിയാണ്.


</doc>
<doc id="378394" url="https://ml.wikipedia.org/wiki?curid=378394" title="ബിഗ് ബിയർ ലേക്ക്">
ബിഗ് ബിയർ ലേക്ക്

ബിഗ് ബിയർ ലേക്ക്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ സാൻ ബർണാർഡിനോ കൗണ്ടിയിലുള്ള ഒരു ചെറിയ നഗരമാണ്. ഇതു സ്ഥിതിചെയ്യുന്നത് സാൻ ബർനാർഡിനോ മലനിരകളിൽ, ബിഗ് ബിയർ തടാകത്തിന്റെ തെക്കൻതീരത്തിനു സമാന്തരമായി സാൻ ബർനാർഡിനോ ദേശീയ വനത്താൽ വലയം ചെയ്താണ്. സാൻ ബർണാർഡിനോ നഗരത്തിന് ഏകദേശം 25 മൈൽ (40 കിലോമീറ്റർ) വടക്കു കിഴക്കായും ഏകീകരിക്കപ്പെടാത്ത പട്ടണമായ ബിഗ് ബിയർ സിറ്റിയ്ക്ക് തൊട്ടു പടിഞ്ഞാറുമായിട്ടാണു സ്ഥിതിചെയ്യുന്നത്.

2000 ലെ യു.എസ്. സെൻസസ് പ്രകാരം ഈ പട്ടണത്തിലെ ആകെ ജനസംഖ്യ 5,438 ആയിരുന്നത് 2010 ലെ സെൻസസ് പ്രകാരം 5,019 പേരായി കുറഞ്ഞിരുന്നു. വർഷം മുഴുവനും വിനോദസഞ്ചാരികളുടെ തിരക്കുള്ള  റിസോർട്ട് കേന്ദ്രമായതിനാൽ, ഗ്രേറ്റ് ബിഗ് ബിയർ താഴ്വരയിൽ സന്ദർശിക്കുകയോ താമസിക്കുകയോ ചെയ്യുന്ന ആളുകളുടെ യഥാർത്ഥ എണ്ണം ഓരോ വർഷങ്ങളിലേയും വാരാന്ത്യങ്ങളിൽ 100,000-ത്തിലധികം വരെയുണ്ടാകുമെന്നു കണക്കാക്കിയിരിക്കുന്നു.

ബെഞ്ചമിൻ വിൽസണും അദ്ദേഹത്തിന്റെ സംഘവും ഈ പ്രദേശത്ത് പര്യവേക്ഷണത്തിനായി എത്തിച്ചേരുന്നതിന് ഏകദേശം 2,000 വർഷങ്ങൾക്കുമുമ്പുതന്നെ തദ്ദേശീയ സെറാനോ ഇൻഡ്യാക്കാർ ഈ പ്രദേശത്തു വസിച്ചിരുന്നു.

ബിഗ് ബിയർ ലേക്ക് നഗരം സ്ഥിതിചെയ്യുന്ന അക്ഷാംശ രേഖാംശങ്ങൾ 34°14′29″N 116°54′12″W (34.241295, −116.903289) ആണ്. ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 6.5 ചതുരശ്ര മൈൽ (17 കി.മീ) ആണ്. ഇതിൽ 6.3 ചതുരശ്ര മൈൽ (16 കി.മീ) കരഭൂമിയും ബാക്കി 0.2 ചതുരശ്ര മൈൽ (0.52 കി.മീ) 2.88 ശതമാനവും ഭാഗം വെള്ളവുമാണ്. സാൻ ബർനാർഡിനോ നഗരത്തിന് 25 മൈൽ (40 കിലോമീറ്റർ) വടക്കുകിഴക്കായും ബിഗ് ബിയർ സിറ്റിയ്ക്ക് തൊട്ടു പടിഞ്ഞാറുമായിട്ടാണ് ഈ ചെറു നഗരം നിലനിൽക്കുന്നത്. 

നാഷണൽ വെതർ സർവീസിന്റെ കണക്കുകളനുസരിച്ച്, ബിഗ് ബിയർ ലേക്കിലെ ഏറ്റവും ചൂടുകൂടിയ മാസം ജൂലൈ മാസമാണ്, ഈ ദിവസങ്ങളിലെ ശരാശരി താപനില 64.7 ° F (18.2 ° C) ആണ്. ജനുവരിയാണ് ഏറ്റവും കൂടുതൽ തണുപ്പ് അനുഭവപ്പെടാറുള്ളത് ശരാശരി താപനില ഈ സമയത്ത് 34.1 ° F (1.2 ° C) ആണ്. ഓരോ വർഷവും ശരാശരി 1.7 ദിവസങ്ങൾ വീതം 90 ° F (32 ° C) അല്ലെങ്കിൽ അതിൽ കൂടുതലായോ ഉള്ള താപനില ആയിരിക്കാം. ഓരോ മാസവും തണുത്തുറയുന്ന താപനിലയും സംഭവിക്കുന്നു. ഓരോ വർഷവും ശരാശരി 186 ദിവസങ്ങളിൽ, ഏകദേശം സെപ്റ്റംബർ 24 നും ജൂണ് 4 നുമിടിയിലാണ് ഇങ്ങനെ സംഭവിക്കാറുള്ളത്. 1960 ൽ രേഖപ്പെടുത്താൻ തുടങ്ങിയ താപനിലയുടെ കണക്കുകൾ പ്രകാരം ഏറ്റവും കൂടിയ താപനില 94 ° F (34 ° C) ആണ്. 1998 ജൂലൈ 15 നാണ് ഇത് അവസാനമായി രേഖപ്പെടുത്തിയത്. ഏറ്റവും കുറഞ്ഞ താപനില 1979 ജനുവരി 29 നു രേഖപ്പെടുത്തപ്പെട്ട -25 ° F (-32 ° C) ആണ്. 


</doc>
<doc id="378400" url="https://ml.wikipedia.org/wiki?curid=378400" title="സാൻ ബർണാർഡിനൊ">
സാൻ ബർണാർഡിനൊ

സാൻ ബർണാർഡിനൊ  അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, റിവർസൈഡ്-സാൻ ബർണാർഡിനോ മെട്രോപ്പോളിറ്റൻ പ്രദേശത്തു സ്ഥിതി ചെയ്യുന്ന ഒരു നഗരമാണ് (ചില സമയത്ത് "ഇൻലാൻറ് എമ്പയർ" എന്നും വിളിക്കുന്നു). കാലിഫോർണിയയിലെ സാൻ ബർണാർഡോനോ കൗണ്ടിയുടെ കൌണ്ടി ആസ്ഥാനവും കൂടിയാണിത്. ഇൻലാൻറ് എമ്പയറിലെ മുഖ്യ നഗരങ്ങളിലൊന്നായ സാൻ ബർനാർഡിനൊ, സാൻ ബർനാർഡിനൊ താഴ്വരയുടെ 81 സ്ക്വയർ മൈൽ (210 കി.മീ) പ്രദേശം ഉൾക്കൊള്ളുന്നു. 2010 ലെ ഐക്യനാടുകളിലെ സെൻസസ് പ്രകാരം 209,924 ആണ് ഇവിടുത്തെ ജനസംഖ്യ. കാലിഫോർണിയയിലെ 17 ആമത്തെ വലിയ നഗരവും ഐക്യനാടുകളിലെ 100-ാമത് വലിയ നഗരവുമാണ് സാൻ ബർണാർഡിനോ.


</doc>
<doc id="378404" url="https://ml.wikipedia.org/wiki?curid=378404" title="സാൻ ബർണാർഡോനൊ കൗണ്ടി">
സാൻ ബർണാർഡോനൊ കൗണ്ടി

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തിന്റെ തെക്കുഭാഗത്തു സ്ഥിതിചെയ്യുന്ന ഒരു കൌണ്ടിയാണ് സാൻ ബർണാർഡോനൊ കൗണ്ടി. ഔദ്യോഗികമായി “കൗണ്ടി ഓഫ് സാൻ ബർണാർഡിനൊ” എന്നറിയപ്പെടുന്നു.

2010-ലെ ഐക്യനാടുകളുടെ സെൻസസ് രേഖകൾ പ്രകാരം ഈ കൌണ്ടിയിലെ ആകെ ജനസംഖ്യ 2,035,210 ആണ്. ഇതനുസരിച്ച് കാലിഫോർണിയയിലെ ജനസംഖ്യയിൽ അഞ്ചാമത്തെ സ്ഥാനമുള്ള കൌണ്ടിയും അമേരിക്കൻ ഐക്യനാടുകളിലാകെ ജനസംഖ്യയിൽ 12-ആം സ്ഥാനവുമുള്ള കൌണ്ടിയാണ്. കൌണ്ടി ആസ്ഥാനം സാൻ ബർണാർഡിനൊ നഗരത്തിലാണ്.


</doc>
<doc id="378409" url="https://ml.wikipedia.org/wiki?curid=378409" title="പാർസിക് ഹിൽ">
പാർസിക് ഹിൽ

മഹാരാഷ്ട്രയിലെ താനെ ജില്ലയിലെ മുംബൈ മെട്രോപൊളിറ്റൻ പ്രദേശത്ത് സ്ഥിതി ചെയ്യുന്ന ഒരു കുന്നാണ്  പാർസിക് ഹിൽ (Parsik Hill). പാർസിക് ടണൽ കടന്നുപോകുന്നത് ഈ കുന്നിനെ തുരന്നുകൊണ്ടാണ്. ഇന്ത്യയിലെ ആദ്യത്തെ റെയിൽ തുരങ്കമാണ് ഈ ടണൽ. ഇന്ത്യയിലും ഏഷ്യയിലും ഏറ്റവും നീളമുള്ളതും ഏറ്റവും പഴക്കമുള്ള തുരങ്കങ്ങളിലൊന്നായ ഇത് ഇന്ത്യയിലെ ഏറ്റവും വലിയ ടൂറിസ്റ്റ് കേന്ദ്രമാണ്. 
റെയിൽവേ പാതയ്ക്ക് സമാന്തരമായി തെക്കുവടക്കായി എഴുകിലോമീറ്റർ നീളത്തിൽ നീണ്ടുകിടക്കുന്ന, 10 അടി ഉയരമുള്ള കുന്നിൻശിഖരമുണ്ട് ഈ കുന്നിന്. ഏകദേശം 15 ച.കി.മീ. വിസ്തൃതിയുള്ള റിസർവ് വനമാണ് ഈ കുന്ന്. 
നിരവധി പക്ഷിവർഗങ്ങളും സസ്തനികളും ഉള്ള ഈ കുന്നിൽ നടക്കുന്ന അനധികൃതമായ കരിങ്കൽ ഖനനവും ഭവന നിർമ്മാണവുമാണ് ഈ കുന്ന് നേരിടുന്ന പ്രധാന പാരിസ്ഥിതിക വെല്ലുവിളികൾ.


</doc>
<doc id="378416" url="https://ml.wikipedia.org/wiki?curid=378416" title="അമ്മയ്ക്കൊരു താരാട്ട്">
അമ്മയ്ക്കൊരു താരാട്ട്

2015ൽ ശ്രീകുമാരൻ തമ്പി രചനയും സംവിധാനവും നിർവഹിച്ച ഒരു ചലച്ചിത്രമാണ് അമ്മയ്ക്കൊരു താരാട്ട്. ശാരദ, മധു, സുരാജ് വെഞ്ഞാറമ്മൂട്, മഞ്ജു പിള്ള, ബിന്ദു പണിക്കർ, മണികണ്ഠൻ പട്ടാമ്പി, സായികുമാർ, പി.ശ്രീകുമാർ, ഇന്ദ്രൻസ്, മാമുക്കോയ എന്നിവരാണ് ഈ ചിത്രത്തിൽ മുഖ്യ വേഷങ്ങളിൽ അഭിനയിച്ചിരിക്കുന്നത്. 


ഈ ചിത്രത്തിലെ ഗാനങ്ങൾ എഴുതിയതും സംഗീതം നൽകിയതും ശ്രീകുമാരൻ തമ്പി തന്നെയാണ്.



</doc>
<doc id="378427" url="https://ml.wikipedia.org/wiki?curid=378427" title="സിംഗപ്പൂരിന്റെ ദേശീയപതാക">
സിംഗപ്പൂരിന്റെ ദേശീയപതാക

ചന്ദ്രക്കലയും അഞ്ച് നക്ഷത്രങ്ങളും ആലേഖനം ചെയ്ത, ചുവപ്പ് വെളുപ്പ് എന്നീ നിറങ്ങളുള്ള ഒരു പതാകയാണ് സിംഗപ്പൂരിന്റെ ദേശീയ പതാക. 1959-ൽ ബ്രിട്ടീഷ് സാമ്രാജ്യത്തിൽനിന്നും സ്വയംഭരണത്തിനുള്ള അവകാശം നേടിയപ്പോഴാണ് ഈ പതാക ആദ്യമായി സ്വീകരിച്ചത്. പിന്നീട് 1965 ആഗസ്ത് 9-ന് ബ്രിട്ടണിൽനിന്നും പൂർണ്ണസ്വാതന്ത്ര്യം നേടിയപ്പോൽ ഈ പതാകയെ ദേശീയപതാകയായി ഒരിക്കൽക്കൂടി പ്രഖ്യാപിച്ചു.

ചതുരാകൃതിയിൽ തിരശ്ചീനമായി തുല്യ അളവിൽ കീഴെ വെളുപ്പുനിറവും, മേലെ ചുവപ്പുനിറവുമുള്ള ഒരു പതാകയാണ് ഇത്. ഇതോടൊപ്പം കൊടിമരത്തിനു സമീപമായി ചുവപ്പ് ഖണ്ഡത്തിൽ വെള്ള നിറത്തിൽ ഒരു ചന്ദ്രക്കലയും അഞ്ച് നക്ഷത്രങ്ങളും ആലേഖനം ചെയ്തിരിക്കുന്നു. പതാകയുടെ രൂപകല്പനയിലെ ഓരോഘടകത്തിനും അതിന്റേതായ അർഥമുണ്ട്. ചുവപ്പ് ആഗോളസാഹോദര്യത്തേയും, മാനവ സമത്വത്തെയും സൂചിപ്പിക്കുന്നു. ശാശ്വതമായി വ്യാപിക്കുന്ന നിർമ്മലതയേയും നന്മയേയുമാണ് വെള്ള നിറം സൂചിപ്പിക്കുന്നത്. വളർന്നു വരുന്ന ഒരു യുവ രാജ്യത്തെ ചന്ദ്രക്കല പ്രതിനിധാനം ചെയ്യുന്നു, 5 നക്ഷത്രങ്ങൾ സിംഗപ്പൂരിന്റെ ആദർശങ്ങളായ ജനാധിപത്യം, സമാധാനം, പുരോഗതി, നീതി, സമത്വം എന്നീ തത്ത്വങ്ങളെയാണ് സൂചിപ്പിക്കുന്നത്.
സിംഗപൂരിന്റെ ദേശീയ പതാക-ദേശീയ ഗാന നിയമം, പതാകയുടെ രൂപകല്പനയെ കുറിച്ചും , അതിന്റെ പ്രതീകാത്മകതയെകുറിച്ചും പ്രധിപാധിക്കുന്നുണ്ട്. 20ആം നൂറ്റാണ്ടിന്റെ, രണ്ടാം പകുതിയോടുകൂടി, ചന്ദ്രകലയും നക്ഷത്രവും എന്നത് ഇസ്ലാമിന്റെ ചിന്നമായി പരക്കെ അംഗീകരിച്ച് കഴിഞ്ഞിരുന്നു, എന്നാൽ സിംഗപ്പുരീന്റെ ദേശീയ പതാകയിലെ ചന്ദ്രകലയും നക്ഷത്രവും ഇസ്ലാമിനെയല്ലെ പ്രതിനിധികരിക്കുന്നത്. ദേശീയ പതാകയിൽ ചന്ദ്രകലയും നക്ഷത്രവും ആലേഖനം ചെയ്തിട്ടുള്ള രണ്ട് അമുസ്ലീം രാജ്യങ്ങളാണ് സിംഗപ്പൂരും നേപ്പാളും.

ദേശീയ പതാകയുടെ നീളവും വീതിയും യഥാക്രമം 3:2 എന്ന അനുപാതത്തിലാണ്. ദേശീയപതാകയിൽ ഉപയോഗിക്കേണ്ട ചുവപ്പ് നിറം പാന്റൺ 032 ആകണം എന്ന് സിംഗപ്പൂർ സർക്കാർ നിഷ്കർഷിക്കുന്നു. ദേശീയ പതാകയുടെ നിർമ്മാണത്തിന് ബണ്ടിങ് വൂൾ നിർദ്ദേശിക്കുന്നു.


</doc>
<doc id="378429" url="https://ml.wikipedia.org/wiki?curid=378429" title="ക്ലയർമോണ്ട്, കാലിഫോർണിയ">
ക്ലയർമോണ്ട്, കാലിഫോർണിയ

ക്ലയർമോണ്ട്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ആഞ്ചലസ് കൌണ്ടിയുടെ കിഴക്കേ അറ്റത്തുള്ള ഒരു നഗരമാണ്. ലോസ് ആഞ്ചലസ് നഗരകേന്ദ്രത്തിൽനിന്ന് ഏകദേശം 30.3 മൈൽ (48.8 കിലോമീറ്റർ) കിഴക്കായിട്ടാണ് സ്ഥിതിചെയ്യുന്നത്. ഈ നഗരം നിലനിൽക്കുന്നത്, കിഴക്കൻ സാൻ ഗബ്രിയേൽ താഴ്വരയിൽ, സാൻ ഗബ്രിയേൽ പർവ്വതനിരകളുടെ താഴ്വരയിലെ കുന്നിൻപ്രദേശത്താണ്. ഈ നഗരത്തിലെ ആകെ ജനസംഖ്യ 2015 ലെ സെൻസസ് രേഖകളിൽ കണക്കാക്കിയതുപ്രകാരം 36,283 ആയിരുന്നു.


</doc>
<doc id="378434" url="https://ml.wikipedia.org/wiki?curid=378434" title="ഇന്ത്യയിലെ വംശനാശ ഭീഷണി നേരിടുന്ന ജീവികളുടെ പട്ടിക">
ഇന്ത്യയിലെ വംശനാശ ഭീഷണി നേരിടുന്ന ജീവികളുടെ പട്ടിക

ഐ.യു.സി.എന്നിന്റെ (IUCN) റെഡ് ഡാറ്റാ ബുക്ക് പ്രകാരം, ഇന്ത്യയിലെ 47 ജീവിവർഗ്ഗങ്ങൾ ഗുരുതരമായ വംശനാശത്തിന്റെ വക്കിലാണ് (). റിയൊ+20 ഭൗമ ഉച്ചകോടിയിൽ അവതരിപ്പിച്ച ചുവപ്പുപട്ടിക പ്രകാരം ഇന്ത്യയിൽ 132 സസ്യ-ജീവിവർഗ്ഗങ്ങൾ വംശനാശത്തിന്റെ വക്കിലാണ്.

ആന്ത്രോപോഡുകൾ
പക്ഷികൾ

മത്സ്യങ്ങൾ
ഷഡ്പദങ്ങൾ
ഉരഗങ്ങളും ഉഭയജീവികളും
സസ്തനികൾ

മത്സ്യങ്ങൾ

പക്ഷികൾ
ഉരഗങ്ങൾ
സസ്തനികൾ

IUCN :സസ്തനികൾ
പക്ഷികൾ
ഉരഗങ്ങളും ഉഭയജീവികളും



</doc>
<doc id="378442" url="https://ml.wikipedia.org/wiki?curid=378442" title="ഏകവർഗ്ഗകൃഷി">
ഏകവർഗ്ഗകൃഷി

ഒരേ സമയം ഒരു കാർഷികവിളയോ, സസ്യമോ, അവയുടെ വിവിധതരത്തിൽപ്പെട്ട കന്നുകാലി സ്പീഷീസുകളേയോ അല്ലെങ്കിൽ ബ്രീഡുകളെയോ പാടത്തോ അല്ലെങ്കിൽ ഒരു കാർഷികവ്യവസ്ഥയിലോ ഉൽപ്പാദിപ്പിക്കുയോ, വളർത്തുകയോ ചെയ്യുന്ന കാർഷികസമ്പ്രദായമാണ് മോണോകൾച്ചർ അഥവാ ഏകവർഗ്ഗകൃഷി. ഒരേസമയം ഒരേസ്ഥലത്തുതന്നെ ഒന്നിൽക്കൂടുതൽ വിളകൾ വളർത്തുന്ന ബഹുവർഗ്ഗകൃഷിയിൽ (Polyculture) ഏകവർഗ്ഗകൃഷിയ്ക്ക് ഒരു ബദലാണ്. വ്യാവസായികാടിസ്ഥാനത്തിലുള്ള കൃഷിരീതിയിലും ജൈവകൃഷിരീതിയിലും ഏകകൃഷിരീതി വ്യാപകമായി ഉപയോഗിക്കുന്നു. ഈ കൃഷിരീതി കൃഷിചെയ്യുന്നതിലും വിളവെടുപ്പിലും കൂടുതൽ ക്ഷമത പ്രദാനം ചെയ്യുന്നു. 

ഒരേ സ്പീഷീസിലുള്ള വിളകൾ തന്നെ വർഷങ്ങളോളം തുടർച്ചയായി കൃഷിചെയ്യുന്ന ഏകവർഗ്ഗകൃഷി കീടങ്ങളുടേയും അസുഖങ്ങളും കൂടുതൽ വേഗം ഉണ്ടാകുന്നതിനു കാരണമാകുന്നു. പത്തോജന്റെ വേഗത്തിലുള്ള വ്യാപനം ഒരേതരത്തിലുള്ള കാർഷികവിളകളെ എളുപ്പത്തിൽ ബാധിക്കുന്നു. പാരിസ്ഥിതിയിൽ ആഘാതങ്ങൾ സൃഷ്ടിക്കുന്നതിനാലും, ഭക്ഷണലഭ്യതാസൃംഖലയെ അപകടത്തിലാക്കുന്നതിനാലും ഈ കൃഷിരീതി വിർശിക്കപ്പെടുന്നുണ്ട്. 
ഏതാനും കാർഷികവിളകളുടെ ചാക്രികമായ കൃഷിരീതി നിർദ്ദേശിക്കുന്ന, ലോകത്തിന്റെ പലഭാഗങ്ങളിൽ നടത്തിവരുന്ന ഒലിഗോകൾച്ചർ ഏകവർഗ്ഗകൃഷി ബദലായി നിർദ്ദേശിക്കുന്നുണ്ട്.

ഒരു വകഭേദത്താൽ പ്രബലമായ ഏതെങ്കിലും വിഭാഗത്തെ വിവരിക്കാനായോ, (ഉദാഹരണത്തിന് social monoculturalism), സംഗീതശാസ്ത്രത്തിൽ പാശ്ചാത്യ പോപ്പ് സംഗീതത്തിലെ അമേരിക്കൻ, ബ്രിട്ടീഷ് സംഗീതവ്യവസായത്തിന്റെ പ്രബലതയെ വിവരിക്കാനോ അല്ലെങ്കിൽ കമ്പ്യൂട്ടർ ശാസ്ത്രത്തിന്റെ മേഖലയിൽ ഒരേ സോഫ്റ്റ്വെയറുകളിൽ പ്രവർത്തിക്കുന്ന ഒരുകൂട്ടം കമ്പ്യൂട്ടറുകളെ വിവരിക്കാനായോ monoculture എന്ന പദം ഇടയ്ക്കിടെ ഉപയോഗിക്കാറുണ്ട്. 



</doc>
<doc id="378449" url="https://ml.wikipedia.org/wiki?curid=378449" title="മഹൈൽ മൌണ്ടൻസ് ദേശീയോദ്യാനം">
മഹൈൽ മൌണ്ടൻസ് ദേശീയോദ്യാനം

മഹൈൽ മൌണ്ടൻസ് ദേശീയോദ്യാനം ടാൻസാനിയയിലെ കിഗോമ മേഖലയിലെ ടാൻഗനിയിക്ക തടാകതീരത്തു സ്ഥിതിചെയ്യുന്ന ഒരു ദേശായോദ്യാനമാണ്.

ഈ ദേശീയോദ്യാനത്തിന്റെ അതിരുകൾക്കകത്ത് സ്ഥിതി ചെയ്യുന്ന മഹൈൽ മലനിരകളുടെ പേരിൽനിന്നാണ് ഉദ്യാനത്തിന് ഈ പേരു ലഭിക്കുന്നത്. ഈ ദേശീയോദ്യാനം നിരവധി അസാധാരണമായ പ്രത്യേകതകൾ ഉള്ളതാണ്. ആദ്യത്തെ പ്രത്യേകത, രാജ്യത്ത് ചിമ്പാൻസികൾക്കായുള്ള രണ്ട് സംരക്ഷിത മേഖലകളിൽ ഒന്നാണ് ഈ ദേശീയോദ്യാനം. (രണ്ടാമത്തേത് ഗവേഷകനായ ജെയിൻ ഗുഡോളിനാൽ പ്രശസ്തമാക്കപ്പെട്ട തൊട്ടടുത്തുതന്നെയുള്ള ഗോംബെ സ്ട്രീം ദേശീയോദ്യാനമാണ്).

മഹൈൽ മൗണ്ടൻസ് ദേശീയോദ്യാനത്തിലാണ് അറിയപ്പെടുന്നവയിൽ ഏറ്റവും കൂടുതൽ ചിമ്പാൻസികളുടെ അംഗസംഖ്യയുള്ളത്. ദേശീയോദ്യാനത്തിന്റെ വലിപ്പവും വിദൂരസ്ഥമായ ഇതിന്റെ കിടപ്പും ചിമ്പാൻസികളുടെ അംഗസംഖ്യ വർദ്ധിക്കുന്നതിനു പര്യാപ്തമായ സാഹചര്യങ്ങളാണ്.


</doc>
<doc id="378451" url="https://ml.wikipedia.org/wiki?curid=378451" title="പ്രകൃതിവിഭവങ്ങളുടെ ചൂഷണം">
പ്രകൃതിവിഭവങ്ങളുടെ ചൂഷണം

പരിസ്ഥിതിനാശത്തോടൊപ്പം സാമ്പത്തിക വളർച്ചയ്ക്കുള്ള പ്രകൃതിവിഭവങ്ങളുടെ ഉപയോഗമാണ്പ്രകൃതിവിഭവങ്ങളുടെ ചൂഷണം. ഈ പ്രവർത്തനം 19ആം നൂറ്റാണ്ടിൽ വ്യാവസായികാടിസ്ഥാനത്തിൽ ആരംഭിച്ചത് അസംസ്കൃത വസ്തുക്കളുടെ (ഖനനം, നീരാവിശക്തി, യന്ത്രസാമഗ്രികൾ) വേർതിരിക്കലും ശുദ്ധീകരണം വികസിച്ചതോടെയാണ്. 20 ആം നൂറ്റാണ്ടിൽ ഊർജ്ജത്തിന്റെ ഉപയോഗം പെട്ടെന്നു വർദ്ധിച്ചു. ഇന്ന്, ഏകദേശം 80% മുള്ള ലോകത്തിന്റെ ഊർജ്ജ ഉപയോഗം നിറവേറ്റുന്നത് എണ്ണ, കൽക്കരി, പെട്രോൾ എന്നിവ അടങ്ങിയ ഫോസിൽ ഇന്ധനങ്ങൾ വേർതിരിച്ചെടുത്താണ്. മനുഷ്യൻ ചൂഷണം ചെയ്ത മറ്റൊരു വീണ്ടും ഉപയോഗിക്കാൻ കഴിയാത്ത മറ്റൊരു പ്രകൃതിവിഭവം വിലമതിക്കാനാകാത്ത ലോഹങ്ങൾ ഉൾപ്പെടെയുള്ള സബ്- സോയിൽ മിനറലുകളാണ്. ഇവ വ്യാവസായിക ഉൽപ്പന്നങ്ങൾ ഉണ്ടാക്കാനാണ് ഉപയോഗിക്കുന്നത്. കടുംകൃഷി എന്നത് പ്രകൃത്യായുള്ള പരിസ്ഥിതിയുടെ അനേകം മേഖലകൾക്ക് (ഉദാഹരണത്തിന്: ഭൂതലത്തിലുള്ള ആവാസവ്യവസ്ഥയിലുള്ള വനങ്ങളുടെ നാശം, ജല ആവാസവ്യ്വസ്ഥയിലെ ജലമലിനീകരണം) ഭംഗംവരുത്തുന്ന ഒരു തരം ഉൽപ്പാദനപ്രകൃയയ്ക്ക് ഉദാഹരണമാണ്. ലോകജനസംഖ്യകൂടുകയും വാണിജ്യവളർച്ച ഉണ്ടാകുകയും ചെയ്യുന്നതിനനുസരിച്ച്, പ്രകൃതി വിഭവങ്ങളുടെ നാശമുണ്ടാകുന്നത് ഉൽഖണ്ഡ ഉണർത്തുന്നതാണ്. അസംസ്കൃത വസ്തുക്കൾ പാരമ്പര്യേതര രീതിയിലല്ലാതെ വേർതിരിച്ചെടുക്കുന്നത് ഇതിനെ സ്വാധീനിക്കുന്നു. 











</doc>
<doc id="378461" url="https://ml.wikipedia.org/wiki?curid=378461" title="ടോർസ നദി">
ടോർസ നദി

ടിബറ്റിലെ ചംബി താഴ്വരയിൽ ഉൽഭവിക്കുന്ന ഒരു ദക്ഷിണേഷ്യൻ നദിയാണ് ടോർസ നദി. ചൈന, ഭൂട്ടാൻ, ഇന്ത്യ, ബംഗ്ലാദേശ്എന്നീ നാലു രാജ്യങ്ങളിലൂടെ ഒഴുകുന്ന നദിയാണിത്. 358 കിലോമീറ്റർ നീളമുള്ള ടോർസ നദി ടിബറ്റിൽ മാ ചൂ, ഭൂട്ടാനിൽ അമോ ചൂ, എന്നീ പേരുകളിലാണ് അറിയപ്പെടുന്നത്. ഇന്ത്യയിലേക്ക് കടക്കുന്നതിനുമുൻപ് 113 കിലോമീറ്റർ ദൂരം ചൈനയിലൂടെയും 145 കിലോമീറ്റർ ഭൂട്ടാനിലൂടെയും ടോർസ നദി ഒഴുകുന്നു. ഫുണ്ട്ഷോലിങ്, ജയ്ഗോൺ, കൂച്ച് ബിഹാർ എന്നീ പട്ടണങ്ങളും പശ്ചിമബംഗാളിലെ ജൽഡാ പാരാ ദേശീയോദ്യാനവും ടോർസ അദിയുടെ കരയിലാണ് സ്ഥിതി ചെയ്യുന്നത്. ബ്രഹ്മപുത്ര നദിയാണ് ടോർസ നദിയുടെ പതനസ്ഥാനം.


</doc>
<doc id="378466" url="https://ml.wikipedia.org/wiki?curid=378466" title="അരുഷ ദേശീയോദ്യാനം">
അരുഷ ദേശീയോദ്യാനം

അരുഷ ദേശീയോദ്യാനം, വടക്കുകിഴക്കൻ ടാൻസാനിയയിലെ അരുഷ മേഖലയിൽ സ്ഥിതിചെയ്യുന്ന ഒരു ദേശീയോദ്യാനമാണ്. 4566 മീറ്റർ ഉയരമുള്ള ഒരു പ്രമുഖ അഗ്നിപർവ്വതമായ മൌണ്ട് മേരു ഈ ദേശീയോദ്യാനത്തിലുൾപ്പെടുന്നു. ഉദ്യാനത്തിന്റെ വലിപ്പം താരമ്യേന ചെറുതെങ്കിലും മൂന്നു വ്യത്യസ്ത മേഖലകളിലെ വ്യതിരിക്തമായ ഭൂപ്രകൃതിയാൽ വ്യത്യസ്തമാണ്.

അരുഷ ദേശീയോദ്യാനം വന്യജീവിവൈവിധ്യത്താൽ സമ്പന്നമാണ്. എന്നാൽ, ടാൻസാനിയയുടെ വടക്കൻ മണ്ഡലത്തിലെ മറ്റ് ദേശീയ ഉദ്യാനങ്ങളിലെ സന്ദർശകർക്കു ലഭിക്കുന്ന അതേ അനുഭവങ്ങൾ സന്ദർശകർ ഇവിടെ പ്രതീക്ഷിക്കരുത്. ദേശീയോദ്യാനത്തിന്റെ വലിപ്പം കുറവായിരുന്നിട്ടും ജിറാഫ്, കേപ്പ് കാട്ടുപോത്ത്, സീബ്ര, വാർത്തോഗ് (പന്നിയുടെ വർഗ്ഗത്തിൽപ്പെട്ട ജന്തു), ബ്ലാക്ക് ആൻഡ് വൈറ്റ് കൊലോബസ് കുരങ്ങ്, നീല കുരങ്ങ്, ഫ്ലമിംഗൊ, ആന, സിംഹം തുടങ്ങി നിരവധി ആഫ്രിക്കൻ മൃഗങ്ങളെ ഇവിടെ കാണുവാൻ സാധിക്കുന്നു. പുള്ളിപ്പുലികളും ഇവിടെയുണ്ടെങ്കിലും അപൂർവമായി മാത്രമേ കാണപ്പെടുന്നുള്ളൂ.


</doc>
<doc id="378468" url="https://ml.wikipedia.org/wiki?curid=378468" title="ഗോംബെ സ്ട്രീം ദേശീയോദ്യാനം">
ഗോംബെ സ്ട്രീം ദേശീയോദ്യാനം

ഗോംബെ സ്ട്രീം ദേശീയോദ്യാനം ടാൻസാനിയയിലെ പടിഞ്ഞാറൻ കിഗോമ മേഖലയിലുള്ളതും കിഗോമ മേഖലയുടെ തലസ്ഥാനമായ കിഗോമയ്ക്ക് 10 മൈൽ (20 കിലോമീറ്റർ) വടക്കായി സ്ഥിതിചെയ്യുന്നതുമായ ഒരു ദേശീയോദ്യാനമാണ്. 1968 ൽ സ്ഥാപിതമായ ഗോംബെ സ്ട്രീം ടാൻസാനിയയിലെ ഏറ്റവും ചെറിയ ദേശീയ ഉദ്യാനമാണ്. ടാൻഗനിക തടാകത്തിൻറ കിഴക്കൻ തീരത്തെ കുന്നിൻപ്രദേശത്തിനു സമാന്തരമായുള്ള 20 ചതുരശ്ര മൈൽ (52 കി.മീ) മാത്രം വിസ്തൃതിയിലുള്ള പ്രദേശത്താണ് ഈ ദേശീയോദ്യാനം നിലനിൽക്കുന്നത്. 


</doc>
<doc id="378477" url="https://ml.wikipedia.org/wiki?curid=378477" title="അങ്കമാലി ഡയറീസ്">
അങ്കമാലി ഡയറീസ്

2017 ൽ പുറത്തിറങ്ങിയ ക്രൈം ഡ്രാമ ചലച്ചിത്രമായ അങ്കമാലി ഡയറീസ് ചെമ്പൻ വിനോദ് എഴുതി ലിജോ ജോസ് പെല്ലിശേരി സംവിധാനം ചെയ്ത മലയാള ചലച്ചിത്രമാണ്. 86 പുതുമുഖ നടിനടന്മാരെ വച്ചു രൂപം കൊണ്ടതാണ് ഈ സിനിമ. ആന്റണി വർഗീസ്‌, രേഷ്മ രാജൻ ,കിച്ചു തെല്ലസ്,ഉല്ലാസ് ജോസ് ചെമ്പൻ ,വിനീത് വിശ്വം ,ബിറ്റോ ഡേവിസ് ,ടിറ്റോ വിൽസൺ ,ശരത് കുമാർ ,സിനോജ് വർഗീസ് എന്നിവർ പ്രധാന കഥാപാത്രങ്ങളെ അവതരിപ്പിച്ചു. Friday film house ന്റെ ബാനറിൽ നിർമിച്ച ഈ സിനിമ വിജയ് ബാബുവിന്റെ ആദ്യ നിർമ്മാണ ചിത്രമായിരുന്നു. 

വിൻസെന്റ് പെപ്പെ (ആന്റണി വർഗീസ് ) എന്ന നായക കഥാപാത്രം തന്റെ നാട്ടിലെ ഗ്യാങ്ങുകളിൽ ലീഡർ സ്ഥാനം വഹിച്ചു അങ്കമാലി അവരുടെ കുത്തകയാക്കി മാറ്റാൻ ശ്രമിക്കുന്നതാണ്. 1000 കഥാപാത്രങ്ങളെ വച്ചുകൊണ്ട് ക്ലൈമാക്സിൽ 11 മിനിറ്റ് മുഴുനീള ഷോട്ട് എടുത്തു.


</doc>
<doc id="378478" url="https://ml.wikipedia.org/wiki?curid=378478" title="അന്താരാഷ്ട്ര വന്യജീവി ചലച്ചിത്രോത്സവം">
അന്താരാഷ്ട്ര വന്യജീവി ചലച്ചിത്രോത്സവം

വർഷം തോറും യുണൈറ്റഡ് സ്റ്റേറ്റ്സിലെ മൊണ്ടാനയിലെ റോക്സേ തീയറ്ററിൽ നടക്കുന്ന ഒരു ചലച്ചിത്രോത്സവമാണ് അന്താരാഷ്ട്ര വന്യജീവി ചലച്ചിത്രോത്സവം (International Wildlife Film Festival).  

"വന്യജീവി ചലചിത്രങ്ങൾക്ക് വേണ്ടിമാത്രം അർപ്പിച്ച് ക്രമാനുഗതമായ നടത്തിവരുന്ന ആദ്യ ചലച്ചിത്രോത്സവം" ആയിരുന്നു ഇത്. മാത്രവുമല്ല "വന്യജീവി ചലച്ചിത്രങ്ങൾ മറ്റുള്ള ചലചിത്രങ്ങളിൽ നിന്നും തികച്ചും  വ്യത്യസ്തമായ ഒരു ചലനചിത്രമായിട്ടാണ് വരുന്നത് എന്നും ഈ ചലച്ചിത്രോത്സവം വ്യക്തമാക്കുന്നു". എട്ട് ദിവസം നീണ്ടുനിൽക്കുന്ന ഈ ചലച്ചിത്രോത്സവത്തിൽ ലോകത്തെ ഉന്നതരായ വന്യജീവി ചലച്ചിത്ര നിർമാതാക്കളും, നിർമ്മാതാക്കളും, ശാസ്ത്രജ്ഞരും, പരിപാലനഅധികൃതരും ഉൾപ്പെടുന്ന വിധികർത്താക്കളുടെ സമിതിയും വർഷം തോറും ഏകദേശം 12,000 വരെ ആ



</doc>
<doc id="378483" url="https://ml.wikipedia.org/wiki?curid=378483" title="ടെംപിൾ റൺ">
ടെംപിൾ റൺ

ഇമാൻജി സ്റ്റുഡിയോസ് വി കസിപ്പിച്ചെടുത്തതും പുറത്തിറക്കിയതുമായ 3 D എൻഡ്‌ലെസ്സ് റണ്ണിങ് വീഡിയോ ഗെയിം ആണ് ടെംപിൾ റൺ.
ഭാര്യഭർത്താക്കന്മാരായ keith shepherdഉം Natalia Luckyanova യും ആണ് ഇത് പ്രോഗ്രാമിം ചെയ്തതും നിർമിച്ചതും രൂപകൽപ്പന ചെയ്തെടുത്തതും.Kiril Tchangov വരകൾ പൂർത്തീകരിച്ച ഈ കളി ഇന്ന് കൊച്ചുകുട്ടികൾ മുതൽ മുതിർന്നവർ വരെ ശീലമാക്കിയിരിക്കുന്ന ഒന്നാണ്.ആദ്യമായി ഐഒഎസ് ഉപകരണങ്ങളിലായിരുന്നു ഇത് റിലീസ് ചെയ്തത്.പിന്നീട് ആൻഡ്രോയിഡിലേക്കും വിന്ഡോസിലേക്കും ചേക്കേറുകയായിരുന്നു.1 ബില്യൺ പേർ ഈ ഗെയിം ഇതിനോടകം ഡൌൺലോഡ് ചെയ്തുകഴിഞ്ഞു.

തന്നെ പിന്തുടരുന്ന ഭീകരജീവിയിൽ നിന്നും രക്ഷ നേടാൻ ഓടുന്ന ഒരു കഥാപാത്രത്തെയാണ് നമുക്ക് സഹായിക്കേണ്ടത് .അയാളെ അയാൾ ഓടുന്ന വഴികളിലെ തടസങ്ങൾ നീക്കിക്കൊടുത്ത്‌ മുന്നോട്ടുകുത്തിക്കാൻ നമ്മൾ പ്രാപ്തനാക്കണം.പൊട്ടിപ്പൊളിഞ്ഞ വഴികളും നദികളും റെയിൽ പാളങ്ങളും കടന്ന് മുന്നോട്ട് കുത്തിക്കണം.പോകുന്ന വഴികളിൽ സ്വര്ണനാണയങ്ങളും കാണാൻ സാധിക്കുന്നതാണ് .ഇടത്തോട്ടും വലത്തോട്ടും നീക്കിക്കൊണ്ട് അവ സ്വന്തമാക്കാവുന്നതുമാണ്.ഇടക്ക് തടസങ്ങൾ ചാടിക്കടക്കാനും തടസങ്ങളിൽ നിന്ന് തെന്നിമാറാനും നമ്മൾ അയാളെ സഹായിക്കണം .കളിയുടെ ഇടക്ക് നേടുന്ന ചില പെട്ടികളും സമ്മാനങ്ങളും അയാൾക് ഊർജവും സ്വര്ണനാണയങ്ങളും നൽകി മുന്നേറാൻ സഹായിക്കും .

ടെംപിൾ റൺ എന്ന ഈ ഗെയിം സിനിമ ആക്കാൻ ഇമാൻജി സ്റ്റുഡിയോസുമായി നിർമാതാവ് ഡേവിഡ്‌ ഹൈമാൻ സംഭാഷണത്തിലേർപ്പെട്ടതായും ഉണ്ട് .

</doc>
<doc id="378484" url="https://ml.wikipedia.org/wiki?curid=378484" title="മരുഭൂമീകരണം">
മരുഭൂമീകരണം

മരുഭൂമീകരണം എന്നത് താരതമ്യേന വരണ്ട ഭൂഭാഗങ്ങൾ വേഗം തരിശാകപ്പെടുന്ന, മണ്ണിനുണ്ടാകുന്ന ഒരു തരം ഘടനാമാറ്റമാണ്. ജലസാന്നിധ്യവും അതോടൊപ്പം സസ്യജാലങ്ങളും വന്യജീവിസമ്പത്തും നഷ്ടപ്പെടുകന്നു. കാലാവസ്ഥാമാറ്റം, മനുഷ്യന്റെ പ്രവൃർത്തികൾ മൂലമുള്ള മണ്ണിന്റെ അമിതമായ ചൂഷണം മുതലായ വ്യത്യസ്തങ്ങളായ ഘടകങ്ങളാണ് ഇതിനു കാരണമാകുന്നത്. ഭൂമിയുടെ ജീവചക്രത്തിന്റെ ജീവമേഖലയിൽ മരുഭൂമികൾ സ്വാഭാവികമായി പ്രത്യക്ഷപ്പെടുമ്പോൾ ഇതിനെ ഒരു പ്രകൃതി പ്രതിഭാസം എന്നു വിളിക്കാം. എന്തിരുന്നാലും, "മണ്ണിന്റെ മരണം" എന്നു പറയാവുന്ന, മണ്ണിന്റെ നിലനിൽപ്പിന് അത്യാവശ്യമായ പോഷകഘടകങ്ങളുടെ മേൽനോട്ടമില്ലാതെയുള്ള ഇല്ലാതാകൽ മൂലം മരുഭൂമികൾ ഉണ്ടാകുമ്പോൾ, ഇതിനു കാരണം മനുഷ്യന്റെ അമിതമായ ചൂഷണമാണെന്നാണ് കാണാൻ സാധിക്കുക. മരുഭൂമീകരണം എന്നത് ആഗോളമായ ജൈവപരവും പരിസ്ഥിതിപരവുമായ ഒരു പ്രശ്നമാണ്. 


Mitigation:



</doc>
<doc id="378487" url="https://ml.wikipedia.org/wiki?curid=378487" title="തവിട്ട് നിറമുള്ള പ്രഭാതം">
തവിട്ട് നിറമുള്ള പ്രഭാതം

ഫ്രഞ്ച് എഴുത്തുകാരനായ ഫ്രാങ്ക്‌ പാവ്‌ലോഫ്‌ 1998 ൽ എഴുതിയ പ്രശസ്തമായ ചെറുകഥയാണ് തവിട്ട് നിറമുള്ള പ്രഭാതം (En: Brown Morning). 14 പേജുകളിൽ ഒതുങ്ങുന്ന കല്പിതകഥയായിരുന്നുവെങ്കിലും അന്ന് ഇത് ഉയർത്തിവിട്ട ചർച്ചകൾ ഏറെയായിരുന്നു. മലയാളഭാഷയിൽ അടക്കം മുപ്പതോളം ഭാഷകളിലേക്ക് ഇത് വിവർത്തനം ചെയ്തിരുന്നു. കൃത്യവും ശക്തവുമായ വാക്യങ്ങൾ കൊണ്ടും സംഭാഷണം കൊണ്ടും ഏറെ ശക്തമായിരുന്നു ഈ കുഞ്ഞു കൃതി.

കഥാനായകൻ ചാർളി എന്ന സുഹൃത്തുമായി നടത്തുന്ന സംഭാഷണത്തിലൂടെയാണ് കഥ തുടങ്ങുന്നത്. കഥ വളരെ ലളിതമാണ്, സ്വേച്ഛാധിപത്യവും മനുഷ്യസാതന്ത്ര്യ നിരാസവും വളരെയധികം അസ്വാസ്ഥ്യങ്ങൾ സൃഷ്ടിക്കുന്നതാണു ഇതിവൃത്തം. ബ്രൺ എന്ന സ്ഥലത്ത് പൂച്ചകൾ വർദ്ധിച്ചു വരുന്നു. അവയുടെ എണ്ണം നിയന്ത്രിക്കാൻ സർക്കാർ തീരുമാനിക്കുന്നു. അതിനായി, തവിട്ട് നിറമുള്ള പൂച്ചകളെ മാത്രം ബാക്കി വെച്ച് ബാക്കിയെല്ലാറ്റിനേയും കൊന്നുകളയാൻ ഗവണ്മെന്റ് ഉത്തരവിടുന്നു. ഇതിനായി പട്ടാളക്കാരെ വരെ ഇറക്കി സൗജന്യമായി വിഷമരുന്നുകൾ ഗവണ്മെന്റ് നൽകുന്നു.

കഥ പുരോഗമിക്കുന്നത് തവിട്ട് നിറത്തിന്റെ അകമ്പടിയോടെ തന്നെയാണ്. പൂച്ചകൾ ഒക്കെ നശിച്ചപ്പോൾ തവിട്ട് നിറമുള്ള നായകളെ ബാക്കി നിർത്തി ബാക്കിയെല്ലാ നായകളേയും കൊന്നുകളയാനായി ഗവണ്മെന്റിന്റെ തീരുമാനം. തുടർന്ന് "ബ്രൗൺ ന്യൂസ്" എന്ന പത്രം മാത്രം നിലനിർത്തി ബക്കിയെല്ലാ പത്രങ്ങളും നിർത്താൻ ഗവണ്മെന്റ് ഉത്തരവിറക്കുന്നു. തുടർന്ന് അറിവ് പ്രധാനം ചെയ്യുന്ന വായനശാലകളെ ആയിരുന്നു ലക്ഷ്യമിട്ടത്. അങ്ങനെ വന്ന്, അവസാനമാവുമ്പോൾ കഥ പറയുന്ന ആൾ വരെയും പട്ടാളക്കാരാൽ അറസ്റ്റ് ചെയ്യപ്പെടുന്നു. ഇടയ്ക്കെപ്പൊഴോ കഥാനായകൻ അറിഞ്ഞു തന്റെ ആത്മമിത്രം ചാർളിയും ഇതേ കാരണത്താൽ അറസ്റ്റ് ചെയ്യപ്പെട്ടുവെന്ന്; കാരണം, അയാൾക്ക് ഇപ്പോൾ തവിട്ടു നിറമുള്ള നായ്ക്കളുണ്ടെങ്കിലും മുമ്പ് ആ നിറം അല്ലാത്ത നായ്ക്കളെയും വളർത്തിയ ചരിത്രമുണ്ടായിരുന്നു എന്നതായിരുന്നു.

ഹിറ്റലറുടെ നാസിപ്പടയുടെ ചിഹ്നത്തിന്റെ നിറമായിരുന്നു തവിട്ട്. ലോകത്ത് വളർന്നുവരുന്ന സ്വേച്ഛാധിപത്യ ഭരണകൂടങ്ങളുടെയും ഫാസിസ്റ്റ്‌ മനോഭാവങ്ങളുടെയും തുറന്നു കാട്ടുകയാണ് ഈ ചെറുകഥയിലൂടെ ചെയ്യുന്നത്. അതിനായി ഒരു സാങ്കല്പിക ലോകം സൃഷ്ടിക്കുകയായിരുന്നു കഥാകൃത്ത് ചെയ്തത്.



</doc>
<doc id="378490" url="https://ml.wikipedia.org/wiki?curid=378490" title="ആവാസവ്യവസ്ഥയുടെ തകർച്ച">
ആവാസവ്യവസ്ഥയുടെ തകർച്ച

ആവാസവ്യവസ്ഥയുടെ തകർച്ച എന്നത് പ്രകൃത്യായുള്ള ആവാസവ്യവസ്ഥ അതിൽ വസിക്കുന്ന സ്പീഷീസുകളെ സംരക്ഷിക്കാനുള്ള കഴിയാത്ത വിധം ഊഷരമായിപ്പോകുന്ന പ്രക്രിയയാണ്. ഈ പ്രക്രിയയിൽ മുൻപ് ആവാസവ്യവസ്ഥയിൽ ജീവിച്ചിരുന്ന ജീവജാലങ്ങൾ പലായനം ചെയ്യപ്പെടുകയോ അല്ലെങ്കിൽ നശിക്കുകയോ ചെയ്യുന്നു. ഇത് ജൈവവൈവിധ്യം കുറയ്ക്കുന്നു. വ്യാവസായിക ഉൽപ്പാദനത്തിനു വേണ്ടിയുള്ള പ്രകൃതി വിഭവങ്ങൾ വിളയിക്കാനും നഗരവൽക്കരണത്തിനും വേണ്ടിയുള്ള മനുഷ്യന്റെ പ്രവർത്തനങ്ങൾ ആവാസവ്യവസ്ഥയുടെ തകർച്ചയ്ക്കയ്ക്ക് കാരണങ്ങളാണ്. കൃഷിയ്ക്കു വേണ്ടി ആവാസവ്യവസ്ഥകളെ ഇല്ലാതാക്കുന്നത് ആവാസവ്യവസ്ഥയുടെ ഒരു പ്രധാന കാരണമാണ്. ആവാസവ്യവസ്ഥയുടെ തകർച്ചയ്ക്ക് കാരണമാകുന്ന പ്രധാനപ്പെട്ട കാരണങ്ങളിൽ ഖനനം, മരം വെട്ടൽ, മൽസ്യബന്ധനം, നഗരമേഖലയുടെ വ്യാപനം എന്നിവ ഉൾപ്പെടുന്നു. ലോകവ്യാപകമായി സ്പീഷീസുകളുടെ വംശനാശത്തിനു കാരണമാകുന്ന പ്രഥമമായ കാരണമായി ഇപ്പോൾ ആവാസവ്യവസ്ഥയുടെ തകർച്ചയെ കണക്കാക്കിയിട്ടുണ്ട്. 



</doc>
<doc id="378495" url="https://ml.wikipedia.org/wiki?curid=378495" title="നഗരവത്കരണം">
നഗരവത്കരണം

നഗരവത്കരണം അർഥമാക്കുന്നത് ഗ്രാമപ്രദേശങ്ങളിൽ നിന്നും നഗരപ്രദേശങ്ങളിലേക്കുള്ള ജനസംഖ്യയുടെ മാറ്റവും, ( അല്ലെങ്കിൽ " നഗരപ്രദേശങ്ങളിൽ ജീവിക്കുന്ന ജനങ്ങളുടെ അനുപാതത്തിലുള്ള പെട്ടെന്നുള്ള വർധനവ് "), ഓരോ സമൂഹവും മാറ്റത്തിനോടു ചേർന്നുപോകുന്ന വഴികളുമാണ്. പട്ടണങ്ങളും നഗരങ്ങളും ഉണ്ടാകുകയും കേന്ദ്രഭാഗങ്ങളിൽ കൂടുതൽ ആളുകൾ ജീവിക്കാനും ജോലിചെയ്യാനും ആരംഭിക്കുന്നതോടെ കൂടുതൽ വലുതാകുകയും ചെയ്യുന്ന പ്രക്രിയയാണ് പ്രധാനമായും ഇവിടെ നടക്കുന്നത്. അമേരിക്ക മുന്നോട്ട് വെയ്ക്കുന്നത്, 2008 ന്റെ അവസാനത്തോടെ ലോകജനസംഖ്യയിൽ പകുതിയും നഗരപ്രദേശത്ത് ജീവിച്ചേക്കാം എന്നാണ്. 2050 ആകുന്നതോടെ വികസ്വര രാജ്യങ്ങളിലെ എകദേശം 64% പേരും വികസിത രാജ്യങ്ങളിലെ 86% ശതമാനം പേരും നഗരവൽക്കരണത്തിന് വിധേയമാകുമെന്നാണ് പ്രവചിക്കപ്പെടുന്നത്. 

ഭൂമിശാസ്ത്രം, സോഷ്യോളജി, ധനതത്ത്വശാസ്ത്രം, നഗരാസൂത്രണം, പൊതുജനാരോഗ്യം തുടങ്ങിയ മേഖലകളുമായി നഗരവത്ക്കരണം ബന്ധപ്പെട്ടിരിക്കുന്നു. സ്ഥാപിതമായ ഒരു സമയത്തിലെ ഒരു പ്രത്യേക സാഹചര്യമായോ (ഉദാഹരണത്തിന്: നഗരങ്ങളിലേയോ പട്ടണങ്ങളിലേയോ ആകെ ജനസംഖ്യയുടേയോ അല്ലെങ്കിൽ പ്രദേശത്തിന്റേയോ അനുപാതം) അല്ലെങ്കിൽ സമയത്തിനൊപ്പമുള്ള ആ സാഹചര്യത്തിന്റെ വർധനവായോ നഗരവത്ക്കരണത്തെ കാണാം. 

Contributors to urbanization:
Historical:

Regional:


</doc>
<doc id="378499" url="https://ml.wikipedia.org/wiki?curid=378499" title="ജൊസാനി ച്വാക്കാ ദേശീയോദ്യാനം">
ജൊസാനി ച്വാക്കാ ദേശീയോദ്യാനം

ജൊസാനി ച്വാക്കാ ബേ ദേശീയോദ്യാനം, സാൻസിബാർ ദ്വീപിൽ സ്ഥിതിചെയ്യുന്ന ടാൻസാനിയിലെ വിസ്തൃതിയുളള ഒരു ദേശീയ ഉദ്യാനമാണ്. സാൻസിബറിലെ ഏക ദേശീയോദ്യാനമാണിത്.

ആഫ്രിക്കയിലെ മറ്റ് പ്രദേശങ്ങളിൽ കാണപ്പെടുന്ന കറുപ്പും വെളുപ്പും നിറമുള്ള കൊളോബസുകളിൽ നിന്ന് വ്യത്യസ്തമായി, മഴക്കാടുകളിൽ മാത്രം കാണപ്പെടുന്ന സാൻസിബാർ റെഡ് കൊളോബസ്  ("Procolobus kirkii)" എന്ന ഒരിനം കുരങ്ങൻമാരെ ഈ ദേശീയോദ്യാനത്തിൽ കണ്ടുവരുന്നു. ഇവ കിർൿസ് റെഡ് കൊളോബസ് എന്നും അറിയപ്പെടുന്നു. ഇവയുടെ എണ്ണം കണക്കകാക്കിയിരിക്കുന്നത് 1000 മാത്രമാണ്.  സർ ജോൺ കിർക്ക് (1832-1922) എന്ന സാൻസിബാറിലെ ബ്രിട്ടീഷ് വംശജന്റെ പേരാണ് ഇതിനു നൽകിയിരിക്കുന്നത്. ഇവയെ ആദ്യമായി ജന്തുശാസ്ത്രത്തിനു പരിചയപ്പെടുത്തിയ് ഇദ്ദേഹമായിരുന്നു.  1990 കളുടെ മധ്യത്തിൽമുതൽ സാൻസിബറിൽ പ്രധാന സംരക്ഷണം കൊടുക്കേണ്ട ഇനമായി ഈ വർഗ്ഗം രേഖപ്പെടുത്തപ്പെട്ടു. ഈ ദേശീയോദ്യാത്തിൽ കാണപ്പെടുന്ന മറ്റു ജീവിയിനങ്ങൾ സൈക്സ് കുരങ്ങൻ, ബുഷ് ബേബീസ് (ഗലാഗോ), 50 ലേരെ ഇനം പൂമ്പാറ്റകൾ, 40 ലധികം ഇനം പക്ഷികൾ എന്നിവയാണ്. 


</doc>
<doc id="378501" url="https://ml.wikipedia.org/wiki?curid=378501" title="ഫ്രാങ്ക്‌ പാവ്‌ലോഫ്‌">
ഫ്രാങ്ക്‌ പാവ്‌ലോഫ്

ഫ്രഞ്ച് കഥാകാരനും കവിയുമാണ് ഫ്രാങ്ക്‌ പാവ്‌ലോഫ്‌. ബൾഗേറിയയിൽ 1940, ഏപ്രിൽ 24 -നായിരുന്നു ജനനം. മനഃശാസ്‌ത്രജ്ഞൻ, ചിൽഡ്രൻസ്‌ റൈറ്റ്‌സ്‌ വിദഗ്‌ദ്ധൻ എന്നീ നിലകളിൽ പ്രസിദ്ധനാണിദ്ദേഹം. തെക്കേ അമേരിക്ക, ആഫ്രിക്ക, ഏഷ്യ എന്നീ ഭൂഖണ്ഡങ്ങളിൽ കമ്മ്യൂണിറ്റി ഡവലപ്‌മെന്റ്‌ പ്രോജക്ടുകളിൽ ഒക്കെയും സജീവ പങ്കാളിത്തം ഉള്ള വ്യക്തിയായിരുന്നു ഫ്രാങ്ക്‌ പാവ്‌ലോഫ്‌. ബാലസാഹിത്യം, ചെറുകഥ, നോവൽ, കവിത എന്നീ വിഭാഗങ്ങളിലായി ഇതുപതിലധികം കൃതികൾ രചിച്ചിട്ടുണ്ട്. 1998 ഇൽ രചിക്കപ്പെട്ട തവിട്ട് നിറമുള്ള പ്രഭാതം എന്ന ചെറുകഥ മലയാളം അടക്കം മുപ്പതോളം ഭാഷകളിലേക്ക് വിവർത്തനം ചെയ്യപ്പെട്ട കൃതിയായിരുന്നു. ഇപ്പോൾ ഫ്രാൻസിലെ ഗ്രെനോബ്ലിൽ താമസിച്ചു വരുന്നു.


</doc>
<doc id="378504" url="https://ml.wikipedia.org/wiki?curid=378504" title="കറ്റാവി ദേശീയോദ്യാനം">
കറ്റാവി ദേശീയോദ്യാനം

കറ്റാവി ദേശീയോദ്യാനം 1974 ൽ സ്ഥാപിക്കപ്പെട്ടതും ഒരു ടാൻസാനിയിലെ കറ്റാവി മേഖലയിൽ സ്ഥിതിചെയ്യുന്നതുമായ ദേശീയോദ്യാനമാണ്. മറ്റു ടാൻസാനിയൻ ദേശീയ പാർക്കുകളെ അപേക്ഷിച്ച് വളരെ വിദൂരസ്ഥമായി സ്ഥിതിചെയ്യുന്നതിനാൽ, വളരെ വിരളമായി മാത്രം സന്ദർശിക്കുന്ന ഒരു ദേശീയോദ്യാനമാണിത്. ഏകദേശം 4,471 ചതുരശ്ര കിലോമീറ്റർ (1,726 ച മൈൽ)  വിസ്തൃതിയുള്ള ഇത് ടാൻസാനിയയിലെ മൂന്നാമത്തെ വലിയ ദേശീയോദ്യാനമാണ്. കട്ടുമാ നദി, കറ്റാവി തടാകം, ചഡ തടാകത്തിന്റെ വെള്ളപ്പൊക്ക സമലതലങ്ങൾ എന്നിവയെല്ലാം ഉൾക്കൊള്ളുന്നതാണ് ഈ ഉദ്യാനം.


</doc>
<doc id="378506" url="https://ml.wikipedia.org/wiki?curid=378506" title="കിറ്റുലോ ദേശീയോദ്യാനം">
കിറ്റുലോ ദേശീയോദ്യാനം

കിറ്റുലോ ദേശീയോദ്യാനം, ടാൻസാനിയയിലെ തെക്കൻ പർവ്വതമേഖലയിലെ കിറ്റുലോ പീഠഭൂമിയിലുള്ള പർവ്വതപ്രകൃതമായ പുൽമേടുകളടങ്ങിയ സംരക്ഷിത പ്രദേശമാണ്.


</doc>
<doc id="378509" url="https://ml.wikipedia.org/wiki?curid=378509" title="മല നീർനായ">
മല നീർനായ

ദക്ഷിണ ഏഷ്യയിലും ദക്ഷിണകിഴക്കേ ഏഷ്യയിലും കാണപ്പെടുന്ന ഒരു നീർനായ ആണ് മല നീർനായ . ഏറ്റവും ചെറിയ നീര്നാമയയായ ഇത് സാധാരണ നീര്നാ യയുടെ ഒരു ചെറിയ പതിപ്പാണ്‌. ഇവയുടെ കാല്വിറരലുകൾ ചേര്ന്നിണരിക്കുന്നതും നഖങ്ങൾ ചെറിയ മുള്ളുപോലെ അവികസിതമായി കാണപ്പെടുന്നതുമാണ്. വിരലുകളുടെ താഴെയായി ചെറിയ പൂടകൾ കാണപ്പെടുന്നു. അവയുടെ വിരലുകളുടെ നീളം വ്യത്യസ്തമായിരിക്കും. അടിവശം ഇളം തവിട്ടു മുതൽ മഞ്ഞ നിറം വരെയാകാം. ചുണ്ടിന്റെ വശങ്ങളും താടിയും തൊണ്ടയും മിക്കവാറും വെളുപ്പുനിറമാണ്. തലയും നെറ്റിയും കടുത്തനിറത്തിലുമായിരിക്കും. 
ഇവയെ ഏറ്റവും നന്നായി കാണാൻ കഴിയുന്നത് കാസിരംഗ നാഷണൽ പാര്ക്കി ലാണ്
ഇന്ത്യ, നേപ്പാൾ, ഭൂട്ടാൻ, ബംഗ്ലാദേശ്, മ്യാന്മാർ തുടങ്ങിയ രാജ്യങ്ങളിൽ ഇവയുടെ സാന്നിധ്യം കണ്ടെത്തിയിട്ടുണ്ട്.

ഹിമാലയപ്രാന്തങ്ങളിലെ നദികളും അരുവികളും വയലുകളും പൂര്വേ്ന്ത്യ, ദക്ഷണന്ത്യയിലെ കുന്നുകൾ. ചതുപ്പ് പ്രദേശങ്ങളിലും കണ്ടല്കാടുകളിലും ഇവ കാണപ്പെടുന്നു. മറ്റു നീർനായകളിൽനിന്നും വിഭിന്നമായി ഇവ ഏറെനേരവും കരയിലാണ് ചിലവഴിക്കുന്നത്. മനുഷ്യവാസമില്ലാത്ത ഉൾപ്രദേശങ്ങൾ ഇവ ഇഷ്ടപ്പെടുന്നു.

ഇവ ഞണ്ട്, ഒച്ച്, നത്തക്കക്ക, പ്രാണികൾ തുടങ്ങിയവയും ചെറിയ മീനുകളും ഭക്ഷിക്കുന്നു. ഇവയുടെ കട്ടിയുള്ള തോടുകൾ ചവയ്ക്കാൻ പാകത്തിലുള്ളതാണ് നീര്നാ യകളുടെ പല്ലുകൾ. 

ഇവ പൊതുവേ സന്ധ്യക്കും രാത്രിയിലുമാണ് പുറത്തിറങ്ങി നടക്കുന്നത്. ഇവക്കു ശക്തമായ ഇണചേരൽ ബന്ധമാണുള്ളത്. ഇവയുടെ കൂട്ടത്തിൽ 15 എണ്ണം വരെ കാണാറുണ്ട്.

ഇവയുടെ ഗര്ഭ ധാരണസമയം ഏകദേശം 60 ദിവസമാണ്. കുഞ്ഞുങ്ങൾ ഏകദേശം 5 ആഴ്ച വരെ കണ്ണുകൾ അടച്ചു തന്നെയിരിക്കും. 




</doc>
<doc id="378511" url="https://ml.wikipedia.org/wiki?curid=378511" title="മികുമി ദേശീയോദ്യാനം">
മികുമി ദേശീയോദ്യാനം

മികുമി ദേശീയോദ്യാനം ടാൻസാനിയയിലെ മോറോഗോറോയ്ക്കു സമീപമുള്ള 1964 ൽ സ്ഥാപിതമായ ഒരു ദേശീയോദ്യാനമാണ്. 3,230 ചതുരശ്ര കിലോമീറ്റർ വിസ്തൃതിയുള്ള ഈ ദേശീയോദ്യാനം രാജ്യത്തെ നാലാമത്തെ വലിയ ഉദ്യാനമാണ്. ഈ ദേശീയോദ്യാനത്തെ ഖണ്ഡിച്ച് ടാൻസാനിയയുടെ എ -7 ഹൈവേ കടന്നുപോകുന്നു. മികുമി തെക്കൻ പ്രദേശത്ത് സല്യൂസ് ഗെയിം റിസേർവുമായി  അതിർത്തി പങ്കിടുന്നു. ഈ രണ്ട് ദേശീയോദ്യനങ്ങളും ചേർന്ന് അത്യപൂർവ്വമായ ആവാസവ്യവസ്ഥ കാഴ്ചവയ്ക്കുന്നു. ഈ ദേശീയോദ്യാനത്തിന്റെ പ്രകൃതിദത്തമായ രണ്ട് അതിരുകൾ ഉഡ്സുൻഗ്വ പർവ്വതനിരകളും ഉലുഗുരു പർവതനിരകളുമാണ്. 


</doc>
<doc id="378513" url="https://ml.wikipedia.org/wiki?curid=378513" title="സമുദ്രനിരപ്പിന്റെ ഉയർച്ച">
സമുദ്രനിരപ്പിന്റെ ഉയർച്ച

സമുദ്രനിരപ്പിന്റെ ഉയർച്ച എന്നത് ലോകത്തിലെ സമുദ്രങ്ങളിലെ ജലത്തിന്റെ വ്യാപ്തത്തിലുണ്ടാകുന്ന വർധനമൂലം ലോകവ്യാപകമായി ശരാശരി സമുദ്രനിരപ്പിലുണ്ടാകുന്ന ഉയർച്ചയാണ്. സമുദ്രങ്ങളിലെ ജലത്തിന്റെ താപീയവികാസവും അല്ലെങ്കിൽ ഐസ്ഷീറ്റുകളും, കരയിലെ ഗ്ലേസിയറുകളും ഉരുകുന്നതും മൂലം സമുദ്രനിരപ്പിലുണ്ടാകുന്ന ഉയർച്ചയ്ക്ക് കാരണമാകുന്നത് ആഗോള കാലാസ്ഥാമാറ്റമാണ്. കടലിലൂടെ ഒഴുകി നടക്കുന്ന ഐസ് ഷെല്ലുകളോ അല്ലെങ്കിൽ ഐസ് ബർഗ്ഗുകളോ ഉരുകുന്നത് സമുദ്രനിരപ്പ് ചെറുതായി മാത്രമേ കുറിക്കുന്നുള്ളൂ. 

പ്രത്യേക മേഖലകളിലെ സമുദ്രനിരപ്പിന്റെ ഉയർച്ച ആഗോള ശരാശരിയേക്കാൾ കൂടുതലോ, കുറവോ ആകാം. ഇതിനെ സ്വാധീനിക്കുന്ന പ്രദേശികമായ ഘടകങ്ങളിൽ ടെക്റ്റോണിക് പ്രഭാവങ്ങൾ, കരഭാഗത്തിന്റെ താണുപോകൽ, വേലിയിറക്കം, സമുദ്രജലപ്രവാഹങ്ങൾ, കൊടുങ്കാറ്റുകൾ മുതലായവ സ്വാധീനിക്കാം. 

സമുദ്രതീരങ്ങളിലേയും ദ്വീപുകളിലേയും മനുഷ്യന്റെ ജനസംഖ്യയേയും സമുദ്ര ആവാസവ്യവസ്ഥ പോലെയുള്ള പ്രകൃതിദത്തമായ പരിസ്ഥിതിയേയും സമുദ്രനിരപ്പിന്റെ ഉയർച്ചയ്ക്ക് സ്വാധീനിക്കാൻ കഴിയും. 




</doc>
<doc id="378517" url="https://ml.wikipedia.org/wiki?curid=378517" title="മ്കോമാസി ദേശീയോദ്യാനം">
മ്കോമാസി ദേശീയോദ്യാനം

മ്കോമാസി ദേശീയോദ്യാനം വടക്കുകിഴക്കൻ ടാൻസാനിയയിലെ, കെനിയൻ അതിർത്തിയിൽ കിളിമാഞ്ചാരോ മേഖലയിലും തൻഗ മേഖലയിലുമായി സ്ഥിതിചെയ്യുന്ന ഒരു ദേശീയോദ്യാനമാണ്. 1951 ൽ ഒരു ഗെയിം റിസർവ് ആയി ഇത് സ്ഥാപിക്കപ്പെട്ട് ഇത് 2006 ൽ ദേശീയോദ്യാനമെന്ന പദവിയിലേയ്ക്ക് ഉയർത്തപ്പെട്ടു.

3,200 ചതുരശ്ര കിലോമീറ്റർ വിസ്തൃതിയിൽ പരന്നുകിടക്കുന്ന ഈ പാർക്കിനെ ചുറ്റിപ്പറ്റിയുള്ള സസ്യജാലങ്ങളിൽ ഏറെയും  "Acacia"-"Commiphora" വർഗ്ഗത്തിലുള്ള സസ്യങ്ങളാണ്. കെനിയയിലെ റ്റ്സാവോ വെസ്റ്റ് ദേശീയോദ്യാനത്തിന്റെ തുടർച്ചയായിട്ടാണീ ഉദ്യാനം.


</doc>
<doc id="378519" url="https://ml.wikipedia.org/wiki?curid=378519" title="റുവാഹ ദേശീയോദ്യാനം">
റുവാഹ ദേശീയോദ്യാനം

റുവാഹ ദേശീയോദ്യാനം ടാൻസാനിയയിലെ ഏറ്റവും വലിയ ദേശീയോദ്യാനമാണ്. 2008 ലെ ഉസൻഗു ഗെയിം റിസർവ്വിന്റെയും മറ്റു പ്രധാന തണ്ണീർത്തടങ്ങളുടേയും കൂട്ടിച്ചേർക്കലോടെ 20,226 ചതുരശ്ര കിലോമീറ്ററായി (7,809 ച മൈൽ) വ്യാപ്തി വർദ്ധിച്ച ഈ ദേശീയോദ്യാനം ടാൻസാനിയയിലെയും കിഴക്കൻ ആഫ്രിക്കയിലേയും ഏറ്റവും വലിയ ദേശീയോദ്യാനമായി മാറി.

ഇരിങ്ങ പട്ടണത്തിന് ഏകദേശം 130 കിലോമീറ്റർ (81 മൈൽ) പടിഞ്ഞാറായിട്ടാണ് ദേശീയോദ്യാനം സ്ഥിതി ചെയ്യുന്നത്. രുംഗ്വ ഗെയിം റിസർവ്വ്, കിസിഗോ & മുഹേസി ഗെയിം റിസർവ്വുകൾ, മ്പോമിപ വന്യമൃഗ മാനേജ്മെൻറ് മേഖല എന്നിവകൂടി ഉൾപ്പെടുന്നതും 45,000 ചതുരശ്ര കിലോമീറ്റർ (17,000 ചതുരശ്ര മൈൽ) പ്രദേശം ഉൾക്കൊളളുന്നതുമായ റുങ്ക്വ-കിസിഗോ-മുഹേസി,  ആവാസ വ്യവസ്ഥയുടെ ഭാഗമാണീ ദേശീയോദ്യാനം.


</doc>
<doc id="378522" url="https://ml.wikipedia.org/wiki?curid=378522" title="ഭൂഗർഭജല മലിനീകരണം">
ഭൂഗർഭജല മലിനീകരണം

ഭൂഗർഭജല മലിനീകരണം സംഭവിക്കുന്നത് ഭൂമിയിലേക്ക് മാലിന്യങ്ങൾ വിടുമ്പോൾ അവ ഭൂഗർഭജലത്തിൽക്കലർന്നാണ്. ഭൂഗർഭജലത്തിലെ ലഘുവും ആവശ്യമില്ലാത്തതുമായ ഘടകം, മലിനീകരണവസ്തു അല്ലെങ്കിൽ അശുദ്ധപദാർത്ഥം എന്നിവ മൂലം ഇത് പ്രകൃത്യാ സംഭവിക്കാം. ജലത്തിന്റേയും ചലനവും വെള്ളത്തെ ഉൾക്കൊള്ളുവാനും അതിനു ചലിക്കുവാനും ഇടംനൽകുന്ന പാറക്കെട്ടുകൾക്കുള്ളിലേടെയുള്ള വ്യാപനവും കൂടുതൽ മേഖലകളിലേക്ക് മാലിന്യവസ്തുവിനെ വ്യാപിപ്പിക്കുന്നു. 

ലോകവ്യാപകമായി കുടിവെള്ളത്തിലെ ഏറ്റവും ഗൗരവകരമായ അജൈവ മലിനീകരണവസ്തുവായി ലോകാരോഗ്യസംഘട അംഗീകരിച്ചിരിക്കുന്നത് അർസനിക്കും ഫ്ലൂറൈഡുമാണ്. 

ചൈന, ഇന്ത്യ, ബംഗ്ലാദേശ് ഉൾപ്പെടുന്ന ഏഷ്യയിൽ ഭൂഗർഭജലത്തിൽ മെറ്റലോയിഡ് ആർസനിക്ക് പ്രകൃതിദത്തമായി കാണപ്പെടുന്നു. 


</doc>
<doc id="378527" url="https://ml.wikipedia.org/wiki?curid=378527" title="അമിതപോഷണം">
അമിതപോഷണം

കൂടിയ അളവിലുള്ള പോഷകഘടകങ്ങൾ മൂലം ജലാശയം സമ്പുഷ്ടമാക്കുന്നതിനെയാണ് അമിതപോഷണം എന്ന് പറയുന്നത്. സസ്യങ്ങളുടേയും ആൽഗയുടേയും വളർച്ച ഈ പ്രക്രിയ ത്വരിതപ്പെടുത്തുന്നു. ബയോമാസിന്റെ ആധിക്യം കാരണം ജലാശയത്തിലെ ഓക്സിജന്റെ അളവിൽ കുറവു വരുത്തുന്നു. പോഷകഘടകങ്ങളുടെ അളവിലെ വൻ വർധന കാരണം ജലാശയത്തിലെ ഫൈറ്റോപ്ലാങ്ക്ടണിന്റെ എണ്ണത്തിലുണ്ടാകുന്ന വർദ്ധനയാണ് ഒരു ഉദാഹരണം. ഫോസ്ഫേറ്റ് അടങ്ങിയിരിക്കുന്ന ഡിറ്റർജന്റുകൾ, വളങ്ങൾ,ഓടമാലിന്യങ്ങൾ തുടങ്ങിയവ ജല ആവാസവ്യവസ്ഥയിൽ തള്ളുന്നതധികവും എല്ലായ്പ്പോഴും അമിതപോഷണം ത്വരിതപ്പെടുത്തുന്നു. 


</doc>
<doc id="378531" url="https://ml.wikipedia.org/wiki?curid=378531" title="കപ്പലോട്ടത്തിന്റെ പാരിസ്ഥിതിക ആഘാതം">
കപ്പലോട്ടത്തിന്റെ പാരിസ്ഥിതിക ആഘാതം

കപ്പലോട്ടത്തിന്റെ പാരിസ്ഥിതിക ആഘാതത്തിൽ ഹരിതവാതങ്ങളുടെ പുറന്തള്ളൽ, ശബ്ദമലിനീകരണം, എണ്ണമലിനീകരണം എന്നിവ ഉൾപ്പെടുന്നു. ഇന്റർനാഷനൽ മാരിടൈം ഓർഗനൈസേഷൻ (IMO)കണക്കാക്കിയതനുസരിച്ച് 2012 ലെ കപ്പലോട്ടം മൂലമുള്ള കാർബൺ ഡയോക്സൈഡിന്റെ പുറന്തള്ളൽ ആഗോളതലത്തിൽ മനുഷ്യന്റെ ഇടപെടൽ മൂലമുള്ള കാർബൺ മോണോക്സൈഡിന്റെ പുറന്തള്ളലിൽ 2.2% ത്തിനു തുല്യമാണ്. യാതൊരു നടപടിയും എടുക്കുന്നില്ലെങ്കിൽ 2050 ൽ ഇത് 2 മുതൽ 3 മടങ്ങ് വരെ അവ ഉയരാമെന്നാണ് പ്രതീക്ഷിക്കുന്നത്. 

നോർവ്വേയിലെ ഓസ്ലോയിൽ 23 മുതൽ 27 വരെ ജൂൺ മാസം 2008 ലാണ് കപ്പലുകളിൽ നിന്നുള്ള ഹരിതവാതകങ്ങളുടെ പുറന്തള്ളലിനെക്കുറിച്ചുള്ള ഐ. എം. ഒ വർക്കിംഗ് ഗ്രൂപ്പിന്റെ ആദ്യത്തെ ഉച്ചകോടി നടന്നത്. 




</doc>
<doc id="378534" url="https://ml.wikipedia.org/wiki?curid=378534" title="ക്രോംകാസ്റ്റ്">
ക്രോംകാസ്റ്റ്

ക്രോംകാസ്റ്റ് ഗൂഗിൾ സൃഷ്ടിച്ച ഒരു ഡിജിറ്റൽ മീഡിയ പ്ലേയർ ആണ് .എച്.ഡി.എം.ഐ. സംവിധാനം ഉള്ള ടി.വി യുമായി കണക്ട് ചെയ്ത്‌ ഒരു മൊബൈൽ ഫോൺ വഴിയോ പി.സി വഴിയോ എച്ച്.ഡി മികവുള്ള കണ്ടന്റ് ഷെയർ ചെയ്യാവുന്നതാണ്.രണ്ട് സാഹചര്യങ്ങളിലും, അയച്ചയാളുടെ ഉപകരണത്തിലെ "കാസ്റ്റ്" ബട്ടണിൽ പ്ലേബാക്ക് ആരംഭിക്കുന്നു.

ഉള്ളടക്കം സ്ട്രീം ചെയ്യുന്നതിന് ക്രോം കാസ്റ്റ് രണ്ട് രീതികൾ ഉപയോഗിക്കുന്നു: Google Cast സാങ്കേതികവിദ്യയെ പിന്തുണയ്ക്കുന്ന മൊബൈലും വെബ് അപ്ലിക്കേഷനുകളും ആദ്യം ഉപയോഗിക്കുന്നു പിന്നെ രണ്ടാമത്തേത് ഒരു പേഴ്സണൽ കമ്പ്യൂട്ടറിൽ പ്രവർത്തിക്കുന്നു വെബ് ബ്രൗസർ ഗൂഗിൾ ക്രോം നിന്നുള്ള ഉള്ളടക്കത്തെ മിററിംഗ് ചെയ്യാനും, ഒപ്പം ചില ആൻഡ്രോയിഡ് ഉപകരണങ്ങളിൽ കാണിച്ചിരിക്കുന്ന ഉള്ളടക്കവും മിറർ ചെയുന്നു.

ഒന്നാം തലമുറ ക്രോകാസ്റ്റ് 2.83 ഇഞ്ച് (72 മില്ലിമീറ്റർ) നീളവും, ഒപ്പം ഒരു HDMI പ്ലഗും ഉണ്ടാകും.ഇതിൽ ARM കോർടെക്സ്- A9 പ്രൊസസ്സറിലുള്ള ചിപ്പിൽ മാൾവൽ ആംഡഡ 1500 മിനി 88DE3005 സിസ്റ്റം ഓൺ ചിപ്പ് ആണ് ഉയോഗിക്കുന്നത്.റേഡിയോ ആശയവിനിമയം അസ്യുർവേവ് NH-387 വൈ-ഫൈ 802.11 ബി / ജി / എൻ (2.4 ജിഗാഹെർട്സ്) കൈകാര്യം ചെയ്യുന്നു.ഈ ഡിവൈസ്സിൽ 512 എം.ബി Micron DDR3L റാമും 2 ജി.ബി ഫ്ലാഷ് സ്റ്റോറേജും ഉപയോഗിച്ചിരിക്കുന്നു.

രണ്ടാം തലമുറ ക്രോംകാസ്റ്റ് ഒരു ഡിസ്ക് രൂപത്തിലാണ് നിർമിച്ചിരിക്കുന്നത്.ഒന്നാം തലമുറയിൽ നിന്ന് വ്യത്യസ്തമായി ഇവിടെ ഒരു എച്.ഡി.എം.ഐ കേബിൾ ഘടിപ്പിച്ചിരിക്കുന്നു.കേബിൾ ഫ്ലെക്സിബിൾ ആണ്, ടെലിവിഷനു പിന്നിൽ മാഗ്നറ്റിക് ആയി ഘടിപ്പിക്കാം.രണ്ടാം തലമുറ ക്രോംകേസ്റ്റിൽ ARM Cortex-A7 ഡ്യുവൽ കോർ പ്രോസസർ ഉള്ള Marvell Armada 1500 Mini Plus 88DE3006 SoC ആണ് ഉപയോഗിച്ചിരിക്കുന്നത്.ഇതിൽ Avastar 88W8887 വൈ. ഫൈ ചിപ്പ് ഉപയോഗിച്ചിരിക്കുന്നു.512 എം.ബി സാംസങ് DDR3L റാമും 256 എം.ബി ഫ്ലാഷ് സ്റ്റോറേജും ഉൾപ്പെടുത്തിയിരിക്കുന്നു.


</doc>
<doc id="378535" url="https://ml.wikipedia.org/wiki?curid=378535" title="അമിതമൽസ്യബന്ധനം">
അമിതമൽസ്യബന്ധനം

അമിതമൽസ്യബന്ധനം എന്നത് ഒരു തരം അമിതമായ ചൂഷണമാണ്. ഇതിൽ മൽസ്യസമ്പത്ത് അംഗീകൃതമായ അളവുകളേക്കു താഴേക്ക് കുറയുന്നു. അമിതമൽസ്യബന്ധനം കുളങ്ങൾ, നദികൾ അല്ലെങ്കിൽ സമുദ്രങ്ങൾ തുടങ്ങി ഏതു വലിപ്പത്തിലുമുള്ള ജലാശയങ്ങളിലും നടക്കാം. ഇത് വിഭവശോഷണത്തിനും കുറഞ്ഞ ജൈവപരമായ വളർച്ചാനിരക്കിനും കുറഞ്ഞ ബയോമാസിന്റെ അളവിനും കാരണമാകുന്നു. സ്ഥിരമായ മൽസ്യബന്ധനം മൽസ്യജനസംഖ്യയ്ക്ക് കൂടുതൽ നാൾ നിലനിൽക്കാൻ കഴിയാത്ത അവസ്ഥയിലേക്ക് നയിക്കുന്നു. ചില തരം അമിതമൽസ്യബന്ധനങ്ങൾ, ഉദാഹരണത്തിന്, ഷാർക്കുകളുടെ അമിതമൽസ്യബന്ധനം സമുദ്ര ആവാസവ്യവസ്ഥയെ ഒന്നാകെ താറുമാറാക്കുന്നതിലേക്കു നയിക്കുന്നു. 
പ്രകൃതിദത്തമായി വംശവർധനവിലൂടെ ജനസംഖ്യയെ പുനസ്ഥാപിക്കാൻ കഴിയുന്നതിലുമധികം മൽസ്യങ്ങളെ പിടിക്കുമ്പോളാണ് അമിതമൽസ്യബന്ധനം നടക്കുന്നത്. കഴിയുന്നതും കൂടുതൽ മൽസ്യങ്ങളെ പിടിക്കുക എന്നത് ആദായകരമായ സമ്പ്രദായമായി കാണുന്നു. എന്നാൽ അമിതമൽസ്യബന്ധനത്തിന് ഗുരുതരമായ പ്രത്യാഘാതങ്ങൾ ഉണ്ട്. ഇതിന്റെ ഫലങ്ങൾ സമുദ്രങ്ങളിലെ ജീവന്റെ സംതുലനാവസ്ഥയെ മാത്രമല്ല ബാധിക്കുന്നത് ജീവിതോപാധിയായി മൽസ്യത്തെ ആശ്രയിച്ച് ജീവിക്കുന്ന തീരപ്രദേശങ്ങളിലെ സമൂഹങ്ങളുടെ സാമൂഹിക- സാമ്പത്തിക സുസ്ഥിതിയേയും കൂടിയാണ് ബാധിക്കുന്നത്.




</doc>
<doc id="378540" url="https://ml.wikipedia.org/wiki?curid=378540" title="റുബോണ്ടോ ഐലൻറ് ദേശീയോദ്യാനം">
റുബോണ്ടോ ഐലൻറ് ദേശീയോദ്യാനം

റുബോണ്ടാ ഐലൻറ് ദേശീയോദ്യാനം വിക്ടോറിയ തടാകത്തിലെ ഒരു ദ്വീപിൽ സ്ഥിതി ചെയ്യുന്ന രണ്ട് ടാൻസിയൻ ദേശീയോദ്യാനങ്ങളിൽ ഒന്നാണ്. രണ്ടാമത്തേത് സാനെയിൻ ഐലൻറ് ദേശീയോദ്യാനമാണ്. ഓരോ വർഷവും വിനോദത്തിനായി മത്സ്യം പിടിക്കുന്നവരും പക്ഷിനീരീക്ഷണ കുതുകികളുമായ ചെറിയ കൂട്ടം സന്ദർശകരെ ഈ ദ്വീപ് ആകർഷിക്കുന്നു.

ടാൻസാനിയയിലെ വിക്ടോറിയ തടാകത്തിന്റെ തെക്ക്-പടിഞ്ഞാറൻ അറ്റത്താണ് റൂബോണ്ടോ ദ്വീപ് സ്ഥിതി ചെയ്യുന്നത്. മ്വാൻസ പട്ടണത്തിനു 150 കിലോമീറ്റർ (93 മൈൽ) പടിഞ്ഞാറായിട്ടാണ് റുബോണ്ടോ ദ്വീപിന്റെ സ്ഥാനം.


</doc>
<doc id="378542" url="https://ml.wikipedia.org/wiki?curid=378542" title="സാനെയിൻ ഐലൻറ് ദേശീയോദ്യാനം">
സാനെയിൻ ഐലൻറ് ദേശീയോദ്യാനം

സാനെയിൻ ഐലൻറ് ദേശീയോദ്യാനം, മ്വാൻസ പട്ടണത്തിനടുത്തു സ്ഥിതചെയ്യുന്ന ഒരു ടാൻസാനിയൻ ദേശീയോദ്യാനമാണ്. വിക്ടോറിയ തടാകത്തിലെ ഒരു ദ്വീപിലാണ് ഈ പാർക്ക് സ്ഥിതി ചെയ്യുന്നത്. മ്വാൻസ പട്ടണത്തിലെ കാപ്രി പോയിൻറിലുള്ള TANAPA ഓഫീസിൽനിന്ന് ബോട്ട് മാർഗ്ഗം 10 മിനിറ്റിനകം ഈ ദ്വീപിലെത്തിച്ചേരാൻ സാധിക്കുന്നു.


</doc>
<doc id="378545" url="https://ml.wikipedia.org/wiki?curid=378545" title="സാദനി ദേശീയോദ്യാനം">
സാദനി ദേശീയോദ്യാനം

സാദനി ദേശീയോദ്യാനം, ടാൻസാനിയിലെ പതിമൂന്നാമത്തെ ദേശീയോദ്യാനമാണ്. ഇന്ത്യൻ മഹാസമുദ്രത്തിലെ തീരങ്ങളിൽ വെയിൽകായുന്ന മൃഗങ്ങളെ സഞ്ചാരികൾക്ക് ഇവിടെ കാണുവാൻ സാധിക്കുന്നു. 1062 ചതുരശ്ര കിലോമീറ്റർ വിസ്തീർണ്ണം ഉള്ള ഈ ദേശീയോദ്യാനം 1969 മുതൽ ഒരു ഗെയിം റിസർവ്വായി തുടരുകയും 2005 മുതൽ ഒരു ദേശീയോദ്യാനമായി ഗസറ്റ് വിജ്ഞാപനം നടത്തുകയും ചെയ്തിരുന്നു. സമുദ്രം അതിർത്തിയായി വരുന്ന ടാൻസാനിയയിലെ ഏക വന്യജീവി സങ്കേതമാണിത്.


</doc>
<doc id="378547" url="https://ml.wikipedia.org/wiki?curid=378547" title="ഗ്രോവർ ബീച്ച്">
ഗ്രോവർ ബീച്ച്

ഗ്രോവർ ബീച്ച് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, സാൻ ലൂയിസ് ഓബിസ്പോ കൗണ്ടിയിലുള്ള ഒരു നഗരമാണ്. 2000 ൽ 13,067 ആയിരുന്ന ജനസംഖ്യ, 2010 ലെ സെൻസസ് പ്രകാരം 13,156 ആയി വർദ്ധച്ചിരുന്നു.

1887 ആഗസ്റ്റ് 1 നു സ്ഥാപിക്കപ്പെട്ട ഗ്രോവർ ബീച്ച് യഥാർത്ഥത്തിൽ അറിയപ്പെട്ടിരുന്നത് ടൗൺ ഓഫ് ഗ്രോവർ എന്നായിരുന്നു. നഗരത്തിന്റെ സ്ഥാപകനായിരുന്ന ഡി.ഡ്ബ്ല്യൂ. ഗ്രോവരുടെ സ്മരണാർത്ഥമാണ് ഈ പേരു നൽകപ്പെട്ടത്.


</doc>
<doc id="378549" url="https://ml.wikipedia.org/wiki?curid=378549" title="ഉഡ്‌സുങ്വ മൌണ്ടൻസ് ദേശീയോദ്യാനം">
ഉഡ്‌സുങ്വ മൌണ്ടൻസ് ദേശീയോദ്യാനം

ഉഡ്സുങ്വ മൌണ്ടൻസ് ദേശീയോദ്യാനം ടാൻസാനിയയിലെ 1,990 ചതുരശ്രകിലോമീറ്റർ (770 മൈൽ) വിസ്തൃതിയുള്ള ഒരു ദേശീയോദ്യാനമാണ്. 

സ്വാഭാവിക ആവാസവ്യവസ്ഥ, ഉഷ്ണമേഖലാ മഴക്കാടുകൾ, മലനിരകളിലെ വനങ്ങൾ, മിയോമ്പോ വുഡ്ലാൻറ്, മരങ്ങളില്ലാത്ത വിശാലമായ പുൽമൈതാനങ്ങൾ എന്നിവയടങ്ങിയതാണ് ഈ ദേശീയോദ്യാനം. 250 മുതൽ 2,576 മീറ്റർവരെ ഉയരത്തിൽ കുത്തനെയുള്ള ലൊഹോമെറൊ കൊടുമുടി, കിഴക്കൻ ആർക്ക് പർവ്വതനിരകളുടെ ഭാഗമായ ഉഡ്സുങ്വ പർവ്വതനിരകളോടു കൂടിച്ചേർന്നു നിലനിൽക്കുന്നു. 

ഏകദേശം 400-ലധികം പക്ഷി വർഗ്ഗങ്ങൾ, 2500 തരം സസ്യജനുസുകൾ (ഇതിൽ 25 ശതമാനം ഇവിടെമാത്രം കാണപ്പെടുന്നവയാണ്) കൂടാതെ ആറ് ഇനം സസ്തനികൾ പ്രൈമേറ്റ് വിഭാഗത്തിൽപ്പെടുന്നവയുമാണ്. ജൈവവൈവിദ്ധ്യത്തിൽ ആഫ്രിക്കയിലെ ദേശീയോദ്യാനങ്ങളിലെ രണ്ടാമത്തെ സ്ഥാനമാണ് ഉഡ്സുങ്വ മൌണ്ടൻസ് ദേശീയോദ്യാനത്തിനുള്ളത്.


</doc>
<doc id="378558" url="https://ml.wikipedia.org/wiki?curid=378558" title="മൌണ്ട് മെരു">
മൌണ്ട് മെരു

മൌണ്ട് മെരു, ടാൻസാനിയയിൽ കിളിമഞ്ചാരോ പർവ്വതത്തിന്റെ 70 കിലോമീറ്റർ (43 മൈൽ) പടിഞ്ഞാറായി സ്ഥിതിചെയ്യുന്നതും നിഷ്ക്രിയമായിക്കിടക്കുന്നതുമായ സ്ട്രാറ്റോവോൾക്കാനോ വിഭാഗത്തിൽപ്പെട്ട ഒരു അഗ്നിപർവ്വതമാണ്. സമുദ്രനിരപ്പിൽ നിന്നും 4,562.13 മീറ്റർ (14,968 അടി) ഉയരത്തിൽ സ്ഥിതിചെയ്യന്ന മൌണ്ട് മെരു, കിളിമഞ്ചാരോ പർവ്വതത്തിൽനിന്ന് തെളിഞ്ഞ ദിവസങ്ങളിൽ വ്യക്തമായി കാണാവുന്നതാണ്. ആഫ്രിക്കയിലെ അഞ്ചാമത്തെ വലിയ കൊടുമുടിയാണ് ഇത്.


</doc>
<doc id="378562" url="https://ml.wikipedia.org/wiki?curid=378562" title="ഉവാണ്ട ഗെയിം റിസർവ്വ്">
ഉവാണ്ട ഗെയിം റിസർവ്വ്

ഉവാണ്ട ഗെയിം റിസർവ്വ്, (ഉവാണ്ട രുക്വ ഗെയിം റിസർവ് എന്നും അറിയപ്പെടുന്നു) തെക്കുപടിഞ്ഞാറൻ ടാൻസാനിയലെ രുക്വ താഴ്വരയിൽ സ്ഥിതിചെയ്യുന്ന ഒരു പരിസ്ഥിതി കരുതൽ ശേഖരമാണ്. കറ്റാവി ദേശീയോദ്യാനത്തിന്റെ കൂട്ടിച്ചേർക്കൽ ഭാഗമായ ഇതിന്റെ വിസ്തീർണ്ണം 4100 ചതുരശ്ര കിലോമീറ്ററാണ്. രുക്വ തടാകത്തിന്റെ പകുതിയോളം ഭാഗം ഈ ഗെയിം റിസർവ്വിൽ ഉൾപ്പെടുന്നു


</doc>
<doc id="378568" url="https://ml.wikipedia.org/wiki?curid=378568" title="കിബാലി ദേശീയോദ്യാനം">
കിബാലി ദേശീയോദ്യാനം

കിബാലി ദേശീയോദ്യാനം, തെക്കേ ഉഗാണ്ടയിലെ ആർദ്ര നിത്യഹരിത വനത്തിന്റെ സംരക്ഷിക്കുന്ന ഒരു ദേശീയോദ്യാനമാണ്. 766 ചതുരശ്ര കിലോമീറ്ററാണ് (296 ചതരുശ്ര മൈൽ) വിസ്തീർണ്ണമുള്ള ഈ പ്രദേശം. 1,100 മീറ്റർ (3,600 അടി) മുതൽ 1,600 മീറ്റർ (5,200 അടി വരെ) ഉയരത്തിലാണ് സ്ഥിതി ചെയ്യുന്നത്. പ്രധാനമായും ഈർപ്പമുള്ള നിത്യഹരിത വനമാണ് ഉൾക്കൊള്ളുന്നതെങ്കിലും വൈവിധ്യമാർന്ന ഭൂപ്രകൃതികൾ ഇവിടെയുണ്ട്. താഴ്വരകളും മലനിരകളിലെ വനങ്ങളും ഉൾക്കൊള്ളുന്ന ഏതാനും ചില ദേശീയോദ്യാനങ്ങളിലൊന്നാണിത്.1932 മുതൽ സംരക്ഷിത വനപ്രദേശമായി ഗസറ്റ് വിജ്ഞാപനം നടത്തിയ പ്രദേശത്ത് 1993 ൽ ഔദ്യോഗികമായി ദേശീയോദ്യാനം സ്ഥാപിതമായി. ഈ ദേശീയോദ്യാനം ക്യൂൻ എലിസബത്ത് ദേശീയോദ്യാനത്തിനു തുടർച്ചയായി കിടക്കുന്ന വനമേഖലയാണ്. പാർക്കുകൾ തമ്മിലുള്ള ഈ സമീപ്യത്തിന്റെ ഫലമായി 180 കിലോമീറ്റർ (110 മൈൽ) പ്രദേശത്ത് ഒരു വന്യജീവി ഇടനാഴിതന്നെ സൃഷ്ടിക്കപ്പെടുന്നു. ഇതൊരു പ്രധാന ഇക്കോ ടൂറിസം, സഫാരി ലക്ഷ്യസ്ഥാനമാണ്, ചിമ്പാൻസികളുടെ അംഗസംഖയിലും മറ്റു പന്ത്രണ്ട് പ്രൈമേറ്റ് ഇനത്തിലുള്ള ജീവികൾക്കും ഇവിടെ പ്രസിദ്ധമാണ്. മക്കറെറെ സർവ്വകലാശാല ബയോളജിക്കൽ ഫീൽഡ് സ്റ്റേഷന്റെ സ്ഥാനവും ഇവിടെയാണ്.


</doc>
<doc id="378570" url="https://ml.wikipedia.org/wiki?curid=378570" title="പരിസ്ഥിതി പ്രശ്നങ്ങളുടെ പട്ടിക">
പരിസ്ഥിതി പ്രശ്നങ്ങളുടെ പട്ടിക

മനുഷ്യന്റെ കടന്നുകയറ്റം മൂലവും  അവിവേകപൂർണ്ണമായ പ്രവർത്തികൾ കാരണവും ജൈവ-ഭൗതിക മണ്ഡലങ്ങളിൽ ഉണ്ടാകുന്ന  പാരിസ്ഥിതിക പ്രശ്നങ്ങളുടെ ഒരു പട്ടികയാണിത്.  പരിസ്ഥിതിയിൽ മനുഷ്യന്റെ കടന്നുകയറ്റം മൂലം ഉണ്ടാകുന്ന ഈ പ്രശ്നങ്ങളെ പൊതുവെ മൂന്നായി തിരിക്കാം. പരിസ്ഥിതിപ്രശ്നങ്ങളുടെ കാരണങ്ങൾ, ഫലങ്ങൾ, ലഘൂകരണ മാർഗ്ഗങ്ങൾ എന്നിവയാണവ.








</doc>
<doc id="378574" url="https://ml.wikipedia.org/wiki?curid=378574" title="കിഡെപ്പോ വാലി ദേശീയോദ്യാനം">
കിഡെപ്പോ വാലി ദേശീയോദ്യാനം

കിഡെപ്പോ വാലി ദേശീയോദ്യാനം, വടക്കുകിഴക്കൻ ഉഗാണ്ടയിലെ കറമോജ മേഖലയിൽ 1,442 ചതുരശ്ര കിലോമീറ്റർ (557 ച മൈൽ) വിസ്താരമുള്ള ഒരു ദേശീയോദ്യാനമാണ്. കിഡെപ്പോ പ്രദേശം പരുക്കനും വിശാലവുമായ ശാദ്വല ഭൂമിയാണ്. ഇതിലെ പ്രധാനഭാഗം ഉയരമുള്ള മൊറുൻഗോലെ പർവ്വതവും ഉദ്യാനത്തെ മുറിച്ചു കടന്നുപോകുന്ന കിഡെപ്പോ, നറുസ് എന്നീ നദികളുമാണ്.

കിഡെപ്പോ വലി ദേശീയോദ്യാനം സ്ഥിതി ചെയ്യുന്നത്, ഉഗാണ്ടയുടെ വടക്കുകിഴക്കേ കോണിൽ കാബോങ് ജില്ലയിലാണ്. ഉപമേഖലയിലെ ഏറ്റവും വലിയ പട്ടണമായ മൊറോട്ടോയുടെ തെക്കുപടിഞ്ഞാറ്, റോഡ് മാർഗ്ഗം ഏകദേശം 220 കിലോമീറ്റർ (140 മൈൽ) ദൂരത്തിലാണ് ദേശീയോദ്യാനത്തിന്റെ സ്ഥാനം.


</doc>
<doc id="378585" url="https://ml.wikipedia.org/wiki?curid=378585" title="വന്യജീവി രോഗം">
വന്യജീവി രോഗം

വന്യജീവികളും വളർത്തു മൃഗങ്ങളും മനുഷ്യരും വലുതും വർധിക്കുന്നതുമായ എണ്ണം സാംക്രമിക രോഗങ്ങൾ പങ്കു വെയ്ക്കുന്നു. സമൂഹത്തിന്റെ ആവർത്തിച്ചു കൊണ്ടിരിക്കുന്ന ആഗോളവൽക്കരണം, മനുഷ്യ ജനസംഖ്യയുടെ വളർച്ച, അതിനോടനുബന്ധിച്ച് ഭൂപ്രകൃതിയിലുണ്ടായ മാറ്റങ്ങൾ എന്നിവ വന്യജീവികൾ, വളർത്തുമൃഗങ്ങൾ, മനുഷ്യർ എന്നിവ തമ്മിലുള്ള സമ്പർക്കം വർധിപ്പിക്കുന്നു. ഇതിന്റെ ഫലമായി, കൂടുതൽ സാംക്രമിക രോഗങ്ങൾ ഉണ്ടാകാനുള്ള സാഹചര്യം തീർക്കുന്നു. അതോടൊപ്പം, മനുഷ്യന്റെ പ്രവൃത്തികൾ മൂലമുണ്ടാകുന്ന ഭൂപ്രകൃതിയിലുണ്ടായിരിക്കുന്ന മാറ്റങ്ങളുമായി ബന്ധപ്പെട്ട് ഉണ്ടായിരിക്കുന്ന ആവാസവ്യവസ്ഥയുടെ നാശവും മറ്റ് ഘടകങ്ങളും വ്യത്യസ്ത കാരണങ്ങളാൽ ജനസംഖ്യയിൽ ഉണ്ടാകുന്ന കുറവുകൾ മറികടക്കാൻ മുൻപ് വന്യജീവി സമൂഹങ്ങൾക്ക് ഉണ്ടായിരുന്ന കഴിവ് കുറയുന്നു. 

യൂണിവേഴ്സിറ്റി ഓഫ് വിസ്കോൻസിൽ- മാഡിസണിലെ സ്കൂൾ ഓഫ് വെറ്ററിനറിയിലുള്ള ദി വൈൽഡ് ലൈഫ് ഡാറ്റാ ഇന്റഗ്രേഷൻ നെറ്റ്‌വർക്ക് എന്നത് വാർത്തകൾ, ഫാക്റ്റ്- ഷീറ്റുകൾ, ചിത്രങ്ങൾ, ലേഖനങ്ങൾ എന്നിവ ഉൾപ്പെടെയുള്ള പൊതുവിവരങ്ങൾ നൽകുന്ന ഒരു സ്ഥാപനമാണ്. 



</doc>
<doc id="378590" url="https://ml.wikipedia.org/wiki?curid=378590" title="പരിസ്ഥിതി സംരക്ഷണ നിയമം">
പരിസ്ഥിതി സംരക്ഷണ നിയമം

മനുഷ്യ ചുറ്റുപാടുകളെ പറ്റിയുള്ള സമ്മേളനത്തിലെ തീരുമാനങ്ങൾ നടപ്പിലാക്കുന്നതിനു വേണ്ടിയാണ് ഈ നിയമ നിർമ്മാണം നടന്നത്. വായു- ജല നിയമങ്ങളും മറ്റു പല നിയമങ്ങളുടേയും നടത്തിപ്പിനായുള്ള കേന്ദ്ര- സംസ്ഥാന സർക്കാരുകളുടെ വിവിധ വകുപ്പുകളേയും സ്ഥാപനങ്ങളേയും ഏകോപിപ്പിക്കാൻ ഉള്ള നിയമമാണിത്​.
ഈ നിയമം അനുസരിച്ച് നിയന്ത്രണം ഏർപ്പെടുത്തിയ മേഖലകൾ രാജസ്ഥാനിലെ അൾവാറിലെ അരാവലി പർവ്വതനിരകൾ, ഉത്തരാഖണ്ഡിലെ ഡൂൺ താഴ്വര, രാജസ്ഥാനിലെ തീരദേശ മേഖല, പരിസ്ഥിതി സംവേദന മേഖല മുതലായവയാണ്.

നിർദ്ദേശിക്കപ്പെട്ടിട്ടുള്ള ഭേദഗതികൾ 1986ലെ നിയമത്തെ മയപ്പെടുത്തുന്നതിനും പരിസ്ഥിതിയെ ദുർബലപ്പെടുത്തുന്നതിനുമുള്ളതാണ്.  



</doc>
<doc id="378591" url="https://ml.wikipedia.org/wiki?curid=378591" title="പരിസ്ഥിതികുറ്റകൃത്യം">
പരിസ്ഥിതികുറ്റകൃത്യം

പരിസ്ഥിതികുറ്റകൃത്യം എന്നത് പരിസ്ഥിതിയെ നേരിട്ട് ഹനിക്കുന്ന ഒരു നിയമവിരുദ്ധമായ ഒരു പ്രവൃത്തിയാണ്. G8, Interpol, European Union, United Nations Environment Programme, United Nations Interregional Crime, Justice Research Institute എന്നീ അന്താരാഷ്ട്ര സംഘടനകൾ താഴെപ്പറയുന്നവയെ പരിസ്ഥിതി കുറ്റകൃത്യങ്ങളായി അംഗീകരിച്ചിട്ടുണ്ട്: 




</doc>
<doc id="378598" url="https://ml.wikipedia.org/wiki?curid=378598" title="ജനിതകവൈവിധ്യം">
ജനിതകവൈവിധ്യം

ജനിതകവൈവിധ്യം (ഇംഗ്ലീഷ്:Genetic diversity "ജെനറ്റിൿ ഡൈവേഴ്സിറ്റി") എന്നത് ഒരു സ്പീഷീസിന്റെ ജനിതകപരമായ ക്രമീകരണത്തിലെ ആകെ ജനിതകസ്വഭാവസവിശേഷതകളാണ്. ജനിതകസ്വഭാവസവിശേഷതകൾക്ക് വ്യതിചലിക്കാനായുള്ള പ്രവണതയെക്കുറിച്ച് വിവരിക്കുന്ന ജനറ്റിക്ക് വേരിയബിലിറ്റിയിൽ നിന്ന് ഇത് വ്യത്യസ്തപ്പെട്ടിരിക്കുന്നു. 

മാറിക്കൊണ്ടിരിക്കുന്ന പരിസ്ഥിതിക്കനുസരിച്ച് ജനസമൂഹത്തിനു പിടിച്ചു നിൽക്കാനുള്ള വഴിയായി ജനിതകവൈവിധ്യം നിലകൊള്ളുന്നു. കൂടുതൽ വ്യതിയാനങ്ങൾക്കൊപ്പം, ഒരു ജനസമൂഹത്തിലെ ഏതാനും വ്യക്തികൾ പരിസ്ഥിതിക്കനുയോജ്യമായ വ്യതിയാനങ്ങളുള്ള അല്ലിലുകൾ ലഭിക്കും എന്നതിനാണ് കൂടുതൽ സാധ്യത. ആ അല്ലിലുകൾ വഹിക്കുന്ന പുതുതലമുറയെ ആ അംഗങ്ങൾ ഉൽപ്പാദിപ്പിക്കാനാണ് കൂടുതൽ സാധ്യത. ഈ വ്യക്തികളുടെ വിജയം മൂലം കൂടുതൽ തലമുറകളിലേക്ക് ഈ ജനസമൂഹം തുടരും. 



</doc>
<doc id="378615" url="https://ml.wikipedia.org/wiki?curid=378615" title="സമുദ്രഅമ്ലവത്ക്കരണം">
സമുദ്രഅമ്ലവത്ക്കരണം

സമുദ്രഅമ്ലവത്ക്കരണം (ഇംഗ്ലീഷ്: Ocean acidification "ഓഷ്യൻ അസിഡിഫിക്കേഷൻ")എന്നത് അന്തരീക്ഷത്തിൽ നിന്നുമുള്ള കാർബൺ ഡയോക്സൈഡിന്റെ ആഗിരണം കാരണം ഭൂമിയിലെ സമുദ്രങ്ങളുടെ പി. എച്ചിനുണ്ടാകുന്ന തുടർച്ചയായ കുറവാണ്. സമുദ്രജലം നേരിയതോതിൽ ക്ഷാരസ്വഭാവം കാണിക്കുന്നു. അമ്ലസ്വഭാവത്തിലേക്കുള്ള മാറ്റത്തിനേക്കാൾ ചർച്ചാവിഷയമാകുന്നത് നിർവ്വീര്യ പി. എച്ചിലേക്ക് മാറുന്ന അവസ്ഥയാണ്. ഈ പ്രവർത്തനം മൂലം സമുദ്രത്തിന്റെ ക്ഷാരത വർധിക്കുന്നില്ല. അല്ലെങ്കിൽ ദീർഘകാലയളവിൽ കാർബണേറ്റിന്റെ വിഘടനം മൂലം ക്ഷാരതവർധിക്കാം. മനുഷ്യന്റെ പ്രവർത്തികൾ മൂലം അന്തരീക്ഷത്തിലേക്ക് പുറന്തള്ളുന്ന നിർണ്ണയിക്കപ്പെട്ട 30-40% വരെ കാർബൺ ഡയോക്സൈഡ് സമുദ്രങ്ങൾ, നദികൾ, കുളങ്ങൾ എന്നിവയിൽ ലയിച്ചു ചേരുന്നു.




</doc>
<doc id="378632" url="https://ml.wikipedia.org/wiki?curid=378632" title="ചാരച്ചിലപ്പൻ">
ചാരച്ചിലപ്പൻ

മൈനയുടെ വലിപ്പമുള്ള പൂത്താങ്കിരിവർഗ്ഗക്കാരനായ ഒരിനം പക്ഷിയാണ് ചാരച്ചിലപ്പൻ (Turdoides malcolmi). ഇന്ത്യയിലും പശ്ചിമ നേപ്പാളിലുമായി കണ്ടുവരുന്ന ഈ പക്ഷി കേരളത്തിൽ അപൂർവ്വമാണ്. വരണ്ട കാലാവസ്ഥയിലുള്ള കുറ്റിക്കാടുകളും കാടുകളിലെ തുറസായപ്രദേശങ്ങളും പുൽമേടുകളും ആണ് പ്രധാന ആവാസവ്യവസ്ഥകൾ. ഇന്ത്യൻ ഉപഭൂഖണ്ഡത്തിൽ കണ്ടുവരുന്ന ചിലപ്പൻ പക്ഷികളിൽ ഏറ്റവും വലിയ ഇനങ്ങളാണിവ 




</doc>
<doc id="378633" url="https://ml.wikipedia.org/wiki?curid=378633" title="മൊകാല ദേശീയോദ്യാനം">
മൊകാല ദേശീയോദ്യാനം

മൊകാല ദേശീയോദ്യാനം, 2007 ജൂൺ 19-ന് ദക്ഷിണാഫ്രിക്കയിലെ വടക്കൻ മുനമ്പിൽ കിംബർലിയുടെ തെക്ക്-പടിഞ്ഞാറ് പ്ലൂയിസ്ബർഗ്ഗ് പ്രദേശത്ത് സ്ഥാപിതമായ ഒരു ദേശീയോദ്യാനമാണ്. പാർക്കിൻറ വലിപ്പം 26,485 ഹെക്ടർ ആണ്. മൊകാല എന്നത് ക്യാമൽ തോൺ, ജിറാഫ് തോൺ ("Vachellia erioloba)" എന്നിങ്ങനെ അറിയപ്പെടുന്ന അതീവ പ്രൗഢിയുള്ള ആഫ്രിക്കൻ മരത്തിന്റെ സെറ്റ്സ്വാന ഭാഷയിലുള്ള പേരാണ്. വരണ്ട പടിഞ്ഞാറൻ ഉൾനാടുകളിൽ വളരെ സാധാരണമായ ഒരു വൃക്ഷമാണിത്. ഇവിടേയ്ക്ക് എത്തിച്ചേരാൻ സാധിക്കുന്ന 70 കിലോമീറ്റർ ദുരമുള്ള റോഡുകൾ നിലവിലുണ്ട്.


</doc>
<doc id="378646" url="https://ml.wikipedia.org/wiki?curid=378646" title="ഹാർദിക് പാണ്ട്യ">
ഹാർദിക് പാണ്ട്യ

ഇന്ത്യൻ ഇന്റർനാഷണൽ ക്രിക്കറ്റിലെ ഓൾറൗണ്ടർ ആയ ഹാർദിക് ഹിമാൻഷു പാണ്ട്യ 1993 ഒക്ടോബർ 11 ന് ഗുജറാത്തിലെ സൂററ്റിൽ ജനിച്ചു .ഇന്ത്യൻ പ്രീമിയർ ലീഗിൽ മുംബൈ ഇന്ത്യൻസിനുവേണ്ടി കളിക്കളത്തിലിറങ്ങുന്ന ഹാർദിക് പാണ്ട്യ ഒരു റൈറ്റ് ഹാൻഡഡ്‌ ബാറ്റ്‌സ്മാനും റൈറ്റ് ആം മീഡിയം ഫാസ്റ്റ് ബൗളറും കൂടെയാണ്.

ഡൊമസ്റ്റിക് കരിയർ 


</doc>
<doc id="378656" url="https://ml.wikipedia.org/wiki?curid=378656" title="സെറിറ്റോസ്">
സെറിറ്റോസ്

സെറിറ്റോസ്, (സ്പാനിഷിൽ, ചെറിയ കുന്നുകൾ) അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ആഞ്ചലസ് കൌണ്ടിയിലുള്ള ഒരു സമ്പന്ന നഗരമാണ്. ഈ പ്രദേശത്തെ ഡയറി ഫാമുകളുടെ ആധിക്യത്താൽ ഈ നഗരം മുമ്പ് "ഡയറി വാലി" എന്നറിയപ്പെട്ടിരുന്നു. തെക്കുകിഴക്കൻ ലോസ് ആഞ്ചലസിലെ നിരവധി പ്രവേശനകവാട നഗരങ്ങളിലുൾപ്പെടുന്നതും ലോസ് ആഞ്ചലസ് കൌണ്ടിയുടെ നഗരപ്രാന്തത്തിലുളളതുമാണ് സെറിറ്റോസ്. 1956 ഏപ്രിൽ 24 നാണ് ഈ നഗരം സംയോജിപ്പിക്കപ്പെട്ടത്. 2010 ലെ സെൻസസ് പ്രകാരം ഈ പട്ടണത്തിലെ ജനസംഖ്യ 49,041 ആയിരുന്നു. ഓഫീസ് ഓഫ് മാനേജ്മെൻറ് ആൻഡ് ബജറ്റിനാൽ രൂപീകരിക്കപ്പെട്ടതുപ്രകാരം ഇത് ലോസ് ഏഞ്ചൽസ്-ലോങ് ബീച്ച്-അനഹൈം, കാലിഫോർണിയ മെട്രോപ്പൊളിറ്റൻ സ്റ്റാറ്റിസ്റ്റിക്കൽ ഏരിയയുടെ ഭാഗമാണ്.

സെറിറ്റോസിലെ യഥാർത്ഥ നിവാസികൾ തോൻഗ്വ (or "People of the Earth") വിഭാഗത്തിൽപ്പെട്ട അമേരിക്കൻ ഇന്ത്യൻ വംശജരായിരുന്നു. സമീപത്തായി റോമൻ കാത്തലിക് മിഷനായ "മിഷൻ സാൻ ഗബ്രിയേൽ അർക്കാൻഗൽ" സ്ഥാപിക്കപ്പെട്ടതിനുശേഷം സ്പെയിനിൽ നിന്നുള്ള കുടിയേറ്റക്കാർ താൻഗ്വ ജനങ്ങളുടെ പേര് ഗബ്രിയേലെനോസ് എന്നാക്കി മാറ്റി. "ഗബ്രിയേലെനോസ്" തെക്കൻ കാലിഫോർണിയ ഇന്ത്യക്കാരിലെ ഒരു പ്രബല വിഭാഗവും ഈ മേഖലയിലെ വളരെ അഭിവൃദ്ധി പ്രാപിച്ച ജനങ്ങളുമായിരുന്നു.  ഗബ്രിയേലെനോസ് പ്രദേശത്തുനിന്നകലെനിന്നു മൃഗങ്ങളെ വേട്ടയാടിയും ചെടികളിൽനിന്നും ഭക്ഷണം ശേഖരിക്കുകയും ഓക്‌ വൃക്ഷത്തിന്റെ കായ്‌ പൊടിച്ച് മുഖ്യാഹാരമായി ഉപയോഗിക്കുകയും ചെയ്തിരുന്നു.

ഐക്യനാടുകളുടെ സെൻസസ് ബ്യൂറോയുടെ കണക്കനുസരിച്ച്, നഗരത്തിന്റെ ആകെ വിസ്തീർണ്ണം 8.9 ചതുരശ്ര മൈൽ ആണ് (23 കി.മീ). അതിൽ 8.7 ചതുരശ്ര മൈൽ (23 കി.മീ) കരുഭൂമിയും ബാക്കി 0.1 ചതുരശ്ര മൈൽ (0.26 കിമീ) (1.48 ശതമാനം ഭാഗം) ജലവുമാണ്.


</doc>
<doc id="378661" url="https://ml.wikipedia.org/wiki?curid=378661" title="സ്നൈക് വീഡിയോ ഗെയിം">
സ്നൈക് വീഡിയോ ഗെയിം

സ്നൈക് തന്റെ ഇരയെ ഭക്ഷിക്കുകയും അതിനോടൊപ്പം തന്നെ അതിന്റെ വലിപ്പം കൂടുകയും ചെയ്യുന്ന ഒരു വീഡിയോ ഗെയിം ആണ് സ്നൈക് വീഡിയോഗെയിം (Snake‌)
1976 ൽ ആർക്കേഡ് ഗെയിം ബ്ലോക്കേട്‌ രൂപം നൽകിയ ഈ വീഡിയോ ഗെയിം അതിന്റെ തന്നെ നൂറോളം വേർഷനുകളിലേക് ഇതിനോടകം വ്യപാച്ചുകഴിഞ്ഞിട്ടുണ്ട്.ഐഒഎസ് ന് മാത്രമായിത്തന്നെ മുന്നോറോളം നിലവിലുണ്ട് .1998 ൽ നോക്കിയ മൊബൈൽ ഫോണുകളിൽ പുറത്തിറക്കിയ ഈ ഗെയിം അതികം വൈകാതെ തന്നെ ഒരു വലിയ കാണികളെത്തന്നെ സൃഷ്ടിക്കുകയുണ്ടായി.

കളിക്കാരൻ ഒരു നിശ്ചിത അതിരിനുള്ളിലെ കുത്ത്, ചതുരക്കട്ടകൾ അതുമല്ലെങ്കിൽ എന്തെങ്കിലും ചെറിയ ജീവികളെ സ്നൈക്നെ ഉപയോഗിച്ച് ഭക്ഷിക്കുന്നതാണ് ഉള്ളടക്കം .ഒരു വര രൂപേണ ആവും സ്നൈക് സഞ്ചരിക്കുക .അതിന് വശങ്ങളിലേക് തിരിയാനുള്ള കഴിവുമുണ്ടാവും. ഇരകളെ ഭക്ഷിക്കുന്നതിനോടൊപ്പം പാമ്പിന്റെ വലിപ്പം കൂടുന്നത് കൂടുതൽ പോയിന്റുകൾ ലഭിക്കാൻ കാരണമാകുന്നു .എന്നാൽ അത് കളിക്കാരനിൽ സമ്മർദം ചെലുത്താനും കാരണമാകുന്നു .സ്നൈക് സഞ്ചരിക്കുന്നതിനിടയിൽ അത് അതിരിൽ തട്ടുകയോ അതിന്റെ മുൻഭാഗം അതിന്റെതന്നെ ദേഹത്ത് തട്ടുകയോ ചെയ്താൽ ഗെയിം അവസാനിക്കുന്നതാണ് .

1976-ൽ ആർക്കേഡ് ഗെയിം ബ്ലോക്കേട്‌ രൂപം നൽകി ഗ്രാമിലിൻ വികസിപ്പിച്ചെടുത്തു പുറത്തുവിട്ടു .അതേവർഷം തന്നെ ബിഗ്‌ഫൂട്ട് ബൊങ്കേർസ് അതിനെ ക്ലോൺ ചെയ്തു . 


</doc>
<doc id="378662" url="https://ml.wikipedia.org/wiki?curid=378662" title="ദി ഗ്രേറ്റ്‌ ഫാദർ">
ദി ഗ്രേറ്റ്‌ ഫാദർ

2017−ൽ പുറത്തിറങ്ങിയ മലയാള ചലച്ചിത്രമാണ് ദി ഗ്രേറ്റ്‌ ഫാദർ . ഓഗസ്റ്റ്‌ സിനിമയുടെ ബാനറിൽ ഹനീഫ് അദേനി സംവിധാനം ചെയ്ത് പൃഥ്വിരാജ്, ആര്യ, സന്തോഷ് ശിവൻ, ഷാജി നടേശൻ എന്നിവർ നിർമ്മാണം നിർവഹിച്ചു 
മമ്മൂട്ടി കേന്ദ്രകഥാപാത്രമായി അഭിനയിച്ചപ്പോൾ ആര്യ സ്നേഹ ശാം എന്നിവർ ലീഡിംഗ് റോളുകളിൽ തിളങ്ങിനിന്നു .2016 ഡിസംബർ 25 ക്രിസ്മസ് റിലീസിനുവേണ്ടി തയ്യാറെടുത്ത ഈ പടം 2017 മാർച്ച് 30 ന് റിലീസിനുവേണ്ടി മാറ്റിവെക്കുകയായിരുന്നു .
മമ്മൂട്ടി (ഡേവിഡ്‌ നൈനാൻ )
ആര്യ (ആൻഡ്രൂസ് ഈപ്പൻ )
സ്നേഹ (മിഷേൽ ഡേവിഡ്‌ )
അനിഖ (സാറ ഡേവിഡ്‌ )
ശാം (സാമുവൽ )
മിയ ജോർജ് (ഡോക്ടർ സൂസൻ )
കലാഭവൻ ഷാജോൺ (സത്യൻ )
സന്തോഷ് കീഴാറ്റൂർ (ജെയിംസ്‌ )
ഐ എം വിജയൻ (ആന്റോ )
മാളവിക മോഹനൻ 
ബാലാജി ശർമ (ജോസ് )
പ്രജോദ് കലാഭവൻ (ജോണി )
അനു ജോസഫ്‌ 
2016 ഓഗസ്റ്റ്‌ 19 ന് തന്റെ ഫൈസ്ബുക്ക്‌ പേജിലൂടെ ചിത്രത്തിന്റെ ഫസ്റ്റ്ലുക്ക്‌ പോസ്റ്റർ ഷെയർ ചെയ്തുകൊണ്ട് മമ്മൂട്ടി തന്റെ ആരാധകർക്കിടയിൽ വലിയ ഓളം തന്നെ സൃഷ്ടിച്ചു .ഓഗസ്റ്റ്‌ സിനിമയുടെ ബാനറിൽ 'പ്രിത്വിരാജ് സുകുമാരൻ ആര്യ സന്തോഷ് ശിവൻ ഷാജി നടേശൻ എന്നിവരാണ് ദി ഗ്രേറ്റ്‌ ഫാദർ നിർമിച്ചിരിക്കുന്നത് .സൗത്ത് ഇന്ത്യൻ നായികയായ സ്നേഹ ചിത്രത്തിൽ പ്രധാന പെൺ കഥാപാത്രത്തെ അവതരിപ്പിക്കുന്നു .ഗോപി സുന്ദർ രൂപപ്പെടുത്തിയ ഗാനങ്ങൾ ഇതിൽ എടുത്തുപറയേണ്ട ഒന്നാണ് .ബാക്ക്ഗ്രൗണ്ട് സ്കോർ ചിട്ടപ്പെടുത്തിയത് സുഷിൻ ശ്യാം ആണ് .

2017 മാർച്ച് 30 ന് ചിത്രം സിനിമകേന്ദ്രങ്ങളിൽ പ്രദർശിപ്പിച്ച.


</doc>
<doc id="378669" url="https://ml.wikipedia.org/wiki?curid=378669" title="അഡ്ഡോ എലഫൻറ് ദേശീയോദ്യാനം">
അഡ്ഡോ എലഫൻറ് ദേശീയോദ്യാനം

അഡ്ഡോ എലഫൻറ് ദേശീയോദ്യാനം  സൌത്ത് ആഫ്രിക്കയിലെ പോർട്ട് എലിസബത്തിന് സമീപസ്ഥമായി സ്ഥിതിചെയ്യുന്ന ഒരു വിഭിന്നമായ വന്യജീവി സംരക്ഷണ ഉദ്യാനമാണ്.  ദക്ഷിണാഫ്രിക്കയിലെ 19 ദേശീയോദ്യാനങ്ങളിലൊന്നാണിത്. ആകെയുള്ള 19 ദേശീയോദ്യാനങ്ങളിൽ ക്രൂഗർ ദേശീയോദ്യാനവും കഗലഗാഡി ട്രാൻസ്ഫോണ്ടിയർ ഉദ്യാനവും കഴിഞ്ഞാൽ വലിപ്പത്തിൽ മൂന്നാം സ്ഥാനമുള്ള ദേശീയോദ്യാനമാണിത്. 

ഉദ്യാനത്തിന്റെ യഥാർത്ഥ ഭാഗം 1931 ൽ സ്ഥാപിതമായി. പ്രസിദ്ധ പ്രകൃതിവാദിയും ഷഡ്പദശാസ്ത്രകാരനുമായിരുന്ന സിഡ്നി സ്കെയിഫിന്റെ  പ്രവർത്തനങ്ങളാണ്, പ്രദേശത്ത് ബാക്കിയുള്ള പതിനൊന്നു ആനകൾക്കുവേണ്ടി ഒരു വന്യമൃഗസംരക്ഷണകേന്ദ്രം  തുടങ്ങുവാനുള്ള നടപടികൾക്കു തുടക്കം കുറിച്ചത്. സമീപകാലത്ത് 600 ൽ അധികം ആനകളും സസ്തനികളുടെ ഒരു വലിയ കൂട്ടത്തിൻറേയും ആവാസ വ്യവസ്ഥയായി മാറിയതോടെ ഈ ഉദ്യാനത്തിന്റെ സ്ഥാപനം ഒരു വലിയ വിജയകരമായിരുന്നു എന്നു തെളിഞ്ഞു.

യഥാർത്ഥ ദേശീയോദ്യാനം പിൽക്കാലത്ത്, സൺഡെ നദിയുടെ അഴിമുഖം മുതൽ അലക്സാണ്ഡ്രിയയിലേയക്കു വ്യാപിച്ചുകിടക്കുന്ന വുഡി കേപ്പ് നേച്ചർ റിസർവ്വും പെൻഗ്വിനുകളുടേയും ഗാന്നെറ്റുകളുടേയും (ഒരു തരം മീൻ റാഞ്ചിപ്പക്ഷി) പ്രജനന കോളനികളായ സെൻറ് ക്രോയിക്സ് ദ്വീപും ബേർഡ് ഐലൻറും ചേർന്നുള്ള മറൈൻ റിസർവ്വും ഉൾപ്പെടുത്തി വികസിപ്പിച്ചിരുന്നു. 

ഏകദേശം 120,000 പക്ഷികളുള്ള ബേർഡ് ഐലൻറ് ഗാന്നെറ്റുകളുടെ, ലോകത്തെ ഏറ്റവും വലിയ പ്രജനന കോളനിയാണ്. അതുപോലെ തന്നെ സെൻറ് ക്രോയിക്സ് ഐലൻറു കഴിഞ്ഞാൽ, ആഫ്രിക്കൻ പെൻഗ്വിനുകളുടെ രണ്ടാമത്തെ വലിയ പ്രജനന കോളനിയുമാണിത്. ഈ സമുദ്ര ആസ്തികൾ, 1,640 ചതുരശ്ര കിലോമീറ്റർ വിസതൃതിയുള്ള അഡ്ഡോ ദേശീയ എലഫൻറ് പാർക്കിനെ വിപുലീകരിച്ച് 3,600 ചതരശ്ര കിലോമീറ്റർ വിസ്തൃതിയുള്ള ഗ്രേറ്റർ അഡ്ഡോ എലഫൻറ് ദേശീയോദ്യാനം രൂപീകരിക്കുന്നതിനുള്ള പദ്ധതികൾക്കു പ്രചോദനമായിത്തീർന്നു.


</doc>
<doc id="378676" url="https://ml.wikipedia.org/wiki?curid=378676" title="എം.കെ. പ്രസാദ്">
എം.കെ. പ്രസാദ്

പ്രൊഫസർ എം കെ  പ്രസാദ്  (ഇംഗ്ലീഷ്:Professor M K Prasad) പ്രകൃതി സംരക്ഷണത്തിന്റേയും സുസ്ഥിര വികസനത്തിന്റേയും ഇന്ത്യയിലെ അറിയപ്പെടുന്ന ഒരു പ്രഭാഷകനും, പ്രകൃതി സ്നേഹിയുമാണ്. ഒരു ബയോളജിസ്റ്റായി പഠനം പൂർത്തിയാക്കി ( ബോട്ടണിയിൽ ബിരുദാനന്തര ബിരുദമായിരുന്നു)  30 കൊല്ലത്തോളം വിദ്യാഭ്യാസരംഗത്ത് ഉയർന്ന നിലകളിൽ പ്രവർത്തിച്ചു, മഹാരാജാസ് കോളേജ് എറണാകുളത്തെ പ്രിസിപ്പിൾ, പ്രോ വൈസ് ചാൻസലർ ഓഫ് കാലികറ്റ് യൂണിവേഴ്സിറ്റി എന്നിവ ആയിരുന്നു. അക്കാലത്ത് അദ്ദേഹം കേരളത്തിലെ സന്നദ പ്രകൃതി സംരക്ഷണ പ്രവർത്തനത്തിന് അടിത്തറ പാകിയ കേരള ശസ്ത്ര സാഹിത്യ പരിഷത്തിനൊപ്പം സേവ് സൈലന്റ് വാലി എന്ന ശ്രദ്ധേയമായ ഒരു കാമ്പെയിനിന് മുൻനിര നയിച്ചു. നിത്യഹരിത വനങ്ങളായിരുന്നു അവ. പാലക്കാട് ജില്ലയിലെ മുണ്ടൂരിലെ പരിഷത്തിന്റെ ഐ. ആർ. ടി. സി ( Integrated Rural technology Centre } യുടെ നിർമ്മാണത്തിന് അദ്ദേഹം ഊർജ്ജം നൽകി. വീട്ടാവശ്യങ്ങൾക്കായുള്ള പരമ്പരാകതമല്ലാത്ത ഊർജ്ജണ നിർമ്മാണത്തിൽ പുതു വഴികൾ തേടാൻ അദ്ദേഹം പ്രയത്നിച്ചു. കൂടാതെ അദ്ദേഹം യൂണൈറ്റ് നാഷണിന്റെ മില്ലേനിയം എക്കോസിസ്റ്റം അസ്സെസ്മെന്റ് ബോർഡ -ൽ അഞ്ച് വർഷത്തിധികം വിവിധ മേഖലകളിൽ ഇടപെടുകയും, സജീവ പ്രവർത്തനങ്ങൾ നടത്തുകയും ചെയ്തു, അതിലൊന്നാണ് വൈൾഡ് വൈഡ് ഫണ്ട് ഓഫ് നേച്ച്വറിലെ പ്രവർത്തനങ്ങൾ . പ്രൊ . പ്രസാദ് ഇപ്പോൾ കേരളത്തിലെ വയനാട്ടിൽ സ്ഥിതി ചെയ്യുന്ന എം.എസ്. സ്വാമിനാഥൻ റിസർച്ച് ഫൈണ്ടേഷനിലെ പ്രോഗ്രാം അഡ്വൈസറി കമ്മിറ്റി ചെയർപേഴ്സനാണ്, കൂടാതെ ഗവർണമെന്റ് കൗൺസിലിന്റെ  സെന്റർ ഓഫ് എൻവയൺമെന്റ് എഡ്യുക്കേഷൻ -ൽ ഒരു അംഗമാണ്. കേരള സംസ്ഥാന ബയോഡൈവേഴ്സിറ്റി ബോർഡിലേയും. പ്രൊ പ്രസാദ് അസംഖ്യം പുസ്തകങ്ങൾ എഴുതിയിട്ടുണ്ട്.  അവയിൽ പരിസ്ഥിതി പ്രശ്നങ്ങളെക്കുറിച്ചുള്ളതും, സൈലന്റ് വാലി ഹൈഡ്രോ ഇലക്ട്രിക് പ്രോജക്റ്റ് -ന്റേതുമായ മലയാളത്തിലെ മോണോഗ്രാമുകളാണ് പ്രശസ്തമായവ. അദ്ദേഹത്തിന്റെ നിലവിലെ വീട് ,62 ഗിരി നഗർ, കൊച്ചി 682020, കേരള ഇന്ത്യ -ൽ സ്ഥിതി ചെയ്യുന്നു.




</doc>
<doc id="378677" url="https://ml.wikipedia.org/wiki?curid=378677" title="ഉബജാര ദേശീയോദ്യാനം">
ഉബജാര ദേശീയോദ്യാനം

ഉബജര ദേശീയോദ്യാനം  (പോർച്ചുഗീസ്: "Parque Nacional de Ubajara)" ബ്രസീലിലെ സിയേറ സംസ്ഥാനത്തു സ്ഥിതിചെയ്യുന്ന ഒരു ദേശീയോദ്യാനമാണ്. ബ്രസീലിൽ ആകെയുള്ള 35 ദേശീയ പാർക്കുകളിൽ ഏറ്റവും ചെറിയ ദേശീയോദ്യാനമായ ഇത് ഉബജാര ഗ്രോട്ടോ എന്നറിയപ്പെടുന്ന ഗുഹകൾക്ക് പ്രസിദ്ധമാണ്.


</doc>
<doc id="378679" url="https://ml.wikipedia.org/wiki?curid=378679" title="കാബോ ഓറഞ്ച് ദേശീയോദ്യാനം">
കാബോ ഓറഞ്ച് ദേശീയോദ്യാനം

കാബോ ഓറഞ്ച് ദേശീയോദ്യാനം (പോർച്ചുഗീസ്: "Parque Nacional do Cabo Orange)", ബ്രസീലിന്റെ വടക്കു ഭാഗത്ത്, ബ്രസീലിന്റെയും ഫ്രഞ്ച് ഗയാനയുടെയും അതിർത്തികളുടെ ഇടയ്ക്കായി അമാപ സംസ്ഥാനത്ത് സ്ഥിതി ചെയ്യുന്ന ഒരു ദേശീയ ഉദ്യാനമാണ്.

കാബോ ഓറഞ്ച് ദേശീയോദ്യാനത്തിന്റെ ആകെ വിസ്തീർണ്ണം 657,318 ഹെക്ടർ (1,624,270 ഏക്കർ) ആണ്. കാൽക്കോയ്നെ, ഒയ്പോക്വെ മുനിസിപ്പാലിറ്റികളുടെ ഭാഗങ്ങൾ ഈ ദേശീയോദ്യാനത്തിൽ ഉൾപ്പെടുന്നു. ദേശീയോദ്യാനത്തിനു തെക്കു പടിഞ്ഞാറ് 2,369,400 ഹെക്ടർ (5,855,000 ഏക്കർ) വിസ്തീർണ്ണമുള്ളതും 2006 ൽ സ്ഥാപിതമായതുമായ സുസ്ഥിര പരിപാലന യൂണിറ്റായ അമാപ സ്റ്റേറ്റ് ഫോറസ്റ്റുമായി ഇതു സന്ധിക്കുന്നു.

ബ്രസീലിന്റെ തീരപ്രദേശത്ത് സ്ഥിതി ചെയ്യുന്നതിനാൽ പാർക്കിന് കാര്യമായ പ്രാധാന്യമുണ്ട്. അത്തരത്തിലുള്ള ബ്രസീലിലെ ഏക മഴക്കാടാണിത്. ഇതിനർത്ഥം ഇവിടെ കാണപ്പെടുന്ന ജന്തുജാലങ്ങളുടെ ഇനങ്ങൾ ഉൾനാടൻ പ്രദേശങ്ങളിൽ നിന്ന് തികച്ചും വ്യത്യസ്തമാണെന്നതാണ്.


</doc>
<doc id="378685" url="https://ml.wikipedia.org/wiki?curid=378685" title="ജൽഡാപാറ ദേശീയോദ്യാനം">
ജൽഡാപാറ ദേശീയോദ്യാനം

പശ്ചിമബംഗാളിലെ ആലിപൂർദാർ ജില്ലയിൽ സ്ഥിതി ചെയ്യുന്ന ഒരു ദേശീയോദ്യാനമാണ് ജൽഡാപാറ ദേശീയോദ്യാനം. സമുദ്രനിരപ്പിൽ നിന്നും 61 മീറ്റർ ഉയരത്തിൽ സ്ഥിതി ചെയ്യുന്ന ജൽഡാപാറ ദേശീയോദ്യാനം ടോർസ നദിയുടെ കരയിലായി 216.51 ചതുരശ്ര കിലോമീറ്റർ വിസ്തൃതിയിൽ നിലകൊള്ളുന്നു. പുൽമേടുകളാലും കണ്ടൽക്കാടുകളാലും സമൃദ്ധമായ ജൽഡാപാറ 1941-ൽ വന്യജീവിസങ്കേതവും 2002-ൽ ദേശീയോദ്യാനവും ആക്കപ്പെട്ടു. വംശനാശ ഭീഷണി നേരിടുന്ന ഇന്ത്യൻ കാണ്ടാമൃഗത്തെ ഇവിടെ ധാരാളമായി കണ്ടുവരുന്നു . ജൽഡാപാറയിൽ നിന്നും ബുക്സ ദേശീയോദ്യാനത്തിലേക്കുള്ള ആനത്താര "ചിലപ്പാറ്റ " വനപ്രദേശം വഴി കടന്നുപോകുന്നു.

ടോട്ടോ, ബോഡോ ജനവിഭാഗങ്ങൾ 1800-നു മുൻപ് ഇവിടെ താമസിച്ചിരുന്നു. അക്കാലത്ത് ഈ പ്രദെശം "ടോട്ടോപാറ" എന്നാണ് അറിയപ്പെട്ടിരുന്നത്. പ്രധാനമായും വംശനാശഭീഷണിനെരിടുന്ന ഇന്ത്യൻ കാണ്ടാമൃഗങ്ങളെ സംരക്ഷിക്കുക എന്ന ലക്ഷ്യത്തോടെ 1941ലാണ് ജൽഡാപാറ വന്യജീവി സങ്കേതം രൂപീകൃതമാകുന്നത്. 2002ൽ ഈ പ്രദേശത്തെ ദേശീയോദ്യാനമായി പ്രഖ്യാപിച്ചു.
കാസിരംഗ ദേശീയോദ്യാനം കഴിഞ്ഞാൽ ഇന്ത്യയിൽ ഏറ്റവുമധികം കാണ്ടാമൃഗങ്ങളെ കാണാൻ സാധിക്കുക ജൽഡാപാറ ദേശീയോദ്യാനത്തിലാണ്. ഇന്ത്യൻ പുള്ളിപ്പുലി, ആന, മ്ലാവ്, കേഴ, പുള്ളിമാൻ, കാട്ടുപന്നി, ബൈസൺ എന്നീ മൃഗങ്ങളേയും ഇവിടെ ധാരാളമായി കാണാറുണ്ട്.

പക്ഷിനിരീക്ഷകരുടെ പറുദീസയായാണ് ജൽഡാപാറ ദേശീയൊദ്യാനം അറിയപ്പെടുന്നത്. ഇന്ത്യയിൽ അപൂർവമായി ബംഗാൾ ഫ്ലോറിക്കൻ കാണപ്പെടുന്ന സ്ഥലങ്ങളിലൊന്നാണിത്. പ്രാപ്പിടിയൻ, വീവർ പക്ഷി, കാട്ടുകോഴി, മയിൽ, പാണ്ടൻ വേഴാമ്പൽ എന്നീ പക്ഷികൾക്കു പുറമെ പലതരം പരുന്തുകളേയും ഇവിടെ ധാരാളമായി കണ്ടുവരുന്നു. മലമ്പാമ്പ്, ഉടുമ്പ്, മൂർഖൻ എന്നീ ഉരഗജീവികളും ഇവിടെ കണ്ടുവരുന്നു.



</doc>
<doc id="378694" url="https://ml.wikipedia.org/wiki?curid=378694" title="പാലക്കാട് റെയിൽവേ ഡിവിഷൻ">
പാലക്കാട് റെയിൽവേ ഡിവിഷൻ

ഇന്ത്യൻ റെയിൽവേയുടെ ദക്ഷിണ റെയിൽവേ മേഖലയിലെ ആറു അഡ്മിനിസ്ട്രേറ്റീവ് ഡിവിഷനുകളിലൊന്നാണ് പാലക്കാട് റെയിൽവേ ഡിവിഷൻ (മുമ്പ് ഒലവക്കോട് റെയിൽവേ ഡിവിഷൻ). ഈ ഡിവിഷന്റെ ആസ്ഥാനം പാലക്കാട് ആണ്. കേരളം, തമിഴ്‌നാട്, കർണ്ണാടക എന്നി സംസ്ഥാനങ്ങളിലും കേന്ദ്രഭരണപ്രദേശമായ പുതുച്ചേരിയിലുമായി (മാഹി) 588 കിലോമീറ്റർ റെയിൽ പാത മേൽനോട്ടം വഹിക്കുന്ന ഈ ഡിവിഷൻ ഇന്ത്യയിലെ പഴയ റെയിൽവേ ഡിവിഷനുകളിലൊന്നാണ്. പാലക്കാട് ജംഗ്ഷൻ, ഷൊർണ്ണൂർ, കോഴിക്കോട്, കണ്ണൂർ, മാംഗളൂർ ജംഗ്ഷൻ, മാംഗളൂർ സെൻട്രൽ എന്നിവയാണ് ഈ ഡിവിഷനിലെ പ്രധാന തീവണ്ടി നിലയങ്ങൾ.


</doc>
<doc id="378701" url="https://ml.wikipedia.org/wiki?curid=378701" title="ബർബാങ്ക്">
ബർബാങ്ക്

ബർബാങ്ക്, അമേരിക്കൻ ഐക്യനാടുകളിലെ തെക്കൻ കാലിഫോർണിയയിൽ ലോസ് ഏഞ്ചലസ് കൌണ്ടിയിലുള്ള ഒരു നഗരമാണ്. ഇത് ലോസ് ആഞ്ചലസ് നഗര മദ്ധ്യത്തിൽനിന്ന് 12 മൈൽ (19 കിലോമീറ്റർ) വടക്കുപടിഞ്ഞാറായിട്ടാണ് സ്ഥിതിചെയ്യുന്നത്. 2010 ലെ അമേരിക്കൻ ഐക്യനാടുകളുടെ സെൻസസ് പ്രകാരം ഈ പട്ടണത്തിലെ ആകെ ജനസംഖ്യ 103,340 ആയിരുന്നു. ഹോളിവുഡിന്റെ വടക്കുകിഴക്കായി ഏതാനും മൈലുകൾ മാത്രം ദൂരത്തിൽ സ്ഥിതിചെയ്യുന്ന ഈ നഗരം "ലോക മാധ്യമങ്ങളുടെ തലസ്ഥാനം" എന്നറിയപ്പെടുന്നു. വാൾട്ട് ഡിസ്നി കമ്പനി, വാർണർ ബ്രദേർസ്, എൻറർടെയിൻമെൻ്, നിക്കെലോഡിയൻ ആനിമേഷൻ സ്റ്റുഡിയോസ്, എൻ.ബി.സി., കാർട്ടൂൺ നെറ്റ്വർക്ക് സ്റ്റുഡിയോസ്, ഇൻസോമ്നിയാക് ഗെയിംസ് തുടങ്ങി ധാരാളം മാധ്യമങ്ങളും വിനോദ കമ്പനികളും തങ്ങളുടെ ആസ്ഥാനം ഇവിടെ സ്ഥാപിക്കുകയോ തങ്ങളുടെ പ്രധാന ഉൽപാദന സൌകര്യങ്ങൾ ബർബാങ്കിൽ ഏർപ്പെടുത്തുകയോ ചെയ്തിരിക്കുന്നു. ബോബ് ഹോപ്പ് എയർപോർട്ട് ഈ നഗരം സ്ഥിതി ചെയ്യുന്നു.

ബർബാങ്ക് രണ്ടു വ്യത്യസ്ത മേഖലകളാണ്. വെർഡുഗോ മലനിരകളുടെ താഴ്വാരത്തിലെ ചെറു കുന്നിൻ പ്രദേശവും പട്ടണമദ്ധ്യത്തിലെ പരന്ന പ്രദേശവും. സാൻ ഫെർണാണ്ടോ താഴ്വരയിലെ ഏറ്റവും കിഴക്കേ അറ്റത്തുള്ള നഗരമാണിത്. ബർബാങ്കിന്റെ അയൽനഗരമായ ഗ്ലെൻഡെയിൽ, സാൻ ഗബ്രിയേൽ താഴ്വരയിലെ ഏറ്റവും പടിഞ്ഞാറൻ അറ്റത്തുള്ള നഗരമാണ്.


</doc>
<doc id="378702" url="https://ml.wikipedia.org/wiki?curid=378702" title="ഹർട്ടെബീസ്റ്റ്">
ഹർട്ടെബീസ്റ്റ്

ഹർട്ടെബീസ്റ്റ് ("Alcelaphus buselaphus"), 1767 ൽ ജർമ്മൻ ജന്തുശാസ്ത്രജ്ഞനായ പീറ്റർ സൈമൺ പല്ലാസ് ആദ്യമായി വിവരിച്ച ആഫ്രിക്കൻ കൃഷ്ണമൃഗം ആണ്. കോൻഗോണി എന്നും അറിയപ്പെടുന്നു. എട്ടു ഉപജാതികളെയാണ് വിവക്ഷിക്കപ്പെടുന്നതെങ്കിലും ഇതിൽ രണ്ടെണ്ണം സ്വതന്ത്ര ഇനങ്ങളായി പരിഗണിക്കപ്പെടുന്നു.


</doc>
<doc id="378713" url="https://ml.wikipedia.org/wiki?curid=378713" title="രാജ ഹിന്ദുസ്ഥാനി">
രാജ ഹിന്ദുസ്ഥാനി

ബോളിവുഡിൽ നിന്നും 1996-ൽ പുറത്തിറങ്ങിയ ഹിന്ദി ചലച്ചിത്രമാണ് രാജാ ഹിന്ദുസ്ഥാനി(English: Indian king) അമീർ ഖാൻ കരിഷ്മ കപൂർ താരജോഡികളാണ് പ്രധാന വേഷങ്ങളിൽ അഭിനയിച്ചത്. ഇൻഡ്യൻ സിനിമാ ചരിത്രത്തിലെ 2000 വരെയുള്ള കാലഘട്ടത്തിൽ ഏറ്റവും കൂടുതൽ പണം വാരിയ ചിത്രമായിരുന്നു. രാജാ ഹിന്ദുസ്ഥാനി. ധർമ്മേഷ് ദർശൻ ആയിരുന്നു രചനയും സംവിധാനവും നിർവ്വഹിച്ചത്. നദീം-ശ്രാവൺ ആയിരുന്നു ഈ സിനിമയുടെ സംഗീത സംവിധാനം.


</doc>
<doc id="378715" url="https://ml.wikipedia.org/wiki?curid=378715" title="കരാര ദേശീയോദ്യാനം">
കരാര ദേശീയോദ്യാനം

കരാര ദേശീയോദ്യാനം, കോസ്റ്റാറിക്കയിലെ പസഫിക് തീരത്തിന് സമീപമുള്ള സെൻട്രൽ പസിഫിക് കൺസർവേഷൻ മേഖലയിലെ ഒരു ദേശീയോദ്യാനമാണ്. 1978 ഏപ്രിൽ 27 ന് ഒരു ജൈവ റിസർവ് എന്ന നിലയിൽ ഇതു സ്ഥാപിതമായെങ്കിലും 1990 ന് ശേഷം അതിന്റെ പ്രചാരം വർദ്ധിപ്പിച്ചതിനാൽ 1998 നവംബറിൽ ഇതൊരു ദേശീയോദ്യാനമായി നവീകരിക്കുവാൻ ഗവൺമെൻറ് നിർബന്ധിതമായി.

കോസ്റ്റാറിക്കൻ തലസ്ഥാനമായ സാൻ ജോസിന് 30 മൈൽ പടിഞ്ഞാറും ബീച്ച് നഗരമായ ജാക്കോയ്ക്ക് 15 മൈൽ വടക്കായിട്ടുമാണ് ഈ ദേശീയോദ്യാനം സ്ഥിതിചെയ്യുന്നത്. ഒറോട്ടിന നഗരത്തിനു സമീപമുള്ള ടർകോലെസ് നദിയുടെ തടം ദേശീയോദ്യാനം സംരക്ഷിക്കുന്നു. ഈ ദേശീയോദ്യാനത്തിന്റെ സംരക്ഷണവലയത്തിൽ രാജ്യത്തെ ബാക്കിയായതും വന്യവുമായ സ്കാർലെറ്റ് മാക്കവുകളുടെ വലിയ കൂട്ടവും ഉൾപ്പെടുന്നു. 

സമീപസ്ഥമായ മാനുവൽ ആന്റോണിയോ ദേശീയോദ്യാനത്തെ അപേക്ഷിച്ച് കൂടുതലായും പ്രാഥമിക മഴക്കാടുകളാണ് ഇവിടെയുള്ളത്. മാനുവൽ അൻറോണിയോ ദേശീയോദ്യാനത്തേക്കാൾ ഈർപ്പമുള്ള പ്രകൃതിയും ഇടതിങ്ങിവളരുന്ന മരങ്ങൾ, കൊതുകുകൾ മറ്റു പ്രാണികൾ എന്നിവയുടെ കൂടുതൽ ആധിക്യവുമുണ്ട്. ഈ പരിതഃസ്ഥിതികൾ ഇവിടെ നിരവധി പക്ഷികളുടെ വാസത്തിനു കാരണമാകുകയും പക്ഷിനിരീക്ഷകരുടെ ഒരു പറുദീസയായി മാറുവാൻ കാരണമാകുകയും ചെയ്തു. 


</doc>
<doc id="378719" url="https://ml.wikipedia.org/wiki?curid=378719" title="ബ്യൂണ പാർക്ക്">
ബ്യൂണ പാർക്ക്

ബ്യൂണ പാർക്ക് അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ഓറഞ്ച് കൗണ്ടിയുടെ വടക്കുപടിഞ്ഞാറൻ മേഖലയിലെ ഒരു നഗരമാണ്. കൌണ്ടി ആസ്ഥാനമായ സാന്താ അന നഗരമദ്ധ്യത്തിൽനിന്ന് 12 മൈൽ (20 കിലോമീറ്റർ) വടക്കുപടിഞ്ഞാറായിട്ടാണിതു സ്ഥിതിചെയ്യുന്നത്. 2010 ലെ സെൻസസ് പ്രകാരമുള്ള ഈ നഗരത്തിലെ ജനസംഖ്യ 80,530 ആയിരുന്നു. നോട്ട്സ് ബെറി ഫാം ഉൾപ്പെടെയുള്ള നിരവധി വിനോദ സഞ്ചാര കേന്ദ്രങ്ങൾ ഇവിടെ നിലനിൽക്കുന്നുണ്ട്. ലോസ് ഏഞ്ചലസ് മെട്രോപ്പോളിറ്റൻ പ്രദേശത്തിനുള്ളിലാണ് ഈ നഗരം സ്ഥിതിചെയ്യുന്നത്.


</doc>
<doc id="378722" url="https://ml.wikipedia.org/wiki?curid=378722" title="വിവിധ തരത്തിലുള്ള മാലിന്യങ്ങളുടെ പട്ടിക">
വിവിധ തരത്തിലുള്ള മാലിന്യങ്ങളുടെ പട്ടിക

പലവിധത്തിലുള്ള സ്രോതസ്സുകളിൽനിന്നും മാലിന്യം (Waste) ഉല്പാദിപ്പിക്കപ്പെടുന്നു. മാലിന്യങ്ങളെ വിവിധരീതികളിൽ വർഗ്ഗീകരിക്കാവുന്നതാണ്. ഈ പട്ടികയിൽ കൊടുത്തിരിക്കുന്ന ഓരോ തരത്തിലുള്ള മാലിന്യവും, മറ്റോന്നിൽനിന്ന് തീർത്തും വിഭിന്നമായിരിക്കണം എന്നില്ല. അതായത് ഒരു ഇനം മാലിന്യം ഒന്നോ അധിലധികമോ വരുന്ന മാലിന്യഗണങ്ങളിൽ ഉൾപ്പെടാവുന്നതാണ്.



</doc>
<doc id="378724" url="https://ml.wikipedia.org/wiki?curid=378724" title="കൽക്കരി വ്യവസായത്തിന്റെ പരിസ്ഥിതി ആഘാതം">
കൽക്കരി വ്യവസായത്തിന്റെ പരിസ്ഥിതി ആഘാതം

കൽക്കരി വ്യവസായത്തിന്റെ പരിസ്ഥിതി ആഘാതത്തിൽ കൽക്കരി ഖനനം, വേർതിരിക്കുന്ന പ്രവർത്തനങ്ങൾ, കൽക്കരി ഉൽപ്പന്നങ്ങളുടെ ഉപയോഗം തുടങ്ങിയവ മൂലമുള്ള ഭൂമിയുടെ ഉപയോഗം, മാലിന്യസംസ്ക്കരണം, ജല-വായു മലിനീകരണങ്ങൾ എന്നിവ ഉൾപ്പെടുന്നു. അന്തരീക്ഷ മലിനീകരണത്തിനു പുറമേ, കൽക്കരി കത്തുന്നതിനോടൊപ്പം ഫ്ലൈ ആഷ്, ബോട്ടം ആഷ്, പുകക്കുഴലുകൾ വഴി പുറംതള്ളുന്ന സൾഫറിന്റെ ഓക്സൈഡുകൾ അടങ്ങിയ വാതകങ്ങളിൽ നിന്നും നീക്കം ചെയ്യുന്ന മാലിന്യങ്ങൾ ഉൾപ്പെടെയുള്ള ലക്ഷക്കണക്കിന് ടൺ ഖരമാലിന്യവസ്തുക്കളാണ് വർഷംതോറും ഉൽപ്പാദിപ്പിക്കപ്പെടുന്നത്. ഇവയിൽ മെർക്കുറി, യുറേനിയം, തോറിയം, ആർസനിക്ക്, മറ്റ് ഘനലോഹങ്ങൾ എന്നിവ അടങ്ങിയിരിക്കുന്നു.

കൽക്കരി കത്തുന്നതു ഗുരുതരമായ ആരോഗ്യപ്രശ്നങ്ങൾക്ക് കാരണമാകുന്നു. 2008ലെ ലോകാരോഗ്യ സംഘടനയുടെ റിപ്പോർട്ട് അനുസരിച്ച്, കൽക്കരി മൂലമുള്ള മലിനീകരണം ലോകമെമ്പാടും ഏകദേശം 1,000,000 ജീവനുകളുടെ ആയുസ്സ് കുറയ്ക്കുന്നു എന്നാണ് നിർണ്ണയിച്ചിരിക്കുന്നത്. 

ചരിത്രപരമായി കൽക്കരിഖനനം എന്നത് ഏറ്റവും അപകടകരമായ ഒരു പ്രവൃത്തിയാണ്. ചരിത്രത്തിലെ കൽക്കരി ഖനന ദുരന്തങ്ങളുടെ പട്ടിക വളരെ വലുതാണ്. ഭൂഗർഭ ഖനനത്തിലെ അപകടങ്ങളിൽ, ശ്വാസമുട്ടൽ, വിഷവാതകം ശ്വസിക്കൽ, മേൽക്കുരകൾ ഇടിഞ്ഞുവീഴൽ, വാതകവിസ്ഫോടനം തുടങ്ങിയ ഉൾപ്പെടുന്നു. 2005- 201 കാലയളവിൽ അമേരിക്കയിൽ ശരാശരി 26 ഖനന തൊഴിലാളികളാണ് വർഷം തോറും മരണപ്പെട്ടത്. 



</doc>
<doc id="378727" url="https://ml.wikipedia.org/wiki?curid=378727" title="ജൈവസുരക്ഷ">
ജൈവസുരക്ഷ

ജൈവസുരക്ഷയ്ക്ക് (ഇംഗ്ലീഷ്: Biosecurity "ബയോസെക്യൂരിറ്റി")വ്യത്യസ്ത അർത്ഥതലങ്ങൾ ഉണ്ട്. വ്യത്യസ്ത വിജ്ഞാനശാഖകളുമായി ബന്ധപ്പെട്ട് ഇത് വ്യത്യസ്തരീതികളിലാണ് നിർവ്വചിക്കപ്പെട്ടിരിക്കുന്നത്. കാർഷികവിളകൾ, കന്നുകാലികൾ എന്നിവയിലെ പകർച്ചവ്യാധികൾ പകരുന്നതു മൂലമുള്ള അപകടസാധ്യത കുറയ്ക്കുക, കീടങ്ങൾ, ജൈവാധിനിവേശം, മാറ്റം വരുത്തിയ ജീവികൾ എന്നിവയെ തടയുക തുടങ്ങിയ കാര്യങ്ങൾക്ക് ഒരു കൂട്ടം പരിഹാരമാർഗ്ഗങ്ങൾ രൂപകൽപ്പന ചെയ്യാൻ തുടങ്ങിയതു മുതലാണ് ജൈവസുരക്ഷ എന്നതിന്റെ യഥാർത്ഥ നിർവ്വചനം ആരംഭിക്കുന്നത്. 

കാർഷിക- പരിസ്ഥിതി സമൂഹമാണ് ആദ്യമായി ഈ പദം ഉപയോഗിക്കുന്നത്. 1990 കളിൾ ആരംഭിച്ച ജൈവതീവ്രവാദത്തിന്റെ ഭീഷണിയോടുള്ള പ്രതികരണമായി , ഗവേഷകശാലകളിൽ നിന്നും ജൈവവസ്തുക്കൾ മോഷ്ടിക്കുന്നത് തടയുന്നത് ജൈവസുരക്ഷയിൽ ഉൾപ്പെട്ടു. ജൈവശാസ്ത്രഗവേഷണസ്ഥാപനങ്ങളിലെ അപകടകരമായ രോഗാണുക്കളേയും വിഷവസ്തുക്കളേയും വിദ്വേഷപ്രവർത്തനങ്ങൾക്ക് ഉപയോഗിക്കുന്നത് തടയാനും അതോടൊപ്പം കസ്റ്റംസ് അധികൃതർ, കാർഷിക- പ്രകൃതി വിഭവ പരിപാലകർ തുടങ്ങിയർ മുഖേന ഈ രാസായുധങ്ങളുടെ വ്യാപനം തടയാനുമുള്ള മുൻ കരുതലുകൾ വ്യവസ്ഥകളുടേയും നിരന്തരഭ്യാസങ്ങളുടേയും കൂടിച്ചേരലായിരുന്നു. 


</doc>
<doc id="378730" url="https://ml.wikipedia.org/wiki?curid=378730" title="പരിസ്ഥിതി സംരക്ഷണം">
പരിസ്ഥിതി സംരക്ഷണം

നൈസർഗ്ഗിക പ്രകൃതിയെ സംരക്ഷിക്കുന്നതിനായ് ചെയ്യുന്ന പ്രവർത്തികളെയാണ് പരിസ്ഥിതി സംരക്ഷണം (ഇംഗ്ലീഷ്: Environmental protection ) എന്നതുകൊണ്ട് അർഥമാക്കുന്നത്. വ്യക്തിതലത്തിലോ, സംഘടനാ തലത്തിലോ അല്ലെങ്കിൽ ഗവ്ണ്മെന്റ് തലത്തിലോ പരിസ്ഥിതി സംരക്ഷണ പ്രവർത്തികൾ ചെയ്തുവരുന്നു. സമ്മർദ്ദം മൂലം അമിത വിഭവ ഉപയോഗം, ജനസംഖ്യ, ശാസ്ത്രസാങ്കേതിക വളർച്ച എന്നിവ പരിസ്ഥിതിയിൽ ചെലുത്തുന്ന സമ്മർദ്ദങ്ങൾ അതിന്റെ ക്ഷയത്തിനും ചിലപ്പോൾ എന്നന്നേക്കുമായുള്ള അധഃപതനത്തിനും കാരണമാകുന്നു. ഈ വസ്തുതകൾ തിരിച്ചറിഞ്ഞ് ഗവ്ണ്മെന്റുകൾ പരിസ്ഥിതി ശോഷണത്തിന് കാരണമാകുന്ന പ്രവർത്തികളിൽ നിയന്ത്രണം ഏർപ്പെടുത്തിവരുന്നു. 1960-കൾ മുതൽ വിവിധ പരിസ്ഥിതി സംഘടനകൾ നടത്തിവരുന്ന പദ്ധതികൾ മുഖേന പരിസ്ഥിതി പ്രശ്നങ്ങളെക്കുറിച്ചുള്ള അവബോധം ജനങ്ങളിൽ ഉണ്ടായിട്ടുണ്ട്.

പരിസ്ഥിതി പ്രേശ്നങ്ങലും വെല്ലുവിളികളും


</doc>
<doc id="378732" url="https://ml.wikipedia.org/wiki?curid=378732" title="ജനസംഖ്യാവർദ്ധനവ്">
ജനസംഖ്യാവർദ്ധനവ്

ജീവശാസ്ത്രത്തിൽ, ജനസംഖ്യാവർദ്ധനവ് അഥവാ ജനപ്പെരുപ്പം എന്നത് ഒരു ജനസംഖ്യയിലെ അംഗങ്ങളുടെ എണ്ണത്തിലുണ്ടാകുന്ന വർദ്ധനവാണ്.

ആഗോളമനുഷ്യജനസംഖ്യാവളർച്ചാതോത് ഓരോവർഷവും 75 മില്യൺ ആണ് അല്ലെങ്കിൽ 1.1% ഓരോ വർഷവും. 1800 ൽ ഒരു ബില്യൺ ആയിരുന്ന ആഗോള ജനസംഖ്യ 2012 ആയപ്പോഴേക്കും 7 ബില്യൺ ആയി വളർന്നു. ഈ വളർച്ച തുടരും എന്ന് പ്രതീക്ഷിച്ചാൽ, 2030 ന്റെ മധ്യത്തോടെ ആകെ ജനസംഖ്യ 8.4 ബില്യണും 2050 ന്റെ മധ്യത്തോടെ 9.6 ബില്യണും ആകും എന്നാണ് കണക്കാക്കിയിരിക്കുന്നത്. വേഗത്തിലുള്ള ജനസംഖ്യാവളർച്ചയുള്ള അനേകം രാജ്യങ്ങൾക്ക് കുറഞ്ഞ ജീവിതസാഹചര്യങ്ങളാണുള്ളത്. ഇതേസമയം, കുറഞ്ഞ ജനസംഖ്യാവളർച്ചയുള്ള രാജ്യങ്ങളിൽ ഉയർന്ന ജീവിതസാഹചര്യങ്ങളാണുള്ളത്. 


</doc>
<doc id="378734" url="https://ml.wikipedia.org/wiki?curid=378734" title="ഗപ്പി (മലയാള ചലച്ചിത്രം )">
ഗപ്പി (മലയാള ചലച്ചിത്രം )

2016 ൽ ജോൺപോൾ ജോർജ് സംവിധാനം നിർവഹിച്ച മലയാള ഡ്രാമ ചലച്ചിത്രമാണ് ഗപ്പി. ചേതൻ ജയലാൽ ,ടോവിനോ തോമസ്‌ എന്നിവർ പ്രധാന കഥാപാത്രങ്ങൾക് ജീവൻ നൽകുമ്പോൾ ശ്രീനിവാസൻ, രോഹിണി, സുധീർ കരമന, ദിലീഷ് പോത്തൻ, അലെൻസിയർ എന്നിവർ മാറ്റുകഥാപാത്രങ്ങളെ അവിസ്മരണീയമാക്കിയിരിക്കുകയാണ് .2016 ഓഗസ്റ്റ്‌ 5 ന് ആയിരുന്നു പ്രദർശനം ആരംഭിച്ചത് .

കൗമാരപ്രായക്കാരനായ ഗപ്പി എന്ന് വിളിപ്പേരുള്ള മിഷേൽ (ചേതൻ ജയലാൽ) ചാലുകളിൽ താൻ വളർത്തുന്ന ഗപ്പി മീനുകളെ വിറ്റ് ഉപജീവന മാർഗ്ഗം കണ്ടെത്തുകയും അതോടൊപ്പം തന്നെ തന്റെ അമ്മയുടെ സന്തോഷം കാണാൻ ആഗ്രഹിക്കുകയും ചെയ്യുന്നു .കാലുകൾക്ക് ചലനശേഷി നഷ്ട്ടപ്പെട്ട തന്റെ അമ്മക്ക്(രോഹിണി ) ഒരു "വീൽചെയർ" വാങ്ങണമെന്നത് അവന്റെ ഒരു വലിയ ആഗ്രഹമാണ് .എന്നാൽ റെയിൽവേപാലം നിർമ്മിക്കാനായി എത്തിയ "തേജസ് വർക്കി" (ടോവിനോ തോമസ്‌) എന്ന എൻജിനീയർ ആ നാട്ടിലും അവന്റെ ജീവിതത്തിലും കൈകടത്തുമ്പോൾ അവിടെ രൂപപ്പെടുന്ന സംഭവവികാസങ്ങളെയാണ് ചിത്രം ചൂണ്ടിക്കാട്ടുന്നത്.















ഇ4 എന്റർടൈൻമെന്റ് എ.വി.എ പ്രൊഡക്ഷൻസിന്റെ കൂടെ സംയുക്തമായി യോപ സിനിമാസിന്റെ ബാനറിൽ നിർമ്മാണം നിർവഹിച്ചു .പ്രദർശനം 
2016 ഓഗസ്റ്റ്‌ 5 ന് കേരളത്തിലെ 72 ഓളം സിനിമപ്രദർശന കേന്ദ്രങ്ങളിൽ പ്രദർശിപ്പിച്ചു .

47ആമത് കേരളാ സംസ്ഥാന ചലച്ചിത്ര പുരസ്‌കാരം 

1) മികച്ച ബാലനടൻ -ചേതൻ ജയലാൽ 

2)മികച്ച പിന്നണി സംഗീതം -വിഷ്ണു വിജയ്‌ 

3)മികച്ച ഗായകൻ -സൂരജ് സന്തോഷ് 

4)മികച്ച വസ്ത്രാലങ്കാരകൻ -സ്റ്റെഫി സേവിയർ 

5)പ്രത്യേക ജൂറി പരാമർശം -ഗിരീഷ് ഗംഗാധരൻ


</doc>
<doc id="378737" url="https://ml.wikipedia.org/wiki?curid=378737" title="ഊർജ്ജവ്യവസായത്തിന്റെ പരിസ്ഥിതി ആഘാതം">
ഊർജ്ജവ്യവസായത്തിന്റെ പരിസ്ഥിതി ആഘാതം

ഊർജ്ജവ്യവസായത്തിന്റെ പരിസ്ഥിതി ആഘാതം വ്യത്യസ്തങ്ങളാണ്. മനുഷ്യർ സഹസ്രപ്തങ്ങളോളമായി ഊർജ്ജത്തെ കൈപ്പിടിയിൽ ഒതുക്കിയിരിക്കുന്നു. തീ ആണ് ആദ്യകാലത്ത് പ്രകാശം, ചൂട്, പാചകം, സുരക്ഷ എന്നിവയ്ക്ക് വേണ്ടി ഉപയോഗിച്ചിരുന്നത്. ഇത് 1.9 മില്ല്യൺ വർഷങ്ങൾക്ക് മുൻപാണ് ഇത് ആരംഭിച്ചത്. വ്യത്യസ്തങ്ങളായ പാരമ്പര്യേതര ഊർജ്ജസ്രോതസ്സുകളുടെ വർധിച്ചു വരുന്ന വാണിജ്യവൽക്കരണം ഈ അടുത്ത കാലത്തായി കണ്ടുവരുന്ന ഒരു പ്രവണതയാണ്.

ഫോസിൽ ഇന്ധന സ്രോതസ്സുകളുടെ ഉഅപയോഗം ആഗോളതാപനത്തിലേക്കും കാലാവസ്ഥാവ്യതിയാനത്തിലേക്കും നയിക്കുന്നു. ലോകത്തിന്റെ ഭൂരിഭാഗം പ്രദേശങ്ങളിലും ഈ മാറ്റങ്ങളെ മന്ദീഭവിപ്പിക്കാനുള്ള പ്രവർത്തനങ്ങളിൽ ചെറിയ മാറ്റങ്ങൾ നടക്കുന്നുണ്ട്. 

മനുഷ്യന്റെ ഇടപെടൽമൂലമുള്ള ഹരിതഗൃഹവാതകങ്ങളുടെ പുറന്തള്ളൽ മൂലമാണ് ആഗോളതാപനവും കാലാവസ്ഥാമാറ്റവും ഉണ്ടാകുന്നതെന്നാണ് ഇവയെക്കുറിച്ചുള്ള ശാസ്ത്രീയമായ ഭൂരിപക്ഷാഭിപ്രായം. വനനശീകരണത്തോടൊപ്പം, ഫോസിൽ ഇന്ധനങ്ങൾ കത്തുന്നതുമാണ് കൂടുതൽ ഹരിതഗൃഹവാതകങ്ങൾ കൂടുതൽ ഉണ്ടാകാൻ കാരണമാകുന്നത്. ചില കാർഷികസമ്പ്രദായങ്ങളും ഇതിൽ പ്രധാനപങ്ക് വഹിക്കുന്നു. 2013 ഒരു പഠനം ചൂണ്ടിക്കാണിക്കുന്നത്, വ്യാവസായിക ഹരിതഗൃഹവാതങ്ങളുടെ പുറന്തള്ളലിൽ മൂന്നിൽ ഒന്നും ലോകത്തിലെ ഏകദേശം 90 കമ്പനികളുടെ ഫോസിൽ ഇന്ധനങ്ങളുടെ നിർമ്മാണം മൂലം ആണെന്നാണ്. 


</doc>
<doc id="378744" url="https://ml.wikipedia.org/wiki?curid=378744" title="മത്സ്യക്കോവ">
മത്സ്യക്കോവ

കാസർഗോഡ് ജില്ലയിലെ നീലേശ്വരത്തുള്ള അറിയപ്പെടുന്നൊരു കാവാണ് മന്നം‌പുറത്തു കാവ്. പൂരോത്സവങ്ങൾക്കു കൂടി പ്രശസ്തമാണിവിടം. കലശോത്സവമാണ് മന്നം‌പുറത്തു കാവിലെ പ്രധാന ഉത്സവം. കലശോത്സവവുമായി ബന്ധപ്പെട്ട് മറ്റു ഭഗവതീ ക്ഷേത്രങ്ങളിൽ നിന്നും മത്സ്യക്കോവകൾ ഘോഷയാത്രയായി എഴുന്നെള്ളിച്ചു വരുന്ന പതിവുണ്ട്. നിത്യേന മധുമാംസാത്തോടൊപ്പം ചെറുപയറാണു ദേവിക്ക് നൈവേദ്യമെങ്കിലും കലശദിവസം മുതിരയായിരിക്കും ഉണ്ടായിരിക്കുക. പഞ്ചസാര പാവിൽ കടല ചേർത്തുള്ള കലശമിഠായികളും കുഞ്ഞുങ്ങൾക്കായി ഈ സമയത്ത് ഉണ്ടാവുന്നു. മത്സ്യബന്ധനത്തിൽ ഏർപ്പെട്ടുവന്നിരുന്ന മുക്കുവസമുദായത്തോട് അടുപ്പമുള്ള മൊയോർ എന്ന സമുദായത്തിൽ പെട്ടവരാണ് ഇതിലെ പ്രധാനികൾ. "മൊകയർ" എന്ന പേരു ചുരുക്കിയാണ് മൊയോർ എന്നു വിളിക്കുന്നത്. ഇവരുടെ അമ്പലങ്ങളിൽ നിന്നുമാണ് മത്സ്യക്കോവകൾ വരുന്നത്. നാട്ടുമ്പുറത്ത് ഈ അനുഷ്ഠാനം മീൻകോവ എന്നാണ് അറിയപ്പെടുന്നത്,

മത്സ്യങ്ങളെ കോവകളിലാക്കി ഏഴു കോവകൾ വീതം നീളമുള്ള തണ്ടിൽ കെട്ടിത്തൂക്കി ഒരു ഘോഷയാത്രയായി കാവിലേക്ക് ആൾക്കാർ വരുന്നു. ഇതിന് അകമ്പടിക്കാരായിട്ട് ക്ഷേത്രവുമായി ബന്ധപ്പെട്ടു പ്രവർത്തിക്കുന്ന ആചാരക്കാർ, വാല്യക്കാർ, ക്ഷേത്ര ഭാരവാഹികൾ എന്നിവരൊക്കെയുണ്ടാവും. ദേവിക്ക് നിവേദ്യം നൽകുന്ന പ്രധാനപ്പെട്ടൊരു ചടങ്ങാളിത്.

കലശം കഴിഞ്ഞാൽ മാത്രമാണ് മത്സ്യം കറിവെച്ച് ദേവിക്കു നിവേദിക്കുന്നത്. ഒരു കോവയാണതിനായി വിനിയോഗിക്കുന്നത്. മറ്റ് ആറു കോവകളും ട്രസിറ്റിമാരായ മൂത്തോർ, നായരച്ചന്മാരായ (അരചന്മാർ) അരമന അച്ഛൻ, എറുവാട്ട് അച്ഛൻ, എന്നിവരും തെക്കു വടക്ക് കളരിക്കാർ, ദേവിയുടെ കോലം കെട്ടുന്ന അഞ്ഞൂറ്റാൻ തുടങ്ങിയവർക്ക് അവകാശപ്പെട്ടതാവുന്നു. കലശം കഴിഞ്ഞ ശേഷം, അതത് അവകാശികൾക്ക് തന്നെ മത്സ്യങ്ങൾ വിതരണം ചെയ്യുന്നു. കാവുമായി ബന്ധപ്പെട്ട മേൽപ്പറഞ്ഞ അച്ഛന്മാർ നായർ സമുദായത്തിൽ നിന്നുള്ളവരും കലാശക്കാരും മറ്റും തീയ്യസമുദായത്തിൽ പെട്ടവരാണ്. മന്നം‌പുറത്തു കാവിലെ പ്രധാനികൾ ഇവരാണെങ്കിലും പൂജാദികർമ്മങ്ങൾ ഇപ്പോൾ നിർവ്വഹിക്കുന്നത് പിടാര സമുദായക്കാരാണ്.


</doc>
<doc id="378751" url="https://ml.wikipedia.org/wiki?curid=378751" title="ആത്മീയ">
ആത്മീയ

മലയാളം, തമിഴ്, തെലുങ്ക് എന്നീ ഭാഷകളിൽ അഭിനയിക്കുന്ന ഒരു നടിയാണ് ആത്മീയ രാജൻ. കണ്ണൂർ ചെറുകുന്ന് സ്വദേശിയായ ആത്മീയ തമിഴ് സിനിമയിലൂടെയാണ് അഭിനയരംഗത്ത് അരങ്ങേറ്റം കുറിക്കുന്നത്. ഏഴിൽ സംവിധാനം ചെയത മനംകൊത്തി പറവൈ എന്ന ഈ ചിത്രത്തിൽ ശിവകാർത്തികേയനായിരുന്നു നായകൻ. ഇത് സൂപ്പർഹിറ്റായിരുന്നു. രണ്ടാമതൊരു തമിഴ്ചിത്രത്തിൽ കൂടി അഭിനയിച്ചു. പോങ്കടി നീങ്കളും ഉങ്ക കാതലും എന്ന ചിത്രം (സംവിധാനം- എം എ രാമകൃഷ്ണൻ)
പിന്നീട് മലയാളത്തിൽ രഞ്ജൻപ്രമോദ് സംവിധാനം ചെയ്ത റോസ്ഗിറ്റാറിനാൽ എന്ന ചിത്രത്തിൽ നായികയായി. മനോജ് കാന സംവിധാനം ചെയ്ത അമീബയിലാണ് മികച്ച പ്രകടനം കാഴ്ച വെച്ചത്. ഈ ചിത്രം മികച്ച രണ്ടാമത്തെ ചിത്രത്തിനുള്ള സംസ്ഥാനപുരസ്‌കാരവും നേടിയിരുന്നു. എൻഡോസൾഫാൻ ഇരയായി മാറുന്ന നിമിഷ എന്ന യുവതിയുടെ വേഷം ഹൃദയസ്പർശിയാം വണ്ണം അവതരിപ്പിച്ച് പ്രേക്ഷകപ്രശംസ നേടിയ നടി ഇപ്പോൾ വീണ്ടുമൊരു തമിഴ് ചിത്രത്തിൽ അഭിനയിച്ചുകൊണ്ടിരിക്കുകയാണ്. ഐ വി പാർഥസാരഥി സംവിധാനം ചെയ്യുന്ന കാ-വിയൻ എന്ന ഈ ചിത്രത്തിൽ ഷാമിന്റെ നായികയാണ്.




</doc>
<doc id="378752" url="https://ml.wikipedia.org/wiki?curid=378752" title="മണ്ണ് സംരക്ഷണം">
മണ്ണ് സംരക്ഷണം

മണ്ണൊലിപ്പിൽ നിന്നും അല്ലെങ്കിൽ അമിതമായ ഉപയോഗം മൂലമുള്ള കുറഞ്ഞ ഫലഭൂഷ്ടി, അമ്ലവത്ക്കരണം, ലവണസ്വഭാവം അല്ലെങ്കിൽ മറ്റ് രാസവസ്തുതുക്കൾ മൂലം മണ്ണ് മലിനമാകൽ എന്നിവയിൽ നിന്നും മണ്ണിനെ സംരക്ഷിക്കുന്നതിനെയാണ് മണ്ണ് സംരക്ഷണം എന്നു പറയുന്നത്.

ജൂമിങ് പോലെയുള്ള ഉപജീവനത്തിനു വേണ്ടിയുള്ള അസംതുലിതമായ കൃഷിരീതികൾ അധികം വികസിച്ചിട്ടില്ലാത്ത പ്രദേശങ്ങളിൽ നടന്നുവരുന്നുണ്ട്. വനനശീകരണത്തിന് അനുബന്ധമായി വരുന്നത് വലിയ രീതിയിലുള്ള മണ്ണൊലിപ്പും മണ്ണിനെ പുഷ്ടിപ്പെടുത്തുന്ന ഘടകങ്ങളുടെ നഷ്ടപ്പെടലും ചിലപ്പോൾ പൂർണ്ണമായ തോതിലുള്ള മരുഭൂമീവത്ക്കരണവും ആയിരിക്കും. മണ്ണിന്റെ മെച്ചപ്പെട്ട സംരക്ഷണത്തിൽ വിളവിപര്യയം, ആവരണവിളകൾ, സംരക്ഷണകൃഷിരീതി, കാറ്റിനെ തടഞ്ഞുനിർത്താനുള്ള മാർഗ്ഗങ്ങൾ എന്നീ മാർഗ്ഗങ്ങൾ ഉൾപ്പെടുന്നു. അവ മണ്ണൊലിപ്പ്, ഫലഭൂഷ്ടി എന്നിവയിൽ മാറ്റങ്ങൾ വരുത്തുന്നു. ചെടികൾ, പ്രത്യേകിച്ച് മരങ്ങൾ നശിക്കുമ്പോൾ, അവ വിഘടിച്ച് മണ്ണിന്റെ ഭാഗമാകുന്നു. യു. എസ് നാച്യറൽ റിസോഴ്സസ് കൺസർവേഷൺ സർവ്വീസ് നിർദ്ദേശിക്കുന്ന അടിസ്ഥാനമായ മാർഗ്ഗങ്ങളാണ് കോഡ് 330ൽ നിർവ്വചിച്ചിരിക്കുന്നത്. കർഷകർ സഹസ്രാബ്ദങ്ങളായി മണ്ണ് സംരക്ഷണം ശീലിച്ചു വരുന്നു.


</doc>
<doc id="378758" url="https://ml.wikipedia.org/wiki?curid=378758" title="സമുദ്രമലിനീകരണം">
സമുദ്രമലിനീകരണം

സമുദ്രമലിനീകരണം നടക്കുന്നത് രാസവസ്തുക്കൾ, വ്യാവസായിക- കാർഷിക- ഗാർഹിക മാലിന്യങ്ങൾ അല്ലെങ്കിൽ ജൈവാധിനിവേശം നടത്തുന്ന ജീവികൾ എന്നിവ സമുദ്രത്തിൽ എത്തുന്നത് ദോഷകരമോ ദോഷകരമാകാൻ സാധ്യതയോ ഉള്ള ഫലങ്ങൾക്ക് കാരണമാകുമ്പോഴാണ്. സമുദ്രമലിനീകരണത്തിന്റെ 80% വും കരയിൽ നിന്നാണ് വരുന്നത്. കീടനാശിനികൾ അഴുക്ക് എന്നിവ വഹിച്ചു കൊണ്ടു വന്ന് സമുദ്രത്തിൽ നിക്ഷേപിക്കുന്നതിൽ അന്തരീക്ഷമലിനീകരണവും പങ്കുവഹിക്കുന്ന ഒരു ഘടകമാണ്. മണ്ണ് മലിനീകരണവും അന്തരീക്ഷമലിനീകരണവും സമുദ്രജീവനും ആവാസവ്യവസ്ഥകൾക്കും ദോഷകരമാണെന്ന് തെളിയിക്കപ്പെട്ടിട്ടുണ്ട്. 

കൃഷിയിടങ്ങളിൽ നിന്നുള്ള വെള്ളച്ചാലുകൾ, വായുവിലൂടെ പറന്നുവരുന്ന അവശിഷ്ടങ്ങൾ, പൊടി എന്നിവ വഴിയാണ് മലിനീകരണം പലപ്പോഴും നടക്കുന്നത്. ജലമലിനീകരണത്തിന്റെ മറ്റൊരു രൂപമാണ് പോഷണമലിനീകരണം. ഇതൊകൊണ്ട് അർഥമാക്കുന്നത് വളരെ വലിയ അളവിൽ പോഷകങ്ങൾ എത്തുന്നതു മൂലമുള്ള മലിനീകരണമാണ്. ഉപരിതലജലത്തിൽ അമിതപോഷണം ഉണ്ടാകാനുള്ള പ്രഥമമായ കാരണമാണ് ഇത്. ഇവിടെ ഉയർന്ന അളവിൽ പ്രധാനമായും അടങ്ങിയിരിക്കുന്നത് നൈട്രജനോ അല്ലെങ്കിൽ ഫോസ്ഫറസോ ആണ്. ഇവ ആൽഗകളുടെ വളർച്ചയെ ത്വരിതപ്പെടുത്തുന്നു. 




</doc>
<doc id="378762" url="https://ml.wikipedia.org/wiki?curid=378762" title="എണ്ണച്ചോർച്ച">
എണ്ണച്ചോർച്ച

മനുഷ്യന്റെ പ്രവൃത്തി മൂലം ദ്രാവകരൂപത്തിലുള്ള പെട്രോളിയം ഹൈഡ്രോകാർബൺ പരിസ്ഥിതിയിലേക്ക്, പ്രത്യേകിച്ച് സമുദ്രപ്രദേശത്ത് വമിക്കുന്നതാണ് എണ്ണച്ചോർച്ച. മലിനീകരണത്തിന് ഉദാഹരണമാണിത്. സമുദ്രത്തിലേക്കോ തീരപ്രദേശത്തേക്കോ എണ്ണ വമിക്കുന്ന കടൽ എണ്ണച്ചോർച്ചയ്ക്കാണ് ഈ പദം കൂടുതലായി ഉപയോഗിക്കുന്നത്. എന്നാൽ എണ്ണച്ചോർച്ച കരയിലും സംഭവിക്കാം. ടാങ്കറുകൾ, തീരത്തുനിന്നും അകലെനിന്ന് എണ്ണകുഴിച്ചെടുക്കാനുള്ള പ്ലാറ്റ്ഫോമുകൾ, എണ്ണകുഴിച്ചെടുക്കാനുള്ള ഉപകരണങ്ങൾ, എണ്ണക്കിണറുകൾ എന്നിവയിൽ നിന്നുള്ള ക്രൂഡ് ഓയിലിന്റെ പുറന്തള്ളൽ കാരണം എണ്ണച്ചോർച്ച ഉണ്ടാകാം. അതോടൊപ്പം, ശുദ്ധീകരിച്ച പെട്രോളിയം ഉൽപ്പന്നങ്ങൾ, അവയുടെ ഉപോൽപ്പന്നങ്ങൾ, വലിയ കപ്പലുകൾക്ക് ഉപയോഗിക്കുന്ന ഘന ഇന്ധനങ്ങളായ ബങ്കർ ഇന്ധനം അല്ലെങ്കിൽ എണ്ണമയമുള്ള മാലിന്യം അല്ലെങ്കിൽ മലിമമായ എണ്ണ എന്നിവയുടെ പുറന്തള്ളൽ മൂലവും എണ്ണച്ചോർച്ച ഉണ്ടാകാം.

ഒരു എണ്ണച്ചോർച്ചയുണ്ടായാൽ, ശുചീകരണവും പഴയ അവസ്ഥയിലേക്ക് തിരികെ കൊണ്ടുവരലും വളരെപ്രയാസമേറിയതാണ്. വമിച്ചിരിക്കുന്ന എണ്ണയുടെ തരം, വെള്ളത്തിന്റെ താപനില, തീരപ്രദേശത്തിന്റേയും, കടൽത്തീരത്തിന്റേയും തരം ഉൾപ്പെടെ അനേകം ഘടകങ്ങളെ ഇത് ആശ്രയിച്ചിരിക്കുന്നു. എണ്ണച്ചോർച്ചകൾ വൃത്തിയാക്കാൻ ആഴ്ച്ചകളും മാസങ്ങളും ചിലപ്പോൾ വർഷങ്ങൾ വരെ എടുത്തേക്കും. 



</doc>
<doc id="378766" url="https://ml.wikipedia.org/wiki?curid=378766" title="സയനൈഡ് ഉപയോഗിച്ചുള്ള മീൻപിടുത്തം">
സയനൈഡ് ഉപയോഗിച്ചുള്ള മീൻപിടുത്തം

സയനൈഡ് ഉപയോഗിച്ചുള്ള മീൻപിടുത്തം എന്നത് അക്വേറിയങ്ങൾക്കുവേണ്ടിയുള്ള ഒരു തരത്തിലുള്ള മീൻപിടുത്തരീതിയാണ്. പിടിക്കേണ്ട മൽസ്യത്തിന്റെ ആവാസവ്യവസ്ഥയിലേക്ക് മൽസ്യത്തെ ബോധം കെടുത്താനായി സോഡിയം സയനൈഡ് മിശ്രിതം തളിക്കുന്നു. ലക്ഷ്യമിട്ടുള്ള മൽസ്യങ്ങളെ മാത്രമല്ല പവിഴപ്പുറ്റുകൾ ഉൾപ്പെടെയുള്ള മറ്റനേകം കടൽജീവികളെ ഈ രീതി ബാധിക്കുന്നു. 

തെക്കു-കിഴക്ക് ഏഷ്യയിലെ മൽസ്യബന്ധന മേഖലകൾ ഒന്നാകെ ഇപ്പോൾത്തന്നെ ഡൈനാമിറ്റ് ഉപയോഗിച്ചുള്ള മൽസ്യബന്ധനം മൂലമുള്ള ആഘാതം ഏറ്റിടുണ്ട്. സയനൈഡ് ഉപയോഗിച്ചുള്ള മൽസ്യബന്ധനം മൂലം അവ നശിക്കുകയോ പൂർണ്ണമായും ഇല്ലാതാകുകയോ ചെയ്തിട്ടുണ്ട്. 


</doc>
<doc id="378769" url="https://ml.wikipedia.org/wiki?curid=378769" title="യുണൈറ്റഡ് നേഷൻസ് എൻവിറോണ്മെന്റ് പ്രോഗ്രാം">
യുണൈറ്റഡ് നേഷൻസ് എൻവിറോണ്മെന്റ് പ്രോഗ്രാം

പരിസ്ഥിതി സംരക്ഷണപരിപാടികളെ സംയോജിപ്പിക്കുകയും വികസിച്ചുകൊണ്ടിരിക്കുന്ന രാജ്യങ്ങളെ പരിസ്ഥിതി സൗഹാർദ്ദപരമായ നയങ്ങൾ നടപ്പാക്കുന്നതിൽ സഹായിക്കുകയും ചെയ്യുന്ന ഐക്യരാഷ്ട്രസഭയുടെ പരിസ്ഥിതിസംഘടനയാണ് യുണൈറ്റഡ് നേഷൻസ് എൻവിറോണ്മെന്റ് പ്രോഗ്രാം(യു.എൻ.ഇ.പി.) അഥവാ യു.എൻ. എൻവിറോണ്മെന്റ്. 1972 ജൂണിലെ യുണൈറ്റഡ് നേഷൻസ് കോൺഫറൻസ് ഓൺ ഹ്യൂമൻ എൻവിറോണ്മെന്റ് അഥവാ സ്റ്റോക്ക്ഹോം ഉച്ചകോടിയുടെ ഫലമായി മൗറിസ് സ്‌ട്രോങിനാൽ ഈ സംഘടന സ്ഥാപിതമായി. ഇദ്ദേഹം തന്നെയായിരുന്നു ഇതിന്റെ പ്രഥമ ഡയറക്ടർ. യു.എൻ.ഇ.പി.യുടെ ആസ്ഥാനം കെനിയയിലെ നെയ്‌റോബിയിലുളള ഗിഗിരി നെയ്ബർഹുഡിലായിരുന്നു. യു.എൻ.ഇ.പി.ക്ക് ആർ മേഖലാ ഓഫീസുകളും പലരാജ്യങ്ങളിലും പ്രത്യേക ഓഫീസുകളുമുണ്ട്.

ഐക്യരാഷ്ട്രസഭാംഗങ്ങൾക്കിടയിലുള്ള പരിസ്ഥതി പ്രശ്നങ്ങളുടെ പൊതുവായ ചുമതല യു.എൻ.ഇ.പി.ക്ക് ആണെങ്കിലും ആഗോളതാപനവും(ബോൺ ആസ്ഥാനമായ സെക്രെട്ടറിയേറ് ഓഫ് ദി യുണൈറ്റഡ് നേഷൻസ് ഫ്രെയിംവർക് ഓൺ ക്ലൈമറ്റ് ചേഞ്ച്ന്റെ കീഴിൽ) യുദ്ധരാഹിത്യവും(യുണൈറ്റഡ് നേഷൻസ് കൺവെൻഷൻ ട്ടോ കോംബാറ് ഡെസേർട്ടിഫിക്കേഷന്സിന്റെ കീഴിൽ) മറ്റും മറ്റു ചില സംഘടനകളുടെ ചുമതലയിൽ വരുന്നതാണ്. അന്തരീക്ഷം, സമുദ്ര-ഭൗമ ജൈവവ്യവസ്ഥ , പരിസ്ഥിതിസൗഹാർദ്ദഭരണവ്യവസ്ഥ,ഹരിതസമ്പത്ത്വ്യവസ്ഥ തുടങ്ങിയവയുമായി ബന്ധപ്പെട്ട പ്രശ്നങ്ങളിൽ യു.എൻ.ഇ.പി.പ്രവർത്തിക്കുന്നു. അന്താരാഷ്ട്ര പരിസ്ഥതി ഉച്ചകോടികൾ സംഘടിപ്പിക്കുന്നതിലും, പരിസ്ഥിതികശാസ്ത്രം പ്രോത്സാഹിപ്പിക്കുന്നതിലും പ്രയോഗികമാക്കുന്നതിനെപ്പറ്റിയുള്ള വിവരങ്ങൾ നൽകുന്നതിലും പരിസത്തിനായാണ് പ്രവർത്തികമാക്കുന്നതിനായി സർക്കാരുകളുമായും വിദ്യാഭ്യാസസ്ഥാപനങ്ങളുമായും സർക്കാരേതര സംഘടനകളുമായും ചേർന്ന് പ്രവർത്തിക്കുന്നതിലും യു.എൻ.ഇ.പി.യുടെ പ്രവർത്തനം എടുത്തുപറയത്തക്കതാണ്. യു.എൻ.ഇ.പി. പാരിസ്ഥിതിക വികസനപ്രവർത്തനങ്ങൾക്ക് ധനസഹായവും നൽകുന്നുണ്ട്.

യു.എൻ.ഇ.പി.യും [[ആഗോള കാലാവസ്ഥാനിരീക്ഷണ സംഘടനയും സംയുക്തമായി 1988ൽ [[ഇന്റർഗവൺമെന്റൽ പാനൽ ഓൺ ക്ലൈമറ്റ് ചേഞ്ച്]](ഐ.പി.സി.സി.) സ്ഥാപിച്ചു. ഗ്ലോബൽ എൻവിറോണ്മെന്റ് ഫെസിലിറ്റിയുടെയും മോണ്ട്റിയൽ പ്രോട്ടോക്കോളിന്റെ നടത്തിപ്പിനായുള്ള മൾട്ടിലാറ്ററൽ ഫണ്ടിന്റെയും നടത്തിപ്പും യു.എൻ.ഇ.പി.ക്കാണ്.യു.എൻ.ഇ.പി. അന്താരാഷ്ട്ര വികസന സമിതിയിലെ അംഗവുമാണ്. സ്വർണഖനികളിൽ സയനേഡ് ഉപയോഗിക്കുന്നതിനെപ്പറ്റിയുള്ള ആഗോള മാർഗ്ഗരേഖയായ [[ഇന്റർനാഷണൽ സയനേഡ് മാനേജ്‌മന്റ് കോഡ്]] യു.എൻ.ഇ.പി.യുടെ ഏജിസ് പദ്ധതിയുടെ ഭാഗമായി ചിട്ടപ്പെടുത്തിയതാണ്.

യു.എൻ.ഇ.പി.യുടെ ആസ്ഥാനം 300 ജീവനക്കാരുമായി(ഇവരിൽ 100 പേര് വിവിധരംഗങ്ങളിൽ പ്രഗത്‌ഭരായിരുന്നു.) 1970കളുടെ അന്ത്യത്തിൽ കെനിയയിലെ നെയ്‌റോബിയിൽ ആരംഭിച്ചു. അഞ്ചു വർഷത്തെ മൂലധനമായി പത്ത് കോടി അമേരിക്കൻ ഡോളറുമുണ്ടായിരുന്നു. ഇതിൽ നാല് കോടി [[അമേരിക്ക]]യും ബാക്കി 50 രാജ്യങ്ങളും വാഗ്ദാനം ചെയ്തതാണ്.


</doc>
<doc id="378773" url="https://ml.wikipedia.org/wiki?curid=378773" title="കോസ്റ്റ മെസ">
കോസ്റ്റ മെസ

കോസ്റ്റാ മെസ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ഓറഞ്ച് കൗണ്ടിയിലുള്ള ഒരു നഗരമാണ്. 2010 ലെ ഐക്യനാടുകളുടെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 109,960 ആയിരുന്നു.


</doc>
<doc id="378778" url="https://ml.wikipedia.org/wiki?curid=378778" title="ആണവമലിനീകരണം">
ആണവമലിനീകരണം

ആണവമലിനീകരണം എന്നത് ആണവവസ്തുക്കളുടെ പ്രതലങ്ങളിലേയോ അല്ലെങ്കിൽ ഖരം, ദ്രാവകം, വാതകം (മനുഷ്യശരീരം ഉൾപ്പെടെ) എന്നിവയിലേയോ നിക്ഷേപമോ അല്ലെങ്കിൽ സാന്നിധ്യമോ ആണ്. അവയുടെ സാന്നിധ്യം അപ്രതീക്ഷിതവും അഭിലഷണീയമല്ലാത്തതുമായിരിക്കും (International Atomic Energy Agency - IAEA യുടെ നിർവ്വചനത്തിൽ നിന്ന്). 

മലിനവസ്തുക്കളുടെ ആണവവിഘടനം കാരണം ഇങ്ങനെയുള്ള മലിനികരണം ഒരു അപകടസാധ്യത കാണിക്കുന്നു. അയോണീകരണം നടത്തുന്ന ദോഷകരമായ പ്രസരണങ്ങളായ ആൽഫാ കണങ്ങൾ അല്ലെങ്കിൽ ബീറ്റാ കണങ്ങൾ, ഗാമാ കിരണങ്ങൾ അല്ലെങ്കിൽ ന്യൂട്രോണുകൾ എന്നിവ അവ പുറപ്പെടുവിപ്പിക്കുന്നു. മലിനീകരണവസ്തുവിന്റെ സാന്ദ്രത, പുറപ്പെടുവിക്കുന്ന പ്രസരണത്തിന്റെ തരം, ശരീരത്തിലെ അവയവങ്ങളിലേക്കുള്ള മലിനീകരണത്തിന്റെ സാമീപ്യം എന്നിവയാണ് അപകടസാധ്യതയുടെ അളവിനെ നിർണ്ണയിക്കുന്നത്. 




</doc>
<doc id="378786" url="https://ml.wikipedia.org/wiki?curid=378786" title="നൈട്രജൻ ഫിക്സേഷൻ">
നൈട്രജൻ ഫിക്സേഷൻ

നൈട്രജൻ ഫിക്സേഷൻ എന്നത് ഭൂമിയിലെ അന്തരീക്ഷത്തിലുള്ള നൈട്രജൻ അമോണിയയോ (NH) ജീവികൾക്ക് വേണ്ട മറ്റ് തന്മാത്രകളോ ആക്കി മാറ്റുന്ന പ്രവർത്തനമാണ്. അന്തരീക്ഷ നൈട്രജൻ അല്ലെങ്കിൽ തന്മാത്രാനൈട്രജൻ (N) താരതമ്യേന നിഷ്ക്രിയമാണ്: ഇത് മറ്റ് രാസവസ്തുക്കളുമായിച്ചേർന്ന് പുതിയ സംയുക്തങ്ങളുണ്ടാകുന്നില്ല. ത്രിബന്ധനമുള്ള ദ്വയാറ്റോമിക രൂപത്തിൽ N≡N നിന്നും ഫിക്സേഷൻ പ്രവർത്തനം നൈട്രജൻ ആറ്റങ്ങളെ മറ്റ് രീതികൾ ഉപയോഗിക്കാൻ കഴിയും വിധം സ്വതന്ത്രമാക്കുന്നു.

സസ്യങ്ങൾ, മൃഗങ്ങൾ, ജീവനുള്ള മറ്റ് രൂപങ്ങൾ എന്നിവയുടെ അടിസ്ഥാന നിർമ്മാണ വസ്തുക്കളുടെ ബയോസിന്തസിസിന് അകാർബണിക നൈട്രജൻ സംയുക്തങ്ങൾ ആവശ്യമായതുകൊണ്ട് എല്ലാ ജീവരൂപങ്ങൾക്കും നൈട്രജൻ ഫിക്സേഷൻ അനിവാര്യമാണ്. ഉദാഹരണത്തിന്; ഡി. എൻ. എയ്കും ആർ. എൻ. എയ്ക്കും വേണ്ട ന്യൂക്ലിയോടൈഡ്, കോ- എൻസൈമായ നിക്കോട്ടിനാമൈഡ് അഡിനിൻ ഡൈന്യൂക്ലിയോടൈഡിന്റെ ഉപാപചയപ്രവർത്തനത്തിലെ പങ്കിന്, മാംസ്യങ്ങൾക്കു വേണ്ട അമിനോ ആസിഡുകൾ. അതുകൊണ്ട്, നൈട്രജൻ ചക്രത്തിന്റെ ഭാഗമായിരിക്കുന്നതുകൊണ്ട് നൈട്രജൻ ഫിക്സേഷൻ കൃഷിയിലും രാസവളത്തിന്റെ നിർമ്മാണത്തിന്റെ നിർമ്മാണത്തിലും പ്രധാനമാണ്. 



</doc>
<doc id="378788" url="https://ml.wikipedia.org/wiki?curid=378788" title="ഹ്വാങ്ങെ ദേശീയോദ്യാനം">
ഹ്വാങ്ങെ ദേശീയോദ്യാനം

സിംബാബ്വെയിലെ ഏറ്റവും വലിയ പ്രകൃതി സംരക്ഷണ കേന്ദ്രമാണ് ഹ്വാങ്ങെ ദേശീയോദ്യാനം (മുൻപ് വാങ്കീ ഗെയിം റിസർവ്വ്) ബുലവായോക്കും വിക്ടോറിയ ഫാൾസിനും ഇടയിലെ പ്രധാന പാതയിൽ ഡെറ്റെ പട്ടണത്തിനു സമീപം പടിഞ്ഞാറ് ഭാഗത്തായിട്ടാണ് ദേശീയോദ്യാനത്തിന്റെ സ്ഥാനം. ഈ ദേശീയോദ്യാനം സ്ഥാപിതമായത് 1928 ലാണ്. 22 വയസുകാരനായിരുന്ന ടെഡ് ഡേവിസൺ ആയിരുന്നു ദേശീയോദ്യാനത്തിന്റെ ആദ്യത്തെ വാർഡൻ. ഹ്വാങ്ങെ മെയിൻ ക്യാമ്പിനു സമീപമുള്ള ഡെറ്റെയിലെ അക്കാലത്തെ റോഡെഷ്യൻ റെയിൽവേയിലെ സ്റ്റേഷൻ മാസ്റ്ററായിരുന്ന മാഞ്ചെസ്റ്ററിൽ ജനിച്ച ജെയിംസ് ജോൺസുമായി സൗഹൃദത്തിലായിരുന്നു അദ്ദേഹം. പാർക്കിനു വേണ്ടിയുള്ള സാധനങ്ങൾ എത്തിച്ചുകൊടുക്കുന്നതിൽ ജോൺസിന്റെ സഹായം ലഭിച്ചിരുന്നു. 5 നേഷൻ കവാങ്കോ-സാമ്പസി ട്രാൻസ്ഫ്രോണ്ടിയർ കൺസർവേഷൻ മേഖലയിൽ ഉൾപ്പെടുത്തുന്നതിനായി ഈ ദേശീയോദ്യാനം പരിഗണിക്കപ്പെട്ടിരുന്നു.

2011-ൽ ഈ ദേശീയോദ്യാനത്തിലെ ഒൻപത് ആനകളും അഞ്ച് സിംഹങ്ങളും രണ്ടു കാട്ടുപോത്തുകളും മൃഗവേട്ടക്കാരാൽ കൊല്ലപ്പെട്ടിരുന്നു. 


</doc>
<doc id="378794" url="https://ml.wikipedia.org/wiki?curid=378794" title="ദി സ്ക്രിപ്റ്റ്">
ദി സ്ക്രിപ്റ്റ്

ദി സ്ക്രിപ്റ്റ്  (The Script) എന്നത് ഡബ്ലിൻ, അയർലണ്ടിൽ 2001 ഇൽ രൂപം കൊണ്ട ഒരു ഐറിഷ് പോപ്പ് റോക്ക് ബാൻഡ് ആണ്. പ്രധാന ഗായകനും, കീബോഡിസ്റ്റും ആയ  ഡാനി ഓ'ഡോണോ (Danny O'Donoghue), പ്രധാന ഗിറ്റാറിസ്റ്റായ മാർക്ക് ശീഹാൻ (Mark Sheehan), ഡ്രമ്മർ ഗ്ലെൻ പവർ (Glen Power) എന്നിവരടങ്ങുന്നതാണ് ഈ ബാൻഡ്. സോണി ലേബൽ ഗ്രൂപ്പിന്റെ ഫോണോജിനിക് ലേബലുമായി കരാറിൽ ഏർപ്പെട്ടു ലണ്ടനിലേക്ക് മാറിയ ഇവർ, "ദി മാൻ ഹൂ കാന്റ് ബീ മൂവ്ഡ് (The Man Who Can't Be Moved)", "ബ്രേകീവൻ (ഫാളിംഗ് ടു പീസസ്) (Breakeven (Falling to Pieces))" എന്നീ ഹിറ്റ് ഗാനങ്ങൾക്ക് ശേഷം ഓഗസ്റ്റ് 2008ഇൽ അവരുടെ സ്വന്തം പേരിലുള്ള ആദ്യ ആൽബം പുറത്തിറക്കി. ഈ ആൽബം പിന്നീട് അയർലണ്ടിലും, യു.കെ.യിലും ഒന്നാം സ്ഥാനത്തെത്തുകയുണ്ടായി. ഇവരുടെ പിന്നീടുള്ള മൂന്ന് ആൽബങ്ങളും, സയൻസ് & ഫെയ്‌ത് (Science & Faith), #3 , നോ സൗണ്ട് വിതൗട് സൈലെൻസ് (No Sound Without Silence), അയർലണ്ടിലും, യു.കെ. യിലും  ഒന്നാം സ്ഥാനത്തെത്തുകയുണ്ടായി, ഇതേസമയം യു.എസിൽ സയൻസ് & ഫെയ്‌ത് മൂന്നാം സ്ഥാനത്തെത്തുമെത്തി.

ദി സ്ക്രിപ്റ്റിന്റെ ഗാനങ്ങൾ 90210 , ഘോസ്റ് വിസ്പറർ (Ghost Whisperer), ദി ഹിൽസ് (The Hills), വാട്ടർലൂ റോഡ് (Waterloo Road), ഈസ്റ്എൻഡേർസ് (EastEnders), മെയ്ഡ് ഇൻ ചെൽസി (Made in Chelsea), ദി വാംപയർ ഡയറീസ് (The Vampire Diaries) തുടങ്ങിയ ടെലിവിഷൻ പരിപാടികളിലും സംപ്രേഷണം ചെയ്യുകയുണ്ടായി.

ഡബ്ലിനിൽ ആയിരുന്ന കാലത് ഡാനി ഓ'ഡോണോയും, മാർക്ക് ശീഹാനും തങ്ങളുടെ 12 -ആം വയസു മുതൽ ചങ്ങാതിമാരായിരുന്നു. ഇവർ രണ്ടു പേരും മുൻപ് 1996 -ഇൽ രൂപം കൊണ്ട  "മൈ ടൌൺ (മൈ ടൌൺ)" എന്ന ബോയ് ബാൻഡിലെ അംഗങ്ങളായിരുന്നു. പിന്നീട് അവരുടെ ഇഷ്ട ആർട്ടിസ്റ്റുകളായ ഡാളസ് ഓസ്റ്റിൻ (Dallas Austin), മോന്റൽ ജോർദാൻ (Montell Jordan), ടെഡി റയേലീ (Teddy Riley) എന്നിവരുടെ കൂടെ ഗാനരചനയും, പ്രൊഡക്ഷനും ചെയുന്നതിന് വേണ്ടി അവർ കാനഡയിലേക്ക് ക്ഷണിക്കപ്പെട്ടു. അവർക്കു റെക്കോർഡ് ഇടപാട് ലഭിച്ചു കംപനി അവരുമായുള്ള പങ്കാളിത്തം ഉപേക്ഷിക്കുന്നതിനു മുൻപ് അവർ യു.എസ്-ഇൽ ആയിരുന്നു.

അവർ പിന്നീട് ലോസ് ആൻജെലസിൽ നിർമാതാക്കളായി ജോലി ചെയുകയുണ്ടായി. ഈ കാലയളവിൽ അവർ ബ്രിട്ടണി സ്‌പിയേർസ് (Britney Spears), ബോയ്സ് ടു മെൻ (Boyz II Men), ടിഎൽസി (TLC) എന്നിവർക്കുവേണ്ടി ഗാനരചനയും, നിർമ്മാണവും നടത്തി. പിന്നീട് അവർ ഡബ്ലിനിലേക്കു തന്നെ തിരികെ വന്നു. അവിടെ നിന്നും അവർ ഡ്രമ്മറായ ഗ്ലെൻ പവറിനെ അമേരിക്കയിൽ നിന്നും തിരഞ്ഞെടുക്കുകയുണ്ടായി. ഗ്ലെൻ തന്റെ 8 -ആം വയസുമുതൽ ഡ്രം പഠിക്കാൻ തുടങ്ങിയിരുന്നു. 15 -ആം വയസു മുതൽ അദ്ദേഹം വിവിധ ഇടങ്ങളിൽ ഡ്രം വായിച്ചു കൊണ്ടിരിക്കുകയായിരുന്നു. ഗ്ലെൻ തന്റെ ഒരു സോളോ പ്രോജെക്ടിൽ ഏർപ്പെട്ടിരിക്കുകയായിരുന്നു. പിന്നീട് ഡാനിക്കും, മാർക്കിനും ഒപ്പം ചേർന്ന് ഒരാഴ്ച കൊണ്ട് മൂന്ന് ഗാനങ്ങൾ വരെ അവർ നിർമ്മിക്കുകയുണ്ടായി. ദി സ്ക്രിപ്റ്റ് ബാൻഡ് രൂപം കൊണ്ടതിനു ശേഷം 2005 -ഇൽ അവർ ഫോണോജിനിക് ലേബലുമായി കരാറിൽ ഏർപ്പെട്ടു. അവർ തങ്ങളുടെ ആദ്യ E.P. Last.fm എന്ന വെബ്‌സൈറ്റിൽ റിലീസ് ചെയുകയുണ്ടായി.   

ദി സ്ക്രിപ്റ്റിന്റെ സ്വന്തം പേരിലുള്ള ആദ്യ ആൽബം 8 ഓഗസ്റ്റ് 2008-നു റിലീസ് ആയി. ഈ ആൽബം യു.കെ യിലെ ആൽബം ചാർട്ടുകളിൽ ഒന്നാം സ്ഥാനത്തെത്തി അരങ്ങേറി. 

സയൻസ് & ഫെയത്തിലെ ആദ്യ ഗാനമായ "ഫോർ ദി ഫസ്റ്റ് ടൈം" യു.കെയിൽ 20 ഓഗസ്റ്റ് 2010-നും, യു.സിൽ 13 സെപ്റ്റംബർ 2010-നും റിലീസ് ആയി. ഫോർ ദി ഫസ്റ്റ് ടൈം ആപ്പിളിന്റെ ഐ ട്യൂൺസിൽ 8 നവംബർ 2010 നു റിലീസ് ആയി. ഡബ്‌ളിനിലെ അവിവ സ്റ്റേഡിയത്തിൽ അവർ 50,000 പേരുടെ മുൻപിൽ ഗാനമേള അവതരിപ്പിക്കുകയുണ്ടായി.  

ദി സ്ക്രിപ്റ്റിന്റെ മൂന്നാം ആൽബം ആയ #3 യു.കെ യിൽ 10 സെപ്റ്റംബർ 2012 നു റിലീസ് ആയി. അമേരിക്കൻ ഹിപ്-ഹോപ് ഗായകനായ വിൽ.ഐ.അമുമായി(will.i.am) ചേർന്നുള്ള "ഹാൾ ഓഫ് ഫെയിം (Hall of Fame)" ആയിരുന്നു ഇതിലെ പ്രധാന ഗാനം. ഡാനിയും, വിൽ.ഐ.ആമും ഇതിനു മുൻപ് "ദി വോയിസ് യു.കെ (The Voice UK)" എന്ന പരിപാടിയിലെ വിധികർത്താക്കളായി ഒരുമിച്ചു പ്രവർത്തിച്ചിരുന്നു. ഈ കാലയളവിൽ ദി സ്ക്രിപ്റ്റ് ബ്രിട്ട് അവാർഡ്‌സിന്റെ (BRIT Awards) മികച്ച അന്താരാഷ്ട്ര ബാന്റിനുള്ള പുരസ്‌കാരത്തിന് വേണ്ടി ശുപാർശ ചെയപെടുകയുണ്ടായി.

ദി സ്ക്രിപ്റ്റിന്റെ നാലാമത്തെ സ്റ്റുഡിയോ അൽബമായ "നോ സൗണ്ട് വിതൗട് സൈലെൻസ്" 15 സെപ്റ്റംബർ 2014-നു റിലീസ് ചെയപെടുകയുണ്ടായി. ഇതിൽ പ്രധാന ഗാനമായിരുന്നു "സൂപ്പർഹീറോസ് (Superheroes)", ഇത് 31 ജൂലൈ 2014-നു റിലീസ് ചെയപെടുകയുണ്ടായി. റെക്കോർഡിങ് പ്രയത്നത്തിനിടെ ഡാനി ഒരിക്കൽ പറയുകയുണ്ടായി: "ഞങ്ങൾ സ്റ്റേജിൽ നിന്ന് നേരെ വന്നു സ്റ്റുഡിയോ ബസിൽ വെച്ച് തന്നെ റെക്കോർഡ് ചെയ്‌യാറാണ് പതിവ്. എല്ലാം വളരെ വലുതാണ്, എല്ലാം വേദിയിലെ ജീവിതത്തിനേക്കാൾ വലുതാണ്, അതുകൊണ്ടു തന്നെ ഞങ്ങൾ സ്റ്റുഡിയോയിൽ എത്തുമ്പോൾ ഇതേ ആവേശം ഉണ്ടാകേണ്ടത് ഞങ്ങൾക്ക് ആവശ്യമാണ്." 





1. "The Script Biography". Allmusic.2. "The Script score fresh chart success with new album." BBC.3. "Decemberists' 'King Is Dead' is No. 1 on Billboard 200." Billboard.


</doc>
<doc id="378796" url="https://ml.wikipedia.org/wiki?curid=378796" title="പ്ലാസ്റ്റികൾച്ചർ">
പ്ലാസ്റ്റികൾച്ചർ

കാർഷിക ആവശ്യങ്ങൾക്ക് പ്ലാസ്റ്റിക് വസ്തുക്കൾ ഉപയോഗിക്കുന്ന സമ്പ്രദായത്തെയാണ് പ്ലാസ്റ്റികൾച്ചർ എന്നതുകൊണ്ട് അർഥമാക്കുന്നത് (ഇംഗ്ലീഷ്: Plasticulture).

പ്ലാസ്റ്റിക് വസ്തുക്കളെ മിക്കപ്പോഴും വ്യാപകമായി അഗ്‌പ്ലാസ്റ്റിക്സ് എന്നും പറയുന്നു. പ്ലാസ്റ്റികൾച്ചറിനുള്ള അഗ് പ്ലാസ്റ്റിക്കുകളിൽ സോയിൽ ഫൂമിഗേഷൻ ഫിലിം, ഇറിഗേഷൻ ഡ്രിപ്പ് ടേപ്പ്/ ട്യൂബിംഗ്, നേഴ്സറി പോട്ടുകൾ, സൈലേജ് ബാഗുകൾ എന്നിവ ഉൾപ്പെടുന്നു. എന്നാൽ ഈ പദം സസ്യങ്ങളേയോ അല്ലെങ്കിൽ മണ്ണിനേയോ ആവരണം ചെയ്യാനുള്ള എല്ലാത്തരത്തിലുള്ള പ്ലാസ്റ്റിക്കുകളെയും വിശദീകരിക്കാനായി ഉപയോഗിക്കാറുണ്ട്. ഇങ്ങനെയുള്ള ആവരണങ്ങളുടെ ശ്രേണി പ്ലാസ്റ്റിക് മുൽച്ച് ഫിലിം, റോ ആവരണങ്ങൾ, ഉയർന്ന- താഴ്ന്ന ടണലുകൾ (പോളിടണലുകൾ) തുടങ്ങിയവയിൽ ആരംഭിച്ച് പ്ലാസ്റ്റിക് ഹരിതഗൃഹങ്ങൾ വരെയുള്ളതാണ്.

ചെലവുകുറഞ്ഞതു വഴങ്ങുന്നതും പെട്ടെന്നു നിർമ്മിക്കാവുന്നതും കാരണം ഭൂരിഭാഗം സസ്യപരിപാലകരും ഉപയോഗിക്കുന്നത്പ്ലാസിക് ഫിലിം പോളിഎഥിലീൻ (പി. ഇ) ആണ്. 



</doc>
<doc id="378803" url="https://ml.wikipedia.org/wiki?curid=378803" title="കൊട്ടിയൂർ വന്യജീവി സങ്കേതം">
കൊട്ടിയൂർ വന്യജീവി സങ്കേതം

കേരളത്തിലെ ഇരുപത്തിമൂന്നാമത്തെ വന്യജീവി സങ്കേതമാണ് കൊട്ടിയൂർ വന്യജീവി സങ്കേതം. കണ്ണൂർ ജില്ലയിലെ കൊട്ടിയൂർ ഗ്രാമപഞ്ചായത്തിൽ ഉൾപ്പെടുന്ന ഈ വന്യജീവി സങ്കേതം കണ്ണൂർ ജില്ലയിലെതന്നെ രണ്ടാമത്തെ വന്യജീവി സങ്കേതമാണ്. കണ്ണൂർ ജില്ലയിലെ ആദ്യത്തെ വന്യജീവി സങ്കേതമായ ആറളം വന്യജീവി സങ്കേതം പോലെതന്നെ കൊട്ടിയൂർ വന്യജീവി സങ്കേതവും ബന്ദിപ്പൂർ ദേശീയോദ്യാനത്തോട് ചേർന്നാണ് കിടക്കുന്നത്. സമുദ്രനിരപ്പിൽ നിന്നും 74 മീറ്റർ മുതൽ 1361 മീറ്റർ വരെ ഉയരത്തിൽ സ്ഥിതിചെയ്യുന്ന, 30.3798 ച.കി.മീ. വിസ്തൃതിയിൽ വ്യാപിച്ചുകിടക്കുന്ന ഈ സംരക്ഷിത പ്രദേശത്തിൽ നിത്യഹരിതവനങ്ങൾ, അർദ്ധ നിത്യഹരിത വനങ്ങൾ, ഇലപൊഴിയും വനങ്ങൾ, പുൽമേടുകൾ എന്നിവ കാണപ്പെടുന്നു. ബാവലിപ്പുഴ ഈ വന്യജീവി സങ്കേതത്തിന്റെ അതിർത്തിയിലൂടെയാണ് ഒഴുകുന്നത്. ഇതിനോട് ചേർന്നാണ് പ്രസിദ്ധമായ കൊട്ടിയൂർ തീർത്ഥാടന കേന്ദ്രം സ്ഥിചെയ്യുന്നത്.


</doc>
<doc id="378807" url="https://ml.wikipedia.org/wiki?curid=378807" title="മാന പൂൾസ് ദേശീയോദ്യാനം">
മാന പൂൾസ് ദേശീയോദ്യാനം

മാന പൂൾസ് ദേശീയോദ്യാനം, വടക്കൻ സിംബാബ്വെയിലെ 219,600 ഹെക്ടർ വിസ്തീർണ്ണമുള്ള വന്യജീവി സംരക്ഷണ മേഖലയും ദേശീയോദ്യാനവുമാണ്. സിംബാബ്വേയിലെ സാംബസി നദിയുടെ നിമ്ന്നമേഖലയിലെ വെള്ളപ്പൊക്കത്തിൽപ്പെടുന്ന സമതലം ഓരോ മഴക്കാലത്തിനു ശേഷവും തടാകങ്ങളുടെ വിശാലതയായി മാറുന്നിടത്താണ് ഈ പ്രദേശം സ്ഥിതിചെയ്യുന്നത്. തടാകങ്ങൾ ക്രമേണ ഉണങ്ങി ചുരുങ്ങിവരുന്ന സമയത്ത് ഈ പ്രദേശം ജലം കണ്ടെത്തുന്നതിനായി ധാരാളം വലിയ മൃഗങ്ങളെ ആകർഷിക്കുന്നതിനാൽ ഇത് ആഫ്രിക്കയിലെ ഏറ്റവും പ്രശസ്തമായ ഗെയിം-വ്യൂ പ്രദേശങ്ങളിൽ ഒന്നായി മാറി.

1984 ൽ സാപി സഫാരി മേഖലയും (118,000 ഹെക്ടർ), ചേവോർ സഫാരി മേഖലയുമായി (339,000 ഹെക്ടർ) ചേർത്ത് ഒറ്റ യൂണിറ്റായി ചേർത്ത് ആകെ 676,600 ഹെക്ടറിൽ യുനെസ്കോ ലോക പൈതൃക പട്ടികയിൽ ഉൾപ്പെടുത്തിയിരുന്നു. 2013 ജനുവരി 3 ന് മാന പൂൾസ്, അന്താരാഷ്ട്ര പ്രാധാന്യമുള്ള ഒരു റാംസാർ ചതുപ്പു നിലമായി പ്രഖ്യാപിക്കപ്പെട്ടു.


</doc>
<doc id="378810" url="https://ml.wikipedia.org/wiki?curid=378810" title="കാർബൺ ചോർച്ച">
കാർബൺ ചോർച്ച

കാർബൺ ചോർച്ച എന്നത് ഒരു രാജ്യം നിർബന്ധമായ കാലാവസ്ഥ നയം മൂലം കാർബൺ ഡയോക്സൈഡ് പുറതള്ളൽ കുറയ്ക്കുംപ്പോൾ മറ്റൊരു രാജ്യത്തിൽ കൂടുമ്പോൾ സംഭവിക്കുന്നതാണ്. 

കാർബൺ ചോർച്ച്യ്ക്ക് പല കാരണങ്ങളുണ്ട്.

ദീർഘകാല ചോർച്ചയുടെ ഫലത്തെ പറ്റി അഭിപ്രായ ഐക്യമില്ല. T 

കാർബൺ ചോർച്ച ഒരു തരം കവിഞ്ഞൊഴുകലാണ്. 

"പുറംതള്ളൽ കുറയ്ക്കുന്ന രാജ്യങ്ങൾക്കു പുറത്ത് കാർബ്ബൺ ഡയോക്സൈഡ് കൂടുന്നതാണ് എന്നാണ് കാർബ്ബൺ ചോർച്ചയുടെ നിർവചനം. " 


</doc>
<doc id="378811" url="https://ml.wikipedia.org/wiki?curid=378811" title="പരിസ്ഥിതി പഠന കേന്ദ്രം">
പരിസ്ഥിതി പഠന കേന്ദ്രം

പരിസ്ഥിതി പഠന കേന്ദ്രം (Centre for Environment Education, CEE) ഭാരത പരിസ്ഥിതി-വനം മന്ത്രാലയത്തിനു കീഴിൽ ഒരു വൈശിഷ്ട്യ കേന്ദ്രമായി (a Centre of Excellence) 1984 ആഗസ്റ്റിൽ സ്ഥാപിച്ചു. പരിസ്ഥിതിക്കും സ്ഥായിയായ വികസനത്തിനും വേണ്ട പ്രചരണത്തിനും അതിനുള്ള സാധനങ്ങൾ ശേഖരിക്കുന്നതിനും പരിപാടികൾ സംഘടിപ്പിക്കുന്നതിനും വേണ്ടി പ്രവർത്തിക്കുന്ന സംഘടനയാണ്. ഈ കേന്ദ്രത്തിന് ഇന്ത്യയിലാകമാനം 41 ആപ്പീസുകളുണ്ട്. കൂടാതെ തെക്ക്-ബെംഗളൂരു, വടക്ക്കിഴക്ക്- ഗുവാഹട്ടി, വടക്ക് – ലഖ്നൗ, പടിഞ്ഞാറ് – അഹമ്മദാബാദ്, മദ്ധ്യം- പൂനെ, എന്നീ മേഖല സെല്ലുകളും, ഡൽഹി, ഹൈദ്രാബാദ്, റായിപൂർ, ഗോവ, കോവൈ എന്നീ സംസ്ഥാന ആപ്പീസുകളും ആസ്ത്രേലിയ, ശ്രീലങ്ക എന്നിവിടങ്ങളിൽ അന്തരാഷ്ട്ര ആപ്പീസുകളും ഉണ്ട്.  



</doc>
<doc id="378812" url="https://ml.wikipedia.org/wiki?curid=378812" title="ശാസ്ത്ര പരിസ്ഥിതി കേന്ദ്രം">
ശാസ്ത്ര പരിസ്ഥിതി കേന്ദ്രം

വിവരാധിഷ്റ്റിതമായ പ്രശ്നങ്ങളെ പറ്റി ധാരണ ഉണ്ടാക്കുകയും സുസ്ഥിര പരിഹാരങ്ങൾ നിർദ്ദേശിക്കുകയും ചെയ്യുന്നു. കേന്ദ്രത്തിന്റെ ഡയറക്ടർ സുനിത നരയിൻ ആണ്.  



</doc>
<doc id="378817" url="https://ml.wikipedia.org/wiki?curid=378817" title="കത്തീഡ്രൽ സിറ്റി">
കത്തീഡ്രൽ സിറ്റി

കത്തീഡ്രൽ സിറ്റി, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ റിവർസൈഡ് കൌണ്ടിയിലെ ഒരു നഗരമാണ്. അനൗപചാരികമായി ക്യാറ്റ് സിറ്റി  എന്നറിയപ്പെടുന്ന ഈ നഗരത്തിലെ ജനസംഖ്യ, 2010 ലെ സെൻസസ് പ്രകാരം 51,200 ആയിരുന്നു. പാം സ്പ്രിംഗിനും റാൻച്ചോ മിറേജിനും ഇടയിലായി സ്ഥിതി ചെയ്യുന്ന ഇത് തെക്കൻ കാലിഫോർണിയയിലെ കോച്ചെല്ലാ താഴ്വരയിലെ (പാം സ്പ്രിംഗ് മേഖല) ഒൻപത് നഗരങ്ങളിൽ ഒന്നാണ്. ഇൻഡിയോ കഴിഞ്ഞാൽ, കോച്ചെല്ലാ താഴ്വരയിൽ ഏറ്റവും കൂടുതൽ ജനസംഖ്യയുള്ള രണ്ടാമത്തെ വലിയ നഗരമാണ് കത്തീഡ്രൽ സിറ്റി.

നഗരത്തിന്റെ തെക്കേ അറ്റത്തു സ്ഥിതിചെയ്യുന്ന "കത്തീഡ്രൽ കാന്യൺ" എന്ന പേരിൽ നിന്നാണ് നഗരത്തിന്റെ പേര് ഉരുത്തിരിഞ്ഞുവന്നത്. ഈ പ്രദേശത്തെ പാറകളുടെ ഘടന ഒരു കത്തീഡ്രലിനെ അനുസ്മരിപ്പിക്കുംവിധമായതിനാലാണ് 1850-ൽ കേണൽ ഹെൻറി വാഷിംഗ്ടൺ ഈ പേര് തെരഞ്ഞെടുത്തത്.


</doc>
<doc id="378820" url="https://ml.wikipedia.org/wiki?curid=378820" title="ക്രൂഗർ ദേശീയോദ്യാനം">
ക്രൂഗർ ദേശീയോദ്യാനം

ക്രൂഗർ ദേശീയോദ്യാനം, ആഫ്രിക്കയിലെ ഏറ്റവും വലിയ ഗെയിം റിസേർവ്വുകളിൽ ഒന്നാണ്. ദക്ഷിണാഫ്രിക്കയിലെ വടക്കുകിഴക്കൻ മേഖലയിലെ ലിമ്പോപോ, മ്പുമാലാങ്കാ പ്രവിശ്യകളിൽ, 19,485 ചതുരശ്ര കിലോമീറ്റർ (7,523 ചരുരശ്ര മൈൽ) പ്രദേശത്തു വ്യാപിച്ചു കിടക്കുന്നതും വടക്ക് മുതൽ തെക്ക് വരെ 360 കിലോമീറ്റർ (220 മൈൽ) നീളത്തിലും കിഴക്കുനിന്നു പടിഞ്ഞാറേയ്ക്ക് 65 കിലോമീറ്ററുകൾ (40 മൈൽ) നീളത്തിലും സ്ഥിതിചെയ്യുന്നതാണ്. ദേശീയോദ്യാനത്തിന്റെ ഭരണകാര്യ ആസ്ഥാനം സ്ഥിതിചെയ്യുന്നത് സ്കുകൂസയിലാണ്.


</doc>
<doc id="378823" url="https://ml.wikipedia.org/wiki?curid=378823" title="തിമിംഗല വേട്ട">
തിമിംഗല വേട്ട

മാംസം, എണ്ണ, ബ്ലബ്ബർ എന്നിവയ്ക്കായി തിമിംഗിലങ്ങളെ വേട്ടയാടുന്നതിനെയാണ് തിമിംഗില വേട്ട (ഇംഗ്ലീഷ്: Whaling "വേലിങ്") എന്ന് പറയുന്നത്. ബി സി 3000 മുതൽക്കേ തിമിംഗിലവേട്ട നിലനിന്നിരുന്നതായി കരുതുന്നു. വളരെ പണ്ടുമുതൽക്കേ ലോകത്തിന്റെ വിവിധ ഭാഗങ്ങളിൽ തിമിംഗിലങ്ങളെ വേട്ടയാടിയിരുന്നു. 17-ആം നൂറ്റാണ്ടോടുകൂടിയാണ് തിമിംഗിലങ്ങൾ വ്യാവസായികാടിസ്ഥാനത്തിൽ വൻ തോതിൽ വേട്ടയാടപ്പെടാൻ തുടങ്ങിയത്; യന്ത്രവൽകൃത ബോട്ടുകളും തിമിംഗിലവേട്ടയ്ക്ക് ഉൽപ്രേരകമായി. 1930കളുടെ അവസാനത്തോട് കൂടി, ഏകദേശം 50,000-ൽ അഥികം തിമിംഗിലങ്ങൾ പ്രതിവർഷം കൊല്ലപ്പെട്ടിരുന്നു. ഇന്നും ലോകത്തിന്റെ ചിലഭാഗങ്ങളിൽ തിമിംഗിലവേട്ട നടക്കുന്നുണ്ട്.

ചരിത്രാതീത കാലം മുതൽക്കേ തിമിംഗിലവേട്ട ആരംഭിച്ചിരുന്നു, എങ്കിലും ഇത് തീരക്കടലിൽ മാത്രമായി പരിമിതമായിരുന്നു. ജപ്പാൻ നോർവേ എന്നിവിടങ്ങളിൽ തിമിംഗിലവേട്ട നിലനിന്നിരുന്നു. യൂറോപ്പിലെബാസ്ക്യൂ നാവികരാണ് ആദ്യമായി തിമിംഗിലവേട്ട വ്യാവസായികാടിസ്ഥാനത്തിൽ നടത്തിയത്. അഞ്ച് നൂറ്റാണ്ടുകളോളം ഇവർ തിമിഗല വില്പനയിൽ ഏർപ്പെട്ടിരുന്നു. ആദ്യകാലങ്ങളിലെ തിമിഗലവേട്ടയ്ക്ക് പ്രകൃതിയുടെ സന്തുലനത്തിൽ കാര്യമായ ആഘാതം സൃഷ്ടിക്കാൻ കഴിഞ്ഞിരുന്നില്ല എന്ന് കരുതുന്നെങ്കിലും, പിൽകാലത്ത് ആർക്ടിക് മേഖലയിലെ തിമിംഗിലവേട്ട സമുദ്ര ആവാസ വ്യവസ്ഥയിൽ തന്നെ മാറ്റം വരുത്തി. തിമിംഗിലത്തിൽ നിന്നുള്ള എണ്ണക്ക് ആവശ്യക്കാർ വർദ്ധിച്ചതോടുകൂടി 19-ആം നൂറ്റാണ്ടിൽ ആധുനിക സാങ്കേതിക വിദ്യകൾ പ്രയോജനപ്പെടുത്തിയുള്ള തിമിംഗിലവേട്ടക്ക് ആക്കം കൂടി. കൊറിയയിലെ നവീന ശിലായുഗ പ്രദേശമായ ബാൻഗുഡെയിൽ നിന്നും തിമിംഗിലവേട്ടയെകുറിച്ചുള്ള വളരെ പഴക്കമുള്ള തെളിവുകൾ കണ്ടെത്തിയിട്ടുണ്ട്. ഒരുപക്ഷേ ഇത് 6000 BC വർഷം വരെ പഴയതാകാം.

തിമിംഗില എണ്ണയുടെ ഉപഭോഗം ഇന്ന് കുറഞ്ഞിട്ടുണ്ട്. എന്നിരുന്നാലും ആധുനികകാലത്ത് പ്രധാനമായും മാംത്സത്തിനുവേണ്ടി തിമിംഗിലങ്ങളെ വന്തോതിൽ വേട്ടയാടുന്നുണ്ട്. കോമൺ മിങ്ക് തിമിംഗിലം, അന്റാർട്ടിക് മിങ്ക് തിമിംഗിലം എന്നിവ വേട്ടയാടപ്പെടുന്ന ചില പ്രധാന സ്പീഷിസുകളാണ്. താരതമ്യേന ഇവ വലിപ്പത്തിൽ ചെറുതാണ്. 

തിമിംഗിലവേട്ടയെ നിയന്ത്രിക്കുന്നതിനുള്ള അന്താരാഷ്ട്ര ഉടമ്പടി (International Convention for the Regulation of Whaling) പ്രകാരം നിലവിൽ വന്ന ഒരു അന്താരാഷ്ട്ര സംഘടനയാണ് അന്താരാഷ്ട്ര തിമിംഗില വേട്ട കമ്മീഷൻ(IWC). വാഷിംഗ്ടൺ ഡിസിയിൽ വെച്ച് 1946 ഡിസംബർ 6നാണ് ചിലലോകരാഷ്ട്രങ്ങൾ ഈ ഉടമ്പടിയിൽ ഒപ്പുവെച്ചത്. തിമിംഗിലങ്ങളുടെ എണ്ണത്തെ സംരക്ഷിക്കുകയും അതോടൊപ്പം തിമിംഗിലവേട്ട എന്ന വ്യവസായത്തെ ക്രമപ്രകാരം വികസിപ്പിക്കുകയുമാണ് ഇതിന്റെ ലക്ഷ്യം.


</doc>
<doc id="378827" url="https://ml.wikipedia.org/wiki?curid=378827" title="പരിസ്ഥിതി നിയമം">
പരിസ്ഥിതി നിയമം

പരിസ്ഥിതി നിയമം (ഇംഗ്ലീഷ്: Environmental law) എന്നത് പരിസ്ഥിതിയിലെ മനുഷ്യന്റെ പ്രവൃത്തിമൂലമുള്ള ആഘാതങ്ങളെ സംബോധനചെയ്യുന്ന കരാറുകൾ, ചട്ടങ്ങൾ, നിയന്ത്രണങ്ങൾ, പൊതുവായതും നാട്ടുനടപ്പുമായതുമായ നിയമങ്ങൾ എന്നിവയുടെ കൂട്ടത്തെ വിശദീകരിക്കാനുള്ള പൊതുവായ പദമാണ്. പരിസ്ഥിതിനിയമം പ്രധാനമായും അഭിസംബോധന ചെയ്യുന്നത് പരിസ്ഥിതി മലിനീകരണത്തെയാണ്. ബന്ധപ്പെട്ടതും എന്നാൽ വ്യത്യസ്തവുമായ നിയന്ത്രണഭരണക്രമത്തെ വനങ്ങൾ, ധാതുക്കൾ അല്ലെങ്കിൽ മൽസ്യസമ്പത്ത് തുടങ്ങിയ പ്രത്യേകമായ പ്രകൃതിസ്രോതസ്സുകളുടെ സംരക്ഷണത്തിൽ ശ്രദ്ധ കേന്ദ്രീകരിക്കുന്ന പരിസ്ഥിതി സംബന്ധമായ നിയമപരമായ പ്രമാണങ്ങൾ ഇപ്പോൾ ശക്തമായി സ്വാധീനിക്കുന്നുണ്ട്.

ഇന്ത്യയിൽ, പരിസ്ഥിതിനിയമത്തെ 1986ലെ പരിസ്ഥിതി സംരക്ഷണ നിയമമാണ് നയിക്കുന്നത്. ഈ നിയമം കേന്ദ്ര മലിനീകരണ നിയന്ത്രണ ബോർഡും അനേകം സംസ്ഥാന മലിനീകരണ നിയന്ത്രണ ബോർഡുകളും നിർബന്ധമാക്കിയിരിക്കുന്നു. ഇതിനു പുറമേ, ജലം, വായു, വന്യജീവിസമ്പത്ത് എന്നിവ സംരക്ഷണത്തിനു വേണ്ടി പ്രത്യേകമായി നിയമനിർമ്മാണം നടത്തിയിട്ടുണ്ട്. ഈ നിയമങ്ങളിൽ ഉൾപ്പെടുന്നവ:





</doc>
<doc id="378831" url="https://ml.wikipedia.org/wiki?curid=378831" title="ജൈവരാഷ്ട്രീയം">
ജൈവരാഷ്ട്രീയം

ജൈവരാഷ്ട്രീയം എന്നത് പരിസ്ഥിതിക്കുള്ള പ്രാധാന്യം, അക്രമരാഹിത്യം, സാമൂഹിക നീതി, ഗ്രാസ് റൂട്ട് ജനാധിപത്യം എന്നിവയിൽ ഊന്നിയുള്ള, പരിസ്ഥിതിപരമായി നിലനിൽക്കുന്ന ഒരു സമൂഹത്തെ വാർത്തെടുക്കുക എന്നു ലക്ഷ്യം വെയ്ക്കുന്ന ഒരു രാഷ്ട്രീയ പ്രത്യയശാസ്ത്രമാണ്. 1970 കളിലാണ് പശ്ചിമലോകത്ത് ഇത് രൂപം കൊള്ളാൻ ആരംഭിക്കുന്നത്. ഇതിനുശേഷം, ലോകവ്യാപകമായി ഗ്രീൻ പാർട്ടികളുടെ രൂപീകരണവും സ്ഥാപനവും നടന്നു. അവ ചില തിരഞ്ഞെടുപ്പ് വിജയങ്ങളും കരസ്ഥമാക്കി.

1. Biopolitics Wikipedia

https://en.m.wikipedia.org/wiki/Biopolitics

2. 
1. Research in Biopolitics: Volume 1: Sexual Politics and Political Feminism Editor Albert Somit (1991)

2. Research in Biopolitics: Volume 2: Biopolitics and the Mainstream: Contributions of Biology to Political Science Editor Albert Somit (1994)

3. Research in Biopolitics: Volume 3: Human Nature and Politics Editors Steven A. Peterson Albert Somit (1995)

4. Research in Biopolitics: Volume 4: Research in Biopolitics Editors Albert Somit Steven A. Peterson (1996)

5. Research in Biopolitics: Volume 5: Recent Explorations in Biology and Politics Editors Albert Somit Steven A. Peterson (1997)

6. Research In Biopolitics: Volume 6: Sociobiology and Politics Editors Albert Somit Steven A. Peterson (1998)

7. Research In Biopolitics: Volume 7: Ethnic Conflicts Explained By Ethnic Nepotism Editors Albert Somit Steven A. Peterson (1999)

8. Research In Biopolitics: Volume 8: Evolutionary Approaches In The Behavioral Sciences: Toward A Better Understanding of Human Nature Editors Steven A. Peterson Albert Somit (2001)

9. Research In Biopolitics: Volume 9: Biology and Political Behavior: The Brain, Genes and Politics - the Cutting Edge; Editor Albert Somit (2011)
10. Dobson, Andrew (2007). "Green Political Thought". 4. Edition (1. Edition 1980), London/ New York: Routledge. ISBN 0-415-40351-0 (Hardcover) 
11. 
12. Spretnak, Charlene (1986). "The Spiritual Dimension of Green Politics". Santa Fe, N.M.: Bear & Co. 95 p. ISBN 0-939680-29-7

</doc>
<doc id="378835" url="https://ml.wikipedia.org/wiki?curid=378835" title="ഏട്ടക്കൂരി">
ഏട്ടക്കൂരി

ബാഗ്രിഡെ മത്സ്യകുടുംബത്തിലെ ഒരിനം മത്സ്യമാണ് ഏട്ടക്കൂരി (Nilgiri mystus) . ഐ.യു.സി.എൻ. വർഗ്ഗീകരണപ്രകാരം ഗുരുതരമായ വംശനാശഭീഷണിയിലുള്ള ഒരു മൽസ്യമാണിത്. ഈ മത്സ്യത്തെക്കുറിച്ച് ആദ്യമായി വിവരണം നൽകിയത് 1849 ൽ തോമസ് സി ജെർഡോൺ ആണ് .


</doc>
<doc id="378838" url="https://ml.wikipedia.org/wiki?curid=378838" title="ലയൺ എയർ">
ലയൺ എയർ

പി.എൽ ലയൺഅമേരികൻ എയർലൈൻസ് എന്ന പേരിൽ ഇന്തോനേഷ്യയി സ്ഥാപിതമായിട്ടുള്ള സ്വകാര്യ സ്ഥാപനമാണ്‌ ലയൺഎയർലൈൻസ്.എയർഏഷ്യക്ക് ശേഷം ലയൺ എയർലൈൻസ് ആണ് ദക്ഷിണ ഏഷ്യയിലെ രേണ്ടാമത്തെ ഏറ്റവും ചെലവ് കുറഞ്ഞ എയർലൈൻസ്. ഈ എയർലൈൻസ് ഇന്തോനേഷ്യയിലെ ഉദ്ധിഷ്ട സ്ഥലങ്ങളും,അതിനു പുറമേയുള്ള മറ്റ് സ്ഥലങ്ങളായ ചൈന,മലേഷ്യ,സൌദിഅറേബ്യ എന്നീ സ്ഥലങ്ങളിലേക്കും പറക്കുന്നു.
1999 ലാണ് ലയൺ എയർലൈൻസ് എന്ന സ്ഥാപനം സ്ഥാപിതമായത്.ചുരിങ്ങിയകാലം കൊണ്ടുതന്നെ ഈ സ്ഥാപനത്തിന്റെ വളർച്ച റെക്കോർഡ്‌ ഭേദിച്ചാണ്. 22.4 ബില്ലിയൻ ഡോളർ ആയ ഓർഡർ 234 എയർ ബസ്സിന്റെയും,320 ജെറ്റ്എയർന്റെയും നൽകിയത്.ലയൺ എയർലൈൻ സ്ഥാപനത്തിന്റെ സുരക്ഷാ നടത്തിപ്പിനെകുറിച്ച്

വിമർശനങ്ങൾ ഉയർനെങ്കിലും പെട്ടെന്നുതന്നെ സുരക്ഷാ മെച്ചപ്പെടുത്താൻവേണ്ട നടപടികൾ കൈകൊള്ളുകയും, 16 ജൂൺ 2016 ൽ ഈസ്ഥാപനത്തിന്റെ പേരിലുള്ള യൂറേഷ്യൻ യൂണിയന്റെ നിരോധനം എടുത്തുകളയുകയും ചെയ്തു. 
ലയൺ എയർലൈൻസിൽ 100 ബോയിംഗ് 737-800/900 ER എന്നിവയും പ്രവർത്തിക്കുന്നു. ലയൺ എയർലൈൻസിന്റെ പെട്ടെന്നുള്ള വികസനവും ചെലവ് കുറഞ്ഞ വാണിജ്യ മാതൃകയും,വിജയവുമാണ് ഈസ്ഥാപനത്തിന്റെ പ്രധാന സ്വഭാവഗുണം.

ഒക്ടോബർ 1999 ലാണ് ലയൺ എയർ എന്ന സ്ഥാപനം സഹോദരങ്ങളായ റുസേയിൽ,കുസ്നാൻകിരാന എന്നിവരാലാണ് സ്ഥാപിക്കപെട്ടത്‌.ആദ്യമായി ജക്കാട്ട, ടെന്സ്പരാർ എന്നീസ്ഥലങ്ങളിലേക്കാണ്‌ സേവനം ആരംഭിച്ചത്.ലീസിന്‌ ഏടുത്ത വിമാനത്തിലയിരുന്നു ആദ്യത്തെസേവനം.ഇതായിരുന്നു ഇന്തോനേഷ്യയിലെ ആദ്യത്തെ ചെലവ്കുറഞ്ഞ വിമാനം. ലയൺ എയർ ടാറ്റായുമായി ലയിക്കാനുള്ളതീരുമാനം ഉള്ളതിനാൽ ഈ എയർലൈൻ ഗുആർട ഇന്തോനേഷ്യക്ക് ശേഷം 2011 ലെ രേണ്ടാമത്തെ IATA ഇന്തോനേഷ്യ മെമ്പർ കാരിയർ ആവാൻ ശ്രമിച്ചു. പക്ഷേ സുരക്ഷാ വിഴ്ച്ചയിൽ തോൽവിയടഞ്ഞാലും ഈ കുറവ് പെട്ടെന്ന് തന്നെ നികത്തുകയും ചെയ്തു. 
ഇന്തോനേഷ്യയിലെ തന്നെ രണ്ടു പ്രധാന എയർ പോര്ട്ടുകളായ ആമ്ബോൻ, മാണ്ടോ എന്നിവിടങ്ങളിൽ വിജയകരമായി പ്രവർത്തിക്കുന്നു.
2011 ൽ ഇൻഡോനേഷ്യൻ വാഹന നിയന്ത്രണ മന്ത്രാലയം 13 എയർലയിനുകളുടെ സമയനിർവഹണം മോശമാനെന്ൻ വിലയിരുത്തി. അതിൽ ഒന്ൻ ലയൺ എയർ 

ആയിരുന്നു. പിന്നീട് ഇൻഡോനേഷ്യ വാഹന നിയന്ത്രണ മന്ത്രാലയം തന്നെ ജക്കാത്തയിലെ റൺവേയിലെ തിരക്ക് കാരണമാണ് ഈ സ്ഥിതിവിശേഷം എന്ന് തിരുത്തിപറയുകയും ചെയ്തു. 18 നവംബർ 2011 ൽ പ്രഖ്യാപിച്ചത് പ്രകാരം ബോയിംഗ് 737 MAX ,ബോയിംഗ് 737-900 CR വിമാനവും സംയുക്തമായി വാണിജ്യസംബന്ധമായ വിമാനങ്ങളാണ് 21.7 ബില്ലിയൻരൂപയ്ക്കാണ് ഓർഡർ ചെയ്തിരിക്കുന്നത്. 
2011 ലെ കണക്കു പ്രകാരം 120 ഉദ്ധിഷ്ട സ്ഥലങ്ങളിലേക്കുള്ള സേവനവും100

സ്വദേശിയവും,20അന്തർദേശിയ സേവനങ്ങളാണ് ലയൺ എയർനുള്ളത്.

ജനുവരി 2012 വീണ്ടും മന്ത്രാലയ വൃത്തങ്ങൾ അറിയിച്ചു ഇതിലെ ചില പൈലറ്റുകളും,ജീവനക്കാരും ക്രിസ്റ്റൽ മേതംഫെറ്റാമിൻ എന്ന മയക്കു മരുന്നിനു അടിമാകളനെന്നും.പിന്നീട് മൊഹമ്മദ്‌ നാസിർ എന്ന പൈലറ്റിനെയും മറ്റ് രണ്ടു കോ പൈലറ്റുമാരേയും അറസ്റ്റ് ചെയ്യുകയും ചെയ്തു.

 ലയൺ എയർ ഉപഭോക്താവിന് അനുയോജ്യമായ, 2005 ലെ ഉപഭോക്ത സൌകര്യാർത്ഥം ഏറ്റവും വലിയ ബോയിംഗ് 737,737-ER എന്നി ഓർഡർറുകൾ സ്ഥാപിക്കുകയും.3.9ബില്ലിയൻ വിലമതിപുള്ള പുതുതലമുറയ്ക്ക് അനുസ്രിതമായ എയർ ക്രാഫ്റ്റ്കളും ഓർഡർ ചെയ്തിട്ടുണ്ട്.
737,737-ER എന്നി ഓർഡർറുകൾ ഉറച്ച ഓർഡർ ആയി തീർച്ച പെടുത്തുകയും വീണ്ടും 30 ഓർഡർ കൊടുക്കാൻ ഉദ്ദേശിച്ചിട്ടുമുണ്ട്.

മേല്പറഞ്ഞ എയർക്രാഫ്റ്റ് 215 ഒറ്റത്തരം യാത്രകാരെ ഉൾകൊള്ളിക്കത്തക്കതായാണ് നിർമിച്ചിരിക്കുന്നത്.CFM 56-7 ടർബോ എൻജിൻ കൊണ്ടാണ്നിർമിച്ചിരിക്കുന്നത്. 
ലയൺഎയറിന്റെ 230 ബോയിങ്ങിന്റെ ഓർഡർ ലോക റെക്കോർഡ്‌ സൃഷ്ടിച്ചിരിക്കുകയാണ്.ഇത് 2011 ലെ ഏറ്റവും വലിയഓർഡര് ആണ്.

2013 മാർച്ച്‌ 18 തിങ്കളാഴിച്ച ലയൺ എയർ 234 F320 ഓർഡർകൊടുത്തത് അതിശയിപ്പിക്കത്തക്കതായിരുന്നു. ഇത് ഒപ്പിട്ടത് എലയിസി പാലസിൽ പ്രസിഡണ്ട്‌ ഫ്രാന്കോയിസ് ഹോലണ്ടേ അദ്ദേഹാത്തിന്റെയും മറ്റ് സർക്കാർനിയുക്തമന്ത്രിമാരുടെയും മുന്നിലാണ്.

വിങ്ങ്സ് എയറും ,ബാടിക്ഐരി നോടൊപ്പം മറ്റനേകം വ്യോമസേവനങ്ങളും യുറോപ്യൻവ്യോമസേവനം നിരോദിച്ചിരുന്നു അതിൽ ഒന്നാണ് ലയൺ എയറും.ഈ നിരോദനം ജൂൺ16,2016 ൽ എടുത്തുകളയുകയും.ഏത് യുറോപ്യൻ രാജ്യത്തിലേക്കും സേവനം അനുഷ്ടിക്കാനുള്ളഅനുമതി ഇന്ന് ലയൺ എയറിനുണ്ട്.
ഇന്തോനേഷ്യയിലെ വ്യോമസേവന മാർക്കറ്റ്‌ ഷെയർ(2015)

ലയൺ എയർ (41.6%) 

ഗുവണ്ട ഇന്തോനേഷ്യ (23.5%)

സ്രിവിജയ്എയർ(10.4%)

സിറ്റിലിങ്ക്(8.9%)

വിങ്ങ്സ് എയർ(4.7%)

ഇന്തോനേഷ്യ എയർ എഷ്യ(4.4%)

മറ്റുള്ളവ(6.5%) 

2000 ത്തിൽ ലയൺ എയറിന്റെ വളർച്ച ഗുവാണ്ട ഇന്തോനേഷ്യയുടെ 

അന്തര്ദേശിയ വ്യോമസേനക്ക് പ്രതിയോഗിയായിതന്നെമാറി.

2015 പകുതിയോടെ ലയൺ എയറിന്റെ ഗുവാണ്ട ഇന്തോനേഷ്യയുടെ ഷെയർ 23.5% ത്തെ രണ്ടാമതാക്കി 

41.6% ത്തോടെ മുന്നിൽ ആവുകയും ചെയ്തു.മറ്റ് ഗ്രൂപുകളായ സ്രിവിജയ്എയർ(10.4%) സിറ്റിലിങ്ക്(8.9%) വിങ്ങ്സ് എയർ(4.7%) ഇന്തോനേഷ്യ എയർ എഷ്യ(4.4%) എന്നിവയെ പിന്നിലക്കുകയുംചെയ്തു. 

1}14 ജനുവരി 2002ൽ ലയൺ എയർ വിമാനം386,ബോയിംഗ് 737–200 
സുൽത്താൻ സിയരിഫ്കാസിം എന്ന അന്തർദേശിയ വിമാന താവളത്തിൽ പറക്കാൻ തുടങ്ങുമ്പോൾ കേടുപാടുകൾ സംഭവിച്ചു തറ ഇറക്കുകയുംചെയ്തു.യാത്രകാരും മറ്റ് വിമാനത്തിലെ ഉദ്യോകസ്ഥരും അത്ഭുതകരമായി രക്ഷപെട്ടു.

2}30 നവംബർ 2004 ലയൺ എയർ വിമാനം 538 മെക്ഡോന്നെൽ ഡോഗ്ലാസ് MD-82 റെജിസ്ട്രേഷൻ PK –LMN എന്ന വിമാനം സുർകാർട എന്നസ്ഥലത്ത് വിമാനതകരാർ മുലം തറയിൽ വീഴുകയും 25 പേർമരണമടയുകയും ചെയ്തു.
3] 9 മാർച്ച്‌ 2009ൽ, ലയൺഎയറിന്റെ 9-72 മെക്ഡോന്നെൽ ഡോഗ്ലാസ് MD90-30 
 


</doc>
<doc id="378839" url="https://ml.wikipedia.org/wiki?curid=378839" title="ഹരിത സാങ്കേതികവിദ്യ">
ഹരിത സാങ്കേതികവിദ്യ

നൈസർഗ്ഗിക പരിസ്ഥിതിയേയും അതിന്റെ വിഭവങ്ങളേയും നിരീക്ഷിക്കുകയും, പഠിക്കുകയും, സംരക്ഷിക്കുകയും ചെയ്യുന്നതിനായി  പരിസ്ഥിതിശാസ്ത്രം, ഗ്രീൻ കെമിസ്ട്രി, പരിസ്ഥിതി നിരീക്ഷണം,  ഇലക്ട്രോണീക് ഉപകരണങ്ങൾ തുടങ്ങിയ ശാസ്ത്രശാഖകളും സങ്കേതങ്ങളും പ്രയോജനപ്പെടുത്തുന്നതിനെയാണ് ഹരിത സാങ്കേതികവിദ്യ (ഇംഗ്ലീഷ്: green technology;"ഗ്രീൻ ടെക്നോള"ജി) അഥവാ പാരിസ്ഥിതിക സാങ്കേതികവിദ്യ (ഇംഗ്ലീഷ്: Environmental technology;"എന്വയോണ്മെന്റൽ ടെക്നോളജി") എന്ന് പറയുന്നത്. മനുഷ്യൻ പ്രകൃതിയിൽ ഏൽപ്പിക്കുന്ന ഹാനികരപ്രവർത്തികളുടെ ആഘാതം നിയന്ത്രിക്കുന്നതിനെ ഹരിത സാങ്കേതികവിദ്യ ലക്ഷ്യം വെയ്ക്കുന്നു. ക്ലീൻ ടെക്നോളജി എന്നും ഇത് അറിയപ്പെടുന്നു.

സുസ്ഥിരമായ ഊർജ്ജ ഉല്പാദന സാങ്കേതികവിദ്യകളായ ഫോട്ടോവോൾട്ടായിക്സ്, കാറ്റാടിയന്ത്രങ്ങൾ, ജൈവറിയാക്ടറുകൾ എന്നിവയെ വിവരിക്കാനും ഹരിത സാങ്കേതികവിദ്യ എന്ന പദം ഉപയോഗിക്കാറുണ്ട്. പാരിസ്ഥിതിക സാങ്കേതികവിദ്യയിൽ ഏറ്റവും പ്രാധാന്യം അർഹിക്കുന്നത് സുസ്ഥിര വികസനത്തിനാണ്.

വളരെ അനായാസമായി വീണ്ടും ഉല്പാദിപ്പിക്കാവുന്ന ഊർജ്ജരൂപങ്ങളെയാണ് പുനരുപയോഗ ഊർജ്ജങ്ങൾ എന്ന് പറയുന്നത്. സൗരോർജ്ജം, കാറ്റിൽനിന്നുള്ള ഊർജ്ജം, തിരമാലകളിൽനിന്നുള്ള ഊർജ്ജം എന്നിവയെല്ലാം ഇതിനുദാഹരണമാണ്. 

കൽക്കരി, പെട്രോൾ തുടങ്ങിയ ഊർജ്ജസ്രോതസ്സുകൾ ഉപയോഗിക്കും തോറും ഭൂമിയിലെ അവയുടെ അളവ് കുറഞ്ഞുപോകുന്നു. അതിനാൽ ഇവയിൽനിന്നുള്ള ഊർജ്ജത്തെ പുനഃസ്ഥാപിക്കാൻ കഴിയാത്ത ഊർജ്ജരൂപങ്ങളിലാണ് പെടുത്തിയിരിക്കുന്നത്.

ജല ശുദ്ധീകരണം: അഴുക്ക്/രോഗാണു/മാലിന്യ മുക്തമായ ജലപ്രവാഹമുള്ള പരിസ്ഥിതി ആണിതിന്റെ ആത്യന്തിക ലക്ഷ്യം. ലോകവ്യാപകമായി വിവിധ ക്യാമ്പയിനുകൾ ജലമലിനീകരണം എന്ന പ്രധാന ശത്രുവിനെ നേരിടാൻ സന്നദ്ധപ്രവർത്തകർ സംഘടിപ്പിക്കുന്നുണ്ട്. 

സർവ്വസാധാരണ ഹരിത സസ്യങ്ങൾ പരിസരങ്ങളിൽ വളർത്തുന്നതിലൂടെ വായു ശുദ്ധമായി നിലനിർത്താൻ സാധിക്കുന്നു. കാർബൺ ഡൈ ഓക്സൈഡ് ആഗിരണം ചെയ്യാനും ഓക്സിജൻ പുറന്തള്ളാനും ഇതു സഹായിക്കുന്നു.  , സർപ്പപ്പോള, "" തുടങ്ങിയവ ചില ഉദാഹരണങ്ങളാണ്. 

സർക്കാരോ തദ്ദേശസ്വയംഭരണ സ്ഥാപനങ്ങളോ ചെയ്യുന്ന ഖര മാലിന്യങ്ങളെ ശുദ്ധീകരിക്കുക, പുനരുപയോഗിക്കുക, നിർമ്മാർജ്ജനം ചെയ്യുക, സംസ്കരിക്കുക തുടങ്ങിയ പ്രവർത്തികളാണ് ഖരമാലിന്യ നിയന്ത്രണത്തിൽ വരുന്നത്.

മലിനജല സംസ്കരണം ആശയപരമായി ജല ശുദ്ധീകരണവുമായി സമാനമാണെങ്കിലും, ജലത്തിന്റെ മലിനീകരണത്തോത് അനുസരിച്ചു് സംസ്കരണം ചെയ്യുന്നതിനാൽ വളരെ പ്രാധാന്യം അർഹിക്കുന്നതാണ്. കൂടുതൽ മലിനീകരിക്കപ്പെട്ട ജലം മറ്റൊന്നിനും ഉപയോഗിക്കാതെയും, ഏറ്റവും കുറച്ച് മലിനീകരിക്കപ്പെട്ട ജലം ധാരാളമായി ജല ഉപയോഗം ആവശ്യമായിടത്ത് വിതരണം ചെയ്തും പരിസ്ഥിതി സംരക്ഷണത്തിന്റെയും സുസ്ഥിരതയുടെയും വിവിധ തലങ്ങളിലേക്ക് നയിക്കാൻ കഴിയും. 

വൈദ്യുതി ഉപഭോഗം കുറവുള്ള ഇലക്ട്രോണിക് ഉപകരണങ്ങൾ ഉപയോഗിക്കുകവഴി ഊർജ്ജ ഉപഭോഗം കുറയുകയും, അതുവഴി ഊർജ്ജ സംരക്ഷണം സാധ്യമാകുകയും ചെയ്യുന്നു. ഇതുമൂലം, ഊർജ്ജം ഉല്പാദിപ്പിക്കാനാവശ്യമായി ചിലവഴിക്കുന്ന ഫോസിൽ ഇന്ധnങ്ങളുടെ അളവും കുറയ്ക്കാൻ സാധിക്കുന്നു.


</doc>
<doc id="378844" url="https://ml.wikipedia.org/wiki?curid=378844" title="സമുദ്രസംരക്ഷണം">
സമുദ്രസംരക്ഷണം

സമുദ്രങ്ങളിലേയും കടലുകളിലേയും ആവാസവ്യവസ്ഥകളെ പരിപാലിക്കുന്നതിനേയും പരിരക്ഷിക്കുന്നതിനേയുമാണ് സമുദ്രസംരക്ഷണം എന്ന് പറയുന്നത് (ഇംഗ്ലീഷ്: Marine conservation;"മറൈൻ കൺസർവേഷൻ"). സമുദ്ര ആവാസവ്യവസ്ഥയിൽ മനുഷ്യൻ മൂലം ഉണ്ടാകുന്ന ആഘാതം നിയന്ത്രിക്കുക, ആഘാതമേറ്റ സമുദ്ര ആവാസവ്യവസ്ഥയെ പുനഃസ്ഥാപിക്കുക, സമുദ്രജീവികളിലെ വംശനാശ സാധ്യതയുള്ള സ്പീഷീസുകളെ പരിരക്ഷിക്കുക എന്നിവയിലാണ് സമുദ്രസംരക്ഷണം ശ്രദ്ധയൂന്നിയിരിക്കുന്നത്. 

വംശനാശം, സമുദ്ര ആവാസവ്യവസ്ഥയുടെ മാറ്റം തുടങ്ങിയ പ്രശ്നങ്ങൾക്കുള്ള ഉത്തരമാണ് സമുദ്രസംരക്ഷണം. സമുദ്രസംരക്ഷണം എന്നത് ഭൗതികവും ജൈവപരവുമായ സമുദ്രവിഭവങ്ങളും ആവാസവ്യവസ്ഥയുടെ പ്രവർത്തനങ്ങളും സംരക്ഷിക്കുന്നതിനെപ്പറ്റി പഠനമാണ്. ഇത് താരതമ്യേന പുതിയ ഒരു ശാസ്ത്രശാഖയാണ്. സമുദ്രസംരക്ഷണത്തെ സംരക്ഷണ ജീവശാസ്ത്രത്തിന്റെ ഒരു ഉപശാഖയായി കാണാം. 



</doc>
<doc id="378851" url="https://ml.wikipedia.org/wiki?curid=378851" title="ലോജിക് (റാപ്പർ)">
ലോജിക് (റാപ്പർ)

സർ റോബർട്ട് ബ്രൈസൺ ഹാൾ II (ജനനം ജനുവരി 22, 1990), അറിയപ്പെടുന്നത് ലോജിക്, ഒരു അമേരിക്കൻ റാപ്പർ, ഗായകൻ, ഗാനരചയിതാവ്, ഗാനനിർമാതാവ് ആണ്. ലോജിക് വളർന്നത് അമേരിക്കയിലെ മെരിലാന്റിലെ, ഗൈതെർസ്ബർഗിലാണ്. യുവാവെന്ന നിലയിൽ ലോജിക് സംഗീതത്തിൽ താല്പര്യം പ്രകടിപ്പിച്ചിരുന്നു. തന്റെ ആദ്യ മിക്സ്ടേപ്പ് ആയ "യങ്, ബ്രോക്ക് & ഇൻഫേമസ് (Young, Broke & Infamous)" 2010-ഇൽ പ്രസിദ്ധീകരിച്ചു. അതിനു ശേഷം അദ്ദേഹം വിഷനറി മ്യൂസിക് ഗ്രൂപ്പുമായി കരാറിൽ ഏർപ്പെട്ടു. അതിന് ശേഷം, രണ്ടു വർഷത്തിനുള്ളിൽ അദ്ദേഹം മറ്റു രണ്ടു മിക്സ്ടേപ്പ് കൂടി പ്രകാശനം ചെയ്യുകയുണ്ടായി. 

അദ്ദേഹത്തിന്റെ നാലാമത്തെ മിക്സ്ടേപ്പ് ആയ "യങ് സിനാട്ര: വെൽകം ടു ഫോറെവർ (Young Sinatra: Welcome to Forever)" 2013-ഇൽ റിലീസ് ആയി.  ഇത് അദ്ദേഹത്തിന് ധാരാളം പ്രശസ്തി നേടി കൊടുത്തു. ഇതിനെ തുടർന്ന് അദ്ദേഹം പ്രശസ്തമായ "ഡഫ് ജാം റെക്കോർഡിങ്‌സ് (Def Jam Recordings)"-മായി കരാറിൽ ഏർപ്പെട്ടു. അതിനു ശേഷം ലോജിക് തന്റെ പ്രഥമ സ്റ്റുഡിയോ ആൽബം ആയ "അണ്ടർ പ്രഷർ (Under Pressure)" ഒക്ടോബർ 2014-നു പുറത്തിറക്കി. ഈ ആൽബം യു.എസ്. ബിൽബോർഡ് 200 പട്ടികയിൽ നാലാം സ്ഥാനത്തെത്തി അരങ്ങേറി. 

ലോജിക്കിന്റെ രണ്ടാമത്തെ സ്റ്റുഡിയോ ആൽബവും, ആദ്യത്തെ കോൺസെപ്റ് ആൽബവുമായ "ദി ഇൻക്രെഡിബിൾ ട്രൂ സ്റ്റോറി (The Incredible True Story" നവംബർ 2015-നു റിലീസ് ആയി. ഇതിനു വിദഗ്ദ്ധരുടെ ഭാഗത്തു നിന്നും നല്ല അഭിപ്രായം ലഭിക്കുകയുണ്ടായി. അത് കൂടാതെ യു.എസിൽ ഈ ആൽബത്തിന് ഗോൾഡ് പദവി ലഭിക്കുകയും ചെയ്തു.  ഈ ആൽബത്തിന്റെ 185,000 പകർപ്പുകൾ വിറ്റഴിക്കപ്പെട്ടതായി പിന്നീട് സ്ഥിരീകരിക്കുകയുണ്ടായി. രണ്ടാമത്തെ ആൽബത്തിന് ശേഷം ഒട്ടും വൈകാതെ തന്നെ 2016-ഇൽ  തന്റെ അഞ്ചാമത്തെ മിക്സ്ടേപ്പ് ആയ "ബോബി ടരന്റീനോ (Bobby Tarantino)" അദ്ദേഹം പ്രസിദ്ധീകരിച്ചു.

ലോജിക്കിന്റെ മൂന്നാമത്തെ സ്റ്റുഡിയോ ആൽബം "എവരിബഡി (Everybody)" 2017-ഇൽ പ്രസിദ്ധീകരിച്ചു. ഈ ആൽബത്തിൽ അദ്ദേഹം അമേരിക്കയിലെ കറുത്തവർഗക്കാരുടെ ദുരിതങ്ങളെ കുറിച്ച് പ്രതിപാദിക്കുന്നു. ആത്മഹത്യാ പ്രേരണകളെ ചെറുക്കുവാൻ ഉപദേശിക്കുന്ന 1-800-273-8255 (അലീഷ്യ കാര (Alessia Cara) & ഖാലിദ് (Khalid) എന്നിവർ കൂടെ ആലപിച്ചത്) എന്ന ഗാനം ഏറെ ശ്രദ്ധ പിടിച്ചു പറ്റി. 

സർ റോബർട്ട് ബ്രൈസൺ ഹാൾ II, 22 ജനുവരി 1990-ഇൽ അമേരിക്കയിലെ മെരിലാന്റിലെ ഗൈതെർസ്ബർഗിലാണ് ജനിച്ചത്. അദ്ദേഹത്തിന്റെ പിതാവ് റോബർട്ട് ബ്രൈസൺ ഹാൾ മെരിലാന്റിലെ ഒരു ആഫ്രിക്കൻ-അമേരിക്കൻ സ്വദേശിയും, അമ്മ വെളുത്തവർഗകാരിയായിരുന്നു. ലോജിക് തന്റെ കുട്ടികാലത്തിലെ ഭൂരിഭാഗം കാലവും അടുത്തുള്ള വെസ്റ്റ് ഡീർ പാർക്കിലാണ് ചെലവഴിച്ചിരുന്നത്. വെസ്റ്റ് ഡീർ പാർക്കിലെ 24.6 % അന്ധേവാസികളും ദരിദ്രരേഖക്ക് താഴെയുള്ളവരായിരുന്നു. ലോജിക്കിന്റെ രക്ഷിതാക്കൾ ഇരുവരും മദ്യപാനത്തിനും, മയക്കുമരുന്നിനും അടിമകളായിരുന്നു. ലോജിക്കിന്റെ സഹോദരന്മാർ അയൽപ്രദേശത്തും തന്റെ അച്ഛനും മയക്കുമരുന്നു വില്കുന്നവരായിരുന്നു. ഈ അനുഭവങ്ങൾ കാരണം തനിക്ക് എങ്ങനെ മയക്കുമരുന്ന് ഉല്പാദിപ്പിക്കണം എന്ന് അറിയാമായിരുന്നുവെന്നു ലോജിക് അവകാശപ്പെടുന്നു. ലോജിക് ഗൈതേർസ്ബർഗ് ഹൈ സ്കൂളിലെ വിദ്യാർത്ഥിയായിരുന്നു. തുടർച്ചയായി ക്ലാസുകൾ ഉപേക്ഷിച്ചതിനാൽ 10-ആം തരത്തിൽ അദ്ദേഹം സ്കൂളിൽ നിന്ന് പുറത്താക്കപ്പെട്ടു. ഇതിനെ കുറിച്ച ലോജിക് ഇങ്ങനെ പറയുമായിരുന്നു: "ഞാൻ സ്കൂളിൽ ഉഴപ്പാൻ തുടങ്ങി, ഇംഗ്ലീഷ് ഒഴികെയുള്ള എല്ലാ ക്ലാസ്സുകളിലും ഞാൻ പരാജയപെട്ടു, അതുകൊണ്ടു അവർ എന്നെ സ്കൂളിൽ നിന്ന് പുറത്താക്കി. അവർ എന്നെ കൈയൊഴിയുകയായിരുന്നു."

തന്റെ 13-ആമത്തെ വയസിൽ ലോജിക് സോളമൻ ടെയ്‌ലറെ (Solomon Taylor) കണ്ടുമുട്ടി, വൈകാതെ തന്നെ ടെയ്‌ലർ ലോജിക്കിന്റെ ഉപദേശകായി മാറി. ക്വിന്റൺ ടരന്റീനോ സംവിധാനം ചെയ്ത കിൽ ബില് വാല്യം. 1 (Kill Bill Vol. 1) എന്ന ചലച്ചിത്രം കണ്ടതിനു ശേഷം ലോജിക് ഹിപ്-ഹോപ്, റാപ്പ് സംഗീതത്തിൽ ആകൃഷ്ടനായി. അതിനു ശേഷം ലോജിക് ദി റൂട്സിന്റെ (The Roots) "ഡു യു വാണ്ട് മോർ? (Do You Want More?)" എന്ന ആൽബം മേടിച്ചു. ഇത് ടെയ്‌ലറിനെ ലോജിക്കിന് വരികൾ എഴുതുന്നതിനു വേണ്ടി കൂടുതൽ ആൽബങ്ങൾ കൊടുക്കുന്നതിനു പ്രേരിപ്പിച്ചു. ലോജിക് തന്റെ പ്രാരംഭ കാലങ്ങളിൽ "സൈക്കോളജിക്കൽ (Psychological)" എന്ന നാമത്തിലാണ് അറിയപ്പെട്ടിരുന്നത്, പിന്നീട് അദ്ദേഹം അത് ലോജിക് എന്നാക്കി ചുരുക്കി. തന്റെ ആദ്യത്തെ അനൗദ്യോഗിക മിക്സ്ടേപ്പ് ആയ "സൈക്കോളജിക്കൽ-ലോജിക്: ദി മിക്സ്ടേപ്പ് (Psychological-Logic: The Mixtape)" കാരണം, ലോജിക്കിന് പ്രശസ്ത ഗായകരായ പിറ്റ്ബുൾ (Pitbull), ലുഡക്രിസ് (Ludacris) തുടങ്ങിയവരുടെ പരിപാടികളിൽ പ്രത്യക്ഷപ്പെടാൻ അവസരമൊരുക്കി. തന്റെ ആദ്യ മിക്സ്ടേപ്പ് ആയ "യങ്, ബ്രോക്ക് & ഇൻഫേമസ് (Young, Broke & Infamous" 2010-ഇൽ പ്രസിദ്ധീകരിച്ചു. അതിനു ശേഷം അദ്ദേഹം വിഷനറി മ്യൂസിക് ഗ്രൂപ്പുമായി കരാറിൽ ഏർപ്പെട്ടു. അതിന് ശേഷം, രണ്ടു വർഷത്തിനുള്ളിൽ അദ്ദേഹം മറ്റു രണ്ടു മിക്സ്ടേപ്പ് കൂടി പ്രകാശനം ചെയ്യുകയുണ്ടായി.

അദ്ദേഹത്തിന്റെ നാലാമത്തെ മിക്സ്ടേപ്പ് ആയ "യങ് സിനാട്ര: വെൽകം ടു ഫോറെവർ (Young Sinatra: Welcome to Forever)" 2013-ഇൽ റിലീസ് ആയി.  ഇത് അദ്ദേഹത്തിന് ധാരാളം പ്രശസ്തി നേടി കൊടുത്തു. ഇതിനെ തുടർന്ന് അദ്ദേഹം പ്രശസ്തമായ "ഡഫ് ജാം റെക്കോർഡിങ്‌സ് (Def Jam Recordings)"-മായി കരാറിൽ ഏർപ്പെട്ടു. 

ലോജിക് തന്റെ പ്രഥമ സ്റ്റുഡിയോ ആൽബം ആയ "അണ്ടർ പ്രഷർ (Under Pressure)" ഒക്ടോബർ 2014-നു പുറത്തിറക്കി. ഈ ആൽബം യു.എസ്. ബിൽബോർഡ് 200 പട്ടികയിൽ നാലാം സ്ഥാനത്തെത്തി അരങ്ങേറുകയുണ്ടായി. നവംബർ 12നു ലോജിക് "ദി റ്റുനൈറ്റ് ഷോ സ്റ്റാറിങ്  ജിമ്മി ഫാലൻ (The Tonight Show Starring Jimmy Fallon)" വഴി  തന്റെ ആദ്യ ടെലിവിഷൻ പരിപാടിയിൽ അരങ്ങേറി. ഈ പരിപാടിയിൽ അദ്ദേഹം തന്റെ "ഐ ആം ഗോൺ (I'm Gone)" എന്ന ഗാനം സഹപ്രവർത്തകരായ ദി റൂട്സ്, 6ix, ഡിജെ റെറ്റോറിക്(DJ Rhetorik) എന്നിവരുടെ കൂടെ ആലപിച്ചു.

സെപ്റ്റംബർ 8നു ലോജിക് തന്റെ രണ്ടാമത്തെ സ്റ്റുഡിയോ ആൽബവും, ആദ്യ കോൺസെപ്റ് ആൽബവുമായ "ദി ഇൻക്രെഡിബിൾ സ്റ്റോറി (The Incredible True Story)" പുറത്തിറക്കി. ആദ്യ ആൽബം അണ്ടർ പ്രെഷർ ഇറങ്ങി ആറു മാസത്തിനുള്ളിലാണ് ഈ ആൽബം പുറത്തിറക്കിയത്. ഒരു കഥ വിവരിക്കുന്ന രീതിയിലാണ് ഈ ആൽബം ചിട്ടപ്പെടുത്തിയിരിക്കുന്നത്. ഈ ആൽബത്തിന്റെ കഥ നടക്കുന്നത് നൂറു വര്ഷങ്ങള്ക്കു ശേഷമുള്ള വാസയോഗ്യമല്ലാത്ത, മനുഷ്യൻ തന്റെ കടന്നുകയറ്റം കൊണ്ട് നശിപ്പിച്ച ഭൂമിയിലാണ്. ഈ ആൽബത്തിലെ കഥാപാത്രങ്ങളായി സ്റ്റീവൻ ബ്ലം (തോമസ് ആയി) (Steven Blum (as Thomas)), കെവിൻ റാൻഡോൾഫ് (കായ് ആയി) (Kevin Randolph (as Kai)), അന്ന എലൈസ് പാൽച്ചിക്കോഫ്‌ (താലിയ ആയി) (Anna Elyse Palchikoff (as Thalia)) എന്നിവരാണ് ഉള്ളത്. ഈ ആൽബത്തിൽ തന്റെ ദീർഘകാല സുഹൃത്തായ ബിഗ് ലെൻബോ (Big Lenbo) യെ ഉൾപ്പെടുത്തിക്കൊണ്ട് "യങ് ജീസസ് (Young Jesus)" എന്ന ഗാനവും ചേർത്തിട്ടുണ്ട്.

ഈ ആൽബം പുറത്തിറങ്ങി രണ്ടു ആഴ്ചകൾക്കു ശേഷം ലോജിക് തന്റെ അടുത്ത മിക്സ്ടേപ്പിലെ  "ഫ്‌ളെക്‌സിക്യൂഷൻ (Flexicution)" എന്ന തന്റെ പുതിയ ഗാനം പുറത്തിറക്കി.
കുകയുണ്ടായി. രണ്ടാമത്തെ ആൽബത്തിന് ശേഷം ഒട്ടും വൈകാതെ തന്നെ 2016-ഇൽ  തന്റെ അഞ്ചാമത്തെ മിക്സ്ടേപ്പ് ആയ "ബോബി ടരന്റീനോ (Bobby Tarantino)" അദ്ദേഹം പ്രസിദ്ധീകരിച്ചു.

ലോജിക്കിന്റെ മൂന്നാമത്തെ സ്റ്റുഡിയോ ആൽബം "എവരിബഡി (Everybody)" 2017-ഇൽ പ്രസിദ്ധീകരിച്ചു. ഈ ആൽബത്തിൽ അദ്ദേഹം അമേരിക്കയിലെ കറുത്തവർഗക്കാരുടെ ദുരിതങ്ങളെ കുറിച്ച് പ്രതിപാദിക്കുന്നു. ആത്മഹത്യാ പ്രേരണകളെ ചെറുക്കുവാൻ ഉപദേശിക്കുന്ന 1-800-273-8255 (അലീഷ്യ കാര (Alessia Cara) & ഖാലിദ് (Khalid) എന്നിവർ കൂടെ ആലപിച്ചത്) എന്ന ഗാനം ഏറെ ശ്രദ്ധ പിടിച്ചു പറ്റി. 

സംഗീതം ഒരു മുഴുവൻ സമയ ജോലി ആക്കിമാറ്റുന്നതിനു വേണ്ടി ലോജിക് തന്റെ അഞ്ചു വർഷത്തോളം നീണ്ടു നിന്ന പ്രണയം ഒഴിവാക്കുകയുണ്ടായി. ഇതിനെ കുറിച്ചു ലോജിക് പറയുന്നതിങ്ങനെ: "നിങ്ങൾക്കു നിങ്ങളുടെ എല്ലാം ഒരു പ്രണയബന്ധത്തിനു വേണ്ടി ചിലവഴിക്കാം, എന്നാൽ അത് നിങ്ങള്ക്ക് തിരികെ ലഭിക്കുമെന്നതിനു യാധൊരു ഉറപ്പുമില്ല. പക്ഷേ, ഞാൻ എന്റെ ആദ്യ മിക്സ്ടേപ്പ് പുറത്തിറക്കിയപ്പോൾ,  ഞാൻ അതിനു വേണ്ടി ചിലവവഴിച്ച സമയം, കഷ്ടപ്പാടുകൾ, യാതനകൾ, കണ്ണീർ, എല്ലാം എനിക്ക് തിരികെ കിട്ടുകയായിരുന്നു."  2015 ഒക്ടോബറിൽ ലോജിക്, ഗായികയും, രണ്ടു വർഷത്തോളമായി തന്റെ പ്രണയിനിയും ആയിരുന്ന ജെസ്സിക്കാ ആൻഡ്രിയയെ (Jessica Andrea) വിവാഹം ചെയ്തു.

ലോജിക്കിന് ചെറുപ്പം മുതലേ സിഗരറ്റ് അമിതോപയോഗം ഉണ്ടായിരുന്നു. ഇതിനെ കുറിച്ച് തന്റെ "നിക്കി" എന്ന ഗാനത്തിൽ ലോജിക് പ്രതിപാദിക്കുന്നുണ്ട്. നിക്കോട്ടിൻ എന്നതിനെ ചുരുക്കിയാണ് ലോജിക് "നിക്കി" എന്ന് വിളിച്ചിരുന്നത്. എന്നിരുന്നാലും, തന്റെ ആദ്യ ആൽബം ആയ "അണ്ടർ പ്രെഷർ" പുറത്തിറങ്ങിയതോടെ ലോജിക് തന്റെ പുകവലി ശീലം ഉപേക്ഷിക്കുകയായിരുന്നു.

സ്റ്റുഡിയോ ആൽബങ്ങൾ


</doc>
<doc id="378853" url="https://ml.wikipedia.org/wiki?curid=378853" title="കൃഷിയുടെ പരിസ്ഥിതി ആഘാതം">
കൃഷിയുടെ പരിസ്ഥിതി ആഘാതം

കൃഷിയുടെ പരിസ്ഥിതി ആഘാതം എന്നത് വിവിധ കൃഷിസമ്പ്രദായങ്ങൾ ചുറ്റുമുള്ള ആവാസവ്യവസ്ഥകളിൽ വരുത്തുന്ന പ്രഭാവവും, ആ പ്രഭാവങ്ങൾ എങ്ങനെയാണ് ആ സമ്പ്രദായങ്ങളെ പിന്തുടരുന്നു എന്നതുമാണ്. കൃഷിയുടെ പരിസ്ഥിതി ആഘാതം ലോകവ്യാപകമായി പിന്തുടരുന്ന വിവിധ തരം കാർഷികസമ്പ്രദായങ്ങളെ ആശ്രയിച്ച് മാറുന്നു. 

രണ്ടു തരം പരിസ്ഥിതി ആഘാതസൂചകങ്ങളാണ് ഉള്ളത്. ആദ്യത്തേത് "മാർഗ്ഗത്തെ അടിസ്ഥാനമാക്കിയതും ", രണ്ടാമത്തേത് " ആഘാതത്തെ അടിസ്ഥാനമാക്കിയതും". ആദ്യത്തേതിൽ കർഷകന്റെ ഉൽപ്പാദനരീതികളെയാണ് അടിസ്ഥാനമാക്കുന്നത്. രണ്ടാമത്തേതിൽ കാർഷിക വ്യവസ്ഥയിൽ കാർഷികരീതികൾ അല്ലെങ്കിൽ പരിസ്ഥിതിയിലേക്കുള്ള പുറന്തള്ളലുകൾ എന്തെല്ലാം ആഘാതങ്ങൾ സൃഷ്ടിച്ചു എന്നതാണ് അടിസ്ഥാനം. ഭൂഗർഭജലത്തിന്റെ ഗുണനിലവാരമാണ് മാർഗ്ഗത്തെ അടിസ്ഥാനപ്പെടുത്തിയുള്ള സൂചകത്തിന് ഉദാഹരണം. മണ്ണിൽച്ചേർത്ത നൈട്രജന്റെ അളവാണ് ഇതിനെ ബാധിക്കുന്നത്. ഭൂഗർഭജലത്തിലേക്കുള്ള നൈട്രേറ്റിന്റെ നഷ്ടപ്പെടൽ പ്രതിഫലിപ്പിക്കുന്നത് ആഘാതത്തെ അടിസ്ഥാനപ്പെടുത്തിയുള്ള സൂചകത്തെയാണ്. 


Miller, G. T., & Spoolman, S. (2012). Environmental science. Cengage Learning.
Qaim, M. (2010). Benefits of genetically modified crops for the poor: household income, nutrition, and health. New Biotechnology, 27(5), 552-557.


</doc>
<doc id="378858" url="https://ml.wikipedia.org/wiki?curid=378858" title="ബയോഡീസലിന്റെ പാരിസ്ഥിതിക ആഘാതം">
ബയോഡീസലിന്റെ പാരിസ്ഥിതിക ആഘാതം

ബയോഡീസലിന്റെ പാരിസ്ഥിതിക ആഘാതം വിവിധങ്ങളാണ്

ഫോസിൽ ഇന്ധനങ്ങളുടേതുമായി താരതമ്യം ചെയ്യുമ്പോൾ കുറഞ്ഞ ഹരിതഗൃഹവാതകങ്ങൾ പുറന്തള്ളാനുള്ള ബയോഡീസലിന്റെ കഴിവാണ് അത് ഉപയോഗിക്കാനായി മിക്കപ്പോഴും പ്രോൽസാഹിപ്പിക്കപ്പെടുന്നത്. ഇത് തെറ്റോ ശരിയോ എന്നത് അനേകം ഘടകങ്ങളെ ആശ്രയിച്ചിരിക്കുന്നു. പ്രത്യേകിച്ച് ഭൂവിനിയോഗത്തിലുള്ള മാറ്റങ്ങൾ മൂലമുള്ള ഫലങ്ങൾ ഫോസിൽ ഇന്ധനങ്ങൾ മാത്രം ഉപയോഗിക്കുന്നതുകൊണ്ട് ഉണ്ടാകുന്നതിനേക്കാൾ ഹരിതഗൃഹവാതകങ്ങളുടെ പുറന്തള്ളലിനുപോലും സാധ്യതയുണ്ട്. 


</doc>
<doc id="378862" url="https://ml.wikipedia.org/wiki?curid=378862" title="കോൺക്രീറ്റിന്റെ പാരിസ്ഥിതിക ആഘാതം">
കോൺക്രീറ്റിന്റെ പാരിസ്ഥിതിക ആഘാതം

കോൺക്രീറ്റിന്റെ പാരിസ്ഥിതിക ആഘാതവും ഇതിന്റെ നിർമ്മാണവും പ്രയോഗരീതികളും സങ്കീർണ്ണമാണ്. ചില ഫലങ്ങൾ ദോഷകരമാണ് എന്നാൽ മറ്റു ചിലവ സ്വാഗതാർഹവുമാണ്. ഇവ സാഹചര്യങ്ങളെ ആശ്രയിച്ചിരിക്കുന്നു. കോൺക്രീറ്റിലെ പ്രധാന ചേരുവ സിമന്റ് ആണ്. അതിന് അതിന്റേതായ പാരിസ്ഥിതികവും സാമൂഹികവുമായ ആഘാതങ്ങൾ ഉണ്ട്. കോൺക്രീറ്റ് ഉണ്ടാക്കുന്ന ആഘാതത്തിൽ മുഖ്യ പങ്ക് വഹിക്കുന്നത് സിമന്റ് തന്നെയാണ്.

പ്രധാന ഹരിതഗൃഹവാതകമായ കാർബൺ ഡയോക്സൈഡിന്റെ പ്രാഥമിക ഉൽപ്പാദകരിൽ ഒന്നാണ് സിമന്റ് വ്യവസായം. ഭൂമിയുടെ ഏറ്റവും ഫലഭൂയിഷ്ഠമായ മേൽമണ്ണിന്റെ പാളിയിൽ കോൺക്രീറ്റ് ക്ഷതമുണ്ടാക്കുന്നു. ഉയർന്ന അൽബിഡോ മൂലമുള്ള നാഗരിക താപ ദ്വീപ് പ്രഭാവത്തെ കുറയ്ക്കാൻ കുറഞ്ഞ വർണ്ണമുള്ള കോൺക്രീറ്റിനു സാധിക്കും. കെട്ടിടങ്ങൾ പൊളിക്കുന്നതും പ്രകൃതിദുരന്തങ്ങളും കാരണമുണ്ടാകുന്ന കോൺക്രീറ്റ് പൊടി അപകടകരമായ അന്തരിക്ഷമലിനീകരണത്തിന്റെ പ്രധാന സ്രോതസ്സാകാം. നനഞ്ഞ കോൺക്രീറ്റ് വളരെ ഉയർന്ന ക്ഷാരസ്വഭാവം കാണിക്കുന്നു. അനുയോജ്യമായ സംരക്ഷണോപാധികൾ ഉപയോഗിച്ചു മാത്രമേ ഇത് കൈകാര്യം ചെയ്യാവൂ.


</doc>
<doc id="378865" url="https://ml.wikipedia.org/wiki?curid=378865" title="കൂത്താട്ടുകുളം മഹാദേവ ക്ഷേത്രം">
കൂത്താട്ടുകുളം മഹാദേവ ക്ഷേത്രം

അവലംബം-ട്രാവൻകൂർ സ്റ്റേറ്റ് മാന്വൽ- വി നാഗം അയ്യ 1906
ട്രാവൻകൂർ സെറ്റിൽമെൻറ് രജിസ്ട്രർ -1914
ഹിസ്റ്ററി ഓഫ് ട്രാവൻകൂർ പി ശങ്കുണ്ണി മേനോൻ 1878
കൂത്താട്ടുകുളം പഞ്ചായത്ത് ചരിത്രം - 2004 ൽ പുറത്തിറക്കിയത്.
ലോക്കേഷൻ.
എറണാകുളം ജില്ലയിലെ മുവാറ്റുപുഴ താലൂക്കിൽ കൂത്താട്ടുകുളം പട്ടണത്തോട് ചേർന്നാണ് ഈ ക്ഷേത്രം സ്ഥിതി ചെയ്യുന്നത്. എംസി റോഡിൽ നിന്ന് അര കിലോമീറ്റർ കിഴക്ക് മാറിയാണ് ക്ഷേത്രം. കൂത്താട്ടുകുളത്തു നിന്നും മുവാറ്റുപുഴ- തൊടുപുഴ എന്നിവടങ്ങളിലേക്ക് പോകുന്ന റോഡ് ഈ ക്ഷേത്രത്തിനോട് ചേർന്ന് കടന്നു പോകുന്നു.

പരമശിവന്റെ മധ്യ കേരളത്തിലെ പ്രധാന ക്ഷേത്രങ്ങളിലൊന്നാണിത്. പരമശിവനും പാർവ്വതിയും ഗണപതി സുബ്രഹ്മണ്യ സമേതെയുള്ള അപൂർവ്വം സ്വയംഭൂ പ്രതിഷ്ഠയാണ് ഇവിടെ. ആയിരത്തിലധികം വർഷം പഴക്കമുള്ളതും കൂത്താട്ടുകുളത്തിന്റെ സ്ഥലനാമ ചരിത്രവുമായി ബന്ധപ്പെട്ടു കിടക്കുന്ന ഐതിഹ്യവുമുള്ള ക്ഷേത്രവുമാണിത്. നിരവധി കൊത്തുപണികളും ചുവർ ചിത്രങ്ങളും നിറഞ്ഞതാണ് ഈ ക്ഷേത്രം. ക്ഷേത്രത്തിന്റെ ബലിക്കൽ പുരയുടെ മുകളിൽ രാമായണം പൂർണ്ണമായും ശില്പ രൂപത്തിൽ ആവിഷ്കരിച്ചിട്ടുണ്ട്. നിരവധി പ്രത്യേകതകളും ശിൽപ്പ ഭംഗിയുമുള്ളതാണ് ക്ഷേത്രം.പക്ഷേ കാലപ്പഴക്കം മൂലവും ക്ഷേത്ര നടത്തിപ്പുകാരുടെ താത്പര്യക്കുറവും മൂലം ജീർണ്ണാവസ്ഥയിലാണ് ഇപ്പോൾ ഈ ക്ഷേത്രം. കേരളത്തിൽ തന്നെ ഇത്രയും സാംസ്കാരിക പ്രധാന്യമുള്ളതും എന്നാൽ ഇത്ര ജീർണ്ണാവസ്ഥയിലുമുള്ള മറ്റൊരു ക്ഷേത്രം ഉണ്ടാകാനിടയില്ല.ക്ഷേത്രത്തിന്റെ ഭാഗമായിരുന്ന ആയിരം പേർക്ക് ഇരിക്കാമായിരുന്ന ഊട്ടുപുരയും, ഒരു ലക്ഷം ദീപങ്ങൾ കത്തിച്ചിരുന്ന വിളക്ക്മാടവും ഇരുനിര മാളികപ്പുരയും ക്ഷേത്ര നടത്തിപ്പുകാർ പൊളിച്ചുകളഞ്ഞിരുന്നു. നൂറ്റാണ്ടുകൾ പഴക്കമുള്ള ക്ഷേത്രത്തിലെ മുഴുവൻ ജംഗമ വസ്തുക്കളം ഈ കാലയളവിൽ ഇല്ലാതായി. 

നിലവിലെ സ്ഥിതി

1980 കളിൽ ബിബിസി ഈ ക്ഷേത്രത്തിന്റെ ശിൽപ്പ ചുവരചിത്രകലാ പ്രത്യേകതകളെക്കുറിച്ച് ഡോക്യുമെൻററി ചിത്രീകരിച്ചിട്ടുണ്ട്. 2006 ൽ കേന്ദ്ര സാംസ്കാരിക മന്ത്രി കുമാരി ഷൈൽജ ഈ ക്ഷേത്രം സന്ദർശിച്ചിട്ടുണ്ട്. 2016 ൽ കേന്ദ്ര സാസ്കാരിക വകുപ്പ് ഈ ക്ഷേത്രത്തിലെ ശില്പ ചിത്ര സംരക്ഷണത്തിനും പുതുക്കിപ്പണിയുന്നതിനുമായി പണം അനുവദിച്ചുവെങ്കിലും ക്ഷേത്ര നടത്തിപ്പുകാരായ അത്തിമൺ ഇല്ലത്തിന്റെ എതിർപ്പു മൂലം മുടങ്ങിപ്പോയി. ഇതിനെ തുടർന്ന് ക്ഷേത്രം തിരുവിതാംകൂർ ദേവസ്വം ബോർഡ് സംരക്ഷിക്കണമെന്നാവശ്യപ്പെട്ട് നാട്ടുകാരായ ഭക്ത ജനങ്ങളുടെ സംഘടനയായ ശിവസ്വം ട്രസ്റ്റ് ഹൈക്കോടതിയെ സമീപിച്ചു. ഇതിനെ ക്ഷേത്ര കൈവശക്കാരായ അത്തിമൺ ഇല്ലം എതിർത്തു. എന്നാൽ ഇല്ലത്തിന്റെ തടസ്സവാദങ്ങൾ ഹൈക്കോടതിയും ദേവസ്വം ഓംബഡ്സ്മാനും അംഗീകരിച്ചില്ല .ദേവസ്വം ബോർഡിനോട് ഈ ക്ഷേത്രവും ക്ഷേത്ര സ്വത്തുക്കളും ഏറ്റെടുത്ത് സംരക്ഷിക്കാനും ക്ഷേത്രത്തിൽ ആചാര പ്രകാരമുളള്ള പൂജാ കർമ്മങ്ങൾ മുടക്കമില്ലാതെ നടത്താനും ഹൈക്കോടതി നിർദ്ദേശിച്ചു. ഇതിനെ തുടർന്ന് 2018 ഏപ്രിലിൽ ക്ഷേത്രവും അനുബന്ധ ദേവസ്വം സ്വത്തുക്കളും ഏറ്റെടുത്തുകൊണ്ടുള്ള പ്രാഥമിക വിഞ്ജാപനം തിരുവിതാംകൂർ ദേവസ്വം ബോർഡ് പുറത്തിറക്കി. ക്ഷേത്രത്തിലും അനുബന്ധ ദേവസ്വം സ്വത്തുകളിലും അത്തിമൺ ഇല്ലത്തിന് ഉടമസ്ഥാവകാശം ഇല്ലെന്നും ഉടമസ്ഥാവകാശം സംബന്ധിച്ച മതിയായ രേഖകൾ ഹാജരാക്കാൻ ഇല്ലത്തിന് കഴിഞ്ഞിട്ടില്ലെന്നും വിഞ്ജാപനത്തിൽ പറയുന്നുണ്ട്. കൂത്താട്ടുകുളം മഹാദേവ ക്ഷേത്രം കുടുംബ ക്ഷേത്രമോ സ്വകാര്യ ക്ഷേത്രമോ അല്ലെന്നും പൊതു ക്ഷേത്രമായാണ് ഇതിനെ പരിഗണിക്കേണ്ടതെന്നും ബോർഡ് വിഞ്ജാപനം ചെയ്തിട്ടുണ്ട്. ഹിന്ദു മതസ്ഥാപന ആക്ട് പ്രകാരമുള്ള തുടർനടപടി ക്രമങ്ങൾ പൂർത്തിയാക്കി അന്തിമ വിഞ്ജാപനം സർക്കാർ പുറത്തിറക്കുന്ന തിയതി മുതൽ ക്ഷേത്രവും ദേവസ്വം സ്വത്തുക്കളും തിരുവിതാംകൂർ ദേവസ്വം ബോർഡിന്റെ ഭാഗമാകും.

നേരത്തെ വടക്കുംകൂർ രാജ്യത്തിന്റെ ഭാഗമായിരുന്ന കൂത്താട്ടുകുളം പിന്നീട് 1750 ൽ മാർത്താണ്ഡ വർമ്മയാണ് തിരുവിതാംകൂറിനോട് ചേർക്കുന്നത് . മാർത്താണ്ഡ വർമ്മയുടെ ദളവയായിരുന്ന രാമയ്യനാണ് ഈ ക്ഷേത്രം പുനർ നിർമ്മിച്ചത്. തിരുവിതാംകൂർ കൊട്ടാരത്തിന്റെ നിർദ്ദേശ പ്രകാരമായിരുന്നു ഇത്. വടക്കുംകൂർ രാജ്യം പിടിച്ചെടുത്തതിന്റെ പ്രായശ്ചിത്വമായാണ് ഈ ക്ഷേത്രം പുനർ നിർമ്മിച്ചതെന്നാണ് ചരിത്രം. തെക്കൻ തിരുവിതാംകൂറിലെ തച്ചന്മാരും ശില്പികളുമാണ് ഈ ക്ഷേത്രം പുതുക്കി നിർമ്മിച്ചത്. തുടർന്ന് ശുചീന്ദ്രത്തെ നമ്പിമാരെ ക്ഷേത്ര ചുമതല രാമയ്യൻ ദളവ ഏൽപ്പിച്ചു. അതിനു ശേഷം ചേന്നാസ് നമ്പൂതിരി, വേങ്ങശ്ശേരി മൂത്തത്, ആമ്പക്കാട്ട് പണിക്കർ എന്നിവരായിരുന്നു ഈ ക്ഷേത്രത്തിന്റെ ഊരാളന്മാർ. ഇത് സംബന്ധിച്ച രേഖകൾ തിരുവനന്തപുരത്തെ സെൻട്രൽ വെർണ്ണാക്കുലർ റിക്കോഡ്സിൽ ഇപ്പോഴുമുണ്ട്. അമ്പലത്തിലെ ശാന്തിക്കായി രാമയ്യൻ ദളവയുടെ ആസ്ഥാനമായിരുന്ന മാവേലിക്കരയിൽ നിന്ന് പോറ്റി കുടംബത്തേയും കൊണ്ടുവന്നുവെന്നാണ് ചരിത്രം. മാവേലിക്കരയിലുള്ള അത്തിമൺ എന്ന പോറ്റി കുടുംബത്തിന്റെ കൈവഴിയായിരുന്നു ഇവിടെ ശാന്തിക്ക് എത്തിയ പോറ്റിമാർ. കാലക്രമേണ ചേന്നാസ്, വേങ്ങശ്ശേരി മൂത്തത് കുടുംബങ്ങളുടെ ഈ മേഖലയുമായുള്ള ബന്ധം ഇല്ലാതായി. അക്കാലത്തെ നാട്ടു പ്രമാണിമാരായ ആമ്പക്കാട്ട് പണിക്കർക്കായിരുന്നു പിന്നീട് ക്ഷേത്രത്തിന്റെ ഊരാള ചുമതല. 1950 കളോടെ ഊരാള അവകാശ കുടുംബം കൂത്താട്ടുകുളത്തു നിന്ന് മറ്റൊരു സ്ഥലത്തേക്ക് മാറിപ്പോയതോടെ ക്ഷേത്ര ശാന്തിക്കാരായ അത്തിമൺ ഇല്ലം അമ്പലത്തിന്റെയും ദേവസ്വത്തിന്റെയും അധികാരം കയ്യടക്കുകയായിരുന്നു. ഇതുമായി ബന്ധപ്പെട്ട് വ്യവഹാരങ്ങളും ഉണ്ടായിട്ടുണ്ട്.കേരളപ്പിറവിക്കു മുമ്പുതന്നെ ഈ ക്ഷേത്രത്തിന്റെ ഉടമസ്ഥാവകാശം ആര്ക്കുമില്ലെന്നും സർക്കാർ ഇക്കാര്യത്തിൽ ഇടപെടണമെന്നും അന്നത്തെ തിരുകൊച്ചി കോടതി വിധിയിൽ വ്യക്തമാക്കിയിട്ടുണ്ടെങ്കിലും തുടർ നടപടികളെടുക്കാൻ സർക്കാരിന് കഴിഞ്ഞില്ല. അങ്ങനെ ക്ഷേത്രവും ദേവസ്വം സ്വത്തുക്കളും അത്തിമൺ ഇല്ലത്തിന്റെ കൈവശത്തിൽ എത്തുകയായിരുന്നുവെന്നാണ് രേഖകൾ വ്യക്തമാക്കുന്നത്
എറണാകുളം, കോട്ടയം, ഇടുക്കി ജില്ലകളിലായി ആയിരക്കണക്കിന് ഏക്കർ ഭൂമി ഈ ക്ഷേത്രത്തിൻരെ അധീനതയിലായിരുന്നു. ഭൂ പരിഷ്കരണ നിയമത്തെ തുടർന്ന് ഭൂമികളെല്ലാം പാട്ടക്കാരുടെ ഉടമസ്ഥതയിലേക്ക് മാറി. എങ്കിലും കരമൊഴിവാക്കിയ എക്കർ കണക്കിന് ദേവസ്വം ഭൂമി ക്ഷേത്രത്തിന്റെ ഭാഗമായി ഇപ്പോഴുമുണ്ട്.


</doc>
<doc id="378869" url="https://ml.wikipedia.org/wiki?curid=378869" title="ജലസേചനത്തിന്റെ പാരിസ്ഥിതിക ആഘാതം">
ജലസേചനത്തിന്റെ പാരിസ്ഥിതിക ആഘാതം

ജലസേചനത്തിന്റെ പാരിസ്ഥിതിക ആഘാതം ജലസേചനം മൂലം മണ്ണിന്റേയും ജലത്തിന്റേയും അളവിനും ഗുണനിലവാരത്തിനും ഉണ്ടാകുന്ന മാറ്റങ്ങളുമായും വൃഷ്ടിപ്രദേശങ്ങൾ എന്നിവയുടെ പ്രകൃതി പരവും സാമൂഹികപരവുമായ സാഹചര്യങ്ങളിലുണ്ടാകുന്ന മാറ്റങ്ങൾ എന്നിവയുമായി ബന്ധപ്പെട്ടിരിക്കുന്നു. 

നദിയുടെ മുന്നോട്ടുള്ള ഒഴുക്ക് കുറയുന്നത് താഴെപ്പറയുന്ന പ്രശ്നങ്ങൾക്ക് കാരണമാകും:



</doc>
<doc id="378872" url="https://ml.wikipedia.org/wiki?curid=378872" title="മന്നം‌പുറത്തു കാവ്">
മന്നം‌പുറത്തു കാവ്

കാസർഗോഡ് ജില്ലയിലെ നീലേശ്വരം ബസ് സ്റ്റാൻഡിനോട് ചേർന്നു നിൽക്കുന്ന കാവാണ് മന്നംപുറത്തു കാവ്. പൂരാഘോഷവും കലശവുമാണ് കാവിലെ പ്രധാന ആരാധനാ ആഘോഷങ്ങൾ, കലശാ ഘോഷവേളയിൽ കലശം എടുക്കുന്നത് തിയ്യസമുദായത്തിൽ പെട്ടവരാണു, പൂജാദികാര്യങ്ങൾ ചെയ്തു വരുന്നത് പിടാര സമുദായത്തിൽപെട്ടവരാണ്. പിടാര സമുദായക്കാരായ മൂത്തോർ, നായർ സമുദായക്കാരായ അരമന നായരച്ഛൻ, എറുവാട്ട് നായരച്ഛൻ എന്നിവർ പ്രധാനികളാണ് ക്ഷേത്രത്തിന്റെ പാരമ്പര്യ ട്രസ്റ്റീ(കോവിലധികാരി) ഈ തറവാട്ടുകാരാണ്(എറുവാട്ട്,അരമന).തെക്കു വടക്ക് കളരിക്കാർ, ദേവിയുടെ കോലം കെട്ടുന്ന അഞ്ഞൂറ്റാൻ തുടങ്ങിയവരൊക്കെയാണ് കാവിലെ മറ്റു പ്രധാനികൾ. ദ്രാവിഡപ്പഴമയിലേക്ക് വിരൽ ചൂണ്ടുന്ന പല ആചാരരീതികളും ഉൾച്ചേർന്നതുകൂടിയാണ് ഇവിടുത്തെ കലശോത്സവം.

മന്നം‌പുറത്ത് കാവിൽ കലശോത്സവം മൂന്നു ദിവസങ്ങളിലായാണു നടക്കുക. ഉത്സവത്തിനു മുന്നോടിയായി "ഓലകൊത്തലും" "പൂത്താക്കൽ" ചടങ്ങുകളും നടത്താറുണ്ട്. കലശവുമായി ബന്ധപ്പെട്ടു നടക്കുന്ന ആചാരമാണ് മത്സ്യക്കോവ. മത്സ്യബന്ധനവുമായി ബന്ധപ്പെട്ടു പ്രവർത്തിക്കുന്ന മൊയോർ എന്ന സമുദായാഗങ്ങൾ ആണിതു നടത്താറുള്ളത്. കടിഞ്ഞിക്കടവ് ആര്യക്കര ഭഗവതി പോലുള്ള ക്ഷേത്രത്തിൽ നിന്ന് ക്ഷേത്ര സ്ഥാനികരുടെ അകമ്പടിയോടെ മത്സ്യ കോവകൾ കാവിലേക്ക് കൊണ്ടുവരാറാണുള്ളത്. മീങ്കോവ എന്നാണ് ഈ ചടങ്ങ് നാടുമ്പുറത്ത് അറിയപ്പെടുന്നത്.

കലശച്ചന്തക്ക് പേരുകേട്ട സ്ഥലമാണ് മന്നൻപുറം കാവ്. കലശ മഹോത്സവത്തിന്റെ ഭാഗമായി കലശച്ചന്തകൾ ഒരുക്കാനുള്ള തയ്യാറെടുപ്പുകൾ മുമ്പേ നടത്തി വരുന്നു. ക്ഷേത്രനടയുടെ കിഴക്കുഭാഗത്തായാണ് ചന്തകൾക്കുള്ള സ്ഥലം കൊടുക്കാറുള്ളത്. "കലശമുട്ടായി" എന്നറിയപ്പെടുന്ന പ്രത്യേകമുണ്ടാക്കിയ മധുര പലഹാരങ്ങളാണ് കലശനാളുകളിൽ ഏറെയും ചന്തകൾ വഴി വിതരണം ചെയ്യപ്പെടുക. പഞ്ചസാര പാവിൽ കടല ചേർത്തൊരുക്കുന്ന മിഠായി ആണിത്. ഗ്രാമീണജീവിതത്തിന് അനിവാര്യമായ സകല സാമഗ്രികളും കിട്ടിക്കൊണ്ടിരുന്ന പരിപാടിയായിരുന്നു കലശച്ചന്ത. ഗ്രാമീണ ഉൽപ്പന്നങ്ങളുടെയും വനവിഭവങ്ങളുടെയും വിപണനമേളയായ ഇവിടെ നിന്നായിരുന്നു നിലേശ്വരവും പരിസരപ്രദേശങ്ങളിലും ഉള്ളവർ അടുത്ത ഏതാനും മാസത്തേക്കാവശ്യമായ സാധനസാമഗ്രികൾ മുമ്പൊക്കെ വാങ്ങിച്ചിരുന്നത്.

കലശദിവസത്തെ പ്രധാന തെയ്യങ്ങൾ നടയിൽ ഭഗവതി, കൈക്ളോൻ, ക്ഷേത്രപാലകൻ, കാളരാത്രി തുടങ്ങിയ തെയ്യങ്ങളാണ്. അകത്തെ കലശം, പുറത്തെ കലശം എന്നിങ്ങനെ കലശങ്ങളുണ്ട്. രണ്ടാം ദിവസം തെയ്യത്തിന്റെ തിരുമുടികളും കലശത്തട്ടും ക്ഷേത്രത്തിനകത്തേക്ക് എഴുന്നെള്ളിക്കുന്നു, തുടർന്നാണ് തെയ്യം നടക്കുക. മൂന്നാം ദിവസം കലശബുദ്ധി കർമ്മങ്ങൾ നടക്കുന്നു. മൂന്നാം ദിവസത്തോടെ കലശോത്സവം സമാപിക്കുന്നു. മത്സ്യമാംസാദികൾ വെച്ച് നൈവേദ്യം നടത്തുന്ന ക്ഷേത്രങ്ങളിൽ ബ്രാഹ്മണരുടെ ആര്യവിധി പ്രകാരമുള്ള പൂജാദികൾ പൊതുവേ കുറവാണ്. എങ്കിലും മന്നം‌പുറത്ത് കാവ് ഇക്കാര്യത്തിൽ വേറിട്ടു നിൽക്കുന്നു.


</doc>
<doc id="378875" url="https://ml.wikipedia.org/wiki?curid=378875" title="യുദ്ധത്തിന്റെ പാരിസ്ഥിതിക ആഘാതം">
യുദ്ധത്തിന്റെ പാരിസ്ഥിതിക ആഘാതം

യുദ്ധത്തിന്റെ ആധുനികവത്ക്കരണത്തിലും ഇതുമൂലം പ്രകൃതിയിലുണ്ടാകുന്ന വർദ്ധിച്ചുകൊണ്ടിരിക്കുന്ന ഫലങ്ങളിലുമാണ് യുദ്ധത്തിന്റെ പാരിസ്ഥിതിക ആഘാതം കേന്ദ്രീകരിച്ചിരിക്കുന്നത്. രാസായുധങ്ങളിൽ നിന്നും ആണവായുധങ്ങളിലേക്കുള്ള യുദ്ധരീതികളുടെ മാറ്റം ആവാസവ്യവസ്ഥയിലും പരിസ്ഥിതിയിലും വേഗത്തിൽ ആയാസങ്ങൾ വരുത്തുന്നു. യുദ്ധത്തിന്റെ പാരിസ്ഥിതിക ആഘാതത്തിൽ ഒന്നാം ലോകയുദ്ധം, രണ്ടാം ലോകയുദ്ധം, വിയറ്റ്നാം യുദ്ധം, റുവാണ്ടൻ ആഭ്യന്തര യുദ്ധം, കൊസോവ യുദ്ധം, ഗൾഫ് യുദ്ധം എന്നിവയും ഉൾപ്പെടുന്നു.

സൈനികപരമായി പ്രാധാന്യമുള്ള സസ്യജാലങ്ങളെ നശിപ്പിക്കാനായി രാസവസ്തുക്കൾ ഉപയോഗിച്ചതിനാൽ വിയറ്റ്നാം യുദ്ധത്തിന് കാര്യമായ പരിസ്ഥിതി ബന്ധമുണ്ട്. വനങ്ങൾ ഇലപൊഴിക്കാനും സൈനിക കേന്ദ്രങ്ങളുടെ അതിർത്തികളിലെ സസ്യവളർച്ച ഇല്ലാതാക്കാനും ശത്രുക്കളുടെ വിളകൾ നശിപ്പിക്കാനും 20 മില്യൺ ഗാലൺ കളനാശിനികളാണ് യു. എസ് സൈന്യം തളിച്ചത്. 



</doc>
<doc id="378884" url="https://ml.wikipedia.org/wiki?curid=378884" title="ഇന്ത്യയിലെ സംസ്ഥാനങ്ങളിലെയും കേന്ദ്രഭരണപ്രദേശങ്ങളിലെയും പ്രതീകങ്ങൾ">
ഇന്ത്യയിലെ സംസ്ഥാനങ്ങളിലെയും കേന്ദ്രഭരണപ്രദേശങ്ങളിലെയും പ്രതീകങ്ങൾ

ഇന്ത്യയിലെ സംസ്ഥാനങ്ങളിലെയും കേന്ദ്രഭരണപ്രദേശങ്ങളിലെയും പ്രതീകങ്ങളുടെ പട്ടികയാണിത്. ഓരോ സംസ്ഥാനത്തിനും കേന്ദ്രഭരണപ്രദേശത്തിനും ഒരു കൂട്ടം ഔദ്യോഗികപ്രതീകങ്ങളുണ്ട്.




</doc>
<doc id="378923" url="https://ml.wikipedia.org/wiki?curid=378923" title="ക്ലോവർഡെയിൽ">
ക്ലോവർഡെയിൽ

ക്ലോവർഡെയിൽ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള സോനാമാ കൗണ്ടിയിലെ ഒരു നഗരമാണ്. സാൻ ഫ്രാൻസിസ്കോ & നോർത്ത് പസഫിക് റെയിൽറോഡ് 1872 ൽ ക്ലോവർഡെയിലിലെത്തി. ക്ലോവർഡെയിൽ റാഞ്ചെറിയ ഓഫ് പൊമോ ഇന്ത്യൻസ് ഓഫ് കാലിഫോർണിയയുടെ ആസ്ഥാനം ഇവിടെയാണ്. ഐക്യനാടുകളുടെ 2010 ലെ സെൻസസ് പ്രകാരം ഈ നഗരത്തിലെ ജനസംഖ്യ 8,618 ആയിരുന്നു.


</doc>
<doc id="378924" url="https://ml.wikipedia.org/wiki?curid=378924" title="ഗോൾഡൻ ഗേറ്റ് ഹൈലാൻഡ്സ് ദേശീയോദ്യാനം">
ഗോൾഡൻ ഗേറ്റ് ഹൈലാൻഡ്സ് ദേശീയോദ്യാനം

ഗോൾഡൻ ഗേറ്റ് ഹൈലാൻഡ്സ് ദേശീയോദ്യാനം, ലിസോത്തോ അതിർത്തിക്കു സമീപം ദക്ഷിണാഫ്രിക്കയിലെ ഫ്രീ സ്റ്റേറ്റ് പ്രോവിൻസിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഈ ദേശീയോദ്യാനത്തിന്റെ വിസ്തൃതി 340 കിമീ (130 ചതുരശ്ര മൈൽ) ആണ്. പാർക്കിന്റെ ഏറ്റവും ശ്രദ്ധേയമായ സവിശേഷതകൾ, ഇവിടുത്തെ സ്വർണ്ണ,  കാവി, ഓറഞ്ച് ഛവിയുള്ളതും ആഴത്തിൽ ദ്രവിച്ചതുമായ മണൽക്കല്ലുകളാൽ നിർമ്മിതമായ കിഴുക്കാംതൂക്കായ പാറക്കെട്ടുകളും മറ്റ് അവശിഷ്ടങ്ങളുമാണ്, പ്രത്യേകിച്ച് ബ്രാൻഡ്വാഗ് റോക്ക്. ഈ പ്രദേശത്തിന്റെ മറ്റൊരു പ്രത്യേകത, ഇവിടെയുള്ള നിരവധി ഗുഹകളിലും പുരാതന വാസസ്ഥാനങ്ങളിലും കാണപ്പെടുന്ന സാൻ ജനങ്ങളുടെ റോക്ക് പെയിന്റിംഗുകളാണ്. ഇവിടെ കാണപ്പെടുന്ന വന്യജീവികളിൽ കീരികൾ, ഈലാൻറ് (ഒരു തരം കൃഷ്ണമൃഗം), സീബ്രകൾ, നൂറോളം പക്ഷിയിനങ്ങളും ഉൾപ്പെടുന്നു. ഫ്രീസ്റ്റേറ്റ് പ്രോവിൻസിലെ ഏക ദേശീയോദ്യാനമായ ഇത്, ഇവിടുത്തെ വന്യജീവികളേക്കാൾ പ്രകൃതിഭംഗിക്ക് പേരുകേട്ടതാണ്. ഫോസ്സിലുകളെക്കുറിച്ചുള്ള പഠനത്തിൽ ഇവിടെനിന്ന് ദിനോസർ മുട്ടകൾ, അസ്ഥികൂടങ്ങൾ തുടങ്ങി നിരവധി വസ്തുക്കൾ കണ്ടെത്തിയിട്ടുണ്ട്.


</doc>
<doc id="378939" url="https://ml.wikipedia.org/wiki?curid=378939" title="ഗാർഡൻ റൂട്ട് ദേശീയോദ്യാനം">
ഗാർഡൻ റൂട്ട് ദേശീയോദ്യാനം

ഗാർഡൻ റൂട്ട് ദേശീയോദ്യാനം, ദക്ഷിണാഫ്രിക്കയിലെ ഗാർഡൻ റൂട്ട് പ്രദേശത്തെ ഒരു ദേശീയോദ്യാനമാണ്.

നിലവിലുണ്ടായിരുന്ന ട്സിറ്റ്കാമ്മ, വൈൽഡേർനസ് ദേശീയോദ്യാനം എന്നിവയുടെ സംയോജനവും ക്നിസ്ന നാഷണൽ ലേക്ക് ഏരിയയും സർക്കാർ ഉടമസ്ഥതയിലുള്ള നിരവധി ഭൂമികളും സംയോജിപ്പിച്ചാണ് 2009 മാർച്ച് 6 ന് ഈ ദേശീയോദ്യാനം രൂപവൽക്കരിച്ചത്. 

ആകെ 1,210 ചതുരശ്രകിലോമീറ്റർ (470 ച.മൈൽ) സ്ഥലത്ത് വ്യാപിച്ചുകിടക്കുന്ന ഈ ദേശീയോദ്യാനത്തിന്റെ ഏകദേശം 685 കിമീ (264 സ്ക്വയർ മൈൽ) പ്രദേശം മുൻപു നിലനിന്നിരുന്ന ദേശീയോദ്യാനങ്ങളുടെ ഭാഗമായിരുന്നു. ദേശീയോദ്യാനത്തിലെ ഏകദേശം 605 കിമീ (234 ച. മൈൽ) പ്രദേശം തദ്ദേശീയ പ്രാചീന വനത്തിന്റെ തുടർച്ചയാണ്.


</doc>
<doc id="378941" url="https://ml.wikipedia.org/wiki?curid=378941" title="കാംഡെബൂ ദേശീയോദ്യാനം">
കാംഡെബൂ ദേശീയോദ്യാനം

കാംഡെബൂ ദേശീയോദ്യാനം, ദക്ഷിണാഫ്രിക്കയിലെ അർദ്ധ മരുഭൂപ്രദേശമായ കാരൂവിൽ സ്ഥിതിചെയ്യുന്നതും ഏതാണ്ട് പൂർണ്ണമായും ഗ്രാഫിറ്റ്-റെയ്നെറ്റ് എന്ന ഈസ്റ്റേറ്റ് കേപ് പട്ടണത്താൽ വലയം ചെയ്തു കിടക്കുന്നതുമായ ഒരു ദേശീയോദ്യാനമാണ്.

2005 ഒക്ടോബർ 30 ന് ദക്ഷിണാഫ്രിക്കയിലെ നാഷണൽ പാർക്ക് മാനേജ്മെൻറിന്റെ നേതൃത്വത്തിൽ സൗത്ത് ആഫ്രിക്കയിലെ 22 ആമത്തെ ദേശീയ പാർക്ക് ആയി കാംഡെബൂ ദേശീയോദ്യാനം പ്രഖ്യാപിക്കപ്പെട്ടു. 194 ചതുരശ്ര കിലോമീറ്ററാണ് ഈ ദേശീയോദ്യാനത്തിന്റെ ആകെ വിസ്തൃതി. സർക്കാർ, കൺസർവേഷൻ ഗ്രൂപ്പുകൾ, ബന്ധപ്പെട്ട ഓഹരയുടമകൾ എന്നിവരുമായുള്ള വിപുലമായ കൂടിയാലോചനകൾക്കും നിരന്തരമായ ചർച്ചകൾക്കും ശേഷം, പരിസ്ഥിതി സംരക്ഷണത്തിന്റെയും ടൂറിസത്തിന്റെയും ചുമതലയുള്ള മന്ത്രി മാർഥിനസ് വാൻ ഷാൽക്വിക്, ഗ്രാഫിറ്റ്-റെയ്നെറ്റിനെ ചുറ്റിപ്പറ്റിയുള്ള പ്രദേശം സൗത്ത് ആഫ്രിക്കയുടെ 22-ാമത്തെ ദേശീയോദ്യാനമായി പ്രഖ്യാപിച്ചു.

ദക്ഷിണാഫ്രിക്കയിലെ വേൾഡ് വൈഡ് ഫണ്ട് ഫോർ നേച്ചർ (WWF-SA) ഈ പദ്ധതിക്ക് അവരുടെ കൈവശത്തിലുണ്ടായിരുന്ന 14500 ഹെക്ടർ കാരു നേച്ചർ റിസർവ് പ്രദേശം സംഭാവന ചെയ്തിരുന്നു. പദ്ധതിയുടെ മുഖ്യആകർഷണം ഇതാണ്. ദേശീയോദ്യാനത്തിന്റെ പേര് കൂടിയാലോചനയിലൂടെ കാംഡെബൂ ദേശീയോദ്യനം എന്നു നിശ്ചയിക്കുകയും ചെയ്തു.


</doc>
<doc id="378943" url="https://ml.wikipedia.org/wiki?curid=378943" title="മാപുങ്കുബ്വേ ദേശീയോദ്യാനം">
മാപുങ്കുബ്വേ ദേശീയോദ്യാനം

മാപുങ്കുബ്വേ ദേശീയോദ്യാനം, ദക്ഷിണാഫ്രിക്കയിലെ ലിമ്പോപോ പ്രവിശ്യയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ലിമ്പോപോ, ഷാഷെ നദികളുടെ സംഗമത്തിനു തെക്കുഭാഗത്തുള്ള കൊലോപെ നദിക്കരയിൽ, വെനേഷ്യ വജ്ര ഖനിയ്ക്ക് ഏകദേശം 15 കിലോമീറ്ററോളം വടക്കു കിഴക്കായിട്ടാണ് ഈ ദേശീയോദ്യാനം സ്ഥിതിചെയ്യുന്നത്. ബോട്സ്വാന, സിംബാബ്വെ അതിർത്തികളോട് ചേർന്ന് കിടക്കുന്ന ഈ ദേശീയോദ്യാനം, ഗ്രേറ്റർ മാപുങ്കുബ്വേ ട്രാൻസ്ഫ്രോണ്ടിയർ കൺസർവേഷൻ മേഖലയുടെ ഭാഗമാണ്. 1995 ൽ സ്ഥാപിക്കപ്പെട്ട ഈ ദേശീയോദ്യാനത്തിന്റെ ആകെ വിസ്തൃതി, 28,000 ഹെക്ടറാണ്. ചരിത്രപ്രാധാന്യമുള്ളതും കൊളോണിയൽ കാലഘട്ടത്തിനു മുമ്പുള്ള മാപുങ്കുബ്വേ രാജ്യത്തിന്റെ തലസ്ഥാനമാരുന്ന മാപുങ്കുബ്വേ ഹില്ലും ഈ ദേശീയോദ്യാനത്തിന്റെ സംരക്ഷണപരിധിയിൽ വരുന്നു. അതുപോലെതന്നെ ലിമ്പോപോ നദിക്കു സമാന്തരമായി കിടക്കുന്ന നദീതട വനങ്ങളും വന്യജീവികളും ഈ ഉദ്യാനത്തിന്റെ പരിധിയിലാണ്.മാപുങ്കുബ്വേ ഹില്ലിൽ ഇരുമ്പുയുഗത്തിലെ ഒരു സമൂഹം ജീവിച്ചിരുന്നു. അത് ഒരു അഭിവൃദ്ധി പ്രാപിച്ചിരുന്ന സമൂഹമായിരുന്നുവെന്ന് തെളിവുകൾ സൂചിപ്പിക്കുന്നു. പുരാവസ്തു ഗവേഷകർ ഇവിടെനിന്ന് സ്വർണ്ണത്താൽ നിർമ്മിതമായ കാണ്ടാമൃഗത്തിന്റെ പ്രശസ്തമായ ചെറുരൂപം കണ്ടെത്തിയിരുന്നു. മീർകാറ്റ് (ആഫ്രികൻ രാജ്യങ്ങളിൽ കാണപ്പെടുന്ന കീരിയുടെ വർഗ്ഗത്തിൽപെട്ട ഒരു ചെറിയ സസ്തനി) നൈൽ മുതലകൾ എന്നിവ കാണപ്പെടുന്ന ആഫ്രിക്കയിലെ ഏതാനുംചില പ്രദേശങ്ങളിലൊന്നാണിത്.


</doc>
<doc id="378945" url="https://ml.wikipedia.org/wiki?curid=378945" title="രോഹൻ പരൽ">
രോഹൻ പരൽ

ആക്റ്റിനോറ്റെറിജിയൈ ഉപവർഗ്ഗത്തിലെ ഉൾപ്പെടുന്ന "ഡോക്കിൻസിയ" ജീനസ്സിലെ ഒരു സ്പീഷിസാണ് രോഹൻ പരൽ ("Dawkinsia rohani"). ഇവ പശ്ചിമഘട്ടതദ്ദേശവാസികളാണ്.


</doc>
<doc id="378947" url="https://ml.wikipedia.org/wiki?curid=378947" title="പരിസ്ഥിതി നയം">
പരിസ്ഥിതി നയം

നിയമങ്ങൾ, നിയന്ത്രണങ്ങൾ, പരിസ്ഥിതി പ്രശ്നങ്ങളെ സംബന്ധിക്കുന്ന മറ്റ് നയരീതികൾ എന്നിവയോട് ഒരു സംഘടനയ്ക്കുള്ള പ്രതിബദ്ധതയാണ് പരിസ്ഥിതി നയം എന്നതുകൊണ്ട് സൂചിപ്പിക്കുന്നത്. ഈ പരിസ്ഥിതി പ്രശ്നങ്ങളിൽ വായു മലിനീകരണം, ജലമലിനീകരണം, മാലിന്യസംസ്ക്കരണം, ആവാസവ്യവസ്ഥാപരിപാലനം, ജൈവവൈവിധ്യത്തിന്റെ സംരക്ഷണം, പ്രകൃതിവിഭവങ്ങളുടേയും വന്യജീവിസമ്പത്തിന്റേയും വംശനാശം നേരിടുന്ന ജീവികളുടേയും പരിരക്ഷണം എന്നിവ പൊതുവേ ഉൾപ്പെടുന്നു. ഊർജ്ജത്തേയോ അല്ലെങ്കിൽ കീടനാശിനികൾ അനേകം തരം വ്യാവസായിക മാലിന്യങ്ങൾ ഉൾപ്പെടെയുള്ള വിഷവസ്തുക്കളേയോ സംബന്ധിക്കുന്ന നയങ്ങൾ പരിസ്ഥിതി നയത്തിന്റെ ഭാഗങ്ങളാണ്. മനുഷ്യന്റെ പ്രവൃത്തികളെ നിയന്ത്രിക്കാനും പരിശോധിക്കാനും ആവഴിക്ക് ജൈവഭൗതിക പരിസ്ഥിതിയിലേയും പ്രകൃതിവിഭവങ്ങളിലേയും ദോഷകരമായ മാറ്റങ്ങളെ തടയാനും അതോടൊപ്പം പരിസ്ഥിതിയിലെ മാറ്റങ്ങൾ മനുഷ്യരിൽ ദോഷകരമായ മാറ്റങ്ങൾ ഉണ്ടാക്കുന്നില്ല എന്ന് ഉറപ്പുവരുത്താനും ഈ നയത്തിലൂടെ കഴിയും. 



</doc>
<doc id="378948" url="https://ml.wikipedia.org/wiki?curid=378948" title="ഔഗ്രാബീസ് ഫാൾസ് ദേശീയോദ്യാനം">
ഔഗ്രാബീസ് ഫാൾസ് ദേശീയോദ്യാനം

ഔഗ്രാബീസ് ഫാൾസ് ദേശീയോദ്യാനം, ഔഗ്രാബീസ് വെള്ളച്ചാട്ടത്തിനു ചുറ്റുപാടുമായി, വടക്കൻ കേപ് മേഖലയിലെ ഉപിംഗ്ടൺ നഗരത്തിന്   120 കിലോമീറ്റർ പടിഞ്ഞാറായി സ്ഥിതിചെയ്യുന്ന ദക്ഷിണാഫ്രിക്കയിലെ ഒരു ദേശീയോദ്യാനമാണ്. 1966 ലാണ് ഈ ദേശീയോദ്യാനം സ്ഥാപിക്കപ്പെട്ടത്.

ഈ ദേശീയോദ്യാനം ഓറഞ്ച് നദിയ്ക്കു സമാന്തരമായി 820 ചതുരശ്രകിലോമീറ്റർ പ്രദേശത്തു വ്യാപിച്ചു കിടക്കുന്നു. ഈ പ്രദേശം വളരെ വരണ്ടതാണ്. 60 മീറ്റർ ഉയരമുള്ള  ഔഗ്രാബീസ് വെള്ളച്ചാട്ടം നദിയിൽ വെള്ളപ്പൊക്കമുണ്ടാകുമ്പോൾ അതിശയകരമായി കാഴ്ചാനുഭവം പ്രദാനം ചെയ്യുന്നു. വെള്ളച്ചാട്ടത്തിനു താഴെയുള്ള മലയിടുക്ക് ഏകദേശം 240 മീറ്റർ ആഴമുള്ളതും 18 കിലോമീറ്ററോളം നീളത്തിലുമുള്ളതാണ്.


</doc>
<doc id="378953" url="https://ml.wikipedia.org/wiki?curid=378953" title="ജല സംരക്ഷണം">
ജല സംരക്ഷണം

ജലത്തിന്റെ ഉപയോഗം സുസ്ഥിരമായി കൈകാര്യം ചെയ്ത്, ഭാവിയിലെ ആവശങ്ങൾക്കും കൂടി ഉതകും വിധം പ്രയോജനപ്പെടുത്തുന്നതിനായ് സ്വീകരിച്ചുവരുന്ന നയങ്ങൾ, ഉപായങ്ങൾ, ചര്യകൾ എന്നിവയെല്ലാം ചേർന്നതാണ് ജല സംരക്ഷണം (ഇംഗ്ലീഷ്: Water conservation). ജനസംഖ്യ, കുടുംബത്തിന്റെ വലിപ്പം, സാമ്പത്തികശേഷി എന്നിവയെല്ലാം ജല ഉപയോഗത്തെ സ്വാധീനിക്കുന്ന ഘടകങ്ങളാണ്. കാലാവസ്ഥാ വ്യതിയാനം മുതലായ പ്രശ്നങ്ങൾ പ്രകൃത്യായുള്ള ജല സ്രോതസ്സുകളിൽ വളരെയധികം ആഘാതം സൃഷ്ടിക്കുന്നുണ്ട്. പ്രത്യേഗിച്ചും ഉല്പാദന -കാർഷിക മേഖലകളിലേക്കാവശ്യമായ ജലസേചനവുമായി ബന്ധപെട്ടാണിത്. 

ജലസംരക്ഷണത്തിനായ് നടത്തുന്ന ഉദ്യമങ്ങളുടെ ചില പ്രധാന ലക്ഷ്യങ്ങൾ ഇവയാണ്:

ജലം സംരക്ഷിക്കുന്നതിന് സഹായകമായ ചില പ്രവർത്തനങ്ങൾ താഴെ കൊടുക്കുന്നു 
ജലസംരക്ഷണത്തിലെ ഒരു മാർഗ്ഗം എന്നത് മഴവെള്ള സംഭരണമാണ്. കുളങ്ങൾ, തടാകങ്ങൾ, കനാലുകൾ എന്നിവ നിർമ്മിക്കൽ, ജലസംഭരണികളുടെ ശേഷി വർദ്ധിപ്പിക്കൽ, മഴക്കുഴികൾ, വീടുകളിലും മറ്റും മഴവെള്ള സംഭരണികൾ സ്ഥാപിക്കൽ എന്നിവ മഴവെള്ളം സംഭരിക്കാനുള്ള വ്യത്യസ്ത രീതികളാണ്. ഇങ്ങനെ ശേഖരിക്കുന്ന ജലം ശൗചാലയ ഉപയോഗം, പൂന്തോട്ട പരിപാലനം, പുൽത്തകിടി നനക്കൽ, ചെറിയ തോതിലുള്ള കൃഷിയാവശ്യങ്ങൾ എന്നിവയ്ക്കെല്ലാം ഉപയോഗപ്പെടുത്താവുന്നതാണ്.

ജലസംരക്ഷണത്തിന്റെ മറ്റൊരു മാർഗ്ഗമാണ് ഭൂഗർഭ ജല സ്രോതസ്സുകളുടെ സംരക്ഷണം. അവപേക്ഷണം (മഴ/മഞ്ഞ് വീഴ്ച) സംഭവിക്കുമ്പോൾ ഭൂമിയിൽ പതിക്കുന്ന ജലത്തിന്റെ ഒരു ഭാഗം മണ്ണിലൂടെ ആഴ്ന്നിറങ്ങി ഭൂമിക്കടിയിൽ സംഭരിക്കപ്പെടുന്നു. ഇത് ഭൂഗർഭജലം എന്നാണ് അറിയപ്പെടുന്നത്. 

Jomes


</doc>
<doc id="378962" url="https://ml.wikipedia.org/wiki?curid=378962" title="പുനരുൽപ്പാദനം">
പുനരുൽപ്പാദനം

പാഴ്വസ്തുക്കളെ പുതിയ വസ്തുക്കളാക്കി മാറ്റുന്ന പ്രവർത്തനത്തെയാണ് പുനരുൽപ്പാദനം (ഇംഗ്ലീഷ്: Recycling "റീസൈക്ക്ലിങ്") എന്ന് പറയുന്നത്. ഇത് പരമ്പരാഗതമായ പാഴ്വസ്തു സംസ്ക്കരണത്തിനുള്ള ബദലാണ്. ഇതിന് വസ്തുക്കളെ ലാഭിക്കാനും ഹരിതഗൃഹവാതകങ്ങളുടെ പുറംതള്ളൽ കുറയ്ക്കാനും കഴിയും (ഉദാഹരണമായി പ്ലാസ്റ്റിക്കിന്റെ നിർമ്മാണവുമായി താരതമ്യം ചെയ്യുമ്പോൾ). പ്രയോജനകരമാകാൻ സാധ്യതയുള്ള വസ്തുക്കളും പാഴ്വസ്തുക്കളാകുന്നതു തടയാനും പുതിയ അസംസ്കൃതക്കളുടെ ഉപയോഗത്തെ കുറയ്ക്കാനും പുനരുപയോഗത്തിലൂടെ കഴിയുന്നു. ഇതിലൂടെ ഊർജ്ജ ഉപയോഗം, വായു മലിനീകരണം (ഇൻസനറേറ്ററിൽ നിന്ന്), ജലമലിനീകരണം (ചപ്പുചവറുകൾ മണ്ണിൽ മൂടുന്നതിൽ നിന്ന്).

പുനരുപയോഗം എന്നത് ആധുനികരീതിയിൽ പാഴ്വസ്തുക്കൾ കുറയ്ക്കാനായുള്ള ഒരു പ്രധാനഘടകമാണ്. കുറയ്ക്കുക, പുനരുപയോഗിക്കുക എന്നിവ മാലിന്യശ്രേണീയിലെ മൂന്നാമത്തെ ഘടകമാണിത്.



</doc>
<doc id="378966" url="https://ml.wikipedia.org/wiki?curid=378966" title="പെയിന്റിന്റെ പരിസ്ഥിതി ആഘാതം">
പെയിന്റിന്റെ പരിസ്ഥിതി ആഘാതം

പെയിന്റിന്റെ പരിസ്ഥിതി ആഘാതം എന്നത് വളരെ വിപുലമാണ്. ലെഡും മറ്റ് അഡിറ്റീവുകളുടേയും ഉപയോഗമുൾപ്പെടെ പരമ്പരാഗതമായ പെയിന്റിംഗ് വസ്തുക്കളും പ്രക്രിയകളും പരിസ്ഥിതിയിൽ ദോഷകരമായ മാറ്റങ്ങൾ ഉണ്ടാക്കാം. മാലിന്യം കുറയ്ക്കാനായി പെയിന്റിന്റെ അളവ് കൃത്യമായി കണക്കാക്കുക, പ്രകൃതിക്കു യോജിക്കുന്ന പെയിന്റുകൾ, പെയിന്റുചെയ്യാനുള്ള വസ്തുക്കൾ, സാങ്കേതിക വിദ്യകൾ എന്നിവ ഉപയോഗിക്കുക എന്നീ മുൻകരുതലുകൾ പരിസ്ഥിതിയിലുണ്ടാകുന്ന ആഘാതം കുറയ്ക്കാനായി എടുക്കാം.

അമേരിക്കൻ പരിസ്ഥിതി സംരക്ഷണ ഏജൻസിയുടെ മാർഗ്ഗനിർദ്ദേശങ്ങളും ഗ്രീൻസ്റ്റാർ മാനദണ്ഡങ്ങളും ഉപയോഗിക്കാൻ കഴിയും.

ബാഷ്പീകരണശീലമുള്ള കാർബണിക സംയുക്തങ്ങൾ വ്യത്യസ്തങ്ങളായ ഖര- ദ്രാവകാവസ്ഥകളിൽ നിന്നും വമിക്കുന്ന വാതകങ്ങളാണ്. പരമ്പരാഗത പെയിന്റുകളിലെ ലായകങ്ങളിൽ ഉയർന്ന അളവിൽ ഇത് അടങ്ങിയിരിക്കുന്നു. ഇതിന്റെ അളവ് കുറവായ പെയിന്റുകളിൽ നുകൾ മുറിക്കുള്ലിലെ വായുവിന്റെ ഗുണനിലവാരം വർദ്ധിപ്പിക്കുകയും നഗരപ്രദേശത്തെ പുകമഞ്ഞ് കുറയ്ക്കുകയും ചെയ്യുന്നു.

ഇത്തരം പെയിന്റുകളിൽ ലാറ്റെക്സ്, പുനരുപയോഗിക്കാവുന്ന് ലാറ്റെക്സ്, അക്രിലിക്ക്, മിൽക്ക് പെയിന്റ് എന്നിവ ഉൾപ്പെടുന്നു. 


</doc>
<doc id="378970" url="https://ml.wikipedia.org/wiki?curid=378970" title="പ്ലാസ്റ്റിക് മലിനീകരണം">
പ്ലാസ്റ്റിക് മലിനീകരണം

പരിസ്ഥിതിയിൽ പ്ലാസ്റ്റിക് ഉൽപ്പന്നങ്ങൾ കുന്നുകൂടുന്നതുമൂലം വന്യജീവികൾ, അവയുടെ വാസസ്ഥലങ്ങൾ അല്ലെങ്കിൽ മനുഷ്യർ എന്നിവയെ ഗുരുതരമായി ബാധിക്കുന്നതിനെയാണ് പ്ലാസ്റ്റിക് മലിനീകരണം എന്നു പറയുന്നത്. മലിനീകരണ വസ്തുക്കളായി പ്രവർത്തിക്കുന്ന പ്ലാസ്റ്റിക്കുകളെ അവയുടെ വലിപ്പത്തിനനുസരിച്ച് മൈക്രോ-, മെസോ- അല്ലെങ്കിൽ മാക്രോഡെബ്രിസ് എന്നിങ്ങനെ മൂന്നായി തരംതിരിച്ചിരിക്കുന്നു. പ്ലാസ്റ്റിക് ചെലവുകുറഞ്ഞതാണ് എന്നതിനോടും ഉപയോഗിക്കാൻ എളുപ്പമാണ് എന്നതിനോടും പ്ലാസ്റ്റിക് മലിനീകരണം വർദ്ധിച്ചിരിക്കുന്നത് ബന്ധപ്പെട്ടിരിക്കുന്നു. ഇക്കാരണത്താൽ മനുഷ്യന്റെ പ്ലാസ്റ്റിക് ഉപയോഗം ഉയർന്ന അളവിൽ വർധിച്ചു. എങ്കിലും പ്ലാസിക് വളരെ പതുക്കെ മാത്രമേ വിഘടിക്കൂ. 







</doc>
<doc id="378973" url="https://ml.wikipedia.org/wiki?curid=378973" title="ബർലിൻഗെയിം">
ബർലിൻഗെയിം

ബർലിൻഗെയിം, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തുള്ള സാൻ മറ്റിയോ കൌണ്ടിയിൽ സ്ഥിതിചെയ്യുന്ന ഒരു നഗരമാണ്. സാൻഫ്രാൻസിസ്കോ കോൺതുരുത്തിൽ സ്ഥിതിചെയ്യുന്ന ഈ നഗരത്തിന് സാൻഫ്രാൻസിസ്കോ ഉൾക്കടലിൽ കാര്യമായ തീരദേശമുണ്ട്.

നയതന്ത്രജ്ഞൻ ആൻസൺ ബർലിൻഗെയിമിന്റെ പേരിൽ സ്ഥാപിക്കപ്പെട്ട ഈ നഗരം പലപ്പോഴും "സിറ്റി ഓഫ് ട്രീസ്"  എന്നു വിളിക്കപ്പെടുന്നു. നഗരത്തിനുള്ളിലെ മരങ്ങളുടെ ആധിക്യവും ഇവിടെ നിലനിൽക്കുന്ന യൂക്കാലിപ്റ്റ്സ് തോട്ടങ്ങളും കാരണമാണ് ഇങ്ങനെ വിളിക്കപ്പെടുന്നത്. നഗരകേന്ദ്രത്തിലേയ്ക്കു നടന്നെത്താവുന്ന ദൂരത്തിലുള്ളതും ഉന്നത ജീവിതനിലവാരമുള്ള പാർപ്പിടങ്ങളും മുന്തിയ പബ്ലിക് സ്കൂൾ സംവിധാനങ്ങളാലും ഈ നഗരം അറിയപ്പെടുന്നു.


</doc>
<doc id="378976" url="https://ml.wikipedia.org/wiki?curid=378976" title="ഭൂഗർഭജലം">
ഭൂഗർഭജലം

മണ്ണിലെ സുഷിരസ്ഥലങ്ങൾ, കല്ലിന്റെ പാളികൾക്കിടയിലെ വിടവുകൾ എന്നിങ്ങനെ ഭൂമിയുടെ ഉപരിതലത്തിനു താഴെയായി കാണപ്പെടുന്ന ജലത്തിനെയാണ് ഭൂഗർഭജലം എന്ന് പറയുന്നത്. 

ഭൂഗർഭജലം മിക്കപ്പോഴും ചെലവ് കുറഞ്ഞതും കൂടുതൽ സൗകര്യപ്രദവും ഉപരിതലജലവുമായി താരതമ്യം ചെയ്യുമ്പോൾ മലിനീകരണം കുറഞ്ഞതുമായിരിക്കും. ഉദാഹരണത്തിന്, അമേരിക്കയിൽ ഉപയോഗിക്കാവുന്ന ജലശേഖരത്തിന്റെ വലിയ സ്രോതസ്സാണ് ഭൂഗർഭജലം നൽകുന്നത്. അവിടുത്തെ മറ്റെല്ലാം സംസ്ഥാനങ്ങളേക്കാളും കാലിഫോർണിയാ സംസ്ഥാനം ഉയർന്ന അളവിൽ ഭൂഗർഭജലം എടുക്കുന്നു. അനേകം മുനിസിപ്പാലിറ്റികൾ വിതരണം ചെയ്യുന്നത് ഭൂഗർഭജലമാണ്. 



</doc>
<doc id="378979" url="https://ml.wikipedia.org/wiki?curid=378979" title="മണ്ണിന്റെ ആരോഗ്യം">
മണ്ണിന്റെ ആരോഗ്യം

മണ്ണിന്റെ ആരോഗ്യം എന്നത് മണ്ണിന്റെ പരിതഃസ്ഥിതിക്കനുസരിച്ച് അതിന്റെ വ്യാപ്തിയുള്ള ആവാസവ്യവസ്ഥയുടെ പ്രവർത്തനങ്ങൾ നടക്കുന്ന മണ്ണിന്റെ അവസ്ഥയാണ്. മണ്ണിന്റെ ആരോഗ്യത്തെ പരിശോധിക്കുന്നതിലൂടെ അതിന്റെ അവസ്ഥയെക്കുറിച്ചുള്ള മൂല്യനിർണ്ണയം നടത്താം.മണ്ണിന്റെ ആരോഗ്യം മണ്ണിലെ ജൈവവൈവിധ്യത്തെ ആശ്രയിച്ചിരിക്കുന്നു. മണ്ണിനെ അതിന്റെ പഴയ അവസ്ഥയിലേക്കു തിരിച്ചു കൊണ്ടുവരുന്നതിലൂടെ മണ്ണിന്റെ ആരോഗ്യം മെച്ചപ്പെടുത്താവുന്നതാണ്. 

താഴെപ്പറയുന്ന കാര്യങ്ങളിൽ മണ്ണിന്റെ അവസ്ഥയെപ്പറ്റി വിവരിക്കാൻ മണ്ണിന്റെ ആരോഗ്യം എന്ന പദം ഉപയോഗിക്കുന്നു:




</doc>
<doc id="378985" url="https://ml.wikipedia.org/wiki?curid=378985" title="മണ്ണിന്റെ ഫലഭൂയിഷ്ടി">
മണ്ണിന്റെ ഫലഭൂയിഷ്ടി

മണ്ണിന്റെ ഫലഭൂയിഷ്ടി എന്നത് കാർഷികാവശ്യങ്ങൾക്കുള്ള സസ്യവളർച്ച നിലനിർത്താനുള്ള മണ്ണിന്റെ കഴിവാണ്. അതായത്, സസ്യത്തിന് വാസസ്ഥലം നൽകുകയും നിലനിൽക്കുന്നതും സ്ഥിരമായതുമായ ഉയർന്ന ഗുണനിലവാരമുള്ള വിളവ് തരാനുള്ള കഴിവ്. ഫലഭൂയിഷ്ടമായ ഒരു മണ്ണിന് താഴെതന്നിരിക്കുന്ന ഗുണഗണങ്ങൾ ഉണ്ട്: 


താഴെപ്പറയുന്ന കാര്യങ്ങളാണ് ഭൂരിഭാഗം സാഹചര്യങ്ങളിലും മണ്ണിന്റെ ഫലഭൂയിഷ്ടിയെ സഹായിക്കുന്നത്:



</doc>
<doc id="378988" url="https://ml.wikipedia.org/wiki?curid=378988" title="ജലമണ്ഡലം">
ജലമണ്ഡലം

ജലമണ്ഡലം എന്നത് ( ഗ്രീക്കിൽ നിന്ന് ὕδωρ "hydōr", "ജലം", σφαῖρα "sphaira", "മണ്ഡലം") ഗ്രഹം, പ്രകൃത്യായുള്ള ഉപഗ്രഹങ്ങൾ എന്നിവയുടെ ഉപരിതലത്തിലും പ്രതലത്തിനുള്ളിലും എല്ലാമായി കാണപ്പെടുന്ന ജലത്തിന്റെ ഒന്നിച്ചുള്ള ആകെ പിണ്ഡമാണ്.

1389 മില്യൺ ക്യുബിക് കിലോമീറ്റർ ജലം ഭൗമോപരിതലത്തിൽ ഉള്ളതായാണ് കണക്കാക്കിയിട്ടുള്ളത്. ഭൂഗർഭജലസ്രോതസ്സുകൾ, സമുദ്രങ്ങൾ, തടാകങ്ങൾ, അരുവികൾ തുടങ്ങിയവയിലെ ദ്രാവകാവസ്ഥയിലും ഖരാവസ്ഥയിലുമുള്ള ജലം ഇതിൽ ഉൾപ്പെടുന്നു. ഇതിൽ 97.5% വും ഉപ്പുവെള്ളമാണ്. 2.5% മാത്രമാണ് ശുദ്ധജലമുള്ളത്. ഈ ശുദ്ധജലത്തിൽത്തന്നെ 68.9% വും ആർട്ടിക്ക്, അന്റാർട്ടിക്ക, പർവ്വത ഗ്ലേസിയറുകൾ എന്നിവിടങ്ങളിലെ ഐസിന്റേയും സ്ഥിരമായുള്ള മഞ്ഞിന്റെ ആവരണരൂപത്തിലുമാണുള്ളത്. 30.8% ജലം ശുദ്ധമായ ഭൂഗർഭജലത്തിന്റെ രൂപത്തിൽ കാണപ്പെടുന്നു. ഭൂമിയിലെ ശുദ്ധജലത്തിൽ 0.3% മാത്രമാണ് കരയിൽ തടാകങ്ങൾ, സംഭരണികൾ, നദീവ്യവസ്ഥകൾ എന്നിവിടങ്ങളിൽ പെട്ടെന്നുപയോഗിക്കാൻ കഴിയും വിധമുള്ളത്. 



</doc>
<doc id="378992" url="https://ml.wikipedia.org/wiki?curid=378992" title="രാസമാലിന്യം">
രാസമാലിന്യം

രാസമാലിന്യം എന്നത് ദോഷകരമായ രാസവസ്തുക്കൾകൊണ്ട് ഉണ്ടായ മാലിന്യമാണ്. ബ്രിട്ടണിലെ സി. ഒ. എസ്. എച്ച്. എച്ച് അല്ലെങ്കിൽ അമേരിക്കയിലെ ശുദ്ധജല ചട്ടം, സ്രോതസ്സുകൾ സംരക്ഷിക്കാനും തിരിച്ചുകൊണ്ടുവരാനുമുള്ള ചട്ടം എന്നിവയിലെ നിയന്ത്രണങ്ങൾക്കു കീഴിൽ രാസമാലിന്യം വരും. യു. എസ്സിൽ എൻ‌വയോണ്മെന്റൽ പ്രൊട്ടെക്ഷൻ ഏജൻസി (ഇ. പി. എ), ഒക്യുപ്പേഷണൽ സേഫ്റ്റി ആന്റ് ഹെൽത്ത് അഡ്മിനിസ്ട്രേഷൻ (ഓഷ) അതോടൊപ്പം സംസ്ഥാനങ്ങളിലും പ്രാദേശികതലത്തിലുമുള്ള നിയന്ത്രണങ്ങൾ രാസ ഉപയോഗങ്ങളും നിർമ്മാർജ്ജനവും നിയന്ത്രിക്കുന്നു. ഒരു ആപത്ക്കരമായ രാസമാലിന്യം ഖര- ദ്രാവക- വാതക അവസ്ഥകളിലുള്ള, ഒന്നുകിൽ ആപത്ക്കരമായ സ്വഭാവഗുണങ്ങൾ കാണിക്കുന്നതോ അല്ലെങ്കിൽ ആപത്ക്കരമായ മാലിന്യം എന്ന് പ്രത്യേകമായി പേര് പട്ടികയിൽ ഉൾപ്പെടുത്തിയതോ ആയിരിക്കും.



</doc>
<doc id="378993" url="https://ml.wikipedia.org/wiki?curid=378993" title="ബോണ്ടെബക്ക്">
ബോണ്ടെബക്ക്

ബോണ്ടെബക്ക് (Damaliscus pygargus) ദക്ഷിണാഫ്രിക്ക, ലെസോതോ, നമീബിയ എന്നിവിടങ്ങളിൽ കണ്ടുവരുന്ന ഒരു മാൻ വർഗ്ഗമാകുന്നു. ബോണ്ടെബക്കുകൾക്ക് രണ്ട് ഉപവർഗ്ഗങ്ങളുണ്ട്, ദക്ഷിണാഫ്രിക്കയിലെ പടിഞ്ഞാറൻ മുനമ്പിലുള്ള ഫിൻബസ് എന്നറിയപ്പെടുന്ന സ്വാഭാവികമായ കുറ്റിക്കാടുള്ള പ്രദേശങ്ങളിലും റിനോസ്റ്റെർവെൽഡ് മേഖലകളിലും കണ്ടുവരുന്ന ബോണ്ടെബക്ക് ((Damaliscus pygargus pygargus), ഹൈവെൽഡ് എന്നറിയപ്പെടുന്ന ദക്ഷിണാഫ്രിക്കൻ ഉൾനാടൻ പീഠഭൂമിയിലെ 1500 മീറ്റർ മുകളിലും എന്നാൽ 2100 മീറ്റർ താഴെയുമുള്ള പ്രദേശങ്ങളിൽ കാണപ്പെടുന്ന ബ്ലെസ്ബക്ക് (Damaliscus pygargus phillipsi) എന്നിവയാണീ രണ്ട് ഉപവർഗ്ഗങ്ങൾ. ബോണ്ടെബക്കുകൾ സാധാരണയുളള റ്റ്സെസ്സെബിയുമായി ബന്ധമുള്ളവയാണ്.  



</doc>
<doc id="378999" url="https://ml.wikipedia.org/wiki?curid=378999" title="മൂർഖൻ (ചലച്ചിത്രം)">
മൂർഖൻ (ചലച്ചിത്രം)

1980ൽ ജോഷിയുടെ സംവിധാനത്തിൽ ആരിഫ ഹസ്സൻ നിർമ്മിച്ച ചിത്രമാണ്മൂർഖൻ. ജയൻ, സീമ, സുമലത, സത്താർ, കുതിരവട്ടം പപ്പു, കൊച്ചിൻ ഹനീഫ തുടങ്ങിയവർ അഭിനയിച്ച ഈ ചിത്രത്തിൽ ബി മാണിക്യത്തിന്റെ ഗാനങ്ങൾക്ക് എ.റ്റി. ഉമ്മർ ഈണം നൽകിയിരിക്കുന്നു. 
ബി. മാണിക്യം എഴുതിയ ഇതിലെ ഗാനങ്ങൾക്ക് സംഗീതം പകർന്നത് എ.റ്റി. ഉമ്മർ ആണ്.

മൂർഖൻ1980


</doc>
<doc id="379000" url="https://ml.wikipedia.org/wiki?curid=379000" title="നിർമ്മാണ മാലിന്യം">
നിർമ്മാണ മാലിന്യം

എന്നത് നിർമ്മാണപ്രവർത്തനങ്ങളാലോ വ്യവസായങ്ങളാലോ നേരിട്ടോ യാദൃച്ഛികമായോ ഉൽപ്പാദിപ്പിക്കപ്പെടുന്ന ആവശ്യമില്ലാത്ത വസ്തുക്കൾ നിർമ്മാണ മാലിന്യത്തിൽ ഉൾപ്പെടുന്നു. നിർമ്മാണത്തിനുപയോഗിക്കുന്ന ഇൻസുലേഷനുകൾ, ആണികൾ, വൈദ്യുത വയറുകൾ, ഓടുകളുടെയും പലകകളുടെയും അവശിഷ്ടങ്ങൾ, മേൽക്കൂരയുടെ ഭാഗങ്ങൾ അതുപോലെ, ഇതിന്റെകൂടെ സ്ഥലമൊരുക്കുമ്പോൾ കുഴിക്കുമ്പോഴും മറ്റും ഉണ്ടാകുന്ന വസ്തുക്കൾ, മരങ്ങളുടെ കുറ്റികൾ, ഇടിച്ചുനിരത്തപ്പെട്ട കെട്ടിടങ്ങളുടെ അവശിഷ്‌ടങ്ങളായ കല്ലും ചരലും എന്നിവയും നിർമ്മാണമാലിന്യത്തിൽപ്പെടുന്നു. നിർമ്മാണമാലിന്യങ്ങളിൽ ഈയം, ആസ്‌ബസ്റ്റോസ്, അല്ലെങ്കിൽ അതുപോലുള്ള മാരകവസ്തുക്കൾ എന്നിവയും പെടും. 

നിർമ്മാണസമയത്ത് പല കാരണങ്ങളാലും കേടായതും ഉപയോഗശൂന്യമായതുമായ ഇഷ്ടികകൾ, കോൺക്രീറ്റ്, തടി തുടങ്ങിയ വസ്തുക്കൾ നിർമ്മാണമാലിന്യങ്ങളിൽ കൂടുതലായി കാണാനാവും. നിരീക്ഷിതമായ ഗവേഷണങ്ങൾ കാണിക്കുന്നത്, സാധാരണ ഇത്തരം അളവുകളെപ്പറ്റി കണക്കാക്കുന്നവരുടെയും നിർമ്മാണമേഖലയിലെയും കണക്കുപ്രകാരമുള്ള 2.5-5% നിർമ്മാണമാലിന്യപരിമാണത്തേക്കാൾ 10 to 15% കൂടുതൽ ഇത്തരം മാലിന്യങ്ങൾ ഒരു കെട്ടിടത്തിലേയ്ക്കു പോകപ്പെടുന്നു എന്നാണ്. വിവിധ നിർമ്മാണപ്രദേശങ്ങൾതമ്മിൽ ഇത്തരം മാലിന്യങ്ങൾ ഉണ്ടാകുന്നതിനു കാര്യമായ വ്യത്യാസമുണ്ട്. ഈ മാലിന്യങ്ങൾ കുറയ്ക്കാൻ ആവശ്യത്തിന് അവസരങ്ങളുണ്ട്. 



</doc>
<doc id="379005" url="https://ml.wikipedia.org/wiki?curid=379005" title="ഭക്ഷണ മാലിന്യം">
ഭക്ഷണ മാലിന്യം

ഭക്ഷണ മാലിന്യം എന്നത് കഴിക്കാതെ ഉപേക്ഷിക്കുകയോ പാഴാക്കുകയോ ചെയ്ത ആഹാരമാണ്. ആഹാരം പാഴാകുന്നതിനുള്ള കാരണങ്ങൾ പലതാണ്. ഇത് സംഭവിക്കുന്നത് ഉൽപ്പാദനം, സംസ്ക്കരണം, വിൽപ്പന, ഉപഭോഗം എന്നീ ഘട്ടങ്ങളിലാണ് ഇത് സംഭവിക്കുന്നത്.

ഉൽപ്പാദിപ്പിക്കുന്ന ആഹാരത്തിന്റെ ⅓ ഭാഗത്തിനും ½ ഭാഗത്തിനുമിടയിൽ വരും ആഗോളതലത്തിലുള്ള ആഹാരനഷ്ടവും മാലിന്യവും. നഷ്ടവും പാഴാകലും ആഹാരം കൈമാറുന്ന ശൃംഖലയുടെ എല്ലാ ഘട്ടങ്ങളിലും ഉണ്ടാകുന്നുണ്ട്. കുറഞ്ഞ വരുമാനമുള്ള രാജ്യങ്ങളിൽ ഉല്പാദനവേളയിലാണ് ആഹാരനഷ്ടം കൂടുതലും നടക്കുന്നത്. ഇതേസമയം വികസിതരാജ്യങ്ങളിൽ ഓരോ മനുഷ്യരും വർഷത്തിൽ ഏകദേശം 100 കിലോകിലോഗ്രാം വീതം ഉപഭോക്തവേളയിലാണ് ഏറ്റവും കൂടുതൽ ആഹാരം പാഴാകുന്നത്. 




</doc>
<doc id="379006" url="https://ml.wikipedia.org/wiki?curid=379006" title="അഗുൽഹാസ് ദേശീയോദ്യാനം">
അഗുൽഹാസ് ദേശീയോദ്യാനം

അഗുൽഹാസ് ദേശീയോദ്യാനം, കേപ് ടൗണിന് 200 കിലോമീറ്റർ (120 മൈൽ) തെക്ക്-കിഴക്കായി പടിഞ്ഞാറൻ മുനമ്പിലെ തെക്കൻ ഓവർബർഗ് മേഖലയിലെ അഗൽഹാസ് സമതലത്തിൽ സ്ഥിതിചെയ്യുന്ന ഒരു ദക്ഷിണാഫ്രിക്കൻ ദേശീയോദ്യാനമാണ്. 

ഗാൻസ്ബായ്, സ്ട്രൂയിസ്ബായ് എന്നീ നഗരങ്ങൾക്കിടയിലെ തീരദേശ മേഖലയിൽ ഈ പാർക്ക് നിലകൊള്ളുന്നു. കേപ്പ് അഗുൽഹാസിൽ ആഫ്രിക്കയുടെ തെക്കേ മുനമ്പുവരെ ഈ ദേശീയോദ്യാനത്തിൽ ഉൾപ്പെടുന്നു. 2009 ജനുവരിയിൽ ഈ ദേശീയോദ്യാനത്തന്റെ ആകെ വിസ്തീർണ്ണം ആണ്.

ഈ ദേശീയോദ്യാനത്തിന്റെ പ്രധാന ടൂറിസ്റ്റ് ആകർഷണങ്ങൾ ആഫ്രിക്കയുടെ തെക്കേ അറ്റമായ കേപ്പ് അഗുൽഹാസും അറ്റ്ലാൻറിക്, ഇന്ത്യൻ മഹാസമുദ്രങ്ങളുടെ ഔദ്യോഗിക സംഗമസ്ഥാനവുമാണ്. അടുത്തുതന്നെ ദക്ഷിണാഫ്രിക്കയിലെ ഏറ്റവും പഴക്കമുള്ള രണ്ടാമത്തെ ലൈറ്റ് ഹൌസ് നിലകൊള്ളുന്നു. ഇത് ചെറിയൊരു മ്യൂസിയവും ചായക്കടയും ഉൾപ്പെട്ടതാണ്.



</doc>
<doc id="379015" url="https://ml.wikipedia.org/wiki?curid=379015" title="എൻവയൺമെന്റൽ സോയിൽ സയൻസ്">
എൻവയൺമെന്റൽ സോയിൽ സയൻസ്

എൻവയൺമെന്റൽ സോയിൽ സയൻസ് എന്നത് പിഡോസ്ഫിയറുമായും അതുപോലെതന്നെ ജൈവമണ്ഡലം, ലിത്തോസ്ഫിയർ, ജലമണ്ഡലം, അന്തരീക്ഷം എന്നിവയുടെ നിർണ്ണായകമായ മേഖലകളുമായുമുള്ള മനുഷ്യന്റെ ഇടപെടലിനെക്കുറിച്ചുള്ള പഠനമാണ്. മണ്ണൊലിപ്പ് തടയൽ, ലോഹങ്ങൾ കീടനാശിനികൾ എന്നിവമൂലമുള്ള മണ്ണ് മലിനീകരണം, തണ്ണീർത്തടങ്ങളുടെ വീണ്ടെടുക്കൽ തുടങ്ങിയവയെല്ലാം പാരിസ്ഥിതി മണ്ണ് ശാസ്ത്രം സംബോധന ചെയ്യുന്ന പ്രധാനവും പ്രയുക്തവുമായ മേഖലകളിൽ ഉൾപ്പെടുന്നു. പാരിസ്ഥിതി മണ്ണ് ശാസ്ത്രത്തിലെ ഗവേഷണം കൂടുതലും നടത്തുന്നത് മാതൃകകളിലൂടെയാണ്. 



</doc>
<doc id="379018" url="https://ml.wikipedia.org/wiki?curid=379018" title="ബൊണ്ടെബക്ക് ദേശീയോദ്യാനം">
ബൊണ്ടെബക്ക് ദേശീയോദ്യാനം

ബൊണ്ടെബക്ക് ദേശീയോദ്യാനം ഒരു പ്രത്യേക ജീവിയിനത്തിന്റെ സംരക്ഷണത്തിനായുള്ള ദക്ഷിണാഫ്രിക്കയിലെ ദേശീയോദ്യാനമാണ്. ബൊണ്ടെബക്കുകളെ സംരക്ഷിക്കുകയെന്ന ലക്ഷ്യം മുൻനിറുത്തിയായണ് 1931 ൽ ഈ ദേശീയോദ്യാനം സ്ഥാപിക്കപ്പെട്ടത്. ദക്ഷിണാഫ്രിക്കയിലെ ആകെയുള്ള 20 ദേശീയോദ്യാനങ്ങളിൽ  ഏറ്റവും ചെറുതായ ഈ ദേശീയോദ്യാനം, 27.86 ചതുരശ്ര കിലോമീറ്റർ വിസ്തീർണ്ണമുള്ളതാണ്.  ലോക പൈതൃക സ്ഥലത്തിൽപ്പെട്ട കേപ് ഫ്ലോറിസ്റ്റിക് മേഖലയുടെ ഭാഗമാണ് ഈ ദേശീയോദ്യാനം.

ലാൻഗെബർഗ്ഗ് മലനിരകളുടെ  താഴ്വാരത്തിൽ സ്ഥിതിചെയ്യുന്ന സ്വെല്ലെൻടം പട്ടണത്തിൽനിന്ന് 6 കിലോമീറ്റർ തെക്കായിട്ടാണ് ഈ ഉദ്യാനം സ്ഥിതി ചെയ്യുന്നത്. ഉദ്യാനത്തിന്റെ തെക്കെ അതിർത്തിയിൽ ബ്രീഡെ നദിയാണ്.



</doc>
<doc id="379022" url="https://ml.wikipedia.org/wiki?curid=379022" title="ജൈവഭൗമരസതന്ത്രം">
ജൈവഭൗമരസതന്ത്രം

ജൈവഭൗമരസതന്ത്രം എന്നത് പ്രകൃത്യായുള്ള പരിസ്ഥിതിയുടെ സംയോഗത്തെ നിയന്ത്രിക്കുന്ന രസതന്ത്രപരവും ഭൗതികപരവും ഭൗമപരവും ജൈവപരവുമായ പ്രക്രിയകളേയും പ്രവർത്തനങ്ങളേയും കുറിച്ച് പഠിക്കുന്ന ശാസ്ത്രശാഖയാണ്. പ്രത്യേകിച്ച് പറഞ്ഞാൽ, ജൈവഭൗമരസതന്ത്രം പഠിക്കുന്നത് കാർബൺ, നൈട്രജൻ തുടങ്ങിയ രാസമൂലകങ്ങളുടെ ചക്രങ്ങളെക്കുറിച്ചും ജീവനുള്ളവയുമായുള്ള അവയുടെ ബന്ധപ്പെടലും സംയോഗവും ഭൂമിയുടെ ജൈവവ്യവസ്ഥകളിലൂടെയുള്ള മൂലകങ്ങളുടെ സഞ്ചാരവുമാണ്. 

<br>-
ഉക്രേനിയൻ ശാസ്ത്രജ്ഞനായ വ്ലാദിമർ വെർനാഡ്സ്ക്കിയാണ് ജൈവഭൗമരസതന്ത്രത്തിന്റെ ഉപജ്ഞാതാവ്. 



</doc>
<doc id="379026" url="https://ml.wikipedia.org/wiki?curid=379026" title="സുസ്ഥിരതയെക്കുറിച്ചുള്ള പഠനം">
സുസ്ഥിരതയെക്കുറിച്ചുള്ള പഠനം

സുസ്ഥിരതയെക്കുറിച്ചുള്ള പഠനം എന്നത് സുസ്ഥിരതാസങ്കൽപ്പത്തിന്റെ വിവിധശാസ്ത്രശാഖകൾ കാണുന്ന വീക്ഷണകോണിലാണ് കേന്ദ്രീകരിച്ചിരിക്കുന്നത്. സുസ്ഥിരതാവികസനം, ഭൂമിശാസ്ത്രം, പരിസ്ഥിതി നയങ്ങൾ, ധാർമ്മികത, പരിസ്ഥിതിവിജ്ഞാനീയം, ധനകാര്യം, പ്രകൃതിസ്രോതസ്സുകൾ, സാമൂഹികവിജ്ഞാനീയം, നരവംശശാസ്ത്രം തുടങ്ങിയവ ഇതിൽ ഉൾപ്പെടുന്നു. 



</doc>
<doc id="379030" url="https://ml.wikipedia.org/wiki?curid=379030" title="കരൂ ദേശീയോദ്യാനം">
കരൂ ദേശീയോദ്യാനം

കരൂ ദേശീയോദ്യാനം, 1979 ൽ സ്ഥാപിതമായതും പടിഞ്ഞാറൻ മുനമ്പിലെ ഗ്രേറ്റ് കാരൂ പ്രദേശത്ത്, ബ്യൂഫോർട്ട് വെസ്റ്റ് നഗരത്തിനു സമീപവുമുള്ള ഒരു ദക്ഷിണാഫ്രിക്കൻ വന്യജീവി സംരക്ഷണമേഖലയാണ്. ഈ അർത്ഥ മരുപ്രദേശം ഏകദേശം 750 ചതുരശ്ര കിലോമീറ്റർ (290 ച.മൈൽ) വിസ്തീർണ്ണമുള്ളതാണ്. 

ഗ്രേറ്റ് എസ്കാർപ്പ്മെന്റിന്റെ ന്യൂവേൽഡ് ഭാഗം ദേശീയോദ്യാനത്തിലൂടെ കടന്നുപോകുന്നു. കാരുവിന്റെ ഉയരമുള്ള ഭാഗം 1300 മീറ്ററും താഴ്ന്ന ഭാഗം 850 മീറ്ററും സമുദ്രനിരപ്പിൽ നിന്ന് ഉയർന്നു നിൽക്കുന്നു.


</doc>
<doc id="379032" url="https://ml.wikipedia.org/wiki?curid=379032" title="ആർബർ ദിനം">
ആർബർ ദിനം

"'ആർബർ ദിന" , ("arbor", എന്ന ലാറ്റിൻ പദത്തിന് അർഥം മരം എന്നാണ്).ത്തിൽ വ്യക്തികളേയും സംഘങ്ങളേയും മരത്തെ നടാൻ പ്രോത്സാഹിപ്പിക്കുന്നു. പല രാജ്യങ്ങളും ഈ ദിവസം മുടക്കു ദിവസമായി ആചരിക്കുന്നു. 

വന മഹോൽസവം ജൂലായിൽ ഒരാഴ്ച നീളുന്ന ഉത്സവമാണിത്. ഈ പരിപാടിയിൽ അനേക ലക്ഷങ്ങൾ ചെടികൾ നടുന്നു. 1950ൽ അന്നത്തെ കേന്ദ്ര കൃഷി - ഭക്ഷ്യ മന്ത്രിയായിരുന്ന കെ.എം. മുൻഷിയാണ് തുടക്കം കുറിച്ചത്. ഇത് സാധാരണ ജനങ്ങളിൽ വന സംരക്ഷണത്തിലും ചെടി നടലിലും അത്യുൽസാഹം ഉണ്ടാക്കുവാനാണ്. മരം നടുന്ന പരിപാടിയ്ക്ക് വനമഹോൽസവം എന്നു പേരുകിട്ടിയത് 1947ൽ ജൂലായിൽ ഡൽഹിയിൽ നടന്ന ജവഹർലാൽ നെഹ്രു, ഡോ. രാജേന്ദ്ര പ്രസാദ്, അബ്ദുൾ കലാം ആസാദ് എന്നിവർ പങ്കെടുത്തിരുന്ന പരിപാടിയിൽ നിന്നാണ്. പരിസ്ഥിതി സംഘടയായ ‘’പര്യാവരൺ സചേതക് സമിതി’’ ഓരോ വർഷവും കൂട്ടായ പരിപാടികളും ഉറച്ച പ്രവർത്തനങ്ങളും എല്ലാവർഷവും ആ ദിവസങ്ങളിൽ നടത്തുന്നു. രാജ്യത്തിലെ പല സംസ്ഥാനങ്ങളും ആ ആഴ്ച സ്വന്തം പരിപാടികൾ നടത്താറുണ്ട്  







</doc>
<doc id="379033" url="https://ml.wikipedia.org/wiki?curid=379033" title="മൌണ്ടൻ സീബ്ര ദേശീയോദ്യാനം">
മൌണ്ടൻ സീബ്ര ദേശീയോദ്യാനം

മൌണ്ടൻ സീബ്ര ദേശീയോദ്യാനം, 1937 ജൂലൈയിൽ ദക്ഷിണാഫ്രിക്കയിലെ കിഴക്കൻ കേപ് പ്രവിശ്യയിൽ സ്ഥാപിക്കപ്പെട്ട ഒരു ദേശീയോദ്യാനമാണ്. വംശനാശ ഭീഷണി നേരിടുന്ന കേപ്പ് മൗണ്ടൻ സീബ്രകളുടെ സംരക്ഷണത്തിനു വേണ്ടിയാണ് ഈ നേച്ചർ റിസർവ്വ് പ്രഖ്യാപിക്കപ്പെട്ടത്.

1930 കളുടെ ആരംഭത്തിൽ, കേപ്പ് മൗണ്ടൻ സീബ്രയ്ക്ക് വംശനാശഭീഷണിയുണ്ടായിരുന്നു. ദേശീയോദ്യാനത്തിന്റെ ബോർഡ് ഓഫ് ട്രസ്റ്റീസ്, 17.8 കിമീ (6.61 ച.മൈൽ) വിസ്തീർണ്ണത്തിലുള്ള​ പ്രദേശം സീബ്രകളുടെ സംരക്ഷണത്തിനായി പ്രഖ്യാപിച്ചു.

ദേശീയോദ്യാനത്തിൽ അവശേഷിച്ചിരുന്ന മൌണ്ടൻ സീബ്രകളുടെ എണ്ണം അഞ്ച് ആൺ സീബ്രകളും ഒരു പെൺസീബ്രയുമായിരുന്നു. ഇത് ഇവയുടെ അംഗസംഖ്യ വർദ്ധിപ്പിക്കുന്നതിന് അപര്യാപ്തമായിരുന്നു. 1950 ആയപ്പോഴേക്കും രണ്ട് ആൺസീബ്രകൾ മാത്രമേ ബാക്കിയുണ്ടായിരുന്നുള്ളു. സമീപത്തെ കർഷകനായിരുന്ന എച്ച് എൽ. ലോംബാർഡ് ദേശീയോദ്യാനത്തിലേയ്ക്ക് പതിനൊന്ന് സീബ്രകളെ സംഭാവന ചെയ്തതിനുശേഷം വംശവർദ്ധനവ് മെച്ചപ്പെട്ടു തുടങ്ങിയിരുന്നു. 1964 ആയപ്പോഴേയ്ക്കും ഉദ്യാനത്തിലെ സീബ്രകളുടെ എണ്ണം 25 മാത്രമായിരുന്നു. ഈ സമയം പാർക്കിന്റെ വലിപ്പം 65.36 കിമീ (25.24 ചതുരശ്ര മൈൽ) ആയി വർദ്ധിപ്പിക്കുകയും പോൾ മിച്ചാവു എന്നയാൾ ദേശീയോദ്യാനത്തിലേയ്ക്ക് ആറ് സീബ്രകളെ സംഭാവന ചെയ്യുകയും ചെയ്തു. അതിനുശേഷം, സീബ്രകളുടെ എണ്ണം ക്രമാനുഗതമായി 140 ആയി ഉയർന്നിരുന്നു. 1975 ൽ പടിഞ്ഞാറൻ മുനമ്പിലെ ഡീ ഹൂപ്പ് നേച്ചർ റിസേർവ്വിൽ സീബ്രകളെ വീണ്ടും പരിചയപ്പെടുത്തപ്പെട്ടു. 1978 മുതൽ സീബ്രകളെ പിടികൂടി പുതിയൊരു ആവാസവ്യവസ്ഥയിലേക്ക് മാറ്റകയെന്നത്, ദേശീയോദ്യാനത്തിലെ മാനേജ്മെൻറിന്റെ പതിവു കാര്യപരിപാടിയായി മാറി. 2015 ലെ കണക്കുകളനുസരിച്ച് ദേശീയോദ്യാനത്തിൽ 700 ൽ പരം സീബ്രകളുണ്ടന്നു കണക്കാക്കിയിരിക്കുന്ന. ഓരോ വർഷവും ശരാശരി ഇരുപതോളം മൃഗങ്ങളെ പുതിയ ആവാസ വ്യവസ്ഥയിലേയ്ക്കു മാറ്റിപ്പാർപ്പിക്കുന്നു. പാർക്കിന്റെ വലിപ്പം വർദ്ധിപ്പിക്കാൻ വർഷം തോറും കൂടുതൽ ഫാമുകൾ വാങ്ങുകയും ദേശീയോദ്യാനത്തിന്റെ വിസ്തൃതി ഇപ്പോഴത്തെ 284 കിമീ (110 ച.മൈൽ) വരെയായി വർദ്ധിക്കുകയും ചെയ്തു. 

ദേശീയോദ്യാനത്തിന്റെ അതിരുകൾക്കുള്ളിൽ കാണപ്പെടുന്ന മറ്റ് സസ്തനികൾ, കരാഗൽ, കേപ്പ് കാട്ടുപോത്ത്, ബ്ലാക്ക് റിനോ, എലാൻഡ്, കറുത്ത വിൽഡെബീസ്റ്റ്, ചുവന്ന ഹാർട്ടെബീസ്റ്റ്, ജെംസ്ബക്ക്, ഗ്രേ റെബക്ക് എന്നിവയാണ്. 2007-ൽ ദക്ഷിണാഫ്രിക്കൻ ചീറ്റപ്പുലികൾ ഈ പ്രദേശത്ത പുനരവതരിപ്പിക്കപ്പെട്ടു. 2013 ൽ മൂന്ന് ട്രാൻസ്വാൾ സിംഹങ്ങളെ ഉദ്യാനത്തിലേയ്ക്കു പരിചയപ്പെടുത്തി. വന്യമൃഗങ്ങൾ അയൽ പ്രദേശങ്ങളിലെ കൃഷിയിടങ്ങളിലേയക്കു പ്രവേശിക്കുന്നതു തടയുന്നതിനായി കമ്പി വേലി നിർമ്മിച്ചിരിക്കുന്നു.ദേശീയോദ്യാനത്തിനുള്ളിലെ ക്യാംപുകളും വലകെട്ടി നന്നായി സംരക്ഷിക്കപ്പെട്ടിരിക്കുന്നു.



</doc>
<doc id="379038" url="https://ml.wikipedia.org/wiki?curid=379038" title="ബെലെസ്മ ദേശീയോദ്യാനം">
ബെലെസ്മ ദേശീയോദ്യാനം

ബെലെസ്മ ദേശീയോദ്യാനം (അറബിക്:الحظيرة الوطنية بلزمة), അൾജീരിയയിലെ ഏറ്റവും പ്രധാനപ്പെട്ട ദേശീയ ഉദ്യാനങ്ങളിലൊന്നാണ്. ഔറസ് പർവതത്തിന്റെ ഉപശ്രേണിയായ ബലെസ്മ റേഞ്ചിലെ ചരിവുകളിലെ ബട്ന പ്രവിശ്യയിലാണ് ഈ ദേശീയോദ്യാനം സ്ഥിതി ചെയ്യുന്നത്.

1984-ൽ സൃഷ്ടിക്കപ്പെട്ട ഇത് 262.5 ചതുരശ്രകിലോമീറ്ററുകളിലായി വ്യാപിച്ചു കിടക്കുന്നു. 


</doc>
<doc id="379046" url="https://ml.wikipedia.org/wiki?curid=379046" title="യങ്കാരി ദേശീയോദ്യാനം">
യങ്കാരി ദേശീയോദ്യാനം

യങ്കാരി ദേശീയോദ്യാനം വടക്കുകിഴക്കൻ നൈജീരിയയിലെ ബൌച്ചി സംസ്ഥാനത്തിന്റെ തെക്ക്-മദ്ധ്യഭാഗത്തായുള്ള വലിയ വന്യജീവി സംരക്ഷണകേന്ദ്രമാണ്. ഏകദേശം 2,244 ചതുരശ്ര കിലോമീറ്ററാണ് (866 ചതുരശ്ര മൈൽ) ഈ ദേശീയോദ്യാനത്തിന്റെ ആകെ വിസ്തൃതി. വിവിധ പ്രകൃതിദത്ത ചുടു നീരുറവകളും, വൈവിധ്യമാർന്ന സസ്യ ജന്തു ജാലം എന്നിവ ഇവിടെയുണ്ട്. പടിഞ്ഞാറൻ ആഫ്രിക്കൻ സവന്നയുടെ ഹൃദയഭാഗത്താണ് ഈ ഉദ്യാനത്തിന്റെ സ്ഥാനം. ടൂറിസ്റ്റുകൾക്കും അവധിക്കാലം ആസ്വദിക്കാനെത്തുന്നവർക്കും വന്യജീവികളെ അവയുടെ പ്രകൃതിദത്ത ആവാസസ്ഥലങ്ങളിൽ നിന്നു ദർശിക്കുവാൻ സാധിക്കുന്നു.

യഥാർത്ഥത്തിൽ 1956 ൽ ഒരു ഗെയിം റിസർവ്വായാണ് യങ്കാരി സ്ഥാപിക്കപ്പെട്ടത്. എന്നാൽ പിന്നീട് നൈജീരിയയിലെ ഏറ്റവും വലിയ ദേശീയോദ്യാനമായി 1991 ൽ പ്രഖ്യാപിക്കപ്പെട്ടു. നൈജീരിയയിലെ ടൂറിസ്റ്റുകൾക്ക് ഏറ്റവും പ്രിയപ്പെട്ട പ്രദേശമാണിത്. നൈജീരിയയിലെ ടൂറിസവും ഇക്കോടൂറിസ വികസനവും പ്രോത്സാഹിപ്പിക്കുന്നതിൽ ഈ ദേശീയോദ്യാനം നിർണായക പങ്കു വഹിക്കുന്നു. അതുപോലെതന്നെ പടിഞ്ഞാറൻ ആഫ്രിക്കയിലെ ഏറ്റവും പ്രശസ്തമായ പാരിസ്ഥിതിക കേന്ദ്രങ്ങളിലൊന്നുകൂടിയാണിത്.


</doc>
<doc id="379050" url="https://ml.wikipedia.org/wiki?curid=379050" title="സലിം അലി ദേശീയോദ്യാനം">
സലിം അലി ദേശീയോദ്യാനം

ജമ്മു-കശ്മീരിലെ ശ്രീനഗറിൽ സ്ഥിചെയ്തിരുന്ന ദേശീയോദ്യാനമായിരിന്നു സലിം അലി ദേശീയോദ്യാനം.1986 ൽ നിലവിൽവന്ന ഈ സംരക്ഷിതപ്രദേശത്തിന്റെ വിസ്തൃതി 9.07 ച.കി.മീ. ആയിരിന്നു. പ്രസസ്ത ഇന്ത്യൻ പക്ഷിശാസ്ത്രജ്ഞനായ സലിം അലിയുടെ സ്മരണാർത്ഥമാണ് ഈ ദേശീയോദ്യാനത്തിന് പേര് നൽകിയിരിക്കുന്നത്. പിന്നീട് 1998 നും 2001 നും ഇടയിൽ അന്നത്തെ കശ്മീർ മുഖ്യമന്ത്രിയായിരുന്ന ഫാറൂഖ് അബ്ദുല്ല ഈ ദേശീയോദ്യാനത്തെ ഒരു ഗോൾഫ് മൈതാനമാക്കി മാറ്റി.അതിനായി സംരക്ഷിതപ്രദേശത്തുനിന്നും ഏകദേശം നാലായിരത്തോളം മരങ്ങൾ മുറിച്ചുമാറ്റിയത് ഏറെ വിവാദങ്ങൾക്ക് വഴിവച്ചിരിന്നു.

ഹംഗുൽ, മസ്ക് ഡീയർ, ഹിമാലയൻ ബ്ലാക്ക് ബീയർ, പുള്ളിപ്പുലി, ഹിമാലയൻ സെറോ, 70 ഇനം പക്ഷികൾ, പാരഡൈസ് ഫ്ലൈക്യാച്ചർ, ഹിമാലയൻ മൊണാൽ, ഹിമാലയൻ സ്നോകോക്ക് എന്നിവയുൾപ്പെടെയുള്ള വന്യജീവികൾ ഈ പാർക്കിൽ ഉണ്ടായിരുന്നു.


</doc>
<doc id="379052" url="https://ml.wikipedia.org/wiki?curid=379052" title="കൈഞ്ചി ദേശീയോദ്യാനം">
കൈഞ്ചി ദേശീയോദ്യാനം

കൈഞ്ചി ദേശീയോദ്യാനം നൈജീരിയയിലെ നൈജർ സംസ്ഥാനത്തും ക്വാര സംസ്ഥാനത്തുമായി സ്ഥിതിചെയ്യുന്ന ഒരു ദേശീയോദ്യാനം ആണ്. ഇതു സ്ഥാപിക്കപ്പെട്ടത് 1978 ലാണ്. ഈ ദേശീയോദ്യാനം ഏതാണ്ട് 5340.82 ചതുരശ്ര കിലോമീറ്റർ പ്രദേശത്തു വ്യാപിച്ചു കിടക്കുന്നു.

ദേശീയോദ്യാനം മൂന്ന് വ്യത്യസ്ത മേഖലകളുൾപ്പെടുന്നു. മത്സ്യബന്ധന നിയന്ത്രണമുള്ള കെയ്ൻജി തടാകത്തിന്റെ ഒരു ഭാഗം, തടാകത്തിന്റെ പടിഞ്ഞാറുഭാഗത്തുള്ള ബോർഗു ഗെയിം റിസേർവ്, തെക്കു കിഴക്കായുള്ള സുഗുർമ്മ ഗെയിം റിസേർവ്വ് എന്നിവാണിവ.


</doc>
<doc id="379054" url="https://ml.wikipedia.org/wiki?curid=379054" title="ക്രോസ് റിവർ ദേശീയോദ്യാനം">
ക്രോസ് റിവർ ദേശീയോദ്യാനം

ക്രോസ് റിവർ ദേശീയോദ്യാനം നൈജീരിയയിലെ ക്രോസ് റിവർ സംസ്ഥാനത്തു സ്ഥിതിചെയ്യുന്ന ഒരു ദേശീയോദ്യാനമാണ്. ഈ ദേശീയോദ്യാനത്തിന് ഓക്വാങ്കോ (1991-ൽ സ്ഥാപിതമായത്), ഒബൻ (1988-ൽ സ്ഥാപിതമായി) എന്നിങ്ങനെ രണ്ട് പ്രത്യേക വിഭാഗങ്ങളുണ്ട്. ക്രോസ് റിവർ ദേശീയോദ്യാനത്തിന് ഏകദേശം 4,000 കി.മീ വിസ്തീർണ്ണമുണ്ട്, വടക്കും മദ്ധ്യഭാഗങ്ങളിലും പ്രാഥമിക ഈർപ്പമുള്ള ഉഷ്ണമേഖലാ മഴക്കാടുകളാണ് ഇതിലധികവും. തീരപ്രദേശങ്ങളിൽ കണ്ടൽക്കാടുകൾ നിലനിൽക്കുന്ന ചതുപ്പുനിലങ്ങളാണ്. ദേശീയോദ്യാനത്തിന്റെ ചില ഭാഗങ്ങൾ ഗിനിയ-കോംഗോളിയൻ മേഖലയിൽ ഉൾപ്പെടുന്നു. 40 മുതൽ 50 മീറ്റർ വരെ ഉയരത്തിൽ ഇടതൂർന്നു വളരുന്ന മരങ്ങൾ ആകാശം മൂടിക്കെട്ടിയതുപോലെ വളർന്നുനിൽക്കുന്നു. ആഫ്രിക്കയിലെ ഏറ്റവും പഴക്കമുള്ള മഴക്കാടുകളിലൊന്നാണ് ഈ ദേശീയോദ്യാനം. ഒരു ജൈവവൈവിധ്യ കേന്ദ്രമായിട്ടാണ് ഈ ഉദ്യാനം അറിയപ്പെടുന്നത്


</doc>
<doc id="379056" url="https://ml.wikipedia.org/wiki?curid=379056" title="താഞ്ചി ബേർഡ് റിസർവ്">
താഞ്ചി ബേർഡ് റിസർവ്

താഞ്ചി ബേർഡ റിസർവ്വ്, ഗാംബിയയിലെ പക്ഷിസങ്കേതമാണ്. 1993 ലാണ് ഈ പക്ഷിസങ്കേതം സ്ഥാപിക്കപ്പെട്ടത്. ഇത് 612 ഹെക്ടർ പ്രദേശത്ത് വ്യാപിച്ചുകിടക്കുന്നു. കരിന്തി അഥവാ താഞ്ചി റിവർ റിസർവ്വ് എന്നീ പേരുകളിലും ഇത് അറിയപ്പെടുന്നു.

താഞ്ചി ബേർഡ് റിസർവ്വ് സ്ഥിതിചെയ്യുന്നത്, താഞ്ചി മീൻപിടുത്തഗ്രാമത്തിന് 3 കിലോമീറ്റർ വടക്കായിട്ടാണ്. കരിന്തി നദി ഈ ഉദ്യാനത്തിലുൾപ്പെടുന്നു. ബാൽഡ് കേപ്പ്, ബിജോൾ ദ്വീപുകൾ (കാജോണി ദ്വീപുകൾ) എന്നിവയുടെ ഭാഗങ്ങൾകൂടി ഉൾക്കൊള്ളുന്ന ഈ സംരക്ഷിത റിസർവ്, അറ്റ്ലാന്റിക് സമുദ്രതീരത്തുനിന്ന് 1.5 കി മീ അകലെയാണ് സ്ഥിതി ചെയ്യുന്നത്. ബിജോൾ ദ്വീപുകൾ ഗാംബിയയുടെ തീരത്തുനിന്നകലെയുള്ള ഏക ദ്വീപുകളാണ്. The Bijol Island consist of two islands which are joined together at low tide ബിജോൾ ദ്വീപുകളി രണ്ട് ദ്വീപുകളാണ് ഉൾപ്പെടുന്നത്. അത് വേലിയിറക്ക സമയത്ത് ഒന്നിച്ചു ചേർന്നു കിടക്കുന്നു.



</doc>
<doc id="379059" url="https://ml.wikipedia.org/wiki?curid=379059" title="കിയാങ്ങ് വെസ്റ്റ് ദേശീയോദ്യാനം">
കിയാങ്ങ് വെസ്റ്റ് ദേശീയോദ്യാനം

കിയാങ്ങ് വെസ്റ്റ് ദേശീയോദ്യാനം ഗാംബിയയിലെ ഏറ്റവും വലുതും പ്രധാനപ്പെട്ടതുമായ വന്യജീവി സങ്കേതങ്ങളിലൊന്നാണ്.

1987 ൽ ഇതൊരു ദേശീയോദ്യാനമായി പ്രഖ്യാപിക്കപ്പെട്ടു. ഇതിന്റെ പരിപാലനച്ചുമതല നിർവ്വഹിക്കുന്നത് പാർക്കിങ് ഗാംബിയ ഡിപ്പാർട്ട്മെൻറ് ഓഫ് പാർക്ൿസ് ആൻഡ് വൈൽഡ് ലൈഫ് മാനേജ്മെൻറ് ആണ്. പരിപാലിക്കുന്നത്. 11,526 ഹെക്ടർ പ്രദേശത്തു വ്യാപിച്ചുകിടക്കുന്ന ഈ ദേശീയോദ്യാനം, കിയാങ് വെസ്റ്റ് ജില്ലയിലെ ലോവർ റിവർ ഡിവിഷനിൽ ഗാംബിയ നദിയുടെ തെക്കൻ തീരത്താണ് സ്ഥിതി ചെയ്യുന്നത്. 

ഈ ദേശീയോദ്യാനത്തിലേയ്ക്ക് ടെൻഡബ വില്ലേജിൽനിന്ന് 5 കിലോമീറ്ററും (3.1 മൈൽ) ഗാംബിയൻ തലസ്ഥാനമായ ബൻജുലിൽ നിന്ന് 145 കിലോമീറ്ററും (90 മൈൽ), ഗംബിയൻ തീരപ്രദേശത്തുനിന്ന് 100 കിലോമീറ്ററുമാണ് (62 മൈൽ) ദൂരം. ഗാംബിയ നദി പാർക്കിന്റെ വടക്കൻ അതിർത്തിയായി വരുന്നു.


</doc>
<doc id="379062" url="https://ml.wikipedia.org/wiki?curid=379062" title="റോണ്ടെയ്ൻ ദേശീയോദ്യാനം">
റോണ്ടെയ്ൻ ദേശീയോദ്യാനം

റോണ്ടെയ്ൻ ദേശീയോദ്യാനം (നോർവീജിയൻ: "Rondane nasjonalpark") നോർവേയിലെ ഏറ്റവും പഴയ ദേശീയോദ്യാനമാണ്. ഇതു സ്ഥാപിതമായത് 1962 ഡിസംബർ 21 നാണ്. 

പാർക്കിൽ 2,000 മീറ്റർ (6,560 അടി) മുകളിൽ ഉയരമുള്ള 10 കൊടുമുടികൾ ഉൾപ്പെട്ടിരിക്കുന്നു. ഇവയിൽ ഏറ്റവും കൂടുതൽ ഉയരമുള്ളത് സമുദ്രനിരപ്പിൽ നിന്ന് 2,178 മീറ്റർ (7,146 അടി) ഉയരമുള്ള റോൻഡെസ്ലോട്ടറ്റ് ആണ്. വന്യമായ റെയിൻഡിയർ കൂട്ടങ്ങളുടെ പ്രധാന ആവാസവ്യവസ്ഥ ഉൾപ്പെട്ടതാണ് ഈ ദേശീയോദ്യാനം.

2003-ൽ ഈ പാർക്ക് വിപുലീകരിക്കുകയും ഇപ്പോൾ 963 ചതുരശ്രകിലോമീറ്റർ (372 ചതുരശ്ര മൈൽ) വിസ്തൃതിയിൽ ഒപ്പ്ലാൻഡ്, ഹെഡ്മാർക്ക് എന്നീ കൌണ്ടികളിലായി വ്യാപിച്ചുകിടക്കുകയും ചെയ്യുന്നു. സമുദ്രനിരപ്പിൽ നിന്നും ഉയരത്തിലുള്ള റോണ്ഡെസ്ലോട്ടെ ആണ് ഏറ്റവും ഉയരം കൂടിയ പ്രദേശം.



</doc>
<doc id="379064" url="https://ml.wikipedia.org/wiki?curid=379064" title="റിയോ നോവോ ദേശീയോദ്യാനം">
റിയോ നോവോ ദേശീയോദ്യാനം

റിയോ നോവോ ദേശീയോദ്യാനം (Portuguese: "Parque Nacional do Rio Novo)", ബ്രസീലിലെ പാര സംസ്ഥാനത്തു സ്ഥിതിചെയ്യുന്ന ഒരു ദേശീയോദ്യാനമാണ്.

റിയോ നവോ ദേശീയോദ്യാനത്തിന്റെ വിസ്തൃതി 538,151 ഹെക്ടറാണ് (1,329,800 ഏക്കർ). പാര സംസ്ഥാനത്തെ നോവോ പ്രോഗ്രസോ, ഇറ്റായിറ്റൂബ മുനിസിപ്പാലിറ്റികളുടെ ഭാഗങ്ങൾ ഈ ദേശീയോദ്യാനത്തിൽ ഉൾപ്പെട്ടിരിക്കുന്നു. 


</doc>
<doc id="379066" url="https://ml.wikipedia.org/wiki?curid=379066" title="ക്യാബോബോ ദേശീയോദ്യാനം">
ക്യാബോബോ ദേശീയോദ്യാനം

ക്യാബോബോ ദേശീയോദ്യാനം, (pronounced CHAY-a-bobo) ഘാനയിലെ 360 ചതുരശ്ര കിലോമീറ്റർ (140 ചതുരശ്ര മൈൽ) വിസ്തൃതിയുള്ള ഒരു ദേശീയോദ്യാനമാണ്.

ടോഗോ അതിർത്തിയിൽ വോൾട്ട മേഖലയിലാണ് ക്യാബോബോ ദേശീയോദ്യാനം സ്ഥിതിചെയ്യുന്നത്. ഏറ്റവും അടുത്തുള്ള പട്ടണം ൻക്വാൻറയാണ്. ഈ ഉദ്യാനം സ്ഥാപിക്കപ്പെട്ടത് 1997 ലാണ്.

ഘാനയിലെ രണ്ടാമത്തെ ഉയരമുള്ള പർവ്വതമായ മൌണ്ട് ഡിസെബോബോ ഈ ദേശീയോദ്യാനത്തിനുള്ളിൽ ഉൾപ്പെടുന്നു. ഇവിടെനിന്ന് സന്ദർശകർക്ക് വോൾട്ടാ തടാകത്തിന്റെ ആകർഷണീയമായ കാഴ്ചകൾ കാണാൻ സാധിക്കുന്നു. ഉഷ്ണമേഖലാ മഴക്കാടുകളും വൃക്ഷ സവാന്നയും തമ്മിലുള്ള പരിവർത്തന മേഖലയിലാണ് ദേശീയോദ്യാനം സ്ഥിതി ചെയ്യുന്നത്.

ഈ ദേശീയോദ്യാനത്തിലെ വന്യമൃഗങ്ങളിൽ ആഫ്രിക്കൻ ബുഷ് ആനകൾ, ആഫ്രിക്കൻ പുള്ളിപ്പുലികൾ, ആഫ്രിക്കൻ കാട്ടുപോത്തുകൾ, വാട്ടർബക്ക്, നിരവധി പ്രൈമേറ്റ് ഇനങ്ങൾ, ബുഷ്ബക്ക്, ഡ്യൂക്കറുകൾ എന്നിവയും, പാർക്കിന്റെ ചിഹ്നമായ റോക്ക് ഹൈറക്സ് എന്നിവയും ഉൾപ്പെടുന്നു. ഉദ്യാനത്തിൽ നടത്തിയ ഒരു സർവേയിൽ കുറഞ്ഞത് 500 ഇനം ശലഭങ്ങളെയും 235 പക്ഷികളെയും പട്ടികപ്പെടുത്തിയിട്ടുണ്ട്.


</doc>
<doc id="379068" url="https://ml.wikipedia.org/wiki?curid=379068" title="ബൂയി ദേശീയോദ്യാനം">
ബൂയി ദേശീയോദ്യാനം

ബൂയി ദേശീയോദ്യാനം ഘാനയിലെ 1971 ൽ ഇത് സ്ഥാപിതമായ ഒരു ദേശീയോദ്യാനമാണ്. ഈ ദേശീയോദ്യാനത്തിന്റെ വിസ്തീർണ്ണം 1820 ചതുരശ്രകിലോമീറ്ററാണ്. ബ്ലാക്ക് വോൾട്ടയിലെ ഹിപ്പോപൊട്ടാമസ് അംഗസംഖ്യയ്ക്ക് ഈ ഉദ്യാനം ശ്രദ്ധേയമാണ്.

വംശനാശ ഭീഷണി നേരിടുന്ന കറുപ്പും വെളുപ്പും കൊളോബസ് കുരങ്ങുകളും വൈവിധ്യമാർന്ന കൃഷ്ണമൃഗങ്ങളും പക്ഷികളും ഈ ദേശീയോദ്യാനത്തിലുണ്ട്. 2009 മുതൽ നിർമ്മാണത്തിലിരിക്കുന്ന ബുയി ഡാമിലെ ജലസംഭരണിയിൽ ദേശീയോദ്യാനത്തിന്റെ ഒരു ഭാഗം മുങ്ങിപ്പോകുന്നതാണ്. റിസർവോയർ നിറക്കുന്ന പ്രകിയ 2011 ൽ തുടങ്ങിയിരിക്കുന്നു.


</doc>
<doc id="379074" url="https://ml.wikipedia.org/wiki?curid=379074" title="റില്ല ദേശീയോദ്യാനം">
റില്ല ദേശീയോദ്യാനം

റില ദേശീയോദ്യാനം (ബൾഗേറിയൻ: Национален парк „Рила“) ബൾഗേറിയയിലെ ഏറ്റവും വലിയ ദേശീയോദ്യാനമാണ്, രാജ്യത്തിന്റെ തെക്കുപടിഞ്ഞാറായി, റില പർവ്വതനിരയിൽ സ്ഥിതിചെയ്യുന്ന ഈ ദേശീയോദ്യാനത്തിന്റെ വിസ്തീർണ്ണം ഏകദേശം 810.46 ചതുരശ്ര കിലോമീറ്ററാണ്. ദേശീയ പ്രാധാന്യമുള്ള നിരവധി ആവാസവ്യവസ്ഥകളെ സംരക്ഷിക്കുന്നതിനുവേണ്ടിയാണ് 1992 ഫെബ്രുവരി 24-ന് ഈ ദേശീയോദ്യാനം സ്ഥാപിക്കപ്പെട്ടത്. 

ഇതിൻറ ഉയരം ബ്ലാഗോവ്ഗ്രാഡിനു സമീപം സമുദ്രനിരപ്പിൽനിന്ന് 800 മീറ്റർ ഉയരത്തിലും ബാൾക്കൻ പെനിൻസുലയിലെ ഏറ്റവും ഉയർന്ന കൊടുമുടിയായ മ്യൂസൽ പീക്കിൽ 2925 മീറ്റർ ഉയരത്തിലുമായി വ്യത്യാസപ്പെട്ടിരിക്കുന്നു. 120 ഗ്ലേസിയർ തടാകങ്ങളുള്ളതിൽ ഏറ്റവും പ്രശസ്തമായത് സെവൻ റില ലേക്സ് ആണ്. 

പല നദികളുടെയും ഉൽഭവം ഈ ദേശീയോദ്യാനത്തിൽനിന്നാണ്. ഇതിൽ ബാൾക്കനിലെ ഏറ്റവും നീളം കൂടിയ നദിയായ മാരിറ്റ്സയും ബൾഗേറിയയിലെ ഏറ്റവും നീളം കൂടിയ നദിയായ ഇസ്കാറും ഉൾപ്പെടുന്നു. 

രാജ്യത്തെ ആകെയുള്ള 28 പ്രവിശ്യകളിലെ 4 പ്രവിശ്യകളെ ദേശീയോദ്യാനം ഉൾക്കൊള്ളുന്നു. സോഫിയ, ക്യൂസ്റ്റെൻറിൽ, , പുസാർഡ്ഷിക് എന്നീവയാണ് ഈ നാലു പ്രവിശ്യകൾ. ഇതിൽ പരാങ്കലിറ്റ്സ, സെൻട്രൽ റില റിസർവ്, ഇബാർ, സ്കാകാവിറ്റ്സ എന്നിങ്ങനെ നാല് പ്രകൃതി റിസർവുകളും ഉൾപ്പെടുന്നു. 


</doc>
<doc id="379085" url="https://ml.wikipedia.org/wiki?curid=379085" title="ഇങ്കിൾവുഡ്">
ഇങ്കിൾവുഡ്

ഇങ്കിൾവുഡ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ ലോസ് ആഞ്ചലസ് കൌണ്ടിയിലുൾപ്പെട്ടതും ലോസ് ആഞ്ചലസ് നഗരമദ്ധ്യത്തിന് തെക്കുപടിഞ്ഞാറായും സ്ഥിതിചെയ്യുന്ന ഒരു നഗരമാണ്. 2010 ലെ ഐക്യനാടുകളിലെ സെൻസസ് രേഖകളനുസരിച്ച് ഈ നഗരത്തിലെ ജനസംഖ്യ 109,673 ആയിരുന്നു. ഈ നഗരം സംയോജിപ്പിക്കപ്പെട്ടത് 1908 ഫെബ്രുവരി 14 ന് ആയിരുന്നു. ലോസ് ഏഞ്ചൽസ് കൗണ്ടിയിലെ തെക്കൻ ഉൾക്കടൽ മേഖലയിലാണ് ഈ നഗരം സ്ഥിതി ചെയ്യുന്നത്. 


</doc>
<doc id="379086" url="https://ml.wikipedia.org/wiki?curid=379086" title="കിബിര ദേശീയോദ്യാനം">
കിബിര ദേശീയോദ്യാനം

കിബിര ദേശീയോദ്യാനം, വടക്കുപടിഞ്ഞാറൻ ബുറുണ്ടിയിലെ ഒരു ദേശീയോദ്യാനമാണ്. നാലു പ്രവിശ്യകളിലായി 400 കിലോമീറ്റർ വിസ്തൃതിയിൽ കവിഞ്ഞുകിടക്കുന്ന കിബിര ദേശീയോദ്യാനം, കോംഗോ നൈൽ വിഭാഗത്തിലെ മലനിരകളിലാണ് സ്ഥിതി ചെയ്യുന്നത്. വടക്കൻ പ്രവിശ്യാ നഗരമായ മുറാംവ്യയിൽനിന്ന് റുവാണ്ടയുടെ അതിർത്തി വരെ നീണ്ടുകിടക്കുന്ന ഈ പ്രദേശം, അവിടെ ന്യൂൻഗ്വേ ദേശീയോദ്യാനവുമായി സന്ധിക്കുന്നു.


</doc>
<doc id="379089" url="https://ml.wikipedia.org/wiki?curid=379089" title="മാമ്പഴക്കാലം">
മാമ്പഴക്കാലം

2004ൽ ടി.എ. ഷാഹിദിന്റെ കഥ ജോഷി സംവിധാനം ചെയ്ത് എം മണി നിർമ്മിച്ച ചലച്ചിത്രമാണ്മാമ്പഴക്കാലം. ഇതിൽ മോഹൻലാൽ, ശോഭന, ആദിത്യ, വിഷ്ണുപ്രസാദ്, കവിയൂർ പൊന്നമ്മ , സനുഷ , ഹരിശ്രീ അശോകൻ ,ഇന്നസെന്റ് , കലാഭവൻ മണി, സുധീഷ് 'തുടങ്ങിയവർ അഭിനയിച്ച ഈ ചിത്രത്തിന്റെ സംഗീതം എം. ജയചന്ദ്രൻ ആണ്. , 

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്.


</doc>
<doc id="379092" url="https://ml.wikipedia.org/wiki?curid=379092" title="സൗത്ത് ബട്ടൺ ഐലന്റ് ദേശീയോദ്യാനം">
സൗത്ത് ബട്ടൺ ഐലന്റ് ദേശീയോദ്യാനം

സൗത്ത് ബട്ടൺ ഐലന്റ് ദേശീയോദ്യാനം എന്നത് ഇന്ത്യയുടെ തീരപ്രദേശത്തു നിന്നകന്ന് ആന്റമാൻ നിക്കോബാർ ദ്വീപുകളിൽ സ്ഥിതിചെയ്യുന്ന ദേശിയോദ്യാനമാണ്. 5ച. കി.മീ ആണ് സംരക്ഷിക്കപ്പെട്ടിരിക്കുന്ന ഈ ദ്വീപിന്റെ വിസ്തീർണ്ണം. ഈ ദ്വീപും അടുത്ത് സ്ഥിതിചെയ്യുന്ന രണ്ടു ദ്വീപുകളായ നോർത്ത് ബട്ടൺ, മിഡിൽ ബട്ടൺ എന്നിവയോടൊപ്പം റാണി ഝാൻസി സമുദ്ര ദേശീയോദ്യാനത്തിന്റെ ഭാഗമായ ദേശീയ ഉദ്യാനങ്ങളാണ്. ഇത് തെക്കൻ ആന്റമാൻ ദ്വീപുകളുടെ തീരത്തുനിന്നും അകലെയാണ്. 

റാണി ഝാൻസി സമുദ്ര ദേശീയോദ്യാനത്തിന്റെ ഭാഗമാണ് സൗത്ത് ബട്ടൺ ഐലന്റ് ദേശീയോദ്യാനം ഹാവ്ലോക്ക് ദ്വീപിന്റെ തെക്കുപടിഞ്ഞാറ് ഭാഗത്തായി 24കിലോമീറ്റർ മാറി സ്ഥിതി ചെയ്യുന്നു. മോട്ടോർ ബോട്ടിൽ ഏകദേശം രണ്ടു മണിക്കൂർ യാത്രയുണ്ട് ഈ ദ്വീപിലേക്ക്. 


</doc>
<doc id="379097" url="https://ml.wikipedia.org/wiki?curid=379097" title="അലാനിയ ദേശീയോദ്യാനം">
അലാനിയ ദേശീയോദ്യാനം

അലാനിയ ദേശീയോദ്യാനം കേന്ദ്രത്തിലുള്ള കോക്കസസ് പർവ്വതങ്ങളുടെ വടക്കേച്ചരിവിലുള്ള ഉയർന്ന തോതിൽ ഹിമത്താൽ മൂടിയതായ പർവ്വതപ്രദേശമാണ്. നോർത്ത് ഒസെറ്റിയ- അലാനിയയിലെ ഇറാഫ്സ്ക്കി സംസ്ഥാനത്തിന്റെ തെക്കുഭാഗത്തായി ഇത് വ്യാപിച്ചിരിക്കുന്നു. വെങ്കല യുഗത്തിലെ കോബൻ ജനങ്ങൾ (1200–300 ബി. സി. ഇ ) , ആലൻസ് ജനങ്ങൾ (100 ബി. സി. ഇ – 1234 സി. ഇ) എന്നിവർ ഉൾപ്പെട്ട പ്രാധാന്യമുള്ള അനേകം ആദ്യകാല സംസ്ക്കാരങ്ങളുടെ വിസ്തൃതമായ പുരാവസ്തു അവശിഷ്ടങ്ങൾ ഈ ഉദ്യാനത്തിലുണ്ട്. ആലൻസ് എന്ന പേരിൽ നിന്നാണ് അലാനിയ എന്ന പേരും പരോക്ഷമായും ആര്യൻ എന്ന പേരും ആത്യന്തികമായും ഉണ്ടായത്. ചെറിയ ദൂരങ്ങളിൽ ഉദ്യാനത്തിലെ ഉയർന്ന മേഖലകൾ ലംബമായി ഏകദേശം 4,000 മീറ്ററുകൾ ഉയരം വരെ പരമാവധി ഉയരമുള്ളതിനാൽ, മലഞ്ചെരിവുകളും താഴ്വാരകളും ഉയർന്ന ആൾട്ടിറ്റ്യൂട് സോണിങ് കാണിക്കുന്നു. ഈ കാലാവസ്ഥാമേഖലകൾ ആൽപ്പൈൽ ഗ്ലേസിയറുകളും തെക്കൻ ഭാഗങ്ങളിലെ ഉയർന്ന പർവ്വതശൃഖങ്ങളും മുതൽ വടക്കൻ പ്രദേശത്തെ സ്റ്റെപ്പി പുൽമേടുകൾ വരെ വ്യാപിച്ചിരിക്കുന്നു. 



</doc>
<doc id="379103" url="https://ml.wikipedia.org/wiki?curid=379103" title="അൽഖനെ ദേശീയോദ്യാനം">
അൽഖനെ ദേശീയോദ്യാനം

സൈബീരിയയിലെ ഏറ്റവും വലിയ പ്രാദേശിക ജനവിഭാഗമായ ബുറ്യാത്ത് ജനങ്ങളുടെ വിശുദ്ധ പർവ്വതവും കേന്ദ്രസ്ഥാനത്തുള്ളതുമായ അൽഖനെ പർവ്വതത്തിനു ചുറ്റുമുള്ള സ്ഥലമാണ് അൽഖനെ ദേശീയോദ്യാനത്തിൽ () ഉൾപ്പെടുന്നത്. കുറച്ചുകാലങ്ങൾക്കു ശേഷം മംഗോളുകൾ, ഷമാനിസ്റ്റിക് ജനങ്ങൾ, ബുദ്ധമതക്കാർ എന്നിവ അൽഖനെ പർവ്വതത്തെ വിശുദ്ധമായി അംഗീകരിച്ചു. ദലൈലാമ അൽഖനെയിലേക്ക് രണ്ട് അനൗദ്യോഗിക സന്ദർശനങ്ങൾ നടത്തിയിട്ടുണ്ട്. പ്രകൃതിയുടേയും വിശ്രമത്തിനുവേണ്ടിയുള്ള ടൂറിസത്തോടൊപ്പം ശിലാമേഖലകളിലേക്കും ധാതു ഉറവകളിലേക്കുമുള്ള ആവർത്തിച്ചുള്ള തീർത്ഥാടനത്തിന് സന്തുലിതമായ സംരക്ഷണത്തിനുവേണ്ടി ഉദ്യാനം സഹായം തേടുകയാണ്. സബൈകാൽസ്ക്കി ക്രായിലെ അഗിൻസ്ക്കി സംസ്ഥാനത്തിന്റെ ഭരണമേഖലയിലാണ് ഇത് സ്ഥിതിചെയ്യുന്നത്. 



</doc>
<doc id="379108" url="https://ml.wikipedia.org/wiki?curid=379108" title="അന്യൂയ്സ്ക്കി ദേശീയോദ്യാനം">
അന്യൂയ്സ്ക്കി ദേശീയോദ്യാനം

റഷ്യയുടെ വിദൂര കിഴക്കൻ ദിക്കിലെ സിഖോട്ടെ- അലിൻ പർവ്വതമേഖലയുടെ പടിഞ്ഞാറേച്ചരിവിലുള്ള അന്യൂസ്ക്കി നദിയുടെ നദീതടപ്രദേശത്തിൽ അന്യൂയ്സ്ക്കി ദേശീയോദ്യാനം () വ്യാപിച്ചിരിക്കുന്നു. ഈ ദേശീയോദ്യാനം ഖബറോവ്സ്ക്കി ക്രായിയിലെ നനായ്സ്ക്കി സംസ്ഥാനത്തിൽ, ഖബറോവ്സ്ക്ക് നഗരത്തിൽ നിന്നും 50 മൈൽ അകലെ സ്ഥിതിചെയ്യുന്നു. ഏതാനും പട്ടണങ്ങളും ചിതറിക്കിടക്കുന്ന ജനസംഖ്യയുമുള്ള ഒറ്റപ്പെട്ട മേഖലയാണിത്. ചരിത്രപരമായി ഈ മേഖല സാൽമൺ മൽസ്യത്തെ പിടിക്കുക, മരംവെട്ടൽ, വേട്ടയാടൽ എന്നിവയുമായാണ് ഈ മേഖല ബന്ധപ്പെട്ടിരുന്നത്. ദേശീയോദ്യാനത്തിനടുത്ത് താമസിക്കുന്നവരിൽ ഇവിടുത്തെ പ്രാദേശികജവവിഭാഗമായ നനായ് ജനങ്ങൾ ഏകദേശം കാൽഭാഗത്തോളം വരും.



</doc>
<doc id="379113" url="https://ml.wikipedia.org/wiki?curid=379113" title="ബാഷ്കിറിയ ദേശീയോദ്യാനം">
ബാഷ്കിറിയ ദേശീയോദ്യാനം

യുറാലിസ് പർവ്വതങ്ങളുടെ തെക്കേഅറ്റത്തുള്ള തുടർച്ചയായുള്ള ഒരു വലിയ വനപ്രദേശം ബാഷ്കിറിയ ദേശീയോദ്യാനത്തിൽ ( ബാഷ്കോട്ട്:"Башҡортостан милли паркы", റഷ്യൻ: "Башкирия (национальный парк)") ഉൾപ്പെടുന്നു. ഈ ദേശീയോദ്യാനം പടിഞ്ഞാറുള്ള വ്യവസായവൽക്കരിച്ച സമതലപ്രദേശങ്ങൾ , കിഴക്കുള്ള പർവ്വതപ്രദേശവും ചിതറിക്കിടക്കുന്ന ജനസംഖ്യയുമുള്ള ഷുൻഗാൻ-താഷ് നേച്ചർ റിസർവ്വ്, വടക്കുള്ള ഷഡ്പദശാസ്ത്രപ്രധാനമായ അൽടൈൽ- സോലോക് (" ഗോൾഡൻ ബീ ട്രീ") സംരക്ഷിതപ്രദേശം എന്നിവയ്ക്കിടയിലുള്ള ഏറ്റവും പ്രധാനപ്പെട്ട ബഫർമേഖലയാണ് ഈ ദേശീയോദ്യാനം. ബഷ്കോർട്ടോസ്റ്റാനിലെ (ബഷ്ക്കിരിയ എന്നും അറിയപ്പെടുന്നു) മൂന്ന് ജില്ലകളിലായാണ് (മെല്യൂസോവ്സ്ക്കി, കുർഗാചിൻസ്ക്കി, ബുർസ്യാൻസ്ക്കി എന്നിവ) ഈ ദേശീയോദ്യാനം സ്ഥിതിചെയ്യുന്നത്. 


</doc>
<doc id="379116" url="https://ml.wikipedia.org/wiki?curid=379116" title="ദേശീയോദ്യാനങ്ങളുടെ പട്ടിക">
ദേശീയോദ്യാനങ്ങളുടെ പട്ടിക

ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ്ന്റെ നിർവചനപ്രകാരം ലോകത്തിന്റെ വിവിധ രാജ്യങ്ങളിലുള്ള ദേശീയോദ്യാനങ്ങളുടെ ഒരു പട്ടികയാണ് ഇത്. ഏകദേശം നൂറോളം രാജ്യങ്ങൾ തങ്ങളുടെ രാജ്യത്ത് പാരിസ്ഥിതിക പ്രാധാന്യമുള്ള ഭൂപ്രദേശങ്ങളെ ദേശീയോദ്യാനങ്ങളായി അംഗീകരിച്ചിട്ടുണ്ട്. 



</doc>
<doc id="379121" url="https://ml.wikipedia.org/wiki?curid=379121" title="ബെറിഞ്ചിയ ദേശീയോദ്യാനം">
ബെറിഞ്ചിയ ദേശീയോദ്യാനം

റഷ്യയുടെ ഏറ്റവും വടക്കുകിഴക്കു ഭാഗമായ ചുകോട്ക്ക ഓട്ടോണോമസ് ഒക്രുഗിന്റെ ("ചുകോട്ക്ക") കിഴക്കേ അറ്റത്താണ് ബെറിഞ്ചിയ ദേശീയോദ്യാനം () സ്ഥിതിചെയ്യുന്നത്. ഇത് ബെറിങ് കടലിടുക്കിന്റെ പടിഞ്ഞാറു ഭാഗത്താണ് (അതായത് ഏഷ്യൻ ഭാഗത്ത് ) സ്ഥിതിചെയ്യുന്നത്. 

11,000 ബി. സി. ഇ വരെ ഉദ്യാനത്തിന്റെ അതിർത്തിയെ ബെറിഞ്ചിയ എന്ന ലാന്റ് ബ്രിഡ്ജിലൂടെ വടക്കൻ അമേരിക്കയിലേക്ക് ബന്ധപ്പെട്ടിരുന്നു. കിഴക്കുഭാഗത്ത്, അലാസ്ക്കയിൽ, അമേരിക്കൻ നാഷനൽ പാർക്ക് സർവ്വീസ് നടത്തുന്ന ബെറിങ് ലാന്റ് ബ്രിഡ്ജ് ദേശീയോദ്യാനമുണ്ട്. റഷ്യയും അമേരിക്കയും തമ്മിൽ ഈ രണ്ട് ദേശീയോദ്യാനങ്ങളും തമ്മിൽ യോജിപ്പിച്ച് അതിർത്തി കടന്നുള്ള ഒരു അന്തർദേശീയ ഉദ്യാനമാക്കാനുള്ള ചർച്ചകൾ നടന്നിരുന്നു. എന്നാൽ, ഒന്നും നിയമവിധേയമാക്കിയില്ല. ഈ പ്രദേശത്ത് അങ്ങിങ്ങായി കാണപ്പെടുന്ന ജനങ്ങളിൽ ഭൂരിഭാഗവും തദ്ദേശീയ ചുക്ച്ചി ജനതയോ അല്ലെങ്കിൽ യുപിക് ജനതയോ ആണ്. ഈ ഉദ്യാനത്തെ ഒരു ദേശീയോദ്യാനമായി അംഗീകരിക്കുന്നത് 2013ൽ ആണ്.



</doc>
<doc id="379129" url="https://ml.wikipedia.org/wiki?curid=379129" title="ബികിൻ ദേശീയോദ്യാനം">
ബികിൻ ദേശീയോദ്യാനം

വടക്കൻ അർധഗോളത്തിലെ അവശേഷിക്കുന്ന ഏറ്റവും വലിപ്പവും പഴക്കവുമുള്ള വനങ്ങളേയും അഹുപോലെതന്നെ വനത്തിലുള്ള എല്ലാ അമുർ കടുവകളുടേയും അധികാരമേഖലയുടെ 10 ശതമാനത്തെ സംരക്ഷിക്കാനുമാണ് 2015 നവംബർ 3ന് ഈ ബികിൻ ദേശീയോദ്യാനത്തെ സൃഷ്ടിച്ചത്. പ്രാചീന വനങ്ങളുടെ വലിപ്പവും അതുപോലെതന്നെ ഇതിനുള്ള മിതോഷ്ണ മഴക്കാടിന്റെ സ്വഭാവവും മൂലവും സസ്യങ്ങളുടേയും അതുപോലെ മൃഗങ്ങളുടേയും ജൈവവൈവിധ്യത്തിന്റെ ഒരു കേന്ദ്രം എന്ന രീതിയിലുള്ള പ്രധാനപ്പെട്ട ഒരു പദവി ഇതിനുണ്ട്. 



</doc>
<doc id="379132" url="https://ml.wikipedia.org/wiki?curid=379132" title="ബുസുലുക്സി ബോർ ദേശീയോദ്യാനം">
ബുസുലുക്സി ബോർ ദേശീയോദ്യാനം

ഒറ്റപ്പെട്ടു നിൽക്കുന്നതും ഏറ്റവും ഉയരമുള്ള പൈൻ മരങ്ങൾ കാണപ്പെടുന്നതുമായ ലോകത്തിലേതന്നെ ഏറ്റവും വലിയ പൈൻ മരക്കൂട്ടമായ ബുസുലുക് പൈൻ കാട് ബുസുലുക്സി ബോർ ദേശീയോദ്യാനത്തിൽ () ഉൾപ്പെടുന്നു. വോൾഗാനദിക്ക് കിഴക്കും തെക്കുള്ള യുറാൽ പർവ്വതനിരകളിലേക്കുള്ള മലനിരകളുടെ പടിഞ്ഞാറുമായി സ്ഥിതിചെയ്യുന്ന ബുസുലുക്സി ബോർ ദേശീയോദ്യാനത്തിനുചുറ്റും കിഴക്കൻ യൂറോപ്യൻ സമതലത്തിലെ സ്റ്റെപ്പികളാണുള്ളത്.

ഏകദേശം 106,000 ഹെക്റ്റർ പ്രദേശത്ത് വ്യാപിച്ചിരിക്കുന്ന ബുസുലുസ്ക്കി ത്രികോണാകൃതിയിലുള്ള പ്രദേശമാണ്. ഇതിന് വടക്കു- തെക്കായി 53 കിലോമീറ്ററും കിഴക്ക്- പടിഞ്ഞാറായി 34 കിലോമീറ്റരും വീതം നീളവുമുണ്ട്. ഈ ഉദ്യാനം 2007 ലാണ് ഔദ്യോഗികമായി ഒരു ദേശീയോദ്യാനമായി അംഗീകരിച്ചതെങ്കിലും 1800കൾ മുതൽ ഇത് ഒരു ഫോറസ്റ്റ്രി മാനേജ്‌മെന്റ് പ്രദേശമാണ്.



</doc>
<doc id="379143" url="https://ml.wikipedia.org/wiki?curid=379143" title="ദുബായ് (മലയാളചലച്ചിത്രം)">
ദുബായ് (മലയാളചലച്ചിത്രം)

രഞ്ജി പണിക്കർ കഥയെഴുതി പ്രീതി മേനോൻ നിർമ്മിച്ച ദുബായ് എന്ന ചിത്രം2001ൽ ജോഷി സംവിധാനം ചെയ്ത പുറത്തിറക്കി.മമ്മൂട്ടി,എൻ.എഫ്. വർഗ്ഗീസ്,ബിജു മേനോൻ,കൊച്ചിൻ ഹനീഫ,നെടുമുടി വേണു,മാമുക്കോയതുടങ്ങിയവർ അഭിനയിച്ച ഈ സിനിമയിൽ സംഗീതം വിദ്യാസാഗറിന്റെതാണ്.പൂർണ്ണമായും അറബ് എമിറെറ്റ്സിൽ ചിത്രീകരിച്ച ഈ ചിത്രം അതുവരെയുള്ള മലയാള ചലച്ചിത്രരംഗത്തെ ഏറ്റവും ചിലവേറിയതാണ്. ഈ ബിഗ് ബജറ്റ് ചിത്രം പക്ഷേ വെള്ളിത്തിരയിൽ പരാജയമായി.

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്.

DUBAI malayalam movie


</doc>
<doc id="379144" url="https://ml.wikipedia.org/wiki?curid=379144" title="ചുവാഷ് വർമാനെ ബോർ ദേശീയോദ്യാനം">
ചുവാഷ് വർമാനെ ബോർ ദേശീയോദ്യാനം

വോൾഗാ നദിയുടെ കേന്ദ്രഭാഗത്തെ പ്രദേശത്തുള്ള തുടർച്ചായുള്ള വലിയ ഒരു വനമാണ് ചുവാഷ് വർമാനെ ബോർ ദേശീയോദ്യാനം (റഷ്യൻ: Национальный парк «Чаваш Вармане»)). ജൈവവൈവിധ്യം സംരക്ഷിക്കുക, ചുവാഷ് ജനങ്ങളെ പ്രതിനിധീകരിക്കുന്ന ഒരു പ്രദേശത്തെ സംരക്ഷിക്കുക എന്നീ രണ്ട് കാര്യങ്ങൾക്കു വേണ്ടിയാണ് ഈ ഉദ്യാനം നിർമ്മിക്കപ്പെട്ടത്. യൂറോപ്പിലെ കിഴക്കിന്റെ കേന്ദ്രഭാഗത്തുള്ള സമതലത്തിൽ കാമാനദി വോൾഗയുമായി കൂടിച്ചേരുന്നിടത്തു നിന്ന് 100 കിലോമീറ്റർ പടിഞ്ഞാറായിട്ടാണ് ഈ ഉദ്യാനം സ്ഥിതിചെയ്യുന്നത്. റഷ്യയിലെ ചുവാഷിയയിലെ ചെമുർഷിൻസ്ക്കി ജില്ലയിലാണ് ഇത് സ്ഥിതിചെയ്യുന്നത്. 



</doc>
<doc id="379147" url="https://ml.wikipedia.org/wiki?curid=379147" title="ചികോയ് ദേശീയോദ്യാനം">
ചികോയ് ദേശീയോദ്യാനം

ചികോയ് ദേശീയോദ്യാനം () 2014 ൽ ഔദ്യോഗികമായി ആരംഭിച്ചത് തെക്കൻ സൈബീരിയയുടേയും മധ്യഭാഗത്തുള്ള മംഗോളിയയുടേയും അതിർത്തിയിലുള്ള പർവ്വത സ്റ്റെപ്പിപ്രദേശത്താണ്. റഷ്യയിലെ സബൈകാൽസ്ക്കി ഭരണപ്രദേശത്തെ ക്രാസ്നോചിക്കോയ്സ്ക്കി ജില്ലയിലാണ് ഇത് സ്ഥിതി ചെയ്യുന്നത്. ബൈക്കൽ തടാകത്തിൽ നിന്നും 250 മൈൽ തെക്കു- കിഴക്കു ഭാഗത്തായി ബൈക്കൽ തടാകത്തിന്റെ ജൈവമേഖലയുടെ അറ്റത്തായാണ് ഇത്. ചികോയ് നദിയുടെ ഉയർന്ന പ്രദേശത്തെ പ്രത്യേകമായ പ്രകൃതിയിലെ സങ്കീർണ്ണതകളെ സംരക്ഷിക്കുക എന്ന പ്രഖ്യാപിതനയമാണ് ഈ ദേശീയോദ്യാനം സൃഷ്ടിക്കാനുള്ള കാരണം. ടൂറിസവും മൽസരമീൻപിടുത്തവും പ്രോൽസാഹിക്കുന്നതിനോടൊപ്പം വേട്ടയാടലും മൃഗത്തേയോ പക്ഷിയേയോ പിൻതുടരുന്നതും നിരോധിച്ചിട്ടുണ്ട്.


</doc>
<doc id="379152" url="https://ml.wikipedia.org/wiki?curid=379152" title="കലേവാസ്ക്കി ദേശീയോദ്യാനം">
കലേവാസ്ക്കി ദേശീയോദ്യാനം

യൂറോപ്പിലെ ഏറ്റവും പഴക്കമുള്ള, അവസാനത്തെ ഉത്തരാർധപൈൻ വനങ്ങളിലൊന്നിനെയാണ് കലേവാസ്ക്കി ദേശീയോദ്യാനം സംരക്ഷിക്കുന്നത്. ഇത് റഷ്യയ്ക്കും ഫിൻലന്റിനുമിടയിലെ അതിർഥിയിലാണ് സ്ഥിതിചെയ്യുന്നത്. അതിർത്തിയുടെ വടക്കും നിന്നും തെക്കു നിന്നും ഇത് ഏകദേശം മധ്യത്തിലായി വരും. കരേലിയയിലെ കോസ്റ്റോമുക്‌ഷ പട്ടണത്തിൽ നിന്നും 30 കിലോമീറ്റർ വടക്കായാണ് ഇത് സ്ഥിതിചെയ്യുന്നത്. ഫിന്നിഷ്, കരേലിയൻ വാമൊഴിയിലെ കലേവര എന്ന ഇതിഹാസ കവിത ഈ മേഖലയിലാണ് രചിക്കപ്പെട്ടത്. സാമി ജനങ്ങൾ, കരേലിയന്മാർ എന്നിവർ പ്രദേശികജനവിഭാഗങ്ങളിൽ ഉൾപ്പെടുന്നു.



</doc>
<doc id="379155" url="https://ml.wikipedia.org/wiki?curid=379155" title="ചിപ്പി (നടി)">
ചിപ്പി (നടി)

മലയാളചലച്ചിത്രരംഗത്ത് നായികയായും സഹനടിയായും ശോഭിച്ച നടിയാണ് ചിപ്പി. പാഥേയം എന്ന ഭരതൻചിത്രത്തിൽ മമ്മൂട്ടി അവതരിപ്പിച്ച സാഹിത്യകാരൻ ചന്ദ്രദാസിന്റെ മകളായ ഹരിത മേനോൻ ആയി ചലച്ചിത്രരംഗത്തെത്തി. നിരവധി അന്യഭാഷാചിത്രങ്ങളിലും അഭിനയിച്ചിട്ടുള്ള ചിപ്പി 1996ൽ കർണാടക സർക്കാരിന്റെ മികച്ച നടിക്കുള്ള അവാർഡ്‌ നേടി. കുറെ അധികം സിനിമകളിൽ നായികയായും സഹനടിയായും ചിപ്പി അഭിനയിച്ചു. ടെലിവിഷൻ സീരിയലുകളിൽ സജീവ സാന്നിധ്യം ആണ്. ചലച്ചിത്ര നിർമ്മാതാവായ ഭർത്താവ് രഞ്ജിത്തിനൊപ്പം അവന്തിക ക്രിയേഷൻസിന്റെ ബാനറിൽ ചില സിനിമകൾ നിർമ്മിക്കുകയും ചെയ്തിട്ടുണ്ട്.

1975 ജൂൺ ഒന്നിന് ഷാജിയുടെയും തങ്കത്തിന്റെയും മൂത്തമകളായി തിരുവനന്തപുരത്ത് ജനിച്ചു. ചലച്ചിത്ര നിർമാതാവ് രഞ്ജിത്ത് രജപുത്ര ആണ് ചിപ്പിയുടെ ഭർത്താവ്. ഏക മകൾ അവന്തിക.

!സിനിമ !! കഥാപാത്രം!!സംവിധാനം!!വർഷം


</doc>
<doc id="379158" url="https://ml.wikipedia.org/wiki?curid=379158" title="കുറോണിയൻ സ്പിറ്റ് ദേശീയോദ്യാനം (റഷ്യ)">
കുറോണിയൻ സ്പിറ്റ് ദേശീയോദ്യാനം (റഷ്യ)

റഷ്യയുടെ കൈവശമുള്ള വക്രാകൃതിയിലുള്ള 98 കിലോമീറ്റർ നീളം വരുന്ന കുറോണിയൻ സ്പിറ്റിന്റെ തെക്കുഭാഗത്തായുള്ള 41 കിലോമീറ്റർ ഭാഗമാണ് കുറോണിയൻ സ്പിറ്റ് ദേശീയോദ്യാനത്തിൽ () ഉൾപ്പെടുന്നത്. കുറോണിയൻ സ്പിറ്റ് മണൽനിക്ഷേപിച്ചുണ്ടായ മണൽത്തിട്ടയാണ്. പടിഞ്ഞാറുള്ള, ഉപ്പുവെള്ളം നിറഞ്ഞ ബാൾട്ടിക് കടലിനെ ശുദ്ധജലം നിറഞ്ഞ കുറോണിയൻ കായലിൽ നിന്നും വേർതിരിക്കുന്നു. റഷ്യയിലെ കലിനിൻഗ്രാഡ് ഒബ്ലാസിലെ സെൽനോഗ്രാഡ്സ്ക്കി ജില്ലയിലാണ് സ്പിറ്റിന്റെ തെക്കുഭാഗം സ്ഥിതിചെയ്യുന്നത്. ലിത്വാനിയയുടെ തെക്കു- പടിഞ്ഞാറു ഭാഗത്തിലാണ് വടക്കുഭാഗം സ്ഥിതിചെയ്യുന്നത്. രണ്ടു രാജ്യങ്ങളും കൂടി ചേർന്നുള്ള യുനസ്ക്കോ ലോക പൈതൃക സ്ഥലമാണിവിടം. 



</doc>
<doc id="379162" url="https://ml.wikipedia.org/wiki?curid=379162" title="കെനോസിറിസ്ക്കി ദേശീയോദ്യാനം">
കെനോസിറിസ്ക്കി ദേശീയോദ്യാനം

അർഖാൻഗെൽസ്ക് ഒബ്ലാസിലെ കാർഗോപോൾസ്ക്കി, പ്ലെസെറ്റ്സ്ക്കി ജില്ലകളിലായി റഷ്യയുടെ വടക്കുഭാഗത്തു സ്ഥിതിചെയ്യുന്ന ദേശീയോദ്യാനമാണ് കെനോസിറിസ്ക്കി ദേശീയോദ്യാനം (). 1991 ഡിസംബർ 28 നാണ് ഇത് സ്ഥാപിച്ചത്. 2004 മുതൽ ഈ ദേശീയോദ്യാനം യുനസ്ക്കോയുടെ ജൈവമണ്ഡല സംരക്ഷിതപ്രദേശമെന്ന പദവിയുണ്ട്. 

1991ൽ, ഈ മേഖലയിൽ ഒരു ദേശീയോദ്യാനം രൂപീകരിക്കാനായുള്ള തീരുമാനം എടുത്തു. ഉദ്യാനത്തിന്റെ ഭരണച്ചുമതലയിലേക്ക് എല്ലാം ചരിത്രസ്മാരകങ്ങളും കൈമാറ്റം ചെയ്തു. അവയിൽ ചിലവ വീണ്ടെടുക്കുകയും ചെയ്തു. 1991 ഡിസംബർ 28ന് ഈ ഉദ്യാനം ഔദ്യോഗികമായി രൂപീകരിച്ചു. ഈ ദേശീയോദ്യാനം രൂപീകരിക്കുമ്പോൾ ഉദ്യോഗസ്ഥരായി 7 പേരാണ് ഉണ്ടായിരുന്നത്. 1992ൽ ഇത് 35 ആളുകളായും 1993ൽ 153 ആളുകളായും ഇത് വർദ്ധിച്ചു. 2004ലാണ് ദേശീയോദ്യാനം യുനസ്ക്കോയുടെ ജൈവമണ്ഡല സംരക്ഷിതപ്രദേശമെന്ന പദവിയിലെത്തുന്നത്.


</doc>
<doc id="379168" url="https://ml.wikipedia.org/wiki?curid=379168" title="ഖ്വലിൻസ്ക്കി ദേശീയോദ്യാനം">
ഖ്വലിൻസ്ക്കി ദേശീയോദ്യാനം

ഓക്ക്, ലിൻഡൻ, കോൺ മരം എന്നിവ ഇടകലർന്ന വനങ്ങളാൽ ചുറ്റപ്പെട്ടതും വോൾഗാനദിയുടെ ഉയർന്ന സ്ഥലങ്ങളിലെ ചോക്ക് കുന്നുകളുടെ ഉയർന്ന പീഠഭൂമിയും അതോടൊപ്പം വോൾഗാ നദിയുടെ പടിഞ്ഞാറുഭാഗവും ഉൾപ്പെടുന്നതാണ് ഖ്വലിൻസ്ക്കി ദേശീയോദ്യാനം (). മൂന്ന് സെക്ഷനുകളിലായി ഏകദേശം 25,524 ഹെക്റ്റർ പ്രദേശത്താണ് ഇത് വ്യാപിച്ചിരിക്കുന്നത്. ഈ ദേശീയോദ്യാനം ഔദ്യോഗികമായി രൂപീകരിക്കപ്പെട്ടത് 1994 ലാണ്. 

ഈ ദേശീയോദ്യാനത്തിലെ പർവ്വതങ്ങൾ ഉയർന്ന പ്രദേശത്തു വളരുന്ന വനവൃക്ഷങ്ങളാൽ നിറഞ്ഞിരിക്കുന്നു. ദേശീയോദ്യാനത്തിന്റെ അതിർത്തിയിലാണ് വോൾഗാനദിക്ക് ഏറ്റവും ആഴമുള്ളത് (22 മീറ്റർ). 


</doc>
<doc id="379172" url="https://ml.wikipedia.org/wiki?curid=379172" title="മരിയ ചൊദ്ര ദേശീയോദ്യാനം">
മരിയ ചൊദ്ര ദേശീയോദ്യാനം

മരിയ ചൊദ്ര ദേശീയോദ്യാനം റഷ്യയിലെ മറി എൽ ലെ മോർക്കിൻസ്ക്കി, സ്വെനിഗോവിസ്ക്കി, വോൾഷ്സ്ക്കി എന്നീ ജില്ലകളിലായായാണ് മരിയ ചൊദ്ര ദേശീയോദ്യാനം സ്ഥിതിചെയ്യുന്നത്. 1985ൽ സ്ഥാപിതമായ ഈ ദേശീയോദ്യാനം 366 ച. കി. മീ പ്രദേശത്തായി വ്യാപിച്ചുകിടക്കുന്നു.

മരിയ ചോദ്ര സ്ഥാപിതമായത് അപൂർവ്വങ്ങളായ സസ്യങ്ങളെ സംരക്ഷിക്കാനാണ്. 115ൽ അധികം സസ്യസ്പീഷീസുകളാണ് കണ്ടെത്തിയിട്ടുള്ളത്. ഇവിടെ 14 വിനോദസഞ്ചാര പാതകൾ ഉണ്ട്. യാൽചിക്, ഗ്ലൂഖോയെ, കിച്ചിയർ തടാകങ്ങൾ, ഇല്ലെറ്റ്, യൂഷുറ്റ് എന്നീ നദികളിലൂടെയുള്ള റാഫ്റ്റിംഗ്, പുഗാചോവിന്റെ ഓക്ക്, മാപ്പിൾ പർവ്വതങ്ങൾ എന്നിവയാണ് ജനപ്രിയങ്ങളായ വിനോദസഞ്ചാര ആകർഷണങ്ങൾ.

മരിയ ചൊദ്രയിൽ 14ൽ അധികം വിനോദസഞ്ചാര കേന്ദ്രങ്ങൾ ഉണ്ട്. അവ മറി എൽ, ടാറ്റാർസ്റ്റൻ, ചുവാഷിയ എന്നീ സ്വയംഭരണപ്രദേശങ്ങളിലെ വിനോദസഞ്ചാരത്തിൽ പ്രധാന പങ്കു വഹിക്കുന്നു. 



</doc>
<doc id="379175" url="https://ml.wikipedia.org/wiki?curid=379175" title="കെജിംകുജിക് ദേശീയോദ്യാനം">
കെജിംകുജിക് ദേശീയോദ്യാനം

കെജിംകുജിക് ദേശീയോദ്യാനം (കെജി എന്ന ചുരുക്കപ്പേരിലും അറിയപ്പെടുന്നു) കാനഡയിലെ നോവ സ്കോഷ്യ പ്രവിശ്യയിൽ സ്ഥിതിചെയ്യുന്നതും കനേഡിയൻ നാഷണൽ പാർക്ക് സിസ്റ്റത്തിന്റെ ഭാഗവുമായ ദേശീയോദ്യാനമാണ്. ഈ ദേശീയോദ്യാനത്തിന് രണ്ട് പ്രധാന ഭാഗങ്ങളാണുള്ളത്.

പ്രധാന പാർക്ക് ക്യൂൻസ്, അന്നാപോളിസ് കൌണ്ടികൾ അതിർത്തികളായിവരുന്ന നോവ സ്കോഷ്യ പെനിൻസുലയുടെ ഉൾമേഖലയിലെ ഉയർന്ന പ്രദേശങ്ങളിലും ചെറിയ ഭാഗമായ കെജിംകുജിക് സീ സൈഡ് യൂണിറ്റ്, ക്യൂൻസ് കൌണ്ടിയിലെ അറ്റ്ലാൻറിക് തീരപ്രദേശങ്ങളിലും സ്ഥിതിചെയ്യുന്നു. ഈ ദേശീയോദ്യാനത്തിന് 404 കി.മീ (156 സ്ക്വയർ മൈൽ) വിസ്തീർണ്ണമാണുള്ളത്. ഉൾനാടൻ യൂണിറ്റ് കാനഡയുടെ നാഷണൽ ഹിസ്റ്റോറിക് സൈറ്റ് ആയി നിർദ്ദേശിക്കപ്പെട്ടിരിക്കുന്നു. 


</doc>
<doc id="379180" url="https://ml.wikipedia.org/wiki?curid=379180" title="അകാൻ ദേശീയോദ്യാനം">
അകാൻ ദേശീയോദ്യാനം

ജപ്പാനിലെ ഹൊക്കൈഡൊ ദ്വീപിൽ സ്ഥിതിചെയ്യുന്ന ഒരു ദേശീയോദ്യാനമാണ് അകാൻ ദേശീയോദ്യാനം (ഇംഗ്ലീഷ്: . ദൈസെത്സുസ്സാൻ എന്ന ദേശീയോദ്യാനവുമായി കൂടിചേർന്നണ് ഇത് സ്ഥിതിചെയ്യുന്നത്. ഹൊക്കൈഡൊ ദ്വീപിലെത്തന്നെ ഏറ്റവും പഴയ രണ്ട് ദേശീയോദ്യാനങ്ങളാണിവ. 1934 ഡിസംബർ 4 നാണ് അകാൻ ദേശീയോദ്യാനം സ്ഥാപിതമാകുന്നത്. 

അസ്നിപർവ്വത ഗർത്തങ്ങളും അതിനോടുചേർന്ന വനമേഖലയും ഉൾപ്പെടുന്നതാണ് അകാൻ ദേശീയോദ്യാനം. ഇത് വിസ്തൃതിയിൽ വ്യാപിച്ച് കിടക്കുന്നു. സ്പടികസമാനമായ തടാകങ്ങൾ, ചൂടരുവികൾ, മറീമോ എന്നറിയപ്പെടുന്ന വലിയ ആൽഗകൾ എന്നിവയ്ക്കെല്ലാം പ്രസിദ്ധമാണിവിടം. 

അകാൻ ദേശീയോദ്യാനത്തെ രണ്ട് ഭാഗങ്ങളായി തരം തിരിച്ചിരിക്കുന്നു. കവായു, അകാൻ എന്നിവയാണവ.

ലോ അഗ്നിപർവ്വതം, കവായു ഒൺസെൻ എന്ന ചൂടരുവി എന്നിവ ഈ ഭാഗത്താണ് സ്ഥിതിചെയ്യുന്നത്. കുസ്സാറൊ തടാകം, ബിഹോറൊ പാസ്സ്, മൊകൊതൊ പർവ്വതം, നിഷിബെത്സു തടാകം എന്നിവയും ഈ പ്രദേശത്താണ്. ഇവിടത്തെ മാഷു തടാകം ഒരു അഗ്നിപർവ്വതമുഖ തടാകമാണ്. ലോകത്തിലെതന്നെ ഏറ്റവും പരിശുദ്ധമായ തടാകങ്ങളിൽ ഒന്നാണിത്. ഇതിന്റെ ഉപരിതലത്തിൽ നിന്നും 40മീറ്റർ താഴ്ചവരെ ദൃശ്യങ്ങൾ വ്യക്തമായി കാണാം.

20 കിലോ മീറ്ററിലും അധികം വലിപ്പമുള്ള ഒരു ഗർത്തമാണ് അകാൻ കാൽദെറ. മീക്കാാൻ പർവ്വതം എന്നിവ ഉൾപ്പെടുന്ന അകൻ അഗ്നിപർവ്വതസമൂഹവും, ഈ പ്രദേശത്ത് സ്ഥിതിചെയ്യുന്നു. 


</doc>
<doc id="379184" url="https://ml.wikipedia.org/wiki?curid=379184" title="മിഷോറ ദേശീയോദ്യാനം">
മിഷോറ ദേശീയോദ്യാനം

മോസ്ക്കോയിൽ നിന്ന് ഏകദേശം 120 കിലോമീറ്റർ അകലെയുള്ള മിഷോറ ദേശീയോദ്യാനം () കിഴക്കൻ യൂറോപ്യൻ പീഠഭൂമിയിലുള്ള മെഷേറതാഴ്ന്നപ്രദേശങ്ങളിലുള്ള വിശാലമായ ചതുപ്പുനിലങ്ങൾ പൈൻ അല്ലെങ്കിൽ ബിർച്ച് എന്നീ മരങ്ങളുള്ള വനങ്ങൾ എന്നിവ ഉൾക്കൊള്ളുന്നു. ജീവജാലങ്ങൾക്കിടയിലെ ഏറ്റവും സമ്പന്നമായ ജൈവവൈവിധ്യമാണ് ഈ ചതുപ്പുനില ആവാസവ്യവസ്ഥ നൽകുന്നത്. മധ്യകാലത്തെ മിഷോറ ഗോത്രവുമായി ഈ സ്ഥലം ബന്ധപ്പെട്ടിരിക്കുന്നു. അവരുടെ പേരിൽ നിന്നാണ് ഈ സ്ഥലത്തിന് മിഷോറ എന്ന പേര് ലഭിച്ചത്. 



</doc>
<doc id="379189" url="https://ml.wikipedia.org/wiki?curid=379189" title="അഷിസുരി-ഉവാകായ് ദേശീയോദ്യാനം">
അഷിസുരി-ഉവാകായ് ദേശീയോദ്യാനം

ജപ്പാനിലെ ഷിക്കൊക്കു ദ്വീപിന്റെ തെക്കുപടിഞ്ഞാറൻ മുനമ്പിലായി സ്ഥിതിചെയ്യുന്ന ഒരു ദേശീയോദ്യാനമാണ് അഷിസുരി-ഉവാകായ് ദേശീയോദ്യാനം (ഇംഗ്ലീഷ്: എഹിം, കോച്ചി എന്നിപ്രവിശ്യഗൾക്കിടയിലായി ചെറിയൊരു പ്രദേശത്താണ് ഈ ഉദ്യാനം വ്യാപിച്ചിരിക്കുന്നത്. ദ്വീപിന്റെ തെക്കേ അറ്റമായ അഷിസുരി മുനമ്പാണ്, ഈ ദേശീയോദ്യാനത്തിലെ ഒരു പ്രത്യേകത. ശാന്തസമുദ്രത്തിലേക്ക് ഇറങ്ങിനിൽക്കുന്ന ഗ്രാനൈറ്റ് തൂക്കാംപാറകൾ ഇവിടത്തെ മറ്റൊരു സവിശേഷതയാണ്.


</doc>
<doc id="379191" url="https://ml.wikipedia.org/wiki?curid=379191" title="മിഷ്യോർസ്ക്കി ദേശീയോദ്യാനം">
മിഷ്യോർസ്ക്കി ദേശീയോദ്യാനം

റഷ്യയിലെ മോസ്ക്കോയിൽ നിന്ന് ഏകദേശം 120 കിലോമീറ്റർ അകലെ, ഋയാൻ- ഒബ്ലാസ്റ്റിലുള്ള മിഷ്യോർസ്ക്കി ദേശീയോദ്യാനം () കിഴക്കൻ യൂറോപ്യൻ പീഠഭൂമിയിലുള്ള മെഷേറതാഴ്ന്നപ്രദേശങ്ങളിലുള്ള വിശാലമായ ചതുപ്പുനിലങ്ങൾ, പൈൻ അല്ലെങ്കിൽ ബിർച്ച് എന്നീ മരങ്ങളുള്ള വനങ്ങൾ എന്നിവ ഉൾക്കൊള്ളുന്നു. ജീവജാലങ്ങൾക്കിടയിലെ ഏറ്റവും സമ്പന്നമായ ജൈവവൈവിധ്യമാണ് ഈ ചതുപ്പുനില ആവാസവ്യവസ്ഥയിൽ കാണപ്പെടുന്നത്. മധ്യകാലത്തെ മിഷോറ ഗോത്രവുമായി ഈ സ്ഥലം ബന്ധപ്പെട്ടിരിക്കുന്നു. അവരുടെ പേരിൽ നിന്നാണ് ഈ സ്ഥലത്തിന് മിഷോറ എന്ന പേര് ലഭിച്ചത്. "മിഷ്യോർസ്ക്കി" ദേശീയോദ്യാനം (Мещёрский), "മിഷോറ" ദേശീയോദ്യാനവുമായി (Мещёра) ആശയക്കുഴപ്പമുണ്ടാക്കരുത്. വ്ലാഡിമിർ ഒബ്ലാസ്റ്റിന്റെ അതിർത്തിയിലുള്ള ഇത് വടക്കുഭാഗത്താണ്. ദേശീയോദ്യാനത്തിന്റെ 54% ഭാഗം അതിർത്തിയും പ്രാദേശിക സംഘങ്ങൾ കാർഷിക ആവശ്യങ്ങൾക്കായി ഉപയോഗിക്കുകയും നിലനിർത്തുകയും ചെയ്യുന്നു. 



</doc>
<doc id="379199" url="https://ml.wikipedia.org/wiki?curid=379199" title="പ്രിൻസ് എഡ്വാർഡ് ഐലൻറ് ദേശീയോദ്യാനം">
പ്രിൻസ് എഡ്വാർഡ് ഐലൻറ് ദേശീയോദ്യാനം

പ്രിൻസ് എഡ്വേർഡ് ഐലന്റ് ദേശീയോദ്യാനം, പ്രിൻസ് എഡ്വേർഡ് ഐലൻഡിലെ ഒരു ദേശീയ ഉദ്യാനമാണ്. സെന്റ് ലോറൻസ് ഉൾക്കടലിന്റെ മുന്നിൽ ദ്വീപിന്റെ വടക്കൻ തീരത്തിനു സമാന്തരമായി സ്ഥിതി ചെയ്യുന്ന ഈ പാർക്ക് ഏതാണ്ട് 60 കി.മീ (37 മൈൽ) നീളവും, നൂറുകണക്കിനു മീറ്റർ മുതൽ ഏതാനും കിലോമീറ്ററുകൾ വരെ വീതിയുമുണ്ട്. 1937 ൽ സ്ഥാപിതമായ ഈ പാർക്ക്, വിശാലമായ മണൽ ബീച്ചുകൾ, മണൽക്കുന്നുകൾ, ശുദ്ധജല, ഉപ്പുജല ചതുപ്പുകളുടെ സംരക്ഷണവും ഉൾക്കൊള്ളുന്നു. ഈ ദേശീയോദ്യാനത്തിന്റെ സംരക്ഷിത ബീച്ചുകളിൽ വംശനാശ ഭീഷണി നേരിടുന്ന പൈപ്പ് പ്ലോവറുകൾ കൂടുകെട്ടുന്ന മേഖലയാണ്. 


</doc>
<doc id="379201" url="https://ml.wikipedia.org/wiki?curid=379201" title="സിബിലോയി ദേശീയോദ്യാനം">
സിബിലോയി ദേശീയോദ്യാനം

സിബിലോയി ദേശീയോദ്യാനം വടക്കൻ കെനിയയിലെ തുർക്കാന തടാകത്തിന്റെ വടക്കുകിഴക്കൻ കരയിൽ സ്ഥിതി ചെയ്യുന്ന ഒരു ദേശീയോദ്യാനമാണ്. 1973 ൽ കെനിയയിലെ സർക്കാർ വന്യജീവിസംരക്ഷണത്തിനും ഫോസിലുകൾ സ്ഥിതിചെയ്യുന്ന സൈറ്റുകളുടേയും സംരക്ഷണത്തിനായി സ്ഥാപിച്ച ഈ ദേശീയോദ്യാനം, 1570 ചതുരശ്രകിലോമീറ്റർ പ്രദേശത്തു വ്യാപിച്ചുകിടക്കുന്നു. ഇവിടുത്തെ ഫോസിലുകൾ അന്താരാഷ്ട്ര തലത്തിൽ അറിയപ്പെടുന്നു. ടർക്കാന ദേശീയോദ്യാനത്തിന്റെ ഭാഗമായി 1997 ൽ ഈ പ്രദേശം യുനെസ്കോ ലോകപൈതൃക പട്ടികയിൽ ചേർത്തിരുന്നു.



</doc>
<doc id="379203" url="https://ml.wikipedia.org/wiki?curid=379203" title="പ്രഥമവിവരറിപ്പോർട്ട്">
പ്രഥമവിവരറിപ്പോർട്ട്

ഇന്ത്യ, ബംഗ്ലാദേശ്, പാകിസ്താൻ തുടങ്ങിയ രാജ്യങ്ങളിലെ പോലീസ് സംഘടനകൾക്കു് നേരിട്ട് ഏറ്റെടുക്കാവുന്ന ഏതെങ്കിലും കുറ്റകൃത്യത്തെക്കുറിച്ച് വിവരം ലഭ്യമായാൽ പോലീസ് സ്റ്റേഷനിൽനിന്നും ഉത്തരവാദപ്പെടുത്തിയ ഒരു പോലീസ് ഉദ്യോഗസ്ഥൻ രാജ്യത്തെ ക്രിമിനൽ നടപടി നിയമം അനുസരിച്ച് എഴുതി തയ്യാറാക്കുന്ന രേഖയാണ് പ്രഥമവിവരറിപ്പോർട്ട് അഥവാ F.I.R. ( First Information Report). ഇന്ത്യയിൽ 1973-ലെ ക്രിമിനൽ നടപടി നിയമം (The Code of Criminal Procedure 1973 (CrPC)) 154-ആം വകുപ്പിനു് അനുസൃതമായാണു് പോലീസിന്റെ പ്രഥമവിവരറിപ്പോർട്ട് തയ്യാറാക്കുന്നതു്. ഒരു കുറ്റകൃത്യത്തിനു് ഇരയായ വ്യക്തിയോ അവരുടെ പ്രതിനിധിയോ ആ കൃത്യവുമായോ ഇരയുമായോ ഏതെങ്കിലും തരത്തിൽ ബന്ധപ്പെട്ടവരോ എഴുത്തിലൂടെയോ വാക്കാലോ പോലീസിനു നൽകുന്ന പരാതികളാണു് ഇത്തരം പ്രഥമവിവരറിപ്പോർട്ടുകൾ തയ്യാറാക്കുന്നതിനു് അടിസ്ഥാനം. 

നേരിട്ട് ഏറ്റെടുക്കാവുന്ന ക്രിമിനൽ കുറ്റങ്ങൾ എന്നു് ഇവിടെ ഉദ്ദേശിക്കുന്നതു് വാറണ്ട് ആവശ്യമില്ലാതെത്തന്നെ അറസ്റ്റ് ചെയ്യപ്പെടാവുന്നതും കോടതിയുടെ നിർദ്ദേശമില്ലാതെത്തന്നെ വ്യക്തമായി പോലീസിന്റെ അന്വേഷണപരിധിയിൽ വരാവുന്നതുമായ കുറ്റങ്ങളെയാണു്. ഇങ്ങനെയുള്ള പ്രവൃത്തികളെ കോഗ്നീസബിൾ കുറ്റങ്ങൾ (cognizable) എന്നു പറയുന്നു. അങ്ങനെയല്ലാത്ത കുറ്റങ്ങളിൽ (നോൺ-കോഗ്നീസബിൾ) കോടതിയുടെ പ്രത്യേക ഉത്തരവില്ലാതെ അന്വേഷണം തുടങ്ങിവെക്കാനോ വാറണ്ട് ഇല്ലാതെ സംശയിക്കപ്പെടുന്നവരെ അറസ്റ്റ് ചെയ്യാനോ പോലീസ് ഉദ്യോഗസ്ഥർക്കു് അധികാരമില്ല. ഇന്ത്യയിലെ നിയമങ്ങളനുസരിച്ച് സാധാരണ ഗതിയിൽ കൊലപാതകം, ബലാൽസംഗം, മോഷണം, കവർച്ച എന്നിവയടക്കം, മൂന്നുവർഷമെങ്കിലും തടവുശിക്ഷ ലഭിക്കാവുന്നത്ര ഗുരുതരമായ കുറ്റങ്ങളെല്ലാം കോഗ്നീസബിൾ ആയി പരിഗണിക്കുന്നു. ഇവയിൽ പ്രഥമവിവരറിപ്പോർട്ടുകൾ ആധാരമാക്കിയാണു് അന്വേഷണവും മേൽനടപടികളും തുടങ്ങിവെക്കുന്നതു്. പ്രഥമവിവരറിപ്പോർട്ട് തയ്യാറാക്കിയതിന് ശേഷം മാത്രമാണു് രേഖാമൂലം കേസന്വേഷണം, അന്വേഷണം പൂർത്തിയാക്കി പ്രതിയുടെ പേരിൽ ബഹു. കോടതിയിൽ കുറ്റപത്രം സമർപ്പിക്കൽ തുടങ്ങിയ കാര്യങ്ങൾ ചെയ്യുന്നത്. 

പ്രഥമവിവരറിപ്പോർട്ടിന് മുഖ്യമായും പ്രഥമവിവരം (First Information Statement - FIS), പ്രഥമ വിവര റിപ്പോർട്ട് (First Information Report - FIR) എന്നിങ്ങനെ രണ്ട് ഭാഗങ്ങളുണ്ട്: പ്രഥമവിവരം തയ്യാറാക്കിയതിന് ശേഷമാണ് പ്രഥമവിവരറിപ്പോർട്ട് തയ്യാറാക്കുന്നത്. 

പേര് സൂചിപ്പിക്കുന്നത് പോലെ തന്നെ ഒരു കുറ്റകൃത്യത്തെ കുറിച്ച് ഒരു പോലീസ് സ്റ്റേഷനിൽ ആദ്യം കിട്ടുന്ന വിവരമാണ് പ്രഥമ വിവര റിപ്പോർട്ട്. കേരളത്തിൽ കേരള പോലീസ് മാനുവൽ അഥവാ പോലീസ് സ്റ്റാൻ്റിംഗ് ഓർഡർ പ്രകാരം KPF 25 25-ാം നമ്പർ ഫോമിലാണ് പ്രഥമ വിവര റിപ്പോർട്ട് തയ്യാറാക്കുന്നത്. അസ്സലും പകർപ്പുകളുമായി അഞ്ചെണ്ണം കിട്ടത്തക്കവ വിധത്തിൽ തയ്യാറാക്കുന്ന റിപ്പോർട്ടിന്റെ അസ്സൽ (Original ) ബന്ധപ്പെട്ട കോടതിയ്ക്കും പകർപ്പുകൾ പോലീസ് ഇൻസ്പെക്ടർ, ജില്ലയിലെ കുറ്റകൃത്യരേഖകളുടെ ശേഖരം (District Crime Records Bureau - DCRB) എന്നിവിടങ്ങളിലേക്കും അയക്കുന്നു. ഒരു പകർപ്പ് പോലീസ് സ്റ്റേഷനിൽ സൂക്ഷിക്കുന്നു. പ്രഥമ വിവര റിപ്പോർട്ടിന്റെ ഒരു പകർപ്പ് പരാതിക്കാർക്ക് അവകാശപ്പെട്ടതാണ്. കേരളത്തിൽ പോലീസ് പ്രഥമവിവരറിപ്പോർട്ടുകൾ തയ്യാറാക്കുന്നത് ഓൺലൈൻ സംവിധാനത്തിലാണ്. കേരള പോലീസിന്റെ ഔദ്യോഗിക വെബ് സൈറ്റിൽ നിന്നും പൊതുജനങ്ങൾക്ക് പ്രഥമ വിവര റിപ്പോർട്ട് ലഭിക്കുന്നതാണ്.


</doc>
<doc id="379204" url="https://ml.wikipedia.org/wiki?curid=379204" title="പീരങ്കി വണ്ട്">
പീരങ്കി വണ്ട്

ബ്രാക്കിനസ് ജനുസ്സിൽ പെടുന്ന ഒരു വണ്ടു സ്പീഷിസാണ് പീരങ്കി വണ്ടുകൾ (Bombardier beetles). 

ശത്രുക്കളെ പ്രതിരോധിക്കുന്ന രീതിയാണ് ഈ  വണ്ടുകൾക്ക് ഈ പേരു വരാൻ കാരണം. 


</doc>
<doc id="379205" url="https://ml.wikipedia.org/wiki?curid=379205" title="സൈവ സ്വാമ്പ് ദേശീയോദ്യാനം">
സൈവ സ്വാമ്പ് ദേശീയോദ്യാനം

സൈവ സ്വാമ്പ് ദേശീയോദ്യാനം, കെനിയയിലെ റിഫ്റ്റ് വാലി പ്രവിശ്യയിൽ‌ കിറ്റെയിലിനു സമീപം സ്ഥിതിചെയ്യുന്ന ഒരു ദേശീയോദ്യാനമാണ്. കെനിയയിലെ ഏറ്റവും ചെറിയ ദേശീയ ഉദ്യാനമായ ഇത് 3 ചതുരശ്ര കി.മീ. മാത്രം വിസ്തൃതിയുള്ളതാണ്. ചതുപ്പുപ്രദേശത്തു കാണപ്പെടുന്ന ഒരു അപൂർവയിനം കൃഷ്ണമൃഗമായ സിറ്റാറ്റുൻഗയുടെ ആവാസ സ്ഥലം സംരക്ഷിക്കുന്നതിനായാണ് പ്രധാനമായും ഈ ഉദ്യാനം സ്ഥാപിച്ചത്. ദേശീയോദ്യാനത്തിൽ വിവിധയിനം മരങ്ങളും നിലനിൽക്കുന്നുണ്ട്.


</doc>
<doc id="379208" url="https://ml.wikipedia.org/wiki?curid=379208" title="നൈറോബി ദേശീയോദ്യാനം">
നൈറോബി ദേശീയോദ്യാനം

നൈറോബി ദേശീയോദ്യാനം കെനിയയിലെ ഒരു ദേശീയോദ്യാനമാണ്. 1946 ൽ സ്ഥാപിതമായ ഈ ദേശീയോദ്യാനം കെനിയിലെ ആദ്യത്തേതായിരുന്നു. 

കെനിയയുടെ തലസ്ഥാന നഗരമായ നൈറോബിയുടെ 7 കിലോമീറ്റർ (4 മൈൽ) തെക്കുഭാഗത്തായിട്ടാണ് ഇതു സ്ഥിതി ചെയ്യുന്നത്. മെട്രോപോളിസിനെയും ദേശീയോദ്യാനത്തെയും തമ്മിൽ ഒരു ഇലക്ട്രിക് വേലിയാൽ വേർതിരിച്ചിരിക്കുന്നു. നൈറോബി നഗരത്തിലെ അംബരചുംബികൾ ദേശീയോദ്യാനത്തിൽ നിന്ന് കാണാൻ കഴിയും. നാഗരിക, പ്രകൃതിദത്ത സാഹചര്യങ്ങളുടെ സാമീപ്യം വന്യമൃഗങ്ങളും പ്രാദേശിക ജനങ്ങതയും തമ്മിൽ സംഘട്ടനം സൃഷ്ടിക്കുകയും മൃഗങ്ങളുടെ മൈഗ്രേഷൻ ഭീഷണിയുയർത്തുകയും ചെയ്യുന്നു.


</doc>
<doc id="379209" url="https://ml.wikipedia.org/wiki?curid=379209" title="ലാന്റ് ഓഫ് ലെപ്പാഡ് ദേശീയോദ്യാനം">
ലാന്റ് ഓഫ് ലെപ്പാഡ് ദേശീയോദ്യാനം

ലാന്റ് ഓഫ് ലെപ്പാഡ് () എന്നത് റഷ്യയിലെ പ്രൈമോർസ്ക്കി ക്രായ് ൽ 262,000 ഹെക്റ്റർ പ്രദേശത്ത് വ്യാപിച്ചിരിക്കുന്ന ദേശീയോദ്യാനമാണ്. കെഡ്രോവായ പാഡ് റിസർവ്വ്, ബോർസോവ്യ് ഫെഡറൽ വൈൽഡ്ലൈഫ് റെഫ്യൂജി, ചൈനയുമായുള്ള അതിർത്തിയിലൂടെയുള്ള പുതുതായുള്ള ഭൂപ്രദേശം എന്നിവ ലയിപ്പിച്ചത്തിനെത്തുടർന്ന്, 2012 ഏപ്രിലിലാണ് ഇത് സ്ഥാപിതമാകുന്നത്. 2012ലെ റിപ്പോർട്ടുകൾ അനുസരിച്ച് ജപ്പാൻ കടലിനും ചൈനയിലെ ജിലിൻ പ്രവിശ്യയ്ക്കും ഇടയിൽ ഡബ്ല്യു. ഡബ്ല്യു. എഫ് ലോകത്തിലെ ഏറ്റവും വിരളമായി കാണപ്പെടുന്ന പൂച്ചവർഗ്ഗത്തിൽപ്പെടുന്ന ജീവിയായ അമുർ പുള്ളിപ്പുലികൾ ഈ മേഖലയിൽ വംശനാശം നേരിടുകയാണ്. ഈ കാടുകളിൽ 30ൽക്കുറിവ് അമുർ പുള്ളിപ്പുലികളേ അവശേഷിക്കുന്നുള്ളൂ. ഈ ദേശിയോദ്യാനത്തിൽ അവയുടെ ആവാസവ്യവസ്ഥയുടെ ഏകദേശം 60% ഉൾപ്പെടുന്നു. 



</doc>
<doc id="379213" url="https://ml.wikipedia.org/wiki?curid=379213" title="സോവ് ടിഗ്ര ദേശീയോദ്യാനം">
സോവ് ടിഗ്ര ദേശീയോദ്യാനം

സോവ് ടിഗ്ര ദേശീയോദ്യാനം (Russian: Зов Тигра национальный парк)), (in English, "Call of the Tiger National Park", or "Roar of the Tiger") വംശനാശ ഭീഷണി നേരിടുന്ന അമൂർ ടൈഗർ എന്നയിനം കടുവയുടെ പർവതപ്രദേശത്തുള്ള സംരക്ഷണ സങ്കേതമാണ്. റഷ്യയുടെ തെക്കുകിഴക്കൻ തീരത്ത്, ഫെഡറൽ ഡിസ്ട്രിക്റ്റായ പ്രിമോർസ്കി ക്രായിയിൽ 83,384 ഹെക്ടറാണ് (206,046 ഏക്കർ) അഥവാ 834 കിമീ, (322 ച മൈൽ) ദേശീയോദ്യാനത്തിന്റെ ആകെ വിസ്തീർണ്ണം.


</doc>
<doc id="379214" url="https://ml.wikipedia.org/wiki?curid=379214" title="സബൈകാൽസ്ക്കി ദേശീയോദ്യാനം">
സബൈകാൽസ്ക്കി ദേശീയോദ്യാനം

സബൈകാൽസ്ക്കി ദേശീയോദ്യാനത്തിൽ () ബൈക്കൽ തടാകത്തിന്റെ കിഴക്കേതീരത്തിന്റെ മധ്യഭാഗം കിഴക്കുഭാഗത്തുള്ള ബർസിൻ പർവ്വതങ്ങളുടെ പടിഞ്ഞാറേ മലഞ്ചരിവ്, ഉഷ്കാനി ദ്വീപുകൾ, തടാകത്തിലെ ഏക ഉപദ്വീപായ സ്‌വ്യറ്റോയ് നോസ് ("വിശുദ്ധ മൂക്ക്") എന്നിവ് ഉൾപ്പെടുന്നു. ദേശീയോദ്യാനത്തിന്റെ 2,690 ചതുരശ്രകിലോമീറ്ററിൽ 38.8 ചതുരശ്രകിലോമീറ്റർ പ്രദേശം തടാകത്തിന്റെ തന്നെ സംരക്ഷിത ജലമേഖലയാണ്. 

പടിഞ്ഞാറു ഭാഗത്ത് ബൈക്കൽ തടാകത്തിന്റെ തീരങ്ങളും വടക്കു ഭാഗത്ത് ബർഗൂസിൻ നാച്ചർ റിസർവ്വും തെക്കു ഭാഗത്തും കിഴക്കു ഭാഗത്തും ബർഗൂസിൻ മേഖലയിള്ള പർവ്വതശ്രേണികളും സബൈകാൽസ്ക്കിയെ അതിരിടുന്നു. ദേശീയോദ്യാനത്തിലെ ഏറ്റവും ഉയരത്തിലുള്ള ഭാഗം 2,376 മീറ്ററുള്ള (7,795 അടി) മൗണ്ട് ബർമാഷോവോയ് ആണ്. 



</doc>
<doc id="379218" url="https://ml.wikipedia.org/wiki?curid=379218" title="യൂഗിഡ് വ ദേശീയോദ്യാനം">
യൂഗിഡ് വ ദേശീയോദ്യാനം

യുഗിഡ് വ ദേശീയോദ്യാനം (, )  റഷ്യൻ ഫെഡറേഷനിലെ റിപ്പബ്ലിക്കായ കോമി റിപ്പബ്ലിക്കിലെ ഒരു ദേശീയ ഉദ്യാനമാണ്. 2013 ൽ ബെറിംഗിയ ദേശീയോദ്യാനം രൂപവത്കരിക്കുന്നതുവരെ റഷ്യയിലെ ഏറ്റവും വലിയ ദേശീയോദ്യാനമായിരുന്നു ഇത്.

വടക്കൻ യൂറാളിലെ ടൈഗ കാടുകളുടെ സംരക്ഷണവും മറ്റു വിനോദവും ലക്ഷ്യമാക്കി 1994 ഏപ്രിൽ 23 നാണ് ഈ ദേശീയോദ്യാനം റഷ്യൻ സർക്കാർ രൂപീകരിച്ചത്.


</doc>
<doc id="379222" url="https://ml.wikipedia.org/wiki?curid=379222" title="യുഗിഡി വ ദേശീയോദ്യാനം">
യുഗിഡി വ ദേശീയോദ്യാനം

റഷ്യൻ ഫെഡറേഷനിലെ കോമി സ്വയംഭരണപ്രദേശത്തുള്ള ഒരു ദേശീയോദ്യാനമാണ് യുഗിഡി വ ദേശീയോദ്യാനം ). 2013ൽ ബെറിൻഗ്യ ദേശീയോദ്യാനം ആരംഭിക്കുന്നതുവരെ ഇതായിരുന്നു റഷ്യയിലെ ഏറ്റവും വലിയ ദേശീയോദ്യാനം. 

1994 ഏപ്രിൽ 23 ന് ഈ ദേശീയോദ്യാനം റഷ്യൻ ഗവണ്മെന്റ് ആരംഭിക്കുന്നത് ഉത്തര യുറാൽ പർവ്വതനിരകളിലുള്ള ടൈഗ വനങ്ങളെ സംരക്ഷിക്കുക, വിനോദസഞ്ചാരത്തിനുപയോഗിക്കുക എന്നീ ലക്ഷ്യങ്ങളോടെയാണ്.

1995ൽ, യുഗിഡി വ ദേശീയോദ്യാനം, അടുത്തുള്ള പെച്ചോറ- ഇല്ല്യിച്ച് നാച്ചർ റിസർവ്വ് എന്നിവിടങ്ങളിലെ വനപ്രദേശത്തെ വിർജിൻ കോമി വനങ്ങൾ എന്ന പേരിൽ യുനസ്ക്കോ ലോക പൈതൃകസ്ഥലമായി പ്രഖ്യാപിച്ചു.

സന്ദർശകരുടെ വരുമാനം (ഒരു വർഷം 2.4 million റൂബിൾ ($100,000)) കൊണ്ട് ദേശീയോദ്യാനത്തിന്റെ ചെലവുകൾ (ഒരു വർഷം 5 മില്യൺ റൂബിൾ ($200,000))നടത്താൻ കഴിയുന്നില്ലെന്ന് അധികൃതർ ഉത്കണ്ഠപ്പെടുന്നു. 


</doc>
<doc id="379227" url="https://ml.wikipedia.org/wiki?curid=379227" title="വോൾഡോർസെർസ്ക്കി ദേശീയോദ്യാനം">
വോൾഡോർസെർസ്ക്കി ദേശീയോദ്യാനം

റഷ്യയുടെ വടക്കുഭാഗത്തായി, ഒബ്ലാസ്റ്റിലെ ഒനെഴ്സ്ക്കിലെ അർഖാങെൽസ്ക്ക് ജില്ലയിലും കരേലിയാ സ്വയംഭരണപ്രദേശത്തെ പുഡോഴ്സ്ക്കി ജില്ലയിലുമായി സ്ഥിതിചെയ്യുന്ന ദേശീയോദ്യാനമാണ് വോൾഡോർസെർസ്ക്കി ദേശീയോദ്യാനം (). 1991 ഏപ്രിൽ 20 നാണ് ഇത് സ്ഥാപിതമായത്. 2001 മുതൽ ഇതിന് യുനസ്ക്കൊയുടെ ജൈവമണ്ഡല സംരക്ഷിതപ്രദേശം എന്ന പദവിയുണ്ട്. വടക്കൻ റഷ്യയിലെ കോൺ മരങ്ങളുടെ വനപ്രദേശങ്ങളെ (ടൈഗ) സംരക്ഷിക്കാനായാണ് ഈ ദേശീയോദ്യാനം ആരംഭിച്ചത്. 

വോഡ്ലോസെറോ തടാകം, തടാകത്തിലേക്ക് ജലമൊഴുകിയെത്തുന്ന ഇലെക്സാനദീതടപ്രദേശം, ജലം പുറത്തേക്കൊഴുകുന്ന വോഡ്ല നദിയുടെ ഉയർന്ന ഭാഗം എന്നിവ ഈ ദേശീയോദ്യാനത്തിൽ ഉൾപ്പെടുന്നു. 


</doc>
<doc id="379234" url="https://ml.wikipedia.org/wiki?curid=379234" title="വാൾഡൈസ്ക്കി ദേശീയോദ്യാനം">
വാൾഡൈസ്ക്കി ദേശീയോദ്യാനം

വടക്കൻ റഷ്യയിലെ നോവ്ഗൊറോദ് ഒബ്ലാസ്റ്റിലെ വാൾഡൈസ്ക്കി, ഒക്കുലോവ്സ്ക്കി, ഡെമ്യാൻസ്ക്കി എന്നീ ജില്ലകളിലായി സ്ഥിതിചെയ്യുന്ന ദേശീയോദ്യാനമാണ് വാൾഡൈസ്ക്കി ദേശീയോദ്യാനം. 1990 മേയ് 17 നാണ് ഇത് സ്ഥാപിക്കപ്പെടുന്നത്. 2004 മുതൽ ഈ ദേശീയോദ്യാനത്തിന് യുനസ്ക്കോയുടെ ജൈവമണ്ഡല സംരക്ഷിതപ്രദേശം എന്ന പദവിയുണ്ട്. വാൽഡായ് പട്ടണം, വാൽഡൈസ്കോയ് തടാകം, സെലിഗർ തടാകത്തിന്റെ വടക്കുഭാഗം എന്നിവ വാൾഡൈസ്ക്കി ദേശീയോദ്യാനത്തിൽ ഉൾപ്പെടുന്നു. മധ്യ റഷ്യയിലെ ഏറ്റവും ജനപ്രിയമായ വിനോദസഞ്ചാരകേന്ദ്രങ്ങളിലൊന്നായ ഇതിന് വിനോദസഞ്ചാരത്തിനാവശ്യമായ വളരെ വികസിച്ച അടിസ്ഥാനസൗകര്യങ്ങൾ ഉണ്ട്. 


</doc>
<doc id="379239" url="https://ml.wikipedia.org/wiki?curid=379239" title="റസ്കി സെവെർ ദേശീയോദ്യാനം">
റസ്കി സെവെർ ദേശീയോദ്യാനം

റസ്കി സെവെർ ദേശീയോദ്യാനം (Russian: Национальный парк «Русский Север»), റഷ്യയുടെ വടക്കുഭാഗത്തുള്ള ഒരു ദേശീയ ഉദ്യാനമാണ്. വോളോഗ്ഡ ഒബ്ലാസ്റ്റിലെ കിരില്ലോവ്സ്കി ജില്ലയിൽ ഇതു സ്ഥിതിചെയ്യുന്നു. 1992 മാർച്ച് 20 നാണ് ഈ ദേശീയോദ്യാനം രൂപീകരിക്കപ്പെട്ടത്. റഷ്യൻ ഭാഷയിൽ ദേശീയോദ്യാനത്തിന്റെ പേരിന്റെ അർത്ഥം "റഷ്യൻ നോർത്ത്" എന്നാണ്.


</doc>
<doc id="379241" url="https://ml.wikipedia.org/wiki?curid=379241" title="ഉഗ്ര ദേശീയോദ്യാനം">
ഉഗ്ര ദേശീയോദ്യാനം

വടക്കൻ റഷ്യയിൽ, കലുഗ ഗൊബ്ലാസ്റ്റിലെ ഉഗ്ര നദിയുടെ താഴ്വാരത്തായി സ്ഥിതിചെയ്യുന്ന ദേശീയോദ്യാനമാണ് ഉഗ്ര ദേശീയോദ്യാനം (). മധ്യ റഷ്യയിലെ സവിശേഷമായ ലാന്റ്സ്ക്കേപ്പിനെ സംരക്ഷിക്കാനായി 1997 ഫെബ്രുവരി 10 നാണ് ഇത് സ്ഥാപിതമായത്. 2002ൽ ഇതിനെ യുനസ്ക്കോ ജൈവമണ്ഡല സംരക്ഷിതമേഖലയായി നാമനിർദ്ദേശം ചെയ്തു. കലുഗയിലാണ് ഈ ദേശീയോദ്യാനത്തിന്റെ ആസ്ഥാനം സ്ഥിതി ചെയ്യുന്നത്. 

ഈ ദേശീയോദ്യാനത്തിന്റെ ആകെ വിസ്തീർണ്ണം 986,245 ചതുരശ്രകിലോമീറ്റർ ആണ്. മൂന്ന് പ്രദേശങ്ങളായി തിരിച്ചിരിക്കുന്ന ഏഴു മേഖലകൾ ഇതിൽ ഉൾപ്പെടുന്നു.


</doc>
<doc id="379242" url="https://ml.wikipedia.org/wiki?curid=379242" title="തഗനി ദേശീയോദ്യാനം">
തഗനി ദേശീയോദ്യാനം

തഗനി എന്നത് ചെല്ല്യാബിൻസ്ക്ക് ഒബ്ലാസ്റ്റിന്റെ അതിർത്തിയിലുള്ള, തെക്കൻ യുറാൽ പർവ്വതനിരകളിലെ ഒരുകൂട്ടം പർവ്വതശിഖരങ്ങളാണ്. ഏറ്റവും ഉയർന്ന ഭാഗം സമുദ്രനിരപ്പിൽ നിന്ന് 1178 മീറ്റർ ഉയർന്ന് സ്ഥിതിചെയ്യുന്നു. സ്ലാറ്റൊഉസ്റ്റിന്റെ അതിർത്തികളിലേക്കു വരെ എത്തുന്ന തെക്കു- പടിഞ്ഞാറൻ അതിർത്തിയുള്ള തഗനി ദേശീയോദ്യാനം () സ്ഥാപിതമായത് 1991ലാണ്. ഈ ദേശീയോദ്യാനത്തിന്റെ ആകെ വിസ്തീർണ്ണം 568 ചതുരശ്രകിലോമീറ്റർ ആണ്. വടക്കുനിന്നും തെക്കുവരെയുള്ള ദൂരം 52 കിലോമീറ്ററും വീതി ഏകദേശം 10 മുതൽ 15 വരെയുമാണ്.


</doc>
<doc id="379243" url="https://ml.wikipedia.org/wiki?curid=379243" title="സോച്ചി ദേശീയോദ്യാനം">
സോച്ചി ദേശീയോദ്യാനം

തെക്കൻ റഷ്യയിലെ, സോച്ചി നഗരത്തിനു സമീപത്ത് പടിഞ്ഞാറൻ കോക്കസസിലാണ് സോച്ചി ദേശീയോദ്യാനം സ്ഥിതിചെയ്യുന്നത്. 1985 മേയ് 5 ന് സ്ഥാപിതമായ ഈ ദേശീയോദ്യാനം റഷ്യയിലെ ഏറ്റവും പഴക്കമുള്ള രണ്ടാമത്തെ ദേശീയോദ്യാനമാണ്. 

2009ൽ സോച്ചി ദേശീയോദ്യാനത്തിൽ സ്ഥാപിച്ച കേന്ദ്രത്തിൽ തുർക്കുമെനിസ്ഥാനിൽ നിന്നും കൊണ്ടുവന്നിട്ടുള്ള രണ്ട് ആൺ ലെപ്പേഡുകളെ എത്തിച്ചു. 2010 മേയിൽ ഇറാനിൽ നിന്നും രണ്ട് പെൺ ലെപ്പേഡുകളേയും കൊണ്ടുവന്നു. അവയുടെ അടുത്ത തലമുറകളെ കോക്കസസ് ജൈവമണ്ഡല സംരക്ഷിതപ്രദേശത്ത് കൊണ്ടവരും. 



</doc>
<doc id="379244" url="https://ml.wikipedia.org/wiki?curid=379244" title="പാനജാർവി ദേശീയോദ്യാനം">
പാനജാർവി ദേശീയോദ്യാനം

പാനജാർവി ദേശീയോദ്യാനം വടക്കുപടിഞ്ഞാറൻ റഷ്യയിലെ, വടക്കുപടിഞ്ഞാറൻ റിപ്പബ്ളിക് ഓഫ് കരേലിയയിലെ ലൂഖ്സ്കി ജില്ലയിൽ സ്ഥിതിചെയ്യുന്ന ഒരു ദേശീയോദ്യാനമാണ്. 1992 ലാണ് ഈ ദേശീയോദ്യാനം രൂപീകരിക്കപ്പെട്ടത്.


</doc>
<doc id="379248" url="https://ml.wikipedia.org/wiki?curid=379248" title="സ്യൂറാറ്റ്കുൽ ദേശീയോദ്യാനം">
സ്യൂറാറ്റ്കുൽ ദേശീയോദ്യാനം

സ്യൂറാറ്റ്കുൽ ദേശീയോദ്യാനം (Russian: Зюраткуль) സത്കിൻസ്കി റയോൺ മേഖലയുടെ തെക്കൻ പ്രദേശത്ത് 1993 ൽ സ്ഥാപിക്കപ്പെട്ട ഒരു റഷ്യൻ ദേശീയോദ്യാനമാണ്. സാറ്റ്കയിൽ നിന്ന് 30 കിലോമീറ്റർ തെക്കായും ചെല്യാബിൻസ്കിന് 200 കിലോമീറ്റർ പടിഞ്ഞാറുമായിട്ടാണ് ഇതു സ്ഥിതിചെയ്യുന്നത്.

ഇവിടുത്തെ പ്രധാന ആകർഷണങ്ങളിൽ യൂറാൾ പർവ്വതനിരയിൽ സമുദ്രനിരപ്പിൽനിന്ന് 754 മീറ്റർ ഉയരത്തിൽ സ്ഥിതിചെയ്യുന്നതും 13,2 km ഉപരിതല വിസ്തീർണ്ണവും 8 മീറ്റർ പരമാവധി ആഴവുമുള്ള സ്യൂറാറ്റ്കുൽ തടാകവും ഉൾപ്പെടുന്നു. 


</doc>
<doc id="379249" url="https://ml.wikipedia.org/wiki?curid=379249" title="സ്മോൽനി ദേശീയോദ്യാനം">
സ്മോൽനി ദേശീയോദ്യാനം

സ്മോൽനി ദേശീയോദ്യാനം (Russian: Смольный национальный парк), റഷ്യയുടെ കിഴക്കൻ യൂറോപ്യൻ സമതലത്തിനു കിഴക്ക്, മൊർഡോവിയയുടെ വടക്കുകിഴക്കേ മൂലയിൽ സ്ഥിതിചെയ്യുന്ന ഒരു ദേശീയോദ്യാനമാണ്.


</doc>
<doc id="379256" url="https://ml.wikipedia.org/wiki?curid=379256" title="നീഷ്ന്യ കാമ ദേശീയോദ്യാനം">
നീഷ്ന്യ കാമ ദേശീയോദ്യാനം

മധ്യ റഷ്യയിലെ, ടാറ്റാർസ്റ്റാനിലുള്ള റ്റുകായേവ്സ്ക്കി, യെലാബുഴ്സ്ക്കി എന്നീ ജില്ലകളിലായി സ്ഥിതിചെയ്യുന്ന ദേശീയോദ്യാനമാണ് നീഷ്ന്യ ദേശീയോദ്യാനം . കാമനദിയുടെ തീരങ്ങളിലുള്ള കോൺ മരങ്ങളുടെ വനങ്ങളെ സംരക്ഷിക്കാനായി 1991 ഏപ്രിൽ 20 നാണ് ഇത് സ്ഥാപിതമായത്. 


</doc>
<doc id="379258" url="https://ml.wikipedia.org/wiki?curid=379258" title="നിഷ്ന്യായ കാമ ദേശീയോദ്യാനം">
നിഷ്ന്യായ കാമ ദേശീയോദ്യാനം

നിഷ്ന്യായ കാമ ദേശീയോദ്യാനം റഷ്യയുടെ മദ്ധ്യഭാഗത്ത് ടട്ടാർസ്ഥാനിലെ ടുക്കയേവ്സ്കി, യെലാബുഷ്കി ജില്ലകളിൽ സ്ഥിതിചെയ്യുന്നതുമായ ഒരു ദേശീയോദ്യാനമാണ്.


</doc>
<doc id="379259" url="https://ml.wikipedia.org/wiki?curid=379259" title="ഒനെഷ്ക്കയ പൊമോറ്യ ദേശീയോദ്യാനം">
ഒനെഷ്ക്കയ പൊമോറ്യ ദേശീയോദ്യാനം

വടക്കൻ റഷ്യയിൽ, അർഖൻഗെൽസ്ക്ക് ഒബ്ലാസ്റ്റിലെ ഒനെഴ്സ്ക്കി, പ്രിമോർസ്ക്കി ജില്ലകളിലെ ഒനേഗാ ഉപദ്വീപിൽ സ്ഥിതിചെയ്യുന്ന ദേശീയോദ്യാനമാണ് ഒനെഷ്ക്കയ പൊമോറ്യ ദേശീയോദ്യാനം. 2013 ഫെബ്രുവരിയിലാണ് ഇത് സ്ഥാപിതമായത്. പ്രാചീനമായ വനങ്ങളേയും സമുദ്ര ലാന്റ്സ്ക്കേപ്പുകളേയും ഈ ദേശീയോദ്യാനം 
സംരക്ഷിക്കുന്നു. 2,016.68 ചതുരശ്രകിലോമീറ്റർ സ്ഥലത്തായാണ് ഈ ദേശീയോദ്യാനം വ്യാപിച്ചു കിടക്കുന്നത്. 


</doc>
<doc id="379260" url="https://ml.wikipedia.org/wiki?curid=379260" title="ഒർലോവ്സ്ക്ക പോലിസി ദേശീയോദ്യാനം">
ഒർലോവ്സ്ക്ക പോലിസി ദേശീയോദ്യാനം

ഒർലോവ്സ്ക്ക പോലിസി ദേശീയോദ്യാനം റഷ്യയിലെ ഒരു സംരക്ഷിതപ്രദേശമാണ്. 

മധ്യറഷ്യയിലെ ഉയർന്ന പ്രദേശത്തിന്റെ മധ്യഭാഗത്ത്, ഓർ യോള ഒബ്ലാസ്റ്റിലെ സ്നാമെൻസ്ക്കി, ഖൊറ്റ്യനെറ്റ്സ്ക്കി ജില്ലകളിലായാണ് ഇത് സ്ഥിതിചെയ്യുന്നത്. ഇത് 77,745 ഹെക്റ്റർ സ്ഥലത്തായി വ്യാപിച്ചിരിക്കുന്നു. 1994 ജനുവരി 9 ലെ റഷ്യൻ സർക്കാരിന്റെ 6ആം നമ്പർ ഉത്തരവു പ്രകാരമാണ് ഇത് സ്ഥാപിക്കപ്പെട്ടത്. 


</doc>
<doc id="379262" url="https://ml.wikipedia.org/wiki?curid=379262" title="മൽക്ക മാരി ദേശീയോദ്യാനം">
മൽക്ക മാരി ദേശീയോദ്യാനം

മൽക്ക മാരി ദേശീയോദ്യാനം, കെനിയ-എത്യോപ്യ അതിർത്തിയിൽ ഡൌവ നദിയ്ക്കു സമാന്തരമായി സ്ഥിതി ചെയ്യുന്ന കെനിയയിലെ ഒരു ദേശീയോദ്യാനമാണ്.  ഈ ദേശീയോദ്യാനത്തിന്റെ വിസ്തൃതി ഏകദേശം 1,500 ചതുരശ്ര കിലോമീറ്റർ (370,000 ഏക്കർ) ആണ്. മന്ദേറ എയർപോർട്ട് വഴി ഇവിടെ എത്തിച്ചേരുവാൻ സാധിക്കുന്നു. രാജ്യത്ത് ഏറ്റവുമധികം സന്ദർശിക്കപ്പെടുന്ന ദേശീയോദ്യാനം കൂടിയാണിത്.


</doc>
<doc id="379267" url="https://ml.wikipedia.org/wiki?curid=379267" title="മാസായി മാര">
മാസായി മാര

മസായി മാര ദേശീയ റിസർവ്വ്, കെനിയയിലെ നാരക് കൗണ്ടിയിലുള്ള ഒരു വലിയ ഗെയിം റിസേർവാണ്. ടാൻസാനിയയിലെ മാരാ പ്രവിശ്യയിലെ സെരെൻഗീറ്റി ദേശീയോദ്യാനം ഇതിനോടു ചേർന്ന് കിടക്കുന്നു. ഈ പ്രദേശത്ത് വസിച്ചിരുന്ന മസായ് ജനതയുടെ ബഹുമാനാർത്ഥമാണ് ദേശീയോദ്യാനത്തിന് ഈ പേരു നൽകിയത്. 


</doc>
<doc id="379276" url="https://ml.wikipedia.org/wiki?curid=379276" title="ടസേക്ക ദേശീയോദ്യാനം">
ടസേക്ക ദേശീയോദ്യാനം

ടസേക്ക ദേശീയോദ്യാനം 1950 ൽ രൂപീകരിക്കപ്പെട്ടെ മൊറോക്കോയിലെ ദേശീയോദ്യാനമാണ്. ഏകദേശം 6.8 ചതുരശ്ര കിലോമീറ്റർ സ്ഥലത്താണ് ദേശീയോദ്യാനം നിലനിൽക്കുന്നത്.


</doc>
<doc id="379279" url="https://ml.wikipedia.org/wiki?curid=379279" title="ഇഫ്രെയിൻ ദേശീയോദ്യാനം">
ഇഫ്രെയിൻ ദേശീയോദ്യാനം

ഇഫ്രെയിൻ ദേശീയോദ്യാനം, മൊറോക്കോയിലെ മദ്ധ്യ അറ്റ്ലസ് പർവ്വതനിരയിൽ സ്ഥിതിചെയ്യുന്ന ഒരു ദേശീയോദ്യാനമാണ്.  ഈ ദേശീയോദ്യാനത്തിലുൾപ്പെട്ടിരിക്കുന്ന പ്രദേശങ്ങളിൽ, മദ്ധ്യ അറ്റ്ലസ് പർവതകളുടെ പടിഞ്ഞാറൻ ഭാഗവും, ഇഫ്രെയിൻ, ബൌൾമെയിൻ എന്നീ പ്രവിശ്യകളിലുള്ള പ്രദേശങ്ങളും ഉൾപ്പെടുന്നു. 2004 ൽ സ്ഥാപിതമായ ഈ ദേശീയോദ്യാനം 125.000 ഹെക്ടർ പ്രദേശങ്ങൾ ഉൾക്കൊള്ളുന്നു. 


</doc>
<doc id="379281" url="https://ml.wikipedia.org/wiki?curid=379281" title="ഇറിക്വി ദേശീയോദ്യാനം">
ഇറിക്വി ദേശീയോദ്യാനം

ഇറിക്വി ദേശീയോദ്യാനം 1994 ൽ 123,000 ഹെക്ടർ ഭൂമി ഉൾപ്പെടുത്തി രൂപീകരിച്ച മൊറോക്കോയിലെ ഒരു ദേശീയോദ്യാനമാണ്. ഡ്രാ നദിയ്ക്കും സഗോറ, ടാറ്റ പ്രവിശ്യകളിലെ ആൻറി-അറ്റ്ലസ് താഴ്വരയിലെ കുന്നുകൾക്കുമിടയിലുള്ള പ്രദേശം ഈ ഉദ്യാനത്തിൽ ഉൾപ്പെട്ടിരിക്കുന്നു. തെക്കൻ മൊറോക്കോയിലെ സാധാരണ മരുഭൂമിയുടെ ഭൂപ്രകൃതിയാണ് ദേശീയോദ്യാനത്തിനുള്ളത്.


</doc>
<doc id="379285" url="https://ml.wikipedia.org/wiki?curid=379285" title="സൌസ്-മാസ ദേശീയോദ്യാനം">
സൌസ്-മാസ ദേശീയോദ്യാനം

സൌസ്-മാസാ ദേശീയോദ്യാനം ("Parc National de Souss-Massa"), മൊറോക്കോയിലെ അറ്റ്ലാന്റിക് തീരത്തു സ്ഥിതിചെയ്യുന്ന 33,800 ഹെക്ടർ വിസ്തൃതിയുള്ള ഒരു ദേശീയോദ്യാനമാണ്. 1991 ലാണ് ഈ ദേശീയോദ്യാനം രൂപീകരിക്കപ്പെട്ടത്. വടക്ക് അഗാഡിർ മുതൽ തെക്ക് ഭാഗത്ത് സിദി ഇഫ്നി വരെയുള്ള പ്രദേശത്തിനിടയ്ക്കു സ്ഥിതിചെയ്യുന്ന ഈ പ്രദേശത്തിന്റെ മദ്ധ്യഭാഗത്തിന്റെ അക്ഷാംശ രേഖാംശങ്ങൾ 9° 40'W 30° 5'N ആണ്. 


</doc>
<doc id="379287" url="https://ml.wikipedia.org/wiki?curid=379287" title="അംബോസെലി ദേശീയോദ്യാനം">
അംബോസെലി ദേശീയോദ്യാനം

അംബോസെലി ദേശീയോദ്യാനം (മുൻപ് മസായ് അംബൊസെലി ഗെയിം റിസർവ്), കെനിയയിലെ കജിയാഡോ കൗണ്ടിയിൽ സ്ഥിതിചെയ്യുന്ന ഒരു ദേശീയോദ്യാനമാണ്. കെനിയ-ടാൻസാനിയ അതിർത്തിയിലുടനീളം പരന്നു കിടക്കുന്ന ആവാസവ്യവസ്ഥയുടെ കാമ്പായ 8,000 ചതുരശ്ര കിലോമീറ്റർ (3,100 ചതുരശ്ര മൈൽ) ഉൾപ്പെടെ ദേശീയോദ്യാനത്തിന്റെ ആകെ വിസ്തൃതി, 39,206 ഹെക്ടർ (392 കിമീ) അഥവാ 151 ചതുരശ്ര മൈലാണ്.

ഇവിടുത്തെ പ്രാദേശിക ജനങ്ങൾ പ്രധാനമായും മസായ് വർഗ്ഗക്കാരാണ്. എന്നാൽ രാജ്യത്തിന്റെ മറ്റ് ഭാഗങ്ങളിൽ നിന്നുള്ള ആളുകളെ ഈ പ്രദേശത്തെ വിജയകരമായ ടൂറിസവും ചതുപ്പുനിലങ്ങളുടെ സാമീപ്യത്താലുള്ള സമ്പന്നമായ കൃഷിയും ആകർഷിക്കുകയും ഈ മേഖലയിലേയ്ക്കു കുടിയേറുകയും ചെയ്തു. ഈ തുച്ഛമായ മഴയുള്ള പ്രദേശം (ശരാശരി 350 mm (14 in)) പക്ഷിനിരീക്ഷകരുടെ പറുദീസയാണ്. ജല പക്ഷികൾ, പെലിക്കൺ, കിംഗ്ഫിഷർ, ക്രേക്സ്, ഹാംമെർകോപ്പുകൾ തുടങ്ങി 400 ഇനം പക്ഷികളെ ഇവിടെ കാണുവാൻ സാധിക്കുന്നു.


</doc>
<doc id="379290" url="https://ml.wikipedia.org/wiki?curid=379290" title="ഔലങ്ക ദേശീയോദ്യാനം">
ഔലങ്ക ദേശീയോദ്യാനം

ഔലങ്ക ദേശീയോദ്യാനം (Finnish: "Oulangan kansallispuisto"), 270 ചതുരശ്ര കിലോമീറ്റർ (104 ച.മൈൽ) വിസ്താരമുള്ള ഫിൻലാൻറിലെ നോർത്തേൺ ഓസ്ട്രോബോത്നിയ, ലാപ്ലാണ്ട് പ്രദേശങ്ങളിലെ ഒരു ദേശീയ പാർക്കാണ്. 1956 ൽ സ്ഥാപിതമായ ഈ ദേശീയോദ്യാനം 1982 ലും 1989 ലും വിപുലീകരിക്കപ്പെട്ടിരുന്നു. റഷ്യയിലെ പാനജാർവി ദേശീയോദ്യാനം ഇതിന്റെ അതിർത്തിയാണ്.


</doc>
<doc id="379292" url="https://ml.wikipedia.org/wiki?curid=379292" title="തെനിയെറ്റ് എൽ ഹാദ് ദേശീയോദ്യാനം.">
തെനിയെറ്റ് എൽ ഹാദ് ദേശീയോദ്യാനം.

തെനിയെറ്റ് എൽ ഹാദ് ദേശീയോദ്യാനം, അൾജീരിയയിലെ പത്ത് ദേശീയ ഉദ്യാനങ്ങളിൽ ഒന്നാണ്. ഈ ദേശീയോദ്യാനം ടിസ്സെംസിൽറ്റ് പ്രവിശ്യയിലാണ് നിലനിൽക്കുന്നത്. ഈ പാർക്കിനു സമീപത്തുള്ള തെനിയെറ്റ് എൽ ഹാദ് എന്ന പട്ടണത്തിന്റെ പേരാണ് ദേശീയോദ്യാനത്തിന്റെ പേരിനു നിദാനം.


</doc>
<doc id="379297" url="https://ml.wikipedia.org/wiki?curid=379297" title="ഡ്‌ജുർഡ്‌ജുറ ദേശീയോദ്യാനം">
ഡ്‌ജുർഡ്‌ജുറ ദേശീയോദ്യാനം

ഡ്ജുർഡ്ജുറ ദേശീയോദ്യാനം (Arabic: الحديقة الوطنية جرجرة‎‎) അൾജീരിയയിലെ ദേശീയ ഉദ്യാനങ്ങളിൽ ഒന്നാണ്. കബിലീയിൽ സ്ഥിതിചെയ്യുന്ന ഈ ദേശീയോദ്യാനം ടെൽ അറ്റ്ലസ് പർവ്വതനിരകളിലെ ഡ്ജുർഡ്ജുറ കൊടുമുടിയുടെ പേരിലാണ് അറിയപ്പെടുന്നത്. 

അടുത്തുള്ള പട്ടണങ്ങളിൽ വടക്ക് ടിസി ഔസൌവും തെക്ക് ബൂയിറയും ഉൾപ്പെടുന്നു. 



</doc>
<doc id="379299" url="https://ml.wikipedia.org/wiki?curid=379299" title="എൽ കാലാ ദേശീയോദ്യാനം">
എൽ കാലാ ദേശീയോദ്യാനം

എൽ കാലാ ദേശീയോദ്യാനം (Arabic: محمية القالة الوطنية) അൾജീരിയയിലെ ഒരു ദേശീയോദ്യാനമാണ്. ഇത് രാജ്യത്തിന്റെ ഏറ്റവും വടക്കുകിഴക്കു ഭാഗത്തായി സ്ഥിതിചെയ്യുന്നു.

നിരവധി തടാകങ്ങളുള്ള സ്ഥലമായ ഇത് (തോംഗ ദ്വീപസമൂഹവുമായി ബന്ധമില്ലാത്ത തോംഗ തടാകം ഇവിടെ സ്ഥിതിചെയ്യുന്നു), മെഡിറ്ററേനിയൻ നദീതടത്തിലെ തനതായ പരിസ്ഥിതി വ്യവസ്ഥ കാത്തുസൂക്ഷിക്കുന്നു.1983 ൽ രൂപകൽപ്പന ചെയ്യപ്പെട്ട ഈ ദേശീയോദ്യാനം, 1990 ൽ യുനെസ്കോയുടെ ഒരു ജൈവ സംരക്ഷണ റിസർവ് ആയി അംഗീകരിക്കപ്പെട്ടിരുന്നു.

അൾജീരിയയിൽ നിർമ്മിക്കുവാൻ തീരുമാനിച്ചിരുന്ന ഒരു ഹൈവേ,  ഈ ദേശീയോദ്യാനത്തിലെ അപൂർവ മൃഗങ്ങളെയും സസ്യങ്ങളെയും ബാധിക്കുംവിധം ഭീഷണിയുയുർത്തിയിരുന്നു. ഹൈവേ ഈ പ്രദേശത്തുനിന്ന് ഒഴിവാക്കി തെക്കൻ പ്രദേശത്തേയ്ക്കു മാറ്റി നിർമ്മിക്കുവാൻ നിർദ്ദേശിക്കപ്പെട്ടിരുന്നു.

എൽ കലാ ദേശീയോദ്യാനവും ബയോസ്ഫിയർ റിസർവും 40 തരം സസ്തനികൾ, 25 തരം പക്ഷി വർഗ്ഗങ്ങൾ, 64 ശുദ്ധജല പക്ഷികൾ, 9 തരം കടൽ പക്ഷികൾ എന്നിവയ്ക്ക് സ്വാഭാവിക ആവാസ്യവ്യവസ്ഥയൊരുക്കുന്നു. 



</doc>
<doc id="379302" url="https://ml.wikipedia.org/wiki?curid=379302" title="ഗൌരായ ദേശീയോദ്യാനം">
ഗൌരായ ദേശീയോദ്യാനം

ഗൌരായ ദേശീയോദ്യാനം (Arabic: الحديقة الوطنية قورايا‎‎), അൾജീരിയയിലെ തീരദേശ ദേശീയോദ്യാനങ്ങളിൽ ഒന്നാണ്. സിദി ടൗതി ദേവാലയത്തിനടുത്ത്, ബെജായി പ്രവിശ്യയിലാണ് ഇതു നിലനിൽക്കുന്നത്. നഗരത്തിനടുത്തുള്ള ബെജായി പട്ടണത്തിനു വളരെയടുത്ത് വടക്കുകിഴക്കൻ ഭാഗത്തായിട്ടാണ് ദേശീയോദ്യാനത്തിന്റെ സ്ഥാനം. ഗൌരായ മലനിരകളുടെ 660 മീറ്റർ (2.165 അടി) ഉയരത്തിലുള്ള പ്രദേശങ്ങൾ ഈ ദേശീയോദ്യാനത്തിലുൾപ്പെട്ടിരിക്കുന്നു. ഈ മലനിരകളുടെ പേരണ് ദേശീയോദ്യനത്തിന്റെ പേരിനു പ്രചോദകമായത്. നിരവധി ബീച്ചുകളും മലഞ്ചെരുവുകളും നിരഞ്ഞ ഈ പ്രദേശം അൾജീരിയയിലെ ഒരു നീന്തൽ കേന്ദ്രവുമാണ്.

യുണെസ്കോ ഇതൊരു ജൈവസംരക്ഷണ റിസർവ്വായി  അംഗീകരിച്ചിട്ടുണ്ട്. ഈ ഉദ്യാനത്തലെ വനങ്ങളിൽ ബാർബറി കുരങ്ങുകൾ, കുറുക്കന്മാർ തുടങ്ങി വ്യത്യസ്തങ്ങളായ സസ്യജന്തുജാലങ്ങൾളുടെ സ്വാഭാവിക ആവാസ വ്യവസ്ഥ അടങ്ങിയതാണ്.



</doc>
<doc id="379304" url="https://ml.wikipedia.org/wiki?curid=379304" title="ബിക്കൌറി ദേശീയോദ്യാനം">
ബിക്കൌറി ദേശീയോദ്യാനം

ബിക്കൌറി ദേശീയോദ്യാനം (Portuguese: Parque Nacional do Bicuar) അങ്കോളയിലെ ഒരു ദേശീയോദ്യാനമാണ്. ബിക്വാർ ദേശീയോദ്യാനം, ബിക്വാർ/ഹ്യൂള ദേശീയോദ്യാനം എന്നും അറിയപ്പെടുന്നു) ഈ ദേശീയോദ്യാനം അങ്കോളയുടെ തെക്കുപടിഞ്ഞാറൻ മേഖലയിലെ ഹ്യൂള പീഠഭൂമിയിൽ ലുബാൻഗോയ്ക്ക് 120 കിലോമീറ്റർ തെക്കുകിഴക്കായി സ്ഥിതിചെയ്യുന്നു.



</doc>
<doc id="379308" url="https://ml.wikipedia.org/wiki?curid=379308" title="അസോ കുജു ദേശീയോദ്യാനം">
അസോ കുജു ദേശീയോദ്യാനം

ജപ്പാനിലെ കുമാമോത്തൊ, ഓയിത്ത പ്രവിശ്യകളിലായ് സ്ഥിതിചെയ്യുന്ന ഒരു ദേശീയോദ്യാനമാണ് അസോ കുജു ദേശീയോദ്യാനം (ഇംഗ്ലീഷ്: . അസോ പർവ്വതത്തിൽനിന്നുമാണ് ദേശീയോദ്യാനത്തിന് ഈ പേരു ലഭിച്ചത്,ജപ്പാനിലെ ഏറ്റവും വലിയ സജ്ജീവ അഗ്നിപർവ്വതമാണ് അസോ. കുജു മലനിരകളും ഈ ഉദ്യാനത്ത്ന്റെ ഭാഗമാണ്. 1934-ൽ അസോ ദേശീയോദ്യാനം എന്ന പേരിൽ ഈ ഉദ്യാനം സ്ഥാപിതമായി, പിന്നീട് 1986-ൽ സംരക്ഷിത മേഖലയുടെ വിസ്തൃതി വർദ്ധിപ്പിച്ചപ്പോൾ അസോ-കുജു ദേശീയോദ്യാനം എന്ന് പുനർനാമകരണം ചെയ്യുകയുണ്ടായി.





</doc>
<doc id="379311" url="https://ml.wikipedia.org/wiki?curid=379311" title="സ്മോളെൻസ്ക്കയ പൂസെറി ദേശീയോദ്യാനം">
സ്മോളെൻസ്ക്കയ പൂസെറി ദേശീയോദ്യാനം

ബലാറസ്സുമായുള്ള റഷ്യയുടെ അതിർത്തിക്കരികിലുള്ള സ്മോലെൻസ്ക്ക് ഒബ്ലാസ്റ്റിന്റെ വടക്കു- പടിഞ്ഞാറുള്ള 35 തടാകങ്ങളും അവയുടെ പരിസരപ്രദേശങ്ങളും ചേർന്ന ഒരു വന-തണ്ണീർത്തട ആവാസവ്യവസ്ഥയാണ് സ്മോളെൻസ്ക്കയ പൂസെറി ദേശീയോദ്യാനം (). സ്മോളെൻസ്ക്ക് നഗരത്തിൽ നിന്നും 64 കിലോമീറ്റർ മാറിയുള്ള ഡൗഗാവ നദീതടത്തിലാണ് ഇത് സ്ഥിതിചെയ്യുന്നത്. 1992ലാണ് ഈ ദേശീയോദ്യാനം ഔദ്യോഗികമായി സ്ഥാപിതമാകുന്നത്. 2002 മുതൽ, ഈ ദേശീയോദ്യാനം ജൈവമണ്ഡല സംരക്ഷിതപ്രദേശങ്ങളുടെ അന്താരാഷ്ട്ര ശ്രംഖലയുടെ ഭാഗമാണ്. 

ഭരണപരമായി, ഈ ദേശീയോദ്യാനം, സ്മോളെൻസ്ക്ക് ഒബ്ലാസ്റ്റിലെ ഡെമിഡോവിസ്ക്കി, ഡുഖോവ്ഷ്ചിൻസ്ക്കി എന്നീ ജില്ലകളിലായാണ് ഭാഗിക്കപ്പെട്ടിരിക്കുന്നത്.

ഈ ദേശീയോദ്യാനത്തിന്റെ 107,563 ഹെക്റ്റർ പ്രദേശത്ത് വനവും 16,240 ഹെക്റ്റർ പ്രദേശത്ത് ചതുപ്പുനിലങ്ങളും 1,608 ഹെക്റ്റർ പ്രദേശത്ത് തടാകങ്ങളും 468 ഹെക്റ്റർ പ്രദേശത്ത് നദികളുമാണുള്ളത്. 



</doc>
<doc id="379312" url="https://ml.wikipedia.org/wiki?curid=379312" title="ഷോർസ്ക്കി ദേശീയോദ്യാനം">
ഷോർസ്ക്കി ദേശീയോദ്യാനം

പടിഞ്ഞാറുള്ള സൈബീരിയൻ സമതലം തെക്കൻ സൈബീരിയൻ പർവ്വതങ്ങളുമായി സന്ധിക്കുന്ന തെക്കു-പടിഞ്ഞാറ് സൈബീരിയയിലുള്ള വനസമ്പന്നമായ പർവ്വതപ്രദേശവുമാണ് ഷോർസ്ക്കി ദേശീയോദ്യാനം (Russian: Шорский национальный парк). ദേശീയോദ്യാനം പ്രതിനിധീകരിക്കുന്നത് ഡാർക്ക്ടൈഗാ മരങ്ങളുള്ള പ്രദേശങ്ങളെയാണ് (ദേശീയോദ്യാനത്തിന്റെ 92%വും വനമാണുള്ളത്). കെമെറോവോ നഗരത്തിൽ നിന്നും ഏകദേശം 300 കിലോമീറ്റർ തെക്കായി കെമെറോവോ ഒബ്ലാസ്റ്റിന്റെ തെക്കൻ അറ്റത്തുള്ള തഷ്ടഗോൾസ്ക്കി ജില്ലയുടെ 4,180 ചതുരശ്രകിലോമീറ്റർ സ്ഥലാത്തായാണ് ഈ ദേശീയോദ്യാനം വ്യാപിച്ചിരിക്കുന്നത്. ഈ മേഖല ഷോർസ് ജനങ്ങളുടെ ജന്മനാടാണ്. 1989ൽ ദേശീയോദ്യാനത്തെ ഒരു സംരക്ഷിതപ്രദേശമായി പ്രഖ്യാപിക്കുന്നതിനു മുൻപ് ഇവിടം ചരിത്രപരമായി ഖനനം, മരംവെട്ടൽ വ്യവസായങ്ങളുമായാണ് ബന്ധപ്പെട്ടിരുന്നത്.

ദേശീയോദ്യാനത്തിന്റെ മിക്ക ഭാഗങ്ങളിലും ആഴത്തിലുള്ള നദീതാഴ്വരകളുള്ള അധികം ഉയരമില്ലാത്ത പർവ്വതങ്ങളാണുള്ളത്. 



</doc>
<doc id="379313" url="https://ml.wikipedia.org/wiki?curid=379313" title="ഷന്താർ ഐലന്റ്സ് ദേശീയോദ്യാനം">
ഷന്താർ ഐലന്റ്സ് ദേശീയോദ്യാനം

റഷ്യയുടെ ഏറ്റവും കിഴക്കു ഭാഗത്തുള്ളതും ഒഖോട്സ്ക്ക് കടലിൽ ഖബറോവ്സ്ക്ക് ക്രായ് യുടെ തീരത്തിനടുത്തായി സ്ഥിതിചെയ്യുന്നതും ഇപ്പോൾ ആൾത്താമസമില്ലാത്ത 15 ദ്വീപുകളുടെ സമൂഹമായ ഷന്താർ ദ്വീപുകളുടെ സമുദ്രഭാഗങ്ങളും കരഭാഗങ്ങളും ഉൾപ്പെടുന്നതാണ് ഷന്താർ ഐലന്റ്സ് ദേശീയോദ്യാനം (). ഈ ദേശീയോദ്യാനം ആദ്യകാലത്ത് സ്റ്റേറ്റ് നാച്ചർ റിസർവ്വ് ആയിരുന്നു. വംശനാശഭീഷണിയുള്ള സ്പീഷീസുകളുടെ ആവാസവ്യവസ്ഥ സംരക്ഷിക്കുക, ശാസ്ത്രീയമായ പഠനത്തേയും ജൈവവിനോദസഞ്ചാരത്തേയും പ്രോൽസാഹിപ്പിക്കുക എന്നീ പ്രഖ്യാപിത ലക്ഷ്യങ്ങളോടെയാണ് 2013 ഈ ദേശീയോദ്യാനത്തെ ഫെഡറൽ നാഷനൽ പാർക്ക് ആയി പുനഃസ്ഥാപനം നടത്തിയത്. ഖബറോവ്സ്ക്ക് ക്രായിലെ തുഗുറോ- ചുമികാൻസ്ക്കി ജില്ലയിലാണ് ഷന്താർ ദ്വീപുകൾ സ്ഥിതിചെയ്യുന്നത്. ഈ ദേശീയോദ്യാനത്തിനു മേൽനോട്ടം വഹിക്കുന്നത് റഷ്യൻ മിനിസ്റ്റ്രി ഓഫ് നാച്യറൽ റിസോഴ്സസ് ആണ്. 


</doc>
<doc id="379321" url="https://ml.wikipedia.org/wiki?curid=379321" title="സിബിഷ്ക്കി ദേശീയോദ്യാനം">
സിബിഷ്ക്കി ദേശീയോദ്യാനം

റഷ്യയുടെ വടക്കു- പടിഞ്ഞാറായി പ്സ്കോവ് ഒബ്ലാസിലെ സിബിഷ്ക്കി ജില്ലയിൽ സ്ഥിതിചെയ്യുന്ന ഒരു ദേശീയോദ്യാനമാണ് സിബിഷ്ക്കി ദേശീയോദ്യാനം(). 1996 ജനുവരു 8 നാണ് ഇത് സ്ഥാപിതമായത്. പ്സ്കോവ് ഒബ്ലാനിലെ സിബിഷ്ക്കി ജില്ലയുടെ തെക്കു-പടിഞ്ഞാറായുള്ള ലാന്റ്സ്ക്കേപ്പുകൾ സംരക്ഷിക്കാനായാണ് ഈ ദേശീയോദ്യാനം ആരംഭിച്ചത്. 

ഈ ദേശീയോദ്യാനത്തിൽ 500.21 ചതുരശ്രകിലോമീറ്റർ വിസ്തീർണ്ണമുള്ള പ്രദേശമാണ് ഉൾപ്പെടുന്നത്.

ഈ ദേശീയോദ്യാനം സ്ഥിതിചെയ്യുന്ന സിബിഷ്ക്കി ജില്ലയുടെ തെക്കു- പടിഞ്ഞാറ് ഭാഗത്ത്, അനേകം തടാകങ്ങളോടെ, ഗ്ലേസിയറുകൾ ഉൽഭവിക്കുന്ന മലനിരകളുള്ള ഒരു ലാന്റ്സ്ക്കേപ്പ് ആണുള്ളത്. പൈൻ മരം, സ്പ്രൂസ്, ആൽഡെർ മരങ്ങളുള്ള വനനിബിഡമായ പ്രദേശമാണിവിടം. ഈ ഉദ്യാനത്തിൽ ജില്ലയുടെ തെക്കു- പടിഞ്ഞാറ് ഭാഗവും അതോടൊപ്പം ലാത്വിയ, ബെലാറസ് എന്നിവയുടെ അതിർത്തികളും ഉൾപ്പെടുന്നു.


</doc>
<doc id="379322" url="https://ml.wikipedia.org/wiki?curid=379322" title="സൈല്യൂഗെംസ്ക്കി ദേശീയോദ്യാനം">
സൈല്യൂഗെംസ്ക്കി ദേശീയോദ്യാനം

റഷ്യ, കസാഖിസ്ഥാൻ, ചൈന എന്നിവയുടെ അതിർത്തികൾ സന്ധിക്കുന്ന മധ്യ ഏഷ്യയിലെ അൽടായ് മലനിരകളിലാണ് സൈല്യൂഗെംസ്ക്കി ദേശീയോദ്യാനം () സ്ഥിതിചെയ്യുന്നത്. ഒറ്റപ്പെട്ടതിനാലും പർവ്വതങ്ങൾ, സ്റ്റെപ്പികൾ, മരുഭൂമികൾ, വനങ്ങൾ എന്നിവയുടെ സംഗമസ്ഥാനത്തു സ്ഥിതിചെയ്യുന്നതിനാലും ആഗോളപരമായി ജൈവവൈവിധ്യ സംരക്ഷണത്തിനായുള്ള വളരെ പ്രധാനപ്പെട്ട നാച്ചർ റിസർവ്വാണിത്. വംശനാശഭീഷണി നേരിടുന്ന അൽറ്റായ അർഗാലി എന്ന പർവ്വത ആട്, വംശനാശം വന്നുകൊണ്ടിരിക്കുന്ന മഞ്ഞുപുലി എന്നിവയെ സംരക്ഷിക്കുക എന്ന പ്രത്യേകമായ ലക്ഷ്യത്തിനായാണ് ഈ ദേശീയോദ്യാനം ആദ്യമായി 2010-12 കാലയളവിൽ സ്ഥാപിക്കപ്പെടുന്നത്. ഭരണപരമായി, അൽറ്റായ് സ്വയംഭരണപ്രദേശത്തിലുള്ള കോഷ്- അഗാച്സ്ക്കി ജില്ലയിലാണ് ഈ ദേശീയോദ്യാനം സ്ഥിതിചെയ്യുന്നത്. എക്കോടൂറിസത്തിന് പ്രഖ്യാപിതമായ ഒരു പങ്കുണ്ടെങ്കിലും മേഖല സന്ദർശിക്കാൻ ദേശീയോദ്യാനത്തിന്റെ അധികാരികളിൽ നിന്നും പ്രത്യേക പാസുകൾ ആവശ്യമാണ്. 



</doc>
<doc id="379323" url="https://ml.wikipedia.org/wiki?curid=379323" title="സമർസ്ക്കയ ലൂക്ക ദേശീയോദ്യാനം">
സമർസ്ക്കയ ലൂക്ക ദേശീയോദ്യാനം

സമാറ ഒബ്ലാസ്റ്റിലെ, സ്റ്റാവ്രോപോൾസ്ക്കി ജില്ലയിലുള്ള സമാറ, ഷിഗുല്യോവ്സ്ക്ക് എന്നീ നഗരങ്ങൾക്കു സമീപമുള്ള ഷിഗുലി പർവ്വതങ്ങൾക്കു ചുറ്റുമായി വോൾഗാ നദി 180 ഡിഗ്രി വളഞ്ഞ് ഒഴുകുന്നതുമൂലം രൂപം കൊണ്ട ഉപദ്വീപിന്റെ ഭൂരിഭാഗം ഭാഗങ്ങളും സമർസ്ക്കയ ലൂക്ക ദേശീയോദ്യാനത്തിൽ () ഉൾപ്പെടുന്നു. ഇതിന്റെ വടക്കൻ തീരം കുയ്ബൈഷേവ് ജലസംഭരണിയിലും തെക്കൻ ഭാഗം സരാറ്റോവ് ജലസംഭരണിയിലുമാണ്. വടക്കു ഭാഗത്തിന് ഷിഗുലി നാച്ചർ റിസർവ്വുമായി അതിർത്തി പങ്കിടുന്നുണ്ട്. ഈ ദേശീയോദ്യാനം സാംസ്ക്കാരികപരമായി പ്രാധാന്യമർഹിക്കുന്നത് പ്രാചീനകാലത്തെ വിവിധവിഭാഗം ആളുകൾക്കിടയിൽ ഇതിനുണ്ടായിരുന്ന പ്രാധാന്യം കൊണ്ടാണ്. ഇതിന്റെ ശാസ്ത്രപരമായ പ്രാധാന്യത്തിനുകാരണം ഇവിടെയുള്ള അനേകംതരം ആവാസസ്ഥാനങ്ങൾ മൂലമാണ്. ഈ പ്രദേശം മിഡിൽ വോൾഗാ കോമ്പ്ലക്സ് ബയോസ്ഫിയറിന്റെ ഭാഗമാണ്. 



</doc>
<doc id="379325" url="https://ml.wikipedia.org/wiki?curid=379325" title="ഉഡെഗെയ്സ്കായ ലെജെൻഡ നാഷണൽ പാർക്ക്">
ഉഡെഗെയ്സ്കായ ലെജെൻഡ നാഷണൽ പാർക്ക്

റഷ്യൻ ഫാർ ഈസ്റ്റിലെ മദ്ധയ് സിഖോട്ടെ-അലിൻ മലനിരകളിൽ സമ്പന്നമായ കോണിഫറസ്-ഡെസിഡ്യൂസ് കാടുകൾ ഉൾപ്പെടുന്ന ഒരു നാഷണൽ പാർക്കാണ് ഉഡെഗെയ്സ്കായ ലെജെൻഡ നാഷണൽ പാർക്ക്.

</doc>
<doc id="379327" url="https://ml.wikipedia.org/wiki?curid=379327" title="ടൺകിൻസ്കി നാഷണൽ പാർക്ക്">
ടൺകിൻസ്കി നാഷണൽ പാർക്ക്

തെക്കുകിഴക്കൻ സൈബീരിയയിലെ ഒരു ദേശീയോദ്യാനമാണ് ടൺകിൻസ്കി നാഷണൽ പാർക്ക് (റഷ്യൻ: Тункинский).


</doc>
<doc id="379335" url="https://ml.wikipedia.org/wiki?curid=379335" title="റഷ്യൻ ആർട്ടിക് നാഷണൽ പാർക്ക്">
റഷ്യൻ ആർട്ടിക് നാഷണൽ പാർക്ക്

റഷ്യൻ ആർട്ടിക്ക് ദേശീയ പാർക്ക് (റഷ്യൻ: Национальный парк "Русская Арктика") റഷ്യയിലുള്ള ഒരു ദേശീയ ഉദ്യാനം ആകുന്നു. 2009 വർഷത്തിലാണ് ഈ പാർക്ക് സ്ഥാപിക്കപ്പെട്ടത്.

2016 ൽ ഇത് നോവായ സെമീലയ (സെവേണി ദ്വീപ്) വടക്കൻ ഭാഗം, ഫ്രാൻസ് ജോസെഫ് ലാൻഡ് എന്നിവ ഉൾക്കൊള്ളുന്ന ആർട്ടിക് സമുദ്രത്തിന്റെ ഒരു വലിയ വിദൂര പ്രദേശത്തേയ്ക്കു വിപുലീകരിച്ചിരുന്നു.


</doc>
<doc id="379337" url="https://ml.wikipedia.org/wiki?curid=379337" title="പ്രീൽബ്രുസ്യെ നാഷണൽ പാർക്ക്">
പ്രീൽബ്രുസ്യെ നാഷണൽ പാർക്ക്

പ്രിലെബ്രൂസ് ദേശീയ പാർക്ക് (റഷ്യൻ: Приэльбрусье (национальный парк)) (ഇംഗ്ലീഷിൽ "പ്രിൾബ്രൂസ്", "മൌണ്ട് എൽബ്രസ്") മൌണ്ട് എൽബ്രസിന്റെ മദ്ധ്യത്തിൽ സ്ഥിതിചെയ്യുന്നു. ഇത് സ്ഥിതിചെയ്യുന്നത് സമുദ്രനിരപ്പിൽ നിന്ന് 5,632 മീറ്റർ ഉയരമുള്ള എൽബ്രൂസ് എന്ന യൂറോപ്പിലെ ഏറ്റവും ഉയർന്ന മലയിലാണ്.


</doc>
<doc id="379339" url="https://ml.wikipedia.org/wiki?curid=379339" title="പ്രിപിഷ്മിൻസ്കിയെ ബോറി നാഷണൽ പാർക്ക്">
പ്രിപിഷ്മിൻസ്കിയെ ബോറി നാഷണൽ പാർക്ക്

പ്രിപിഷ്മിൻസ്കിയെ ബോറി നാഷണൽ പാർക്ക് റഷ്യയിലെ ഒരു ദേശീയോദ്യാനമാകുന്നു. വെസ്റ്റ് സൈബീരിയൻ സമതലത്തിലെ തെക്കു പടിഞ്ഞാറൻ അറ്റത്താണ് പ്രിപിഷ്മിൻസ്കിയെ ബോറി നാഷണൽ പാർക്ക് സ്ഥിതി ചെയ്യുന്നത്.


</doc>
<doc id="379341" url="https://ml.wikipedia.org/wiki?curid=379341" title="അസാഗ്നി ദേശീയോദ്യാനം">
അസാഗ്നി ദേശീയോദ്യാനം

അസാഗ്നി ദേശീയോദ്യാനം, കോട്ട് ദ്’ഇവാറിൽ (ഐവറി കോസ്റ്റ്) സ്ഥിതിചെയ്യുന്ന ഒരു ദേശീയോദ്യാനമാണ്.


</doc>
<doc id="379343" url="https://ml.wikipedia.org/wiki?curid=379343" title="ടായി ദേശീയോദ്യാനം">
ടായി ദേശീയോദ്യാനം

ടായി ദേശീയോദ്യാനം (Parc National de Taï) പടിഞ്ഞാറൻ ആഫ്രിക്കയിൽ പ്രാഥമിക മഴക്കാടുകളുടെ അവസാന ഭാഗങ്ങൾ ഉൾക്കൊള്ളുന്ന ഐവറി കോസ്റ്റിലെ ഒരു ദേശീയോദ്യാനമാണ്. ഈ ദേശീയോദ്യാനത്തിലെ സസ്യജന്തുജാലങ്ങളുടെ വൈവിദ്ധ്യവും വൈപുല്ല്യവും ആധാരമാക്കി 1982 ൽ ഈ ദേശീയോദ്യാനം ഒരു ലോക പൈതൃക സ്ഥലമായി യുണെസ്കോ അംഗീകരിച്ചു.

ടായി ദേശീയോദ്യാനത്തിലെ അഞ്ച് സസ്തനികൾ വംശനാശ ഭീഷണിയിലുള്ള ജീവികളുടെ ചുവന്ന പട്ടികയിലുള്ളതാണ്. പിഗ്മി ഹൈപ്പോപൊട്ടാമസ്, ഒലിവ് കോലോബസ് കുരങ്ങുകൾ, പുള്ളിപ്പുലികൾ, ചിമ്പാൻസികൾ, ജെൻറിൻക്സ് ഡൂക്കറുകൾ എന്നിവയാണീ അഞ്ചിനങ്ങൾ.

കാവല്ലി, സസ്സാന്ദ്ര നദികൾക്കിടയിലുള്ള ലൈബീരിയ അതിർത്തിയിലെ ഇവോയിറിയൻ തീരപ്രദേശത്തുനിന്ന് ഏകദേശം 100 കിലോമീറ്റർ അകലെയാണ് ടായി ദേശീയോദ്യാനം സ്ഥിതിചെയ്യുന്നത്. 3,300 കിമീ വിസ്തൃതിയുള്ള ഈ ദേശീയോദ്യാനത്തിന് 200 കിലോമീറ്റർ മുതൽ 396 മീ. വരെയുള്ള ബഫർ മേഖലയുമുണ്ട്.

ടായി വനസംരക്ഷണ മേഖല 1926 ൽ രൂപവത്കരിക്കപ്പെടുകയും 1972 ൽ ഒരു ദേശീയോദ്യാനമെന്ന പദവിയിലേക്ക് ഉയർത്തപ്പെടുകയും ചെയ്തു.



</doc>
<doc id="379346" url="https://ml.wikipedia.org/wiki?curid=379346" title="മോണ്ട് സാങ്ബെ ദേശീയോദ്യാനം">
മോണ്ട് സാങ്ബെ ദേശീയോദ്യാനം

മോണ്ട് സാങ്ബെ ദേശീയോദ്യാനം, ഐവറി കോസ്റ്റിൽ സ്ഥിതിചെയ്യുന്ന ഒരു ദേശീയോദ്യാനമാണ്. എൻസൈക്ലോപീഡിയ ബ്രിട്ടാനിക്ക ലോകത്തെ പ്രമുഖ ദേശീയോദ്യാനങ്ങളുടെ പട്ടികയിൽ ഈ ഉദ്യാനത്തെ ഉൾപ്പെടുത്തിയിട്ടുണ്ട്. 1976 ലാണ് ഇത് ദേശീയോദ്യാനമെന്ന പദവി നേടുന്നത്.

സാസ്സാന്ദ്ര നദിയ്ക്കു പടിഞ്ഞാറുള്ള മലനിരകളിൽ സ്ഥിതി ചെയ്യുന്ന മോണ്ട്സ് ഡു ടൌറാ കൊടുമുടിയുടെ പരിധിയിലാണ് ദേശീയോദ്യാനം സ്ഥിതി ചെയ്യുന്നത്. 95,000 ഹെക്ടർ (950 കിമീ/360 ചതുരശ്ര മൈൽ) വിസ്തീർണ്ണത്തിൽ, പടിഞ്ഞാറൻ ഐവറികോസ്റ്റിലെ മാൻ പട്ടണത്തിന് വടക്ക് ബിയാൻകൂമയ്ക്കും ടൗബയ്ക്കും ഇടയിലാണ് ഇതിന്റെ സ്ഥാനം. ഇടതിങ്ങിവളരുന്ന സാവന്നാ വനപ്രദേശങ്ങളിൽ ആനകൾ, കാട്ടുപോത്തുകൾ, ആഫ്രിക്കൻ കാട്ടുപന്നികൾ, ആൻറിലോപ്പുകൾ, കുരങ്ങുകൾ എന്നിങ്ങനെയുള്ള വന്യജീവികളുടെ സാന്നിദ്ധ്യവുമുണ്ട്.



</doc>
<doc id="379349" url="https://ml.wikipedia.org/wiki?curid=379349" title="സമ്പൂർണ്ണ">
സമ്പൂർണ്ണ

കേരള വിദ്യാഭ്യാസ വകുപ്പിന്റെ ഓൺലൈൻ സ്കൂൾ മാനേജ്‌മെന്റ് പോർട്ടലാണ് സമ്പൂർണ്ണ. 2010 ലാണ് സമ്പൂർണ്ണയ്ക്ക് രൂപം നൽകുന്നത്. ഐടി@സ്കൂൾ സ്വതന്ത്ര സോഫ്റ്റ്‌വെയർ അടിസ്ഥാനമാക്കി തയ്യാറാക്കിയ ഈ സംവിധാനത്തിൽ സംസ്ഥാനത്തെ ഒന്നുമുതൽ പന്ത്രണ്ടു വരെയുള്ള ക്ലാസ്സുകളിലെ വിദ്യാർത്ഥികളുടെ വിവരങ്ങളാണ് ചേർക്കുന്നത് , .

മുഴുവൻ വിദ്യാർത്ഥികളുടേയും വിവരങ്ങൾ കേന്ദ്രീകൃത സംവിധാനത്തിലേക്ക് വരുന്നതോടെ, കടലാസ്‌രഹിത രജിസ്റ്റർ നടപ്പിലാക്കുന്നതിന് സാധിക്കും 
ആറാം പ്രവൃത്തിദിന കണക്കെടുപ്പ് കുറ്റമറ്റതാക്കുന്നതിനും സ്കൂളിന്റേയും വിദ്യാർത്ഥികളുടേയും വിവരങ്ങൾ വിവിധ സർക്കാർ ഏജൻസികൾക്ക് എളുപ്പത്തിൽ ലഭ്യമാക്കുന്നതിനും കായിക-കലാമേളകളുടെ നടത്തിപ്പ് എളുപ്പമാക്കുന്നതിനും സാധിക്കും.


</doc>
<doc id="379352" url="https://ml.wikipedia.org/wiki?curid=379352" title="ലുസാക്ക ദേശീയോദ്യാനം">
ലുസാക്ക ദേശീയോദ്യാനം

ലുസാക്ക ദേശീയോദ്യാനം, സാംബിയയിലെ ലുസാക്ക നഗരത്തിന് തെക്ക് കിഴക്കായി സ്ഥിതി ചെയ്യുന്ന ഒരു ദേശീയോദ്യാനമാണ്. സാംബിയിലെ പുതിയ ദേശീയോദ്യാനമായ ഇത് 2011 ൽ ആരംഭിക്കുകയും 2015 ൽ ഔദ്യോഗികമായി തുറക്കുകയും ചെയ്തു. 6,715 ഹെക്ടർ പ്രദേശത്തു സ്ഥിതിചെയ്യുന്ന ഇത് സാംബിയയിലെ ഏറ്റവും ചെറിയ ദേശീയോദ്യാനമാണ്. മുമ്പ് ഒരു വന സംരക്ഷണ മേഖലയായി സ്ഥാപിക്കപ്പെട്ട ഈ ദേശീയോദ്യാനം പൂർണമായും വേലികെട്ടി സംരക്ഷിച്ചുവരുന്നു.


</doc>
