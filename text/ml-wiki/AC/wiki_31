<doc id="393068" url="https://ml.wikipedia.org/wiki?curid=393068" title="നൂർസുൽത്താൻ നാസർബയേവ്">
നൂർസുൽത്താൻ നാസർബയേവ്

നൂർസുൽത്താൻ അബിഷുലി നാസർബയേവ് (ജനനം: 6 ജൂലൈ 1940) ഒരു കസാഖ്സ്ഥാന് രാഷ്ട്രതന്ത്രജ്ഞനും 1991 മുതൽ കസാഖ്സ്ഥാൻ പ്രസിഡന്റ് ആയി പ്രവർത്തിക്കുന്നയാളുമാണ്. 1989 ൽ കസാഖ്സ്ഥാനിലെ SSR കമ്മ്യൂണിസ്റ്റ് പാർട്ടിയുടെ ഫസ്റ്റ് സെക്രട്ടറിയായിരുന്ന അദ്ദേഹം രാജ്യം സോവിയറ്റ് യൂണിയനിൽ നിന്ന് സ്വാതന്ത്ര്യം ലഭിച്ചതിനെത്തുടർന്ന് പ്രഥമ പ്രസിഡന്റായി അവരോധിതനായി."ലീഡർ ഓഫ് ദ നേഷൻ" എന്ന പദവി അദ്ദേഹം കയ്യാളുന്നു.  2015 ഏപ്രിലിൽ മാസത്തിൽ നാസർബായേവ് 98% വോട്ട് നേടി വീണ്ടും തെരഞ്ഞെടുക്കപ്പെട്ടു.

പല മനുഷ്യാവകാശ സംഘടനകളും അദ്ദേഹം മനുഷ്യാവകാശധ്വംസനങ്ങൾ നടത്തിയെന്ന് ആരോപിച്ചിട്ടുണ്ട്. "ദി ഗാർഡിയൻ" പറയുന്നതുപ്രകാരം, അദ്ദേഹം വിയോജിപ്പുകളെ അടിച്ചമർത്തി, ഒരു ഏകാധിപത്യ ഭരണകൂടത്തിനു നേതൃത്വം നൽകിയെന്നാണ്. കസാഖ്സ്ഥാൻ സ്വാതന്ത്ര്യം നേടിയതിനുശേഷം അവിടെ നടന്ന തെരഞ്ഞെടുപ്പുകളൊന്നുംതന്നെ പാശ്ചാത്യർ സ്വതന്ത്രമോ ന്യയമായതോ ആയി വിലയിരുത്തുന്നില്ല. 2010 ൽ ബഹു പാർട്ടി ജനാധിപത്യം പ്രോത്സാഹിപ്പിക്കുന്നതിനായി അദ്ദേഹം അനേകം പരിഷ്കാരങ്ങൾ പ്രഖ്യാപിച്ചിരുന്നു. 2017 ജനുവരിയിൽ പ്രസിഡന്റ് നാസർബയേവ്, കസാഖ്സ്ഥാൻ പാർലമെൻറിന് ഭരണഘടനാപരമായ അധികാരങ്ങൾ ലഭ്യമാകുന്ന രീതിയിൽ പരിഷ്കാരങ്ങൾ നടപ്പാക്കണമെന്ന് നിർദ്ദേശിച്ചിരുന്നു.

കാസാഖ്സ്ഥാൻ സോവിയറ്റ് യൂണിയനിലെ റിപ്പബ്ലിക്കുകളിൽ ഒന്നായിരുന്ന കാലത്ത് അൽ‌മാട്ടിയ്ക്ക് അടുത്തുള്ള ഒരു ഉൾനാടൻ ഗ്രാമമായ ചേമോൾഗാനിലാണ് നൂർസുൽത്താൻ നാസർബയേവ് ജനിച്ചത്. അദ്ദേഹത്തിന്റെ പിതാവ് ഒരു സമ്പന്നമായ പ്രാദേശിക കുടുംബത്തിൽ ജോലി ചെയ്തിരുന്ന പാവപ്പെട്ട ഒരു തൊഴിലാളിയായിരുന്നു. സോവിയറ്റ് ഭരണത്തിനു കീഴിൽ 1930 കളിൽ ജോസഫ് സ്റ്റാലിന്റെ കൂട്ടിച്ചേർക്കൽ നയം അനുസരിച്ച് ആ കുടുംബത്തിന്റെ കൃഷിഭൂമികൾ പിടിച്ചെടുക്കുന്നതുവരെ പിതാവ് അവിടെ ജോലിയെടുത്തിരുന്നു. ഇതിനെത്തുടർന്ന്, പിതാവ് കുടുംബത്തെ മലനിരകളിലേക്ക് കൊണ്ടു പോകുകയും അവിടെ നാടോടികളുടേതിനു സമാനമായ ജീവിതരീതി നയിക്കുകയും ചെയ്തു. തീ പടരുന്നതിനിടെയുണ്ടായ ഒരു അപകടത്തിൽ പരിക്കു പറ്റി കൈകൾക്കു സ്വാധീനം കുറവായിരന്നതിനാൽ അദ്ദേഹത്തിന്റെ പിതാവായ ആബിഷ് നിർബന്ധിത സൈനികസേവനത്തിൽനിന്ന് ഒഴിവാക്കപ്പെട്ടിരുന്നു. രണ്ടാം ലോകമഹായുദ്ധത്തിന്റെ അവസാനത്തിൽ ഈ കുടുംബം ചേമോൽഗാൻ ഗ്രാമത്തിൽ തിരിച്ചെത്തുകയും നാസർബയേവ് റഷ്യൻ ഭാഷ പഠിക്കാൻ തുടങ്ങുകയും ചെയ്തു. സ്കൂളിൽ നന്നായി പഠിച്ച അദ്ദേഹം കസ്കെലനിലെ ബോർഡിംഗ് സ്കൂളിലേക്ക് അയയ്ക്കപ്പെട്ടു. സ്കൂൾ വിദ്യാഭ്യാസം കഴിഞ്ഞ് അദ്ദേഹം ടെമിർട്ടൗയിലെ കരഗണ്ട സ്റ്റീൽ മില്ലിൽ ഒരു വർഷത്തെ സർക്കാർ സ്കോളർഷിപ്പ് നേടി. അദ്ദേഹം ഡിനിപ്രോഡ്സെർഷിൻസ്കിലെ സ്റ്റീൽ പ്ലാൻറിൽ പരിശീലനത്തിനായ സമയം ചെലവഴിക്കുകയം ജോലി സാഹചര്യങ്ങളുടെ പേരിൽ അവിടെ കലാപം പൊട്ടിപ്പുറപ്പെട്ടപ്പോൾ ടെമിർട്ടൌവിൽനിന്ന് അകന്നുനിൽക്കുകയും ചെയ്തു.

ഇരുപതാം വയസ്സിൽ അദ്ദേഹം അത്യന്തം അപകടകരങ്ങളായ ജോലികളിൽ ഏർപ്പെടുകയും നല്ലനിലയിൽ സമ്പാദ്യമുണ്ടാക്കുകയും ചെയ്തു. 1962 ൽ കമ്മ്യൂണിസ്റ്റ് പാർട്ടിയിൽ ചേർന്ന അദ്ദേഹം, യങ് കമ്യൂണിസ്റ്റ് ലീഗിലെ ഒരു പ്രമുഖ അംഗമായിത്തീർന്നു. പാർട്ടിക്കുവേണ്ടി മുഴുവൻസമയ ജോലി ചെയ്യുകയും കാരഗാണ്ടി പോളിടെക്നിക് ഇൻസ്റ്റിറ്റ്യൂട്ടിൽ പങ്കെടുക്കുകയും ചെയ്തു. 1972 ൽ കാരാഗാണ്ട മെറ്റലർജിക്കൽ കോംബിനാറ്റിന്റെ കമ്യൂണിസ്റ്റ് പാർട്ടി കമ്മിറ്റിയിൽ അദ്ദേഹം നിയമിതനായി. നാലു വർഷത്തിനു ശേഷം കാരാഗാൻഡ റീജിയണൽ പാർട്ടി കമ്മിറ്റിയുടെ രണ്ടാം സെക്രട്ടറിയായിത്തീർന്നു.

ഒരു സർക്കാർ ഉദ്യോഗസ്ഥ ഉദ്യോഗസ്ഥൻ എന്ന നിലയിൽ, നസർബായേവ് നിയമപരമായ രേഖകൾ, ലോജിസ്റ്റിക് പ്രശ്നങ്ങൾ, വ്യാവസായിക തർക്കങ്ങൾ, അതുപോലെ തൊഴിലാളികളുടെ വ്യക്തിപരമായ പ്രശ്നങ്ങൾ എന്നവി പരിഹരിക്കാൻ മുൻകയ്യെടുത്തിരുന്നു. 

നൂർസുൽത്താൻ നാസർബയേവ്, വിവാഹം കഴിച്ചത് സാറാ ആൽപിസ്ക്വിസി നാസർബയേവയെ ആണ്. അവർക്കു ദരിഗ, ദിനാറ, ആലിയ എന്നിങ്ങനെ മൂന്നു പെൺകുട്ടികളാണുള്ളത്. 





</doc>
<doc id="393085" url="https://ml.wikipedia.org/wiki?curid=393085" title="ലിംഗഭേദം (ജെന്റർ)">
ലിംഗഭേദം (ജെന്റർ)

ഒരു പ്രത്യേക ലിംഗവുമായി ബന്ധപ്പെട്ട ഒരു കൂട്ടം സ്വഭാവ സവിശേഷതകളെയാണ് ലിംഗഭേദം അഥവാ ജെൻഡർ എന്നുപറയുന്നത്. സ്ത്രൈണതയെന്നും പൗരുഷമെന്നും ട്രാൻസ്ജെൻഡർ എന്നും വേർതിരിക്കപ്പെട്ടിരിക്കുന്ന ഈ സ്വഭാവ സവിശേഷതകൾ ജൈവികവും കൂടി ആണ് (ഉദാ: പെണ്ണ്, ഇന്റർസെക്സ് എന്നിവ). ഇത് ലൈംഗികത സംബന്ധിച്ച സാമൂഹികഘടനാപരമോ ലിംഗഭേദം‌ വ്യക്തിത്വമോ ആകാം. ജെൻഡറിനെ സിസ്ജെജെൻഡർ, ട്രാൻസ്ജെജെൻഡർ, മിശ്രലിംഗം (ഇന്റർസെക്സ്) എന്നിങ്ങനെ മൂന്നായി തരം തിരിച്ചിരിക്കുന്നു. സിസ്ജെൻഡറിനെ ആണും പെണ്ണും എന്നിങ്ങനെ വീണ്ടും രണ്ടായി തിരിച്ചിരിക്കുന്നു, ട്രാൻസ്ജെൻഡറുകളിൽ ആകട്ടെ ട്രാൻസ്പുപുരുഷൻ, ട്രാൻസ് സ്‌ത്രീ എന്ന രണ്ട്‌ ഉപവിഭാഗങ്ങൾ ആണുള്ളത്. അടിസ്ഥാനപരമായി തന്റെ ജൻഡർ എന്താണെന്ന് തീരുമാനിക്കേണ്ടത് ആ വ്യക്തി തന്നെ ആണ്. ഇവിടെ സാമൂഹിക ഘടകങ്ങൾ മാത്രമല്ല മത്തിഷ്ക്കത്തിന്റെ പ്രത്യേകതയും ജനതികമായ സവിശേഷതയുമെല്ലാം സ്വാധീനം ചെലുത്താറുണ്ട്. 

സമൂഹം ഓരോ ജെൻഡറുകൾക്കും കല്പ്പിച്ചു കൊടുത്ത ധർമങ്ങളെയും കടമകളും വിലക്കുകളും (Gender roles and norms) തന്നെയാണ് പൊതുവേ അസമത്വത്തിന്റെ അടിസ്ഥാനം. പലതും ഗോത്രകാലഘട്ടം മുതൽക്കേ ഉണ്ടായതാവാം. ലിംഗ- ലൈംഗിക ന്യൂനപക്ഷങ്ങൾ (LGBTIAQ+) പലപ്പോഴും മുഖ്യധാരയിൽ നിന്നും അകറ്റി നിർത്തപ്പെടുന്നു. ചില സംസ്കാരങ്ങളിൽ, ഇന്ത്യയിലും പാകിസ്താനിലും ഹിജഡ (ചക്ക), ശിവശക്തി (അർദ്ധനാരീശ്വരൻ) പോലെ സവിശേഷമായ ലിംഗഭേദ ധർമ്മങ്ങൾ കണ്ടുവരുന്നു. എല്ലാ ലിംഗവിഭാഗത്തിൽ പെട്ടവർക്കും തുല്യനീതി എന്നതാണ് സർക്കാരിന്റെയും ഐക്യരാഷ്ട്ര സംഘടന, ലോകാരോഗ്യ സംഘടന എന്നിവയുടെയും പൊതുവായ നയം. ലിംഗനീതി, ലിംഗസമത്വം (Gender Equality/ Equity) തുടങ്ങിയവ ജൻഡറുമായി ബന്ധപ്പെട്ട് ഉപയോഗിക്കുന്ന പദങ്ങളാണ്. ആരോഗ്യം, വിദ്യാഭ്യാസം, സാമ്പത്തികം, രാഷ്ട്രീയം, തൊഴിൽ, കുടുംബം, പ്രത്യുത്പാദനം, ലൈംഗികത തുടങ്ങി സാമൂഹിക വ്യവസ്ഥയിൽ വരെ ജൻഡറിന് പങ്കുള്ളതായി വിദഗ്‌ദ്ധർ ചൂണ്ടിക്കാട്ടുന്നു. ജൻഡറിന്റെ അടിസ്ഥാനത്തിൽ വിവേചനങ്ങളും അതിക്രമങ്ങളും പലരും നേരിടാറുണ്ട്. സ്ത്രീകൾ നേരിടുന്ന പ്രശ്നങ്ങൾ, അതിക്രമങ്ങൾ, ബലാത്സംഗം തുടങ്ങിയവ ഇതിന്‌ ഉദാഹരണമായി ചൂണ്ടിക്കാണിക്കപ്പെടുന്നു. ഇത് സാമൂഹികമായ ആരോഗ്യത്തിന്റെയും വികസനത്തിന്റെയും ഒരു സൂചിക കൂടിയാണ്. പല രാജ്യങ്ങളിലും ജൻഡർ ചെറിയ ക്ലാസുകൾ മുതലേ ഒരു പഠനവിഷയമാണ്.


</doc>
<doc id="393092" url="https://ml.wikipedia.org/wiki?curid=393092" title="പൂവാറൻതോട്">
പൂവാറൻതോട്

കോഴിക്കോട് ജില്ലയിൽ പശ്ചിമഘട്ട മലനിരയോട് ചേർന്ന് സ്ഥിതിചെയ്യുന്ന ഒരു മലയോര കുടിയേറ്റ ഗ്രാമമാണ് പൂവാറൻതോട് (). ജില്ലയുടെ കിഴക്കൻ മലയോര മേഖലയിലുൾപ്പെടുന്ന തിരുവമ്പാടി നിയോജകമണ്ഡലത്തിൽ, കൂടരഞ്ഞി ഗ്രാമപഞ്ചായത്തിന്റെ ഭാഗമാണ്‌. തദ്ദേശീയരിൽ ഏറിയപേരും കൃഷിയെ ആശ്രയിച്ചു ജീവിക്കുന്നു. മുഖ്യ കാർഷിക വിള ജാതിയാണ്. മുതുവാൻ വിഭാഗത്തിൽപ്പെട്ട നാൽപ്പതോളം ആദിവാസി കുടുംബങ്ങൾ ഇവിടെ വസിക്കുന്നുണ്ട്.

പൂവാറൻതോട് ഒരു കുടിയേറ്റ ഗ്രാമമാണ്. തിരുവതാംകൂർ ഭാഗത്തുനിന്ന് കുടിയേറി പാർത്തവരാണ് പൂർവികർ. കോട്ടയം, പാലാ, തൊടുപുഴ എന്നിവടങ്ങളിൽ നിന്നും കുടിയേറ്റമുണ്ടായി.1940 മുതലാണ് ഇവിടെ കുടിയേറ്റം ആരംഭിക്കുന്നത്. സ്വതന്ത്രപൂർവ്വ ഇന്ത്യയിൽ മദ്രാസ് പ്രവിശ്യയ്ക്കു കീഴിലായിരുന്നു മലബാർ. ഇരുപതാം നൂറ്റാണ്ടിൽ മധ്യ തിരുവതാംകൂറിലെ ജനസംഖ്യ അധികരിക്കുകയും, എന്നാൽ കൃഷിഭൂമിയുടെ വിസ്താരം കൂടുതലില്ലാതെ തുടരുകയും ചെയ്തത് മൂലം മലബാർ മേഖലയിലുള്ള സ്ഥലങ്ങളിലെ കൃഷിസാധ്യത മനസ്സിലാക്കി പലരും ഇവിടങ്ങളിലേക്ക് കുടിയേറിപ്പാർത്തു. കുടിയേറ്റക്കാരിൽ ഭൂരിഭാഗവും സുറിയാനി ക്രിസ്ത്യാനികൾ ആയിരുന്നു.

മരക്കച്ചവടക്കാരായ മുക്കം മുതലാളിമാരുടെ ഭൂമി വാങ്ങിയാണ് ഇവിടെ കുടിയേറ്റം നടന്നത്. ആദ്യകാലത്ത് പ്രകൃതിയോടും രോഗങ്ങളോടും പടപൊരുതിയ ആദ്യകാല കുടിയെറ്റക്കാരാണ്‌ ഇന്നത്തെ നിലയിൽ എത്തിച്ചത്. ആദ്യകാല കുടിയേറ്റക്കാരിൽ പെണ്ണാപറമ്പിൽ ചാക്കോ, വള്ളിയാംപോയിൽ കുഞ്ഞപ്പൻ, താനത്തുപറമ്പിൽ വർക്കി, മംഗലത്ത് ജോസഫ്‌-ജോർജ്, മൈലടിയിൽ ചാക്കോ, പൂവത്തനാൽ വർക്കി, മുണ്ടാട്ടിൽ ജോർജ്, പേപ്പതിയിൽ മത്തായി, കൊല്ലിയിൽ ജോർജ്, കുമാരപിള്ളിൽ ജോസഫ്‌ എന്നിവർ ഉൾപ്പെടുന്നു.

പൂവാറൻതോടിൽ പല തോടുകളുണ്ട്. പ്രധാന തോട്ടിൻക്കരയിൽ പണ്ട് പൂക്കൾ പാറിവീഴുന്ന മരങ്ങളുണ്ടായിരുന്നു. ആദ്യ കാലത്ത് ആദിവാസികൾ ആ തോട്ടിൻ വക്കത്തായിരുന്നു ഒത്തുകൂടിയിരുന്നതും വിശ്രമിക്കാൻ ഇരുന്നിരുന്നതും. പൂക്കൾ പാറി തോട്ടിൽ കെട്ടിക്കിടന്നതുകൊണ്ട് പൂ പാറിയ തോട് പൂപാറൻതോട് എന്നും അത് ലോപിച്ച് പൂവാറൻതോട് ആയതാണെന്നും പറയപ്പെടുന്നു. ( പൂക്കൾ വാരിയെടുക്കാൻ കഴിഞ്ഞിരുന്ന തോട് - പൂ വാരുന്ന തോട് - പൂവാറൻതോട് ആയതാണെന്നും അഭിപ്രായമുണ്ട്.)

കോഴിക്കോട് നഗരത്തിൽ നിന്നും കൂടരഞ്ഞി വഴി റോഡ് മാർഗ്ഗമായി 48 കിലോമീറ്റർ സഞ്ചരിച്ചാൽ പൂവാറൻതോട് എത്തിച്ചേരാം.കോഴിക്കോട് നഗരത്തിൽ നിന്ന് കിഴക്ക് 39 കി.മീ. അകലെ കൂടരഞ്ഞി എന്ന മലയോര ഗ്രാമവും പിന്നിട്ടു 9 കി.മീ. കൂടി സഞ്ചരിച്ചു വേണം പൂവാറൻതോട്ടിലെത്താൻ. പിന്നെയും മുന്നോട്ടു പോയാൽ കല്ലംപുല്ലിലും തമ്പുരാൻകൊല്ലി മലയിലും എത്തും. അതിനപ്പുറം വയനാടൻ കാടുകളും നിലമ്പൂർ കാടുകളുമാണ്.

വടക്ക് കാടോത്തിക്കുന്നും തെക്ക് ഉടുമ്പു പാറയും പടിഞ്ഞാറ് ഓളി മലയും വടക്കുകിഴക്ക് കല്ലം പുല്ലും തെക്കുകിഴക്ക് മേടപ്പാറയുമാണ്. ജലസമ്യദ്ധമായ ഈ പ്രദേശത്ത് നിരവധി ചെറു നീർച്ചാലുകളുണ്ട്. അതിനാൽ ആദ്യകാലത്ത് ഡൈനാമോ ഉപയോഗിച്ചാണ് വൈദ്യുതി ആവശ്യങ്ങൾ നിറവേറ്റിയിരുന്നത്. 

കേരളത്തിൽ ഏറ്റവും കൂടുതൽ ജാതി കൃഷി ചെയ്യുന്നതും നല്ല ജാതിക്ക വിളയുന്നതും ഇവിടെയാണ്. ജാതിയ്ക്ക് പുറമെ കൊക്കൊ ,പുൽത്തൈലം ,കുരുമുളക്, ഗ്രാമ്പൂ ,ഏലം, ഇഞ്ചി,കാപ്പി, കമുക് , തെങ്ങ് തുടങ്ങിയ വിളകളും ഇവിടെ ധാരാളമായി കൃഷി ചെയ്തിരുന്നു. കാലാവസ്ഥയിലെ മാറ്റങ്ങൾ മൂലവും പലവിധ രോഗങ്ങളാലും പല കൃഷികളും പരാജയപ്പെട്ടിരുന്നു. സമീപകാലങ്ങളിൽ വാഴക്കൃഷിയും കോഴി ഫാമുകളും പന്നി ഫാമുകളും നടത്തിവരുന്നു.

പശ്ചിമഘട്ട മലനിരകളും പുൽമേടുകളും വെള്ളച്ചാട്ടങ്ങളും സഞ്ചാരികളെ ആകർഷിക്കുന്നു. ശുദ്ധവായുവും ശുദ്ധജലവും മതിയാവോളം നുകർന്ന് പ്രകൃതിയെ അടുത്തറിയാൻ പറ്റിയ മനോഹരമായ ഒരു പ്രദേശമാണ്. പൂവാറൻതോടിലെ ചതുപ്പ് വഴിയും മേടപ്പാറ ജംഗ്ഷൻ വഴിയും ഉടുമ്പു പാറയിലേക്ക് ട്രക്കിങ് നടത്താം. പോയി വരാൻ രണ്ടു മണിക്കൂർ സമയം വേണ്ടിവരുന്നു. ഗവ.എൽ.പി.സ്കൂളും കുന്ദമംഗലം ബി.ആർ.സിയും ചേർന്ന് മുക്കം-കുന്ദമംഗലം ഉപജില്ലകളിൽ നിന്നായി ആയിരത്തോളം വിദ്യാർഥികളെ പങ്കെടുപ്പിച്ച് 2017 നവം 11ന് ഉടുമ്പുപാറയിലേക്ക്ട്രക്കിങ് നടത്തിയിരുന്നു. അതിന് ശേഷമാണ് ഉടുമ്പുപാറയിലേക്കുള്ള ട്രക്കിങ്ങും പഠനയാത്രയും സജീവമായത്. 

ഉടുമ്പുപാറയുടെ മുകളിലെത്തിയാൽ നല്ല തണുത്ത കാറ്റാണ്. പാറയുടെ പടിഞ്ഞാറ് ഭാഗത്ത് കാഴ്ചയെ മറച്ചുകൊണ്ടു കുറച്ചു പച്ചപ്പുല്ലുകളും (കറാച്ചിപ്പുല്ല്) വള്ളിപ്പടർപ്പുകളും വളർന്നു നിൽക്കുന്നുമുണ്ട്. അവ വകഞ്ഞു മാറ്റി മുന്നോട്ടു നീങ്ങിയാലേ ഉടുമ്പുപാറയിൽ നിന്നുള്ള പ്രകൃതി സൗന്ദര്യം പത്തരമാറ്റിൽ ആസ്വദിക്കാനാകൂ. ചുറ്റും വട്ടമിട്ടു നിൽക്കുന്ന മലനിരകളും സമീപസ്ഥവും വിദൂരസ്ഥവുമായ സ്ഥലങ്ങളും ഒരു വ്യോമയാന കാഴ്ചപ്പാലെ സഞ്ചാരിക്കു മുന്നിൽ തെളിയുന്ന അത്യപൂർവ നിമിഷമാണത്. 

ആദ്യ കാലങ്ങളിൽ നിലവിലുണ്ടായിരുന്ന കൂപ്പ് റോഡാണ് ഗതാഗതത്തിനു ഉപയോഗിച്ചിരുന്നത്. 4x4 ജീപ്പ് സർവീസ് മാത്രമേ തുടക്കത്തിൽ ഉണ്ടായിരുന്നുള്ളൂ. പിന്നീടാണ് ടാർ റോഡ് വന്നത്. എപ്പോൾ കെസ്ആർടിസി സർവീസ് നടത്തുന്നുണ്ട്.


<mapframe latitude="11.377051" longitude="76.070194" zoom="4" width="281" height="197" align="right" />



</doc>
<doc id="393098" url="https://ml.wikipedia.org/wiki?curid=393098" title="ഖാവോ ഫ്രാ വിഹാൻ ദേശീയോദ്യാനം">
ഖാവോ ഫ്രാ വിഹാൻ ദേശീയോദ്യാനം

ഖാവോ ഫ്രാ വിഹാൻ ദേശീയോദ്യാനം (തായ് : : อุทยานแห่งชาติเขาพระวิหาร) തായ്ലാന്റിലെ സിസാക്കെറ്റ് പ്രവിശ്യയിലുള്ള ഒരു സംരക്ഷിത പ്രകൃതിദത്ത ദേശീയോദ്യാനമാണ്. ഇവിടെ പതിനൊന്നാം നൂറ്റാണ്ടിൽ നിലനിന്നിരുന്ന ഖെമർ സാമ്രാജ്യത്തിന്റെ അനേകം അവശിഷ്ടങ്ങൾ ചിതറിക്കിടക്കുന്നു. സിസാക്കെറ്റ് നഗരത്തിന്റെ 98 കിലോമീറ്റർ (61 മൈൽ) ദൂരെ തെക്കു ഭാഗത്തായി, തായ് ഹൈവേ 221 അവസാനിക്കുന്നിടത്താണ് ഈ ദേശീയോദ്യാനത്തിന്റെ സ്ഥാനം. ഡാൻഗ്രെക് മലനിരകളുടെ ഭാഗവും ഖൊരാത് പീഠഭൂമിയുടെ തെക്കേ വിളുമ്പിൽ സ്ഥിതിചെയ്യുന്നതുമായ ഒരു ചുവന്ന കിഴുക്കാംതൂക്കായ മലഞ്ചെരിവ്, തായ്ലന്റിലെ സിസാക്കെറ്റ് പ്രവിശ്യക്കും കംബോഡിയയിലെ പ്രിഹ് വിഹിയാർ പ്രവിശ്യക്കുമിടയിലുള്ള അന്താരാഷ്ട്ര അതിർത്തിയെ തൊട്ട് സ്ഥിതിചെയ്യുന്നു. ഈ മലഞ്ചെരിവിന്റെ പേര് റോയൽ തായി ജനറൽ സിസ്റ്റം ഓഫ് ട്രാൻസ്ക്രിപ്ഷനിൽ (തായ് പദങ്ങളെ ലാറ്റിനിലേയ്ക്കു വിവർത്തനം ചെയ്യുന്നതിനുള്ള ഔദ്യോഗിക സംവിധാനം) “ഫാ മോ ഐ ഡായെങ്” എന്നറിയപ്പെടുന്നു.

ഫാ മോ ഐ ഡായെങ്ങിനു മുകളിലുള്ള ഈ ഉദ്യാനം, പ്രസാത് പ്രീഹ് വിഹിയർ ക്ഷേത്രവുമായി ബന്ധപ്പെട്ടു കിടക്കുന്ന അവശിഷ്ടങ്ങളിലേയ്ക്കു നയിക്കുന്ന തായ് കവാടമായി അറിയപ്പെടുന്നു. പ്രവേശനഫീസ് നല്കുന്നതനുസരിച്ച് ഇത് എല്ലാവർക്കുമായി തുറന്നുകൊടുക്കുന്നു. ഇരു രാജ്യങ്ങളും തമ്മിലുള്ള ബന്ധം സാധാരണ നിലയിലാണെങ്കിൽ, ക്ഷേത്രാവശിഷ്ടങ്ങൾ നിലനിൽക്കുന്ന ഭാഗത്തേയ്ക്ക്  തായ് സൈഡിൽ നിന്നും എത്തുവാൻ സാധിക്കുന്നു. ഇത്തരം പ്രവേശനത്തിന് രണ്ടു ഭാഗത്തുനിന്നും അധിക പ്രവേശന ഫീസ് ഈടാക്കാറുണ്ട്. എന്നാൽ കമ്പോഡിയക്ക് ഇവിടേയ്ക്കു വിസകൾ ആവശ്യമില്ല. കമ്പോഡിയൻ ഭാഗത്തുനിന്നും ഉള്ള പ്രവേശനം ക്ഷേത്രത്തിന്റെ അവശിഷ്ടങ്ങൾ നിലനിൽക്കുന്ന പ്രദേശത്തേയ്ക്കു മാത്രമായി പരിമിതപ്പെടുത്തിയിരിക്കുന്നു.

1962 ൽ അന്താരാഷ്ട്ര നീതിന്യായക്കോടതി, ക്ഷേത്രാവശിഷ്ടങ്ങൾ നിലനിൽക്കുന്ന പ്രദേശം കംബോഡിയക്ക് കൊടുത്തു.  പക്ഷേ ഇവ സ്ഥിതിചെയ്യുന്നത് തായ്ലാന്റ് ഇപ്പോഴും അവകാശപ്പെട്ടുകൊണ്ടിരിക്കുന്ന 4.6 ചതുരശ്ര കിലോമീറ്റർ പ്രദേശത്താണ്. എന്നിരുന്നാലും, 2008 ൽ വേൾഡ് ഹെറിറ്റേജ് കമ്മിറ്റിയുടെ 32 ആം സമ്മേളനം പ്രീഹ് വിഹിയർ ക്ഷേത്രം ഒരു യുനെസ്കോ വേൾഡ് ഹെറിറ്റേജ് സൈറ്റായി പ്രഖ്യാപിച്ചു. ഇതെത്തുടർന്ന് ഇവിടെ ഒരു സായുധ തർക്കം ആരംഭിക്കുകയും ചെയ്തു. സന്ദർശകരുടെ സുരക്ഷയ്ക്കായി, ലാൻഡ്നൈൻ ഉള്ള പ്രദേശങ്ങൾ വ്യക്തമായി അടയാളപ്പെടുത്തിയിരിക്കുന്നു.

2007 ൽ കമ്പോഡിയ ലോക പൈതൃക സമിതിയുടെ മുപ്പത്തൊന്നാം സെഷനോട് പ്രീഹ് വിഹീർ സംരക്ഷണകേന്ദ്രം  യുനസ്കോയുടെ ലോക പൈതൃക പട്ടികയിൽ ഉൾപ്പെടുത്തുവാൻ നിർദ്ദേശിച്ചിരുന്നു. കംബോഡിയയും തായ്ലാൻറും തമ്മിൽ ഈ മേഖലയുമായി ബന്ധപ്പെട്ട അതിർത്തി തർക്കങ്ങൾ പരിഹരിക്കപ്പെടാതെ കിടന്നതിനാൽ തീരുമാനം പിരിഗണനക്കെടുക്കാതിരിക്കുകയും അതിന്റെ 32-ആം സെഷനിലേയ്ക്കു മാറ്റിവയ്ക്കുകയും കംബോഡിയയോട് ആ പ്രദേശത്തിന്റെ ഒരു സമ്പൂർണ്ണ മാനേജ്മെന്റ് പ്ലാൻ നൽകുവാനും അവർ ആവശ്യപ്പെട്ടു. 2008 ജനുവരി ആദ്യം കമ്പോഡിയ തായ് വിദഗ്ദ്ധരെ സമീപിക്കുകയും ബഫർ സോണിന്റെ സൈറ്റ് സർവ്വേയിൽ പങ്കെടുക്കാൻ‌ അഭ്യർത്ഥിക്കുയും കംബോഡിയൻ പ്രദേശത്ത് ഈ പദ്ധതി ആവിഷ്കരിക്കുന്നതിൽ അന്താരാഷ്ട്ര വിദഗ്ദ്ധരുടെ ഒരു സംഘവുമായി സഹകരിച്ചു പ്രവർത്തിക്കുന്നതിന് കമ്പോഡിയയിലെ സിയെം റീപ്, ഫ്നാം പെൻ എന്നിവിടങ്ങളിലേയ്ക്ക് ക്ഷണിക്കുകയും ചെയ്തു. അവതരിപ്പിക്കപ്പെട്ട രേഖകളിൽ തായ് വിദഗ്ദ്ധർ "അസ്വീകാര്യമായ കൃത്യതയില്ലായ്മ" കണ്ടെത്തുകയും ഈ ഗ്രൂപ്പിൽ നിന്ന് സ്വയം വേർപിരിയുകയും തുടർന്ന് പ്രീഹ് വിഹാർ പർവ്വതത്തിനും അതിലെ സജ്ജീകരണങ്ങൾക്കും വേണ്ടി വേണ്ടി ഒരു സ്വന്തം മാനേജ്മെന്റ് പ്ലാനുമായി പ്രതികരിക്കുകയും ചെയ്തു. ഈ പ്ലാനിന്റെ ഒരു ഇംഗ്ലീഷ് പതിപ്പ് തയ്യാറാക്കി പ്രസിദ്ധീകരിക്കുകയും ചെയ്തു.

2011 ഫെബ്രുവരിയിൽ, തായ് സൈനികർ ഈ പ്രദേശത്തു നിന്ന് പുറത്തു പോകാൻ ഉത്തരവിടണെന്ന കംബോഡിയയുടെ അഭ്യർത്ഥനെയെത്തുടർന്ന് ഈ പ്രശ്നം അന്താരാഷ്ട്ര കോടതിയുടെ ന്യായാധിപന്മാർ വോട്ടിനിടുകയും കമ്പോഡിയക്ക് അനുകൂലമായി വിധിയുണ്ടാകുകയും ചെയ്തു (വോട്ടുനില 11-5) ഇരുരാജ്യങ്ങളുടെ ഉടനടി ഈ പ്രദേശത്തുനിന്ന് തങ്ങളുടെ സൈനികശക്തി പിൻവലിക്കണമെന്ന് ഉത്തരവിടുകയും പ്രദേശത്തെ പോലീസ് സേനയുടെ പ്രവർത്തനങ്ങൾക്ക് നിയന്ത്രണമേർപ്പെടുത്തുകയും ചെയ്തു. തായ്ലാൻഡ്, കംബോഡിയ എന്നീ രാജ്യങ്ങളുടെ അതിർത്തികൾ എവിടെയാണെന്ന കാര്യത്തിലുള്ള മുൻവിധിയല്ല ഇതെന്നും ആ തീരുമാനത്തിലെത്താൻ മാസങ്ങളോ വർഷങ്ങളോ കോടതി നടപടികളിലൂടെ പോകേണ്ടവരുമെന്നും കോടതി ഓർമ്മിപ്പിക്കുകയും ചെയ്തു. 

രണ്ടുരാജ്യങ്ങളുടേയും പരസ്പരധാരണയിലൂടെയുള്ള ഒരു പിന്മാറ്റമുണ്ടാകുന്നതുവരെ തായ് സൈനികർ തർക്കഭൂമിയിൽനിന്നു പിന്മാറുന്നതല്ല എന്ന് 2011 ലെ തായ് ജനറൽ ഇലക്ഷനു മുന്നോടിയായി നിയമിതനായ കെയർടേക്കർ പ്രധാനമന്ത്രി അഭിസിത് വെജ്ജജിവ പറഞ്ഞു.


</doc>
<doc id="393102" url="https://ml.wikipedia.org/wiki?curid=393102" title="മൈത്രി എക്സ്പ്രസ്">
മൈത്രി എക്സ്പ്രസ്

ഇന്ത്യയ്ക്കും ബംഗ്ലാദേശിനുമിടയിൽ സർവീസ് നടത്തുന്ന ഒരു അന്താരാഷ്ട്ര പാസഞ്ചർ തീവണ്ടിയാണ് മൈത്രി എക്സ്പ്രസ് (; ). പേരു സൂചിപ്പിക്കുന്നതുപോലെ ഇരു രാജ്യങ്ങളും തമ്മിലുള്ള സൗഹൃദം മെച്ചപ്പെടുത്തുന്നതിനായാണ് ഇങ്ങനെയൊരു തീവണ്ടി ആരംഭിച്ചത്. ഇന്ത്യൻ നഗരമായ കൊൽക്കത്തയിൽ നിന്നും ബംഗ്ലാദേശിന്റെ തലസ്ഥാന നഗരമായ ധാക്ക വരെയാണ് തീവണ്ടി ഓടുന്നത്. ഇരു നഗരങ്ങളും തമ്മിലുള്ള 375 കിലോമീറ്റർ ദൂരം ഏകദേശം 11 മണിക്കൂർ കൊണ്ട് ഓടിയെത്തുവാൻ ഈ തീവണ്ടിക്കു സാധിക്കുന്നു. വർഷങ്ങൾക്കു മുമ്പ് രണ്ടു രാജ്യങ്ങൾക്കുമിടയിൽ ഓടിയിരുന്ന ബരിസാൽ എക്സ്പ്രസ് 1965-ലെ ഇന്ത്യാ-പാക് യുദ്ധത്തോടെ നിർത്തിവച്ചിരുന്നു. 43 വർഷങ്ങൾക്കുശേഷം 2008 ഏപ്രിൽ 14-ന് അന്നത്തെ ഇന്ത്യൻ വിദേശകാര്യ മന്ത്രി പ്രണബ് മുഖർജി മൈത്രി എക്സ്പ്രസിന്റെ ഉദ്ഘാടനം നിർവ്വഹിച്ചു. 

ആഴ്ചയിൽ ആറു ദിവസവും സർവീസ് നടത്തുന്ന ഈ തീവണ്ടിയിൽ ആകെ 360 സീറ്റുകളാണുള്ളത്.ഏറെ സുരക്ഷാ സൗകര്യങ്ങൾ ഒരുക്കിയിരിക്കുന്ന തീവണ്ടിയിൽ യാത്ര ചെയ്യുന്നതിനു വിസയും പാസ്പോർട്ടും അത്യാവശ്യമാണ്. മൈത്രി എക്സ്പ്രസ്സിനു പുറമെ ഇന്ത്യയ്ക്കും ബംഗ്ലാദേശിനുമിടയിൽ സർവീസ് നടത്തുന്ന തീവണ്ടിയാണ് ബന്ധൻ എക്സ്പ്രസ്. 2017 നവംബർ 9-ന് ഉദ്ഘാടനം ചെയ്ത ഈ തീവണ്ടി കൊൽക്കത്തയെ ബംഗ്ലാദേശിലെ ഏറ്റവും വലിയ മൂന്നാമത്തെ നഗരമായ ഖുൽനയുമായി ബന്ധിപ്പിക്കുന്നു.

ബ്രിട്ടീഷ് ഭരണകാലത്തു തന്നെ ബംഗാൾ പ്രവിശ്യയിലെ കൊൽക്കത്ത, ഗൊവലാണ്ട, ധാക്ക, നാരായൺഗഞ്ച് എന്നീ പ്രദേശങ്ങളിലൂടെ ഈസ്റ്റ് ബംഗാൾ മെയിൽ, ഈസ്റ്റ് ബംഗാൾ എക്സ്പ്രസ്, ബരിസാൽ എക്സ്പ്രസ് എന്നീ തീവണ്ടികൾ ഓടിയിരുന്നു. 1947-ൽ ഇന്ത്യയും പാകിസ്താനും സ്വതന്ത്രമായതോടെ പശ്ചിമ ബംഗാൾ ഇന്ത്യയുടെയും പൂർവ്വ ബംഗാൾ പാകിസ്താന്റെയും ഭാഗമായി മാറി. 1956-ൽ പൂർവ്വ ബംഗാളിനെ 'പൂർവ്വ പാകിസ്താൻ' എന്നു പുനർനാമകരണം ചെയ്തു. ഇന്ത്യാ വിഭജനം സൃഷ്ടിച്ച ആഘാതത്തിൽ ഇരു രാജ്യങ്ങളും തമ്മിലുള്ള റെയിൽ ഗതാഗതം തടസ്സപ്പെട്ടു. എങ്കിലും പശ്ചിമബംഗാളിലെ കൊൽക്കത്തയെയും പൂർവ്വ പാകിസ്താനിലെ ഖുൽനയെയും ബന്ധിപ്പിച്ചുകൊണ്ട് ഓടിയിരുന്ന ബരിസാൽ എക്സ്പ്രസ് സർവീസ് തുടർന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചപ്പോൾ ഈ തീവണ്ടിയും നിർത്തലാക്കി. 1971-ലെ ഇന്തോ-പാക് യുദ്ധത്തോടെ പൂർവ പാകിസ്താൻ സ്വതന്ത്രമാവുകയും ബംഗ്ലാദേശ് എന്ന പുതിയ രാജ്യമായി മാറുകയും ചെയ്തു.

ഇന്ത്യയും ബംഗ്ലാദേശും തമ്മിലുള്ള സൗഹൃദം മെച്ചപ്പെടുത്തുന്നതിന്റെ ഭാഗമായി ഇരു രാജ്യങ്ങൾക്കുമിടയിൽ ഒരു തീവണ്ടി സർവീസ് വേണമെന്ന ആവശ്യമുയർന്നു. ഇതുമായി ബന്ധപ്പെട്ട് 2001-ൽ ഇരുരാജ്യങ്ങളും തമ്മിൽ ധാരണാപത്രത്തിൽ ഒപ്പുവച്ചു. 2007 ഫെബ്രുവരിയിൽ അന്നത്തെ ഇന്ത്യൻ വിദേശകാര്യ മന്ത്രി പ്രണബ് മുഖർജി ബംഗ്ലാദേശ് തലസ്ഥാനമായ ധാക്ക സന്ദർശിച്ചതോടെ തീവണ്ടി സർവീസ് ആരംഭിക്കുന്നതു സംബന്ധിച്ച് അന്തിമ തീരുമാനമുണ്ടായി. അതേവർഷം ജൂലൈ 8-ന് കൊൽക്കത്തയ്ക്കും ധാക്കയ്ക്കുമിടയിൽ തീവണ്ടിയുടെ പരീക്ഷണ ഓട്ടം നടന്നു. 2008 ഏപ്രിൽ 14-ന് പെഹലാ ബൈശാഖ് ദിനത്തിൽ മൈത്രി എക്സ്പ്രസ്സിന്റെ ഉദ്ഘാടനം നടന്നു. ബംഗാളികളുടെ പുതുവത്സരാഘോഷ ദിനത്തെയാണ് പെഹലാ ബൈശാഖ് എന്നുപറയുന്നത്.

വിപുലമായ ആഘോഷങ്ങളോടെയാണ് മൈത്രി എക്സ്പ്രസിന്റെ ഉദ്ഘാടനച്ചടങ്ങു നടന്നത്. അന്നത്തെ ഇന്ത്യൻ റെയിൽവേ മന്ത്രി ലാലു പ്രസാദ് യാദവ്, ഇൻഫർമേഷൻ ആൻഡ് ബ്രോഡ്കാസ്റ്റിംഗ് മന്ത്രി പ്രിയ രഞ്ജൻ ദാസ് മുൻസി, പശ്ചിമ ബംഗാൾ ഗവർണർ ഗോപാൽ കൃഷ്ണ ഗാന്ധി, ഇന്ത്യയിലേക്കുള്ള ബംഗ്ലാദേശ് സ്ഥാനപതി ലിയാഖത്ത് അലി ചൗധരി എന്നിവർ കൊൽക്കത്തയിലെ ഉദ്ഘാടന ചടങ്ങിൽ പങ്കെടുത്തു. ഇന്ത്യൻ വിദേശകാര്യ മന്ത്രിയായിരുന്ന പ്രണബ് മുഖർജി കൊൽക്കത്തയിൽ നിന്നും ധാക്കയിലേക്കുള്ള മൈത്രി എക്സ്പ്രസിന്റെ ആദ്യ യാത്രയ്ക്കു പച്ചക്കൊടി വീശി. ഇതേസമയം ധാക്കയിൽ നിന്നും കൊൽക്കത്തയിലേക്ക് മറ്റൊരു തീവണ്ടിയും ഓടിയിരുന്നു. ആകെ 360 സീറ്റുകളുള്ള കൊൽക്കത്ത-ധാക്ക മൈത്രി എക്സ്പ്രസിന്റെ ഉദ്ഘാടന ഓട്ടത്തിൽ രാഷ്ട്രീയക്കാരും മാധ്യമ പ്രവർത്തകരും ഉൾപ്പെടെ 65 പേർ മാത്രമാണ് യാത്ര ചെയ്തത്. ധൃതി പിടിച്ചു നടത്തിയ ഉദ്ഘാടനമായതിനാലാണ് യാത്രക്കാരുടെ എണ്ണത്തിൽ കുറവുണ്ടായതെന്നാണ് ഇന്ത്യൻ റെയിൽവേ നൽകിയ വിശദീകരണം.

മൈത്രി എക്സ്പ്രസിന്റെ ഉദ്ഘാടനം ജനങ്ങൾക്കിടയിൽ സമ്മിശ്ര പ്രതികരണമാണുണ്ടാക്കിയത്. കൊൽക്കത്ത - ധാക്ക തീവണ്ടിപ്പാതയിലെ ഇന്ത്യയുടെ അവസാനത്തെ സ്റ്റേഷനായ ഗേദേയിൽ മൈത്രി എക്സ്പ്രസിന്റെ ഉദ്ഘാടനം കാണുവാനായി ആയിരക്കണക്കിനാളുകൾ ഒത്തുകൂടി. ബംഗ്ലാദേശിലെ ഹിന്ദു അഭയാർത്ഥികളുടെ സംഘടനയായ 'നിഖിൽ ബംഗ നാഗരിക സംഘ' (ഓൾ ബംഗാൾ സിറ്റിസെൻസ് കമ്മിറ്റി) തീവണ്ടിയുടെ ഉദ്ഘാടന യാത്ര തടസ്സപ്പെടുത്തി. ബംഗ്ലാദേശിലെ ഹിന്ദുക്കൾക്കു നേരെയുള്ള അതിക്രമങ്ങൾ അവസാനിപ്പിക്കുക, ഹിന്ദു അഭയാർത്ഥികളെ പുനരധിവസിപ്പിക്കുക എന്നീ ആവശ്യങ്ങളാണ് അവർ മുന്നോട്ടുവച്ചത്. തീവണ്ടി തടഞ്ഞതിനു 11 സ്ത്രീകൾ ഉൾപ്പെടെ 87 പേരെ പോലീസ് അറസ്റ്റ് ചെയ്തു. തീവണ്ടിയുടെ ഉദ്ഘാടന ദിവസത്തിനു തലേന്ന് മൂന്നു ബോംബുകൾ ഇവിടെ കണ്ടെത്തി നിർവ്വീര്യമാക്കിയിരുന്നു. ഹിന്ദു അഭയാർത്ഥി സംഘടനയാണ് ബോംബു വച്ചതെന്നാണ് പോലീസിന്റെ അഭിപ്രായം.

കൊൽക്കത്തയ്ക്കും ധാക്കയ്ക്കും ഇടയിലുള്ള 375 കിലോമീറ്റർ ദൈർഘ്യമുള്ള പാതയിലൂടെയാണ് മൈത്രീ എക്സ്പ്രസ് ഓടുന്നത്. യാത്രയ്ക്കായി ഏകദേശം 10-11 മണിക്കൂർ വേണ്ടിവരുന്നു. ഇന്ത്യൻ ഭാഗത്ത് ഗേദേ സ്റ്റേഷനിലും ബംഗ്ലാദേശ് ഭാഗത്ത് ദർസാന സ്റ്റേഷനിലും മാത്രമാണ് സ്റ്റോപ്പുകൾ അനുവദിച്ചിരിക്കുന്നത്. ഈ രണ്ടു സ്ഥലങ്ങളിലും ഇമിഗ്രേഷൻ സംബന്ധമായ പരിശോധനകളുണ്ട്. ബംഗ്ലാദേശ് ഭാഗത്തു വൈദ്യുതീകരിച്ചിട്ടില്ലാത്തതിനാൽ യാത്രയിലുടനീളം ഡീസൽ ലോക്കോമോട്ടീവ് എഞ്ചിനാണ് മൈത്രി എക്സ്പ്രസിൽ ഉപയോഗിക്കുന്നത്. ദർസാനയിൽ വച്ച് ഒരു രാജ്യത്തെ ജീവനക്കാർ മറ്റേ രാജ്യത്തെ ജീവനക്കാർക്ക് തീവണ്ടിയുടെ നിയന്ത്രണച്ചുമതല കൈമാറുന്നു. മൈത്രി എക്സ്പ്രസിന്റെ സഞ്ചാരപാതയിൽ പത്മ നദിക്കു കുറുകെയുള്ള ഹാർഡിംഗ് പാലവും ജമുനാ നദിക്കു മുകളിലുള്ള പാലവും ഉൾപ്പെടുന്നു. കൃത്യസമയം പാലിച്ചാണ് മൈത്രി എക്സ്പ്രസ് ഓടുന്നത്. ഈ തീവണ്ടിയിലൂടെയുള്ള യാത്രയ്ക്ക് കൊൽക്കത്ത - ധാക്ക ബസ് യാത്രയെക്കാൾ ചെലവു കുറവാണ്.

ഐ.ആർ.സി.ടി.സി. വെബ്സൈറ്റിലൂടെ മറ്റു ട്രെയിനുകൾ ബുക്കുചെയ്യുന്നതു പോലെ മൈത്രി എക്സ്പ്രസ് ബുക്കുചെയ്യാനാകില്ല. ധാക്കയിലുള്ളവർക്ക് കമലാപൂർ റിസർവേഷൻ കൗണ്ടറിലും കൊൽക്കത്തയിലുള്ളവർക്ക് ഫെയർലി പ്ലെയ്സിലെയും കൊൽക്കത്താ സ്റ്റേഷനിലെയും കൗണ്ടറുകളിലും മാത്രമേ മൈത്രി എക്സ്പ്രസിൽ യാത ചെയ്യാനുള്ള ടിക്കറ്റ് ലഭിക്കുകയുള്ളൂ. ടിക്കറ്റ് ലഭിക്കുന്നതിന് വിസയും പാസ്പോർട്ടും നിർബന്ധമാണ്. തീവണ്ടിയിലെ യാത്രക്കാരെ സുരക്ഷാ പരിശോധനയ്ക്കും വിധേയരാക്കാറുണ്ട്.




</doc>
<doc id="393116" url="https://ml.wikipedia.org/wiki?curid=393116" title="ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം">
ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം

ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം, തായ്ലാന്റിലെ ഫാങ് ൻഗ പ്രവിശ്യയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ദേശീയോദ്യാനത്തിലെ രണ്ട് പ്രത്യേക വിഭാഗങ്ങൾ കാരണമാണ് പേരു നൽകിയിരിക്കുന്നത്. ഉദ്യാനത്തിന്റെ ഭാഗമായ ലാമ്പി പർവ്വതനിരയും ഉദ്യാനത്തിന്റെ ബീച്ച് വിഭാഗമായ ഹാറ്റ് തായ് മ്യൂയാങുമാണ് ഈ രണ്ടു വിഭാഗങ്ങൾ.

ഖാവോ ലാമ്പി-ഹാറ്റ് തായ് മ്യൂയാങ് ദേശീയോദ്യാനം, തായി മ്യൂയാങ്  ജില്ലയിൽ, ഫുകെറ്റ് നഗരത്തിന് 75 കിലോമീറ്റർ‌ (47 മൈൽ) വടക്കായും ഫാങ് ൻഗ നഗരത്തിന് ഏകദേശം 60 കിലോമീറ്റർ (37 മൈൽ) പടിഞ്ഞാറുമായിട്ടാണ് സ്ഥിതിചെയ്യുന്നത്. ഓഫ് റൂട്ട് 4 (ഫെറ്റ്കാസെം റോഡ്) ന് സമീപത്താണ് ദേശീയോദ്യാനത്തിന്റെ സ്ഥാനം. ഈ ദേശീയോദ്യാനത്തിന്റെ ആകെ വിസ്തീർണ്ണം 72 ചതുരശ്ര കിലോമീറ്ററാണ് (28 ചതുരശ്ര മൈൽ). ദേശീയോദ്യാനത്തിലെ ഏറ്റവും ഉയരമുള്ള കൊടുമുടിയായ യോട്ട് ഖാവോ കാനിം പർവ്വതം, കിഴക്കൻ മേഖലയുടെ വടക്കൻ ഭാഗത്ത് സമുദ്രനിരപ്പിൽനിന്ന് 622 മീറ്റർ (2,040 അടി) ഉയരത്തിൽ സ്ഥിതിചെയ്യുന്നു.
ഈ ദേശീയോദ്യാനം മുൻകാലങ്ങളിൽ ലാമ്പി വാട്ടർഫാൾ &  ലാമ്പി ഫോറസ്റ്റ് പാർക്ക് എന്നാണ് അറിയപ്പെട്ടിരുന്നത്. ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം തായിലാന്റിലെ 52-ആമത്തെ ദേശീയോദ്യാനമായി 1986 ഏപ്രിൽ 14 നാണ് രൂപീകൃതമായത്.

മലനിരകളുടെ കിഴക്കൻ ഭാഗത്തുള്ള ഉയരം കൂടിയ വെള്ളച്ചാട്ടങ്ങളാൽ ഈ ദേശീയോദ്യാനം പ്രശസ്തമാണ്. ഇതിൽ ഏറ്റവും വലിയ വെള്ളച്ചാട്ടം ടോൺ ഫ്രായി വെള്ളച്ചാട്ടമാണ്. 40 മീറ്റർ (130 അടി) ഉയരമുള്ള ഈ വെള്ളച്ചാട്ടം മഴക്കാലത്ത് ഏറ്റവും മികച്ചതായി മാറുന്നു. ദേശീയോദ്യാനത്തിന്റെ പേരിനു കാരണമായ ലാമ്പി വെള്ളച്ചാട്ടത്തിന് ഏകദേശം അത്രതന്നെ ഉയരമുണ്ടെങ്കിലും വെള്ളത്തിന്റെ അളവു കുറവും നിരവധി തട്ടുകളായി താഴേയ്ക്കു പതിക്കുന്നവയുമാണ്. 

ഈ ദേശീയോദ്യാനത്തിലെ ഹാറ്റ് തായി മ്യൂയാങ് ഭാഗം പ്രാക്തനമായ 13 കിലോമീറ്റർ (10 മൈൽ) വിസ്തൃതിയുള്ള വെളുത്ത മണൽവിരിച്ചതും കണ്ടൽവനങ്ങളുടെ പശ്ചാത്തലത്തിലുള്ളതുമായ ആന്തമാൻ കടൽ ബീച്ചാണ്. ബീച്ചിലെ ഒരു പ്രധാന സവിശേഷത ഇത് കടലാമകളുടെ മുട്ടയിൽ പ്രദേശമാണെന്നുള്ളതാണ്. ഇതു സംരക്ഷിതമേഖലയായതിന്റെ പ്രധാന കാരണവും ഇതുതന്നെയാണ്. നവംബർ മുതൽ ഫെബ്രുവരി വരെയുള്ള കാലഘട്ടത്തിൽ കടലാമകൾ മുട്ടയിടാൻ വേണ്ടി ബീച്ചിന്റെ തീരത്ത് എത്തുന്നു. മാർച്ചിൽ പുതുതായി വിരിഞ്ഞ കുഞ്ഞു കടലാമകൾ കടലിലേക്ക് പോകുന്ന സമയം ഇവിടുത്തെ ഒരു പ്രാദേശിക ഉത്സവമാണ്.

ഈ ദേശീയോദ്യാനത്തിന്റെ കിഴക്കൻ ഭാഗം ഉഷ്ണമേഖലാ മഴക്കാടുകളാൽ ആവൃതമാണ്. ഈ കാടുകളിൽ Dipterocarpus, Anisoptera costata, Hopea odorata, bullet wood തുടങ്ങിയ വൃക്ഷങ്ങൾക്കാണ് പ്രാമുഖ്യം. മുള, ചൂരൽ തുടങ്ങിയവ താഴ്ന്നനിരപ്പിൽ കാണപ്പെടുന്നു.

ദേശീയോദ്യാനത്തിന്റെ ബീച്ച് സെക്ഷനിൽ ഇടതൂർന്ന കണ്ടൽവനങ്ങളും അവയ്ക്കുള്ളിൽ അനേകം കനാലുകളുമുണ്ട്. വെള്ളത്തിന്റെ ഉയർന്ന പ്രദേശത്തുനിന്നുള്ള അരിക്കൽ, സമുദ്രജീവികളുടെ പ്രജനന കേന്ദ്രം എന്നിങ്ങനെ നിരവധി തരത്തിൽ കണ്ടൽവനങ്ങൾ പാരിസ്ഥിതികമായ പ്രാധാന്യമുണ്ട്. കൂടാതെ 2004 ലെ സുനാമി തരംഗത്തിന്റെ തീവ്രത കുറക്കുന്നതിൽ ഇവിടെ നിലനിന്നിരുന്ന കണ്ടൽവനങ്ങൾ അതിന്റെതായ പങ്കുവഹിച്ചിരുന്നു. ചതുപ്പു വനവും ഇവിടെയുണ്ട്. ഇത്തരം ആവാസവ്യവസ്ഥയുള്ള ആൻഡമാൻ തീരപ്രദേശത്തെ ഏതാനും ചില പ്രദേശങ്ങളിലൊന്നാണ് ഈ പ്രദേശം.

ഇവിടെ കാണപ്പെടുന്ന സസ്തനങ്ങളിൽ സുമാത്രൻ സെറോ, മലയൻ ടപ്പിർ, ലാർ ഗിബ്ബൺ, മലയൻ സൺ ബിയർ, മരപ്പട്ടി, മ്ലാവ് എന്നിവ ഉൾപ്പെടുന്നു. കടലാമകളുടെ ഇനങ്ങളിൽ ലതർബാക്ക്, ഗ്രീൻ, ഹോക്ക്സ്ബിൽ എന്നിവയും ഇവിടെ കാണാം. പെരുമ്പാമ്പുകൾ, മലയൻ പിറ്റ് വൈപ്പറുകളുടേയും സാന്നിദ്ധ്യം ഇവിടെയുണ്ട്.

ശുദ്ധജല മത്സ്യങ്ങളിൽ അത്യപൂർവ്വയിനങ്ങളും പ്രാദേശകമല്ലാത്തതുമായ നൈൽ ടിലാപിയ, ഉപ്പ് വെള്ളത്തിൽ വളരുന്ന ഈൽ, ഹെമിസ്ബാഗ്രസ് വൈക്കി ഇനത്തിലുളള കൂരി എന്നിവയുമുണ്ട്. ന്യൂഹോഫ്സ് വാക്കിങ്ങ് കാറ്റ്ഫിഷ്, ബ്ലൂ പഞ്ചാക്സ് പോലുള്ള അപൂർവ ഇനം മത്സ്യങ്ങളെയും ഇവിടെ കാണാം.

ഖാവോ ലാമ്പി-ഹാറ്റ് തായ് മ്യൂയാങ് ദേശീയോദ്യാനം 188 ഇനം വൈവിധ്യമാർന്ന പക്ഷികളുടെ ആവാസകേന്ദ്രമാണ്. ഇവയിൽ black-thighed falconet, തേൻകൊതിച്ചിപ്പരുന്ത്, ചുവന്ന കാട്ടുകോഴി, thick-billed pigeon എന്നിവ ഉൾപ്പെടുന്നു.


</doc>
<doc id="393119" url="https://ml.wikipedia.org/wiki?curid=393119" title="ലാർ ദേശീയോദ്യാനം">
ലാർ ദേശീയോദ്യാനം

ഇറാനിലെ മാസന്ദരാൻ, തെഹ്റാൻ എന്നീ പ്രവിശ്യകളിലായി സ്ഥിതിചെയ്യുന്ന ഒരു ദേശീയോദ്യാനമായ ലാർ ദേശീയോദ്യാനം (പേർഷ്യൻ پارک ملی لار park-e melli-e lar) ഒരു സംരക്ഷിതമേഖലയായി 1982-ൽ പ്രഖ്യാപിക്കപ്പെട്ടു. ഇറാനിലേയും മധ്യേഷ്യയിലെയും ഏറ്റവും വലിയ പർവ്വതമായ ദാമവന്ത് പർവ്വതത്തിന്റെ അടിവാരത്തുള്ള അൽബോർസ് മലനിരകളുടെ മധ്യഭാഗത്ത് കാണപ്പെടുന്ന ഈ ഉദ്യാനം 30,000 ഹെക്ടർ (74000ഏക്കർ) വിസ്തൃതിയിൽ വ്യാപിച്ചുകിടക്കുന്നു. മദ്ധ്യ അൽബോർസ് മേഖലകളിൽ മധ്യ ഭാഗത്തായി ട്രിയാസിക്, ജുറാസിക് പാറകൾ കാണപ്പെടുന്നു. 5610 മീ. ഉയരമുള്ള ദാമവന്ത് പർവ്വതം ഇറാനിലെ ഉയരം കൂടിയ പർവ്വതങ്ങളിലൊന്നാണ്. 1992-ൽ ഉദ്യാന സംരക്ഷകരിൽ മുഖ്യനായ നാക്കി മിർസ കരീമി, ഇറാൻ ഡെയിലി ദിനപത്രത്തിന്റെ ഞായറാഴ്ച പതിപ്പിൽ ഉദ്യാനത്തിലെ ചില പ്രദേശങ്ങളിൽ വേട്ടയാടൽ നിരോധിച്ചതായി അദ്ദേഹം പറയുകയുണ്ടായി. അനധികൃതമായി മൃഗങ്ങളെ കൊല്ലുന്നതിനാൽ പലതിനും വംശനാശം സംഭവിച്ചിരിക്കുന്നു. കാലിമേച്ചിൽ നടത്താൻ അനുവാദമുള്ള ലോകത്തിലെ ഒരേയൊരു ദേശീയോദ്യാനമാണ് ലാർ ദേശീയോദ്യാനം. എന്നാൽ പുൽമേടുകൾ തേടി മാറി മാറി പാർക്കുന്ന ജനവർഗ്ഗത്തിൽപ്പെട്ടവരുടെ ആടുമാടുകളെ ഇവിടെ യഥേഷ്ടം മേയ്ക്കുന്നതിനാൽ ഉദ്യാനത്തിൽ തഴച്ചുവളരുന്ന പച്ചസസ്യങ്ങൾ നശിക്കുകയും നദികൾ മാലിന്യം നിറഞ്ഞതായി തീരുകയും ചെയ്യുന്നു. തുടർന്ന് സംരക്ഷിതമേഖലയായിതിനെ മാറ്റുകയും ആടുമാടുകൾക്ക് ഉദ്യാനത്തിനെ മേച്ചിൽസ്ഥലമാക്കുന്നതിൽ നിന്നും പരിസ്ഥിതി വകുപ്പ് നിയന്ത്രണവും ഏർപ്പെടുത്തി.

വിനോദസഞ്ചാരികളെ ആകർഷിക്കുന്ന ലാർ അണക്കെട്ട് ഈ ഉദ്യാനത്തിൽ സ്ഥിതിചെയ്യുന്നു. 

ലാർ ദേശീയോദ്യാനത്തിൽ വളരെ തണുത്ത ശൈത്യമാണ്‌. മഴക്കാലത്ത് ഫെബ്രുവരി മുതൽ മാർച്ച് മാസം പകുതിവരെ ശരാശരി 95 മി.മീ. കാലവർഷമാണ് ലഭിക്കുന്നത്. സെപ്റ്റംമ്പറിൽ ഈ കാലവർഷത്തിന്റെ തോത് 14.5 മി.മീ ആകുന്നു. തണുപ്പുള്ള മാസങ്ങളിലെ താപനില ശരാശരി മൈനസ് 37ഡിഗ്രി സെൽഷ്യസാണ്, ചൂടുള്ള മാസങ്ങളിൽ അനുഭവപ്പെടുന്ന താപനില 30ഡിഗ്രി സെൽഷ്യസാകുന്നു. വർഷപാതം ശരാശരി 553 മി.മീ. ആണ് ലഭിക്കുന്നത്.

ലാർ ദേശീയോദ്യാനത്തിൽ നാനാതരത്തിലുള്ള സസ്യ-ജന്തു ജീവജാലങ്ങൾ കാണപ്പെടുന്നു. ഈ ഉദ്യാനമേഖലയിൽ 400 വ്യത്യസ്തയിനം സസ്യങ്ങളും, അതിൽ 35 തരം സസ്യങ്ങളുടെ ജന്മദേശം ഇറാന് അവകാശപ്പെടാവുന്നതാണ്. ചിക്കറി (ശാസ്ത്രീയനാമം: "Cichorium intybus"), പേർഷ്യൻ ഹോഗ് വീഡ്("Heracleum persicum"), ഇരട്ടിമധുരം (ശാസ്ത്രീയനാമം: "Glycyrrhiza glabra"). സെയിന്റ് ജോൺസ് വർട്ട് ("Hypericum perforatum"), സ്റ്റാർ ഫ്ളവർ ("Borago officinalis"), ചുവന്നുള്ളി ("Allium cepa"), ഗാൽബാനം ("Ferula gummosa") ഈ സസ്യങ്ങളെ കൂടാതെ രണ്ടിൽ കൂടുതൽ ഇനമുള്ള ഫംഗസുകളും ഈ ദേശീയോദ്യാനത്തിൽ കാണാം. കാലിമേച്ചിൽ മൂലം ആസ്റ്റ്രേസീ കുടുംബത്തിൽപ്പെട്ട ഡെയിസി പോലുള്ള സസ്യങ്ങൾ അസ്‌ട്രാഗാലസ് ജീനസിൽപ്പെട്ട സസ്യങ്ങൾ അസ്‌ട്രാഗാലസ് ട്രഗാകാന്ത ("Astragalus tragacanthus"), ജൂനിപെർ, എക്കിനോപ്സ് മുതലായ സസ്യങ്ങൾക്ക് വംശനാശഭീഷണി ഉണ്ടാക്കുന്നു.
അപകടകാരികളായ വിഷപാമ്പുകളുടെ സങ്കേതമാണ് ഈ ഉദ്യാനം. ലാറ്റിഫെർ വൈപർ ("Montivipera latifii") ഉടുമ്പ് ("Varanus bengalensis"), പല്ലി, തവള മുതലായ ഉരഗങ്ങളെയും ഇവിടെ കാണാം. ഐയുസിഎൻ റെഡ് ലിസ്റ്റിൽപ്പെട്ട ലാറ്റിഫെർ വൈപറിനെ ഈ ഉദ്യാനത്തിൽ സംരക്ഷിക്കുന്നു. ലാറ ദേശീയോദ്യാനത്തിൽ കാണപ്പെടുന്ന റെഡ്-സ്പോട്ടഡ് ട്രൗട്ട് ("Salmo macrostigma") ഇറാന്റെ തനതായ ജലജീവികളിലൊന്നാണ്. ഗ്രേ പാട്രിഡ്ജ് ("Perdix perdix"), കഴുകൻ, കൊക്ക്, നീർക്കാക്ക തുടങ്ങിയ പക്ഷികളും കുറുനരി, കുറുക്കൻ, ആട്, പുലി, കാട്ടുപന്നി, ചെന്നായ തുടങ്ങിയ സസ്തനികളും ഉദ്യാനത്തിലെ ജീവജാലങ്ങളിൽ ഉൾപ്പെടുന്നു.

ഹറാസ് റോഡിലൂടെ (റോഡ് 77) കാറിൽ യാത്ര ചെയ്താൽ ഉദ്യാനത്തിലും, തെഹ്റാൻ പ്രവിശ്യയിൽ നിന്നും 70 കി.മീ.സഞ്ചരിച്ചാൽ ലാർ അണക്കെട്ടിൽ എത്തിച്ചേരാം. മെയ് മുതൽ ആഗസ്റ്റ് പകുതി വരെ ലാർ ദേശീയോദ്യാനം സന്ദർശിക്കാം. എന്നാൽ കാട്ടുപൂക്കൾ പുൽമേടുകളിൽ വിരിഞ്ഞു നിൽക്കുന്ന മെയ് മാസം മുതൽ ജൂൺ അവസാനം വരെയാണ് ലാർ ദേശീയോദ്യാനം സന്ദർശിക്കാൻ നല്ല സമയം. വർഷത്തിൽ ബാക്കി സമയം ദേശീയോദ്യാനം അടച്ചിട്ടിരിക്കും.


</doc>
<doc id="393127" url="https://ml.wikipedia.org/wiki?curid=393127" title="അലോഹ (സിനിമ)">
അലോഹ (സിനിമ)

അലോഹ, കാമറോൺ ക്രോവ് നിർമ്മിച്ച്, സംവിധാനം ചെയ്തതും 2015-ൽ പുറത്തിറങ്ങിയതുമായ ഒരു അമേരിക്കൻ റൊമാന്റിക് കോമഡി-ഡ്രാമ സിനിമയാണ്. ബ്രാഡ്ലി കൂപ്പർ, എമ്മ സ്റ്റോൺ, റേച്ചൽ മക് ആഡംസ്, ബിൽ മുറേ, ജോൺ ക്രാസിൻസ്കി, ഡാനി മക്ബ്രൈഡ്, അലെക് ബാൾഡ്വിൻ എന്നിവർ അഭിനയിച്ച ഈ ചിത്രം 2015 മെയ് 29 നാണ് റിലീസ് ചെയ്തത്.


</doc>
<doc id="393132" url="https://ml.wikipedia.org/wiki?curid=393132" title="ഗ്യൂമ്രി">
ഗ്യൂമ്രി

ഗ്യൂമ്രി ( ) അർമേനിയയിലെ രണ്ടാമത്തെ വലിയ നഗരവും രാജ്യത്തിന്റെ വടക്കുപടഞ്ഞറൻ ഭാഗത്തുള്ള ശിരാക് പ്രവിശ്യയുടെ തലസ്ഥാനവുമാണ്. പത്തൊൻപതാം നൂറ്റാണ്ടിന്റെ അവസാനത്തിൽ, ഈ നഗരം അലക്സാണ്ട്രോപോൾ എന്ന് അറിയപ്പെട്ടിരുന്നകാലത്ത്, യെറിവാൻ നഗരത്തിലേതിനു തുല്യമായ ജനസംഖ്യയുള്ള റഷ്യൻ ഭരണത്തിലുള്ള കിഴക്കൻ അർമീനിയയിലെ ഏറ്റവും വലിയ നഗരങ്ങളിൽ ഒന്നായിരുന്നു ഇത്. സോവിയറ്റ് കാലഘട്ടത്തിൽ ഈ നഗരത്തിന്റെ പേര് ലെനിനാകാൻ എന്നാക്കി മാറ്റിയിരുന്നു. 

1988-ലെ സ്പിറ്റക് ഭൂകമ്പത്തിൽ നഗരം തകരുന്നതിനു മുമ്പുള്ള കണക്കെടുപ്പിൽ നഗരത്തിലെ ജനസംഖ്യ 200,000-ത്തിനു മുകളിലായിരുന്നു. 2011 ലെ സെൻസസ് പ്രകാരം നഗരത്തിൽ 121,976 ആളുകളാണ് ഉണ്ടായിരുന്നത്. ഇത് 2001 ലെ സെൻസസിലെ 150,917 എന്ന സംഖ്യയേക്കാൾ കുറവായിരുന്നു. അർമേനിയൻ അപ്പോസ്റ്റോലിക് ചർച്ച് ഉൾപ്പെടുന്ന ഷിരാക്ക് രൂപതയുടെ ആസ്ഥാനമാണ് ഗ്യൂമ്രി.

ആധുനിക ഗ്യൂമ്രിയുടെ പ്രദേശം ഉരാർട്ടു സാമ്രാജ്യത്തിന്റെ കാലത്ത് കുമായിരി എന്ന് അറിയപ്പെട്ടിരുന്നു. ഈ പ്രദേശം കീഴടക്കി കുടിയേറ്റകേന്ദ്രം സ്ഥാപിച്ച് സിമ്മേറിയൻസിൽ നിന്നാണ് ആ പേര് വന്നത് എന്ന് അനുമാനിക്കപ്പെടുന്നു. തുർക്കി ഗോത്രവർഗ്ഗത്തിന്റെ മേൽക്കോയ്മയ്ക്കു കീഴിൽ കുമായിരി എന്നത് തുർക്കി ഭാഷാന്തരമായി ഗുംരു എന്നായിത്തീർന്നു. 1837-ൽ കുമായിരിയുടെ പേര്, സാർ നിക്കോളാസ് 1 ന്റെ ഭാര്യ അലെക്സാണ്ട്ര ഫിയോഡോറോവ്നയുടെ പേരിനെ ആസ്പദമാക്കി അലക്സാണ്ട്രോപോൾ എന്ന് പുനർനാമകരണം ചെയ്യപ്പെട്ടു. 1924 നും 1990 നും ഇടയിൽ വ്ലാഡിമിർ ലെനിന്റെ ബഹുമാനാർത്ഥം ലെനിനാകൻ എന്നായിരുന്നു ഈ നഗരം അറിയപ്പെട്ടിരുന്നത്. സോവിയറ്റ് യൂണിയനിൽനിന്നുള്ള സ്വാതന്ത്ര്യത്തിനു ശേഷം, ഗ്യൂമ്രി എന്ന എന്ന പേര് തെരഞ്ഞെടുക്കപ്പെടുന്നതുവരെ കുമായിരി എന്ന യഥാർത്ഥ പേര് 1992 വരെ ഉപയോഗിച്ചിരുന്നു.

സോവിയറ്റ് കാലഘട്ടത്തിൽ നടന്ന ആർക്കിയോളജിക്കൽ ഗവേഷണ ഫലങ്ങൾ, ആധുനികകാല ഗുമ്രിയിൽ ഏകദേശം ബി.സി. മൂന്നാം സഹസ്രാബ്ദം മുതൽ മനുഷ്യവാസമുണ്ടായിരുന്നുവെന്നാണ്. ക്രിസ്തുവിനു മുമ്പ് എട്ടാം നൂറ്റാണ്ടിലെ ചരിത്രപരമായ യൂരാർഷ്യൻ ലിഖിതങ്ങളിൽ ഈ സ്ഥലത്തെ കുമായിരി എന്ന് പരാമർശിച്ചിട്ടുണ്ട്. ക്രി.മു. 720-ൽ സിമ്മേറിയക്കാർ ഈ പ്രദേശം കീഴടക്കുകയും, കുമായിരി അവരുടെ കുടിയേറ്റ കേന്ദ്രമാക്കുകയും ചെയ്തു. പുരാതന അർമേനിയക്കാർ സിമ്മേറിയക്കാരെ സൂചിപ്പിക്കുവാൻ ഉപയോഗിച്ചിരുന്ന പദത്തിന്റെ സ്വരസൂചകമായ സാദൃശ്യം ഇതിനുണ്ട്. കരിങ്കടലിലേയ്ക്കുള്ള തന്റെ തിരിച്ചുപോക്കിന്റെ സമയത്ത് പുരാതന ഗ്രീക്ക് തത്ത്വചിന്തകനും സോക്രട്ടീസിന്റെ ശിഷ്യനുമായിരുന്ന സെനഫോൺ കുമായിരിയിലൂടെ കടന്നുപോയിരിക്കാമെന്ന് ചരിത്രകാരന്മാർ വിശ്വസിക്കുന്നു, ഈ അനശ്വരയാത്ര സെനഫോൺ തന്റെ അനാബാസിസ് എന്ന കൃതിയിൽ വിവരിച്ചിട്ടുണ്ട്.

ക്രി.മു. ആറാം നൂറ്റാണ്ടിന്റെ രണ്ടാം പകുതിയിൽ ഉരാർട്ടു രാജവംശം ക്ഷയിച്ചപ്പോൾ കുമായിരി അക്കീമെനിഡ് സാമ്രാജ്യത്തിന്റെ ഭാഗമായിത്തീർന്നു. ഗ്യൂമ്രിയുടെ തെക്ക്, ബെന്യാമിൻ ഗ്രാമത്തിനു സമീപം കണ്ടുപിടിക്കപ്പെട്ട അഞ്ചാം നൂറ്റാണ്ട് മുതൽ ക്രി.മു. 2 വരെയുള്ള നൂറ്റാണ്ടുകൾ പഴക്കമുള്ള രാജവംശത്തിന്റെ അവശിഷ്ടങ്ങൾ, ഈ പ്രദേശത്തെ അക്കീമെനിഡി സ്വാധീനത്തിന്റെ പ്രധാനപ്പെട്ട ഉദാഹരണമാണ്. എന്നാൽ ബി.സി അഞ്ചാം നൂറ്റാണ്ടിന്റെ തുടക്കത്തിൽ, ഒറോണ്ടിഡ് രാജവംശത്തിനു കീഴിൽ അർമേനിയിലെ സത്രാപി മേഖലയുടെ ഭാഗമായി കുമായിരി മാറി. എന്നാൽ ഒരു ബദൽ സിദ്ധാന്തം സൂചിപ്പിക്കുന്നത് ക്രി.മു. അഞ്ചാം നൂറ്റാണ്ടിന്റെ പ്രാരംഭത്തിൽ (ഏകദേശം 401 ബി.സി.) ഗ്രീക്ക് കോളനിസ്റ്റുകൾ ഇതൊരു, ഒരു നാഗരിക കുടിയേറ്റകേന്ദ്രമായി  വികസിപ്പിച്ചെടുത്തതാണെന്നാണ്.

പിന്നീട് ക്രി.മു. 331-ൽ, ശിരാക് കാന്റന്റെ ഭാഗമായി ഈ പ്രദേശം മുഴുവനായി, പുരാതന അർമീനിയൻ രാജ്യത്തിലെ അയ്രാരാത് പ്രവിശ്യയിൽ ഉൾപ്പെടുത്തി. 190 BC യ്ക്കും 1 നും ഇടയിൽ കുമായാരി അർമേനിയയിലെ അർട്ടാക്സിയാഡ് രാജവംശത്തിന്റെ ഭരണത്തിൻ കീഴിലായിരുന്നു. ക്രി.വ. ഒന്നാം നൂറ്റാണ്ടിൽ, ശിരാക്ക്, കംസരാക്കാൻ കുടുംബത്തിന് നൽകപ്പെടുകയും ഇവർ അർസാസിഡ് രാജവംശത്തിന്റെ കാലത്ത് കുമയൂരിയിൽ ഭരണം നടത്തിയിരുന്നു.


</doc>
<doc id="393145" url="https://ml.wikipedia.org/wiki?curid=393145" title="പാക്കിസ്താൻ ഇസ്ലാം">
പാക്കിസ്താൻ ഇസ്ലാം

റിപബ്ലിക് ഓഫ് പാകിസ്താനിലെ ഏറ്റവും വലിയ മതവും സ്റ്റേറ്റ് മതവും ആണ് ഇസ്ലാം. രാഷ്ട്രീയ ഇസ്ലാമിന്റെ കേന്ദ്രം എന്നും പാകിസ്താൻ അറിയപ്പെടന്നു. 

ഏകദേശം 97.0% പാകിസ്താനികളും മുസ്ലിംഗളാണ്. ഇന്ത്യോനേഷ്യക്ക് ശേഷം ലോകത്തിലെ രണ്ടാമത്തെ മുസ്ലിം അംഗസംഖ്യയുള്ളത് പാകിസ്താനിലാണ്. സുന്നി വിഭാഗത്തിലുള്ളവരാണ് അതിൽ ഭൂരിഭാഗവും (75-95 %) ഷിയാ വിഭാഗത്തിലുള്ളവർ 5 മുതൽ 20 ശതമാനം വരെ കൈയ്യാളുന്നു. അഹമ്മദികൾ (ചിലർ മുസ്ലിം അല്ലാത്തവരായി കരുതുന്നു). ഒന്നുമുതൽ രണ്ടു ശതമാനം വരെ ആണ്.

മുസ്ലീം സാമ്രാജ്യങ്ങളെ കൂട്ടുപിടിച്ച് ആധുനിക പാകിസ്താനിലോട്ടുള്ള മുസ്ലിംകൾടെ ആഗമനം സൗത്ത് ഏഷ്യയിൽ മതപരമായ അതിർത്തി ഉണ്ടാക്കിയെടുക്കുകയും തന്മൂലം ആധുനിക പാകിസ്താൻ്റെ പുരോഗതിക്കും സൗത്ത് ഏഷ്യയിലാകമാനം ഇസ്ല്ലാം ഭരണം പടർന്നു പിടിക്കുന്നതിനുള്ള ചവിട്ടുപടിയാവുന്നതിനു കാരണമാവുകയും ചെയ്തു.
ഗസ്നാവിദ് സാമ്രാജ്യം, ഗോറിദ് സാമ്രാജ്യം ഡൽഹി സുൽത്താനേറ്റ് എന്നിവയുൾപ്പെടെയുള്ള നിരവധി ഇസ്ലാമിക്ക് സാമ്രാജ്യത്തിൻ്റെ ഭരണത്തെ പിന്തുടർന്നു വന്ന മുഗൾ വംശം 1526 മുതൽ 1739 വരെ ആ പ്രദേശത്തെ തങ്ങളുടെ ഭരണ പരിധിയിലാക്കി. മിഡിൽ ഇസ്റ്റിൽ നിന്നും സെൻ്റട്രൽ ഏഷ്യയിൽ നിന്നും പല സൂഫി മിഷനറീസും  ദക്ഷിണേഷ്യ യിൽ ടിയേറി പാർക്കുകയും തന്മൂലം ബഹു ഭൂരിഭാഗം ജനങ്ങളും ഇസ്ലാമിലോട്ട് മാറുകയും ചെയ്തു. പാകിസ്താനിലെ സൂഫിസം എന്നത് രാജ്യത്ത് വളരെയധികം പ്രാധാന്യമർഹിക്കുന്ന ഒന്നായ് മാറി.

ദില്ലി സുൽത്താനത്തും പിന്നീട് മുഗൾ സാമ്രാജ്യവും വടക്കേ ഇന്ത്യയുടെ ഭാഗം ഭരിച്ചു.  ദില്ലി സുൽത്താനത്തിന്റെയും മുഗൾ ഭരണത്തിന്റെയും കാലഘട്ടത്തിൽ മുസ്ലീം അഭയാർഥികൾ, പ്രഭുക്കൾ, സാങ്കേതികവിദഗ്ദ്ധർ, ഉദ്യോഗസ്ഥർ, പടയാളികൾ, വ്യാപാരികൾ, ശാസ്ത്രജ്ഞർ, ആർക്കിടെക്റ്റുകൾ, കലാകാരന്മാർ, അധ്യാപകർ, കവികൾ, കലാകാരന്മാർ, ദൈവശാസ്ത്രജ്ഞന്മാർ, സുഫികൾ  മറ്റു ഇസ്ലാം ജനത എന്നിവരെ ഇസ്ലാമിലേക്ക് ആകർഷിപ്പിച്ചു. അങ്ങനെ അവർ കൂട്ടമായി പാലായനം ചെയ്യുകയും ദക്ഷിണേഷ്യയിൽ സ്ഥിരതാമസമാക്കുകയും ചെയ്തു.  സുൽത്താൻഗിയാസുദ്ദീൻ ബാൽബന്റെ ഭരണകാലത്ത്  (1266-1286) ഖാവരെസ്മിയയിൽ മുഗളിന്റെ കടന്നാക്രമണം കാരണം 15 ചക്രവർത്തിമാരുൾപ്പടെ ആയിരക്കണക്കിന് മധ്യേഷൻ മുസ്ലിംങ്ങൾ രാഷ്ട്രീയ ആശ്രയം തേടിയെത്തി.

മധ്യേഷ്യൻ വംശഹത്യയിൽ നിന്നും രക്ഷപ്പെടുന്ന ആദ്യ മുസ്ലീം അഭയാർഥികൾ, ഇറാനിൽ നിന്നുള്ള ഭരണാധികാരികൾ, ചൈനയിൽ നിന്നുള്ള ചിത്രകാരന്മാർ, സമർകണ്ട്, നിഷാപൂർ, ബുഖാറ, മുസ്ലീം രാജ്യങ്ങളിൽ നിന്നുള്ള വിശുദ്ധന്മാരും വിശുദ്ധന്മാരും, എല്ലാ മേഖലകളിൽ നിന്നുള്ള ശില്പികളുമായും പുരുഷന്മാരുമായും, ഗ്രീക്ക് വൈദ്യശാസ്ത്രത്തിൽ ഡോക്ടർമാരും, എല്ലായിടത്തുനിന്നുമുള്ള തത്ത്വചിന്തകന്മാരും സുൽത്താൻ ഇൽത്തെമിഷിന്റെ കോടതിയിൽ ഉണ്ടായിരുന്നു. 

വ്യത്യസ്ത വിഭാഗത്തിലുള്ള മുസ്ലിം പട്ടാളക്കാരുടെ സഹായത്തോടെ മുഗൾ രാജവംശം ലോഡി വംശത്തെ പരാജയപ്പെടുത്തിയ പാനിപ്പത്ത് യുദ്ധത്തിന് ശേഷം (1526)  അവർക്ക് എസ്റ്റേറ്റുകൾ സമ്മാനിക്കപ്പെട്ടു. തുടർന്ന് നവപാകിസ്താനിൽ അവർ സ്ഥിരതാമസമാക്കി.

711 CE യിൽ മുഹമ്മദ് ബിൻ ക്വാസിമിന്റെ നേതൃത്വത്തിൽ ഉമയ്യദ് രാജവംശം മുസ്ലിം അറബ് ആർമിയെ സിന്ധ് ഭരണാധിയായ രാജാ ദാഹിറിന് എതിരായി അയച്ചു.

 7-ആം നൂറ്റാണ്ടിന്റെ ആരംഭത്തിൽ അറേബ്യയിൽ ഇസ്ലാമിന്റെ ഉത്ഭവത്തെ തുടർന്ന്, മുസ്ലിം അറബികൾ 7-ാം നൂറ്റാണ്ടിന്റെ മദ്ധ്യത്തിൽ പടിഞ്ഞാറേ ഇന്ത്യയുടെ പ്രധാന ശക്തിയായി സൗരാഷ്ട്രയിലെ പേർഷ്യൻ സാമ്രാജ്യം സ്ഥാപിച്ചു. 711-713 AD യിൽ ഡമാസ്കസിന്റെ ഉമയാദ് ഖലീഫയിൽ നിന്നുള്ള അറബ് സൈന്യം സിന്ധു പിടിച്ചടക്കി ഇന്നത്തെ തെക്കൻ പഞ്ചാബിലേക്ക് മുൾട്ടാൻ നിയന്ത്രണം ഏറ്റെടുക്കുകയും ഇസ്ലാമിലെ ഇസ്മയിൽ വിഭാഗത്തിന്റെ കേന്ദ്രമായി മാറുകയും ചെയ്തു.

1930 ൽ അലഹബാദിലെ മുസ്ലീം ലീഗിനെ അഭിസംബോധന ചെയ്തപ്പോഴാണ്  മുസ്ലിം പണ്ഡിതനും കവിയുമായ സർ അല്ലമ മുഹമ്മദ് ഇഖ്ബാൽ വടക്ക് പടിഞ്ഞാറ് ദക്ഷിണേഷ്യയെ മുസ്ലിം സ്റ്റേറ്റ് ആക്കാനുള്ള ആദ്യം തന്റെ നിർദ്ദേശം മുന്നോട്ട് വെച്ചത്. പഞ്ചാബ്, സിന്ധ്, ബലൂചിസ്ഥാൻ, വടക്കുപടിഞ്ഞാറൻ എന്നീ നാലു പ്രവിശ്യകളെയാണ് അദ്ദേഹം നിർദ്ദേശിച്ചത്. 
CIA World Factbook ന്റെ അടിസ്ഥാനത്തിലും ഓക്സ്ഫോർഡ് സെന്റർ ഫോർ ഇസ്ലാമിക് സ്റ്റഡീസിന്റെ അടിസ്ഥാനത്തിലും 95 മുതൽ 97 ശതമാനം വരെയുള്ള പാകിസ്താൻ ജനങ്ങൾ മുസ്ലിംങ്ങളാണ്. പാകിസ്താനി മുസ്ലിംഗളിൽ ഭൂരിഭാഗവും സുന്നി ഹനഫി മദ്ഹബിൽ പെടുന്നവരാണ്.  (school of jurisprudence) പാകിസ്താനിലെ സുന്നികളുടെ കണക്ക് ഏകദേശം 75 മുതൽ 95 ശതമാനം വരെയാണ്. 

പാകിസ്താനിലെ മത ന്യൂനപക്ഷങ്ങളിൽ നിന്ന് ഇസ്ലാമിലേക്ക് പരിവർത്തനം ചെയ്യപ്പെട്ടിട്ടുണ്ട്. സിന്ധ് പ്രവിശ്യയിലെ ബാഡിൻ ജില്ലയിൽ മാറ്റ്ലിയിൽ നിന്നുള്ള ഒരു മുസ്ലീം മിഷനറിയാണ് ഡെൻ മുഹമ്മദ് ഷെയ്ഖ്. 110,000 ഹിന്ദുക്കൾ ഇസ്ലാം മതത്തിലേക്ക് മാറ്റപ്പെട്ടു.


</doc>
<doc id="393150" url="https://ml.wikipedia.org/wiki?curid=393150" title="റെഡ് സ്റ്റാർ ഒഎസ്">
റെഡ് സ്റ്റാർ ഒഎസ്

ഒരു ഉത്തര കൊറിയൻ ഗ്നു/ലിനക്സ് ഓപ്പറേറ്റിങ് സിസ്റ്റമാണ് റെഡ് സ്റ്റാർ ഒഎസ്. 2001ൽ കൊറിയ കമ്പ്യൂട്ടർ സെന്ററിൽ (KCC) വികസനം ആരംഭിച്ചു. ഈ ഓപ്പറേറ്റിങ് സിസ്റ്റം പുറത്തിറങ്ങുന്നതിന് മുൻപ് ഉത്തര കൊറിയയിലെ കമ്പ്യൂട്ടറുകളിൽ മൈക്രോസോഫ്റ്റ് വിൻഡോസ് ആണ് പ്രധാനമായും ഉപയോഗിച്ചിരുന്നത്.

2013ൽ പതിപ്പ് 3.0 പുറത്തിറങ്ങി, എന്നാൽ 2014ലെ കണക്കുകൾ പ്രകാരം, പതിപ്പ് 1.0 കൂടുതൽ വ്യാപകമായി ഉപയോഗിക്കുന്നു. കൊറിയൻ ഭാഷാ പതിപ്പിൽ മാത്രമാണ് ഇത് നൽകുന്നത്, ഉത്തര കൊറിയൻ പദങ്ങളും സ്പെല്ലിംഗും പ്രാദേശികവൽക്കരിച്ചിട്ടുണ്ട്.

റെഡ് സ്റ്റാർ ഒഎസിൽ നേനര എന്ന പേരിൽ അറിയപ്പെടുന്ന മോസില്ല ഫയർഫോക്സ് ബ്രൌസറിന്റെ പരിഷ്ക്കരിച്ച പതിപ്പാണ് വടക്കൻ കൊറിയൻ ഇൻറർനെറ്റ് ശൃംഖലയിൽ ക്വാൻഗ്മിയോംഗ് എന്നറിയപ്പെടുന്ന നേനര വെബ് പോർട്ടലിലെ വിവരരൂപങ്ങളുമായി സംവദിക്കുന്നതിനു ഉപയോഗിക്കുന്നത്. നേനര എന്ന വാക്കിന് കൊറിയൻ ഭാഷയിൽ "എന്റെ രാജ്യം" എന്നാണർത്ഥം. നേനരയിൻ രണ്ടു തിരച്ചിൽ യന്ത്രങ്ങളുണ്ട്. മറ്റ് സോഫ്‌റ്റ്‌വെയറുകളായി ഒരു ടെക്സ്റ്റ് എഡിറ്റർ, ഇ-മെയിൽ ക്ലൈന്റ്, ഓഡിയോ, വീഡിയോ പ്ലെയറുകൾ, ഗെയിമുകൾ എന്നിവ ഉൾക്കൊള്ളുന്നു. 3-ാം പതിപ്പ്, മുൻപത്തെ പതിപ്പുകളെ പോലെ, വിൻഡോസ് പ്രോഗ്രാമുകൾ ലിനക്സിൽ പ്രവർത്തിപ്പിക്കാൻ അനുവദിക്കുന്ന വൈൻ സോഫ്‌റ്റ്‌വെയർ ഉൾക്കൊള്ളുന്നു.

റെഡ് സ്റ്റാർ ഓഎസ്. 3.0, അതിന്റെ മുൻപതിപ്പുകളിലേത് പോലെ, കെഡിഇ 3 ഡസ്ക്ടോപ്പ് ഉപയോഗിക്കുന്നു. എന്നാൽ, 3.0 ആപ്പിളിന്റെ ഒസ് X-നോട് സാദൃശ്യമുള്ളതും അതിന് മുമ്പത്തെ പതിപ്പുകൾ വിൻഡോസ് എക്സ്പിയോട് സാദൃശ്യമുള്ളതും ആയിരുന്നു; നിലവിലെ ഉത്തര കൊറിയൻ നേതാവ് കിം ജോംഗ് യുൻ 2013 ലെ ഒരു ഫോട്ടോയിൽ ഐമാക്കുമായി കാണപ്പെട്ടത് റെഡ് സ്റ്റാർ ഓഎസിന്റെ പുനർരൂപകൽപ്പനയുമായി ബന്ധപ്പെടുത്താവുന്ന സൂചനയാണ്.

ഇൻസ്റ്റാളേഷൻ ഡിവിഡി 25 യുഎസ് സെന്റിന് ഉത്തര കൊറിയയിൽ ലഭ്യമാണ്.

ജപ്പാനിൽ നിന്നുള്ള, ഉത്തര കൊറിയയുമായി ബന്ധമുള്ള ചോസോൻ സിൻബോ ദിനപത്രം 2006 ജൂണിൽ രണ്ട് റെഡ് സ്റ്റാർ ഒഎസ് പ്രോഗ്രാമർമാരുമായി അഭിമുഖം നടത്തിയിരുന്നു. 2010 ഫെബ്രുവരിയിൽ, പ്യോങ്യാങിലെ കിം ഇൽ-സങ് സർവകലാശാലയിലെ ഒരു റഷ്യൻ അന്താരാഷ്ട്ര വിദ്യാർത്ഥി ഒരു കോപ്പി വാങ്ങിയതിന് ശേഷം തന്റെ ലൈവ്ജേണൽ അക്കൗണ്ടിൽ അതിനെപ്പറ്റി പ്രസിദ്ധീകരിച്ചു; റഷ്യൻ ടെലിവിഷൻ സ്റ്റേഷൻ ആർടി ഈ ലൈവ്ജേണൽ പോസ്റ്റ് ഇംഗ്ലീഷിലേക്ക് വിവർത്തനം ചെയ്തു. എൻഗാഡ്ജറ്റ്, ഒഎസ്ന്യൂസ്, ദക്ഷിണ കൊറിയൻ കമ്പനിയായ യോൻഹാപ് തുടങ്ങിയവ ഉൾപ്പെടെയുള്ള ഇംഗ്ലീഷ് ഭാഷാ സാങ്കേതികവിദ്യ ബ്ലോഗുകൾ ഇത് പുനഃപ്രസിദ്ധീകരിച്ചു. 2013 അവസാനം പ്യോങ്യാങ് ശാസ്ത്രസാങ്കേതിക സർവകലാശാല സന്ദർശിച്ച വിൽ സ്കോട്ട്, ദക്ഷിണ പ്യോംഗ്യാങിലെ KCC റീട്ടെയിലറിൽ നിന്ന് 3-ാം പതിപ്പിന്റെ ഒരു പകർപ്പ് വാങ്ങി ഇന്റർനെറ്റിൽ സ്ക്രീൻഷോട്ടുകൾ പ്രസിദ്ധീകരിച്ചു.

2015ൽ രണ്ട് ജർമ്മൻ ഗവേഷകർ കയോസ് കമ്മ്യൂണിക്കേഷൻ കോൺഗ്രസ്സിൽ സംസാരിക്കവേ ഒഎസിന്റെ ആന്തരിക പ്രവർത്തനത്തെപ്പറ്റി പരാമർശിച്ചിരുന്നു. വിദേശ സിനിമകൾ, സംഗീതം, എഴുത്തുകൾ എന്നിവ കൈമാറ്റം ചെയ്യുന്നതിനുള്ള യുഎസ്ബി ഫ്ലാഷ് ഡ്രൈവുകളുടെ നിയമവിരുദ്ധ വിപണിയെ നിരീക്ഷിക്കാൻ ഉത്തര കൊറിയൻ സർക്കാർ ലക്ഷ്യമിടുന്നുണ്ട്, അതിനാൽ കമ്പ്യൂട്ടറുകൾ ഉപയോഗിക്കുന്ന പോർട്ടബിൾ മീഡിയയിലെ എല്ലാ ഫയലുകളും വാട്ടർമാർക്ക് ചെയ്യുന്നു.

2016 ൽ, സുരക്ഷാ കമ്പനിയായ ഹാക്കർഹൌസ് സംയോജിത വെബ് ബ്രൗസറായ നേനരയിൽ ഒരു സുരക്ഷാവീഴ്ച്ച കണ്ടെത്തി. ദുരുദ്ധേശപൂർവ്വം തയ്യാറാക്കിയിരിക്കുന്ന ഒരു ലിങ്ക് ഉപയോക്താവ് ക്ലിക്ക് ചെയ്താൽ കമ്പ്യൂട്ടറിലുള്ള കമാൻഡുകൾ പ്രവർത്തിപ്പിക്കുവാൻ ഈ സുരക്ഷാവീഴ്ച്ച സഹായിക്കുന്നു. ഇത് പ്രധാനമായും അനാവശ്യമായ കോഡ് ശകലങ്ങൾ വൃത്തിയാക്കാതെ, മെയിൽറ്റു അല്ലെങ്കിൽ കലണ്ടർ പോലുള്ള സേവനങ്ങൾ നിർവഹിക്കുന്ന യുആർഎല്ലുകൾ പ്രോസസ്സ് ചെയ്യുന്നത് കൊണ്ടായിരിക്കാം.


</doc>
<doc id="393151" url="https://ml.wikipedia.org/wiki?curid=393151" title="റോങ്ബക് ബുദ്ധവിഹാരം">
റോങ്ബക് ബുദ്ധവിഹാരം

ടിബറ്റൻ ബുദ്ധമതത്തിന്റെ ഈ വിഹാരം റോങ്ബക് ബുദ്ധവിഹാരം (ഇംഗ്ലീഷ്: Rongbuk Monastery) (; other spellings include Rongpu, Rongphu, Rongphuk and Rong sbug ()),ദ്സരൊങ്പു or ദ്സരോങ്, എന്നെല്ലാം അറിയപ്പെടുന്നു . ചൈനയിലെ സ്വയംഭരണപ്രദേശമായ ഷിഗാത്സെയിലെ ടിൻ ഗ്രി കൌണ്ടിയിൽ ബാസും പ്രവിശ്യയിലെ ഈ ഈ വിഹാരം ബുദ്ധമതത്തിലെ ന്യിങ്മ എന്ന സമ്പ്രദായമാണ് അനുവർത്തിക്കുന്നത്.

എവറസ്റ്റ്‌ കൊടുമുടിയുടെ താഴെ വടക്ക് വശത്ത് ദ്സാകർ ചു താഴ്വരയിൽ സമുദ്രനിരപ്പിൽനിന്നും 4980 മീറ്റർ ഉയരത്തിൽ റോങ്ബക് ബുദ്ധവിഹാരം . റോങ്ബക് ബുദ്ധവിഹാരം ലോകത്തിലെത്തന്നെ ഏറ്റവും ഉയരത്തിലുള്ള ബുദ്ധവിഹാരമായി അവകാശപ്പെടുന്നു. in the world. ഏവറസ്റ്റിന്റെ തെക്കൻ താഴവാരങ്ങളിൽ നേപ്പാളിലെ കുംബു പോലുള്ള ഗ്രാമങ്ങളിൽ താമസിക്കുന്ന ഷെർപ്പ ജനവിഭാഗത്തിന് റോങ്ബക് ബുദ്ധവിഹാരം ഒരു പ്രധാന തീർത്ഥാടനകേന്ദ്രമാണ്. ഹിമാലയത്തിലെ നാങ്പ ലാ പ്രദേശത്തുകൂടി ദിവസങ്ങളോളം ഉള്ള ഒരു യാത്രയാണ് ഈ തീർത്ഥാടനം. . 1920-30കളിൽ ഡാർജിലിങിൽനിന്നും 4-5 ആഴ്ചനീളുന്ന സാഹസികപർവ്വതാരോഹണം വഴി എവറസ്റ്റ് കയറുന്നവരും ഇവിടേക്ക് എത്തിയിരുന്നു. പണ്ടുമുതലേ എവറസ്റ്റ് കയറുന്നത് വടക്കുനിന്നാണെങ്കിലും തിബത്തിൽ നിന്നും ഉള്ളവർ ബുദ്ധവിഹാരത്തിന്റെ 8 കിമി തെക്ക് വശത്തുനിന്നും റോങ്ബക് ഹിമാനിയെചുറ്റി ആണ് കയറുക പതിവ്. അപ്പോൾ ഇവിടം അവരുടെ ഇടത്താവളമാക്കുന്നു. 

ഇപ്പോൾ പഴയ ടിങ്ഗ്രിയിൽ (ടിങ്ഗ്രി നഗരം) നിന്നായാലും പുതിയ ടിങ്ഗ്രിയിൽ (ഷെൽകർ) നിന്നായാലും ടിബറ്റിലെ ഫ്രന്ഷിപ് ഹൈവേയിലൂടെ രണ്ട്- മൂന്ന് മണിക്കൂർ യാത്രയിലൂടെ ഇവിടെയെത്താം. റോങ്ബക് ബുദ്ധവിഹാരത്തിൽ നിന്നും എവറസ്റ്റിന്റെ വടക്ക് വശത്തിന്റെ കാഴ്ച അനുപമമാണ്. ആദ്യമായി ഇവിടെയെത്തിയ ബ്രിട്ടീഷുകാരിൽ പ്രശസ്തനായ ജോൺ നോയൽ വർണ്ണിക്കുന്നു: "Some colossal architect, who built with peaks and valleys, seemed here to have wrought a dramatic prodigy—a hall of grandeur that led to the mountain. ഒരു മഹാനായ ശിൽപ്പി താഴ്വരകളും കൊടുമുടികളൂം സൃഷ്ടിച്ചപ്പോൾ ഇവിടെ കലാത്മകമായ അത്ഭുതങ്ങൾ വരച്ചുവച്ചു."

ബുദ്ധവിഹാരത്തിനുമുമ്പിൽ ഒരു വലിയ വൃത്താകാരമായ മേൽക്കൂരയുള്ള സ്ഥൂപമുണ്ട്.
നയിങ്മാപ ലാമയായ ങവാങ് റ്റെൻസിൻ നൊർബു 1902ൽ സ്ഥാപിച്ചതാണ് റൊങ്ബക് ബുദ്ധവിഹാരം in an area of meditation huts and caves that had been in use by communities of nuns since the 18th century. സന്യാസിമഠങ്ങളുടെ ചുറ്റുമുള്ള മലഞ്ചെരുവുകൾ താഴ്വരയിൽ നിന്ന് താഴേക്ക് താഴേക്കിറങ്ങുന്നതാണ് ആശ്രമധ്യാന ഗുഹകൾ.മണി കല്ലുകൾ, , പ്രാർത്ഥനകൾ എന്നിവ ഉപയോഗിച്ച് ഭിത്തികൾ അലങ്കരിച്ചിരിക്കുന്നു.
ഈ ആശ്രമത്തിന്റെ സ്ഥാപക ലാമ ആയ റ്റാങ്ബാക്ക് എന്ന പേരിൽ അറിയപ്പെടുന്ന റാൻഗ്ബൂക് ലാമയെ , ടിബറ്റുകാർ ഏറെ ബഹുമാനിച്ചിരുന്നു.ആദ്യകാല മലകയറ്റക്കാരെ റബ്ബർക് ലാമ കാണുമ്പോൾ, അദ്ദേഹം അവരെ സംരക്ഷിക്കുകയും മാംസം, തേയില എന്നിവ കഴിക്കാൻ നൽകുകയും, അവരുടെ മാനസാന്തരത്തിനായി പ്രാർത്ഥിക്കുകയും ചെയ്യുന്നു.നംഗ്യാൽ വാങിഡി എന്ന പേരുള്ള ടെൻസിങ് നോർഗെ ക്ക് ചെറിയകുഞ്ഞ് എന്ന അർത്ഥം വരുന്ന നവാബു ടെൻസിൻ നോർബു എന്നു പേരു നൽകിയത് റോങ്ബുക്ക് ലാമ.

മുമ്പ് ഈ വിഹാരം വർഷത്തിൽ പലപ്പോഴും മതപരമായ ചർച്ചകളും പഠനങ്ങളും ആയി സജീവമായിരുന്നു..


</doc>
<doc id="393157" url="https://ml.wikipedia.org/wiki?curid=393157" title="ചെത്തിപ്പുഴ തിരുഹൃദയ പള്ളി">
ചെത്തിപ്പുഴ തിരുഹൃദയ പള്ളി

കോട്ടയം ജില്ലയിലെ ചങ്ങനാശ്ശേരി താലൂക്കിൽ വാഴപ്പള്ളി ഗ്രാമപഞ്ചായത്തിലെ ചെത്തിപ്പുഴ ഗ്രാമത്തിൽ സ്ഥിതി ചെയ്യുന്ന റോമൻ കത്തോലിക്ക പള്ളിയാണ് ചെത്തിപ്പുഴ തിരുഹൃദയ പള്ളി. സീറോ മലബാർ സഭയുടെ ചങ്ങനാശ്ശേരി അതിരൂപതയുടെ കീഴിലാണ് ഈ പള്ളി സ്ഥിതി ചെയ്യുന്നത്.



</doc>
<doc id="393160" url="https://ml.wikipedia.org/wiki?curid=393160" title="ഗോറിസ്">
ഗോറിസ്

ഗോറിസ് (Armenian: Գորիս), അർമേനിയയുടെ തെക്കൻ സ്യൂനിക് പ്രവിശ്യയിലെ ഒരു നഗരമാണ്. ഗോറിസ് (അല്ലെങ്കിൽ വരാരക്ക്) നദിയുടെ താഴ്വരയിൽ സ്ഥിതി ചെയ്യുന്ന ഈ നഗരം, അർമേനിയൻ തലസ്ഥാനമായ യെരേവാനിൽ നിന്ന് 254 കിലോമീറ്റർ ദൂരത്തിലും പ്രവിശ്യാ തലസ്ഥാനമായ കാപനിൽ നിന്ന് 67 കിലോമീറ്റർ ദൂരത്തിലുമാണ് സ്ഥിതിചെയ്യുന്നത്. ഒരു നഗര സമൂഹമായ ഗോറിസ്, സ്യൂനിക് പ്രവിശ്യയിലെ രണ്ടാമത്തെ വലിയ നഗരവുമാണ്. 2011 ലെ കനേഷുമാരി കണക്കുകൾ പ്രകാരം ഈ നഗരത്തിലെ ജനസംഖ്യ 20,591 ആയിരുന്നു. ഇത് 2001 ലെ കനേഷുമാരി പ്രകാരമുള്ള 23,261 ൽനിന്ന് അൽപ്പം കുറവായിട്ടാണ് റിപ്പോർട്ട് ചെയ്യപ്പെട്ടത്.  എന്നാൽ 2016 ഓദ്യോഗിക കണക്കനുസരിച്ച് നിലവിൽ ഗോരിസിലെ ജനസംഖ്യ 20,300 ആണ്.

2016 ലെ ഏതാനും സമൂഹങ്ങളുടെ ലയിപ്പിക്കലിനു ശേഷം അക്നർ, ബാർഡ്സ്റാവൻ, ഹർടാഷൻ, കരാഹഞ്ച്, ഖണ്ഡ്സോറെസ്ക്, നെർക്കിൻ ഖണ്ഡ്സോറെസ്ക്, ഷുർനുഖ്, വെരിഷെൻ, വൊറോട്ടൻ തുടങ്ങിയ ഗ്രാമങ്ങളെ ഉൾപ്പെടുത്തി ഗോറിസ് നഗരസഭ വികസിപ്പിക്കപ്പെട്ടു. അർമീനിയൻ അപ്പോസ്തോലിക സഭ ഉൾപ്പെടുന്ന സ്യൂനിക് രൂപതയുടെ കേന്ദ്രമാണ് ഗോറിസ് നഗരം.

ചരിത്രത്തിലുടനീളം ഗോറിസ് നഗരം “കോറസ്”, “ഗോരായ്ക്ക്” എന്നീ പേരുകളിലാണ് അറിയപ്പെട്ടിരുന്നത്. എന്നിരുന്നാലും പേരിന്റ ഉത്ഭവത്തെക്കുറിച്ച് നിരവധി വിശദീകരണങ്ങൾ നിലനിൽക്കുന്നുണ്ട്. ഗോറിസ് എന്ന പേര് ഉരുത്തിരിഞ്ഞുവന്നത് പാറക്കെട്ടുകൾ നിറഞ്ഞത് എന്നർത്ഥമുള്ള ഇന്തോ-യൂറോപ്യൻ പ്രാചീനഭാഷാ പദങ്ങളിൽനിന്നാണെന്ന് അനുമാനിക്കപ്പെടുന്നു. ഇന്നത്തെ നഗരത്തിന്റെ അതേ പ്രദേശത്ത് പുരാതന കാലത്ത് ഒരു വാസസ്ഥലം ഉണ്ടായിരുന്നു. ഗോറിസ് എന്ന പേരിന്, ഗോറിസ്റ്റ്സ, കോറെസ്, ഗോറസ്, ഗൊരൈക്, ഗോറു, ഗെറ്യൂസി തുടങ്ങി നിരവധി വ്യതിയാനങ്ങൾ ഉണ്ടായിരുന്നു. 

ഗോറിസ് പ്രദേശത്ത് ശിലായുഗകാലം മുതൽക്കുതന്നെ ജനവാസമുണ്ടായിരുന്നു. യുറേഷ്യൻ കാലഘട്ടത്തിലാണ് ഗോറിസിനെക്കുറിച്ച് ചരിത്രത്തിൽ ആദ്യമായി പരാമർശിക്കപ്പെടുന്നത്. ബി.സി. 735 നും 713 നും ഇടയിൽ അധികാരത്തിലിരുന്ന ഉറാത്തുവിലെ രാജാവ് റൂസ ഒന്നാമന്റേതായി കണ്ടെടുക്കപ്പെട്ട ക്യൂണിഫോം എഴുത്തിൽ (ആപ്പെഴുത്ത്) അദ്ദേഹം പിടിച്ചെടുത്ത 23 രാജ്യങ്ങളിൽ ഒന്നായ ഗൊറിസ്റ്റ്സ എന്ന രാജ്യത്തെക്കുറിച്ച് പരാമർശിക്കുന്നു. ഇത് ഗോറിസ് തന്നെ ആയിരിക്കുമെന്നു ശാസ്ത്രജ്ഞന്മാർ കരുതുന്നു. 

മദ്ധ്യകാലഘട്ടത്തിൽ, ഗോറിസ് നദിയുടെ ഇടത്തേ കരയിൽ, ഇന്നത്തെ ഗോറിസ് നഗരത്തിന്റെ കിഴക്ക് ഭാഗത്തായാണ്  കുടിയേറ്റ കേന്ദ്രം സ്ഥിതി ചെയ്തിരുന്നത്. ഈ കുടിയേറ്റ പ്രദേശം കോറസ് എന്നു വിളിക്കപ്പെട്ടു.  സ്റ്റീഫൻ ഓർബെലിയാൻ തന്റെ “ഹിസ്റ്ററി ഓഫ് സ്യൂനിക് പ്രോവിൻസ്” എന്ന പുസ്തകത്തിൽ പരാമർശിച്ച ഗ്രാമങ്ങളായ ഗോറു, ഗോറായിക് എന്നിവയുടെ പേരുമായി ഈ ഗ്രാമത്തിനുള്ള സാദൃശ്യം യാദൃച്ഛികമല്ല. 12-ഉം 15-ഉം നൂറ്റാണ്ടുകൾക്കിടയിൽ, സ്യൂനിക്ക്, അർമേനിയയുടെ ചരിത്രപരമായ മറ്റു പ്രദേശങ്ങൾക്കൊപ്പം സെൽജുക്, മംഗോളിയർ, അക് ഖോയുൻലു, കര കോയുൻലു എന്നിവരുടെ ആക്രമണത്തിനിരയായി.

പതിനാറാം നൂറ്റാണ്ടിന്റെ ആരംഭത്തിൽ സ്യൂനിക്, സഫാവിദ് പേർഷ്യയുടെ ഉള്ളിലുള്ള എറിവൻ ബെഗ്ലാർബെഗിയുടെ ഭാഗമായി. പേരിന്റെ ഇപ്പോഴത്തെ സ്പെല്ലിംഗ് ആദ്യമായി ബാർസെഘ് യേററ്റ്സിന്റെ കൈയക്ഷരത്തിൽ 1624 ൽ പരാമർശിക്കപ്പെട്ടു. 17 മുതൽ 18 വരെയുള്ള നൂറ്റാണ്ടുകളിൽ ഈ പ്രദേശത്ത് മെലിക് ഹസെന്യാൻസ് രാജകുമാരൻ ഭരണം നടത്തി. 18-ആം നൂറ്റാണ്ടിന്റെ ആരംഭത്തിൽ, സഫാവിദ് പേർഷ്യയ്ക്കെതിരേയും ആക്രമണകാരികളായ ഒട്ടോമൻ തുർക്കികൾക്കെതിരേയുമുള്ള ഡേവിഡ് ബെക്കിന്റെ നേതൃത്വത്തിലുള്ള അർമേനിയൻ വിമോചന പ്രചാരണത്തിന്റെ കേന്ദ്രമായിരുന്നു ഇത്. 1750 ൽ പുതുതായി രൂപീകരിക്കപ്പെട്ട കറാബാഖ് ഖാനേറ്റിന്റെ ഭാഗമായിത്തീർന്നു ഈ പ്രദേശം.

പത്തൊൻപതാം നൂറ്റാണ്ടിന്റെ ആരംഭത്തിൽ, 1804-13 ലെ റൂസ്സോ-പേർഷ്യൻ യുദ്ധത്തേത്തുടർന്ന് 1813 ഒക്ടോബർ 24 ന് റഷ്യയും ക്വാജ പേർഷ്യയും തമ്മിൽ ഒപ്പിട്ട “ട്രീറ്റി ഓഫ് ഗുലിസ്റ്റാൻ” കരാർ പ്രകാരം  പഴയ കോറസ് ഓഫ് സ്യൂനിക് മേഖല ഉൾപ്പെടെയുള്ള അർമേനിയയുടെ പല പ്രദേശങ്ങളും റഷ്യൻ സാമ്രാജ്യത്തിന്റെ ഭാഗമായി മാറി.


</doc>
<doc id="393161" url="https://ml.wikipedia.org/wiki?curid=393161" title="എവറസ്റ്റ് സമാധാന ദൗത്യം">
എവറസ്റ്റ് സമാധാന ദൗത്യം

ഏവറസ്റ്റ് സമാധാനദൗത്യം എന്നത് (ഇംഗ്ലീഷ് Everest Peace Project) അമേരിക്ക ആസ്ഥാനമായി പ്രവർത്തിക്കുന്ന ഒരു സന്നദ്ധസേവകരായ പർവ്വതാരോഹകരുടെ ഒരു കൂട്ടായ്മയാണ്. ലോകത്തിന്റെ പല ഭാഗങ്ങളിൽ നിന്നുള്ള പല സംസ്കാരങ്ങൾ ഉൾക്കൊള്ളുന്ന പല വർഗ്ഗത്തിലും ഭാഷയിലും ഉള്ള ജനങ്ങൾ ഈ ദൗത്യത്തിൽ ഒത്തുകൂടുന്നു. വലിയ പർവ്വതശിഖരങ്ങൾ ഒന്നിച്ച് കീഴടക്കുക വഴി സാംസ്കാരികത പങ്കിടുക എന്നതാണ് ഇതിന്റെ ലക്ഷ്യം 
ല്



</doc>
<doc id="393176" url="https://ml.wikipedia.org/wiki?curid=393176" title="കോൽഖെട്ടി ദേശീയോദ്യാനം">
കോൽഖെട്ടി ദേശീയോദ്യാനം

കോൽഖെട്ടി ദേശീയോദ്യാനം, വടക്കൻ ജോർജിയയിലെ ചരിത്രപ്രാധാന്യമുള്ള കോൽച്ചിസ് മേഖലയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഇത് കരിങ്കടലിലെ തീരദേശ സമതലത്തിൽ ടിക്കോരി, സുപ്സ എന്നീ നദികളുടെ അഴിമുഖത്ത് സുഗ്ദിദി, ഖോബി,  ലാഞ്ച്ഖുട്ടി, സെനകി, അബാഷ എന്നീ ജില്ലകളിലായി വ്യാപിച്ചു കിടക്കുന്നു. ജോർജിയയുടെ സംയോജിത തീരദേശ പരിപാലന പദ്ധതിയുടെ ഭാഗമായി 1998, 1999 കാലഘട്ടത്തിൽ ഈ ദേശീയോദ്യാനം സ്ഥാപിക്കപ്പെട്ടു. ലോകബാങ്ക് (WB), ഗ്ലോബൽ എൻവയോൺമെന്റൽ ഫെസിലിറ്റി (GEF) എന്നിവ ഇതിന് സാമ്പത്തികമായ പിന്തുണ നൽകി. കോൽഖെട്ടി ദേശീയോദ്യാനം 28,940 ഹെക്ടർ പ്രദേശം ഉൾക്കൊള്ളുന്നു. 1947 ൽ സ്ഥാപിതമായ 500 ഹെക്ടർ വിസ്തൃതിയുള്ള കോൽഖെട്ടി സ്റ്റേറ്റ് നേച്ചർ റിസർവിന്റെ ഭൂമിയും പാലിയോസ്റ്റോമി തടാകം ഉൾപ്പെടെ ചുറ്റുമുള്ള തണ്ണീർത്തടങ്ങളും ഇതുമായി സംയോജിപ്പിക്കപ്പെട്ടു.

കോൽഖെട്ടി ദേശീയോദ്യാനം ഒരു കാലത്ത് യുറേഷ്യൻ ഭൂഖണ്ഡത്തിലാകെ വ്യാപിച്ചുകിടന്നിരുന്ന ടെർഷ്യറി കാലഘട്ടത്തിലെ ഉഷ്ണമേഖല, ഭാഗിക ഉപോഷ്ണ മേഖലകളുടെ ഭാഗമായിരുന്നു. ഏകദേശം 2000-ബി.സി.യിൽ, ആദ്യത്തെ ജോർജ്ജിയൻ സംസ്ഥാനമായ കോലഖെട്ടി ("കോൽച്ചിസ്" എന്ന പേരിൽ അറിയപ്പെടുന്നു) ഇവിടെ സൃഷ്ടിക്കപ്പെടുകയും "കോൽഖുരി ടെട്രി" എന്ന പേരിൽ ആദ്യ ജോർജിയൻ നാണയം മിൻറ് ചെയ്യപ്പെടുകയും ചെയ്തു.

കൊൽച്ചിസ്, ഗ്രീക്ക് മിത്തോളജിയിൽ, ലോകത്തിന്റെ വക്ക് എന്ന നിലയിൽ പരാമർശിക്കപ്പെടുകയും പടിഞ്ഞാറൻ ഏഷ്യയിലേയും കിഴക്കൻ യൂറോപ്പിലേയും ചരിത്രഗ്രന്ഥങ്ങളിൽ രേഖപ്പെടുത്തപ്പെടുകയും ചെയ്തിട്ടുണ്ട്. അപ്പോളോണിയസ് റോഡിയസ് രചിച്ച "Argonautica" യിലെ ജാസനേയും അർഗോനോട്ടുകളുടെയും കുറിച്ചു വിവരിക്കുന്ന ഗ്രീക്ക് ഇതിഹാസകാവ്യത്തിലും, സ്വർണ്ണത്തോൽ കണ്ടെത്താനുള്ള അയാളുടെ ഉദ്യമത്തിലും കോൾച്ചീസിനെക്കുറിച്ചു പരാമർശനമുണ്ട്. അഗ്നിയുടെ രഹസ്യം മോഷ്ടിച്ചു മനുഷ്യർക്കു നൽകിയതിൽ കോപിച്ച് ദേവന്മാർ പ്രോമിത്യൂസിനെ കൌക്കാസസിലെ പാറയിൽ ചങ്ങലയാൽ ബന്ധിച്ച് തളച്ചിട്ടതും അദ്ദേഹത്തിന്റെ കരളു കൊത്തിതിന്നാൻ കഴുകന്മാരെ അയച്ചതും കോൾച്ചിസിൽ വച്ചായിരുന്നുവെന്ന് ഐതിഹ്യം. ഏയ്റ്റെസ്, ഇഡിയ്യ, പാപ്പാ, സേർസ്, മെഡിയ, ചാൽസിയോപ്പ്, അബിസ്കസ് എന്നിവരുടെ പ്രധാന കഥാപാത്രങ്ങളാണ് കൊൾച്ചികൾ. കൊൽച്ചിസിൽനിന്നുള്ള പ്രധാന ഇതിഹാസ കഥാപാത്രങ്ങൾ അയീറ്റസ്, ഇഡിയ, പാസിഫെയ്, സിർസ്, മെഡിയ, ചാൽസിയോപ്പ്, അബ്സിർട്ടസ് എന്നിവരാണ്.

വികസിതമായ സമ്പദ്വ്യവസ്ഥ, പ്രദേശത്തിന്റെ അനുകൂലമായ ഭൂമിശാസ്ത്രം, പ്രാകൃതിക സാഹചര്യങ്ങൾ എന്നിവ കൊൽച്ചിയൻ തീരം കോളനികളാക്കി മാറ്റുന്നതിന് മൈലേഷ്യൻ ഗ്രീക്കുകളെ ആകർഷിച്ച സ്വാഭാവിക ഘടകങ്ങളാണ്. ക്രി.മു. അഞ്ച്, ആറ് നൂറ്റാണ്ടുകളിൽ ഫാസിസ്, ഗ്യോനോസ്, സുഖുമി എന്നീ സ്ഥലങ്ങളിൽ അവർ വ്യവസായ കേന്ദ്രങ്ങൾ സ്ഥാപിച്ചിരുന്നു. ക്രി.മു. നാലാം നൂറ്റാണ്ടിൽ മഹാനായ അലക്സാണ്ടർ ചക്രവർത്തി കീഴടക്കിയ പ്രദേശങ്ങളുടെ പുറത്താണ് ഈ സൈറ്റുകൾ സ്ഥിതിചെയ്യുന്നത്. പേർഷ്യൻ സാമ്രാജ്യം അസ്തമിച്ചതിനു ശേഷം, കൊൽക്കിസിന്റെ ഒരു പ്രധാന ഭാഗം എഗ്രിസി എന്നറിയപ്പെടുകയും ഏകദേശം ബി.സി. 302 ൽ സമീപകാലത്തു രൂപീകരിക്കപ്പെട്ട ഐബീരിയൻ സാമ്രാജ്യത്തോട് (കാർട്ട്ലി) കൂട്ടിച്ചേർക്കുകയും ചെയ്തു. ഏകദേശം ക്രി.മു. 101-ൽ പോണ്ടസിലെ മിത്രിഡേറ്റസ് VI കീഴടക്കുന്നതുവരെ ഈ പ്രദേശം സ്വാതന്ത്ര്യത്തിന്റെ ഒരു ഒരംശം നിലനിർത്തിയിരുന്നു.

ഈ പ്രദേശത്ത് ഏറെക്കുറെ ബന്ധപ്പെട്ടിരിക്കുന്നതും എന്നാൽ ഭിന്നവുമായ പല ഗോത്രവർഗ്ഗക്കാർ അധിവസിച്ചിരുന്നു. അവർ അധിവസിച്ചിരുന്ന പ്രദേശങ്ങൾ പ്രധാനമായും കരിങ്കടലിന്റെ തീരമായിരുന്നു. ഈ ഗോത്രവർഗ്ഗക്കാരിൽ മച്ചിലോണുകൾ, ഹെനിയോച്ചി, സിഡ്രെറ്റെയ്, ആപ്സിലെയ്, ലാസി, ചാലിബസ്, ടബാൽ, ടിബറെനി, മോസിനോയെകി, മാക്രോണുകൾ, മുഷ്കി, മാരെസ് എന്നിവർ ഉൾപ്പെട്ടിരുന്നു.

ആധുനിക കാലഘട്ടത്തിൽ, സോവിയറ്റ് അധികാരികൾ നടപ്പാക്കിയ വൻതോതിലുള്ള വെള്ളം വാർക്കൽ, പ്രത്യേകിച്ച് 1920 കളിൽ സമ്പദ് വ്യവസ്ഥയെ വികസിപ്പിച്ചെടുക്കാനുളള വികസന പരിപാടികൾ ഇവിടെയുണ്ടായിരുന്ന ചതുപ്പുനില ജൈവവ്യവസ്ഥയിൽ ഒരു ഭീകരമായ ആഘാതം ഉണ്ടാക്കിയിരുന്നു. 1947 ൽ കോൽഖെട്ടി സ്റ്റേറ്റ് നേച്ചർ റിസർവ്വ് എന്ന പേരിൽ ഒരു ചെറിയ 500 ഹെക്ടർ റിസർവ് ഇവിടെ സ്ഥാപിക്കപ്പെട്ടു. 


</doc>
<doc id="393183" url="https://ml.wikipedia.org/wiki?curid=393183" title="പോതപ്പുല്ല്">
പോതപ്പുല്ല്

കേരളത്തിൽ കാണപ്പെടുന്ന ഒരു അധിനിവേശ സസ്യമാണ് പോതപ്പുല്ല്. (ഇംഗ്ലീഷ്: crimson fountain grass).
ശാസ്ത്രനാമം: Pennistum setaceum. 
പുശുപ്പുല്ല്, പുഴുപ്പുല്ല്, കോതപ്പുല്ല്, പോതപ്പുല്ല് എന്നീ പേരുകളിൽ ഇത് അറിയപ്പെടാറുണ്ട്.

മൂന്ന് അടിയോളം ഉയരത്തിൽ വളരുന്ന ഇവയ്ക്ക് ആകർഷകമായ നിറങ്ങളോടെയുള്ള ധാരാളം പൂങ്കുലകൾ ഉണ്ടാകുന്നു. പൂങ്കുലകൾക്ക് ആറിഞ്ച് മുതൽ പതിനഞ്ച് ഇഞ്ച് വരെ വലിപ്പമുണ്ടാകാറുണ്ട്. വളരെ ചെറിയ കായ്കൾ. ഉണങ്ങിയ വിത്തുകൾക്ക് കാറ്റിൽ പറന്നു പോകാൻ സഹായകമായ വിധത്തിലുള്ള രോമങ്ങൾ ഉണ്ട്.
വടക്കേ ആഫ്രിക്കയാണ് പോതപ്പുല്ലിന്റെ ജന്മദേശം. അമേരിക്ക, ഏഷ്യ എന്നിവിടങ്ങളിലേക്ക് ഒരു അലങ്കാരച്ചെടിയായി എത്തിച്ചേരുകയായിരുന്നു. വഴിവക്കിൽ നട്ടുവളർത്തിയ ചെടിയിൽ നിന്നും വായു, വെള്ളം, ജന്തുക്കൾ, മനുഷ്യർ എന്നിവയുടെ സഹായത്തോടെ വിത്തു വിതരണം നടന്ന് ലോകത്തിന്റെ മറ്റ് ഭാഗങ്ങളിലേക്ക് പടർന്നു .
ഏത് കാലാവസ്ഥയിലും പോതപ്പുല്ല് വളരുമെങ്കിലും വരണ്ട മണ്ണിലാണ് കൂടുതലായി കാണപ്പെടുന്നത്. മരുഭൂമികളിൽ പോലും ഇതിന്റെ സാന്നിദ്ധ്യമുണ്ട്. വരൾച്ചയെ പ്രതിരോധിക്കാൻ കഴിവുള്ള ഈ പുല്ല് വളരെ വേഗം വളരുന്നു.
ഇളം പുല്ല് കന്നുകാലികൾക്ക് തീറ്റയായി നൽകാറുണ്ട്. അലങ്കാരച്ചെടിയായും ഇവയുടെ ചില ഇനങ്ങളെ വളർത്താറുണ്ട്.

ഇത് ഒരു കളസസ്യമെന്ന തരത്തിൽ പരിസ്ഥിതിക്ക് ദോഷമുണ്ടാക്കുന്നു. എളുപ്പത്തിൽ പടർന്ന് പിടിച്ച് വളരുന്ന ഈ പുൽച്ചെടി, മറ്റ് സസ്യങ്ങളുടെ വളർച്ചയെ തടയുകയോ അവയെ പാടെ നശിപ്പിക്കുകയോ ചെയ്യുന്നു. ഉണങ്ങിയ പുല്ലിന് പെട്ടെന്ന് തീ പടരുന്നതിനാൽ കാട്ടുതീയുണ്ടാവുകയും മറ്റ് സസ്യങ്ങൾ കത്തിനശിക്കാൻ കാരണമാകുകയും ചെയ്യുന്നു. എന്നാൽ, പോതപ്പുല്ല് തീ കത്തിയാലും അതിന്റെ കുറ്റിയിൽ നിന്ന് ശക്തിയോടെ വളർന്നു വരുന്നു. മരുഭൂമിയിലെ ജന്തുക്കൾക്ക് വളരെയേറെ സഹായകമായ velvet mesquite (Prosopis velutina) and the saguaro cactus (Carnegiea giganteus) എന്നീ ചെടികളുടെ നാശത്തിനു പോലും പോതപ്പുല്ല് കാരണമാവുന്നു.



</doc>
<doc id="393191" url="https://ml.wikipedia.org/wiki?curid=393191" title="സിലിക്കൺ കണ്ട്രോൾഡ് റെക്ടിഫയർ">
സിലിക്കൺ കണ്ട്രോൾഡ് റെക്ടിഫയർ

തൈറിസ്റ്ററുകളിൽ പ്രധാനപെട്ട ഒന്നാണ് സിലിക്കൺ കണ്ട്രോൾഡ് റെക്ടിഫയർ (SCR silicon controlled rectifier /semiconductor-controlled rectifier ).നാല് സെമി കണ്ടക്ടർ ക്രിസ്റ്റലുകൾ തട്ടുകളായി ചേർത്തു വച്ചാണ് ഇവ നിർമ്മിക്കുന്നത്. ഇതിന്റെ ലീഡുകളെ ആനോഡ്, കാതോഡ്, ഗേറ്റ് എന്നിങ്ങനെ അറിയപ്പെടുന്നു.ഒരു SCR ഇൽ കൂടി രണ്ടു വിധത്തിൽ കറന്റ്‌ കണ്ടക്ഷ്ൻ സാധ്യമാകും. ഒന്നാമത് ഗേറ്റിൽ വോൾടേജ് കൊടുക്കാതെ ആനോഡിനും കാതോഡിനും കുറുകെ വോൾട്ടേജ് കൊടുത്തു കൊണ്ടുള്ള രീതി. രണ്ടാമത്തെ രീതിയിൽ ഗേറ്റിൽ ഒരു ചെറിയ പോസിറ്റീവ് വോൾടേജ് കൊടുത്തു കൊണ്ടുള്ള താണ്. ഗേറ്റ് ഓപ്പൺ ആക്കി ആനോഡിനും കാതോഡിനും കുറുകെ ഒരു ഫോർവേഡ് ബയസ് കൊടുക്കുമ്പോൾ SCR -ൽ കൂടി കറന്റ്‌ പ്രവാഹം നടക്കുകയില്ല. പക്ഷേ, ഈ വോൾട്ടേജ് വർദ്ധിപ്പിച്ചു കൊണ്ടിരുന്നാൽ ഒരു പ്രത്യേക വോൾടേജ് ആകുമ്പോൾ SCR-ൽ കൂടി കറന്റ്‌ പ്രവാഹം നടക്കും. ഈ വോൾടേജ് "ബ്രേക്ക്‌ ഓവർ വോൾടേജ് "എന്ന് അറിയപ്പടുന്നു. എന്നാൽ രണ്ടാമത്തെ രീതിയിൽ ഗേറ്റിൽ ഒരു പോസിറ്റീവ് വോൾട് കൊടുക്കുന്നതിനാൽ ബ്രേക്ക്‌ ഓവർ വോൾട്ടിൽ എത്തുന്നതിന് മുൻപ് കറന്റ്‌ പ്രവാഹം നടക്കും.


</doc>
<doc id="393197" url="https://ml.wikipedia.org/wiki?curid=393197" title="വഹാബി യുദ്ധം">
വഹാബി യുദ്ധം

വഹാബി യുദ്ധം

വഹാബി യുദ്ധം, ഓട്ടമൻ-സൗദ് യുദ്ധം, ഓട്ടൊമൻ-വഹാബി യുദ്ധം, ഓട്ടൊമൻ-സലഫി യുദ്ധം എന്നിങ്ങനെയുള്ള വിവിധ പേരുകളിൽ അറിയപ്പെടുന്ന ഈ യുദ്ധവേള 1811 മുതൽ 1818 വരെ നീണ്ടു നിന്ന ഒരു അറബ്-ഓട്ടമൻ തുർക്കി സംഘർഷാവസ്ഥയ്ക്ക് നൽകുന്ന പേരാണ്.

ഓട്ടൊമൻ സുൽത്താന്റെ സൈന്യാധിപനായ മുഹമ്മദലി പാഷ, ദിരിയ ആസ്ഥാനമാക്കി ഭരിച്ച് പോന്നിരുന്ന പ്രഥമ സൗദി ഭരണകൂടത്തെ നിശ്ശേശം കീഴ്പ്പെടുത്തുകയായിരുന്നു ഈ യുദ്ധത്തിനൊടുവിൽ.
വഹാബിസം എന്ന് പിൽക്കാലത്ത് വിളിക്കപ്പെട്ട ഇസ്ലാമിക ചിന്താധാരയുടെ ഉപജ്ഞാതാവായ മുഹമ്മദ് ബിൻ അബ്ദുൽ വഹാബ് (1703-1792) മുഹമ്മദ് ബിൻ സൗദ് എന്ന ഗോത്ര  പ്രമുഖനുമായി ചേർന്ന് തുർക്കി ഭരണത്തിന്റെ  സർവ്വാധിപത്യത്തിനു വെല്ലുവിളി ഉയർത്തികൊണ്ട്  ദിരിയ്യ പ്രദേശം ആസ്ഥാനമാക്കി ഒരു ഭരണകൂടം സ്ഥാപിച്ചു. ഇതിനെ പ്രഥമ സൗദി ഭരണകൂടം (First Saudi State ) എന്ന് ചരിത്രക്കാരന്മാർ വിശേഷിപ്പിക്കുന്നു.

ഇസ്ലാമിന്റെ പരിശുദ്ധ നഗരങ്ങളായ മക്കയും മദീനയും നൂറ്റാണ്ടുകളായി നിയന്ത്രിച്ച് പോന്നിരുന്ന വൈദേശികരായ തുർക്കുകളിൽ (ഓട്ടൊമൻ ഭരണം) നിന്നും 1805 ആയപ്പോഴേക്കും വഹാബികൾ തിരിച്ച് പിടിച്ചു.അതോടൊപ്പംതന്നെ ഓട്ടൻ വാണിജ്യസംഘങ്ങളെ ആക്രമിച്ച് ഭരണക്കർത്താക്കളുടെ സാമ്പത്തിക അടിത്തറയ്ക്ക് ക്ഷതം ഏൽപ്പിക്കാനും വഹാബികൾക്കായി.മുസ്ലിം ലോകത്തിന്റെ ഖലീഫയും പരിശുദ്ധദേവാലയങ്ങളുടെ സംരക്ഷക പട്ടവും ചോദ്യംചയ്യപ്പട്ടത്തോടെ ഓട്ടമൻ സുൽത്താനു അടിയന്തര സൈനിക ഇടപെടലുകൾ നടത്താതെ വയ്യെന്നായി. 

ഓട്ടമൻ ഭരണത്തിന്റെ ഈജ്യപ്ത്തിലെ പ്രതിനിധിയായിരുന്ന മുഹമ്മദലി എന്ന പാഷയെ (ജനറൽ) അറേബ്യൻ നാടുകൾ തിരിച്ചുപിടിക്കൻ സുൽത്താൻ മുസ്തഫ നാലാമൻ ദൗത്യമേൽപ്പിച്ചു. ഈജിപ്ത്തിൽ തന്റേതായ ഒരു സാമ്രാജ്യം സ്ഥാപിക്കനായി പാഷ മുഹമ്മദലി ശ്രമിക്കുന്നുണ്ടുന്ന് മനസ്സിലാക്കിയിട്ടു കൂടിയാണ് സുൽത്താൻ അയാളെ അറേബ്യയിലേക്ക് നിയോഗിച്ചത്. വഹാബികൾ തോറ്റാലും , അതല്ല മറിച്ച് പാഷ പരാജിതനായാലും സുൽത്താനു തന്നെയായിരിക്കും നേട്ടമെന്ന് സുൽത്താൻ കണക്കു കൂട്ടി. and the Ottoman Empire, suspicious of the ambitious Muhammad Ali, instructed him to fight the Wahhabis, as the defeat of either would be beneficial to them.

1807ൽ അറേബ്യൻ യുദ്ധങ്ങൾക്ക് നിർദ്ദേശം ലഭിച്ചെങ്കിലും പാഷ മുഹമ്മദലി ഒരുമ്പെട്ടില്ല. 1811ൽ മാത്രമാണ് മക്കയും  മദീനയും തിരിച്ചു പിടിക്കാൻ സാധിച്ചത്. തുടർന്നും അനവധി പോരാട്ടങ്ങൾ  വഹാബികളുമായി അറേബ്യൻ ദേശങ്ങളിൽനടന്നതിന്റെ ഫലമായി വഹാബികൾ 1818ൽ സമ്പൂർണ്ണനായി കീഴടങ്ങുകയായിരുന്നു. അപ്പോഴേക്കും മുഹമ്മദലിയുടെ മകൻ ഇബ്രാഹിം പാഷ സൈനിക മേധാവിത്തം ഏറ്റെടുത്തിരുന്നു. ഇബ്രാഹിമിന്റെ നയതന്ത്ര ചാരുതകൊണ്ട് വിവിധ അറബ് ഗോത്രങ്ങളുമായി സഖ്യമുണ്ടാക്കുകയും  വഹാബി    തലസ്ഥാനമായ ദിരിയ്യയിലേക്ക്  പടയോട്ടം നടത്തുകയും ചെയ്തു. പാഷയുടെ സൈന്യം അത്ര മികച്ചൊതൊന്നുമല്ലാത്തതിനാലാവാം, ദിരിയ്യ പിടിക്കാൻ ആറുനാസത്തോളം വേണ്ടി വന്നു.  കീഴടങ്ങലിനു ശേഷം 1819ൽ ദിരിയ്യ പൂർണ്ണമായും നശിപ്പിക്കപ്പെട്ടു.ഈജ്യിപ്ഷ്യൻ പട്ടാളക്കാർ നാടൊട്ടാകെ താവളങ്ങൾ ഉറപ്പിച്ചു. സൗദി ഭരണക്കർത്താവായിരുന്ന അബ്ദുല്ല ഇബ്നു സൗദ് തടവുകാരനാക്കപ്പെട്ടു. അബ്ദുല്ല  തുർക്കിയിലേക്ക് കൊണ്ടുവരപ്പെട്ടു. ഇബ്രാഹിം പാഷ അദ്ദേഹത്തിനു സുരക്ഷ വാഗ്ദാനം ചെയ്തിട്ടുണ്ടായിരുന്നു, കൂടാതെ മുഹമ്മദലി പാഷയും അബ്ദുല്ലയ്ക്ക് വേണ്ടി  വാദിച്ച് നോക്കിയെങ്കിലും, വിചാരണയ്ക്കൊടുവിൽ അബ്ദുല്ല വധിക്കപ്പെടുകയായിരുന്നു  .

1818ൽ ഒന്നാം സൗദി ഭരണകൂടം  ഈജ്പിത്/ഓട്ടൊമൻ സംയുക്തസഖ്യത്തിനു കീഴ്പെടേണ്ടി വരികയും  ഭരണാധികാരി വധിക്കപ്പെടുകയും ചെയ്തു. സൗദ് കുടുംബത്തിലെ തന്നെ അവേശിക്കുന്ന അംഗങ്ങളുടെ , പ്രത്യേകിച്ച് വധിക്കപ്പെട്ട അബ്ദുല്ലയുടെ സഹോദരങ്ങളുടെ ശ്രമഫലമായി 1824 ചില മേഖലകൾ തിരിച്ച് പിടിക്കുകയും രാജവംശാവലി പുനർജ്ജീവിപ്പിക്കുകയും ചെയ്തു.1824ൽ പുനസഥാപിച്ച ഈ വംശാവലി രണ്ടാം സൗദി ഭരണകൂടം (second Saudi state)എന്ന് ചരിത്രക്കാരന്മാർ വിശേഷിപ്പിക്കുന്നു.രൂക്ഷമായ ഉൾപ്പോരുകളുൾ നിറഞ്ഞ ഈ രാജവംശം 1891വരെ നീണ്ടുനിന്നു.


</doc>
<doc id="393198" url="https://ml.wikipedia.org/wiki?curid=393198" title="ഹാതിക്വ">
ഹാതിക്വ

യഹൂദരുടെ ഒരു കവിതയും, ഇസ്രയേലിന്റെ ദേശീയ ഗാനവുമാണ് "ഹാതിക്വ" (, , lit. ഇംഗ്ലീഷ്: "The Hope"). Its lyrics are ഉക്രൈനിലെ സോളോഷീവിൽ ജനിച്ച ജൂത കവിയായിരുന്ന നഫ്താലി ഹേർസ് ഐംബെറിന്റെ കവിതയിൽ നിന്നാണ് ഇതിന്റെ വരികൾ എടുത്തിരിക്കുന്നത്. 1877-ലാണ് ഐംബർ ഈ കവിതയുടെ ആദ്യ പതിപ്പ് രചിച്ചത്. ഇസ്രയേൽ ഭൂമിയിലേക്ക് മടങ്ങിയെത്താനും, അതിനെ പുനഃരുജ്ജീവിപ്പിക്കാനും, അതിനെ പരമാധികാര രാഷ്ട്രമാക്കി മാറ്റാനുമുള്ള ജൂത ജനതയുടെ 2000-ത്തോളം വർഷമുള്ള പഴക്കമുള്ള സ്വപ്നമാണ് ഈ കവിതയുടെ ഇതിവൃത്തം.

നഫ്താലി ഹേർസ് ഐംബറിന്റെ യഥാർത്ത കവിതയിൽ 9 ഗണ്ഡികകളാണുള്ളത്. ഇതിൽനിന്നും അടർത്തിയെടുത്ത ആദ്യത്തെ കവിതഖണ്ഡികയിൽ ചിലമാറ്റങ്ങളോട് കൂടിയാണ് ദേശീയ ഗാനമായി അംഗീകരിച്ചിട്ടുള്ളത്. യഥാർത്ത ഹീബ്രൂ വരികളും, അവയുടെ തർജ്ജമയും താഴെ കൊടുക്കുന്നു.


</doc>
<doc id="393205" url="https://ml.wikipedia.org/wiki?curid=393205" title="മംഗോളിയൻ ദറാദുകൾ">
മംഗോളിയൻ ദറാദുകൾ

മംഗോളിയയിലെ അവശേഷിക്കുന്ന പ്രാചീന ഗോത്രസംസ്ക്കാരങ്ങളിൽ പ്രമുഖരാണ് ദറാദുകൾ. വടക്ക് റഷ്യയും മറ്റു മൂന്നു ഭാഗങ്ങളിലും ചൈനയും അതിരിടുന്ന മംഗോളിയ മധ്യേഷ്യയിലെ വിശാലമായ ഭൂവിഭാഗമാണ്. രാജ്യത്തിന്റെ വടക്കേ അതിർത്തിയോട് ചേർന്നുള്ള ദറാദ് താഴ്വരയിലാണ് ഈ ഗോത്രത്തിന്റെ കേന്ദ്രസ്ഥാനം. തലസ്ഥാനമായ ഉലാൻബാതറിൽ നിന്ന് രണ്ടുദിവസം സഞ്ചരിച്ചാൽ മാത്രമേ ദറാദ് താഴ്വരയിലെത്തൂ. യൂറോപ്യൻ സംസ്കാരം ഉൾക്കൊണ്ടിട്ടുള്ളവരാണ് ദറാദ് ഗോത്രക്കാർ. സംസാരഭാഷ, മംഗോളിയൻ നാട്ടുഭാഷയാണ്. അവരുടെ ശരീരപ്രകൃതി പേരു സൂചിപ്പിക്കുന്നതു പോലെ മംഗോളിയൻ പ്രത്യേകതകൾ ഉള്ളതാണ്. പതിഞ്ഞമൂക്കും കട്ടിയില്ലാത്ത പുരികങ്ങളും ഇളം മഞ്ഞനിറമുള്ള ശരീരവും ചെമ്പിച്ച മുടിയും ഇവരുടെ പ്രത്യേകതയാണ്. സമതലപ്രദേശങ്ങളിലെ വയലുകളിൽ ഗോതമ്പും മറ്റുധാന്യങ്ങളും കൃഷി ചെയ്തുവരുന്നു. നാടോടികളാണെങ്കിലും പോകുന്നിടത്തൊക്കെ അവർക്കൊപ്പം പശുക്കളും മറ്റു കന്നുകാലികളുമുണ്ടാകും. ദറാദ് ഗോത്രക്കാർ സഞ്ചാരത്തിനായി ഒട്ടകങ്ങളുടെയും കുതിരകളുടെ കൂട്ടങ്ങളെയും ഉപയോഗിക്കുന്നു. ദറാദ് ഗോത്രക്കാർ കൂടാരങ്ങളിലാണ് താമസിക്കുക. അയൽക്കാരുമായുള്ള സൗഹൃദബന്ധത്തിന് വലിയ വിലകൽപ്പിക്കുന്നവരാണ് ദറാദുകൾ.

വരണ്ട പുൽപ്രദേശങ്ങളിലായിരിക്കും ഇവരുടെ കൂടാരങ്ങൾ. കൃഷിയിടത്തിൽ നിന്ന് ഏറെ അകലെയല്ലാതുള്ള കൂടാരങ്ങൾ അടുത്തടുത്തുണ്ടാകും. കട്ടിയുള്ള തുണികൾ കൊണ്ടുള്ള കൂടാരങ്ങളെ 'ജെർ' എന്നാണ് വിളിക്കുക. പൊതുവെ മഞ്ഞും തണുപ്പും വർഷം മുഴുവൻ നിലനിൽക്കുന്ന കാലാവസ്ഥയ്ക്കനുസരിച്ച് താമസസ്ഥലം മാറ്റിമാറ്റിപ്പോകുന്ന ഇവർക്കു കൂടാരങ്ങൾ സൗകര്യപ്രദമായ താമസസംവിധാനമാണ്. ഷാമിയാനപോലെ മരക്കാലുകളിലാണ് ഈ കൂടാരം ഉയർത്തിനിർത്തുക. ചുവരുകൾ കട്ടിയുള്ള തുണികൊണ്ട് നിർമ്മിക്കുന്നു. കടുത്ത തണുപ്പിനെ അകറ്റിനിർത്താനായി കൂടാരത്തിന് കൂടുതൽ വാതിലുകളോ ജനലുകളോ ഉണ്ടാകില്ല. രാത്രിയിൽ പലപ്പോഴും തണുപ്പ് പൂജ്യത്തിലും കുറഞ്ഞ് മൈനസ് ഡിഗ്രി (-54ഡിഗ്രി സെൽഷ്യസ്) വരെ താഴും. 
കൂടാരത്തിന്റെ മധ്യത്തിൽ കത്തികൊണ്ടിരിക്കുന്ന ഒരു നെരിപ്പോട് ഉണ്ടാവും. തറയിൽ കട്ടിയുള്ള കാർപ്പെറ്റ് വിരിച്ചിട്ടുണ്ടാവും. തുണികൊണ്ടുള്ള ചുവരുകൾ ചിത്രങ്ങളും രേഖാചിത്രങ്ങളും കൊണ്ട് അലങ്കരിച്ചിട്ടുണ്ടാകും. എല്ലാറ്റിലും മംഗോളിയൻ നാടോടി സംസ്കാര തനിമ കാണാം. മഞ്ഞുകാലവും നായാട്ടും അവർക്ക് സ്ഥിരം ശല്യക്കാരായ ചെന്നായ്ക്കളെയുമെല്ലാം ഈ ചിത്രങ്ങളിൽ കാണാം.
പാലും മാംസവും അവരുടെ ഭക്ഷണക്രമത്തിലെ പ്രധാന ഘടകങ്ങളാണ്. പാലും, ചായയും, വെണ്ണക്കട്ടിയുമൊക്കെ ഇവരുടെ പതിവു ഭക്ഷണങ്ങളിലുൾപ്പെടും. ചൈനീസ് ഭക്ഷണമായ നൂഡിൽസ് ഇവർ ഇഷ്ടപ്പെടുന്ന പ്രധാനവിഭവമാണ്. ചെമ്മരിയാടുകളെ കൊന്നുണ്ടാക്കുന്ന മാംസാഹാരം പതിവായി കഴിക്കുന്ന ദറാദ് ഗോത്രക്കാർക്ക് ഇത് തണുപ്പിനെ നേരിടാനുള്ള വേണ്ടത്ര ഊർജ്ജം ലഭിക്കുന്നുണ്ടെന്നാണ് പറയുന്നത്. 

മഞ്ഞുകാലമടുക്കുമ്പോൾ ദറാദുകൾ ദേശാടനത്തിന് തയ്യാറെടുപ്പ് ആരംഭിക്കും. അപ്പോഴേക്കും കൃഷിയെല്ലാം തീർന്നിരിക്കും. കെയ്ത്തുകഴിഞ്ഞ് കിട്ടാവുന്നത്ര ധാന്യങ്ങൾ അവർ ഭാണ്ഡങ്ങളിൽ നിറച്ചിട്ടുണ്ടാവും. വർഷംതോറും ആവർത്തിക്കുന്ന യാത്രയ്ക്കുള്ള ഒരുക്കം ദറാദ് ഗോത്രത്തിലെ ഓരോ കുടുംബത്തിന്റെയും സ്വന്തംകാര്യമാണ്. മലനിരകളാൽ ചുറ്റപ്പെട്ട ദറാദ് താഴ്വരയിൽ നിന്ന് ഉയർന്ന പർവ്വതനിരയിലെ ചുരം കടന്ന് മറുഭാഗത്തെത്തണം. തണുപ്പുകുറഞ്ഞ ഹൂവ്സോൾ തടാകക്കരയിൽ വിശാലമായ പുൽമേടുകളുണ്ട്. അവിടെ കന്നുകാലികളെ യഥേഷ്ടം മേയ്ക്കാം. മഞ്ഞുവീഴ്ചയില്ലാത്ത ആ പ്രദേശത്തായിരിക്കും മഞ്ഞുകാലം കഴിയും വരെ ദറാദുകളുടെ താമസം. താഴ്വരയിൽ നിന്ന് ഒട്ടേറെ കുടുംബങ്ങൾ എല്ലാ മഞ്ഞുകാലത്തും നടത്തുന്ന ഈ യാത്രയെ മംഗോളിയൻ ഭാഷയിൽ "നദുവൂൽ" എന്നാണ് വിളിക്കുക. ഈ ദേശാടനയാത്രയിൽ ദറാദുകൾ തങ്ങളുടെ കൂടാരവും അതിലെ സർവ്വസാധനങ്ങളും കന്നുകാലികളെയും വളർത്തുപക്ഷികളെയുമെല്ലാം കൂടെ കൊണ്ടുപോകും. മഞ്ഞുകാലത്തിൽ നിന്നുള്ള രക്ഷപെടലാണിത്. ഹൂവ്സോൾ തടാകക്കരയിൽ വർഷം തോറും ആവർത്തിക്കുന്ന ദേശാടനമാണ്. മഞ്ഞുകാലം കഴിഞ്ഞ് ദറാദ് താഴ്വരയിൽ വെയിൽ പരക്കുമ്പോൾ അവർ തിരിച്ചുവരുന്നു.

ദേശാടനയാത്ര ദുർഘടം നിറഞ്ഞതാണ്. കുതിരപ്പുറത്തും യാക്കുകളുടെ പുറത്തുമായി സാധനസാമഗ്രികൾ കെട്ടിവയ്ക്കും. കുട്ടികളെയും നടക്കാൻ പറ്റാത്ത വൃദ്ധരെയുമൊക്കെ ചെറിയ ചക്രവണ്ടിയിലിരുത്തി യാക്കുകളെ കൊണ്ട് വലിപ്പിക്കും. കുണ്ടും കുഴിയുമായി കിടക്കുന്ന മലമ്പാതയിലൂടെയാണ് യാത്രമുഴുവൻ. മലഞ്ചെരിവിലൂടെ പതുക്കെ പതുക്കെ നീങ്ങുന്ന സഞ്ചാരം ചെന്നെത്തുന്നത് മലയുടെ മുകളിലാണ്. അവിടെ ചുരങ്ങളുണ്ട്. ചുരങ്ങളിലൂടെ വേണം പർവ്വതത്തിനപ്പുറം കടക്കാൻ. കുത്തനെയുള്ള മലഞ്ചെരിവിലൂടെ ചുരത്തിലെത്തുമ്പോഴേക്കും സംഘം ക്ഷീണിച്ച് അവശരായിരിക്കും. പിന്നെ വിശ്രമം തുടർന്ന് വീണ്ടും യാത്ര. ചുരത്തിൽ മഞ്ഞുകാറ്റടിക്കാനുള്ള സാധ്യതയേറെ. അതുപോലെ യാത്രയിൽ മറ്റു അപകടങ്ങളുമുണ്ടാകാം. മലയിടിച്ചിൽ, അസുഖങ്ങൾ, കാറ്റ് തുടങ്ങിയവ എല്ലാം അതിജീവിച്ചുവേണം തടാകക്കരയിലെത്താൻ. അങ്ങനെ രണ്ടോ മൂന്നോ ദിവസം കൊണ്ടുള്ള യാത്ര ദറാദുകളുടെ ജീവിതത്തിന്റെ ഭാഗമാണ്. മറ്റു താഴ് വരയിൽ നിന്നുള്ള ഗോത്രവർഗ്ഗക്കാരും ചൂടുപ്രദേശങ്ങൾ തേടി അവിടെ എത്തിയിട്ടുണ്ടാകും. അവിടെ പുതിയ ജീവിതം തുടങ്ങുകയാണവർ. അടുത്ത ഏതാനും മാസങ്ങളിൽ പുതിയ ജീവിതം! പുതിയ സൗഹൃദങ്ങൾ! അങ്ങനെ കാലത്തിനും കാലാവസ്ഥക്കുമിടയിൽ പ്രകൃതിയോടിണങ്ങി, പ്രകൃതിയുടെ ഭാഗമായി, മംഗോളിയയുടെ വിദൂരഭൂമികളിൽ പുറംലോകത്തെ കുറിച്ച് അധികമൊന്നുമറിയാതെ ജീവിക്കുന്ന ഒരു ജനവിഭാഗമാണ് ദറാദുകൾ.



</doc>
<doc id="393209" url="https://ml.wikipedia.org/wiki?curid=393209" title="പാർഡസ് (ഓപ്പറേറ്റിങ് സിസ്റ്റം)">
പാർഡസ് (ഓപ്പറേറ്റിങ് സിസ്റ്റം)

തുർക്കി ഗവൺമെന്റിന്റെ പിന്തുണയോടെ വികസിപ്പിച്ചെടുത്ത ഒരു ലിനക്സ് വിതരണമാണ് പാർഡസ്. പാർഡസിന്റെ പ്രധാന ശ്രദ്ധ കേന്ദ്രീകരിക്കുന്നത് ഓഫീസ് സംബന്ധമായ ജോലികളിലാണ്, തുർക്കി സർക്കാർ ഏജൻസികൾക്ക് ഉപയോഗിക്കാവുന്നതുൾപ്പെടെ. എന്നിരുന്നാലും, പാർഡസ് പല ഭാഷകളിലും ലഭ്യമാണ്. എളുപ്പത്തിൽ ഉപയോഗിക്കാം എന്നതിനാലും സൗജന്യമായി ലഭിക്കും എന്നതിനാലും ലോകത്തെമ്പാടുമുള്ള ധാരാളം കമ്മ്യൂണിറ്റികൾ ഇത് ഏറ്റെടുത്തിട്ടുണ്ട്.

ടർക്കിഷ് നാഷണൽ റിസർച്ച് ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ് ആന്റ് ക്രിപ്റ്റോളജിയും (UEKAE) തുർക്കി ശാസ്ത്ര ഗവേഷണ കൗൺസിലിന്റെ (TÜBİTAK) ഒരു വിഭാഗവും ചേർന്നാണ് പാർഡസ് പദ്ധതി ആരംഭിച്ചത്.

പാർഡസിന്റെ ആദ്യത്തെ ലൈവ് സിഡി പതിപ്പ് ജെന്റു ലിനക്സിന്റെ ഒരു പരിഷ്കൃത പതിപ്പായിരുന്നു. നിലവിലുള്ള പതിപ്പ് ഡെബിയന്റെ പരിഷ്കൃത പതിപ്പാണ്.

പിസി (ഉദ്ദേശിച്ചത് പോലെ പാക്കേജുകൾ വിജയകരമായി ഇൻസ്റ്റാൾ ചെയ്തു എന്ന അർത്ഥം വരുന്ന ഇംഗ്ലീഷ് വാചകത്തിലെ വാക്കുകളുടെ ആദ്യാക്ഷരങ്ങൾ ചേർന്നത്; പുള്ളിപ്പുലിയുടെ വർഗ്ഗനാമമുള്ള പാർഡസ് ലിനക്സ് വിതരണത്തിന്റെ പേരിനെ അപേക്ഷിച്ച് തമാശരൂപേണയായി, "പൂച്ചക്കുട്ടി" എന്ന് തുർക്കിയിൽ അർത്ഥം വരുന്നത്.) പാർഡസിനു വേണ്ടി വികസിപ്പിച്ച ഒരു പാക്കേജ് മാനേജ്മെൻറ് സംവിധാനമാണ്. വിതരണത്തിന്റെ ആദ്യപതിപ്പുകളിൽ ഇത് ഉപയോഗിച്ചിരുന്നു, എന്നാൽ പ്രോജക്റ്റ് ഡെബിയന്റെ അടിത്തറയിലേക്ക് നീങ്ങിയതിനാൽ ആപ്റ്റിന് അനുകൂലമായി ഉപേക്ഷിച്ചു. 2011 സെപ്റ്റംബർ 19ന് പുറത്തിറക്കിയ പാർഡസ് 2011.2 ആണ് പിസി ഉപയോഗിച്ച അവസാന പാർഡസ് പതിപ്പ്.

യാലിയാണ് (ഇനിയും മറ്റൊരു ലിനക്സ് ഇൻസ്റ്റാളർ എന്ന അർത്ഥം വരുന്ന ഇംഗ്ലീഷ് വാചകത്തിലെ വാക്കുകളുടെ ആദ്യാക്ഷരങ്ങൾ ചേർന്നത്) ഒരു ഉപയോക്താവ് നേരിടുന്ന ആദ്യ പാർഡസ് സോഫ്റ്റ്‌വെയർ. അടിസ്ഥാനപരമായി, ഇത് ഹാർഡ്‌വെയറിനെ തിരിച്ചറിയുകയും ഇൻസ്റ്റാളേഷൻ മാധ്യമത്തിൽ നിന്ന് (അതായത് സിഡി) ഉപയോക്താവ് തിരഞ്ഞെടുത്ത ഒരു ഹാർഡ് ഡിസ്ക് പാർട്ടീഷനിലേക്ക് ഇൻസ്റ്റാൾ ചെയ്യുകയും ചെയ്യുന്നു. ഡിസ്കിൽ ലഭ്യമായ എൻടിഎഫ്എസ് പാർട്ടീഷനുകളുടെ വ്യാപ്തി കൈകാര്യം ചെയ്യാൻ യാലിക്ക് കഴിയും.

ഓപ്പറേറ്റിങ് സിസ്റ്റം പ്രവർത്തനം ആരംഭിക്കുമ്പോൾ തന്നെ തുടങ്ങുന്ന ഒരു ഡെസ്ക്ടോപ്പ് ഗ്രീറ്ററാണ് കേപ്റ്റൻ. മൌസ്, കീബോഡ്, ഭാഷാ സജ്ജീകരണങ്ങൾ, സമയവും തീയതിയും, കെഡിഇ മെനുകൾ, വാൾപേപ്പറുകൾ, പാക്കേജ് മാനേജർ സജ്ജീകരണങ്ങൾ, സ്മോൾട്ട്, ഡസ്ക്ടോപ്പുകളുടെ എണ്ണം എന്നിവ മാറ്റുന്നതിന് ഒരു ഉപയോക്താവിനെ ഇത് സഹായിക്കുന്നു. കേപ്റ്റൻ എന്ന പദത്തിന് തുർക്കിയിൽ കപ്പിത്താൻ എന്നാണ് അർഥം.

2006ൽ ആ വർഷത്തിൽ അത് വരെയുള്ളതിൽ തന്നെ ഏറ്റവും അധികം സംപ്രീതനാക്കിയ വിതരണങ്ങളിലൊന്നാണ് പാർഡസ് എന്ന് ഡിസ്ട്രോവാച്ചിന്റെ സ്രഷ്ടാവായ ലാഡിസ്ലാവ് ബോഡ്നാർ ലിനക്സ്/*നിക്സിൽ എഴുതി.

ലിനക്സ് യൂസർ ആൻഡ് ഡെവലപ്പറിന്റെ രചയിതാവായ ദിമിത്രി പൊപോവ്, പാർഡസ് 2011 ബീറ്റ ആ വർഷത്തിലെ ഏറ്റവും അതിശയിപ്പിക്കുന്ന   വിതരണം ആണെന്ന് വിശേഷിപ്പിച്ചു.


2013 ഏപ്രിൽ 12-ന് ഡെബിയൻ അടിസ്ഥാനമാക്കിയുള്ള പാർഡസ് കമ്മ്യൂണിറ്റി പതിപ്പ് പുറത്തിറങ്ങി.

പിസി അടിസ്ഥാനമാക്കിയ പർഡസിൽ നിന്നും പിസി ലിനക്സ്, പാർഡസ്-ആൻക പ്രോജക്ടും രൂപപ്പെട്ടു. ഒരു കൂട്ടം സന്നദ്ധസേവകർ ചേർന്ന് പിസിയും പാർസിന്റെ മറ്റ് ഫീച്ചറുകളും സ്വതന്ത്രമായി വികസിപ്പിക്കുക എന്ന ലക്ഷ്യത്തോടെ പ്രവർത്തിക്കുന്നു.

പിസി ലിനക്സ് രണ്ടു പുതിയ പതിപ്പുകൾ പുറത്തിറക്കി. പിസി, കേപ്റ്റൻ എന്നിവയുടെ പുതുക്കിയ പതിപ്പുകൾ ഉൾപ്പെടുന്ന ഈ പതിപ്പുകൾ, പാർഡസ് 2011.2 64 ബിറ്റ് പതിപ്പിന്റെ നേരിട്ടുള്ള തുടർച്ചയാണ്.


</doc>
<doc id="393212" url="https://ml.wikipedia.org/wiki?curid=393212" title="പാർക്ക് ജി-സുങ്ങ്">
പാർക്ക് ജി-സുങ്ങ്

പാർക്ക് ജി-സുങ്ങ് (ഹാങ്കുല്: ; Hanja: ; ; ജനനം ഫെബ്രുവരി 25 1981) ഒരു സൗത്ത്
കൊറിയൻ ഫുട്ബോളർ ആണ്.അദ്ദേഹം ഇപ്പോൾ മാഞ്ചസ്റ്റർ യുണൈറ്റഡിൻറ്റെ ക്ളബ് അംബാസഡർ ആണ്.

<br>
അദ്ദേഹം ജനിച്ചത് ഗോഹെങ്ങ് എന്ന സ്ഥലത്താണ്.പാരക്ക് അദ്ദേഹത്തിൻറ്റെ വിരമിക്കൽ വരെ ദക്ഷിണകൊറിയയുടെ ക്യാപ്റ്റൻ ആയിരുന്നു.ഏഷ്യൻ ഫുട്ബോൾ ചരിത്രത്തിൽ തന്നെ ഏറ്റവും പ്രഗൽഭനായ കളിക്കാരൻ ആയിരുന്നു പാർക്ക് ജി സുങ്ങ്.19 കരിയർ ട്രോഫികൾ അദ്ദേഹത്തിനു നേടാൻ ആയിട്ടുണ്ട്.യൂറോപ്യൻ ചാമ്പ്യൻമാർക്കുള്ള ചാമ്പ്യൻസ് ലീഗ് കിരീടം നേടിയ ആദ്യ ഏഷ്യൻ കളിക്കാരൻ കൂടി ആണ് അദ്ദേഹം. ചാമ്പ്യൻസ് ലീഗ് ഫൈനൽ കളിച്ച ആദ്യ ഏഷ്യക്കാരൻ,ഫിഫ ക്ളബ് വേൾഡ് കപ്പ് കളിച്ച ആദ്യ എഷ്യക്കാരൻ എന്നീ ബഹുമതികളും അദ്ദേഹത്തിനുണ്ട്.മധ്യനിരയിൽ എവിടെയും കളിക്കാനുള്ള പ്രാഗൽഭയം അദ്ദേഹത്തിനുണ്ടായിരുന്നു.അപാരമായ ശാരീരിക ക്ഷമത,അച്ചടക്കം,ഓഫ് ദി ബോൾ നീക്കങ്ങൾ എന്നിവ അദ്ദേഹത്തിൻറ്റെ ശ്രദ്ധേയമായ കഴിവുകൾ ആയിരുന്നു.അദ്ദേഹത്തിൻറ്റെ പ്രതിരോധശേഷിയും,വേഗതയും "മൂന്നു ശ്വാസകോശം" പാർക്ക് എന്ന അപരനാമം സമ്മാനിച്ചു.

കൊറിയൻ ആഭ്യന്തര ലീഗ് ടീം ആയ മ്യോങ്ജി യൂണിവേർസിറ്റിക്കു വേണ്ടി ആണ് അദ്ദേഹം ആദ്യം ആയി കളിച്ചു തുടങ്ങിയത്.അതിനു ശേഷം ജപ്പാനിലെ ക്യോട്ടോ പർപ്പിൾ സാങ്ന എന്ന ക്ളബിനു വേണ്ടിയും കളിച്ചു.കൊറിയൻ നാഷ്ണൽ ടീം മാനേജർ ആയ ഗൂസ് ഹിഡിംഗ് നെതർലാൻറ്റ് ക്ളബ് ആയ പി,എസ്.വി എെന്തോവനിലേക്ക് മാറിപ്പോൾ,ഒരു വർഷത്തിനു ശേഷം പാർക്കും ആ പാത പിൻതുടർന്നു നെതർലാൻറ്റിലെത്തി.2004-2005 സീസണിൽ പി.എസ്.വി ചാമ്പ്യൻസ് ലീഗ് സെമിയിൽ എത്തിയപ്പോൾ പാർക്കിൻറ്റെ പ്രകടനം മാഞ്ചസ്റ്റർ യുണൈറ്റഡ് പരിശീലകൻ അലക്സ് ഫെർഗൂസൻൻറ്റെ ശ്രദ്ധയിൽപ്പെടുക ഉണ്ടായി. ജൂലായ് 2005 ഇൽ 4 മില്യൺ യൂറോക്ക്,അദ്ദേഹത്തെ മാഞ്ചസ്റ്റർ സൈൻ ചെയതു.ആ കാലഘട്ടത്തിൽ നാലു തവണ പ്രീമിയർ ലീഗ്,2007-2008 സീസണിലെ ചാമ്പ്യൻസ് ലിഗ്,ക്ളബ് വേൾഡ് കപ്പ് എന്നിവ നേടാൻ അദ്ദേഹത്തിനായി.ഒടുവിൽ മാഞ്ചസ്റ്ററിലെ കളികളുടെ എണ്ണം കുറഞ്ഞ് തുടങ്ങിയപ്പോൾ മറ്റൊരു ഇംഗ്ളിഷ് ക്ളബ് ആയ ക്വിൻസ് പാർക്ക് റേഞ്ചേഴ്സിലേക്ക് 2012 ഇൽ അദ്ദേഹം ചേക്കേറി.ആ സീസണിൽ പരിക്കു മൂലം വലഞ്ഞ അദ്ദേഹം പിന്നീട് പി.എസ്.വിയീലേക്ക് തന്നെ ലോൺ അടിസ്ഥാനത്തിൽ പോകാൻ നിർബന്ധിതൻ ആയി.

കൊറിയൻ നാഷ്ണൽ ടീം ക്യാപ്റ്റൻ എന്ന നിലയൽ 100 കളികളിൽ നിന്നു 13 ഗോളുകൾ നേടാൻ അദ്ദേഹത്തിനായി.2002 ഫിഫ ലോകക്കപ്പിൽ കൊറിയൻ ടീം നാലാം സ്ഥാനത്ത് എത്തിക്കാനും അദ്ദേഹത്തിനായി.കൂടോതെ 2006,2010 ലോകകപ്പിൽ ടീമിൽ ഇടം നേടാനും അദ്ദേഹത്തിനായി.ഈ മൂന്നു ടൂർണമെൻറ്റിലും ഗോൾ നേടുന്ന ആദ്യ കൊറിയൻ കളിക്കാരനും ആവാൻ അദ്ദേഹത്തിനായി.ലോകക്കപ്പിൽ കൂടുതൽ ഗോളുകൾ നേടുന്ന ഏഷ്യക്കാരുടെ കാര്യത്തിൽ സഹകളിക്കാരൻ ആയ ആൻ ജങ്ങ് ഹ്വാൻ,ആസ്ട്രേലിയയുടെ ടിം കാഹിൽ ,സൗദി അറേബ്യയുടെ സമി അൽ ജബ്ബാർ എന്നിവർക്കൊപ്പം ആണ് അദ്ദേഹത്തിൻറ്റെ സ്ഥാനം.(മൂന്നൂ ഗോളൂകൾ).ജനുവരി 2011 ഇൽ അദ്ദേഹം രാജ്യാന്തര ഫുട്ബോളിൽ നിന്നും വിരമിച്ചു.കൊറിയൻ വാർത്ത സമ്മേളനത്തിലാണ് അദ്ദേഹം ഇക്കാര്യം അറിയിച്ചത്.

കാൽമുട്ടിനേറ്റ പരിക്ക് ഗുരുതരമായതിനാൽ മേയ് 14,2014 ഇൽ അദ്ദേഹം ഫുട്ബോളിൽ നിന്നും വിരമിക്കൽ പ്രഖ്യാപിച്ചു.

ഒക്ടോബർ 2,2014 ഇൽ പാർക്ക് മാഞ്ചസ്റ്റർ യൂണൈറ്റഡിലേക്ക് ഗ്ളോബൽ അംബാസിഡർ ആയി തിരിച്ചെത്തി.അത് അവതരിപ്പിച്ചത് അലക്സ് ഫെർഗൂസനും ആണ്.എവർട്ടണിനെതിരെയുള്ള കളിയിൽ ആണ് അത് നടന്നത്.മാഞ്ചസ്റ്റർ യുണൈറ്റഡിൻറ്റെ അംബാസിഡർ ആവുന്ന ആദ്യ എഷ്യക്കാരനും കൂടി ആണ് പാർക്ക് ജി സുങ്ങ്.


</doc>
<doc id="393214" url="https://ml.wikipedia.org/wiki?curid=393214" title="തത്സമയ സംപ്രേഷണം">
തത്സമയ സംപ്രേഷണം

തത്സമയ സംപ്രേഷണം (Live telecast(Real time video)) എന്നത് ഭൂതലത്തിലെ ഏതെങ്കിലുമൊരു കേന്ദ്രത്തിൽ സംപ്രേഷണത്തിനു വിധേയമാകുന്ന ദൃശ്യ-ശ്രാവ്യ പരിപാടികളെ അതേ രൂപത്തിൽ, അതിവിദൂര സ്ഥലങ്ങളുൾപ്പെടെയുള്ള ഇതര കേന്ദ്രങ്ങളിൽ, ദൃശ്യ-ശബ്ദ വീചികൾ എത്തിച്ചേരുന്നതിലുള്ള സമയാന്തരം മാത്രം ഉൾക്കൊണ്ട്, സംപ്രേഷണം ചെയ്യുന്ന സമ്പ്രദായവും അതിനുള്ള സംവിധാന ക്രമങ്ങളുമാണ്. തത്സമയ സംപ്രേഷണത്തിനു പ്രയോജനപ്പെടുത്തിവരുന്ന പ്രധാന മാധ്യമങ്ങൾ ടെലിവിഷൻ, ഇന്റർനെറ്റ് എന്നിവയാണ്. ഈ സമ്പ്രദായം ടെലിവിഷൻ രംഗത്ത് ലൈവ് ടെലികാസ്റ്റ് (live telecast) എന്നും കംപ്യൂട്ടർ മേഖലയിൽ റിയൽ ടൈം വീഡിയോ (Real time vedio) എന്നും അറിയപ്പെടുന്നു. പരിപാടികൾ പുനഃസംപ്രേഷണം ചെയ്യുന്നതിൽ മില്ലിസെക്കൻഡ് (10 സെ.) അളവിൽ, നന്നേ നിസ്സാരമായ സമയവിളംബം മാത്രമേ ഉണ്ടാവുന്നുള്ളൂ; തന്മൂലം ലോകത്തിന്റെ ഏതു ഭാഗത്തുമുള്ള പ്രേക്ഷകന് പ്രേഷിത വിവരങ്ങൾ തത്സമയംതന്നെ പ്രാപ്തമാകുന്നതിനാൽ തത്സമയ സംപ്രേഷണം എന്ന പ്രയോഗം അന്വർഥമായിത്തീരുന്നു.

ലൈവ് ടെലികാസ്റ്റ്. പരിപാടികളിലെ ശ്രാവ്യ/ദൃശ്യ സിഗ്നലുകളെ അപ്പപ്പോൾത്തന്നെ സമീപസ്ഥമായ ഒരു ഭൂസ്ഥിര വാർത്താ വിനിമയ ഉപഗ്രഹത്തിലേക്ക് അപ്ലിങ്ക് ചെയ്തശേഷം ചാനൽ ഏജൻസികളുടെ കൺട്രോൾറൂം സംവിധാനത്തിലേക്കോ പ്രേക്ഷകന്റെ ടെലിവിഷൻ സെറ്റുകളിലേക്കോ തുടർച്ചയായി ഡൌൺലിങ്കു ചെയ്യുന്നതിലൂടെ ലൈവ് ടെലികാസ്റ്റ് പ്രാവർത്തികമാക്കാൻ സാധിക്കുന്നു. ഈ സമ്പ്രദായത്തെ സാറ്റ്ലൈറ്റ് ന്യൂസ് ഗാതറിങ് (Satellite News Gathering- എസ്എൻജി) എന്നു വിശേഷിപ്പിക്കുന്നു. സിഗ്നലുകളെ മൾട്ടിമീഡിയാ ഫയലുകളാക്കി പരിവർത്തനം ചെയ്ത ശേഷം മൾട്ടിമീഡിയാ മെസ്സേജിങ് സർവീസ് (Multimedia Messaging Service-എംഎംഎസ്) സമ്പ്രദായത്തിലൂടെ ലക്ഷ്യങ്ങളിലെത്തിക്കുന്ന രീതിയും ലൈവ് ടെലികാസ്റ്റിനു പ്രയോജനപ്പെടുത്താറുണ്ട്. ഈ രീതിയെ മൾട്ടിമീഡിയാ മെസ്സേജിങ് സർവീസ് എന്നുതന്നെയാണു സൂചിപ്പിക്കാറുള്ളത്.

ഫാക്ലൻഡ്സ് യുദ്ധത്തിനിടയ്ക്ക് (1982) ആഗോള ന്യൂസ് കാസ്റ്റിങ്ങിനു വഴിയൊരുക്കുവാനാണ് എസ്എൻജി ആദ്യമായി പ്രാവർത്തികമാക്കപ്പെട്ടത്. തുടർന്നുണ്ടായ യുദ്ധരംഗങ്ങളിലും അനലോഗ് രീതിയിലുള്ള ഈ ക്രമീകരണം പ്രയോജനപ്പെടുത്തിയിരുന്നു. 1990-കളോടെ ഡിജിറ്റൽ-മോഡുലന സങ്കേതങ്ങൾ അവലംബിച്ച് എസ്എൻജിയുടെ പ്രയോഗക്ഷമത വളരെയേറെ വർധിപ്പിച്ചു; ബഹുവിധമായ ഉപയോഗത്തിനു സൗകര്യമുണ്ടാക്കുകയും ചെയ്തു.

തത്സമയ സംപ്രേഷണത്തിന് ക്ലാസ്സിക്എസ്എൻജി, കോംപാക്റ്റ്എസ്എൻജി തുടങ്ങിയ ആദ്യകാല സമ്പ്രദായങ്ങൾ ഇപ്പോഴും ഉപയോഗിക്കപ്പെടുന്നുണ്ടെങ്കിലും വർത്തമാനകാലത്ത് ഏറ്റവും പ്രചാരത്തിലുള്ളത് വെബ്എസ്എൻജി സംവിധാനമാണ്. വേൾഡ് വൈഡ് വെബ് (www) ശൃംഖല വഴി തത്സമയ സംപ്രേഷണം നിർവഹിക്കുന്ന രീതിയാണ് ഇത്. ദൃശ്യങ്ങളുടെ ചട്ടക്കൂട് (frame) റിയൽപ്ളെയർ, ക്വിക്ടൈം, മീഡിയാപ്ലെയർ തുടങ്ങിയ മൾട്ടിമീഡിയാ സോഫ്റ്റ് വയർ ഫോർമാറ്റുകളിൽ ചിട്ടപ്പെടുത്തുന്നു. സിസ്റ്റത്തിലെ ആന്റെന ക്രമീകരണം, ദിശാ നിയന്ത്രണം, ഉപഗ്രഹ ശൃംഖലയിലേക്കുള്ള ലോഗിൻ പ്രക്രിയ, സിഗ്നൽ അപ്ലിങ്കിങ് തുടങ്ങിയവ സ്വചാലിതമായി പ്രാവർത്തികമാക്കപ്പെടുന്നതിനാൽ സമ്പൂർണവും അനായാസവുമായ പകർത്തലിനു സാധ്യതയേറുന്നു. സെക്കൻഡിൽ 512 കിലോബിറ്റോ അതിൽക്കുറഞ്ഞതോ ആയ ബാൻഡ് വിഡ്ത്തുകളിൽപോലും മെച്ചപ്പെട്ട ഗുണനിലവാരം ഉറപ്പുവരുത്താനുമാകുന്നു.

പരിപാടികൾ അരങ്ങേറുമ്പോൾതന്നെ പ്രസക്ത ദൃശ്യങ്ങൾ ഏതിനം കംപ്യൂട്ടർ ശൃംഖലയിലും എവിടെയും ഉള്ള പ്രേക്ഷകർക്ക് പ്രാപ്തമാക്കുവാനുള്ള സാങ്കേതിക മികവ് ഇനിയും സാധ്യമായിട്ടില്ല. പ്രേഷണ സ്രോതസ്സിനും ലക്ഷ്യസ്ഥാനത്തിനുമിടയ്ക്കുള്ള ദൂരം, കംപ്യൂട്ടർ ശൃംഖലയിലുണ്ടാകുന്ന ലേറ്റൻസി, ശൃംഖലയുടെ ബാൻഡ് വിഡ്ത് ക്ഷമത, ഡേറ്റാ പ്രവാഹത്തിനിടയിൽ നേരിടുന്ന ഡേറ്റാ പായ്ക്കറ്റ് നഷ്ടം തുടങ്ങിയവ സമയ വിളംബത്തിൽ വർധനവുണ്ടാക്കുന്നു. ലാൻ (LAN) ശൃംഖലകളിലൂടെ ഉപയോക്താക്കൾക്ക് നന്നേ കുറഞ്ഞ സമയവിളംബത്തോടെ പുനഃസംപ്രേഷണം ലഭ്യമാക്കാനാകുന്നു. 

കേരളത്തിൽ ആദ്യകാലത്ത് ഓണാഘോഷം, വള്ളംകളി, മകരവിളക്ക്, തൃശൂർ പൂരം തുടങ്ങിയ വിശേഷോത്സവങ്ങൾക്കും ഫുട്ബോൾ മത്സരം, താരനിശ തുടങ്ങിയ പരിപാടികൾക്കുമാണ് തത്സമയ സംപ്രേഷണം ഏർപ്പെടുത്തിയിരുന്നത്. ദൂരദർശൻ ആണ് കേരളത്തിൽ ആദ്യമായി ലൈവ് ടെലികാസ്റ്റ് നടത്തിയത്. ഇപ്പോൾ സ്വകാര് ടെലിവിഷൻ ചാനലുകൾ വാർത്താവതരണം ഉൾപ്പെടെയുള്ള മിക്ക പരിപാടികളിലും തത്സമയ സംപ്രേഷണം മത്സര ബുദ്ധ്യാ കലർത്തി പ്രസാരണം ചെയ്തുവരുന്നു.


</doc>
<doc id="393215" url="https://ml.wikipedia.org/wiki?curid=393215" title="ലവച്ചാരാ ദേശീയോദ്യാനം">
ലവച്ചാരാ ദേശീയോദ്യാനം

ലവച്ചാരാ ദേശീയോദ്യാനം () ബംഗ്ലാദേശിലെ ഒരു പ്രധാന ദേശീയോദ്യാനവും പ്രകൃതി സംരക്ഷണ മേഖലയുമാണ്. രാജ്യത്തിന്റെ വടക്കുകിഴക്കൻ മേഖലയിലെ മൗലവി ബസാർ ജില്ലയിലെ കമാൽഗഞ്ച് ഉപസിലയിലാണ് ഈ ദേശീയോദ്യാനം സ്ഥിതി ചെയ്യുന്നത്.

2,740 ഹെക്ടർ (27.4 കിമീ) വിസ്തൃതിയുള്ള പടിഞ്ഞാറൻ ഭാനുഗാച്ച് റിസർവ്ഡ് വനത്തിനുള്ളിലാണ് ഇതിന്റെ സ്ഥാനം. ലവച്ചാരാ ദേശീയോദ്യാനം ഏകദേശം 1,250 ഹെക്ടർ (12.5 കിമീ) ഭൂപ്രദേശത്തെ അർദ്ധ നിത്യഹരിതവനങ്ങളേയും മിശ്രിത ഇലപൊഴിയും കാടുകളും ഉൾപ്പെട്ട ആവാസവ്യവസ്ഥയെ ഉൾക്കൊള്ളുന്നു. 1974 ലെ വന്യജീവി നിയമം അനുസരിച്ച് 1996 ജൂലൈ ഏഴിന് ബംഗ്ലാദേശ് സർക്കാർ ഇതൊരു ദേശീയോദ്യാനമായി പ്രഖ്യാപിച്ചു.

ലവച്ചാരാ ദേശീയോദ്യാനം ധാക്കയിൽ നിന്ന് 160 കി.മീ (99 മൈൽ) വടക്ക് കിഴക്കായും സിൽഹെട്ടിൽ നിന്ന് 60 കിലോമീറ്റർ അകലെയുമാണ് സ്ഥിതിചെയ്യുന്നത്. ശ്രീമൊംഗാലിൽ നിന്ന് 8 കിലോമീറ്റർ (5.0 മൈൽ) ദൂരമുണ്ട് ഇവിടേയ്ക്ക്. ലവച്ചാരായുടെ ഭൂപ്രദേശം ചിതറിക്കിടക്കുന്ന നിമ്‌നോന്നതമായ 10 മുതൽ 50 മീറ്റർ വരെ (33 മുതൽ 164 അടി വരെ) ഉയരമുള്ള മലകളാൽ ചുറ്റപ്പെട്ടിരിക്കുന്നു. പ്രാദേശികമായി ടില എന്നറിയപ്പെടുന്ന ഈ ചെറു കുന്നുകൾ പ്രധാനമായും മൃദുവായ അപ്പർ ടെർഷ്യറി മണൽക്കല്ലുകളടങ്ങിയതാണ്. നിരവധി മണൽ നിറഞ്ഞ അടിത്തട്ടുള്ള, പ്രാദേശികമായി "നല്ല" എന്നറിയപ്പെടുന്ന അനേകം അരുവികൾ ഈ ദേശീയോദ്യാനത്തെ മുറിച്ചു കടന്നു പോകുന്നു. അതിലൊരു ഉപ അരുവിയായ ലവച്ചാരയിൽനിന്നാണ് ദേശീയോദ്യാനത്തന് ഈ പേരു ലഭിച്ചത്. 5.333 ദശലക്ഷം മുതൽ 2.58 ദശലക്ഷം വർഷം വരെ ദൈർഘ്യമുള്ള പ്ലയോസീൻ ഭൌമശാസ്ത്ര കാലഘട്ടത്തിൽ ഉരുത്തിരിഞ്ഞ തവിട്ടുനിറമുള്ള മണൽകലർന്ന എക്കൽ കളിമണ്ണാണ് ലവാച്ചാരായിലുള്ളത്. ആഴം കുറഞ്ഞ വെള്ളം കെട്ടിനിൽക്കുന്ന (ഹാവോർ തണ്ണീർത്തടങ്ങൾ) പ്രദേശങ്ങൾ ഈ മേഖലയുടെ ഒരു സവിശേഷതയാണ്. ഈ താഴ്ന്ന പ്രദേശങ്ങൾ മിക്കപ്പോഴും വെള്ളപ്പൊക്കത്തിനു വിധേയമാകുന്നു.

ലവച്ചാറയിൽ പൊതുവേ സുഖകരമായ കാലാവസ്ഥയാണ് അനുഭവപ്പെടാറുള്ളത്. ഫെബ്രുവരിയിൽ 26.8 ഡിഗ്രി സെൽഷ്യസ് (80.2 ° F), ജൂണിൽ 36.1 ° C (97.0 ° F) എന്നിങ്ങനെയാണ് ശരാശരി താപനില. വർഷം മുഴുവനും ഈർപ്പം കൂടുതലായ ഇവിടെ പലപ്പോഴും മഴക്കാലം അനുഭവപ്പെടുകയും മറ്റു ചിലപ്പോൾ ചുഴലിക്കാറ്റുകളും അനുഭവപ്പെടുന്നു.

ലവച്ചാരയിലെ ജൈവവൈവിധ്യത്തിൽ 460 തരം സസ്യ ജീവിവർഗ്ഗങ്ങളുണ്ട്. ഇതിൽ 167 സ്പീഷീസ് സസ്യങ്ങൾ, 4 ഉഭയജീവികൾ, 6 ഉരഗജീവികൾ, 246 തരം പക്ഷികൾ, 20 സസ്തനജീവികൾ, 17 തരം പ്രാണി വർഗ്ഗങ്ങൾ എന്നിവ ഉൾപ്പെടുന്നു. ഇതിൽ ഗുരുതരമായ വംശനാശഭീഷണിയുള്ള വെസ്റ്റേൺ ഹൂലോക്ക് ഗിബ്ബണുകളിൽ 62 എണ്ണം മാത്രമാണ് ഇവിടെ അധിവസിക്കുന്നത്.

ഒരു സമ്മിശ്ര വനമാണ് ലവച്ചാറയിലുള്ളത്. സാധാരണയായി അടിവനങ്ങളിൽ നിത്യഹരിത സസ്യങ്ങളായ ഓക്ക് (ക്വെർകസ്), സൈസീജിയം, കുമ്പിൾ (ജിമെലീന), പുന്ന (ദില്ലേനിയ), ഉന്നം (ഗ്രേവിയ), ഫൈക്കസ് എന്നിവ ഉൾപ്പെടുന്നു. മേൽവനങ്ങളിൽ പ്രധാനമായും തേക്ക് (ടെക്റ്റോണ), ആർട്ടോകാർപസ് ചാപ്ലാഷ, ചീനി (ടെട്രാമെലസ്), ഹോപ്പിയ ഒഡോറാറ്റ തുടങ്ങിയ ഇലപൊഴിക്കും മരങ്ങളും ചന്ദനവേമ്പ് ( ടൂണ സിലിയാറ്റ), പിഗെനം തുടങ്ങിയ സസ്യങ്ങളും കാണപ്പെടുന്നു.

1920 കളിൽ യഥാർത്ഥ തനത് സമ്മിശ്ര ഉഷ്ണമേഖലാ സസ്യവനം നീക്കം ചെയ്യപ്പെടുകയോ മാറ്റി സ്ഥാപിക്കുകയോ ചെയ്തു. ഇപ്പോൾ ഭൂരിഭാഗവും ദ്വിതീയ വനമാണെങ്കിലും പ്രാഥമിക വനങ്ങളുടെ ചെറു അവശേഷിപ്പുകൾ നിലനിൽക്കുന്നുണ്ട്. അടിവനങ്ങളിൽ  ജായ് ബൻഷ് ഇനത്തിലുള്ള (ബംബുസാ ബർമാണിക്ക) മുളകളും മുളി ബാൻഷും (മെലോക്കാന ബക്കീഫെറ), കൂടാതെ പലയിനം പന്നൽച്ചെടികളും മറ്റു അധിസസ്യങ്ങളും വളരുന്നു.

2010 ൽ 123 വർഗ്ഗങ്ങളിലെ 60 കുടുംബങ്ങളിലുള്ള 159 ഇനം സസ്യങ്ങളെക്കുറിച്ച് പഠനം നടത്തിയിരുന്നു. ഇതിൽ 78 ഇനം മരങ്ങൾ, 14 ഇനം കുറ്റിച്ചെടികൾ, 42 ഇനം ഔഷധ സസ്യങ്ങൾ, 25 ഇനം വള്ളിച്ചെടികൾ എന്നിവ ഉൾപ്പെടുന്നു. ഫൈക്കസ് (അത്തി മരം) സൈസീജിയം (ബുഷ് ചെറികൾ), ഓരോന്നും 7 സ്പീഷീസുകളുള്ളവ, ഏറ്റവും വൈവിധ്യപൂർവമുള്ള വംശമായിരുന്നു. മറ്റു പ്രധാന വർഗ്ഗങ്ങൾ, നീർമരുത് (ടെർമിനലിയ), കാച്ചിലുകൾ (ഡയോസ്കോറിയ), ആർട്ടോകാർപസ്, ചൂരലുകൾ (കലാമസ്), കുരുമുളകുവള്ളി, ചിറ്റരത്ത (ആൽപൈനിയ) കുർക്കുമ എന്നിവയാണ്.

മുള്ളുവേങ്ങ (ബ്രിഡെലിയ റെറ്റൂസ), മുള്ളിലവ് (സാൻതോക്സിലം റെഷ്ട), ഏഴിലംപാല (അൽസ്റ്റോണിയ സ്ക്കോളാരിസ്), നെല്ലി (ഫില്ലന്തസ് ഇംബ്ലിക്ക), കണിക്കൊന്ന (കാസ്സിയ ഫിസ്റ്റുല), ഒറെക്സൈലം ഇൻഡിക്കം, സെമോകാർപസ് അനാക്കാർഡിയം, കാട്ടുകലശം (ഗരുഗ പിന്നാറ്റ) എന്നിവയാണ് വംശനാശ ഭീഷണി നേരിടുന്ന മറ്റു സസ്യവർഗ്ഗങ്ങൾ.


</doc>
<doc id="393217" url="https://ml.wikipedia.org/wiki?curid=393217" title="ജി. എച്ച്. എസ്. പാക്കം">
ജി. എച്ച്. എസ്. പാക്കം

കാഞ്ഞങ്ങാട് - കാസർഗോഡ് റോഡ്(N.H 17)പെരിയ ജംഗ്ഷനിൽനിന്ന് പെരിയ - പള്ളിക്കരറോഡിൽ 5 KM അകലത്തിലും ബേക്കൽഫോർട്ട് റയിൽവേസ്റ്റേഷനിൽനിന്നും പള്ളിക്കര പെരിയ റോഡിൽ 3KM അകലത്തിലും ഈ വിദ്യാലയം സ്ഥിതിചെയ്യുന്നു. 
കേരള സംസ്ഥാനം നിലവിൽവരുന്നതിന് കൃത്യം ഒരു വർഷം മുമ്പാണ് നാട്ടുകാരുടെ ശ്രമഫലമായി കൂക്കൾ രാഘവൻനായരുടെ നേതൃത്വത്തിൽ പാക്കത്ത് ഒരു വിദ്യാലയം സ്ഥാപിതമാകുന്നത്. കാസർഗോഡ് ജില്ല,ഹോസ്ദുർഗ് താലൂക്ക്,പള്ളിക്കരപഞ്ചായത്തിലെ പനയാൽ വില്ലേജിൽപ്പെട്ട ഈ വിദ്യാലയം പള്ളിക്കര - പെരിയ റോഡിനോരം ചേർന്ന് കണ്ണംവയൽ എന്ന സ്ഥലത്താണ് സ്ഥിതിചെയ്യുന്നത്. പെരിയാറോഡ് ജംഗ്ഷനിൽനിന്ന് ഏകദേശം രണ്ടരകിലോമീറ്റർ കിഴക്ക് മാറിയാണ് ഈ വിദ്യാലയം നിലകൊള്ളുന്നത്. 1955ൽ ഒരോലഷെഡ്ഡിലാണ് ഈ സ്ക്കൂൾ പ്രവർത്തനം ആരംഭിച്ചത്. ആദ്യ വെക്കേഷൻകാലത്ത് കാറ്റിൽ തകർന്നുപോയ സ്ക്കൂൾ പാക്കം കണ്ണംവയൽ അമ്പലത്തിന്റെ കലവറയിലേക്കു മാറി. തൊട്ടടുത്ത് ഓലയും പുല്ലുംകൊണ്ട് ഒന്നും രണ്ടും ക്ലാസ് മുറികൾ നിർമ്മിച്ചു. 1960ൽ കൂക്കൾ കുഞ്ഞമ്പുനായരുടെ വാടകകെട്ടിടത്തിൽ upക്ലാസുകൾ ആരംഭിച്ചു. അപ്പോഴും എല്ലാക്ലാസുകളും നടത്താൻ ആ കെട്ടിടം മതിയായില്ല. 1963ൽ ശ്രീ.കെ .ചന്ദ്രശേഖരൻ കേരളത്തിന്റെ നിയമകാര്യമന്ത്രിയായ അവസരത്തിലാണ് പാക്കം ഗവൺമെന്റ് ഹൈസ്ക്കൂളിലെ പ്രധാന കെട്ടിടം - പാക്കം ഗവൺമെന്റ് യു.പി സ്ക്കൂളിന് വേണ്ടി - ഉദ്ഘാടനം ചെയ്യപ്പെട്ടത്. അന്നുമുതൽ ഈ പ്രദേശത്തിന്റെ അക്ഷരവെളിച്ചമായി തീർന്ന ഈ വിദ്യാലയം 1990ൽ ഹൈസ്ക്കൂളായി ഉയർത്തപ്പെട്ടു. പള്ളിക്കര പഞ്ചായത്തിലുള്ള ഹൈസ്ക്കൂളുകളിൽവച്ച് ഉയർന്ന പഠന നിലവാരവും മികച്ച വിജയശതമാനവും തുടർച്ചയായി നേടുവാൻ ഈ വിദ്യാലയത്തിനു കഴിയുന്നുണ്ട്.

3.11 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 11 കെട്ടിടങ്ങളിലായി 21 ക്ലാസ് മുറികളുമുണ്ട്. വിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിന് സുസജ്ജമായ കമ്പ്യൂട്ടർ ലാബുണ്ട്. 18 കമ്പ്യൂട്ടറുകളും രണ്ട് LCD പ്രോദക്റ്ററുകളും ഉണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാൺ.


OUR BLOG
സർക്കാര് വിദ്യാലയം

സ്കൂളിന്റെ മുൻ പ്രധാനാദ്ധ്യാപകർ.

ഗവ. എച്ച്. എസ്. പാക്കം. നേട്ടങ്ങൾകാണാൻ ഇവിടെ ക്ലിക്ക് ചെയ്യുക


</doc>
<doc id="393218" url="https://ml.wikipedia.org/wiki?curid=393218" title="ജി. എച്ച്. എസ്. എസ്. കല്ല്യോട്ട്">
ജി. എച്ച്. എസ്. എസ്. കല്ല്യോട്ട്

കാസറഗോഡ് ജില്ല ഹൊസദുർഗ്ഗ് താലൂക്ക് പെരിയ ഗ്രാമം കല്ല്യോട്ട് എന്ന മനോഹരമായ ഗ്രാമപ്രദേശത്ത് സ്ഥിതി ചെയ്യുന്ന സർക്കാർ വിദ്യാലയമാണിത്. ബേക്കൽ ഉപജില്ലയിലെ മലയോര മേഖലയിലെ ഏക വിദ്യാലയമാണിത്. കാഞ്ഞങ്ങാടുനിന്നും ഏകദേശം 18 കിലോമീറ്റർ അകലെയാണ് കല്ല്യോട്ട്. ഈ വിദ്യാലയത്തിലെ വിദ്യാർത്ഥികളിൽ ഭൂരിഭാഗവും സാമ്പത്തികമായി പിന്നാക്കം നിൽക്കുന്നവരാണ്.

1അമ്പത്തിയഞ്ചിലധികം വർഷം വിദ്യാദായിനിയായി കല്ല്യോട്ടിന്റെ പുണ്യഭൂമിയിൽ വിരാജിച്ചു നിൽക്കുന്ന സരസ്വതീക്ഷേത്രം മരുമക്കത്തായം നിലനിന്നിരുന്ന കാലഘട്ടങ്ങളിൽ തറവാടുകളിലെയും പ്രമാണി കുടുംബങ്ങളിലെയും താളിയോലഗ്രന്ഥങ്ങളും ക്ഷേത്രകലയായ പൂരക്കളിയും കൈകാര്യം ചെയ്യാൻ വേണ്ടി നാട്ടെഴുത്തു പള്ളിക്കൂടങ്ങളും നാട്ടെഴുത്തച്ഛന്മാരുടെ കീഴിലുള്ള കളരികളും വിദ്യാഭ്യാസ സമ്പ്രദായങ്ങളും ഉണ്ടായിരുന്നു. സാർവത്രിക വിദ്യാഭ്യാസം അന്നുണ്ടായിരുന്നില്ല. ദാരിദ്ര്യത്തിന്റെ ആധിക്യം കൊണ്ടും സാഹചര്യം കൊണ്ടും താഴ്ന്ന വരുമാനക്കാരായ കുട്ടികൾക്ക് വിദ്യാഭ്യാസം ലഭിച്ചിരുന്നില്ല. അത്തരം കുട്ടികൾക്ക് വിദ്യാഭ്യാസം ലഭിക്കുന്നതിന് 1954 ൽ കുഞ്ഞാച്ചൻ വീട് കളപ്പുരയിൽ 25 കുട്ടികൾക്കായി തുടങ്ങിയ ഏകാധ്യാപക വിദ്യാലയമാണ് വിജ്ഞാന ദീപമായി ആയിരക്കണക്കിന് വിദ്യാർത്ഥികൾക്ക് അറിവിന്റെ നറുവെളിച്ചം വിതറിക്കൊണ്ട് കല്ല്യോട്ട് ഗവ. ഹൈസ്കൂളായി മാറിയിരിക്കുന്നത്. 1961 ൽ യു.പി ആയും 1980 ൽ ഹൈസ്കൂളായും 2004ൽ ഹയർ സെക്കന്ററിയായും ഉയർത്തപ്പെട്ടു. ഈ കാലഘട്ടത്തിൽ നാടിന്റെ സാമൂഹ്യ സാമ്പത്തിക സാംസ്കാരിക പുരോഗതികളിൽ ഉറവിടമാകാൻ ഈ വിദ്യാലയത്തിന് സാധിച്ചിട്ടുണ്ട്. കലാ കായിക പാഠ്യേതര പ്രവർത്തനങ്ങളിൽ മികച്ച നേട്ടമുണ്ടാക്കാൻ ഈ വിദ്യാലയത്തിന് സാധിച്ചിട്ടുണ്ട്. കഴിഞ്ഞ എസ്സ്.എസ്സ്. എൽ .സി യിൽ 100 ശതമാനവും ഹയർസെക്കന്ററിയിൽ 98 ശതമാനവും വിജയം കൈവരിക്കാൻ സാധിച്ചു. 800 ഓളം കുട്ടികൾ പഠിക്കുന്ന ഈ വിദ്യാലയം ഇന്ന് ഭൗതിക സാഹചര്യങ്ങളുടെ അപര്യാപ്തതയാൽ വീർപ്പുമുട്ടുകയാണ്.

9.68ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 4 കെട്ടിടങ്ങളിലായി 6 ക്ലാസ് മുറികളും ഹയർ സെക്കണ്ടറിക്ക് 3 കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. UP,LP, വിഭാഗങ്ങളിലായി 14 ക്ലാസ് മുറികളും പ്രവർത്തിക്കുന്നു.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം മുപ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. 

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393219" url="https://ml.wikipedia.org/wiki?curid=393219" title="ജി. എച്ച്. എസ്. എസ്. ഉദുമ">
ജി. എച്ച്. എസ്. എസ്. ഉദുമ

ഉദുമ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു ഗവണ്മെന്റ് വിദ്യാലയമാണ് ഗവണ്മെന്റ് ഹയർ സെക്കണ്ടറി സ്കൂൾ ഉദുമ". നാലാംവാതുക്കല് സ്കൂൾ"' എന്ന പേരിലാണ് പൊതുവെ അറിയപ്പെടുന്നത്. 
1964 ൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്..സ്കൂളായി. 1968-ൽ ഹൈസ്കൂളായും ഉയർത്തപ്പെട്ടു.1999 ൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 14 കെട്ടിടങ്ങളിലായി 43 ക്ലാസ് മുറികളും ഹയർ സെക്കണ്ടറിക്ക് 2 കെട്ടിടത്തിലായി 8 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. 3 ലാബുകളിലുമായി ഏകദേശം 30 കമ്പ്യൂട്ടറുകളുണ്ട്. രണ്ട് ലാബുകളില ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


ഗവൺമെന്റ് സ്ഥാപനം

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393220" url="https://ml.wikipedia.org/wiki?curid=393220" title="ജി. വി.എച്ച്. എസ്. എസ്. കുനിയ">
ജി. വി.എച്ച്. എസ്. എസ്. കുനിയ

കുനിയ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു വിദ്യാലയമാണ് കുനിയ ഹയർ സെക്കണ്ടറി സ്കൂൾ. ഈ വിദ്യാലയം1974 സ്ഥാപിച്ചു.ഈ വിദ്യാലയം കാസ൪ഗോഡൂജില്ലയിലെ കാഞ്ഞങ്ങാട് വിദ്യാഭ്യാസ ജില്ലയിലെ ഏകമൂസ്ലിം വൊക്കേഷണൽ ഹയർ സെക്കന്ററി സ്കൂൾ ആണ്.ഉയ൪ച്ചയുടെ പടവൂകൾ ഒന്ന് ഒന്നായി 
കയറിക്കൊണ്ടിരിക്കുന്ന വിദ്യാലയങ്ങളിലൊന്നാണിത്.

1974മെയിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. 1994-ൽ ഹൈസ്കൂളായും ഉയർത്തപ്പെട്ടു. ഹൈസ്കൂളിന്റെ ആദ്യ പ്രധാനഅദ്ധ്യാപകന്റെ രൂപകല്പനയിലും മേൽനോട്ടത്തിലും വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമ്മിക്കപ്പെട്ടു. 2006ത്തിൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 6 കെട്ടിടങ്ങളിലായി 13 ക്ലാസ് മുറികളും ഹയർ സെക്കണ്ടറിക്ക് 3കെട്ടിടത്തിലായി 4 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനില്ല.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളീല്ല. 16 കമ്പ്യൂട്ടറുകളുണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.

കൺവിന൪-ഷൈലജ.കെ.പി.
ഉദ്ഘാടനം-പ്രിൻസിപ്പൽ-ശോഭന.വി.വി
വായനാവാരം-
പൂസ്തകപൃദ൪ശനം-
1സോഷ്യല്സയന്സ്-കൺവിന൪-
ഉദ്ഘാടനം-പ്രിൻസിപ്പൽ-ശോഭന.വി.വി
a.റാലി-06/08/2009 b.റാലി-15/08/2009
2.സയന്സ്-കൺവിന൪-
a.പോസ്ട൪ രചന-5/06/2009 b.സെമിനാ൪-20/07/2009 c.റാലി-06/08/2009 

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393221" url="https://ml.wikipedia.org/wiki?curid=393221" title="എം. പി. എസ്. ജി. വി. എച്ച്. എസ്.എസ്.ബെള്ളിക്കോത്ത്">
എം. പി. എസ്. ജി. വി. എച്ച്. എസ്.എസ്.ബെള്ളിക്കോത്ത്

കാസർഗോഡ് ജില്ലയിലെ തീരദേശഗ്രാമമായ അജാനൂരിന്റെ തലസ്ഥാനമെന്ന് വെള്ളിക്കോത്തിനെ വിശേഷിപ്പിക്കാം.ഒട്ടേറെ ചരിത്രസംഭവങ്ങൾക്ക് സാക്ഷ്യം നിന്ന നാട്. വടക്കേ മലബാറിന്റെ ചരിത്രഗതിയെ മാറ്റിമറിച്ച പ്രസ്ഥാനങ്ങളും സ്ഥാപനങ്ങളും രൂപം കൊണ്ട പ്രദേശം. മലയാളഭാഷയെ സമ്പന്നമാക്കിയ കവിതകളും നാടകങ്ങളും രചിക്കപ്പെട്ട പ്രദേശം. വിദ്വാൻ പി. കേളുനായരുടെ കർമ്മകേന്ദ്രമെന്ന നിലയിലും മഹാകവി പി. കുഞ്ഞിരാമൻ നായരുടെ ജന്മദേശമെന്ന നിലയിലും പുകൾകൊണ്ട നാട്. ഈ ധന്യഭൂമി ആദ്യകാലത്ത് കാഞ്ഞങ്ങാട് പ്രദേശത്തിന്റെ സാംസ്കാരിക കേന്ദ്രവും അതോടൊപ്പം വാണിജ്യകേന്ദ്രവുമായിരുന്നു.

1906 ഏപ്രിൽ മാസം ബോർഡ് എലിമെന്ററി സ്കുൾ ആയി മദ്രാസ് ഗവൺമെന്റിന്റെ കീഴിലാണ് ഈ മഹദ് വിദ്യാലയം പ്രവർത്തനം തുടങ്ങുന്നത്. ഇതേ കാലയളവിൽ തന്നെയാണ് ദേശീയ സ്വാതന്ത്ര്യ പ്രസ്ഥാനത്തിന്റെ പൊൻകിരണങ്ങൾ ഈ ഗ്രാമത്തെ ഉണർത്തുപാട്ടായ് മാറ്റുന്നതിനായ് സ്വന്തം ജീവിതം തന്നെ ഉഴിഞ്ഞു വെച്ച വിദ്വാൻ പി. കേളുനായർ വിജ്ഞാനദായിനി എന്ന സംസ്കൃത പാഠശാലയുടെ പ്രവർത്തനവും ആരംഭിക്കുന്നത്. കൊല്ലടത്ത് കണ്ണൻ നായർ എന്ന മഹദ് വ്യക്തി സംഭാവന ചെയ്ത സ്ഥലത്താണ് ഈ ഏകാധ്യാപക വിദ്യാലയം പ്രവർത്തനമാരംഭിച്ചത്.
സ്വാതന്ത്ര്യാനന്തരം 1948-ൽ ആണ് ഈ വിദ്യാലയം ഹയർ എലിമെന്ററി സ്കൂൾ ആയി അപ്ഗ്രേഡ് ചെയ്യപ്പെട്ടത്. തുടർന്ന് വെള്ളിക്കോത്തിന്റെ സാമൂഹ്യ-സാംസ്കാരിക ചലനങ്ങളുടെ സിരാകേന്ദ്രമായ് വർത്തിച്ചത് ഈ സ്കൂളാണെന്നത് ആവേശകരമായ വസ്തുതയാണ്. ഈ കാലയളവിൽ അധ്യാപനം എന്ന മഹത് പ്രവർത്തനത്തിലൂടെ വിദ്യാർത്ഥി സമൂഹത്തെ ജീവിതത്തിന്റെ വ്യത്യസ്ത മേഖലകളിൽ ഉന്നത നിലവാരത്തിലെത്തിക്കാൻ തങ്ങളുടെ ജീവിതത്തിലൂടെ ശ്രമിച്ച ധന്യരാണ് ശ്രീ. സുബ്രഹ്മണ്യൻ നമ്പൂതിരി മാസ്റ്റർ, ശ്രീ. അപ്പു മാസ്റ്റർ, ശ്രീ. സത്യനാരായണൻ മാസ്റ്റർ, 
ശ്രീ. ഗോപാലൻ കുരിക്കൾ മാസ്റ്റർ, ശ്രീ. എൻ. സി. കണ്ണൻ മാസ്റ്റർ, ശ്രീ. കെ. ഗോപാലൻ മാസ്റ്റർ, ശ്രീ. മാധവൻ മാസ്റ്റർ, ശ്രീ. മാരാർ മാസ്റ്റർ എന്നീ ഗുരുഭൂതന്മാർ.
1976-ൽ ആണ് ഈ വിദ്യാലയം ഹൈസ്കൂൾ ആയി ഉയർത്തപ്പെടുന്നത്. 1979 ലാണ് ഈ വിദ്യാലയത്തിന് മലയാള സാഹിത്യത്തിലെ മേഘരൂപനായ മഹാകവി പി. കുഞ്ഞിരാമൻ നായരുടെ പേരു നല്കുന്നത്. അന്നുമുതൽ ഈ വിദ്യാലയം മഹാകവി പി. സ്മാരക ഹൈസ്കൂൾ ആയി പുനർനാമകരണം ചെയ്യപ്പെട്ടു. തുടർന്ന് 1992 ഒക്ടോബർ മാസത്തിൽ ഈ വിദ്യാലയം വൊക്കേഷണൽ ഹയർ സെക്കണ്ടറി സ്കൂളായി മാറി.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്.


സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393222" url="https://ml.wikipedia.org/wiki?curid=393222" title="ജി. എച്ച്. എസ്. രാവണേശ്വർ">
ജി. എച്ച്. എസ്. രാവണേശ്വർ

കാസർഗോഡ് ജില്ലയിലെ അജാനൂർ പഞ്ചായത്ത്, രാവണീശ്വർ ഗ്രാമത്തിൽ സ്ഥിതി ചെയ്യുന്ന വിദ്യാലയമാണ് "ഗവ: ഹയർ സെക്കണ്ടറി സ്കൂൾ രാവണീശ്വർ "എന്ന പേരിലാണ് പൊതുവെ അറിയപ്പെടുന്നത്.1957-ൽ സ്ഥാപിച്ച ഈ വിദ്യാലയം കാസർഗോഡ് ജില്ലയിലെ പഴക്കമേറിയ വിദ്യാലയങ്ങളിലൊന്നാണ്.

1957ൽ ഒരു ഏകാധ്യാപക വിദ്യാലയമായി മാക്കിയിൽ ഈ വിദ്യാലയം പ്രവർത്തനമാരംഭിച്ചു. 1967ൽ യു.പി സ്ക്കൂളായും 1980ൽ ഹൈസ്ക്കൂളായും 2006ൽ ഹയർസെക്കന്ററിയായും ഉയർത്തപ്പെട്ടു. ഇതിന്റെ എൽ.പി വിഭാഗം പ്രധാന വിദ്യാലയത്തിൽ നിന്നും ഏകദേശം 1.5 കി.മീ. അകലെയാണ്സ്ഥിതി ചെയ്യുന്നത്. കാസർഗോഡ് ജില്ലയിലെ അജാനൂർ പഞ്ചായത്തിലെ 1,2,3,11 വാർഡുകൾ ഉൾ പ്പെ ട്ടതാണ് രാവണീശ്വരം പ്രദേശം. ഈപ്രദേശങ്ങളിലുള്ള കുട്ടികളെല്ലാം വിജ്ഞാന സന്വാദനത്തിനായി ആശ്രയിക്കുന്നത് രാവണീശ്വരം ഗവ.ഹയർ സെക്കന്ററി സ്ക്കൂളിനെയാണ്. രാവണി തപസ്സിരുന്ന സ്ഥലമായിരുന്നതു കൊണ്ടത്രെ രാവണീശ്വരം എന്ന പേര് ലഭിച്ചത്.

എൽ.പി വിഭാഗം സ്ഥിതി ചെയ്യുന്നത് 1 ഏക്കർ സ്ഥലത്തും ഹൈസ്ക്കൂളും ഹയർസെക്കന്ററി വിഭാഗം സ്ഥിതി ചെയ്യുന്നത് 5 ഏക്കർ 7 സെന്റ് സ്ഥലത്തും ആണ്. 5 കെട്ടിടങ്ങളിലായി 15 ക്ലാസ് മുറികളും ഹയർ സെക്കണ്ടറിക്ക് രണ്ടു കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 25 കമ്പ്യൂട്ടറുകളുണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. ഹയർ സെക്കന്ററി വിഭാഗത്തിന് അതിവിശാലമായ ലാബ് & ലൈബ്രറി കോംപ്ലക്സിന്റെ പണി പൂർത്തിയായിക്കൊണ്ടിരിക്കുന്നു.

° ജൂനിയ‌൪ റെഡ്ക്രോസ്
കലാസാഹിത്യവേദിയിൽധാരാളം കുട്ടികൾഅംഗങ്ങളായിട്ടുണ്ട്.ഇതിന്റെ ആഭിമുഖ്യത്തിൽസ്ക്കൂൾതലത്തിൽനിരവധി വൈവിധ്യങ്ങളായ പ്രവർത്തനങ്ങൾനടത്തി വരുന്നു. മുണ്ടൂർസേതുമാധവനെപ്പോലുള്ള പ്രമുഖ സാഹിത്യകാരൻമാരുമായുള്ള അഭിമുഖം, ചർച്ച, സംവാദം എന്നിവ സംഘടിപ്പിച്ചു. ബഷീർചരമദിനം ആചരിക്കുന്നതിന്റെ ഭാഗമായി പ്രദർശനം നടത്തി. വിദ്യാരംഗം കലാസാഹിത്യവേദി സ്ക്കൂളിൽചിത്രരചനാ ക്യാന്വും നടത്തിയിട്ടുണ്ട്. കൂടാതെ വിദ്യാരംഗം കലാസാഹിത്യവേദി ക്ലാസ്സടിസ്ഥാനത്തിൽകൈയെഴുത്ത് മാസിക നിർമ്മിക്കുകയും മെച്ചപ്പെട്ടവ കണ്ടെത്തി വേണ്ടുന്ന പ്രോത്സാഹനം നൽകുകയും ചെയ്യുന്നു. വിദ്യാരംഗം കലോത്സവത്തിൽഉപജില്ലാതലത്തിലും ജില്ലാതലത്തിലും ശ്രദ്ധേയമായ നേട്ടങ്ങൾഈ സ്ക്കൂളിലെ കുട്ടികൾകൈവരിച്ചിട്ടുണ്ട്. 
ഹിന്ദി ക്ലബ്..- ഹിന്ദി ക്ലബിന്റെ ആഭിമുഖ്യത്തിൽ ഹിന്ദി അസംബ്ളി നടത്തി.. സ്വാതന്ത്ര്യദിനത്തിൽഹിന്ദി സാഹിത്യകാരൻമാരുടെ ഫോട്ടോ പ്രദർശനം നടത്തി. ഹിന്ദി പക്ഷാചരണം വിവിധ പരിപാടികളോടെ ആഘോഷിച്ചു. 
ഇംഗ്ലീഷ് ക്ലബ്..-ക്ലബിന്റെ നേതൃത്വത്തിൽആഴ്ചകൾതോറും 'LANGUAGE GAME' നടത്തി വരുന്നു.വിദ്യാർത്ഥികൾക്ക് ഇംഗ്ലീഷ് ന്യൂസ് പേപ്പർവായിക്കാനുള്ള സകര്യം ക്ലബ് ചെയ്തു കൊടുക്കുന്നുണ്ട്. 
ഹെൽത്ത് ക്ലബ്..- ക്ലബിന്റെ ആഭിമുഖ്യത്തിൽസ്ക്കൂളും പരിസരവും ശുചീകരിക്കുന്നു. ഓരോ വെള്ളിയാഴ്ചയും 'ഡ്രൈ ഡെ ' ആയി ആചരിക്കുന്നു. കന്വോസ്റ്റ് കുഴി നിർമ്മാണം പരിസര മലിനീകരണം ഒഴിവാക്കി. പ്രതിരോധ ഗുളികകളുടെ വിതരണം സി.ഡി പ്രദർശനം ,ഫസ്റ്റ് എയ്ഡ് തുടങ്ങിയവ ക്ലബിന്റെ ആഭിമുഖ്യത്തിൽനടക്കുന്നു. സീഡ് പദ്ധതി പ്രകാരം ലഭിച്ച അഞ്ഞൂറോളം വൃക്ഷത്തൈകൾസ്ക്കൂൾകോന്വോണ്ടിൽനട്ട് ജൈവവേലി കെട്ടി സംരക്ഷിച്ചു വരുന്നു. എന്റെ മരം പദ്ധതിയുടെ ഭാഗമായി ലഭിച്ച വൃക്ഷത്തൈകൾകുട്ടികൾക്ക് വിതരണം ചെയ്തു. ജൈവ വൈവിധ്യത്തെക്കുറിച്ചും പരിസ്ഥിതി സംരക്ഷണത്തെക്കുറിച്ചും ബോധവൽക്കരണ ക്ലാസ്സ് സംഘടിപ്പിച്ചു. 
സോഷ്യൽ സയൻസ് ക്ലബ് ..- ദിനാചരണങ്ങളുടെ ചുക്കാൻപിടിക്കുന്നു. ഗാന്ധി ഫോട്ടോ പ്രദർശനം, നാണയ പ്രദർശനം തുടങ്ങിയവ നടത്തി. പ്രാദേശിക ചരിത്രരചനയോടനുബന്ധിച്ച് ചരിത്ര സ്മാരകങ്ങളുടെ സന്ദർശനം 'രാവണി' തപസ്സിരുന്നു എന്നു കരുതുന്ന രാവണേശ്വരം ശ്രീ പെരും തൃക്കോവിലപ്പൻക്ഷേത്രത്തിലേക്കുള്ള പഠനയാത്ര പ്രോജക്ട് നിർമ്മാണം മുതലായവ നടത്തി. ഈ വർഷത്തെ ബേക്കൽഉപജില്ലാ മേളയിൽസാമൂഹിക ശാസ്ത്രവിഭാഗം ഹൈസ്ക്കൂൾതല ചാന്വ്യൻമാരാവുകയും റോളിംഗ് ട്രോഫി കരസ്ഥമാക്കുകയും ചെയ്തു. സൂര്യകിരീടം ,സ്വാതന്ത്രഗാനപതിപ്പ് ,ആജാനൂരിന്റെ ചരിത്രം തുടങ്ങിയവ കുട്ടികളുടെ മികവുറ്റ സൃഷ്ടികളാണ്

കേരള സർക്കാരാണ് വിദ്യാലയത്തിന്റെ ഭരണം നടത്തുന്നത്. കാഞ്ഞങ്ങാട് വിദ്യാഭ്യാസ ജില്ലയിൽ,ബേക്കൽ ഉപജില്ലയുടെ ഭാഗമാണ്. . ഹൈസ്കൂൾ വിഭാഗത്തിന്റെ ഹെഡ്മിട്രസ് രതീദേവി ഹയർ സെക്കണ്ടറി വിഭാഗത്തിന്റെ പ്രിൻസിപ്പൾ അരവിന്ദാക്ഷനുമാണ്

സ്കൂളിന്റെ മുൻ പ്രധാനാദ്ധ്യാപകർ.
ശ്രീ സി.എം.കുഞ്ഞിക്കണ്ണൻ 1948
ശ്രീ ടി.എ.കുഞ്ഞികൃഷ്ണൻ നായർ 1959
ശ്രീ വി.വി.നാരായണൻ നന്വീശൻ 1973
ശ്രീ കണ്ണൻ.വി 07/05/78
ശ്രീ കരുണാകരൻ നായർ. 1982
ശ്രീ സുന്ദരേശൻ.ആർ 09.10.1984-1987
ശ്രീ തങ്കച്ചൻ 31.05.1987-1989
ശ്രീ പത്മനാഭക്കുറുപ്പ് 17.07.1989-17.06.1991
ശ്രീ കുഞ്ഞികൃഷ്ണൻ നായർ 17.06.1991-08.06.1992
ശ്രീമതി ജെസ്സി.എൻ.എഫ് 26.10.1992-31.05.1993
ശ്രീമതി കെ. ശ്രീദേവിപിള്ള 18.06.1993
ശ്രീമതി എം.പി.രാധ 29.10.1993-26.05.1994
ശ്രീമതി എം.ആർകമലാദേവി 30.05.1994-15.05.1995
ശ്രീമതി പി. ലക്ഷ്മി 07.06.1995-31.05.1996
ശ്രീമതി ശാന്തകുമാരി പി.കെ 01.06.1996-1997
ശ്രീമതി കര്ലാക്ഷി 01.08.1997-06.98
ശ്രീ അബ്ദുൾഖാദർ 03.06.1998-09.05.2000
ശ്രീമതി ശശികലാദേവി.കെ 06-2001
ശ്രീ പുരുഷോത്തമൻ വി.ടി 2001-29.05.2002
ശ്രീമതി കുഞ്ഞിമേരി എം.ജെ 12.06.2002-06.05.2003
ശ്രീ കുഞ്ഞിക്കണ്ണൻ വി.വി 07.2003-31.05.2004
ശ്രീ രാജൻ.വി 06.2005-03.06.2006
ശ്രീമതി വത്സല 01.07.2006-31.05.2007
ശ്രീ വിനയകുമാർ കെ.എം 01.06.2007-03.06.2008
ശ്രീ അഗസ്റ്റിൻ ടി.ഡി 04.06.2008-28.07.2008
ശോഭന ഐ.പി 30.07.2008-16.06.2009
ശ്രീമതി രതീദേവി ടി.കെ 01/07/09
ശ്രീ രവിവര്മൻ 25/03/2010


വിദ്യാലയത്തിലേക്ക് എത്തുന്നതിനുള്ള മാർഗ്ഗങ്ങൾ


</doc>
<doc id="393223" url="https://ml.wikipedia.org/wiki?curid=393223" title="ജി. എച്ച്. എസ്. എസ്. മടിക്കൈ">
ജി. എച്ച്. എസ്. എസ്. മടിക്കൈ

സംസ്ഥാന പുനർ വിഭജനത്തിനു മുൻപ് മദിരാശി സംസ്ഥാനത്തിൽ തെക്കൻ കർണാടക ജില്ലയിൽ കാസറഗോഡ് താലൂക്കിൽ പെടുന്ന പ്രദേശമായിരുന്നു മടിക്കൈ അമ്പലത്തുകര. വിദ്യാഭ്യാസകാര്യത്തിൽ യാതൊരു സൗകര്യങ്ങളും ഉണ്ടായിരുന്നില്ല. വർഷങ്ങൾക്കുമുമ്പ് 'ചാമക്കൊച്ചി' എന്ന തൊട്ട പ്രദേശത്ത്" നിലവിലിരുന്ന മാനേജ്മെന്റ് സ്കൂളിന്റെ പ്രവർത്തനം പൂർണമായും നിലച്ചിരുന്നു. പ്രസ്തുത സാഹചര്യത്തിൽ വിദ്യാഭ്യാസ പ്രേമികളായ നാട്ടുകാർ യോഗം ചേരുകയും മടിക്കൈ അമ്പലത്തുകരയിൽ ഒരു വിദ്യാലയം സ്ഥാപിക്കുന്നതിനാവശ്യമായ പ്രവർത്തനങ്ങൾ ആരംഭിക്കുകയും ചെയ്തു. അപ്രകാരമാണ തെക്കൻ കർണാടക ജില്ലാബോർഡിന്റെ കീഴിൽ " ഏച്ചിക്കാൻ ബോർഡ് എലിമെന്ററി സ്കൂൾ “( B.E.S.Yechikan) എന്ന പേരിൽ 3-1-1955-ൽ ഈ വിദ്യാലയം ആരംഭിച്ചത്. അമ്പലത്തുകരയിൽ വിദ്യാലയ കെട്ടിടം പൂർത്തിയാകുന്നതുവരെ അന്നത്തെ സ്കൂൾ കമ്മിറ്റി പ്രസിഡന്റായിരുന്ന ശ്രീ.എം.രേർമ്മപൊതുവാളുടെ റാക്കോൽ എന്ന സ്ഥലത്തുള്ള വീടിന്റെ ഒരു ഭാഗത്താണ് ശ്രീ.സി. അമ്പാടിമാസ്റ്റർ ഏകാധ്യാപകനായി ഈ വിദ്യാലയം ആരംഭിച്ചത്. തുടക്കത്തിൽ പത്തൊൻപത് കുട്ടികളാണ് ഇവിടെ പഠിച്ചിരുന്നത്. അന്നത്തെ തെക്കൻ കർണാടക ജില്ലാ ബോർഡ് ആസ്ഥാനം മംഗലാപുരത്തായിരുന്നു.
ജില്ലാ ബോർഡ് പ്രസിഡന്റ് ഡോ.കെ.കെ.ഹെഗ്ഡെ, എം.ബി.ബി.എസ്സ് അവറുകളുടെ 28.3.1956-ലെ Ref.No.E6/2022/56 സർക്കുലർ പ്രകാരം ഒന്നാമത്തെ സ്കൂൾകമ്മിറ്റി 1-4-1956-ൽ 3 കൊല്ലക്കാലത്തേയ്ക്ക് 7 പേരെ നോമിനേറ്റ് ചെയ്തു.

എന്നിവരാണവർ. ഈ കമ്മിറ്റിയിൽ സ്കൂൾഹെഡ്മാസ്റ്റർ കൂടി അംഗമായിരിക്കുന്നതാണെന്നും അയാൾ കമ്മിറ്റിയുടെ കൺവീനർ ആയിരിക്കുന്നതാണെന്നും നിർദ്ദേശിച്ചു. 
പ്രസിഡന്റിനേയും വൈസ് പ്രസിഡന്റിനേയും അംഗങ്ങളിൽ നിന്ന് തെരഞ്ഞെടുക്കണമെന്നും സർക്കുലരിൽ നിരിദ്ദേശിക്കുന്നു. അക്കാലത്ത് തെക്കൻ കർണാടക ജില്ലാ ബോർഡിൽ കാസറഗോഡ് താലൂക്കിൽ നിന്ന് ശ്രീമാന്മാർ നാരന്തട്ട കുഞ്ഞമ്പു നമ്പ്യാർ, കെ.കല്ലാളൻവൈദ്യര് എൻ.ജി.കമ്മത്ത് എന്നിവർ അംഗങ്ങളായിരുന്നു. ശ്രീ.എൻ.ജി. കമ്മത്തിന്റെയും കല്ലാളൻ വൈദ്യരുടെയും ശുപാർശ പ്രകാരമാണ് ഈ വിദ്യാലയം ആരംഭിക്കാൻ ഇടയായത്. സ്കൂൾ അമ്പലത്തുകരയിലേക്ക് മാറ്റുന്നതിന് 14-3-1955-ൽ ഓലമേഞ്ഞഷെഡ് നാട്ടുകാരുടെ സഹായത്തോടെ നിർമ്മിക്കപ്പെട്ടു. അപ്പോഴേയ്ക്കും കുട്ടികളുടെ എണ്ണം 51-ആയി. വർഷാവസാനം 52-ആയി.

11 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 30 ക്ലാസ് മുറികളും ഹയർ സെക്കണ്ടറിക്ക് 2 കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 30 കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. നല്ല സൌകര്യമുളള ഒരു അസംബ്ലി ഹാളും അതിനോടനുബന്ധിച്ച് തന്നെ ഒരു സ്റേറജും സ്കൂളിനുണ്ട്.


സ്കൂളിന്റെ മുൻ പ്രധാനാദ്ധ്യാപകർ : കാലയളവ്


NH 17, കാഞ്ഞങ്ങാട് നഗരത്തിൽ നിന്നും 5 കി.മി. അകലത്തായി മടിക്കൈ റോഡിൽ സ്ഥിതിചെയ്യുന്നു.


</doc>
<doc id="393224" url="https://ml.wikipedia.org/wiki?curid=393224" title="ജി. എച്ച്. എസ്. എസ്. ബളാന്തോട്">
ജി. എച്ച്. എസ്. എസ്. ബളാന്തോട്

കേരളത്തിൽ കാസറാഗോഡ് ജില്ലയിലെ പനത്തടി പഞ്ചായത്തിലുള്ള ഒരു ഗവൺമെൻറ് ഹയർ സെക്കണ്ടറി സ്കൂൾ ആണ് ജി.എച്.എസ്.എസ് ബളാംതോട്. മലയോരമേഖലയിലെ വിദ്യാഭ്യാസ പുരോഗതി ലക്ഷ്യമാക്കി 1948 ലാണ് ഈ വിദ്യാലയം സ്ഥാപിച്ചത്.

 1948 ൽ ലോവർ പ്രൈമറി സ്കുൾ എന്ന നിലയിലാണ് ഈവിദ്യാലയം സ്ഥാപിതമായത്. പാറക്കാടൻരാമൻനായ൪ എന്ന മഹാനുഭാവനാണ് സ്കൂൾ സ്ഥാപിക്കുന്നതിന് സ്ഥലം നല്കി സഹായിച്ചത്. തുടക്കത്തിൽ ഏകാധ്യാപക വിദ്യാലയമായിരുന്ന ഈസ്ഥാപനം1959ൽ അപ്പർപ്രൈമറിയായും 1980ൽ ഹൈസ്കൂളായും 2000ൽ ഹയർസെക്കണ്ടറിസ്കൂളായും വളർന്നു. സ്കുളിന്റെ ആദ്യപ്രധാന അധ്യാപകൻ ശ്രീനാരായണനാചാരിമാസ്റ്റർ ആയിരിന്നു. ഹൈസ്കൂൾ ആയി ഉയർത്ത്പ്പെട്ടതിനെ തുടർന്ന് തിരുവന്തപുരം സ്വദേശിയായിരുന്ന ശ്രീ ശിവശങ്കരൻനായർഹെഡ്മാസ്റ്റർ ആയി ചുമതലയേറ്റു. ഇന്ന് നേഴ്സറി തലം മുതൽ ഹയർ സെക്കന്ററി തലം വരെ 2000-ൽ പരം വിദ്യാർത്ഥികൾക്ക് പഠന സൗകര്യം ഒരുക്കുന്ന വിദ്യാലയമാണ് ബ്ലാന്തോട് ഗവണ്മെന്റ് ഹയർ സെക്കന്ററി വിദ്യാലയം. എസ്. എസ്. എൽ. സി., പ്ലസ്‌ ടു റിസൾട്ടുകൾ ഓരോ വര്ഷവും കൂടുതൽ മികവു പുലർത്തി വരുന്നു. ഉച്ച ഭക്ഷണ വിതരണം കുറ്റമറ്റ രീതിയിൽ സ്കൂളിൽ പുരോഗമിക്കുന്നു. റെഡ് ക്രോസ്സ്, സ്ടുടന്റ്റ് പോലീസ് കേടെറ്റ്, ഭാരത്‌ സ്കൌട്സ് ആൻഡ്‌ ഗൈഡ്സ് എന്നീ സേനകളും സ്കൂളിൽ മികവുറ്റ രീതിയിൽ പ്രവർത്തിക്കുന്നു. 

രാമൻനായർ നല്കിയ മൂന്നേക്കറും പി.ടിഎ വാങ്ങിയ അരയേക്കറടക്കം മൂന്നരഏക്കർസ്ഥലത്താണ് സ്കൂൾസ്ഥിതിചെയ്യുന്നത്. പ്രൈമറിതലത്തിന് ഓടുമേഞ്ഞ 5 കെട്ടിടങ്ങളിലായി 17 ക്ലാസ്സ്മുറികളും ഹൈസ്കൂൾഹയർസെക്കണ്ടറി വിഭാഗങ്ങൾക്ക് 5 കെട്ടിടങ്ങളിലായി 33 ക്ലാസ്സ്മുറികളും കളിസ്ഥലവും വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും സ്വന്തമായി കമ്പ്യൂട്ടർലാബുകളും ഏകദേശം അന്പതോളം കന്പ്യൂട്ടറുകളുമുണ്ട്. കൂടാതെബ്രോഡ്ബാന്റ് ഇന്റർനെറ്റ്സൗകര്യവും ലഭ്യമാണ്.

വിദ്യാരംഗം കലാസാഹിത്യവേദി


പനത്തടി പഞ്ചായത്ത് പൂര്‌ണ്ണമായും കള്ളാർ, ബളാൽ, കുറ്റിക്കോൽ, കർണാടക സംസ്ഥാനത്തിലെ കരിക്കെ എന്നി പ‌ഞ്ചായത്തുൾ ഭാഗീകമായും ചേരുന്നതാണ് സ്കൂളിന്റെ ഫീഡിംഗ് ഏരിയ. ചാമുണ്ടിക്കുന്ന്, പാണത്തൂർ, പെരുതടി, റാണിപുരം, ചെറുപനത്തടി, മാനടുക്കം, പ്രാന്തർക്കാവ്, മാലക്കല്ല്, അടോട്ടുകയ എന്നിവയാണ് ഫീഡിംഗ് സ്ക്കൂളുകൾ.

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393225" url="https://ml.wikipedia.org/wiki?curid=393225" title="ജി. എച്ച്. എസ്. ഉപ്പിലിക്കൈ">
ജി. എച്ച്. എസ്. ഉപ്പിലിക്കൈ

കാഞ്ഞങ്ങാട് മുൻസിപാലിറ്റിയിലെ അരയി, കാർത്തിക, മോനാച്ച വാഴുന്നോറൊടി , മധുരംകൈ ,ചൂട്ടുവം പുതുക്കൈ ,ചേടിറോഡ് എന്നീ പ്രദേശങ്ങളിലെ ജനങ്ങളുടെ വിദ്യാഭ്യാസകേന്ദ്രമാണ് ഉപ്പിലിക്കൈ ഗവർമെന്റ് ഹയർസെക്കന്ററി സ്കൂൾ.
ഉപ്പിലിക്കൈ ഗ്രാമത്തിന്റെ മധ്യഭാഗത്തായി സ്ഥിതി ചെയ്യുന്ന ഈ വിദ്യാലയത്തിന്റെ ചരിത്രം ആരംഭിക്കുന്നത് ഉപ്പിലിക്കൈ എന്ന സ്ഥലത്ത് 1953-ൽ ഏകാധ്യാപക സ്കൂളായിട്ടാണ്. 1953 സപ്തംബ൪ മാസം കൊങ്ങിണിയൻ വളപ്പി൯ ഏകാദ്ധ്യാപക സ്കൂളായി തുടങ്ങി .പിന്നീട് 1961 ഉപ്പിലികൈയിലേക്ക് മാററി ജി എൽ പി എസ് ഉപ്പിലിക്കൈ ആയി യുപിസ്കൂളായി ഉയ൪ത്തപ്പെട്ടു. ആദ്യ പി.ടി.എ.കമ്മിററി നിലവിൽ വന്നു. ശ്രീ. കുഞ്ഞിക്കോമൻമണിയാണി പ്രസിഡൻറ്.1961-62-ൽ ഒരു എൽ പി സ്കൂളായും ഉയർത്തപ്പെട്ടു. 1978ലാണ് സ്കൂൾ പി.ടി.എ രൂപീകരിച്ച് പ്രവർത്തിക്കുന്നത്. 1980 ൽ സിൽവർ ജൂബിലി ആഘോഷിച്ചു ഹൈസ്ക്കൂളാക്കി മാററാനുള്ള ശ്രമം തുടങ്ങി. അതിനായി ശ്രീ വികെ വൈദ്യ൪ ജനറൽ സെ(കട്ടറിയും ശ്രീ കെ കൃഷ്ണമാരാ൪ (പസിഡ൯റും കുഞ്ഞികോമ൯മണിയാണി (ടഷററും ആയി ഒരു കമ്മിററി രൂപീകരിച്ചു.കമ്മിററിയുടെ (പവ൪ത്തനഫലമായി 1981-ൽ ഹൈസ്കൂളായിമാറി. 1983-84 അധ്യയന വർഷം SSLC ബാച്ച് ഉന്നത വിജയം കൈവരിച്ചൂ. 2002-03 വർഷത്തിൽ സുവർണജൂബിലി ആഘോഷിക്കുകയും ചെയ്തു. 2010-11-ൽ ഹയർസെക്കൻറിയായി ഉയർത്തപ്പെട്ടു. ഹയർസെക്കൻററിയിൽ കൊമാഴ്സ് സയൻസ് എന്നിവയാണ് ആദ്യബാച്ചായി അനുവദിച്ച് കിട്ടിയത്. 2010മുതൽ S S LC പരീക്ഷയിൽ നൂറ് ശതമാനം വിജയം കൈവരിച്ചുവരുന്നു.


2010 മുതൽ എസ് എസ് എൽ സി പരീക്ഷയിൽ 100 ശതമാനം വിജയം കൈവരിച്ചിട്ടുണ്ട്.


</doc>
<doc id="393226" url="https://ml.wikipedia.org/wiki?curid=393226" title="ജി. വി. എച്ച്. എസ്. എസ്. മടിക്കൈ">
ജി. വി. എച്ച്. എസ്. എസ്. മടിക്കൈ

1921 മെയിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. വിദ്യാലയം സ്ഥാപിച്ചത്. പോത്തനായിരുന്നു ആദ്യ പ്രധാന അദ്ധ്യാപകൻ. -ൽ ഇതൊരു സ്കൂളായി. -ൽ മിഡിൽ സ്കൂളായും 1981-ൽ ഹൈസ്കൂളായും ഉയർത്തപ്പെട്ടു. ഹൈസ്കൂളിന്റെ ആദ്യ പ്രധാന അദ്ധ്യാപകനായ രൂപകല്പനയിലും മേൽനോട്ടത്തിലും വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമ്മിക്കപ്പെട്ടു. 2007ൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് കെട്ടിടങ്ങളിലായി ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 25 കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393227" url="https://ml.wikipedia.org/wiki?curid=393227" title="ജി. എച്ച്. എസ്. എസ്. കുട്ടമത്ത്.">
ജി. എച്ച്. എസ്. എസ്. കുട്ടമത്ത്.

ചെറുവത്തൂരിന്റെ ഹൃദയഭാഗമായ കുട്ടമത്ത് എന്ന സ്ഥലത്ത് സ്ഥിതി ചെയ്യുന്ന ഒരു വിദ്യാലയമാണ് ജി എച്ച് എസ് എസ് കുട്ടമത്ത്. കാസർഗോഡ് ജില്ലയിലെ മികച്ച വിദ്യാലയങ്ങളിലൊന്നാണ്.

1915 ൽ കുട്ടമത്ത് പഞ്ചിലാംകണ്ടം എന്നസ്ഥലത്ത് എൽ പി സ്കൂളായാണ് ആരംഭിച്ചത്. 
സ്താപക ഗുരുനാഥൻ : കുന്നിയൂർ പ്ടടിഞ്ഞാറെതുവഴിയിൽ ചിണ്ടക്കുറുപ്പ്.
പ്രശസ്തസാഹിത്യകാരനായ പവനന്റെ പിതാവുകൂടിയായ കുന്നിയൂർ കുഞ്ഞിശങ്കരക്കുറുപ്പ് വൈദ്യനെന്നറിയപ്പെടുന്ന കുന്നിയൂർ നാരായണക്കുറുപ്പ് ,പാലാട്ട് കൃഷ്ണനടിയോടി, കൃഷ്ണനടിയോടിയുടെ സഹോദരനായ കുഞ്ഞിരാമനടിയോടി, കൈതേരി വീട്ടുകാരൻ ,മനിയേരി രാമൻ നായർ , പരൂര് കുഞ്ഞമ്പു നായർ എന്നിവരാണ് സ്ഥാപക ഗുരുനാഥന്മാർ
1956ൽ വിദ്യാലയം യു പി.സ്കൂളായി ഉയർത്തി. പയ്യാടക്കത്ത് കുഞ്ഞമ്പു നായർ, പയ്യാടക്കത്ത് രാഘവൻ നായർ, പി സി നാരായണൻ അടിയോടി കെ.പി .നാരായണക്കുറുപ്പ് തുടങ്ങിയവരായിരുന്നു യു പി സ്കൂളിലെ പ്രധാനാദ്ധ്യാപകർ .1981 ൽ ഹൈസ്കൂളായി ഉയർത്തി.1982 ൽ പഠനം ആരംഭിച്ചു.സീനിയർ അസിസ്റ്റന്റ് ചാർജ്ജ് എൻ ദാമോദരൻ മാസ്റ്റർ ക്ക് നല്കി. 1985ൽ ആദ്യ എസ് എസ് എല് സി ബാച്ചിൽ 98% വിജയം നേടി അടുത്തവർഷം 1986 ൽ അത് 100% ആയി മാറ്റി.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 41 ക്ലാസ് മുറികളും ഹയർ സെക്കണ്ടറിക്ക് രണ്ട് കെട്ടിടങ്ങളിലായി 12 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.


സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393228" url="https://ml.wikipedia.org/wiki?curid=393228" title="ജി. എച്ച്. എസ്. പിലിക്കോട്">
ജി. എച്ച്. എസ്. പിലിക്കോട്

പഴയ അള്ളട സ്വരൂപ (നീലേശ്വരം രാജവംശം)ത്തിന്റെ കേന്ദ്രബിന്ദുവായ പടക്കളത്ത് (പടുവളം) നാഷണൽ ഹൈവേ 17 നോടു ചേർന്ന് കാസർകോട് ജില്ലയുടെ പ്രവേശന കവാടത്തിൽ കാലിക്കടവിൽ സ്ഥിതി ചെയ്യുന്ന സർക്കാർ വിദ്യാലയമാണ് ജി. എച്ച്. എസ്. പിലിക്കോട്. 
1888 ൽ മഞ്ഞരാമനെഴുത്തച്ഛൻ ചന്തേരയിൽ ഒരു കുടിപ്പള്ളിക്കൂടം ആരംഭിച്ചു. 1924 ൽ ചന്തേര ബോർഡ് എലിമെന്ററി സ്കൂളായി മാറിയ ഈ വിദ്യാലയം കേരളപ്പിറവിയോടെ മലബാർ ജില്ലാ ബോർഡിന്റെ നിയന്ത്രണത്തിലായി. 1957 ൽ ആദ്യത്തെ കേരളസർക്കാർ ജില്ലാബോർഡുകൾ നിർത്തലാക്കിയതോടെ ഈ വിദ്യാലയം സർക്കാർ മേഖലയിലായി. 1968 ലെ ഇ. എം. എസ്. മന്ത്രിസഭ അപ്പർ പ്രൈമറി സ്ക്കൂളായി ഉയർത്തി. 1980 ൽ ചന്തേര ഹൈസ്ക്കൂളായി അപ്ഗ്രേഡ് ചെയ്തു. 1987 ഫെബ്രുവരി 17 ന് ചന്തേര ജി.യു.പി. സ്ക്കൂളായും പിലിക്കോട് ജി.എച്ച്. സ്ക്കൂളായും വേർപിരിഞ്ഞു. 1997 ൽ ഹയർസെക്കൻററി വിഭാഗം ആരംഭിച്ചതോടെ പിലിക്കോട് ഗവണ്മെന്റ് ഹയർസെക്കന്ററി സ്കൂളായി മാറി. സയൻസ്, ഹ്യുമാനിറ്റീസ്, കൊമേഴ്സ് വിഭാഗങ്ങളോടൊപ്പം കമ്പ്യൂട്ടർ സയൻസ് കോമ്പിനേഷനുള്ള ഹയർസെക്കന്ററി ബാച്ച് 2007-2008 അധ്യയനവർഷം ആരംഭിച്ചു. മേൽ പ്രവർത്തനങ്ങൾക്കെല്ലാം ചുക്കാൻ പിടിച്ച് ഇന്നത്തെ നിലയിൽ സ്കൂളിനെ മാറ്റിയെടുക്കുന്നതിൽ അരങ്ങിലും അണിയറയിലും നേതൃത്വം നൽകിയത് ആധുനിക പിലിക്കോടിന്റെ ശിൽപി എന്ന് വിശേഷിപ്പിക്കാവുന്ന മുൻ പിലിക്കോട് പഞ്ചായത്ത് പ്രസിഡണ്ടു കൂടിയായ സി. കൃഷ്ണൻ നായരാണ്.

രണ്ട് ഏക്കർ എണ്പത്തിയാറു സെൻറ് ഭൂമിയിലാണ് വിദ്യാലയം സ്ഥിതി ചെയ്യുന്നത്. പുതുതായി പണികഴിപ്പിച്ച ലാബുസമുച്ചയം ഉൾപ്പെടെ 12 കെട്ടിടങ്ങളുണ്ട്. പൊതുവായ ഓഫീസുമുറി രണ്ടു സ്റ്റാഫ് റൂമുകൾ , 21 ക്ളാസ്സു മുറികൾ എന്നിവ വേണ്ട സൗകര്യങ്ങളോടെ ഇതിൽ പ്രവർത്തിക്കുന്നു.
നവീകരിച്ച മൾട്ടി മീഡിയ ക്ളാസുമുറി, ഒന്നാം തരം ലൈബ്രറി, പ്രത്യേകം ലാബുകൾ, പി.ഇ.ടി റൂം, സൊസൈറ്റി റൂം, രണ്ടു വിശാലമായ കമ്പ്യൂട്ടർ ലാബുകള്(ബ്രോഡ്ബാൻറ്ഇൻറർ നെറ്റ് സൗകര്യം),കൗൺസിലിങ്ങ് സെൻറർ എന്നിവ സജീവം. 
വിശാലമായ കളിസ്ഥലം പ്രത്യേകം സജ്ജീകരിച്ചിരിക്കുന്



സർക്കാർ വിദ്യാലയം.കാസർകോട് റവന്യൂ ജില്ലയിലെ കാഞ്ഞങ്ങാട് വിദ്യാഭ്യാസ ജില്ലയിൽ ഉൾപ്പെടുന്നു.ഹെഡ്മാസ്റ്ററായി പി.എം.ശ്രീധരനും പ്രിൻസിപ്പാൾ ഇൻ ചാർജായി എം.കെ. ബാബുരാജും പ്രവർത്തിക്കുന്നു.

സ്കൂളിന്റെ മുൻ പ്രധാനാദ്ധ്യാപകർ.



</doc>
<doc id="393229" url="https://ml.wikipedia.org/wiki?curid=393229" title="കപ്റ്റായി ദേശീയോദ്യാനം">
കപ്റ്റായി ദേശീയോദ്യാനം

കപ്റ്റായി ദേശീയോദ്യാനം, ബംഗ്ലാദേശിലെ രംഗമതി ജില്ലയിൽ സ്ഥിതിചെയ്യുന്ന ഒരു പ്രധാന ദേശീയ ഉദ്യാനമാണ്. 1999 ൽ രൂപീകൃതമായ ഈ ദേശീയോദ്യാനത്തിന്റെ ആകെ വിസ്തീർണ്ണം 5,464.78 ഹെക്ടർ (13,498.0 ഏക്കർ) ആണ്. ദേശീയോദ്യാനമായി പ്രഖ്യാപിക്കപ്പെടുന്നതിനുമുമ്പ് ഇത് സിതാപഹാർ റിസർവ് ആയിരുന്നു. യഥാർത്ഥ സിതാപാഹർ റിസർവ് മേഖല 14,448.0 ഏക്കർ പ്രദേശമായിരുന്നു. ഇതിൽനിന്ന് 100 ഏക്കർ വിസ്തൃതിയുള്ള ഒരു പ്രദേശം കാപ്റ്റായിലെ വ്യവസായ എസ്റ്റേറ്റ് സ്ഥാപിക്കുന്നതിനുവേണ്ടി നീക്കി വച്ചിരുന്നു. ചിറ്റഗോംഗ് നഗരത്തിൽ നിന്ന് ഏകദേശം 57 കിലോമീറ്റർ അകലെയാണ് ഈ ദേശീയോദ്യാനത്തിന്റെ സ്ഥാനം. ഇതിന് കപ്തായി റേഞ്ച്, കർണഫുലി റേഞ്ച് എന്നിങ്ങനെ രണ്ട് റേഞ്ചുകളാണുള്ളത്. സി.എച്ച്.റ്റി സൗത്ത് ഫോറസ്റ്റ് ഡിവിഷന്റെ കീഴിലാണ് കാപ്റ്റായി ദേശീയോദ്യാനം പ്രവർത്തിക്കുന്നത്. ബംഗ്ലാദേശിൽ ആദ്യമായി തേക്ക് (ടെക്ടോണ ഗ്രാൻറിസ്) തോട്ടങ്ങൾ ആരംഭിച്ചതിന്റെ പേരിൽ ചരിത്ര പ്രാധാന്യമുള്ളതാണ് ഈ പ്രദേശം. ഇതിന്റെ വനമേഖല ഇടകലർന്ന നിത്യഹരിത വനങ്ങളാണ്. 2009-ൽ IPAC (ഇൻറഗ്രേറ്റഡ് പ്രൊട്ടക്റ്റഡ് ഏരിയ കോ-മാനേജ്മെന്റ്) ഈ പരിരക്ഷാ മേഖലയിൽ അവരുടെ പ്രവർത്തനങ്ങൾ ആരംഭിച്ചു.

കാപ്റ്റായി ദേശീയോദ്യാനം കപ്റ്റായി നഗരത്തിനകത്താണ് സ്ഥിതി ചെയ്യുന്നത്. ഇതിലെ പ്രകൃതി സൗന്ദര്യവും വളരെ ആകർഷകമായതിനാൽ വർഷം മുഴുവനും ധാരാളം സന്ദർശകർ ഇവിടേയ്ക്ക് ഒഴുകിയെത്തുന്നു.

ഏകദേശം 60 ഓളം തദ്ദേശവാസികൾ ഇവിടെ സേവനദാതാക്കളായി ജോലി ചെയ്യുന്നുണ്ട്. ഗതാഗത സൌകര്യങ്ങൾ നല്കുന്നവർ, കച്ചവടക്കാർ, റെസ്റ്റോറന്റ്സ്, ഗിഫ്റ്റ് ഷോപ്പുകൾ എന്നിവരിൻ നിന്ന് ഇതുമായി ബന്ധപ്പെട്ട സേവനം ലഭ്യമാണ്. കൃത്യമായി ആസൂത്രണം ചെയ്തു നടപ്പാക്കുന്നപക്ഷം ഈ ദേശീയോദ്യാനത്തിന് ഇക്കോ ടൂറിസം വഴി ഉയർന്ന സാമൂഹ്യ വികസന അവസരങ്ങൾ ലഭിക്കുന്നതാണ്. NTFPs വഴി തദ്ദേശവാസികൾക്ക് ഈ ദേശീയോദ്യാനം ഉപജീവനമാർഗവും നൽകുന്നുണ്ട്. ദേശീയോദ്യാനത്തിനു ചുറ്റുപാടുമുള്ള പ്രദേശത്തെ ജനസംഖ്യ ഏകദേശം 3000 ആണ്. ബംഗ്ളാദേശിലെ ഏറ്റവും വലിയ തടാകമായ കാപ്റ്റായി തടാകത്തിനു സമീപത്തായാണ് ഈ ഉദ്യാനത്തിന്റെ സ്ഥാനം ഇത് ഈ പ്രദേശത്തെ മറ്റൊരു വിനോദസഞ്ചാര ആകർഷണമാണ്.

ഉപഭൂഖണ്ഡത്തിലെ ആധുനിക വന പരിപാലനത്തിന്റെ തുടക്കം കുറിച്ച 1873, 1878, 1879 എന്നീ വർഷങ്ങളിലെ ചരിത്രപ്രാധാന്യമുള്ള തേക്കിൻ തോട്ടങ്ങൾക്ക്  ഒരു സവിശേഷ ആകർഷണമാണ്. സ്വാഭാവിക വനങ്ങളുടെ രൂപത്തിലുള്ള ഈ തോട്ടങ്ങൾ വന്യജീവികളെ പിന്തുണയ്ക്കുന്നതുമാണ്.

ഏഷ്യൻ ആനകൾ (എലിഫാസ് മാക്സിമസ്), പടിഞ്ഞാറൻ ഹൂലോക്ക് ഗിബ്ബൺ (ഹൈലോബെറ്റസ് ഹൂലക്ക്), ഫയർസ് ലീഫ് കുരങ്ങൻ (ട്രാച്ചിപ്പിറ്റക്കസ് ഫായ്റി), ക്യാപ്ഡ് ലീഫ് കുരങ്ങൻ (ട്രാച്ചിപ്പിത്തെക്കസ് പൈലിയേറ്റസ്), കാട്ടുനായ്ക്കൾ (കുവോൺ ആൽപിനസ്), കാട്ടുപന്നി (സൂസ് സ്ക്രോഫ), സാമ്പാർ മാൻ (സെർവസ് യൂണികളർ), കുരയ്ക്കും മാൻ(മുന്റിയാക്കസ് മുന്റ്ജാക്ക്), മേഘപ്പുലി (നെഫോളിസ് നെബുലൊസ), റോക്ക് പൈത്തൺ (പൈത്തൺ മോള്യുറസ്) തുടങ്ങിയവയാണ് ഇവിടെ കാണപ്പെടുന്ന പ്രധാന ജീവജാലങ്ങൾ.

ഇവയിൽ ആന, മേഘപ്പുലി, കാട്ടുനായ്ക്കൾ എന്നിവ ബംഗ്ലാദേശിൽ വംശനാശ ഭീഷണിയുള്ളവയാണ്. ആനകൾ, ഗിബ്ബൺ എന്നിവ വളരെ സാധാരണമാണെങ്കിലും, കാട്ടുനായ്ക്കൾ, സാമ്പാർ മാനുകൾ എന്നിവ വളരെ വിരളമാണ്.

പലയിനം കാട്ടു പക്ഷികളുടെ ഒരു കേന്ദ്രമാണ് ഈ ദേശീയോദ്യാനം. ചുവന്ന കാട്ടുകോഴി ("Gallus gallus"), കലിജ് ഫെസൻറ് ("Lophura leucomelanos"), ലിനീറ്റഡ് ബാർബറ്റ് ("Magalaima lineata)" ഓറിയൻറൽ പൈഡ് ഹോൺബിൽ ("Anthracoceros albirostris"), പനങ്കാക്ക ("Coracias benghalensis"), കാലിമുണ്ടി ("Bubulcus ibis"), പെരുമുണ്ടി ("Casmerodius albus"), കാടുമുഴക്കി ("Dicrurus paradiseus"), കിന്നരിമൈന ("Acridotheres fuscus"), ലാർജ് ബ്ലൂ ഫ്ലൈകാച്ചർ ("Cyornis magnirostris") എന്നിവയാണ് ഇവിടെ കാണപ്പെടുന്ന പക്ഷികളിൽ പേരെടുത്തു പറയാവുന്നവ. 

2014 ലെ ഒരു ക്യാമറ ട്രാപ്പ് പ്രൊജക്റ്റിൽ ബംഗ്ലാദേശിലെ ദേശീയോദ്യാനത്തിന്റെ വന്യതയിൽ ജീവിക്കുന്ന മേഘപ്പുലിയുടെ ആദ്യ ചിത്രം പതിഞ്ഞിരുന്നു. രാജ്യത്തെ ഒരു പുതിയ പക്ഷിയിനമായ ലാർജ് ബ്ലൂ ഫ്ലൈകാച്ചറിനേയും ഇത്തരത്തിൽ കണ്ടെത്തിയിരുന്നു. 


</doc>
<doc id="393234" url="https://ml.wikipedia.org/wiki?curid=393234" title="ഖോവ്സോൾ നുർ തടാകം">
ഖോവ്സോൾ നുർ തടാകം

ഖോവ്സോൾ തടാകം ഉൾക്കൊണ്ടിരിക്കുന്ന ജലത്തിന്റെ അളവനുസരിച്ച് മംഗോളിയയിലെ ഏറ്റവും വലിയ ശുദ്ധജല തടാകവും വിസ്തീർണ്ണമനുസരിച്ച് രണ്ടാമത്തെ വലിയ തടാകവുമാണ്.

ഖോവ്സോൾ നുർ തടാകം റഷ്യൻ അതിർത്തിയോട് ചേർന്ന് മംഗോളിയയുടെ വടക്കുപടിഞ്ഞാറായി, കിഴക്കൻ സായാൻ പർവതനിരകളുടെ താഴ്വാരത്തിലാണ് സ്ഥിതിചെയ്യുന്നത്. സമുദ്രനിരപ്പിൽനിന്ന് 1,645 മീറ്റർ (5,397 അടി) ഉയരത്തിൽ, 136 കിലോമീറ്റർ (85 മൈൽ) നീളവും 262 മീറ്റർ (860 അടി) ആഴവുമാണ് ഈ തടാകത്തിനുള്ളത്. ഏഷ്യയിലെ രണ്ടാമത്തെ വലിയ ശുദ്ധജല തടാകമാണിത്. മംഗോളിയയിലെ ശുദ്ധജലത്തിന്റെ ഏകദേശം 70 ശതമാനവും ലോകത്തിലെ ആകെ ശുദ്ധജലത്തിന്റെ ഏകദേശം 0.4 ശതമാനവും ഈ തടാകം ഉൾക്കൊള്ളുന്നു. തടാകത്തിന്റെ തെക്ക് അറ്റത്തായി ഹറ്റ്ഗാൾ നഗരം സ്ഥിതി ചെയ്യുന്നു.

ഇതിന്റെ നീർത്തടങ്ങൾ താരതമ്യേന ചെറുതും ചെറിയ പോഷകനദികളുമാണുള്ളത്. ഈ തടാകത്തിൽനിന്ന് ഒഴുകുന്ന ഏക നദിയായ എഗിൻ ഗോൾ, സെലെൻജ് നദിയിലെത്തുകയും ആത്യന്തികമായി ബെയ്ക്കൽ തടാകത്തിലേക്കു പതിക്കുകയും ചെയ്തു. ഈ രണ്ട് തടാകങ്ങൾക്കുമിടയിൽ, 1,169 മീറ്റർ (3,835 അടി) ഉയരത്തിൽ നിന്ന് ഏകദേശം 1000 കി.മീറ്റർ ദൈർഘ്യത്തിൽ ജലം ഒഴുകുകയും ചെയ്യുന്നു.

അനേകം പർവ്വതനിരകളാൽ ചുറ്റപ്പെട്ടതാണ് തടാകം. ഏറ്റവും വലിയ പർവ്വതം 3,492 മീറ്റർ (11,457 അടി) ഉയരമുള്ള ബുറൻഖാൻ / മോൺഖ് സരിദാഗാണ് . തടാകത്തിന്റെ വടക്കുഭാഗത്തുള്ള ഇതിന്റെ കൊടുമുടി കൃത്യമായി റഷ്യ-മംഗോളിയൻ അതിർത്തിയിലാണ്. ശൈത്യകാലത്ത് തടാകത്തിന്റെ ഉപരിതലം പരിപൂർണമായി തണുത്തുറയുന്നു.

ശീതകാലത്ത് തടാകത്തിനു മുകളിൽ രൂപീകൃതമാകുന്ന ഐസ് കവചം വലിയ ട്രക്കുകളെ താങ്ങിനിർത്തുവാൻ പോലും ശക്തമാണെന്നതിനാൽ സാധാരണ റോഡുകളുടെ കുറുക്കുവഴികളായി ഈ തടാകത്തിനറെ ഉപരിതലം ഗതാഗതമാർഗ്ഗങ്ങൾക്കായി ഉപയോഗിക്കാറുണ്ട്. എന്നിരുന്നാലും ട്രക്കുകളിൽനിന്ന് എണ്ണ ഒഴുകിയിറങ്ങി മലിനീകരണമുണ്ടാക്കുന്നതും ട്രക്കുകൾ ഐസ് കവചം പൊട്ടിക്കുന്നതുമൊഴിവാക്കുന്നതിയായി ഈ പ്രവണത ഇപ്പോൾ നിരോധിക്കപ്പെട്ടിരിക്കുന്നു. ഇത്തരത്തിൽ കഴിഞ്ഞകാലങ്ങളിൽ 30 മുതൽ 40 വരെ വാഹനങ്ങൾ തടാകത്തിൽ മുങ്ങിയിട്ടുണ്ടെന്നു സംശയിക്കപ്പെടുന്നു.

ലോകത്തിലെ പതിനേഴ് പുരാതന തടാകങ്ങളിൽ ഒന്നാണ് ഖുവുസുഗുൾ. ഇതിന് 2 മില്യൺ വർഷത്തിൽ കൂടുതൽ പഴക്കമുണ്ട്. ഏറ്റവും പ്രാക്തനമായതും (വോൾസ്റ്റോക് തടാകം ഒഴികെ), മംഗോളിയയിലെ ഏറ്റവും പ്രധാനപ്പെട്ട കുടിവെള്ള സംഭരണകേന്ദ്രവുമാണിത്. യാതൊരു ശുദ്ധീകരണവുമില്ലാതെ ഈ തടാകത്തിലെ ജലം നേരിട്ട് കുടിക്കുവാൻ ഉപയോഗിക്കാവുന്നതാണ്. ബെയ്ക്കൽ തടാകത്തെ അപേക്ഷിച്ച് ഈ തടാകത്തിൽ ന്റെ മത്സ്യസമ്പത്തു കുറവാണ്. 

യുറേഷ്യൻ പെർച്ച് ("Perca fluviatilis"), ബർബോട്ട് ("Lota lota"), ലെനോക്ക് ("Brachymystax lenok") എന്നിവ കൂടാതെ വംശനാശഭീഷണി നേരിടുന്നതും ഇവിടെ മാത്രം കാണപ്പെടുന്നതുമായ ഹോവ്സ്ഗോൽ ഗ്രേലിംഗ് ("Thymallus nigrescens") എന്നിങ്ങനെ വാണിജ്യപരവും വിനോദപരവുമായ താൽപര്യങ്ങൾക്ക് യോജിച്ച തരത്തിലുള്ള മത്സവർഗ്ഗങ്ങളാണ് തടാത്തിലുള്ളത്. അനധികൃത മത്സ്യവേട്ട തുടരുന്നതിനിടയിലും ഹൊവ്സ്ഗോൾ ഗ്രേയിംഗ് മത്സ്യത്തെ കൂടുതലായി തടാകത്തിൽ കണ്ടുവരുന്നു. 

തടാകമേഖല യെല്ലോസ്റ്റോൺ ദേശീയോദ്യാനത്തേക്കാൾ വലിയ ദേശീയോദ്യാനമാണ്. മദ്ധ്യ ഏഷ്യൻ സ്റ്റെപ്പികൾക്കും സൈബീരിയൻ ടൈഗയ്ക്കും ഇടയിലെ ഒരു പരിവർത്തന മേഖലയായി കണക്കാക്കി കർശനമായി ഈ പ്രദേശം സംരക്ഷിക്കപ്പെടുന്നു. ഖോവ്സോൾ തടാകം സംരക്ഷിത പദവിയിലാണെങ്കിൽക്കൂടി അനധികൃത മൽസ്യബന്ധം സർവ്വസാധാരണമാണ്, കൂടാതെ ഗിൽനെറ്റുപയോഗിച്ചുള്ള വാണിജ്യ മത്സ്യബന്ധനത്തിനെതിരെയുള്ള നിരോധനം അപൂർവ്വമായി മാത്രം നടപ്പാക്കപ്പെടുന്നു. കാലാവസ്ഥയുടെ പ്രത്യേകയാൽ ഈ മേഖലയിലെ മറ്റു തടാകങ്ങളും ഉപ്പുരസമുള്ളതാണെങ്കിലും ഖോവ്സോൾ തടാകത്തിൽ ശുദ്ധജലം ഉൾക്കൊള്ളുന്നതിനാൽ മേഖലയിലുള്ളവർ ഈ തടാകത്തെ പരമ്പരാഗതമായി പവിത്രമായി കണക്കാക്കുന്നു.

ഐബെക്സ്, നയാൽ, എൽക്, ചെന്നായ, വോൾവറിൻ, കസ്തൂരി മാൻ, ബ്രൗൺ കരടി, സൈബീരിയൻ മൂസ്, സാബിൾ തുടങ്ങിയ വൈവിധ്യമാർന്ന ജീവികൾക്ക് ഈ ദേശീയോദ്യാനത്തിലെ ആവാസവ്യവസ്ഥയിൽ നിലകൊള്ളുന്നു.


</doc>
<doc id="393236" url="https://ml.wikipedia.org/wiki?curid=393236" title="ബ്രിട്ടീഷ് ബർമ്മ">
ബ്രിട്ടീഷ് ബർമ്മ

ബർമ്മയിലെ ബ്രിട്ടീഷ് ഭരണം, എന്നതിനെ ബ്രിട്ടീഷ് ബർമ്മ, 1824 മുതൽ1948വരെ, ആംഗ്ലൊ- ബർമ്മീസ് യുദ്ധം മുതൽ ബ്രിട്ടീഷ് ഇന്ത്യയുടെ പ്രൊവിൻസ് ആയ "ബർമ്മ"യുടെ ഉത്ഭവത്തിലൂടെസ്വതന്ത്ര ഭരണ കോളനിയുടെ സ്ഥാപനവും അവസാനം സ്വാതന്ത്ര്യം വരെയും. രഖിനെ സംസ്ഥാനം, തനിന്തരി ഡിവിഷൻ അടക്കമുള്ള ബർമ്മയുടെ അതിർഥിയിലെ വിവിധ ഭാഗങ്ങൾ, ആദ്യ ആംഗ്ലൊ-ബർമ്മീസ് യുദ്ധത്തിന്റെ വിജയത്തിനുശേഷം ബ്രിട്ടീഷുകാർ കൂട്ടി ചേർക്കുകയുണ്ടായി. ലോവർ ബർമ്മ 1852ൽ രണ്ടാം ആംഗ്ലൊ-ബർമ്മീസ് യുദ്ധത്തിനു ശേഷം കൂട്ടി ചേർത്തതാണ്. കൂട്ടിച്ചേർത്ത ഭാഗങ്ങളെ 1862ൽ ബ്രിട്ടീഷ് ബർമ്മയുടെ "മൈനർ" പ്രൊവിൻസ് ആയി ന്ര്ണ്ണയിച്ചിരുന്നു.

1885ലെ മൂന്നാം ആംഗ്ലൊ-ബർമ്മീസ് യുദ്ധത്തിനു ശേഷം അപ്പർ ബർമ്മ കുട്ടിച്ചേർത്തു. പിന്നീട് 1897ൽ ബ്രിട്ടീഷ് ഇന്ത്യയിലെ പ്രധാന പ്രൊവിൻസ് ആയി. (ലെഫ്. ഗവർണർ ഭരണത്തിൽ കീഴിലായി.)ഈ ഏർപ്പാട് 1937ൽ ഇന്ത്യയുടേയും ബർമ്മയുടേയും സെക്രട്ടറി ഓഫ് സ്റ്റേറ്റിന്റെ കീഴിലുള്ള ബർമ്മ ഓഫീസിനു കീഴിൽ പ്രത്യേക ഭരണമാവുന്നതു വരെ തുടർന്നു. രണ്ടാം ലോക മഹാ യുദ്ധ കാലത്ത് ജപ്പാനീസ് അധിനിവേശം ഉണ്ടായപ്പോൾ ബ്രിട്ടീഷ് ഭരണം തടസ്സപ്പെട്ടു. 1948 ജനുവരി 4നു ബ്രിട്ടീഷ് ഭരണത്തിൽ നിന്ന് സ്വതന്ത്രയായി. കോളനി വൽക്കരണത്തിലും നടത്തിപ്പിലും സ്കോട്ടിഷുകാരുടെ സാന്നിദ്ധ്യം ധാരാളമായി ഉണ്ടായിരുന്നതുകൊണ്ട് "സ്കോട്ടിഷ് കോളനി" എന്നും സൂചിപ്പിക്കപ്പെട്ടിരുന്നു.സർ ജെയിംസ് ജോർജ്ജ് സ്കോട്ട്, ഇറവാഡി ഫ്ലോട്ടില്ല കമ്പനി എന്നിവരെ പേരെടുത്തു പറയേണ്ടതാണ്.

1885-ന് ശേഷം ബർമയിലെ പ്രവിശ്യകൾ തഴെപ്പറയുന്ന രീതിയിൽ കൈകാര്യം ചെയ്യപ്പെട്ടു.
"ഫ്രോണ്ടിയർ മേഖലകൾ", "ഒഴിവാക്കിയ മേഖലകൾ" അല്ലെങ്കിൽ "പട്ടികജാതി പ്രദേശങ്ങൾ" എന്നും അറിയപ്പെടുന്ന ഇവ ബർമയിലെ ഭൂരിപക്ഷം സംസ്ഥാനങ്ങളിലും ഉൾക്കൊള്ളുന്നു. ഒരു ബർമ ഫ്രണ്ടിയർ സർവീസ് എന്ന രീതിയിൽ ബ്രിട്ടീഷുകാർ ഇത് പ്രത്യേകമായി നിയന്ത്രിച്ചിരുന്നു. ഫ്രോണ്ടിയർ പ്രദേശങ്ങളിൽ വംശീയ ന്യൂനപക്ഷങ്ങളായ ചിൻ, ഷാൻ, കച്ചിൻ, കരെന്നി തുടങ്ങിയവരാണ് അധിവസിച്ചിരുന്നത്.

1931 ൽ ബർമയ്ക്ക് അനേകെ ജില്ലകളായി വിഭജിക്കപ്പെട്ട 8 ഡിവിഷനുകൾ ഉണ്ടായിരുന്നു

ഒന്നാം ആംഗ്ലോ-ബർമീസ് യുദ്ധം, പടിഞ്ഞാറൻ മ്യാൻമറിലെ അരാക്കനുകളും വടക്ക് ബ്രിട്ടീഷ് ആധിപത്യത്തിലായിരുന്ന ചിറ്റഗോംഗും തമ്മിലുള്ള സംഘർഷത്തിൽനിന്നാണ് ഉയർന്നുവന്നത്. 1784-1785 കാലത്തെ ബർമയോട് അരാകാൻ രാജ്യം പരാജയപ്പെട്ടതിനു ശേഷം, 1823-ൽ ബർമീസ് സൈന്യം വീണ്ടും അതിർത്തി കടക്കുകയും ബ്രിട്ടീഷുകാർ കടൽമാർഗ്ഗം നടത്തിയ പ്രത്യാക്രമണത്തോടെ 1824-ൽ യുദ്ധം കൂടാതെ റംഗൂൺ പിടിച്ചടക്കപ്പെട്ടു. ആവയുടെ തെക്കുഭാഗത്ത് ഡാനുഫ്യൂവിൽ, ബർമൻ ജനറൽ മഹാ ബന്ദുല കൊല്ലപ്പെടുകയും അദ്ദേഹത്തിന്റെ സൈന്യം പരാജയപ്പെടുകയും ചെയ്തു. 1826 ലെ യാൻഡബോ ഉടമ്പടിയോടെ ബ്രിട്ടീഷ് ഇൻഡ്യൻ ചരിത്രത്തിലെ ഏറ്റവും നീളമേറിയതും ഏറ്റവും ചിലവേറിയതുമായ ഒന്നാം ആംഗ്ലോ-ബർമീസ് യുദ്ധം അവസാനിച്ചു. ഏകദേശം 15,000 യൂറോപ്യൻ, ഇന്ത്യൻ പട്ടാളക്കാർ കൊല്ലപ്പെട്ടതോടൊപ്പം ബർമീസ് സൈന്യത്തിന്റെ അജ്ഞാതമായ എണ്ണം പട്ടാളക്കാരും അനേകം സാധാരണ ജനങ്ങളും ഈ യുദ്ധത്തിൽ മരണമടയുകയും ചെയ്തു. ഈ യുദ്ധത്തിന് ബ്രിട്ടീഷുകാർക്ക് അഞ്ച് ദശലക്ഷം പൌണ്ട് സ്റ്റെർലിംഗ് മുതൽ 13 മില്യൺ പൌണ്ട് സ്റ്റെർലിംഗ് വരെ (ഏകദേശം 18.5 ബില്ല്യൺ ഡോളർ മുതൽ 48 ബില്ല്യൺ ഡോളർ) വരെ ചെലവായി. ഇത് 1833 ൽ ബ്രിട്ടീഷ് ഇന്ത്യയെ കടുത്ത സാമ്പത്തിക പ്രതിസന്ധിയിലേക്ക് നയിച്ചിരുന്നു.



</doc>
<doc id="393239" url="https://ml.wikipedia.org/wiki?curid=393239" title="കുടിപ്പള്ളിക്കൂടം">
കുടിപ്പള്ളിക്കൂടം

ഭാഷയുടെ അടിത്തറയും അക്ഷരജ്ഞാനവും ആവശ്യമായ അറിവുകളും കുട്ടികൾക്ക് പകർന്നു നൽകുന്നതിന് മുൻകാലങ്ങളിൽ കേരളത്തിൽ ഉണ്ടായിരുന്ന പാഠശാലയായിരുന്നു കുടിപ്പള്ളിക്കൂടം. ആശാൻ പള്ളിക്കൂടം, എഴുത്തുപള്ളി എന്നീ പേരുകളിലും ഇവ അറിയപ്പെട്ടിരുന്നു. നിലത്തെഴുത്ത് ആശാന്മാരാണ് കുടിപ്പള്ളിക്കൂടം നടത്തിയിരുന്നത്. അക്ഷരമാലകളും പ്രാഥമിക ഗണിതവും അഭ്യസിപ്പിക്കുന്നതിനൊപ്പം അനുസരണശീലവും ഗുരുത്വവും ശുചിത്വവും സാമാന്യവിജ്ഞാനവും കുടിപ്പള്ളിക്കൂടങ്ങൾ വഴി വിദ്യാർത്ഥികൾക്ക്‌ പകർന്നു നൽകിയിരുന്നു.

തുടക്കത്തിൽ മണലിലെഴുതിയാണ് കുട്ടികളെ പരിശീലിപ്പിക്കുന്നത്. തുടർന്ന് എഴുത്തോലയും എഴുത്താണിയും ഉപയോഗിച്ചും എഴുതുന്നു. അധുനിക വിദ്യാഭ്യാസ പദ്ധതി നടപ്പിൽ വന്ന ശേഷവും ചില സന്നദ്ധ സംഘടനകളുടേയും മറ്റും നേതൃത്വത്തിൽ കുടിപ്പള്ളിക്കൂടം പ്രവർത്തിക്കുന്നുണ്ട്..


</doc>
<doc id="393250" url="https://ml.wikipedia.org/wiki?curid=393250" title="പാങ്ങിൽ ഭാസ്കരൻ">
പാങ്ങിൽ ഭാസ്കരൻ

മലയാളത്തിലെ ഒരു നോവലിസ്റ്റും കഥാകൃത്തുമാണ് പാങ്ങിൽ ഭാസ്കരൻ.

തൃശ്ശൂർ ജില്ലയിലെ കേച്ചേരിക്കടുത്ത് ഇയ്യാലിൽ പാങ്ങിൽ വീട്ടിൽ ഗോവിന്ദൻ്റേയും കല്യാണിയുടേയും മകനായി 1945 ഫെബ്രുവരിയിൽ ജനിച്ചു. കർഷകനായും പാരലൽ കോളേജ് അദ്ധ്യാപകനായും പത്രപ്രവർത്തകനായും പ്രവർത്തിച്ച ഭാസ്കരൻ, തലപ്പിളളി താലൂക്കാപ്പീസിൽ റെക്കോർഡ് സൂക്ഷിപ്പുകാരനായിരുന്നു. 2000ൽ വിരമിച്ചു. ഇപ്പോൾ കേച്ചേരിയിലെ മഴുവഞ്ചേരിയിൽ താമക്കുന്നു. നിലവിൽ സർഗസ്വരം എന്ന സംഘടനയുടെ പ്രസിഡണ്ടാണ്. ലീലയാണ് ഭാര്യ. ഷെൻഷി ജയരാജ്, മനീഷ ഗിരീഷ്, മാധ്യമ പ്രവർത്തകനും സാഹിത്യകാരനുമായ ഭാസി പാങ്ങിൽ എന്നിവർ മക്കളാണ്.





</doc>
<doc id="393255" url="https://ml.wikipedia.org/wiki?curid=393255" title="അച്യുതക്കുറുപ്പ്">
അച്യുതക്കുറുപ്പ്

വോളിബോൾ താരവും ദേശീയ ടീം മുൻ പരിശീലകനുമായിരുന്ന അച്യുതക്കുറുപ്പ് വടകര ഓർക്കാട്ടേരിയിലാണ് ജനിച്ചത്.
1986 ൽ സോളിൽ നടന്ന ഏഷ്യൻ ഗെയിംസിൽ വെങ്കലം നേടിയ ഇന്ത്യൻ ടീമിന്റെ മുഖ്യപരിശീലകനായിരുന്നു ഇദ്ദേഹം. സർവീസസിനു വേണ്ടി കളിച്ചിട്ടുള്ള അച്യുതക്കുറുപ്പ് പിന്നീട് പരിശീലകനായി കായികരംഗത്ത് തുടർന്നു. 1966 മുതൽ ആറുവർഷം അന്താരാഷ്ട്ര മത്സരങ്ങളിൽ ഭാരതത്തെ പ്രതിനിധീകരിച്ചിട്ടുണ്ട്.

1986 ലാണ് ഇന്ത്യൻ ടീമിന്റെ പ്രധാന പരിശീലകനായി അച്യുതക്കുറുപ്പ് നിയമിതനാകുന്നത്. 1989 ൽ ജപ്പാനിൽ നടന്ന ഇന്റർനാഷണൽ ഫ്രണ്ട്ഷിപ്പ് വോളിബോൾ ചാമ്പ്യൻഷിപ്പിൽ ഇന്ത്യ വെള്ളി നേടിയത് അച്യുതക്കുറുപ്പിന്റെ ശിക്ഷണത്തിലായിരുന്നു 1987, 89 വർഷങ്ങളിലെ സാഫ് ഗെയിംസിൽ പുരുഷ ടീമിന്റെ പരിശീലകനായും സേവനം അനുഷ്ഠിച്ചിട്ടുണ്ട്. 2017 നവംബർ 14 നു ബംഗളൂരുവിൽ വച്ച്അന്തരിച്ചു.


</doc>
<doc id="393258" url="https://ml.wikipedia.org/wiki?curid=393258" title="ഷോളൂർ">
ഷോളൂർ

തമിഴ്‌നാട് സംസ്ഥാനത്തിലെ നീലഗിരി ജില്ലയിൽ ഊട്ടിക്കടുത്ത ഒരു ഗ്രാമമാണ് ഷോളൂർ.

ഊട്ടി - ഗൂഡലൂർ വഴിയിലാണ് ഷോളൂർ ഗ്രാമം. ഒരു അണക്കെട്ടും പുൽമേടുകളും കുതിരസവാരിയുമായി ഒരു ചെറിയ വിനോദസഞ്ചാര കേന്ദ്രം കൂടിയാണി ഗ്രാമം.


</doc>
<doc id="393274" url="https://ml.wikipedia.org/wiki?curid=393274" title="വാസ്ഗമുവ ദേശീയോദ്യാനം">
വാസ്ഗമുവ ദേശീയോദ്യാനം

വാസ്ഗമുവ ദേശീയോദ്യാനം, ശ്രീലങ്കയിലെ മറ്റെയിൽ, പോളന്നാരുവ ജില്ലകളിലായി സ്ഥിതി ചെയ്യുന്ന ഒരു പ്രകൃതിദത്ത ഉദ്യാനമാണ്. 1984 ൽ മഹാവലി വികസന പദ്ധതി നടപ്പിലാക്കിയതിനെത്തുടർന്ന് ഈ പ്രദേശത്തുനിന്ന് കുടിയിറക്കപ്പട്ട വന്യമൃഗങ്ങളെ സംരക്ഷിക്കുന്നതിനും അവയ്ക്ക് അഭയസങ്കേതം ഒരുക്കുന്നതിനുമായിട്ടാണ് ഈ ദേശീയോദ്യാനം പ്രഖ്യാപിക്കപ്പെട്ടത്. പദ്ധതിയുടെ കീഴിൽ നിർമ്മിക്കപ്പെട്ട നാല് ദേശീയ ഉദ്യാനങ്ങളിൽ ഒന്നാണിത്. യഥാർത്ഥത്തിൽ ഇത് ഒരു പ്രകൃതി സംരക്ഷണകേന്ദ്രമായി 1938 ൽ രൂപീകരിക്കപ്പടുകയും പിന്നീട് 1970 കളുടെ തുടക്കത്തിൽ പ്രദേശം ഒരു കർശന പ്രകൃതി സംരക്ഷണകേന്ദ്രമായി പുനർനിർണ്ണയിക്കപ്പെടുകയും ചെയ്തു. 

ശ്രീലങ്കൻ ആനകളെ വലിയ കൂട്ടങ്ങളായി കാണാൻ സാധിക്കുന്ന സുരക്ഷിത മേഖലകളിലൊന്നാണ് വാസ്ഗമുവ ദേശീയോദ്യാനം. ശ്രീലങ്കയിലെ ഒരു പ്രധാനപ്പെട്ട പക്ഷിസങ്കേതങ്ങളിലൊന്നുംകൂടിയാണിത്. വാസ്ഗമുവ എന്ന പേരു ഉരുത്തിരിഞ്ഞുവന്നത് "വലാസ് ഗുമുവ" എന്ന വാക്കുകളിൽ നിന്നാണ്. "വാലസ" എന്ന സിംഹള പദത്തിന് തേൻകരടി എന്നും "ഗമുവ" എന്നതിനർത്ഥം മരം, തടി എന്നിങ്ങനെയുമാണ്. കൊളംബോയിൽ നിന്ന് ഏകദേശം 225 കിലോമീറ്റർ അകലെയായിട്ടാണ് ഈ ദേശീയോദ്യാനത്തിന്റെ സ്ഥാനം.

ദേശീയ ഉദ്യാനത്തിന്റെ പ്രതിദിന താപനില 28° C (82° F) ആണ്. ഇവിടെ വരണ്ട കാലാവസ്ഥയുള്ള പ്രദേശമാണിത്. 1650 മുതൽ 2100 വരെ മില്ലിമീറ്ററാണ് ഈ പ്രദേശത്തു ലഭ്യമാകുന്ന വാർഷിക മഴ. വടക്ക് കിഴക്കൻ മൺസൂൺ കാലത്ത്, ഒക്ടോബർ മുതൽ ജനുവരി വരെയുള്ള മാസങ്ങളിൽ മഴ ലഭിക്കുന്നു. ജൂലൈ മുതൽ സെപ്റ്റംബർ വരെ ഈ പ്രദേശത്ത വരണ്ട കാലാവസ്ഥയാണ്. ദേശീയോദ്യാനത്തിലെ ഏറ്റവും ഉയരം കൂടിയ പ്രദേശം 474 മീറ്റർ (1,540 അടി) ഉയരമുള്ള സുദൂ കണ്ട (വെളുത്ത പർവ്വതം) ആണ്. ദേശീയ ഉദ്യാനത്തിന്റെ മണ്ണ് ക്വാർട്സ്, മാർബിൾ എന്നിവയടങ്ങിയതാണ്. ശ്രീലങ്കയിലെ വരണ്ട ഭൂപ്രദേശത്തെ വരണ്ട നിത്യഹരിത വനങ്ങളെ പ്രതിനിധീകരിക്കുന്നതാണ് വാസ്ഗമുവയിലെ വനങ്ങൾ. ദേശീയോദ്യാനത്തിൽ പ്രാഥമിക, ദ്വിതീയ, നദീതട വനങ്ങളും, പുൽമേടുകളുമുണ്ട്. 

വാസ്ഗമുവ ദേശീയോദ്യാനം 23 തരം സസ്തനികളുടെ വാസഭൂമിയാണ്. ഏകദേശം 150 ശ്രീലങ്കൻ ആനകളുടെ കൂട്ടം ഈ ദേശീയോദ്യാനത്തിലുണ്ടെന്നു കണക്കാക്കുന്നു. മഹാവേലി നദീ മേഖലയിൽ ചതുപ്പ് ആനകൾ (Elephas maximus vil-aliya) മേഞ്ഞുനടക്കുന്നു. പാർക്കിലെ കുരങ്ങന്മാരും, ധൂമ്രവസ്ത്രധാരികളായ ലംഗൂറും ടേക് മക്കായും, ശ്രീലങ്കയിലാണുള്ളത്. ശ്രീലങ്കയിലെ തനതു വർഗ്ഗമായ പർപ്പിൾ ഫേസ്ഡ് ലാങ്കർ, ടോക്വെ മകാക് തുടങ്ങിയി രണ്ടിനം കുരങ്ങന്മാരെയും ഇവിടെ കണ്ടുവരുന്നു. 

ശ്രീലങ്കയിലെ സംരക്ഷിത മേഖലകളിൽ ഏറ്റവും കൂടുതൽ ജൈവവൈവിധ്യമുള്ളതാണ് വാസ്ഗമുവ ദേശീയോദ്യാനം. 150 ലേറെ പുഷ്പിക്കുന്ന സസ്യ ഇനങ്ങൾ ഈ ദേശീയോദ്യാനത്തിൽ രേഖപ്പെടുത്തപ്പെട്ടിരിക്കുന്നു.

ദേശീയോദ്യാനത്തിലെ പുൽമേടുകളിലേയ്ക്ക് ഗ്രാമവാസികൾ കന്നുകാലികളെ മേയാനായി വിടുന്നത്, ഗാർഹിക മൃഗങ്ങളിൽനിന്ന് വന്യമൃഗങ്ങളിലേയ്ക്ക് രോഗം പടരുവാനുള്ള സാദ്ധ്യത വർദ്ധിപ്പിക്കുന്നു. ദേശീയോദ്യാനത്തിലെ മേച്ചിൽപ്രദേശങ്ങളിലും കുളങ്ങളിലും വീട്ടുമൃഗങ്ങൾ ആധിപത്യം പുലർത്തുന്നതിന്റെ ഫലമായി വന്യമൃഗങ്ങൾ അവരുടെ നിലനിൽപ്പിന് ഈ മൃഗങ്ങളുമായി മത്സരിക്കേണ്ടിവരുന്നു. ഈ കന്നുകാലികൾ ദേശീയോദ്യാനത്തിലെ വൈദ്യുത വേലികൾ തകരാറലാക്കുകയും ചെയ്തു. തടയാൻ ബുദ്ധിമുട്ടുള്ള രീതിയിൽ തുടരുന്ന നിയമവിരുദ്ധമായ മരംവെട്ടൽ ദേശീയോദ്യാനത്തിന് ഒരു വലിയ ഭീഷണിയാണ്. ആനകൾ ഗ്രാമവാസികളുടെ വസ്തുവകകൾ നശിപ്പിക്കുന്നതും അവക്കെതിരെയുള്ള മാരകമായ ആക്രമണങ്ങളും ദേശീയോദ്യാന മേഖലയിൽനിന്നു റിപ്പോർട്ട് ചെയ്യപ്പെടുന്നു. ആനകളുടെ സഞ്ചാരത്തിനുള്ള ഒരു ഇടനാഴി വാസ്ഗമുവ ദേശീയോദ്യാനത്തിൽ നടപ്പിലാക്കുന്നതിനെക്കുറിച്ച് നിർദ്ദേശങ്ങളുണ്ട്. മൊറാഗഹാകണ്ട റിസർവോയർ നിർമ്മാണവുമായി ബന്ധപ്പെട്ട് കുടിയിറക്കപ്പെട്ടവരെ പുനരധിവസിപ്പിക്കുന്നത് സംബന്ധിച്ച് പരിസ്ഥിതി പ്രവർത്തകർ ആശങ്ക പ്രകടിപ്പിക്കുന്നു. എന്നാൽ ദേശീയോദ്യാനമേഖലയിലെ പുനരധിവാസ പദ്ധതികൾ ആനകളും-മനുഷ്യനും തമ്മിലുള്ള സംഘർഷം കൂടുതൽ വർദ്ധിപ്പിക്കാൻ കാരണമായിട്ടുണ്ടെന്നു വിശ്വസിക്കപ്പെടുന്നു. 


</doc>
<doc id="393283" url="https://ml.wikipedia.org/wiki?curid=393283" title="ഡോ. അംബേദ്കർ. ജി. എച്ച്. എസ്. എസ്. കോടോത്ത്">
ഡോ. അംബേദ്കർ. ജി. എച്ച്. എസ്. എസ്. കോടോത്ത്

കാസർഗോഡ് ജില്ലയിലെ കോടോം- ബേളൂർ പഞ്ചായത്തിലെ കോടോം ഗ്രാമത്തിലാണ് ഈ വിദ്യാലയം സ്ഥിതിചെയ്യുന്നത്
1954 ജൂൺമാസത്തിൽ ഒരു ലോവർപ്രൈമറി വിദ്യാലയമായി പ്രവർത്തനം ആരംഭിച്ചു. 1986 ൽ അപ്പർപ്രൈമറിയും 1990 ൽ ഹൈസ്കൂളും 2000 ൽ ഹയർസെക്കൻററിയും 2007 ൽ പ്രിപ്രൈമറിയും ആരംഭിച്ചു. 
ഏക്കർ ഭൂമിയിലാണ് വിദ്യാലയം സ്ഥിതിചെയ്യുന്നത്. കോടോത്ത് കെ. പി. കുഞ്ഞമ്പുനായർ ദാനമായി നൽകിയ ഭൂമിയാണിത്. പ്രൈമറിക്ക് 14 ക്ലാസ്സ്മുറികളും ഹൈസ്കൂളിന് 2 കെട്ടിടങ്ങളിലായി 6 ക്ലാസ്സ്മുറികളും ഹയർസെക്കൻററിക്ക് 12 ക്ലാസ്സ്മുറികളും നിലവിലുണ്ട്. ഹൈസ്കൂളിനും ഹയർസെക്കൻററിക്കും പ്രത്യേകം പ്രത്യേകം കമ്പ്യൂട്ടർ ലാബ്, സയൻസ്സ് ലാബ്, ലൈബ്രറി സൗകര്യങ്ങൾ ഉണ്ട്. സ്കൂളിൽ ബ്രോഡ്ബാൻറ് ഇൻറർനെറ്റ് സൗകര്യം ലഭ്യമാണ്.ആവശ്യമുള്ള വിദ്യാർത്ഥികൾക്കെല്ലാം വാഹനസൗകര്യം നൽകുന്നതിനായി മൂന്ന് സ്‌കൂൾ വാഹനങ്ങൾ സ്കൂളിന് സ്വന്തമായുണ്ട്. സ്വന്തമായ ഒരു കളിസ്ഥലം വിദ്യാലയത്തിനില്ല. 

സ്കൂളിന്റെ മുൻ പ്രധാനാദ്ധ്യാപകർ.


പൊതുവിദ്യാഭ്യാസ സംരക്ഷണയജ്ഞം ഗംഭീരമായി കൊണ്ടാടി.

വിദ്യാലയത്തിലേക്ക് എത്തുന്നതിനുള്ള മാർഗ്ഗങ്ങൾ


</doc>
<doc id="393284" url="https://ml.wikipedia.org/wiki?curid=393284" title="ജി.ബി.എം.ആർ.എച്ച്.എസ്. കാസർഗോഡ്">
ജി.ബി.എം.ആർ.എച്ച്.എസ്. കാസർഗോഡ്

പട്ടികജാതി വികസനവകുപ്പിന്റെ കീഴിൽ കാസർഗോഡ് ജില്ലയിലെ നടക്കാവിൽ സ്ഥിതി ചെയ്യുന്ന ഗവണ്മെന്റെ  വിദ്യാലയമാണ് ഗവ.മോഡൽ റസിഡ്ൻഷ്യൽ സ്കൂൾ ഫോർ ബോയ്സ് കാസർഗോഡ്. ജി. എം. ആർ. എച്ച്. എസ്. ഫോർ ബോയ്സ് കാസർഗോഡ് , നടക്കാവ് എന്ന പേരിലാണ് പൊതുവെ അറിയപ്പെടുന്നത്. 2002-ൽ സ്ഥാപിച്ച ഈ വിദ്യാലയം കാസർഗോഡ് ജില്ലയിലെ ആൺ കുട്ടികൾക്കായുള്ള വിദ്യാലയങ്ങളിലൊന്നാണ്.

2002 നവംബർ 1ന് 5ാംതരം ക്ലാസ്സോടുകൂടിയാണ ഈ വിദ്യാലയം സ്ഥാപിതമായത്. പട്ടികജാതി വികസനവകുപ്പിന്റെ കീഴിൽ കാസർഗോഡ് ജില്ലയിലെ ആദ്യത്തെ ആൺ കുട്ടികൾക്കായുള്ള വിദ്യാലയമാണിത്. മേരി ടീച്ചറാണ ആദ്യ പ്രധാന അദ്ധ്യാപിക.കാസർഗോഡ് ജില്ലയിലെ വെള്ളച്ചാൽ കൊടക്കാടിൽപ്രവർത്തിച്ചു വരികയാണ .2002 ൽ അഞാം തരമായി ആരംഭിച്ച ഈ വിദ്യാലയം ഇന്ന് പത്താം ക്ലാസ്സോടെ പ്രവർത്തിക്കുന്നു. നല്ല സൗകര്യത്തിലാണ ഇന്ന് ഈ വിദ്യാലയതിനു കുട്ടികൾ താമസിച്ച് പഠിക്കുന്ന വിദ്യാലയ മാണിത്.

. ഹൈസ്കൂളിന് 3 ക്ലാസ് മുറികളും യു.പി ക്ക് 3ക്ലാസ്സ് മുറികളുമുണ്ട്. ഒരു കളിസ്ഥലം പോലും ഈ വിദ്യാലയത്തിനില്ല. ഇത് കുട്ടികൾ താമസിച്ചു പഠിക്കുന്ന വിദ്യാലയമായതിനാൽ വിദ്യാലയത്തിനു സമീപത്തു തന്നെയാണ ഹോസ്റ്റൽ മുറിളും

ഹൈസ്കൂളിനും ഒരു കമ്പ്യൂട്ടർ ലാബുണട്. ഇതിൽ 18 കമ്പ്യൂട്ടറുകളുണ്ട്. ലാബിൽ ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.

സ്കൂളിന്റെ മുൻ പ്രധാനാദ്ധ്യാപകർ.


</doc>
<doc id="393285" url="https://ml.wikipedia.org/wiki?curid=393285" title="ജി.എച്ച്.എസ്. ബാര">
ജി.എച്ച്.എസ്. ബാര

കേന്ദ്ര സർക്കാറിന്റെ ആർ.എം.എസ്.എ പദ്ധതി പ്രകാരം 2010/11 അദ്ധ്യയന വർഷത്തിലാണ് ബാര ഗവ. യു പി സ്കുളിനെ, ഹൈസ്കുളായി അപ്ഗ്രേഡ് ചെയ്തത്.യു പി സ്കുളിന്റെ ഭൗതിക സാഹചര്യങ്ങളുപയോഗിച്ച് 8,9,10 ക്ലാസുകളിൽ ഓരോ ഡിവിഷനിലായി അദ്ധ്യയനം ആരംഭിച്ചു.തുടക്കത്തിൽ വളരെ കുറച്ച് വിദ്യാർത്ഥികളും അദ്ധ്യാപകരും മാത്രമുണ്ടായിരുന്ന വിദ്യാലയം ഇപ്പോൾ 209 വിദ്യാർത്ഥികളും 9 അദ്ധ്യാപകരുമായി നല്ല രീതിയിൽ പ്രവർത്തിച്ചു വരുന്നു.

നിലവിൽ വിദ്യാലയത്തിന് മുന്ന് ബിൽഡിങ്ങുകളിലായി ഒരു ഓഫീസ് റൂം,ഒരു സ്റ്റാഫ് റൂം,ഐ ടി ലാബ്, എട്ട് ക്ളാസ് റും എന്നിവ ഉണ്ട്.


</doc>
<doc id="393286" url="https://ml.wikipedia.org/wiki?curid=393286" title="ജി.എം.ആർ.എസ്.ഫോർ ബോയ്സ്, നടക്കാവ്">
ജി.എം.ആർ.എസ്.ഫോർ ബോയ്സ്, നടക്കാവ്

2002 നവംബർ 1ന് കാസർഗോഡ് ജില്ലയിലെ നടക്കാവിൽ 35 കുട്ടികളുമായി അന്നത്തെ പട്ടികജാതി വികസനമന്ത്രി എം എ കുട്ടപ്പൻ ഉദ്ഘാടനം ചെയ്തു.നടക്കാവിൽ ഉദിനൂർ റോഡിൽ ഒരു വാടകക്കെട്ടിടത്തിലാണ് സ്കൂൾ പ്രവർത്തനമാരംഭിച്ചത് പരിമിതമായ സൗകര്യം മാത്രമേ അന്ന് സ്കൂളിലുണ്ടായിരുന്നുള്ളു. 2010 ജൂൺ മുതൽ വെള്ളച്ചാലിലുള്ള പുതിയ കെട്ടിടത്തിൽ പ്രവർത്തനം നടന്നുകൊണ്ടിരിക്കുന്നു.

സ്കൂളിന്റെ മുൻ പ്രധാനാദ്ധ്യാപകർ.

കണ്ണൂർ കാസർഗോഡ് നാഷണൽഹൈവേയിൽ പാലക്കുന്നിൽ നിന്ന് രണ്ടരകിലോമീറ്റർ യാത്രചെയ്താൽ സ്കൂളിലെത്തിച്ചേരാം.കൂടാതെ കാലികടവിൽ നിന്നും ഏച്ചിക്കുളങ്ങരക്ഷേത്രത്തിന് സമീപത്തുകൂടി ഓട്ടോമാർഗ്ഗം യാത്രചെയ്താൽ സ്കൂളിലെത്തിച്ചേരാം


</doc>
<doc id="393289" url="https://ml.wikipedia.org/wiki?curid=393289" title="ഗാർമൊ പർവ്വതം">
ഗാർമൊ പർവ്വതം

ഗാർമൊ പർവ്വതം മധ്യേഷ്യയിലെ താജിക്കിസ്ഥാനിലെ പാമീറിൽ 6,595 മീറ്റർ മുതൽ 6,602 മീറ്റർ വരെ ഉയരമുള്ള ഒരു പർവതമാണ്. ഗാർമോ പർവ്വതത്തിൽ ഒരു ഭീമാകാരമായ ഹിമാനി നിലനിൽക്കുന്നു. "ദ ഗ്രേറ്റ് ഫെഡ്ചെങ്കോ ഗ്ലേസിയർ" (ധ്രുവപ്രദേശങ്ങൾക്കു പുറത്തുള്ള ലോകത്തിലെ ഏറ്റവും നീണ്ട ഹിമാനി) എന്നറിയപ്പെടുന്ന അതിലെ ഒഴുക്ക് കിഴക്ക് ഭാഗത്തേക്കാണ്. ഏറ്റവും സമീപസ്ഥമായ താമസകേന്ദ്രം തെക്കോട്ട് പതിനഞ്ചു കിലോമീറ്റർ അകലെ (38° 39' 10 N, 71° 58' 2 E) 2785 മീറ്റർ ഉയരത്തിൽ സ്ഥിതിചെയ്യുന്ന പോയിമസോർ ആണ്.

ഗോമോ നിലനിൽക്കുന്ന സ്ഥലത്തെക്കുറിച്ചും ഇപ്പോൾ ആ പേരു വഹിക്കുന്ന കൊടുമുടിയുടെ യഥാർത്ഥ ഉയരത്തെക്കുറിച്ചും ചില അനിശ്ചിതത്വങ്ങൾ നിലനിൽക്കുന്നു. ഇപ്പോഴത്തെ സമവായമനുസരിച്ച് കൊടുമുടിയുടെ ഉയരം 6,595 മീറ്ററായി നിശ്ചയിച്ചിട്ടുണ്ടെങ്കിലും, 1973 ൽ അമേരിക്കൻ ആല്പൈൻ ജേർണൽ നൽകിയ റിപ്പോർട്ട് പ്രകാരം ഉയരം അടി 6,615 മീറ്ററായിരുന്നു (21,703 അടി).

മുൻപ് സോവിയറ്റ് യൂണിയനിലെ ഗാർമോ അക്കാദമി ഓഫ് സയൻസസ് നിരയിലെ ഒരു ഭാഗമായിരുന്ന ഗോമോ, അവിടെ ഡാർവോസ് നിരകളുമായി ബന്ധിക്കപ്പെട്ടിരിക്കുന്നു.

1928 ലെ ഒരു റഷ്യൻ പര്യവേക്ഷണം, ലെനിൻ കൊടുമുടിയിലേയ്ക്കുള്ള ആദ്യ പ്രവേശനമാർഗ്ഗം നിർമ്മിക്കുകയും ‘ഇമോമോൾ സൊമോണി പീക്ക്’ എന്ന് ഇപ്പോൾ ഔദ്യോഗികമായി അറിയപ്പെടുന്ന കൊടുമുടിയുടെ ഉയരം നിർണ്ണയിക്കുകയും ചെയ്തിരുന്നു.  ഈ കൊടുമുടി യഥാർത്ഥ ഗാർമോയുടെ വടക്കുഭാഗത്ത് ഏതാണ്ട് പതിനാറ് കിലോമീറ്റർ അകലെയാണു സ്ഥിതിചെയ്തിരുന്നതെങ്കിലും ഗാർ‌മോ ആയി  അക്കാലത്ത് തെറ്റിദ്ധരിക്കപ്പെട്ടിരുന്നു.

1962 ജൂലൈ മാസത്തിൽ ബ്രിട്ടീഷ് പർവ്വതാരോഹകരായിരുന്ന വിൽഫ്രീഡ് നോയ്സ്, യുവ സ്കോട്ടിക് കയറ്റക്കാരൻ റോബിൻ സ്മിത്ത് എന്നിവർ 4000 അടി (1,200 മീറ്റർ) ഉയരത്തിലെത്തി മരണമടഞ്ഞിരുന്നു. അക്കാലത്ത് പീക്ക് കമ്യൂണിസം എന്നറിയപ്പെട്ടിരുന്ന  ഇസ്മോയിൽ സോമോണിയിൽ സോവിയറ്റിനെതിരെ ബ്രിട്ടീഷ് ആക്രമണം സംഘടിപ്പിക്കുകയായിരുന്നു അവരുടെ ഉദ്ദേശം. റഷ്യക്കാരും ബ്രിട്ടീഷുകാരും തമ്മിലുള്ള കലഹങ്ങൾ പതിവായിരുന്നു. നോയ്സ്, സ്മിത്ത് എന്നിവരുടെ മരണശേഷം, പര്യടനത്തിന്റെ സഹ-നായകൻ സർ ജോൺ ഹണ്ട് ബ്രിട്ടനിലേക്ക് തിരിച്ചുപോയി. 1964 ൽ ബ്രിട്ടീഷ് മാധ്യമങ്ങൾ ഗാർമോയെ 21,800 അടി ഉയരമുളള “മൗണ്ട് ഗോർമോ" എന്നു വിളിച്ചു.

1920 കളിലും 1930 കളിലും, ഇപ്പോൾ ഇസ്മോയിൽ സൊമോണി എന്നു വിളിക്കപ്പെടുന്നതും മുമ്പ് കുറച്ചുകാലം പീക്ക് സ്റ്റാലിൻ, പീക്ക് കൊമ്യൂണിസ്മ എന്നിങ്ങനെ അറിയപ്പെട്ടിരുന്നതുമായ കൂടുതൽ ഉയരമുള്ള  പർവതവുമായി ഗോമോ ആശയക്കുഴപ്പമുണ്ടാക്കിയിരുന്നു. 2008 ൽ 7,000 മീറ്ററിലധികം ഉയരമുള്ള ഗാർമോയെ പാമീറിലെ ഏറ്റവും ഉയരം കൂടിയ പർവതമായി ഗാർമോയെ പല സ്രോതസ്സുകളും കണ്ടെത്തിയിരുന്നു.

ഇസ്മായിൽ സൊമോണി കൊടുമുടി

താജിക്കിസ്ഥാനിലെ ഏറ്റവും ഉയരം കൂടിയ പർവതനിരയാണ് ഇസ്മായൽ സോമോണി കൊടുമുടി. ഈ പ്രദേശം താജിക്കിസ്ഥാന്റേതാകുന്നതിനുമുമ്പ് മുൻ റഷ്യൻ സാമ്രാജ്യത്തിന്റെയും മുൻ സോവിയറ്റ് യൂണിയന്റെയും പ്രദേശമായിരുന്നു.  ഈ പർവ്വതം, സമാനിദ് രാജവംശത്തിലെ ഭരണാധികാരിയായിരുന്ന ഇസ്മായിൽ സമാനിയുടെ പേരാണ് നൽകിയിരിക്കുന്നത് 

കോർഷെനെവ്സ്കായ കൊടുമുടി

താജിക്കിസ്ഥാന്റെ പാമിർ പർവതനിരകളിലെ മൂന്നാമത്തെ ഏറ്റവും ഉയരം കൂടിയ കൊടുമുടിയാണിത്. മുൻ സോവിയറ്റ് യൂണിയനിലെ അഞ്ച് "സ്നോ ലെപേർഡ് കൊടുമുടികളിൽ" ഒന്നാണ് ഇത്. 1910 ആഗസ്റ്റിൽ ഈ കൊടുമുടി ആദ്യമായി കണ്ടെത്തിയ റഷ്യയുടെ ഭൂമിശാസ്ത്രജ്ഞനായിരുന്ന നിക്കോളായ് എൽ. കോർഷെനെവ്സ്കിയുടെ പത്നി ഇവ്ജിനിയ കോർഷെനെവ്സ്കായയുടെ പേരിലാണ് ഇത് അറിയപ്പെടുന്നത്.

ഇൻഡിപെൻഡൻസ് പീക് അഥവാ ക്വില്ലായ് ഇസ്റ്റിക്ലോൾ

താജികിസ്ഥാന്റെ ഗോർനോ-ബഡക്ഷാൻ സ്വയംഭരണ പ്രവിശ്യയുടെ മദ്ധ്യഭാഗത്തായി സ്ഥിതി ചെയ്യുന്നതും പാമിർ പർവ്വതനിരകളിലെ ഏഴാമത്തെ ഉയർന്ന കൊടുമുടിയുമാണിത്.  ഇത് യസ്ഗുലെം നിരയിൽ യസ്ഗുലെം നദിയുടെ ഉത്ഭവസ്ഥാനത്തിനു മുകളിലാണ് നിലനിൽക്കുന്നത്.     

ഗോറ ഗൊലോഡ്നായ സ്റ്റെന

താജിക്കിസ്ഥാനിലെ ഗോർനോ-ബഡാഖ്ഷനിൽ സ്ഥിതിചെയ്യുന്ന ഒരു മലയാണ് ഗൊലോഡ്നായ സ്റ്റെന. സമുദ്രനിരപ്പിൽനിന്ന്  5852 മീറ്റർ ഉയരമുള്ള പ്രദേശമാണിത്.

ലെനിൻ കൊടുമുടി

ലെനിൻ പീക്ക് അഥവാ ഇബ്നു സീന (അവിസെന്ന) കൊടുമുടി, താജിക്കിസ്ഥാന്റെയും കിർഗിസ്ഥാന്റെയും അതിർത്തിയിൽ ഗോർനോ ബഡാക്ഷനിൽ സ്ഥിതിചെയ്യുന്നു.  7,134 മീറ്റർ (23,406  അടി) ഉയരമുള്ള ഇത് ഇരു രാജ്യങ്ങളുടെയും രണ്ടാമത്തെ ഏറ്റവും ഉയർന്ന കേന്ദ്രമാണിത്.


</doc>
<doc id="393291" url="https://ml.wikipedia.org/wiki?curid=393291" title="കെ.ബാലകൃഷ്ണ കുറുപ്പ്">
കെ.ബാലകൃഷ്ണ കുറുപ്പ്

കുനിയേടത്ത് ബാലകൃഷ്ണ കുറുപ്പ് (20 ജനുവരി 1927 - 23 ഫെബ്രുവരി 2000) മലയാള സാഹിത്യകാരൻ ആയിരുന്നു രാഷ്ട്രീയത്തിലും, പത്രപ്രവർത്തനത്തിലും, അധ്യാപന മേഖലയിലും പ്രവർത്തിച്ചിട്ടുണ്ട്. ചരിത്രം, മനഃശാസ്ത്രം, ജ്യോതിഷം എന്നീ മേഖലകളിൽ പണ്ഡിതനായിരുന്നു, ഈ മേഖലകളിൽ പുസ്തകങ്ങൾ രചിച്ചിട്ടുണ്ട് .1998-ൽ "ആർഷ ഭൂമിയിലെ ഭോഗസിദ്ധി(തന്ത്ര വിദ്യ ഒരു പഠനം)" എന്ന കൃതിക്ക് കേരള സാഹിത്യ അക്കാദമി യുടെ കെ.ആർ.നമ്പൂതിരി എൻഡോവ്മെന്റ് ലഭിച്ചു. ദേശാഭിമാനി പത്രത്തിന്റെ എഡിറ്റോറിയൽ ബോർഡ് മെമ്പർ ആയിരുന്നു.

കോഴിക്കോട് ജില്ലയിലെ ചേവായൂരിൽ അരീക്കോടി പറമ്പത്ത് നാരായണൻ അടിയോടി, കുനിയേടത് ചെറിയമ്മമ്മ എന്നിവരുടെ മകനായി 1927 ജനുവരി 20-ന് ജനനം. സ്കൂൾ പഠനകാലം മുതൽ തന്നെ സജീവ കമ്മ്യൂണിസ്റ്റ് പ്രവർത്തകനായിരുന്നു. 1960-കളിൽ സജീവരാഷ്ട്രീയം ഉപേക്ഷിച്ച ഇദ്ദേഹം ഇംഗ്ലീഷ് സാഹിത്യം, സാമ്പത്തികശാസ്ത്രം, സാമൂഹ്യ ശാസ്ത്രം എന്നീ വിഷയങ്ങളിൽ ബിരുദാനാന്തരബിരുദം നേടി. ബംഗാളിലായിരുന്ന സമയത്ത് ജ്യോതിഷത്തോട് തോന്നിയ താല്പര്യം കൊണ്ട് ജ്യോതിഷത്തിൽ പാണ്ഡിത്യം നേടി.ടീച്ചർ ട്രെയിനിങ് ഇൻസ്റ്റിറ്റ്യൂട്ടിൽ ദീർഘനാൾ അധ്യാപകനായി ജോലി ചെയ്തു. 

ചരിത്രം, ജ്യോതിഷം, മനഃശാസ്ത്രം, ഒക്ക്യൂലറ്റിസം, തത്വശാസ്ത്രം എന്നിവയാണ് ഇദ്ദേഹത്തിന്റ മേഖലകൾ.
ടി.വൈ. ദേവകിയമ്മയാണ് ഇദ്ദേഹത്തിന്റെ ഭാര്യ. നാലുമക്കളാണ് ഇവർക്കുണ്ടായിരുന്നത്. 2000 ഫെബ്രുവരി 23-ന് കോഴിക്കോട്ടെ സ്വവസതിയിൽ വച്ചുണ്ടായ ഹൃദയാഘാതത്തെത്തുടർന്ന് ഇദ്ദേഹം അന്തരിച്ചു. മരണസമയത്ത് 73 വയസ്സായിരുന്നു. "കോഴിക്കോടിന്റെ ചരിത്രം മിത്തുകളും യാഥാർഥ്യങ്ങളും" എന്ന കൃതി മരണാനന്തരം പ്രസിദ്ധീകരിച്ചു.


</doc>
<doc id="393299" url="https://ml.wikipedia.org/wiki?curid=393299" title="ബെന്നി സാരഥി">
ബെന്നി സാരഥി

മലയാളത്തിലെ ഒരു ചലച്ചിത്ര സംവിധായകനായിരുന്നു ബെന്നി സാരഥി. 1996-ൽ മനോജ് കെ ജയൻ, സുകന്യ എന്നിവരെ കേന്ദ്രകഥാപാത്രമാക്കി മഞ്ഞുകാലവും കഴിഞ്ഞ് എന്ന സിനിമ സംവിധാനം ചെയ്തിട്ടുണ്ട്.

തൃശൂർ ജില്ലയിലെ കുന്നംകുളത്തുള്ള കിഴൂരിൽ തോലത്ത് വീട്ടിൽ ഉക്രുവിന്റേയും ലില്ലിയുടേയും മകനാണ് ബെന്നി സാരഥി. അന്നമ്മയാണ് ഭാര്യ. വിധു ബി തോലത്ത്, അഞ്ജു ബെന്നി എന്നിവർ മക്കളാണ്.

പവിത്രന്റെ ഉപ്പിലൂടെ സഹസംവിധായകനായിട്ടാണ് ബെന്നി സാരഥി സിനിമയിൽ തുടക്കം കുറിച്ചത്. പവിത്രന്റെ ഉത്തരം, ബലി, കുട്ടപ്പൻ സാക്ഷി എന്നീ സിനിമകളിലും സഹസംവിധായകനായിരുന്നു. പിന്നീട്, കെ.ആർ. മോഹനൻ, ടി.വി. ചന്ദ്രൻ എന്നിവർക്കൊപ്പവും സഹസംവിധായകനായി പ്രവർത്തിച്ചിട്ടുണ്ട്. ടി.വി. ചന്ദ്രന്റെ പൊന്തൻമാട, ആലീസിന്റെ അന്വേഷണം, ഡാനി, ഓർമ്മകൾ ഉണ്ടായിരിക്കണം, സൂസന്ന, പാഠം ഒന്ന് ഒരു വിലാപം തുടങ്ങിയ ചിത്രങ്ങളുടേയും സഹായിയായി സഹസംവിധായകനായിരുന്നു. ബെന്നി സ്വതന്ത്രമായി സംവിധാനം ചെയ്ത മഞ്ഞുകാലവും കഴിഞ്ഞ് എന്ന സിനിമക്ക് ശേഷം മുഖ്യധാരാ സിനിമാ മേഖലയിൽ സജീവമല്ലാതായി. തുടർന്ന്, അഭിനേത്രി, അഷ്ട ബന്ധം, നിലാമഴ തുടങ്ങിയ സീരിയലുകൾ സംവിധാനം ചെയ്തു.

സി.വി. ശ്രീരാമന്റെ കഥയെ ആസ്പദമാക്കി ആമം എന്ന ഹ്രസ്വചിത്രവും സംഗീത സംവിധായകനായിരുന്ന ബാബുരാജിനെക്കുറിച്ച്‌ ഡോക്യൂമെന്ററിയും ചെയ്തിട്ടുണ്ട്. മലയാളം ചലച്ചിത്രപ്രവർത്തകരുടെ സംഘടനയായ നന്മയുടെ പ്രസിഡന്റായിരുന്നു.



</doc>
<doc id="393303" url="https://ml.wikipedia.org/wiki?curid=393303" title="മഞ്ഞുകാലവും കഴിഞ്ഞ്">
മഞ്ഞുകാലവും കഴിഞ്ഞ്

1998-ൽ ബെന്നി സാരഥി സംവിധാനം ചെയ്ത മലയാളചലച്ചിത്രമാണ് മഞ്ഞുകാലവും കഴിഞ്ഞ്.. മെയിൻസ്ട്രീം ഫിലിംസിനുവേണ്ടി മോൻസി ബി പുലിക്കോട്ടിൽ , എം ജയരാജൻ എന്നിവരാണ് ഈ ചിത്രം നിർമ്മിച്ചത്. മനോജ് കെ ജയൻ, സുകന്യ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്.




</doc>
<doc id="393312" url="https://ml.wikipedia.org/wiki?curid=393312" title="കള്ളനും പോലീസും(ചലച്ചിത്രം)">
കള്ളനും പോലീസും(ചലച്ചിത്രം)

1992-ൽ ഐ വി ശശി സംവിധാനം ചെയ്ത ചലച്ചിത്രമാണു കള്ളനും പോലീസും. പ്രധാന വേഷങ്ങളിൽ അഭിനയിച്ചവർ മുകേഷ്, മനോജ് കെ. ജയൻ എന്നിവർ ആയിരുന്നു.




</doc>
<doc id="393315" url="https://ml.wikipedia.org/wiki?curid=393315" title="ഇതാ ഒരു മനുഷ്യൻ">
ഇതാ ഒരു മനുഷ്യൻ

ഐ.വി. ശശി സംവിധാനം ചെയ്ത് 1978-ൽ പുറത്തിറങ്ങിയ മലയാള ചലച്ചിത്രമാണ് ഇതാ ഒരു മനുഷ്യൻ. മധു, ജയൻ, ഷീല, ജയഭാരതി എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രം "അമാനുഷ്" എന്ന ബോളിവുഡ് ചലച്ചിത്രത്തിന്റെ റീമേക്കായിരുന്നു. എം.എസ്. വിശ്വനാഥനാണ് ഈ ചിത്രത്തിനു സംഗീതം നൽകിയിരിക്കുന്നത്.


ശ്രീകുമാരൻ തമ്പി രചിച്ച ഗാനങ്ങൾക്ക് എം.എസ്. വിശ്വനാഥൻ സംഗീതം നൽകിയിരിക്കുന്നു.


</doc>
<doc id="393316" url="https://ml.wikipedia.org/wiki?curid=393316" title="തൃഷ്ണ (ചലച്ചിതം)">
തൃഷ്ണ (ചലച്ചിതം)

181ൽ ഐ.വി. ശശിസംവിധാനം ചെയ്ത് റോസമ്മ ജോർജ് നിർമ്മിച്ച സിനിമയാണ് ത്രിഷണ. ഈ സിനിമയിൽ മമ്മൂട്ടി, രാജലക്ഷ്മി (നടി), സ്വപ്ന, കവിയൂർ പൊന്നമ്മ എന്നിവരാണ് മുഖ്യ വേഷങളിൽ എത്തുന്നത്.

ബിച്ചു തിരുമല എഴ്തി ശ്യാം പകർന്ന പാട്ടുകളാണ്ണ് ഈ സിനിമയിൽ ഉള്ളത്. 


</doc>
<doc id="393317" url="https://ml.wikipedia.org/wiki?curid=393317" title="ഹംസഗീതം">
ഹംസഗീതം

'ഹംസഗീതം" 1981 ലെ മലയാള ചിത്രം ഇന്ത്യൻ സിനിമ Malayalam film, directed by ഐ വി ശശി സംവിധാനം ചെയ്ത. സിനിമയിൽ പ്രധാന സുകുമാരി, രതീഷ്, ബാലൻ കെ നായർ ഉം കുതിരവട്ടം പപ്പു in lead roles. The film had musical score by Shyam.


</doc>
<doc id="393318" url="https://ml.wikipedia.org/wiki?curid=393318" title="ദ ഹിന്ദുസ്ഥാൻ ടൈംസ്">
ദ ഹിന്ദുസ്ഥാൻ ടൈംസ്

ഇന്ത്യയിലെ ഒരു ഇംഗ്ലീഷ് ദിനപത്രമാണ് 1924-ൽ ആരംഭിച്ച ദ ഹിന്ദുസ്ഥാൻ ടൈംസ്. ഇന്ത്യയിലെ ഏറ്റവും വലിയ പത്രമാധ്യമങ്ങളിൽ ഒന്നാണിത്. ഓഡിറ്റ് ബ്യൂറോ ഓഫ് സർക്കുലേഷന്റെ കണക്കനുസരിച്ച്, 2015 നവംബറിൽ 1.16 ദശലക്ഷം പത്രങ്ങളാണ് വിതരണം ചെയ്യുന്നത്. ഇന്ത്യയിലെ ടൈംസ് ഓഫ് ഇന്ത്യയ്ക്ക് ശേഷം ഏറ്റവും കൂടുതൽ വായിക്കപ്പെടുന്ന ഇംഗ്ലീഷ് ദിനപത്രമായി ഇന്ത്യാ റീഡർഷിപ്പ് സർവേ 2014 വെളിപ്പെടുത്തുന്നു. ന്യൂഡൽഹി, മുംബൈ, കൊൽക്കത്ത, ലഖ്നൗ, പട്ന, റാഞ്ചി, ചണ്ഡീഗഡ് എന്നിവിടങ്ങളിൽ നിന്നുള്ള എഡിഷനുകൾ വടക്കേ ഇന്ത്യയിൽ പ്രചാരത്തിലിരിക്കുന്നു.


</doc>
<doc id="393320" url="https://ml.wikipedia.org/wiki?curid=393320" title="കാർമേലഗിരി എലിഫന്റ് പാർക്ക്">
കാർമേലഗിരി എലിഫന്റ് പാർക്ക്

കേരളത്തിലെ മുന്നാറിൽ സ്ഥിതിചെയ്യുന്ന ഒരു വിനോദ സഞ്ചാര കേന്ദ്രമാണ് കാർമേലഗിരി എലിഫന്റ് പാർക്ക്. മുന്നാറിലെത്തുന്ന വിനോദസഞ്ചാരികൾക്ക് ആനപ്പുറത്ത് കയറി വനസഞ്ചാരം ചെയ്യുവാനുള്ള സൗകര്യമാണ് ഇവിടെ പ്രധാനമായും ഒരുക്കിയിട്ടുള്ളത്.

മൂന്നാർ മാട്ടുപ്പെട്ടി റോഡിൽ കണ്ണൻ ദേവൻ മലനിരകളിലായി മാട്ടുപ്പെട്ടി ഡാമിനോട് ചേർന്നാണ് ഈ പാർക്ക് നിൽക്കുന്നത്. 


</doc>
<doc id="393332" url="https://ml.wikipedia.org/wiki?curid=393332" title="ശീഷ് മഹൽ (ലാഹോർ കോട്ട)">
ശീഷ് മഹൽ (ലാഹോർ കോട്ട)

പാകിസ്താനിലെ ലാഹോർ കോട്ടയുടെ ഭാഗമായി സ്ഥിതിചെയ്യുന്ന ഒരു കൊട്ടാരമാണ് ശീഷ് മഹൽ (). കോട്ടയുടെ വടക്കു പടിഞ്ഞാറ് ഭാഗത്തുള്ള ഷാബുർജ് ബ്ലോക്കിലാണ് ഇത് സ്ഥിതിചെയ്യുന്നത്. ചെറുതും വലുതുമായി ആയിരക്കണക്കിനു ദർപ്പണങ്ങൾ പതിപ്പിച്ച മതിലുകളും മേൽക്കൂരയുമാണ് ഈ കൊട്ടാരത്തിലെ പ്രധാന ആകർഷണം. പിയത്ര ദുരെ ശൈലിയിൽ വിലപിടിപ്പേറിയ രത്നക്കല്ലുകളും വെളുത്ത മാർബിളും കൊണ്ട് അലങ്കരിച്ചിരിക്കുന്ന ഈ കൊട്ടാരത്തെ 'സ്ഫടിക കൊട്ടാരം' (Palace of Mirrors) എന്നും വിളിക്കാറുണ്ട്. മുഗൾ ചക്രവർത്തിയായിരുന്ന ഷാജഹാൻ 1631-32 കാലഘട്ടത്തിൽ പണികഴിപ്പിച്ചതാണ് ഈ കൊട്ടാരം. മുഗൾ ഭരണാധികാരികൾ ലാഹോർ കോട്ടയിൽ നിർമ്മിച്ച 21 നിർമ്മിതികളിൽ ഉൾപ്പെടുന്ന ഈ കൊട്ടാരത്തെ 'ലാഹോർ കോട്ടയുടെ കിരീടത്തിലെ രത്നം' എന്നുവിശേഷിപ്പിക്കാറുണ്ട്. ലാഹോർ കോട്ടയിലെ ശീഷ് മഹൽ ഉൾപ്പെടെയുള്ള കെട്ടിടങ്ങളെ 1981-ൽ യുനെസ്കോ ലോകപൈതൃകപ്പട്ടികയിൽ ഉൾപ്പെടുത്തിയിരുന്നു.

'ശീഷ് മഹൽ' എന്ന വാക്കിന് ഉർദ്ദു ഭാഷയിൽ 'സ്ഫടികങ്ങളുടെ കൊട്ടാരം' എന്നാണർത്ഥം. ദർപ്പണങ്ങളും വെളുത്ത മാർബിളുകളും നിറഞ്ഞ ഭിത്തിയും മേൽക്കൂരയും ഈ കെട്ടിടത്തെ ഒരു സ്ഫടിക കൊട്ടാരമാക്കിത്തീർക്കുന്നു. ആഗ്ര കോട്ടയിലും ആംബർ കോട്ടയിലും ശീഷ് മഹൽ പോലുള്ള നിർമ്മിതികളുണ്ട്.

മുഗൾ ചക്രവർത്തിയായിരുന്ന അക്ബർ 1556-ൽ ലാഹോർ കോട്ട പണികഴിപ്പിച്ചു. അദ്ദഹത്തിനു ശേഷം വന്ന മുഗൾ ഭരണാധികാരികൾ ഇവിടെ കൂടുതൽ കെട്ടിടങ്ങൾ നിർമ്മിച്ചു. വിലപിടിപ്പേറിയ മാർബിളുകളും മറ്റും ഉപയോഗിച്ച് ലാഹോർ കോട്ടയെ സമ്പന്നമാക്കിയത് ഷാജഹാനായിരുന്നു. അദ്ദേഹം ഇവിടെ ദിവാൻ-ഇ-ഖാസ്, മോത്തി മസ്ജിദ്, നൗലാഘാ പവിലിയൻ, ശീഷ് മഹൽ, വിശ്രമമുറികൾ എന്നിവ നിർമ്മിച്ചു. ജഹാംഗീറിന്റെ കാലത്തു നിർമ്മിക്കപ്പെട്ട ഷാ ബുർജ് ബ്ലോക്കാണ് ശീഷ് മഹൽ നിർമ്മിക്കുന്നതിനായി ഷാജഹാൻ തിരഞ്ഞെടുത്തത്. രാജാക്കന്മാരുടെ തന്ത്രപ്രധാനമായ യോഗങ്ങൾ നടന്നിരുന്ന ഈ കെട്ടിട സമുച്ചയത്തിൽ മന്ത്രിമാർ, രാജകുമാരന്മാർ എന്നിങ്ങനെ വളരെ കുറച്ചു പേർക്കു മാത്രമേ പ്രവേശനം അനുവദിച്ചിരുന്നുള്ളൂ. 1628 മുതൽ 1634 വരെ ഷാജഹാൻ ലാഹോർ കോട്ടയിൽ ധാരാളം മന്ദിരങ്ങൾ നിർമ്മിച്ചു. വിലപിടിപ്പേറിയ വെളുത്ത മാർബിളുകൾ ഉപയോഗിച്ചുള്ള നിർമ്മിതികൾക്കാണ് അദ്ദേഹം മുൻതൂക്കം നൽകിയിരുന്നത്. മുഗൾ ഭരണശേഷം അധികാരത്തിൽ വന്ന സിഖ് ഭരണാധികാരികളും ലാഹോർ കോട്ടയിൽ കെട്ടിടങ്ങൾ നിർമ്മിച്ചിട്ടുണ്ട്. സിഖ് ഭരണാധികാരിയായിരുന്ന രാജാ രഞ്ജിത് സിങ്ങിന്റെ ഇഷ്ട കേന്ദ്രങ്ങളിലൊന്നായിരുന്നു ശീഷ് മഹൽ. ഇതിനോടു ചേർന്ന് അന്തഃപുരത്തിലെ സ്ത്രീകൾക്കു താമസിക്കുന്നതിനായി ഒരു മുറി അദ്ദേഹം നിർമ്മിച്ചിരുന്നു. പ്രശസ്തമായ കോഹിനൂർ രത്നം സൂക്ഷിച്ചിരുന്നതും ശീഷ് മഹലിലായിരുന്നു.

അർദ്ധ അഷ്ടഭുജാകൃതിയിലാണ് ശീഷ് മഹൽ നിർമ്മിച്ചിരിക്കുന്നത്. പ്രധാന ഭാഗത്ത് മാർബിൾ കൊണ്ടു നിർമ്മിച്ച അഞ്ചു കമാനങ്ങളുണ്ട്. ഇവ ഓരോന്നും രണ്ടു തുണുകളിലായി നിർത്തിയിരിക്കുന്നു. ദർപ്പണങ്ങളും രത്നക്കല്ലുകളും വെളുത്ത മാർബിളുകളും കൊണ്ട് കൊട്ടാരമാകെ അലങ്കരിച്ചിരിക്കുന്നു. തിളക്കമുള്ള വസ്തുക്കൾ പ്രത്യേക ജ്യാമിതീയ രൂപത്തിൽ അലങ്കരിച്ചിരുന്ന ഇന്തോ - പേർഷ്യൻ കലാരീതിയായ പിയത്ര ദുരെ ശൈലിയാണ് ഇവിടെ സ്വീകരിച്ചിരിക്കുന്നത്. കോൺവെക്സ് ദർപ്പണം ഉൾപ്പെടെ ആയിരക്കണക്കിനു ദർപ്പണങ്ങളും മൊസൈക്ക് ശകലങ്ങളും പതിപ്പിച്ച ഭിത്തിയാണ് ഇവിടെയുള്ളത്. ദർപ്പണങ്ങളുടെയും മാർബിളുകളുടെയും സാന്നിദ്ധ്യം മൂലം കൊട്ടാരമാകെ പ്രകാശ പൂരിതമായി കാണപ്പെടുന്നു. ശീഷ് മഹലിന്റെ മേൽക്കൂരയിൽ ആദ്യകാലത്ത് ധാരാളം ചിത്രങ്ങളുണ്ടായിരുന്നു. ഇവ പിന്നീട് മാറ്റുകയും വിവിധ വർണ്ണങ്ങളിലുള്ള മൊസൈക്ക് സ്ഥാപിക്കുകയും ചെയ്തു.

മുഗളൻമാർക്കു ശേഷം സിഖുകാരും ബ്രിട്ടീഷുകാരും ശീഷ് മഹൽ ഉൾപ്പെടെയുള്ള കെട്ടിടങ്ങൾ സംരക്ഷിച്ചുവന്നു. 1904-05 കാലഘട്ടത്തിൽ ഇവിടുത്തെ മേൽക്കൂരയുടെ ചില ഭാഗങ്ങൾ അടർന്നു വീണു. 1927-ൽ ബ്രിട്ടീഷ് പുരാവസ്തു വകുപ്പ് കെട്ടിടത്തിന്റെ കേടുപാടുകൾ പരിഹരിച്ചു. 1960-കളിലും കൊട്ടാരത്തിനു കേടുപാടുകൾ സംഭവിച്ചിരുന്നു. 1975-ൽ പാകിസ്താൻ ഭരണകൂടം ശീഷ് മഹലിനെ ഒരു സംരക്ഷിത സ്മാരകമായി പ്രഖ്യാപിച്ചു. 1981-ൽ ശീഷ് മഹൽ ഉൾപ്പെടെ ലാഹോർ കോട്ടയിലെ എല്ലാ കെട്ടിടങ്ങളും യുനെസ്കോ ലോകപൈതൃക കേന്ദ്രങ്ങളിൽ ഉൾപ്പെടുത്തി. 2006-ലാണ് ഇവിടെ അവസാനമായി അറ്റകുറ്റപ്പണികൾ നടന്നത്.





</doc>
<doc id="393336" url="https://ml.wikipedia.org/wiki?curid=393336" title="നെമേഗ്ടോമയ്യ">
നെമേഗ്ടോമയ്യ

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഓവിറാപ്റ്റോഡ് എന്ന ഗണത്തിൽ പെട്ട ദിനോസർ ആണ് നെമേഗ്ടോമയ്യ. ഇവ ജീവിച്ചിരുന്നത് ഇന്നത്തെ മംഗോളിയയിൽ ആണ് . ആദ്യത്തെ ഫോസിൽ കിട്ടുന്നത് 1996 ൽ ആണ് , 2007 ൽ രണ്ടു ഫോസിലുകൾ കൂടെ കിട്ടി. മുട്ടകൾക്ക് അടയിരിക്കുന്ന രീതിൽ പെട്ട ഫോസ്സിൽ ആണ് ഇവയിൽ ഒന്ന് . ജാപ്പനീസ് പാലിന്റോളോജിസ്റ്റ് ആയ യോഷിസുഗു കൊബായാഷി ആണ് ഇവയുടെ ഫോസിൽ മംഗോളിയയിലെ ഗോബി മരുഭൂമിയിലെ നെമേഗ്ട് എന്ന ശിലാ ക്രമത്തിൽ നിന്നും കണ്ടെടുക്കുന്നത് .മുട്ടയ്ക്ക് അടയിരിക്കുന്ന രീതിയിൽ ഉള്ള ഫോസിലിൽ നിന്നാണ് ഇവയ്ക്ക് പേരിന്റെ പകുതി കിട്ടിയിട്ടുള്ളത് 'നല്ല അമ്മ' എന്നാണ് അത്. പേരിന്റെ ആദ്യഭാഗം ഇവയെ കണ്ടു കിട്ടിയ സ്ഥലത്തെ സൂചിപ്പിക്കുന്നു .

ഏകദേശം രണ്ടു മീറ്റർ നീളവും , നാൽപതു കിലോ ഭാരവും ഉണ്ടായിരുന്നു നെമേഗ്ടോമയ്യക്ക് . ഇരുകാലിയായ ഇവ വളരെ വേഗത്തിൽ സഞ്ചരിച്ചിരുന്ന ഇനമാകാൻ ആണ് സാധ്യത. ഒരു ഓവിറാപ്റ്റർ ആയതുകൊണ്ട് ഇവയ്ക്കു തൂവലുകൾ ഉണ്ടായിരുന്നിരിക്കണം. പല്ലുകൾ ഇല്ലാത്ത, തത്തയുടേതിന് സമാനമായ കൊക്കായിരുന്നു ഇവയ്ക്കു ഉണ്ടായിരുന്നത്, മുൻകൈകളിൽ മൂന്ന് വീതം വിരലുകൾ ഉണ്ടായിരുന്നു. ഇതിൽ തന്നെ ആദ്യ വിരലിൽ ഒരു ബലിഷ്ടമായ നഖവും ഉണ്ടായിരുന്നു. ഇവ സസ്യഭോജി ആയിരിക്കാൻ ആണ് സാധ്യത.

ദിനോസറുകൾ കൂടുകൂട്ടിയാണ് മുട്ടയിട്ടിരുന്നത് എന്നതിന് ഉത്തമ ഉദാഹരണം ആയിരുന്നു നെമേഗ്ടോമയ്യ, ഇവയുടെ അടയിരിക്കുന്ന രീതിയിൽ ഉള്ള ഒരു ഫോസിൽ ശ്രദ്ധേയമാണ്. മുട്ടയുടെ ഒരു വൃത്തത്തിനു നടുക്ക് കൈകൾ, വാല് എന്നിവയിലെ തൂവലുകൾ കൊണ്ട് അവ മൂടുന്ന തരത്തിൽ വിരിച്ചിരിക്കുന്നതായിരുന്നു ഈ ഫോസിൽ. ഈ കൂട്ടിലെ മുട്ടയ്ക്ക് അഞ്ചു മുതൽ ആറുവരെ സെന്റിമീറ്റർ വീതിയും , പതിനാലു മുതൽ പതിനാറു സെന്റിമീറ്റർ വരെ നീളവും ഉണ്ടായിരുന്നു. കൂടും ഫോസ്സിലും കണ്ടുകിട്ടിയ സ്ഥലം വെച്ച് ഇവ കൂടുകൂട്ടാൻ നദിയുടെയോ അരുവികളുടെയോ തീരങ്ങൾ ആണ് തിരഞ്ഞെടുത്തിട്ടുണ്ടാകുക എന്ന് അനുമാനിക്കുന്നു .
ഓവിറാപ്റ്റർ ഇനത്തിൽ പെട്ട ദിനോസറുകളുടെ ഭക്ഷണ രീതികൾ വളരെ വ്യത്യസ്തം ആയിരുന്നു , ഓവിറാപ്റ്റർ എന്ന പേരിന്റെ അർഥം മുട്ട കള്ളൻ എന്നാണെകിലും ഇവ തികഞ്ഞ സസ്യഭോജി ആണ് എന്ന് പിൽക്കാലത്തു മറ്റു ഓവിറാപ്റ്ററുകളുടെ വയറിന്റെ ഭാഗത്തു നിന്നും കിട്ടിയിട്ടുള്ള ഗ്യാസ്‌ട്രോ ലിത് സസ്യ ഭക്ഷണം അരയ്ക്കാൻ സഹായകമായ ഉരുണ്ട ഇനം കല്ലുകൾ തെളിയിച്ചു , കോഡിപ്റ്റെറിക്സ് എന്ന ഓവിറാപ്റ്റർ ദിനോസറിന്റെ വയറ്റിൽ നിന്നും ആണ് ഇത് ലഭിച്ചത്. കരണ്ടു തിന്നുന്ന സ്വഭാവം കൊണ്ട് വന്നിട്ടുള്ള തേയ്മാനം സംഭവിച്ച ഇൻസിസിവോസോറസ് എന്ന ഓവിറാപ്റ്ററിന്റെ പല്ലുകളും ഈ വിഭാഗത്തിൽ പെട്ടവ സസ്യഭോജികൾ ആണ് എന്ന് തെളിയിച്ചു. ഇൻസിസിവോസോറസ് ഇനത്തിനെ പോലെ തന്നെ നെമേഗ്ടോമയ്യ ക്ക് ഉണ്ടായിരുന്നു മുകളിലെ ചുണ്ടിൽ രണ്ടു ചെറിയ ഉള്ളി പല്ലുകൾ . ഇത് കൂടാതെ 2013 ൽ പ്രൊഫെസർ ലു നടത്തിയ ഇവയുടെ പിന്കാലിലെ വളർച്ചയെ അടിസ്ഥാനമാക്കിയുള്ള ഗവേഷണവും ഇവ സസ്യഭോജി ആണ് എന്ന് ഉറപ്പിച്ചു . 

ഓവിറാപ്റ്റർ ഗണത്തിൽ പെട്ടത് കൊണ്ട് തന്നെ ഇവ മറ്റു ഈ വിഭാഗത്തിലെ ദിനോസറുകളുമായി വളരെ ഏറെ സാമ്യം ഉള്ളവയായിരുന്നു , എന്നാൽ ഈ വിഭാഗത്തിലെ കോക്കിൽ ഒരു ശിഖിരം ഉണ്ടായിരുന്നത് ഇവയ്ക്ക് മാത്രം ആയിരുന്നു , ഹേയ്യുഅനിയ എന്ന ഓവിറാപ്റ്റർ ആയിരുന്നു ജീവശാഖ പ്രകാരം ഏറ്റവും അടുത്ത ബന്ധമുണ്ടായിരുന്നവ . 


</doc>
<doc id="393337" url="https://ml.wikipedia.org/wiki?curid=393337" title="ജണ്ട">
ജണ്ട

സർക്കാർ ഭൂമിയുടെ അതിർവരമ്പുകൾ അടയാള പെടുത്താൻ ഉപയോഗിക്കുന്ന കല്ലിനാൽ കെട്ടി ഉണ്ടാക്കുന്ന ഒരു കുറ്റി ആണ് ജണ്ട. വനം-വന്യജീവി വകുപ്പാണ് വനഭൂമി സംരക്ഷണത്തിന് പ്രധാനമായും ജണ്ട നിർമ്മിക്കുന്നത്.
കരിങ്കൽ ഉപയോഗിച്ചാണ് മുൻകാലങ്ങളിൽ ജണ്ട നിർമ്മിച്ചിരുന്നത്. എന്നാൽ, കോൺക്രീറ്റ് ജണ്ടകളും ഇപ്പോൾ നിർമ്മിച്ചുവരുന്നു. 


</doc>
<doc id="393342" url="https://ml.wikipedia.org/wiki?curid=393342" title="മക്കാലു ബരുൺ ദേശീയോദ്യാനം">
മക്കാലു ബരുൺ ദേശീയോദ്യാനം

മക്കാലു ബരുൺ ദേശീയോദ്യാനം, നേപ്പാളിലെ ഹിമാലയൻ പർവ്വതപ്രദേശത്തെ എട്ടാമത്തെ ദേശീയ ഉദ്യാനമാണ്. 1992 ൽ സാഗർമാതാ ദേശീയോദ്യാനത്തിന്റെ കിഴക്കോട്ടുള്ള തുടർച്ചയായി ഇത് സ്ഥാപിക്കപ്പെട്ടു. സോളുഖുമ്പു, സംഖുവസഭ ജില്ലകളിലായി ഏകദേശം 1,500 ചതുരശ്ര കിലോമീറ്റർ (580 ചതുരശ്ര മൈൽ) പ്രാദേശിക വിസ്തീർണ്ണമുള്ള ഈ ദേശീയോദ്യാനം, ഉഷ്ണമേഖലാ വനങ്ങളും മഞ്ഞ് മൂടിയ കൊടുമുടികളും ഇടകലർന്നതും 8000 മീറ്റർ (26,000 അടി) ഉയരമുള്ളതുമായ ലോകത്തിലെ ഏക സംരക്ഷിത പ്രദേശമാണ്. ദേശീയോദ്യാനത്തിന്റെ തെക്കൻ, തെക്കുകിഴക്കൻ അതിർത്തിയോട് ചേർന്നുകിടക്കുന്ന ബഫർസോൺ 830 ചതുരശ്ര കിലോമീറ്റർ (320 ചതുരശ്ര മൈൽ) വിസ്തൃതിയിലാണ് സ്ഥിതി ചെയ്യുന്നത്.

8,463 മീറ്റർ (27,766 അടി) ഉയരമുള്ളതും ലോകത്തിലെ ഏറ്റവും ഉയരം കൂടിയ അഞ്ചാമത്തെ പർവ്വതവുമായ മക്കാലു, ചാമലാങ്ങ് (7,319 മീറ്റർ (24,012 അടി), ബാരുൻട്സെ (7,129 മീറ്റർ (23,389 അടി), മേര (6,654 മീറ്റർ (21,831 അടി) എന്നിവ ദേശീയോദ്യാനത്തിൽ ഉൾപ്പെട്ടിരിക്കുന്നു.  സംരക്ഷിത മേഖല പടിഞ്ഞാറ് നിന്നും കിഴക്കോട്ട്  66 കിലോമീറ്റർ (41 മൈൽ) വരെയും വടക്കുമുതൽ തെക്കോട്ട് 44 കിലോമീറ്റർ (27 മൈൽ) വരെയും നീളുന്നു.  വടക്ക് ഭാഗത്ത് ടിബറ്റ് ഓട്ടോണോമസ് മേഖലയിലെ ഖോമോലാംഗ്മ ദേശീയ പ്രകൃതി സംരക്ഷണ   പ്രദേശവുമായി ഈ ദേശീയോദ്യാനം അന്താരാഷ്ട്ര അതിർത്തി പങ്കിടുന്നു. ഈ സംരക്ഷിത പ്രദേശം പവിത്രമായ ഹിമാലയൻ ഭൂപ്രദേശത്തിൻറ ഭാഗമാണ്.

1980 കളുടെ തുടക്കത്തിലും മധ്യത്തിലും 'ദ മൌണ്ടൻ ഇൻസ്റ്റിറ്റ്യൂട്ട്' (TMI) ഉദ്യോഗസ്ഥർ ബരുൺ താഴ്വരയിലെ ജൈവ സമൃദ്ധിയുടെ അളവു പരിശോധിക്കുന്നതിനു സർവേകൾ പഠനങ്ങൾ നടത്തിയിരുന്നു. ഈ സർവേകളുടെ ഫലം ഒരു പുതിയ സംരക്ഷിത മേഖല സൃഷ്ടിക്കുന്നതിലേക്ക് നയിച്ചു. ഇതു സംബന്ധമായി ഒരു നിർദ്ദിഷ്ട നിർദ്ദേശം 1985 ൽ രൂപീകരിച്ചു.  1988 ൽ മക്കലൂ-ബരുൺ കൺസർവേഷൻ ഏരിയാ പ്രൊജക്ട് (MBNPCA), ഡിപ്പാർട്ട്മെൻറ് ഓഫ് നാഷണൽ പാർക്ക്സ്, ദ മൌണ്ടൻ ഇൻസ്റ്റിറ്റ്യൂട്ട് (TMI) എന്നീ വകുപ്പുകളുടെ സംയുക്ത സംരംഭമായി ഈ ദേശീയദ്യോനം ആരംഭിച്ചു.

1991 ൽ MBNPCA ഔദ്യോഗികമായി ഗസറ്റ് ചെയ്യപ്പെട്ടു. അക്കാലത്ത് സംരക്ഷണ മേഖലയിലെ 12 വില്ലേജ് ഡവലപ്മെൻറ് കമ്മിറ്റികളിലായി ഷെർപ, റായ്, ഗുരുങ്ങ്, തമാങ്, മഗർ, നെവാർ, ബ്രാഹ്മിൻ, ഛെത്രി തുടങ്ങിയ വംശീയ സമൂഹത്തിൽപ്പെട്ടവരും കർഷികവൃത്തി നയിക്കുന്നവരുമായ ഏകദേശം 32,000 പേർ താമസിച്ചുവരുന്നുണ്ടായിരുന്നു. ജൈവ വൈവിധ്യത്തെ സംരക്ഷിക്കുന്നതിനു പ്രാധാന്യം നൽകിക്കൊണ്ട്, ഒരു നൂതവും സാമൂഹ്യാധിഷ്ഠിതവുമായ സംരക്ഷണ സമീപനം പ്രാദേശിക സമൂഹങ്ങളുമായി ഒത്തുചേർന്ന് കൈക്കൊള്ളുന്നതിനു തീരുമാനിക്കപ്പെട്ടു. നിയമാനുസൃതമായി വനപ്രദേശങ്ങൾ സ്ഥായിയായ അടിസ്ഥാനത്തിൽ ഉപയോഗിക്കുന്നതിന് നിയമപരമായ അവകാശങ്ങൾ ഉള്ള കമ്മ്യൂണിറ്റി ഫോറസ്റ്റ് ഉപയോക്തൃ ഗ്രൂപ്പുകൾ സൃഷ്ടിക്കപ്പെട്ടു. പ്രാദേശിക ജനവിഭാഗങ്ങൾക്ക് ജീവിക്കുവാനുള്ള മറ്റ സാഹചര്യങ്ങൾ സംജാതമാക്കുവാനും പകരമുള്ള അവസരങ്ങൾ വികസിപ്പിക്കുന്നതിനുമായി എക്കോടൂറിസം പ്രോത്സാഹിപ്പിക്കുകയും അതേസമയം ഇത് പരിസ്ഥിതിയെ ദോഷകരമായി ബാധിക്കാതെയിരിക്കുവാൻ ശ്രദ്ധിക്കുകയും ചെയ്യുന്നു. 

മനുഷ്യജീവിതത്തിന് ഭീഷണിയുള്ള അങ്ങേയറ്റത്തെ കേസുകൾ ഒഴികെ, അപൂർവവും നിലനിൽപ്പിനു ഭീഷണിയുള്ളതുമായ വന്യമൃഗങ്ങളെ വേട്ടയാടുന്നതും കെണിവച്ചു പിടിക്കുന്നതും MBNPCA കർശനമായി നിരോധിച്ചിരിക്കുന്നു. കാട്ടുമൃഗങ്ങൾ കർഷകരുടെ വസ്തുവകകളും കൃഷയും നശിപ്പിച്ചാൽ അവർക്ക് നഷ്ടപരിഹാം നൽകുന്നതിനുള്ള ഒരു വ്യവസ്ഥ ഉണ്ടായിരുന്നു.

1999-ൽ പരിരക്ഷിത മേഖല ഒരു ബഫർ സോണായി പരിവർത്തനം ചെയ്യപ്പെട്ടു. ബഫർ സോൺ മാനേജ്മെൻറിന്റെ മാർഗ്ഗനിർദ്ദേശങ്ങൾ അനുസരിച്ച് വനപ്രദേശങ്ങളുടെ സംരക്ഷണം, വന്യജീവികൾ, സാംസ്കാരിക വിഭവങ്ങൾ എന്നിവയ്ക്കു മുൻഗണന നൽകപ്പെട്ടു. മറ്റ് പ്രകൃതി വിഭവങ്ങളുടെ പരിരക്ഷയ്ക്കും ബദൽ ഊർജ്ജത്തിന്റെ വികസനത്തിനും മുൻഗണന നൽകപ്പെടുകയും ചെയ്തു.


</doc>
<doc id="393348" url="https://ml.wikipedia.org/wiki?curid=393348" title="ഏഷ്യൻ ഹൈവേ ശൃംഖല">
ഏഷ്യൻ ഹൈവേ ശൃംഖല

ഏഷ്യ, യൂറോപ്പ്, ഐക്യരാഷ്ട്ര സംഘടന എകണോമിൿ ആൻഡ് സോഷ്യൽ കമ്മീഷൻ ഫോർ ഏഷ്യ ആൻഡ് പസഫിൿ (ESCAP) എന്നിവയിൽ പെടുന്ന രാജ്യങ്ങൾ തമ്മിൽ സഹകരിച്ച് രൂപം നൽകിയിരിക്കുന്ന ഒരു പദ്ധതിയാണ് ഏഷ്യൻ ഹൈവേ (AH) പദ്ധതു അഥവാ വിശാല ഏഷ്യൻ ഹൈവേ. ഏഷ്യൻ രാജ്യങ്ങളിലെ ഹൈവേ ശൃംഖലകളെ തമ്മിൽ ബന്ധിപ്പിച്ചുകൊണ്ടുള്ള ഒരു വിശാല ഹൈവേ ശൃംഖലയാണ് ഇത്. ഏഷ്യൻ കര ഗതാഗത അടിസ്ഥാന സൗകര്യ (ALTID) പദ്ധതിയുടെ, മൂന്ന് നെടുംതൂണുകളിൽ ഒന്നാണ് ഏഷ്യൻ ഹൈവേ പദ്ധതി. ട്രാൻസ്-ഏഷ്യൻ റെയിൽവേ (TAR) കരഗതാഗത പദ്ധതികൾ സുഗമമാക്കൽ എന്നിവയാണ് മറ്റ് രണ്ട് പദ്ധതികൾ

32 രാജ്യങ്ങൾ ഈ ഉടമ്പടിയിൽ ഒപ്പുവെച്ചിട്ടുണ്ട്. ഏഷ്യൻ രാജ്യങ്ങളെതമ്മിൽ ബന്ധിപ്പിക്കുന്ന ഈ പാത യൂറോപ്പ് വരെ എത്തുന്നു. പദ്ധതി നിർവ്വഹണത്തിനാവശ്യമായ് തുകയുടെ വലിയൊരുഭാഗം, കൂടുതൽ ഉയർന്ന സാമ്പത്തിക അഭിവൃദ്ധി കൈവരിച്ച രാഷ്ട്രങ്ങളായ ജപ്പാൻ, ഇന്ത്യ, തായ്‌വാൻ, ദക്ഷിണ കൊറിയ, ചൈന എന്നിവയിൽനിന്നും, ഏഷ്യൻ വികസന ബാങ്ക് തുടങ്ങിയ അന്താരാഷ്ട്രസംഘടനകളിൽനിന്നുമാണ് വരുന്നത്.


</doc>
<doc id="393359" url="https://ml.wikipedia.org/wiki?curid=393359" title="ഏഞ്ചലിസ്, ഫിലിപ്പൈൻസ്">
ഏഞ്ചലിസ്, ഫിലിപ്പൈൻസ്

ഏഞ്ചലിസ് എന്ന, ഔദ്യോഗികമായി സിറ്റി ഓഫ് ഏഞ്ചലിസ്  City of Angeles, (Kapampangan; ), എന്നറിയപ്പെടുന്ന ഏഞ്ചലിസ് സിറ്റി Angeles City, ഫിലിപ്പൈൻസിലെ മദ്ധ്യ ലുസോണിലുള്ള അതിയായി നഗരവത്കരിക്കപ്പെട്ട ഒന്നാം നിരയിലുള്ള ഒരു പട്ടണമാണ്. 2015ലെ സെൻസസ് പ്രകാരം 411,634 ആണിവിടുത്തെ ജനസംഖ്യ.[./Angeles,_Philippines#cite_note-PSA15-03-3 <nowiki>[3]</nowiki>]

ഈ നഗരത്തിന്റെ വടക്ക്, മബലക്കാത്ത്; കിഴക്ക് മെക്സിക്കോ; തെക്കുകിഴക്കായി സാൻ ഫെർണ്ണാണ്ടോ; തെക്ക് ബാക്കോളോർ; പടിഞ്ഞാറും തെക്കു പടിഞ്ഞാറുമായി പൊറാക്ക് എന്നിങ്ങനെയാണ് അതിരുകൾ. പമ്പങ്ങ എന്ന വിശാലപ്രദേശത്തിൽനിന്നും സ്വയംഭരണമാർജ്ജിച്ച പ്രദേശമാണെങ്കിലും ആ പ്രവിശ്യയുടെ വാണിജ്യകേന്ദ്രമായി ഈ നഗരം നിലനിൽക്കുന്നു. 

ഏഞ്ചലിസ് പട്ടണത്തിൽ ക്ലാർക് സ്വതന്ത്രവിമാനത്താവള പ്രദേശത്തിലുൾപ്പെട്ട ക്ലാർക്ക് അന്താരാഷ്ട്ര വിമാനത്താവളം ഇവിടെയുണ്ട്. അമേരിക്കയുടെ രാജ്യത്തിനുവെളിയിലുള്ള ഏറ്റവും വലിയ എയർ ബേസ് ആയിരുന്ന ക്ലാർക്ക് എയർ ബേസ് ഇവിടെയായിരുന്നു നിലനിന്നത്. എന്നാൽ, 1991ൽ പൊട്ടിത്തെറിച്ച മൗണ്ട് പിനാറ്റൂബോയുടെ പൊട്ടിത്തെറിയേത്തുടർന്ന് ഈ സൈനികകേന്ദ്രത്തിന്റെ പ്രവർത്തനം നിർത്തേണ്ടിവന്നു. അക്കാലത്ത്, ഈ പ്രദേശത്തിന്റെ സാമ്പത്തികനില ഈ അമേരിക്കൻ സൈനികകേന്ദ്രത്തെ ആശ്രയിച്ചാണു നിലനിന്നത്.

1993ൽ അഗ്നിപർവ്വതത്തിന്റെ ചാരവും അവശിഷ്ടങ്ങളും നീക്കം ചെയ്യുവാനാരംഭിച്ചു. അതിനുശേഷം ഈ ബേസ് ക്ലാർക്ക് സ്പെഷ്യൽ ഇക്കണോമിക് സോൺ ആയി പരിവർത്തിപ്പിച്ചു. ഇങ്ങനെ പഴയ മിലിട്ടറി ബേസ് നിർത്തലാക്കിയതിന്റെ ജോലിനഷ്ടവും വരുമാനനഷ്ടവും ക്ലാർക്ക് സ്പെഷ്യൽ ഇക്കണോമിക് സോൺ പരിഹരിച്ചുവരുന്നുണ്ട്. ഇന്ന്, ഏഞ്ചലിസ്, ക്ലാർക്ക് സ്പെഷ്യൽ ഇക്കണോമിക് സോൺ എന്നിവ ബിസിനസ്സിന്റെയും ഇൻഡസ്ട്രിയുടെയും വിമാനയാത്രാസംവിധാനത്തിന്റെയും വിശ്രമത്തിന്റെയും വിനോദത്തിന്റെയും വിനോദസഞ്ചാരത്തിന്റെയും ചൂതാട്ടത്തിന്റെയും കേന്ദ്രമായി ഇതു മാറി.


</doc>
<doc id="393360" url="https://ml.wikipedia.org/wiki?curid=393360" title="മസ്ഹർ ഹംസ">
മസ്ഹർ ഹംസ

മലയാളസിനിമയിലെ ഒരു വസ്ത്രാലങ്കാരകനാണ് മസ്ഹർ ഹംസ. മലപ്പുറം ജില്ലയിലെ താനൂരിലാണ് മസ്ഹർജനിച്ചത്.

പരസ്യചിത്രങ്ങൾക്കു വേണ്ടിയാണ്‌ ആദ്യമായി മസ്ഹർ വസ്ത്രാലങ്കാരം നിർ‌വഹിച്ചത്. 2013ൽ സമീർ താഹിർ സംവിധാനം ചെയ്ത നീലാകാശം പച്ചക്കടൽ ചുവന്ന ഭൂമി എന്ന ചലചിത്രത്തിലൂടെയാണ് മസ്ഹർ ആദ്യമായി സിനിമയിൽ വസ്ത്രാലങ്കാരം നിർവഹിക്കുന്നത്.




</doc>
<doc id="393361" url="https://ml.wikipedia.org/wiki?curid=393361" title="കൈലിൻ (ഓപ്പറേറ്റിങ്ങ് സിസ്റ്റം)">
കൈലിൻ (ഓപ്പറേറ്റിങ്ങ് സിസ്റ്റം)

പീപ്പിൾസ്‌ റിപ്പബ്ലിക്ക് ഓഫ്‌ ചൈനയുടെ നാഷണൽ യൂണിവേഴ്സിറ്റി ഓഫ് ഡിഫൻസ് ടെക്നോളജിയിലെ അക്കാദമിക വിഭാഗം 2001 മുതൽ വികസിപ്പിച്ച ഒരു ഓപ്പറേറ്റിങ് സിസ്റ്റമാണ് കൈലിൻ. കിലിൻ എന്ന ഒരു ഇതിഹാസ ജീവിയിൽ നിന്നാണ് കൈലിൻ എന്ന നാമം ഈ ഓപ്പറേറ്റിങ്ങ് സിസ്റ്റത്തിന് ലഭിച്ചത്. കൈലിന്റെ ആദ്യ പതിപ്പുകൾ ഫ്രീബിഎസ്ഡി അടിസ്ഥാനമാക്കിയുള്ളതും അവ ചൈനീസ് സൈന്യത്തിനും മറ്റ് സർക്കാർ സംഘടനകൾക്കും ഉപയോഗിക്കാൻ ഉദ്ദേശിച്ചുള്ളവയും ആയിരുന്നു. 3.0-ാം പതിപ്പ് മുതൽ കൈലിൻ ലിനക്സ് അടിസ്ഥാനമാക്കിയുള്ളതാവുകയും, നിയോ കൈലിൻ എന്ന പേരിൽ ഒരു പതിപ്പ് 2010ൽ പ്രഖ്യാപിക്കുകയും ചെയ്തു.

ഉബുണ്ടു ലിനക്സ് ഓപ്പറേറ്റിങ് സിസ്റ്റം ഉപയോഗിച്ചു് ഒരു പ്രത്യേക സംരംഭം 2013 ൽ പ്രഖ്യാപിച്ചു. ഏപ്രിൽ 2013ൽ ആണ് ഉബുണ്ടു കൈലിന്റെ ആദ്യഫ്രീബിഎസ്ഡിപുറത്തിറങ്ങിയത്.

ചൈനയെ വിദേശ സാങ്കേതികവിദ്യകളിൽ നിന്ന് സ്വതന്ത്രമാക്കാൻ ഉദ്ദേശിച്ചുകൊണ്ടുള്ള '863 പരിപാടി'യുടെ കീഴിൽ ഒരു ഓപ്പറേറ്റിംഗ് സിസ്റ്റം വികസിപ്പിക്കുന്നതിനായി നാഷണൽ യൂണിവേഴ്സിറ്റി ഓഫ് ഡിഫൻസ് ടെക്നോളജിയെ നിയമിച്ചതിന്റെ ഭാഗമായി 2001ൽ കൈലിന്റെ വികസനം ആരംഭിച്ചു. "വിവിധ തരത്തിലുള്ള സെർവർ പ്ലാറ്റ്ഫോമുകളെ പിന്തുണയ്ക്കുക, മികച്ച പ്രകടനവും ലഭ്യതയും സുരക്ഷയും കൈവരിക്കുക, അതുപോലെ യുണിക്സ്, ലിനക്സ് ഓപ്പറേറ്റിങ് സിസ്റ്റങ്ങളുടെ അന്തർദേശീയ മാനദണ്ഡങ്ങൾ പാലിക്കുക" എന്നിവയായിരുന്നു ലക്ഷ്യം. "മാക്കിന് സമാനമായ അടിസ്ഥാന കേണൽ തലം, ബിഎസ്ഡിക്ക്  സമാനമായ സേവന തലം, വിൻഡോസിനു സമാനമായ ഡെസ്ക്ടോപ്പ് എൻവയോൺമെന്റ്" എന്നിവ ഉൾപ്പെടെയുള്ള ഒരു ശ്രേണി മാതൃക ഉപയോഗിച്ചാണ് ഇത് നിർമ്മിച്ചത്. യുണിക്സ് മാനദണ്ഡങ്ങൾ പാലിക്കുന്നതും ലിനക്സ് ആപ്ലിക്കേഷനുകളുമായി പൊരുത്തപ്പെടുന്നതുമായ രീതിയിലാണ് ഇത് രൂപകൽപ്പന ചെയ്തത്.

കൈലിൻ സെർവർ ഓപ്പറേറ്റിംഗ് സിസ്റ്റം വിജയകരമായ വികസിപ്പിച്ചെടുത്ത വിവരം 2006 ഫെബ്രുവരിയിൽ "ചൈന മിലിറ്ററി ഓൺലൈൻ" (പിഎൽഎ ഡെയ്ലി എന്ന ചൈനീസ് പീപ്പിൾസ് ലിബറേഷൻ ആർമി സ്പോൺസർ ചെയ്ത ഒരു വെബ് സൈറ്റ്)" റിപ്പോർട്ട് ചെയ്യുകയുണ്ടായി, "ഉയർന്ന സെക്യൂരിറ്റി ലെവൽ (ബി2 ക്ലാസ്) ഉള്ള ആദ്യ 64-ബിറ്റ് ഓപ്പറേറ്റിംഗ് സിസ്റ്റം" എന്നും "ഇന്റർനാഷണൽ ഫ്രീ സ്റ്റാൻഡേഡ്സ് ഗ്രൂപ്പിന്റെ ലിനക്സ് ഗ്ലോബൽ സ്റ്റാൻഡേഡ് ഓതന്റിക്കേഷൻ ലഭിക്കുന്ന ലിനക്സ് കെർണൽ ഇല്ലാത്ത ആദ്യ ഓപ്പറേറ്റിങ് സിസ്റ്റം" എന്നും അതിൽ പ്രതിപാദിച്ചിരുന്നു.

2006 ഏപ്രിലിൽ, കൈലിൻ ഓപറേറ്റിങ് സിസ്റ്റം ഫ്രീബിഎസ്ഡി 5.3 ൽ നിന്നും വലിയ തോതിൽ പകർത്തിയതാണെന്ന് പറയപ്പെടുന്നു. "ഡാൻസ്ഫയർ" എന്ന കപടനാമമുള്ള ഓസ്ട്രേലിയയിലെ ഒരു അജ്ഞാത ചൈനീസ് വിദ്യാർത്ഥി, ഒരു കേണൽ സമാനത പരിശോധന നടത്തി രണ്ട് ഓപ്പറേറ്റിങ് സിസ്റ്റങ്ങൾ തമ്മിലുള്ള സമാനതകൾ 99.45 ശതമാനത്തിലെത്തിയത് കാണിച്ചു. കൈലിൻ ഡെവലപ്പർമാരിൽ ഒരാൾ ഇന്റർനാഷണൽ കോൺഫറൻസ് യൂറോബിഎസ്ഡികോൺ 2006ലെ ഒരു പ്രസംഗം നടത്തിയ സമയത്ത് ഫ്രീബിഎസ്ഡി അടിസ്ഥാനമാക്കിയാണ് കൈലിൻ വികസിപ്പിച്ചെടുത്തതെന്ന് സ്ഥിരീകരിച്ചു.

2009 ൽ ചൈന-യുഎസ് ചൈന സാമ്പത്തിക, സുരക്ഷാ അവലോകന കമ്മീഷന് മുമ്പാകെ അവതരിപ്പിച്ച ഒരു റിപ്പോട്ടിൽ സൈബർകുറ്റകൃത്യ രംഗത്ത് മത്സരിക്കുന്ന രാജ്യങ്ങളിൽ ചൈനീസ് കമ്പ്യൂട്ടറുകളെ അഭേദ്യമാക്കാനാണ് കൈലിൻ കൊണ്ട് ഉദ്ദേശിക്കുന്നത് എന്ന് പറയുന്നു. വാഷിങ്ങ്ടൺ പോസ്റ്റ് ഇങ്ങനെ പ്രസ്താവിക്കുന്നു:ചൈന ലക്ഷക്കണക്കിന് കമ്പ്യൂട്ടറുകൾക്കായി കൂടുതൽ സുരക്ഷിതമായ ഓപ്പറേറ്റിംഗ് സിസ്റ്റം വികസിപ്പിച്ചെടുക്കുകയും ബീജിംഗ് നെറ്റ്വർക്കുകൾ യുഎസ് സൈന്യത്തിനും ഇന്റലിജൻസ് ഏജൻസികൾക്കും അഭേദ്യമാക്കുമെന്ന് പ്രതീക്ഷിച്ച് ഇതിനകം ഇത് ഗവൺമെന്റ്, സൈനിക സംവിധാനങ്ങൾ എന്നിവയിൽ ഇൻസ്റ്റാൾ ചെയ്യുകയും ചെയ്യുന്നു.കൈലിൻ വിന്യസിക്കപ്പെട്ടത് വഴി "ചൈനയിലെ പ്രധാന സെർവറുകൾ കൂടുതൽ സുരക്ഷിതമായിരിക്കുന്നു".


</doc>
<doc id="393367" url="https://ml.wikipedia.org/wiki?curid=393367" title="കോ സമൂയി">
കോ സമൂയി

കോ സമൂയി, തായ്ലാൻറിലെ ക്രാ ഇസ്മസ്സിന്റെ കിഴക്കൻ തീരത്തുനിന്ന് അകലെ സ്ഥിതിചെയ്യുന്ന ഒരു ദ്വീപാണ്. ഭൂമിശാസ്ത്രപരമായി ചുംഫോൺ ആർക്കിപെലാഗോയിൽ സ്ഥിതിചെയ്യുന്ന ഈ ദ്വീപ്, സൂററ്റ് താനി പ്രവിശ്യയുടെ ഭാഗമാണ്. എന്നിരുന്നാലും 2012 ൽ കോ സമൂയിയ്ക്ക് മുനിസിപ്പാലിറ്റി പദവി നൽകുകയും ഇപ്പോൾ തദ്ദേശ സ്വയംഭരണ പ്രദേശമായി മാറുകയും ചെയ്തു. ഫൂകെട്ട്, കോ ചാങ്ങ് എന്നിവ കഴിഞ്ഞാൽ തായ്ലാൻറിലെ മൂന്നാമത്തെ വലിയ ദ്വീപാണ് കോ സമൂയി. ഈ ദ്വീപിന്റെ വിസ്തീർണ്ണം 228.7 ചതുരശ്ര കിലോമീറ്ററാണ്. 63,000 ജനസംഖ്യയുള്ള കോ സമൂയിയിൽ സന്ദർശകരുടെ എണ്ണത്തിലുള്ള വർദ്ധനവനുസരിച്ച് ഹോട്ടലുകളിൽ ഏകദേശം 73 ശതമാനം സന്ദർശകരെ ഉൾക്കൊളളിക്കുവാൻ സാധിക്കുന്നു.  സന്ദർശകരെ ആകർഷിക്കുന്ന ധാരാളം വിഭവങ്ങൾ, മണൽ ബീച്ചുകൾ, പവിഴപ്പുറ്റുകൾ, തെങ്ങുകൾ എന്നിവയും കൊണ്ട് സമ്പന്നമാണ് ഈ ദ്വീപ്.

15 നൂറ്റാണ്ടുകൾക്കു മുൻപാണ് ഈ ദ്വീപിൽ ആദ്യം കുടിയേറ്റമുണ്ടായത്. മലയൻ ഉപദ്വീപ്, ദക്ഷിണ ചൈന എന്നിവിടങ്ങളിൽ നിന്നുള്ള മീൻപിടുത്തക്കാർ ഈ ദ്വീപിൽ താമസമുറപ്പിച്ചിരുന്നു.  1687 ൽ ചൈനയുടെ ഭൂപടങ്ങളിൽ പുലോ കോർണാം എന്ന പേരിൽ ഈ ദ്വീപ് പ്രത്യക്ഷപ്പെട്ടിരുന്നു. സാമുയി എന്ന പേര് തന്നെ നിഗൂഢമാണെന്നുള്ളതാമണു സത്യം. ഒരുപക്ഷേ അത് തദ്ദേശീയ മരങ്ങളിലൊന്നായ 'മുയി" എന്ന പേരിന്റെ ഒരു വിപുലീകരണവുമാകാം. "സാമുയി" എന്ന പദം മലയൻ വാക്കായ "സാബോയ്" അല്ലെങ്കിൽ "സുരക്ഷിത സങ്കേതം" എന്നതിൽനിന്നും ഉരുത്തിരിഞ്ഞതായി മറ്റു ചിലർ വിശ്വസിക്കുന്നു, എന്നാൽ ഇതിനു വിശ്വസനീയമായ ഉറപ്പ് ഇല്ലെന്ന് കരുതപ്പെടുന്നു. ദ്വീപിന് തായ് ഭാഷയിൽ പറയുന്ന പദമാണ് "കോ" എന്നത്.

ഇരുപതാം നൂറ്റാണ്ടിന്റെ അവസാനം വരെ, തായ്ലാൻറിലെ പ്രധാന കരയുമായി വളരെ കുറഞ്ഞ ബന്ധമുള്ളതും ഒറ്റപ്പെട്ടതുമായ ഒരു സ്വയം പര്യാപ്തമായ സമൂഹമായിരുന്നു കോ സമൂയി. 1970 കളുടെ ആരംഭം വരെ ദ്വീപിൽ റോഡുകളില്ലായിരുന്നു. ദ്വീപിന്റെ ഒരു വശത്തുനിന്നും മറ്റൊരു വശത്തേയ്ക്ക് 15 കിലോമീറ്റർ ദൂരമുള്ള യാത്രയ്ക്ക്, ദ്വീപിനു മദ്ധ്യത്തിലൂടെയുളള കൊടുംകാടുകളടങ്ങിയ മലഞ്ചെരിവുകളിലൂടെ ഒരു ദിവസത്തെ മുഴുവൻ കാൽനടയായി സഞ്ചരിക്കേണ്ടതുണ്ടായിരുന്നു. കോ സമൂയിയുടെ സമ്പദ്വ്യവസ്ഥ ഇപ്പോൾ പ്രാഥമികമായി ടൂറിസ്റ്റ് വ്യവസായത്തെ അടിസ്ഥാനമാക്കിയുള്ളതാണ്, അതുപോലെ തേങ്ങ, റബ്ബർ എന്നിവയുടെ കയറ്റുമതിയും സമ്പദ് വ്യവസ്ഥയെ താങ്ങിനിറുത്തുന്നു. സാമ്പത്തിക രംഗത്തെ വളർച്ച, ദ്വീപിന്റെ സമൃദ്ധി മാത്രമല്ല, പരിസ്ഥിതിയ്ക്കും സംസ്കാരത്തിനും വലിയ മാറ്റങ്ങളും വരുത്തിയിട്ടുണ്ട്.

സൂററ്റ് താനി പട്ടണത്തിന് 35 കിലോമീറ്റർ വടക്കുകിഴക്കായി (9°N, 100°E) തായ്ലാൻറ് ഉൾക്കടലിലാണ് കോ സമൂയി സ്ഥിതിചെയ്യുന്നത്. ചുംഫോൺ ദ്വീപസമൂഹത്തിലെ ഏറ്റവും പ്രധാനപ്പെട്ട ദ്വീപാണ് ഇത്. ദ്വീപിന്റെ വിശാലമായ ഭാഗത്തിന് 25 കിലോമീറ്റർ വീതി കണക്കാക്കപ്പെടുന്നു. ഇതിന്റെ വടക്ക് ഭാഗത്ത് കോ ഫംഗാൻ, കൊ താവോ, കോ നാങ് യുവാൻ തുടങ്ങിയ റിസോർട്ട് ദ്വീപുകളാണ്.

കോപ്പെൻ കാലാവസ്ഥാ വർഗ്ഗീകരണത്തിന് അനുസൃതമായ ഒരു ഉഷ്ണമേഖലാ സാവന്നാ കാലാവസ്ഥയാണ് കോ സമൂയിയിൽ അനുഭവപ്പെടാറുള്ളത്. വർഷം മുഴുവനും ചൂടും, ഈർപ്പവുമുള്ള കാലാവസ്ഥയാണിവിടെ.

ഫൂകെറ്റിന്റെയും തെക്കൻ തായ്ലാൻറിലെ മറ്റ് ഭൂരിഭാഗം പ്രദേശങ്ങളുടെയും കാര്യമെടുത്താൽ, കോ സമൂയിയിലെ കാലാവസ്ഥ താരതമ്യേന വരണ്ടതാണെന്നു കാണാം. (സമൂയിയിൽ പ്രതിവർഷം 1,960 മില്ലീമീറ്റർ മഴ ലഭിക്കുന്നു, ഫൂകെറ്റിൽ ഇത് പ്രതിവർഷം 2,220 മില്ലീമീറ്ററാണ് (87 ഇഞ്ച്), ഫൂകെറ്റിലെ നനഞ്ഞ കാലാവസ്ഥ 6 മുതൽ 8 മാസം വരെ തുടരുന്നു. എന്നാൽ കോ സമൂയിയിൽ ഇത് രണ്ട് മാസം വരെയും അക്കാലത്ത് 212 മില്ലീമീറ്റർ (8 ഇഞ്ച്) മഴയും ലഭിക്കുന്നു. ഒക്ടോബർ, നവംബർ മാസങ്ങളിലാണ് ഏറ്റവുമധികം കനത്ത നീർവിഴ്ച്ച ലഭിക്കുന്നത്. ശേഷിക്കുന്ന കാലങ്ങളിൽ ഉഷ്ണമേഖലാ കാലാവസ്ഥയ്ക്കനുസരിച്ചുള്ള ചെറിയ മഴ ലഭിക്കുന്നു. 20 മുതൽ 60 മിനിട്ട് വരെ ദൈർഘ്യമുള്ള മഴ സാധാരണമാണ്.


</doc>
<doc id="393368" url="https://ml.wikipedia.org/wiki?curid=393368" title="ഓഷ്">
ഓഷ്

ഓഷ് കിർഗിസ്ഥാനിലെ രണ്ടാമത്തെ വലിയ നഗരമാണ്. രാജ്യത്തിന്റെ തെക്ക് ഭാഗത്തുള്ള ഫെർഗാന താഴ്വരയിൽ സ്ഥിതി ചെയ്യുന്ന ഈ നഗരം മിക്കപ്പോഴും "കാപ്പിറ്റൽ ഓഫ് ദ സൌത്ത്" എന്നറിയപ്പെടുന്നു. രാജ്യത്തെ ഏറ്റവും പഴക്കമുള്ള നഗരമായി കണക്കാക്കപ്പെടുന്ന ഓഷ് (ഏകദേശം 3000 വർഷത്തിൽ കൂടുതൽ പഴക്കം), 1939 മുതൽ ഓഷ് പ്രവിശ്യയുടെ ഭരണകേന്ദ്രമായി പ്രവർത്തിക്കുന്നു. ഈ നഗരത്തിൽ വംശീയമായി ഒരു മിശ്രിത ജനസംഖ്യയാണുള്ളത്. 2012 ലെ കണക്കുകൾപ്രകാരം കിർഗിസ്, ഉസ്ബക്, റഷ്യൻ, താജിക് തുടങ്ങിയ പ്രധാന വംശീയ വിഭാഗങ്ങളും മറ്റ് ചെറിയ വർഗ്ഗങ്ങളും ഉൾപ്പെടെ ഏകദേശം 255,800 ആണ് ഈ നഗരത്തിലെ ജനസംഖ്യ.

മദ്ധ്യേഷ്യയിലെ ഏറ്റവും വലുതും തിരക്കേറിയതും എല്ലായ്പ്പോഴും സജീവവുമായ മാർക്കറ്റ് ആണ് ഓഷ്. അതുപോലെ സിൽക്ക് റോഡിനു സമാന്തരമായുള്ള ഒരു പ്രധാന വ്യാപാരകേന്ദ്രമായ ഇതിന്റെ ചരിത്ര പ്രാധാന്യത്തെ പരാമർശിക്കുന്നതിന് ഗ്രേറ്റ് സിൽക്ക് റോഡ് ബസാർ എന്നു പേരു നൽകിയിരിക്കുന്നു. സോവിയറ്റ് കാലഘട്ടത്തിൽ സ്ഥാപിതമായ നഗരത്തിന്റെ വ്യാവസായിക അടിത്തറ സോവിയറ്റ് യൂണിയന്റെ തകർച്ചയ്ക്കു ശേഷം തകർന്നടിയുകയും അടുത്തകാലത്തുമാത്രം പുനരുജ്ജീവനം ചെയ്യാൻ തുടങ്ങിയതുമാണ്.

തെക്കൻ കിർഗിസ് "രാജ്ഞി" കുർമാൻജാൻ ദാറ്റ്കയുടെ സ്മാരകം, സോവിയറ്റ് കാലഘട്ടത്തിനുശേഷം അവശേഷിച്ച ഏതാനും ലെനിൻ പ്രതിമകൾ തുടങ്ങി നിരവധി ചരിത്ര സ്മാരകങ്ങൾ ഇവിടെ നിലനിൽക്കുന്നു. സോവിയറ്റ് യൂണിയന്റെ പതനത്തിനു ശേഷം തുറന്നുകൊടുത്ത ഒരു റഷ്യൻ ഓർത്തഡോക്സ് ദേവാലയം, രാജ്യത്തെ ഏറ്റവും വലിയ പള്ളി (വ്യാപാരകേന്ദ്രത്തിനു തൊട്ട് സ്ഥിതിചെയ്യുന്നു), പതിനാറാം നൂറ്റാണ്ടിൽ നിർമ്മിക്കപ്പെട്ട റാബത് അബ്ദുൽഖാൻ മസ്ജിദ് എന്നവയും ഇവിടെ കാണാവുന്നതാണ്. കിർഗിസ്ഥാനിലെ ഏക ലോക പൈതൃക സ്ഥലമായ സുലൈമാൻ പർവ്വതം ഓഷെ നഗരത്തിന്റെയും അതിന്റെ പരിസരപ്രദേശങ്ങളുടേയും മനോഹരമായ കാഴ്ച നൽകുന്നു. "സ്റ്റോൺ ടവർ" എന്നറിയപ്പെടുന്ന പുരാതനകാലത്തെ പ്രശസ്തമായ നാഴികക്കല്ലായി ചില ഗവേഷകരും ചരിത്രകാരന്മാരും ഈ പർവ്വതത്തെ കരുതുന്നു. ക്ലോഡിയസ് ടോളമി തന്റെ പ്രസിദ്ധമായ ഭൂമിശാസ്ത്രഗ്രന്ഥത്തിൽ (ടോളമി) ഇതേക്കുറിച്ച് എഴുതിയിട്ടുണ്ട്. യൂറോപ്പിനും ഏഷ്യയ്ക്കും ഇടയിൽ കാരവനുകൾ സഞ്ചരിച്ചിരുന്ന പുരാതന സിൽക് റോഡിലെ കരമാർഗ്ഗമുള്ള വ്യാപാര പാതയുടെ മദ്ധ്യ ബിന്ദുവായി ഓഷ് അറിയപ്പെട്ടിരുന്നു.  നാഷണൽ ഹിസ്റ്റോറിക്കൽ & ആർക്കിയോളജിക്കൽ മ്യൂസിയം കോംപ്ലക്സ് സുലൈമാൻ ഈ പർവ്വതത്തിനുള്ളിൽ കൊത്തിയെടുത്തു നിർമ്മിച്ചതാണ്. പുരാവസ്തു, ഭൂമിശാസ്ത്രപരവും ചരിത്രപരവുമായ കണ്ടെത്തലുകൾ, പ്രാദേശിക സസ്യജാതികളുടെയും ജന്തുക്കളുടെയും വിവരങ്ങൾ എന്നിവയെക്കുറിച്ചെല്ലാമുള്ള വിവരങ്ങൾ ഇവിടെനിന്നു ലഭിക്കുന്നു.ആദ്യ പാശ്ചാത്യ-ശൈലിയിലുള്ള സൂപ്പർമാർക്കറ്റ് നരോഡ്നിയി 2007 മാർച്ചിൽ ഇവിടെ തുറന്നിരുന്നു.

ഓഷ് സിറ്റി 182.5 ചതുരശ്ര കിലോമീറ്റർ (70.5 ചതുരശ്രമൈൽ) വിസ്തൃതിയുള്ളതും തലസ്ഥാന നഗരമായ ബിഷ്കെക്ക് പോലെ ഏതെങ്കിലും പ്രവിശ്യയുടെ ഭാഗമല്ലാതെ പ്രത്യേകമായി നിയന്ത്രിക്കപ്പെടുന്നതുമാണ്. എന്നിരുന്നാൽക്കൂടി ഇത് ഓഷ് മേഖലയുടെ ആസ്ഥാനവുമാണ്. നഗരപരിസരങ്ങൾക്കു പുറമെ മറ്റു 11 ഗ്രാമങ്ങളുടെ നിയന്ത്രണവും ഈ നഗരത്തിനാണ് നൽകിയിരിക്കുന്നത്. അൽമലിക്, അരക്, ഗുൽബാർ-ടോളോയ്ക്കോൺ, ജപലാക്, കെങ്കേശ്, കെർമെ-ടോ, ഓർക്കെ, പ്യാറ്റിലെറ്റ്ക, റ്റീക്, ഒസ്ഗർ, ടെലോയ്ക്കോൺ എന്നീ ഗ്രാമങ്ങളുടെ ഭാഗങ്ങൾ എന്നിവയാണിവ.

ബിഷ്കെക്കിന് ശേഷം കിർഗിസ്ഥാനിലെ രണ്ടാമത്തെ വലിയ നഗരമാണ് ഓഷ്. 2009 ലെ സെൻസസ് പ്രകാരം ഈ നഗരത്തിലെ ആകെ ജനസംഖ്യ 258,111 ആയിരുന്നു. ഇതിൽ ഓഷ് നഗരത്താൽ നിയന്ത്രിക്കപ്പെടുന്ന 11 ഗ്രാമങ്ങളിലെ 25,925 പേരും ഉൾപ്പെടുന്നു.

മധ്യേഷ്യയിലെ ഏറ്റവും പുരാതനമായ ജനവാസകേന്ദ്രങ്ങളിലൊന്നാണ് ഈ നഗരം. സിൽക്ക് റോഡിനു സമാന്തരമായി നിലനിൽക്കുന്ന ഒരു പ്രധാന സിൽക്ക് ഉത്പാദനകേന്ദ്രമായി എട്ടാം നൂറ്റാണ്ടിന്റെ പ്രാരംഭത്തിൽ ഓഷ് അറിയപ്പെട്ടിരുന്നു. ഈ പ്രശസ്തമായ വ്യാപാര മാർഗ്ഗം അലൈ മൗണ്ടൈൻസ് മുറിച്ച് കിഴക്ക് കാഷ്ഗറിലേക്ക് എത്തുന്നു.


</doc>
<doc id="393376" url="https://ml.wikipedia.org/wiki?curid=393376" title="ഡീപിൻ">
ഡീപിൻ

ഡീപിൻ (മുൻകാലത്ത് ലിനക്സ് ഡീപിൻ എന്നും ഹൈവീഡ് ലിനക്സ് എന്നും അറിയപ്പെട്ടിരുന്നു.) ഡെബിയൻ അധിഷ്ഠിതമായ ഒരു പ്രശസ്ത ചൈനീസ് ലിനക്സ് വിതരണമാണ്. ഒരു ഉപയോക്തൃ-സൌഹൃദ ഡെസ്ക്ടോപ്പ് ലിനക്സ് വിതരണമാവുന്നതിലാണ് അവരുടെ ശ്രദ്ധ. 2017ലെ ഡിസ്ട്രോവാച്ചിന്റെ കണക്ക് പ്രകാരം ഏറ്റവും പ്രശസ്തമായ ചൈനീസ് ലിനക്സ് വിതരണമാണിത്.

2004 ൽ ഹൈവീഡ് ലിനക്സ് എന്ന പേരിൽ ആണ് ഈ ലിനക്സ് വിതരണം ആരംഭിച്ചത്. തുടക്കത്തിൽ ഒരു ചൈനീസ് അടിസ്ഥാന കമ്മ്യൂണിറ്റി നയിക്കുന്ന ലിനക്സ് വിതരണമായിരുന്നു.

ഡീപിന്റെ വികസനം കൂടുതൻ മെച്ചപ്പെടുത്തുന്നതിനായി 2011ൽ വുഹാൻ ഡീപിൻ ടെക്നോളജിയായി ഡീപിൻ ഇൻകോർപ്പറേറ്റ് ചെയ്യപ്പെട്ടു. അതേ വർഷം തന്നെ ഇതിന് നിക്ഷേപം ലഭിച്ചു. 2014 മുതൽ, കമ്പനിയുടെ വരുമാനത്തിന്റെ ഒരു ഭാഗം ചൈനീസ് ഗവൺമെൻറുമായുള്ള സോഫ്റ്റ്‌വേർ കരാറുകളിൽ നിന്ന് ഉത്ഭവിച്ചിരുന്നു.

2015ൽ ഡീപിൻ ലിനക്സ് ഫൗണ്ടേഷനിൽ ചേർന്നു.

ഡെബിയൻ ബേയ്സിൽ നിന്നും എല്ലാ പാക്കേജുകളും നൽകുന്നതിനോടൊപ്പം, വിവാൽഡി പോലുള്ള ജനപ്രിയ സോഫ്റ്റ്വെയറുകൾ സ്വന്തം റെപ്പോസിറ്ററികളിലൂടെയും ലഭ്യമാക്കുന്നു.

കോഡ്വീവേഴ്സിന്റെ ഒരു തന്ത്രപ്രധാന പങ്കാളി ആണ് ഡീപിൻ. കോഡ്വീവേഴ്സ് ക്രോസ്ഓവറിന്റെ ഒരു പതിപ്പ് ഡീപിനിൽ ഉൾക്കൊള്ളിച്ചിട്ടുണ്ട്.

ക്യുടി ടൂൾക്കിറ്റ് ഉപയോഗിച്ച് ഡീപിൻ ഡെസ്ക്ടോപ്പ് എൻവയോൺമെന്റ് എന്ന പേരിൽ സ്വന്തമായി വികസിപ്പിച്ചെടുത്ത പണിയിട പരിസ്ഥിതി ആണ് ഡീപിനിൽ ഉപയോഗിച്ചിരിക്കുന്നത്. ഇത് ഓപ്പൺ സോഴ്സ് ആണ്, അതിനാൽ ആർച്ച് ലിനക്സ് പോലുള്ള മറ്റു ലിനക്സ് വിതരണങ്ങളും അവരുടെ പാക്കേജ് റെപ്പോസിറ്ററികളിൽ ഇത് ഉൾപ്പെടുത്തിയിട്ടുണ്ട്. മഞ്ജാരോ ലിനക്സിന് ഡീപിനോട് കൂടി ലഭ്യമാകുന്ന കമ്മ്യൂണിറ്റി പിന്തുണയുള്ള ഒരു പതിപ്പുണ്ട്.

റിലീസ് ചക്രം വിവിധ സമയക്രമങ്ങൾ പിന്തുടർന്നിരുവെങ്കിലും ഇപ്പോൾ ഓരോ വർഷവും നാലു റിലീസുകൾ എന്നാണ് ലക്ഷ്യമിടുന്നത്. വികസനത്തിന്റെയും പരിശോധനയുടെയും പണി പൂർത്തിയാകുന്നില്ലെങ്കിൽ റിലീസുകൾ വൈകിക്കാറുണ്ട്.

ഡീപിൻ ഡെബിയൻ അടിസ്ഥാനമാക്കിയുള്ളതാണ്. രണ്ട് വിതരണങ്ങളും പൊതുവായുള്ള സോഫ്റ്റ്‌വേർ റെപ്പോസിറ്ററിയാണ് ഉപയോഗിക്കുന്നത്. മിക്ക വ്യത്യാസങ്ങളും ഡെസ്ക്ടോപ്പിൽ ആണ്. ഡീപിനേക്കാൾ ഡെബിയനാണ് വലിയ പിന്തുണയുള്ള സമൂഹം ഉള്ളത്. എന്നിരുന്നാലും, ഭൂരിഭാഗം ഡെബിയൻ സഹായവും ഉപദേശവും ഡീപിനും ബാധകമാണ്. ഡെബിയനും ഡെബിയനും x86-64 സിപിയു ആർക്കിട്ടെക്ച്ചർ പിന്തുണക്കുന്നു.

ഡീപിനിൽ പല പ്രമുഖ മൾട്ടിമീഡിയ കോഡെക്കുകളും സ്വതേ ഇൻസ്റ്റാൾ ചെയ്തിട്ടില്ല. ഡെബിയൻ, ഉബുണ്ടു തുടങ്ങിയ ഗ്നു/ലിനക്സ് വിതരണങ്ങൾ പേറ്റന്റ് പ്രശ്നങ്ങൾ കാരണം ഈ കോഡെക്കുകൾ പ്രാരംഭ ഇൻസ്റ്റാൾ മീഡിയയിൽ വിതരണം ചെയ്യുന്നില്ല.

ഉബുണ്ടു അടിസ്ഥാനമാക്കിയുള്ളതാണ് ഡീപിൻ 2014.x; ഉബുണ്ടുവും, ഡീപിനും ഉപയോഗയോഗ്യതയിലാണ് ശ്രദ്ധ കേന്ദ്രീകരിക്കുന്നത്, എന്നാൽ ഡീപിൻ വ്യത്യസ്തമായ ഒരു ഉപയോക്തൃ അനുഭവം നൽകുന്നു (ഡിഡിഇ), മറ്റു ലിനക്സ് വിതരണങ്ങളെ അപേക്ഷിച്ച് ഡീപിന്റെ രൂപവും ഭാവവും വളരെ ആകർഷകവും ആധുനികവും ആണ്. ഉബുണ്ടുവിൽ ലഭ്യമല്ലാത്ത അനേകം ആപ്ലിക്കേഷനുകൾ ഡീപിനിൽ ലഭിക്കുന്നു (ഡീപിൻ സ്റ്റോർ). ലിബ്രേഓഫീസിന് പുറമേ സ്വതന്ത്ര സോഫ്റ്റ്‌വേർ അല്ലാത്ത ഡബ്ല്യുപിഎസ് ഓഫീസും (മുൻകാലത്ത് കിംഗ്സോഫ്റ്റ് ഓഫീസ് എന്ന് അറിയപ്പെട്ടിരുന്നു) ഡീപിനിൽ സ്വതേ ഉൾപ്പെടുത്തിയിരിക്കുന്നു. ഇതിന് പുറമെ ഗൂഗിൾ ക്രോം ബ്രൗസർ, ഡീപിൻ മ്യൂസിക് പ്ലെയർ, ഡീപിൻ വീഡിയോ പ്ലെയർ, ഡീപിൻ യുഎസബി ക്രിയേറ്റർ തുടങ്ങിയവയെല്ലാം ഡീപിനിൽ സ്വതേ ഉൾപ്പെടുത്തിയിട്ടുണ്ട്. മൈക്രോസോഫ്റ്റ് വിൻഡോസ് ആപ്ലിക്കേഷനുകൾ ലിനക്സ് വിതരണങ്ങളിൽ പ്രവർത്തിക്കുവാൻ സഹായിക്കുന്ന ക്രോസ്ഓവർ സൗജന്യമായി ഉൾപ്പെടുത്തിയിരിക്കുന്നു എന്നതും ഡീപിന്റെ പ്രത്യേകതയാണ്. എൻവിഡിയ ജിപിയു പോലുളള ഏതെങ്കിലും കുത്തക ഹാർഡ്വെയർ കണ്ടുപിടിച്ച് അത് പ്രവർത്തിപ്പിക്കാൻ സ്വതന്ത്രവും അല്ലാത്തതുമായ ഡ്രൈവറുകൾ കണ്ടെത്താൻ ഉപയോക്താവിനെ സഹായിക്കുന്ന ജോക്കി എന്ന ആപ്ലിക്കേഷനും ഡീപിനിൽ ഉണ്ട്. 


</doc>
<doc id="393380" url="https://ml.wikipedia.org/wiki?curid=393380" title="ല്യൂക്കിസം">
ല്യൂക്കിസം

ഭാഗികമായി വർണവസ്തു നഷ്ടപ്പെടുന്ന അവസ്ഥയാണ് ല്യൂക്കിസം. തൊലി, മുടി, തൂവലുകൾ, ചെതുമ്പലുകൾ എന്നിവ വെളുത്തോ നിറം മങ്ങിയോ, അങ്ങിങ്ങായി നിറമുള്ള അവസ്ഥയിലോ  കാണപ്പെടും.  എന്നാൽ കണ്ണുകളിലെ വർണവസ്തു നഷ്ടപ്പെടുന്നില്ല. ആൽബിനിസത്തിൽ നിന്ന് വ്യത്യസ്തമായി മെലാനിന്റെ മാത്രം കുറവല്ല ല്യൂക്കിസത്തിനു കാരണം. മറിച്ച് ഒന്നിലധികം തരം വർണ്ണവസ്തുക്കളുടെ കുറവാണ്. 

വർണകോശത്തിന്റെ വേർതിരിയലിൽ ഉള്ള തകരാറ് മൂലവും ഭ്രൂണാവസ്ഥയിൽ വർണകോശം ന്യൂറൽ ക്രെസ്റ്റിൽ( ) നിന്ന് തൊലി, മുടി, തൂവൽ തുടങ്ങിയവയിലേക്ക് കുടിയേറുന്നതിലുള്ള തകരാറുകൾ മൂലം ഉണ്ടാകുന്ന സ്ഥൂലരൂപമാണ് ല്യൂക്കിസം. ശരീര ഉപരിതലം ഇത് പൂർണമായോ ഭാഗികമായോ  വർണവസ്തുക്കൾ ഉൽപ്പാദിപ്പിക്കാൻ കഴിവുള്ള കോശങ്ങൾ ഇല്ലാതാകുന്നതിന് ഇടയാക്കുന്നു. 

എല്ലാ വർണവസ്തുക്കളും വിവിധ ശേഷികളുള്ള ഒരേ പൂർവഗാമി സെൽ ഇനങ്ങളിൽ നിന്ന് വേർതിരിഞ്ഞു വരുന്നതിനാൽ ല്യൂക്കിസം എല്ലാത്തരത്തിലുള്ള വർണവസ്തുക്കളുടെയും കുറവിലേക്ക് നയിക്കാം. എന്നാൽ ആൽബിനിസത്തിൽ ഇത്  മെലനോസൈറ്റുകൾ നിലനിലവിലുള്ളപ്പോൾ തന്നെ മെലാനിന്റെ ഉല്പാദനം കുറയുന്നതു മൂലമുള്ള മെലാനിൻ വർണവസ്തുവിന്റെ മാത്രം കുറവാണ്. സാന്തോഫോറുകൾ(xanthophore) പോലുള്ള മറ്റു വർണവസ്തുക്കൾ ഉള്ള സ്പീഷീസുകളിൽ ആൽബിനോകൾ പൂർണമായി വെളുപ്പിനു പകരം മങ്ങിയ മഞ്ഞനിറം ആയിരിക്കും.

പൂർണമായ വർണ അഭാവത്തിനു പകരം സ്വാഭാവികമായ നിറവും രൂപക്രമവും ഉള്ള ജീവിയുടെ ദേഹത്ത്, പ്രാദേശികമായതോ അപൂർണമായതോ ആയ വർണവസ്തുവിന്റെ കുറവ്(hypopigmentation) മൂലമുള്ള ക്രമരഹിതമായ വെളുത്ത പ്രദേശങ്ങൾ ഉള്ള രീതിയിൽ ആണ് ല്യൂക്കിസം സാധാരണയായി കാണുക. ഭാഗികമായ ല്യൂക്കിസം പുള്ളിക്കുത്തുകൾ ഉള്ള എന്ന അർഥത്തിൽ പൈഡ് അല്ലെങ്കിൽ പൈബാൾഡ്(pied or piebald effect) എന്ന് അറിയപ്പെടുന്നു. സ്വാഭാവിക നിറമുള്ള തൊലിയും വെളുത്ത തൊലിയും തമ്മിലുള്ള അനുപാതം തലമുറകൾക്കിടയിൽ മാത്രമല്ല, ഒരേ മാതാപിതാക്കളുടെ കുഞ്ഞുങ്ങൾക്കിടയിലും, ഒരുമിച്ച് ജനിച്ച കുഞ്ഞുങ്ങൾക്കിടയിലും ഗണ്യമായി മാറുന്നതായി കാണുന്നു. കുതിര, പശു, പൂച്ച, നായ, നഗരപ്രദേശങ്ങളെ കാക്കകൾ, പന്തുപാമ്പ് എന്നിവയ്ക്കിടയിൽ ഇത് ശ്രദ്ധാർഹമാണ്. 

ആൽബിനിസവും ല്യൂക്കിസവും തമ്മിലുള്ള മറ്റൊരു വ്യത്യാസം കണ്ണിന്റെ നിറമാണ്. റെറ്റിനൽ പിഗ്മെന്റെഡ് എപ്പിത്തീലിയത്തിലും ഐറിസിലും മെലാനിൻ ഉല്പാദനം ഇല്ലാത്തതു കൊണ്ട് അടിയിലൂടെ പോകുന്ന രക്തക്കുഴലുകളുടെ നിറം പുറത്തേക്ക് കാണുന്നതു കാരണം ആൽബിനിസം ബാധിച്ച ജീവികളിൽ കണ്ണുകൾ ചുവന്നിരിക്കും. എന്നാൽ മിക്കവാറും ല്യൂക്കിസ്റ്റിക് ജീവികളിൽ കണ്ണുകളുടെ നിറം സ്വാഭാവികമായിരിക്കും. റെറ്റിനൽ പിഗ്മെന്റെഡ് എപ്പിത്തീലിയത്തിലെ മെലനോസൈറ്റുകൾ ന്യൂറൽ ക്രെസ്റ്റിൽ നിന്ന് ഉൽഭവിക്കുന്നതല്ല. മറിച്ച് അവ ഒപ്റ്റിക് കപ്പും പിന്നീട് റെറ്റിനയും രൂപം കൊള്ളുന്ന ന്യൂറൽ ട്യൂബിന്റെ ഭാഗങ്ങളിൽ നിന്നാണ് ഉൽഭവിക്കുന്നത്. സ്വതന്ത്രമായ ഉൽഭവം ഉള്ളതുകൊണ്ട് തന്നെ ല്യൂക്കിസത്തിന്റെ ജനിതക കാരണം കണ്ണുകളുടെ നിറത്തെ ബാധിക്കുന്നില്ല.

ഉൾപരിവർത്തനം(mutation) സംഭവിച്ചാൽ ല്യൂക്കിസത്തിനു കാരണമാകുന്ന  ജീനുകൾ c-kit, mitf  EDNRB എന്നിവയാണ്.

ല്യൂക്കിസ്റ്റിക്, ല്യൂക്കിസം എന്നീ വാക്കുകൾ മെഡിക്കൽ ടെർമിനോളജിയിൽ നിന്ന് ഉൽഭവിച്ചതാണ്. ല്യൂക്ക്(leuc- ലാറ്റിൻ, leuk-ഗ്രീക്ക്) എന്ന വാക്കിന്റെ അർത്ഥം വെളുത്തത് എന്നാണ്.


</doc>
<doc id="393388" url="https://ml.wikipedia.org/wiki?curid=393388" title="പദ്മാവത് (ചലച്ചിത്രം)">
പദ്മാവത് (ചലച്ചിത്രം)

സജ്ഞയ് ലീല ബൻസാലി തിരക്കഥയെഴുതി സംവിധാനം ചെയ്ത് 2018 ജനുവരി 25-ന് പ്രദർശനത്തിനെത്തുന്ന ബോളിവുഡ് ചലച്ചിത്രമാണ് പദ്മാവത് (). സൂഫി കവി മാലിക് മുഹമ്മദ് ജയാസി 1540-ൽ അവധ് ഭാഷയിൽ രചിച്ച "പദ്മാവത്" എന്ന ഇതിഹാസ കാവ്യത്തെ ആസ്പദമാക്കിയാണ് ചിത്രം നിർമ്മിച്ചിരിക്കുന്നത്. രജപുത്ര റാണിയായ പദ്മാവതിയുടെ കഥയാണ് ചിത്രം പറയുന്നത്. ഡൽഹി സുൽത്താനായിരുന്ന അലാവുദ്ദീൻ ഖിൽജിക്ക് മേവാറിലെ രത്തൻ സിങ്ങിന്റെ ഭാര്യയായ പദ്മാവതിയോടു തോന്നുന്ന പ്രണയവും അതേത്തുടർന്നുണ്ടാകുന്ന യുദ്ധവുമാണ് ചിത്രത്തിന്റെ ഇതിവൃത്തം. 

ദീപിക പദുകോൺ കേന്ദ്ര കഥാപാത്രമായി അഭിനയിക്കുന്ന ചിത്രത്തിൽ അലാവുദ്ദീൻ ഖിൽജിയായി രൺവീർ സിങ്ങും രത്തൻ സിങ്ങായി ഷാഹിദ് കപൂറും വേഷമിടുന്നു. ഏകദേശം 200 കോടി രൂപയാണ് ചിത്രത്തിന്റെ നിർമ്മാണച്ചെലവ്. 2ഡി, 3ഡി, ഐമാക്സ് 3ഡി എന്നീ രൂപങ്ങളിലും ചിത്രം പ്രദർശനത്തിനെത്തുന്നു. ഐമാക്സ് 3ഡിയിൽ പുറത്തിറങ്ങുന്ന ആദ്യത്തെ ഇന്ത്യൻ ചലച്ചിത്രമാണ് "പദ്മാവത്".

2017 ഡിസംബർ 1-ന് പദ്മാവതി എന്ന പേരിൽ പ്രദർശനത്തിനെത്തുമെന്ന് പ്രഖ്യാപിച്ചിരുന്നെങ്കിലും ചില വിവാദങ്ങളെത്തുടർന്ന് ചിത്രത്തിന്റെ റിലീസ് നീട്ടിവയ്ക്കുകയായിരുന്നു. ചിത്രത്തിന് യു/എ സർട്ടിഫിക്കറ്റാണ് സെൻസർ ബോർഡ് അനുവദിച്ചത്. 'പദ്മാവതി' എന്ന പേര് 'പദ്മാവത്' എന്നാക്കി മാറ്റുന്നതുൾപ്പെടെ അഞ്ചു നിർദ്ദേശങ്ങളും ബോർഡ് മുന്നോട്ടുവച്ചിരുന്നു.

ചിത്രീകരണം തുടങ്ങിയ നാൾ മുതൽ വാർത്തകളിൽ ഇടം പിടിച്ച ചിത്രമാണ് പത്മാവത്. ചിത്രത്തിൽ അലാവുദ്ദീൻ ഖിൽജിയും പത്മാവതിയും തമ്മിലുള്ള പ്രണയ രംഗങ്ങളുണ്ടെന്ന അഭ്യൂഹം രജപുത്ര സമുദായത്തെ ചൊടിപ്പിച്ചതാണ് വിവാദങ്ങൾക്കു വഴിതെളിച്ചത്. ഖിൽജിക്കു മുമ്പിൽ കീഴടങ്ങാതെ ജൗഹർ അനുഷ്ഠിച്ചുകൊണ്ട് ജീവത്യാഗം ചെയ്ത പദ്മാവതിയെ ചിത്രത്തിൽ മോശമായി ചിത്രീകരിച്ചുവെന്ന ആരോപണവുമായി രാജസ്ഥാനിലെ രജപുത് കർണി സേന പോലുള്ള സംഘടനകൾ രംഗത്തെത്തി. ചിത്രീകരണം തടസ്സപ്പെടുത്തുകയും സംവിധായകനെ ആക്രമിക്കുകയും ചെയ്ത പ്രതിഷേധക്കാർ ചിത്രത്തിലെ നായിക ഉൾപ്പെടെയുള്ള അണിയറ പ്രവർത്തകർക്കു നേരെ വധഭീഷണി മുഴക്കി. ചിത്രം പ്രദർശനത്തിനെത്തുന്നത് തടയുമെന്നും പ്രഖ്യാപിച്ചു. ഇവർ പറയുന്നതു പോലെയുള്ള രംഗങ്ങൾ ചിത്രത്തിലില്ല എന്നാണ് സംവിധായകൻ ഉൾപ്പെടെയുള്ളവർ ആവർത്തിച്ചു പറഞ്ഞത്.

1540-ൽ സൂഫി കവി മാലിക് മുഹമ്മദ് ജയാസി അവധി ഭാഷയിൽ രചിച്ച "പദ്മാവത്" എന്ന ഇതിഹാസ കാവ്യത്തെ ആസ്ഥാനമാക്കിയുള്ള ചിത്രം രജപുത്ര രാജ്ഞിയായിരുന്ന പദ്മാവതിയുടെ കഥയാണ് പറയുന്നത്. ഈ കഥാപാത്രം തികച്ചും സാങ്കൽപികമാണ്. 'പദ്മാവത്' എന്ന കൃതിയിൽ മേവാറിലെ രജപുത്ര ഭരണാധികാരിയായിരുന്ന റവാൽ രത്തൻ സിങ്ങിന്റെ ഭാര്യയായാണ് പത്മാവതിയെ ചിത്രീകരിച്ചിരിക്കുന്നത്. അതീവ സുന്ദരിയായിരുന്ന പത്മാവതിയെ സ്വന്തമാക്കണമെന്ന് ആഗ്രഹിച്ച് ഡൽഹി സുൽത്താൻ അലാവുദ്ദീൻ ഖിൽജി 1303-ൽ മേവാറിലെ ചിത്തോർഗഢ് കോട്ട ആക്രമിച്ചതായി ഇതിൽ പറയുന്നു. മരിച്ചു വീഴും മുമ്പ് രജപുത്രർ അലാവുദ്ദീൻ ഖിൽജിയുടെ സൈന്യത്തോട് ശക്തമായി പോരാടി. ഖിൽജിക്കു മുമ്പിൽ കീഴടങ്ങാൻ വിസമ്മതിച്ച പത്മാവതി ഉൾപ്പെടെയുള്ള രജപുത്ര സ്ത്രീകൾ ചിതയിൽ ചാടി ആത്മഹത്യ ചെയ്തുവെന്നാണ് "പദ്മാവതി" കാവ്യത്തിൽ പറയുന്നത്. പത്മാവതിയെ രജപുത്രർ തങ്ങളുടെ ധീരവനിതയായി കരുതിപ്പോരുന്നു.


പ്രദർശനത്തിനെത്തുന്നതിനു മുമ്പു തന്നെ ചിത്രം ദേശീയ ശ്രദ്ധ നേടിയിരുന്നു. രജപുത്ര റാണി പത്മാവതിയെ മോശമായി ചിത്രീകരിച്ചുവെന്നും സമുദായത്തെ അപമാനിക്കും വിധം ചരിത്രം വളച്ചൊടിച്ചുവെന്നും ആരോപിച്ചുകൊണ്ട് രാജസ്ഥാനിലെ രജപുത് കർണി സേന ഉൾപ്പെടെയുള്ള സംഘടനകൾ ചിത്രത്തിനെതിരെ രംഗത്തു വന്നു. 2017 ജനുവരിയിൽ ജയ്പൂർ കോട്ടയിൽ വച്ചുള്ള ചിത്രീകരണത്തിനിടെ സംവിധായകൻ സജ്ഞയ് ലീല ബൻസാലിക്കെതിരെ കർണി സേനാംഗങ്ങളുടെ ആക്രമണമുണ്ടായി. അദ്ദഹത്തെ ക്രൂരമായി തല്ലിയ അക്രമികൾ അദ്ദഹത്തിന്റെ തലമുടി പറിച്ചെടുത്തു. ഉപകരണങ്ങൾ നശിപ്പിച്ചുകൊണ്ട് ചിത്രീകരണം തടസ്സപ്പെടുത്തി.
2017 മാർച്ചിൽ മഹാരാഷ്ട്രയിലെ കോലാപ്പൂരിൽ ചിത്രത്തിന്റെ സെറ്റിനു നേരെ പെട്രോൾ ബോംബ് ആക്രമണമുണ്ടായി. 50000 ചതുരശ്ര അടി വിസ്തൃതിയിൽ ഒരുക്കിയിരുന്ന സെറ്റ് പൂർണ്ണമായും കത്തിനശിച്ചു.

2017 നവംബറിൽ ചിത്രത്തിന്റെ റിലീസുമായി ബന്ധപ്പെട്ട് രാജ്യത്തെ പല സംസ്ഥാനങ്ങളിലും തീയറ്ററുകൾക്കു നേരെ ആക്രമണമുണ്ടായി. ചിത്രം പുറത്തിറക്കുന്നതിനെതിരെ ഉത്തർ പ്രദേശിൽ കോലം കത്തിക്കൽ, മുദ്രാവാക്യം വിളിച്ചുള്ള റാലി, പോസ്റ്ററുകൾ നശിപ്പിക്കൽ എന്നിവയുണ്ടായി. കൊൽക്കത്തയിൽ ഭാരത് ക്ഷത്രിയ സമാജ് സംഘാംഗങ്ങൾ സംവിധായകന്റെ കോലം കത്തിച്ചു.

ചിത്രം പ്രദർശിപ്പിക്കുന്ന ദിവസം ഭാരത് ബന്ദ് നടത്തുമെന്ന് രാജ്പുത് കർണി സേന പ്രഖ്യാപിച്ചു. ചിത്രത്തിലെ നായിക ദീപിക പദുകോണിനെ അധിക്ഷേപിച്ചുകൊണ്ട് രാജ്പുത് കർനി സേനാ മേധാവി ലോകേന്ദ്ര സിങ് കാല്വി വിവാദ പ്രസ്താവന നടത്തി. സുബ്രഹ്മണ്യൻ സ്വാമിയെപ്പോലുള്ള ബി.ജെ.പി. നേതാക്കളും ദീപികയ്ക്കും ചിത്രത്തിനുമെതിരെ രംഗത്തെത്തി. സംവിധായകൻ സജ്ഞയ് ലീല ബൻസാലിയുടെ തല കൊയ്യുന്നവർക്ക് 5 കോടി രൂപ പാരിതോഷികം പ്രഖ്യാപിച്ച രാജ്പുത് കർണി സേനാംഗങ്ങൾ ദീപികാ പദുകോണിന്റെ മൂക്ക് ചെത്തിക്കളയുമെന്നും ഭീഷണി ഉയർത്തിയിരുന്നു. ദീപികയുടെയും ബൻസാലിയുടെയും തല വെട്ടുന്നവർക്ക് ബി.ജെ.പി. നേതാവ് സൂരജ് പാൽ അമു 10 കോടി രൂപ പാരിതോഷികം പ്രഖ്യാപിച്ചതിനെതിരെ പോലീസ് കേസെടുത്തു. മധ്യപ്രദേശ്, പഞ്ചാബ്, രാജസ്ഥാൻ, ഗുജറാത്ത് എന്നീ സംസ്ഥാനങ്ങളിൽ ചിത്രം പ്രദർശിപ്പിക്കില്ലെന്ന് മുഖ്യമന്ത്രിമാർ പ്രഖ്യാപിച്ചു. പിന്നീട് പഞ്ചാബ് മുഖ്യമന്ത്രി അമരീന്ദർ സിംഗ് ഈ തീരുമാനത്തിൽ നിന്നു പിന്മാറുകയും ചിത്രത്തിന് പ്രദർശനാനുമതി നൽകുകയും ചെയ്തു.മേവാഡ് രാജകുടുംബത്തിന് എതിർപ്പില്ലെങ്കിൽ "പത്മാവതി"യുടെ റിലീസ് തടയില്ലെന്ന് രാജ്പുത് കർണി സേന പിന്നീട് അറിയിച്ചിരുന്നു.

"പത്മാവത്" ചലച്ചിത്രത്തിനു സർട്ടിഫിക്കറ്റ് നൽകുന്നതു സംബന്ധിച്ച അപേക്ഷ 2017 നവംബറിൽ നിർമ്മാതാക്കൾ സെൻസർ ബോർഡിനു സമർപ്പിച്ചു. അപേക്ഷയിൽ ചലച്ചിത്രം സാങ്കൽപിക കഥയാണോ ചരിത്രമാണോ എന്നു രേഖപ്പെടുത്തേണ്ട ഭാഗം പൂരിപ്പിച്ചിട്ടില്ല എന്ന കാരണത്താൽ ചിത്രം സർട്ടിഫിക്കേഷനില്ലാതെ തിരിച്ചയച്ചു. സർട്ടിഫിക്കറ്റ് ലഭിക്കുന്നതിനു മുമ്പ് മാധ്യമ പ്രവർത്തകർക്കായി ചിത്രം പ്രദർശിപ്പിച്ചതിനെതിരെ സെൻസർ ബോർഡ് അധ്യക്ഷൻ പ്രസൂൻ ജോഷി രംഗത്തെത്തിയിരുന്നു.

ചിത്രത്തിലെ വിവാദ ഭാഗങ്ങൾ നീക്കം ചെയ്യണമെന്നാവശ്യപ്പെടുന്ന ഹർജി സുപ്രീം കോടതി ചീഫ് ജസ്റ്റിസ് ദീപക് മിശ്ര അധ്യക്ഷനായ ബെഞ്ച് തള്ളി. 2017 ഡിസംബർ 1-ന് പ്രദർശനത്തിനെത്തുമെന്നു തീരുമാനിച്ചിരുന്നുവെങ്കിലും സെൻസർ ബോർഡിന്റെ അനുമതി ലഭിക്കുന്നതു വരെ ചിത്രത്തിന്റെ റിലീസ് നീട്ടി വയ്ക്കുന്നതായി നിർമ്മാതാക്കൾ അറിയിച്ചു. ഇതേ സമയം ബ്രിട്ടനിൽ ചിത്രത്തിനു പ്രദർശനാനുമതി ലഭിക്കുകയുണ്ടായി. ബ്രിട്ടീഷ് ബോർഡ് ഓഫ് ഫിലിം ക്ലാസിഫിക്കേഷൻ ചിത്രത്തിനു 12എ സർട്ടിഫിക്കറ്റാണു നൽകിയത്. അതായത് ചിത്രം കാണുന്ന 12 വയസ്സിൽ താഴെയുള്ള കുട്ടികൾക്കൊപ്പം മുതിർന്നവരും ഉണ്ടാകണം.

2017 ഡിസംബറിൽ സെൻസർ ബോർഡ് അധ്യക്ഷൻ പ്രസൂൻ ജോഷിയും ചരിത്രകാരന്മാരും ഉൾപ്പെട്ട വിദഗ്ദ്ധസമിതി "പദ്മാവത്" ചിത്രത്തിനു പ്രദർശനാനുമതി നൽകി. സെൻസർ ബോർഡ് തീരുമാനത്തിനെതിരെ രാജസ്ഥാൻ, മധ്യപ്രദേശ് സർക്കാരുകൾ സുപ്രീം കോടതിയെ സമീപിച്ചു. ചിത്രത്തിന്റെ പ്രദർശനം തടയണമെന്നാവശ്യപ്പെടുന്ന എല്ലാ ഹർജികളും സുപ്രീം കോടതി തള്ളി. ചിത്രത്തിനെതിരെയുള്ള പ്രതിഷേധം ശക്തമായിരുന്നിട്ടും 2018 ജനുവരി 25-ന് തന്നെ ചിത്രം പ്രദർശനത്തിനെത്തി.




</doc>
<doc id="393408" url="https://ml.wikipedia.org/wiki?curid=393408" title="കരണ്ടി കൊക്കൻ കൊക്ക്">
കരണ്ടി കൊക്കൻ കൊക്ക്

കരണ്ടി കൊക്കാൻ കൊക്ക്, ചട്ടുക കൊക്ക്, കരണ്ടി കൊക്ക് (). പേര് സൂചിപ്പിക്കുന്നത് പോലെ കരണ്ടി (spoon) ആകൃതിയിലുള്ള ചുണ്ട് (കൊക്ക്) ഉള്ള ഈ പക്ഷി ഒരു ഹ്രസ്വദൂര ദേശാടന പക്ഷിയാണ്. 


</doc>
<doc id="393417" url="https://ml.wikipedia.org/wiki?curid=393417" title="ഉബോൽ രതന">
ഉബോൽ രതന

ഉബോൾ രതന രാജകുമാരി Princess Ubolratana (; rtgsUbonrat; ; born 5 April 1951 in Lausanne, Switzerland), അല്ലെങ്കിൽ ഉബോൾ രതന രാജകന്യ സിരിവദന ബറണവാദി Ubolratana Rajakanya Sirivadhana Barnavadi (; rtgs"Ubonrat Ratchakanya Siriwatthana Phannawadi"), തായ്‌ലന്റിലെ രാജകുമാരിയും ഭൂമിബോൽ അതുല്യതേജ് രാജാവിന്റെയും രാജ്ഞിയായ സിരിക്കിത്തിന്റെയും ഏറ്റവും മുത്ത മകളുമാണ്. അവർ തന്റെ രാജസ്ഥാനം ത്യജിച്ചശേഷം തന്റെ ഭർത്താവായ പീറ്റർ ലാഡ്ഡ് ജെൻസെനോടൊപ്പാം അമേരിക്കയിൽ സ്ഥിരവാസമുറപ്പിക്കുകയുമുണ്ടായി. പക്ഷേ, 1998ൽ വിവാഹമോചനം നേടിയശേഷം തായ്‌ലന്റിലേയ്ക്കു തിരികെ വന്നു. 

തന്റെ വിവാഹമോചനശേഷം അവർ തായ‌് ലന്റിൽ 2001ൽ സ്ഥിരവാസമുറപ്പിച്ചു. രാജകീയമായ അനേകം ചടങ്ങുകളിൽ അവർ തന്റെ മടങ്ങിവരവിനുശേഷം പങ്കേടുത്തു. തായ് ജനങ്ങളുടെ ജീവിതം മെച്ചപ്പെടുത്തുന്നതിനായി അവർ അനേകം ജീവകാരുണ്യപ്രവർത്തനങ്ങളിൽ മുഴുകിക്കൊണ്ടിരിക്കുന്നു. തായ്‌ലന്റിൽ ഏറ്റവും കൂടുതൽ അംഗീകാരം നേടിയതും അവിടത്തെ മാദ്ധ്യമങ്ങൾ സപ്പോർട്ട് ചെയ്തതുമായ അവരുടെ പ്രധാന പ്രവർത്തനം, അവർ തുടങ്ങിയ റ്റു ബീ നംബർ വൺ ഫൗണ്ടേഷൻ പ്രവർത്തനമാണ്. 2007ൽ ആണിതവർ തുടങ്ങിയത്. സേ നോ റ്റു ഡ്രഗ്സ് (മയക്കുമരുന്നിനോടു വിടപറയുക) എന്ന തായ് യുവാക്കളെ മയക്കുമരുന്നിന്റെ വലയത്തിൽനിന്നും രക്ഷിക്കുക എന്ന തായിരുന്നു ഈ സംഘടനയുടെ ദൗത്യം. അവർ തായ് യുവജനങ്ങളെ ഇത്തരം പ്രവർത്തനങ്ങളിലേയ്ക്കു ആകർഷിക്കാനായി പോപ്പ് സംഗീതനിശകൾ സംഘടിപ്പിച്ചു. അതുപോലെ അനേകം തായ് ചലച്ചിത്രങ്ങളിലും ടെലിവിഷൻ സീരിയലുകളിലും പങ്കെടുത്തു. 

ഉബോൾ രതന രാജകന്യ തായ്‌ലന്റിലെ രാജകുമാരിയും ഭൂമിബോൽ അതുല്യതേജ് രാജാവിന്റെയും രാജ്ഞിയായ സിരിക്കിത്തിന്റെയും ഏറ്റവും മുത്ത മകളാണ്. 1951 ഏപ്രിൽ 5നു സ്വിറ്റ്സർലാന്റിൽ ല്യൂസെന്നെയിൽ ജനിച്ചു. അവർ തിരികെ തായ്‌ലന്റിലെത്തി അംഭോർൺസദൻ ത്രോൺ ഹാളിൽ താമസമാക്കി. അവരുടെ ആദ്യമാസ ജന്മദിനം (ഫ്രാ രാജ്ചഫിതി സൊംഫോത്ത് ദുയീൻ ലയെ ഖ്യീൻ ഫ്രാ (Phra Ratchaphithi Somphot Duean Lae Khuen Phra U; พระราชพิธีสมโภชเดือนและขึ้นพระอู่) രാജാവായിരുന്ന ഭൂമിബോൽ അതുല്യതേജ് അവർക്ക് അവരുടെ സ്ഥാനപ്പേര് ആയ ഉബോൽ രതന രാജകന്യ സിരിവധന ബർണ്ണാവതി നൽകി. അവരുടെ പേര് അനെകം പൂർവ്വികരുടെ പേരിൽനിന്നും ഉരുത്തിരിഞ്ഞതാണ്:
<br>
അവർ ചെറുപ്പത്തിൽത്തന്നെ രാജകീയധർമ്മങ്ങളിൽ മുഴുകിയിരുന്നു. 

1967ൽ ബാങ്കൊക്കിൽ നടന്ന സൗത്ത് ഐസ്റ്റ് ഏഷ്യൻ ഗെയിംസിൽ രാജകുമാരി സെയിലിങ് ഇനത്തിൽ പങ്കെടുത്ത് സ്വർണ്ണമെഡൽ നേടിയിട്ടുണ്ട്.

ഉബോൾ രതന ചിറാലഡ സ്കൂളിൽ ആണ് തന്റെ പ്രാഥമികവിദ്യാഭ്യാസം മുതൽ സെക്കണ്ടറി വിദ്യാഭ്യാസം വരെ പഠിച്ചത്. തൃതീയ വിദ്യാഭ്യാസം അമേരിക്കൻ ഐക്യനാടുകളിൽ ആയിരുന്നു. മസാച്ച്യുസെറ്റ്സ് ഇൻസ്റ്റിട്യൂട്ട് ഓഫ് ടെക്നോളജിയിൽ 1971ൽ ഗണിതപഠനം പൂർത്തിയാക്കിയ അവർ ലോസ് ഏഞ്ചലിസിലെ കാലിഫോർണിയ സർവ്വകലാശാലയിൽനിന്നും 1973ൽ മാസ്റ്റേഴ്സ് ഡിഗ്രി പാസായി. 

മസാച്ച്യുസെറ്റ്സ് ഇൻസ്റ്റിട്യൂട്ട് ഓഫ് ടെക്നോളജിയിൽ പഠിക്കുമ്പോൾ കണ്ടുമുട്ടിയ പീറ്റർ ലാഡ്ഡ് ജെസെനെ അവർ വിവാഹം കഴിച്ചു. 

1972 ജൂലൈ 25 നു തന്റെ രാജകീയസ്ഥാനങ്ങൾ ത്യജിച്ച് അമേരിക്കൻ ഐക്യനാടുകളില്പോയി ജെൻസെനെ വിവാഹം കഴിച്ച് 26 വർഷത്തോളം അവിടെ താമസമാക്കി. വിദേശിയായതിനാൽ അവരുടെ ഭർത്താവിനു യാതൊരുവിധ രാജകീയ പദവികളും അനുവദിച്ചുകിട്ടിയില്ല. വളരെ വളരെ വർഷങ്ങൾ നീണ്ടുനിന്ന ദാമ്പത്യപ്രശ്നങ്ങൾക്കൊടുവിൽ അവർ ഭർത്താവിൽനിന്നും 1998 വിവാഹമോചനം നേടി. 2001 വരെ ഉബോൾ രതനയും അവരുടെ കുട്ടികളും സാൻ ഡീഗോയിൽ താമസിച്ചു. തുടർന്ന് അവർ തായ്‌ലന്റിലേയ്ക്കു തിരിച്ചുവന്നു. 




</doc>
<doc id="393421" url="https://ml.wikipedia.org/wiki?curid=393421" title="ബോഗോ, സെബു">
ബോഗോ, സെബു

ബോഗോ Bogo (; Cebuano), ഔദ്യോഗികമായി സിറ്റി ഓഫ് ബൊഗൊ City of Bogo, ഫിലിപ്പൈൻസിലാണു സ്ഥിതിചെയ്യുന്നത്. മിക്കപ്പോഴും ബോഗോ സിറ്റി എന്നാണറിയപ്പെടുന്നത്. 2007ലാണിത് സ്ഥാപിച്ചത്. സെബു പ്രവിശ്യയിലാണിതുള്ളത്. 2015ലെ സെൻസസ് പ്രകാരം 78,120. ആണു ഇവിടത്തെ ജനസംഖ്യ.[./Bogo,_Cebu#cite_note-PSA15-07-3 <nowiki>[3]</nowiki>] 48290 വോട്ടർമാർ ഇവിടെയുണ്ട്.

ബോഗൊ, സെബു ദ്വീപിലെ സെബു പ്രവിശ്യയുടെ വടക്കുകിഴക്കൻ തീരത്താണീ പട്ടണം സ്ഥിതിചെയ്യുന്നത്. സെബു പട്ടണത്തിൽനിന്നും 101 കിലോമീറ്റർ ദൂരെയായി സ്ഥിതിചെയ്യുന്ന ബോഗൊയിൽ കരവഴിയിലും കടൽ വഴിയിലുമെത്താവുന്നതാണ്. ബോഗൊ 103.5 ചതുരശ്ര കിലോമീറ്റർ ആണു വിസ്തീർണ്ണം. ഇത് സെബു ദ്വീപിന്റെ 2.3% വിസ്തൃതി വരും. സെബു പ്രവിശ്യയുടെ മൊത്തം വിസ്തൃതിയുടെ 2.15 ആണ് ഈ പട്ടണത്തിന്റെ വിസ്തൃതി. ഈ പട്ടണത്തിന്റെ വടക്കുഭാഗത്ത്, മെഡല്ലിൻ സ്ഥിതിചെയ്യുന്നു. പടിഞ്ഞാറ് സാൻ രെമിഗിയോ, തെക്ക്, റ്റബൊഗോൺ, കിഴക്ക് കമോട്ടിസ് കടൽ എന്നിവയാണുള്ളത്.

1600 വർഷത്തിൽ ഇവിടെ ഒരു മനുഷ്യവാസം തുടങ്ങി. കൊഗോൺ പുല്ല്, മുള എന്നിവ ഉപയൊഗിച്ച് അവർ കുടിലുകൾ നിർമ്മിച്ചു. ദാൻബന്ദയാൻ ഈ പ്രദേശത്തെ നയിച്ചു. ഇവിടത്തെ ആദിവാസിവിഭാഗം വലിയ സ്വാതന്ത്ര്യം അനുഭവിച്ചിരുന്നു.


</doc>
<doc id="393422" url="https://ml.wikipedia.org/wiki?curid=393422" title="വൂഡി മിലിന്ദചിന്ത">
വൂഡി മിലിന്ദചിന്ത

വുതിതോൺ Vuthithorn "Woody" Milintachinda (born November 25, 1976) തായ്‌ലന്റിലെ ഒരു റേഡിയോ-ടിവി അവതാരകനാണ്. 

ന്യൂയോർക്ക് സിറ്റിയിൽ നിന്നാണു അദ്ദേഹമാദ്യമായി ബിരുദം ലഭിച്ചത്. തുടർന്ന് ബിരുദം തമ്മസത് സർവ്വകലാശാലയിൽ നിന്നും പൂർത്തിയാക്കാനായി തായ്‌ലന്റിൽ തിരിച്ചെത്തി. ചുലംഗോൺ സർവ്വകലാശാലയിൽനിന്നും മാസ് കമ്യൂണിഒക്കേഷനിൽ ബിരുദാനന്ദരബിരുദം നേടി. മിലിന്ദ്ചിന്തയുടെ പിതാവ് ഒരു അംബാസിഡർ ആയിരുന്നു. അദ്ദേഹത്തിന്റെ സഹോദരനായ പുലിൻ ഒരു നയതന്ത്രജ്ഞനുമായിരുന്നു.



</doc>
<doc id="393424" url="https://ml.wikipedia.org/wiki?curid=393424" title="പൊലിയന്ദ്രം">
പൊലിയന്ദ്രം

കേരളത്തിലെ കാസർകോഡ് ജില്ലയിൽ ഭക്തിനിർഭരമായ ചടങ്ങുകളോടെ നടക്കുന്ന ഒരു ആഘോഷമാണ് പൊലിയന്ദ്രം. "പൊലിയന്ദ്രം", "പൊലീന്ദ്രം", "ബലീന്ദ്ര പൂജ " എന്നിങ്ങനെയും ഇത് വിളിക്കപ്പെടുന്നു. ജില്ലയിലെ തൃക്കരിപ്പൂർ മുതൽ കർണാടകയിലെ കുന്താപുരം വരെയുളള തുളുനാട്ടിൽ ഈ ആചാരം നടത്തുന്നുണ്ട്. ദീപാവലി ദിവസമാണ് ചടങ്ങ് നടത്തുന്നത്.
ബലീന്ദ്ര പൂജ ലോപിച്ചാണ് പൊലിയന്ദ്രം എന്ന വാക്കുണ്ടായതെന്ന് ഐതിഹ്യം. അസുര രാജാവായിരുന്ന മഹാബലിയെ അരിയിട്ട് വാഴിക്കുന്ന ചടങ്ങിന്റെ തുടർച്ചയായി ബലീന്ദ്ര പൂജയെക്കാണുന്നവരുണ്ട്. പൊലിയന്ദ്രം ചടങ്ങ് നടക്കുന്ന ദിവസത്തെ വാവ് പിതൃക്കളെ സ്വീകരിച്ച് ആദരിക്കുന്ന ദിവസമായും സങ്കൽപിക്കുന്നു. ദീപാവലി ദിവസമാണ് ഈ ചടങ്ങുകൾ നടക്കുന്നത് എന്നത് ശ്രദ്ധേയമാണ്. പ്രാചീനകാലത്ത് ദീപാവലി ദിവസം ഇന്ത്യയിൽ പരക്കെ ബലിപൂജ നടന്നതിന് തെളിവുകളുണ്ട്. വരാഹമിഹിരൻ രചിച്ച ബൃഹത് സംഹിതയിൽ ദൈവങ്ങളുടെ പ്രതിമാനിർമ്മാണത്തെക്കുറിച്ച് വിവരിക്കുന്ന ഘട്ടത്തിൽ വളരെ പ്രാധാന്യത്തോടെയാണ് ബലി പ്രതിമയെ കുറിച്ച് പ്രസ്താവിച്ചിട്ടൂള്ളത്. ബലിപൂജയായി ആരംഭിച്ച ദീപാവലി ഉത്സവം പിന്നീട് മറ്റൊന്നായി മാറിയതാവാനാണ് വഴി. കർണ്ണാടകയിലെ കുന്താപുരം തൊട്ട് കാസർകോഡ് ജില്ലയിലെ തൃക്കരിപ്പൂർ വരെയുള്ള പ്രദേശം ഇന്നും ബലിയാരാധന പഴയപോലെ തുടരുന്നു.

ശാസ്താക്ഷേത്രങ്ങളിൽ വലിയ ഉത്സവങ്ങളായിട്ടാണ് പൊലിയന്ദ്രം വിളി കാലാകാലമായി അരങ്ങേറുന്നത്. ചടങ്ങുകളിൽ നാടുമുഴുവൻ പങ്കെടുക്കുന്നു. മഹാബലിയെന്ന അദൃശ്യ ശക്തിയുടെ സങ്കൽപത്തിൽ കൂറ്റൻ പാലമരം എഴുന്നളളിച്ചുകൊണ്ടുവരുന്ന ചടങ്ങോടെയാണ് ആഘോഷങ്ങൾക്ക് തുടക്കമാവുന്നത്. പാലമരം മുറിച്ച് കൊണ്ടുവന്ന് ക്ഷേത്രത്തിന് സമീപം നാട്ടുന്നു. ആബാലവൃദ്ധം ജനങ്ങൾ ആർപ്പുവിളിയോടും വാദ്യഘോഷങ്ങളോടും കൂടി ചെത്തിമിനുക്കിയ കൂറ്റൻ മരം എട്ടും പത്തും കിലോമീറ്റർ അകലെ നിന്ന് ഏറ്റിക്കൊണ്ട് വരുന്നു. സന്ധ്യാനേരത്ത് 21 ദീപങ്ങൾ പാലമരത്തിൽ കൊളുത്തി ഗ്രാമമൊന്നിച്ച് ബലി മഹാരാജാവിന് അരിയെറിഞ്ഞ് ആർത്തുവിളിച്ച് ആദരിച്ച് സ്വീകരിക്കുന്നു. കാസർകോട് ജില്ലയിലെ പൊടവടുക്കത്തും കീഴൂരുമുള്ള ശാസ്താക്ഷേത്രങ്ങളിൽ എല്ലാ വർഷവും ഈ ചടങ്ങ് നടക്കുന്നു.
ജില്ലയിലെ വടക്കൻ പ്രദേശത്ത് കന്നഡികർ താമസിക്കുന്ന സ്ഥലങ്ങളിൽ വീടുകളിൽ പൊലിയന്ദ്രം ചടങ്ങിനോടൊപ്പം ബലീന്ദ്ര സന്ധി എന്ന നാടൻപാട്ടും പാടാറുണ്ട്. പൊലിയന്ദ്രം ചടങ്ങ് നടക്കുന്ന ദിവസത്തെ വാവ് പിതൃക്കളെ സ്വീകരിച്ച് ആദരിക്കുന്ന ദിവസമായും സങ്കൽപിക്കുന്നു. പാലമരത്തിന്റെ ശിഖരങ്ങൾ വെട്ടിയെടുത്ത് ചിരട്ടയിൽ തിരികത്തിച്ച് അരിയെറിഞ്ഞാണ് ദീപാവലി നാളിൽ വീടുകളിൽ പൊലിയന്ദ്രം ചടങ്ങ് നടത്തുന്നത്. വൈഷ്ണവ പൂജാവിധികളാണ് ആചരിക്കുന്നത്. മണ്ണ് കൊണ്ട് ഒരു പീഠം നിർമ്മിച്ച ശേഷം അതിൻ‌മേൽ പാല നാട്ടി അതിന്റെ കവരങ്ങളിൽ വിളക്ക് കൊളുത്തിയ ശേഷം നിവേദ്യം വച്ച് പൂജാവിധികൾ. അതിനുശേഷമാണ് പൊലിയന്ദ്രം വിളി. "പൊലിയന്ദ്രം പൊലിയന്ദ്രം ഹരിയോ ഹരി" (ഹരി ഓം ഹരി) എന്ന് മൂന്നുവട്ടം ഉറക്കെ വിളിക്കുന്നു.
കന്നട സംസാരിക്കുന്ന ചില പ്രദേശങ്ങളിൽ ഹരി ഓം എന്നതിന് പകരം ക്ര എന്ന് കൂവുന്ന പതിവാണുള്ളത്. മൂന്നാം ദിവസം പൊലിയന്ദ്രയെ (ബലീന്ദ്രൻ) വിളിച്ച ശേഷം മേപ്പട്ട് കാലത്ത് നേരത്തെ വാ എന്ന് കൂടി പറയും. തുളുഭാഷ സംസാരിക്കുന്നവർ പൊസവർപ്പട്ട് ബേക്ക ബല്ല (പുതുവർഷത്തിൽ വേഗം വാ) എന്നാണ് പറയുന്നത്. ജില്ലയിലെ വടക്കൻ പ്രദേശത്ത് കന്നഡികർ താമസിക്കുന്ന സ്ഥലങ്ങളിൽ വീടുകളിൽ പൊലിയന്ദ്രം ചടങ്ങിനോടൊപ്പം ബലീന്ദ്ര സന്ധി എന്ന നാടൻ പാട്ടും പാടാറുണ്ട്. . ശാസ്താക്ഷേത്രങ്ങളിൽ പൊലിയന്ദ്രം വിളി നടന്ന് കഴിഞ്ഞാൽ മാത്രമേ ഗ്രാമത്തിലെ വീടുകളിൽ പൊലിയന്ദ്രം വിളി നടക്കുകയുള്ളു.
കാഞ്ഞങ്ങാട് നെഹ്രു കോളേജിലെ സാഹിത്യവേദിയുടെ പൊലിയന്ദ്രം-റിച്വൽ ഓഫ് എ ഗ്രേറ്റ് റിട്ടേൺ എന്ന ഡോക്യുമെന്ററിയുടെ പ്രമേയം പൊലിയന്ദ്രം ചടങ്ങാണ്. മഹാബലിയെ വിളക്കും പൂക്കളും വെച്ച് ദൈവത്തെപ്പോലെ വരവേൽക്കുന്ന ചടങ്ങാണ് വിഷയം. 34 മിനിറ്റ് ദൈർഘ്യമുള്ളതാണ് ഡോക്യുമെന്ററി. എഴുത്തുകാരനും സാഹിത്യവേദി പ്രസിഡന്റുമായ ഡോ. അംബികാസുതൻ മാങ്ങാടാണ് ഇതിന്റെ രചനയും സംവിധാനവും നിർവഹിച്ചിരിക്കുന്നത്. സാഹിത്യവേദി, നെഹ്രു കോളേജിൽ പൊലിയന്ദ്രം ചടങ്ങ് നടത്തുന്നുണ്ട്.


</doc>
<doc id="393428" url="https://ml.wikipedia.org/wiki?curid=393428" title="സയൗൻ ഥൂംഗാ ഫുൽകാ">
സയൗൻ ഥൂംഗാ ഫുൽകാ

നേപ്പാളിന്റെ ദേശീയഗാനമാണ് " സയൗൻ ഥൂംഗാ ഫുൽകാ " ( "നൂറ് കണക്കിന് പുഷ്പങ്ങളാൽ നിർമിച്ചത്")2006 ആഗസ്റ്റ് 3 നാണ് ഈ ഗാനത്തെ ദേശീീയ ഗാനമായി ഔദ്യോഗികമായി തിരഞ്ഞെടുത്തത്. സിംഹ ദർബാറിൽ വെച്ച് നടന്ന പ്ലാനിംഗ് കമ്മീഷൻ സമ്മേളനത്തിൽ, സ്പീക്കർ സുഭാഷ് ചന്ദ്ര നെംവാങ് ആണ് ഈ ഗാനം ദേശീയഗാനമായി പ്രഖ്യാപിച്ചത്. 


</doc>
<doc id="393433" url="https://ml.wikipedia.org/wiki?curid=393433" title="പ്ലേസെർ, മസ്ബെയ്റ്റ്">
പ്ലേസെർ, മസ്ബെയ്റ്റ്

പ്ലേസെർ ഔദ്യോഗികമായി മുനിസിപ്പാലിറ്റി ഓഫ് പ്ലേസെർ എന്നു വിളിക്കപ്പെടുന്ന ഈ പട്ടണം ഫിലിപ്പൈൻസിലെ മസ്ബെയ്റ്റ് പ്രവിശ്യയിലുള്ള നഗരമാണ്. 2015ലെ സെൻസസ് അനുസരിച്ച്  55,826 ആണ് ജനസംഖ്യ.[./Placer,_Masbate#cite_note-PSA15-05-3 <nowiki>[3]</nowiki>]

പ്ലേസെർ ഈ പേരിൽത്തന്നെയുള്ള ബാരിയോയിൽനിന്നും 1948 ജൂൺ 16ലെ നിയമം പ്രകാരമാണ് തുടങ്ങിയത്. June 16, 1948.

Placer is politically subdivided into 35 barangays. 

In the 2015 census, the population of Placer, Masbate, was 55,826 people,[./Placer,_Masbate#cite_note-PSA15-05-3 <nowiki>[3]</nowiki>] with a density of .


</doc>
<doc id="393435" url="https://ml.wikipedia.org/wiki?curid=393435" title="ലാബ്രഡോർ, പംഗസിനാൻ">
ലാബ്രഡോർ, പംഗസിനാൻ

ലാബ്രഡോർ Labrador, officially the Municipality of Labrador, ഫിലിപ്പൈൻസിലെ പംഗസിനാൻ പ്രവിശ്യയിലെ പട്ടണമാണ്. 2015 census, അനുസരിച്ച്, ഇവിടത്തെ ജനസംഖ്യ, 23,201 ആകുന്നു.[./Labrador,_Pangasinan#cite_note-PSA15-01-3 <nowiki>[3]</nowiki>]



</doc>
<doc id="393438" url="https://ml.wikipedia.org/wiki?curid=393438" title="ബംഗ്ലാദേശ് വിമോചനയുദ്ധം">
ബംഗ്ലാദേശ് വിമോചനയുദ്ധം

ബംഗ്ലാദേശ് വിമോചനയുദ്ധം The Bangladesh Liberation War ( "Muktijuddho"), ബംഗ്ലാദേശ് സ്വാതന്ത്ര്യസമരം Bangladesh War of Independence, എന്നും ബംഗ്ലാദേശിന്റെ വിമോചനയുദ്ധം Liberation War എന്നും അറിയപ്പെടുന്ന യുദ്ധം ഒരു വിപ്ലവവും സൈനികസമരവും ആയിരുന്നു. അന്നത്തെ കിഴക്കൻ പാകിസ്താൻ എന്നറിയപ്പെടുന്ന പ്രദേശത്തെ ബംഗ്ലാദേശി ദേശീയതയുടെയും സ്വയം നിർണ്ണയാവകാശത്തിന്റെയും സംഘടനാപ്രവർത്തനഫലമായി 1971ലെ ബംഗ്ലാദേശ് കൂട്ടക്കൊലയോടനുബന്ധിച്ച് നടന്ന സമരമാണിത്. ഈ യുദ്ധഫലമായി ബംഗ്ലാദേശ് ജനകീയ റിപ്പബ്ലിക്ക് നിലവിൽ വന്നു. 1971 മാർച്ച് 25നു രാത്രിയിൽ പടിഞ്ഞാറൻ പാകിസ്താനിലെ സൈനികഭരണകൂടം ഓപ്പറേഷൻ സെർച്ച് ലൈറ്റ് എന്ന പേരിൽ കിഴക്കൻ പാകിസ്താനിലെ ജനങ്ങൾക്കെതിരായി നീങ്ങിയതിന്റെ ഫലമായാണ് ഈ യുദ്ധം ആരംഭിച്ചത്. കിഴക്കൻ പാകിസ്താനിൽ ആന്ന് പടിഞ്ഞാറൻ പാകിസ്താനിലെ ഭരണകൂടത്തിനെതിരായി അണിനിരന്ന ബംഗാളി ദേശീയപ്രസ്ഥാനത്തിലെ അംഗങ്ങളായ സാധാരണപൗരന്മാർ, വിദ്യാർത്ഥികൾ, ബുദ്ധിജീവികൾ, മതന്യൂനപക്ഷക്കാർ, സൈനികരും പൊലീസുകാരും ആയ ഉദ്യോഗസ്ഥർ എന്നിവരെ തരംതിരിച്ച് ഇല്ലാതാക്കുവാനായി ലക്ഷ്യമിട്ട അക്രമമായിരുന്നു തുടങ്ങിയത്. സൈനികഭരണകൂടം 1970ൽ നടന്ന ഇലക്ഷൻ ഫലം റദ്ദാക്കുകയും ബംഗ്ലാദേശിന്റെ പ്രധാനമന്ത്രിയായി ജനങ്ങൾ തിരഞ്ഞെടുത്ത ഷേഖ് മുജീബുർ റഹ്മാനെ അറസ്റ്റു ചെയ്യുകയും ചെയ്തു. 1971 ഡിസംബർ 16നു പടിഞ്ഞാറൻ പാകിസ്താന്റെ കീഴടങ്ങലോടെ ആ യുദ്ധം അവസാനിച്ചു. 



</doc>
<doc id="393439" url="https://ml.wikipedia.org/wiki?curid=393439" title="ബംഗ്ലാദേശ് വിമോചനസമരത്തിന്റെ സമയരേഖ">
ബംഗ്ലാദേശ് വിമോചനസമരത്തിന്റെ സമയരേഖ

ബംഗ്ലാദേശ് വിമോചനസമരം 1971 മാർച്ച് 26നു തുടങ്ങി. 1971 ഡിസംബർ 16നു അവസാനിച്ചു. താഴെക്കൊടുത്തിരിക്കുന്ന സമയരേഖയൈൽ ആ സമരത്തിലെ പ്രധാനസംഭവങ്ങളാണു നൽകിയിരിക്കുന്നത്: 



</doc>
<doc id="393440" url="https://ml.wikipedia.org/wiki?curid=393440" title="മുക്തി ബാഹിനി">
മുക്തി ബാഹിനി

മുക്തി ബാഹിനി The Mukti Bahini ( സ്വാതന്ത്ര്യസമര ഭടന്മാർ Freedom Fighters, അല്ലെങ്കിൽ വിമോചനസൈനികർ എന്നറിയപ്പെടുന്ന സംഘടന ബംഗ്ലാദേശിന്റെ വിമോചനത്തിനായി പ്രവർത്തിച്ച സൈനികസമമായ വിഭാഗമായിരുന്നു; ബംഗ്ലാദേശി ഫോഴ്സസ് എന്നുമറിയപ്പെട്ടു. (Bangladesh Forces) ഈ സംഘടന പടിഞ്ഞാറൻ പാകിസ്താനിൽ നിന്നും ബംഗ്ലാഭാഷ സംസാരിക്കുന്ന കിഴക്കൻ പാകിസ്താൻ എന്ന് അറിയപ്പെട്ടിരുന്ന അന്നത്തെ പ്രദേശത്തെ വിമോചിക്കുവാൻ പ്രവർത്തിച്ചു. ബംഗാളികളായ സൈനികരുടെയും പാരാമിലിട്ടറി അംഗങ്ങളുടെയും സിവിലിയന്മാരുടെയും പിന്തുണയോടെ രൂപവത്കരിച്ച ഗറില്ലാസേനയായിരുന്നു. 1971കളിലാണിത് രൂപീകരിച്ചത്. മുക്തി ഫൗജ് എന്ന് ഇതു മുമ്പ് വിളിക്കപ്പെട്ടിരുന്നു.

1971 മാർച്ച് 25നു ഷെയ്ക്ക് മുജീബുർ റഹ്മാൻ കിഴക്കൻ പാകിസ്താനിലെ ജനങ്ങളോടു ഒരു സമഗ്രമായ സമരത്തിനു സന്നദ്ധരാകാൻ ആഹ്വാനം ചെയ്തു. പിന്നീട് ഈ സമരം പ്രകടനമായി. അന്ന് വൈകുന്നേരം പ്രതിഷേധ പ്രകടനമായി. മേയ് 1971 മുഴുവൻ ഈ പ്രതിഷേധങ്ങൾക്കെതിരെ പാകിസ്താന്റെ സൈന്യം ഓപ്പറേഷൻ സെർച്ച് ലൈറ്റ് എന്ന പേരിൽ ആക്രമണം നടത്തി.

ബംഗ്ലാദേശിലെ പ്രവിശ്യാസർക്കാറിനെ എതിർത്തുകൊണ്ട് കിഴക്കൻ പാകിസ്താനിലെ സൈനികനേതൃത്വം തന്നെ 1971 ഏപ്രിലിൽ കലാപത്തിനു നേതൃത്വം നൽകി. സൈനിക കൗൺസിൽ മേധാവി ജനറൽ എം. എ. ജി ഓസ്മാനിയായിരുന്നു. അദ്ദേഹത്തിന്റെ കൂടെ 11 സെക്ടർ കമാൻഡേഴ്സുമുണ്ടായിരുന്നു. 1941 ഏപ്രിൽ 4നാണ് ബംഗ്ലാദേശ് ആംഡ് ഫോഴ്സസ് സ്ഥാപിതമായത്. ഇതിനുപുറമേ, മുക്തിബാഹിനിയിൽ സിവിലിയന്മാർക്കായി ഗൊണൊബാഹിനിയും സ്ഥാപിതമായി.. മുക്തിബാഹിനിയുടെ ഏറ്റവും പ്രധാന ഭാഗം മേജർ സിയാവുർ റഹ്മാന്റെ നേതൃത്വത്തിലുള്ള ഇസഡ് ഫോഴ്സ് ആയിരുന്നു. കെ ഫോഴ്സ് ഖാലിദ് മുഷൠഅഫ് നയിച്ചു. എസ് ഫോഴ്സ് നയിച്ചത് മേജർ കെ. എം. ഷാഫുള്ള ആയിരുന്നു. അവാമി ലീഗ് വിദ്യാർത്ഥികൾ സൈനികരൂപത്തിലുള്ള മുജീബ്‌ബാഹിനി, കാദെർബാഹിനി, ഹിമായത്ത്‌ബാഹിനി എന്നിവ രൂപീകരിച്ചു. കോമറേഡ് മോണി സിങ്ങിന്റെ നേതൃത്വത്തിലുള്ള ബംഗ്ലാദേശ് കമ്യൂണിസ്റ്റ് പാർട്ടി, നാഷണൽ അവാമി പാർട്ടി എന്നീ സംഘടനകൾ ഗറില്ലാ ബറ്റാലിയനു രൂപം നൽകി.

മുക്തിബാഹിനിയെ ഫ്രഞ്ച് പ്രക്ഷോഭവുമായി താരതമ്യം ചെയ്യാവുന്നതാണ്. ഈ രണ്ടു പ്രക്ഷോഭങ്ങളും അവരുടെ രാജ്യത്തെ വിമോചിപ്പിക്കാൻ വേണ്ടിയായിരുന്നു. വിയറ്റ് കോങ് ആയിരുന്നു മറ്റൊരു ഉദാഹരണം. ഗറില്ല യുദ്ധമുറയുപയോഗിച്ച് മുക്തിബാഹിനി ബംഗാളിന്റെ വലിയ ഒരുഭാഗം തങ്ങളുടെ നിയന്ത്രണത്തിലാക്കി. അത് വിജയകരമായ ആക്രമണങ്ങളും അട്ടിമറിപ്രവർത്തനങ്ങളും നടത്തി, പുതിയതായി തുടങ്ങിയ ബംഗ്ലാദേശ് നാവികസേനയും വ്യോമസേനയും ഈ പ്രക്ഷോഭങ്ങളിൽ ചേർന്നു. മുക്തിബാഹിനിയ്ക്ക് ഇന്ത്യയിൽനിന്നും സഹായവും പരിശീലനവും ആയുധങ്ങളും ലഭിച്ചു, കാരണം ഇന്ത്യയുടെ കിഴക്കും വടക്കുകിഴക്കും പ്രദേശങ്ങളിലുള്ള ജനങ്ങൾ ബംഗ്ലാദേശിന്റെ (ഈസ്റ്റ് പാകിസ്താന്റെ) അതേ സംസ്കാരവും ഭാഷയും ജീവിതരീതികളും പിന്തുടരുന്നവരായിരുന്നു.

1971ലെ ഇൻഡോ-പാകിസ്താൻ യുദ്ധത്തിൽ മുക്തിബാഹിനി ബംഗ്ലാദേശ്- ഇന്ത്യാ സംയുക്ത സൈന്യത്തിന്റെ ഭാഗമായി പാകിസ്താനെതിരെ യുദ്ധം ചെയ്തു. ഇത് 1971 ഡിസംബറിൽ പാകിസ്താന്റെ കീഴടങ്ങലിനും ബംഗ്ലാദേശിലെ ധാക്കയുടെയും മറ്റു പട്ടണങ്ങളുടെയും വിമോചനത്തിനും ഇടയാക്കി. 

മുക്തിബാഹിനി രണ്ടു ഗ്രൂപ്പുകളായി തിരിച്ചിരുന്നു: "നിയോമിതോ ബാഹിനി" - അല്ലെങ്കിൽ സാധാരണ സേന - കിഴക്കൻ പാകിസ്താനിലെ പാരാ മിലിട്ടറി, സൈന്യം, പൊലീസ് സേന ഇവയിൽ നിന്നു വന്നവർ; ഗൊണ്ണോബാഹിനി - അല്ലെങ്കിൽ ജനകീയസേന, സിവിലിയന്മാർക്കുള്ളതായിരുന്നു. ഈ നാമങ്ങൾ നൽകുന്നതും അതിനെ നിർവ്വചിക്കുന്നതും ബംഗ്ലാദേശ് സർക്കാർ ആയിരുന്നു. ഇന്ത്യക്കാർ നിയോമിതോ ബാഹിനിയെ മുക്തി ഫൗജ് എന്നും ഗൊണ്ണോബാഹിനിയെ ഫ്രീഡം ഫൈറ്റേഴ്സ് (സ്വാതന്ത്ര്യപ്പോരാളികൾ) എന്നും വിളിച്ചു.

കിഴക്കൻ പാകിസ്താൻ പാകിസ്താന്റെ മുഴുവനുമായ ഔദ്യോഗികഭാഷയാവുന്നതിനെതിരെ പ്രക്ഷോഭം നടത്തി. 1970ലെ പാകിസ്താനി ഇലക്ഷനിൽ അവാമി ലീഗ് ഭൂരിപക്ഷം നേടി. അവാമി ലീഗിന്റെ നേതാവായ ഷേയ്ഖ് മുജീബുർ റഹ്മാനെ സർക്കാർ രൂപീകരിക്കുന്നതിൽനിന്നും വിലക്കി. Bengali ബംഗാളിയാണ് പേർഷ്യൻ അറാബിക് അക്ഷരമാലയുപയോഗിക്കാത്ത പാകിസ്താനിലെ ഒരേയൊരു ഭാഷയായിരുന്നത്. പടിഞ്ഞാറൻ പാകിസ്താൻ ഐക്യരൂപമായി കിഴക്കൻ പാകിസ്താനെ ചേർക്കുവാൻ തീരുമാനിച്ചത് കിഴക്കൻ പാകിസ്താനിലെ ജനങ്ങൾക്ക് സംശയമുളവാക്കി. പാകിസ്താന്റെ കിഴക്കൻ പാകിസ്താനു സ്വയംഭരണം നൽകാനുള്ള താത്പര്യമില്ലായ്മയും ബംഗാളി ദേശീയതയും ആണ് പാകിസ്താനിൽനിന്നും വേർതിരിയാൻ കിഴക്കൻ പാകിസ്താനെ പ്രേരിപ്പിച്ചത്. 1970ലെ ഭോല കൊടുംകാറ്റ് കിഴക്കൻ പാകിസ്താനിൽ 500,000 പേർ മരിക്കാനിടയാക്കുകയും അടിസ്ഥാനസൗകര്യങ്ങൾ, ഗതാഗതം, മറ്റു സേവനങ്ങൾ എന്നിവ താറുമാറാകുകയും ചെയ്തു. ഈ പ്രതിസന്ധിഘട്ടത്തിൽ പാകിസ്താൻ കേന്ദ്ര സർക്കാർ വളരെ സാവധാനം പ്രതികരിക്കുകയും ആവശ്യമായ ഫണ്ട് നൽകാതിരിക്കുകയുമുണ്ടായി. ഇത് കിഴക്കൻ പാകിസ്താനിലെ ജനങ്ങളിൽ ഈർഷ്യയുണ്ടാക്കി. ഈ വിദ്വേഷം അവാമി ലീഗിനു വൻ വിജയം നൽകി. ആകെയുള്ള 162 പാർലിമെന്റു സീറ്റിൽ 160 നേടിയാണൂ അവാമി ലീഗ് വിജയിച്ചത്. അങ്ങനെ അവാമി ലീഗ് 300 സീറ്റുണ്ടായിരുന്ന പാകിസ്താൻ പാർലമെന്റിൽ ഭൂരിപക്ഷമുള്ള കക്ഷിയായിത്തീർന്നു. 1971 ഇലക്ഷനുശേഷം യാഹ്യാഖാൻ മുജീബും ഭൂട്ടോയുമായി ഒരു അധികാരം പങ്കുവയ്ക്കാനുള്ള കരാറിനായി ചർച്ചചെയ്തെങ്കിലും ഫലമുണ്ടായില്ല. മുജീബ് തന്റെ പ്രവിശ്യയായ കിഴക്കൻ പാകിസ്താനു സമ്പൂർണ്ണ സ്വയംഭരണം ആവശ്യപ്പെട്ടു. ഭൂട്ടോ യാഹ്യ ഖാനോടു ചർച്ച് നിർത്താൻ പറഞ്ഞു. മാർച്ചിൽ ജനറൽ യാഹ്യാഖാൻ പാകിസ്താൻ പാർലമെന്റ് പിരിച്ചുവിട്ടു.

1971 മാർച്ച് 7നു ഷെഖ് മുജീബ് റഹ്മാൻ റമ്ന റേസ് കോഴ്സിൽ (സഹ്രവർധി ഉദ്യാൻ) ഇന്നും പ്രസിദ്ധമായ തന്റെ പ്രസംഗം നടത്തി. ഈ പ്രസംഗത്തിൽ, അദ്ദേഹം ഈ സമയത്ത് "നമ്മുടെ സ്വാതന്ത്ര്യത്തിനായി സമരം ചെയ്യൂ, ഈ സമയത്ത് നമ്മുടെ രാജ്യത്തിന്റെ സ്വാതന്ത്ര്യത്തിനായി പോരാടൂ" എന്ന് ആഹ്വാനം ചെയ്തു. . കിഴക്കൻ പാകിസ്താൻ പ്രക്ഷേപകർ ഉടനേ തന്നെ രബീന്ദ്രനാഥ ടഗോറിന്റെ ഗാനങ്ങൾ സംപ്രക്ഷണം ചെയ്തുതുടങ്ങി. പാകിസ്താനിൽ നിരോധിതമായ പാട്ടുകളായിരുന്നു അവ. പടിഞ്ഞാറൻ പാകിസ്താനിൽ നിന്നുള്ള പരിപാടികളുടെ സമയം ചുരുക്കിയായിരുന്നു അവർ ടഗോറിന്റെ ഗാനങ്ങൾ കേൾപ്പിച്ചത്. കിവിലിയന്മാരുമായുള്ള പാകിസ്താൻ സൈന്യത്തിന്റെ ബന്ധം കുറഞ്ഞുവന്നു. സാധാരണ ജനങ്ങൾ പാകിസ്താൻ പട്ടാളത്തെ തങ്ങളുടെ പ്രദേശം അധിനിവേശം നടത്തിയ ആളുകളായാണ് കണ്ടത്. പ്രാദേശികരായ കോട്രാക്ടർമാർ പാകിസ്താൻ പട്ടാളത്തിനുള്ള വിതരണം അവസാനിപ്പിച്ചു. പാകിസ്താൻ പട്ടാളം ഈ സമയം കിഴക്കൻ പാകിസ്താൻ റൈഫിളിലുള്ള ബംഗാളികളായ സൈനികരെയും പൊലീസുകാരേയും മറ്റ് കരസേനാ ഉദ്യോഗസ്ഥരേയും സേനയിൽ നിന്നും പുറത്താക്കനും അവരുടെ ആയുധങ്ങൾ പിടിച്ചെടുത്ത് അവരെ നിരായുധരാക്കാനും ശ്രമിച്ചു. ബംഗാളി ഓഫീസർമാർ പടിഞ്ഞാറൻ പാകിസ്താൻ പട്ടാളത്തിനെതിരെ കലാപം നടത്തുകയും പടിഞ്ഞാറൻ പാകിസ്താനിൽനിന്നുള്ള പട്ടാളത്തെ ആക്രമിക്കുകയും ചെയ്തു. കിവില്യന്മാരെ പാകിസ്താൻ പട്ടാളം അക്രമിച്ചു. ഇത് കിഴക്കൻ പാകിസ്താൻ പട്ടാളക്കർ പടിഞ്ഞാറൻ പാക്കിസ്ഥൻ പട്ടാളക്കാർക്കെതിരായ കലാപത്തിനു കാരണമാവുകയും ചെയ്തു. കിഴക്കൻ പാകിസ്താനി പട്ടാളക്കാർ ഇന്ത്യയിലേയ്ക്കുവന്ന് മുക്തിബാഹിനിയുടെ പ്രധാന ഭാഗമായി. 1971 മാർച്ച് 26നു ഷെയ്ഖ് മുജീബ് ബംഗ്ലാദേശിന്റെ സ്വാതന്ത്ര്യം പ്രഖ്യാപിച്ചു. അതേ ദിവസം, പാകിസ്താൻ പ്രസിഡന്റായ യാഹ്യാഖാൻ മുജീബിനെ രാജ്യദ്രോഹി എന്ന് തന്റെ രാജ്യത്തോടായി ചെയ്ത പ്രക്ഷേപണത്തിൽ വിളിച്ചു. . പാകിസ്താൻ പട്ടാളം കിഴക്കൻ പാകിസ്താനിലേയ്ക്ക് തങ്ങളുടെ കവചിതവാഹനങ്ങളും കരസൈന്യത്തേയും സൈനികനടപടികൾക്കായി അയച്ചു.

മാർച്ച് 25നു സൈനികനിയമം നടപ്പാക്കി. ഷെയ്ഖ് മുജീബുർ റഹ്മാൻ അറസ്റ്റു ചെയ്യപ്പെട്ടു. കിഴക്കൻ പാകിസ്താനിൽ ഓപ്പറേഷൻസെർച്ച് ലൈറ്റ് തുടങ്ങി. വിദേശ പത്രപ്രവർത്തകരെ പുറത്താക്കുകയും അവാമി ലീഗിനെ നിരോധിക്കുകയും ചെയ്തു. പാകിസ്താനോടു കൂറു കാണിക്കാത്തതെന്നു പാകിസ്താൻ കരുതിയ അവാമി ലീഗ് അംഗങ്ങളേയും കിഴക്കൻ പാകിസ്താൻ റൈഫിൾസിലെയും കിഴക്കൻ ബംഗാൾ റെജിമെന്റിലേയും മറ്റുള്ളവരേയും പാക്ക് പട്ടാളം ആക്രമിച്ചു. മുക്തിബാഹിനിയുടെ നട്ടെല്ലായത് ഈ ആക്രമണങ്ങളിൽനിന്നും രക്ഷപ്പെട്ടവരായിരുന്നു. പാകിസ്താൻ സൈന്യം ബംഗാളി ജനങ്ങളെ ആക്രമിച്ചപ്പോൾ ഇത്രമാത്രം എതിർപ്പ് അവർക്ക് നേരിടേണ്ടി വരുമെന്ന് പാകിസ്താൻ പട്ടാളം കരുതിയില്ല. കിഴക്കൻ ബംഗാൾ റെജിമെന്റിന്റെ 5 ബറ്റാലിയനാണ് കലാപമുയർത്തി ബംഗ്ലാദേശ് പ്രക്ഷോഭം തുടങ്ങിയത്.

On 27 March, Major Ziaur Rahman declared Bangladesh's independence from Pakistan and fought his way out of Chittagong City with his unit of Bengali soldiers. The East Pakistan Rifles and the East Pakistan Police suffered heavy casualties while challenging the Pakistan Army in Dhaka, where West Pakistani forces began the 1971 Bangladesh genocide with the massacre at Dhaka University. Civilians took control of arms depots in various cities and began resisting Pakistani forces with the acquired weapons supply. Chittagong experienced heavy fighting between rebel Bengali military units and Pakistani forces. The Bangladeshi Declaration of Independence was broadcast from Kalurghat Radio Station in Chittagong by Major Rahman on behalf of Sheikh Rahman.



</doc>
<doc id="393448" url="https://ml.wikipedia.org/wiki?curid=393448" title="ജി. ബാല (കാർട്ടൂണിസ്റ്റ്)">
ജി. ബാല (കാർട്ടൂണിസ്റ്റ്)

ചെന്നൈ സ്വദേശിയായ ഫ്രീ ലാൻസ് കാർട്ടൂണിസ്റ്റാണ് ജി. ബാല എന്നറിയപ്പെടുന്ന ബാലകൃഷ്ണ. 
തിരുനെൽവേലിയിൽ കുടുംബം കൂട്ട ആത്മഹത്യ ചെയ്ത സംഭവത്തിൽ തമിഴ്‌നാട്മുഖ്യമന്ത്രിയെയും പോലീസിനെയും കളക്ടറെയും വിമർശിച്ച് കൊണ്ട് കാർട്ടൂൺ വരച്ചതിന് അറസ്റ്റ് ചെയ്യപ്പെട്ടു. 
തീപൊള്ളലേറ്റ് ഒരു കുഞ്ഞ് നിലത്ത് കിടക്കുമ്പോൾ നോട്ടുകെട്ടുകൾ കൊണ്ട് നാണം മറയ്ക്കുന്ന മുഖ്യമന്ത്രി ഇ.പളനിസാമിയും കളക്ടറും പോലീസ് ഉദ്യോഗസ്ഥനുമാണ് ബാലയുടെ കാർട്ടൂണിൽ വിഷയമായിട്ടുണ്ടായിരുന്നത്. അപകീർത്തിപ്പെടുത്തുന്നതും അശ്ലീലം കലർന്നതുമായ കലാസൃഷ്ടി പ്രസിദ്ധീകരിച്ചു എന്നാരോപിച്ച് ഐടി ആക്ട് പ്രകാരമായിരുന്നു അറസ്റ്റ്. 2017 ഒക്ടോബർ 24നാണ് ബാല തന്റെ സോഷ്യൽ മീഡിയ പേജിൽ കാർട്ടൂൺ പോസ്റ്റ് ചെയ്തത്.


</doc>
<doc id="393451" url="https://ml.wikipedia.org/wiki?curid=393451" title="ഷാഹ്രിസാബ്സ്">
ഷാഹ്രിസാബ്സ്

ഷാഹ്രിസാബ്സ് ( ; ; shahr-e sabz (city of green / verdant city); ), തെക്കൻ ഉസ്ബക്കിസ്ഥാനിലെ ഖാഷ്ഖാഡാരിയോ മേഖലയിൽ സമർഖണ്ഡിന് ഏകദേശം 80 കിലോമീറ്റർ തെക്കായി സ്ഥിതിചെയ്യുന്ന ഒരു നഗരമാണ്. 2014 ലെ കണക്കുകളനുസരിച്ച് ഈ നഗരത്തിലെ ആകെ ജനസംഖ്യ 100,300 ആയിരുന്നു. ഈ നഗരം സമുദ്രനിരപ്പിൽ നിന്നും 622 മീറ്റർ ഉയരത്തിൽ സ്ഥിതിചെയ്യുന്നു. ഒരിക്കൽ മദ്ധ്യേഷ്യയിലെ ഒരു പ്രധാന നഗരമായിരുന്ന ഇത് പ്രധാനമായും 14-ാം നൂറ്റാണ്ടിലെ ടർക്കോ-മംഗോൾ അധിനിവേശകനായ തിമൂറിന്റെ ജന്മസ്ഥലമായി അറിയപ്പെടുന്നു. 

മുമ്പ് കെഷ് അഥവാ കിഷ് എന്നറിയപ്പെട്ടിരുന്നതും പുരാതന നൌറ്റാക്ക പട്ടണമായിരിക്കാമെന്നു വിശ്വസിക്കപ്പെടുന്നതുമായ ഷാഹ്രിസാബ്സ് മദ്ധ്യേഷ്യയിലെ ഏറ്റവും പുരാതന നഗരങ്ങളിൽ ഒന്നാണ്. ഏകദേശം 2,700 വർഷങ്ങൾക്കു മുമ്പാണ് ഈ നഗരം സ്ഥാപിക്കപ്പെട്ടത്. ആധുനിക കാലഘട്ടതിൽ ഈ നഗരത്തിന്റെ പേര് ഷാഹ്രിസാബ്സ് എന്നു പുനർനാമകരണം ചെയ്യപ്പെട്ടു.  6 മുതൽ 4 വരെ നൂറ്റാണ്ടുകളിൽ ഇത് അക്കീമെനിഡ് സാമ്രാജ്യത്തിന്റെ ഭാഗമായിരുന്നു.

മഹാനായ അലക്സാണ്ടർ ചക്രവർത്തിയുടെ ജനറലായിരുന്ന ടോളമി, ബാക്ട്രിയയിലെ ഗവർണ്ണറും ദാരിയസ് മൂന്നാമനെ കൊലപ്പെടുത്തിയശേഷം പേർഷ്യൻ സിംഹാസനത്തിന് അവകാശമുന്നയിച്ചിരുന്ന വ്യാജ ഭരണാധികാരിയായ ബെസ്സസിനെ നൌറ്റാക്കയിൽവച്ചു പരാജയപ്പെടുത്തി തടവുകാരനായി പിടിക്കുകയും അങ്ങനെ ഒരിക്കൽ പ്രബലമായിരുന്ന അക്കീമെനിഡ് സാമ്രാജ്യത്തിന്റെ അന്ത്യം കുറിക്കുകയും ചെയ്തു.

മഹാനായ അലക്സാണ്ടർ ചക്രവർത്തി തന്റെ ശീതകാലം ചെലവഴിക്കാൻ തെരഞ്ഞെടുത്തിരുന്നതും  ക്രി.വ. 328-327 കാലത്ത് അദ്ദേഹത്തിന്റെ ഭാര്യ റോക്സാനയെ കണ്ടുമുട്ടിയതും ഈ പ്രദേശത്തു വച്ചായിരുന്നു. നാലാം നൂറ്റാണ്ടുമുതൽ എട്ടാം നൂറ്റാണ്ടുവരെ കെഷ്, സോഗ്ഡിയാനയെന്ന ഇറാനിയൻ സംസ്ക്കാരത്തിന്റെ നാഗരിക കേന്ദ്രങ്ങളിൽ ഒന്നായിരുന്നു. 567 നും 658 നും ഇടയിൽ കെഷിലെ ഭരണാധികാരികൾ,  തുർക്കിയിലെ ഖഗാനുകൾക്കും, പടിഞ്ഞാറൻ തുർക്കിയിലെ ഖാഗനേറ്റുകൾക്കും നികുതി നൽകിയിരുന്നു. 710 ൽ അറബികൾ ഈ നഗരംകീഴടക്കി.

ഷാഹ്രിസാബ്സ് പട്ടണം തിമൂറിന്റെ ജന്മസ്ഥലം എന്ന പേരിലും അറിയപ്പെടുന്നു. 1336 ഏപ്രിൽ 9 ന് ഒരു ചെറിയ പ്രാദേശിക ഭരണാധികാരിയുടെ പുത്രനായി അദ്ദേഹം ജനിച്ചു. തിമൂർ രാജവംശത്തിന്റെ ഭരണത്തിന്റെ ആദ്യകാലങ്ങളിൽ ഈ പട്ടണത്തിൽ അദ്ദേഹം ശ്രദ്ധയൂന്നിയിരുന്നു. ഷാഹ്രിസാബ്സിനെ അദ്ദേഹം ജന്മനഗരമായി കാണുകയും തന്റെ ശവകുടീരത്തിന്റെ സ്ഥാനം ഈ പട്ടണത്തിൽ നിർവചിക്കുകയും ചെയ്തു. എന്നാൽ അദ്ദേഹത്തിന്റെ ഭരണകാലത്ത് ഭരണസിരാകേന്ദ്രം ഷാഹ്രിസാബ്സിനു പകരം സമർഖണ്ഡ് ആയിരുന്നു.

നഗരത്തിന്റെ പ്രാചീനമേഖലയിൽ നിലനിൽക്കുന്ന തിമൂറിഡ് രാജവംശത്തിന്റെ കാലത്തെ അവശേഷിച്ച നിരവധി സ്മാരകങ്ങൾ യുനെസ്കോയുടെ ലോകപൈതൃക പട്ടികയിൽ ആലേഖനം ഇടം പിടിച്ചിട്ടുണ്ട്.

·        അക്-സരയ് കൊട്ടാരം

തിമൂറിന്റെ വേനൽക്കാല വസതിയായിരുന്ന "വൈറ്റ് പാലസ്" അദ്ദേഹത്തിന്റ കാലത്ത് ഏറ്റവും ആഡംബരപരമായും ആസൂത്രിതമായുമുള്ള നിർമ്മിതികളിലൊന്നാണ്. നിർഭാഗ്യവശാൽ ഇിതിന്റെ  65 മീറ്റർ ഉയരമുള്ളതും നീല, ധവള, സുവർണ്ണ നിറങ്ങളിലുള്ള മൊസൈക്കുകളോടുകൂടിയ ഭീമൻ ഗേറ്റ് ടവറുകളുടെ ഭാഗങ്ങൾ മാത്രമേ അവശേഷിച്ചിട്ടുള്ളൂ. അക്-സരയുടെ പ്രവേശനകവാടത്തിനു തൊട്ടുമുകളിലുള്ള വലിയ അക്ഷരങ്ങൾ പറയുന്നത്, "ഞങ്ങളുടെ ശക്തിയെ വെല്ലുവിളിക്കുകയാണെങ്കിൽ - ഞങ്ങളുടെ കെട്ടിടങ്ങൾ നോക്കൂ!" എന്നാണ്.

·        കോക് ഗുംബസ് പള്ളി/ദോറത് ടിലോവാറ്റ് കോംപ്ലക്സ്.

തന്റെ പിതാവ് ഷാരുഖിന്റെ ബഹുമാനാർത്ഥം പുത്രനായ ഉലുഘ് ബേഗ് 1437 ൽ പണികഴിപ്പിച്ച ഒരു വെള്ളിയാഴ്ച നമസ്കാരത്തിനുള്ള പള്ളിയാണിത്. ഇതിന്റെ പേരിന്റെ അർത്ഥം “നീല താഴികക്കുടം” എന്നാണ്. കോക്ക് ഗുംബസ് പള്ളിയുടെ തൊട്ടുപിന്നിലായി ധ്യാന ഭവനം (House of Meditation) എന്നറിയപ്പെടുന്ന ഒരു ശവകുടീരം സ്ഥിതിചെയ്യുന്നു. 1438 ൽ ഉലൂഘ് ബേഗ് നിർമ്മിച്ച ഈ ശവകുടീരം, സംസ്കാരത്തിനായി ഒരിക്കലും ഉപയോഗിക്കപ്പെട്ടിട്ടില്ല.

·        ഹസ്രത്ത്-ഇ- ഇമാം കോംപ്ലക്സ്

കോക് ഗുംബസിന്റെ കിഴക്കുഭാഗത്തായി ഡോറസ്-സോദാത്ത് എന്നറിയപ്പെടുന്ന മറ്റൊരു ശവകുടീര സമുച്ചയം സ്ഥിതിചെയ്യന്നു. ഇതു തിമൂറിന്റെ മൂത്ത പുത്രനും ഏറ്റവും പ്രിപ്പെട്ടവനുമായിരുന്ന ജഹാംഗീറിന്റെ ശവകുടീരമാണ്. എട്ടാം നൂറ്റാണ്ടിലെ അഭിവന്ദ്യനായ ഇമാം അമിർ കുലാലിന്റെ ശവകുടീരം ഉൾക്കൊള്ളുന്ന ഒരു പള്ളി ഇതിനു തൊട്ടടുത്തു സ്ഥിതിചെയ്യുന്നു.

·        തിമൂറിന്റെ ശവകുടീരം

ഹസ്രത്ത്-ഇ ഇമാം സമുച്ചയത്തിനു പിന്നിലായി കതകുകളോടുകൂടിയ ഒരു നിലവറ ഭൂഗർഭ അറയിലേക്കു നയിക്കുന്നു. 1943 ൽ പുരാവസ്തു വിദഗ്ദ്ധർ കണ്ടെത്തിയതാണ് ഇത്. ഈ അറയിൽ ഒറ്റക്കല്ലുകൊണ്ടു നിർമ്മിച്ച പേടകത്തിലുള്ള ലിഖിതങ്ങൾ ഇത് തിമൂറിന്റെതെന്നു സൂചിപ്പിക്കുന്നു.

എന്നിരുന്നാലും, അദ്ദേഹത്തിന്റെ മൃതശരീരം ഷാഹ്രിസാബ്സിലല്ല സമർഖണ്ഡിലാണ് അടക്കം ചെയ്യപ്പെട്ടത്. കൂടാതെ ഹാഹ്രിസാബ്സിലെ അദ്ദേഹത്തിന്റെ ശവകുടീരത്തിൽ നിഗൂഢാത്മകമായി രണ്ട് അജ്ഞാത ശവശരീരങ്ങൾ ഉൾക്കൊണ്ടിരിക്കുന്നു.

·        ഷാഹ്രിസാബ്സ് മ്യൂസിയം ഓഫ് ഹിസ്റ്ററി & മെറ്റീരിയൽ കൾച്ചർ


</doc>
<doc id="393460" url="https://ml.wikipedia.org/wiki?curid=393460" title="ബർദിയ ദേശീയോദ്യാനം">
ബർദിയ ദേശീയോദ്യാനം

ബർദിയ ദേശീയോദ്യാനം 1988 ൽ റോയൽ ബർദിയ ദേശീയ ഉദ്യാനമായി സ്ഥാപിക്കപ്പെട്ട നേപ്പാളിലെ ഒരു സംരക്ഷിത പ്രദേശമാണ്. 968 ചതുരശ്ര കിലോമീറ്റർ വിസ്തീർണ്ണമുള്ള (374 ച. മൈ.) പ്രദേശത്തു വ്യാപിച്ചുകിടക്കുന്ന ഈ പ്രദേശം തെക്കൻ നേപ്പാളിലെ ടെറായി മേഖലയിലെ ഏറ്റവും വലിപ്പമുള്ളതും ഇനിയും അസ്വസ്ഥമാക്കപ്പെടാത്തതുമായ ഒരു ദേശീയ ഉദ്യാനമാണ്. ഇത് കർണലി നദിയുടെ കിഴക്കൻ തീരത്തോട് തൊട്ടിരിക്കുന്നു. ബാർദിയ ജില്ലയിൽവച്ച് ബബാരി നദി ഈ ദേശീയോദ്യാനത്തെ രണ്ടായി മുറിച്ചു കടന്നുപോകുന്നു. സിവാലിക് മലനിരകളുടെ ശിഖരം ഇതിന്റെ വടക്കൻ പരിധി നിശ്ചയിച്ചിരിക്കുന്നു.

നേപ്പാൾഗഞ്ച്-സുർഖേത് ഹൈവേ ഭാഗികമായി ഈ ദേശീയോദ്യാനത്തിന്റെ തെക്കൻ അതിർത്തിയാണ്. പക്ഷേ ഇത് സംരക്ഷിത മേഖലയെ അസ്വാരസ്യപ്പെടുത്തുന്നുണ്ട്. കർണാല നദിയുടെ ഒരു ശാഖയായ ഗെറുവ പടിഞ്ഞാറുഭാഗത്തും തെക്കുകിഴക്കു ഭാഗത്ത് ബാബായി നദിയും മനുഷ്യനും പ്രകൃതിയ്ക്കുമിടയിലുള്ള ഒരു സ്വാഭാവിക അതിർവരമ്പായി രൂപംകൊണ്ടിരിക്കുന്നു.

തൊട്ടടുത്തുള്ള ബാങ്കെ ദേശീയോദ്യാനത്തോടൊപ്പംചേർന്ന് 1,437 ചതുരശ്രകിലോമീറ്റർ (555 സ്ക്വയർ മൈൽ) വിസ്തീർണ്ണമുള്ള ഈ സംയുക്ത സംരക്ഷിത പ്രദേശം "ടൈഗർ കൺസർവേഷൻ യൂണിറ്റ് (TCU) ബർദിയ-ബാങ്കെ"യെ പ്രതിനിധാനം ചെയ്യുന്നു. ഇത് 2,231 ചതരുശ്ര കിലോമീറ്റർ (861 ചതുരശ്ര മൈൽ) വിസ്തൃതിയുള്ള എക്കൽ പുൽമേടുകളും മിതോഷ്ണമേഖലയിലെ ഈർപ്പമുള്ള ഇലപൊഴിയും വനങ്ങളേയും ഉൾക്കൊള്ളുന്നു.

1815 ൽ ഈസ്റ്റ് ഇന്ത്യാ കമ്പനിയുമായുള്ള സുഗൗലി ഉടമ്പടി വഴി ഈ പ്രദേശം നേപ്പാളിനു നഷ്ടമായിരുന്നു. ഏകദേശം 45 വർഷങ്ങൾ ഇത് ബ്രിട്ടീഷ് ഇന്ത്യയുടെ ഭാഗമായി തുടരുകയും 1857 ലെ ഒന്നാം ഇന്ത്യൻ സ്വാതന്ത്ര്യ സമരം അടിച്ചമർത്താൻ ബ്രിട്ടീഷുകാർക്കു നേപ്പാൾ പിന്തുണ നൽകിയതിനു പാരിതോഷികമായി ഈപ്രദേശം 1860 ൽ നേപ്പാളിനു തിരിച്ചുകൊടുത്തു. ഇക്കാലത്തും പിടിച്ചടക്കപ്പെട്ടിരുന്ന ഈ പ്രദേശം "നയാ മുലുക്" അഥവാ പുതിയ രാജ്യം എന്നറിയപ്പെടുന്നു. 1969 ൽ റോയൽ ഹണ്ടിംഗ് റിസേർവ് ആയി 368 ചതുരശ്ര കിലോ മീറ്റർ (142 ച.മൈൽ) പ്രദേശം വേർതിരിച്ചിട്ടിരുന്നത് 1976 ൽ റോയൽ കർണാലി വൈൽഡ്ലൈഫ് റിസേർവ് എന്ന പേരിൽ ഗസറ്റ് വിജ്ഞാപനം നടത്തുകയും ചെയ്തു. 1982 ൽ റോയൽ ബാർഡിയ വൈൽഡ് ലൈഫ് റിസേർവ് ആയി പ്രഖ്യാപിക്കപ്പെടുകയും 1984 ൽ ബാബായ് നദി തടം കൂടി ഇതിൽ ഉൾപ്പെടുത്തുകയും ചെയ്തു. അവസാനമായി 1988 ൽ ഈ സംരക്ഷിത പ്രദേശം ഒരു ദേശീയോദ്യാനമെന്ന നിലയിൽ പ്രഖ്യാപിക്കപ്പെട്ടു.

ബബായി താഴ്വരയിൽ താമസിച്ചിരുന്ന 1500 പേരെ മറ്റു സ്ഥലങ്ങളിലേക്ക് മാറ്റി പാർപ്പിച്ചു കഴിഞ്ഞിരിക്കുന്നു. ബാബായി താഴ്വരയിൽ കൃഷി ഇല്ലാതായതോടെ പ്രകൃതിയിലെ പുനരുജ്ജീവിപ്പിക്കപ്പെട്ട സസ്യലാതാദികൾ തഴച്ചു വളർന്ന് ഈ പ്രദേശം വന്യജീവികളുടെ ഒരു പ്രധാന ആവാസവ്യവസ്ഥയായി മാറി. ദേശീയോദ്യാനത്തിന്റെ ഏതാണ്ട് 70 ശതമാനം ഭാഗം വനങ്ങളാൽ മൂടപ്പെട്ടിരിക്കുന്നു. ബാക്കിയുള്ള ഭാഗം പുൽമേടുകൾ നദിതട വനങ്ങൾ എന്നിവയുടെ മിശ്രിതമാണ്. ദേശീയോദ്യാനത്തിൽ 839 ഇനം സസ്യജാലങ്ങൾ ഉൾപ്പെടുന്നു. കർണലി-ബാബായ് നദിതട ശൃംഖലയും അവയുടെ ചെറിയ പോഷക നദികൾ, എണ്ണിലാലൊടുങ്ങാത്ത ഓക്സ്ബോ തടാകങ്ങൾ എന്നിവ ഏതാണ്ട് 125 ഇനം മത്സ്യ വർഗ്ഗങ്ങളുടെ ആവാസ വ്യവസ്ഥയാണ്.

വിവിധയിനം സസ്യലതാദികളുടെ വിശാലമായ ശ്രേണി 642 തരം ജന്തുവർഗ്ഗങ്ങൾക്ക് മികച്ച ആവാസ വ്യവസ്ഥ പ്രദാനം ചെയ്യുന്നു. ചീങ്കണ്ണികളുടെ ഒരു ചെറിയ സംഖ്യ നദികളിൽ വസിക്കുന്നുണ്ട്.


</doc>
<doc id="393461" url="https://ml.wikipedia.org/wiki?curid=393461" title="ലാങ്ടാങ് ദേശീയോദ്യാനം">
ലാങ്ടാങ് ദേശീയോദ്യാനം

ലാങ്ടാങ് ദേശീയദ്യാനം 1976 ൽ ആദ്യ ഹിമാലയൻ ദേശീയോദ്യാനമായി സ്ഥാപിക്കപ്പെട്ട നേപ്പാളിലെ നാലാമത്തെ ദേശീയ ഉദ്യാനമാണ്. ഈ സംരക്ഷിത പ്രദേശം 6,450 മീറ്റർ (21,160 അടി) ഉയരത്തിലാണ് സ്ഥിതി ചെയ്യുന്നത്. 26 വില്ലേജ് ഡവലപ്മെൻറ് കമ്മിറ്റികൾ ഉൾക്കൊള്ളുന്ന മദ്ധ്യ ഹിമാലയൻ മേഖലയിലെ നുവാകോട്ട്, റാസുവ, സിന്ധുൽപാല്ചോക്ക് ജില്ലകളിലെ 1,710 ചതുരശ്ര കിലോമീറ്റർ (660 ചതുരശ്ര മൈൽ) പ്രദേശത്തായി വ്യാപിച്ചുകിടക്കുന്നു. ടിബറ്റിലെ ഖോമോലംഗ്മ ദേശീയ പ്രകൃതി സംരക്ഷണ പ്രദേശവുമായി ഇത് ബന്ധിക്കപ്പെട്ടിരിക്കുന്നു. ഉയരത്തിലുള്ള പവിത്ര തടാകമായ ഗോസിയാൻകുണ്ട ഈ ദേശീയോദ്യാനത്തിന്റെ പരിധിയിലാണ്. മദ്ധ്യ ഹിമാലയയിൽ സ്ഥിതി ചെയ്യുന്ന ഈ ദേശീയോദ്യാനം കാഠ്മണ്ഡുവിന് ഏറ്റവും അടുത്താണ് സ്ഥിതിചെയ്യുന്നത്.

4,300 മീറ്റർ (14,100 അടി) ഉയരത്തിലുള്ള ഗോസിയകുണ്ഡ തടാകം, 6,988 മീറ്റർ (22,927 അടി) ഉയരത്തിലുള്ള ഡോർജ് ലാപ്ക പർവ്വതനിര എന്നിവ ഈ ദേശീയോദ്യാനത്തെ കിഴക്കുപടിഞ്ഞാറ് നിന്ന് തെക്ക്-കിഴക്കുവരെ രണ്ടായി ഛേദിക്കുന്നു. 7,245 മീറ്റർ (23,770 അടി) ഉയരമുള്ള ലാങ്ങ്ടാങ് ലിറൂങ്  ആണ് ദേശീയോദ്യാനത്തിലെ ഏറ്റവും ഉയരം കൂടിയ കൊടുമുടി.

ദേശീയ ഉദ്യാനത്തിന്റെ വടക്കും-കിഴക്കും അതിർത്തി ടിബറ്റിന്റെ അന്താരാഷ്ട്ര അതിർത്തിയോട് യോജിച്ചു കിടക്കുന്നു. പടിഞ്ഞാറൻ അതിർത്തിയിലൂടെ ഭോട്ടെ കോസി, ത്രശൂലി എന്നീ നദികൾ ഒഴുകുന്നു. കാഠ്മണ്ഡു താഴ്വരയ്ക്ക് ഏകദേശം 32 കിലോമീറ്റർ (20 മൈൽ) വടക്കായിട്ടാണ് ദേശീയോദ്യാനത്തിന്റെ തെക്കൻ അതിർത്തി സ്ഥിതിചെയ്യുന്നത്. ദേശീയോദ്യാനത്തിന്റെ അതിർത്തിക്കുള്ളിലായി ഏകദേശം 45 ഗ്രാമങ്ങൾ സ്ഥിതിചെയ്യുന്നുണ്ടെങ്കിലും ഇവ ദേശീയോദ്യാനത്തിന്റെ അധികാരപരിധിയിൽ വരുന്നതല്ല. ഈ സംരക്ഷിത പ്രദേശം ഇന്തോ-മലയൻ, പാലിയാർട്ടിക് എക്കോ സോണുകളെ പ്രതിനിധീകരിക്കുന്നു.

1970 ൽ ഹിമാലയത്തിലെ ആദ്യത്തെ സംരക്ഷിത പ്രദേശമായി ലാങ്ടാങ് ദേശീയോദ്യാനം സ്ഥാപിക്കാൻ രാജകീയ അംഗീകാരം നൽകപ്പെട്ടു. 1976 ൽ ഈ ദേശീയോദ്യാനം സ്ഥാപിക്കുന്നതിനു വിജ്ഞാപനപത്രം പുറപ്പെടുവിക്കുകയും 1998 ൽ 420 ചതുരശ്ര കിലോമീറ്റർ പ്രദേശം (160 ചതുരശ്ര മൈൽ) ബഫർ സോണായി ചേർത്ത് വിപുലീകരിക്കുകയും ചെയ്തു. ബഫർ സോൺ മാനേജ്മെൻറിന്റെ മാർഗ്ഗനിർദ്ദേശങ്ങൾ അനുസരിച്ച് മറ്റ് പ്രകൃതി വിഭവങ്ങളുടെ സംരക്ഷണവും ബദൽ ഊർജ്ജത്തിന്റെ വികസനത്തോടൊപ്പം വനസംരക്ഷണം, വന്യജീവി സംരക്ഷണം, സാംസ്കാരിക വിഭവങ്ങൾ പരിരക്ഷിക്കുക എന്നിവയ്ക്കും മുൻഗണന നൽകപ്പെട്ടു. പ്രകൃതിദത്തമായ പരിസ്ഥിതി സംരക്ഷിക്കുന്നതിനാണ് ദേശീയോദ്യാനം ഏറ്റവും പ്രധാന്ൺ കൽപ്പിച്ചിരിക്കുന്നത്. അതേസമയം, വിഭവ സംരക്ഷണത്തിന് അനുയോജ്യമായ രീതിയിൽ പരമ്പരാഗത ഭൂവിനിയോഗ രീതികളെ പ്രാദേശിക ജനത പിന്തുടരാൻ അനുവദിക്കുകയെന്നതും ഒരു പ്രധാനമാണ്.

തെക്കുപടിഞ്ഞാറൻ മൺസൂൺ വേനൽക്കാലമാണ് ഈ ദേശീയോദ്യാനത്തിൽ അനുഭവപ്പെടുന്നത്. മുഴുവൻ പ്രദേശത്തുമുള്ള ഏറ്റവും ഉയർന്ന വ്യത്യാസം കാരണം താപനില വളരെ വ്യത്യാസപ്പെട്ടിരിക്കുന്നു. മുഴുവൻ പ്രദേശത്തിന്റെയും ഔന്നത്യത്തിൽ വളരെ വ്യത്യാസമുള്ളതിനാൽ താപനിലയും അതിനനുസിരിച്ച വളരെയധികം വ്യത്യാസപ്പെട്ടിരിക്കുന്നു. ജൂൺ മുതൽ സെപ്തംബർ വരെയാണ് മുഖ്യമായും വാർഷിക മഴയുണ്ടാകാറുള്ളത്. ഒക്ടോബർ മുതൽ നവംബർ വരെയും ഏപ്രിൽ മുതൽ മെയ് വരെയും ദിവസങ്ങൾ ചൂടുള്ളതും വെയിലുള്ളതും രാത്രി തണുപ്പുള്ളതുമാണ്. വസന്തകാലത്ത് 3,000 മീറ്റർ (9,800 അടി) ഉയരമുള്ള പ്രദേശത്തു പെയ്യുന്ന മഴ മിക്കപ്പോഴും അത്യന്നതിയിൽ മഞ്ഞുവീഴ്ചയായി മാറുന്നു. ശൈത്യകാലത്ത് ഡിസംബർ മുതൽ മാർച്ച് വരെയുള്ള സമയത്ത് ദിവസങ്ങൾ തെളിഞ്ഞതും മിതമായ തണുപ്പുള്ളതുമാണ് എന്നാൽ രാത്രി തണുത്തുറയുന്ന അവസ്ഥയിലെത്താറുണ്ട്.ർ

ഈ ദേശീയോദ്യാനമേഖലയിലെ സങ്കീർണമായ ഭൂപ്രകൃതിയും, ഭൂഗർഭശാസ്ത്രവും, കാലാവസ്ഥാ വ്യതിയാനങ്ങളും വ്യത്യസ്തങ്ങളായ അനേകം സസ്യങ്ങളുടെ വളർച്ചയ്ക്കു സഹായകരമായി ഭവിച്ചിരിക്കുന്നു. ഉപരിതല വനപ്രദേശം (1000 മീറ്ററിനു താഴെ) ഓക്കുമരങ്ങൾ, മാപ്പിൾ, നീലപ്പെൻ, ഹെംലോക്ക് സ്പ്രൂസ്, വിവിധ ഇനം റോഡോഡെൻഡ്രോൺ എന്നിവ പ്രധാന വനങ്ങളിൽ ഉൾപ്പെടുന്നു.


</doc>
<doc id="393472" url="https://ml.wikipedia.org/wiki?curid=393472" title="ഹക്ക">
ഹക്ക

സിനോ-തിബറ്റൻ ഭാഷാ കുടുംബത്തിൽ പെട്ട സിനിറ്റിക് (ചൈനീസ്) ഭാഷാവൈവിധ്യങ്ങളിലെ പ്രധാനപ്പെട്ട ഒരു ഭാഷാ വിഭാഗമാണ് ഹക്ക ചൈനീസ് ( ഹക്ക - Hakka , ). കെജിയ (Kejia) എന്ന പേരിലും ഇതറിയപ്പെടുന്നുണ്ട്. ദക്ഷിണ ചൈന, തായ്‌വാൻ, ഹോങ്കോങ് എന്നിവിടങ്ങളിൽ താമസിക്കുന്ന ഹക്ക ജനതയാണ് ഈ ഭാഷ സംസാരിക്കുന്നത്. കിഴക്കൻ ഏഷ്യ, തെക്കുകിഴക്കൻ ഏഷ്യവിടങ്ങളിലെ ചൈനീസ് വംശജരും ലോകമെമ്പാടുമുള്ള പ്രവാസി ചൈനക്കാും ഈ ഭാഷ സംസാരിക്കുന്നുണ്ട്.
ഭാഷയുടെ പ്രാഥമിക ഉപയോഗം മൂലം ചിതറപ്പെട്ട ഒറ്റപ്പെട്ട പ്രദേശങ്ങളിൽ പ്രാദേശികമായി മാത്രമാണ് ഇത് ആശയവിനിമയം ചെയ്യപ്പെടുന്നത്. 
വിവിധ പ്രവിശ്യകളിൽ നിരവധി വൈവിധ്യങ്ങളൊടായോ പ്രാദേശിക രൂപത്തിലൊയാണ് ഇവ വികസിപ്പിക്കപ്പെട്ടിരിക്കുന്നത്. ്‌ചൈനയിലെ പ്രവിശ്യകളായ ഗുഹാങ്‌ഡോങ്, ഹൈനാൻ, ഫുജിയാൻ, സിചുവാൻ, ഹുനാൻ, ജിയാങ്‌സി, ഗുയിസൗ എന്നിവിടങ്ങളിലും ഹോങ്‌ഗോങ്, തായ്‌വാൻ, സിംഗപൂർ, മലേഷ്യ, ഇന്തോനേഷ്യ എന്നി രാജ്യങ്ങളിലും ഹക്ക വിവിധ പ്രാദേശിക രൂപത്തിൽ ഉപയോഗിച്ചുവരുന്നുണ്ട്. ചൈനീസ് ഭാഷാ വകഭേദങ്ങളായ യുയി, വു, ദക്ഷിണ മിൻ, മാൻഡാറിൻ എന്നിവയുമായോ മറ്റു ചൈനീസ് ഭാഷകളുമായോ പരസ്പരം ബന്ധമില്ലാത്ത ഭാഷയാണ് ഹക്ക. 
പരസ്പരം അറിയാത്ത ചില ഇനങ്ങൾ ഇതിൽ അടങ്ങിയിട്ടുണ്ട്. ഗാൻ ഭാഷയുമായാണ് ഇതിന് അടുത്ത ബന്ധമുള്ളത്. ഹക്കയെ ഗാൻ ഭാഷയുടെ വൈവിദ്യമായി ചിലപ്പോൽ വേർതിരിക്കാറുണ്ട്. വടക്കൻ ഹക്ക വകഭേദങ്ങൾ തെക്കൻ ഗാൻ ഭാഷയുമായി ഭാഗികമായി പരസ്പരം ബന്ധപ്പെട്ടുകിടക്കുന്നുണ്ട്. 

തായ്‌വാനിലെ പ്രബല ന്യൂനപക്ഷമായ ദ്വീപ്‌വാസികളുടെ പ്രാദേശിക ഭാഷയാണ് ഹക്ക. ഹക്ക ഭാഷയുടെ പഠനത്തിനും സംരക്ഷണത്തിനുമായുള്ള ഒരു കേന്ദ്രം കൂടിയാണ് തായ്‌വാൻ. 
തായ്‌വാനിലെ ഹക്ക വകഭേദങ്ങളും ചൈനയിലെ ഹക്ക വകഭേദങ്ങളും തമ്മിൽ ഉച്ചാരണ വെത്യാസം നിലവിലുണ്ട്. തായ്‌വാനിൽ പോലും, ഹക്കഭാഷയിൽ രണ്ടു പ്രധാന വകഭേദങ്ങൾ നിലവിലുണ്ട്. 
വടക്കുകിഴക്കൻ ഗുഹാങ്‌ഡോങിൽ ഉപയോഗിക്കുന്ന മെക്‌സിക്കൻ വകഭേദമായ മൊയിയൻ () ആണ് ചൈനയുടെ അടിസ്ഥാനപരമായ വകഭേദമായി പരിഗണിച്ചിരിക്കുന്നത്. 
ഗുവാങ്‌ഡോങ് പ്രവിശ്യാ വിദ്യാഭ്യാസ വകുപ്പ് 1960ൽ മൊയിയൻ വകഭേദത്തെ ഔദ്യോഗികമായി റോമനാക്കി മാറ്റി. ഗുവാങ്‌ഡോങിൽ ഈ പദവി നേടിയ നാലു ഭാഷകളിൽ ഒന്നാണിത്. 

അതിഥി കുടുംബങ്ങൾ എന്ന വാക്ക് അർത്ഥത്തിൽ നിന്നാണ് ഹക്ക ജനങ്ങൾ എന്ന പദം ഉദ്ഭവിച്ചത്.
അതിഥി ജനങ്ങൾ എന്നും ഹക്ക പീപ്പിൾ എന്നവാക്കിന് അർത്ഥമുണ്ട്. ഹക്ക എന്നാൽ അതിഥി എന്നാണ് വാക്കർത്ഥം.

യുദ്ധങ്ങളും ആഭ്യന്തര കലഹങ്ങളും നടന്ന കാലങ്ങളിൽ വടക്കൻ ചൈനയിൽ നിന്ന് ദക്ഷിണ ചൈനയിലേക്ക് പല കാലഘട്ടങ്ങളിലായി കുടിയേറിയ ജനവിഭാഗമാണ് ഹക്ക ജനങ്ങൾ.t
എ.ഡി 265-420 കാലഘട്ടങ്ങളിൽ ചൈനീസ് ഭരണം നടത്തിയിരുന്ന വെസ്റ്റേൺ ജിൻ രാജവംശത്തിന്റെ അവസാനത്തോളം പഴക്കമുണ്ട് ഇവരുടെ കുടിയേറ്റത്തിനെന്നാണ് കരുതപ്പെടുന്നത്. 

ഹക്കയുടെ വിവിധ വകഭേദങ്ങളിൽ അക്കങ്ങൾ എഴുതുന്നത് ലാറ്റിൻ അക്ഷരങ്ങളിലാണ്. പത്തൊമ്പതാം നൂറ്റാണ്ടിന്റെ മദ്ധ്യകാലം മുതൽ മതപരമായ ആവശ്യങ്ങൾക്കാണ് കൂടുതലും ഈ രീതി ഉപയോഗിച്ച് വരുന്നത്. ആദ്യകാലത്ത്, ഹക്ക ഭാഷയിലെ ഏറ്റവും വലിയ പുസ്തകം ബൈബിളിന്റെ പുതിയ നിയമവും സങ്കീർത്തനങ്ങളുമായിരുന്നു.
ലോകത്ത് മുഖ്യമായും ഹക്ക ഭാഷ ഉപയോഗിച്ച് സംപ്രേഷണം നടത്തുന്ന ഏക ടെലിവിഷൻ ചാനൽ തായ്‌വാനിലെ ഹക്ക ടിവിയാണ്. 2003ൽ സർക്കാർ നിയന്ത്രണത്തിൽ ആണ് സംപ്രേഷണം ആരംഭിച്ചത്.


</doc>
<doc id="393476" url="https://ml.wikipedia.org/wiki?curid=393476" title="മ്യാൻമാറിലെ തീവണ്ടിയുടെ തുടക്കം">
മ്യാൻമാറിലെ തീവണ്ടിയുടെ തുടക്കം

1877 മെയ് മാസത്തിലാണ് ബർമ്മയിൽ തീവണ്ടി ആദ്യമായി ഓടിത്തുടങ്ങിയത്. അത് ബ്രിട്ടീീന്ത്യയുടെ ഭാഗമായിരുന്ന, ബ്രിട്ടന്റെ കോളനി ആയിരുന്ന ലോവർ ബർമ്മയിലെ റംഗൂൺ മുതൽ പ്രോം വരെയുള്ള ഇറവാഡ്ഡി വാലി സ്റ്റേറ്റ് റെയിൽവേയുടെ പാതയിലൂടെ ആയിരുന്നു. പാതയുടെ നീളം 163 കി.മീ. (262.32 കി.മീ)ആയിരുന്നു.മൂന്നു വർഷംകൊണ്ടാണു ഇറവാഡ്ഡി നദിയുടെ തീരത്തുകൂടി  ഇന്ത്യയിൽ നിന്ന് കൊണ്ടുവന്ന തൊഴിലാളികളെകൊണ്ട് പാത ഉണ്ടാക്കിയത്. 1884ൽ സിറ്റാങ് വാലി സ്റ്റേറ്റ് റെയിൽവേ എന്ന പുതിയ കമ്പനി തുടങ്ങിയത്. ആ കമ്പനി 166 മൈൽ (267.15 കി.മീ.) നീളമുള്ള സിറ്റാങ്ങ് നദിക്കരയിലൂടെ റംഗൂണിൽ നിന്ന് പെഗു വഴി ടൗങു പട്ടണത്തിലേക്ക് പാതയുണ്ടാക്കി. താഴ്വരയിലെ അരി പ്രധാന തുറമുഖമായ റംഗൂണിലേക്ക്  കൊണ്ടുപോകുന്ന വാണിജ്യ പ്രാധാന്യമുള്ള പാതയായാണ്  ഇറവാഡ്ഡി പാതയെ കണക്കാക്കിയിരുന്നത്. ക്കാലത്തെ അവ സാംരാജ്യത്തിലെ അപ്പർ ബർമ്മ ടൗങു വുമായി അതിർത്തി പങ്കുടുന്നതുകൊണ്ട് സിട്ടാങ്ങ് പാത തന്ത്ര പ്രാധാന്യമുള്ളതായി കണക്കാക്കിയിരുന്നു. പാത തുടങ്ങി ഒരു വർഷത്തിനുള്ളിൽ ഉണ്ടായ മൂന്നാം ആംഗ്ലൊ- ബർമ്മീസ് യുദ്ധത്തിന്റെ തുടക്കത്തിലും യുദ്ധശേഷമുണ്ടായ സംഘ്ർഷകാലത്തും അത് ബോദ്ധ്യപ്പെടുത്തി.. രണ്ടു പാതകളുടെ നിർമ്മാണ ചെലവ് 1926666 പൗണ്ടായിരുന്നു. 1888ൽ  മുടക്കുമുതലിന്റെ 5% തിരിച്ചുപിടിച്ച്  ലാഭത്തിലായി. അപ്പർ ബർമ്മ കൂട്ടി ചേർത്തപ്പോൾ, ടൗങ്ങു മുതൽ അവ സാംരാജ്യത്തിന്റെ തലസ്ഥാനമായിരുന്ന മണ്ഡലെ  വരെ1889ൽ 220 കി.മീ. നീട്ടി. ഈ ഭാഗത്തിന്റെ തുടങ്ങലോടെ മു വാലി സ്റ്റേറ്റ് റെയിൽവേ സ്ഥാപിക്കുകയും Sagaing മുതൽ Myitkyina വരെയുള്ള പാതയുടെ പണി തുടങ്ങുകയും മണ്ഡലെ മുതൽ Shweboവരെ 1891ലും Wuntho വരെ 1893ലും ബന്ധപ്പെടുത്തുകയും ചെയ്തു. 1895ൽ കത്തയിലേക്കും 1898ൽ Myitkyinaലേക്കും ബന്ധിപ്പിച്ചു. ഈ റെയിൽ‌വേയുടെ തുടക്കത്തോടെ തുടർച്ചയായ 724 കി.മീ. പാത റംഗൂൺ മുതൽ കച്ചിൻ കുന്നുകൾ വഴി Myitkyina വരെ, Sagaing ലെ ഇറവാഡിയിലെ കടത്തു് ഒഴികെ 1934ൽ തുറന്ന Sagaing ലെ ഇന്‌വ പാലമാണ് ഇറവാഡി നദിയിലെ ഏക പാലംഒന്നു റോഡിനും ഒന്നു തീവാണ്ടിക്കുമായി രണ്ടു തട്ടുള്ളതായിരുന്നു.
1896ൽ Myitkyina ലേക്കുള്ള പാത പൂർത്തിയാവുന്നതിനു മുമ്പ്, മൂന്നു കമ്പനികൾ കൂടി ചേർന്ന് പൊതു ഉടമസ്ഥ തയിലുള്ള ബർമ്മ റെയിൽ കമ്പനിയായി. 1898 ലും 1905ലും മറ്റൊരു 278 മൈൽ പാത കൂടി നിർമ്മിച്ചു. റംഗൂൺ-പ്യായി റെയിൽ റോഡ് ബസെയന്നിലേക്ക് ഒരു 110 ശാഖ പാതയും നിർമ്മിച്ചു. പിന്നീട് 2260 അടി നീളമുള്ള 320 അടി ഉയരമുള്ള, Nawnghkioക്കു അടുത്തുള്ള ഗൊക്ടൈക് ജോർജെക്ക് കുറുകെയുള്ള ഗൊക്ടൈക് വയാഡക്റ്റ് Nawnghkioക്കു കൂടി ചേർത്തു. പണിയുന്ന കാലത്ത് അതായിരുന്നു ലോകത്തെ ഏറ്റവും നീളം കൂടുതലുള്ള വയാഡക്റ്റ്. ഈ പാത 1:40 ഗ്രേഡിയന്റിൽ മുഴുവൻ നീളത്തിലും ഉയർന്നുകൊണ്ടിരിക്കയാണ്, വയഡക്റ്റും. ഇത് രൂപകൽപ്പന ചെയ്യുന്നത് അലക്സാണ്ടർ റെൻഡൽ ആന്റ് സൺസും, നിർമ്മാണം നടത്തിയത്പെനിൻസില്വാനിയ സ്റ്റീൽ കമ്പനിയും ആണ്. അത് അക്കാലത്തെ എഞിനീയറിങ്ങ് അത്ഭുതമായി കണക്കാക്കുന്നു..
മണ്ടാലെ – ലഷിയൊ റെയിൽ വേ അതിർത്തിയിൽ കുൻലോങ് വരെയും പിന്നീട് ചൈനയുടെ യുന്നൻ പ്രവശ്യയിലേക്കും നീട്ടാൻ ഉദ്ദേശിച്ചിരുന്നു. പ്ക്ഷെ ഭൂമിയുടെ കിടപ്പിന്റെ പ്രത്യേകതകാരണം ഉപേക്ഷിക്കുകയായിരുന്നു. 1907ൽ ബ്രിട്ടീഷ് ബർമ്മയുടെ അസ്സൽ തലസ്ഥാനമായ മോൾമെയിനിലേക്ക് പെഗുവുമായി ബന്ധിപ്പിച്ചുകൊണ്ട് ഒരു പാത തുറന്നു. ആപാത സല്വീൻ നദിക്കരയിലെ മർട്ടബാൻ വരെ പോകുന്നുണ്ടായിരുന്നു. യാത്രക്കാർക്ക് മോൽമെയിനിൽ പോകാൻ കടത്ത് കടക്കേണ്ടിയിരുന്നു.2006 ൽ താല്വിൻ പാലം തുറക്കുന്നതു വരെ കടത്തു വഞ്ചികളായിരുന്നു ആശ്രയം. 1908ൽ 80 കിലൊമീറ്റർ നീളമുള്ള നമിയാവൊ യിൽ നിന്നു നാരൊഗേജ് പാതപൂർത്തിയായി

</doc>
<doc id="393483" url="https://ml.wikipedia.org/wiki?curid=393483" title="ഗോസായികുണ്ഡ">
ഗോസായികുണ്ഡ

നേപ്പാളിലെ റസുവ ജില്ലയിലെ ലാങ്ടാങ് ദേശീയോദ്യാനത്തിനുള്ളിൽ 4,380 മീറ്റർ (14,370 അടി) ഉയരത്തിൽ സ്ഥിതിചെയ്യുന്നതും 13.8 ഹെക്ടർ (34 ഏക്കർ)  പ്രദേശത്തു വ്യാപിച്ചുകിടക്കുന്നതുമായ ഒരു ആൽപൈൻ, ശുദ്ധജല ഒലിഗോട്രോഫിക് (സസ്യ പോഷകങ്ങൾ താരമ്യേന കുറവും ആഴമേറിയ ഭാഗങ്ങളിൽ ധാരാളം ഓക്സിജൻ അടങ്ങിയിയിരിക്കുന്നതുമായ തടാകം) തടാകമാണ് ഗോയായികുണ്ഡ (ഗോസായിൻകുണ്ഡ എന്നു് ഉച്ചാരണം). സമീപസ്ഥമായ മറ്റു തടാകങ്ങളെയും കൂട്ടിച്ചേർത്ത്  1,030 ഹെക്ടർ (4.0 ചതുരശ്ര മൈൽ) വിസ്താരമുള്ള ഗോസായികുണ്ഡ തടാക സമുച്ചയത്തെ 2007 സെപ്റ്റംബർ 29ന് റാംസാർ സൈറ്റായി നാമനിർദ്ദേശം ചെയ്തിരുന്നു. 

ഈ തടാകം അൽപ്പാൽപ്പമായി ഉരുകി താഴേയ്ക്കൊഴുകി ത്രിശൂലി നദി രൂപം കൊള്ളുകയും ശീതകാലത്ത് ഏതാണ്ട് ഒക്ടോബർ മുതൽ ജൂൺ വരെയുള്ള ആറ് മാസത്തിലധികം കാലം തണുത്തുറഞ്ഞു കിടക്കുകയും ചെയ്യുന്നു. ഈ പ്രദേശത്ത് ചെറുതും ഇടത്തരം വലിപ്പമുള്ളതുമായ 108 തടാകങ്ങൾ സ്ഥിതിചെയ്യുന്നു. വെല്ലുവിളിയുയർത്തുന്ന 4,610 മീറ്റർ (15,120 അടി) ഉയരമുള്ള ലൗറിബിന ലാ കൊടുമുടി ഇതിനു ചുറ്റുമുള്ള പ്രദേശത്താണ്.

ഗോസികുണ്ഡ പ്രദേശം ഒരു മതകേന്ദ്രമായി രേഖപ്പെടുത്തപ്പെട്ടിരിക്കുന്നു. ഹൈന്ദവ പുരാണങ്ങളിൽ ഗോസികുണ്ഡ ഹിന്ദുദേവതകളായ ശിവ, ഗൗരിമാരുടെ വാസഗേഹമായി കരുതപ്പെടുന്നു. ഹൈന്ദവ മത ഗ്രന്ഥങ്ങളായ ഭഗവതപുരാണം, വിഷ്ണുപുരാണം, രാമായണം, മഹാഭാരതം എന്നിവയിൽ പാലാഴിമഥനത്തിന്റെ സമയത്ത് ഗോസികുണ്ഡ ഉത്ഭവിച്ചതായി സൂചിപ്പിക്കപ്പെടുന്നു. ഈ തടാകത്തിലെ ജലം വിശുദ്ധമായി കരുതപ്പെടുകയും ഗംഗാദശഹാര, ജനൈ പൂർണ്ണിമ തുടങ്ങിയ ഉത്സവ കാലഘട്ടങ്ങളിൽ നേപ്പാളിലെയും ഇന്ത്യയിലെയും ആയിരക്കണക്കിനു തീർത്ഥാടകർ ഈ പ്രദേശം സന്ദർശിക്കാനെത്തുകയും ചെയ്യുന്നു.  പാലാഴിമഥനത്തിന്റെ സമയത്ത് ഉത്ഭവിക്കപ്പെട്ട കാളകൂടവിഷത്തെ പ്രപഞ്ചരക്ഷക്കായി ഭഗവാൻ വിഴുങ്ങകയും തൊണ്ടയിൽ തടഞ്ഞുനിന്ന വിഷത്തെ തണുപ്പുക്കുവാൻ വെള്ളം ആവശ്യമായിവന്ന സമയത്ത് ഭഗവാൻ തന്റെ കയ്യിലുള്ള ത്രിശൂലം ഒരു പർവ്വതത്തെ ലക്ഷ്യമാക്കി എറിയുകയും അതു തറച്ച സ്ഥലത്തുനിന്നു പൊട്ടിപ്പുറപ്പെട്ട ജലത്താൽ ഭഗവാൻ തന്റെ തൊണ്ട തണുപ്പിക്കുയും ചെയ്തുവെന്നാണ് ഐതിഹ്യം.

ധൻചെ-ഹെലംബു ട്രെക്കിങ് റൂട്ടിലെ ഒരു താത്പര്യമുണർത്തുന്ന പ്രദേശമാണ് ഗോസായികുണ്ട.  ഇതേ ജില്ലയിലെ പ്രശസ്ത ട്രെക്കിംഗ് റൂട്ടായ ലാങ്താങ് വാലി ട്രെക്കിംഗ് റൂട്ടുമായി ഇതു വളരെ ചേർന്നു നിലകൊള്ളുന്നു. ഈ രണ്ടു രണ്ട് ട്രക്കിങ് റൂട്ടുകളും സംയോജിപ്പക്കാവുന്നതാണ്. ഈ പ്രദേശത്ത് അടിസ്ഥാന താമസസൗകര്യം വളരെ എളുപ്പത്തിൽ ലഭ്യമാണ്. ഇവിടെയുള്ള ചായക്കടകളിൽനിന്ന്  വിവിധതരം ആഹാര പദാർത്ഥങ്ങളും ലഘുഭക്ഷണങ്ങളും ലഭിക്കുന്നു.

കാഠ്മണ്ഡു താഴ്വരയിലെ ലാങ്താങ് ഹിമാൽ അല്ലെങ്കിൽ സുന്ദരിജാൽ എന്നിവിടങ്ങളിലെ ധൻജെ വില്ലേജ് അല്ലെങ്കിൽ സ്യാബ്രു ഗ്രാമത്തിൽനിന്ന് ഗോസിയാകുണ്ഡിലേയ്ക്കുള്ള ട്രക്കിംഗ് ആരംഭിക്കുന്നു. ധൻജെയിൽനിന്ന് ആരംഭിക്കുന്ന ആദ്യത്തെ ദിവസം ചന്ദൻ ബാരിയിലേക്ക് 3,200 മീറ്റർ (10,500 അടി) ഉയരത്തിലെത്താൻ നിരന്തരമായി കയറേണ്ടതുണ്ട്. രണ്ടാം ദിവസം  3,700 മീറ്റർ (12,100 അടി) ഉയരത്തിലുള്ള ലോറെബിനായാക്കിലേയ്ക്ക് എത്തിച്ചേരാനാകും. 

കൂടിയ ഉയരത്തിൽ ഓക്സിജന്റെ അളവു കുറയുന്നതുമൂലമുള്ള പ്രശ്നങ്ങൾ ശ്രദ്ധിക്കേണ്ട വസ്തുതയാണെങ്കിലും കുത്തനെ കിടക്കുന്ന ഈ സ്ഥലം ചില ട്രക്കിങ്മാർ ഗോസിക്യൂണ്ടയിലേക്ക് കയറാൻ തിരഞ്ഞെടുക്കുന്നു. ലാങ്ടാങിലെയും ഗണെഷ് ഹിമാലിലെയും സൂര്യോദയം, അസ്തമയം എന്നവയുടെ മനോഹാരിത ദർശിക്കുവാനായി ടെക്കർമാർ ലോറെബിനായാക്കിൽ തങ്ങവാനും താത്പര്യം കാണിക്കുന്നു.

ഗോസായികുണ്ഡുമുതൽ സുന്ദരിജാൽ വരെയുള്ള അവരോഹണത്തിന് നാലു ദിവസമെടുക്കുന്നു. ഇതിൽ ലോറെബിന ലാ എന്ന 4,610 മീറ്റർ (15,120 അടി) ഉയരമുള്ളതും ഫേദി,  മുന്നോട്ടുളള ഖോപ്റ്റെ എന്നിവിടങ്ങളിലേയ്ക്കു നയിക്കുന്ന കുത്തനെയുള്ള ഇറക്കത്തിലുള്ള പർവ്വതവും ഉൾപ്പെടുന്നു. സഞ്ചരിക്കുന്ന വേഗത്തിന്റെ അടിസ്ഥാനത്തിൽ തടെപദി, മാൻഗെൻഗോത്ത്, കുട്ടുംസാങ് തുടങ്ങി മറ്റനവധഇ ഗ്രാമങ്ങളിൽ താമസിക്കാൻ ധാരാളം അവസരങ്ങൾ ലഭിക്കുന്നു. കാലടിപ്പാതകൾ നന്നായി അടയാളപ്പെടുത്തിയവയാണ്; പ്രത്യേകിച്ച് ഖോപ്റ്റെ, തടെപദി എന്നിവയ്ക്കിടയിൽ.


</doc>
<doc id="393488" url="https://ml.wikipedia.org/wiki?curid=393488" title="ഗുർ-ഇ-ആമിർ">
ഗുർ-ഇ-ആമിർ

ഗുർ-ഇ-ആമിർ (, ) ഉസ്ബക്കിസ്ഥാനിലെ സമർഖണ്ഡിൽ സ്ഥിതിചെയ്യുന്ന ഏഷ്യൻ ആക്രമണകാരിയായിരുന്ന തിമൂറിന്റെ (താമർലെൻ എന്നും അറിയപ്പെടുന്നു) ശവകുടീരമാണ്.

കാബൂളിലെ ബാബർ ഉദ്യാനം, ഡൽഹിയിലെ ഹുമയൂണിന്റെ ശവകുടീരം, ആഗ്രയിലെ താജ്മഹൽ തുടങ്ങിയ പിൽക്കാല മുഗൾ വാസ്തുവിദ്യകളുടെ സമാപന മാതൃകയിൽ, പേർഷ്യൻ-മംഗോളിയൻ വാസ്തുവിദ്യയുടെ ചരിത്രത്തിൽ ഇത് ഒരു പ്രധാന സ്ഥലമാണ്. ഉത്തരേന്ത്യയുടെ മുഗൾ രാജവംശം. പേർഷ്യൻ-മംഗോളിയൻ വാസ്തുവിദ്യയുടെ ചരിത്രത്തിൽ ഈ ശവകുടീരം ഒരു പ്രധാന ഇടവും ഒരു പൂർവ്വഗാമിയുമാണ്, എന്തെന്നാൽ കാബൂളിലെ ബാബർ ഉദ്യാനം, ദില്ലിയിലെ ഹുമയൂണിന്റെ ശവകുടീരം, ആഗ്രയിലെ താജ് മഹൽ എന്നിവ ഉൾപ്പെടെയുള്ള പിൽക്കാലത്തു നിർമ്മിക്കപ്പെട്ട മഹത്തായ മുഗൾ വാസ്തുവിദ്യാ ശവകുടീരങ്ങളുടെ ശിൽപ്പികൾ, തിമൂറിന്റെ പേർഷ്യൻ വംശജരായ പിൻഗാമികളും ഉത്തരേന്ത്യയുടെ ഭരണാധികാരികളായിരുന്ന മുഗൾ രാജവംശമായിരുന്നു. അത് വലിയ രീതിയിൽ പുനരുദ്ധാരണം ചെയ്യപ്പെട്ടിരുന്നു. ഈ വാസ്തുവിദ്യാ സമുച്ചയത്തിലും അതിന്റെ ആകാശനീലിമയുള്ള അഴകുള്ള താഴികക്കുടത്തിനും താഴെ താമർലൈൻ, അദ്ദേഹത്തിന്റെ പുത്രന്മാരായ ഷാഹ് രൂഖ്, മിരാൻ ഷഹാന്ദ്, പൌത്രന്മാരായ ഉലുഘ് ബെഗ്, മുഹമ്മദ് സുൽത്താൻ എന്നിവരുടെ ശവകുടീരങ്ങൾ ഉൾക്കൊള്ളുന്നു. അതോടൊപ്പം തിമൂറിന്റെ അദ്ധ്യാപകനായിരുന്ന സയ്യിദ് ബരാക്കയ്ക്കും ശവകുടീരത്തിലെ പ്രധാന സ്ഥലം നൽകിയിരിക്കുന്നു.

പതിനാലാം നൂറ്റാണ്ടിന്റെ അവസാനത്തിൽ മുഹമ്മദ് സുൽത്താന്റെ നിർദ്ദേശ പ്രകാരം ഈ സമുച്ചയത്തിന്റെ ആദ്യഭാഗം നിർമ്മിക്കപ്പെട്ടു. ഇപ്പോൾ മദ്രസയുടെയും ഖാനകയുടെയും അടിത്തറകൾ, പ്രവേശന കവാടം എന്നിവയും നാലു മിനാരങ്ങളിൽ ഒന്നിന്റെ ഒരു ഭാഗവും മാത്രമേ അവശേഷിക്കുന്നുള്ളൂ. ശവകുടീരം നിർമ്മാണം ആരംഭിച്ചത് 1403 ൽ മുഹമ്മദ് സുൽത്താന്റെ ആകസ്മിക മരണ സമയത്ത് താമർലെനിന്റെ അനന്തരാവകാശിയും അദ്ദേഹത്തിന്റെ പ്രിയപ്പെട്ട കൊച്ചുമകനുമായിരുന്നയാളാണ്. തിമൂർ അദ്ദേഹത്തിന്റെ അക്-സരയ് കൊട്ടാരത്തിനു സമീപമുള്ള ഷാഹ്രിസാബ്സിൽ ഒരു ചെറിയ ശവകുടീരം നേരത്തേ നിർമ്മിച്ചിരുന്നു. എന്നിരുന്നാലും 1405 ൽ ചൈനയിലേയ്ക്കുള്ള സൈനിക പര്യടനത്തിനിടെ തിമൂർ മരണമടയുകയും ഷാഹ്രിസാബ്സിലേയ്ക്കുള്ള വഴികൾ മഞ്ഞുവീണ് അടഞ്ഞതിനാലും അദ്ദേഹത്തിന്റെ മൃതദേഹം ഇവിടെ അടക്കം ചെയ്യുകയായിരുന്നു. തിമൂറിന്റെ മറ്റൊരു പൌത്രനായിരുന്ന ഉലൂഗ് ബേഗ് ഈ ശവകുടീരത്തിന്റെ പണി പൂർത്തിയാക്കി. അദ്ദേഹത്തിന്റെ ഭരണകാലത്ത് ഈ ശവകുടീരം ടിമൂറിദ് സാമ്രാജ്യത്തിന്റെ കുടുംബ ശവകുടീരമായി മാറി.

ദൗർഭാഗ്യവശാൽ, പതിനേഴാം നൂറ്റാണ്ടിന്റെ അന്ത്യം മുതൽ സമർഖാൻഡിന് ഒരു നീണ്ടകാലത്തെ അധഃപതനത്തിനു വിധേയമായി. ബുഖാരയിലേയ്ക്കു തലസ്ഥാനം മാറ്റിയതോടെ നഗരത്തിനു തലസ്ഥാനമെന്ന പദവി നഷ്ടപ്പെട്ടു. മഹത്തായ സിൽക്ക് റോഡ് കടന്നു പോയിരുന്ന നഗരത്തിലെ ചരിത്ര സ്മാരകങ്ങൾ ശൂന്യമായി നിലകൊള്ളുകയും വിസ്മൃതിയിലാണ്ടുപോകുകയും ചെയ്തു. രണ്ടാം ലോകമഹായുദ്ധത്തിനു ശേഷം മാത്രമാണ് നഗരത്തിൽ സമൂലമായ പുനരുദ്ധാരണ പ്രവർത്തനങ്ങൾ ആരംഭിച്ചത്. 1950-കളിൽ താഴികക്കുടം, പ്രധാന പ്രവേശന ദ്വാരം, മിനാരങ്ങൾ എന്നിവ പുതുക്കിപ്പണിയപ്പെട്ടു.ആ സമയത്ത് മജോലിക്ക ടൈലുകളിൽ ഭൂരിഭാഗവും അടർന്നുവീണു തുടങ്ങിയിരുന്നു. 1970 കൾക്കു ശേഷം അന്തർഭാഗാലങ്കാരങ്ങൾ പുനഃസ്ഥാപിക്കപ്പെട്ടു. മദ്രസയോ മുഹമ്മദ് സുൽത്താന്റെ കെട്ടിട സമുച്ചയത്തിലെ ഖനാകയോ പുനർനിർമ്മിക്കപ്പെട്ടില്ല. 1991 ൽ റിപ്പബ്ളിക് ഓഫ് ഉസ്ബക്കിസ്ഥാൻ സ്ഥാപിച്ചതിനെത്തുടർന്ന് താമർലേൻ പുനരുജ്ജീവനം ചെയ്യാനുള്ള താത്പര്യം ഉയർന്നതോടെ, അദ്ദേഹത്തിൻറേയായുണ്ടായിരുന്ന ആരാധനാലയങ്ങളുടെ സംരക്ഷണം കൂടുതൽ വർദ്ധിപ്പിക്കപ്പെട്ടു.

1740-ൽ അഫ്ഷരിദ് സാമ്രാജ്യത്തിലെ നാദിർ ഷാ, താമെർലേന്റെ ശിലാനിർമ്മിതമായ ശവപ്പെട്ടി കൊണ്ടുപോകാൻ ശ്രമിച്ചു. നാദിർഷായുടെ ആരാധനാമൂർത്തിയായിരുന്നു തിമൂർ. അദ്ദേഹം തിമൂരിന്റെ വീരസാഹസികത്വം പിന്നീട് അദ്ദേഹത്തിന്റെ ക്രൂരകൃത്യങ്ങളും പിന്തുടരുകയും ചെയ്തു. എന്നാൽ നീക്കം ചെയ്യാനുള്ള പ്രക്രിയയിൽ ശവകുടീരം രണ്ടായി പൊട്ടിത്തകർന്നു. ഇത് ഒരു ദുശ്ശകുനമായി വ്യാഖ്യാനിക്കപ്പെട്ടു. ശവക്കല്ലറ അതിന്റെ ശരിയായ സ്ഥാനത്തേക്കു തന്നെ സ്ഥാപിക്കുവാൻ അനുചരന്മാർ അദ്ദേഹത്തെ ഉപദേശിച്ചു.

സോവിയറ്റ് യൂണിയന്റെ ജർമൻ അധിനിവേശത്തിനു തൊട്ടുമുൻപായി തീമൂറിന്റെ ശവകുടീരം തുറക്കപ്പെട്ടു. അദ്ദേഹത്തിന്റെ ശവകുടീരത്തിലെ ലിഖിതം തന്റെ വിശ്രമ വിശ്രമസ്ഥലത്തിനു ഏതെങ്കിലും തരത്തിൽ ദോഷം വരുത്തുന്നവർക്ക് വലിയ ദുരന്തമുണ്ടാകുമെന്നുള്ള ഒരു ഭീഷണി നിലനിന്നിരുന്നു. സോവിയറ്റ് ശാസ്ത്രജ്ഞനും, നരവംശശാസ്ത്രജ്ഞനുമായ മിഖായേൽ മിഖായിലോവിച്ച് ഗെരാസിമോവിന്റെ നേതൃത്വത്തിൽ 1941 ൽ തിമൂറിൻ മൃതദേഹത്തിൽ പരിശോധനകൾ നടത്തപ്പെട്ടു. അദ്ദേഹത്തിന്റെ തലയോട്ടിയിൽ നിന്ന് തിമൂറിന്റെ മുഖമുദ്രയെ പുനർജ്ജീവീകരിക്കാൻ മിഖായിലോവിച്ചിനു കഴിവുണ്ടായിരുന്നു. അദ്ദേഹത്തിന് ഏകദേശം 172 സെന്റീമീറ്റർ ഉയരം ഉണ്ടായിരുന്നുവെന്നും ചെറിയൊരു മുടന്തോടയാണ് അദ്ദേഹം നടന്നിരുന്നതെന്നും ഈ പരിശോധനകളിലൂടെ അനുമാനിക്കപ്പെട്ടു. 1942 ൽ മുസ്ലീം ആചാരങ്ങൾ അനുസരിച്ച്, തിമൂറിന്റെ അസ്ഥികൾ പുനസംസ്കരിച്ചതു കാരണം സോവിയറ്റ് യൂണിയൻ സ്റ്റാലിൻഗ്രാഡ് യുദ്ധത്തിൽ വിജയിച്ചിട്ടുണ്ടെന്ന് ഒരു കിംവദന്തി നിലനിൽക്കുന്നു.

ചിലർ ഗുർ-ഇ-ആമിർ, റുഹാബാദ് ശവകുടീരം, അക്സാരയ് ശവകുടീരം എന്നിവയുടെ സദൃശതയെ മുൻനിറുത്തി ഇവയെ ഒരു സമുച്ചയമായി കണക്കാക്കുന്നു. പതിനാലാം നൂറ്റാണ്ടിലെ റുഹാബാദ് ഒരു ചെറിയ ശവകുടീരമാണ്. ഇവടെ പ്രവാചകന്റെ ഒരു മുടി ഉൾക്കൊണ്ടിരിക്കുന്നതായി കരുതപ്പെടുന്നു. ഒറ്റനില മാത്രമുള്ള മദ്രസ ഇപ്പോൾ കരകൌശല വിപണി കയ്യടക്കിയിരിക്കുന്നു. മദ്രസയ്ക്ക് അടുത്തായി പ്രവർത്തിച്ചുകൊണ്ടിരിക്കുന്ന ഒരു പള്ളി നിലനിൽക്കുന്നു. ഇതു മൂന്നും ഒരു സമുച്ചയമായി കരുതുന്നു. പതിനഞ്ചാം നൂറ്റാണ്ടിലെ അൿസരായ് ശവകുടീരം പുതുക്കിപ്പണിയാതെ ഗുർ-ഇ-ആമിറിനു പിന്നിലുള്ള ശാന്തമായ ഒരു തെരുവിൽ സ്ഥിതി ചെയ്യുന്നു.


</doc>
<doc id="393498" url="https://ml.wikipedia.org/wiki?curid=393498" title="യു.ടി.യു.സി.">
യു.ടി.യു.സി.

ആർ എസ് പിയുടെ തൊഴിലാളി സംഘടനയാണ് U T U C (യുണൈറ്റഡ് ട്രേഡ് യൂണിയൻ കോൺഗ്രസ്സ്) കേരളത്തിലും ബംഗാളിലും ത്രിപുരയിലും മിതമായ സ്വാധീനം ചെലുത്തുന്നുണ്ട് കേരളത്തിൽ കശുവണ്ടി തൊഴിലാളികളിലും കരിമണൽ തൊഴിലാളികളിലും ഒരു പ്രബല വിഭാഗം UTUC യിൽ അംഗത മുള്ളവരാണ്


</doc>
<doc id="393501" url="https://ml.wikipedia.org/wiki?curid=393501" title="മാനുഷി ചില്ലാർ">
മാനുഷി ചില്ലാർ

2017 -ലെ മിസ് വേൾഡ് ആയി തെരഞ്ഞെടുക്കപ്പെട്ട ഇന്ത്യൻ മോഡലാണ് മാനുഷി ചില്ലാർ (Manushi Chhillar) (ജനനം 14 മെയ് 1997). ഈ പുരസ്കാരം കരസ്ഥമാക്കുന്ന ആറാമത്തെ ഇന്ത്യക്കാരിയും 2000 -ൽ പ്രിയങ്ക ചോപ്ര വിജയച്ചതിനുശേഷം ഈ പുരസ്കാരം ലഭിക്കുന്ന ആദ്യ ഇന്ത്യക്കാരിയുമാണ് മാനുഷി.


</doc>
<doc id="393502" url="https://ml.wikipedia.org/wiki?curid=393502" title="കൊറിയയുടെ വിഭജനം">
കൊറിയയുടെ വിഭജനം

1945-ൽ രണ്ടാം ലോകമഹായുദ്ധാനന്തരം ജപ്പാന്റെ കൈവശമുണ്ടായിരുന്ന കൊറിയൻ ഉപദ്വീപിനെ വിഭജിച്ച് അമേരിക്കയും സോവിയറ്റ് യൂണിയനും വീതിച്ചെടുത്തതിനെയാണ് കൊറിയയുടെ വിഭജനം എന്നു വിശേഷിപ്പിക്കുന്നത്. കൊറിയയുടെ ഉത്തര ഭാഗം സോവിയറ്റ് യൂണിയനും ദക്ഷിണ ഭാഗം അമേരിക്കയും സ്വന്തമാക്കി. ഉത്തര - ദക്ഷിണ കൊറിയകളെ തമ്മിൽ വേർതിരിച്ചുകൊണ്ട് 38-ആം സമാന്തരം എന്ന അതിർത്തിയും നിർണ്ണയിച്ചു.

1948-ൽ ഐക്യരാഷ്ട്ര സംഘടനയുടെ മേൽനോട്ടത്തിൽ അമേരിക്കൻ നിയന്ത്രണത്തിലുള്ള ദക്ഷിണ കൊറിയയിൽ തെരഞ്ഞെടുപ്പ് നടത്തുകയും റിപ്പബ്ലിക് ഓഫ് കൊറിയ രൂപീകരിക്കുകയും ചെയ്തു. തുടർന്ന് സോവിയറ്റ് യൂണിയന്റെ നിയന്ത്രണത്തിലുള്ള കൊറിയൻ ഭാഗം ഡെമോക്രാറ്റിക് പീപ്പിൾസ് റിപ്പബ്ലിക് ഓഫ് കൊറിയ എന്നും അറിയപ്പെടാൻ തുടങ്ങി. ഇരു രാജ്യങ്ങളും തമ്മിൽ കൊറിയൻ ഉപദ്വീപിന്റെ പൂർണ്ണാവകാശത്തെച്ചൊല്ലി തർക്കം തുടർന്നു. ഇത് 1950-53 കാലഘട്ടത്തിലെ കൊറിയൻ യുദ്ധത്തിലേക്കു നയിച്ചു. യുദ്ധത്തിൽ അമേരിക്കയും സോവിയറ്റ് യൂണിയനും തുല്യത പാലിച്ചതോടെ കൊറിയയെ ഏകീകരിക്കുവാൻ കഴിയാതെ വരികയും അതിർത്തി തർക്കം കൂടുതൽ രൂക്ഷമാകുകയും ചെയ്തു. കൊറിയൻ യുദ്ധവിരാമ ഉടമ്പടി പ്രകാരം സൈനികരഹിത മേഖല [Demilitarised Zone](DMZ) അതിർത്തി കൊണ്ട് ഉത്തര കൊറിയയെയും ദക്ഷിണ കൊറിയയെയും വേർതിരിച്ചു. ഇപ്പോഴും ഈ സ്ഥിതി തുടരുന്നു. 250 കിലോമീറ്റർ നീളവും 4 കി.മീ. വീതിയുമുള്ള ഡീമിലിട്ടറൈസ്ഡ് സോൺ എന്ന അതിർത്തി പ്രദേശത്തെ അനൗദ്യോഗികമായി 38-ആം സമാന്തരം എന്നും വിളിക്കാറുണ്ട്.

1904-05 കാലഘട്ടത്തിൽ നടന്ന റഷ്യ - ജപ്പാൻ യുദ്ധത്തെത്തുടർന്ന് 1910-ൽ ജപ്പാൻ കൊറിയ പിടിച്ചെടുത്തു. കൊറിയയിലെ അവസാന രാജാവായിരുന്ന ഗോജോങ്ങിനെ അധികാരത്തിൽ നിന്നും പുറത്താക്കി. പിന്നീടുള്ള ദശകങ്ങളിൽ കൊറിയയിൽ രൂപംകൊണ്ട നാഷണലിസ്റ്റ്, റാഡിക്കൽ ഗ്രൂപ്പുകൾ രാജ്യത്തിന്റെ സ്വാതന്ത്ര്യത്തിനായി പോരാടിയെങ്കിലും വിജയം നേടിയിരുന്നില്ല. 35 വർഷത്തോളം കാലം കൊറിയ ജപ്പാന്റെ നിയന്ത്രണത്തിൽ കഴിഞ്ഞു.

1943 നവംബറിൽ അമേരിക്കൻ പ്രസിഡന്റ് ഫ്രാങ്ക്ളിൻ ഡി. റൂസ്‌വെൽറ്റ്, ബ്രിട്ടീഷ് പ്രധാനമന്ത്രി വിൻസ്റ്റൺ ചർച്ചിൽ ചൈനീസ് നേതാവ് ചിയാങ് കെയ് ഷെക് എന്നിവരുടെ നേതൃത്വത്തിൽ കെയ്റോ സമ്മേളനം നടന്നു. ജപ്പാൻ ബലമായി പിടിച്ചെടുത്ത പ്രദേശങ്ങളെ മോചിപ്പിക്കണമെന്ന് ഇവർ സമ്മേളനത്തിൽ ആവശ്യപ്പെട്ടു. അങ്ങനെയാണ് കൊറിയൻ വിഷയം ലോകശ്രദ്ധ നേടുന്നത്. കൊറിയയിൽ ഒരു മേൽനോട്ട (Trusteeship) സമിതി രൂപീകരിക്കണമെന്ന് ഈ സമ്മേളനത്തിൽ വച്ച് റൂസ്വെൽറ്റ് അഭിപ്രായപ്പെട്ടിരുന്നു. 1943 നവംബറിലെ ടെഹ്റാൻ സമ്മേളനത്തിലും 1945 ഫെബ്രുവരിയിലെ യാൾട്ട സമ്മേളനത്തിലും അദ്ദേഹം ഇക്കാര്യം വീണ്ടും അവതരിപ്പിച്ചു.

1945 ഓഗസ്റ്റ് 6-ന് ജപ്പാനിലെ ഹിരോഷിമയിൽ അമേരിക്ക അണുബോംബ് പ്രയോഗിച്ച് രണ്ടു ദിവസം കഴിഞ്ഞ് ജപ്പാനെതിരെ സോവിയറ്റ് യൂണിയൻ യുദ്ധം പ്രഖ്യാപിച്ചു. ജപ്പാന്റെ നിസ്സഹായാവസ്ഥ മുതലാക്കിക്കൊണ്ട് സോവിയറ്റ് യൂണിയനും അമേരിക്കയും കൊറിയ ഉൾപ്പെടെയുള്ള ജാപ്പനീസ് പ്രദേശങ്ങൾ പിടിച്ചെടുത്തു. കൊറിയയിൽ അമേരിക്ക സ്വന്തമാക്കിയ പ്രദേശങ്ങളുടെ അതിർത്തി നിർണ്ണയിക്കുവാൻ 1945 ഓഗസ്റ്റ് 10-ന് ഡീൻ റസ്ക്, ചാൾസ് ബോൺസ്റ്റീലിൻ എന്നീ അമേരിക്കൻ ഉദ്യോഗസ്ഥരെ നിയമിച്ചു. അവരുടെ നിർദ്ദേശ പ്രകാരം 38-ആം സമാന്തര രേഖയ്ക്ക് തെക്കുള്ള കൊറിയൻ ഭാഗം അമേരിക്കയും വടക്കുള്ള ഭാഗം സോവിയറ്റ് യൂണിയനും സ്വന്തമാക്കി. അതോടെ 1.6 കോടി കൊറിയക്കാർ അമേരിക്കൻ മേഖലയിലും 90 ലക്ഷം കൊറിയക്കാർ സോവിയറ്റ് യൂണിയൻ മേഖലയിലുമായി. 1945 ഓഗസ്റ്റ് 17-ന് ജപ്പാൻ രണ്ടാം ലോകമഹായുദ്ധത്തിലെ പരാജയം അംഗീകരിച്ചതോടെ കൊറിയയുടെ വിഭജനം ഔദ്യോഗികമായി നിലവിൽ വന്നു.

1945 ഡിസംബറിലെ മോസ്കോ സമ്മേളനത്തിൽ വച്ച് അമേരിക്ക, സോവിയറ്റ് യൂണിയൻ, ബ്രിട്ടൻ, ചൈന എന്നീ രാജ്യങ്ങളുടെ നേതൃത്വത്തിൽ അഞ്ചു വർഷത്തേക്ക് കൊറിയയിൽ ഭരണം നടത്തുവാൻ ഒരു മേൽനോട്ട സമിതിയെ (Trusteeship council) നിയോഗിക്കുവാൻ തീരുമാനിച്ചു. മിക്ക കൊറിയക്കാരും സ്വാതന്ത്ര്യം ആഗ്രഹിച്ചിരുന്നുവെങ്കിലും കൊറിയൻ കമ്മ്യൂണിസ്റ്റ് പാർട്ടി ട്രസ്റ്റീഷിപ് ഭരണത്തെയാണ് പിന്തുണച്ചത്. ഏകീകൃത കൊറിയ എന്ന ലക്ഷ്യവുമായി 1946 - 1947 കാലഘട്ടത്തിൽ അമേരിക്കയും സോവിയറ്റ് യൂണിയനും തമ്മിൽ നടന്ന ചർച്ചകൾ പരാജയപ്പെട്ടു. ജനങ്ങളുടെ ശക്തമായ എതിർപ്പ്, അമേരിക്കയും സോവിയറ്റ് യൂണിയനും തമ്മിലുള്ള ശീതയുദ്ധം എന്നിവ കൊറിയൻ വിഭജനത്തെ ശക്തിപ്പെടുത്തി. ഉത്തര-ദക്ഷിണ കൊറിയകൾക്കിടയിൽ വ്യാപകമായ കുടിയേറ്റം നടന്നു. 1946 മേയ് മാസത്തോടു കൂടി 38-ആം സമാന്തര രേഖ അനുവാദമില്ലാതെ കടക്കുന്നത് നിയമവിരുദ്ധമായി പ്രഖ്യാപിച്ചു.

കൊറിയയിൽ നിന്ന് അമേരിക്കയും സോവിയറ്റ് യൂണിയനും പിൻമാറണമെന്നും അവിടെ തെരഞ്ഞെടുപ്പ് നടത്തണമെന്നും ഐക്യരാഷ്ട്രസഭ (UNO) ആവശ്യപ്പെട്ടു. ഇതിനായി ഐക്യരാഷ്ട്രയുടെ നേതൃത്വത്തിലുള്ള യുണൈറ്റഡ് നേഷൻസ് ടെംപററി കമ്മീഷൻ ഓൺ കൊറിയ (UNTCOK) രൂപീകരിച്ചുകൊണ്ടുള്ള പ്രമേയം 1947 നവംബർ 14-ന് പാസാക്കി. കൊറിയയിലുള്ള യു.എൻ. ഇടപെടലിനെ സോവിയറ്റ് യൂണിയൻ എതിർത്തിരുന്നു. അക്കാലത്ത് ഐക്യരാഷ്ട്രയിൽ അമേരിക്കയ്ക്ക് കൂടുതൽ അധികാരങ്ങളുണ്ടായിരുന്നുവെന്നതാണ് സോവിയറ്റ് യൂണിയന്റെ എതിർപ്പിനു കാരണം.
1948 മേയ് 10-ന് അമേരിക്കയുടെ നിയന്ത്രണത്തിലുള്ള ദക്ഷിണ കൊറിയയിൽ പൊതുതെരഞ്ഞെടുപ്പ് നടന്നു. സിങ്മാൻ റീ പ്രസിഡന്റായി റിപ്പബ്ലിക് ഓഫ് കൊറിയ നിലവിൽ വന്നു. അതേവർഷം സെപ്റ്റംബർ 9-ന് സോവിയറ്റ് യൂണിയന്റെ നിയന്ത്രണത്തിലുള്ള ഉത്തര കൊറിയയെ ഡെമോക്രാറ്റിക് പീപ്പിൾസ് റിപ്പബ്ലിക് ഓഫ് കൊറിയയായി പ്രഖ്യാപിച്ചു. കിം ഇൽ സുങ് ആയിരുന്നു ഇവിടുത്തെ ആദ്യ പ്രധാനമന്ത്രി. 1948 ഡിസംബർ 12-ന് UNTCOKയുടെ റിപ്പോർട്ട് പ്രകാരം കൊറിയയിലെ ഒരേയൊരു നിയമപരമായ ഭരണകൂടം അമേരിക്കൻ നിയന്ത്രണത്തിലുള്ള റിപ്പബ്ലിക് ഓഫ് കൊറിയ ആയിരിക്കുമെന്ന് ഐക്യരാഷ്ട്രസഭ പ്രഖ്യാപിച്ചു. ഇത് സോവിയറ്റ് യൂണിയനെ ചൊടിപ്പിച്ചു. തുടർന്ന് ഇരു രാജ്യങ്ങൾക്കുമിടയിൽ സംഘർഷം മൂർച്ഛിച്ചു.
1950-ൽ ഉത്തര കൊറിയ 38-ആം സമാന്തര രേഖ മറികടന്ന് ദക്ഷിണ കൊറിയയെ കീഴടക്കിയതോടെ കൊറിയൻ യുദ്ധം ആരംഭിച്ചു. അമേരിക്കൻ നിയന്ത്രണത്തിലുള്ള ദക്ഷിണ കൊറിയയെ പിന്തുണച്ചുകൊണ്ട് ഐക്യരാഷ്ട്രസഭയും യുദ്ധത്തിൽ പങ്കുചേർന്നു. ദക്ഷിണ കൊറിയയും ഐക്യരാഷ്ട്രസഭയുടെ സേനയും ശക്തമായി തിരിച്ചടിച്ചതോടെ ഉത്തര കൊറിയയ്ക്കു പിൻമാറേണ്ടി വന്നു. സോവിയറ്റ് യൂണിയനോടൊപ്പം ചൈന കൂടി ചേർന്നതോടെ ഉത്തര കൊറിയ ശക്തമായി മുന്നേറി. ഇങ്ങനെ ഇരു കൊറിയകളും തമ്മിലുള്ള പോരാട്ടം തുടർന്നുകൊണ്ടിരുന്നു. 1953-ൽ കൊറിയൻ യുദ്ധം അവസാനിപ്പിച്ചുകൊണ്ടുള്ള ഉടമ്പടി നിലവിൽ വന്നു. ഇതനുസരിച്ച് ഇരു കൊറിയകൾക്കുമിടയിൽ 38-ആം സമാന്തര രേഖയോടു ചേർന്ന് 4 കിലോമീറ്റർ വീതിയിൽ ഒരു ബഫർ സോൺ (സൈനികരഹിത മേഖല [Demilitarised Zone](DMZ)) രൂപീകരിക്കുവാൻ തീരുമാനമായി.

1954-ൽ നടന്ന ജനീവാ സമ്മേളനത്തിൽ ഏകീകൃത കൊറിയ രൂപീകരിക്കണമെന്ന ആവശ്യം പല രാജ്യങ്ങളും മുന്നോട്ടുവച്ചുവെങ്കിലും ഫലമുണ്ടായില്ല. കൊറിയൻ യുദ്ധവിരാമ ഉടമ്പടി പാലിക്കപ്പെടുന്നുണ്ടോയെന്നു നിരീക്ഷിക്കുവാൻ ന്യൂട്രൽ നേഷൻസ് സൂപ്പർവൈസറി കമ്മീഷൻ (NNSC) രൂപീകരിച്ചു. 1953 മുതൽ തന്നെ സ്വിസ്, സ്വീഡിഷ് രാജ്യങ്ങളിലെ സേനയാണ് NNSCയിലെ അംഗങ്ങൾ. ഇവർ ഇരു കൊറിയകൾക്കുമിടയിലുള്ള സൈനികരഹിത മേഖല [Demilitarised Zone](DMZ) നിരീക്ഷിച്ചുകൊണ്ടിരിക്കുന്നു.

കൊറിയൻ യുദ്ധ ശേഷം ഉത്തര കൊറിയയ്ക്കും ദക്ഷിണ കൊറിയയ്ക്കും ഇടയിൽ സൈനികരഹിത മേഖല [Demilitarised Zone](DMZ) എന്ന അതിർത്തി പ്രദേശം നിലവിൽ വന്നുവെങ്കിലും ഇരു രാജ്യങ്ങൾക്കുമിടയിലുള്ള സംഘർഷം തുടർന്നുകൊണ്ടിരിക്കുന്നു.


</doc>
<doc id="393511" url="https://ml.wikipedia.org/wiki?curid=393511" title="റോയൽ മാനസ് ദേശീയോദ്യാനം">
റോയൽ മാനസ് ദേശീയോദ്യാനം

ഭൂട്ടാനിലെ പഴയ ദേശീയോദ്യാനങ്ങളിലൊന്നായ റോയൽ മാനസ് ദേശീയോദ്യാനം ഭൂട്ടാന്റെ ദക്ഷിണമധ്യഭാഗത്തായി സ്ഥിതിചെയ്യുന്നു. ഇവിടത്തെ രാജകീയ ഭരണകൂടം ശ്രേഷ്ഠമൂല്യമുള്ള വംശപാരമ്പര്യത്തിൽപ്പെട്ട സസ്യങ്ങളെ സംരക്ഷിക്കുന്ന സ്ഥലമായിട്ടാണ് ഈ ഉദ്യാനത്തെ പരിഗണിക്കുന്നത്. 1966-ൽ ഭൂട്ടാനിലെ ഒരു വന്യമൃഗസംരക്ഷണകേന്ദ്രമായി പ്രഖ്യാപിക്കപ്പെട്ട ഒരു സംരക്ഷിതമേഖല കൂടിയായ ഈ ദേശീയോദ്യാനം 1993-ൽ പരിഷ്ക്കരിച്ച് ഭൂട്ടാനിലെ നാലാമത്തെ ദേശീയോദ്യാനമായി ഉയർത്തി. യുനെസ്കോയുടെ ലോക പൈതൃക പട്ടികയിൽപ്പെട്ട ആസാം സംസ്ഥാനത്തിലെ (ഇന്ത്യ) മാനസ് ദേശീയോദ്യാനം, റോയൽ മാനസ് ദേശീയോദ്യാനത്തിന്റെ വടക്കുഭാഗത്ത് കാണപ്പെടുന്നു. ജിഗ്മെ സിന്ഗ്യെവാഞ്ചുക് ദേശീയോദ്യാനത്തിന്റെ തെക്കുകിഴക്കായി റോയൽ മാനസ് ദേശീയോദ്യാനം സ്ഥിതിചെയ്യുന്നു. 

ഫിബ്സൂ വന്യജീവി സംരക്ഷണ കേന്ദ്രം, ജിഗ്മെ സിന്ഗ്യെവാഞ്ചുക് ദേശീയോദ്യാനം, ത്രുംഷിങ്ല നാഷണൽ പാർക്ക്, കാലിംഗ് വന്യജീവി സംരക്ഷണകേന്ദ്രം എന്നിവ റോയൽ മാനസ് ദേശീയോദ്യാനവുമായി ഒരു ജൈവ വാതിലിലൂടെ ബന്ധിച്ചിരിക്കുന്നു. കിഴക്ക് സർപാങ് ജില്ലയിലും, ഴെംഗാങ് ജില്ലയുടെ പടിഞ്ഞാറൻ പകുതിയിലും, പെമാഗാറ്റ്ഷെൽ ജില്ലയുടെ പടിഞ്ഞാറൻ ഭാഗത്തുമായി കിടക്കുന്ന ഈ ഉദ്യാനം 1,057 ചതുരശ്രകി.മീ. (408 സ്ക്വയർ മീ.) വിസ്തൃതിയിൽ വലിയ ഭൂപ്രദേശമായി വ്യാപിച്ചുകിടക്കുന്നു. കിഴക്കൻ ഹിമാലയൻ മേഖലയിലായി വ്യാപിച്ചുകിടക്കുന്ന ഇവിടെ ഇലപൊഴിക്കുന്ന നിത്യഹരിത വനങ്ങളും, കിഴക്കൻ ഹിമാലയൻ വിസ്തൃത വനങ്ങളും (500-1000മീ.),ഹിമാലയൻ സബ്ട്രോപിക്കൽ പൈൻ വനങ്ങളും കാണപ്പെടുന്നു. ഉദ്യാനത്തിന്റെ 90% ഭാഗങ്ങളും വനങ്ങളാൽ നിബിഡമാണ് ബാക്കിഭാഗം ചോലവനങ്ങളും സാവന്ന പുൽപ്രദേശങ്ങളും (<500മീ.) കൊണ്ട് നിറഞ്ഞുകിടക്കുന്നു. പർവ്വതനിരകളിൽ ഓക്ക് മരങ്ങൾ നിറഞ്ഞ വനങ്ങളും (>2500മീ.) കാണപ്പെടുന്നു. 47-ൽ പരം നീരുറവകൾ ഈ മേഖലകളിലുൾപ്പെടുന്നു. ലോകത്തിൽ വച്ച് അതിഗംഭീരമായ വ്യത്യസ്തതരം സസ്യജീവജാലങ്ങളുടെയും നിരവധി പക്ഷികളുടെയും ആവാസവ്യവസ്ഥയാണ് ഈ ഉദ്യാനം. 

റോയൽ മാനസ് ദേശീയോദ്യാനത്തിൽ നവംബർ മുതൽ മാർച്ച് വരെ വേനൽക്കാലം തികച്ചും സുഖകരമാണ്. എന്നാൽ ശരത്കാലം തണുപ്പേറിയതാണ്. മേയ് മുതൽ സെപ്റ്റംബർ വരെ മൺസൂൺ കാലാവസ്ഥയാണുള്ളത്. ശരാശരി 5,000 മി.മീ. മഴ വരെ ഇവിടെ ലഭിക്കുന്നു. താപനില 10 ഡിഗ്രിസെന്റി ഗ്രേഡിലും താഴെയാണ് കണ്ടുവരുന്നത്.

ഹിമാലയൻ സബ്ട്രോപ്പിക്കൽ പൈൻ ഫോറസ്റ്റും, കിഴക്കൻ ഹിമാലയൻ ബ്രോഡ് ലീഫ് വനങ്ങളും ചേർന്നതാണ് സസ്യജാലങ്ങൾ. മതപരമായ ആചാരാനുഷ്ഠാനങ്ങൾക്കും, വാണിജ്യപരമായ ആവശ്യങ്ങൾക്കു വേണ്ടിയും, മരുന്നുകൾക്കും, ആഹാരങ്ങൾക്കായും, 900-ത്തിൽപ്പരം വിവിധ വർഗ്ഗത്തിൽപ്പെട്ട സസ്യങ്ങളെ ഈ ഉദ്യാനത്തിൽ പരിപാലിക്കപ്പെടുന്നു. ഈ ദേശീയോദ്യാനത്തിലെ ഒറ്റപ്പെട്ട ഗ്രാമങ്ങളിൽ ഏകദേശം 5,000-ത്തിൽപരം ജനങ്ങൾ പാർക്കുന്നു.

ഭൂട്ടാനിലെ ഏറ്റവും വലിയ നദികളിലൊന്നായ മാനസ് നദിയിലും അതിന്റെ പോഷകനദികളിലുമായി മൂന്നുവർഗ്ഗങ്ങളിൽപ്പട്ട മഷീർ മത്സ്യങ്ങൾ, ഡീപ്പ് ബോഡീഡ് മഷീർ ("Tor tor"), ഗോൾഡൻ മഷീർ("Tor putitora"), ചോക്കളേറ്റ് മഷീർ ("Acrossocheilus hexangonolepis") എന്നിവയെ കണ്ടുവരുന്നു. 10,000-ത്തിൽപരം ഷഡ്പദങ്ങളും ജൈവവൈവിധ്യത്തിൽപ്പെടുന്നു. 

ഈ ദേശീയോദ്യാനത്തിൽ 2006-ലെ കണക്കുപ്രകാരം 59 തരം സസ്തനികൾ ഉള്ളതായി കണക്കാക്കപ്പെടുന്നു. ഇവിടെ 25-35 റോയൽ ബംഗാൾ കടുവകൾ ("Panthera tigris tigris") യഥേഷ്ടം വിഹരിക്കുന്നു. വലിയ സസ്തനികളായ കാട്ടെരുമ, കാട്ടുപോത്ത് ("Bos gaurus"), മ്ലാവ്, ഏഷ്യൻ ആനകൾ, തേൻകരടി, പുലി, ഹിമാലയൻ ബ്ലാക്ക് ബീയർ തുടങ്ങിയ മൃഗങ്ങളും കണ്ടുവരുന്നു. ലാർജ് ഇൻഡ്യൻ സിവെറ്റ് ("Viverra zibetha"), മരപ്പട്ടി ("Paguma larvata"), ബിൻഡുറോങ്("Arctictis binturong"), ക്രാബ്-ഈറ്റിങ് മങ്കൂസ് ("Herpestes urva"), ഹിമാലയൻ മാർട്ടെൻ ("Martes flavigula"), ആസ്സാം മുയലുകൾ,("Caprolagus hispidus"), ഗോൾഡൻ ലാൻഗുർ ("Presbytis geei"), മുള്ളൻ പന്നി ("Sus salvanius"), ഇന്ത്യൻ കാണ്ടാമൃഗം ("Rhinoceros unicornis"), വൈൽഡ് ഡോഗ്, ഏഷ്യൻ ബ്രഷ്-റ്റെയിൽഡ് പോർക്കുപൈൻ ("Atherurus macrourus"), ഗംഗാ ഡോൾഫിൻ("Platanista"), മുതലായവയും ഈ ഉദ്യാനം വാസസ്ഥലമാക്കിയിരിക്കുന്നു. ലോകത്ത് വളരെ കുറച്ച് മാത്രം കണ്ടുവരുന്ന 8 വ്യത്യസ്തവർഗ്ഗത്തിൽപ്പെട്ട പൂച്ചകളെ ഈ സംരക്ഷിതപ്രദേശങ്ങളിൽ കണ്ടുവരുന്നു.

2006-ലെ സർവ്വേപ്രകാരം ഈ ദേശീയോദ്യാനത്തിൽ 427 വിവിധയിനം പക്ഷികൾ ഉള്ളതായി രേഖപ്പെടുത്തിയിരിക്കുന്നു. അതിനുശേഷം മൂന്ന് പക്ഷിവർഗ്ഗങ്ങളെ കൂടി ലിസ്റ്റിലുൾപ്പെടുത്തിയപ്പോൾ എണ്ണം 430 ഇനമായി ഉയർന്നു. രണ്ട് സംരക്ഷിത വർഗ്ഗങ്ങൾ കൂടി ഈ ഉദ്യാനത്തിലുണ്ട്. ഈ പക്ഷികളെ 1995-ലെ ഷെഡ്യൂൾ 1 വന-പ്രകൃതി സംരക്ഷണനിയമപ്രകാരം ലിസ്റ്റിൽ ഉൾപ്പെടുത്തിയിട്ടുണ്ട്. ഇതുകൂടാതെ രണ്ടിലധികം പുതിയവർഗ്ഗങ്ങൾ (കിന്നരി പ്രാപ്പരുന്ത്, തവിട്ടുകൊക്ക്) കൂടി ഈ ദേശീയോദ്യാനത്തിൽ ഉള്ളതായി രേഖപ്പെടുത്തിയിരിക്കുന്നു. ചെങ്കഴുത്തൻ വേഴാമ്പൽ ("Aceros nipalensis"), പല്ലാസ് ഫിഷ് ഈഗിൾ ("Haliaeetus leucoryphus"), വൈറ്റ്-ബെല്ലീഡ് ഹെറോൺ ("Ardea insignis"), സ്പോട്ടഡ് ഇലാക്കൂറ ("Elachura formosa"), ഏഷ്യൻ എമറാൾഡ് കുക്കൂ ("Chrysococcyx maculatus"), മേനിപ്പാറക്കിളി ("Monticola cinclorhynchus") എന്നീ ഇനങ്ങളും ഇവിടെ സ്വൈരമായി ചേക്കേറുന്നു.



</doc>
<doc id="393512" url="https://ml.wikipedia.org/wiki?curid=393512" title="കിമോണോ">
കിമോണോ

ഒരു ജാപ്പനീസ് മുഴുനീള മേൽവസ്ത്രമാണ് കിമോണോ (着物, きもの). ജാപ്പനീസ് ഭാഷയിൽ “ധരിക്കുന്നത്” എന്ന് അർത്ഥം. വിശേഷ വേളകളിലും ഔപചാരിക സദസ്സുകളിലും ധരിക്കുന്ന ഈ വസ്ത്രം കുലീനതയുടേയും, ആഭിജാത്യത്തിന്റെയും അടയാളം കൂടിയാണ്. 

T ആകൃതിയിൽ നിർമ്മിക്കപ്പെട്ടിരിക്കുന്ന ഈ വസ്ത്രത്തിന്റെ അടിഭാഗം കണങ്കാൽ വരെ എത്തിനിൽക്കുന്നതും , കഴുത്തിനു കോളറും, വിശാലമായ കൈയ്യറകൾ (സ്ലീവ്) ഉളളതുമാകുന്നു.കിമോനോയെ ഉറപ്പിക്കാൻ ഒബി (obi) എന്ന ഒരു കച്ചയും ചുറ്റിയിരിക്കും. സോറി (zori) എന്ന പാദരക്ഷകളും, താബി (tabi) എന്ന കാലുറയും കിമോനോയ്ക്ക് അകമ്പടിയാണ്.
പ്രധാനമായും സ്ത്രീകളാണ് കിമോനോ ധരിക്കുന്നതെങ്കിലും പുരുഷ കിമോനോകളും നിലവിലുണ്ട്. യുവതികളാണ് കിമോനോ ധാരികളിലേറെയും, പ്രായംചെന്നവരും പുരുഷന്മാരും ധരിക്കുന്ന വസ്ത്രമാണെങ്കിലും സാർവ്വത്രികമോ സാധാരണമോ അല്ല. സുമോ ഗുസ്തിക്കാർ പൊതുവേദികളിൽ പ്രത്യക്ഷപ്പെടുമ്പോൾ കിമോനോ ധരിച്ചിരിക്കണമെന്ന് നിഷ്കർഷയുണ്ട്.

കിമോനോ ഇന്നത്തെ നിലയിലായത് ക്രമേണയുള്ള പരിണാമത്തിലൂടെയാണ്. ജപ്പാനീസ് ചരിത്രത്തിൽ ചൈനയുടെ സാംസ്കാരിക സ്വാധീനം വളരെ വലുതാണ്. ചൈനയിൽ നിന്നുള്ള  വൻകുടിയേറ്റമാണ് ഇതിനു പ്രധാനകാരണം. എട്ടാം നൂറ്റാണ്ട് മുതൽക്ക്  തന്നെ കിമോനോയുടെ ആദ്യ രൂപം പ്രത്യക്ഷപ്പെട്ട് തുടങ്ങി. എന്നാൽ ആ കാലത്ത്  കിമോനോയുടെ മേൽ ഒരു  അരകുപ്പായം മേലങ്കിയായി ധരിക്കുമായിരുന്നു. ആദ്യകാലങ്ങളിൽ ഹക്കാമ എന്ന ഉടയാട കിമോനോയുടെ മേൽ ധരിക്കുമായിരുന്നു. പതിനാലാം നൂറ്റാണ്ട് മുതൽക്ക് കിമോനോയ്ക്ക് സ്വതന്ത്ര മേൽവസ്ത്രം എന്ന പദവി ലഭിക്കുകയും കെട്ടിയടയ്ക്കാൻ ഒബി എന്ന കച്ച അകമ്പടിയാവുകയും ചെയ്തു. പതിനേഴാം നൂറ്റാണ്ട് മുതൽക്ക് കൈയ്യറകൾ ക്രമേണ വീതിയും നീളവും കൂടുകയും ഒബി വിസ്താരമുള്ളതും പലരീതിയിൽ കെട്ടാവുന്നതാവുകയും ചെയ്തുകൊണ്ടിരുന്നു. പത്തൊമ്പതാം നൂറ്റാണ്ടിനു  ശേഷം വലിയ മാറ്റങ്ങളൊന്നും ഇല്ലാതെ കിമോനോ നിലനിൽക്കുന്നു. നേർത്ത തുണിത്തരങ്ങളിൽ നിന്നും കിമോനോ നെയ്യുന്നത് ഇന്നും ഒരു കലാ വിരുതായി ഗണിക്കപ്പെടുന്നു.

ഇരുപതാം നൂറ്റാണ്ട് അടുത്തപ്പോഴേക്കും പാശ്ചാത്ത്യ വസ്ത്രധാരണം കൂടുതൽ പ്രചാരത്തിൽ വന്നു തുടങ്ങി. അണിയാൻ എളുപ്പവും സൗകര്യപ്രദമവുമായ ഈ പുതുവസ്ത്ര ശൈലിക്ക് ജപ്പാൻ ചക്രവർത്തി മൈജിയുടെ പിന്തുണയും ലഭിച്ചു. റൈയിൽവേ തൊഴിലാളികളും അധ്യാപകരും പോലീസും  പാശ്ചാത്യ വസ്ത്രം അവലംബിക്കാൻ ചക്രവർത്തി ഉത്തരവിറക്കുകയും ചെയ്തു. അതോടെ പട്ടാളയൂണിഫോമും സ്കൂൾ യൂണിഫോമും പാശ്ചാത്യ ശൈലിയിലായി. 

കിമോനോ ധാരികൾക്ക് ഓടാൻ, വസ്ത്രം തടസ്സമാവുകയായിരുന്നു. ഒപ്പം ധരിക്കുന്ന പരമ്പരാഗത പാദരക്ഷകൾ കാര്യങ്ങൾ കൂടുതൽ വിഷമിപ്പിച്ചു. തന്മൂലം കിമോനോ ധാരികൾ വഴിയോര മോഷ്ടാക്കളുടേയും പിടിച്ചുപറിക്കാരുടേയും ഇരകളാവുന്ന സംഭവങ്ങളും ഏറിവന്നു. 

1932ൽ ഷിറൊകിയ(shirokiya)യിൽ ഉണ്ടായ ഒരു വൻ അഗ്നിബാധ വേളയിൽ കിമോനോ ധാരികളായ സ്ത്രീകൾ കെട്ടിടത്തിൽ നിന്നും ചാടാൻ വിസമ്മതിക്കുകയും അപകടത്തിനിരയാവുകയും ചെയ്തുവത്രേ. കിമോനോയ്ക്ക് അടവസ്ത്രമില്ലാത്തതിനാൽ മാനഹാനി ഭയന്നാണ് ചാടാൻ വിസമ്മതിച്ചതെന്നും ഈ അഗ്നി ബാധ കിമോനോയുടെ തന്നെ മരണമണിയായി എന്നുമുള്ള ഒരു കഥ ഇന്നും പ്രചാരത്തിലുണ്ട്.

കിമോനോ മറ്റ് ഏത് വസ്ത്രങ്ങളേയും പോലെ കുറഞ്ഞ വില മുതൽ വളരെ വലിയ വിലയിൽ വരെ ലഭ്യമാണ്. എന്നാൽ ഏറിയ കിമോനോകൾക്കും വലിയ വിലയാണ് ഇന്നുള്ളത്.

പതിനായിരം അമേരിക്കൻ ഡോളർ എന്നത് ഒരു കിമോനോയ്ക്ക് സാധാരണമാണ്. അടിവസ്ത്രവും, കച്ച(ഒബി) കാലുറ, പാദരക്ഷകൾ മറ്റ് അനുബന്ധ ചേരുവകൾ എല്ലാം കൂടി ഇരുപതിനായിരും ഡോളർ ആവാം. ഒരു ഒബിയ്ക്ക് മാത്രം  ആയിരകണക്കിനു ഡോളർ വന്നേക്കാം.. എന്നാൽ സാധാരണക്കാർക്ക് പ്രാപ്യമാവുന്ന കിമോനോകൾ ധാരാളമായി ലഭ്യമാണ്. പഴയ കിമോനോകൾ പുതുക്കി നിർമ്മിച്ച് പുനരുപയോഗിക്കുന്നത് സാധാരണമാണ്. സെക്കൻഡ് ഹാൻഡ് കിമോനോകൾ ജപ്പാനിൽ വൻബിസിനസ്സ് ആണത്രെ. പുരുഷ കിമോനോകൾ ഇറക്കം കുറഞ്ഞവയും അലങ്കാരം ആവശ്യമില്ലാത്തവയും ആയതിനാൽ വിലയും കുറവാണ്.


</doc>
<doc id="393516" url="https://ml.wikipedia.org/wiki?curid=393516" title="ഹമദ് മെഡിക്കൽ കോർപ്പറേഷൻ">
ഹമദ് മെഡിക്കൽ കോർപ്പറേഷൻ

ഖത്തറിലെ പ്രമുഖമായ ഒരു ആരോഗ്യ പരിപാലന സംഘടനയാണ് ഹമദ് മെഡിക്കൽ കോർപ്പറേഷൻ (എച്ച്.എം.സി.), 1979-ൽ ആണ് ഇത് സ്ഥാപിതമായത്. എമിറി ഡിക്രീ പ്രകാരം സ്ഥാപിതമായ ഈ സംഘടന ലാഭേഛയില്ലാതെ പ്രവർത്തിക്കുന്നു. ഏഴ് ആശുപത്രികൾ, മൂന്നു കമ്മ്യൂണിറ്റി ആശുപത്രികൾ, ആംബുലൻസ് സേവനം, ഗാർഹിക ആരോഗ്യ പരിപാലനം എന്നിവ എച്ച്.എം.സി. നടത്തുന്നു.
1957-ലാണ് ഈ ആശുപതി പ്രവത്തനം ആരംഭിക്കുന്നത്. ഭിന്നശേഷിയുള്ളവർ, പ്രായമുള്ളവർ എന്നിവർക്കായി പ്രത്യേകം സൗകര്യങ്ങൾ ഇവിടെ ഉണ്ട്. 2800-ൽ അധികം ജീവനക്കാർ ഉള്ള ഈ ആശുപത്രി ഏഴു വിഭാഗങ്ങളായിട്ടാണ് പ്രവർത്തിക്കുന്നത്.

ആധുനിക ചികിത്സാ നൽകാനായി പ്രവർത്തിക്കുന്ന ആശുപത്രിയാണ് ഇത്. 1982-ലാണ് ഈ ആശുപതി പ്രവത്തനം ആരംഭിക്കുന്നത്. 65 പ്രത്യേക ക്ലിനിക്കുകൾ, അത്യാഹിത വിഭാഗം, അഞ്ച് തീവ്ര പരിചരണവിഭാഗം, പതിനൊന്ന് ശസ്ത്രക്രിയ മുറികൾ.
, വിശാലമായ ഔഷധശാല, ലബോറട്ടറി മരുന്നുകൾ, രോഗനിർണ്ണായതിനായുള്ള ആധുനിക പതോളജി ലാബ്, റേഡിയോളജി വിഭാഗം തുടങ്ങിയ സൗകര്യങ്ങൾ ഇവിടെ ഉണ്ട്. ഇവിടുത്തെ അത്യാഹിത വിഭാഗം ലോകത്തിലെ തിരക്കുള്ള ഒന്നിൽ പെട്ടതാണ്. ട്രോമ കെയർ വിഭാഗത്തിന് ലോകാരോഗ്യ സംഘടനയുടെ അംഗീകാരം ഉണ്ട്. 2013 മുതൽ പ്രമേഹ രോഗികൾക്കായി നാഷണൽ സെന്റർ ഫോർ ഡയബെറ്റിസ് വിഭാഗം ഇവിടെ പ്രവർത്തനം ആരംഭിച്ചു.

വൃക്ക സംബന്ധിയായ ചികിത്സ നൽകുന്ന ഫഹദ് ബിൻ ജാസീം കിഡ്‌നി സെന്റർ ഹമദ് ജനറൽ ആശുപത്രിയുടെ കീഴിലാണ് പ്രവർത്തിക്കുന്നത്.

സ്ത്രീയകളുടെ ആരോഗ്യം, പ്രസവം, പ്രസവാന്തര ശുശ്രൂഷകൾ, നവജാതശിശുക്കളുടെ ആരോഗ്യം എന്നീ ലക്ഷ്യങ്ങൾ മുൻനിർത്തി 1998-ൽ തുടങ്ങിയതാണ് ഈ ആശുപത്രി. 330 കിടക്കകൾ, അത്യാഹിത മുറി, 16 പ്രസവ മുറികൾ തുടങ്ങിയ സൗകര്യങ്ങൾ ഇവിടെ ഉണ്ട്.

പേര് സൂചിപ്പിക്കുന്നത് പോലെ ഹൃദയ സംബന്ധിയായുള്ള രോഗങ്ങൾക്കാണ് ഇവിടെ ചികിത്സ നൽകുന്നത്. 2010-ലാണ് ഇത് സ്ഥാപിതമായത്. ഇരുപതു കൊറോണറി കെയർ ബെഡ് യൂണിറ്റുകൾ, 12 കാർഡിയോതൊറായിക് ഇന്റെൻസീവ് കെയർ യൂണിറ്റുകൾ, ഇരുപത്തിനാല് ഹൈ-ഡിപെൻഡൻസി യൂണിറ്റുകൾ, അറുപത് റൂമുകൾ, മൂന്ന് ശസ്‌ത്രക്രിയ മുറികൾ എന്നീ സൗകര്യങ്ങൾ ഇവിടെ ഉണ്ട്. രോഗികളുടെ മുറികൾ ടെലിമെട്രി ഉപയോഗിച്ചു പ്രത്യേകം നിരീക്ഷിക്കാൻ ഇവിടെ സംവിധാനം ചെയ്തിട്ടുണ്ട്.

അതിവേഗം വളരുന്ന അൽ വഖ്‌റ, മെസയീദ്‌ എന്നീ നഗരങ്ങൾക്ക് വേണ്ടി 2012-ൽ സ്ഥാപിച്ചതാണ് ഈ ആശുപത്രി. ഖത്തറിലെ ഏറ്റവും വലിയ കെട്ടിടം ആണിത്.
അൽ ഖോർ മേഖലയിൽ ആതുരസേവനത്തിനായി 2005-ൽ സ്ഥാപിച്ചതാണ് ഈ ആശുപത്രി.

ഖത്തർ, ക്യൂബ എന്നീ സർക്കാരുകളുടെ തുല്യ പങ്കാളിത്തത്തിൽ ദുഖാൻ മേഖലയിൽ 2010-സ്ഥാപിച്ചതാണ് ഈ ആശുപത്രി. ഏതാണ്ട് നാനൂറിലധികം ക്യൂബൻ വിദഗ്‌ധർ ഇവിടെ ഉണ്ട്.

വളരെ മികച്ച ആംബുലൻസ് സേവനം ആണ് ഹമദ് നൽകുന്നത്. വാഹനങ്ങൾക്ക് പുറമെ ലൈഫ് ഫ്ലൈറ്റ് എന്ന് വിളിക്കുന്ന എയർ ആംബുലൻസ് സൗകര്യവും ഹമദ് നൽകുന്നു.

പ്രമേഹം, അമിതഭാരം, മെറ്റബോളിക് അസുഖങ്ങൾ മുതലായവയുടെ ചികിത്സ, പ്രതിരോധം എന്നിവയ്ക്കായി എച്ച്.എം.സിയുടെ അക്കാദമിക് ഹെൽത്ത് സിസ്റം രൂപീകരിച്ച സ്ഥാപനം ആണ് ഖത്തർ മെറ്റബോളിക് ഇൻസ്റ്റിറ്റ്യൂട്ട്.

താഴെ പറയുന്നവ ഈ സ്ഥാപനത്തിന്റെ കീഴിൽ വരുന്നതാണ്.


പകർച്ചവ്യാധികൾക്കായിട്ടുള്ള ചികിത്സ നൽകാനായി സ്ഥാപിച്ചതാണ് ഈ സ്ഥാപനം. പകർച്ചവ്യാധികൾക്കുള്ള ചികിത്സക്ക് പുറമെ അത് പടരാതിരിക്കാനുള്ള മുൻകരുതലുകൾ എടുക്കുന്നതും ഈ സ്ഥാപനമാണ്. ഇതിനായി ഖത്തർ ആരോഗ്യ മന്ത്രാലയവുമായി ചേർന്ന് വിവിധ പരിപാടികൾ സിഡിസി നടത്തുന്നു. രോഗങ്ങളെ കുറിച്ച് പൊതു അവബോധം നൽകാനായി ധാരാളം കാമ്പയിനുകൾ നടത്തുന്നു.

താഴെ പറയുന്ന അംഗീകാരങ്ങൾ ഹമദിനുണ്ട്.




</doc>
<doc id="399015" url="https://ml.wikipedia.org/wiki?curid=399015" title="വേലിയിറക്കം">
വേലിയിറക്കം

വേലിയേറ്റത്തിന്റെ വിപരീതപ്രവർത്തനമാണ് വേലിയിറക്കം. ചന്ദ്രന്റേയും സൂര്യന്റേയും ഗുരുത്വാകർഷണഫലായി ഉണ്ടാകുന്ന പ്രതിഭാസമാണ് വേലിയിറക്കം. ദിവസേന രണ്ട് തവണ വേലിയേറ്റഫലമായി സമുദ്രജലം ഉയരുകയും വേലിയിറക്കഫലമായി താഴുകയും ചെയ്യുന്നു. ഏറ്റവും ശക്തിയേറിയ വേലിയിറക്കങ്ങൾ അമാവാസി, പൗർണ്ണമി ദിവസങ്ങളിലാണ് അനുഭവപ്പെടുന്നത്.


</doc>
<doc id="399017" url="https://ml.wikipedia.org/wiki?curid=399017" title="ശാസ്ത്രീയ വിപ്ലവം">
ശാസ്ത്രീയ വിപ്ലവം

16-ആം നൂറ്റാണ്ടിൽ യൂറോപ്പിൽ ഉരുത്തിരിഞു വന്ന ശാസ്ത്രീയ ചിന്താഗതികളെയും അതിന്റെ ഭാഗമായി രൂപംകൊണ്ട സമൂഹിക മാറ്റങ്ങളെയുമാണ് ശാസ്ത്രീയ വിപ്ലവം എന്നു പറയുന്നത്. കോപ്പർ നിക്കസ് എന്ന് ശാസ്ത്രഞ്ജൻ തന്റെ സൂര്യ കേന്ദ്രീകൃത സിദ്ന്ദമാണ് ശാസ്ത്രീയ വിപ്ലവത്തിന് തുടക്കമിട്ടത്.

</doc>
<doc id="399018" url="https://ml.wikipedia.org/wiki?curid=399018" title="റേഡിയോ ദൂരദർശിനി">
റേഡിയോ ദൂരദർശിനി

റേഡിയോ തരംഗങ്ങളുടെ സഹായത്തോടെയുള്ള ആകാശനിരീക്ഷണം സാധ്യമാക്കുന്ന ദൂരദർശിനിയാണ് റേഡിയോ ദൂരദർശിനി.ലോകത്തിലെ ആദ്യ റാഡിയോ ദൂരദർശിനി നിർമ്മിച്ചത് കാൾ ജാൻസ്കി എന്ന എൻജിനിയർ ആണ്. ഇലക്ടോ-മാഗ്നെറ്റിൿ സ്പെക്ട്രത്തിലെ ഒരു ഭാഗമായ റാഡിയോ തരംഗങ്ങളാണ് നിരീക്ഷണത്തിനു വേണ്ടി ഉപയോഗിക്കുന്നത്. 


</doc>
<doc id="399038" url="https://ml.wikipedia.org/wiki?curid=399038" title="ഖത്തർ സർവ്വകലാശാല">
ഖത്തർ സർവ്വകലാശാല

ഖത്തറിലെ ഒരു പൊതു സർവ്വകലശാല ആണ് ഖത്തർ സർവ്വകലാശാല (; transliterated: ജാമിയത്ത് ഖത്തർ). ഖത്തറിന്റെ തലസ്ഥാനമായ ദോഹയിലാണ് സർവ്വകലാശാല സ്ഥിതി ചെയ്യുന്നത്. ഖത്തറിലെ ഒരേയൊരു സർക്കാർ സർവ്വകലാശാല എന്നതാണ് ഈ സർവ്വകലാശാലയുടെ പ്രത്യേകത . 
1973-ൽ അന്നത്തെ ഖത്തർ അമീർ ആയിരുന്ന ഖലീഫ ബിൻ ഹമദ് അൽ ഥാനിയുടെ ഉത്തരവ് പ്രക്രാരം ആയിരുന്നു ഖത്തർ സർവ്വകലാശാല സ്ഥാപിതമായത്. കോളേജ് ആയിട്ടാണ് ആദ്യം സ്ഥാപിതം ആയത്.

പിന്നീട് 1977-ൽ നാല് കോളേജുകൾ സ്ഥാപിച്ച് സർവകലാശാല ആയി ഉയർത്തി. 1980-ൽ കോളേജ് ഓഫ് എൻജിനീയറിങ്, കോളേജ് ഓഫ് ബിസിനസ് ആൻഡ് എക്കണോമിക്സ് യഥാക്രമം 1980, 1985 വർഷങ്ങളിൽ സ്ഥാപിതമായി.



</doc>
<doc id="399044" url="https://ml.wikipedia.org/wiki?curid=399044" title="ഹക്ക ജനങ്ങൾ">
ഹക്ക ജനങ്ങൾ

ഹക്ക ഭാഷ സംസാരിക്കുന്ന ഹാൻ ചൈനീസ് ജനതയാണ് ഹക്ക ജനങ്ങൾ Hakkas (), Hakka Han എന്ന പേരിലും ഇവർ അറിയപ്പെടുന്നുണ്ട്.
ഗുവാനോഡോങ്, ഫുജിയാൻ, ജിയാങ്സി, ഗുവാങ്സി, സിചുവൻ, ഹുനാൻ, ഷെജിയാങ്, ഹൈനാൻ, ഗുയ്ഷോ എന്നിവിടങ്ങളിലാണ് പ്രധാനമായും ഇവർ താമസിക്കുന്നത്.
ഹക്ക - Hakka (客家)- എന്ന ചൈനീസ് വാക്കിന് ഗസ്റ്റ് ഫാമിലീസ് - അതിഥി കുടുംബങ്ങൾ എന്നാണ് അർത്ഥം. 
മറ്റു ചൈനീസ് ജനവിഭാഗങ്ങളെ പോലെ ഭൂമിശാസ്ത്രപരമായ പ്രദേശത്തിന്റെ പേരിലല്ല ഈ ജനവിഭാഗം അറിയപ്പെടുന്നത്. പ്രവിശ്യ, രാജ്യം , നഗരം എന്നിവയുമായി ബന്ധപ്പെട്ട പേരല്ല, ഹക്ക എന്നത്. 
ഹക്കാ ഭാഷ സംസാരിക്കുന്നവരോ അല്ലെങ്കിൽ ഹക്കയിലെ ഏതെങ്കിലും വംശത്തിൽ പെട്ടവരോആയ ആളുകളെയാണ് ആധുനിക കാലത്ത് സാധാരണയായി ഹക്ക ജനതയായി പരിഗണിക്കുന്നത്. 
ഏഷ്യയിലെ ഏറ്റവും നീളം കൂടിയ മൂന്നാമത്തെ നദിയായി അറിയപ്പെടുന്ന ചൈനയിലെ ഏറ്റവും വലിയ രണ്ടാമത്തെ നദിയായ മഞ്ഞ നദിയുടെ (ഹ്വാംഗ് ഹൊ) അതിർത്തി പ്രദേശങ്ങളായ ആധുനിക വടക്കൻ ചൈനീസ് പ്രവിശ്യകളുടെ ഭാഗമായ ഷാൻങ്‌സി, ഹെനാൻ, ഹുബീ എന്നിവിടങ്ങളിലാണ് ഹക്ക ജനതയുടെ ഉത്ഭവം എന്നാണ് കരുതപ്പെടുന്നത്. ഇവിടെ നിന്നും കുടിയേറ്റ പരമ്പരകളിലൂടെയാണ് ഇന്ന് ഹക്കകൾ കാണപ്പെടുന്ന തെക്കൻ ചൈനയുടെ ഭാഗത്തെത്തിയതെന്നാണ് കരുതുന്നത്. 
ഗണ്യമായ തോതിൽ ലോകമെമ്പാടുമുള്ള വിവിധ രാജ്യങ്ങളിലേക്കും കുടിയേറി. ചൈനീസ് സമുദായ വിഭാഗങ്ങളായ 80 ദശലക്ഷം ഹക്ക ജനങ്ങളാണ് ഇത്തരത്തിൽ ലോകത്താകമാനം കുടിയേറിയതെന്നാണ് കണക്ക്.
ആധുനിക ചൈനീസ് ചരിത്രത്തിലും വിദേശ ചൈനീസ് ചരിത്രത്തിലും ഹക്ക ജനങ്ങൾക്ക് കാര്യമായ സ്വാധീനമുണ്ടായിരുന്നു. പ്രത്യേകിച്ച്, അവർ പല വിപ്ലവ, ഭരണകൂട, സൈനിക നേതാക്കളുടെ പ്രധാന സ്രോതസ്സായിരുന്നു. 
വടക്കൻ ചൈനയിൽ ഉത്ഭവിച്ച ഹാൻ ചൈനീസ് വംശത്തിലെ ഒരു ഉപവിഭാഗമായാണ് ഹാക്ക ജനങ്ങൾ സാധാരണയായി അറിയപ്പെടുന്നത്. 
ഹക്ക ജനങ്ങളുടെ ഉത്ഭവം കണ്ടെത്തുന്നതിന് മൂന്ന അംഗീകൃത സിദ്ധാന്തങ്ങളാണ് നരവംശശാസ്ത്രജ്ഞരും ചരിത്രക്കാരൻമാരും ഭാഷാപണ്ഡിതരും സ്വീകരിച്ചിരിക്കുന്നത്. 
അവസാനത്തെ രണ്ട് സിദ്ധാന്തങ്ങൾ ഒന്നിലധികം ശാസ്ത്രീയ പഠനങ്ങളാൽ ഏകോപിച്ചതാണ്. 

വടക്കൻ ചൈനയിലെ മഞ്ഞ നദിക്കരയുടെ പ്രവിശ്യകളിൽ നിന്ന് കുടിയേറിയ ജനങ്ങളെയാണ് ഹക്ക എന്ന് പറയുന്നത്. ആദ്യകാലത്ത് പ്രത്യേക ജനവിഭാഗങ്ങളെ ഹക്ക എന്ന പറഞ്ഞിരുന്നില്ല. സാമ്രാജ്യത്വ ചൈനയിലെ ആദ്യ രാജവംശമായ ഖിൻ രാജവംശ (221-206 ബിസി) കാലം മുതൽ സാമൂഹികമായ അസ്വസ്ഥതകളും വിപ്ലവങ്ങളും പടയോട്ടങ്ങളും കാരണം ഹക്ക വംശജരുടെ പൂർവ്വീകർ പല തവണയായി തെക്കൻ ഭാഗത്തേക്ക് കുടിയേറുകയായിരുന്നു.
പതിനാറാം നൂറ്റാണ്ടിൽ, സാമ്പത്തിക പുരോഗതിയുടെ ഫലമായി സിങ്ക് ഖനനം നടക്കുന്ന കുന്നിൻ പ്രദേശങ്ങളിലേക്കും കാർഷിക വിളകൾ നട്ടു വളർത്താനായി തീരദേശ സമതലങ്ങളിലേക്കും നീങ്ങി. സാമ്പത്തിക മാന്ദ്യത്തിന് ശേഷം ഈ സംരംഭങ്ങൾ പലതും പരാജയപ്പെട്ടു. ഇതോടെ, അനേകം പേർ പലവട്ടമായി തിരിച്ചുവരാൻ തുടങ്ങി. 

ചില സാമൂഹികവും സാംസ്‌കാരികവുമായ ( ഉദാഹരണത്തിന് ഭാഷ വ്യത്യാസങ്ങൾ) വ്യത്യാസങ്ങൾ കാരണം സമീപ പ്രദേശത്തുള്ള ജനങ്ങളിൽ നിന്നും വ്യത്യസ്തമാണെങ്കിലും ഹാൻ ചൈനീസ് ജനതയാണ് ഭൂരിപക്ഷം. പ്രത്യേക ജില്ലകൾ, പ്രവിശ്യകൾ അല്ലെങ്കിൽ പ്രദേശങ്ങൾ പരിഗണിക്കാതെ ചരിത്രപരമായ ഉറവിടങ്ങളിൽ നിന്നുള്ള ജനസംഖ്യായനുസരിച്ച് പൊതുവായാണ് ഇവരെ പരിഗണിക്കുന്നത്.
അക്രമങ്ങളുടെയും കഷ്ടപ്പാടുകളുടെയും ചരിത്രമാണ് ഹക്കകളുടെ ചരിത്രം.കലാപങ്ങളിലും കൂട്ടക്കൊലകളിലുമായി ഹക്ക ജീവിതങ്ങൾക്ക് ഭീകരമായ നഷ്ടമുണ്ടായിട്ടുണ്ട്.

സൂക്ഷിച്ചുവെക്കുന്ന മാംസാഹാരങ്ങൾക്ക് പ്രസിദ്ധമാണ് ഹക്ക ഭക്ഷണം. യോങ് താഉ ഫൂ ഒരു ജനകീയ ഹക്ക ഭക്ഷണമാണ്. സോയാ ബീൻ പാലിൽ നിന്ന് നിർമ്മിക്കുന്ന തോഫു, ബ്രൈസിങ് എന്നിവ ഇവരുടെ പ്രധാന ഭക്ഷണങ്ങളാണ്.
ചരിത്രപരമായി, ഹക്ക വനിതകൾ അവരുടെ കാൽപാദങ്ങൾ തുറന്നിട്ട് പാദരക്ഷകൾ ധരിക്കാതെയാണ് പൊതുസ്ഥലങ്ങളിൽ പ്രത്യക്ഷപ്പെട്ടിരുന്നത്.


</doc>
<doc id="399067" url="https://ml.wikipedia.org/wiki?curid=399067" title="ദോഹ മെട്രോ">
ദോഹ മെട്രോ

ഖത്തറിന്റെ തലസ്ഥാനമായ ദോഹയിൽ നിർമ്മാണത്തിൽ ഇരിക്കുന്ന അതിവേഗ റയിൽ ഗതാഗത ശൃംഖലയാണ്‌ ദോഹ മെട്രോ (അറബിക്:مترو الدوحة). ഖത്തർ റെയിലിനാണ് ഉടമസ്ഥാവകാശം രണ്ടു ഘട്ടങ്ങളിയായി നിർമ്മിക്കാൻ ഉദ്ദേശിക്കുന്ന ഈ മെട്രോ പ്രോജക്ടിന് മൂന്ന് പാതകൾ, 37 സ്റ്റേഷനുകൾ ആണ് വിഭാവനം ചെയ്തിരിക്കുന്നത്. ഭൂരിഭാഗവും പാതകളും ഭൂഗർഭ പാതകൾ ആയിട്ടാണ് രൂപകൽപന ചെയ്തിരിക്കുന്നത്. ദോഹ മെട്രോ പ്രൊജക്റ്റ് 2020-ഓടെ പൂർത്തിയാക്കാൻ ആണ് ഉദ്ദേശിക്കുന്നത്.
2013 ആരംഭത്തിലാണ് മെട്രോയുടെ കരാർ നടപടികൾ ഖത്തർ റെയിൽ തുടങ്ങുന്നത്.

കോസ്ടൽ ലൈൻ എന്നും ഇത് അറിയപ്പെടുന്നു. അൽ വഖ്രയിൽ നിന്നും തുടങ്ങി ലുസൈൽ അവസാനിക്കുന്നു ഈ പാതയ്ക് നാല്പത് കിലോ മീറ്റർ നീളമുണ്ട്. 
റെഡ് ലൈനിലെ സ്റ്റേഷനുകൾ ഇവയാണ്. 


</doc>
<doc id="399068" url="https://ml.wikipedia.org/wiki?curid=399068" title="ബംഗ്ലാദേശ് കേഡ്റ്റ് കോർപ്സ്">
ബംഗ്ലാദേശ് കേഡ്റ്റ് കോർപ്സ്

ബംഗ്ലാദേശ് നാഷണൽ കേഡറ്റ് കോർപ്സ് The Bangladesh National Cadet Corps (BNCC) അവിടത്തെ കരസേന, വ്യോമസേന, നാവികസേന എന്നിവയുടെ സ്കൂളുകൾ, കോളജുകൾ സർവ്വകലാശാലകൾ എന്നിവയ്ക്കുള്ള സംയുക്തമായ സേവന സംഘടനയാണ്. 

ബ്രിട്ടിഷ് ഭരണകാലത്ത് 1921ൽ ധാക്ക സർവ്വകലാശാല തുടങ്ങിയശേഷം ക്യാപറ്റൻ ഇ. ഗ്രൂമിന്റെ നേതൃത്വത്തിൽ അദ്ദേഹം അഡ്ജൂറ്റന്റ് ആയി ഇന്ത്യൻ ടെറിട്ടോറിയൽ ഫോഴ്സസ് ആക്റ്റ് 1923 പ്രകാരം ബംഗ്ലാദേശ് നാഷണൽ കേഡറ്റ് കോർപ്സിന്റെ പ്രവർത്തനം തുടങ്ങി. 1927 നവംബറിൽ അദ്ദേഹം 100 വിദ്യാർത്ഥികൾക്കും 16 അദ്ധ്യാപകർക്കുമായി സൈനികമായ പരിശീലനം നൽകി. പിന്നീട്, 1928 ജൂണിൽ യൂണിവേഴ്സിറ്റി ട്രൈനിങ് കോർപ്സ് ഔദ്യോഗികമായി തിടങ്ങി. 1943ൽ ഈ സംഘടയുടെ പേര് യൂണിവേഴ്സിറ്റി ഓഫീസേഴ്സ് ട്രൈനിങ് കോർപ്സ് (University Officers Training Corps (UOTC)എന്നാക്കിമാറ്റി. ഈ കോർപ്സിന്റെ അംഗങ്ങൾ 1971ലെ ബംഗ്ലാദേശ് വിമോചനയുദ്ധത്തിൽ പങ്കെടുത്തിരുന്നു. സ്വാതന്ത്ര്യത്തിനുശേഷം ബംഗ്ലാദേശ് കേഡറ്റ് കോർപ്സ് ബംഗ്ലാദേശിലെ കോളജു വിദ്യാർത്ഥികൾക്കും ജൂണിയർ കേഡറ്റ് കോർപ്സ് ജൂണിയർ വിദ്യാർത്ഥികൾക്കുമായും വേറെ രൂപീകരിച്ചുവെങ്കിലും യൂണിവേഴ്സിറ്റി ഓഫീസേഴ്സ് ട്രൈനിങ് കോർപ്സ്  യൂണിവേഴ്സിറ്റി വിദ്യാർത്ഥികൾക്കായി നിലനിർത്തിയിട്ടുണ്ടായിരുന്നു. 1979 മാർച്ച് 23നു അന്നത്തെ പ്രസിഡന്റ് ആയിരുന്ന സിയാവുർ റഹ്മാൻ, ബംഗ്ലാദേശ് കേഡറ്റ് കോർപ്സ്, ജൂണിയർ കേഡറ്റ് കോർപ്സ്, യൂണിവേഴ്സിറ്റി ഓഫീസേഴ്സ് ട്രൈനിങ് കോർപ്സ്  എന്നിവ പരസ്പരം യോജിപ്പിച്ചു. ഇപ്പോൾ ഇത് കരസേന, വ്യോമസേന, നാവികസേന എന്നിവയുടെ സ്കൂളുകൾ, കോളജുകൾ സർവ്വകലാശാലകൾ എന്നിവയ്ക്കുള്ള സംയുക്തമായ സേവന സംഘടനയാണ്. ഇപ്പോൾ ഈ സംഘടനയുടെ ആസ്ഥാനം, ധാക്കയിലെ ഉത്തറയിലെ സെക്റ്റർ നമ്പർ 6ലാണ്. ബംഗ്ലാദേശ് കേഡറ്റ് കോർപ്സിൽ 3 തരം കേഡറ്റുകളുണ്ട്. ഇതിനെ രണ്ടു തലമായി തിരിച്ചിട്ടുണ്ട്. ജൂണിയർ ഡിവിഷൻ കേഡറ്റുകൾ എന്നും സീനിയർ ഡിവിഷൻ കേഡറ്റുകൾ എന്നും. സീനിയർ ഡിവിഷനെ വീണ്ടും പെൺകുട്ടികളുടെയും ആൺകുട്ടികളുടെയും വിഭാഗമായി വിവിധ തലത്തിലായി തിരിച്ചിരിക്കുന്നു. ബംഗ്ലാദേശ് സർക്കാർ ബംഗ്ലാദേശ് കേഡറ്റ് കോർപ്സിനെ നിയമപരമായ ചട്ടക്കൂടിനകത്തു കൊണ്ടുവന്ന് ഒരു പ്രത്യേക വകുപ്പിങ്കീഴിലാക്കാൻ തീരുമാനിച്ചിട്ടുണ്ട്. ഈ നിർദ്ദേശത്തെ ബംഗ്ലാദേശ് കേഡറ്റ് കോർപ്സ് ആക്റ്റ് 2015 എന്നാണു വിളിക്കപ്പെടുന്നത്. പ്രതിരോധമന്ത്രാലയത്തിനു കീഴിലുള്ള പ്രത്യെക വകുപ്പിൻകീഴിലാക്കാനാണുദ്ദേശിക്കുന്നത്. ബംഗ്ലാദേശ് കേഡറ്റ് കോർപ്സ് (BNCC) ഇന്ത്യാഗവണ്മെന്റിന്റെ ക്ഷണപ്രകാരം, യുവാകളുടെ പരസ്പരകൈമാറ്റക്കരാർ പ്രകാരം ഒരു പ്രതിനിധി സംഘത്തെ ഇന്ത്യയിലേയ്ക്ക് അയച്ചിട്ടുണ്ട്. 2009ലെ റിപ്പബ്ലിക് ദിന ക്യാമ്പിൽ അവർ പങ്കെടുത്തിരുന്നു. വിജയദിവസപരേഡിലും അവർ പങ്കെടുത്തു.

കരസേനാവിഭാഗവും നാവികസേനാവിഭാഗവും വ്യോമസേനാവിഭാഗവുമുള്ള ബംഗ്ലാദേശ് കേഡറ്റ് കോർപ്സ് നയിക്കുന്നത് ഡയറക്ടർ ജനറൽ ആണ്. അദ്ദേഹം ബംഗ്ലാദേശ് കരസേനയുടെ ബ്രിഗേഡിയർ ജനറൽ ആയിരിക്കും. ബംഗ്ലാദേശ് കേഡറ്റ് കോർപ്സിനു 5 കരസേന റെജിമെന്റും (ആർമി വിങ്) 3 എയർ സ്ക്വാഡ്രനും (എയർഫോഴ്സ് വിങ്) 3 നേവൽ ഫ്ലോട്ടില്ല (നേവൽ വിങ്) ഉണ്ട്. റജിമെന്റുകൾ ഇവയാണ്: റംണ റെജിമെന്റ്, കർണ്ണഫുലി റെജിമെന്റ്, മൊയിനാമതി റെജിമെന്റ്, സുന്ദോർബോൺ റെജിമെന്റ്, മൊഹസ്താൻ റെജിമെന്റ്. വ്യോമ സ്ക്വാഡ്രനുകൾ ഇവയാണ്: #1 സ്ക്വാഡ്രൻ, #2 സ്ക്വാഡ്രൻ, #3 സ്ക്വാഡ്രൻ. ഫ്ലോട്റ്റില്ലകൾ ഇവയാണ്: ധാക്ക ഫ്ലോട്റ്റില്ല, ചിറ്റഗോങ് ഫ്ലോട്റ്റില്ല and ഖുൽന ഫ്ലോട്റ്റില്ല. കേഡറ്റുകൾ ആകാനായി സ്കൂൾ വിദ്ദ്യാർത്ഥികൾക്ക് രണ്ടു അവസരങ്ങളുണ്ട്. സ്കൂളും കോളജും/ സർവ്വകലാശാലയും. ഇന്റർമീഡിയേറ്റ് മുതൽ കോളജു, സർവ്വകലാശാലകൾ വരെയുള്ള കുട്ടികൾക്കുള്ളതാണ് സീനിയർ ഡിവിഷൻ. ആൺകുട്ടികൾക്കും പെൺകുട്ടികൾക്കും കേഡറ്റായി തുടരാൻ 4 വർഷം ആണുള്ളത്. ക്ലാസ് 6 മുതൽ ആണ് ജൂണിയർ ഡിവിഷൻ തുടങ്ങുന്നത്. 


സൈനികമായ പരിശീലനങ്ങളും മറ്റും ലഭിക്കുന്നതുകൂടാതെ കേഡറ്റുകൾക്ക് മറ്റു ചിലപരിശീലനങ്ങളും ലഭിക്കുന്നുണ്ട്. അവർ സാമൂഹ്യപ്രവർത്തനങ്ങളിലും ഏർപ്പെട്ടുവരുന്നു. താഴെക്കൊടുത്തിരിക്കുന്ന പ്രവർത്തനങ്ങളിലും ആവർ പങ്കെറ്റുത്തുവരുന്നുണ്ട്:





</doc>
<doc id="399070" url="https://ml.wikipedia.org/wiki?curid=399070" title="ഏണസ്റ്റ് മാക്ക്">
ഏണസ്റ്റ് മാക്ക്

ഒരു ഓസ്ട്രിയൻ ഭൗതിക ശാസ്ത്രജ്ഞനും തത്ത്വചിന്തകനുമായിരുന്നു ഏണസ്റ്റ് മാക്ക് (Ernst Waldfried Josef Wenzel Mach ; ; 18 February 1838 – 19 February 1916) 
1838 ഫെബ്രുവരി 18-ന് ആസ്ട്രിയൻ സാമ്രാജ്യത്തിലെ ക്രിലിസ് എന്ന പ്രദേശത്താണ് മാക്ക് ജനിച്ചത്.അദ്ദേഹത്തിന്റെ പിതാവ് ബ്രെണോൻ ഒരു പ്രഭുകുദുംബയത്തിന്റെ ട്യൂട്ടറായി പ്രവർത്തിച്ചിരുന്നു.മാക്കിന്റെ ജന്മദേശം തോയനി ആയിരുന്നു എന്ന് മറ്റൊരു അഭിപ്രായവും നിലവിലുണ്ട്. ആഘാതതരംഗങ്ങളെക്കുറിച്ച് (Shock Waves) അദ്ദേഹം ഗവേഷണം നടത്തി, അദ്ദേഹത്തിന്റെ സ്മരണാർത്ഥമാണ് മാക് സംഖ്യയ്ക്ക് ഈ പേര് നല്കിയത്. 
14 വയസ്സകുന്നതുവരെ മാക്ക് സ്കൂളിൽ ചേർന്നു പഠിച്ചില്ല. അച്ഛനമ്മമാരായിരുന്നു ആദ്യ ഗുരുക്കന്മാർ.


</doc>
<doc id="399085" url="https://ml.wikipedia.org/wiki?curid=399085" title="ഒപ്പീസ്‌തോകോയലികൗഡിയ">
ഒപ്പീസ്‌തോകോയലികൗഡിയ

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു സോറാപോഡ് വിഭാഗത്തിൽ പെട്ട വലിയ ഒരു ദിനോസർ ആണ് ഒപ്പീസ്‌തോകോയലികൗഡിയ . ടൈറ്റനോസോറീൻ കുടുംബത്തിൽ പെട്ട ദിനോസർ ആണ് ഒപ്പീസ്‌തോകോയലികൗഡിയ. മംഗോളിയയിൽ ഗോബി മരുഭൂമിയിൽ നിന്ന് ആണ് ഇവയുടെ ഫോസിൽ കണ്ടുകിട്ടിയിട്ടുള്ളത് . Opisthocoelicaudia skarzynskii എന്ന ഒരേ ഒരു ഉപവർഗത്തിനെ മാത്രമേ കിട്ടിയിട്ടുള്ളു പോരാത്തതിന് ഇത് വരെ വേർതിരിച്ചു വർഗ്ഗീകരിച്ചിട്ടും ഉള്ളൂ .
നെമേഗ്ടോ എന്ന ശിലാ ക്രമത്തിൽ നിന്നും ആണ് ഇവയെ കണ്ടു കിട്ടിയത് , ഇവയെ കൂടാതെ മറ്റൊരു സൗരോപോഡിനെ മാത്രമേ അവിടെ നിന്നും കിട്ടിയിട്ടുള്ളു .

ഏകദേശം പൂർണമായ ഒരു ഫോസിൽ ആണ് കിട്ടിയിട്ടുള്ളത് തലയും കഴുത്തും ഒഴിച്ച് ബാക്കി ഭാഗങ്ങൾ എല്ലാം തന്നെ കിട്ടുകയുണ്ടായി , 1965 ൽ ആണ് പോളിഷ് മംഗോളിയൻ ഗവേഷകർ ഈ ഫോസിൽ കണ്ടെത്തുന്നത് , ഏകദേശം പൂർണമായ ഫോസിൽ ആയതു കൊണ്ട് തന്നെ സൗറോപോഡ് ദിനോസറുകളുടേതായി ആദ്യ ക്രിറ്റേഷ്യസ് കാലത്തു നിന്നും കിട്ടിയിട്ടുള്ളതിൽ ഏറ്റവും നല്ല ഫോസ്സിലുകളിൽ ഒന്നാണ് ഇവയുടേത് . ഫോസിൽ ആയി ലഭിച്ചിട്ടുള്ള മറ്റു അസ്ഥികളിൽ കണ്ട മാംസഭോജി ദിനോസറുകളുടെ പല്ലിന്റെ പാടുകൾ ഇവ ചത്തു കഴിഞ്ഞു ഇവയെ ആഹരിച്ചതിന്റെ ലക്ഷണങ്ങൾ ആണ് , ഇതേ മാംസഭോജി ആയിരിക്കണം ഇവയുടെ തലയും കഴുത്തും അടക്കം നഷ്ടപെട്ട ഭാഗങ്ങൾ കൊണ്ട് പോയിരിക്കുക്ക എന്ന് കരുതുന്നു . ടൈപ്പ് സ്പെസിമെൻ കൂടാതെ രണ്ടു സ്പെസിമെൻ കൂടെ കിട്ടിയിട്ടുണ്ട് ഇത് ഭാഗീകമായി വാലിന്റെ ഭാഗങ്ങളും തോളിന്റെ ഭാഗങ്ങളും ആണ് .

താരതമ്യേനെ ഇടത്തരം വലിപ്പം ഉള്ള സൗറോപോഡ് ദിനോസർ ആയിരുന്നു ഇവ .ഏകദേശം 11 . 4 മീറ്റർ (മുപ്പത്തിയേഴ് അടി ) നീളം വെച്ചിരുന്നു ഇവ . മറ്റു സൗറോപോഡ് വിഭാഗം ദിനോസറുകളെ പോലെ ഇവയും നീണ്ടു തടിച്ച കാലുകളും ഉരുണ്ട ശരീര പ്രകൃതിയും നീളമേറിയ കഴുത്തും വാലും ഉള്ളവ ആയിരിന്നു . വാലിന്റെ അടിയിൽ ഉള്ള അസ്ഥിപരമായ പ്രതേകത ഇവക്ക് പിൻ കാലുകളിൽ ഉയർന്നു നില്ക്കാൻ സഹായിച്ചിരിക്കണം എന്ന് കരുതുന്നു . 
ഇവയ്ക്ക് തീറ്റ തേടുന്ന സമയം ഉയരത്തിൽ ഉള്ള മര ശിഖിരങ്ങളിൽ നിന്ന് ഇലകൾ കടിച്ചെടുക്കാൻ രണ്ടു കാലിൽ ഉയർന്നു നിന്നിരുന്നു എന്ന് കരുതുന്നു , ഇതിനു വാലിൽ ഊന്നി ഇവ നിന്നിരിക്കാം എന്ന് ഇവയുടെ ഇടുപ്പെല്ലിനെ അടിസ്ഥാനമാക്കിയുള്ള പഠനങ്ങൾ സൂചിപ്പിക്കുന്നു , വാളിന്റെ പ്രതേക ഘടന കൊണ്ട് തന്നെ മറ്റു സൗറോപോഡ് ദിനോസറുകളെ അപേക്ഷിച്ചു ഇവയുടെ വാലും പിൻ ഭാഗവും വളരെ വഴക്കം ഉള്ളതായിരുന്നു എന്ന് കരുതുന്നു . (പഠനം 1977 പ്രൊഫസർ ബോർസുഖ് -ബിലാലിനിക്ക) 

ഇവ ഉൾപ്പെടുന്ന ജൈവ കുടുബത്തെ കുറിച്ച് ചില അവ്യക്തത നിലനിൽക്കുന്നുണ്ട് , ഇവ ക്യാമറസൗർ കുടുംബത്തിൽ ആണ് എന്നും അല്ല മറിച്ചു ടൈറ്റാനോസൗറിന് ആണ് എന്നും ചില പഠനങ്ങൾ സൂചിപ്പിക്കുന്നു , എന്നാൽ 1993 ൾ നടന്ന പഠനപ്രകാരം ഇവയെ ടൈറ്റനോസോറീൻ കുടുംബത്തിൽ പെട്ട ദിനോസർ ആയാണ് കാണുന്നത് . 

2007 ലേ ഏറ്റവും പുതിയ പഠനപ്രകാരം ഉള്ള ജീവ ശാഖ ചുവടെ 



</doc>
<doc id="399099" url="https://ml.wikipedia.org/wiki?curid=399099" title="ഗോബസ്ഥാൻ ദേശീയോദ്യാനം">
ഗോബസ്ഥാൻ ദേശീയോദ്യാനം

ഗോബസ്റ്റാൻ ദേശീയോദ്യാനം, ഔദ്യോഗികമായി ഗോബസ്റ്റാൻ റോക്ക് ആർട്ട് കൾച്ചറൽ ലാൻഡ്സ്കേപ്പ് എന്നറിയപ്പെടുന്നതും അസർബൈജാനിലെ ഗ്രേറ്റർ കോക്കസസ് മലനിരകളുടെ തെക്ക് കിഴക്കേ അറ്റം ഉൾക്കൊള്ളുന്നതുമായ മലകളും പർവ്വതങ്ങളും നിറഞ്ഞ പ്രദേശമാണ്. ഇത് പ്രധാനമായും പിർസാഗത്, സുംഗൈറ്റ് എന്നീ നദികൾക്കിടയിൽ, ജെയ്രാൻകെച്ച്മാസ് നദീതടത്തിലാണ് സ്ഥിതിചെയ്യുന്നത്. കാസ്പിയൻ കടലിൻറ പടിഞ്ഞാറേക്കരയിൽ, ബാകുവിന്റെ മധ്യഭാഗത്തുനിന്ന് ഏതാണ്ട് 64 കിലോമീറ്റർ തെക്കുപടിഞ്ഞാറായി ഗോബസ്ഥാൻ അധിവാസകേന്ദ്രത്തിനു പടിഞ്ഞാറായിട്ടാണ് ഈ ദേശീയോദ്യാനത്തിന്റെ കൃത്യമായ സ്ഥാനം.

ഗോബസ്റ്റാൻ ഭൂപ്രദേശങ്ങൾ അസംഖ്യം, ചിലപ്പോൾ ആഴത്തിലുള്ള മലയിടുക്കുകളാൽ (അസർബൈജിയൻ: ഗോബു) ഛേദിക്കപ്പെട്ടിരിക്കുന്നു. ഗോബസ്റ്റാന്റെ ഭൂമിശാസ്ത്രപരമായ നാമത്തിനു കാരണം ഇതാണ്. 1966 ൽ ഗോബേസ്റ്റാൻ അസർബൈജാനിന്റെ ദേശീയ ചരിത്രപരമായ അടയാളമായി പ്രഖ്യാപിക്കപ്പെട്ടു. ഇവിടുത്തെ പുരാതന കൊത്തുപണികൾ നിറഞ്ഞ ശിലകൾ, മറ്റ് അവശിഷ്ടങ്ങൾ, മൺ അഗ്നിപർവ്വതങ്ങൾ (ചൂടുപിടിച്ച ചെളി പുറന്തള്ളുന്നത്), ഗ്യാസ് കല്ലുകൾ എന്നിവ സംരക്ഷിക്കുകയെന്ന ലക്ഷ്യമായിരുന്നു ഈ ദേശീയോദ്യാനത്തിന്റെ രൂപീകരണത്തിന്റെ പ്രധാന ലക്ഷ്യം. ബോയുക്ഡാഷ്, കിച്ചിക്ഡാഷ്, ജിൻഗിർഡാഗ്, യാസിലി കുന്നുകൾ തുടങ്ങിയവ മലകളെല്ലാംതന്നെ നിയമപരമായി സർക്കാർ സംരക്ഷണത്തിലുള്ളവയാണ്. ഈ മലനിരകൾ ഗോബസ്റ്റാന്റെ തെക്ക് കിഴക്കായി കാസ്പിയൻ കടലിന് സമീപത്തായാണ് സ്ഥിതിചെയ്യുന്നത്. 2007-ൽ യുനസ്കോയുടെ ലോക പൈതൃക പട്ടികയിൽ ഗോബസ്റ്റാൻ ഇടംപിടിച്ചു. ചരിത്രാതീത കാലഘട്ടത്തിലെ വേട്ടയാടൽ, ജീവജാലങ്ങൾ, സസ്യജാലങ്ങൾ, ജീവിതശൈലികൾ എന്നിവ കൊത്തി വച്ചിട്ടുള്ള ശിലാ ചിത്രങ്ങളുടെ രൂപഭംഗിയും ഗുണനിലവാരവും സാന്ദ്രതതയും അതുപോലെ ഈ പ്രദേശം പ്രതിഫലിപ്പിക്കുന്ന ചരിത്രാതീത കാലത്തിനും മധ്യകാലഘട്ടത്തിനും ഇടയിലുള്ള സാംസ്കാരിക തുടർച്ചയും കണക്കിലെടുത്ത് സാർവലൗകിക മൂല്യമുള്ള ഒരു പ്രദേശമായി ഇതു കണക്കാക്കപ്പെട്ടു.

സൂര്യൻ, കാറ്റ്, ഭൂകമ്പം, അന്തരീക്ഷനിലയിലെ വ്യതിയാനങ്ങൾ എന്നിവയുടെ സ്വാധീനത്താൽ നൂറ്റാണ്ടുകളിലൂടെ ഭീമൻ ചുണ്ണാമ്പു പാളികൾ അരികുകളിൽനിന്നു വേർപെട്ട് താഴ്വാരത്തിലേയ്ക്കു ഉരുണ്ടു വരുന്നു. തകർന്നുകിടക്കുന്ന കൽക്കൂമ്പാരങ്ങളുടെ വിസ്മയകരമായ ദൃശ്യങ്ങൾ പ്രദർശിപ്പിക്കുന്ന പ്രദേശമാണിത്. വലിയ അടരുകളായിട്ടുള്ള പാറക്കല്ലുകൾ എന്നിവ പരസ്പരം ചേർന്ന്, 20 വലുതും ചെറുതുമായ ഗുഹകൾ രൂപീകരിക്കപ്പെടുകയും ഇവിടെയുണ്ടായിരുന്ന നിവാസികൾക്ക് പ്രകൃതിദത്ത അഭയാർത്ഥികേന്ദ്രങ്ങളായി ഇവ നിലകൊണ്ടിരുന്നു. 1930 ൽ ഒരു കൂട്ടം ആളുകൾ ചരൽക്കല്ലു സംഭരിക്കാൻ ഇവിടെയെത്തിയപ്പോഴാണ് ഗോബസ്റ്റാന്റെ പുരാവസ്തുമൂല്യം ആദ്യമായി കണ്ടെത്തിയത്. ഭീമൻ പാറകൾ, ഉരുളൻ കല്ലുകൾ എന്നിവ ഈ മേഖലയിൽ അത്യധികമാണ്. പാറക്കല്ലിൽ തീർത്ത കൊത്തുപണികൾ ഒരു ഒരു ജീവനക്കാരൻ ശ്രദ്ധിക്കുകയും കൂടുതൽ പരിശോധനയ്ക്കിടെ മനുഷ്യനിർമ്മിതഗുഹകളും അതിൽ കൂടുതൽ ലിഖിതങ്ങളും രൂപങ്ങളും കണ്ടുപിടിക്കപ്പെട്ടു.

അസർബൈജാനിലും കാസ്പിയൻ തീരത്തും ഏതാണ്ട് 400 ൽ അധികം മൺ അഗ്നിപർവ്വതങ്ങളുണ്ട്. ലോകമെമ്പാടുമുള്ള ഇത്തരം മൺ അഗ്നിപർവ്വതങ്ങളടെ പകുതിയോളം വരുമിത്. 2001 ൽ, ബകുയിൽ നിന്നു 15 കിലോമീറ്റർ അകലെയുള്ള ഒരു മൺ അഗ്നിപർവ്വത്തിൽനിന്ന് 15 മീറ്റർ ഉയരത്തിലുള്ള അഗ്നിസ്ഫുലിംഗങ്ങൾ ഉയർന്നത് വാർത്തയായിരുന്നു. സി.എൻ.എൻ ട്രാവലിൽ ഗോബസ്റ്റാൻ മൺ അഗ്നിപർവ്വതങ്ങൾ 50 സ്വാഭാവിക അത്ഭുതങ്ങളിൽ ഒന്നായി ഉൾപ്പെടുത്തിയിരിക്കുന്നു. നിരവധി ഭൂശാസ്ത്രജ്ഞരും, നാട്ടുകാരും, അന്താരാഷ്ട്ര സന്ദർശകരും ഫിറസ് ക്രാറ്റർ, ഗോബാസ്റ്റാൻ, സല്യാൻ തുടങ്ങിയ ഇത്തരം സ്ഥലങ്ങളിലേക്ക് ട്രെക്കിംങ് നടത്തുകയും ഔഷധഗുണമുള്ളതെന്നു വിശ്വസിക്കപ്പെടുന്ന മണ്ണിൽ സ്വയം പൊതിയുകയും സസന്തോഷം മടങ്ങുകയും ചെയ്യുന്നു. ശരാശരി ഇരുപതു വർഷത്തിനിടയിൽ ഈ മൺ അഗ്നിപർവതങ്ങളിലൊന്ന് ഗോബസ്റ്റാനിൽ അതിശക്തമായി പൊട്ടിത്തെറിക്കുകയും, നൂറുകണക്കിന് മീറ്ററുകൾ ദൂരത്തിൽ ആകാശത്തിലേക്ക് അതിലെ അഗ്നി സ്ഫുലിംഗങ്ങൾ ഉയരുകയും ചുറ്റുമുള്ള പ്രദേശങ്ങളിൽ ടൺ കണക്കിനു ചെളി നിക്ഷേപിക്കുകയും ചെയ്യുന്നു. അസർബൈജാനിലെ സൊരാഷ്ട്രിയൻ മതം 2,000 വർഷങ്ങൾക്ക് മുമ്പുതന്നെ ഈ ഭൌമശാസ്ത്ര പ്രതിഭാസവുമായി അടുത്തു ബന്ധമുള്ളതായിരുന്നു.

ഗോബസ്റ്റാൻ ദേശീയോദ്യാനത്തിലെ സസ്യലോകം മരുഭൂമികളുടേതിനും അർദ്ധ മരുഭൂമികളുടേതിനും ഒരു സമാനമായ അവസ്ഥയിലാണ്. അതിൽ പുല്ലുകൾ, കുറ്റിച്ചെടികൾ, കാഞ്ഞിരം പോലെ സമാനമായ ദീർഘകാല സസ്യങ്ങളും ഉൾപ്പെടുന്നു. കാട്ടുറോസ്, കുള്ളൻ ചെറി, ഹണിസക്കിൾ ,ചൂരൽ, കാട്ടു പിയർ, അത്തി, കാട്ടുമാതളം, കാട്ടുമുന്തിരി തുടങ്ങി മറ്റു പലതരം ചെറു വൃക്ഷങ്ങളും സസ്യങ്ങളും കുറ്റിച്ചെടികളും കുന്നുകൂടിക്കിടക്കുന്ന കല്ലുകളും പാറകളും നിറഞ്ഞഭൂപ്രകൃതിയെ അലങ്കരിക്കുന്നു.

കഴിഞ്ഞ ദശാബ്ദങ്ങളിൽ ഗോബസ്റ്റാനിലെ ജീവജാലങ്ങൾ വളരെ ഷുഷ്കമായി അവസ്ഥയിലെത്തിയിട്ടുണ്ട്. ഗോബസ്റ്റണിലെ സ്വാഭാവിക നിവാസികൾ അപൂർവ ജനുസുകളായ കുറുക്കൻ, ചെന്നായ, കാട്ടുമുയലുകൾ, കാട്ടു പൂച്ചകൾ, കാട്ടുപ്രാവുകൾ, വാനമ്പാടികൾ എന്നിവയും പലതരം പാമ്പുകളും പല്ലികളും മറ്റുമാണ് ഇവിടെയുള്ളത്.


</doc>
<doc id="399107" url="https://ml.wikipedia.org/wiki?curid=399107" title="റെഡ് ഹാറ്റ് നെറ്റ്‌വർക്ക്">
റെഡ് ഹാറ്റ് നെറ്റ്‌വർക്ക്

റെഡ്ഹാറ്റ് കമ്പനി നൽകുന്ന സിസ്റ്റം മാനേജ്‌മന്റ് സേവനങ്ങളാണ് റെഡ് ഹാറ്റ് നെറ്റ്‌വർക്ക് എന്ന് അറിയപ്പെടുന്നത്. റെഡ് ഹാറ്റ് എന്റർപ്രൈസ് ലിനക്സ് ഓപ്പറെറ്റിംഗ്‌ സിസ്റ്റത്തിന്റെ പാച്ചുകൾ, അപ്ഡേറ്റുകൾ, ബഗ്ഗ്‌ ഫിക്സുകൾ തുടങ്ങി കോണ്ഫിഗറേഷൻ, ഇൻസ്റ്റാളേഷൻ, ക്ലയന്റ് കമ്പ്യൂട്ടർ മാനേജ്‌മന്റ് വരെ ഇതിൽ ഉൾപെടും.


</doc>
<doc id="399124" url="https://ml.wikipedia.org/wiki?curid=399124" title="കുറ്റായി ദേശീയോദ്യാനം">
കുറ്റായി ദേശീയോദ്യാനം

ഇന്തോനേഷ്യയിലെ കിഴക്കൻ കാലിമന്തൻ പ്രവിശ്യയിലെ കുറ്റായി ദേശീയോദ്യാനം ഒരു സംരക്ഷിത വനമേഖലയായി 1936-ൽ സ്ഥാപിതമായി. ഈ വനപ്രദേശം 198,629 ഹെക്ടർ വിസ്തൃതിയിൽ വ്യാപിച്ചുകിടക്കുന്നു. ബോർണിയോ ദ്വീപിന്റെ കിഴക്കൻതീരത്ത് ഭൂമധ്യരേഖയിൽനിന്ന് വടക്ക് മാറി 10-50 കി.മീ ദൂരത്തിൽ സ്ഥിതിചെയ്യുന്ന ഈ ദേശീയോദ്യാനം ഉഷ്ണമേഖലാ മഴക്കാടുകൾ നിറഞ്ഞ താഴ്ന്ന ഭൂപ്രദേശമാണ്. ഈ ദേശീയോദ്യാനത്തിന്റെ വടക്കേ അതിർത്തിയിൽ സൻഗട്ട നദിയും മഹകം നദിയും സ്ഥിതിചെയ്യുന്നു. സൻഗട്ട നദി മെൻറൊകോയിലൂടെ കവിഞ്ഞൊഴുകുന്നു. സിരപൻ, ബേസർ, സൻതൻ, ധനൗമൗ എന്നീ തടാകങ്ങളും ഉദ്യാനത്തിൽ കാണപ്പെടുന്നു. ബുഗിസ് ഗോത്രവർഗ്ഗത്തിൽപ്പെട്ട ജനങ്ങൾ പരമ്പരാഗതമായി ഇവിടെ പാർത്തുവരുന്നു
ഒറാങ്ങ്ഉട്ടാൻ ഈ ഉദ്യാനത്തിൽ മാത്രം കാണപ്പെടുന്ന സവിശേഷതയാണ്. മെൻറൊകോ, ഇന്തോനേഷ്യയിലെ ആദ്യത്തെ റോഡ്മാന്റെ (1970-71) ഒറാങ്ങ്ഉട്ടാൻ റിസേർച്ച് ഏരിയയായി പ്രവർത്തിക്കുന്നു. ഇന്ന് ഒറാങ്ങ്ഉട്ടാന്റെ സംരക്ഷണമേഖല കൂടിയാണ് കുറ്റായി ദേശീയോദ്യാനം. ഒറാങ്ങ്ഉട്ടാൻ കുറ്റായി പ്രൊജക്ട് 2006-ൽ ഡോ.ആനീ റസ്സന്റെ നേതൃത്വത്തിൽ കുറ്റായി ദേശീയോദ്യാനത്തിൽ നടത്തിവരുന്നു. ഒറാൻഗുട്ടന്റെ ബോർണിയൻ വനത്തിലെ സ്വഭാവത്തെകുറിച്ചുള്ള പഠനത്തിൽ ഡോ.ആനീ റസ്സന് (ഒറാൻഗുട്ടൻ കൺസർവൻസി ബോർഡ് മെമ്പർ) 25 വർഷത്തെ പ്രവൃത്തി പരിചയമുണ്ട്.

കുറ്റായി ദേശീയോദ്യാനത്തിന് ക്ഷോഭിപ്പിക്കുന്ന ഒരു ചരിത്രമുണ്ട്. എഴുപതുകളുടെ ആരംഭത്തിൽ 300,000 ഹെക്ടർ പ്രദേശം സംരക്ഷിക്കുകയും ആ പ്രദേശത്തിന് "കുറ്റായി ഗെയിം റിസർവ് " എന്ന് നാമകരണവും ചെയ്തു. സംരക്ഷിതഭാഗമായിരുന്നിട്ടും ഏതാനും വർഷങ്ങൾക്കകം ഈ പ്രദേശം മൂന്നിലൊരു ഭാഗമായി കുറഞ്ഞു. വനനശീകരണം തടയാനായി 1982-ൽ ഉദ്യാനം പരിഷ്ക്കരിക്കുകയും അതിന്റെ ഭാഗമായി ഉദ്യാനത്തിനകത്തെ പ്രവേശനം തടഞ്ഞിരുന്നു. 1982-83-ലെ ബോർണിയോയിലെ വൻതീപിടിത്തത്തെ തുടർന്ന് വനത്തിന്റെ ഭൂരിഭാഗം (60%) നശിക്കുകയുണ്ടായി. സ്ഥിരമായി വനം കയ്യേറ്റക്കാരുടെ കടന്നുകയറ്റം കാരണം ഉദ്യാനത്തിന്റെ കിഴക്കൻ അതിരിന്റെ വിസ്തീർണ്ണം കുറഞ്ഞുവരുന്നു. ഏകദേശം ഇപ്പോൾ ആദ്യം ഉണ്ടായിരുന്ന വനത്തിന്റെ 30% മാത്രമേ നിലനിൽക്കുന്നുള്ളൂ. ഈ ദേശീയോദ്യാനം ഇപ്പോൾ വിനോദസഞ്ചാരികൾക്ക് സന്ദർശനത്തിന് അനുയോജ്യമാണ്.

ഉഷ്ണമേഖലാപ്രദേശങ്ങളിൽ കണ്ടുവരുന്ന കാലാവസ്ഥയാണ് ഇവിടെ അനുഭവപ്പെടുന്നത്. 1453 മി.മീ. മഴയാണ് ഇവിടെ വർഷപാതമായി ലഭിക്കുന്നത്. താപനില 27 ° C മുതൽ മൈനസ് 33 ° C വരെ കാണപ്പെടുന്നു. ഏപ്രിൽ-ഒക്ടോംബർ വരെയാണ് ഉദ്യാനം സന്ദർശിക്കാൻ ഏറ്റവും അനുകൂലമായ സമയം.

കിഴക്കൻ കാലിമന്തൻ പ്രവിശ്യയിലെ എല്ലാ സസ്യമൃഗജീവജാലങ്ങളുടെയും ആവാസവ്യവസ്ഥയാണ് ഉഷ്ണമേഖലാമഴക്കാടുകൾ നിറഞ്ഞ വനപ്രദേശം ഉൾക്കൊള്ളുന്ന കുറ്റായി ദേശീയോദ്യാനം. ഇവിടെ ചതുപ്പു പ്രദേശങ്ങളും കണ്ടുവരുന്നു. ഇവിടത്തെ സസ്യജാലങ്ങളെ രണ്ടായി വിഭജിച്ചിരിക്കുന്നു. ശുദ്ധജലചതുപ്പിൽ വളരുന്നവയും, കണ്ടൽക്കാടുകളും. ഈർപ്പം നിറഞ്ഞ വനങ്ങളെ പോലുള്ള കെരൻഗാസ് വനങ്ങൾ (സുന്ദലാൻറ് ഹെൽത്ത് ഫോറസ്റ്റ്) നിറഞ്ഞ പ്രദേശങ്ങളും ഇവിടെ കാണപ്പെടുന്നു. ഡിപ്റ്ററോകാർപസ് ജനുസ്സിൽപ്പെട്ട മരങ്ങൾ, അയേൺ വുഡ് ("Acacia estrophiolata"), വിലപിടിപ്പുള്ള കരിമരം അഥവാ കരിന്താളി (Ebony), തുടങ്ങിയ മരങ്ങൾ വനത്തിലങ്ങോളമിങ്ങോളം ചിന്നിചിതറിയതുപോലെ കാണപ്പെടുന്നു. റഫ്ളേഷ്യാ ഫ്ളവർ, വിവിധയിനം ഓർക്കിഡുകൾ ഈ പ്രദേശത്ത് കണ്ടുവരുന്നു.

ഒറാങ്ങ്ഉട്ടാൻ, മ്ലാവ് ("Rusa unicolor"), ബാൻടെങ് ("Bos javanicus"), മലയൻ സൺ ബിയർ, മേഘപ്പുലി ("Neofelis nebulosa"), വൈറ്റ് ഫ്രോണ്ടഡ് സുരിലി ("Presbytis frontata"), മറൂൺ ലീഫ് മങ്കി ("Presbytis rubicunda"), ഹോസെസ് ലാൻഗുർ ("Presbytis hosei"), പ്രോബോസ്കിസ് മങ്കി ("Nasalis larvatus"), മുള്ളേഴ്സ് ഗിബ്ബൻ ("Hylobates muelleri"), ഓട്ടർ സിവെറ്റ് ("Cynogale bennettii"), മാർബ്ൾഡ്‌ ക്യാറ്റ് ("Pardofelis marmorata"), ബ്ലാക്ക് ഫ്ലൈയിങ് സ്ക്വാറൽ ("Aeromys tephromelas"), ഹിമാലയൻ മാർട്ടെൻ ("Martes flavigula"), ഫ്ലാറ്റ് ഹെഡഡ് ക്യാറ്റ് ("Prionailurus planiceps"), നീർനായ ("Lutrogale perspicillata") തുടങ്ങിയ സസ്തനികൾ ഈ ഉദ്യാനത്തിലെ ജീവിവർഗ്ഗങ്ങളാണ്.

ഡോൾഫിൻ, ഏഷ്യൻ വാട്ടർ മോണിറ്റർ ("Varanus salvator"), ഫാൾസ് ഖാരിയൽ ("Tomistoma schlegelii"), ക്രെസ്റ്റഡ് ജക്കോ ("Correlophus ciliatus"), കായൽ മുതല ("Crocodylus porosus") തുടങ്ങിയവയും ജൈവവൈവിധ്യത്തിൽപ്പെടുന്നു.

600-ൽ പരം പക്ഷിവർഗ്ഗങ്ങളെ ഈ ഉദ്യാനത്തിൽ കണ്ടുവരുന്നു. റീനോസീറോസ് ഹോൺബിൽ ("Buceros rhinoceros"), സൂചിമുഖികൾ അഥവാ തേൻകിളികൾ, ഫെസെന്റ് (ഫാസിയാനിഡെ കുടുംബത്തിലെ Phasianinae ഉപകുടുംബത്തിലെ നിരവധി പക്ഷികൾ ഉൾപ്പെടുന്നതാണ് ഫെസെന്റ്). കോക്കറ്റൂ (suku Cacatuidae), വേഴാമ്പൽ, ചെമ്പോത്ത് ("Crow pheasant") അഥവാ Greater Coucal - "Centropus sinensis"), ഹെൽമറ്റെഡ് ഹോൺബിൽ ("Rhinoplax vigil"), ഷോർട്ട്-റ്റോഡ് കൂക്കാൾ ("Centropus rectunguis") തുടങ്ങിയ പക്ഷികളും ഈ ഉദ്യാനത്തിൽ പാർക്കുന്നു.

കാലിമന്തനിലെ വളരെ എളുപ്പത്തിൽ പ്രവേശിക്കാൻ പറ്റുന്ന ഒരു ഉദ്യാനമാണ് കുറ്റായി ദേശീയോദ്യാനം. സമരിൻഡയുടെ വടക്കുഭാഗത്തുള്ള വാണിജ്യനഗരമായ ബോണ്ടാങ് വഴി ഈ ഉദ്യാനത്തിലെത്തിച്ചേരാം. ബസ്സിൽ ബോണ്ടാങ് വഴി ലെംപാക്ക് സ്റ്റേഷനിലേക്കും അല്ലെങ്കിൽ സെബരാങ് സ്റ്റേഷനിൽ നിന്ന് ബോട്ടിലും ഉദ്യാനത്തിലെത്താം. വിചിത്രങ്ങളായ സസ്യജാലങ്ങൾ നിറഞ്ഞ ആവാസവ്യവസ്ഥയും, മഴക്കാടുകൾ നിറഞ്ഞ കാടുകളും, കണ്ടൽവനങ്ങളും, ചതുപ്പുനിലങ്ങളും സാഹസികരായ വിനോദസഞ്ചാരികളെ ആകർഷിക്കുന്നു.



</doc>
<doc id="399128" url="https://ml.wikipedia.org/wiki?curid=399128" title="ബുഡോ">
ബുഡോ

ബുഡോ എന്നത് ജാപ്പനീസ് ആയോധന കലയെ സൂചിപ്പിക്കുന്ന പദമാണ് യുദ്ധത്തിന്റെ വഴി എന്നാണ് ഈ വാക്കിന്റെ അർഥം.

ബുഡോ എന്നത് ബു എന്നും ഡോ എന്നുമുള്ള രണ്ടു പദങ്ങളുടെ സംയുക്ത  പദമാണ്. ബു എന്നാൽ യുദ്ധം എന്നും ഡോ എന്നാൽ വഴി എന്നുമാണ് അർഥം. തത്ത്വചിന്താപരവും വിമര്ശനാത്മകവുമായ വഴികളിലൂടെ മനസ്സിനെയും കായികപരമായ പരിശീലനത്തിലൂടെ ശരീരത്തെയും ശക്തമാക്കുകയും ശാരീരികവും മാനസികവുമായ കഴിവുകളെ പരിപോഷിപ്പിക്കുകായും ചെയ്യുന്ന  സമഗ്രമായൊരു ആയോധന മുറയാണ് ബുഡോ.

ഒരു ജാപ്പനീസ് ആയോധനകലയാണ് കരാട്ടെ അല്ലെങ്കിൽ കരാത്തെ. മുഷ്ടികൊണ്ടുള്ള ഇടിയും കാലുകൾ കൊണ്ടുള്ള തൊഴിയുമാണ് ഇതിൽ പ്രധാനം.കരാട്ടെ എന്നാൽ "വെറും കൈ" എന്നാണ് അർത്ഥം. ഇന്ത്യയിൽ എല്ലാ സംസ്ഥാനങ്ങളിലും കരാട്ടെ പ്രചാരത്തിലുണ്ട്. ഇന്ത്യയിൽ കരാട്ടെയുടെ പ്രചരണത്തിനായി കരാട്ടേ ഫെഡറേഷൻ ഓഫ് ഇന്ത്യ (kai) പ്രവർത്തിക്കുന്നു.

ജപ്പാനിലെ ഒരു മല്ലയുദ്ധമുറയാണ് ജൂഡോ. ഇത് ജുജിട്സു എന്ന ആയോധനകലയിൽ നിന്നും വികസിപ്പിച്ചെടുത്തതാണ്. ജൂഡോ എന്ന കലയുടെ സ്ഥാപകൻ ജിഗാരോ കാനോ ആണ്. ജൂഡോ എന്നാൽ "മാന്യമായ വഴി" എന്നാണർത്ഥം. 19- നൂറ്റാണ്ടുകളുടെ അവസാനത്തിലാണ് ജൂഡോ അതിശക്തമായ കലയായി ഉയർത്തഴുന്നറ്റത്.ഇതിൽ ഇടി, ചവിട്ട്, ആയുധം ഇവ ഉണ്ടെങ്കിലും മറ്റു ആയോധനകലകളിൽ നിന്നു വ്യത്യസ്തമായി ഇവ "കത്ത" എന്നറിയപ്പെടുന്ന ഇനത്തിൽ മാത്രമേ ഉണ്ടാകുകയുള്ളൂ, മത്സരങ്ങളിൽ ഇവ ഉൾപ്പെടുത്തുന്നത് കർശനമായി നിരോധിച്ചിരിക്കുന്നു.

പ്രാചീന ജാപ്പനീസ് ആയോധനകലയായ കെൻജിറ്റ്സുവിൽ നിന്നും ഉടലെടുത്ത ആധുനിക വാൾപയറ്റുസമ്പ്രദായമാണ് കെന്ഡൊ (剣道) (way of the sword). ഇതു ശാരീരികമായും മാനസികമായും വളരെ ശ്രമകരമായ ഒരു കായികകലയാണ്.

രണ്ടാം ലോകമഹായുദ്ധത്തിനു ശേഷം ജപ്പാൻ പിടിച്ചടക്കിയ സഖ്യ കക്ഷികൾ ജപ്പാൻ ജനതയെ സൈനിക സംസ്കാരത്തിൽ നിന്ന് അടർത്തിയെടുക്കുന്നതിന്റെ ഭാഗമായി നടത്തിയ പല നടപടികളുടെയും കൂട്ടത്തിൽ കെൻഡോ പഠിക്കുന്നതും പഠിപ്പിക്കുന്നതും കുറ്റകരമാക്കി. പിന്നീട് 1950 - ലാണ് ഈ നിരോധനം നീക്കുകയും 1952 - ൽ All Japan Kendo Federation രൂപികരിക്കുകയും ജപ്പാനിൽ വളരെ ജനപ്രീതി നേടിയ ഒരു കായികകലയായി കെൻഡോ വളർന്നു വരുകയും ചെയ്തത്. ഇന്ന് ജപ്പാനിൽ കെൻഡോ ഒരു ആയോധന കല (martial art) എന്നതിലുപരി ഒരു കായിക കല (sport) ആയിട്ടാണ് അറിയപ്പെടുന്നത്. 1970 - ൽ International Kendo Federation രൂപികരിക്കുകയും ലോക കെൻഡോ ചാമ്പ്യൻഷിപ്പ് മൽസരങ്ങൾ തുടങ്ങുകയും ചെയ്തു.

ആധുനിക ബുഡോയിൽ ശത്രു എന്നത് പുറത്തുള്ള ഒരാളല്ല മറിച്ച് നമ്മുടെ ഉള്ളിൽ തന്നെയാണ്  : നാം നമ്മുടെ അഹങ്കാരത്തോടാണ് യുദ്ധം ചെയ്യേണ്ടത്

ബുഡോ ഒരാളുടെ ശാരീരിക ബലത്തേക്കാളുപരി മാനസികമായ കരുത്താണ് ഉന്നം വെക്കുന്നത്. ബുഡോ സാധാരണക്കാരന്റെ ആയോധന  കല ആയിട്ടാണ് ജപ്പാനികൾ കാണുന്നത് ഇത് ബുജുസ എന്ന പുരാതനമായ ഒരു സൈനിക ആയോധന കലയിൽ നിന്ന് രൂപം കൊണ്ടുവന്നാണ് കരുതപ്പെടുന്നത്, പക്ഷേ ബുജുസ ശരീരക്ഷമതക്കാണ് ഊന്നൽ നൽകുന്നത്. ബുജുസ എന്നാൽ യുദ്ധശാസ്ത്രം അല്ലെങ്കിൽ യുദ്ധ കല എന്നാണർത്ഥം. രണ്ടിനും രണ്ട് തരത്തിലുള്ള ചിന്താ രീതി ആണെങ്കിൽ കൂടിയും വളരെ ആഴത്തിൽ അത് ബന്ധപെട്ടുകിടക്കുന്നു.

ബുജുസ ഒരു ആയോധന കലയും ബുഡോ ഒരു ജീവിത രീതി ആയും കാണുന്നവരുണ്ട്.

 1964 ഒളിമ്പിക്സിൽ ബുഡോ ഒരു മത്സരയിനമായിരുന്നു.
__ഉള്ളടക്കംഇടുക__
‌‌__സൂചിക__

</doc>
<doc id="399137" url="https://ml.wikipedia.org/wiki?curid=399137" title="ഥാപ്പാഥലി ദർബാർ">
ഥാപ്പാഥലി ദർബാർ

നേപ്പാളിന്റെ തലസ്ഥാനമായ കാഠ്മണ്ഡുവിൽ സ്ഥിതിചെയ്യുന്ന രാജകീയ മന്ദിരങ്ങളെ ചേർത്ത് ഥാപ്പാഥലി ദർബാർ (നേപ്പാളി : थापाथली दरवार) എന്നു വിളിക്കുന്നു. നേപ്പാൾ ഭരണാധികാരികളായിരുന്ന ഥാപ്പാ രാജകുടുംബത്തിന്റെ ഔദ്യോഗിക വസതിയും കൊട്ടാരവും ഇവിടെയാണ് സ്ഥിതിചെയ്യുന്നത്. നയൻ സിങ് ഥാപ്പയും സഹോദരൻ ഭീംസെൻ ഥാപ്പയുമാണ് ഇവിടെയുള്ള കെട്ടിടങ്ങളുടെ നിർമ്മാണം ആരംഭിച്ചത്. 1840-കൾ മുതൽ 1900 വരെയുള്ള കാലഘട്ടത്തിൽ ഇവിടെ ധാരാളം മന്ദിരങ്ങൾ നിർമ്മിക്കപ്പെട്ടു. ബഗാലേ ഥാപ്പാ കുടുംബം നിർമ്മിച്ച ഇവിടുത്തെ കൊട്ടാരം നേപ്പാൾ പ്രധാനമന്ത്രിയായിരുന്ന ജങ് ബഹാദുർ റാണ സ്വന്തമാക്കി. നയൻ സിംഗ് ഥാപ്പയുടെ ചെറുമകനായിരുന്ന ജങ് ബഹാദൂർ റാണയ്ക്കു ശേഷം ഥാപാഥലി ദർബാറിന്റെ ഉടമസ്ഥാവകാശം റാണാ ഭരണാധികാരികൾക്കു ലഭിച്ചു. അവരും ഇവിടെ ധാരാളം കെട്ടിടങ്ങൾ നിർമ്മിക്കുകയുണ്ടായി.

നേപ്പാളിന്റെ തലസ്ഥാനമായ കാഠ്മണ്ഡു നഗരത്തിന്റെ ഹൃദയഭാഗത്ത് ബാഗ്മതി നദിയുടെ വടക്കായാണ് ഥാപാഥലി ദർബാർ സ്ഥിതിചെയ്യുന്നത്. ഇവിടുത്തെ കെട്ടിടങ്ങൾക്കു ചുറ്റുമായി മനോഹരമായ ഉദ്യാനങ്ങളും വിശാലമായ അങ്കണങ്ങളുമുണ്ട്.

ഥാപ്പാഥലി ദർബാറിന്റെ ചരിത്രം നേപ്പാളിന്റെയും അവിടുത്തെ ഭരണാധികാരികളുടെയും ചരിത്രവുമായി ബന്ധപ്പെട്ടു കിടക്കുന്നു. നേപ്പാൾ പ്രധാനമന്ത്രിയായിരുന്ന മഥബർ സിങ് ഥാപ്പയുടെ പിതാവ് നയൻ സിങ് ഥാപ്പയാണ് ഥാപാഥലി ദർബാറിലെ കെട്ടിടങ്ങളുടെ നിർമ്മാണം ആരംഭിച്ചത്. അദ്ദേഹം ഇവിടെ എൺപതു റുപാനി (ഏകദേശം 40697.6 ചതുരശ്ര മീറ്റർ) വിസ്തൃതിയുള്ള കൊട്ടാരം നിർമ്മിച്ചു. അദ്ദഹത്തിന്റെ സഹോദരൻ ഭീംസെൻ ഥാപ്പയും ഇവിടെ കെട്ടിടങ്ങൾ നിർമ്മിച്ചിട്ടുണ്ട്.

ഥാപ്പാ ഭരണാധികാരികൾക്കു ശേഷം ജങ് ബഹാദുർ റാണ ഇവിടെ താമസം ആരംഭിച്ചു. അദ്ദേഹം ഇവിടെ ധാരാളം ആഡംബര കെട്ടിടങ്ങൾ നിർമ്മിച്ചു. അദ്ദഹത്തിന്റെ കൊട്ടാരത്തിലെ വാസ്തുശിൽപിയായിരുന്ന റൻസുർ ബിസ്തയാണ് കൊട്ടാരങ്ങളുടെ നിർമ്മാണത്തിനു മേൽനോട്ടം വഹിച്ചത്. 1885-ൽ ജങ് ബഹാദൂർ റാണ ഇവിടെ ഒരു കൊട്ടാരം നിർമ്മിച്ച് മകൻ ജഗത് ജങ്ങിനു നൽകി. 1886-ൽ ജഗത് ജങ് മനോഹർ ദർബാറിലേക്ക് താമസം മാറിയപ്പോൾ അദ്ദഹത്തിന്റെ പുത്രൻ ജുദ്ധ പ്രതാപ് ജംഗ് ഥാപ്പാഥലി കൊട്ടാരത്തിന്റെ അവകാശിയായി. 1887-ൽ ജുദ്ധ പ്രതാപിനെ വധിച്ച് ചന്ദ്ര ശംശെർ റാണ കൊട്ടാരം പിടിച്ചെടുക്കുകയും 1904 വരെ താമസിക്കുകയും ചെയ്തു. ചന്ദ്ര ശംശെർ റാണയുടെ മരണശേഷം അദ്ദഹത്തിന്റെ മകൻ സിംഹ ശംശെർ റാണ കൊട്ടാരത്തിന്റെ അവകാശിയായി. അദ്ദേഹം കൊട്ടാരത്തിനു 'സിംഹ മഹൽ' എന്ന പേരു നൽകി. സിംഹ മഹൽ നിലനിൽക്കുന്ന ഭാഗത്ത് ഇപ്പോൾ നേപ്പാൾ രാഷ്ട്ര ബാങ്ക് സ്ഥിതിചെയ്യുന്നു.

1850-ൽ ജങ് ബഹാദുർ റാണ ലണ്ടൻ സന്ദർശിച്ച ശേഷം ഥാപാഥലിയിൽ ഒരു ആയുർവേദ ആശുപത്രി സ്ഥാപിച്ചു. കുടുംബാംഗങ്ങളുടെ നിയന്ത്രണത്തിലായിരുന്ന ആശുപത്രിയിൽ പൊതുജനങ്ങൾക്ക് സൗജന്യ ചികിത്സ അനുവദിച്ചിരുന്നു. 1886-ൽ നേപ്പാളിലുണ്ടായ സൈനിക കലാപത്തെ തുടർന്ന് ആശുപത്രിയുടെ പ്രവർത്തനം അവസാനിപ്പിച്ചു. പിന്നീട് ഈ സ്ഥലം ദേവ് ശംശെർ റാണയും കുടുംബവും ഏറ്റെടുത്തു. അദ്ദഹത്തിന്റെ മക്കൾ ഇവിടുത്തെ പുതിയ അവകാശികളായി.

ഥാപാഥലി ദർബാറിൽ സ്ഥിതിചെയ്യുന്ന ഒരു ക്ഷേത്രമാണ് കാൽ മോചൻ ക്ഷേത്രം. പത്തൊൻപതാം നൂറ്റാണ്ടിൽ നേപ്പാൾ ഭരിച്ചിരുന്ന ജങ് ബഹാദുർ റാണയാണ് ഈ ക്ഷേത്രം പണികഴിപ്പിച്ചത്. ഹിന്ദു ദേവനായ മഹാവിഷ്ണുവാണ് ഇവിടുത്തെ ആരാധനാമൂർത്തി. 'ജങ് ഹിരണ്യ ഹേമ നാരായൺ മന്ദിർ' എന്നും ഈ ക്ഷേത്രം അറിയപ്പെടുന്നു. നേപ്പാളി ശൈലിയിലാണ് ക്ഷേത്രം നിർമ്മിച്ചിരിക്കുന്നത്. ജങ് ബഹാദൂർ റാണയുടെ പത്നിമാരായ ഹിരണ്യ ഗർഭയുടെയും ഹേമയുടെയും പേരാണ് ക്ഷേത്രത്തിനു നൽകിയിരിക്കുന്നത്. 'നാരായൺ' എന്നത് മഹാവിഷ്ണുവിന്റെ മറ്റൊരു നാമമാണ്. ബഹാദുർ റാണ അനേകം കൊലപാതകങ്ങൾ ചെയ്തിട്ടുണ്ട്. അദ്ദേഹം വധിച്ച പല സൈനികരുടെയും മൃതദേഹങ്ങൾ ഇവിടെ അടക്കം ചെയ്തിരുന്നതായി കരുതപ്പെടുന്നു. അവർക്ക് ഇവിടെ 'മോചനം' ലഭിക്കുന്നുവെന്നാണ് വിശ്വാസം. 2011-ൽ സിക്കിമിലുണ്ടായ ഭൂകമ്പത്തിൽ ഈ ക്ഷേത്രത്തിന്റെ ഭിത്തികൾക്കും മേൽക്കൂരയ്ക്കും കേടുപാടുകൾ സംഭവിച്ചിരുന്നു. 2015 ഏപ്രിലിലെ നേപ്പാൾ ഭൂകമ്പത്തിൽ ക്ഷേത്രത്തിന്റെ പല ഭാഗങ്ങളും തകർന്നു.


</doc>
<doc id="399145" url="https://ml.wikipedia.org/wiki?curid=399145" title="കോക്ക്സ് ബസാർ">
കോക്ക്സ് ബസാർ

ബംഗ്ലാദേശിലെ ഏറ്റവും മനോഹരവും പ്രശസ്തവുമായ ഒരു വിനോദ സഞ്ചാര കേന്ദ്രമാണ് കോക്ക്സ് ബസാർ (). ബംഗ്ലാദേശിലെ ഒരു പ്രധാന മൽസ്യബന്ധന തുറമുഖവും കോക്ക്സ് ബസാർ ജില്ലാ ആസ്ഥാനവും കൂടിയാണ് ഈ സ്ഥലം. ലോകത്തിലെ ഏറ്റവും നീളമേറിയ സ്വാഭാവിക കടൽത്തീരമാണ് കോക്ക്സ് ബസാർ. മനോഹരമായ ചരിവോടു കൂടിയ 120 കിലോമീറ്റർ (75 മൈൽ) കടൽത്തീരം ആരെയും ആകർഷിക്കുന്നതാണ്. ചിറ്റഗോങ്ങിലെ വ്യവസായ തുറമുഖത്തിന്റെ 150 കിലോമീറ്റർ തെക്കായാണ് കോക്ക്സ് ബസാർ സ്ഥിതി ചെയ്യുന്നത്. പനോവ എന്ന പേരിലും ഇവിടം അറിയപ്പെടുന്നു. മഞ്ഞ പുഷ്പം എന്നാണ് ഇതിന്റെ അർഥം. പഴയ പേര് പാലൊങ്കി എന്നായിരുന്നു.

ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ഉദ്യോഗസ്ഥനായിരുന്ന ക്യാപ്റ്റൻ ഹിറം കോക്ക്സ് (1799 ഇൽ മരണപ്പെട്ടു) ഇന്റെ പേരിൽ നിന്നുമാണ് ഈ പേര് ലഭിച്ചത്. വാറൻ ഹേസ്റ്റിംഗ് ബംഗാൾ ഗവർണറായി ചുമതല ഏറ്റെടുത്ത ശേഷം പാലൊങ്കിയുടെ മേൽനോട്ട ചുമതല കോക്ക്സിനെ ഏല്പിച്ചു. പ്രദേശത്ത് അഭയാർത്ഥികളെ പുനരധിവാസ ജോലി അദ്ദേഹം ഏറ്റെടുത്തു. ആ ജോലി അദ്ദേഹം മനോഹരമായ് നടപ്പിലാക്കാൻ ആരംഭിച്ചെങ്കിലും 1799 ഇൽ പണി പൂർത്തിയാവും മുമ്പ് മരണപെട്ടു. പുനരധിവാസ പദ്ധതികളുടെ ഭാഗമായ് അദ്ദേഹം ഒരു കമ്പനി  ആരംഭിക്കുകയും അതിനു തന്റെ പേര് നൽകുകയും ചെയ്തു അങ്ങനെയാണ് ഈ സ്ഥലത്തിന് പേര് കിട്ടിയത്.  
1869 ലാണ് കോക്സ്സ് ബസാർ ടൗൺ രൂപീകരിച്ചത്. പിന്നീട് 1989 ൽ ഒരു ബി-ഗ്രേഡ് മുനിസിപ്പാലിറ്റി ആകുകയുണ്ടായി. ദക്ഷിണ പൂർവ ബംഗ്ലാദേശിലെ ബംഗാൾ ഉൾക്കടലിന്റെ തീരത്താണ് ഈ പട്ടണം സ്ഥിതിചെയ്യുന്നത്. നീണ്ട പ്രകൃതിദത്തമായ കടൽത്തീരത്തിനു പേരുകേട്ട സ്ഥലമാണിത്. ചിറ്റഗോംഗിനൊപ്പം റോഡ്, വായു മാർഗ്ഗം കോക്സ് ബസാർ ബന്ധിപ്പിക്കുന്നു
. ഇന്ന് ബംഗ്ലാദേശിലെ ഏറ്റവും തിരക്കേറിയ ടൂറിസ്റ്റ് കേന്ദ്രങ്ങളിൽ ഒന്നാണ് കോക്ക്സ് ബസാർ, എങ്കിലും ഇത് ഒരു അന്താരാഷ്ട്ര വിനോദ സഞ്ചാര കേന്ദ്രമല്ല.പ്രാദേശിക, വിദേശ വിനോദ സഞ്ചാരികളുടെ സുരക്ഷയും വിനോദ സഞ്ചാര കേന്ദ്ര സംരക്ഷണവും ലക്ഷ്യമാക്കി 2013 ഇൽ ബംഗ്ലാദേശ് സർക്കാർ ടൂറിസ്റ്റ് പോലീസ് യൂണിറ്റ് രൂപീകരിച്ചു.

__ഉള്ളടക്കംഇടുക__

‌ഒൻപതാം നൂറ്റാണ്ടിന്റെ ആരംഭം മുതൽ മുഗൾ സാമ്രാജ്യം കീഴടക്കുന്നതുവരെ അരാക്കൻ രാജാക്കന്മാരുടെ ഭരണത്തിൻ കീഴിലായിരുന്നു കോപ്സ് ബസാറിന്റെ വലിയ ഭൂവിഭാഗം. മുഗൾ രാജാവായ ഷാ ഷുജ അരാക്കനിലക്ക്, ഇന്നത്തെ കോക്സ് ബസാറിന്റെ മലനിരകളിലൂടെ കടന്നുപോകുന്ന സമയത്ത്, ഈ സ്ഥാലത്തിന്റെ സൗന്ദര്യവും  ആകർഷണീയതയും കാണുകയും ആകർഷിക്കപ്പെടുകയും ചെയ്തു.

അദ്ദേഹം തന്റെ സൈന്യത്തെയും കൊണ്ട് അവിടെ തമ്പടിക്കുകയും ചെയ്തു.  മുഗളൻമാർക്ക് ശേഷം, ടിപ്രകൾക്കും  അറക്കനികൾക്കും കീഴിലായി, പിന്നീട് പോർട്ടുഗീസുകാരുടെയും ബ്രിട്ടീഷുകാരുടെയും കീഴിലും.സ്വാതന്ത്രത്തിനു ശേഷം ബംഗ്ലാദേശിന്റെ പ്രധാന കേന്ദ്രമായി മാറി.

കോക്ക്സ് ബസാർ ടൗണിന് 6.85 കിലോമീറ്റർ സ്‌കൊയർ (2.64 സ്‌കൊയർ മൈൽ) വിസ്തീർണമുണ്ട്. 21°35′0″N 92°01′0″കിഴക്ക് ആയി സ്ഥിതി ചെയ്യന്നു വടക്കു കിഴക്ക് ബഖാലി നദിയും പടിഞ്ഞാറ് ബംഗാൾ ഉൾക്കടലും തെക്ക് ജില്വഞജ് യൂണിയനുമാണുള്ളത്. ഉഷ്ണമേഖലാ മൺസൂണാണ് ബംഗ്ലാദേശിന്റെ കാലാവസ്ഥയിൽ പ്രധാന സ്ഥാനം വഹിക്കുന്നത്. കോക്ക്സ് ബസാറിന്റെ കാലാവസ്ഥയും രാജ്യത്തിന്റെ മറ്റു ഭാഗങ്ങൾക് സമാനമാണ്. ഉയർന്ന താപനില, കനത്ത മഴ, അമിതമായ ഈർപ്പം, വ്യത്യസ്തമായ വേഗത്തിലുള്ള വ്യതിയാനങ്ങൾ എന്നിവ ബംഗ്ലാദേശിന്റെ കാലാവസ്ഥയെ പ്രവചനാതീതമാക്കുന്നു.


<br><br><br><br><br><br><br><br><br><br>


</doc>
<doc id="399151" url="https://ml.wikipedia.org/wiki?curid=399151" title="വൈരജാതൻ">
വൈരജാതൻ

ഭഗവാൻ ശിവൻ തന്റെ വൈരത്തിൽ (കോപം) നിന്നും ജനിച്ച് ദക്ഷനെ വധിക്കാനായി നിയോഗിക്കപ്പെട്ട പരമേശ്വരന്റെ അംശാവതാരമാണ് വൈരജാതനായി കോലസ്വരൂപത്തിൽ കെട്ടിയാടിക്കുന്നത്‌. ഭഗവാൻ ശിവന്റെ വാക്കു ധിക്കരിച്ച് ദക്ഷയാഗത്തിനു പോയ സതീദേവിയെ സ്വന്തം പിതാവായ ദക്ഷൻ അപമാനിക്കുന്നു .അപമാനഭാരത്താൽ സതീദേവി യാഗാഗ്നിയിൽ ചാടി ആത്‌മാഹൂതി ചെയ്യുന്നു.ഇതറിഞ്ഞ ഭഗവാൻ തന്റെ കോപവും, പ്രതികാരചിന്തയും കൊണ്ട്‌ സ്വന്തം ജട പറിച്ചെറിഞ്ഞപ്പോൾ അതിൽ നിന്നും ജന്മ്മെടുത്തതാണ്‌ ഈ ദേവൻ. പരമശിവന്റെ ജടയിൽ നിന്നുയിർ കൊണ്ട വീരഭദ്രൻ തന്നെയാണ് വൈരജാതൻ ഈശ്വരനായും കെട്ടിയാടുന്നത്. ഭഗവാന്റെ കോപത്തിന്റെ മൂർത്തീഭാവമാണ്‌ വീരഭദ്രസ്വാമി. തന്റെ അവതാരോദ്യേശം അറിഞ്ഞ വീരഭദ്രൻ ദക്ഷയാഗം നടക്കുന്ന യാഗശാലയിലേക്ക്‌ പോവുകയും കണ്ണിൽ കണ്ടവരെയെല്ലാം കൊന്നൊടുക്കുകയും ചെയ്യുന്നു. ദക്ഷനെ വധിച്ച്‌ തന്റെ അവതാര ലക്ഷ്യം പൂർത്തിയാക്കിയ വീരഭദ്രനെ ഭഗവാൻ ഭൂമിയിലേക്കയക്കുന്നു.

ഭൂമിയിൽ ദേവൻ സാമൂതിരിയുടെ പടനായകനായ ക്ഷേത്രപാലകനോടും വേട്ടയ്‌ക്കൊരു മകനോടും ശാസ്താവ്‌ കേരളവർമ്മ,(പിന്നീടു വയികാവുനതാന്നു) ചേർന്ന്‌ അള്ളടദേശം പിടിച്ചടക്കാൻ പുറപ്പെടുന്നു. ബാലുശ്ശേരിയിൽ നിന്നും പുറപ്പെട്ട വേട്ടയ്‌ക്കൊരുമകനും കുറുമ്പ്രനാട്ടിൽ നിന്നും പുറപ്പെട്ട വൈരജാതനും കൂടി ക്ഷേത്രപാലകനോടൊപ്പം പട്ടത്തെരുവിൽ ഒത്തുകൂടി എന്നും പിന്നീട് ഇവർ ഒരുമിച്ച് പടയ്‌ക്ക്‌ കോപ്പുകൂട്ടിയെന്നും തോറ്റത്തിൽ വിവരിക്കുന്നുണ്ട്‌.തുടർന്ന് അവർ അള്ളടത്തേക്ക്‌ പട നയിക്കുന്നു. യുദ്ധം നടന്നു കൊണ്ടിരിക്കുന്ന സമയത്ത് പൂന്തോടത്ത് മണിയാണിയെ കാണുകയും മണിയാണി കമ്പികാത് തറവാട്ടിലേക്ക് ക്ഷണിക്കുകയും ചെയ്തു ചെറുവത്തൂർ കമ്പിക്കാനം എന്ന സ്ഥലത്ത്‌ തന്റെ സാന്നിദ്ധ്യം അറിയിച്ച ദേവനെ അവർ അതിഥിയായി സ്വീകരിച്ചു. ആദിത്യമര്യാദയിൽ സംപ്രീതനായ ദേവൻ അവരെ അനുഗ്രഹിക്കുകയും ആശീർവധിക്കുകയും ചെയ്തു. വീട്ടിൽ എത്തിയ പൂന്തോടത്ത് മണിയാണിയുടെ കൂടെയും ഈശ്വരൻ വന്നു കുന്നുമ്പ്രം മാടത്തിൻ കീഴിൽ വസിക്കുകയും ചെയ്തു ഈശ്വരൻക്കാലത്ത് ഇവിടെ മൂവാണ്ട്കളിയാട്ടം നടത്തുകയും വൈരജാതൻ ഈശ്വരനെ കേട്ടിയാടിക്കുകയും ചെയ്തു. തുടർന്നുള്ള സാഹസിക യാത്രയിൽ പല സ്ഥലങ്ങളിലും ഭഗവാൻ തന്റെ സാന്നിദ്ധ്യം അറിയിച്ചു. 
കോലത്തിരിക്കു വേണ്ടി അള്ളടം നാട്‌ കീഴടക്കാൻ പടനയിച്ചു വന്ന ഐവർ കൂറ്റിൽ പരദേവതമാരിൽ ഒരാളാണു വൈരജാതൻ.ക്ഷേത്രപാലകൻ,ശാസ്താവ്‌,വേട്ടക്കൊരു മകൻ,വൈരജാതൻ,കേരളവർമ്മ എന്നിവരെ ചേർത്താണു ഐവർ കൂറ്റിൽ എന്നു പറയുന്നത്‌.വടക്കോട്ട്‌ യാത്ര തിരിച്ച ഈ ദൈവങ്ങളിൽ വേട്ടക്കൊരു മകൻ നീലേശ്വരം കോട്ടത്തും ക്ഷേത്രപാലൻ മഡിയൻ കൂലോത്തും ശാസ്താവ്‌ കീഴൂരിലും സ്ഥാനമുറപ്പിച്ചു.കീഴൂരിലെത്തിയ വൈരജാതൻ തിരിഞ്ഞ്‌ തെക്കോട്ട്‌ പുറപ്പെട്ടു. കേരളഭൂമിയിൽ എള്ളുവിത്ത്‌ എണ്ണായിരപ്പൊതി സ്ഥലം ഉൾക്കൊള്ളുന്ന ചെറുവത്തൂർ നായർ തറയിൽ വൈരജാതനീശ്വരൻ കൊതിച്ചു വന്നു കുടികൊണ്ട ദേവാലയമാണു ചെറുവത്തൂർ വീരഭദ്ര ക്ഷേത്രം.ഒരു പടനായരുടെ വേഷത്തിൽ കമ്പിക്കാത്തിടം നായർ തറവാട്ടിൽ വന്നുചേർന്ന വീരഭദ്രൻ/വൈരജാതൻ അതിശയങ്ങൾ കാട്ടി ആരാധന നേടി.തുടർന്ന് ത്രിക്കരിപ്പൂർ മാടത്തിൻ കീഴിലും പറമ്പത്തറയിലും പിലാത്തറയിലും ചെറുതാഴം മാടത്തിന്കീൂഴിൽ ദേവൻ എഴുന്നള്ളി ആരാധന നേടി.

വമ്പരിൽ മുമ്പനാണ് വൈരജാതൻ. ശക്തിയുടെ പ്രതീകമാണ് ഈ ദേവൻ. ദക്ഷൻ്റെ യാഗഭൂമിയിൽ വീരഭദ്രസ്വമി കാട്ടിയ ശൗര്യവും പരാക്രമവും അനുസ്മരിപ്പിക്കുന്നതാണ് വൈരജാതൻ്റെ തട്ടും വെള്ളാട്ടം.യാഗ ഭൂമിയിൽ സർവ്വരേയും കൊന്നൊടുക്കുന്നത് അനുസ്മരിച്ചാണ് തെയ്യവും കണ്ണിൽ കാണുന്നവരെയെല്ലാം തട്ടുന്നത്. അള്ളടസ്വരൂപത്തിൽ ക്ഷേത്രപാലകനോളം തന്നെ ആരാധിക്കപ്പെടുന്ന ദേവനാണ് വൈരജാതനും.

ദക്ഷയാഗശാലയിൽ ജട പറിച്ചുറഞ്ഞാടിയ പരമേശ്വരന്റെ കോപത്തിൽ നിന്നുണ്ടായ രൗദ്രരൂപികൾ തന്നെയാണ് രക്തജാതൻ, ആർത്താണ്ഡൻ, വീരഭദ്രൻ എന്നീ തെയ്യക്കൊലങ്ങളായും കെട്ടിയാടിക്കുന്നത്.


</doc>
<doc id="399163" url="https://ml.wikipedia.org/wiki?curid=399163" title="കൊന്യാക്ക് (പരാദ സസ്യം)">
കൊന്യാക്ക് (പരാദ സസ്യം)

ഇന്ത്യയിലെ നാഗാലാന്റിൽ നിന്നും കണ്ടെത്തിയ ഒരു പരാദ സസ്യമാണ് "'ഗ്ലിയാഡോവിയ കൊൻയാകിയാനോറും". ബൊട്ടാണിക്കൽ സർവ്വേ ഓഫ് ഇന്ത്യയിലെ പര്യവേക്ഷകരാണ് ഇത് കണ്ടെത്തിയത്. നാഗാലാന്റിലെ കൊന്യാക്ക് ജനവിഭാഗത്തോടുള്ള ബഹുമാനാർത്ഥമാണ് സസ്യത്തിന് ഈ ശാസ്ത്രനാമം നൽകിയത്.

ഹരിതകമില്ലാത്ത ഈ സസ്യം മറ്റ് ഹരിത സസ്യങ്ങളെ ആശ്രയിച്ചാണ് ജീവിക്കുന്നത്. സ്ടോബിലാന്തസ് സ്പീഷീസിൽ ഉൾപ്പെടുന്ന സസ്യമാണ് ഇത്. ഗ്ലിയാഡോവിയ കൊൻയാകിയാനോറും (Gleadovia konyakianorum (Orobanchaceae))എന്നാണ് ശാസ്ത്രനാമം.
സമുദ്രനിരപ്പിൽ നിന്ന് 1500 മീറ്ററിലേറെ ഉയരമുള്ള അർദ്ധ നിത്യഹരിത വനങ്ങളിലാണ് ഇവ കാണപ്പെടുന്നത്. പത്തു സെന്റീമീറ്ററോളം വളരുന്നു. വെളുത്ത പൂക്കളാണ് ഉണ്ടാവുന്നത്.


</doc>
<doc id="399167" url="https://ml.wikipedia.org/wiki?curid=399167" title="കൊന്യാക്ക്">
കൊന്യാക്ക്



</doc>
<doc id="399168" url="https://ml.wikipedia.org/wiki?curid=399168" title="മാത്യു സാമുവൽ">
മാത്യു സാമുവൽ

ഇന്ത്യൻ പത്ര പ്രവർത്തന രംഗത്ത് വേറിട്ട ചുവടുകൾ വെച്ച മാധ്യമ പ്രവർത്തകനാണ് മാത്യു സാമുവൽ. വാർത്താ മാസികയായ തെഹൽകയുടെ എഡിറ്ററും സ്ഥാപക അംഗങ്ങളിൽ ഒരാളുമാണ്. തെഹൽകയുടെ പ്രത്യേക ലേഖകൻ എന്ന നിലയിൽ ഓപ്പറേഷൻ വെസ്റ്റ് ഏൻഡ് എന്ന പേരിൽ ഒളികാമറ ഓപ്പറേഷൻ നടത്തി. ഓപ്പറേഷൻ വെസ്റ്റ് എൻഡിന്റെ ഫലമായി എൻ.ഡി.എ യിലെ നാല് മുതിർന്ന മന്ത്രിമാർ രാജിവെക്കേണ്ടി വന്നു 2001 ലെ ബി.ജെ.പി ഗവര്മെന്റിനെ അത് തകർത്തു .

മാത്യു സാമുവൽ പത്തനാപുരത്തെ ഒരു ക്രിസ്ത്യൻ കുടുംബത്തിലാണ് ജനിച്ചത്. സെൻറ്. സ്റ്റീഫൻസ് കോളേജ് പത്തനാപുരത്ത് പഠനം. പഠിക്കുന്ന സമയത്ത് രാഷ്ട്രീയത്തിൽ സജീവമായിരുന്ന അദ്ദേഹം കോളേജ് യൂണിയൻ സെക്രട്ടറിയായിരുന്നു. കരിയറിന്റെ തുടക്കത്തിൽ ഡൽഹിയിൽ വെച്ച് മംഗളം പത്രത്തിന് വേണ്ടിയും മിഡ്‌ഡേയ്ക്കുവേണ്ടിയും പ്രവർത്തിച്ചു. പിന്നീട് ഒരു ലേഖകനായി തെഹൽകയിൽ ജോലി ചെയ്തു.2014 ഇൽ അദ്ദേഹം മാനേജിങ് എഡിറ്ററായി. ഇവകൂടാതെ ഇന്ത്യ ടുഡേ പ്രസിദ്ധീകരണത്തിന് വേണ്ടിയും ന്യൂസ്X , ലൈവ്ഇന്ത്യ, ഇന്ത്യ ടീവി തുടങ്ങിയ ചാനലുകൾക്ക് വേണ്ടിയും പ്രവർത്തിച്ചു.പ്രധാനമായും ന്യൂഡൽഹി ആസ്ഥാനമാക്കിയായിരുന്നു പ്രവർത്തനം. 2016 ഫെബ്രുവരിയിൽ തെഹൽകയിൽനിന്നു രാജിവെച്ച അദ്ദേഹം തന്റെ സ്വന്തം വാർത്താ സംരംഭമായ നാരദ ന്യൂസ് ആരംഭിച്ചു.

__ഉള്ളടക്കംഇടുക__

</doc>
<doc id="399198" url="https://ml.wikipedia.org/wiki?curid=399198" title="ബിബി-ഖാനിം പള്ളി">
ബിബി-ഖാനിം പള്ളി

T

ബിബി ഖാനീം പള്ളി, സമർഖണ്ഡിലെ ഏറ്റവും പ്രധാനപ്പെട്ട സ്മാരകങ്ങളിൽ ഒന്നാണ്. പതിനഞ്ചാം നൂറ്റാണ്ടിൽ ഇത് ഇസ്ലാമിക ലോകത്തിലെ ഏറ്റവും വലുതും മഹത്തരമായതുമായ പള്ളികളിലൊന്നായി നിലകൊണ്ടിരുന്നു. ഇരുപതാം നൂറ്റാണ്ടിന്റെ മധ്യത്തോടെ ഏറെക്കുറെ നാശോന്മുഖമായിരുന്നു. പിന്നീട് പള്ളിയുടെ പ്രധാന ഭാഗങ്ങൾ മാത്രം പുനഃസ്ഥാപിക്കപ്പെട്ടു.

1399 ൽ തന്റെ ഇന്ത്യയിലെ സൈനികപ്രവർത്തനങ്ങൾക്കു ശേഷം തിമൂർ തന്റെ പുതിയ തലസ്ഥാനമായിരുന്ന സമർഖണ്ഡിൽ ഒരു വലിയ പള്ളി നിർമ്മിക്കാൻ തീരുമാനിച്ചു. ഇന്ത്യയെ കീഴടക്കിയപ്പോൾ കവർച്ചചെയ്ത അതിഭീമമായ സമ്പത്തുപയോഗിച്ചു പണികഴിപ്പിച്ചതാണ് ഈ പള്ളി. 1404 ൽ തിമൂർ (ടാമർലെയ്ൻ) തന്റെ സൈനിക പര്യടനം കഴിഞ്ഞ തിരിച്ചുവന്നപ്പോൾ ഈ പള്ളിയുടെ നിർമ്മാണം പൂർത്തിയായിരുന്നു. നിർമ്മാണത്തിന്റെ പുരോഗതിയിൽ തിമൂർ സന്തോഷവാനല്ലാതിരുന്നതിനാൽ, അദ്ദേഹം നിർമ്മാണ പ്രവർത്തനങ്ങളിൽ ഉടൻതന്നെ പല മാറ്റങ്ങളും വരുത്തി, പ്രത്യേകിച്ചും പ്രധാന താഴികക്കുടത്തിനായിരുന്നു ഈ മാറ്റം വരുത്തിയത്. നിർമ്മാണത്തിന്റെ തുടക്കത്തിൽ കെട്ടിടത്തിലെ ഘടനയിലെ പാകപ്പിഴകൾ കാരണമായി വിവിധ പുനർനിർമ്മാണപ്രവർത്തനങ്ങളും ബലപ്പെടുത്തലുകളും നടന്നിരുന്നു. എന്നാൽ ഏതാനും വർഷങ്ങൾക്കുള്ളിൽത്തന്നെ മിഹ്റാബിനു മുകളിലെ ഭീമൻ താഴികക്കുടത്തിൽനിന്ന് ആദ്യ ഇഷ്ടികകൾ വീഴാൻ തുടങ്ങിയിരുന്നു. പള്ളി നിലനിർത്തുന്നതിനായി ഘടനാപരമായ നിർമ്മാണ നിയമങ്ങൾക്കപ്പുറമുള്ള പ്രതിക്രിയകൾ ചെയ്യാൻ തിമൂർ പലപ്പോഴും നിർബന്ധിതനായി. അദ്ദേഹത്തിന്റെ നിർമ്മാതാക്കൾ ഈ നിയമങ്ങളെക്കുറിച്ചു ബോധവാനായിരുന്നെങ്കിലും അവരുടെ അഭിപ്രായവും സ്വീകരിക്കുവാനോ യാഥാർത്ഥ്യത്തെ ഉൾക്കൊള്ളുവാനോ അദ്ദേഹം തയ്യാറായില്ല.

പതിനാറാം നൂറ്റാണ്ടിന്റെ ഒടുവിൽ ബുഖാറയിലെ അവസാനത്തെ ഷെയ്ബാനിദ് രാജവംശത്തിലെ ഖാനായിരുന്ന അബ്ദുള്ള ഖാൻ രണ്ടാമൻ (അബ്ദുല്ല ഖാൻ ഒസ്ബെഗ് 1533 /4-1598) ബിബി ഖാമിൻ പള്ളിയിൽ നടന്നിരുന്ന എല്ലാ പുനരുദ്ധാരണ പ്രവർത്തനങ്ങളും റദ്ദാക്കി.  അതിനുശേഷമുള്ള കാലത്ത്, പള്ളി, കാറ്റ്, കാലാവസ്ഥാവ്യതിയാനങ്ങൾ, ഭൂകമ്പം എന്നിവയാൽ തകർന്ന് മുൻകാലപ്രൌഢിയുടെ ഒരു അവശിഷ്ടം മാത്രമായിത്തീർന്നു. 1897 ൽ പ്രവേശനകവാടത്തിന്റെ ആന്തരിക കമാനം തകർന്നുവീണു.  നൂറ്റാണ്ടുകളായി സമർഖണ്ഡ് നിവാസികൾ നിർമ്മാണ പ്രവർത്തനങ്ങൾക്കായി തകർന്നുവീണ പള്ളിയിലെ കൊത്തുപണികളുള്ള ഇഷ്ടികകളും മാർബിൾ സ്തംഭങ്ങളുടേയും  അവശിഷ്ടങ്ങൾ കൊള്ളയടിച്ചുകൊണ്ടിരുന്നു. ആദ്യത്തെ അടിസ്ഥാന അന്വേഷണവും സുരക്ഷണപ്രവർത്തനങ്ങളും തുടങ്ങിയത് സോവിയറ്റ് കാലഘട്ടത്തിലായിരുന്നു. ഇരുപതാം നൂറ്റാണ്ടിന്റെ അവസാന കാലത്ത് ഉസ്ബക് സർക്കാർ മൂന്ന് താഴികക്കുടങ്ങളും, പ്രധാന പ്രവേശനദ്വാരവും പുന: സ്ഥാപിച്ചു. 1974 ൽ അന്നത്തെ ഉസ്ബക് SSR ഗവൺമെന്റ് പള്ളിയുടെ സങ്കീർണ്ണമായ പുനർനിർമ്മാണം ആരംഭിച്ചു. ഗോപുരങ്ങളുടെയും പൂമുഖങ്ങളുടെയും അലങ്കാരം വിപുലമായി പുനഃസ്ഥാപിക്കുകയും കൂട്ടിച്ചേർക്കലുകൾ നടത്തുകയും ചെയ്തു.

നടുമുറ്റത്തോടുകൂടിയ പള്ളികളുടെ അടസ്ഥാന മാതൃക ഈ പളളിയും പിന്തുടരുന്നു. അതിന്റെ പുറം മതിലുകളിൽ 167 മീറ്റർ (182.63 ഗജം) നീളവും 109 മീറ്റർ (119.20 ഗജം) വീതിയുമുള്ളതും വടക്കുകിഴക്ക് മുതൽ തെക്കുപടിഞ്ഞാറ് വരെയുമായി ഒരു സമകോണമായ പ്രദേശം ഉൾക്കൊള്ളുന്നു. അതനുസരിച്ച് ഖിബിലയും നിലനിൽക്കുന്നു. വടക്കുപടിഞ്ഞാറൻ ഭാഗത്തുനിന്ന് പള്ളിയിലെ നടുമുറ്റത്തേയ്ക്കു പ്രവേശിക്കുന്നത് ആഡംബരപൂർവ്വമായി നിർമ്മിച്ചിരിക്കുന്ന 35 മീറ്റർ)  ഉയരത്തിൽ നിലകൊള്ളുന്നതുമായ കവാടത്തിലൂടെയാണ്. 40 മീറ്റർ ഉയരത്തിൽ ഒരു ചതുരാകൃതിയിലുള്ള അടിസ്ഥാനത്തിനു മുകളിലായി ഒരു സ്മാരക താഴികക്കുടം നടുമുറ്റത്തിന് എതിർവശത്ത് ഉയർന്നു നിൽക്കുന്നു. ഈ കുംഭഗോപുരം പള്ളിയിലെ ഏറ്റവും വലിയ താഴികക്കുടമാണ്. എന്നിരുന്നാലും നടുമുറ്റത്തുനിന്ന് ഇതു കാണാൻ കഴിയുകയില്ല.

ഇവാനുകളുമായി (ചതുരാകൃതിയിലുള്ള കമാനത്തോടുകൂടിയ ഒരു ഹാൾ, സാധാരണയായി വീതികുറഞ്ഞതും, മൂന്നു വശങ്ങളും ഭിത്തികെട്ടി അടച്ചതും ഒരു ഭാഗം പൂർണ്ണമായും തുറന്നതുമാണ്) ചേർന്നുള്ള മറ്റ് രണ്ട് താഴികക്കുടങ്ങൾ, അവയുടെ വലിപ്പത്തിൽ കൂടുതൽ എളിമയുള്ളതും മുറ്റത്തിന്റെ നീണ്ട വശങ്ങളുടെ മധ്യഭാഗത്തുമായാണ് സ്ഥിതിചെയ്യുന്നതു.


</doc>
<doc id="399202" url="https://ml.wikipedia.org/wiki?curid=399202" title="മരുതത്തൂർ മഹാലക്ഷ്മീ ക്ഷേത്രം">
മരുതത്തൂർ മഹാലക്ഷ്മീ ക്ഷേത്രം

നെയ്യാറ്റിൻകര പട്ടണത്തിൽ നിന്ന് 2 .5 കിലോമീറ്റർ ദൂരത്തിൽ കിഴക്ക് ദിശയിൽ വരുന്ന പ്രദേശമാണ് മരുതത്തൂർ. കേരളത്തിൽ നിന്നും തമിഴ്നാട്ടിൽ നിന്നും നിരവധി ഭക്തജനങ്ങൾ എത്തുന്ന മഹാലക്ഷ്മി ക്ഷേത്രം ഇവിടെയാണ്. അഗസ്ത്യാർകൂടം കഴിഞ്ഞാൽ കൂടുതൽ ഔഷധ സസ്യങ്ങൾ വളരുന്ന മണ്ണ് കൂടിയാണ് ഇവിടം.ശ്രീ നാരായണ ഗുരു ആദ്യ ശിവ പ്രതിഷ്ഠ നടത്തിയ അരുവിപ്പുറം മുതൽ നെയ്യാറിന് സമീപത്തെ രാമേശ്വരം വരെ നീണ്ട ഏലാ ഭാഗമാണ് മരുതത്തൂർ.നെയ്യാറ്റിൻകരയിൽ നിന്ന് അറക്കുന്ന്- തവരവിള വഴിയും നെയ്യാറ്റിൻകരയിൽ നിന്ന് പാലക്കടവ് -തേവിയൽ നടവഴിയും മരുതത്തൂർ മഹാലക്ഷ്മി ക്ഷേത്രത്തിൽ എത്തിച്ചേരാം.


</doc>
<doc id="399279" url="https://ml.wikipedia.org/wiki?curid=399279" title="മത്തേഭവിക്രീഡിതം">
മത്തേഭവിക്രീഡിതം

ഒരു സംസ്കൃതവർണ്ണവൃത്തമാണ് മത്തേഭവിക്രീഡിതം. ശാർദ്ദൂലവിക്രീഡിതത്തിന്റെ ആരംഭത്തിൽ ഒരു ഗുരു ചേർത്താൽ അത് മത്തേഭവിക്രീഡിതം ആകുന്നു.


</doc>
<doc id="399283" url="https://ml.wikipedia.org/wiki?curid=399283" title="ശുദ്ധവിരാഡാർഷഭം">
ശുദ്ധവിരാഡാർഷഭം

ഒരു മലയാള വൃത്തമാണ് ശുദ്ധവിരാഡാർഷഭം. വൃത്തമഞ്ജരിയിൽ വിഷമവൃത്തപ്രകരണത്തിലാണ് ഈ വൃത്തം പരാമർശിച്ചിരിക്കുന്നത്. ഉപസ്ഥിതപ്രചുപിത എന്ന വൃത്തതിൽനിന്നും നിഷ്പാദിപ്പിക്കുന്ന വൃത്തമാണിത്. ലക്ഷണം ഉപസ്ഥിതപ്രചുപിത വൃത്തത്തിന്റെതുതന്നെയാണ്. 
<poem>

</poem>
ഉപസ്ഥിതപ്രചുപിതത്തിന്റെ മൂന്നാം‌പാദത്തിന് തജരഗണങ്ങളെക്കൊണ്ട് ചെയ്താൽ അതിന് ‘ശുദ്ധവിരാഡാർഷഭം’ എന്നു പേർ. 


</doc>
<doc id="399285" url="https://ml.wikipedia.org/wiki?curid=399285" title="ഗീതി">
ഗീതി

വൃത്തമഞ്ജരിയിലുള്ള ഒരു സംസ്കൃതവർണ്ണവൃത്തമാണ് ഗീതി.

വൃത്തശാസ്ത്രസങ്കേതമനുസരിച്ചു് ആര്യയുടെ ഉത്തരാർദ്ധം കൂടി പൂർവ്വാർദ്ധതുല്യമാക്കിയാൽ അത് ‘ഗീതി’. ലക്ഷണശ്ലോകത്തിൽ പൂർവ്വാർദ്ധത്തെ പത്ഥ്യയായിട്ടും ഉത്തരാർദ്ധത്തെ വിപുലയായിട്ടും കാണിച്ചിരിക്കുന്നത് രണ്ടുമാതിരി ആര്യയേയും ഗീതിയാക്കാമെന്നു സൂചിപ്പിക്കാനാകുന്നു.


</doc>
<doc id="399286" url="https://ml.wikipedia.org/wiki?curid=399286" title="ഹംസപ്ലുതം">
ഹംസപ്ലുതം

വൃത്തമഞ്ജരിയിലുള്ള ഒരു വൃത്തമാണ് ഹംസപ്ലുതം.

വൃത്തശാസ്ത്രസങ്കേതമനുസരിച്ചു് ഒരു ഗുരുവും ഒരു ലഘുവും ചേർന്നു രണ്ടക്ഷരം മൂന്നു മാത്രയിൽ ആറു ഗണവും ഒടുവിൽ ഒരു ഗുരുവും കൂടിയത്‌ ഹംസപ്ലുതം. ഇതിൽ ആദ്യഗണം ലഘുകൊണ്ടു തുടങ്ങുകയും വേണം..

ഉദാ:1

ഉദാ:2


</doc>
<doc id="399288" url="https://ml.wikipedia.org/wiki?curid=399288" title="വേണി">
വേണി

പ്രതിഷ്ഠ എന്ന ഗണത്തിൽ പെടുന്നതാണ് കന്യാ, വേണി എന്നീ വൃത്തങ്ങൾ

തഗണം ഗുരുവും കൊണ്ടു പാദം ചെയ്താൽ വേണീ വൃത്തം


</doc>
<doc id="399289" url="https://ml.wikipedia.org/wiki?curid=399289" title="ശുഭജാതം">
ശുഭജാതം

വൃത്തമഞ്ജരിയിലെ ഒരു സംസ്കൃതവൃത്തമാണ് ശുഭജാതം.


</doc>
<doc id="399290" url="https://ml.wikipedia.org/wiki?curid=399290" title="വൈതാളീയം">
വൈതാളീയം

കല, യറ്റത്തഥ രേഫലം ഗവും

വൈതാളീയം, പരത്തിലൊ-

ട്ടരുതു സമം; ലഘുവെട്ടുമാകൊലാ! 

കലയെന്നാൽ മാത്ര. വിഷമപാദങ്ങളിൽ ആറുമാത്ര; സമങ്ങളിൽ എട്ട്; രണ്ടിനും ഇത്രയും മാത്രകൾ കഴിഞ്ഞാൽ ഓരോ രഗണവും ലഘുവും ഗുരുവും. ഇത് ‘വൈതാളീയ’മെന്ന വൃത്തം. ഇതിൽ ആദ്യമുള്ള മാത്രകളിൽ സമസംഖ്യകളായ 2, 4, 6 എന്ന മാത്രകൾ മുറയ്ക്ക് അടുത്ത 3, 5, 7 എന്ന മാത്രകളിൽ ഒട്ടരുത്. 2, 3; 4, 5; 6, 7 എന്ന സ്ഥാനങ്ങളിൽ ഗുരു വരരുത് എന്നർത്ഥം. സമപാദത്തിന് ആരംഭത്തിൽ എട്ടു മാത്രയുള്ളതെല്ലാം ലഘുക്കളാകയും അരുത്; ലഘുവും ഗുരുവും കലർന്നിരിക്കണം. എല്ലാം ഗുരുവാകുന്നതിന് വിരോധം ഇല്ലതാനും. ഈ ലക്ഷണം കുറെ വ്യാമിശ്രമാകയാൽ വേറെ ഒരു വിധത്തിലും പറയാം:

സമമാത്രകൾ അടുത്ത വിഷമമാത്രകളിൽ ഒട്ടാതിരിക്കണമെങ്കിൽ ദ്വിമാത്രകളായ ഗണങ്ങളെ കൽ‌പ്പിക്കണം; അപ്പോൾ വൈതാളീയത്തിന് വിഷമപാദങ്ങളിൽ ആകെ 14 മാത്രകൾ; അതിൽ ആദ്യത്തെ ആറുമാത്രകൾ മൂന്നു ദ്വിമാത്രാഗണങ്ങളും ശേഷം എട്ടെണ്ണം വർണ്ണഗണത്തിലെ രഗണവും ലഘുഗുരുക്കളും ആയിരിക്കണം. സമപാദങ്ങളിൽ ആകെ 16 മാത്രകൾ; അതിൽ ആദ്യത്തെ എട്ടു മാത്രകൾ നാലു ദ്വിമാത്ര ഗണങ്ങളും ശേഷം എട്ട് മുൻ‌പറഞ്ഞതുപോലെതന്നെ രലഗങ്ങളും ആയിരിക്കണം. ഈ സമപാദങ്ങളിലെ ആദ്യമുള്ള എട്ടു മാത്രകൾ എട്ടും ലഘുക്കളാകരുത് എന്നുകൂടി ഒരു വിശേഷം. ഇങ്ങനെ വൈതാളീയത്തിന്റെ പാദങ്ങളിൽ ആദ്യഭാഗം മാത്രാപ്രധാനവും അന്ത്യഭാഗം വർണ്ണപ്രധാനവും ആകുന്നു. ഈ സംഗതികളെല്ലാം ലക്ഷണശ്ലോകത്തിലും വന്നിട്ടുണ്ടെന്നു കാൺക.

ഒ/റ്റയി / ലാ / റെ ട്ടു മ / റ്റതിൽ

കല / യ / റ്റ / ത്തഥ / രേഫലം / ഗവും

വൈ / താ / ളീ / യം പര / ത്തിലൊ-

ട്ടരു / തു സ / മം /ലഘു/വെട്ടു മാ / കൊലാ.

വേറെയും ഉദാഹരണം:

കവി /മാ/ തേ/ കൈതൊഴു/ ന്നു ഞാൻ

കൈ / വ / ല്യ / പ്രദ / മായ കാ / ലിണ

കവി / താ / ഗുണ / ജാലമൊ / ക്കവേ

കൈ/ വരു /വാൻ / കൃപ/ ചെയ്തിടേ / ണമേ/


</doc>
<doc id="399291" url="https://ml.wikipedia.org/wiki?curid=399291" title="ചിത്രവൃത്ത">
ചിത്രവൃത്ത

ഒരു സംസ്കൃതവർണ്ണവൃത്തമാണ് ചിത്രവൃത്ത. 

തന ത ഗുരുയുഗം ചിത്രവൃത്ത

വൃത്തശാസ്ത്രസങ്കേതമനുസരിച്ചു് “ത ന ത” എന്നീ ഗണങ്ങളും ഒരു ഗുരുവും കൂടി വരുന്ന വൃത്തമാണു ചിത്രവൃത്ത.


</doc>
<doc id="399292" url="https://ml.wikipedia.org/wiki?curid=399292" title="ചാരുഹാസിനി">
ചാരുഹാസിനി

ഒരു മലയാള ഭാഷാവൃത്തമാണ് ചാരുഹാസിനി. 
പ്രവൃത്തകത്തിന്റെ വിഷമപാദം പോലെ തന്നെ നാലു പാദവും ആയാൽ അത് ‘ചാരുഹാസിനീ’.
ഇതൊരു മിശ്രവൃത്തപ്രകരണമാണ്.


</doc>
<doc id="399294" url="https://ml.wikipedia.org/wiki?curid=399294" title="ദക്ഷിണാന്തിക">
ദക്ഷിണാന്തിക

എഴുത്തിരണ്ടാമതൊക്കവേ

ഗുരുക്കളായാൽ ദക്ഷിണാന്തികാ. 

വൈതാളീയം, ഔപച്ഛന്ദസികം, ആപാതളികാ ഈ മൂന്നിലും ‘പരത്തിലൊട്ടരുതു സമം’ എന്നുള്ള നിയമത്തെ ലംഘിച്ച്, എല്ലാ പാദങ്ങളിലും രണ്ടാമത്തേയും മൂന്നാമത്തേയും മാത്രകളെ മാത്രം ഒന്നിച്ചു ചേർത്ത് ഒരു ഗുരുകൊണ്ട് നിർദ്ദേശിച്ചാൽ ആ വൃത്തം ‘ദക്ഷിണാന്തികാ.’


</doc>
<doc id="399295" url="https://ml.wikipedia.org/wiki?curid=399295" title="കുലപാലം">
കുലപാലം

കാകളിയുടെ ലക്ഷണം വൃത്തമഞ്‌ജരിയിൽ
“ മാത്രയഞ്ചക്ഷരം മൂന്നിൽ വരുന്നൊരു ഗണങ്ങളെ
എട്ടുചേർത്തുള്ളീരടിക്കു ചൊല്ലാം കാകളിയെന്നുപേർ ”

കേരളകൗമുദി എന്ന വ്യാകരണ വൃത്താലങ്കാര ലക്ഷണ ഗ്രന്ഥത്തിലുള്ള ലക്ഷണം
“ ഗണമെട്ടയ്യശച്ചീരോ

പിണയുന്നടി രണ്ടിലെ
കാണെഴുത്തറുനാങ്കെന്നാ
ലിണങ്ങും ശീലു കാകളി
വകഭേദങ്ങൾ
കളകാഞ്ചി, മണികാഞ്ചി, മിശ്രകാകളി, ഊനകാകളി, ദ്രുതകാകളി, മഞ്‌ജരി തുടങ്ങിയ വൃത്തങ്ങൾ കാകളിയുടെ വകഭേദങ്ങളാണ്‌. ഗണത്തിന്‌ മൂന്നക്ഷരത്തിൽ, അധികം വരുന്ന കാകളികളാണ് അധികാകളികൾ. കളകാഞ്ചി, മണികാഞ്ചി, അതിസമ്മത, മിശ്രകാകളി, കലേന്ദുവദന, സ്‌തിമിത, അതിസ്‌തിമിത എന്നിവ അധികകാകളികളാണ്. ഊനത വരുന്ന കാകളികളാണ് ഊനകാകളികൾ . ഊനകാകളി, ദ്രുതകാകളി, കല്യാണി, സമ്പുടിതം എന്നിവയാണവ. ഗണത്തിനു മൂന്നക്ഷരമെങ്കിലും ആറാറുമാത്ര വരുന്ന കാകളികളാണ് ശ്ലഥകാകളികൾ. ഏതെങ്കിലും ഗണത്തിന്‌ ആറുമാത്രയ്‌ക്കു വേണ്ടത്ര വർണം തികയാത്ത കാകളികളാണ് ഊനശ്ലഥകാകളികൾ . മഞ്‌ ജരി, സർപ്പിണി, ഉപസർപ്പിണി, സമാസമം എന്നിവ ഊനശ്ലഥകാകളികൾ.


</doc>
<doc id="399296" url="https://ml.wikipedia.org/wiki?curid=399296" title="ലക്ഷ്മി (വൃത്തം)">
ലക്ഷ്മി (വൃത്തം)

മലയാളവ്യാകരണത്തിലേ ഒരു വൃത്തമാണ് ലക്ഷ്മി വൃത്തം.


</doc>
<doc id="399297" url="https://ml.wikipedia.org/wiki?curid=399297" title="ശിതാഗ്ര">
ശിതാഗ്ര

ഒരു വൃത്തമാണ് ശിതാഗ്ര
ജഗണാദ്യം ചതുർമ്മാത്രാഗണം നാലു ശിതാഗ്രയാം. ചതുർമ്മാത്രഗണം നാലെണ്ണം ചേർന്നാൽ ശിതാഗ്രയാകും. അതിൽ ആദ്യത്തെ ഗണം ജഗണം ( മദ്ധ്യഗുരു) ആയിരിക്കണം.


</doc>
<doc id="399298" url="https://ml.wikipedia.org/wiki?curid=399298" title="മാലതി">
മാലതി

വൃത്തമഞ്ജരിയിൽ പരാമർശിക്കപെട്ടിട്ടുള്ള ഒരു വൃത്തമാണിത്


</doc>
<doc id="399299" url="https://ml.wikipedia.org/wiki?curid=399299" title="പുളകം">
പുളകം

വൃത്തമഞ്ജരിയിൽ പരാമ൪ശിച്ചിട്ടുള്ള ഒരു വൃത്തമാണു് പുളകം


</doc>
<doc id="399300" url="https://ml.wikipedia.org/wiki?curid=399300" title="കമലാകരം">
കമലാകരം

ദ്രുതവിലംബിതം: ഒരു സംസ്കൃതവർണ്ണവൃത്തം. എന്ന ഛന്ദസ്സിൽ പെട്ട (ഒരു വരിയിൽ 12 അക്ഷരങ്ങൾ) സമവൃത്തം.

വൃത്തശാസ്ത്രസങ്കേതമനുസരിച്ചു് “ന ഭ ഭ ര” എന്നീ ഗണങ്ങൾ വരുന്ന വൃത്തമാണു വംശസ്ഥം.

ഉദാ: കേരളവർമ്മ വലിയകോയിത്തമ്പുരാൻ എഴുതിയ മണിപ്രവാളശാകുന്തളം എന്ന ശാകുന്തളപരിഭാഷയിൽ നിന്നു്.


</doc>
<doc id="399301" url="https://ml.wikipedia.org/wiki?curid=399301" title="മധുമതി">
മധുമതി

ഒരു സംസ്കൃതവർണ്ണവൃത്തമാണ് മധുമതി. എന്ന ഛന്ദസ്സിൽ പെട്ട (ഒരു വരിയിൽ 7 അക്ഷരങ്ങൾ) സമവൃത്തം.


</doc>
<doc id="399302" url="https://ml.wikipedia.org/wiki?curid=399302" title="ഹംസമാല">
ഹംസമാല

വൃത്തമഞ്ജരിയിൽ പരാമർശിച്ചിട്ടുള്ള ഒരു വൃത്തമാണ് ഹംസമാല.


</doc>
<doc id="399303" url="https://ml.wikipedia.org/wiki?curid=399303" title="ദൂഷണഹരണം">
ദൂഷണഹരണം

കുുസുമമ: ഒരു സംസ്കൃതവർണ്ണവൃത്തം. എന്ന ഛന്ദസ്സിൽ പെട്ട (ഒരു വരിയിൽ 21 അക്ഷരങ്ങൾ) സമവൃത്തം.

വൃത്തശാസ്ത്രസങ്കേതമനുസരിച്ചു് “ര ന ര ന ര ന ര” എന്നീ ഗണങ്ങൾ വരുന്ന വൃത്തമാണു കുസുമമഞ്ജരി.

ഉദാ: വള്ളത്തോളിന്റെ ശൃംഗാരകാവ്യമായ വിലാസലതികയിൽ നിന്നു്.


ശൃംഗാരരസം സൂചിപ്പിക്കാനും, പ്രകൃതിവർണ്ണനകൾ, നൃത്തം, താളമുള്ള ചലനങ്ങൾ തുടങ്ങിയവ വർണ്ണിക്കാനും ഈ വൃത്തം അനുയോജ്യമാണു്. നാരായണീയത്തിലെ രാസക്രീഡ വർണ്ണിക്കുന്ന 69-)ം ദശകം ഈ വൃത്തത്തിലാണു്.


</doc>
<doc id="399304" url="https://ml.wikipedia.org/wiki?curid=399304" title="ഉപഗീതി">
ഉപഗീതി

ഒരു സംസ്കൃതവർണ്ണവൃത്തമാണ് ഉപഗീതി. 


</doc>
<doc id="399305" url="https://ml.wikipedia.org/wiki?curid=399305" title="സാരസനയന">
സാരസനയന

"വൃത്തമഞ്ജരിയിലെ വൃത്തങ്ങളിൽ ഉൾപ്പെടുന്നു.'


</doc>
<doc id="399306" url="https://ml.wikipedia.org/wiki?curid=399306" title="മണിമാല">
മണിമാല

എ.ആർ. രാജരാജവർമ്മയുടെ വൃത്തമഞ്ജരിയിൽ സൂചിപ്പിച്ചിട്ടുള്ള ഒരു സംസ്കൃതവർണ്ണവൃത്തമാണ് മണിമാല. ഒരു വരിയിൽ പന്ത്രണ്ട് അക്ഷരങ്ങൾ ഉള്ള ജഗതി ഛന്ദസ്സിൽ ഉൾപ്പെടുന്ന ഒരു സമവൃത്തം ആണ് ഇത്. 

വൃത്തമഞ്ജരിയിലെ ലക്ഷണം താഴെച്ചേർക്കുന്നു: 

ത, യ, ത, യ എന്നീ ഗണങ്ങൾ ഉണ്ടാവും. മദ്ധ്യത്തിൽ (ആറാം അക്ഷരത്തിനു ശേഷം) യതി ഉണ്ടാവും. യതിയ്ക്കു മുമ്പും പിമ്പും "താരാതരരാതാ" എന്ന താളമാണ് ഇതിന്. 

സംസ്കൃതലക്ഷണം വൃത്തരത്നാകരത്തിൽ നൽകിയിട്ടുണ്ട്:
അധികം പ്രചാരമില്ലാത്ത ഈ വൃത്തം മലയാളത്തിൽ കാര്യമായി ഉപയോഗിക്കപ്പെടുന്നില്ല. ഉദാഹരണം (മലയാളം): 
മറ്റൊരു ഉദാഹരണം (സംസ്കൃതം), ഈ ഉദാഹരണത്തിൽ നാലാം വരിയിൽ യതിഭംഗം ഉണ്ട്.:


</doc>
<doc id="399307" url="https://ml.wikipedia.org/wiki?curid=399307" title="മണിദീപം">
മണിദീപം

വൃത്തജമജ്ഞരിയിൽ പരാമർശിക്കപെട്ടിട്ടൂള്ള ഒരുവൃത്തമാണ് മണിദീപം


</doc>
<doc id="399308" url="https://ml.wikipedia.org/wiki?curid=399308" title="നവമാലിക">
നവമാലിക

ഇഹ നവമാലികാ നജഭയങ്ങൾ


</doc>
<doc id="399309" url="https://ml.wikipedia.org/wiki?curid=399309" title="വിലാസിനി (വൃത്തം)">
വിലാസിനി (വൃത്തം)

ഏ.ആർ.രാജരാജവർമ രചിച്ച വൃത്തമഞ്ജരിയിലെ ഒരു വൃത്തമാണ് വിലാസിനി


</doc>
<doc id="399310" url="https://ml.wikipedia.org/wiki?curid=399310" title="മകരന്ദിക">
മകരന്ദിക

ഒരു സംസ്കൃതവർണ്ണവൃത്തമാണ് മകരന്ദിക

മുറിഞ്ഞാറാറേഴും യമന സജജം ഗുരുർമ്മകരന്ദികാ


</doc>
<doc id="399311" url="https://ml.wikipedia.org/wiki?curid=399311" title="ചിത്രപദ">
ചിത്രപദ

ഒരു സംസ്കൃതവർണ്ണവൃത്തമാണ് ചിത്രപദ. 

വൃത്തശാസ്ത്രസങ്കേതമനുസരിച്ചു് “രണ്ടു ഭഗണവും രണ്ടു ഗുരുവും ചിത്രപദാ” 

ഉദാ:


</doc>
<doc id="399314" url="https://ml.wikipedia.org/wiki?curid=399314" title="ഭുജംഗവിജൃംഭിതം">
ഭുജംഗവിജൃംഭിതം

ഒരു സംസ്കൃതവർണ്ണവൃത്തമാണ് ഭുജംഗവിജൃഭിതം. എന്ന ഛന്ദസ്സിൽ പെട്ട (ഒരു വരിയിൽ 26 അക്ഷരങ്ങൾ) സമവൃത്തം.


</doc>
<doc id="399316" url="https://ml.wikipedia.org/wiki?curid=399316" title="സൗരഭം">
സൗരഭം

ഒരു വൃത്തമാണ് സൗരഭം ഇത് ഒരു വിഷമവൃത്തമാണ്.

ചരണം തൃതീയമതുമാ
വൃത്തശാസ്ത്ര സങ്കേതമനുസരിച്ചു് “മ ര ഭ ന യ യ യ” എന്നീ ഗണങ്ങൾ 7, 14 എന്നീ അക്ഷരങ്ങൾക്കു ശേഷം യോടുകൂടി വരുന്ന വൃത്തമാണ് സ്രഗ്ദ്ധര.

ഉദാ: 


</doc>
<doc id="399319" url="https://ml.wikipedia.org/wiki?curid=399319" title="മേയർ">
മേയർ

ഒരു പ്രദേശത്തിന്റേയോ ചെറു പട്ടണങ്ങളുടെയോ ഭരണാധികാര്യത്തിൽ രൂപപ്പെടുന്ന സംഘങ്ങൾ തെരഞ്ഞെടുക്കുന്ന മുഖ്യ അംഗത്തെയാണു മേയർ എന്ന് വിളിക്കപ്പെടുന്നത്. ˈmɛər/ or /ˈmeɪər/, എന്ന ലാറ്റിൻ ഭാഷയിൽ നിന്നാണു ഈ പദം ഉൽതിരിഞ്ഞ് വന്നത്. ഇന്ത്യ രാജ്യത്ത് തദ്ദേശസ്വയംഭരണ സ്ഥാപനമായ കോർപ്പറേഷനുകളുടെ പരമാധികാര ലീഡറിനെയാണു മേയർ എന്ന് വിശേഷിപ്പിക്കുന്നത്.

1962 നവംബർ ഒന്നിനാണ് കോഴിക്കോട് കോർപ്പറേഷൻ നിലവിൽ വന്നത്[3]. അതിനു മുൻപ് 96 വർഷം കോഴിക്കോട് നഗരസഭയായിരുന്നു.

1793 മുതൽ മലബാർ ബ്രിട്ടീഷ് ഭരണത്തിൻ കീഴിലായിരുന്നു. മദിരാശി സർക്കാറിന്റെ ടൗൺ ഇംപ്രൂവ്‌മെന്റ് ആക്ട് പ്രകാരം 1865-ൽ നിയമാധിഷ്ഠിതമായ നഗരസഭകൾ രൂപംകൊണ്ടു. അങ്ങനെ 1866 ജൂലൈ 3-ന് കോഴിക്കോട് നഗരസഭ സ്ഥാപിതമായി. 36,602 ആയിരുന്നു ജനസംഖ്യ[3]. 19.9 ചതുരശ്ര നാഴികയായിരുന്നു അന്നു നഗരസഭയുടെ വിസ്തീർണ്ണം. മലബാർ കളക്ടർ പ്രസിഡന്റായി 11 അംഗങ്ങളാണ് 1866-ൽ രൂപീകരിച്ച നഗരസഭാ കൗൺസിലിൽ ഉണ്ടായിരുന്നത്. ഒപ്പം പോലീസ് സൂപ്രണ്ട്, അസിസ്റ്റന്റ് സർജൻ യൂറോപ്യൻ വിഭാഗത്തിന്റെ ഒരു പ്രതിനിധി, രണ്ട് ആംഗ്ലോ ഇന്ത്യൻ പ്രതിനിധികൾ, ഒരു പാർസി, ഒരു മുസസ്ലിം, മറ്റു നാലു വ്യക്തികൾ, എക്‌സ് ഒഫീഷ്യോ മെമ്പറായി എക്‌സിക്യൂട്ടീവ് എൻജിനീയർ എന്നിവരും ഉണ്ടായിരുന്നു. 1866 ജൂലായ് 12-നാണ് കളക്ടർ ജി.എൻ. ബില്യാർഡിന്റെ അദ്ധ്യക്ഷതയിൽ ആദ്യ കൗൺസിൽ യോഗം ചേർന്നത്[3].

1871-ൽ നിയമ പരിഷ്കാരങ്ങൾ നടത്തൂകവഴി നഗരസഭയ്ക്ക് കൂടുതൽ സ്വാതന്ത്ര്യവും ഉത്തരവാദിത്തവും നൽകി. ഇതിലൂടെ സർക്കാർ നാമനിർദ്ദേശം ചെയ്യുന്നവർക്കു മാത്രം കൗൺസിലർ ആകാനുള്ള പരിഷ്കാരം നിലവിൽവന്നു. 1884-ലെ ഡിസ്ട്രിക്ട് മുനിസിപ്പാലിറ്റീസ് നിയമത്തിലൂടെ കൗൺസിലർമാരിൽ നാലിൽ മൂന്നിനെ നികുതുദായകർ നേരിട്ടുതിരഞ്ഞെടുക്കാൻ സൗകര്യം ഉണ്ടാക്കി[3]. അതോടെ കളക്ടർ പ്രസിഡന്റാകുന്ന രീതിയും അവസാനിച്ചു. അതോടോപ്പം സർക്കാർ നിർദ്ദേശിക്കുന്നവരോ കൗൺസിലർമാർ തിരഞ്ഞെടുക്കുന്നവരോ ആയ വ്യക്തി ചെയർമാനാകുന്ന സ്ഥിതി നിലവിൽവന്നു. ഈ ചെയർമാനായിരുന്നു നഗരസഭയുടെ കാര്യനിർവഹണാധികാരി.

കേരളത്തിലെ ആറ് കോർപ്പറേഷനുകളിൽ ഒന്നാണ് തൃശ്ശൂർ കോർപ്പറേഷൻ.തൃശൂർ കോർപ്പറേഷന്റെ വിസ്തൃതി 101.42 ചതുരശ്രകിലോമീറ്റർ ആണ്. 2000 ഒക്ടോബർ 1-നാണ് കോർപ്പറേഷൻ രൂപം കൊണ്ടത്[1].

കേരളത്തിലെ മറ്റ് കോർപ്പറേഷനുകൾ തിരുവനന്തപുരം, കൊല്ലം, കൊച്ചി, കോഴിക്കോട്, കണ്ണൂർ എന്നിവയാണ്.

ആദ്യകാലത്ത് ഒരു താലൂക്ക് ആസ്ഥാനം മാത്രമായിരുന്ന തൃശ്ശൂർ പിന്നീട് കൊച്ചി രാജ്യത്തിന്റെ വടക്കൻ മേഖലയുടെ ആസ്ഥാനമായി. 1921ലാണ് തൃശ്ശൂർ മുനിസിപ്പാലിറ്റി രൂപം കൊണ്ടത്. അതിനുമുമ്പ് ഒരു അർബൻ കൗൺസിൽ ഇവിടെ രൂപം കൊണ്ടിരുന്നു. 1998 ജൂലൈ 15ന് പുറത്തിറക്കിയ പ്രത്യേക അറിയിപ്പിൽ തൃശ്ശൂർ, കൊല്ലം മുനിസിപ്പാലിറ്റികളെ കോർപ്പറേഷനുകളാക്കി ഉയർത്തി. തൃശ്ശൂർ മുനിസിപ്പാലിറ്റിയ്ക്കൊപ്പം അയ്യന്തോൾ, വിൽവട്ടം, ഒല്ലൂക്കര, കൂർക്കഞ്ചേരി, ഒല്ലൂർ പഞ്ചായത്തുകൾ പൂർണ്ണമായും നടത്തറ, കോലഴി പഞ്ചായത്തുകൾ ഭാഗികമായും കൂട്ടിച്ചേർത്താണ് കോർപ്പറേഷൻ രൂപം കൊണ്ടത്. 2000-ൽ നടന്ന തിരഞ്ഞെടുപ്പിനുശേഷം കോൺഗ്രസ് നേതാവായ ജോസ് കാട്ടൂക്കാരൻ കോർപ്പറേഷന്റെ ആദ്യ മേയറായി. സി.പി.ഐ. (എം)ലെ അജിത ജയരാജനനാണ് ഇപ്പോഴത്തെ തൃശ്ശൂർ മേയർ[2].

കേരളത്തിലെ അഞ്ച് കോർപ്പറേഷനുകളിൽ ഒന്നാണ് കൊല്ലം കോർപ്പറേഷൻ. കേരളത്തിലെ കോർപ്പറേഷനുകളിൽ വലിപ്പത്തിൽ അഞ്ചാം സ്ഥാനത്ത് നിൽക്കുന്ന കൊല്ലം കോർപ്പറേഷൻ ജനസംഖ്യയുടെ കാര്യത്തിൽ നാലാം സ്ഥാനത്താണ്.[1] തിരുവനന്തപുരം, കൊച്ചി, തൃശ്ശൂർ, കോഴിക്കോട് എന്നിവയാണ് മറ്റ് കോർപ്പറേഷനുകൾ . കൊല്ലം നഗരത്തിന്റെ ഭരണ നിർവ്വഹണത്തിനായി 2000 ഒക്ടോബർ 2-നാണ് കോർപ്പറേഷൻ രൂപീകരിച്ചത്.[2][3][4][5]. നഗരകേന്ദ്രത്തിനു ചുറ്റുമുള്ള 73.03 ചതുരശ്ര കിലോമീറ്റർ പ്രദേശമാണ് കോർപ്പറേഷന്റെ അധികാര പരിധിയിലുള്ളത്.[6] ഭരണ സൗകര്യത്തിനായി കോർപ്പറേഷനെ 55 വാർഡുകളായി തിരിച്ചിട്ടുണ്ട്. കൊല്ലം കോർപ്പറേഷന്റെ ഇപ്പോഴത്തെ മേയർ സി.പി.എമ്മിലെ വി. രാജേന്ദ്രബാബു ആണ്.[7] കേരളത്തിലെ നാലാമത്തെ വലിയ നഗരമായ കൊല്ലം ദക്ഷിണ കേരളത്തിലെ ഒരു പ്രധാന വാണിജ്യ വ്യവസായ കേന്ദ്രം കൂടിയാണ്.

കേരളത്തിലെ ആറ് കോർപ്പറേഷനുകളിൽ ഒന്നാണ് കൊച്ചി കോർപ്പറേഷൻ. കൊച്ചി കോർപ്പറേഷൻ രൂപീകൃതമാകുന്നത് 1 നവംബർ 1967-ൽ ആണ്[1]. കൊച്ചി കോർപ്പറേഷന്റെ വിസ്തൃതി 94.88 ചതുരശ്രകിലോമീറ്റർ ആണ്.

ഇന്ത്യൻ നാഷണൽ കോൺഗ്രസിലെ സൗമിനി ജെയിനാണ് ഇപ്പോഴത്തെ കൊച്ചി മേയർ.[2]

കേരളത്തിലെ അഞ്ച് കോർപ്പറേഷനുകളിൽ ഒന്നാണ് തിരുവനന്തപുരം കോർപ്പറേഷൻ. തിരുവനന്തപുരം കോർപ്പറേഷന്റെ വിസ്തൃതി 214.86 ചതുരശ്രകിലോമീറ്റർ ആണ്.

1940-ൽ രൂപീകരിച്ച തിരുവനന്തപുരം സിറ്റി മുനിസിപ്പൽ ആക്റ്റിലെ നാലാം വകുപ്പ് പ്രകാരം രൂപം കൊണ്ടതാണ് തിരുവനന്തപുരം കോർപ്പറേഷൻ. ഇത് രൂപം കൊണ്ടത് 1940 ഒക്ടോബർ 30-നാണ്[1].

തിരുവനന്തപുരം താലൂക്കും നെയ്യാറ്റിൻകര താലൂക്കും ഭാഗികമായും തിരുവനന്തപുരം കോർപ്പറേഷനിൽ ഉൾപ്പെടുന്നു. കൂടാതെ തിരുവനന്തപുരം, നേമം, വട്ടിയൂർക്കാവ്, കഴക്കൂട്ടം, കോവളം (ഭാഗീകം) എന്നീ നിയമസഭാമണ്ഡലങ്ങളും തിരുവനന്തപുരം കോർപ്പറേഷനിൽ സ്ഥിതിചെയ്യുന്നു.

തിരുവനന്തപുരം കോർപ്പറേഷനിൽ 23 റവന്യൂ വില്ലേജുകൾ സ്ഥിതിചെയ്യുന്നു. അവ പാങ്ങപ്പാറ, ഉളിയാഴ്ത്തുറ, കഴക്കൂട്ടം, അയിരൂപ്പാറ, വിഴിഞ്ഞം, തൈക്കാട്, മണക്കാട്, തിരുമല, ചെറുവയ്ക്കൽ, ഉള്ളൂർ, പട്ടം, കുടപ്പനക്കുന്ന്, പേരൂർക്കട, കവടിയാർ, വട്ടിയൂർക്കാവ്, ശാസ്തമംഗലം, പേട്ട, വഞ്ചിയൂർ, കടകമ്പള്ളി, മുട്ടത്തറ, ആറ്റിപ്ര, തിരുവല്ലം, നേമം.

സി.പി.ഐ.എമ്മിലെ വി.കെ. പ്രശാന്താണ്‌ ഇപ്പോഴത്തെ തിരുവനന്തപുരം കോർപ്പറേഷൻ മേയർ.

കേരളത്തിൽ പുതുതായി രൂപം കൊണ്ട മുൻസിപ്പൽ കോർപ്പറേഷനാണ് കണ്ണൂർ കോർപ്പറേഷൻ. 2015-ലാണ് ഈ കോർപ്പറേഷൻ രൂപം കൊണ്ടത്. അതുവരെ നിലവിലുണ്ടായിരുന്ന കണ്ണൂർ നഗരസഭയോട് പള്ളിക്കുന്ന്, പുഴാതി, എളയാവൂർ, എടക്കാട്, ചേലോറ എന്നീ ഗ്രാമപഞ്ചായത്തുകളും ചേർത്താണു ഈ കോർപ്പറേഷൻ രൂപീകരിച്ചിരിക്കുന്നത്[1]. 73 ചതുരശ്ര കിലോമീറ്ററാണു കണ്ണൂർ കോർപ്പറേഷന്റെ വിസ്തൃതി[1] 2015 നവംബറിൽ കോർപ്പറേഷനിലേയ്ക്ക് ആദ്യ തിരഞ്ഞെടുപ്പ് നടന്നു. തിരഞ്ഞെടുപ്പിൽ സി.പി.എമ്മും കോൺഗ്രസും 27 വീതം സീറ്റുകൾ നേടി. ഒരു സീറ്റ് കോൺഗ്രസ് വിമതൻ നേടി. എന്നാൽ സി.പി.ഐ.എമ്മിലെ ഇ.പി. ലതയാണ് കണ്ണൂരിന്റെ ആദ്യ മേയറായത്.[2]


</doc>
<doc id="399321" url="https://ml.wikipedia.org/wiki?curid=399321" title="കടുവ ക്ഷേത്രം">
കടുവ ക്ഷേത്രം

തായ്‌ലാന്റിലെ കാഞ്ചനബുരി പ്രവിശ്യയിൽ സായി യോക് ജില്ലയിൽ സ്ഥിതിചെയ്തിരുന്നതും 2016-ൽ പ്രവർത്തനം അവസാനിപ്പിച്ചതുമായ ഒരു ബുദ്ധക്ഷേത്രമാണ് കടുവ ക്ഷേത്രം അഥവാ ടൈഗർ ടെമ്പിൾ. മനുഷ്യരോട് ഇണങ്ങിച്ചേർന്ന നൂറുകണക്കിനു കടുവകളുടെ സാന്നിദ്ധ്യമാണ് ഈ ക്ഷേത്രത്തെ ലോകപ്രശസ്തമാക്കിയത്. ഇവിടെയുള്ള കടുവകൾക്കു ഭക്ഷണം നൽകുന്നതിനും അവയോടൊപ്പം നിന്ന് ചിത്രങ്ങളെടുക്കുന്നതിനും സഞ്ചാരികളെ അനുവദിച്ചിരുന്നു. കടുവകളെ നായ്ക്കളെപ്പോലെ അനുസരണാശീലമുള്ളവരാക്കി കൂടെ കൊണ്ടുനടക്കാമെന്നതാണ് ഇവിടുത്തെ പ്രത്യേകത. 

മനുഷ്യരും മൃഗങ്ങളും ഐക്യത്തോടെയും സമാധാനത്തോടെയും കഴിയുന്ന ഒരു ആരാധനാലയം എന്ന ലക്ഷ്യത്തോടെ 1994-ൽ ഒരു വന്യജീവി സംരക്ഷണ കേന്ദ്രമായാണ് കടുവ ക്ഷേത്രത്തിന്റെ തുടക്കം. ബുദ്ധ സന്യാസിമാർക്കാണ് ഇവിടുത്തെ മേൽനോട്ടച്ചുമതലയുണ്ടായിരുന്നത്. വിനോദസഞ്ചാരികളെ ആകർഷിക്കുക എന്ന ലക്ഷ്യത്തോടെ 2001-ൽ ഇവിടെ ഏഴു കടുവകളെ കൊണ്ടുവന്നു. 2016 ജനുവരിയോടെ കടുവകളുടെ എണ്ണം 150 ആയി. കടുവകളോടൊത്തു സമയം ചെലവഴിക്കുവാൻ വിദേശ രാജ്യങ്ങളിൽ നിന്നുപോലും സന്ദർശകരെത്തിയിരുന്ന ഇവിടെ മാസം തോറും ആയിരക്കണക്കിന് ഡോളർ വരുമാനവും ലഭിച്ചിരുന്നു.

പ്രവർത്തനം ആരംഭിച്ച കാലം മുതൽ തന്നെ ക്ഷേത്രത്തിനെതിരെ വിവിധ വന്യജീവി സംരക്ഷണ സംഘടനകൾ രംഗത്തെത്തിയിരുന്നു.ക്ഷേത്രത്തിന്റെ മറവിൽ ബുദ്ധ സന്യാസിമാർ മൃഗങ്ങളെ ഉപദ്രവിക്കുകയും കൊല്ലുകയും ചെയ്തിരുന്നുവെന്ന് ഇവർ ആരോപിച്ചു. 2016-ൽ സർക്കാർ നടത്തിയ അന്വേഷണത്തിൽ ഇവിടുത്തെ ഭക്ഷണപ്പുരയിലെ ഫ്രീസറിൽ നിന്നും 40 കടുവകളുടെ ജഡം കണ്ടെത്തി. വിദേശ രാജ്യങ്ങളിലേക്കു കയറ്റുമതി ചെയ്യുന്നതിനായി മുപ്പതോളം കടുവക്കുട്ടികളെ ടിന്നിലടച്ച നിലയിലും കണ്ടെത്തി. നിയമവിരുദ്ധമായാണ് പ്രവർത്തിച്ചതെന്നു തെളിഞ്ഞതോടെ 2016 മേയിൽ തായ്‌ലാന്റ് സർക്കാർ കടുവാ ക്ഷേത്രം അടച്ചുപൂട്ടി. ഇവിടെയുണ്ടായിരുന്ന 137 കടുവകളെയും സർക്കാർ ഏറ്റെടുത്തു സുരക്ഷിത സ്ഥാനങ്ങളിലേക്കു മാറ്റി.

പടിഞ്ഞാറൻ തായ്‌ലാന്റിലെ കാഞ്ചനബുരി പ്രവിശ്യയിലെ സായി യോക് ജില്ലയിലാണ് കടുവ ക്ഷേത്രം സ്ഥിതിചെയ്യുന്നത്. തായ്ഭാഷയിൽ 'വാട്ഫ ലുവാങ് തബുവ യനസമ്പന്നോ' (วัดป่าหลวงตามหาบัว ญาณสัมปันโน) എന്നാണ് ക്ഷേത്രത്തിന്റെ ഔദ്യോഗിക നാമം. തായ്‌ലാന്റിന്റെ തലസ്ഥാനമായ ബാങ്കോക്കിൽ നിന്ന് ഏകദേശം 140 കിലോമീറ്റർ അകലെയാണ് ഈ പ്രദേശം.

1994-ൽ വനത്തിനുള്ളിൽ 5 ഹെക്ടേർ സ്ഥലത്ത് ബുദ്ധ ക്ഷേത്രത്തോടൊപ്പം ഒരു വന്യജീവി സംരക്ഷണ കേന്ദ്രം എന്ന നിലയിൽ കടുവ ക്ഷേത്രം ആരംഭിച്ചു. 1999-ൽ ഗ്രാമവാസികൾക്കു വനത്തിൽ നിന്നും ലഭിച്ച ഒരു കടുവക്കുട്ടിയെ ക്ഷേത്രത്തിൽ ഏൽപ്പിച്ചു. പിന്നീട് ഇവിടേക്ക് ധാരാളം കടുവകളെ കൊണ്ടുവന്നു. അക്കൂട്ടത്തിൽ ഇൻഡോചൈനീസ് കടുവയും ബംഗാൾ കടുവയും മലയൻ കടുവയും ഉണ്ടായിരുന്നു. ബുദ്ധ സന്യാസിമാർ ഇവയെ ഇണക്കിവളർത്തുകയും അനുസരണശീലമുള്ളവരാക്കി മാറ്റുകയും ചെയ്തു.മനുഷ്യരെ ഉപദ്രവിക്കാതെ ജീവിക്കുവാൻ അവയെ പരിശീലിപ്പിച്ചു. കടുവകളോടൊപ്പം സമയം ചെലവഴിക്കുവാൻ ധാരാളം വിനോദസഞ്ചാരികൾ എത്തിയതോടെ കടുവാ ക്ഷേത്രം പ്രശസ്തിയിലേക്കുയർന്നു. സന്ദർശകർ കടുവകളുമായി ഇടപെഴകുവാൻ ധാരാളം പണം മുടക്കിയതോടെ ക്ഷേത്രത്തിന്റെ വരുമാനവും വർദ്ധിച്ചു.

ക്ഷേത്രദർശനത്തിനുപരി വിനോദസഞ്ചാരത്തിലൂടെയുള്ള വരുമാനത്തിനു പ്രാധാന്യം നൽകിയതോടെയാണ് കടുവ ക്ഷേത്രത്തിലെ പ്രശ്നങ്ങൾ ആരംഭിക്കുന്നത്. വാണിജ്യ താൽപ്പര്യങ്ങൾക്കും മൃഗക്കടത്തിനുമാണ് ഈ ക്ഷേത്രം പ്രവർത്തിച്ചിരുന്നതെന്ന് വന്യജീവി സംരക്ഷണ സംഘടനകൾ ആരോപിച്ചു. ഇണങ്ങാൻ കൂട്ടാക്കാത്ത മൃഗങ്ങളെ ബുദ്ധ സന്യാസിമാർ ഉപദ്രവിച്ചതായുള്ള വാർത്തകൾ പുറത്തുവന്നു. സംരക്ഷിത ഇനത്തിൽപ്പെട്ട 38 ഇനം പക്ഷികളെ 2005-ൽ ഇവിടെ നിന്നു കണ്ടെത്തി. വന്യമൃഗങ്ങളെ സംരക്ഷിക്കുന്നതിനുള്ള ലൈസൻസ് ഇല്ലാതെയാണ് കടുവ ക്ഷേത്രം പ്രവർത്തിക്കുന്നതെന്നും ഇവിടെ നിയമവിരുദ്ധ പ്രവർത്തനങ്ങൾ നടക്കുന്നതായും തെളിഞ്ഞു.

വംശനാശഭീഷണി നേരിടുന്ന മൃഗമായതിനാൽ കടുവയെ വളർത്തുന്നതിനും പ്രജനനം നടത്തുന്നതിനും പ്രത്യേക അനുമതി ആവശ്യമാണ്. 1992-ലെ തായ് വൈൽഡ് ആനിമൽസ് റിസർവേഷൻ ആൻഡ് പ്രൊട്ടക്ഷൻ ആക്ട് പ്രകാരം കടുവകളുടെ പ്രജനനം നടത്തുന്നതിനായി പ്രത്യേക സജ്ജീകരണങ്ങൾ ഒരുക്കേണ്ടതുണ്ട്. എന്നാൽ ഇത്തരം സജ്ജീകരണങ്ങളൊന്നും ഇവിടെ ഉണ്ടായിരുന്നില്ല. ഇൻഡോചൈനീസ് കടുവ, ബംഗാൾ കടുവ, മലയൻ കടുവ എന്നിവയുടെ സങ്കരയിനങ്ങളെ ഇവിടെ സൃഷ്ടിച്ചെടുത്തതായി കണ്ടെത്തി. വരുമാനത്തിനും വിൽപ്പനയ്ക്കും വേണ്ടിയാണ് ബുദ്ധ സന്യാസിമാർ കടുവകളുടെ പ്രജനനം നടത്തിയതെന്ന് നാഷണൽ ജ്യോഗ്രാഫിക് അഭിപ്രായപ്പെട്ടു.

2014-ലെ അന്താരാഷ്ട്ര കടുവാ ദിനത്തിൽ (ജൂലൈ 29-ന്) കെയർ ഫോർ ദ വൈൽഡ് ഇന്റർനാഷണൽ എന്ന സംഘടന
ക്ഷേത്രത്തിൽ കടുവകളോടൊപ്പം സെൽഫിയെടുക്കുന്നതിനെതിരെ രംഗത്തെത്തി. കേവലം വിനോദത്തിനുവേണ്ടി വിലപ്പെട്ട ജീവൻ നഷ്ടപ്പെടുത്തരുതെന്ന മുന്നറിയിപ്പും നൽകി. കടുവകളോടൊപ്പം സെൽഫിയെടുക്കുന്നതിനിടെ അപകടത്തിൽപ്പെട്ട 60 സംഭവങ്ങൾ ആ വർഷം ഉണ്ടായതായി അവർ ചൂണ്ടിക്കാട്ടി. ഇതിൽ പല സംഭവങ്ങളും കടുവ ക്ഷേത്രത്തിലാണ് നടന്നത്.

അനധികൃതമായി പ്രവർത്തിച്ചുവന്ന കടുവാ ക്ഷേത്രം അടച്ചുപൂട്ടണമെന്ന ആവശ്യവുമായി 39 സംഘടനകൾ രംഗത്തുവന്നു. ഇവർ സംയുക്തമായി തയ്യാറാക്കിയ നിവേദനം നാഷണൽ പാർക്ക്സ് ഓഫ് തായ്‌ലാന്റിന്റെ ഡയറക്ടർ ജനറലിനു കൈമാറി. അതിൻപ്രകാരം അന്വേഷണം ആരംഭിക്കുവാൻ തായ്‌ലാന്റ് സർക്കാർ തീരുമാനിച്ചു. 2001-ൽ തന്നെ ക്ഷേത്രത്തിന്റെ പ്രവർത്തനം അവസാനിപ്പിക്കുവാൻ സർക്കാരിനു കഴിയുമായിരുന്നു. ക്ഷേത്രം കാണാനെത്തുന്ന ലക്ഷക്കണക്കിനു വിനോദസഞ്ചാരികളും അവരിൽ നിന്നുള്ള വരുമാനവും നഷ്ടപ്പെടുമെന്നോർത്ത് അധികൃതർ അന്നു പിന്മാറിയിരുന്നു.

2015 ഫെബ്രുവരിയിൽ ക്ഷേത്രത്തിനെതിരെ ഔദ്യോഗിക അന്വേഷണം ആരംഭിച്ചു. കടുവകൾക്കു ഭക്ഷണം നൽകാനുള്ള മുറിയിലെ ഫ്രീസറിൽ നിന്നും 40 കടുവകളുടെ ജഡം കണ്ടെത്തി. ചില ജഡങ്ങൾക്ക് 5 വർഷത്തിലേറെ പഴക്കമുണ്ടായിരുന്നു. വിദേശത്തേക്കു കടത്തുന്നതിനായി ടിന്നിലടച്ച നിലയിൽ 30 കടുവാക്കുട്ടികളെയും കണ്ടെത്തി. കടുവാത്തൊലിയുള്ള ആയിരത്തിലധികം ഏലസ്സുകൾ, രണ്ടു കടുവാത്തോലുകൾ, പത്തു കടുവാപ്പല്ലുകൾ, കരടിയുടെ ജഡം, പോത്തിന്റെ ശരീര ഭാഗങ്ങൾ എന്നിവയും ഇവിടെയുണ്ടായിരുന്നു. ചില മരുന്നുകളുടെ നിർമ്മാണത്തിനായി കടുവകളുടെ ശരീര ഭാഗങ്ങൾ ചൈനയിലേക്കും ലാവോസിലേക്കും കയറ്റുമതി ചെയ്തിരുന്നതായി അന്വേഷണത്തിൽ തെളിഞ്ഞു. നിയമലംഘനങ്ങളെല്ലാം തെളിയിക്കപ്പെട്ടതോടെ ചില സന്യാസിമാരെ അറസ്റ്റ് ചെയ്യുകയും 2016 മേയിൽ കടുവ ക്ഷേത്രം അടച്ചുപൂട്ടുകയും ചെയ്തു. അപ്പോൾ അവിടെയുണ്ടായിരുന്ന 137 കടുവകളെ സുരക്ഷിത സ്ഥാനങ്ങളിലേക്കു മാറ്റി.


</doc>
<doc id="399325" url="https://ml.wikipedia.org/wiki?curid=399325" title="ഹിജ്റാ റോഡ്">
ഹിജ്റാ റോഡ്

മക്കയിൽ നിന്നും മദീനയിലേക്ക് പ്രവാചകൻ മുഹമ്മദ് നബി (സ്വ) ഹിജ്റ പോയ വഴിയേയാണു ഹിജ്റാ റോഡ് (الهاجر طريق ) എന്നപേരിൽ അറയപ്പെടുന്നത്. 450 കിലോ മീറ്റർ ദൈർഘ്യമുള്ള ഈ പാത ഇന്ന് സൗദി അറേബ്യൻ ഭരണകൂടത്തിന്റെ നാലുവരി അതിവേഗ എക്സ്പ്രസ് ഹൈവേ ആയി പണികഴിപ്പിച്ചിട്ടുണ്ട്. തീർത്ഥാടക കാലയളവിൽ കര മാർഗേണ നിരവധി അഭ്യന്തര, വിദേശ തീർത്ഥാടക സംഘങ്ങളാണ് ദിനേന ഈ വഴി മദീനയിൽ എത്തുന്നത്. ആധുനിക സൗദി അറേബ്യയുടെ ഭരണാധികാരികളായ സൗദ് രാജവംശം അധികാരത്തിൽ വന്നതിനു ശേഷമാണ് മദീനയെ ബന്ധിപ്പിച്ചു റോഡുകൾ നിർമ്മിക്കുകയും വാഹന സൗകര്യം ഒരുക്കുകയും ചെയ്തത്. അതിൽ പ്രധാനപ്പെട്ട ഒന്നാണു ഹിജ്റാ റോഡ്. ഇതിനെ "തൊരീഖ് ഹറമൈൻ" (ഇരു ഹറമുകളുടെയും പാത) എന്നു വിശേഷിപ്പിക്കുന്നുണ്ട്. ഈ എക്സ്പ്രസ് റോഡ് കടന്നു പോകുന്ന ഭാഗങ്ങളിലെ മെഡിക്കൽ സെൻററുകളിൽ ആരോഗ്യവകുപ്പ് കൂടുതൽ ഡോക്ടർമാരെയും നഴ്സുമാരെയും നിയോഗിക്കുകയും മരുന്നുകൾ ഒരുക്കുകയും ചെയ്യുന്നു.

ഈ കാലഘട്ടത്തിൽ ഹിജ്റാ പാതയുടെ പ്രസക്തി വളരെ വലുതാണു മുസ്ലിങ്ങളുടെ ജീവിതാഭിലാഷങ്ങളിൽ ഏറ്റവും പ്രധാനപ്പെട്ട ഒന്നാണ് മദീനാ സന്ദർശനം. ഏറ്റവും പ്രധാനപ്പെട്ട മൂന്ന് മസ്ജിദുകളുടെ കേന്ദ്രവുമാണിവിടം.സൗദി കമ്മീഷൻ ഫോർ ടൂറിസം ആന്റ് നാഷണൽ ഹെരിറ്റേജ് കണക്കു പ്രകാരം മദീനയിൽ 266 ഉം ചരിത്ര കേന്ദ്രങ്ങളാണുള്ളത്. മുഹമ്മദ്‌ നബി മരണമടഞ്ഞ അന്നുമുതൽ ആരംഭിച്ച വിശ്വാസികളുടെ സന്ദർശനം ഒരുകാലത്തും മുടങ്ങിയിട്ടില്ല. തീർത്ഥാടകരുടെ തിരക്ക് മൂലം ചില സമയങ്ങളിൽ മണിക്കൂറകൾ ക്യൂ നിന്നെങ്കിലേ അവിടെ എത്തിച്ചേരാൻ കഴിയുകയുള്ളൂ. നാൾക്ക് നാൾ വർദ്ധിച്ചു വരുന്ന കരമാർഗ ട്രാഫിക്കിനെ ആയാസം നലകാൻ ഹിജ്റാ റോഡ് നൽകുന്ന പിന്തുണ ചെറുതല്ല. നാലുവരി പാതയും അധിനീക സുരക്ഷ സംവിധനങ്ങളോട് കൂടിയ വീതികൂടിയ റോഡായത് കൊണ്ടാണിത്. മദീന ഡവലപ്പ്മെന്റ് അതോറിറ്റിയും സൗദി ഭരണകൂടവും ഇത്തരം കാര്യങ്ങൾ അനേകം പണം ചിലവഴിക്കുന്നത് കൊണ്ട് സുരക്ഷയുടെ കാര്യത്തിൽ എന്നും ഒരു പടി മുന്നിലാണു ഹിജ്റാ റോഡ്.

ഹിജ്റാ റോഡിന്റെ ഇരുവശങ്ങളിലും മനോഹരമായ കാഴ്ചകളാണുള്ളത്. അനന്തമായി കിടക്കുന്ന മരുഭൂമികളും, അവിടെയിവിടെ കാണപ്പെടുന്ന പച്ചപ്പുകളും കണ്ണിനു വ്യത്യസ്തമായ അനുഭവമാണു. നൂറോളം ഒട്ടകങ്ങൾ മേഞ്ഞ് നടക്കുന്ന മരുഭുമികളും അനവധിയാണു. വിരളമായി തെന്നെ കുരങ്ങുകളേയും മറ്റു ജീവജാലങ്ങളേയും കാണാവുന്നതാണു. 

ചരിത്രപാരമായും സമകാലികപരമായും വളരെയേറെ പ്രാധന്യമുള്ളതാണു ഹിജ്രാ റോഡ്. 

മക്കയിൽ മുസ്ലീംകൾക്ക് നേരെ ശത്രുക്കളുടെ മർദ്ദനം അതിന്റെ പാരതമ്യതയിൽ എത്തി. ചില പ്രമുഖർ ഇസ്ലാമിലേക്ക് വന്നിട്ടുണ്ടെങ്കിലും അവരേൽക്കുന്ന പീഡനങ്ങൾക്ക് തുല്യതയില്ല. മക്ക ഇനി ഇസ്ലാമിന് സുരക്ഷാഗേഹമല്ലെന്ൻ ഉറപ്പായി. ഇസ്ലാമിന്റെ പ്രചാരണത്തിനും വിശ്വാസികളുടെ സുരക്ഷക്കും മറ്റൊരിടം അനിവാര്യമായി. ഈ അവസരത്തിലാണു പ്രവാചകൻ ഹിജ്റ പോകേണ്ടി വന്നത്.

അങ്ങനെയിരിക്കേ, ഒരു ദിവസം നബി(സ) സഹാബികലോട് പറഞ്ഞു. നിങ്ങൾക്ക് ഹിജ്റ പോകാനുള്ള തലം എനിക്ക് കാണിക്കപ്പെട്ടിരിക്കുന്നു. (ബുഖാരി) മക്കയിലെ ജീവിതം ദുഷ്കരമായ സ്ഥിതിയിലായി. അഖബാ ഉടമ്പടി പ്രകാരം മുസ്ലിംകൾ മക്കയിൽ നിന്ന് മദീനയിലേക്ക് ഹിജ്റ പോയി തുടങ്ങി. ആരുമറിയാതെ ജനിച്ചു വളർന്ന നാടും പ്രിയപ്പെട്ട ഭവനങ്ങളും വിശ്വാസ സംരക്ഷണത്തിനായി ഉപേക്ഷിച്ചു. ജീവിതത്തിലെ മുഴുവൻ സമ്പാദ്യങ്ങളെയും ബന്ധുമിത്രാദികളെയും അവർ മക്കയിൽ വിട്ടേച്ചു. 

അബൂസലമത്ത് ആണ് ആദ്യമായി മദീനയിലേക്ക് ഹിജ്റ പോയത്. അദ്ദേഹത്തെത്തുടർന്ന് ഒട്ടേറെ പേർ മദീനയിലേക്ക് യാത്രയായി. വളരെ ദുർബലരും ശത്രുക്കളുടെ അധീനത്തിലായിരുന്ന ഏതാനും അടിമകളും മാത്രം മക്കയിൽ ബാക്കിയായി. നബി(സ)യും അബൂബക്കറും അലിയും ഇപ്പോഴും മക്കയിൽ തന്നെ. മദീനയിലേക്ക് പാലായനം ചെയ്യാൻ അബൂബക്കർ(റ) തിരക്ക് കൂട്ടിയെങ്കിലും തന്റെ യാത്രയിൽ അനുഗമിക്കാൻ വേണ്ടി, അദ്ദേഹത്തെ തനിച്ച് പോകാൻ പ്രവാചകൻ അനുവദിച്ചില്ല.

പിന്നീട് അബൂബക്കർ(റ) വും പ്രവാചകരും പിന്നീട് യാത്രയാരഭിച്ചു. അവർ അന്ന് സഞ്ചരിച്ച പാതയാണു പിന്നീട് ഹിജ്റാ റോഡ് എന്ന് വിളിക്കപ്പെട്ടത്. മദീന ഇപ്രകാരം പ്രവാചകന് ആതിഥ്യമേകി. ആദ്യകാല പ്രവാചകന്മാർ പ്രവചിക്കുകയും അവരുടെ അനുയായികൾ പ്രതീക്ഷിച്ചുകൊണ്ടിരിക്കുകയും ചെയ്യുന്ന പ്രവാചകൻ ആ ദാറുൽ ഹിജ്റയിലെത്തി. അവിടെ അബൂ അയ്യൂബിൽ അൻസാരിയുടെ ഭാവനത്തിലാണ് ആദ്യദിവസങ്ങളിൽ താമസിച്ചത്. അവിടെ താമസിച്ചുകൊണ്ട് ഭാവി പ്രവർത്തനങ്ങൾക്ക് അവിടുന്ന് കരുക്കൾ നീക്കി.

</doc>
<doc id="399326" url="https://ml.wikipedia.org/wiki?curid=399326" title="സൺ ത്സൂ">
സൺ ത്സൂ

പുരാതന ചൈനയുടെ വസന്ത-ശരത്-കാലഘട്ടത്തിൽ ജീവിച്ചിരുന്ന ഒരു പട്ടാള ഉദ്യോഗസ്ഥനും എഴുത്തുകാരനുമാണ് സൺ ത്സൂ അഥവാ സൺ സീ. യുദ്ധതന്ത്രം എന്ന പ്രസിദ്ധ പുസ്തകത്തിന്റെ കർത്താവായാണ് ഇദ്ദേഹം അറിയപ്പെടുന്നത്. സൺ വൂ എന്നാണ് ശരിയായ പേര്. 'വിദ്വാനായ സൺ' എന്നാണ് സൺ ത്സൂ എന്ന പദത്തിനർത്ഥം. വൂ രാജാവായ ഹെലൂവിന്റെ ഉപദേഷ്ഠാവായിരുന്നു സൺ ത്സൂ എന്നാണ് മിക്ക ചരിത്രകാരന്മാരും വിശ്വസിക്കുന്നത്.

ബീ. സീ. അഞ്ചാം നൂറ്റാണ്ടിൽ എഴുതപ്പെട്ട 'സ്പ്രിങ്ങ് ആൻഡ് ഓട്ടം ആന്നൽസ്', ബീ. സീ. 94-ൽ സിമാ കിയാൻ എഴുതിയ 'വലിയ ചരിത്രകാരന്റെ രേഖകൾ' എന്നിവയാണ് സൺ ത്സൂവിന്റെ ജീവിതത്തെക്കുറിച്ച് പറയുന്ന പ്രധാന പുസ്തകങ്ങൾ.

കീ രാജ്യത്തിലോ ('ആന്നൽസ്' പ്രകാരം) വൂ രാജ്യത്തിലോ ('രേഖകൾ' പ്രകാരം) ആണ് സൺ ത്സൂ ജനിച്ചത്. ബീ. സീ. 512-ൽ വൂ രാജാവായ ഹെലൂവിന്റെ സൈന്യത്തിൽ ചേർന്നു. അദ്ദേഹത്തിന്റെ നേതൃത്ത്വത്തിൽ വൂ സൈന്യം നിരവധി വിജയങ്ങൾ നേടിയെന്നും തുടർന്ന് സൺ ത്സൂ 'യുദ്ധതന്ത്രം' എഴുതിയെന്നുമാണ് വിശ്വാസം.

എന്നാൽ സൺ ത്സൂ എന്ന് ഒരു വ്യക്തി ജീവിച്ചിരുന്നില്ലായെന്നും 'യുദ്ധതന്ത്രം' എഴുതിയത് സൺ ബിന്നാണെന്നും വാദിക്കുന്നവരുണ്ട്. 'രേഖകൾ'ക്ക് മുൻപുള്ള ഒരു പുസ്തകത്തിലും സൺ വൂ എന്ന പേര് ഉപയോഗിക്കപ്പെട്ടിട്ടില്ല എന്ന് ഇവർ ചൂണ്ടിക്കാണിക്കുന്നു. ആ സമയം നടന്ന ബോജു യുദ്ധത്തിൽ സൺ ത്സൂ പങ്കെടുത്തതായി ഒരു പുസ്തകത്തിലും എഴുതപ്പെട്ടിട്ടില്ല എന്നും ഇവർ പറയുന്നു.

സൺ ത്സൂ ജീവിച്ചിരുന്നു എന്ന് വിശ്വസിക്കുന്ന ചരിത്രകാരന്മാരിൽ ചിലരും സൺ ബിന്നാണ് 'യുദ്ധതന്ത്രം' പൂർത്തിയാക്കിയതെന്ന ചിന്താഗതിക്കാരാണ്. (സൺ ബിന്ന് എന്ന ഒരു സൈന്യാധിപൻ ( ??? - ബീ. സീ. 316 ) ജീവിച്ചിരുന്നതായി തെളിവുകളുണ്ട്.) പുസ്തകത്തിൽ പറയുന്ന ചില ആയുധങ്ങളും യുദ്ധരീതികളും (ഉദാഹരണത്തിൻ കുതിരപ്പട്ടാളം) സൺ ത്സൂവിന്റെ കാലത്ത് ഉപയോഗിച്ചിരുന്നതായി തെളിവില്ല എന്നതാണ് ഈ വാദത്തിന്റെ കാരണം.

1972-ൽ സൺ ബിന്നിന്റെ ചില എഴുത്തുകൾ കണ്ടെത്തുകയുണ്ടായി. ഇവ 'യുദ്ധതന്ത്ര'ത്തിനോട് വളരെയധികം സമാനമാണ്.

യുദ്ധം കഴിയുന്നതും ഒഴിവാക്കണമെന്നും മറ്റ് വഴികളില്ലെങ്കിൽ മാത്രമേ ആക്രമിക്കാവൂ എന്നുമാണ് സൺ ത്സൂവിന്റെ ഉപദേശം. നൂറു യുദ്ധങ്ങൾ ജയിക്കുന്നവനല്ല, നൂറു യുദ്ധങ്ങളും ഒഴിവാക്കുന്നവനാണ് നല്ല നേതാവെന്ന് സൺ ത്സൂ പറയുന്നു. യുദ്ധം ചെയ്യേണ്ടി വന്നാൽ ശത്രുവിനെ ഒരിക്കലും നേരിട്ട് ആക്രമിക്കരുത്; മറിച്ച് തന്ത്രങ്ങൾ ഉപയോഗിച്ച് അവരെ ക്ഷീണിപ്പിക്കുണം. ശതുരാജ്യത്തെ നശിപ്പിക്കുകയല്ല, കേടുപാടുകളില്ലാതെ പിടിച്ചെടുക്കുകയായിരിക്കണം ലക്ഷ്യം.

ചൈനയുടെ ആദ്യ ചക്രവർത്തിയായ കിൻ ഷീ ഹുവാങ് മുതൽ മാവോ സേതൂങ് വരെയുള്ളവർ 'യുദ്ധതന്ത്രം' പഠിച്ചിരുന്നു. അതുവരെ എഴുതപ്പെട്ട ചൈനീസ് പുസ്തകങ്ങൾ സൂക്ഷിച്ചിരുന്ന കിൻ ഷീ ഹുവാങിന്റെ കൊട്ടാരം തീപിടിച്ചപ്പോൾ രക്ഷപ്പെട്ട യുദ്ധത്തെക്കുറിച്ചുള്ള ആറ് പുസ്തകങ്ങളിൽ ഒന്നായിരുന്നു ഇത്. ഈ പുസ്തകങ്ങൾ ഹാൻ കാലഖട്ടത്തിൽ 'ഏഴ് യുദ്ധപുസ്തകങ്ങൾ' എന്ന പേരിൽ പ്രസിദ്ധീകരിച്ചു. അന്നത്തെ സൈനിക ഉദ്യോഗസ്ഥർക്കായുള്ള പരീക്ഷയ്ക്ക് ഉപയോഗിച്ചിരുന്ന പാഠപുസ്തകങ്ങളിൽ ഒന്നായിരുന്നു 'യുദ്ധതന്ത്രം'. ഗ്വറില്ലാ യുദ്ധത്തെക്കുറിച്ചുള്ള മാവോയുടെ ലേഖനങ്ങളിൽ ഈ പുസ്തകത്തിന്റെ പങ്ക് വ്യക്തമാണ്.

ക്രിസ്തുവർഷം 760-ൽ ഈ പുസ്തകം ജാപ്പനീസിലേക്ക് തർജ്ജമ ചെയ്യപ്പെട്ടു. ഓദാ നൊബുനഗ, ടൊയൊട്ടോമി ഹിദേയോഷി, തൊക്കുഗാവ അയേയാസു, ടോഗോ ഹെയ്ഹാചിരോ തുടങ്ങിയ ജപ്പാനിലെ പ്രമുഖ സേനാനായകർ 'യുദ്ധതന്ത്രം' വായിച്ചിരുന്നു. വിയെറ്റ്നാമീസ് ഭാഷയിലേക്ക് ഇത് തർജ്ജമ ചെയ്തത് ഹോ ചി മിൻ ആണ്. അമേരിക്കൻ സൈന്യത്തിലെ കോളിൻ പവൽ ഗൾഫ് യുദ്ധത്തിനുവേണ്ടീ 'യുദ്ധതന്ത്രം' പഠിച്ചു.



</doc>
<doc id="399330" url="https://ml.wikipedia.org/wiki?curid=399330" title="വലിയ ചരിത്രകാരന്റെ രേഖകൾ">
വലിയ ചരിത്രകാരന്റെ രേഖകൾ

ഹാൻ കാലഘട്ടത്തിലെ കൊട്ടാരം ചരിത്രകാരനായ സിമാ കിയാൻ ബീ. സീ. 94-ൽ എഴുതിയ പുസ്തകമാണ് വലിയ ചരിത്രകാരന്റെ രേഖകൾ (Records of the Grand Historian) അഥവാ ഷിജി. അതുവരെയുള്ള ചൈനയുടേയും ചൈനക്കാർക്ക് അറിയുമായിരുന്ന മറ്റ് രാജ്യങ്ങളുടേയും ചരിത്രമാണ് ഈ പുസ്തകത്തിൽ പറയുന്നത്.

കൊട്ടാരം ചരിത്രകാരനും ജ്യോതിഷിയുമായിരുന്ന സിമാ ടാനാണ് ഷിജി എഴുതിത്തുടങ്ങിയത്. അദ്ദേഹത്തിന്റെ മരണശേഷം മകനായ സിമാ കിയാൻ ഇത് പൂർത്തിയാക്കി. രണ്ട് പകർപ്പുകളാണ് ആദ്യം എഴുതിയത്. ഇതിലൊന്ന് കൊട്ടാരത്തിലും മറ്റേത് സിമാ കിയാന്റെ വീട്ടിലും സൂക്ഷിച്ചിരുന്നു. അക്കാലത്ത് ജീവിച്ചിരുന്ന മറ്റ് പല ചരിത്രകാരന്മാരും ഇതിൽ തിരുത്തലുകളും കൂടുതൽ വിവരങ്ങളും ചേർത്തു.

താങ്ങ് കാലഘട്ടത്തിനു മുൻപ് എഴുതപെട്ട രണ്ട് പകർപ്പുകളാണ് ഇപ്പോൾ നിലവിലുള്ളത്. ഇവ രണ്ടും ജപ്പാനിലെ ഇഷിയാമ-ദേര ക്ഷേത്രത്തിലാണ് സൂക്ഷിച്ചിരിക്കുന്നത്. താങ്ങ് കാലഘട്ടത്തിൽ നിന്നുമുള്ള ഒൻപത് പകർപ്പുകളും (ആറെണ്ണം ജപ്പാനിൽ, മൂന്നെണ്ണം ബെയ്ജിങ്ങിൽ) നിരവധി സോങ്ങ് കാലഘട്ട അച്ചടികളും നിലവിലുണ്ട്.

526,000 അക്ഷരങ്ങളാണ് ഷിജിയിലുള്ളത്. പെലൊപ്പൊനേസ്യൻ യുദ്ധത്തെക്കുറിച്ചുള്ള തുസിഡിഡസിന്റെ ചരിത്രത്തിന്റെ നാലിരട്ടി നീളവും ബൈബിളിന്റെ പഴയ നിയമത്തെക്കാൾ നീളവും ഇതിനുണ്ട്.

ആദ്യം മുളത്തടിയിലും പിന്നീട് പരുത്തിയിലുമാണ് ഷിജി എഴുതിയത്. ഇവ വളരെയധികം ഭാരമുള്ളതും വിലയേറിയതുമായിരുന്നു. കടലാസ് കണ്ടുപിടിച്ചതിനുശേഷമാണ് ഷിജി വലിയ സംഖ്യകളിൽ പകർത്താനും ജനങ്ങൾക്കിടയിൽ പ്രചരിക്കാനും തുടങ്ങിയത്. ഷിജി അഞ്ച് ഭാഗങ്ങളായി തിരിച്ചിരിക്കുന്നു:-
മറ്റു ചില ചരിത്രകാരന്മാരെപ്പോലെ രാജാക്കന്മാരെ ദൈവത്താൽ നിയോഗിക്കപ്പെട്ടവരായി സിമാ കിയാൻ കണ്ടില്ല. ചരിത്രവ്യക്തികളെ ഔദ്യോഗിക പദവികളുടെ അടിസ്ഥാനത്തിലല്ല അവർക്ക് യഥാർത്ഥത്തിൽ ഉണ്ടായിരുന്ന കഴിവുകളുടെ അടിസ്ഥാനത്തിലാണ് ഷിജി വിലയിരുത്തുന്നത്. ഉദാഹരണത്തിന് പേരിൽ മാത്രം രാജാവായിരുന്ന ചിലരെ രാജാക്കന്മാരുടെ പട്ടികയിൽനിന്നും ഒഴിവാക്കുകയും ഔദ്യോഗികമായി രാജാവല്ലെങ്കിലും വളരെയധികം സ്വാധീനമുണ്ടായിരുന്ന ചിലരെ ഉൾപ്പെടുത്തുകയും ചെയ്തിട്ടുണ്ട്. ചരിത്രസംഭവങ്ങളുടെ ദൃക്സാക്ഷികളുടെ വിവരണങ്ങൾക്ക് സിമാ കിയാൻ വലിയ വില കൽപ്പിച്ചിരുന്നു. ഏതെങ്കിലും ഒരു വ്യക്തിയെക്കുറിച്ച് പറയുമ്പോൾ അവരെ കഴിയുന്നതും പുകഴ്ത്താനും, അവരുടെ തീരുമാനങ്ങൾ ന്യായീകരിക്കാനും ഷിജിയിൽ ശ്രമിക്കുന്നുണ്ട്. എന്നാൽ ഒരു വ്യക്തിയുടെ കുറവുകൾ ഒഴിവാക്കപ്പെടുന്നില്ല, അവ മറ്റുള്ളവരുടെ ജീവചരിത്രങ്ങളിലേക്ക് മാറ്റപ്പെടുന്നു എന്ന് മാത്രം.

കൊട്ടാരം ചരിത്രകാരനെന്ന നിലയ്ക്ക് പഴയ പുസ്തകങ്ങളും രേഖകളും സിമാ കിയാന് ലഭ്യമായിരുന്നു. ഷിജിയിൽ ഇത്തരത്തിലുള്ള നിരവധി പുസ്തകങ്ങൾ താൻ വായിച്ചതായി സിമാ കിയാൻ പറയുന്നുണ്ട്. പുസ്തകങ്ങൾക്കുപുറമേ ദൃക്സാക്ഷി വിവരണങ്ങളും താൻ തന്നെ കണ്ട കാര്യങ്ങളും സിമാ കിയാൻ ഉൾപ്പെടുത്തി. ഇതിനായി ചൈനയിലെ പല ചരിത്ര സ്മാരകങ്ങളും അദ്ദേഹം സന്ദർശിച്ചു. രണ്ട് പുസ്തകങ്ങൾ തമ്മിൽ വൈരുദ്ധ്യം ഉണ്ടാകുന്ന സ്ഥലങ്ങളിൽ സിമാ കിയാൻ ഇത് എടുത്ത് പറയുന്നുണ്ട്.

ആയിരത്തോളം വർഷങ്ങൾക്കു മുൻപ് നടന്ന സംഭവങ്ങൾ എങ്ങനെ ഇത്ര വിശദമായി വിവരിക്കാൻ കഴിയുന്നു എന്ന് പല ചരിത്രകാരന്മാരും ചോദിച്ചിട്ടുണ്ട്. ഷിജിയെക്കാൾ പുരാതനമായ രേഖകളും പുസ്തകങ്ങളും ഇന്ന് വിരളമാണ്. എന്നാൽ ഇവ ലഭ്യമായ സാഹചര്യങ്ങളിലെല്ലാം ഷിജിയുമായി ഒത്തുപോവുകയാണ് ചെയ്യുന്നത്.

ഇപ്പോൾ നിലവിലുള്ളാ ഏറ്റവും പഴയ പകർപ്പ് ക്രിസ്തുവർഷം 420-നും 589-നും ഇടയ്ക്ക് എഴുതപ്പെട്ടതാണ്. അച്ചടിക്കപ്പെട്ട ഏറ്റവും പഴയ പകർപ്പ് സോങ്ങ് കാലഘട്ടത്തുനിന്നുമാണ്. 

നാൻജിങ്ങിലെ ജിൻലിങ് കമ്പനി 1959-ൽ അച്ചടിച്ച പകർപ്പാണ് ഇന്ന് സാധാരണയായി ഉപയോഗിക്കുന്നത്.



</doc>
<doc id="399334" url="https://ml.wikipedia.org/wiki?curid=399334" title="ഹെറാക്ളിയോൺ">
ഹെറാക്ളിയോൺ

അതി പുരാതനങ്ങളായ മൂന്ന് ഈജിപ്ഷ്യൻ മഹാനഗരങ്ങളെ അപ്പാടെ വിഴുങ്ങിയ കടൽ വ്യാളിയാണ് അബുകിർ ഉൾക്കടൽ. കനോപസ് ( Canopus), മെനൌതിസ് ( Menouthis) പിന്നെ ഹെറാക്ളിയോൺ ( Herakleion–Thonis) എന്നിവയാണ് ആ ഭാഗ്യംകെട്ട നഗരങ്ങൾ. ഈജിപ്ത്തിന്റെ മെഡിറ്ററേനിയൻ തീരത്തുള്ള അബുകിർ ഉൾക്കടൽ (Abū Qīr Bay) ഒരു ചരിത്രാന്വേഷിയെ സംബന്ധിച്ചടുത്തോളം അത്ഭുതങ്ങളുടെ കലവറയാണ്. മെഡിറ്ററേനിയൻ കടലിലേക്കുള്ള നൈൽ നദിയുടെ അനേകം മുഖങ്ങളിൽ ഒന്നായ റോസറ്റ (Rosetta) ക്കും പുരാതന നഗരമായ അലക്സാണ്ട്രിയക്കും ഇടയിൽ ആണ് അനേകം തുരുത്തുകൾ നിറഞ്ഞ അബുകിർ ഉൾക്കടൽ സ്ഥിതി ചെയ്യുന്നത് . പുരാതന കാലത്തെ അനേകം കടൽ യുദ്ധങ്ങൾക്ക് സാക്ഷിയാകേണ്ടി വന്നതല്ല അബുകിർ ഉൾക്കടൽ നമ്മുക്ക് ഒരു അത്ഭുതമായി തോന്നുന്നത് .

രണ്ടായിരമാണ്ടിന്റെ തുടക്കം. പ്രശസ്ത ചരിത്ര ഗവേഷകനും , മുങ്ങൽ വിദഗ്ദ്ധനും ആയ ഫ്രാങ്ക് ഗോഡിയോയും ( Franck Goddio) സംഘവും അബുകിർ ഉൾക്കടലിൽ പര്യവേഷണത്തിൽ ഏർപ്പെട്ടിരിക്കുകയായിരുന്നു . ലക്ഷ്യം, 1798 ൽ ബ്രിട്ടനും ഫ്രാൻസും തമ്മിൽ ഈ ഉൾക്കടലിൽ വെച്ചു നടന്ന നൈൽ യുദ്ധത്തിൽ (The Battle of the Nile—Napoleon’s lost fleet from the battle against Admiral Nelson ) മുങ്ങിപ്പോയ ഫ്രഞ്ച് പടക്കപ്പലുകളുടെ അവശിഷ്ടങ്ങൾ കണ്ടുപിടിക്കുക. കാര്യം നടന്നു, കപ്പലുകൾ കിട്ടി. ഒന്നും രണ്ടുമല്ല ഏതാണ്ട് അറുപത്തി നാലെണ്ണം. ഇതിൽ ഫ്രഞ്ച് -ബ്രിട്ടീഷ് കപ്പലുകൾ അല്ലാത്തവയും ഉണ്ടായിരുന്നു . അവയെ ചുറ്റിപ്പറ്റി വീണ്ടും മുങ്ങി നോക്കിയപ്പോൾ ചിലത് പുരാതന ഗ്രീക്ക് കച്ചവട കപ്പലുകൾ ആണെന്ന് ബോധ്യമായി . അങ്ങനെയെങ്കിൽ ഇവിടെ ഒരു പുരാതന തുറമുഖമോ മറ്റോ ഉണ്ടാവാനുള്ള സാധ്യതയുണ്ടെന്ന് ഗോഡിയോ ഊഹിച്ചു . പിന്നെ കപ്പലുകൾക്കിടയിൽ ആയി അന്വേഷണം. അവസാനം തീരത്ത് നിന്നും ഏകദേശം നാല്കി -അഞ്ച് കിലോ മീറ്ററുകൾ അകലെ; അതുവരെ മോഡേൺ മനുഷ്യന് പിടികൊടുക്കാതെ ഒളിഞ്ഞു കിടന്നിരുന്ന ഒരു നഗരം ഗോഡിയോയുടെയും സഹപ്രവർത്തകരുടെയും മുന്നിൽ തെളിഞ്ഞു വന്നു . അനേകം ശിൽപ്പങ്ങൾ, പുരാതന ഈജിപ്ഷ്യൻ ദേവന്മ്മാരുടെ വിഗ്രഹങ്ങൾ,പാത്രങ്ങൾ, പണി ആയുധങ്ങൾ, ക്ഷേത്രാവശിഷ്ടങ്ങൾ, ചില അപൂർവ്വ ലിഖിതങ്ങൾ, അങ്ങനെ ഓരോന്നായി സമുദ്രത്തിൽ നിന്നും ഉയർന്നു വന്നുകൊണ്ടിരുന്നു .

അങ്ങനെ കിട്ടിയ ഒരു ശിലാ ലിഖിതം വായിച്ചെടുത്തപ്പോൾ ആണ് അന്നുവരെ വെറും മിത്ത് മാത്രം ആണെന്ന് കരുതിയിരുന്ന ഹെറാക്ളിയോൺ എന്ന തുറമുഖ നഗരം ആയിരുന്നു അതെന്ന് ലോകത്തിന് മനസ്സിൽ ആയത്. ദേവന്മ്മാരുടെയും മനുഷ്യരുടെയും കഥകൾ പരസ്പ്പരം കെട്ടുപിണഞ്ഞു കിടക്കുന്ന ഗ്രീക്ക് -ഈജിപ്ഷ്യൻ കഥകളിൽ നിന്നും യാഥാർത്ഥ്യം ഏത് സത്യം ഏത് എന്ന് മനുഷ്യർക്ക്‌ തിരിച്ചറിയാൻ വളരെ ബുദ്ധിമുട്ടാണ് . സംഭവങ്ങളിൽ അതിശയോക്തി കലർന്നിട്ടുണ്ടെങ്കിലും കഥകളിൽ പറയുന്ന നഗരങ്ങൾ യാഥാർത്ഥ്യം തന്നെ ആയിരുന്നു എന്ന് ട്രോയ് പോലുള്ള നഗരങ്ങളുടെ അവശിഷ്ടങ്ങൾ തുർക്കിയിൽ നിന്നും കണ്ടെടുത്തപ്പോൾ ചരിത്രകാരൻമ്മാർക്ക് ബോധ്യപ്പെട്ടത് ആണ് . ഹെറോഡോട്ടസിന്റെ പരാമർശങ്ങളിലും , ഹോമറിന്റെ ഇലിയഡിലും പിന്നെ വിരലിൽ എണ്ണാവുന്ന ചില ശിലാഫലകങ്ങളിലും മാത്രം കാണപ്പെട്ട ഹെറാക്ളിയോൺ എന്ന നഗരം വെറും മിത്ത് മാത്രമായി ഗവേഷകർ മറന്നു കളഞ്ഞതായിരുന്നു . ഈ നഗരത്തെ തിരിച്ചറിയാൻ തടസ്സമായ മറ്റൊരു പ്രധാന കാരണം ഹെറാക്ളിയോൺ നഗരത്തിന് മറ്റൊരു പേര് കൂടി ഉണ്ടായിരുന്നു എന്നതാണ്. നഗരത്തിന്റെ ഗ്രീക്ക് നാമം ഹെറാക്ളിയോൺ എന്നായിരുന്നു എങ്കിൽ ഈജിപ്ഷ്യൻ പേര് തോണിസ് (Thonis) എന്നായിരുന്നു . ഈ രണ്ടു പേരുകളും ഒരുമിച്ചു തന്നെ ഗോഡിയോക്കും സംഘത്തിനും കിട്ടിയ ഫലകങ്ങളിൽ ഉണ്ടായിരുന്നതാണ് എല്ലാ സംശയങ്ങൾക്കും അറുതി വരുത്തിയത് . ക്രിസ്തുവിനു മുൻപ് എട്ടാം നൂറ്റാണ്ടിൽ നിലവിൽ വന്ന ഈ തീര നഗരം ക്രിസ്തുവിന് ശേഷം മൂന്നോ അല്ലെങ്കിൽ അഞ്ചോ നൂറ്റാണ്ടിൽ അത്ഞാതങ്ങളായ കാരണങ്ങളാൽ മെഡിറ്ററേനിയനിൽ മുങ്ങി പോവുകയായിരുന്നു .

ഇലിയഡിലെ കാമുകീകാമുകന്മാരായ ഹെലനും പാരിസും ക്രൂദ്ധനായ മെനലാസിന്റെ കൈകളിൽ നിന്നും രക്ഷപെടാൻ ഹെറാക്ളിയോൺ ദ്വീപ് നഗരത്തിൽ വന്നു താമസിച്ചിരുന്നു . അതിനും മുൻപ് ഹെലൻ മെനലാസിന്റെ കൂടെ ആയിരുന്നപ്പോൾ അവരും ഇവിടെ വന്നു താമസിച്ചിരുന്നതായി മഹാകവി ഹോമർ പാടുന്നു . റോമൻ വീരസിംഹം ആയിരുന്ന ഹെർക്കുലീസ് ഇവിടെ കാലു കുത്തിയാതായും അദ്ദേഹം ഇവിടെ ഒരു ക്ഷേത്രം നിർമ്മിച്ചതായും ആണ് അടുത്ത കഥ . ഹെർക്കുലീസിന്റെ ഗ്രീക്ക് പേരായ ഹെരാക്ളിസിൽ (Heracles) നിന്നും ആണ് നഗരത്തിന് പേര് ലഭിച്ചത് .

പുരാതന ചരിത്രകാരന്മ്മാരായ Diodorus , Strabo , Herodotus എന്നിവർ ഹെറാക്ളിയോൺ എന്ന തുറമുഖ നഗരത്തെ പറ്റി രേഖപ്പെടുത്തിയിട്ടുണ്ട് .പുരാതന ഈജിപ്ഷ്യൻ ശിലാഫലകമായ Stele of Naukratis’ ൽ (Twin steles of Decree of Nectanebo I) തോണിസിനെ കുറിച്ച് പരാമർശമുണ്ട് . ഗ്രീക്കിലും ഈജിപ്ഷ്യനിലും ഉള്ള ദ്വിഭാഷ ലിഖിതമായ Decree of Canopus ആണ് ഈ നഗരത്തെ പേരെടുത്ത് പരാമർശിക്കുന്ന മറ്റൊരു പുരാതന രേഖ .

നൈൽ മെഡിറ്ററേനിയനുമായി കൂട്ടി മുട്ടുന്ന ഇവിടം അനേകം ചെറു ദ്വീപുകളും,തുരുത്തുകളും, കൈവഴികളും, കനാലുകളും ഉള്ള ഒരു ഡെൽറ്റആണ് (നമ്മുടെ സുന്ദർബാൻസ് പോലെ അല്ലെങ്കിൽ ഏകദേശം കൊച്ചി പോലെ ) . അതിൽ പല ദ്വീപുകളിലായി ചിതറിയാണ് ഹെറാക്ളിയോൺ നഗരം സ്ഥിതി ചെയ്തിരുന്നത് . പ്രധാന ദ്വീപിൽ ഈജിപ്ഷ്യൻ ചന്ദ്രദേവൻ ആയിരുന്ന Khonsou വിന്റെ ഒരു വലിയ ക്ഷേത്രം ഉണ്ടായിരുന്നു . ചുറ്റുമുള്ള ചെറു ദ്വീപുകളിൽ ആളുകൾ താമസിക്കുകയും കച്ചവടം ചെയ്യുകയും ചെയ്തു പോന്നിരുന്നു . ഗ്രീസിൽ നിന്നുമുള്ള അനേകം കച്ചവട കപ്പലുകൾ സദാസമയവും ഇവിടെ ഉണ്ടായിരുന്നു

നൈലിന്റെ അഴിമുഖത്ത് ഉണ്ടായിരുന്ന ഹെറാക്ളിയോൺ ഉൾപ്പെടെ മൂന്ന് നഗരങ്ങൾ കടലിനടിയിൽ ആയത് എങ്ങനെ എന്നതിന് ഏകാഭിപ്രായം ഇതുവരെ ഉരുത്തിരിഞ്ഞിട്ടില്ല . ബലം കുറഞ്ഞ പൂഴിയിൽ നില നിന്നിരുന്ന ദ്വീപുകൾ നൈലിൽ ഉണ്ടായ ഏതോ കൂറ്റൻ ജലപ്രളയ കാലത്ത് തകർന്നു പോയതാവാം എന്നാണ് ഭൂരിഭാഗം പേരും ചിന്തിക്കുന്നത് . കൂട്ടത്തിൽ ഭൂകമ്പവും സുനാമിയും കൂടി ചേരുമ്പോൾ ഉണ്ടായ അൺബാലൻസിംഗ് മറ്റൊരു കാരണം ആവാം . എന്തായാലും ഇപ്പോഴും കടലിൽ നിന്നും കിട്ടിക്കൊണ്ടിരിക്കുന്ന പുരാവസ്തുക്കൾ എല്ലാം കൂടി ചേർത്ത് ചിന്തിക്കുമ്പോൾ സമീപ ഭാവിയിൽ തന്നെ ഇതിനൊരു ഉത്തരം ഗവേഷകർക്ക്‌ തരാൻ സാധിക്കും എന്ന് പ്രതീക്ഷിക്കാം.

1- http://www.franckgoddio.org/projects/sunken-civilizations/heracleion.html
2- https://www.atlasobscura.com/places/the-lost-city-of-heracleion
3- https://www.theguardian.com/cities/2016/aug/15/lost-cities-6-thonis-heracleion-egypt-sunken-sea
4- http://www.telegraph.co.uk/news/earth/environment/archaeology/10022628/Lost-city-of-Heracleion-gives-up-its-secrets.html
5- https://www.youtube.com/watch?v=bDTtJmN3ooo

</doc>
<doc id="399342" url="https://ml.wikipedia.org/wiki?curid=399342" title="ഷെയ് ഫൊക്സുണ്ടോ ദേശീയോദ്യാനം">
ഷെയ് ഫൊക്സുണ്ടോ ദേശീയോദ്യാനം

ഷെയ് ഫൊക്സുണ്ടോ ദേശീയോദ്യാനം നേപ്പാളിലെ ഏറ്റവും വലിപ്പമുള്ളതും ഏക ട്രാൻസ്-ഹിമാലയൻ ദേശീയോദ്യാനവുമാണ്. 1984 ൽ സ്ഥാപിതമായ ഈ ദേശീയോദ്യാനം നേപ്പാളിലെ മദ്ധ്യ-പടിഞ്ഞാറൻ മേഖലയിലെ ഡോൽപ, മുഗു ജില്ലകളിലായി 3,555 ചതുരശ്ര കിലോമീറ്റർ (1,373 ചതരശ്ര മൈൽ) പ്രദേശത്തായി വ്യാപിച്ചുകിടക്കുന്നു. ഈ സംരക്ഷിത മേഖല 2,130 മീറ്റർ (6,990 അടി) മുതൽ 6,885 മീറ്റർ (22,589 അടി) വരെ ഉയരത്തിലാണ് സ്ഥിതിചെയ്യുന്നത്. ഡോൾപ ജില്ലയിലെ പലാമിലാണ് ദേശീയോദ്യാനത്തിന്റെ ആസ്ഥാനം സ്ഥിതി ചെയ്യുന്നത്.

ഷെയ് ഫൊക്സുണ്ടോ ദേശീയോദ്യാനം വൈവിധ്യമാർന്ന ഭൂപ്രകൃതിയും വർണ്ണശബളമായ കാഴ്ചകളും പ്രദാനം ചെയ്യുന്ന ലോകത്തിലെ ഏറ്റവും മനോഹരമായ മലനിരകളിലെ ദേശീയോദ്യാനമാണ്. ദേശീയോദ്യാനത്തിന്റെ ഭൂരഭാഗവും സ്ഥിതിചെയ്യുന്നത് ഹിമാലയൻ ശിഖരത്തിന്റെ വടക്ക് ഭാഗത്താണ്. ഉയരം തെക്കുകിഴക്കൻ ആൻഖെയ്ക്കു സമീപം 2,130 മീറ്ററിലാണ് (6,990 അടി) മുതൽ ടിബറ്റൻ പീഠഭൂമിയുടെ തെക്കൻ വിളുമ്പിൽ സ്ഥിതിചെയ്യുന്ന കൊഞ്ചിറോബോ ഹിമാലിന്റെ ഉച്ചസ്ഥായിയിൽ 6,883 മീറ്റർ (22,582 അടി) വരെയായി വ്യത്യാസപ്പെട്ടിരിക്കുന്നു. ഫോസ്കുണ്ടോ തടാകം 3,660 മീറ്റർ (12,010 അടി) ഉയരത്തിൽ സുലിഗാഡ് നദിയുടെ ഉയർന്ന ഭാഗത്ത് സ്ഥിതിചെയ്യുന്നു. ഈ തടാകം ഹിമാനകളാൽ വലയം ചെയ്യപ്പെട്ടു കിടക്കുന്നതും ഹരിതനീലിമയാർന്നതുമാണ്. തടാകത്തിന്റെ നിർഗമനമാർഗ്ഗത്തിൽ രാജ്യത്തെ ഏറ്റവും ഉയരം കൂടിയ വെള്ളച്ചാട്ടം നിലനിൽക്കുന്നു.

ഫോക്സുണ്ടോ തടാകത്തിന്റെ ഉപരിതല വിസ്തീർണ്ണം 494 ഹെക്ടർ (1,220 ഏക്കർ) ആണ്. 2007 സെപ്റ്റംബറിൽ റാംസർ സൈറ്റായി പ്രഖ്യാപിക്കപ്പെട്ടു. എക്കോ സൌണ്ടിംഗ് സാങ്കേതികത ഉപയോഗിച്ച്  അളന്ന ഈ തടാകത്തിന്റെ ആഴം ഏകദേശം145 മീറ്റർ (476 അടി) വരെയാണ്. ദേശീയോദ്യാനത്തിന്റെ  വടക്കുകിഴക്കൻ ഭാഗത്തു സ്ഥിതി ചെയ്യുന്ന ഉയർന്ന ഡോൾപോ സമതലത്തിലൂടെ ലാൻഗു നദി ഒഴുകുന്നു. സുലിഗഡ്, ജുഗ്ഡുവാൽ നദികൾ ചേർന്ന് തെക്കൻ നീർത്തടം സൃഷ്ടിക്കുകയും തെക്കോട്ടൊഴുകി തുളി ഭേരി നദിയിൽ ചെന്നുചേരുകയും ചെയ്യുന്നു.

ദേശീയോദ്യാനത്തിൽ കണ്ടെത്തിയിട്ടുള്ള സസ്യജാലം തികച്ചും വ്യത്യസ്തത പുലർത്തുന്നതാണ്. ഉദ്യാനത്തിന്റെ വടക്കൻ മേഖല ഹിമാലയത്തിന്റെ മുകൾ ഭാഗത്തെ ഊഷരഭൂമികൾ അടങ്ങിയിട്ടുള്ളവയാണ്. ട്രാൻസ് ഹിമാലയൻ ചരിവുകളിൽ പൂവരശുകളുടെ ചില വർഗ്ഗങ്ങളും, കരഗാന കുറ്റിച്ചെടികൾ, വഞ്ചിമരങ്ങൾ, ജൂനിപെർ, വെളുത്ത ഹിമാലയൻ ബിർച്ച്, ഹിമാലയത്തിലെ ഉയർന്ന പുല്ത്തകിടികളിൽ ഇടയ്ക്കിടെ സിൽവർ ഫിർ മരങ്ങൾക്കുമാണ് ഈ മേഖലയിൽ ആധിപത്യം. ദേശീയോദ്യാനത്തിന്റെ അഞ്ച് ശതമാനത്തിൽ കുറവുമാത്രമാണ് വനവത്ക്കരണമുള്ളത്. ഇതിൽ ഭൂരിഭാഗം പ്രദേശങ്ങളും .തെക്കൻ ഭാഗത്തായി വ്യാപിച്ചു കിടക്കുന്നു. സുലിഗാഡ് താഴ്വരയിലെ സസ്യജാലങ്ങളിൽ നീല പൈൻ, സ്പ്രൂസ്, ഹെംലോക്ക്, ദേവതാരു, സിൽവർ ഫിർ, പോപ്ലാർ, പൂവരശ്, മുള എന്നിവയാണുള്ളത്. ഈ ദേശീയോദ്യാനത്തിൽ എത്നോബൊട്ടാണിക്കൽ പ്രാധാന്യമുള്ള 286 ഇനം സസ്യജാതികളും ഉൾപ്പെട്ടിരിക്കുന്നു. ഹിമപ്പുലി, ഗ്രേ വുൾഫ്, കസ്തൂരിമാൻ, നീല ആട് തുടങ്ങിയ വംശനാശ ഭീഷണി നേരിടുന്ന ജീവികൾക്കും ഈ ദേശീയോദ്യാനം ആവാസ വ്യവസ്ഥയൊരുക്കുന്നു. ഹിമാലയൻ ഗോരൽ, വലിയ ടിബറ്റൻ ആടുകൾ, ഹിമാലയൻ താർ, പുള്ളിപ്പുലി, കുറുനരി, ഹിമാലയൻ കറുത്ത കരടി, ഹിമാലയൻ മാർട്ടെൻ എന്നിവയെയും ദേശീയോദ്യാനത്തിൽ കാണപ്പെടുന്നു. ലോകത്തിലെ ഏറ്റവും ഉയരത്തിൽ പറക്കുന്ന ചിത്രശലഭമായ പരലാസ നെപലൈക്ക (Paralasa nepalaica) ഉൾപ്പെടെ 29 തരം ചിത്രശലഭങ്ങളും ആറു തരം ഉരഗങ്ങളും ഇവിടെയുണ്ട്. ടിബറ്റൻ പാട്രിഡ്ജ്, വുഡ് സനൈപ്പ്, വൈറ്റ് ത്രോട്ടഡ് ടിറ്റ്, വുഡ് അക്സൻറർ, ചുവന്ന ചെവിയുള്ള റോസക്കുരുവി തുടങ്ങിയ 200-ഓളം പക്ഷിയിനങ്ങളും ഈ ദേശീയോദ്യാനത്തിലെ ആവാസവ്യവസ്ഥയിലുൾപ്പെട്ടിരിക്കുന്നു.


</doc>
<doc id="399343" url="https://ml.wikipedia.org/wiki?curid=399343" title="ശിവപുരി നാഗാർജുൻ ദേശീയോദ്യാനം">
ശിവപുരി നാഗാർജുൻ ദേശീയോദ്യാനം

ശിവപുരി നാഗാർജുൻ ദേശീയോദ്യാനം 2002 ൽ സ്ഥാപിക്കപ്പെട്ട നേപ്പാളിലെ ഒമ്പതാമത് ദേശീയ ഉദ്യാനമാണ്. കാഠ്മണ്ഡു താഴ്വരയുടെ വടക്കൻ അരികിൽ മദ്ധ്യ പർവ്വതനിരകളിലാണ് ഇത് സ്ഥിതിചെയ്യുന്നത്. സമുദ്രനിരപ്പിൽ നിന്നും ഏകദേശം 2,732 മീറ്റർ (8,963 അടി) ഉയരമുള്ള ശിവപുരി കൊടുമുടിയുടെ പേരിലാണ് ഈ ദേശീയോദ്യാനം അറിയപ്പെടുന്നത്. കാഠ്മണ്ഡു, നുവാക്കോട്ട്, സിന്ധുപാൽച്ചോവ്ക്ക് എന്നീ ജില്ലകളിലെ 159 ചതുരശ്ര കിലോമീറ്റർ2 (61 ചതുരശ്ര മൈൽ) പ്രദേശത്തു വ്യാപിച്ചു കിടക്കുന്ന ഈ ദേശീയോദ്യാനം 23 വില്ലേജ് ഡവലപ്മെൻറ് കമ്മിറ്റികളുമായി ചേർന്നു സ്ഥിതിചെയ്യുന്നു. പടിഞ്ഞാറ് ഭാഗത്ത് ഈ സംരക്ഷിത പ്രദേശം ധാഡിങ്ങ് ജില്ല വരെ വ്യാപിച്ചുകിടക്കുന്നു.

ഈ ദേശീയോദ്യാന പ്രദേശം എല്ലായ്പ്പോഴും ഒരു പ്രധാന ജലസംഭരണ പ്രദേശമാണ്. ദിവസവും ആയിരക്കണക്കിന് ക്യുബിക് ലിറ്റർ ജലം ഈ പ്രദേശം കാഠ്മണ്ഡു താഴ്വരയ്ക്കു പ്രദാനം ചെയ്യുന്നു. 1976 ൽ ഇതൊരു സംരക്ഷിത നീർത്തട പ്രദേശമായും വന്യജീവി സംരക്ഷണ മേഖലയായും രൂപീകരിക്കപ്പെട്ടു. 2002 ൽ ശിവപുരി ദേശീയോദ്യാനമെന്ന പേരിൽ പ്രാഥമികമായി 144 ചതുരശ്ര കിലോമീറ്റർ (56 ചതുരശ്ര കിലോമീറ്റർ) പ്രദേശം ഉൾക്കൊള്ളിച്ച് ഗസറ്റ് വിജ്ഞാപനം നടത്തി.  2009 ൽ 15 ചതരുശ്ര കിലോമീറ്റർ (5.8 ചതുരശ്ര മൈൽ) ഉൾപ്പെടുന്ന നാഗാർജുന വനഭൂമിയിലേയ്ക്ക് ഈ ദേശീയോദ്യാനത്തിന്റെ പരിധി വ്യാപിപ്പിച്ചു. ചരിത്രപരവും മതപരവുമായ പല സൈറ്റുകളും ഇവിടെ നിലനിൽക്കുന്നതോടൊപ്പം തദ്ദേശവാസികൾക്കും സഞ്ചാരികൾക്കും പ്രയോജനപ്രദമായ പ്രശസ്തമായ ഒരു മലകയറ്റത്തിനുള്ള​ പാതയും ഈ ദേശീയോദ്യാനത്തിലുണ്ട്. സ്കന്ദപുരാണത്തിലെ നേപ്പാൾമഹാത്മ്യത്തിൽ ശിവപുരിയെക്കുറിച്ചു വിവരിച്ചിരിക്കുന്നത് ശിവലംഗങ്ങൾ കൊണ്ടുനിറഞ്ഞ ശിവന്റെ മംഗളകരമായി ഇടം എന്നാണ്. 

മിതോഷ്ണ കാലാവസ്ഥയും, മിതശീതോഷ്ണ കാലാവസ്ഥയും തമ്മിലുള്ള ഒരു പരിവർത്തന മേഖലയിലാണ് ഈ ദേശീയോദ്യാനം സ്ഥിതി ചെയ്യുന്നത്. ഈ പ്രദേശത്ത് 1,400 മില്ലീമീറ്റർ (55 ഇഞ്ച്) വാർഷിക മഴ ലഭിക്കുന്നു. ഇതു പ്രധാനമായും മെയ് മുതൽ സെപ്റ്റംബർ വരെയും, മൺസൂൺ സമയത്ത് 80 ശതമാനവും ആണ്. ശീതകാലത്ത് 2-17 ° C (36-63 ° F) എന്ന രീതിയിൽ താപനിലയിൽ വ്യത്യാസമനുഭവപ്പെടുന്നു. അതുപോലെ വേനൽക്കാലത്ത് 19-30 ° C (66-86 ° F) ആയും താപനില ഉയരുന്നു.

1000 മുതൽ 1,800 മീറ്റർ (3,300 മുതൽ 5,900 അടി വരെ) ഉയരമുള്ള മദ്ധ്യ മലനിരകളിലെ വനങ്ങളാണ് ഈ ദേശീയോദ്യാനത്തിലെ പ്രധാന സസ്യജാലം.

2002 മുതൽ ഈ സംരക്ഷിത മേഖലയിലെ വന്യജീവി വൈവിധ്യം നിർണ്ണയിക്കുന്നതിനുള്ള നിരവധി സർവേകൾ നടത്തപ്പെട്ടിട്ടുണ്ട്. 2003 ജൂലൈ മുതൽ 2004 ജൂലൈ വരെയുള്ള കാലഘട്ടത്തിൽ നടത്തിയ ഫീൽഡ് സർവ്വേയിൽ ഇന്ത്യൻ പുള്ളിപ്പുലി, കാട്ടുപൂച്ച, വലിയ ഇന്ത്യൻ വെരുക്, സുവർണ്ണ കുറുനരി, ഹിമാലയൻ കറുത്ത കരടി, ഹിമാലയൻ മാർട്ടെൻ, ചെറിയ ഏഷ്യൻ കീരി, ഹിമാലയൻ ഗോരൽ, കേഴ മാൻ, കാട്ടുപന്നി, റിസസ് കുരങ്ങ്, ഹനുമാൻ കുരങ്ങ്, ചൈനീസ് ഈനാമ്പേച്ചി, ഇന്ത്യൻ ക്രസ്റ്റഡ് മുള്ളൻപന്നി, ഹിമാലയൻ പിക (ഒരു തരം മുയൽ), ഇന്ത്യൻ കാട്ടുമുയൽ, ഹിമാലയൻ അണ്ണാൻ, പെരുച്ചാഴി, നച്ചെലി, കറുത്ത എലി എന്നി ജീവിവർഗ്ഗങ്ങളെ തിരിച്ചറിഞ്ഞിട്ടുണ്ട്.

മേഘപ്പുലി, പൂച്ചപ്പുലി, കാട്ടുപൂച്ച, വലിയ ഇന്ത്യൻ വെരുക്, മാസ്ക്ഡ് പാം സിവറ്റ്, ഞണ്ടുതീനി കീരി, ഈനാമ്പേച്ചി, റീസസ് കുരങ്ങൻ, ഹിമാലയൻ മാർട്ടെൻ എന്നിവ 2010 ൽ വനമേഖലകളിൽ സ്ഥാപിച്ച ഒളിക്യാമറാ ദൃശ്യങ്ങളിൽ പതിഞ്ഞിട്ടുണ്ട്. 


</doc>
<doc id="399344" url="https://ml.wikipedia.org/wiki?curid=399344" title="ബംഗ്ലാദേശ് റെയിൽവേ">
ബംഗ്ലാദേശ് റെയിൽവേ

ബംഗ്ലാദേശ് റെയിൽവേ Bangladesh Railway (), (reporting mark BR) ബംഗ്ലാദേശിന്റെ പൊതുമേഖല ഉടമസ്ഥതയിലുള്ള റെയിൽവെ ആണ്. ബംഗ്ലാദേശ് റെയിൽവെ എന്ന ഈ സ്ഥാപനമാണ് ബംഗ്ലാദേശിന്റെ എല്ലാ റെയിൽ ഗതാഗത പ്രവർത്തനങ്ങളും നിയന്ത്രിക്കുന്നത്, ഡയറക്റ്റ് ജനറൽ ഓഫ് ബംഗ്ലാദേശ് റെയിൽവേയാണ് ഈ സ്ഥാപനത്തിന്റെ മേധാവി. ബംഗ്ലാദേശിന്റെ റെയിൽവേ ഭരണം ബംഗ്ലാദേശ് റയിൽവേ അഥോറിറ്റിയും (BRA) റെയിൽവേ മന്ത്രാലയവും ചേർന്നാണ്.

ബംഗ്ലാദേശിന്റെ റെയിൽഗതാഗതം ആരംഭിക്കുന്നത് 1862 നവംബർ 15 മുതലാണ്. 53.11 kilometres of 5 ft 6 in (1,676 mm) ന്റെവ് ബ്രോഡ്ഗേജ് പാത ചുവദങ്ക ജില്ലയിലെ ദോർഷോണയിൽ നിന്നും കുഷ്തിയ ജില്ലയിലെ ജൊഗോത്തിയിലേയ്ക്കായിരുന്നു ഈ പാളം. 1885 ജനുവരി 4നു ആണ് അടുത്ത റെയിൽവേ വികസനം നടന്നത്. 14.98 kilometres 1,000 mm (3 ft 3 3⁄8 in) (മീറ്റർ ഗേജ്)ആയിരുന്നു ആ പാത. 1891ൽ ബംഗാൾ ആസാം റെയിൽവെ ബ്രിട്ടിഷ് സർക്കാറിന്റെ സഹായത്തോടെ തൂടങ്ങി. പിന്നീട്, ഇത് ബംഗാൾ ആസാം റെയില്വേ കമ്പനിയ്ക്കു നൽകി. 1895 ജൂലൈ 1നു രൺറ്റു സെക്ഷൻ മീറ്റർ ഗേജ് പാതകൂടി വികസിപ്പിച്ചു. ചിറ്റഗോങ്ങും കൊമില്ലയുമായും(149.89 km), ലക്സാം ഉപസില്ല മുതൽ ചാന്ദ്പൂർ ജില്ല വരെയും (50.89 km) ഇംഗ്ലണ്ടിൽ റെയിൽവേ കമ്പനികൾ തുടങ്ങിയശേഷം പത്തൊമ്പതാം നൂറ്റാണ്ടിന്റെ മദ്ധ്യപാതത്തിലും അവസാനപാദത്തിലും സ്ഥാപിച്ചു.

1947ൽ ഇന്ത്യയുടെ വിഒഭജനസമയത്ത് ബംഗാൾ - ആസാം റെയിൽവെയും വിഭജിച്ചു. കിഴക്കൻ പാകിസ്താനിൽ നിലനിന്ന റയിൽവെ സംവിധാനത്തിന്റെ 2,603.92 കിലോമീറ്റർ ട്രാക്ക് പാകിസ്താന്റെ കേന്ദ്രീയ സർക്കാറിന്റെ കീഴിലായി. 1961 ഫെബ്രുവരി 1 മുതൽ കിഴക്കൻ ബംഗാൾ റെയിൽവേയെ പാകിസ്താൻ സർക്കാർ പാകിസ്താൻ ഈസ്റ്റേൺ റയിൽവേ എന്നു പുനർനാമകരണം ചെയ്തു. 1962ൽ കിഴക്കൻ പാകിസ്താനിലെ റെയിൽവേയുടെ നിയന്ത്രണം പാകിസ്താൻ കേന്ദ്രീയ സർക്കാറിന്റെ കീഴിൽനിന്നും കിഴക്കൻ പാകിസ്താനിലെ ഭരണകൂടത്തിനു കീഴിലായി. 1962 ജൂൺ 9ലെ പാകിസ്താൻ സർക്കാറിന്റെ പ്രസിഡൻഷ്യൽ ഓർഡറനുസരിച്ചാണു ഈ മാറ്റം സാദ്ധ്യമായത്. 1962-63 കാലത്ത് ഈ റയില്വേ ഒരു റെയിൽവേ ബോർഡിന്റെ കീഴിലായി. .

2005 അനുസരിച്ച് ഈ റയില്പാതയുടെ ആകെ നീളം 2,855 കിലോമീറ്റർ ആണ്. ഇതിൽ 660 km ബ്രോഡ്‌ഗേജ് പാതയും (കൂടുതലും പടിഞ്ഞാറൻ പ്രദേശങ്ങളിൽ), 1,830 km മിറ്റർ ഗേജ് പാതയും (കൂടുതൽ കിഴക്കും മദ്ധ്യഭാഗത്തുമായി) ഉണ്ട്. 365 ഭാഗത്ത് രണ്ടു തരം റെയിൽപാതകളും ഒരുമിച്ചു നിലനിൽക്കുന്നുണ്ട്. പലയിറ്റത്തേയും ഗേജ് പ്രശ്നം പരിഹൃതമാവാനായി ഒരു പുതിയ ട്രാക്കു കൂടി നിലവിലെ ഗേജിന്റെ കൂടെ ചേർക്കുകയാണു ചെയ്യുന്നത്. അങ്ങനെ, രണ്ടു ഗേജുകളും ഒരേ പാതയിൽ നിലനിൽക്കുന്നു. 1998ൽ ഒരു പ്രശസ്തമായ റോഡ് റെയിൽ പാലം യമുനാനദിക്കു കുറുകെ നിർമ്മിച്ച് മുമ്പ് പരസ്‌പരം വേർപെടുത്തപ്പെട്ട കിഴക്കും പടിഞ്ഞാറുമുള്ള റെയിൽശൃംഖലകൾ ഇരട്ട ഗേജ് കൊണ്ട് ഒന്നിച്ചുചേർത്തു. 2008 മാർച്ചിൽ, ബ്രോഡ്‌ഗേജ് പാത ധാക്ക വരെയെത്തി. ബംഗ്ലാദേശ് റയിൽവേ ഒരു ലാഭകരമായ ബിസിനസ്സ് ആകാനായി റെയിൽവേ അപ്ഗ്രേഡ് ചെയ്യുവാൻ വലിയ ഫണ്ടിന്റെ ആവശ്യമുണ്ട്. 2007-2008ൽ ബംഗ്ലാദേശ് റയിൽവേ അതിന്റെ റെവന്യൂ വരുമാനത്തിന്റെ ലക്ഷ്യം കവിയുകയുണ്ടായി.

ബംഗ്ലാദേശ് റയിൽവേയുടെ പ്രധാന പ്രത്യേകതകൾ താഴെപ്പറയുന്നവയാണ്:  (1) tഅനേകം തരം ഗേജുകൾ ഉപയൊഗിക്കുന്നു, ബ്രോഡ് ഗേജ്, മീറ്റർ ഗേജ്, ഇരട്ട ഗേജുകൾ എന്നിവ (2) ജമുനനദിഭാഗത്ത് (ബ്രഹ്മപുത്ര) ഈ സംവിധാനം പരസ്പരം വ്യതിരിക്തമാകുന്നു. പടിഞ്ഞാറൻ സോണും കിഴക്കൻ സോണും ഒരു പാലം പൊതുവേ ഉപയോഗിക്കുന്നു. 2003ലെ ജമുന പാലം രണ്ടു സോണുകളേയും തമ്മിൽ ബന്ധിപ്പിച്ചു. ബംഗ്ലാദേശ് റയിൽവേ 2,855 കിലോമീറ്റർ ദൂരത്തിലാണുള്ളത്. ബംഗ്ലാദേശ് റയിൽവേ (BR) അന്താരാഷ്ട്ര സർവ്വീസും രാജ്യത്തിലെ പട്ടണങ്ങളും ഗ്രാമീണ മേഖലകളും പരസ്പരം ബന്ധിച്ചുള്ള ആഭ്യന്തര സർവ്വീസുകളും നടത്തിവരുന്നുണ്ട്. കോച്ചുകൾ നിർമ്മിക്കാനുള്ള സൗകര്യവും ബംഗ്ലാദേശ് റയിൽവേ സ്വായത്തമാക്കിക്കഴിഞ്ഞു. 2014ൽ 65 ദശലക്ഷം യാത്രക്കാരെയും 2.52 ദശലക്ഷം സാധനങ്ങളും കൊണ്ടുപോയി.

ബംഗ്ലാദേശ് സ്വാതന്ത്ര്യയുദ്ധത്തിനുശേഷം, റയിൽവേയുടെ മേൽനോട്ടം ആദ്യം ഒരു റയിൽവേ ബോർഡ് ആണ് വഹിച്ചത്. 1982ൽ ഈ റയിൽവേ ബോർഡ് നിർത്തലാക്കി. പെട്ടെന്നുതന്നെ റയില്വേയെ വാർത്താവിനിമയ മന്ത്രാലയത്തിനു കീഴിലുള്ള ഡിവിഷന്റെ സെക്രട്ടറി ഡയറക്ടർ ജനറൽ ആയ സംവിധാനം നിയന്ത്രിച്ചു. 1995ൽ ബംഗ്ലാദേശ് റയിൽവേ മന്ത്രിയുടെ കീഴിലുള്ള ബംഗ്ലാദേശ് റയിൽവേ അഥോറിറ്റി നിയന്ത്രിക്കുന്നു. ഇതിന്റെ ഡയറക്ടർ ജനറൽ ആണിതിന്റെ തലപ്പത്ത്.

ബംഗ്ലാദേശ് റയിൽവേ BR രണ്ടു സോണുകളായി വിഭജിച്ചിട്ടുണ്ട്. കിഴക്ക്, പടിഞ്ഞാറ് എന്നിങ്ങനെ. ഓരോ ഡിവിഷനും അതതിന്റെ ജനറൽ മാനേജറുടെ നിയന്ത്രണത്തിലാണ്. ഈ മാനേജർമാർ ബംഗ്ലാദേശ് റയിൽവേയുടെ ഡയറക്ടർ ജനറലിന്റെ കീഴിലാണ്. രണ്ടു സോണിനും അതതിന്റെ പ്രവർത്തനത്തിനും കേടു പോക്കാനും സാമ്പത്തികസഹായത്തിനുമായി പ്രത്യേക ഡിപ്പാർട്ടുമെന്റുണ്ട്. ഓരോ സോണും രണ്ട് ഡിവിഷനായി തിരിച്ചിട്ടുണ്ട്. ഇതിൽ പെർസണൽ, ട്രാൻസ്പൊർട്ടേഷൻ, കൊമ്മേഴ്സ്യൽ, ഫിനാൻസ്, മെക്കാനിക്കൽ വേ ആന്റ് വർക്സ് സിഗ്നലിങ് ടെലിക്കമ്യൂണിക്കേഷൻ, ഇലക്ട്രിക്കൽ, മെഡിക്കൽ എന്നീ വിഭാഗങ്ങളുണ്ട്. ഓരോ സോണിനും പഹർതലി, സയിദ്പൂർ എന്നിവിടങ്ങളിൽ വർക്ക് ഷോപ്പുകൾ ഉണ്ട്. പാർബതിപൂർ എന്ന സ്ഥലത്ത് ബ്രോഡ്ഗേജിനും മീറ്റർ ഗേജിനുമായി ലോക്കമോട്ടീവ് വർക്ക് ഷോപ്പുമുണ്ട്.

ബംഗ്ലാദേശ് റയിൽവേയ്ക്ക് സ്വന്തമായി റയിൽവേ ട്രൈനിങ് അക്കാദമിയുണ്ട്. വാർത്താവിനിമയ മന്ത്രാലയത്തിനു ബംഗ്ലാദേശ് റയിൽവേയിലെ സുരക്ഷയുടെ ചുമതലയുമുണ്ട്. 

ബംഗ്ലാദേശ് റയിൽവേയ്ക്ക് ഡീസൽ ഇലക്ട്രിക്ക്, ഡീസൽ ഹൈഡ്രോളിക് മെഷീനുകളുണ്ട്.

കുറച്ചെണ്ണം ആവികൊണ്ടോടുന്ന എഞ്ചിനുകൾ ബംഗ്ലാദേശിൽ ഇന്നും ഉപയൊഗിച്ചുവരുന്നുണ്ട്.

The 762 mm ഗേജ് ലോക്കമോട്ടിവുകൾ the രുപ്സ-ബാഗർഹാട്ട് റയിൽവെ ഇതായിരുന്നു 1947ൽ കൊളോണിയൽ ഭരണാധികാരികൾ ഇന്ത്യ വിഭജിച്ചപ്പോൾ ഉണ്ടായിരുന്ന ഈ പ്രദേശത്തെ ഒരേയൊരു 762 mm ഗേജ് പാത. 1970ൽ ഇതു പുനർനിർമ്മാണം നടത്തി 1,676 mm ഗേജ് ആക്കി.


BR has sheds, depots and workshops for maintenance.

ലോക്കമോട്ടിവുകളിൽ തകരാറുകൾ പരിഹരിക്കുന്നത്:
And on carriages and wagons in

ബംഗ്ലാദേശ് റയിൽവേ അനെകതരം സേവനങ്ങൾ പലപ്പോഴും കുറഞ്ഞ നിരക്കിൽ ചെയ്തുവരുന്നുണ്ട്. യൂണിവേഴ്സിറ്റി വിദ്യാർത്ഥികൾക്കായി ഷട്ടിൽ സർവ്വീസുകൾ മുതൽ ചർക്കുഗതാഗത സർവ്വീസുകൾവരെ ഇതിൽപ്പെടുന്നു. 

ബംഗ്ലാദേശ് റയിൽവേ ബംഗ്ലാദേശിലെ പ്രധാന ഗതാഗതമാർഗ്ഗമാണ്. 2004-2005ൽ 42 ദശലക്ഷം യാത്രക്കാർ ബംഗ്ലാദേശ് റയിൽവേയിലൂടെ സഞ്ചരിച്ചു. ബംഗ്ലാദേശ് റയിൽവേ 1985ൽ ഇന്റർ സിറ്റി സർവ്വീസുകൾ തുടങ്ങി. ഇപ്പോൾ, 54 ഇന്റർ സിറ്റി ട്രെയിനുകൾ നടത്തുന്നുണ്ട്. ഏതാണ്ട് 38.5% യാത്രക്കാർ ഇന്റർ സിറ്റി ട്രെയിനുകളെ ആശ്രയിക്കുന്നു. ബംഗ്ലാദേശ് റയിൽവേയുടെ വരുമാനത്തിന്റെ 73.3% വരും ഇന്റർസിറ്റിയിൽ നിന്നും ലഭിക്കുന്ന വരുമാനം.

ഇപ്പോൾ, ബംഗ്ലാദേശ് റയിൽവേ 4 തരം വ്യത്യസ്ത ക്ലാസുകളിലുള്ള ട്രെയിനുകൾ ഓടിച്ചുവരുന്നു.
Bangladesh Railway largely features Air Conditioned Class, First Class and Second Class. Most of the trains have First Class and Second Class only. On Inter-City and long-distance trains, a restaurant car and a power car are included at the centre. All Inter-City trains are partially air-conditioned, feature padded leather seats and provide passengers with on-demand sheets, pillows, blankets, as well as restaurant in dining cars. Some diesel-electric trains commuter trains service divisional railway stations.
Tickets are available at all railway stations across Bangladesh. Most railway stations are computerised and connected to a central network. Printed tickets are provided to the passengers. Tickets can be bought four days ahead of departure. Full refunds (excluding clerical charges) are available up to 48 hours before departure.

BR introduced online ticketing in 2012. The railway reserves 10% of the ticket inventory for online sales, 15% of which is reserved for mobile only clients.

The railway has been facing tough competition with other modes of transport. As a national carrier, BR is obliged to carry essential commodities like grain, fertiliser etc. to remote corners of the country for cheap prices.

Bangladesh Railway transports containers from Port of Chittagong to Dhaka ICD. The special flat wagons required for container movement were initially fashioned from existing wagons. An Inland Container Depot has been opened in Dhaka with customs and port facilities for clearance of container traffic. A dedicated (exclusive) container train was introduced on 5 August 1991. Since then, the volume of container traffic has grown considerably.

There were 25 marine vessels in the Mechanical Department at the end of 2004. The fleet of the marine vessels consisted of 2 Passenger vessels, 4 Tugs, 4 Wagon Ferry Barges, 5 Pontoon ramps, 5 Flats and 5 Berthing flats.

A train ferry runs from Baalashi Ghat of Gaibandha District to Baahadurabad Ghat of Jamalpur District.



Kamalapur Railway Station കമലാപൂർ റയിൽവെ സ്ടെഷൻ ആണ് ധാക്കയിലെ സെൻട്രൽ റയിൽവെ സ്റ്റെഷൻ. ബംഗ്ലാദേശ് റയിൽവേയ്ക്ക് 2004ൽ ആകെ 454 റെയിൽവെ സ്ടെഷനുകളുണ്ടായിരുന്നു. 2015ൽ ബംഗ്ലാദേശ് റയിൽവേയ്ക്ക് 489 റയിൽവേ സ്റ്റേഷനുകളാണുള്ളത്. 




</doc>
<doc id="399346" url="https://ml.wikipedia.org/wiki?curid=399346" title="ബംഗാളിന്റെ വിഭജനം (1947)">
ബംഗാളിന്റെ വിഭജനം (1947)

1947ലെ ബംഗാൾ വിഭജനം ബ്രിട്ടീഷ് ഇന്ത്യൻ പ്രവിശ്യയായ ബംഗാളിനെ റാഡ്‌ക്ലിഫ് രേഖയിൽ വച്ച് മുറിച്ച് കിഴക്കുഭാഗം പാകിസ്താനും പടിഞ്ഞാറൻ ഭാഗം ഇന്ത്യയ്ക്കും നൽകി. 

1947 ജൂൺ 20നു ബംഗാൾ ലെജിസ്ലേറ്റീവ് അസംബ്ലി ബംഗാൾ പ്രസിഡൻസിയുടെ ഭാവിയെപ്പറ്റി പര്യാലോചിക്കാൻ യോഗം കൂടി. അവരുടെ മുമ്പിൽ നിർണ്ണായകമായ ചില ചോദ്യങ്ങളുണ്ടായിരുന്നു. ഇന്ത്യയുടെയോ പാകിസ്താന്റെയോ ഭാഗമായി ഒരു ഐക്യബംഗാൾ ആകണോ അതോ; ബംഗാൾ കിഴക്കൻ ബംഗാൾ എന്നും പടിഞ്ഞാറൻ ബംഗാൾ എന്നും വിഭജിക്കണോ? തുടങ്ങിയ ചോദ്യങ്ങളാണുയർന്നു വന്നത്. പ്രാഥമിക അസംബ്ലി സെഷനിൽ അസംബ്ലി 120നു 90 വോട്ടിനു പാകിസ്താന്റെ പുതിയ കോൺസ്റ്റിറ്റ്യുവന്റ് അസംബ്ലിയിൽ ചേരുകയാണെങ്കിൽ അത് ഐക്യബംഗാളായി ചേരണം എന്ന് തീരുമാനിച്ചു. പിന്നീട്, പശ്ചിമ ബംഗാളിലെ പ്രതിനിധികൾ പ്രത്യേക യൊഗം ചേരുകയും 21 വോട്ടിനെതിരായി 58 വോട്ടിനു ബംഗാൾ പ്രവിശ്യ പശ്ചിമ ബംഗാൾ എന്നും പൂർവ്വ ബംഗാൾ എന്നും വിഭജിച്ച് പശ്ചിമബംഗാൾ ഇന്ത്യൗടെ കോൺസ്റ്റിറ്റ്യുവന്റ് അസംബ്ലിയുമായി ചൃക്കണമെന്നും പ്രമേയം പാസ്സാക്കി. കിഴക്കൻ ബംഗാളിൽനിന്നുമുള്ള പ്രതിനിധികളുടെ മറ്റൊരു യോഗത്തിൽ 35നെതിരെ 106 വോട്ടിനു ബംഗാൾ പ്രവിശ്യ വിഭജിക്കരുതെന്നു പ്രമേയം പാസാക്കി.  ഇന്ത്യ വിഭജിക്കുകയാണെങ്കിൽ, കിഴക്കൻ ബംഗാൾ പാകിസ്താനുമായിച്ചേരണം എന്ന് 34നെതിരെ 107 വോട്ടിനു പാസാക്കി.

1947 ജൂലൈ 6 നു സിൽഹെറ്റ് റെഫറണ്ടത്തിൽ സിൽഹെറ്റ് ആസാമിൽനിന്നു കിഴക്കൻ ബംഗാളിൽ ലയിപ്പിക്കണമെന്ന് തീരുമാനമായി. 

മൗൻട്ബാറ്റൻ പ്ലാൻ അല്ലെങ്കിൽ ജൂൺ 3 പ്ലാൻ എന്നറിയപ്പെടുന്ന പദ്ധതിയിൽ ഇന്ത്യയ്ക്കും പാകിസ്താനും തങ്ങളുടെ ഭരണാവകാശം കൈമാറാൻ തീരുമാനിച്ചു. ആഗസ്ത് 14, 15 തീയതികളിലാണ് ഭരണം കൈമാറാൻ തീരുമാനിച്ചത് 150 വർഷത്തെ ബ്രിട്ടിഷ് സ്വാധീനം ഇന്ത്യൻ ഉപഭൂഖണ്ഡത്തിൽ ആവസാനിച്ചു. , was done according to what has come to be known as the "3 June Plan" or "Mountbatten Plan". India’s independence on 15 August 1947 ended over 150 years of British influence in the Indian subcontinent. East Bengal later became the independent country of Bangladesh after the 1971 Bangladesh Liberation War.
1905ൽ രണ്ടു പ്രവിശ്യകളായ പടിഞ്ഞാറൻ ബംഗാളും കിഴക്കൻ ബംഗാളും ഭരിക്കാനുള്ള എളുപ്പത്തിനാണു വിഭജിക്കാൻ തുടങ്ങിയത്. In 1905. പക്ഷേ, മുസ്ലിം ഭൂരിപക്ഷമുള്ള കിഴക്കൻ ബംഗാളും ഹിന്ദു ഭൂരിപക്ഷമുള്ള പടിഞ്ഞാറൻ ബംഗാളുമായി ആണു വിഭജനം നടന്നതെന്നത് ശ്രദ്ധേയമാണ്. 1905ലെ വിഭജനം കിഴക്കൻ ബംഗാളിൽ വലിയ ഒരു വിഭാഗം ഹിന്ദുക്കൾ ന്യൂനപക്ഷങ്ങളാവുകയും പടിഞ്ഞാറൻ ബംഗാളിൽ വലിയ ഒരു വിഭാഗം മുസ്ലിങ്ങൾ ന്യൂനപക്ഷമാവുകയും ചെയ്തു. മുസ്ലിങ്ങൾ ബംഗാൾ വിഭജനത്തിനു അനുകൂലമായിരുന്നു. കാരണം, അവർക്ക് സ്വന്തമായി ഒരു പ്രവിശ്യ ലഭിക്കും എന്നതുകൊണ്ട്. ഇതിനെ ഹിന്ദുക്കൾ എതിർത്തു. ഈ തർക്കം വലിയതോതിലുള്ള ലഹളയ്ക്കും പ്രതിഷേധങ്ങൾക്കും കാരണമായി. അങ്ങനെ അവസാനം, 1911ൽ രണ്ടു പ്രവിശ്യകളും ഒരിക്കൽക്കൂടി ഒന്നായിത്തീർന്നു.

എന്നിരുന്നാലും, 1905ലെ ബംഗാൾ വിഭജനസമയത്തുണ്ടായിരുന്ന ഹിന്ദുക്കളും മുസ്ലിങ്ങളുമായുള്ള തർക്കങ്ങൾ തുടർന്നും നിലനിന്നു. 1947ൽ നടന്ന വീണ്ടുമുള്ള ബംഗാൾ വിഭജനം ഉൾപ്പെടെ രാഷ്ട്രീയപാർട്ടികളുടെയും സംഘടനകളുടെയും രാഷ്ട്രീയാവശ്യം നിറവേറ്റാനായിരുന്നു. 

1947 ജൂൺ 20 ലെ പ്ലാൻ അനുസരിച്ച്, ബംഗാൾ ലെജിസ്ലേറ്റീവ് അസംബ്ലിയിലെ അംഗങ്ങൾ ബംഗാൾ വിഭജനത്തെപ്പറ്റിയുള്ള മൂന്നു പ്രത്യേക വോട്ടെടുപ്പ് താഴെക്കൊടുക്കുന്നു: 
മൗണ്ട് ബാറ്റൻ പ്ലാൻ അനുസരിച്ച്, അസംബ്ലിയുടെ പകുതിപ്പേരെങ്കിലും സാങ്കൽപ്പികമായ്ർങ്കിലും അസംബ്ലിയുടെ പകുത്തിപ്പേർ ആയി മാറിയെങ്കിൽ ജൂൺ 20 യിലെ പ്രൊസീഡിങ്സ് അനുസരിച്ച് ബംഗാൾ വിഭജിക്കാൻ തീരുമാനിച്ചു. ഇത് പടിഞ്ഞാറൻ ബംഗാൾ ഇന്ത്യയുടേതും കിഴക്കൻ ബംഗാൾ പാകിസ്താന്റെ ഭാഗവുമാക്കി. 

ജൂലൈ 7ലെ മൗണ്ട്ബാറ്റന്റെ പ്ലാൻ പ്രകാരമ്മുള്ള റഫറണ്ടമനുസരിച്ച്, സിൽഹെറ്റ് കിഴക്കൻ ബംഗാളിൽ ചേരാനാണ് വോട്ടുചെയ്തത്. സർ സിറിൽ റാഡ്‌ക്ലിഫ് നേതൃത്വം നൽകിയ ഒരു ബൗണ്ടറി കമ്മിഷൻ എന്ന സമിതിയാണ് പുതിയതായി രൂപീകൃതമായ രണ്ടു പ്രവിശ്യകളുടെയും ഇടയിലുള്ള അതിരു നിശ്ചയിച്ചത്. 1947 ഇന്ത്യ ഇൻഡിപെൻഡന്ന്സ് ആക്റ്റ് പ്രകാരം പാകിസ്താന് ആഗസ്ത് 14നും ഇന്ത്യയ്ക്ക് ആഗസ്ത് 15നും ഭരണം കൈമാറി. 





</doc>
<doc id="399352" url="https://ml.wikipedia.org/wiki?curid=399352" title="വലിയകുളങ്ങര ദേവിക്ഷേത്രം">
വലിയകുളങ്ങര ദേവിക്ഷേത്രം

കേരളത്തിലെ പ്രധാന ക്ഷേത്രങ്ങളിലൊന്നാണ് ആലപ്പുഴ ജില്ലയിലെ ഹരിപ്പാട് കാർത്തികപ്പള്ളിയിലെ മഹാദേവികാട് എന്ന സ്ഥലത്തെ വലിയകുളങ്ങര ദേവീ ക്ഷേത്രം. തിരുവിതാംകൂർ ദേവസ്വം ബോർഡിന്റെ മേജർ ക്ഷേത്രങ്ങളിലൊന്നാണീ ക്ഷേത്രം. ഇവിടുത്തെ കെട്ടുകാഴ്ച്ച വളരെ പ്രസിധമാണ്. ശ്രീ ഭഗവതിയുടെ ആട്ടത്തിരുനാളായ കുംഭമാസത്തിലെ അശ്വതി ദിവസമാണ് കെട്ടുകാഴ്ച്ചകൾ. പ്രൗഢഗംഭീരവും അംബരചുംബിയും നയനാനന്ദകരവുമായ കെട്ടുകാഴ്ചകൾ കരക്കാർ അന്നേദിവസം കെട്ടിയലങ്കരിച്ച് ക്ഷേത്രത്തിലെത്തിച്ച് ദേവിക്ക് സമർപ്പിക്കുന്നു. അത് കാണേണ്ട ഒരു കാഴ്ച തന്നെയാണ്. വലിയകുളങ്ങരയിലേയും ചെട്ടികുളങ്ങരയിലേയും കെട്ടുകാഴ്ച്ചകളാണ് പ്രധാനം.ഇതിൽ വലിയകുളങ്ങരയിലെ കെട്ടുകാഴ്ച (കുതിര) തന്നെയാണ് ഏറ്റവും വലുത്. തെക്കേക്കര, വടക്കേക്കര,പുതുക്കുണ്ടം എന്നിവയാണ് പ്രധാന കുതിരകൾ. ജീവതയുടെ കാര്യമെടുത്താൽ ഉറ ജീവതകളിൽ വച്ച് ഏറ്റവും കാണാൻ ഐശ്വര്യമുള്ള ജീവതയും ഇവിടുത്തേത് തന്നെ.


</doc>
<doc id="399354" url="https://ml.wikipedia.org/wiki?curid=399354" title="റെഡ് ഫ്ലാഗ് ലിനക്സ്">
റെഡ് ഫ്ലാഗ് ലിനക്സ്

റെഡ് ഫ്ലാഗ് സോഫ്റ്റ്‌വേർ വികസിപ്പിച്ചെടുത്ത, ഇപ്പോൾ നിഷ്‌ക്രിയമായ, ഒരു ചൈനീസ് ലിനക്സ് വിതരണമാണ് റെഡ് ഫ്ലാഗ് ലിനക്സ്. ഒരു പ്രമുഖ ചുവന്ന പതാക വഹിക്കുന്ന ടക്സാണ് ഈ വിതരണത്തിന്റെ ലോഗോ. 2009 വരെ, റെഡ് ഫ്ലാഗ് സോഫ്റ്റ്‌വേർ എക്സിക്യൂട്ടീവ് പ്രസിഡന്റ് ജിയ ഡോങ് (贾 栋) ആണ്.

പ്രത്യേക ആവശ്യങ്ങൾക്കായുള്ള പരിഹാരങ്ങൾക്ക് പുറമേ, റെഡ് ഫ്ലാഗ് ലിനക്സിനു താഴെപ്പറയുന്ന ഉൽപ്പന്നങ്ങളുണ്ട്:
റെഡ് ഫ്ലാഗ് ലിനക്സിന്റെ ആന്തരിക ഘടന റെഡ് ഹാറ്റ് ലിനക്സിനോട് വളരെ സമാനമാണ്, മാത്രമല്ല റെഡ് ഹാറ്റ് ലിനക്സിന്റെ ഇൻസ്റ്റാളറിന് സമാനമായ ഇൻസ്റ്റാളർ ആണ് റെഡ് ഫ്ലാഗ് ലിനക്സിൽ ഉപയോഗിയ്ക്കുന്നത്. ഡെസ്ക്ടോപ്പ് തീം മുതൽ ചിഹ്നങ്ങൾ വരെ വിൻഡോസ് എക്സ്പിയോട് വളരെയധികം സാമ്യമുള്ളതിനാൽ വിൻഡോസിൽ നിന്ന് വരുന്ന ഒരു ഉപയോക്താവിന് കാര്യങ്ങൾ എളുപ്പമാവുമെന്ന് വിതരണകർത്താക്കൾ അവകാശപ്പെടുന്നു.

1999 ഓഗസ്റ്റിൽ ചൈനീസ് അക്കാദമി ഓഫ് സയൻസസിലെ ഇൻസ്റ്റിറ്റ്യൂട്ട് ഓഫ് സോഫ്റ്റ്‌വേർ റിസർച്ച് ആണ് ആദ്യമായി റെഡ് ഫ്ലാഗ് ലിനക്സ് വികസിപ്പിച്ചെടുത്തത്. സർക്കാർ ഉടമസ്ഥതയിലുള്ള ഷാങ്ഹായ് ന്യൂമാർജിൻ വെഞ്ച്വർ ക്യാപിറ്റലിൽ നിന്ന് സാമ്പത്തിക സഹായം ലഭിച്ചിരുന്നു. 2001 മാർച്ചിൽ, സിസിഐഡിഎൻഇടി ഇൻവെസ്റ്റ്മെന്റ് എന്ന വ്യവസായ വിവരസാങ്കേതിക മന്ത്രാലയത്തിന്റെ വെഞ്ച്വർ ക്യാപ്പിറ്റൽ വിഭാഗം റെഡ് ഫ്ലാഗ് ലിനക്സിന്റെ രണ്ടാമത്തെ വലിയ ഓഹരി ഉടമയായിത്തീർന്നുവെന്ന് ബ്ലൂംബെർഗ് ന്യൂസ് റിപ്പോർട്ട് ചെയ്തു.

ഒരു വർഷത്തോളം നീണ്ട സംഘർഷങ്ങൾക്കൊടുവിൽ 2000 ജനുവരിയിൽ മൈക്രോസോഫ്റ്റുമായുള്ള തർക്കത്തിന്റെ ഫലമായി ചൈനീസ് സർക്കാർ മന്ത്രാലയം തങ്ങളുടെ കമ്പ്യൂട്ടറുകളിൽ നിന്ന് വിന്റോസ് 2000 അണിൻസ്റ്റാൾ ചെയ്ത് പകരം റെഡ് ഫ്ലാഗ് ലിനക്സ് ഉപയോഗിക്കാൻ ഉത്തരവിട്ടു.

2006 ജനുവരിയിൽ, റെഡ് ഫ്ലാഗ് ലിനക്സ് ഓപ്പൺ സോഴ്സ് ഡെവലപ്മെന്റ് ലാബ്സിൽ ചേർന്നു.

2014 ഫെബ്രുവരി 10 ന്, റെഡ് ഫ്ലാഗ് സോഫ്റ്റ്‌വേർ എല്ലാ തൊഴിൽ കരാറുകളും അടച്ചു പൂട്ടി. ചൈനയുടെ അക്കാദമി ഓഫ് സയൻസസിന്റെ സോഫ്റ്റ്‌വേർ റിസേർച്ച് ഇൻസ്റ്റിറ്റ്യൂട്ടിന് 40 ദശലക്ഷം യുവാൻ സബ്സിഡി നൽകുന്നതിനുള്ള പരാജയമായിരുന്നു ഇതിന് വഴിവെച്ചത്. ഒരു നിശ്ചിത പദ്ധതി പൂർത്തിയാക്കുന്നതിനുള്ള റെഡ് ഫ്ലാഗ് ലിനക്സിന്റെ പരാജയവും പൊതുവിലുള്ള ചില പ്രശ്നങ്ങളുമാണ് സബ്സിഡിയ്ക്ക് പണം നൽകാത്തതിന്റെ കാരണമായി കാണിക്കുന്നത്.

ബ്രാൻഡ് പ്രചാരണത്തിന്റെയും സുസ്ഥിര നിക്ഷേപങ്ങളുടെയും കുറവും ഒപ്പം എതിരാളികളുടെ ഉയർച്ചയും ആണ് റെഡ് ഫ്ലാഗ് ലിനക്സിന്റെ അധഃപതനത്തിൽ കലാശിച്ചത് എന്നാണ് ബീജിംഗിലെ ഐഡിസിയുടെ റിസർച്ച് മാനേജറുടെ പക്ഷം.

2008 നവംബർ മുതൽ നാൻചാംഗിലെ ഇന്റർനെറ്റ് കഫേകളിലെല്ലാം മൈക്രോസോഫ്റ്റ് വിൻഡോസ് ഓപ്പറേറ്റിങ് സിസ്റ്റത്തിന്റെ വ്യാജ പകർപ്പുകൾക്ക് പകരം റെഡ് ഫ്ലാഗ് ലിനക്സ് ഇൻസ്റ്റാൾ ചെയ്യുകയോ അല്ലെങ്കിൽ മൈക്രോസോഫ്റ്റിന്റെ വിൻഡോസിന്റെ നിയമാനുസൃത പകർപ്പുകൾ ഉപയോഗിക്കേണ്ടതുണ്ടെന്ന് റിപ്പോർട്ട് ചെയ്യപ്പെട്ടിരുന്നു. എന്നാൽ വിൻഡോസ് ഓപ്പറേറ്റിങ്ങ് സിസ്റ്റത്തിന്റെ യഥാർത്ഥ പകർപ്പുകൾ ഉപയോഗിച്ചു വരികയാണെങ്കിൽപ്പോലും ചൈനീസ് ഇന്റർനെറ്റ് കഫേകൾ റെഡ് ഫ്ലാഗ് ലിനക്സിലേക്ക് മാറേണ്ടതായി വന്നു എന്ന് റേഡിയോ ഫ്രീ ഏഷ്യ (യു.എസ്. ഗവൺമെന്റിൻ്റെ ധനസഹായത്തോടുകൂടിയത്) അവകാശപ്പെടുന്നു. ഈ സംവിധാനം 5000 യുവാൻ (~ 850 ഡോളർ, ~ ഫെബ്രുവരി 2014) ചെലവിൽ കാലഹരണപ്പെടാത്ത പിന്തുണാകരാറോട് കൂടിയാണ് നൽകിയിരിക്കുന്നു.

റെഡ് ഫ്ലാഗ് ലിനക്സിന്റെ ഔദ്യോഗിക വക്താവ് വ്യക്തമാക്കിയത്, ഈ പ്രഖ്യാപനം സെർവർ സൈഡിന് മാത്രമായിരിക്കുമെന്നും ഗെയിമിംഗ്-ഇൻറ്റിനെൻസീവ് (അതുകൊണ്ടുതന്നെ വിൻഡോസ് ആവശ്യപ്പെടുന്നത്) ക്ലയന്റ് സൈഡ് കമ്പ്യൂട്ടറുകളെയല്ല, മൈക്രോസോഫ്റ്റ് വിൻഡോസും റെഡ് ഫ്ലാഗ് ലിനക്സും ബ്യൂറോ ഓഫ് കൾച്ചർ പരീക്ഷിച്ചിട്ടുള്ളതിനാൽ യഥാർത്ഥ പ്രഖ്യാപനത്തിലും അവയാണ് ശുപാർശ ചെയ്തത് എന്നാണ്.


</doc>
<doc id="399357" url="https://ml.wikipedia.org/wiki?curid=399357" title="റോങ്ബക് ഹിമാനി">
റോങ്ബക് ഹിമാനി

റോങ്ബക് ഹിമാനി () ഹിമാലയത്തിൽ തെക്കൻ ടിബറ്റിൽ സ്ഥിതിചെയ്യുന്നു.. കിഴക്കൻ റോങ്ബക് ഹിമാനി, പടിഞ്ഞാറൻ റോങ്ബക് ഹിമാനി എന്ന രണ്ട് വലിയ ഹിമാനികൾ ഒത്തുചേർന്നതിനെ ഒന്നിച്ചുചേർത്ത് റോങ്ബക് ഹിമാനി എന്ന് വ്യവഹരിക്കുകയാണ്. ഈ ഹിമാനികൾ തെക്കോട്ട് ഒഴുകി എവറസ്റ്റിന്റെ വടക്ക് റോങ്ബക് താഴ്വരയിലേക്കെത്തുന്നു. എവറസ്റ്റ് ആണ് കിഴക്കൻ റോങ്ബക് ഹിമാനിയുടെയും മൊത്തത്തിൽ റോങ്ബക് ഹിമാനിയുടെയും പ്രഭവകേന്ദ്രം. 

ബ്രിട്ടീഷ് പർവ്വതാരോഹകനായ ജോർജ് മല്ലറിയും സംഘവും 1921 ലെ ബ്രിട്ടീഷ് എവറസ്റ്റ് നിരീക്ഷണ പര്യവേക്ഷണ വേളയിൽ പ്രധാന റോങ്ബുക് താഴ്വരയും അതിന്റെ ഹിമാനികളും പര്യവേക്ഷണം നടത്തി.

കിഴക്കൻ റോങ്ബക് ഹിമാനി എഡ്വേഡ് ഒലിവർ വീലർ എവറസ്റ്റിലേക്കുള്ളഈ പര്യവേക്ഷണത്തിൽ അങ്ങോട്ടുള്ള നല്ല പാത തിരയുന്നതിനിടയിൽ 1921ൽ കണ്ടെത്തിയതാണ്. 1921 ആഗസ്റ്റിൽ ലാങ്പാ പാസിനു താഴേക്കൂടിയുള്ള വഴികണ്ടെത്തിയ വീലർ റോങ്ബക് താഴ്വരയാണ് എവറസ്റ്റിന്റെ മുകളിലേക്ക് ഏറ്റവും സുഖകരമായ പാത എന്നും വിലയിരുത്തി. 
തിബറ്റിൽ നിന്നുള്ള സാധാരണ ഗതാഗതം നടത്തിയുള്ള പര്യവേഷണങ്ങൾക്ക് ഈ ഹിമാനി ഉപയോഗിച്ചാൽ ഈസ്റ്റ് റോങ്ബുക്ക് ഹിമാനിയുടെ മുകൾഭാഗത്ത് എവറസ്റ്റ് കൊടുമുടിയിലെ അഡ്വാൻസ്ഡ് ബേസ് ക്യാമ്പിലേക്ക് എത്താം. അവിടെ നിന്ന്, എവറസ്റ്റ് കീഴടക്കാനും വടക്കെ കോൾ, വടക്കു-കിഴക്ക് മലയുടുക്കു വഴി ലക്ഷ്യമിടുന്നു.

2007 മുതൽ അമേരിക്കൻ മലയിടുക്കുകാരനും ചലച്ചിത്ര നിർമ്മാതാവുമായ ഡേവിഡ് ബ്രീഷീയർആഗോള കാലാവസ്ഥാമാറ്റത്തിന്റെ ഫലമായി റാൻഗ്ബൂക്ക് ഹിമാനിയുടെ വേഗത്തിലുള്ള അപ്രത്യക്ഷമാകൽ രേഖപ്പെടുത്തിയിരിക്കുന്നു.ബ്രീഷീയർ മല്ലരിയുടെ 1921 കാലഘട്ടത്തിലെപര്യവേക്ഷണ പ്രക്രിയയുടെ ഗവേഷണഫലത്തെ തിരുത്തി യും പുതുക്കിയും പടിഞ്ഞാറ്, പടിഞ്ഞാറ്, ഈസ്റ്റ് റോങ്ബുക്ക് ഗ്ലാഷ്യർ എന്നിവിടങ്ങളിൽ ഗണ്യമായ കുറവ് സംഭവിക്കുന്നു എന്ന് വിലയിരുത്തി.. ഏഷ്യാ സൊസൈറ്റിയും മീഡിയസ്റ്റോറുംചേർന്ന് ബ്രസീയറുടെ ഹിമാനികർമ്മങ്ങൾ ( GlacierWorks) എന്ന പേരിൽ ഈ ഹിമനഷ്ടത്തിന്റെ ഫോട്ടോകൾ ഓൺലൈനായി ലഭ്യമാക്കിയിട്ടുണ്ട്. 80 വർഷത്തിനിടയിൽ റൗൺബൂക്ക് ഏതാണ്ട് ലംബത്തിൽ300 അടിയിലധികം ( [[സ്റ്റാറ്റി ഓഫ് ലിബർട്ടിയുടെ] ഉയരം) ഹിമാനിയിലുടനീളം തകർന്നു എന്ന് കണക്കാക്കപ്പെടുന്നു.


</doc>
<doc id="399360" url="https://ml.wikipedia.org/wiki?curid=399360" title="തണൽ മുറ്റം">
തണൽ മുറ്റം

കേരള സർവ്വകലാശാലയിലെ മലയാളവിഭാഗം സംഘടിപ്പിക്കുന്ന സാഹിത്യക്കൂട്ടായ്മയാണിത്. അംഗങ്ങളുടെ രചനകളെക്കുറിച്ചുള്ള ചർച്ചയും വിഖ്യാതമായ മുൻകാല കൃതികളുടെ പുനർവായനയുമാണ് ഇവിടെ നടക്കുന്നത്. തണൽമുറ്റത്തിനു പുറമേ, സമകാലിക സാഹിത്യ വിഷയങ്ങൾ ചർച്ച ചെയ്യുന്ന ആനുകാലികം എന്ന കൂട്ടായ്മയും ഒന്ന്, മൂന്ന് ശനിയാഴ്ചകളിൽ മലയാളവിഭാഗം നടത്തിവരുന്നുണ്ട്.

</doc>
<doc id="399365" url="https://ml.wikipedia.org/wiki?curid=399365" title="സീകൻ തുരങ്കം">
സീകൻ തുരങ്കം

ജപ്പാനിലെ ഹോൺഷൂ, ഹൊക്കൈഡൊ ദ്വീപുകളെ ബന്ധിപ്പിക്കുന്ന 53.85 കിലോമീറ്ററോളം നീളമുള്ള തുരങ്കമാണ് സീകൻ തുരങ്കം (青函トンネル സീകൻ തൊന്നേരു, അഥവാ 青函隧道 സീകൻ സുയിഡൊ). അതിൽ 23.3 കിലോമീറ്റർ ദൂരം സമുദ്രത്തിനടിയിലാണ്. കടലിന്റെ അടിത്തട്ടിൽ നിന്ന് നൂറ്റിനാൽപത് മീറ്റർ ആഴത്തിൽ നിലകൊള്ളുന്ന തുരങ്കത്തിന് സമുദ്രനിരപ്പിൽ നിന്ന് ആകെ 240 മീറ്റർ താഴ്ചയുണ്ട്. സുഗാരു കടലിടുക്കിലാണ് ഈ വമ്പൻ തുരങ്കം നിർമ്മിച്ചിരിക്കുന്നത്.

ഗതാഗതത്തിനുവേണ്ടി ഉപയോഗിക്കുന്ന ലോകത്തിലെ ഏറ്റവും നീളം കൂടിയ തുരങ്കം എന്ന ബഹുമതിയും സീകൻ തുരങ്കത്തിനാണ്. കൂടാതെ ഈ തുരങ്കം സമുദ്രത്തിനടിലൂടെയുള്ള ഏറ്റവും നീളം കൂടിയതും ആഴത്തിൽ നിർമ്മിക്കപ്പെട്ടതുമാണ്. 2016-ൽ പ്രവർത്തനമാരംഭിച്ച സ്വിറ്റ്‌സർലൻഡിലെ ഗോഥാർഡ് തുരങ്കത്തിനുശേഷം ലോകത്തെ കടലിനടിയിലെ രണ്ടാമത്തെ റെയിൽവേസ്റ്റേഷൻ എന്ന ബഹുമതി സീകൻ തുരങ്കത്തിലെ സ്റ്റേഷനുകൾക്കാണ്.

തായ്ഷോ കാലഘട്ടത്തിൽത്തന്നെ (1912-1925) ഹോൺഷൂ - ഹൊക്കൈഡൊ ദ്വീപുകളെ ബന്ധിപ്പിക്കുന്നതിനെകുറിച്ച് പരിഗണിച്ചിരുന്നു. രണ്ടാം ലോകമഹായുദ്ധത്തെ തുടർന്ന് ജപ്പാന് കൂടുതൽ ഗതാഗത സൗകര്യമൊരുക്കേണ്ടത് അത്യാവശ്യമായി വന്നതിനാൽ 1925-ൽ തുരങ്കത്തിന് പദ്ധതിയിട്ടെങ്കിലും സർവ്വേയിംഗ് ജോലികൾ ആരംഭിച്ചത് 1946-ലാണ്. ദ്വീപുകളിൽ വികസനപദ്ധതികൾ നടപ്പിലായതോടെ ജനസഞ്ചാരവും വൻതോതിലായതിനാൽ നിലവിലുള്ള ബോട്ടുകളും ചങ്ങാടവും പോരാതെവന്നു. അതോടെ തുരങ്ക നിർമ്മാണ പ്രവർത്തനങ്ങൾക്ക് തുടക്കംകുറിച്ചു.

1954 സെപ്റ്റംബർ 26 ന് ടോയാമാരു ഫെറി ഹോൺഷൂവിന്റെയും ഹൊക്കൈഡൊ ദ്വീപിന്റെയും ഇടയിലുള്ള സുഗാരു കടലിടുക്കിൽവച്ച് ചുഴലിക്കാറ്റിൽപ്പെട്ട് മുങ്ങുകയുണ്ടായി. മുങ്ങിയ കപ്പലുകളുടെ കൂട്ടത്തിൽ വേറെ നാല് ഫെറികളുമുണ്ടായിരുന്നു (റെയിൽവേ വെഹിക്കിൾ വഹിച്ചുകൊണ്ടുപോകുന്ന തരത്തിൽ രൂപകല്പന ചെയ്ത കടത്ത്). ഈ ദുരന്തത്തിൽ 1,430 യാത്രക്കാർ കൊല്ലപ്പെടുകയുണ്ടായി. തുടർന്നുള്ള വർഷങ്ങളിൽ ജാപ്പനീസ് നാഷണൽ റെയിൽവേ സൂക്ഷ്മാന്വേഷണം ത്വരിതപ്പെടുത്തിയതിന്റെ ഫലമായി രണ്ടു ദ്വീപിനിടയിലുള്ള ഗതാഗതവും വർദ്ധിപ്പിച്ചു. ഗതാഗതം ഇരട്ടിയാക്കുകയും 1955-1965 കാലഘട്ടത്തിനിടയിൽ വർഷംതോറും യാത്രക്കാരുടെ എണ്ണം വർദ്ധിക്കുകയും (4,040,000 യാത്രക്കാർ) ചെയ്തതിനെ തുടർന്ന് ജാപ്പനീസ് നാഷണൽ റെയിൽവേയുടെ വരുമാനം വർദ്ധിക്കുകയുണ്ടായി. 1971 ആയപ്പോഴേക്കും കാർഗോയുടെ വരുമാനം 1.7 മടങ്ങ് വർദ്ധിക്കുകയും 6,240,000 ടൺ ആകുകയും ചെയ്തു. ഇതിനെതുടർന്ന് 1971-ൽ തുരങ്കത്തിന്റെ പ്ലാൻ അംഗീകരിക്കപ്പെട്ടു. വൈകാതെ തുരങ്കനിർമ്മാണവും ആരംഭിച്ചു. വളരെ ദുഷ്ക്കരമായ നിർമ്മാണപ്രവർത്തനങ്ങൾക്കിടെ മുപ്പത്തിനാല് തൊഴിലാളികൾ മരണപ്പെട്ടെങ്കിലും തുരങ്കനിർമ്മാണം തുടർന്നു. 1988 - മാർച്ചിൽ തുരങ്കം പൊതുജനങ്ങൾക്കായി തുറക്കപ്പെട്ടു. തുരങ്കം പൂർത്തിയായതോടെ അതിലൂടെ റെയിൽഗതാഗതം നിലവിൽവന്നു. തുരങ്കം വീണ്ടും നീട്ടുവാനുള്ള തീരുമാനം പിന്നീടുണ്ടായി. ഷിങ്കാൻസൺ വരെ റെയിൽവേലൈൻ എത്തിക്കുകയായിരുന്നു അതിന്റെ പിന്നിലെ ഉദ്ദേശ്യം. 2005-ൽ പുതിയ ലൈനിന്റെ നിർമ്മാണജോലികൾ ആരംഭിച്ചു.

തുരങ്കത്തിനുള്ളിൽ സുരക്ഷാസംവിധാനങ്ങൾക്കായി ഇടയ്ക്ക് രണ്ടുസ്റ്റേഷനുകൾ സജ്ജീകരിച്ചിട്ടുണ്ട്. അതോടൊപ്പം അവിടെ തുരങ്കത്തിന്റെ ചരിത്രം വിശദീകരിക്കുന്ന രണ്ട് മ്യൂസിയങ്ങളും സ്ഥാപിച്ചിരിക്കുന്നു. അതിലൊന്ന് സ്റ്റോറേജ് സൗകര്യങ്ങൾക്കായി അടുത്തയിടെ നിർത്തലാക്കി.

1946-ൽ സർവ്വേ ആരംഭിച്ചതിനുശേഷം 1971-ൽ തുരങ്കനിർമ്മാണം തുടങ്ങി. 1982 ആഗസ്റ്റ് ആയപ്പോഴേയ്ക്കും 700മീ. ൽ കൂടുതൽ ദൈർഘ്യത്തിൽ തുരങ്കം കുഴിക്കാൻ ബാക്കിനിന്നു. ഈ ഭാഗം സുഗാരു കടലിടുക്കിന് ഏകദേശം 20കി.മീ. കുറുകെ കിഴക്കും പടിഞ്ഞാറും ഭാഗത്തായി കിടക്കുന്നു.1946-ലെ ആദ്യത്തെ സർവ്വേ പ്രകാരം കിഴക്കുഭാഗത്തിന് 200മീ.(656അടി) ആഴത്തിൽ അഗ്നിപർവ്വതമുള്ള ഭൂഗർഭമാണെന്ന് കാണാൻ കഴിഞ്ഞു. പടിഞ്ഞാറ് ഭാഗത്തായി 140മീ.(459അടി) ആഴത്തിൽ നിയോജീൻ കാലഘട്ടത്തിൽ കാണപ്പെടുന്ന അവസാദശിലകളാണ്. തുരങ്കം കുഴിയ്ക്കാനുള്ള സൗകര്യാർത്ഥം പടിഞ്ഞാറ് ഭാഗം തെരഞ്ഞെടുത്തു. 

കടലിനടിയിലെ തുരങ്കം നിർമ്മിക്കുന്ന ഭാഗത്തെ ഭൂഗർഭഘടന അഗ്നിപർവ്വതശിലകളും, പൈറോക്ലാസ്റ്റിക്ക് ശിലകളും, അവസാദശിലകളും നിറഞ്ഞതാണ്. പ്രദേശത്തെ വലനത്തിന്റെ മധ്യഭാഗമായ ലംബ അഭിനതിയിൽ അതായത് കടലിടുക്കിന്റെ മധ്യഭാഗം മുതൽ ഇളം പാറകൾ അവസാനം വരെ ചേർന്നുകിടക്കുന്നു. പ്രദേശത്തെ മൂന്നായി വിഭാഗിക്കുമ്പോൾ ഹൊൻഷൂ ഭാഗത്ത് അഗ്നിപർവ്വത പാറകളും (andesite, basalt etc.) ഹോക്കൈഡൊ ഭാഗത്ത് അവസാദശിലകളും (Tertiary period tuff, mudstone, etc.) മധ്യഭാഗമായ കുറോമാറ്റ്സുനായി ഭാഗത്ത് സ്ട്രാറ്റമും (Tertiary period sand-like mudstone) കാണപ്പെടുന്നു.അഗ്നിപർവ്വതപാറകളുടെ പിഴവ് മൂലം പാറകൾ തകരുകയും തുരങ്കം നിർമ്മാണം സങ്കീർണമാകുകയും ചെയ്തു.

1946 മുതൽ 1963 വരെ നടന്ന ആദ്യ ഭൂഗർഭ സംബന്ധമായ അന്വേഷണങ്ങളിൽ സീ ബെഡ് ഡ്രില്ലിംഗ്, സോണിക് സർവ്വേകൾ, അന്തർവാഹിനി ബോറിംഗ്, മിനി-അന്തർവാഹിനി, ഭൂകമ്പം, കാന്തിക സർവ്വേകൾ എന്നിവയുടെ നിരീക്ഷണങ്ങൾ എന്നിവ ഉൾപ്പെട്ടിരുന്നു. കൂടുതൽ മനസ്സിലാക്കാൻ, പ്രധാന തുരങ്കത്തിന്റെ തുടർച്ചയായ പ്രവർത്തനങ്ങളോടൊപ്പം ഒരു തിരശ്ചീന പൈലറ്റ് ബോറിംഗ് കൂടി നടത്തി വടക്കൻ ഭാഗത്തിന്റെ അവസാനവും തെക്കും ഒരേസമയം തുരങ്കത്തിന്റെ നിർമ്മാണം തുടർന്നു. പ്രധാന തുരങ്കത്തിന്റെ വരണ്ട ഭൂമി ഭാഗങ്ങൾ പരമ്പരാഗത മൗണ്ടൻ ടണലിംഗ് രീതികൾ ഉപയോഗിച്ച് കൈകാര്യം ചെയ്തു.എന്നിരുന്നാലും, ആഴക്കടൽ ഭാഗത്ത് 23.3 കിലോമീറ്റർ അളവിലുള്ള ഒരു പൈലറ്റ് ടണൽ, ഒരു സർവീസ് ടണൽ, അവസാനം പ്രധാന ടണൽ എന്നിങ്ങനെ മൂന്ന് കുഴികൾ ആയി യഥാക്രമം വ്യാസം കൂട്ടി കുഴിച്ചു. 600 മുതൽ 1000 മീറ്റർ വരെ ഇടവേളകളുള്ള ഇടനാഴികളിലൂടെ സർവീസ് തുരങ്കം പ്രധാന തുരങ്കവുമായി ഇടവിട്ട് ബന്ധിപ്പിച്ചു. മധ്യഭാഗത്തേക്ക് അഞ്ചു കിലോമീറ്റർ സർവീസ് തുരങ്കമായി പൈലറ്റ് ടണൽ പ്രവർത്തിക്കുന്നു. സുഗാരു കടലിടുക്കിന് അടിയിൽ രണ്ട് കിലോമീറ്ററിൽ താഴെ (1.2 മൈൽ) ദൂരത്തിൽ ഒരു ടണൽ ബോറിങ് യന്ത്രം (ടിബിഎം) ഉപയോഗിച്ച് പാറയുടെ വൈവിധ്യമാർന്ന സ്വഭാവമനുസരിച്ച് മെച്ചപ്പെടുത്തുന്നതിന് ബുദ്ധിമുട്ടനുഭവപ്പെട്ടിരുന്നു. അങ്ങനെയുള്ളവസരത്തിൽ ഡൈനാമിറ്റ്, മെക്കാനിക്കൽ പിക്കിംഗ് എന്നിവ ഉപയോഗിച്ച് പാറകളിൽ സ്ഫോടനം നടത്തി.

"തുരങ്കത്തിന്റെ ഘടന നല്ല നിലയിലാണെന്ന്" മിച്ചിറ്റ്സു ഇക്കുമയുടെ കടലിനടിയിലെ വിഭാഗത്തിലെ 2002-ലെ ഒരു റിപ്പോർട്ടിൽ പറയുന്നു. 2018 മാർച്ചിൽ 30 വർഷമായപ്പോൾ അറ്റകുറ്റപ്പണി ചെലവ് 1999 മുതൽ 30 ബില്യൺ യെൻ അല്ലെങ്കിൽ 286 ദശലക്ഷം യുഎസ് ഡോളറാണ്. വേഗത വർദ്ധിപ്പിക്കാനും മൊബൈൽ ആശയവിനിമയം പൂർണ്ണ ട്രാക്കിൽ നൽകാനുമാണ് പദ്ധതികൾ.

തുടക്കത്തിൽ, തുരങ്കത്തിലൂടെ 1,067 മില്ലീമീറ്റർ (3 അടി 6 ഇഞ്ച്) നാരോ ഗേജ് ട്രാക്ക് മാത്രമേ സ്ഥാപിച്ചിരുന്നുള്ളൂ. എന്നാൽ 2005-ൽ ഹോക്കൈഡോ ഷിങ്കൻസെൻ പദ്ധതി നിർമ്മാണം ആരംഭിച്ചു. അതിൽ ഡ്യുവൽ ഗേജ് ട്രാക്ക് (സ്റ്റാൻഡേർഡ് ഗേജ് ട്രാക്ക് ശേഷി നൽകുന്നു) ഇടുന്നതും ഉൾപ്പെടുന്നു. തുരങ്കത്തിലൂടെ ഷിങ്കൻസെൻ ശൃംഖല വിപുലീകരിക്കുന്നു. ഹക്കോഡേറ്റിലേക്കുള്ള ഷിങ്കൻസെൻ സർവീസുകൾ 2016 മാർച്ചിൽ ആരംഭിച്ചു. 2031 ഓടെ സപ്പോരോയിലേക്കും വ്യാപിപ്പിക്കാൻ ഉദ്ദേശിക്കുന്നു. തുരങ്കത്തിൽ 52 കിലോമീറ്റർ (32 മൈൽ) തുടർച്ചയായ വെൽഡിംഗ് റെയിൽ കാണപ്പെടുന്നു. 

ടാപ്പി-കൈതേ സ്റ്റേഷൻ, യോഷിയോക-കൈതേ സ്റ്റേഷൻ എന്നീ രണ്ട് സ്റ്റേഷനുകൾ ടണലിനുള്ളിലാണ്. അവ എമർജൻസി എസ്‌കേപ്പ് പോയിന്റുകളായി വർത്തിക്കുന്നു. തീപ്പിടുത്തമോ മറ്റ് ദുരന്തമോ ഉണ്ടായാൽ, വളരെ ചെറിയ തുരങ്കത്തിലും സ്റ്റേഷനുകൾ തുല്യ സുരക്ഷ നൽകുന്നു. പുക പുറത്തെടുക്കാൻ എക്‌സ്‌ഹോസ്റ്റ് ഫാനുകൾ, യാത്രക്കാരെ സുരക്ഷയിലേക്ക് നയിക്കാൻ സഹായിക്കുന്ന ടെലിവിഷൻ ക്യാമറകൾ, തെർമൽ (ഇൻഫ്രാറെഡ്) ഫയർ അലാറം സംവിധാനങ്ങൾ, വാട്ടർ സ്പ്രേ നോസലുകൾ എന്നിവ ഉപയോഗിച്ച് അടിയന്തര സ്റ്റേഷനുകളിലെ എസ്‌കേപ്പ് ഡ്രിഫ്റ്റുകളുടെ ഫലപ്രാപ്തി വർദ്ധിപ്പിക്കുന്നു. ഹോക്കൈഡോ ഷിങ്കാൻസെൻ നിർമ്മിക്കുന്നതിനുമുമ്പ്, രണ്ട് സ്റ്റേഷനുകളിലും പ്രത്യേക കാഴ്ചാ ടൂറുകളിൽ സന്ദർശിക്കാവുന്ന തുരങ്കത്തിന്റെ ചരിത്രവും പ്രവർത്തനവും വിവരിക്കുന്ന മ്യൂസിയങ്ങൾ ഉണ്ടായിരുന്നു. മ്യൂസിയങ്ങൾ‌ ഇപ്പോൾ‌ അടച്ചിരിക്കുന്നു, കൂടാതെ ഹോക്കൈഡോ ഷിങ്കൻസെനിൽ പ്രവർ‌ത്തിക്കുന്നതിന് ആ സ്ഥലം സംഭരണത്തിനായി ഉപയോഗിക്കുന്നു. ഇവ രണ്ടും സമുദ്രത്തിനടിയിൽ നിർമ്മിച്ച ലോകത്തിലെ ആദ്യത്തെ റെയിൽവേ സ്റ്റേഷനുകളാണ്.




</doc>
<doc id="399368" url="https://ml.wikipedia.org/wiki?curid=399368" title="യു.വി. കരുണാകരൻ മാസ്റ്റർ">
യു.വി. കരുണാകരൻ മാസ്റ്റർ

സ്വാതന്ത്ര്യസമര സേനാനി. നിരവധിക്കാലം വിവിധ പത്രങ്ങളുടെ ഏജന്റായിരുന്നു. പരപ്പനങ്ങാടി പഞ്ചായത്തിന്റെ വൈസ് പ്രസിഡന്റ്, പരപ്പനങ്ങാടി സഹകരണ ബാങ്ക്, സഹകരണ ഹൗസിങ് സൊസൈറ്റി എന്നിവയുടെ ഡയറക്ടർ എന്നീ നിലകളിൽ പ്രവർത്തിച്ചു. സോഷ്യലിസ്റ്റ് പാർട്ടി പ്രവർത്തകനായിരുന്ന ഇദ്ദേഹം ഇപ്പോൾ ജനതാദൾ (യുനൈറ്റഡ്) പാർട്ടിയിലാണ്. 

</doc>
<doc id="399370" url="https://ml.wikipedia.org/wiki?curid=399370" title="സൺവേ തായ്ഹുലൈറ്റ്">
സൺവേ തായ്ഹുലൈറ്റ്

ലോകത്തിലെ മികച്ച 500 സൂപ്പർ കമ്പ്യൂട്ടറുകളുടെ ഗണത്തിൽ 17 നവംബർ 2017 വരെ  ഒന്നാമതായി എത്തുകയും അഞ്ചൂറെണ്ണത്തിൽ ഏറ്റവും വേഗതയേറിയതായും കണ്ടെത്തിയ സൂപ്പർ കമ്പ്യൂട്ടറാണ് സൺവേ തായ്ഹുലൈറ്റ്. ലിൻപാക്ക് ബെഞ്ച്മാർക്ക് ന്റെ അടിസ്ഥാനത്തിൽ 93 പെറ്റഫ്ലോപ്സ് റേറ്റിംഗ് ലഭിച്ചിട്ടുണ്ട് ഇതിന്. 93 quadrillions കാൽകുലേഷനുകൾ ഒരു സെക്കന്റ് കൊണ്ട് നിർവഹിക്കാൻ ഈ സൂപ്പർ കമ്പ്യൂട്ടറിനാകും. (25 അക്ക സംഖ്യക്ക് ആണ് quadrillions എന്ന് പറയുന്നത്) മുമ്പ് ഈ റെക്കോർഡ് കയ്യാളിയിരുന്നത് ടിയാനേ-2 എന്ന സൂപ്പർ കമ്പ്യൂട്ടർ ആയിരുന്നു. ടിയാനേ-2 എന്ന കമ്പ്യൂട്ടറിനേക്കാൾ മൂന്ന് മടങ്ങ് വേഗതയാണ് ഇത്. അത് പെറ്റഫ്ലോപ്സിൽ 34 ആണ് റാങ്ക് നേടിയിരുന്നത്. (അതായത് സെക്കന്റിൽ 34 quadrillions കണക്കുകൂട്ടലുകൾ നടത്താനുള്ള ശേഷിയാണ് ഉണ്ടായിരുന്നത്) നവംബർ 2016 വരെയുള്ള കണക്കുകൾ പ്രകാരം തായ്ഹുലൈറ്റ് ഊർജക്ഷമതയുള്ള നാലാമത്തെ സൂപ്പർകമ്പ്യൂട്ടറുകളുടെ പട്ടികയിൽ സ്ഥാനം പിടിച്ചിരുന്നു. (പക്ഷേ അടുത്ത ലിസ്റ്റിൽ അത് പത്താം സ്ഥാനത്തേക്ക് പിൻതള്ളപ്പെട്ടു). 6,051.30 MFLOPS/W ശേഷി ഉള്ള ഈ കമ്പ്യൂട്ടർ നാഷണൽ റിസർച്ച് സെന്റർ ഓഫ് പാരലൽ കമ്പ്യൂട്ടർ എഞ്ചിനീയറിംഗ് ആന്റ് ടെക്നോളജി (NRCPC) ആണ് നിർമിച്ചത്.  ചൈനയിലെ ജിയാൻസു പ്രവിശ്യയിലുള്ള വുക്സി  നാഷണൽ സൂപ്പർ കമ്പ്യൂട്ടിംഗ് സെന്ററിലാണ് ഇത് സ്ഥിതി ചെയ്യുന്നത്. 
ടിയാനേ-2 ആയി താരതമ്യപ്പെടുത്തുമ്പോൾ ഊർജ ഉപഭോഗം 17.8 ദശ ലക്ഷം വാട്ട്സ് ആണ് (താപശോഷണ സംവിധാനം മുഴുവൻ വേഗതയിൽ പ്രവർത്തിക്കുകയാണെങ്കിൽ ഇത് 24 ദശലക്ഷം വാട്ട് വരെ എത്തും).

സൺവേ ആർക്കിടെക്ചറിനെ അടിസ്ഥാനമാക്കി ചെനയിൽ നിർമിച്ച  SW26010 മെനികോർ  എന്ന പേരിലുള്ള 64 ബിറ്റ് RISCC 40,960 പ്രോസസറുകളാണ് സൺവേ തായ്ഹുലൈയ്റ്റ് ഉപയോഗിക്കുന്നത്. ഇ പ്രോസസർ ആകെ 24 സ്ക്വയർ സെന്റീമീറ്റർ വലിപ്പം മാത്രമാണ് ഉള്ളത്. ഓരോ പ്രോസസർ ചിപ്പുകളിലും 256 പ്രോസസിംഗ് കോറുകൾ അടങ്ങിയിരിക്കുന്നു. കൂടാതെ സിസ്റ്റം മാനേജ്മെന്റിനായി നാല് അധിക ഓക്സിലറി കോറുകളും ഉണ്ട്. അങ്ങനെ മൊത്തം 10,649,600 കോറുകൾ മുഴുവൻ സിസ്റ്റത്തിൽ ലഭ്യമാണ്. 
ഈ ചിപ്പിന് നാല് പ്രധാന കോർഗ്രൂപ്പുകൾ ഉണ്ട്. ഓരോ ഗ്രൂപ്പിലും അറുപത്തിനാല് എലമെന്റുകളും ഒരു ഒറ്റ പ്രോസസ് മാനേജ് മെന്റ് എലമെന്റും ഉണ്ട്. 
പാരമ്പര്യമായ ക്യാഷെ ക്ക് പകരം പ്രോസസിംഗ് കോറുകളിൽ ഡാറ്റയ്ക്കായി 64KB സ്ക്രാച്ച്പാഡ് മെമ്മറി ഉപയോഗിക്കുന്നു. (ഇൻസ്ട്രക്ഷനുകൾക്കായി 16KB യും) ഒപ്പം ചിപ്പിലുള്ള നെറ്റ്വർക്ക് വഴി ആയി ആശയവിനിമയം നടത്തുകയും ചെയ്യുന്നു. ഇത് കമ്പ്യൂട്ടറിന്റെ വേഗത വളരെയധികം വർധിപ്പിക്കുന്നു.
അവർ ഉപയോഗിക്കുന്ന വിപുലീകരിച്ച നെറ്റ് വർക്ക് അഥവാ സൺവേ നെറ്റ് വർക്ക് pcle 3.0 യെ അധിഷ്ഠിതമായാണ് നിർമിച്ചിരിക്കുന്നത്. അത് സെക്കന്റിൽ 16 ജിബി വേഗതയിൽ 1ms ലാറ്റൻസിയിൽ നോഡുകൾക്കിടയിൽ ബാന്റ് വിഡ്ത്ത് സാധ്യമാക്കുന്നു.
സിസ്റ്റം അതിന്റെ സ്വന്തം ഓപറേറ്റിംഗ് സിസ്റ്റത്തിലാണ് പ്രവർത്തിക്കുന്നത്. സൺവേ റെയ്സ് ഒഎസ് എന്ന ഈ ഓപറേറ്റിംഗ് സിസ്റ്റം ലിനക്സ് അധിഷ്ഠിതമായാണ് നിർമിച്ചിരിക്കുന്നത്. കോഡ് പാരലൈസേഷനു വേണ്ടി ഓപൺഎസിസി 2.0 മാറ്റം വരുത്തി ഉപയോഗിച്ചിരിക്കുന്നു.

തായ്ഹുലൈറ്റ് പ്രധാനമായും ഉപയോഗിക്കപ്പെടുന്നത് കാലാവസ്ഥ നിരീക്ഷണം, സിസ്റ്റം മോഡലിംഗ്, ലൈഫ് സയൻസ് റിസർച്ച്, ഡാറ്റാ അനാലിസിസ് തുടങ്ങിയ ആവശ്യങ്ങൾക്കാണ്. 




</doc>
<doc id="399372" url="https://ml.wikipedia.org/wiki?curid=399372" title="പെരുമ്പായിക്കാട്">
പെരുമ്പായിക്കാട്

കേരളത്തിലെ കോട്ടയം ജില്ലയിൽ കോട്ടയം താലൂക്കിലെ ഒരു ഗ്രാമമാണ് പെരുമ്പായിക്കാട് . ഈ പേരിൽ ഒരു വില്ലേജും ഒരു പോസ്റ്റ് ഓഫീസും ഉണ്ടെങ്കിലും പെരുമ്പായിക്കാട് എന്ന പേരിൽ കൃത്യമായ ഒരു സ്ഥലം നിലവിലില്ല.


</doc>
<doc id="399375" url="https://ml.wikipedia.org/wiki?curid=399375" title="സാമൂഹികഭാഷാശാസ്ത്രം">
സാമൂഹികഭാഷാശാസ്ത്രം

ഏതൊരു സമൂഹത്തിന്റെയും അവിഭാജ്യഘടകമാണ് ഭാഷ.അതുകൊണ്ട് തന്നെ ഭാഷയ്ക്ക് സമൂഹത്തിൽ നിന്നു വേർപ്പെടാൻ സാധ്യമല്ല.ഭാഷയും സമൂഹവും തമ്മിലുള്ള അഭേദ്യമായ ബന്ധത്തെ സൂക്ഷമമായി നിരീക്ഷിക്കുന്ന പഠനശാഖയാണ് സാമൂഹികഭാഷാശാസ്ത്രം.സമൂഹവുമായി ബന്ധപ്പെട്ടുകിടക്കുന്ന ഭാഷാശാസ്ത്രശാഖയാണ് സാമൂഹികഭാഷാശാസ്ത്രം.ഭാഷയെ എങ്ങനെയൊക്കെയാണ് സമൂഹത്തിലെ മറ്റു ഘടകങ്ങൾ സ്വാധീനിക്കുന്നത്,അത് എങ്ങനെയെല്ലാമാണ് എന്നെല്ലാം സാമൂഹികഭാഷാശാസ്ത്രത്തിൽ പഠിക്കുന്നു.


</doc>
<doc id="399382" url="https://ml.wikipedia.org/wiki?curid=399382" title="കൈകേയി (ചലച്ചിത്രം)">
കൈകേയി (ചലച്ചിത്രം)

1983 ഇൽ ഐ വി ശശിസംവിധാനം ചെയ്തു ഹരി പോത്തൻനിർമിച്ച ഒരു ഇന്ത്യൻ മലയാള ചലച്ചിത്രമാണു "കൈകേയി".ഇതിലേ പ്രധാന കഥാപാത്രങ്ങളായി അഭിനയിച്ചിട്ടുള്ളത് ശ്രീവിദ്യ , പ്രതാപ്‌ പോത്തൻ,പൂർണിമ ജയറാം,രാധിക ശരത്കുമാർ എന്നിവരാണു.എം എസ് വിശ്വനാഥൻ ആണു സംഗീത സംവിധാനം ചെയ്തിരിക്കുന്നത്.


</doc>
<doc id="399389" url="https://ml.wikipedia.org/wiki?curid=399389" title="മഹാവംശം">
മഹാവംശം

ശ്രീലങ്കയിലെ രാജവംശത്തെ അധികരിച്ച് എഴുതപ്പെട്ട ഒരു ഇതിഹാസ കാവ്യമാണ് മഹാവംശം (Mahavamsa). പാലി ഭാഷയിലാണ് ഇത് എഴുതിയിട്ടുള്ളത്. ശ്രീലങ്കയുടെ പൗരാണിക കാലം മുതൽ അനുരാധപുരത്തെ മഹാനേശ (എ. ഡി. 302) ന്റെ കാലം വരെയുള്ള ചരിത്രം ഇതിൽ രേഖപ്പെടുത്തിയിരിക്കുന്നു. എ. ഡി. ആറാം നൂറ്റാണ്ടിൽ അനുരാധപുരത്തെ ബുദ്ധക്ഷേത്രത്തിൽ വെച്ച് ഒരു ബുദ്ധഭിക്ഷു ഇത് രചിച്ചതായി കരുതപ്പെടുന്നു.

മഹാവംശത്തിന്റെ ഒരു ഭാഗമായി പരിഗണിക്കപ്പെടുന്ന ചൂളവംശം (Chulavamsa) മൂന്ന് വ്യത്യസ്ത രചയിതാക്കൾ ചേർന്ന് രചിച്ചതാണ്. ചരിത്രത്തിലെ മൂന്ന് ഭരണകാലഘട്ടങ്ങളെ ആധാരമാക്കിയാണ് ഇവയുടെ രചന. മഹാനേശന്റെ കാലഘട്ടം (277 - 304 CE) മുതൽ 1815 ൽ ബ്രിട്ടീഷ്  ഭരണത്തിന് കീഴടങ്ങിയതു വരെയുള്ള     കാലഘട്ടം ചൂളവംശത്തിൽ പ്രതിപാദിക്കുന്നു.
മഹാവംശത്തിന്റെ ആദ്യത്തെ അച്ചടി രൂപം പുറത്തിറങ്ങിയത് ഇംഗ്ലീഷ് ഭാഷയിലാണ്. സിലോൺ സിവിൽ സർവ്വീസിൽ ഓഫീസറായിരുന്ന ചരിത്രകാരൻ   1837- ൽ ജോർജ്ജ് ടർണർ 1837 - ൽ ഇത് പ്രസിദ്ധീകരിച്ചു. വില്യം ഗീഗർ മഹാവംശം ജർമ്മൻ ഭാഷയിലേക്ക് ഭാഷാന്തരം നടത്തി 1912 ൽ പ്രസിദ്ധീകരിച്ചു.
ശ്രീലങ്കയിലെ ബുദ്ധിസത്തിന്റെ തുടക്കം മുതലുള്ള ചരിത്രരേഖയായി മഹാവംശത്തെ കാണാം. ഇന്ത്യയിലെ ബുദ്ധിസത്തിന്റെ ചെറിയൊരു ചരിത്രവിവരണവും ഇതിലുണ്ട്. അനുരാധപുരം കേന്ദ്രമായി പ്രവർത്തിച്ചിരുന്ന ബുദ്ധ സന്യാസിമാർ മൂന്നാം നൂറ്റാണ്ട് മുതൽക്കുള്ള ശ്രീലങ്കയുടെ ചരിത്ര വസ്തുതകൾ രേഖപ്പെടുത്തി വെച്ചിരുന്നു. ഈ ചരിത്ര ശകലങ്ങൾ അഞ്ചാം നൂറ്റാണ്ടിൽ ശേഖരിച്ച് ഒരു രേഖയാക്കുകയായിരുന്നു. മുൻപ് പല കാലങ്ങളിലായി എഴുതപ്പെട്ട ദിപവംശം , കുലവംശം എന്നിവയും മഹാവംശത്തിന്റെ രചനയിൽ അവലംബമായിട്ടുണ്ട്.
ഒരു ചരിത്രരേഖ എന്നതിന് ഉപരിയായി പാലി ഭാഷയിലുള്ള ഒരു ഇതിഹാസ കാവ്യം കൂടിയാണ് മഹാവംശം.  ഇതിലെ കഥകൾ ആ കാലഘട്ടങ്ങളിൽ നടന്ന യുദ്ധങ്ങൾ, കടന്നുകയറ്റങ്ങൾ, കോടതി നടപടികൾ തുടങ്ങിയവയുടെ വ്യക്തമായ ഒരു രേഖാചിത്രം നൽകുന്നുണ്ട്. കൊട്ടാരങ്ങൾ, കോട്ടകൾ, സ്തൂപങ്ങൾ തുടങ്ങിയവയുടെ നിർമ്മാണ ചരിത്രവും ഇവയിലുണ്ട്. അക്കാലത്തെ ബുദ്ധ ജീവിതക്രമത്തിന്റെ ഒരു നേർ ചിത്രമായും മഹാവംശത്തെ കാണാം.
രാജഭരണത്തിന്റെ ചരിത്രമാണെങ്കിലും സാധാരണ മനുഷ്യരുടെ ജീവിത സാഹചര്യങ്ങളുടെയും ജീവിത രീതികളുടേയും വിവരണം കൂടി ഇതിലുണ്ട്. 

മഹാവംശ മഹാകാവ്യത്തിന്റെ ഭാഗങ്ങൾ പല ലോകഭാഷകളിലേക്കും ഭാഷാന്തരം ചെയ്യപ്പെട്ടു. മഹാ വംശത്തിന്റെ അധികവിവരങ്ങൾ കൂട്ടിച്ചേർക്കപ്പെട്ട രൂപം കമ്പോഡിയയിൽ നിന്നും ലഭിച്ചിട്ടുണ്ട്. പാലി ഭാഷയുടേയും അതുവഴി ഒരു സംസ്കാരത്തിന്റേയും കേന്ദ്രമാകാൻ മഹാവംശത്തിന് സാധിച്ചിട്ടുണ്ട്. 
ശ്രീലങ്കയുടെ രാഷ്ട്രീയ മേഖലയിലും മഹാവംശത്തിന്റെ സ്വാധീനവും പ്രസക്തിയും വലുതാണ്. ഭൂരിപക്ഷ വിഭാഗമായ സിംഹളർ, ശ്രീലങ്ക പുരാതന കാലം മുതൽ ബുദ്ധവിശ്വാസികളുടേതായിരുന്നു എന്ന് സ്ഥാപിക്കാൻ ഈ ഇതിഹാസ കാവ്യമാണ് ആധാരമാക്കുന്നത്, . 
മഹാവംശത്തിൽ രേഖപ്പെടുത്തിയ കാലഘട്ടങ്ങൾ പലതും ചരിത്രപരമായി പൂർണ്ണമായും ശരിയല്ല എന്നൊരു വാദം കൂടിയുണ്ട്.  വിജയ രാജാവ് ശ്രീലങ്കയിലെത്തിയ കാലഘട്ടം, ഗൗതമബുദ്ധന്റെ മരണ കാലവുമായി (543 BCE) ബന്ധിപ്പിക്കുന്നതിനുള്ള ശ്രമം പൊരുത്തപ്പെടുന്നില്ല എന്നാണ് ചരിത്രകാരന്മാരുടെ വാദം. 
മഹിന്ദ, ശ്രീലങ്കൻ രാജാവിനെ ബുദ്ധമതത്തിലേക്ക് പരിവർത്തനം ചെയ്തു എന്ന് പറയുന്നതും ചോദ്യം ചെയ്യപ്പെടുന്നുണ്ട്. ജർമ്മൻ പ്രതിഭയും ഇന്ത്യൻ ചരിത്ര ഗവേഷകനുമായ ഹെർമൻ ഓഡൻബെർഗ് (Hermann Oldenberg), ഇതിനെ " ശുദ്ധമായ കണ്ടു പിടിത്തം" എന്നാണ്   വിശേഷിപ്പിക്കുന്നത്. 

അശോക രാജാവ് ബുദ്ധ മിഷനറിമാരെ ശ്രീലങ്കയിലേക്ക് അയച്ച കാലത്തെക്കുറിച്ചും വിരുദ്ധ അഭിപ്രായമുണ്ട്. മഹാവംശം രേഖപ്പെടുത്തിയതു പ്രകാരം ഇത് 255 BCE യിലാണ്. എന്നാൽ, അശോക സ്തൂപങ്ങളിലെ ശാസനങ്ങൾ പ്രകാരം ഇത് 260 BCE യിൽ ആയിരുന്നു.


</doc>
<doc id="399394" url="https://ml.wikipedia.org/wiki?curid=399394" title="ബംഗ്ലാദേശിലെ ഗതാഗതം">
ബംഗ്ലാദേശിലെ ഗതാഗതം

ബംഗ്ലാദേശിലെ ഗതാഗത സംവിധാനം ആ രാജ്യത്തിന്റെ സമ്പദ്വ്യവസ്ഥയിലെ സുപ്രധാന ഭാഗമാണ്. ബംഗ്ലാദേശിന്റെ വിമോചനത്തിനുശേഷം അതിന്റെ ഇൻഫ്രാസ്ട്രക്റ്ററിന്റെ വികസനം വളരെ ദ്രുതഗതിയിൽ നടന്നുവരുന്നു. ഇന്ന്, കര, ജല വായു ഗതാഗത സംവിധാനം വൈവിദ്യവത്കരിക്കപ്പെട്ടിരിക്കുന്നു. എന്നിരുന്നാലും, എല്ലാ ലഭ്യമായ ഗതാഗതസംവിധാനവും ഇന്നും എല്ലായിടത്തും ലഭ്യമല്ല. മറ്റു രാജ്യങ്ങളുമായി താരതമ്യം ചെയ്യുമ്പോൾ ബംഗ്ലാദേശിനു ഗതാഗതത്തിനായി മാത്രം താഴെപ്പറയുന്ന 4 മന്ത്രാലയങ്ങൾ പ്രവർത്തിച്ചുവരുന്നുണ്ട്.
റോഡ് ഗതാഗതത്തിന്റെയും പാലങ്ങളുടെയും മന്ത്രാലയത്തിനു രണ്ടു ഡിവിഷനുകളുണ്ട്:
<br>

തുടർച്ചയായ വാണിജ്യവികസനഫലമായി ബംഗ്ലാദേശിന്റെ തലസ്ഥാനമായ ധാക്ക അതിയായ ഗതാഗതക്കുരുക്ക് അഭിമുഖീകരിച്ചുതുടങ്ങിയിട്ടുണ്ട്. ഇത് ഇന്ന്, ബംഗ്ലാദേശിലെ ഏറ്റവും വലുതും ജനസംഖ്യ കൂടിയതും സാന്ദ്രതയേറിയതുമായ ഈ മെട്രോപ്പോലിട്ടന്റെ തദ്ദേശവാസികൾക്ക് വലിയ ബുദ്ധിമുട്ടുണ്ടാക്കിവരുന്നുണ്ട്. അനേകം സർക്കാർ പൊതുഗതാഗതഏജൻസികളും ഈ പ്രശ്നങ്ങൾ പരിഹരിക്കാനായി നയങ്ങൾ രൂപീകരിക്കുകയും പ്രൊജക്റ്റുകളും പ്രോഗ്രാമുകളും നടപ്പിലാക്കുകയും ചെയ്തിട്ടുണ്ട്. ഉദാഹരണത്തിനു, 1991-94ൽ ആസൂത്രണത്തിന്റെ മന്ത്രാലയം നടത്തിയ ഒരു പഠനത്തിൽ, ധാക്ക സിറ്റി കോറ്പ്പറേഷനും രാജ്ധാനി ഉന്നയൻ കാർത്രിപക്ക്ഖ ബംഗ്ലാദേശ് റോഡ് ട്രാൻസ്പോർട്ട് അഥോറിറ്റി എന്നീ സ്ഥാപനങ്ങൾ പരസ്പരസഹകരണമില്ലാതെ തങ്ങളുടെ സ്വന്തം പ്രവർത്തനങ്ങൾ മാത്രം ചെയ്യുന്നതിനാൽ ഇവ ശരിയായ ഫലത്തിലെത്താൻ കഴിയുന്നില്ല 

ലോകബാങ്കിൽനിന്നും ലഭിച്ച സാമ്പത്തികസഹായമുപയോഗിച്ച്, 1998ൽ ബംഗ്ലാദേശ് സർക്കാർ, ധാക്ക ട്രാൻസ്പോർട്ട് കോ ഓർഡിനേഷൻ ബോഡ് സ്ഥാപിച്ചു. യു എസ് കൺസൾട്ടിംഗ് ഗ്രൂപ്പ് ആയ ലൂയിസ് ബെർജറും ബംഗ്ലാദേശ് കൺസൾട്ടന്റ് ലിമിറ്റഡുമായിച്ചേർന്ന് നഗരഗതാഗത പ്ലാൻ (urban transport plan) കമ്മിഷൻ ചെയ്തു. 2008ലാണ് പ്ലാൻ തുടങ്ങിയത്. ഇതുപ്രകാരം ഗ്രേറ്റർ ധാക്ക സിറ്റിയും അനുബന്ധ സ്ഥലങ്ങളായ ടോംഗി, ഗാസിപ്പൂർ, സവാർ, നാരായൺഗഞ്ച്, കെരാണിഗഞ്ച്, നർഷിങ്ദി, മണിക്ഗഞ്ച് എന്നിവിടങ്ങളും ഉൾപ്പെടുന്ന 1,530 ചതുരശ്ര കിലോമീറ്റർ പ്രദേശം ഈ പദ്ധതിയിൽപ്പെടുന്നു. ഈ പ്ലാൻ ലക്ഷ്യം വയ്ക്കുന്നത്, 15 സുപ്രധാന നയപ്രശ്നങ്ങളാണ്. ഇവയിൽ, സുരക്ഷിതത്വം, കൽനടയാത്രക്കാർക്കുള്ള സൗകര്യങ്ങൾ തെരഞ്ഞെടുക്കൽ, പൊതുഗതാഗതസംവിധാനം, മോട്ടോർവാഹനങ്ങളില്ലാത്ത ഗതാഗതസംവിധാനം, യാത്രാവശ്യ മാനേജുമെന്റ്, മാസ് ട്രാൻസ്പോർട്ട് സംവിധാനം, തുടങ്ങിയവ ഉൾപ്പെടുന്നുണ്ട്. ഈ 15 പ്രശ്നങ്ങൾ കണ്ടെത്തിയതിൽനിന്നും 70 വ്യത്യസ്ത നയനിർദ്ദേശങ്ങൾ രൂപീകരിച്ചു. പിന്നീട്, 10 സമഗ്രമായ ഗതാഗത തന്ത്രങ്ങൾ മൂല്യനിർണ്ണയനത്തിനു വിധേയമാക്കി. അന്തിമമായി, ഇപ്പോൾ ഉപയൊഗിക്കുന്ന 3 വരി മാസ് റാപ്പിഡ് ട്രാൻസിറ്റ് Mass Rapid Transit (MRT), 3 വരി ബി ആർ ടി എന്നിവയ്ക്കു പുറമേ, ഈ പ്ലാനിൽ കൂടുതൽ റോഡുകൾ നിർമ്മിക്കുവാനും നിർദ്ദേശമുണ്ട്. ഇതിനുപരിയായി, ഈ പ്ലാനിൽ, പട്ടണത്തിന്റെ ഉള്ളിലും ചുറ്റുമായി 54 പുതിയ റോഡുകളും 3 ഉയർന്ന എക്സ്പ്രസ്സ് വേയും വൃത്തത്തിലുള്ള ജലപാതയും നിർമ്മിക്കാനായി നിർദ്ദേശിച്ചിട്ടുണ്ട്.

പ്രധാനമന്ത്രി ഷേയ്ക് ഹസീന, ബംഗ്ലാദേശിന്റെ ഏറ്റവും ഉയരം കൂടിയ റോഡ് ആയ തൻചി-അലികദം റോഡ് 2015ൽ ഒരു വീഡിയോ കോൺഫറൻസിങ്ങിൽ കൂടി ഉദ്ഘാടനം ചെയ്തു. ബംഗ്ലാദേശ് കരസേനയുടെ മേൽനോട്ടത്തിൽ Tk 1.17 ദശലക്ഷം ടക്ക ചെലവാക്കിയാണ് സമുദ്രനിരപ്പിൽനിന്നും 2500 അടി ഉയരമുള്ള ഈ റോഡ് നിർമ്മിച്ചത്. ഇത് ഉയർന്ന മലമ്പ്രദേശങ്ങളിലെ ജനങ്ങളുടെ വിദ്യാഭ്യാസപരവും ആരോഗ്യപരവുമായ വികസനം സാദ്ധ്യമാക്കി. 

 250,000 ൽക്കൂടുതൽ വാഹനങ്ങൾ ബംഗ്ലാദേശിലുണ്ട്. ബംഗ്ലാദേശിന്റെ ഉയർന്ന ജനസംഖ്യയും ഇന്നത്തെ അടിസ്ഥാനസൗകര്യവികസനത്തിന്റെ അപര്യാപ്തതയും അടിക്കടിയുണ്ടാകുന്ന ട്രാഫിക് ജാമുകളും വിലകൂടിയ ഇന്ധനം പാഴാക്കാൻ ഇടയാക്കുകയും യാത്ര ദുഷ്കരമാക്കുകയും ചെയ്യുന്നു. 

1972ൽ പ്രവർത്തനം തുടങ്ങിയ ബിമാൻ ബംഗ്ലാദേശ് എയർലൈൻസ് ബംഗ്ലാദേശിന്റെ ദേശീയ എയർലൈനാണ്. മറ്റു ബംഗ്ലാദേശ് എയർലൈനുകൾ ആണ്, നോവോഎയർ, റീജ്ന്റ് എയർവെയ്സ്, യുണൈറ്റഡ് എയർവെയ്സ് എന്നിവ., ഈ എല്ലാ എയർലൈൻസിനും ധാക്കയിലെ ഹസ്രത്ത് ഷാ ജലലാൽ അന്താരാഷ്ട്ര വിമാനത്താവളത്തിൽ ഒരു ഹബ് ഉണ്ട്. ഇവർ അന്തർരാഷ്ട്രവും അന്താരാഷ്ട്രവുമായ ഫ്ലൈറ്റുകൾ നടത്തിവരുന്നുണ്ട്. 

There are of navigable waterways (includes of main cargo routes).


</doc>
<doc id="399396" url="https://ml.wikipedia.org/wiki?curid=399396" title="ആദ്യപാപം (ചലച്ചിത്രം)">
ആദ്യപാപം (ചലച്ചിത്രം)

പി. ചന്ദ്രകുമാർ സംവിധാനം ചെയ്ത് 1988-ൽ പുറത്തിറങ്ങിയ മലയാള ചലച്ചിത്രമാണ് ആദ്യപാപം. ബൈബിളിലെ ആദിപാപം കഥയെ ആസ്പദമാക്കിയുള്ള ചിത്രത്തിൽ വിമൽ രാജ, അഭിലാഷ എന്നിവർ ആദാമായും ഹൗവ്വയായും അഭിനയിച്ചു. ഒരു കുടുംബ ചലച്ചിത്രമായി നിർമ്മിക്കുവാൻ ഉദ്ദേശിച്ചിരിന്നുവെങ്കിലും സോഫ്റ്റ്കോർ വിഭാഗത്തിൽപ്പെടുന്ന അശ്ലീല ചലച്ചിത്രമായാണ് "ആദിപാപം" പ്രദർശനത്തിനെത്തിയത്. ചിത്രത്തിലുടനീളം നായികാനായകൻമാർ പൂർണ്ണ നഗ്നരായി പ്രത്യക്ഷപ്പെടുന്നതായി തോന്നുംവിധമാണ് ചിത്രം ഒരുക്കിയിരിക്കുന്നത്.

"മുതൽപാവം" () എന്ന പേരിൽ തമിഴിലും ചിത്രം പ്രദർശനത്തിനെത്തിയിരുന്നു. ഏഴര ലക്ഷം രൂപാ ചെലവിൽ നിർമ്മിച്ച ചിത്രം പ്രദർശനശാലകളിൽ നിന്ന് രണ്ടരക്കോടി രൂപ സ്വന്തമാക്കിയതോടെ അക്കാലത്തെ ഏറ്റവും വലിയ പണംവാരി ചിത്രങ്ങളിലൊന്നായി മാറി. ചിത്രത്തിന്റെ വിജയം പിന്നീടു വന്ന പല ചലച്ചിത്രങ്ങൾക്കും പ്രചോദനമായി. ചിത്രത്തിലൂടെ പ്രശസ്തയായ അഭിലാഷ പിന്നീട് പല ബി-ഗ്രേഡ് ചലച്ചിത്രങ്ങളിലും നായികയായതോടെ അക്കാലത്തെ ഏറ്റവും ജനപ്രീതി നേടിയ മാദക നടിമാരിലൊരാളായി മാറി.


ദേവദാസിന്റെ രചനയിൽ ജെറി അമൽദേവ്, ഉഷാ ഖന്ന എന്നിവർ സംഗീതം നൽകിയ മൂന്നു ഗാനങ്ങളാണ് ചിത്രത്തിലുള്ളത്. 

<br>


</doc>
<doc id="399410" url="https://ml.wikipedia.org/wiki?curid=399410" title="ബൊഗാക്കെയ്ൻ തടാകം">
ബൊഗാക്കെയ്ൻ തടാകം

ബംഗ്ലാദേശിലെ മലയോര ജില്ലയായ ബന്ദർബനിലെ റൂമ ഉപാസിലയിൽ സ്ഥിതി ചെയ്യുന്ന ഒരു തടാകമാണ് ബൊഗാക്കെയ്ൻ തടാകം അഥവാ ബാഗ തടാകം. സമുദ്രനിരപ്പിൽ നിന്ന് 2,400 അടി (730 മീറ്റർ) ഉയരമുള്ള ഈ തടാകം പ്രകൃതിദത്തവും ആഴമേറിയതുമാണ്. ഏകദേശം 2000 വർഷങ്ങൾക്ക് മുൻപ് നിർജ്ജീവമായ ഒരു അഗ്നിപർവ്വതത്തിലെ ഗർത്തത്തിൽ മഴവെള്ള ശേഖരിക്കപ്പെട്ടു രൂപപ്പെട്ടതാണ് ഈ തടാകമെന്നു ഭൌമശാസ്ത്രജ്ഞർ വിശ്വസിക്കുന്നു. ദീർഘ ചതുരാകൃതിയിലാണ് തടാകം നിലനിൽക്കുന്നത്.

പ്രാദേശിക ഇതിഹാസപ്രകാരം ഖൂമി ഗ്രാമത്തിലെ നിവാസികൾ ഒരു ഉപാസനമൂർത്തിയെ ആഹാരമാക്കുകയും പിന്നീട് ആ ഉപാസനാമൂർത്തി ഒരു ഡ്രാഗൺ രൂപത്തിൽ അവരുട മുന്നിൽ പ്രത്യക്ഷപ്പെടുകയും ചെയ്തപ്പോഴാണ് തടാകം സൃഷ്ടിക്കപ്പെട്ടതെന്നാണ്. പെട്ടെന്ന് ഒരു ഭൂകമ്പമുണ്ടാകുകയും മലനിരകൾ തുറക്കപ്പെടുകയും, ഗ്രാമം അപ്രത്യക്ഷമാവുകയും തൽസ്ഥാനത്ത് ആഴമേറിയ ഒരു തടാകം രൂപപ്പെടുകയും ചെയ്തുവെന്നു വിശ്വസിക്കപ്പെടുന്നു. സൂര്യപ്രകാശം, ഈർപ്പം, മേഘങ്ങൾ എന്നിവയെ ആശ്രയിച്ച് ഒരു ദിവസം വ്യത്യസ്ത സമയങ്ങളിൽ ഈ തടാകത്തിന്റെ ജലത്തിന്റെ നിറം വ്യത്യാസപ്പെടുന്നു.

ഇടതിങ്ങിയ മുളങ്കാടുകൾ നിറഞ്ഞ മലനിരകളാൽ ചുറ്റപ്പെട്ടതാണ് ഈ തടാകത്തിന്റെ മൂന്നു വശങ്ങളും. തടാകത്തിന്റെ വിസ്തീർണ്ണം 18.56 ഏക്കർ (75,100 ചാരം) ആണ്. തടാകത്തിന്റെ ആകെ വിസ്തീർണ്ണം 18.56 ഏക്കർ (75,100 മീ) ആണ്.

ഇത് ഒരു അടഞ്ഞ തടാകമാണ്. 153 മീറ്റർ (502 അടി) ആഴത്തിലുള്ള ബോഗ ഛാര എന്ന ചെറിയ നീരുറയുമുണ്ട്. തടാകത്തിൽ നിന്നും വെള്ളം പുറത്തേയ്ക്ക് ഒഴുകിപ്പോകാൻ യാതൊരു വഴിയുമില്ല. തടാകം മൃദുവായ ശിലകളാൽ രൂപപ്പെട്ടിരിക്കുന്നു. ഈ തടാകത്തിലെയ്ക്കുള്ള ജലത്തിന്റെ പ്രധാന ഉറവിടം അരുവിയാണ്. ജലം സ്ഫടികം പോലെ തെളിമയാർന്നതുമാണ്. തടാകത്തിന്റെ അടിത്തട്ടിൽ പാറകളും വലിയു ഉരുളൻ കല്ലുകളും ചിതറിക്കിടക്കുന്നു.

തടാകത്തിന് ചുറ്റുമുള്ള പ്രദേശങ്ങളിൽ ചെറിയ ഗോത്ര വർഗ്ഗ വിഭാഗങ്ങളായ ബൌം, ത്രിപുര, ഖൂമി എന്നിവർ അധിവസിക്കുന്നു. മഴക്കാലത്ത് തടാക പരിസരത്ത് ഉല്ലാസ പര്യടനം നടത്തുക തികച്ചും ദുഷ്ക്കരമാണ്. റുമ മുതൽ ബൊഗാക്കെയ്ൻ തടാകം വരെയുള്ള പാത ഇപ്പോഴും നിർമ്മാണഘട്ടത്തിലാണ്. പ്രകൃതിസൗന്ദര്യം കാരണം ഈ തടാകം വിനോദ സഞ്ചാരികളെ അതിയായി ആകർഷിക്കുന്നുവെങ്കിലും ഏതെങ്കിലും തരത്തിലുള്ള ഗതാഗത മാർഗ്ഗങ്ങളുടെ അഭാവം കാരണം ഇവിടെ പ്രവേശിക്കാൻ ബുദ്ധിമുട്ടാണ്. കുറ്റിക്കാടുകൾനിറഞ്ഞ കുന്നിൻ ചെരുവുകളിലൂടെ നടക്കാൻ ബുദ്ധിമുട്ടില്ലാത്തവർക്ക് ചിലപ്പോൾ തടാകം സന്ദർശിക്കാൻ സാധിക്കാറുണ്ട്. തടാകത്തിലെ അമ്ലത്വം കാരണമായി അതിന്റെ സമീപ കരയിൽ സസ്യങ്ങളൊന്നു വളരുന്നില്ല, അതുപോലെ മത്സ്യങ്ങൾക്കു വളരാനുള്ള സാഹചര്യങ്ങളും തടാകത്തിലില്ല.

വിനോദസഞ്ചാരികളുടെ താമസസൌകര്യാർത്ഥം ഏകദേശം 20 കോട്ടേജുകൾ ബൊഗാക്കെയ്ൻ തടാകത്തിനു ചുറ്റുപാടുമായി സ്ഥിതിചെയ്യുന്നു. ലറാംസ് കോട്ടേജ്, റോബർട്ട് കോട്ടേജ് എന്നിവയ്ക്കു തൊട്ടുള്ള സിയാ ദിദീസ് കോട്ടേജ് ആണ് ഏറ്റവും പ്രശസ്തമായത്. താമസച്ചെലവ് ആളൊന്നിന് ഏകദേശം 100 ബംഗ്ലാദേശ് ടാക്കയാണ്. ശുദ്ധവും ആരോഗ്യപ്രദവുമായ ഭക്ഷണത്തിനുള്ള സൌകര്യം കോട്ടേജുകളിൽ ക്രമീകരിച്ചിരിക്കുന്നു. വളരെ ചുരുങ്ങിയ ചിലവിൽ ചോറ്, ഉരുളക്കിഴങ്ങ് വോർട്ട, കഞ്ഞി, മുട്ട പൊരിച്ചത്, പച്ചക്കറികൾ എന്നിവ ഈ കോട്ടേജുകളിൽ ലഭിക്കാറുണ്ട്. ഇവിടെ മുൻകൂർ റിസർവേഷൻ ആവശ്യമില്ല. ബൊഗാക്കെയ്ൻ തടാക മേഖലയിലേയ്ക്കു പ്രവേശിക്കുന്നതിനു മുൻപായി ഇവിടെ സ്ഥിതിചെയ്യുന്ന സൈനിക ക്യാമ്പിൽ നിന്ന് അനുവാദം വാങ്ങിയിരിക്കേണ്ടതാണ്. തദ്ദേശവാസികൾക്കായി ഒരു പള്ളിയും ഇവിടെ നിലനിൽക്കുന്നു. ക്രിസ്തുമതവിശ്വാസികളാണ് ഈ പ്രദേശത്തുള്ളവരിലധികവും. പള്ളിയ്ക്ക പിന്നിലായി പ്രാദേശികമായി നിർമ്മിച്ച പാനീയങ്ങൾ രുചികരമായ പാനീയങ്ങൾ ലഭിക്കുന്നു. ഈതടാക മേഖലയിലേയ്ക്കു എത്തുന്നവർക്ക് ഈ തടാകത്തിൻറ അതിശയകരമായ വലിപ്പവും സൌന്ദര്യവും ചുറ്റുപാടുമുള്ള മനോഹരദൃശ്യങ്ങളും ആവോളം നുകരുവാൻ സാധിക്കുന്നു.


</doc>
<doc id="399416" url="https://ml.wikipedia.org/wiki?curid=399416" title="കാസർഗോഡ് ജില്ലാ പഞ്ചായത്ത്">
കാസർഗോഡ് ജില്ലാ പഞ്ചായത്ത്

കേരളത്തിലെ വടക്കൻ ജില്ലകളിൽ ആദ്യത്തെ ജില്ലയാണ് കാസർഗോഡ്; കർണാടകയിലെ മംഗലാപുരവുമായി ചേർന്നു നിൽക്കുന്നു. കാസർഗോഡ് ജില്ലയുടെ ആകെ വിസ്തൃതി 1992 ചതുരശ്രകിലോമീറ്ററാണ്. കാസർഗോഡ് ജില്ലാ പഞ്ചായത്തിൽ 5 നിയമസഭാ മണ്ഡലങ്ങളും കാസർഗോഡ്, കാഞ്ഞങ്ങാട്, നീലേശ്വരം എന്നിങ്ങനെ മൂന്നു നഗരസഭകളും 39 ഗ്രാമ പഞ്ചായത്തുകളും ഉണ്ട്. കണ്ണൂർ ജില്ലയെ വിഭജിച്ചുകൊണ്ട് ഏറ്റവും അവസാനമായി രൂപം കൊണ്ട ജില്ലയാണ് കാസർഗോഡ്. വടക്കുഭാഗത്തും കിഴക്കുഭാഗത്തും കർണ്ണാടക സംസ്ഥാനവും, തെക്കുഭാഗത്ത് കണ്ണൂർ ജില്ലയും, പടിഞ്ഞാറുഭാഗത്ത് അറബിക്കടലും അതിരുകളാവുന്നു. പകുതിയോളം ആൾക്കാർക്കും കന്നഡസംസ്കൃതിയുമായി നല്ല ബന്ധമാണുള്ളത്. ഭൂപ്രകൃതിയനുസരിച്ച് ജില്ലയെ മലനാട്, ഇടനാട്, തീരപ്രദേശം എന്നിങ്ങനെ മൂന്നായി തരതിരിച്ചിട്ടുണ്ട്. ബേക്കൽകോട്ട, ചന്ദ്രഗിരിക്കോട്ട, കാഞ്ഞങ്ങാട് കോട്ട തുടങ്ങി നിരവധി കോട്ടകളുടെ ചരിത്രാവശിഷ്ടങ്ങൾ ശേഷിക്കുന്ന ജില്ലയാണ് കാസർഗോഡ്. സെൻട്രൽ പ്ലാന്റേഷൻ ക്രോപ്സ് റിസർച്ച് ഇൻസ്റ്റിറ്റ്യൂട്ട് (CPCRI) എന്ന ദേശീയസ്ഥാപനം കാസർഗോഡ് ജില്ലയിൽ സ്ഥിതിചെയ്യുന്നു. കേരള കേന്ദ്ര സർവ്വകലാശാല എന്ന സ്ഥാപനവും കാഞ്ഞങ്ങാടിനു സമീപം പെരിയയിൽ സ്ഥിതിചെയ്യുന്നു. കാസർഗോഡ് ജില്ലയുടെ സാംസ്കാരിക പ്രത്യേകതയായി പരമ്പരാഗത കലാരൂപമായ യക്ഷഗാനം ഉള്ള കേരളത്തിലെ ഏക ജില്ലയാണിത്.

കാസർഗോഡ് ജില്ലയിലെ താലൂക്കുകൾ താഴെ കൊടുക്കുന്നു.


</doc>
<doc id="399434" url="https://ml.wikipedia.org/wiki?curid=399434" title="വാസുർ ദേശീയോദ്യാനം">
വാസുർ ദേശീയോദ്യാനം

വാസുർ ദേശീയോദ്യാനം ഇന്തോനേഷ്യയിലെ കിഴക്ക് ഭാഗത്തെ വലിയ പ്രവിശ്യയായ പപുവയിൽ സ്ഥിതിചെയ്യുന്നു. സമുദ്രനിരപ്പിൽ നിന്ന് 0-90 മീറ്റർ ഉയരത്തിൽ വലിയ തണ്ണീർത്തടങ്ങളാൽ രൂപംകൊണ്ട ഈ ദേശീയോദ്യാനം കുറഞ്ഞ അളവിൽ മാനുഷികപ്രവർത്തനങ്ങളെ തടസ്സപ്പെടുത്തുന്ന വിധത്തിലുള്ളതാണ്. 1978-ൽ വാസുർ പ്രദേശത്തെ 2,100 ചതുരശ്രകിലോമീറ്റർ വന്യമൃഗ സംരക്ഷണമേഖലയാക്കി മാറ്റി. പിന്നീട് ആ പ്രദേശത്തെ 4,138 ചതുരശ്രകിലോമീറ്റർ ആയി വിസ്തീർണ്ണം കൂട്ടുകയും 1990-ൽ ദേശീയോദ്യാനമായി പ്രഖ്യാപിക്കുകയും ചെയ്തു. 

ടാൻസാനിയയിലെ സെരെൻഗറ്റി ദേശീയോദ്യാനവുമായി വാസുർ ദേശീയോദ്യാനത്തിനുള്ള സാദൃശ്യം, ജൈവ വൈവിധ്യത്തിന്റെ ശ്രേഷ്ഠമൂല്യങ്ങൾ നിറഞ്ഞ ഈ ഉദ്യാനത്തിന് പപുവയിൽ സെരെൻഗറ്റി ("Serengeti of Papua") എന്ന പേർ ചാർത്തുന്നതിലേക്ക് നയിച്ചു. ഉദ്യാനത്തിലെ ഫലപുഷ്ടിയുള്ള തണ്ണീർത്തടങ്ങൾ ആവാസവ്യവസ്ഥ സൃഷ്ടിക്കുകയും, വിവിധതരത്തിലുള്ള മത്സ്യവർഗ്ഗങ്ങൾക്ക് സംരക്ഷണവും ജീവന് താങ്ങായും, വിപണിയിൽ മൂല്യമുള്ള ഞണ്ടുകളുടെയും ലോബ്സ്റ്ററുകളുടെ വാസസ്ഥലമായും നിലകൊള്ളുന്നു. റവ ബിരു തടാകത്തിലെ അതി വിസ്തൃതിയിലുള്ള തണ്ണീർത്തടങ്ങൾ, വിവിധവർഗ്ഗത്തിൽപ്പെട്ട കുളക്കോഴികൾ, ദേശാടനപക്ഷികൾ, വാലാബികൾ, കാസവരികൾ തുടങ്ങിയവയെല്ലാം വാസുർ ദേശീയോദ്യാനത്തിലേക്ക് വിനോദസഞ്ചാരികളെ ആകർഷിക്കുന്നു. തടാകത്തിനുചുറ്റും വിവിധതരത്തിലുള്ള മൃഗങ്ങളെ കൂട്ടമായി കാണപ്പെടുന്നതുകൊണ്ട് ചിലപ്പോൾ ഈ തടാകത്തിനെ മദർലാൻഡ് ("tanah air") എന്നും വിളിക്കാറുണ്ട്. മൃഗങ്ങളെ നിരീക്ഷിക്കാൻ ഉത്തമമായ സ്ഥലമാണിവിടം. 1928-ൽ പപുവിൽ രുസ ഡീയർ എന്ന ഇനം മാനുകളെ മെറൗക്കിലെ ഡച്ചുകാർ ഔദ്യോഗികമായി പരിചയപ്പെടുത്തുകയും, ആ വർഗ്ഗത്തിലുള്ള മാനുകളെ ദ്വീപിന്റെ തെക്കൻ തീരപ്രദേശങ്ങളിലേയ്ക്ക് വ്യാപിപ്പിക്കുകയും ചെയ്തു. ഇത് അവിടത്തെ ആവാസവ്യവസ്ഥയ്ക്ക് വലിയ വ്യത്യാസം വരുത്താൻ സഹായിച്ചു. 

വൈവിധ്യമാർന്ന ആവാസവ്യവസ്ഥയാണ് വാസുർ ദേശീയോദ്യാനത്തിലുള്ളത്. ഈ ആവാസവ്യവസ്ഥയെ ആറ് കാറ്റഗറിയായി തരം തിരിച്ചിരിക്കുന്നു. ഈ ഉദ്യാനത്തിലെ മിക്ക പ്രദേശങ്ങളും ഈർപ്പംനിറഞ്ഞ് (ലവണജലം നിറഞ്ഞ ചതുപ്പുകൾ) കാണപ്പെടുന്നതിനാൽ ഇവിടെ ദേശാടനപക്ഷികളെ ആകർഷിക്കുകയും ഉദ്യാനത്തെ അതിന്റെ വാസസ്ഥലമാക്കി മാറ്റുകയും ചെയ്യുന്നു.

2006-ൽ റാംസർ ഉടമ്പടി മുഖേന ദേശീയോദ്യാനത്തിലെ തണ്ണീർത്തടങ്ങളുടെ അന്താരാഷ്ട്ര പ്രാധാന്യം തിരിച്ചറിയാൻ സഹായിച്ചു. പ്രകൃതിയുടെ സംരക്ഷണം, ഗവേഷണം, പുനരുദ്ധാരണം എന്നിവക്കുവേണ്ടി തുടങ്ങിയ ഒരു അന്താരാഷ്ട്രസംഘടനയായ വേൾഡ് വൈഡ് ഫണ്ട് ഫോർ നേച്ചർ (WWF), 1991- ൽ വാസുർ ദേശീയോദ്യാനത്തിന്റെ സംരക്ഷണത്തിനും വികസനത്തിനും വേണ്ടി ഒരു പ്രോജക്ട് വികസിപ്പിക്കുകയും ചെയ്തു. 1995-ൽ WWF വാസുർ ദേശീയോദ്യാനം, പപു ന്യൂ ഗ്വനിയയിലെ സംരക്ഷിതപ്രദേശമായ റ്റോൻഡ വൈൽഡ് ലൈഫ് മാനേജ്മെന്റ് ഏരിയ, ആസ്ട്രേലിയയിലെ കക്കാഡു ദേശീയോദ്യാനം ഈ മൂന്നു പ്രദേശങ്ങളെ യോജിപ്പിച്ച് "ട്രൈ-നേഷൻസ് വെറ്റ് ലാൻഡ് പ്രോഗ്രാം" എന്ന പരിപാടി ആരംഭിക്കുകയും പ്രദർശിപ്പിക്കുകയും ചെയ്തു. ഈ പരിപാടിയെ ചുരുക്കി ഒരു മെമ്മോറാണ്ടമുണ്ടാക്കി അതുപയോഗിച്ച് മൂന്ന് രാജ്യങ്ങളുടെ ഭരണകുടങ്ങൾ തമ്മിൽ ഒരു പരസ്പര ധാരണ ഉണ്ടാക്കി.

ഈ ദേശീയോദ്യാനത്തിൽ വർഷപാതം 2,400മില്ലീമീറ്ററും താപനില 22°മുതൽ 30° C വരെയാണ്. ജൂലായ് മുതൽ നവംബർ വരെയാണ് ഉദ്യാനം സന്ദർശിക്കാൻ പറ്റിയ കാലാവസ്ഥയുള്ളത്.

ഉദ്യാനത്തിന്റെ 70% പ്രദേശങ്ങൾ സാവന്ന സസ്യങ്ങളും, ബാക്കി പ്രദേശങ്ങൾ ചതുപ്പുവനങ്ങൾ, മൺസൂൺ വനങ്ങൾ, തീരദേശവനങ്ങൾ, മുളങ്കാടുകൾ, പുൽപ്രദേശങ്ങൾ, സാഗോ ചതുപ്പുവനങ്ങൾ എന്നിവയും നിറഞ്ഞ് കാണപ്പെടുന്നു. അപി-അപി ("Avicennia germinans"), പേനക്കണ്ടൽ ("Bruguiera gymnorrhiza"), തല്ലിമരം ("Terminalia catappa"), മെലാലൂക ലൂകഡെൻട്ര ("Melaleuca leucadendra") എന്നിവ ഉദ്യാനത്തിലെ പ്രധാനപ്പെട്ട സസ്യവർഗ്ഗങ്ങളാണ്. കണ്ടൽക്കാടുകളും ഇവിടത്തെ ജൈവവൈവിധ്യത്തിൽപ്പെടുന്നു.

മൃഗങ്ങളിൽ അജൈൽ വലാബി ("Macropus agilis") സർവ്വസാധാരണയായി കാണപ്പെടുന്നു. പെസ്ക്വറ്റ്സ് പാരറ്റ് ("Psittrichas fulgidus"), സതേൺ കാസോവറി ("Casuarius casuarius sclaterii"), റെഡ് ലിസ്റ്റിൽപ്പെട്ട വർഗ്ഗങ്ങളായ വെസ്റ്റേൺ ക്രൗൺ പീജിയൻ ("Harpyopsis novaeguineae"), കപുൾ ഈഗിൾ ("Goura cristata"), എന്നിവയും റെഡ് ബേർഡ് ഓഫ് പാരഡൈസ് ("Paradisea rubra"), സ്പാൻഗ്ലെഡ് കൂക്കാബുറ (അരു ജെയിന്റ് കിങ്ഫിഷർ) (Dacelo tyro) തുടങ്ങിയ പക്ഷികളും, ന്യൂഗ്വനിയ ക്രൊക്കൊഡൈൽ ("Crocodylus novaeguineae"), ശുദ്ധജല മുതല ("Crocodylus novaeguineae"), കായൽമുതല ("Crocodylus porosus"), തുടങ്ങിയ ഉരഗങ്ങളെയും കണ്ടുവരുന്നു.

നാഷണൽ മാനേജ്മെന്റും, വേൾഡ് വൈഡ് ഫണ്ട് ഫോർ നേച്ചർ യോജിച്ച് പപു വിലെ ദേശീയോദ്യാനത്തിന് പൂർണ്ണ സംരക്ഷണം നൽകിയിരിക്കുന്നതിനാൽ ഉദ്യാനത്തിനകത്ത് പ്രവേശിക്കുന്നതിനുമുമ്പ് തന്നെ അനുവാദം അത്യാവശ്യമാണ്. ഇന്തോനേഷ്യയുടെ തലസ്ഥാനമായ ജക്കാർത്തയിൽനിന്നും, പപു പ്രവിശ്യയുടെ തലസ്ഥാനനഗരമായ ജയപുരയിൽ നിന്നും മോപാഹ് വിമാനത്താവളത്തിൽ നിന്ന് വായുമാർഗ്ഗം മെറൗക്കിൽ എത്തിച്ചേരാം. മെറൗക്ക് നഗരത്തിൽ നിന്ന് 27കി.മീ. സഞ്ചരിച്ചാൽ വാസുർ ദേശീയോദ്യാനത്തിലെത്താം.


</doc>
<doc id="399442" url="https://ml.wikipedia.org/wiki?curid=399442" title="ജി.എൽ.പി സ്കൂൾ പൂവറൻതോട്">
ജി.എൽ.പി സ്കൂൾ പൂവറൻതോട്

കോഴിക്കോട് ജില്ലയിലെ കൂടരഞ്ഞി പഞ്ചായത്തിലെ പൂവാറൻതോട് ഗ്രാമത്തിലാണ് വിദ്യാലയം സ്ഥിതി ചെയ്യുന്നത്,മുക്കം ഉപജില്ലയിലെ ഈ സ്ഥാപനം 1973 ൽ സിഥാപിതമായി.ജില്ലയുടെ ഏറ്റവും കിഴക്ക് നഗരത്തിൽ നിന്നും 65 കി.മീ. അകലെയാണ് പൂവാറൻതോട് ഗവ. എൽ.പി.സ്കൂൾ. 1973 ലാണ് പൂവാറൻതോട് ഗവൺമെന്റ് എൽ.പി. സ്കൂൾ ആരംഭിക്കുന്നത്.വയലിൽ ബീരാൻ കുട്ടി ഹാജി സംഭാവനയായി നൽകിയ ഒരേക്കർ സ്ഥലത്താണ് സ്കൂൾ നിർമ്മിച്ചത്.ആദ്യകാലം മുതലേ നാട്ടുകാരുടെ പിന്തുണയോടെ പ്രവർത്തിച്ചു വരുന്ന ഈ വിദ്യാലയം പുല്ലുമേഞ്ഞ ഷെഡുകളിലായിരുന്നു പ്രവർത്തിച്ചു തുടങ്ങിയത്. അന്ന് ഷെഡ് മേയാനുള്ള കറാച്ചിപുല്ല് മൂന്ന് കി.മീ. അകലെയുള്ള ഉടുമ്പുപാറയിൽ നിന്ന് രക്ഷിതാക്കൾ തന്നെയാണ് കൊയ്തു കൊണ്ടുവന്നിരുന്നത്. ഇപ്പോൾ കോൺക്രീറ്റിലും ഓടു കൊണ്ടു മേഞ്ഞതുമായ ഓരോ കെട്ടിടങ്ങളായി. സർക്കാറിന്റെയും പി.ടി.എ യുടെയും മറ്റു സന്നദ്ധ സംഘടനകളുടെയും വിവിധ പദ്ധതികളും ഇവിടെ നടപ്പിൽ വരുത്തിയിട്ടുണ്ട്. സമ്പൂർണ വായനാ ഗ്രാമം പദ്ധതിയുടെ ഭാഗമായി പി.ടി.എ.യുടെ സഹകരണത്തോടെയുള്ള പൊതുജനവായനശാലയും, വീട്ടു ലൈബ്രറിയും ,ബസ്സ് കാത്തിരിപ്പു കേന്ദ്രങ്ങളിലെ പത്രവിതരണവും , അങ്ങാടികളിൽ സ്ഥാപിച്ച മൂന്ന്
പുസ്തകപ്പുരകളും ഈ വിദ്യാലയത്തിന്റെ ശ്രദ്ധേയമായ പ്രവർത്തനങ്ങളാണ്.


</doc>
<doc id="399443" url="https://ml.wikipedia.org/wiki?curid=399443" title="ഷക്ലഫാന്ത ദേശീയോദ്യാനം">
ഷക്ലഫാന്ത ദേശീയോദ്യാനം

ഷക്ലഫാന്ത ദേശീയോദ്യാനം നേപ്പാളിലെ വിദൂര-പശ്ചിമ മേഖലയിലെ ടെറായിയിൽ സ്ഥിതിചെയ്യുന്നതും  സംരക്ഷിത പ്രദേശമാണ്. 305 ചതുരശ്രകിലോമീറ്റർ (118 ചതുരശ്ര മൈൽ) വിസ്തൃതിയിൽ തുറസ്സായ പുൽമേടുകളും വനങ്ങളും നദീതടങ്ങളും ഉഷ്ണമേഖലാ തണ്ണീർത്തടങ്ങളുമായി 174 മുതൽ 1,386 മീറ്റർ വരെ (571 മുതൽ 4,547 അടി വരെ) ഉയരത്തിൽ സ്ഥിതിചെയ്യുന്ന ഒരു സംരക്ഷിത പ്രദേശമാണിത്. 1976 ൽ റോയൽ ഷക്ലഫാന്ത വന്യജീവി സംരക്ഷണ കേന്ദമായി ഗസറ്റ് വിജ്ഞാപനം നടത്തപ്പെട്ടു.  വന്യജീവികൾക്ക് കാലോചിതമായി ശിവാലിക് മലനിരകളിലേക്ക് പ്രവേശിക്കുവാനുള്ള ഇടനാഴി സൃഷ്ടിക്കാനായി ഒഴിച്ചിട്ടിരിക്കുന്ന ഒരു ചെറിയ പ്രദേശം, കിഴക്കു പടിഞ്ഞാറൻ ഹൈവേയുടെ വടക്കു ഭാഗത്തായി വ്യാപിച്ചു കിടക്കുന്നു.

സയാലി നദി ഇതിന്റെ കിഴക്കൻ അതിർത്തിയായി നിലനില്ക്കുന്നതോടൊപ്പം തെക്കൻ ഭാഗത്തേയ്ക്കു് ഇന്ത്യയുമായുള്ള അന്താരാഷ്ട്ര അതിർത്തികളായി പരിണമിക്കുന്നു.  ഇത് റിസർവിലെ തെക്ക്, പടിഞ്ഞാറ് അതിർത്തികളെ വേർതിരിച്ചു നിർത്തുകയും ചെയ്യുന്നു. ഇന്ത്യൻ കടുവ സംരക്ഷണ കേന്ദ്രമായ കിഷൻപൂർ വന്യമൃഗസങ്കേതം തെക്കുഭാഗത്തേയ്ക്ക് ഈ ദേശീയോദ്യാനത്തിന്റെ തുടർച്ചയായി സ്ഥിതിചെയ്യുന്നു. ഈ സംയുക്ത സംരക്ഷിത പ്രദേശം 439 ചതുരശ്ര കിലോമീറ്റർ (169 ചതുരശ്ര മൈൽ) വ്യാപ്തിയുള്ളതും ടൈഗർ കൺസർവേഷൻ യൂണിറ്റ് (TCU) ഷുക്ലഫാന്ത-കിഷൻപൂരിനെ പ്രതിനിധാനം ചെയ്യുന്നതും 1.897 ചതുരശ്ര കിലോമീറ്റർ (0.732 ചതുരശ്രമൈൽ) എക്കൽ പുൽമേടുകളും ഉപോഷ്ണമേഖലയിലെ ഈർപ്പമുള്ള ഇലപൊഴിയും വനങ്ങളും ഉൾപ്പെട്ടതുമാണ്. സംരക്ഷിത പ്രദേശം ടെറായി –ഡുവാർ സാവന്ന ആന്റ് ഗ്രാസ്‌ലാന്റ്സ് എക്കോറീജിയന്റെ ഭാഗമാണ്. ഇത് പ്രളയമേഖലാ പുൽമേടുകളുടെ സംരക്ഷണത്തിന്റെ പ്രത്യക്ഷ ഉദാഹരണമാണ്. ഇത് ടെറായി ആർക്  ഭൂപ്രകൃതിയിലുൾപ്പെടുത്തിയിരിക്കുന്നു.

നേപ്പാളിലെ ഭരണവർഗത്തിന്റെ  പ്രിയങ്കരമായ ഒരു വേട്ടയാടൽ മേഖലയായിരുന്ന ഇത് 1969 ൽ ഒരു റോയൽ ഹണ്ടിംഗ് റിസർവ് ആയി ഉയർത്തപ്പെട്ടു. 1973 ൽ റോയൽ സക്ല ഫാന്ത വന്യമൃഗ സംരക്ഷണകേന്ദ്രമായി  പ്രദേശം ഗെയ്റ്റ്  വിജ്ഞാപനം ചെയ്യുകയും  പ്രാഥമികമായി 155 ചതുരശ്ര കിലോമീറ്റർ (60 ചതുരശ്ര മൈൽ) പ്രദേശം ഉൾപ്പെടുത്തുകയും 1980 കളുടെ അവസാനത്തോടെ അതിന്റെ ഇന്നത്തെ വിസ്തൃതിയിലെത്തുകയും ചെയ്തു. 2004 മേയ് മാസത്തിൽ 243.5  ചതുരശ്ര കിലോമീറ്റർ (94.0 ചതുരശ്ര മൈൽ) പ്രദേശം കൂടി കൂട്ടിച്ചേർത്ത് ഒരു ബഫർ മേഖല സൃഷ്ടിക്കപ്പെട്ടു. 2017 ൽ ഈ സംരക്ഷിത പ്രദേശത്തിന്റെ പദവി ഒരു ദേശീയോദ്യാനമെന്ന നിലയിൽ പ്രഖ്യാപിക്കപ്പെട്ടു.

സംരക്ഷിത പ്രദേശത്തിനകത്തു കാണപ്പെടുന്ന പുൽമേടുകളിലൊന്നിൽ നിന്നാണ് സക്ലഫാന്ത എന്ന പേര് ഉരുത്തിരിഞ്ഞുവന്നത്. നേപ്പാളിലെ ഏറ്റവും വലിയ പുൽപ്രദേശം സക്ല ഫാന്ത എന്ന പേരിലറിയപ്പെടുന്നതും ഏകദേശം 16 ചതുരശ്ര കിലോമീറ്റർ 2 (6.2 ചതുരശ്ര മൈൽ) വിസ്തീർണ്ണമുള്ളതുമാണ്.

ഒരു കാലത്ത് പുരാതന സാമ്രാജ്യത്തിന്റെ പ്രഭവകേന്ദ്രമായിരുന്നു ഷക്ലാഫാന്ത ദേശീയോദ്യാനത്തിലെ വനപ്രദേശങ്ങൾ. ഇന്നും ആ രാജ്യത്തിന്റെ അവശിഷ്ടങ്ങൾ ഇവിടെയുള്ള ചില സ്ഥലങ്ങളിൽ ചിതറിക്കിടക്കുന്നതു കാണാം. സംരക്ഷണ പ്രദേശത്തിനുള്ളിലെ റാണി താൽ തടാകത്തിനു സമീപം ഏകദേശം 1,500 മീറ്റർ (59,000 ഇഞ്ച്) ചുറ്റളവുള്ള ഇഷ്ടികകൊണ്ടുള്ള ഒരു കെട്ടിടഭാഗം ഇപ്പോഴും കാണപ്പെടുന്നു. തരു വംശജരുടെ രാജാവായിരുന്ന സിംഗ്പാലിന്റെ കോട്ടയുടെ  അവശിഷ്ടമാണിതെന്ന് തദ്ദേശവാസികൾ കണക്കാക്കുന്നു.

മിതോഷ്ണ കാലാവസ്ഥ അനുഭവപ്പെടുന്ന ഈ മേഖലയിൽ ശരാശരി വാർഷിക മഴ 1,579 മില്ലിമീറ്റർ (62.2 ഇഞ്ച്)  ആണ്. ഇത് ജൂൺ മുതൽ സെപ്തംബർ വരെയുള്ള മാസങ്ങളിലും ഏറ്റവും ഉയർന്ന  തോതിലുള്ള മഴ ആഗസ്ത് മാസത്തിലുമാണ് ലഭിക്കുന്നത്.

ഡിസംബർ, ജനുവരി മാസങ്ങളിലാണ് ഇവിടെ തികച്ചും ശൈത്യകാലമാണ്.  ശൈത്യ കാലത്ത്  പകൽസമയത്തെ താപനില 7-12 ° C (45-54 ° F) വരെയും ഇടയ്ക്കിടെയും തണുത്തുറയുന്ന കാലാവസ്ഥയും അനുഭവപ്പെടും. ഫെബ്രുവരി മുതൽ താപനില അൽപ്പാൽപ്പമായി ഉയർ‌ന്ന്  മാർച്ച് മാസത്തിൽ  25 °C (77 °F)  വരെയും ഏപ്രിൽ അവസാനത്തോടെ 42 °C (108 °F) എത്തുന്നു. മെയ് മാസത്തിൽമൺസൂണിനു മുമ്പുള്ള മഴ ലഭിക്കുമ്പോൾ ഈർപ്പം കൂടുന്നു.


</doc>
<doc id="399446" url="https://ml.wikipedia.org/wiki?curid=399446" title="രാജാംഗ് നദി">
രാജാംഗ് നദി

രാജാംഗ് നദി, മലേഷ്യയിലെ സാരാവാക്കിലുള്ള ഒരു നദിയാണ്. ബോർണിയോയുടെ വടക്കുപടിഞ്ഞാറു ഭാഗത്തുള്ള ഈ നദി, ഇറാൻ പർവതനിരകളിൽനിന്നാണ് ഉത്ഭവിക്കുന്നത്. 563 കിലോമീറ്റർ കപ്പിറ്റ് നഗരപ്രദേശത്തിലൂടെ ഒഴുകുന്ന ഈ നദി പിന്നീട് ദക്ഷിണ ചൈനാ കടലിൽ പതിക്കുന്നു. മലേഷ്യയിലെ ഏറ്റവും നീളം കൂടിയ നദിയാണ് രാജാംഗ്. ബലൂയി നദി, കാട്ടിബാസ് നദി, നെഗേമ നദി, ഇറാൻ നദി, പില നദി, ബല്ലെഹ് നദി, ബാങ്കിറ്റ് നദി, കനോവിറ്റ് നദി എന്നിവവായാണ് രാജാംഗ് നദിയുടെ പ്രധാന ഉപനദികൾ.

മലേഷ്യയിലെ ഏറ്റവും വലുതും ഉയരമുള്ളതുമായ (160 മീറ്റർ) ജലവൈദ്യുത പദ്ധതിയായ ബാകുൺ ഹൈഡ്രോ ഇലക്ട്രിക്ക് ഡാം പ്രോജക്ട് സ്ഥിതിചെയ്യുന്നത് ബലൂയി നദിയിലാണ്.


</doc>
<doc id="399448" url="https://ml.wikipedia.org/wiki?curid=399448" title="റുബായ്യാത്">
റുബായ്യാത്

പേർഷ്യൻ കവിയും ജ്യോതിശാസ്ത്രജ്ഞനുമായ ഒമർ ഖയ്യാമിന്റെ നാലുവരി കവിതകളിൽ ചിലത് എഡ്വേഡ് ഫിറ്റ്സ്ജെറാൾഡ് ഇംഗ്ലീഷിലേക്ക് വിവർത്തനം ചെയ്ത് റുബായ്യാത് എന്ന പേരിൽ 1859-ൽ പ്രസിദ്ധീകരിച്ചു. ആദ്യം അത്ര ജനപ്രീതി നേടിയില്ലെങ്കിലും കുറച്ചു വർഷങ്ങൾക്കുള്ളിൽ ഇവ വളരെ പ്രസിധമായി. ഖയ്യാമിന്റെ കവിതകൾ പിന്നീട് മറ്റു പലരാലും വിവർത്തനം ചെയ്യപ്പെട്ടിട്ടുണ്ട്.

റുബായ്യാത് എന്നത് ഒരുതരം കവിതയാണ്. അത്ഖയ്യാമല്ലാതെ മറ്റ് പലരും എഴുതിയിട്ടുണ്ട്. എന്നാൽ അദ്ദേഹത്തിന്റെ കവിതകാളാണ് എറ്റവും പ്രസിദ്ധം. അതുകൊണ്ട് അവയെയാണ് സാധാരണയായി റുബായ്യാത് എന്ന് വിളിക്കുന്നത്.

ഒമർ ഖയ്യാം ജീവിതകാലത്ത് (1048–1131) ഒരു ഗണിതജ്ഞനും ജ്യോതിശാസ്ത്രജ്ഞനുമായാണ് അറിയപ്പെട്ടിരുന്നത്. ആയിരത്തി ഇരുന്നൂറ് മുതൽ രണ്ടായിരം വരെ നാലുവരി കവിതകളാണ് ഖയ്യാം എഴുതിയതായി പറയുന്നത്. എന്നാൽ ഇവയെല്ലാം ഒരേ ഭാഷയിലല്ല. ഏതാണ്ട് നൂറ് കവിതകളാണ് ഖയ്യാമിന്റേതായി ചരിത്രകാരന്മാർ കരുതുന്നത്.

ഖയ്യാം സൂഫിയായിരുന്നോ അതോ മതവിശ്വാസി അല്ലായിരുന്നോ എന്നത് ചരിത്രകാരന്മാർക്കിടയിൽ ഒരു ചർച്ചാവിഷയമാണ്. അൽ-കിഫ്തി (1172–1248) ഖയ്യാമിനെ ഒരു മതവിദ്വേഷിയായാണ് കണ്ടത്. ഇതിനോട് എഡ്വേഡ് ഫിറ്റ്സ്ജെറാൾഡും യോജിക്കുന്നു. എന്നാൽ ഇദ്രീസ് ഷായും മറ്റും ഖയ്യാമിനെ ഒരു സൂഫി മതവിശ്വാസിയായി കാണുന്നു. ഖയ്യാം യാദാസ്ഥിതിക സൂഫിസത്തിനെ എതിരായിരുന്നു എന്നാണ് ഭൂരിപക്ഷം ചരിത്രകാരന്മാരുടേയും അഭിപ്രായം.

മതത്തെക്കുറിച്ച് ഖയ്യാമിന്റെ ഒരു കവിത (ലെ ഗാല്ലിയന്റെ വിവർത്തനത്തിൽനിന്നും):-

ഫിറ്റ്സ്ജെറാൾഡും യോജിക്കുന്നു:-

ഫിറ്റ്സ്ജെറാൾഡ് നാലു പതിപ്പുകളാണ് എഴുതിയത്:-
(അഞ്ചാമത്തെ പതിപ്പ് ഫിറ്റ്സ്ജെറാൾഡിന്റെ മരണശേഷം ഇറക്കപ്പെട്ടതാണ്.)

വർദ്ധിച്ചുവരുന്ന ജനപ്രീതി കാരണം 1929 ആയപ്പോഴേക്കും മുന്നൂറോളം വ്യതസ്ത പതിപ്പുകൾ അച്ചടിക്കപ്പെട്ടിരുന്നു. 

ഖയ്യാമിന്റെ കവിതകളെ വാക്കുകളായി തർജ്ജിമ ചെയ്യുകയല്ല ഫിറ്റ്സ്ജെറാൾഡ് ചെയ്തത്. കവിതയുടെ അർത്ഥം വ്യക്തമാക്കുവൻ വേണ്ടി പല സാരമായ മാറ്റങ്ങളും അദ്ദേഹം വരുത്തി. ഇതിനെക്കുറിച്ച് ഒരു കത്തിൽ പറഞ്ഞത് "Many quatrains are mashed together: and something lost, I doubt, of Omar's simplicity, which is so much a virtue in him. (പല കവിതകളും കൂട്ടിക്കുഴയ്ക്കപ്പെട്ടിരിക്കുന്നു എന്നു മാത്രമല്ല ഒമറിന്റെ ഭാഷാലാളിത്യവും നഷ്ടപ്പെട്ടിരിക്കുന്നു.)" എന്നാണ്.

1882-ൽ ഒമർ ഖയ്യാമിന്റെ ഇരുനൂറ്റി അൻപത്തി മൂന്ന് കവിതകൾ എഡ്വേഡ് വിൻഫീൽഡ് വിവർത്തനം ചെയ്തു. അടുത്തവർഷം ഇത് അഞ്ഞൂറാക്കി. ഖയ്യാമിന്റെ വാക്കുകളിൽ വിൻഫീൽഡ് ഫിറ്റ്സ്ജെറാൾഡിനെക്കാളധികം മാറ്റങ്ങൾ വരുത്തി. 1889-ൽ ജസ്റ്റിൻ മക്കാർത്തി നാനൂറ്റി അറുപത്താറ് കവിതകൾ വിവർത്തനം ചെയ്തു.

1878-ൽ അഡോൾഫ് ഫോൺ ഷാക്ക് ജർമ്മനിലേക്ക് വിവർത്തനം ചെയ്തു. ആദ്യ ഫ്രഞ്ച് പതിപ്പ് 1867-ൽ പ്രസിദ്ധീകരിച്ച ജെ. ബീ. നിക്കോളാസിന്റേതായിരുന്നു (464 കവിതകൾ). വാസിലീ വെലിച്കോ 1891-ൽ റഷ്യനിലേക്കും ജീ. ശങ്കരക്കുറുപ്പ് 1932-ൽ മലയാളത്തിലേക്കും ഋയൊസാക്കു ഒഗാവ 1949-ൽ ജാപ്പനീസിലേക്കും വിവർത്തനങ്ങൾ എഴുതി.



</doc>
<doc id="399450" url="https://ml.wikipedia.org/wiki?curid=399450" title="സെൻട്രൽ പ്ലാന്റേഷൻ ക്രോപ്സ് റിസർച്ച് ഇൻസ്റ്റിറ്റ്യൂട്ട്">
സെൻട്രൽ പ്ലാന്റേഷൻ ക്രോപ്സ് റിസർച്ച് ഇൻസ്റ്റിറ്റ്യൂട്ട്

കേരളത്തിലെ കാസർകോഡ് ജില്ലയിൽ സ്ഥിതി ചെയ്യുന്ന ഒരു കാർഷിക ഗവേഷണ സ്ഥാപനമാണ് കേന്ദ്ര തോട്ടവിള ഗവേഷണ കേന്ദ്രം (En: Central Plantation Crops Research Institute - ICAR-CPCRI). തെങ്ങ്, കവുങ്ങ്, കൊക്കോ എന്നിവയുയായി ബന്ധപ്പെട്ട ഗവേഷണ പ്രവർത്തനങ്ങൾ ലക്ഷ്യമാക്കി സ്ഥാപിക്കപ്പെട്ട ദേശീയ കാർഷിക ഗവേഷണ കേന്ദ്രമാണ് ഇത്. ദേശീയ കാർഷിക ഗവേഷണ കൗൺസിൽ (ഇന്ത്യൻ കൗൺസിൽ ഓഫ് അഗ്രികൾച്ചറൽ റിസർച്ച് (ICAR) ന്റെ കീഴിൽ 1970 ലാണ് ഇത് സ്ഥാപിക്കപ്പെട്ടത്.

1916 ൽ കേന്ദ്ര തെങ്ങ് ഗവേഷണ കേന്ദ്രമായാണ് സി. പി. സി. ആർ ഐ. പ്രവർത്തനം ആരംഭിച്ചത്. കാസർകോഡ്, കായംകുളം എന്നിവിടങ്ങളിലെ കേന്ദ്ര നാളികേര ഗവേഷണ കേന്ദ്രങ്ങളും വിട്ടൽ കേന്ദ്രമായി പ്രവർത്തിച്ചിരുന്ന കേന്ദ്ര കവുങ്ങ് ഗവേഷണ കേന്ദ്രങ്ങളും ലയിപ്പിച്ച് 1970 ൽ Indian Council of Agricultural Research (ICAR), സി. പി. സി. ആർ ഐ. സ്ഥാപിച്ചു. പാലോട് (കേരളം), കണ്ണാറ (കേരളം), ഹിരഹളളി (കർണാടകം) മോഹിത് നഗർ (പശ്ചിമ ബംഗാൾ) കഹികുച്ചി ( ആസ്സാം ) എന്നീ കേന്ദ്രങ്ങളാണ് ഇങ്ങനെ ലയിപ്പിക്കപ്പെട്ടത്.

നിലവിൽ, തെങ്ങ്, കവുങ്ങ്, കൊക്കോ എന്നിവയുടെ ഗവേഷണത്തിലാണ് സി. പി. സി. ആർ ഐ. ശ്രദ്ധയൂന്നുന്നത്. കാസർകോഡ് ഉള്ളതാണ്ട് മുഖ്യ കേന്ദ്രം. കായംകുളം, വിട്ടൽ എന്നിവിടങ്ങളിലുള്ളവ പ്രാദേശിക ഗവേഷണ കേന്ദ്രങ്ങളാണ്. മോഹിത് നഗർ, കഹികുച്ചി, കിടു (കർണാടകം ) മിനിക്കോയ് (ലക്ഷദ്വീപ്) എന്നിവ ഗവേഷണ കേന്ദ്രങ്ങളാണ്.
ഗവേഷണ സ്ഥാപനങ്ങൾ കൂടാതെ, രണ്ട് കേന്ദ്രീയ വിദ്യാലയങ്ങൾ കൂടി സി. പി. സി. ആർ ഐ. യുടെ നേതൃത്വത്തിൽ നടത്തുന്നുണ്ട്. കാസർകോഡ്, കായംകുളം എന്നിവിടങ്ങളിലാണ് ഈ വിദ്യാലയങ്ങൾ പ്രവർത്തിക്കുന്നത്.


</doc>
<doc id="399465" url="https://ml.wikipedia.org/wiki?curid=399465" title="ബാലി ബരത് ദേശീയോദ്യാനം">
ബാലി ബരത് ദേശീയോദ്യാനം

ബാലി ബരത് ദേശീയോദ്യാനം ഇന്തോനേഷ്യയിലെ ബാലിയിലെ ബുലെലെങ്ങ് റീജൻസിയിൽ സ്ഥിതിചെയ്യുന്നു. സമുദ്രതീരത്ത് സ്ഥിതിചെയ്യുന്ന സംരക്ഷിത പ്രദേശമായ ഈ ദേശീയോദ്യാനം 1941-ലാണ് സ്ഥാപിതമായത്. ഇന്ന് 19,000 ഹെക്ടർ വിസ്തീർണ്ണം ഉള്ള ഈ പ്രദേശം, തുടക്കത്തിൽ 77,000 ഹെക്ടർ വിസ്തൃതിയുണ്ടായിരുന്നു. ഉദ്യാനത്തിനു ചുറ്റും ഉള്ള 190 ചതുരശ്രകിലോമീറ്ററിൽ 158 ചതുരശ്രകിലോമീറ്റർ പ്രദേശം കരയിലും ബാക്കിഭാഗം (ബാലിയിലെ ആകെയുള്ള കരയുടെ 5% ) കടലിലുമായി കിടക്കുന്നു. ഉദ്യാനത്തിന്റെ പടിഞ്ഞാറുഭാഗത്ത് ഗില്ലിമാനുക് തുറമുഖവും കിഴക്കുഭാഗത്ത് ഗോറിസ് ഗ്രാമവും സ്ഥിതിചെയ്യുന്നു. ഈ ഉദ്യാനത്തിൽ മെർബുക്ക് പർവ്വതവും (1,388മീ), പറ്റസ് പർവ്വതവും (1,412 മീ) കിഴക്കൻ സംരക്ഷിതഭാഗങ്ങളിൽ ഏതാനും അഗ്നിപർവ്വതങ്ങളും കാണപ്പെടുന്നു. പ്രപറ്റ് അഗുങ് ഉപദ്വീപിന്റെ മുഴുവൻ ഭാഗങ്ങളും ഈ ദേശീയോദ്യാനത്തിൽ ഉൾക്കൊള്ളുന്നു. വനത്തിന്റെ പ്രത്യേകതയനുസരിച്ച് ജീവികളുടെയും സസ്യങ്ങളുടെയും വാസസ്ഥലവും വ്യത്യാസപ്പെട്ടിരിക്കുന്നു. ഇവിടെ മഴക്കാടുകളും, വരണ്ട സാവന്ന പ്രദേശങ്ങളും, അക്കേഷ്യാ മരങ്ങൾ നിറഞ്ഞ കുറ്റിക്കാടുകളും, വിവിധയിനം മരങ്ങൾ നിറഞ്ഞ വനങ്ങളും, ഉയർന്ന പ്രദേശങ്ങളിലുള്ള പർവ്വതപ്രദേശങ്ങളിൽ കാണപ്പെടുന്ന തരം വനങ്ങളും കണ്ടുവരുന്നു. കണ്ടൽക്കാടുകളും ഈ ഉദ്യാനത്തിന്റെ സവിശേഷതയാണ്.

ഈ ഉദ്യാനത്തിൽ മിതോഷ്ണവും, ഈർപ്പം നിറഞ്ഞതുമായ കാലാവസ്ഥയാണ് അനുഭവപ്പെടുന്നത്. വർഷം മുഴുവനും കാണപ്പെടുന്ന താപനില 30-35°C (85-95°F) ആണ്. ഏപ്രിൽ മുതൽ ഒക്ടോംബർ വരെ വരണ്ട കാലാവസ്ഥയും, നവംബർ മുതൽ മാർച്ച് വരെ മഴക്കാലവുമാണ്.

ബാലി ബരത് ദേശീയോദ്യാനത്തിന്റെ ചെറിയ ഭാഗത്തുപോലും വളരെ വലിയ ജൈവവൈവിധ്യമാണുള്ളത്. ഈ ഉദ്യാനമേഖലയിൽ 175 വ്യത്യസ്തയിനം സസ്യങ്ങളും, ഇവയിൽ പ്രധാനപ്പെട്ട വർഗ്ഗങ്ങളായ അരിയാപൊരിയൻ (ശാസ്ത്രീയനാമം: "Antidesma bunius"), മണിമരുത് അഥവാ പൂമരുത് (ശാസ്ത്രീയനാമം: "Lagerstroemia reginae"), ചന്ദനം (Sandal wood tree) (ശാസ്ത്രീയനാമം "Santalum album"), കാൻഡിൽ നട്ട് ("Aleurites moluccanus"), മലമ്പരത്തി (ശാസ്ത്രീയനാമം: "Sterculia foetida"), മാഫ് നട്ട് ("Garcinia dulcis"), ഏഴിലം‌പാല (ശാസ്ത്രീയനാമം: "Alstonia scholaris"), വീട്ടി (ശാസ്ത്രീയനാമം:"Dalbergia latifolia"), തുടങ്ങിയ സസ്യജാലങ്ങളെയും കണ്ടുവരുന്നു.

പ്രപറ്റ് അഗുങ് ഉപദ്വീപിൽ ധാരാളം പവിഴപുറ്റുകൾ കാണപ്പെടുന്നു. ഈ ഉദ്യാനമേഖലയിൽ 18 കുടുംബങ്ങളിൽ നിന്നുള്ള 110 ഇനം പവിഴപുറ്റുകൾ ഉള്ളതായി രേഖപ്പെടുത്തിയിരിക്കുന്നു. ലോകത്തു ഇതുവരെ രേഖപ്പടുത്തിയിട്ടുള്ള 29 ഇനം മഷ്റൂം പവിഴപുറ്റുകളിൽ 22 ഇനം ഇവിടെ കാണപ്പെടുന്നു. 

ഈ ദേശീയോദ്യാനത്തിൽ 165 വ്യത്യസ്തയിനം പക്ഷികളും കാണപ്പെടുന്നു. ബാലി സ്റ്റാർലിങ് എന്ന ഇനം പക്ഷി ഈ ഉദ്യാനത്തിന്റെ മാത്രം പ്രത്യേകതയാണ്. ഈ പക്ഷിയുടെ സാന്നിദ്ധ്യം ഈ ഉദ്യാനത്തെ ഒന്നാം സ്ഥാനത്തെത്തിക്കുന്നു. വയൽക്കോതിക്കത്രിക ("Hirundo rustica"), ചീനമഞ്ഞക്കിളി ("Oriolus chinensis"), റാക്കറ്റ് റ്റെയിൽട് ട്രീപീ ("Crypsirina temia"), ചുട്ടിപ്പരുന്ത് ("Spilornis cheela"), കാട്ടുപനങ്കാക്ക ("Eurystomus orientalis"), കൊമ്പൻ ശരപ്പക്ഷി ("Hemiprocne coronata"), യെല്ലൊ വെൻറ്ഡ് ബുൾബുൾ ("Pycnonotus goiavier"), ബാലി മൈന ("Leucopsar rothschildi"), ചുയിരാച്ചുക്ക് ("Caprimulgus affinis"), മിൽക്കി സ്റ്റൊർക്ക് ("Mycteria cinerea"), കാക്ക മീൻകൊത്തി ("Halcyon capensis"), വരയൻ കത്രിക ("Cecropis daurica"), ജാവ സ്പാരോ ("Lonchura oryzivora") എന്നീ ഇനങ്ങളും ഇവിടെ സ്വൈരമായി വിഹരിക്കുന്നു.

ബാന്റെങ് ("Bos javanicus"), ചില്ലിൻഘം വൈൽഡ് കാറ്റിൽ, ഇൻഡ്യൻ മുന്റ്ജക് ഡീയർ ("Muntiacus muntjak"), ജാവ രുസ ഡീയർ ("Rusa timorensis"), കാട്ടുപന്നി ("Sus scrofa"), കടുവ, പുലി എന്നീ സസ്തനികളും, ഹാക്സ്ബിൽ കടലാമ ("Eretmochelys imbricata"), ഏഷ്യൻ വാട്ടർ മോണിറ്റർ ("Varanus salvator") മുതലായവയും ഈ ഉദ്യാനം വാസസ്ഥലമാക്കിയിരിക്കുന്നു. 1930-ലാണ് അവസാനത്തെ ബാലി കടുവയെ റിപ്പോർട്ടു ചെയ്തിട്ടുള്ളത്.

ആഗസ്റ്റ് മുതൽ ഡിസംബർ വരെയാണ് ബാലി ബരത് ദേശീയോദ്യാനം സന്ദർശിക്കാൻ അനുകൂല സമയം. ഗില്ലിമാനുക്, സിങ്കരാജ തുടങ്ങിയ തുറമുഖ നഗരങ്ങളിലുള്ള റോഡുമാർഗ്ഗവും, കിഴക്കൻ ജാവ യിലെ കീറ്റാപങ് വഴി കടത്തുമാർഗ്ഗവും ഉദ്യാനത്തിലെത്തിച്ചേരാം.



</doc>
<doc id="399467" url="https://ml.wikipedia.org/wiki?curid=399467" title="ഇംജാ ഷോ">
ഇംജാ ഷോ

നേപ്പാളിലെ എവറസ്റ്റ് കൊടുമുടിക്ക് 10 കിലോമീറ്റർ തെക്കായി സ്ഥിതിചെയ്യുന്ന ഒരു മഞ്ഞ് തടാകമാണ് ഇംജാ ഷോ അഥവാ ഇംജാ തടാകം (നേപ്പാളി : इम्जा हिमताल). സമുദ്രനിരപ്പിൽ നിന്ന് 5010 മീറ്റർ ഉയരത്തിൽ സ്ഥിതിചെയ്യുന്ന ഈ തടാകം നേപ്പാളിലെ ഏറ്റവും വേഗത്തിലൊഴുകുന്ന ഹിമ തടാകം കൂടിയാണ്. ഹിമാലയത്തിലെ ഇംജാ ഹിമാനിയിൽ നിന്നാണ് തടാകം ഉത്ഭവിക്കുന്നത്. 

1950-കളിൽ രൂപപ്പെട്ടുവെന്ന് കരുതുന്ന ഈ തടാകത്തെ 1962-ലെ ഉപഗ്രഹ ചിത്രങ്ങളുടെ സഹായത്തോടെയാണ് തിരിച്ചറിഞ്ഞത്. അന്ന് 0.03 ചതുരശ്ര കിലോമീറ്റർ വിസ്തൃതിയുണ്ടായിരുന്ന തടാകത്തിന് 2000-ആം ആണ്ട് ആയപ്പോഴേക്കും 0.8 ചതുരശ്ര കിലോമീറ്റർ വിസ്തൃതിയായി. 2009 നവംബർ 21-ന് ഗൂഗിൾ എർത്ത് പുറത്തുവിട്ട ഭൂപടത്തിൽ തടാകത്തിന് 1.055 ചതുരശ്ര കിലോമീറ്റർ വിസ്തൃതിയുള്ളതായി കണ്ടെത്തി. കാലാവസ്ഥാവ്യതിയാനവും ആഗോളതാപനവും മൂലം ഹിമാനികൾ ഉരുകുന്നതിനാൽ തടാകത്തിലെ ജലനിരപ്പ് ക്രമാതീതമായി ഉയരുന്നുവെന്നാണ് പഠനങ്ങൾ സൂചിപ്പിക്കുന്നത്. 2015-ലെ നേപ്പാൾ ഭൂകമ്പം തടാകത്തെ കൂടുതൽ അസ്ഥിരമാക്കിയെന്നും കരുതുന്നു.

ജലനിരപ്പ് അനിയന്ത്രിതമായി വർദ്ധിക്കുന്നത് പ്രളയത്തിനു കാരണമാകുമെന്നും താഴ്‌വാരത്തിലെ അരലക്ഷത്തോളം പേരുടെ ജീവൻ അപകടത്തിലാക്കുമെന്നും തിരിച്ചറിഞ്ഞതോടെ 2016 ഏപ്രിലിൽ നേപ്പാൾ ഭരണകൂടം തടാകത്തെ വറ്റിച്ചുകളയുവാനുള്ള പ്രവർത്തനങ്ങൾ ആരംഭിച്ചു. ആറുമാസം കൊണ്ട് 40 ലക്ഷം ഘന മീറ്റർ ജലം വറ്റിച്ചുകളയുവാനും തടാകത്തിന്റെ ആഴം മൂന്നര മീറ്ററോളം കുറയ്ക്കുവാനും സാധിച്ചു. മൂന്നു വർഷം കൊണ്ട് തടാകത്തെ വറ്റിക്കുവാനാണ് പദ്ധതി തയ്യാറാക്കുയിരിക്കുന്നത്.

നേപ്പാളിലെ ഹിമാലയൻ മലനിരകളിൽ എവറസ്റ്റ് കൊടുമുടിക്കു 10 കിലോമീറ്റർ തെക്കായി 27°59'17' വടക്ക് അക്ഷാംശത്തിനും 86°55'31' കിഴക്ക് രേഖാംശത്തിനും ഇടയിലാണ് ഇംജ തടാകം സ്ഥിതിചെയ്യുന്നത്. സമുദ്രനിരപ്പിൽ നിന്ന് 5010 മീറ്റർ (16437 അടി) ഉയരമുള്ളതിനാൽ തടാകത്തിലെ ജലനിരപ്പിനു തണുപ്പ് കൂടുതലാണ്.

നേപ്പാളിലെ സോലുഖുമ്പു ജില്ലയിലുള്ള ഇംജ ഹിമാനിയിൽ നിന്നാണ് ഇംജ തടാകം ഉത്ഭവിക്കുന്നത്. ഹിമാനിയുടെ തെക്കുഭാഗത്താണ് തടാകം രൂപപ്പെടുന്നത്. തടാകത്തിനു സമീപം ഇംജാ ഹിമാനിയിൽ നിന്നുത്ഭവിക്കുന്ന ഇംജ ഖോലോ നദി ദൂധ് കോശി നദിയുടെ ഒരു പോഷകനദിയാണ്.

1962-ലെ ഉപഗ്രഹ ചിത്രങ്ങളിൽ നിന്ന് ഇംജാ ഹിമാനിയുടെ അടിഭാഗത്ത് ചെറിയ ജലാശയങ്ങൾ കണ്ടെത്തി. ഇവയ്ക്ക് മൊത്തം 0.03 ചതുരശ്ര കിലോമീറ്റർ വിസ്തൃതിയുണ്ടായിരുന്നു. 1950-കളിലാണ് ഇവ രൂപംകൊണ്ടതെന്ന് അനുമാനിക്കുന്നു. 1970-കളിൽ ഈ ജലാശയങ്ങൾ കൂടിച്ചേർന്ന് ഒരു വലിയ തടാകമായി മാറി. അതിനുശേഷം തടാകത്തിലെ ജലനിരപ്പ് വർദ്ധിച്ചുകൊണ്ടേയിരുന്നു. വർഷത്തിൽ ശരാശരി 0.02 ചതുരശ്ര കിലോമീറ്റർ എന്ന നിരക്കിൽ വലുതായിക്കൊണ്ടിരുന്ന തടാകത്തിന് 2000-ആം ആണ്ടായപ്പോഴേക്കും 0.8 ച.കി.മീ. വിസ്തൃതിയുണ്ടായി. ഇത് 2009 ആയപ്പോൾ 1.055 ച.കി.മീ. ആയി വർദ്ധിച്ചു. 2008 ഒക്ടോബറിലെ സ്ഥിതിയിൽ നിന്നും 11% വർദ്ധനവാണിത്. 2000 മുതൽ 2009 വരെയുള്ള കാലഘട്ടത്തിൽ വർഷത്തിൽ 0.025 ച.കി.മീ. വീതം തടാകത്തിന്റെ വിസ്തൃതി വർദ്ധിച്ചതായി കണ്ടെത്തി.

ഏകദേശം മൂവായിരം ഹിമ തടാകങ്ങൾ നേപ്പാളിലുള്ളതായി കണക്കാക്കിയിട്ടുണ്ട്. അവയിൽ ഏഴോളം തടാകങ്ങൾ അപകടകാരികളാണ്. കാലാവസ്ഥാവ്യതിയാനവും ആഗോളതാപനവും മൂലം ഹിമാലയത്തിലെ മഞ്ഞുപാളികൾ അപകടകരമാംവിധം വേഗത്തിൽ ഉരുകിക്കൊണ്ട് വലിയ മഞ്ഞുതടാകങ്ങൾക്കു രൂപം നൽകുന്നു. ഇംജാ ഹിമാനിയും വേഗത്തിൽ ഉരുകിക്കൊണ്ടിരുന്നതിനാൽ ഇംജാ ഷോ തടാകത്തിലെ ജലനിരപ്പ് ക്രമാതീതമായി ഉയരുന്നു. 2009-ൽ നടത്തിയ പഠനങ്ങളനുസരിച്ച് ഹിമാലയത്തിലൂടെ ഒഴുകുന്ന ഏറ്റവും വേഗമേറിയ തടാകം കൂടിയാണ് ഇംജ ഷോ തടാകം. തടാകത്തിന്റെ വേഗതയും ജലനിരപ്പിലുണ്ടാകുന്ന വർദ്ധനയും വൻ പ്രളയത്തിലേക്കു നയിച്ചേക്കുമെന്ന് പഠനങ്ങൾ സൂചിപ്പിക്കുന്നു. ഇത് ഇംജാ തടാകത്തിന്റെ താഴ്‌വാരത്തു വസിക്കുന്ന 50,000-ത്തോളം പേരുടെ ജീവനു ഭീഷണിയാണ്.

താഴ്‌വാരത്തുള്ള ജനങ്ങളുടെ സുരക്ഷ മുൻനിർത്തി ഇംജാ തടാകം വറ്റിച്ചുകളയാൻ നേപ്പാൾ ഭരണകൂടം തീരുമാനിച്ചു. തടാകത്തോടു ചേർന്ന് ഒരു കനാൽ നിർമ്മിച്ച് അതിലൂടെ ജലം ഒഴുക്കിക്കളയുന്ന പദ്ധതിയാണ് തയ്യാറാക്കിയത്. 2016 ഏപ്രിലിൽ നേപ്പാൾ സൈന്യം കനാലിന്റെ നിർമ്മാണം ആരംഭിച്ചു. തടാകത്തെ വറ്റിക്കുന്നതിനായി നേപ്പാൾ ഭരണകൂടത്തെ സഹായിക്കുവാൻ യുണൈറ്റഡ് നേഷൻസ് ഡെവലപ്മെന്റ് പ്രോഗ്രാം (യു.എൻ.ഡി.പി.) മുന്നോട്ടുവന്നു. അതിശൈത്യമേഖലയായതിനാൽ നിർമ്മാണ പ്രവർത്തനങ്ങൾക്ക് തടസ്സം നേരിട്ടുവെങ്കിലും ഇംജാ തടാകത്തിനു തെക്കായി 45 മീറ്റർ നീളത്തിൽ ഒരു കനാൽ നിർമ്മിക്കുവാൻ സൈന്യത്തിനു കഴിഞ്ഞു. ജലത്തിന്റെ ഒഴുക്ക് നിയന്ത്രിക്കുവാൻ തടയണയും കെട്ടി. ചില ഭാഗങ്ങളിൽ 149 മീറ്റർ വരെ ആഴമുണ്ടായിരുന്ന തടാകത്തിലെ ജലനിരപ്പ് 3.4 മീറ്റർ കുറയ്ക്കുവാൻ കഴിഞ്ഞു. ആറു മാസം കൊണ്ട് തടാകത്തിലെ 40 ലക്ഷം ഘനമീറ്റർ ജലം വറ്റിച്ചുകളഞ്ഞു. തടാകത്തെ വറ്റിച്ചുകളയുന്നതിനുള്ള പ്രവർത്തനങ്ങൾ പുരോഗമിക്കുന്നു.


</doc>
<doc id="399470" url="https://ml.wikipedia.org/wiki?curid=399470" title="വാടബർഗർ">
വാടബർഗർ

വാടബർഗർ ഫാസ്റ്റ് ഫുഡ് റെസ്റ്റോറെന്റ് ശൃംഖലയാണ്. 1950-ൽ ടെക്സസിലെ കോർപസ് ക്രിസ്റ്റി പട്ടണത്തിൽ ഇത് സ്ഥാപിതമായ ഈ റെസ്റ്റോറന്റ് ഹാംബർഗറുകൾക്ക് പ്രസിദ്ധമാണ്. ഹാർമൻ ഡോബ്സണും പോൾ ബർട്ടണും ചേർന്നു സ്ഥാപിച്ച ഈ കമ്പനി 1950 ൽ ടെക്സസിലെ കോർപ്പസ് ക്രിസ്റ്റിയിലുള്ള ആദ്യത്തെ റസ്റ്റോറന്റ് തുറന്നു. 2012 ഏപ്രിലിലെ കണക്കനുസരിച്ച് 25 ഫ്രാഞ്ചൈസികളുള്ള ഈ ഹോട്ടൽ ശൃംഖല ഡോബ്സൺ കുടുംബത്തിന്റെ ഉടമസ്ഥതയിലും നടത്തിപ്പിലുമാണ് പ്രവർത്തിക്കുന്നു. 2017 ഏപ്രിൽ വരെ, തെക്കുകിഴക്കൻ, തെക്കുപടിഞ്ഞാറൻ അമേരിക്കൻ ഐക്യനാടുകളിൽ 824 വാടബർഗർ സ്റ്റോറുകൾ നിലവിലുണ്ട്.


</doc>
<doc id="399472" url="https://ml.wikipedia.org/wiki?curid=399472" title="വൈൻ ലിനക്സ്">
വൈൻ ലിനക്സ്

വൈൻ ലിനക്സ് (ヴァイン・リナックス) ഒരു ആർപിഎം അധിഷ്ഠിത ജാപ്പനീസ് ലിനക്സ് വിതരണമാണ്. 1998ൽ പിജെഇ അംഗങ്ങളുടെ പങ്കാളിത്തത്തോടെയാണ് ഇതിന്റെ വികസനം ആരംഭിച്ചത്. റെഡ് ഹാറ്റ് എൻറ്റർപ്രൈസ് ലിനക്സിൽ നിന്നും ആണ് മുമ്പ് ഇത് വികസിപ്പിച്ചതെങ്കിലും, പതിപ്പ് 3.0 മുതൽ പ്രൊജക്ട് വൈൻ അംഗങ്ങൾ ഇത് സ്വതന്ത്രമായി വികസിപ്പിച്ച് തുടങ്ങി. ഇങ്ങനെ വികസിപ്പിച്ച പതിപ്പിനെ വൈൻസീഡ് എന്നാണ് വിളിക്കുന്നത്. ഓരോ പതിപ്പിന്റെയും കോഡ് നാമം വീഞ്ഞിന്റെ പേരിൽ നിന്നാണ് എടുത്തിട്ടുള്ളത്. ഇത് ലിനക്സ് സ്റ്റാൻഡേർഡ് ബേയ്സുമായി പൊരുത്തപ്പെടുന്നതല്ല.

1990കളുടെ അവസാനത്തിൽ, വിദേശ നിർമ്മിത ലിനക്സ് വിതരണങ്ങളിൽ ജാപ്പനീസ് ഭാഷക്ക് മതിയായ പിന്തുണ ഇല്ലാതിരുന്ന കാലത്തു തന്നെ വൈൻ ലിനക്സിന് ജാപ്പനീസ് ഭാഷ നല്ല രീതിയിൽ കൈകാര്യം ചെയ്യാൻ സാധിച്ചിരുന്നു. ജാപ്പനീസ് ഭാഷയിൽ കമ്പ്യൂട്ടർ ഉപയോഗിക്കണം എന്ന് താല്പര്യമുള്ളവർക്കിടയിൽ, 2001 വരെ, വളരെയധികം പ്രചാരത്തിലുണ്ടായിരുന്ന ഓപ്പറേറ്റിങ്ങ് സിസ്റ്റം ആയിരുന്നു വൈൻ ലിനക്സ്. എന്നാൽ ലിനക്സ് വിതരണങ്ങൾ വ്യാപകമായതോട് കൂടി തുടക്കക്കാർക്ക് എളുപ്പത്തിൽ ഉപയോഗിക്കാവുന്ന ഉബുണ്ടു, ഫെഡോറ തുടങ്ങിയ ലിനക്സ് വിതരണങ്ങൾ കൂടുതൽ പ്രചാരം നേടി.

മറ്റു പ്രധാനപ്പെട്ട ലിനക്സ് വിതരണങ്ങളെ അപേക്ഷിച്ച് വൈൻ ലിനക്സിൽ സുരക്ഷാ പ്രശ്നങ്ങൾ പരിഹരിക്കുന്നതിന് താമസം നേരിടാറുണ്ട്.

ഇമാക്സ്, ലാടെക്, ജാപ്പനീസ് ഭാഷയിലുള്ള പണിയിട പരിസ്ഥിതി, പ്രോഗ്രാമിങ് പരിസ്ഥിതി (ജിസിസി തുടങ്ങിയവ), ജെഎം പ്രൊജക്ടിന്റെ ജപ്പാനീസ് മാനുവൽ തുടങ്ങിയവ പോലുള്ളവ സ്വതേ ഉൾപ്പെടുന്നതാണ് മറ്റ് സവിശേഷതകൾ. ഇതുകൂടാതെ, പ്രൊജക്റ്റ് വൈൻ അംഗം വികസിപ്പിച്ച വിഎൽ ഗോഥിക് ഫോണ്ട് കുടുംബം ആണ് വൈൻ ലിനക്സിൽ സ്റ്റാൻഡേഡ് ആയി അംഗീകരിച്ചിരിക്കുന്നത്.

സുരക്ഷയ്ക്കായി വൈൻ ലിനക്സ് സെക്യൂരിറ്റി വാച്ച് ടീം ഉത്തരവാദിത്തപ്പെട്ടിരിക്കുന്നു. തത്ത്വത്തിൽ ഒരു പതിപ്പിൽ സുരക്ഷാ പാളിച്ചകൾ കണ്ടെത്തിയാൽ ആ പതിപ്പിന്റെ അടുത്ത പ്രധാന പതിപ്പ് ഇറങ്ങിയതിന് ശേഷം ഒരു വർഷം വരെ പാച്ച് വാഗ്ദാനം ചെയ്യും.

പ്രശ്നബാധിത ഭാഗങ്ങൾ മാത്രം പരിഷ്കരിക്കുക എന്നതല്ല വൈൻ ലിനക്സിൽ പിന്തുടരുന്ന അടിസ്ഥാന നയം, മറിച്ച് പാക്കേജ് പരിഷ്കരിക്കുക എന്നതാണ്, അതും പാക്കേജിന്റെ പതിപ്പ് അപ്ഗ്രേഡ് ചെയ്യാതെ തന്നെ. സുരക്ഷാ വീഴ്ചകൾ പരിഹരിക്കുന്നത് മൂലം സോഫ്റ്റ്വെയറിന്റെ പൊതുസ്വഭാവം മാറാതിരിക്കുന്നതിന് വേണ്ടിയാണ് ഇത്.

വൈൻ ലിനക്സിൽ ഉപയോഗിക്കാവുന്ന ഒരു വൈൻപ്ലസ് ആർപിഎം പാക്കേജ് വൈൻ ലിനക്സിൽ ഉണ്ട്. പ്രൊജക്റ്റ് വൈൻ മാനേജ് ചെയ്യുന്ന സെർവർ പതിപ്പിലും വൈൻപ്ലസ് ലഭ്യമാണ്. പക്ഷേ ഇത് ഒരാൾ സ്വന്തം ഉത്തരവാദിത്തത്തിൽ ഉപയോഗിക്കേണ്ട ഒരു കൂട്ടം ആർപിഎം പാക്കേജുകളാണ്, കാരണം വൈൻ ലിനക്സ് അപ്ഗ്രേഡ് ചെയ്യുമ്പോൾ ഇവ പ്രവർത്തനരഹിതമാകുവാൻ സാദ്ധ്യതയുണ്ട്.

പതിപ്പ് 3.0 മുതൽ, വൈൻപ്ലസ് ഉപവിഭാഗങ്ങൾ ആയി വിഭജിക്കപ്പെട്ടിരിക്കുന്നു. വൈൻപ്ലസ്സിൽ മുമ്പ് നിലനിന്നിരുന്ന, പരിപാലകർ ഇല്ലാത്തതോ വളരെ വിരളമായി മാത്രം പരിഷ്കരിക്കുകയും ചെയ്യുന്ന പാക്കേജുകൾ അധികവും എക്സ്ട്രാസ് അല്ലെങ്കിൽ ഓർഫൻ റെപ്പോസിറ്ററികളിലേക്ക് വേർതിരിക്കപ്പെട്ടു. apt-get ഉപയോഗിച്ച് ഒരാൾക്ക് ഈ പദ്ധതികൾ ഇൻസ്റ്റാൾ ചെയ്യാൻ സാധിക്കുന്നതാണ്, പക്ഷേ ഇതിനായി apt ക്രമീകരണ ഫയൽ തിരുത്തിയെഴുതേണ്ടതുണ്ട്.

ഒരു സാധാരണ നിയമമെന്ന നിലയിൽ വൈൻപ്ലസ് എഫ്എച്ച്എസ് 2.3ന് അനുസൃതമായി പ്രവർത്തിക്കില്ല, മറിച്ച് FSSTND 1.2നോട് ഇത് പൊരത്തപ്പെടുന്നു.

വൈൻ ലിനക്സിൽ ഉപയോഗിക്കാൻ നിയന്ത്രണമുള്ള സോഫ്റ്റ്‌വെയറുകൾ, പേറ്റന്റ് ധർമ്മം നടപ്പിലാക്കുന്ന സോഫ്റ്റ്|വെയർ പോലുള്ളവ, ഉപയോഗിക്കണമെങ്കിൽ അത് ഉപയോക്താക്കൾ സ്വയമേവ ഇൻസ്റ്റാൾ ചെയ്യേണ്ടതാണ്. അത്തരം സോഫ്റ്റ്|വെയറുകളെ ആർപിഎം പാക്കോജ് ആക്കി മാറ്റുന്നതിനുള്ള എസ്ആർപിഎം പാക്കേജ് വൈൻപ്ലസ്സിന്റെ സ്വതന്ത്രം അല്ലാത്ത റെപ്പോസിറ്ററിയിൽ ലഭ്യമാണ്.


</doc>
<doc id="399474" url="https://ml.wikipedia.org/wiki?curid=399474" title="ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ">
ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ The Bangladesh Road Transport Corporation (BRTC) ബംഗ്ലാദേശിന്റെ പൊതുമേഖലയിലുള്ള ഗതാഗത കോർപ്പറേഷൻ ആണ്. ഇത് ബംഗ്ലാദേശ് സർക്കാറിന്റെ 1961ലെ ഫെബ്രുവരി 4 തീയതിയിലുള്ള ഓർഡിനൻസ് നമ്പർ 7 പ്രകാരം  സ്ഥാപിക്കപ്പെട്ടു. 1971ൽ ബംഗ്ലാദേശിന്റെ സ്വാതന്ത്ര്യത്തിനുശേഷം ആണ് ഈ കോർപ്പറേഷനു ഈ പേർ ലഭിച്ചത്.

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ BRTC വാർത്താവിനിമയവകുപ്പിന്റെ കീഴിലുള്ള ഒരു അർദ്ധ സ്വയംഭരണ കോർപ്പറേഷൻ ആണ്. വാർത്താവിനിമയ ഗതാഗത മന്ത്രി, ഈ വകുപ്പിന്റെ സെക്രട്ടറി, കോർപ്പറേഷന്റെ ഡയറക്റ്റർ, മറ്റു ഉദ്യോഗസ്ഥർ എന്നിവർ ചേർന്നാണീ സ്ഥാപനം നിയന്ത്രിക്കുന്നത്.

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷനു BRTC യാത്രാ സേവനവും ചരക്കുകടത്തൽ സേവനവുമുണ്ട്. 

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ BRTC 3 അന്താരാഷ്ട്ര ബസ് സർവീസ് നടത്തിവരുന്നുണ്ട്. ( ധാക്ക - കൊൽകട്ട, അഗർത്തല, സിലിഗുരി എന്നീ ഇന്ത്യൻ പട്ടണങ്ങളിലേയ്ക്ക്) ബംഗ്ലാദേശിനകത്തായി അന്തർജില്ലാ സർവ്വീസുകൾ ചിറ്റഗോങ്, ബോഗ്ര, കോമില്ല, പബ്ന, റങ്പുർ, ബാരിസാൽ, സിൽഹെറ്റ് എന്നീ ബസ് ഡിപ്പോകൾ വഴി നടത്തിവരുന്നുണ്ട്. ബംഗ്ലാദേശിന്റെ ചെറുതും വലുതുമായ വിവിധ പട്ടണങ്ങളെ ബന്ധിപ്പിച്ചും അനേകം ബസ് സർവ്വീസുകൾ നടത്തിവരുന്നു.

കാർഗൊ ഗതാഗതത്തിനായി ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ 170 ട്രക്കുകളുടെ ഒരു ഫ്ലീറ്റ് ഓടിച്ചുവരുന്നുണ്ട്. ഏതാണ്ട്, 20% സർക്കാർ ഭക്ഷ്യവസ്തുക്കൾ ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷൻ ട്രക്കുകളിലൂടെയാണ് രാജ്യത്തിന്റെ വിവിധ സ്ഥലങ്ങളിൽ എത്തിക്കുന്നത്. ധാക്കയിലും ചിറ്റഗോങ്ങിലുമാണ് പ്രധാന ട്രക്ക് ഡിപ്പോകളുള്ളത്.

ബംഗ്ലാദേശ് റോഡ് ട്രാൻസ്പോർട്ട് കോർപ്പറേഷന്റെ പ്രധാന ഡ്രൈവിങ് ഇൻസ്റ്റിട്യൂട്ട് ധാക്കയിൽനിന്നും ഏതാണ്ട് 40 കിലോമീറ്റർ അകലെയുള്ള ഗാസിപ്പൂർ ജില്ലയിലെ ജൊയ്ദേവ്പൂർ എന്ന സ്ഥലത്താണുള്ളത്. ചിറ്റഗീങ്, ബോഗ്ര, ഖുൽന, ഛെനൈദ എന്നിവിടങ്ങളിൽ ഇത്തരം ഇൻസ്റ്റിട്യൂട്ടുകൾ ഉണ്ട്. റിപ്പയർ, പ്രവർത്തനം എന്നിവ ഈ സ്ഥാപനങ്ങളിൽ പഠിപ്പിക്കുന്നു. 


</doc>
<doc id="399476" url="https://ml.wikipedia.org/wiki?curid=399476" title="ചിറ്റഗോങ് പോർട്ട് അഥോറിറ്റി">
ചിറ്റഗോങ് പോർട്ട് അഥോറിറ്റി

ചിറ്റഗോങ് പോർട്ട് അഥോറിറ്റി Chittagong Port Authority "(CPA)" ചിറ്റഗോങ്ങിലെ പ്രധാന തുറമുഖത്തെ പരിപാലിക്കുകയും അറ്റകുറ്റപ്പണി നടത്തുകയും ഭരണം നിർവ്വഹിക്കുകയും ചെയ്യുന്ന സർക്കാർ ഉടമസ്ഥതയിലുള്ള സ്ഥാപനമാണ്. ഇത് ഇന്ത്യൻ മഹാസമുദ്രത്തിന്റെ ഭാഗമായ ബംഗാൾ ഉൾക്കടലിന്റെ തീരത്ത് നിന്നും 9 നോട്ടിക്കൽ മൈൽ ദൂരെ കർണ്ണഫുലി നദിയുടെ കരയിലാണ് സ്ഥിതിചെയ്യുന്നത്. ചിറ്റഗോങ് പോർട്ട് അഥോറിറ്റി കപ്പൽഗതാഗത മത്രാലയത്തിന്റെ കീഴിലാണുള്ളത്.



</doc>
<doc id="399479" url="https://ml.wikipedia.org/wiki?curid=399479" title="സെവാൻ ദ്വീപ്">
സെവാൻ ദ്വീപ്

സെവാൻ ദ്വീപ് Sevan Island ( "Sevani kğzi"), now Sevan Peninsula ( "Sevani t'erakğzi") മുൻ സോവിയറ്റ് റിപ്പബ്ലിക്കായിരുന്ന അർമേനിയയുടെ സെവാൻ തടാകത്തിലെ വടക്കുപടിഞ്ഞാറു കിടക്കുന്ന ദ്വീപ് ആണ്. ജോസഫ് സ്റ്റാലിന്റെ കാലത്ത് കൃത്രിമമായി ഈ തടാകത്തിലെ ജലം ഒഴുക്കി മറ്റു പ്രവർത്തനങ്ങൾക്കായി ഉപയൊഗപ്പെറ്റുത്തിയപ്പോൾ ഇതിലെ ജലം 20 മീറ്ററോളം താഴ്ന്നുപോയിരുന്നു. അങ്ങനെ ഈ ദ്വിപ് ഒരു ഉപദ്വീപായി മാറിയിരുന്നു. ഈ പുതുതായി രൂപപ്പെടുത്തിയ ഉപദ്വീപിന്റെ തെക്കൻ ഭാഗത്ത് അർമേനിയൻ എഴുത്തുകാരുടെ സംഘടനയുടെ ഗെസ്റ്റ് ഹൗസ്സ് നിർമ്മിച്ചു.  കിഴക്കൻ തീരത്ത് അർമേനിയൻ പ്രസിഡന്റിന്റെ വേനൽക്കാല വസതി ന്നിർമ്മിക്കപ്പെട്ടു. ഈ ഉപദ്വീപിന്റെ ഉത്തരഭാഗത്തേയ്ക്ക് ഇന്നും സജീവമായ സന്യാസിമന്ദിരം മറ്റിസ്ഥാപിക്കപ്പെട്ടു. 

സെവാൻ ദ്വീപിലാണ് ഒമ്പതാം നൂറ്റാണ്ടിൽ നിർമ്മിക്കപ്പെട്ട അർമേനിയൻ കത്തീഡ്രൽ ചർച്ച് ആയ സെവാനവാങ്ക് സ്ഥിതിചെയ്യുന്നത്. അർമേനിയയിൽകെ ഏറ്റവും കൂടുതൽ ആളുകൾ സന്ദർശിക്കുന്ന വിനോദസഞ്ചാര സ്ഥലമാണിത്. 




</doc>
<doc id="399480" url="https://ml.wikipedia.org/wiki?curid=399480" title="പുലാവു ബ്രാണി">
പുലാവു ബ്രാണി

പുലാവു ബ്രാണി Pulau Brani സിങ്കപ്പൂരിന്റെ തെക്കൻ തീരത്തുള്ള ഒരു ദ്വീപാണിത്. ഇത് കെപ്പെൽ തുറമുഖത്തിനടുത്തു സ്ഥിതിചെയ്യുന്നു. ഈ ദ്വീപ് പ്രധാന ദ്വീപായ സിങ്കപ്പൂർ ദ്വീപിനും സെന്റോസ ദ്വീപിനും ഇടയിലാണു കിടക്കുന്നത്. പ്രധാന ദ്വീപായ സിങ്കപ്പൂരിനോടു ബ്രാണി ടെർമിനൽ അവന്യൂവഴി ബന്ധിച്ചിരിക്കുന്നു. 122 ചതുരശ്ര കിലോമീറ്റർ ആണ് പുലാവു ബ്രാണിയുടെ വിസ്തിർണ്ണം..

പുലാവു ബ്രാണി Pulau Brani എന്നതിനർഥം "ധീരരുടെ ദ്വിപ് എന്നാണ്" മലയ ഭാഷയിലുള്ള പേരാണ്. (ബെറാണി എന്നതിന്റെ അർത്ഥം: ധീരത "brave") അല്ലെങ്കിൽ "പടയാളികളുടെ വീട്"എന്നും അർത്ഥമുണ്ട്. 1828ലെ സിങ്കപ്പൂർ ദ്വീപിന്റെ സ്കെച്ചിൽ ഈ ദ്വീപിനെ പൊ അയെർ ബ്രാണി എന്നാണു സൂചിപ്പിച്ചിരിക്കുന്നത്. 

ഈ ദ്വീപിന്റെ പെരുമായി ബന്ധപ്പെടുത്തിയ കുറഞ്ഞത് 3 മലയ ഐതിഹ്യകഥകളെങ്കിലുമുണ്ട്. ഒരു കഥ പ്രകാരം ഈ ദ്വീപിനു ഈ പേരു വരാൻ കാരണം ഇവിടെ കടൽക്കൊള്ളക്കാരുടെ ശവസംസ്കാരസ്ഥമായതിനാലാണത്രേ. മറ്റൊരു കാഴ്ചപ്പാടിൽ, ഈ ദ്വീപ് പുലാവു അയെർ ബ്രാണി എന്നു വിളിക്കപ്പെട്ടു. ജോൺ ടേൺബുള്ളിന്റെ 1949ലെ ചാർട്ടിൽ പരയുന്നപ്രകാരം ദ്വിപിന്റെ തീരപ്രദേശത്ത് ശുദ്ധജലം ഒഴുകിപ്പരന്നത്രെ. സമുദ്രജലത്തിന്റെ ഒഴുക്കുണ്ടായിട്ടും ശുദ്ധജലം നിലനിന്നു. 

പുലാവു ബ്രാണി കാന്റോണീസിൽ സാൻ ചു ഷെക് തുയി മിൻ എന്നാണു പറയുന്നത്. ഇതിന്റെ അർഥം "ടിൻ ഉരുക്കുന്നതിനെതിർ വശം" എന്നാണ്. ഇരുപതാം നൂറ്റാണ്ടിന്റെ ആദ്യ പാദത്തിൽ ഇവിടെ ടിൻ ഉരുക്കുന്ന ഒരു ഫാക്ടറി ഈ ദ്വീപിൽ ഉണ്ടായിരുന്നു. കാന്റൊണീസ് ജനങ്ങൾ മറ്റൊരു പേരും ഇതിനെപ്പറ്റി പറയാറുണ്ട്. "ജാർദൈൻസ് ജെട്ടിക്കു എതിർഭാഗം".  

ആദ്യം പലാവു ബ്രാനിക്കു മാത്രമേ തീരത്ത് മത്സ്യബന്ധനത്തിന്റെ ആളുകൾ താമസിക്കുന്ന ഗ്രാമങ്ങളുണ്ടായിരുന്നത്. തെലോക് സാഗ, കമ്പോങ് സെലാത്ത് സെങ്‌കിർ എന്നിവ. 1845ൽ ജി. എ. പ്രിൻസെപ് തെലോക്സാഗയിൽ ഒരു പേറ്റന്റ് ഷിപ് നിർമ്മിക്കാൻ തീരുമാനിച്ചു. 1846ൽ ജേക്കബ് ചിനിസ്, ഒരു ഡ്രൈ ഡോക്ക് അതേ വശത്ത് പണിയുന്നതിനു പ്ലാനിട്ടു. 1930ലെ കോയിൻ ഡൈവെഴ്സ് ആയ വാക്ക് മലാവു തെലോക് സാഗയിൽ താമസിച്ചു. അദ്ദേഹത്തിന്റെ  പിതാവ് സുമാത്രയിൽ നിന്നും വന്നയാളാണ്. പക്ഷേ, അയാൾ തെലോക് സാകായിൽത്തന്നെ താമസമാക്കി. അവിടെ അയാൾ ഒരു നാണയമെടുക്കാനുള്ള മുങ്ങൽ വിദഗ്ദ്ധനായും മത്സ്യം പിടിക്കുന്നയാളായും പ്രവർത്തിച്ചു. 

I

1890ൽ ഈ കടലിറ്റുക്കിലെ റ്റ്രേഡിങ് കമ്പനി പുലാവു ബ്രാണിയിൽ ഒരു ടിൻ സ്മെൽറ്റിങ് പ്ലാന്റ് സ്ഥാപിച്ചു. 1942 ഫെബ്രുവരിയിൽ ജപ്പാങ്കാർക്ക് ബ്രിട്ടിഷ് സർക്കാർ സിങ്കപ്പൂർ അടിയറവു വച്ചപ്പോൾ ഈ ഫാക്ടറി നശിപ്പിച്ചുകളഞ്ഞു. എന്നിരുന്നാലും, 1945ലെ ജപാന്റെ അധിനിവേശം അവസാനിച്ചപ്പോൾ, ഈ പ്ലാന്റ് പുനർനിർമ്മിക്കുകയും പ്രവർത്തനം തുടരുകയും ചെയ്തു. 1965ൽ സ്ട്രയിറ്റ്സ് ട്രേഡിങ് കമ്പനിയുടെ പാട്ടകാലാവധി തീർന്നപ്പോൾ ഈ കമ്പനി അധികം താമസിയാതെ ഇവിടന്നു പ്രവർത്തനം അവസാനിപ്പിച്ചു. 

ബ്രിട്ടിഷ് കരസേനയ്ക്ക് ഇവിടെ ജലഗതാഗതത്തിന്റെ ബേസ് ഉണ്ടായിരുന്നു. അനേകം കുടുംബങ്ങൾ ഇവിടത്തെ ക്വാർട്ടേഴ്സുകളിൽ പാർത്തുവന്നു. പ്രാഥമിക സ്കൂളുകളിൽ പഠിച്ചിരുന്ന കുട്ടികൾ ബുള്ളർ ജെട്ടിക്കടുത്തുള്ള ബ്രിട്ടിഷ് ആർമി സ്കൂളിൽ ചേർന്നിരുന്നു. ആർമി കുടുംബത്തിൽനിന്നുള്ള കുട്ടികൾ, ബ്ലക്കാങ് മതി യിൽ ചേർന്നു. സെക്കന്ററി സ്കൂളിൽ പഠിക്കേണ്ട കുട്ടികൾ വൻകരയിലുള്ള സ്കൂളിൽ പോകണമായിരുന്നു. അതിനായി അവർക്ക് കടത്തുകപ്പലിൽ അക്യറണമായിരുന്നു. ഗിൽമാൻ ബാർക്കിലെ അലെക്സാഡ്ര സ്കൂളുകളിൽ പോകുകയാണവർ ചെയ്തത്, ഇപ്പോൾ യുണൈറ്റെഡ് വേൾഡ് കോളജ് ആയിരുന്ന സെന്റ് ജോൺസ് കോമ്പ്രിഹെൻസീവിലും അവർ പഠിച്ചു. 

പുലാവു ബ്രാണിയിൽ 1971ൽ ഒരു നേവൽ ബേസ് സ്ഥാപിതമായി. ഇതിന്ന്, റിപ്പബ്ലിക്ക് ഓഫ് സിങ്കപ്പൂരിന്റെ നേവിയുടേതാണ്. 



</doc>
<doc id="399483" url="https://ml.wikipedia.org/wiki?curid=399483" title="നാഷണൽ ആർക്കൈവ്സ്, ബംഗ്ലാദേശ്">
നാഷണൽ ആർക്കൈവ്സ്, ബംഗ്ലാദേശ്

നാഷണൽ ആർക്കൈവ്സ്, ബംഗ്ലാദേശ് The National Archives of Bangladesh (NAB) ധാക്ക കേന്ദ്രീകരിച്ചാണു പ്രവർത്തിക്കുന്നത്. ഇവിടെ 225,000 വല്യങ്ങളുള്ള രേഖകൾ സുക്ഷിച്ചിട്ടുണ്ട്. ഇതുകൂടാതെ പുസ്തകങ്ങളും മൈക്രോഫിലിമുകളും പത്രപ്പേപ്പറുകളുടെ ക്ലിപ്പിങ്ങുകളും ഉണ്ട. 1973ൽ ആണ് ബംഗ്ലാദേശിലെ സർക്കാറിന്റെ നേതൃത്വത്തിലും നിയന്ത്രണത്തിലും ഡയറക്റ്ററേറ്റ് ഓഫ് നാഷണൽ ആർക്കൈവ്സ് ആന്റ് ലൈബ്രറീസിന്റെ ഭരണത്തിൻകീഴിലാണിതു പ്രവർത്തിക്കുന്നത്. ആദ്യം ധാക്ക സർവ്വകലാശാലയുറ്റെ അടുത്ത് ഒരു വാടകക്കെട്ടിടത്തിലായിരുന്നു 1985 വരെ ഈ സ്ഥാപനം പ്രവർത്തിച്ചിരുന്നത്. അതിനുശേഷം ഈൻ സ്ഥാപനത്തിനായി പ്രത്യേകം രൂപകല്പന ചെയ്ത എല്ലാ സൗകര്യങ്ങളുമുള്ള സ്വന്തം കെട്ടിടത്തിലാണിതു പ്രവർത്തിച്ചുവരുന്നത്. നാഷണൽ ലൈബ്രറി കോപ്ലക്സിന്റെ ഭാഗനാാണീ സ്ഥാപനം. ഷേർ-എ-ബംഗ്ല നഗഋ എന്ന പരദേശത്താണിതു സ്ഥിതിചെയ്യുന്നത്.


</doc>
<doc id="399485" url="https://ml.wikipedia.org/wiki?curid=399485" title="അരു രാജ്യം">
അരു രാജ്യം

ഈ രാജ്യം ആദ്യം സ്ഥാപിച്ചത്, ബടക് കരൊ പൊലിറ്റ്യ്. തദ്ദേശീയജനത അവിടത്തെ അനിമിസവും ഹിന്ദുമതവുമാണ്. പതിമൂന്നാം നൂറ്റാണ്ടോടെ ഇസ്ലാം ഈ മണ്ണിലെത്തി. മറ്റു വിശ്വാസങ്ങളോടൊപ്പാം ഇസ്ലാം മതവും ആചരിച്ചുവരുന്നു. അരൂ രാജ്യത്തിന്റെ തലസ്ഥാനം ഇന്നത്തെ മെദാൻ സിറ്റിയുടെയും ദെലി സെർദാങ് എന്ന സ്ഥാലത്തിന്റെയും ചുറ്റുവട്ടത്താണ്. ഉത്തര സുമാത്രയിലെ കാരോ ജനതയാണ് ഈ രാജ്യത്തെ ജനതയെന്നു വിശ്വസിക്കപ്പെടുന്നു.

പരമ്പരാഗതമായി, ഹാരു അല്ലെങ്കിൽ അരു രാജ്യത്തിന്റെ സ്ഥാനം ആ രാജ്യത്തിന്റെ തുടർച്ചയായി വന്ന ദെലി സുൽത്താനേറ്റിന്റെ സ്ഥാനത്ത് തന്നെയാണ് എന്നും മെദാനും ദെലി സെർദാങ്ങിനും ചുറ്റുപാടുമാണ് ഇന്നിത് എന്നും ബ്രിട്ടിഷ് പൗരസ്ത്യകാരൻ വിൻസ്റ്റെഡ്റ്റ് ആഭിപ്രായപ്പെടുന്നു. എന്നാൽ ഗ്രോയിൽ വെൽഡ്റ്റ് എന്ന ഡച്ച് ചരിത്രകാരൻ പറയുന്നത് ഹാരുരാജ്യത്തിന്റെ കേന്ദ്രം കുറച്ച്കൂടെ തെക്ക്പടിഞ്ഞാറുമാറി ബറുമുൺ-പനായി നദികൾ സംഗമിക്കുന്ന ലബുഹാൻ ബാട്ടു റീജൻസിയിൽ ആണെന്നും അങ്ങനെ പഴയ പന്നൈരാജ്യത്തോട് ബന്ധപ്പെട്ടാണെന്നുമാണ്.


</doc>
<doc id="399490" url="https://ml.wikipedia.org/wiki?curid=399490" title="ജാപ്പനീസ് പൂന്തോട്ടം">
ജാപ്പനീസ് പൂന്തോട്ടം

അസുകാ കാലഘട്ടത്തിൽ ചൈനയിൽ വ്യാപാരം നടത്തിയിരുന്ന ചില ജപ്പാൻകാർ അവിടുത്തെ പൂന്തോട്ടനിർമ്മാണ രീതികൾ പഠിക്കുകയും ആവിധമുള്ള തോട്ടങ്ങൾ ജപ്പാനിൽ നിർമ്മിക്കുകയും ചെയ്തു. ജപ്പാനിലെ ചെങ്കുത്തായ മലകളും വെള്ളച്ചാട്ടങ്ങൾ നിറഞ്ഞ അരുവികളും ഉരുളൻകല്ലുകളുള്ള കടൽത്തീരങ്ങളും ഈ തോട്ടങ്ങളിൽ പ്രതിനിധീകരിച്ച് കാണാം. ജപ്പാനിൽ കാണപ്പെടുന്ന നിരവധി ഇനം പൂക്കളും മരങ്ങളും ഇവയുടെ മറ്റൊരു പ്രത്യേകതയാണ്.
പ്രാചീന ഷിന്റോ അമ്പലങ്ങൾക്കുചുറ്റും വെളുത്ത ഉരുളൻകല്ലുകൾ പാകുന്ന രീതിയുണ്ടായിരുന്നു. പിന്നീട് നിർമ്മിക്കപ്പെട്ട കൊട്ടാരങ്ങളും, ബുദ്ധക്ഷേത്രങ്ങളും പൂന്തോട്ടങ്ങളും ഈ പതിവ് അനുകരിച്ചു. ഷിന്റോ മതവിശ്വാസങ്ങൾക്കും ആചാരങ്ങൾക്കും പുറമേ ചൈനയിൽനിന്നും വന്ന ദാവോമതവും ബുദ്ധമതവും ജാപ്പനീസ് പൂന്തോട്ടങ്ങളുടെ നിർമ്മാണശൈലിയെ വളരെയധികം സ്വാധീനിച്ചിട്ടുണ്ട്. ഹൊറായ് പർവ്വതവും കൊക്ക് - ആമ രൂപങ്ങളും ഒരു ദാവോ വിശ്വാസത്തിൽനിന്നുമുള്ളതാണ്.

ജാപ്പനീസ് പൂന്തോട്ടങ്ങൾക്ക് ചൈനീസ് തോട്ടങ്ങളോട് വളരെയധികം സാമ്യമുണ്ട്. ജാപ്പനീസ് പൂന്തോട്ടങ്ങളെ പ്രധാനമായി രണ്ടായി തിരിക്കാം - ഒരു പ്രത്യേക സ്ഥാനത്ത് ഇരുന്നുകൊണ്ട് കാണാൻ ഉദ്ദ്യേശിച്ചിടുള്ള സെൻ തോട്ടങ്ങളും നടന്ന് കാണാനായി നിർമ്മിക്കപ്പെട്ട സാധാരണ തോട്ടങ്ങളും.

ജാപ്പനീസ് പൂന്തോട്ടങ്ങൾക്ക് ചില പ്രത്യേകതകളുണ്ട്:-

മിക്ക ജാപ്പനീസ് പൂന്തോട്ടങ്ങളിലും അരുവികളോ കുളങ്ങളോ ഉണ്ടാകും. ചെറിയ വെള്ളച്ചാട്ടങ്ങളും സാധാരണമാണ്. തടാകങ്ങളിൽ ദ്വീപുകൾ ഉണ്ടാക്കുന്ന പതിവുമുണ്ട്. ഒഴുകുന്ന വെള്ളം കിഴക്കുനിന്നോ വടക്കുനിന്നോ വേണം പൂന്തോട്ടത്തിൽ പ്രവേശിക്കാൻ. പുറത്തേക്കുപോകുന്നത് യഥാക്രമം പടിഞ്ഞാറുനിന്നോ തെക്കുവശത്തുകൂടിയോ ആകാം. ചില തോട്ടങ്ങളിൽ വെളുത്ത മണൽ ജലത്തെ സൂചിപ്പിക്കുന്നു.

കല്ലുകളും മണലും ജാപ്പനീസ് പൂന്തോട്ടങ്ങളുടെ ഒരു അവിഭാജ്യ ഘടകമാണ്. കുത്തനെയുള്ള ഒരു വലിയ കല്ല്, അല്ലെങ്കിൽ ഒരു തടാകത്തിൻ നടുക്കു് കുന്നുപോലെയുള്ള ഒരു പാറ, ഹോറായ് പർവ്വതത്തെയോ സുമേരു പർവ്വതത്തെയോ സൂചിപ്പിക്കുന്നു. അതുപോലെ പരന്ന കല്ലുകൾ ഭൂമിയേയും മണൽ ജലത്തേയും പ്രതിനിധീകരിക്കുന്നു. അടുത്തടുത്ത് വയ്ക്കുന്ന കല്ലുകൾ തമ്മിൽ ചെറിയ വ്യത്യാസങ്ങൾ വേണം, എന്നാൽ അധികം വ്യത്യാസമോ ശക്തമായ നിറങ്ങളോ പാടില്ല.

ഒന്നുമുതൽ ഏഴുവരെ കല്ലുകളാണ് ഒരു മുദ്രയിലുണ്ടാകുക. എന്നാൽ നാലോ ആറോ കല്ലുകൾ ഉപയോഗിക്കാറില്ല. മൂന്ന് കല്ലുകളാണ് ഉള്ളതെങ്കിൽ ഏറ്റവും ഉയരമുള്ളത് ആകാശത്തെയും ഏറ്റവും ഉയരം കുറഞ്ഞത് ഭൂമിയേയും നടുവിലുള്ള കല്ല് മനുഷ്യനെയും സൂചിപ്പിക്കുന്നു.
ഓരോ കല്ലും ഒരു പ്രത്യേക സ്ഥാനത്ത് വയ്ക്കുമ്പോഴാണ് അതിന്റെ ചുറ്റുപാടുകളുമായി പൂർണ്ണമായി യോജിക്കുന്നതെന്നും ഈ സ്ഥാനം കണ്ടുപിടിക്കുകയാണ് പൂന്തോട്ടകലയുടെ ലക്ഷ്യമെന്നുമാണ് ജാപ്പനീസ് വിശ്വാസം. ഒരു കല്ല് അതിന്റെ ശരിയായ സ്ഥാനത്ത് ഇരിക്കുമ്പോൾ അത് അവിടെ വച്ചതായി തോന്നുകയില്ല.

അരുവികൾക്ക് കുറുകേയോ തടാകങ്ങൾക്ക് നടുവിലുള്ള ദ്വീപുകളിലേക്കോ പാലങ്ങൾ ഉണ്ടാക്കാറുണ്ട്. ഇവ കല്ലുകൊണ്ടോ തടികൊണ്ടോ ആകാം. മുകൾഭാഗം പായൽ പിടിപ്പിക്കുകയും ചെയ്യാറുണ്ട്. 

ആദ്യം ബുദ്ധാക്ഷേത്രങ്ങളിലാണ് കൽവിളക്കുകൾ ഉപയോഗിച്ചിരുന്നത്. പിന്നീട് ഷിന്റോ ആരാധനാലയങ്ങളിലും പൂന്തോട്ടങ്ങളിലും ഇവ ഉപയോഗിക്കാൻ തുടങ്ങി. ഒരു കൽവിളക്കിന് അഞ്ച് ഭാഗങ്ങളുണ്ട്. താഴെനിന്നും മുകളിലേക്ക് ഇവ ഭൂമി, ജലം, തീ, വായു, ആകാശം എന്നിവയെ സൂചിപ്പിക്കുന്നു. കല്ലുകൊണ്ടുണ്ടാക്കിയ പാത്രങ്ങളിൽ കുടിവെള്ളം വയ്ക്കുന്ന പതിവുമുണ്ട്.

പായൽ പഴമയെ സൂചിപ്പിക്കുന്നു. പൂക്കൾ ഭംഗിക്കോ മതപരമായ പ്രാധാന്യത്തിനോ ആകാം. മരങ്ങൾക്ക് കൂടുതൽ ആകർഷകമായ രൂപങ്ങൾ നൽകാൻ അവയുടെ വളർച്ച നിയന്ത്രിക്കാറുണ്ട്. ചെടികളെ തിരമാലകളുടെ രൂപത്തിൽ മുറിക്കുന്ന പതിവുമുണ്ട്.
ആദ്യ ജാപ്പനീസ് പൂന്തോട്ടങ്ങൾ ചീന തോട്ടങ്ങളോട് വളരെ സമാനമായിരുന്നു. പിന്നീട് ചില വ്യത്യാസങ്ങൾ രൂപപ്പെട്ടു:-


പൂന്തോട്ട നിർമ്മാണത്തെക്കുറിച്ചുള്ള ആദ്യ പുസ്തകം തച്ചിബാന നോ തൊഷിത്സുന (1028-1094) യുടെ സാക്കുതെയ്ക്കി ആയിരിക്കും. സെൻ പുരോഹിതനായ കൊകാൻ ഷിറെൻ ഏതാണ്ട് 1300-ൽ എഴുതിയ 'ചെറിയ തോട്ടത്തെക്കുറിച്ചുള്ള പദ്യം (Rhymeprose on a Miniature Landscape Garden)' ആണ് മറ്റൊരു പുസ്തകം.

ചീന ചിത്രകാരനായ ജൊസെത്സുവും ഫ്രഞ്ച് ചിത്രകാരനായ മോണേയും ജാപ്പനീസ് തോട്ടങ്ങളെ നിരവധി തവണ വരച്ചിട്ടുണ്ട്.

സൈഹോ-ജി ഉൾപ്പെടെ ക്യോട്ടോയിലെ എട്ട് തോട്ടങ്ങൾ ലോക പൈതൃക പട്ടികയിൽ ഉൾപ്പെടുത്തിയിട്ടുണ്ട്. നിരവധി 'ജാപ്പനീസ്' തോട്ടങ്ങൾ ജപ്പാന് പുറത്ത് നിർമ്മിക്കപ്പെട്ടിട്ടുണ്ട്. പാലങ്ങളിൽ ചുവപ്പ് ചായം പൂശുക ഒരു സാധാരണ തെറ്റാണ്. (ജാപ്പനീസ് തോട്ടങ്ങളിലെ പാലങ്ങൾക്ക് നിറം കൊടുക്കാറില്ല. പാലങ്ങളിൽ ചുവപ്പ് ചായം പൂശുന്നത് ചൈനീസ് തോട്ടങ്ങളിലാണ്.)

</doc>
<doc id="399506" url="https://ml.wikipedia.org/wiki?curid=399506" title="ഗോയ്ഗൾ തടാകം">
ഗോയ്ഗൾ തടാകം

ഗോയ്ഗൾ തടാകം (, literally "ദ ബ്ലൂ ലേക്ക്") അസർബൈജാനിലെ ഒരു പ്രകൃതിദത്ത തടാകമാണ്. തടാകമാണ് ഗോയ്ഗോൽ. അസർബൈജാന്റെ പടിഞ്ഞാറ് ഭാഗത്ത് ഗഞ്ച-ഗാസാക്ക് മേഖലയിൽ സമുദ്രനിരപ്പിൽ നിന്നും 1,556 മീറ്റർ ഉയരത്തിൽ സ്ഥിതിചെയ്യുന്ന ഒരു ഉയർന്ന പർവത തടാകമാണിത്. ലെസ്സർ കോക്കസസിലെ ഏറ്റവും ഉയരം കൂടിയ പർവ്വതനിരയായ മുറോവ്ഡാഗിന്റെ താഴ്വാരത്തിൽ ഗൻജ പട്ടണത്തിൽനിന്ന് ഏറേ അകലെയല്ലാതെയാണ് ഇതു സ്ഥിതിചെയ്യുന്നത്. ഗൻജ പട്ടണത്തിൽ നിന്നും ഏകദേശം 1 മണിക്കൂർ വാഹന യാത്ര ചെയ്ത് ഗോയ്ഗൾ ദേശീയ റിസർവിൽ സ്ഥിതി ചെയ്യുന്ന തടാക പരിസരത്ത് എത്തിച്ചേരാം.

1139 സെപ്തംബർ 25 ന് ഈ പ്രദേശത്തു ശക്തമായ ഭൂചലനം ഉണ്ടായതിനെത്തുടർന്ന് കപാസ് പർവതത്തിന്റെ ഭാഗങ്ങൾ തകരുകയും കുറാക്കേയ് നദിയുടെ ഒഴുക്കിനു തടസ്സമുണ്ടാകുകയും ചെയ്തു. വെള്ളത്തിന്റെ ഒഴുക്കു തടസ്സപ്പെട്ടതിന്റെ പരിണതഫലമായി ശുദ്ധമായ ഒരു തടാകം സൃഷ്ടിക്കപ്പെട്ടു. ജലത്തിന്റെ ശുദ്ധതയെ സൂചിപ്പിക്കുന്ന പേര് ഇതിനു നൽകപ്പെടുകയും ചെയ്തു. അടുത്തുള്ള നഗരമായ ഖാൻലാർ 2008 ഏപ്രിൽ 25 ന് ഗോയ്ഗൾ തടാകത്തിന്റെ പേരിനെ ആസ്പദമാക്കി പുനർനാമകരണം ചെയ്യപ്പെട്ടു. 1819 ൽ അസർബൈജാനിലെ ആദ്യ ജർമ്മൻ കുടിയേറ്റക്കാർ ഹെലനെൻഡോർഫ് എന്ന പേരിൽ ഈ പട്ടണം സ്ഥാപിച്ചു. 1941 ൽ ഈപട്ടണത്തിന്റെ പേർ ഖാൻലാർ എന്നാക്കി മാറ്റി. 1941-ൽ, ഇവിടുത്തെ ന്യനപക്ഷമായിരുന്ന ജർമ്മനി കുടിയേറ്റക്കാരെ സോവിയറ്റ് അധികാരികൾ കസാഖ്സ്ഥാനിലേക്ക് മാറ്റിപ്പാർപ്പിക്കുകയും അവരുടെ വസതികൾ അനസ്താസ് മികോയാൻ ഉത്തരവു പ്രകാരം അർമേനിയക്കാരെ കടിയിരുത്തുകയും ചെയ്തു.

1925 ൽ പുതുതായി രൂപീകരിക്കപ്പെട്ട "ഗോയ് ഗൾ സ്റ്റേറ്റ് റിസർവ്വിലേയ്ക്ക് ഈ തടാകം സംയോജിപ്പിക്കപ്പെടുകയും ഇത് 2008 ൽ പിന്നീട് പകരമായി വന്ന ഗോയ്ഗോൾ ദേശീയോദ്യാനത്തിന്റെ ഭാഗമായിത്തീരുകയും ചെയ്തു.

ഗ്രേറ്റർ ഗോയ്ഗൾ പ്രദേശം പലപ്പോഴും ബന്ധപ്പെട്ടുകിടക്കുന്ന 19 തടാകങ്ങളായി വിഭജിക്കപ്പെട്ടിട്ടുണ്ട്. ഇതിൽ മരാൾഗൾ, സെലിൽഗൾ, ക്വാറഗൾ എന്നിവയുൾപ്പെടെ 8 എണ്ണം വലിയ തടാകങ്ങളുടെ ഗണത്തിൽപ്പെടുന്നു. സമുദ്രനിരപ്പിൽ നിന്നും ഏകദേശം 1,556 മീറ്റർ ഉയരത്തിലാണ് തടാകം സ്ഥിതി ചെയ്യുന്നത്. പൂർണ്ണ ദൈർഘ്യം ഏകദേശം 6,460 മീറ്ററാണ്. തടാകത്തിന്റെ ആഴം 93 മീറ്ററായി കണക്കാക്കിയിരിക്കുന്നു. തടാകത്തിലെ സ്ഫടികം പോലെ തെളിഞ്ഞ ശുദ്ധജലം കാരണമായി ഉപരിതലത്തിൽ നിന്ന് അടിയിലേയ്ക്ക് ഏകദേശം 8 മുതൽ 10 മീറ്ററോളം അഴകാർന്ന  ജലാന്തർഭാഗ ദൃശ്യങ്ങൾ കാണുവാൻ സാധിക്കുന്നു. തടാകം ജലജീവികളാൽ സമ്പന്നമാണ്. തടാത്തിന്റെ പ്രകൃതിദത്തമായ ഉത്ഭവത്താൽ തടാകത്തിലെ ട്രൗട്ട് മത്സ്യം നദിയിലെ ട്രൌട്ട് മത്സ്യത്തിൻ നിന്ന് പരണമിച്ചതാണ്. വരണ്ട ശീതകാലത്തിനും ഇളംചൂടുള്ള വേനൽക്കാലത്തിനും പ്രസിദ്ധമാണ് ഗോയ്ഗൾ മേഖല. 600 മുതൽ 900 മില്ലിമീറ്റർ വരെ മഴ ഈ പ്രദേശത്തു ലഭിക്കുന്നു. ഗോയ്ഗൾ തടാകമേഖലയ്ക്കടുത്തായി അസർബൈനാന്റെ ഒരു സൈനിക ക്യാമ്പ് സ്ഥിതിചെയ്യുന്നു. വസന്തകാലത്തും ഗ്രീഷ്മകാലത്തു തടാകം ഒരു പ്രധാന വിനോദസഞ്ചാര ആകർഷണമായി മാറുന്നു. 2009 ൽ ഏകദേശം 4500 ലധികം വിനോദ സഞ്ചാരികൾ ഗോയ്ഗൾ തടാക പ്രദേശം സന്ദർശിച്ചിരുന്നു. വിനോദസഞ്ചാരികളിൽ കൂടുതലും ജർമ്മൻ പൗരന്മാരാണ്. വല്ലപ്പോഴും കുത്തനെയുള്ള കയറ്റമുണ്ടെങ്കിലും തടാകത്തിലേയ്ക്കു നയിക്കുന്ന റോഡ് വലിയതോതിൽ സംരക്ഷണ ഭിത്തിയുള്ളതാണ്. സഞ്ചാരികൾക്ക് മികച്ച ഫോട്ടോകളെടുക്കുവാനുള്ള നിരവധി അവസരങ്ങൾ ഇവിടെ ലഭിക്കുന്നു.

ഗോയ്ഗളിന്റെ പരിസരപ്രദേശങ്ങളിൽ ജർമ്മൻ വംശജരുടെ താമസകേന്ദ്രങ്ങളും 1854 ൽ നിർമ്മിക്കപ്പെട്ട പഴയ ജർമൻ ലൂഥറൻ പള്ളിയുൾപ്പെടെ ജർമൻ സംസ്കാരത്തിലെ പല സ്മാരകങ്ങളും സ്ഥിതിചെയ്യുന്നു. ഈ തടാകത്തിന്റെ സൗന്ദര്യം നിരവധി നോവലുകൾ, കവിതകൾ, സംഗീത ബാൻഡുകൾ എന്നിവയ്ക്കു പ്രചോദനമായിട്ടുണ്ട്.


</doc>
<doc id="399517" url="https://ml.wikipedia.org/wiki?curid=399517" title="റഷ്യയുടെ ദേശീയപതാക">
റഷ്യയുടെ ദേശീയപതാക

വെളുപ്പ്, നീല, ചുവപ്പ് എന്നീ നിറങ്ങളുള്ള ഒരു ത്രി വർണ്ണ പതാകയാണ് റഷ്യയുടെ ദേശീയ പതാക (ഇംഗ്ലീഷ്: flag of Russia; ) 2:3 എന്ന അനുപാതത്തിലുള്ള ഈ പതാകയെ മൂന്ന് ഭാഗങ്ങളായി തിരശ്ചീനമായി വിഭജിച്ചിരിക്കുന്നു, ഇതിൽ ഏറ്റവും മുകളിലായി വെള്ളുപ്പും, മധ്യത്തിൽ നീലയും, കീഴെ ചുവപ്പും ചേരുന്നതാണ് റഷ്യൻ ദേശീയ പതാകയുടെ രൂപം. റഷ്യൻ വാണിജ്യകപ്പലുകളിൽ അധികാര ചിഹ്നം എന്ന നിലക്കാണ് ഈ പതാക ആദ്യമായി ഉപയോഗിച്ച് തുടങ്ങിയത്. പിന്നീട് 1696-ൽ റഷ്യൻ സാർ രാജ്യം സ്ഥാപിതമായപ്പോൾ ഈ പതാകയെ ഔദ്യോഗികമായി അംഗീകരിച്ചു. in 1696. 1917-ൽ റഷ്യൻ സോഷ്യലിസ്റ്റ് ഫെഡെറേറ്റീവ് സോവിയറ്റ് റിപ്പബ്ലിൿ സ്ഥപിതമാകുന്നതുവരെ പതാക പ്രചാരത്തിലിരുന്നു. സോവിയറ്റ് യൂണിയൻ നിലനിന്നിരുന്ന സമയത്ത് ചുവന്ന പശ്ചാത്തലത്തിൽ അരിവാൾ-ചുറ്റിക-നക്ഷത്രം രേഖപ്പെടുത്തിയ ഒരു പതാകയാണ് ദേശീയപതാകയായി ഉപയോഗിച്ചിരുന്നത്. സോവിയറ്റ് യൂണിയൻ തകർന്നതോടെ, ആദ്യത്തെ ത്രിവർണ്ണ പതാകയെ 1991-ൽ റഷ്യൻ ഫെഡറേഷന്റെ ദേശീയ പതാകയായി വീണ്ടും തിരഞ്ഞെടുക്കപ്പെട്ടു. 

റഷ്യൻ പതാകയുടെ ഉദ്ഭവത്തെ ഡച്ച് റിപ്പബ്ലിക്കിന്റ്റെ (നെതർലാൻഡിന്റെ പതാക) ത്രിവർണ്ണ പതാകയുമായി ചിലർ ബന്ധപ്പെടുത്താറുണ്ട്.

1668-ൽ അലെക്സിസ് ഒന്നാമന്റെ കാലത്താണ് പതാകയെ കുറിച്ച് ആദ്യമായി പ്രധിപാദിക്കുന്നത്. ഇത് ആദ്യത്തെ റഷ്യൻ നാവിക കപ്പലായ ഫ്രിഗേറ്റ് ഓറിയോളിന്റെ നിർമ്മാണവുമായി ബന്ധപ്പെട്ടായിരുന്നു.

1693, 1694 എന്നി വർഷങ്ങളിൽ സർ പീറ്റർ ദ് ഗ്രേറ്റ് അർഘാങ്ലെസ്കിലേക്ക് നടത്തിയ യാത്രകളുമായും ദേശീയപതാകയുടെ ഉദ്ഭവത്തെ ബന്ധപ്പെടുത്താറുണ്ട്. റഷ്യയിൽ അന്ന് നിലനിന്നിരുന്നതിൽ നിന്നും വ്യത്യസ്തമായി, യൂറോപ്പ്യൻ രീതിയിൽ കപ്പലുകൾ നിർമ്മിക്കുന്നതിൽ പീറ്റർ ആതീവ തല്പരനായിരുന്നു. 1693--ൽ, പീറ്റർ ആംസ്റ്റർഡാമിൽനിന്നും ഒരു ഡച്ച് നിർമ്മിത പടക്കപ്പൽ വാങ്ങാനായി നടപടിയെടുത്തു. 1694-ൽ അത റഷ്യൻ തീരത്ത് അടുത്തപ്പോൾ, അതിൽ ഒരു ചുവപ്പ്-വെള്ള-നീല ഡച്ച് പതാക പാറിക്കളിക്കുന്നുണ്ടായിരുന്നു. ഈ പതാകയിലെ നിറങ്ങളുടെ ക്രമീകരണത്തിൽ വ്യത്യാസം വരുത്തികൊണ്ട്, പീറ്റർ റഷ്യൻ പതാക രൂപകല്പനചെയ്യുകയാണ് ഉണ്ടായത്.

ക്യാരെൽ അല്ലാർഡിന്റെ 1695 ഫ്ലാഗ് ബുക്കിൽ, മസ്കോവിലെ സാർ ചക്രവർത്തി ഉപയോഗിച്ചിരുന്ന മൂന്നുതരം പതാകകളെകുറിച്ച് പ്രധിപാദിക്കുന്നുണ്ട്: കയ്യിൽ ഫലകവും, ശിരസ്സുകളിൽ കിരീടവുമുള്ള ഒരു ഇരു തലയൻ പരുന്തിന്റെ ചിത്രം ആലേഖനം ചെയ്ത ത്രിവർണ്ണ പതാക, നീല നിറത്തിൽ വികർണ്ണങ്ങളെ സൂചിപ്പിച്ചുകൊണ്ടുള്ള ത്രിവർണ്ണ പതാക, നീലനിറത്തിലുള്ള കുരിശ് വെളുപ്പ് ചുവപ്പ് നിറങ്ങളെ വേറ്ത്തിരിക്കുന്ന എന്നിവയാണ് ആ മൂന്ന് പതാകകൾ.

1705-ൽ നാവിക പതാകയായാണ് റഷ്യൻ പതാകയെ ആദ്യമായി തിരഞ്ഞെടുത്തത്. അതിൽ ഉണ്ടായിരിക്കേണ്ട നിറങ്ങൾക്കും പ്രാധാന്യം കൽപ്പിച്ചിരുന്നു. ഈശ്വരനെ സൂചിപ്പിക്കാൻ വെളുപ്പും, രാജാവിനെ സൂചിപ്പിക്കാൻ നീലയും, പ്രജകളെ സൂചിപ്പിക്കാൻ ചുവപ്പും നിറങ്ങൾ ഉൾപ്പെടുത്തി. 1883 മേയ് മാസം 7ആം തിയതി, റഷ്യൻ പതാകയെ കരയിലും ഉപയോഗിക്കുവാനുള്ള അംഗീകാരം ലഭിച്ചു. 1896-ൽ സാർ നിക്കോളാസ് II നെ കിരീടധാരണത്തിന് മുമ്പേ തന്നെ പതാകക്ക് ഔദ്യോഗികമായി ദേശീയ പതാക പദവിയും, ലഭിച്ചിരുന്നു.

റഷ്യൻ പതാകയിലെ വർണ്ണങ്ങളുടെ പ്രതീകാത്മകതയെ നിരവധി രീതികളിൽ വ്യാഖ്യാനിക്കാറുണ്ട്. അവയിൽ ഏറ്റവും പ്രചാരത്തിലുള്ളത് ഇപ്രകാരമാണ്: ശ്വേത വർണ്ണം കുലീനതയെയും, നിഷ്കളങ്കതയെയും സൂചിപ്പിക്കുന്നു. നീല നിറം വിശ്വാസ്യത, സത്യസന്ധത, നിർദ്ദോഷഗുണം, പവിത്രത എന്നീ ഗുണങ്ങളെയാണ് പ്രതീകവൽക്കരിക്കുന്നത്. ധൈര്യം, മഹാമനസ്കത, സ്നേഹം, എന്നീ ഗുണങ്ങളെയാണ് ചുവപ്പ് നിറംകൊണ്ട് സൂചിപ്പിക്കുന്നത്.

 


</doc>
<doc id="399519" url="https://ml.wikipedia.org/wiki?curid=399519" title="സെയ്ദ്പൂർ, ഇസ്ലാമബാദ്">
സെയ്ദ്പൂർ, ഇസ്ലാമബാദ്

പാകിസ്താന്റെ തലസ്ഥാനമായ ഇസ്ലാമാബാദിനടുത്തുള്ള മാർഗല്ല കുന്നിനോടു ചേർന്ന് സ്ഥിതിചെയ്യുന്ന ഒരു പുരാതന ഗ്രാമമാണ് സെയ്ദ്പൂർ. ഇസ്ലാമാബാദിലെ ദാമൻ-ഇ-കോഹ് എന്ന കുന്നിൽ നിന്നു നോക്കിയാൽ ഈ ഗ്രാമം കാണാൻ സാധിക്കും. ഇവിടെ ഒരുകാലത്തു നശിച്ചുപോയ പുരാതന ഹിന്ദു ആരാധനാലയങ്ങളെയും സിഖ് മതക്കാരുടെ ഗുരുദ്വാരയെയും 2006-ൽ വീണ്ടെടുത്തു. ഇപ്പോൾ ഈ ഗ്രാമത്തിൽ ധാരാളം ഭക്ഷണശാലകൾ ഉണ്ട്.ഇത് ഇസ്ലാമബാദിലെ ജനങ്ങളെയും വിനോദസഞ്ചാരികളെയും വളരെയേറെ ആകർഷിക്കുന്നു.

മുഗൾ ചക്രവർത്തി ബാബറിന്റെ ഭരണകാലത്ത് പോഠോഹാർ മേഖലയുടെ ഭരണാധികാരിയായിരുന്ന സുൽത്താൻ സാരംഗ് ഖാന്റെ മകനായ സുൽത്താൻ സെയ്ദ് ഖാന്റെ സ്മരണാർത്ഥമാണ് സെയ്ദ്പൂരിന് ആ പേര് നൽകിയിരിക്കുന്നത്.

ഏകദേശം 500 വർഷങ്ങൾക്ക് മുമ്പ് മുതൽക്കേ സെയ്ദ്പൂർ ഗ്രാമം അതിന്റെ പൈതൃകം കൊണ്ടും ചരിത്രം കൊണ്ടും പ്രസിദ്ധമായിരുന്നു. വളരെ പണ്ടുകാലം മുതൽക്കേ ഇവിടുത്തെ ഗ്രാമവാസികൾക്കും വിനോദസഞ്ചാരികൾക്കും സെയ്ദ്പൂർ ഒരു വിനോദ സഞ്ചാര കേന്ദ്രമായിരുന്നു. പ്രഭാതത്തിലും പ്രദോഷത്തിലും മാർഗല്ല കുന്നുകൾ സെയ്ദ്പൂരിന്റെ മനോഹരമായ ദൃശ്യം സമ്മാനിക്കുന്നു. മുസ്ലിങ്ങളും ഹിന്ദുക്കളും സിക്കുകാരും ഒരുമിച്ച് ജീവിച്ചിരുന്നതിന്റെ തെളിവുകൾ ഈ ഗ്രാമത്തിൽ നിന്ന് ലഭിച്ചിട്ടുണ്ട്.

മുഗൾ ചക്രവർത്തി അക്ബറിന്റെ മകനായ ജഹാംഗീറിന് വിവാഹം ചെയ്തുകൊടുത്ത തന്റെ മകൾക്ക് ഈ ഗ്രാമം സെയ്ദ് ഖാൻ സമ്മാനമായി നൽകി.

ജഹാംഗീറിന്റെ ഓർമ്മക്കുറിപ്പായ തുസുക്-ഇ-ജഹാംഗീരിയിൽ തന്റെ കാബൂളിലേക്കുള്ള യാത്രാ മധ്യേ റാവൽപിണ്ടിക്കു മുമ്പായി അദ്ദേഹം അധിവസിച്ചു എന്ന് പറയുന്ന സ്ഥലം സെയ്ദ്പൂരാണെന്നു വിശ്വസിക്കുന്നു. മുഗൾ ഭരണകാലത്ത് പൂന്തോട്ടങ്ങൾക്കു വെള്ളം നനയ്ക്കുന്നതിനും കുടിവെള്ളത്തിന് ആവശ്യമായ വെള്ളം എടുക്കുന്നതിനും ഈ ഗ്രാമത്തെ ആശ്രയിച്ചിരുന്നു. ശാശ്വതമായ ഒരു വസന്ത ഗ്രാമം അഥവാ ഒരു പൂന്തോട്ടനഗരം ആയിരുന്നു സയ്ദ്പൂർ എന്നു കരുതപ്പെടുന്നു.

ഹിന്ദു സൈന്യാധിപനായിരുന്ന രാജാ മാൻസിങ്ങ് ഈ ഗ്രാമത്തെ ഒരു ഹിന്ദു ആരാധനാലയ കേന്ദ്രമാക്കി മാറ്റി. രാമ കുണ്ഡ്, സീതാ കുണ്ഡ്, ലക്ഷമണൻ കുണ്ഡ്, ഹനുമാൻ കുണ്ഡ് എന്നിങ്ങനെ ധാരാളം ചെറിയ തടാകങ്ങൾ അദ്ദേഹം നിർമ്മിച്ചു.

ഹിന്ദു നാഗരികതയുടെ ചരിത്രം സൂചിപ്പിക്കുന്ന ഒരുപാട് ആരാധനാലയങ്ങൾ പണികഴിക്കപ്പെടുകയും അതെല്ലാം സംരക്ഷിക്കപ്പെടുകയും ചെയ്യുന്നു.

സെയ്ദ്പൂരിന്റെ പൈതൃകം സംരക്ഷിക്കുന്നതിനു വേണ്ടിയും വിനോദസഞ്ചാരം പ്രോത്സാഹിപ്പിക്കുന്നതിനു വേണ്ടിയും 2006-ൽ കമ്രാൻ ലഷാറിയുടെ നേതൃത്വത്തിൽ സെയ്ദ്പൂരിനെ പുനർനവീകരിക്കാൻ തീരുമാനിച്ചു.

ഫ്രഞ്ച് ഗവൺമെന്റിന്റെ പ്രതിനിധികൾ ഇതിന് ശാസ്ത്രീയമായ സഹായങ്ങൾ ചെയ്തു കൊടുത്തു. ഫ്രഞ്ച് അംബാസഡറിന് പാകിസ്താനിൽ നിന്നു ലഭിച്ച സ്വീകരണത്തിന്റെ ഭാഗമായിട്ട് ഫ്രഞ്ച് വാസ്തുശിൽപി മാക്സ് ബോയ്സ്രോബെർട്ട് സയിദ്പൂർ സന്ദർശിച്ചു. പുനർ നവീകരണ പദ്ധതിയുടെ തുടക്കത്തിലുള്ള ചെലവ് 40 കോടി രൂപയായി നിർണ്ണയിച്ചു.

2008-ൽ ക്യാപ്പിറ്റൽ ഡെവലപ്മെന്റ് അതോറിറ്റി സെയ്ദ്പൂരിനെ പുനർനവീകരിച്ച് വിനോദസഞ്ചാരികളെയൊക്കെ ആകർഷിക്കുന്ന ഒരു വിചിത്രമായ ഗ്രാമമാക്കി മാറ്റി.

മൺവീടുകൾക്ക് പുതുമ കൂട്ടിയും ഗ്രാമത്തിൽ കൂടി ഒഴുകുന്ന അരുവികൾ വൃത്തിയാക്കിയും ഹിന്ദു ആരാധനാലയങ്ങൾ നവീകരിച്ചുമാണ് സെയ്ദ്പൂരിനെ പുനർനിർമ്മിച്ചത്. വൈക്കോൽക്കൂനകൾ, ചുവരുകളിൽ ഉപയോഗിച്ചിരുന്ന കല്ലുകൾ, കുതിരവണ്ടികൾ തുടങ്ങി പോഠോഹാറിന്റെ ചരിത്രം അടയാളപ്പെടുത്തുന്ന എല്ലാം തന്നെ ഈ ഗ്രാമത്തിന്റെ പാരമ്പര്യ പശ്ചാത്തലം പ്രതിഫലിപ്പിക്കുന്നു.
ഡെസ് പാർഡെസ്, ദ പോളോ ലോങ്
മുതലായവ ഇവിടുത്തെ പ്രസിദ്ധമായ ഭക്ഷണശാലകളാണ്. ധാരാളം വിനോദസഞ്ചാരികൾ ഒഴിവു സമയങ്ങൾ ചിലവഴിക്കാൻ വേണ്ടി ഈ ഗ്രാമത്തിൽ എത്താറുണ്ട്. ഇവിടെ ചിത്രങ്ങളോട് കൂടിയ ചെറിയ മ്യൂസിയങ്ങളും കാണാൻ സാധിക്കും.



</doc>
<doc id="399530" url="https://ml.wikipedia.org/wiki?curid=399530" title="ബ്ലാക്ക് സെപ്റ്റംബർ കൂട്ടക്കൊല">
ബ്ലാക്ക് സെപ്റ്റംബർ കൂട്ടക്കൊല

1972 ലെ മ്യൂനിച്ച് ഒളിമ്പിക്സിൽ മുനീച്ച് കൂട്ടക്കൊലയിൽ നടത്തിയ ആക്രമണങ്ങളിൽ, പതിനൊന്ന് ഇസ്രായേലി ഒളിമ്പിക് സംഘങ്ങളെ ബന്ദികളാക്കി, ഒടുവിൽ ജർമൻ പോലീസ് ഓഫീസർ, ഫലസ്തീൻ തീവ്രവാദി സംഘടനയായ ബ്ലാക് സെപ്റ്റിന്റെ സഹായത്തോടെ കൊല്ലപ്പെട്ടു. പ്രതിസന്ധി ആരംഭിച്ച് അധികം വൈകാതെ ഇസ്രയേലിൽ 234 തടവുകാർ ജയിലിലാവുകയും, ജർമൻ സ്ഥാപിച്ച റെഡ് ആർമി വിഭാഗം (അൻഡ്രീസ ബാദർ, ഉല്ലാരി മീൻഹോഫ്) എന്നിവ സ്ഥാപിക്കുകയും ചെയ്തു. [7] [8] ബ്ലാക് സെപ്തംബർ 1948 ൽ ഇസ്രായേൽ പ്രതിരോധ സേനകൾ (ഐ.ഡി.എഫ്) പുറത്തുവിട്ട രണ്ടു പാലസ്തീൻ ക്രിസ്ത്യൻ ഗ്രാമങ്ങൾക്ക് ശേഷം "ഇക്രിത് ആൻഡ് ബിരാമി" എന്ന ഓപ്പറേഷൻ വിളിച്ചു.

യഹൂദ-ക്രൈസ്തവ മാതാപിതാക്കൾക്ക് ജനിച്ചതിനാൽ, ലത്തീഫ് അഫ്ഫ് എന്ന തീവ്രവാദി സംഘടനയുടെ കമാൻഡറുമായി മതേതര ദേശീയതയാണ് ഈ ആക്രമണം പ്രചോദിപ്പിച്ചത്. [10] ജർമൻ നവ നാസികൾ ആക്രമണകാരികൾക്കുള്ള സഹായധനസഹായം നൽകി. [11]

എട്ട് ബ്ലാക് സെപ്തംബർ അംഗങ്ങളിൽ അഞ്ചുപേരെ പൊലീസ് രക്ഷപ്പെടുത്തി. ഒരു ജർമ്മൻ പോലീസുകാരൻ വെടിവെപ്പിൽ മരിച്ചു. ലഫ്റ്റൻസ ഫ്ളൈറ്റ് 615 എന്ന വിമാനം ഹൈജാക്ക് ചെയ്തതിനെത്തുടർന്ന് അടുത്ത ജർമ്മൻ വിട്ടയച്ച മൂന്നു പേരെ അവർ ജയിലിലാക്കി. ലെബാനോനിലും ഓപ്പറേഷൻ കോപാകുലയിലും 1973 ലെ ഇസ്രയേൽ ആക്രമണത്തോടൊപ്പം മോസ്സാദും ചേർന്ന് പ്രതികരിച്ചത്, കൂട്ടക്കൊലയിൽ പങ്കുണ്ടെന്ന് സംശയിക്കുന്ന ഫലസ്തീനികളെ വധിക്കുകയും വധിക്കുകയും ചെയ്തു. [അവലംബം ആവശ്യമാണ്]

2016 ഒക്റ്റോബറി ഒളിമ്പിക്സിന് രണ്ടു ദിവസം മുൻപാണ് 2016 ആഗസ്റ്റ് 3 ന് അന്താരാഷ്ട്ര ഒളിംപിക് കമ്മിറ്റി ഔദ്യോഗികമായി കൊലപ്പെടുത്തിയ പതിനൊന്ന് ഇസ്രായേല്യരെ ആദരിച്ചു

</doc>
<doc id="399533" url="https://ml.wikipedia.org/wiki?curid=399533" title="പെനാങ്ക് ദേശീയോദ്യാനം">
പെനാങ്ക് ദേശീയോദ്യാനം

പെനാങ്ക് ദേശീയോദ്യാനം (മലയ: തമൻ നെഗാര പുലാവു പിനാംഗ്; തമിഴ്: பினாங்கு தேசியப் பூங்காக்கள்,Piṉāṅku tēciyap pūṅkākkaḷ; ചൈനീസ്: 槟城国家公园,bīng chéng guó jiā gōng yuán) 1,213 ഹെക്ടർ പ്രദേശത്ത് കടലിലും കരയിലുമായി വ്യാപിച്ചുകിടക്കുന്നതും ശാസ്ത്രജ്ഞന്മാർ, ഗവേഷകന്മാർ, പ്രകൃതി സ്നേഹികൾ എന്നിവർ പ്രകൃതി വിഭവങ്ങളിൽ പര്യവേക്ഷണം നടത്തപ്പെടുന്നതുമായ മലേഷ്യയിലെ ഒരു ദേശീയോദ്യാനമാണ്. മുമ്പ് പന്തായി ആച്ചേഹ് ഫോറസ്റ്റ് റിസർവ്വ് എന്നറിയപ്പെട്ടിരുന്ന ഈ പ്രാചീന പ്രദേശം 417 സസ്യവർഗ്ഗങ്ങൾക്കും 143 ജന്തുവർഗ്ഗങ്ങൾക്കും അഭയസങ്കേതമൊരുക്കുന്നു.പെനാങ്ക് ദ്വീപിന്റെ വടക്കുപടിഞ്ഞാറൻ അറ്റത്തു സ്ഥിതിചെയ്യുന്ന പന്തായി ആച്ചേഹ് ഫോറസ്റ്റ് റിസർവ്വ് 2003 ഏപ്രിൽ മാസത്തിൽ ഒരു ദേശീയോദ്യാനമായി പ്രഖ്യാപിക്കപ്പെട്ടു.

1980 ലെ മലേഷ്യൻ ദേശീയ പാർക്ക് ആക്ട് പ്രകാരം നിയമപരമായി ഗസറ്റ് വിജ്ഞ്ഞാപനം ചെയ്യപ്പെട്ട ആദ്യ പരിരക്ഷിത പ്രദേശമായിത്തീർന്നു പെനാങ് ദേശീയോദ്യാനം. സംസ്ഥാന സർക്കാരിൻറേയും ഫെഡറൽ സർക്കാരിൻറേയും പരിസ്ഥിതി സംരക്ഷണ ശ്രമങ്ങളെ സൂചിപ്പിക്കുന്ന ആദ്യ ചുവടുവയ്പ്പായിരുന്നു ഇത്. സസ്യജന്തുജാലം, പുരാവസ്തുഗവേഷണം, ചരിത്രം, നരവംശശാസ്ത്രം, ശാസ്ത്രം, പ്രകൃതിദൃശ്യങ്ങൾ എന്നിവയുൾപ്പെടെയുള്ള വസ്തുക്കളെയും സംരക്ഷിക്കുന്നതിനും പെനാങ് നാഷണൽ പാർക്ക് സ്ഥാപിക്കപ്പെട്ടു. സസ്യജന്തുജാലത്തെ സംരക്ഷിക്കുന്നതിനും അതോടോപ്പം ഭൂവിജ്ഞാനം, പുരാവസ്തുഗവേഷണം, ചരിത്രം, നരവംശശാസ്ത്രം, പ്രകൃതിദൃശ്യങ്ങൾ എന്നിവയുൾപ്പെടെയുള്ള വസ്തുക്കളുടെ പഠനവും സംരക്ഷണവും പ്രോത്സാഹിപ്പിക്കുന്നതിനുമായി പെനാങ് ദേശീയോദ്യാനം സ്ഥാപിക്കപ്പെട്ടു. ഈ ദേശീയോദ്യാനത്തിലെ പ്രധാന ആകർഷണങ്ങളിൽ മലമുകളിലും താഴ്വാത്തുമുള്ള ഡിപ്റ്ററോകാർപസ് വനങ്ങൾ, കണ്ടൽ വനമേഖലകൾ, മണൽ ബീച്ചുകളിലെ ആവാസ കേന്ദ്രങ്ങൾ, കാലാവസ്ഥാനുസൃതമായുള്ള ഒരു മെരോമിക്റ്റിക് തടാകം, തുറസ്സായ കടൽത്തീരങ്ങൾ എന്നിവ ഉൾപ്പെടുന്നു. 

ഡിപ്റ്ററോകാർപസി വനങ്ങളിലെ ഒരു സാധാരണ വൃക്ഷമായ സെരായ ("Shorea curtisii") മരങ്ങളുടെ നിര മുകാ ഹെഡിനു ചുറ്റുപാടുമുളള കുത്തനെയുള്ള ചരിവുകളിൽനിന്ന് എളുപ്പത്തിൽ കാണാൻ സാധിക്കുന്നു. ഡിപ്റ്ററോകാർപസി, ലെഗൂമിനേസീ, അപ്പോസൈനേസീ, അനാക്കാർഡിയേസീ, യൂഫോർബിയേസീ, മൊറേസി എന്നിവയടക്കം ഏകദേശം 1000 ത്തിലധികം സസ്യവർഗ്ഗങ്ങൾ ഈ ദേശീയോദ്യാനത്തിൽ കണ്ടെത്തിയിട്ടുണ്ട്. 1955-ന് മുമ്പ് പന്തായി ആച്ചേഹ് ഫോറസ്റ്റ് റിസർവിന്റെ ഭാഗങ്ങളിൽ മരം മുറിക്കൽ നടന്നിരുന്നു. 1955 മുതൽ വനമേഖലകളിലൊന്നും മരംമുറിക്കൽ പ്രവർത്തനങ്ങൾ നിലവിലില്ല. 1996 ൽ എല്ലാ മരംമുറിക്കൽ പ്രവർത്തനങ്ങളും നിർത്തിവയ്ക്കപ്പടുകയും മലേഷ്യൻ പൊതു ധനം വ്യക്തമായ മാർഗ്ഗനിർദ്ദേശങ്ങളോടെ പെനെങ്ക് ദേശീയോദ്യാനം വികസിപ്പിക്കാൻ അനുവദിക്കപ്പെട്ടു. 

മലേഷ്യയിലെ മറ്റ് പ്രധാന പരിരക്ഷിത പ്രദേശങ്ങളിൽ കാണപ്പെടാത്ത അത്യപൂർവ്വമായ അഞ്ചുതരം ആവാസവ്യവസ്ഥ ഇവിടെ കാണപ്പെടുന്നു. ആമകൾ, ക്രസ്റ്റേഷ്യനുകൾ, അപൂർവ പിച്ചർ ചെടികൾ എന്നിവയുൾപ്പെടെ 417 തരം സസ്യലതാദികളാലും 143 തരം ജന്തുവർഗ്ഗങ്ങളാലും സമ്പുഷ്ടമാണ് ഈ ദേശീയോദ്യാനം. മലേഷ്യയിലെ ജൈവ വൈവിധ്യത്തിന്റെ ഏറ്റവും അസാധാരണമായ സമ്മേളനത്താൽ അനുഗൃഹീതമായ ഉദ്യാനമായി ഇതു വാഴ്ത്തപ്പെടുന്നു. 

ദ്വിതീയ വനമാണ് ഇവിടെ ഒരു പ്രധാന ആകർഷണം. ബീച്ചുകൾ നീണ്ടുകിടക്കുന്നതും പാറക്കെട്ടുകളിൽ വളരുന്ന ബോൺസായികൾ മറ്റു നിരവധി വൃക്ഷങ്ങൾ, ഔഷധ സസ്യങ്ങൾ എന്നിവ നിറഞ്ഞതുമാണ്. ഇവിടെ കാണപ്പെടുന്ന പ്രധാന സസ്യവർഗ്ഗങ്ങളിൽ ചെങ്ങൽ ("Neobalanocarpus)", മെരന്തി സെറായ, ജെലുടോങ് (Dyera costulata), ഗഹാറു (അകിൽ), ടോങ്കാറ്റ് അലി, ബിൻടങ്കർ എന്നിവയെല്ലാം ഉൾപ്പെടുന്നു. തീരത്തോടടുത്ത പ്രദേശത്തു താറുമാറാക്കപ്പെട്ട ദ്വീതീയ വനങ്ങൾക്കാണു പ്രാമുഖ്യം. ഇതിൽ പ്രധാമായുളളത് സ്ക്രൂ പൈൻ പോലെയുള്ള കട്ടികൂടിയ മരങ്ങളാണ്. ചുവന്ന പേപ്പർ പോലെയുള്ള പുറംതൊലിയുള്ള പെലവാൻ വൃക്ഷങ്ങൾ നിരവധിയുണ്ട്. ഇതിനു താഴെയായി പന്നൽച്ചെടികളും മറ്റ് അടിക്കാടുകളും വ്യാപിച്ചുകിടക്കുന്നു. കാറ്റാടി മരങ്ങൾ, കടൽ ബദാം, കശുമാവ്, ഒരുവശത്തേയ്ക്കു ചാഞ്ഞുകിടക്കുന്ന തെങ്ങുകൾ എന്നിവയാണ് ഇവിടെ നിലനിൽക്കുന്ന മറ്റ് ശ്രദ്ധേയങ്ങളായ മരങ്ങൾ. 

ടുക്കുൺ ബീച്ചിനു സമാന്തരമായി നിരവധി കണ്ടൽ മരങ്ങൾ കണ്ടുവരുന്നു. കുത്തനെയുള്ള പാറക്കെട്ടുകൾ നിറഞ്ഞ ചരിവുകളിൽ കാട്ട് ഓർക്കിഡുകളും കശുമാവുകളുമുണ്ട്. കശുമാവുകൾ ഇവിടെ വർഷങ്ങൾക്കുമുമ്പു നടന്നിരുന്ന നിരവധി കാർഷിക പ്രവർത്തനങ്ങളെ സൂചിപ്പിക്കുന്നു. തീരത്തിനടുത്ത് കാട്ടിനുള്ളിൽ പൂർണ്ണമായി വളർന്നുനിൽക്കുന്ന മരത്തടികൾ കണ്ടെത്തിയിട്ടുണ്ട്. തീരദേശ ആവാസവ്യവസ്ഥയെ അതിജീവിക്കാൻ കഴിയുന്നതരം പച്ചർ ചെടികളും("Nepenthes" spp.) ഇവിടെ കാണപ്പെടുന്നു. 

ദേശീയോദ്യാനത്തിലും സമീപപ്രദേശങ്ങളിലുമായി കാണപ്പെടുന്ന ജന്തുജാലങ്ങളിൽ ഡോൾഫിനുകൾ, നീർനായ, ഹാക്സ്ബിൽ കടലാമകൾ, കുരങ്ങുകൾ എന്നിവയും ഉൾപ്പെടുന്നു. ഡസ്കി ലീപ് കുരങ്ങന്മാർ, നീണ്ട വാലുള്ള മകാക് എന്നിവയെയും ഇവിടെ കാണാനാവും. പക്ഷികളിൽ പ്രധാമമായി കാക്ക മീൻകൊത്തി, കുളക്കോഴി, വലിയ കൊക്കുകൾ എന്നിവയാണുള്ളത്. മറ്റു വലിയ പക്ഷികളിൽ വെള്ളവയറൻ കടൽ‌പ്പരുന്ത്‌, കൃഷ്ണപ്പരുന്ത്, പൊന്മാൻ എന്നിവയെ ഇടയ്ക്കിടെ കാണാവുന്നതാണ്.

സസ്തനികളിൽ കാട്ടുപന്നികൾ, കാട്ടുപൂച്ചകൾ, വെരുക്, സീ ഓട്ടർ, കൂരമാൻ, എലികൾ, വാവലുകൾ അണ്ണാൻ എന്നിവയും കടൽ ജീവികളിൽ ഞണ്ടുകൾ, വിവിധയിനം മത്സ്യങ്ങൾ, വലിയ കൊഞ്ചുകൾ ഉരഗങ്ങളിൽ ഉടുമ്പ്, പാമ്പുകൾ തുടങ്ങിയവ ഇവിടെ സാധാരണമാണ്. കടലാമകൾ പലപ്പോഴും ദേശീയോദ്യാനത്തിലേയ്ക്കു കടന്നുവരുന്നു. ജലത്തിന്റെ താഴ്ന്ന പാളികളിൽ ഓക്സിജൻ ലഭിക്കുന്നില്ലാത്തതിനാൽ മെരോമിക്റ്റിക് തടാകത്തിൽ ജീവിസാന്നിദ്ധ്യ കുറവാണ്. തടാകത്തിലെ ലവണാംശം കൂടിയ ജലം "Faunus ater" വർഗ്ഗത്തിലെ ഒച്ചുകളുടെ വളർച്ചയെ പരിപോഷിപ്പിക്കുന്നു.


</doc>
