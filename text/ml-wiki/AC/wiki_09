<doc id="353182" url="https://ml.wikipedia.org/wiki?curid=353182" title="കിങ് കോവ്, അലാസ്ക">
കിങ് കോവ്, അലാസ്ക

കിങ് കോവ് ( അല്യൂട്ട് ഭാക്ഷയിൽ Agdaaĝux̂ ) അലേഷ്യൻ ഈസ്റ്റ് ബറോയിലുള്ള യു.എസ്. സംസ്ഥാനമായ അലാസ്കയിലെ ഒരു പട്ടണമാണ്. 2010 ലെ സെൻസസ് പ്രകാരം പട്ടണത്തിലെ ജനസംഖ്യ 938 ആണ്.

കിങ് കോവിലെ ആദ്യം കുടിയേറിയ യൂറോപ്യൻ റോബർട്ട് കിങ് എന്നയാളാണ്. 1880 കളിലാണ് ഇദ്ദേഹം ഇവിടെ വന്നെത്തിയത്.

1911 ൽ പസഫിക് അമേരിക്കൻ ഫിഷറീസ് മത്സ്യ മാംസാദികൾ കേടുകൂടാത സൂക്ഷിക്കുവാനുള്ള ഒരു വലിയ കാനറി നിർമ്മിച്ചു. ഇവിടെ അല്യൂട്ടുകളും മറ്റ് നേറ്റീവ് ഇന്ത്യൻ വർഗ്ഗക്കാർ, സ്കാൻഡിനേവിയക്കാർ, ഏഷ്യയിൽ നിന്നുള്ളവർ എന്നിവർ ജോലി ചെയ്തിരുന്നു. ബെൽകോഫ്സ്കി, സനക്, ഫാൾസ് പാസ് എന്നീ വില്ലേജുകളിൽ നിന്നൊക്കെ നേറ്റീവ് ഇന്ത്യൻ വർഗ്ഗക്കാർ ഇവിടേയ്ക്ക് എത്തിച്ചേർന്നു. ഈ പ്രദേശത്തെ വിവിധ വിഭാഗങ്ങളെ ഏകീകരിപ്പിച്ച് 1947 ൽ ഇതൊരു ഫസ്റ്റ് ക്ലാസ് പട്ടണമായിത്തീർന്നു. 

പസഫിക് അമേരിക്കൻ ഫിഷറീസ് കമ്പനിയുടെ അനന്തരഗാമിയായി പീറ്റർ പാൻ സീഫുഡ്സ് നിലവിൽ വന്നു. 1911 മുതൽ പ്രവർത്തിച്ചുവരുന്ന ഈ കാനറി 1970 ൽ തീപ്പിടുത്തത്തിൽ നശിച്ചുവെങ്കിലും ഉടനടി പുതുക്കിപ്പണിതിരുന്നു. വടക്കേ അമേരിക്കയിലെ ഏറ്റവും വലിയ സാൽമൺ കാനറിയാണിത്. ഞണ്ട്, ചാള, സാൽമൺ എന്നിവ ഇവിടെ വർഷം മുഴുവൻ സംസ്കരിച്ചു സൂക്ഷിക്കുന്നു. ഭൂമിശാസ്ത്രംകിങ് കോവ് സ്ഥിതി ചെയ്യുന്ന അക്ഷാംശ രേഖാംശങ്ങൾ . ആണ്. അലാസ്ക അർദ്ധദ്വീപിന്റെ പസഫിക് ഭാഗത്താണ് കിങ് കോവ് സ്ഥിതി ചെയ്യുന്നത് കോൾഡ് ബേയക്ക് തെക്കുകിഴക്കായും ആങ്കറേജിന് തെക്കുപടിഞ്ഞാറുമായാണ് സ്ഥാനം. ഏകദേശം 55* 03'N അക്ഷാംശത്തിനും 162* 19' W രേഖാംശത്തിലുമാണ പട്ടണം സ്ഥിതി ചെയ്യുന്നത്. യുണൈറ്റഡ് സ്റ്റേറ്റ്സ് സെൻസസ് ബ്യറോയുടെ കണക്കുകൾ പ്രകാരം പട്ടണത്തിന്റെ ആകെ വിസ്തൃതി ആണ്. ഇതിൽ ഭാഗം കരയും ബാക്കി (15.23%) ഭാഗം വെള്ളവുമാണ്.

ഏതാനും ചരൽക്കല്ല് റോഡുകളൊഴിച്ചാൽ കിങ് കോവിൽ പരിമിതമായ ഗതാഗത സൊകര്യങ്ങളേയുള്ളു. പ്രധാനമായും വായു മാർഗ്ഗവും ജലമാർഗ്ഗവും പട്ടണത്തിൽ എത്തിച്ചേരാം. പട്ടണത്തിന്റെ വടക്കു ഭാഗത്തുള്ള കിങ് കോവ് വിമാനത്താവളത്തിലേയ്ക്ക് 4.5 മൈൽ നീളമുള്ള ഒരു റോഡുണ്ട്. രണ്ടു അഗ്നിപർവ്വത ശിഖരങ്ങളുടെ ഇടയ്ക്കുള്ള താഴ്വരയിലാണ് വിമാനത്താവളം സ്ഥിതി ചെയ്യുന്നത്.

കിങ് കോവ് സ്കൂൾ അലേഷ്യൻ ഈസ്റ്റ് ബറോ സ്കൂൾ ഡിസ്ട്രക്റ്റിലെ ഒരംഗമാണ്. പന്ത്രണ്ടാം ക്ലാസ് വരെയുള്ള ക്ലാസുകളിലായി ഏകദേശം 110 കുട്ടികളും അവരെ പഠിപ്പിക്കാൻ 12 അദ്ധ്യാപകരും ഇവിടെയുണ്ട്. ജനസംഖ്യാപരം2000 ലെ സെൻസസിൽ പട്ടണത്തിൽ ആകെ 792 പേർ സ്ഥിരതാമസക്കാരും, 170 ഗൃഹസമുഛയങ്ങളും, 116 കുടുംബങ്ങളും ഉള്ളതായി കണക്കാക്കിയിരിക്കുന്നു. പട്ടണത്തിലെ ജനസാന്ദ്രത് സ്ക്വയർ മൈലിന് (12.1/km²) 31.3 പേരാണ്. പാർപ്പിടങ്ങളുടെ ശരാശരി സാന്ദ്രത കണക്കാക്കിയാൽ ഓരോ 8.2 സ്ക്വയർ മൈലിലും (3.2/km²) 207 പാർപ്പിട സമുഛയങ്ങളാണുള്ളത്. പട്ടണത്തിലെ ജനങ്ങളുടെ വർഗ്ഗമനുസരിച്ചുള്ള കണക്കെടുത്താൽ 15.03% വെള്ളക്കാരും, 1.64% കറുത്തവർഗ്ഗക്കാരോ അല്ലെങ്കിൽ ആഫ്രക്കൻ അമേരിക്കക്കാരോ, 46.72% നേറ്റീവ് ഇന്ത്യക്കാർ 26.77% ഏഷ്യൻ വംശജർ, 0.13% പസഫി് ദ്വീപുകാർ, 5.93% മറ്റു വർഗ്ഗക്കാർ, 3.79% രണ്ടോ മൂന്നോ മാത്രം വർഗ്ഗങ്ങളിലുള്ളവരുമാണ്. ജനസംഖ്യയിൽ 7.45% ഹിസ്പാനിക്അല്ലെങ്കിൽ ലാറ്റിൻ വംശത്തിലുള്ളവരാണ്.

__ഉള്ളടക്കംഇടുക__

</doc>
<doc id="353191" url="https://ml.wikipedia.org/wiki?curid=353191" title="പന്നിക്കണ്ണൻ സ്രാവ്">
പന്നിക്കണ്ണൻ സ്രാവ്

തീര കടൽ വാസിയായ ഒരു മൽസ്യമാണ് പന്നിക്കണ്ണൻ സ്രാവ് അഥവാ Pigeye Shark (Java Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.

തടിച്ചുരുണ്ട ശരീര പ്രകൃതി ആണ് ഇവയ്ക്ക്, 9.2 അടി വരെ നീളം വെക്കുന്ന ഇനമാണ് ഇവ. 

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുഞ്ഞുങ്ങൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് , മനുഷ്യരെ അക്രമിക്കുന്നത്തിൽ മുൻപ്പിൽ നിൽക്കുന്ന ഇനമാണ് ഈ കുടുംബം . എന്നാൽ പന്നിക്കണ്ണൻ മനുഷ്യരെ ആക്രമിച്ചതിന് ഇത് വരെ തെളിവില്ലാ , അപൂർവമായി മാത്രം കാണുന്ന ഇനമായതു കൊണ്ടാവാം ഇത് 

കേരളത്തിലെ മൽസ്യങ്ങളുടെ പട്ടിക


</doc>
<doc id="353204" url="https://ml.wikipedia.org/wiki?curid=353204" title="ഉപ്ര വണ്ട്">
ഉപ്ര വണ്ട്

ലോകത്തിലെ ധാന്യങ്ങൾക്കും വിത്തുകൾക്കും ഏറ്റവും കൂടുതൽ നാശമുണ്ടാക്കുന്ന ദക്ഷിണേഷ്യ ഉത്ഭവമായ ഒരിനം വണ്ടാണ് ഉപ്ര വണ്ട്.


</doc>
<doc id="353213" url="https://ml.wikipedia.org/wiki?curid=353213" title="സാൻഡ് പോയിൻറ്, അലാസ്ക">
സാൻഡ് പോയിൻറ്, അലാസ്ക

സാൻഡ് പോയിൻറ് അഥവാ ഖ്വഗുൺ തയാഗുൻഗിൻ, അലേഷ്യൻ ഈസ്റ്റ് ബറോയനലുൾപ്പെട്ട യു.എസ് സംസ്ഥാനമായ അലാസ്കയിലെ ഒരു പട്ടണമാണ്. 2010 ലെ സെൻസസിൽ ഈ പട്ടണത്തിലെ ജനസംഖ്യ 976 ആയിരുന്നു. അലാസ്ക അർദ്ധദ്വീപിൽ നിന്നും അകലെ ഷുമോഗിൻ ദ്വീപസമുഹത്തിലെ വടക്കു പടിഞ്ഞാറേ പൊപോഫ് ദ്വീപിലാണ് പട്ടണം സ്ഥിതി ചെയ്യുന്നത്. ബെറിംഗ് കടലിന്റെ പ്രവേശനകവാടത്തിലുള്ള ഈ പട്ടണമാണ്. അലോഷിയൻ ഈസ്റ്റ് ബറോയുടെ ബറോ സീറ്റ് ഇവിടെയാണ്.ചരിത്രംസാൻഫ്രാൻസിസ്കോ ഫിഷിംഗ് കമ്പനിയാണ് ദ്വീപ് കണ്ടെത്തി 1898 ൽ ഇവിടെ ഒരു ഈ പട്ടണം സ്ഥാപിച്ച് വ്യാപാര കേന്ദ്രം തുടങ്ങുന്നത്. ഇവിടുത്തെ ആദിമ നിവാസികൾ അല്യൂട്ടുകളും സ്കാൻഡിനേവിയക്കാരുമായിരുന്നു. 1900 കളിൽ സ്വർണ്ണ ഖനനം ഈ മേഖലയിലെ ധനാഗമമാർഗ്ഗമായിരുന്നു. മത്സ്യബന്ധനം ഒരു പ്രധാന വ്യവസായമാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം ഈ പട്ടണത്തിന്റെ ആകെ വിസ്തൃതി 28.9 സ്ക്വയർ മൈലാണ് (75 km), ഇതിൽ 7.8 സ്ക്വയർ മൈൽ ഭാഗം (20 km) കരയും ബാക്കി 21.1 സ്ക്വയർ മൈൽ ഭാഗം (55 km) (73.05 ശതമാനം) വെള്ളവുമാണ്.

മറ്റു എല്ലാ തെക്കു പടിഞ്ഞാറൻ അലാസ്കൻ പട്ടണങ്ങളെപ്പോലെ തന്നെ സാൻറ് പോയിൻറിലും സബ്-പോളാർ ഓഷ്യാനിക് കാലാവസ്ഥയാണ്. 

</doc>
<doc id="353215" url="https://ml.wikipedia.org/wiki?curid=353215" title="ലിബർലാന്റ്">
ലിബർലാന്റ്

ഡാന്യൂബ് നദിയുടെ പടിഞ്ഞാറൻതീരത്ത് ക്രൊയേഷ്യക്കും സെർബിയയ്ക്കും ഇടയിൽ നിലവിൽ വന്ന ഒരു സ്വയം പ്രഖ്യാപിത രാജ്യമാണ് ലിബർലാന്റ് അഥവാ ഫ്രി റിപബ്ലിക്ക് ഓഫ് ലിബർലാന്റ്.
ചെക്ക് റിപബ്ലിക്കിൽനിന്നുളള വിറ്റ് ജെഡ്ലിക്കയാണ് ലിബർലാന്റിന്റെ ആദ്യ രാഷ്ട്രപിതാവും രാഷ്ട്രപതിയും.
"ജീവിക്കു ജീവിക്കാനനുവദിക്കു" എന്നതാണ് ഈ മൈക്രോനേഷന്റെ ഔദ്യോഗിക മുദ്രാവാക്യം.ക്രൊയേഷ്യയും സെർബിയയും തമ്മിലുളള അതിർത്തിതർക്കത്തിൽ നിന്നാണ് ലിബർലാന്റിന്റെ ഉദ്ഭവം.2015 ഏപ്രിൽ 13ന് പ്രസിഡന്റ് വിറ്റ് ജെഡ്ലിക്ക തന്നെയാണ് തർക്കഭൂമിയിൽ ഈ രാജ്യം രൂപവത്കരിച്ചത്.ആർക്കും അവകാശമില്ലാതിരുന്ന സ്ഥലത്താണ് ലിബർലാന്റിന്റെ സ്ഥാനം.
ക്രൊയേഷ്യയ്ക്കും സെർബിയയ്ക്കും ലിബർലാന്റിൽ അവകാശവാദമുന്നയിക്കാത്തതിനാലാണ് താൻ ലിബർലാന്റിനെ പുതിയ രാഷ്ട്രമായി പ്രഖ്യാപിച്ചതെന്നാണ് വിറ്റ് ജെഡ്ലിക്ക പറയുന്നത്.ഇത്തരം സാഹചര്യങ്ങളിൽ അന്താരാഷ്ട്ര നിയമമനുസരിച്ച് ഒരു രാഷ്ട്രമുണ്ടാക്കാനാകുമെന്നാണ് അദ്ദേഹം അവകാശപ്പെടുന്നത്


</doc>
<doc id="353216" url="https://ml.wikipedia.org/wiki?curid=353216" title="വനമിത്ര പുരസ്കാരങ്ങൾ">
വനമിത്ര പുരസ്കാരങ്ങൾ

കേരള വനം വന്യജീവി വകുപ്പ് ഏർപ്പെടുത്തിയിട്ടുള്ള പുരസ്കാരങ്ങളാണ് വനമിത്ര പുരസ്കാരങ്ങൾ . എല്ലാ വർഷവും ഈ അവാർഡ് നൽകിവരുന്നുണ്ട്. വനസംരക്ഷണം, സമുദ്രസംരക്ഷണം, തീരദേശപരിപാലനം തുടങ്ങിയ മേഖലകളിലെ പ്രവർത്തനങ്ങളെ മാനിച്ചാണ് അവാർഡ് നൽകുന്നത്. 25000 രൂപയും പ്രശസ്തിപത്രവുമാണ് നൽകുക. 2015 - 6 -ലെ പുരസ്കാരം ലഭിച്ചത്, ആലപ്പുഴ സ്വദേശിയായ ഫിറോസ് അഹമ്മദിനാണ്. 


</doc>
<doc id="353217" url="https://ml.wikipedia.org/wiki?curid=353217" title="ശങ്കർ ജയ്‌കിഷൻ">
ശങ്കർ ജയ്‌കിഷൻ

ഹിന്ദിചലച്ചിത്രസംഗീതരംഗത്ത് 1949 മുതൽ 1971 വരെ സജീവമായിരുന്ന സംഗീതസംവിധായക ദ്വയമാണ് ശങ്കർ- ജയ്‌കിഷൻ (Shankar Jaikishan). ജയ്‌കിഷന്റെ മരണത്തിനു ശേഷവും ശങ്കർ സംഗീതസംവിധാനരംഗത്ത് 1987 വരെ സജീവമായിരുന്നു.1950 മുതൽ 1970 വരെയുള്ള രണ്ടുപതിറ്റാണ്ടുകളിലായി ജനപ്രീതിയാർജ്ജിച്ച ഒട്ടേറെ ഗാനങ്ങൾക്കാണ് അവർ സംഗീതമേകിയത്. ബർസാത് എന്ന ഹിന്ദിചലച്ചിത്രത്തിലെ ഗാനങ്ങൾ അക്കാലത്തെ ഏറ്റവും ജനപ്രീതിയാർജ്ജിച്ചവ ആയിരുന്നു.

ഈ ദ്വയത്തിലെ ശങ്കർ എന്ന ശങ്കർ സിങ് ആന്ധ്രയിലെ തെലങ്കാനയിലാണ് ജനിച്ചത്.(15 ഒക്ടോ 1922 – 26 ഏപ്രിൽ 1987) ആദ്യകാലങ്ങളിൽ തബല വാദകനായിരുന്ന ശങ്കർ സ്കൂൾ വിദ്യാഭ്യാസത്തിനുശേഷം മുംബൈയിലേയ്ക്ക് താമസം മാറ്റി. അക്കാലത്ത് ചില നാടക സമിതികളുമായി ബന്ധപ്പെട്ട് ശങ്കർ സഹകരിച്ചു. രാജ്കപൂറിന്റെ പൃത്ഥ്വി നാടകസംഘവുമായി ബന്ധപ്പെടുന്നതിനു മുൻപ് ഹസൻലാൽ ഭഗത് റാം എന്ന സംഗീത സംവിധായക ജോഡികളുടെ സഹായിയായും അദ്ദേഹം പ്രവർത്തിച്ചു.

ജയ്‌കിഷൻ ദയാഭായ് പഞ്ചാൽ എന്ന ജയ്‌കിഷൻ ഗുജറാത്തിലെ വൻസാദയിൽ ജനിച്ചു. (ജ :4 നവം:1929 – 12 സെപ്റ്റം:1971) ഹാർമോണിയം വായനയിൽ മികവു പുലർത്തിയ ജയ്‌കിഷന് പ്രേം ശങ്കർ നായിക്,വാഡിലാജി എന്ന സംഗീതജ്ഞരുടെ ശിക്ഷണവും ലഭിച്ചിരുന്നു.



</doc>
<doc id="353219" url="https://ml.wikipedia.org/wiki?curid=353219" title="ആക്സൽ റോസ്">
ആക്സൽ റോസ്

ഒരു അമേരിക്കൻ ഗായകനും ഗാനരചയിതാവുമാണ് ആക്സൽ റോസ് (
ജനനം വില്ല്യം ബ്രൂസ് റോസ്, ജൂനിയർ.; വളർന്നത് വില്ല്യം ബ്രൂസ് ബെയ്ലി; ഫെബ്രുവരി 6, 1962) 1985 മുതൽ അമേരികൻ ഹാർഡ് റോക്ക് സംഘം ഗൺസ് എൻ' റോസസ്ന്റെ പ്രധാന ഗായകനായ ഇദ്ദേഹം 2016 മുതൽ എസി/ഡിസിയുടെയും പ്രധാന ഗായകനാണ്.തന്റെ ശക്തവും വൈവിധ്യമേറിയ തന്റെ ഗാനാലാപനം കൊണ്ട് ശ്രദ്ധേയനായ ആക്സൽ റോസ് "റോളിംങ്ങ് സ്റ്റോൺ" "എൻഎംഇ" അടക്കം നിരവധി മാഗസിനുകളുടെ എക്കാലത്തെയും മഹാന്മാരായ 100 ഗായകരുടെ പട്ടികയിൽ ഇടം പിടിച്ചിട്ടുണ്ട്..

2012,-ൽ ഗൺസ് എൻ റോസിലെ അംഗമെന്ന നിലയിൽ റോക്ക് ആൻഡ് റോൾ ഹോൾ ഓഫ് ഫെയിം ൽ ചേർക്കപ്പെട്ടിട്ടുണ്ട്. എന്നാൽ ആ ചടങ്ങിൽ പങ്കെടുക്കാതിരുന്ന ആക്സൽ റോസ് തന്നെ ഇതിൽ നിന്ന് ഒഴിവാക്കാൻ ആവശ്യപ്പെട്ടിട്ടുണ്ട്.


</doc>
<doc id="353222" url="https://ml.wikipedia.org/wiki?curid=353222" title="നാഡീസ്പന്ദനം">
നാഡീസ്പന്ദനം

ഹൃദയമിടിപ്പ് മൂലം  ധമനികളിൽ ഉണ്ടാവുന്ന സ്പന്ദനം സ്പർശത്തിലൂടെ തിരിച്ചറിയുന്നതാണ് Pulse അഥവാ നാഡീസ്പന്ദനം/നാഡിപ്മിടിപ്പ് എന്ന് പറയുന്നത്.   നെഞ്ചിടിപ്പ്, ഹൃദയമിടിപ്പ്, തുടിപ്പ്, ഹൃദയസ്പന്ദനം എന്നെല്ലാം പറയുന്നത് പൾസ് തന്നെയാണ്. മൂലം. ശരീരോപരിത്തലത്തിനടുത്തള്ള ഏതെങ്കിലും അസ്ഥിക്ക് സമീപത്തുകൂടി പോകുന്ന ധമനി, ആ അസ്ഥിതിയോട് ചെർത്തുപിടിച്ച് സ്പന്ദനം എണ്ണിയാണ് പൾസ് അളക്കുന്നത്. കഴുത്തിലെ കരോട്ടിഡ് ധമനി, കൈമുട്ടിലെ ബ്രെകിയൽ ആർട്ടറി, കണങ്കൈയ്യിലെ റേഡിയൽ ധമനി, നാഭി പ്രദേശത്തെ ഫീമൊറൽ ആർട്ടറി എന്നിവ സ്പന്ദന നിർണ്ണയത്തിനു  സാധാരണ ഉപയോഗിക്കുന്നവയിൽ ചിലതാണ്. ഒരു മിനിറ്റിൽ എണ്ണുന്ന നാഡീസ്പന്ദനം തന്നെയാണ് ഒരു മിനിറ്റിലെ ഹൃദയത്തിന്റെ സ്പന്ദനവും. നെഞ്ചിനോട് ചെവി ചേർത്തു വച്ചോ  സ്റ്റെത്ത്സ്ക്കോപ്പിലൂടെയോ ഹൃദയമിടിപ്പ്/ പൾസ് നിർണ്ണയിക്കാവുന്നതാണ്. പൾസിന്റെ പഠനശാഖയ്ക്ക് സ്ഫിഗ്മോളജി (sphygmology) എന്നു പറയുന്നു.
ഏറെ പുരാതനമായതും പഴഞ്ചൻ എന്ന് തോന്നിക്കുന്നതുമായ ഈ രോഗനിർണ്ണയ സംവിധാനം ആധുനിക വൈദ്യശാസ്ത്രത്തിന്റെ അടിസ്ഥാന പാഠങ്ങളിൽ ഒന്നായി തുടരുന്നു. പ്രാഥമിക ജീവലക്ഷണങ്ങളിൽ (primary vital signs) ഒന്നാണ് പൾസ് നിരക്ക്. ആധുനിക വൈദ്യത്തിന്റെ പിതാവ് എന്നും അറിയപ്പെടുന്ന ഗ്രീക്ക് ഭിഷഗ്വരനായ ഗേലൻ ആയിരിക്കാം ഇതിന്റെ പ്രാധാന്യത്തെപ്പറ്റി രേഖപ്പെടുത്തിയ ആദ്യ വൈദ്യൻ

ഹൃദയസ്പന്ദനം സൃഷ്ടിക്കുന്ന മർദ്ദതരംഗങ്ങൾ(Pressure waves ) ധമനീഭിത്തികളെ ചലിപ്പിക്കുന്നതാണ് പൾസ് ആയി കേൾക്കുകയോ, കാണുകയോ, സ്പർശിച്ചറിയുകയൊ ചെയ്യുന്നത്.

ഹൃദയമിടിപ്പിന്റെ എണ്ണവും നാഡിമിടിപ്പിന്റെ എണ്ണവും വ്യത്യാസപ്പെടുന്ന സന്ദർഭങ്ങൾ ഉണ്ടാകാം. അത്തരത്തിൽ  സംഭവിക്കുന്നത് ചില ഹൃദ്രോഗാവസ്ഥകൾ സംശയിക്കാൻ കാരണമാവുന്നു. Atrial fibrillation അത്തരത്തിലുള്ള ഒരവസ്ഥയാണ്.

ധമനികളിലേക്ക് നേരിയ കുഴലുകൾ (catheter) കടത്തി അവയെ transducer, oscillosope തുടങ്ങിയ ഇലക്ട്രോണിക്ക് ഉപകരണങ്ങിലേക്ക് ഘടിപ്പിച്ച് പൾസിന്റെ അതിസങ്കീർണ്ണതകൾ നിർണ്ണയിക്കുന്ന രീതി 1970 കൾ മുതൽ നിലനില്ക്കുന്നു. ആധുനിക ഐ.സി.യു (Intensive care unit)വിൽ ഇവ സാധാരണമാണ്.

വിശ്രമാവസ്ഥയിലാണ് പൾസ് അളക്കുന്നത്. മിനിറ്റിൽ അളക്കുന്ന പൾസ് പ്രായത്തിനനുസരിച്ച്
കൃത്യമായ ഇടവേളയിൽ തുടിക്കുന്ന സ്പന്ദനത്തെ Normal Rhythm ആയി കണക്കാക്കുന്നു. ധമനികളിലെ ഒഴുക്ക് തടസ്സം (ബ്ലോക്ക്) അടക്കം പല രോഗാവസ്ഥയിലും താളവൈകല്യങ്ങൾ കാണാൻ സാധിക്കും അവ രോഗ നിർണ്ണയിത്തിനു പ്രധാന സൂചകങ്ങളാണ്.


</doc>
<doc id="353224" url="https://ml.wikipedia.org/wiki?curid=353224" title="സസ്യപ്രജനനം">
സസ്യപ്രജനനം

കൂടുതൽ മികവാർന്ന ഇനങ്ങൾ സൃഷ്ടിക്കാനായി സസ്യങ്ങളുടെ സ്വഭാവസവിശേഷതകൾ മാറ്റുന്ന കലയും ശാസ്ത്രവുമാണ് സസ്യപ്രജനനം (Plant breeding). മികവാർന്ന ഇനങ്ങൾ തെരഞ്ഞെടുത്തു വളർത്തുന്ന ലളിതമായ രീതിമുതൽ ഗഹനമായ തന്മാത്രാരീതികൾ വരെ ഇതിനായി ഉപയോഗിക്കുന്നു.

മനുഷ്യസംസ്കാരത്തിന്റെ തുടക്കം മുതൽ ആയിരക്കണക്കിനുവർഷങ്ങൾക്കു മുന്നേ തന്നെ മനുഷ്യർ പലതരം സസ്യപ്രജനനം നടത്തിയിരുന്നു. ഉദ്യാനപരിപാലകരും കർഷകരും ഗവേഷകരും സർവ്വകലാശാലകളും കാർഷിക അനുബന്ധ വ്യവസായങ്ങളും ലോകമാകമാനം പലവിധ സസ്യപ്രജനന രീതികൾ നടപ്പിലാക്കുന്നുണ്ട്. 

ഭക്ഷ്യസുരക്ഷയ്ക്ക് കൂടിയ വിളവുനൽകുന്നതും രോഗങ്ങളെ ചെറുക്കുന്നതും വരൾച്ചയെ അതിജീവിക്കുന്നതും പലതരം പരിതഃസ്ഥിതികളിൽ വളരാനുതകുന്നതുമായ പുതിയ ഇനങ്ങൾ വികസിപ്പിക്കേണ്ടത് അത്യാവശ്യമാണെന്ന് അന്താരാഷ്ട്ര വികസിതരാജ്യ-ഏജൻസികൾ കരുതുന്നു.

9000 മുതൽ 10000 വരെ വർഷങ്ങളായി മനുഷ്യൻ വിളകളെയും വിത്തുകളെയും ഇണക്കി വളർത്തിയെടുക്കാൻ ശ്രമിച്ച കാലം മുതൽതന്നെ സസ്യപ്രജനനം തുടങ്ങി എന്നു പറയാം. ആദ്യകാലത്ത് മികച്ചഗുണമുള്ള വിത്തുകളെ തെരഞ്ഞെടുത്ത് സംരക്ഷിച്ച് ഓരോ തലമുറ കഴിയുന്തോറും വിത്തുകൾ മികവുറ്റവയായിത്തീർന്നു.

സങ്കരയിനം ചെടികൾ lഉണ്ടാവുന്നതെപ്പറ്റിയുള്ള ഗ്രിഗർ മെൻഡലിന്റെ പരീക്ഷണങ്ങൾ പാരമ്പര്യനിയമങ്ങളെ ഉണ്ടാക്കുന്നതിനു സഹായിക്കുകയും അത് പുതുതായുണ്ടായ ജനിതകശാസ്ത്രത്തിന്റെ അടിത്തറയാവുകയും ചെയ്തു. അതിൽ നിന്നും പ്രചോദനം ഉൾക്കൊണ്ടുകൊണ്ട് വിളവ് വർദ്ധിപ്പിക്കാനുള്ള മാർഗ്ഗങ്ങൾക്കായി ശാസ്ത്രകാരന്മാർ ജീവിതം ഉഴിഞ്ഞുവച്ചു.

ആധുനിക സസ്യപ്രനനവും ജനിതകശാസ്ത്രത്തിൽ അടിസ്ഥാനപ്പെടുത്തിയത് ആണെങ്കിലും അതിലും വിശാലമായ ശാസ്ത്രകാര്യങ്ങൾ അതിനു ഉപയോഗിക്കുന്നുണ്ട്. തന്മാത്രാ ജീവശാസ്ത്രം, സൈറ്റോളജി, സിസ്റ്റമാറ്റിക്‌സ്, ഫിസിയോളജി, രോഗനിദാനശാസ്ത്രം, പ്രാണിപഠനശാസ്ത്രം, രസതന്ത്രം, സ്ഥിതിഗണിതം (ബയോമെട്രിക്‌സ്) എന്നിവയെല്ലാം സസ്യപ്രജനത്തിന് ഉപയോഗിക്കുന്നു. 

തെരഞ്ഞെടുപ്പാണ് സസ്യപ്രജനനത്തിന് ഉപയോഗിച്ചുവന്ന ഏറ്റവും മികച്ച രീതി. ഇഷ്ടമുള്ള ഗുണമുള്ള സസ്യങ്ങളെ വളരാൻ അനുവദിക്കുകയും മികവു കുറഞ്ഞ ഇനങ്ങളെ വീണ്ടും വളരാൻ അനുവദിക്കാതെ ഒഴിവാക്കുകയുമാണ് ഈ പ്രവൃത്തി വഴി നടപ്പിലാക്കിയത്.

പല ഗുണങ്ങളുമുള്ള ഇനങ്ങളെ പരാഗണം നടത്തി (crossing) പുതിയ അനുപേക്ഷണീയഗുണങ്ങളുള്ള ഇനങ്ങളെ ഉണ്ടാക്കുന്നതാണു മറ്റൊരുരീതി. ഒരു ഇനത്റ്റിലുള്ള ജീനുകളെ മറ്റൊരു ജനിതക പിന്നാമ്പുറമുള്ള ചെടിയുമായി പരാഗണം നടത്തുകയാണ് ഈ രീതി.. ഉദാഹരണത്തിന് മിൽഡ്യൂ എന്ന ഫംഗസിനെ പ്രതിരോധിക്കാൻ ശേഷിയുള്ള പയറിനെ നല്ല വിളവുകിട്ടുന്ന, എന്നാൽ എളുപ്പം ഫംഗസ് ബാധയേൽക്കുന്ന മറ്റൊരു പയറുമായി ക്രോസ്സ് ചെയ്യുന്നതുവഴി നല്ലവിളവുകിട്ടുന്ന എന്നാൽ ഫംഗസ് ബാധിക്കാത്ത ഒരിനം വികസിപ്പിക്കാൻ സാധിക്കുന്നു. ഇങ്ങനെ പുതുതായുണ്ടാകുന്ന വിത്തുകളെ പിന്നെയും നല്ല വിളവുകിട്ടുന്ന ഇനവുമായി ക്രോസ് ചെയ്തു നല്ല വിളവുള്ള ഇനമാവും ഉണ്ടാവുന്നതെന്നു ഉറപ്പാക്കുന്നു (backcrossing). ഇങ്ങനെ ലഭിക്കുന്ന ഇനങ്ങളെ കൃഷിചെയ്തുപരീക്ഷിച്ച് ഉറപ്പാക്കുന്നു. ഇങ്ങനെയുണ്ടായ ചെടികളെ വളർത്തിയെടുക്കാൻ തമ്മിൽത്തമ്മിലും ക്രോസ്സ് ചെയ്യുന്നു (inbred). പുറത്തുനിന്നുമുള്ള പരാഗങ്ങൾ അകത്തുകടക്കാതെ പരാഗണസഞ്ചികളും (pollination bags) ഉപയോഗിക്കാറുണ്ട്.

ജനിതകവൈവിധ്യം ഉണ്ടാക്കാൻ ടെസ്റ്റ് റ്റ്യൂബിൽ വളർത്തിയെടുക്കുന്ന രീതികൾ പരീക്ഷണശാലകളിൽ ഉണ്ട്. പ്രകൃതിയിൽ സാധാരണ ഉണ്ടാവാത്ത തരത്തിലുള്ള പുതുവിത്തുകൾ ഇപ്രകാരം ഉണ്ടാക്കാൻ സാധിക്കുന്നു.

സസ്യപ്രജനനം നടത്തുന്നവർ ചെടികളിൽ ഉൾക്കൊള്ളിക്കാൻ ശ്രമിക്കുന്ന ഗുണങ്ങൾ ഇവയാണ്.

വിജയകരമായി ക്രോസ് പോളിനേഷനിലൂടെ മികച്ച വിത്തുകൾ വാണിജ്യാടിസ്ഥാനത്തിൽ ആദ്യമായി പുറത്റ്റിറക്കിയത് ഇംഗ്ലണ്ടിൽ ജോൺ ഗാർട്ടനാണ്. നിയന്ത്രിത ക്രോസ് വഴി1892-ൽ ഓട്‌സ്, വിത്തുകൾ ആണ് ആദ്യമായി വിപണിയിൽ എത്തിയത്.

രണ്ടാം ലോകമഹായുദ്ധത്തിനുശേഷം പലരീതികൾ വിത്തുവികസനത്തിനു നിലവിൽ വന്നു. വലിയ ബന്ധമൊന്നും ഇല്ലാത്ത സ്പീഷിസുകളേപ്പോലും സംയോജിപ്പിക്കാനും ജനിതകവൈവിധ്യം ഉണ്ടാക്കിയെടുക്കാനും ശസ്ത്രത്തിനു കഴിഞ്ഞു.

ടിഷ്യൂ കൾച്ചറിന്റെവരവോടെ വിത്തുകൾ ഇല്ലാതെ തന്നെ വിവിധവിളകൾ ഉണ്ടാക്കിയെടുത്തു. സാധാരണയായി ഒരു തരത്തിലും ലൈംഗികപ്രജനനം നടക്കാത്ത സ്പീഷിസുകളെയും ജനുസുകളെയും കൃത്രിമമായി ഒരുമിപ്പിച്ചു. ഇതിനെ" Wide crosses എന്നു വിളിക്കുന്നു". ഗോതമ്പിനെയും വരകിനെയും യോജിപ്പിച്ച് ട്രിറ്റികേൽ എന്നൊരു പുതിയ ധാന്യം ഈ രീതിയിൽ ഉണ്ടാക്കിയെടുക്കുകയുണ്ടായി. ഇങ്ങനെയുണ്ടാകുന്ന പുതിയ ധാന്യത്തിന് പ്രകൃത്യാ പ്രജനനശേഷിയുണ്ടാവില്ല.

ആധുനിക സസ്യപ്രജനനരീതിയിൽ തന്മാത്രാജീവശാസ്ത്രം ഉപയോഗിച്ച് ആവശ്യമുള്ള ഗുണങ്ങൾ വിത്തുകളിൽ സന്നിവേശിപ്പിക്കാൻ ആവുന്നുണ്ട്. ഇതിനെ തന്മാത്രാ പ്രജനനം (Molecular breeding). എന്നു വിളിക്കുന്നു.

സസ്യപ്രജനനത്തിന്റെ പ്രധാനഘട്ടങ്ങൾ ഇവയാണ്.
<br>






</doc>
<doc id="353236" url="https://ml.wikipedia.org/wiki?curid=353236" title="പുക്കിയോകൾ">
പുക്കിയോകൾ

പെറുവിലെ നാസ്‌കയ്ക്കു സമീപത്തുള്ള മിക്കവാറും ഭൂമിക്കടിയിലുള്ള പുരാതന നീർച്ചാലുകളാണ് പുക്കിയോകൾ (The Puquios). ആകെയുള്ള 36 എണ്ണത്തിൽ മിക്കവയും ഇന്നും ഉപയോഗത്തിലുണ്ട്, എന്നുമാത്രമല്ല, ഇന്നും ജലം ലഭ്യമല്ലാത്ത മരുഭൂമിയിൽ ഇതുവഴി ജലവും ലഭിക്കുന്നു. ഇവ ഇതുവരെ പൂർണ്ണമായി അടയാളപ്പെടുത്തുകയോ പര്യവേഷണം ചെയ്യുകയോ ഉണ്ടായിട്ടില്ല.

എന്നാണ് ഇവ നിർമ്മിച്ചതെന്ന വിവാദങ്ങൾ ഇന്നും തുടരുകയാണ്. രണ്ട് മഹാവരൾച്ചയുടെ കാലമായ എ. ഡി. 540 -ൽ ആണ് എന്നും അല്ലെന്നും കരുതുന്നവരുണ്ട്. തെക്കെ അമേരിക്കയിലെ സ്പാനിഷ് സാമ്രാജ്യത്തിനു മുന്നിലും പിന്നിലും പലചരിത്രത്തെപ്പറ്റിയും കാര്യമായ വിവരങ്ങളില്ലെന്ന് വസ്തുതയും ഇതിനൊപ്പം വായിക്കാം. 1605 -ൽ ആണ് ഏറ്റവും പിന്നിൽ ഇതേപ്പറ്റിയുള്ള വിവരങ്ങൾ ഉള്ളത്, അതിനാൽ ഇതു സ്പെയിൻകാർ നിർമ്മിച്ചതാണെന്നു ചിലർ കരുതുന്നുണ്ട്. എന്നാൽ ഇതു യതൊരു തെളിവുകളുമില്ല സ്പെയിൻകാർ കീഴടക്കുമ്പോൾ അവിടെയുള്ള ജലസ്രോതസ്സുകളെപ്പറ്റിയും പരാമർശങ്ങൾ ഒന്നുമില്ല.

റേഡിയോ കാർബൺ രീതി ഉപയോഗിച്ചുള്ള പഠനങ്ങളിൽ ഇവ ആറോ ഏഴോ നൂറ്റാണ്ടിലേത് ആവാമെന്നു കരുതുന്നുണ്ട്.

ഉപഗ്രഹ നിരീക്ഷണം ഉപയോഗിച്ച് ഇവയെ പഠിക്കുകയുണ്ടായി. ഇന്ന് താഴെനിന്നു നോക്കിയാൽ കാണാവുന്നതിലും എത്രയോ വികസിച്ച രീതിയാണ് അതെന്ന് പഠനങ്ങളിൽ നിന്നും മനസ്സിലായി. ഭൂഗർഭജലത്തെ ഒരു നിര കനാലുകളിലൂടെ ജലലഭ്യത കുറഞ്ഞ പ്രദേശത്ത് എത്തിക്കാനുള്ള മാർഗ്ഗങ്ങളായിരുന്നു ഇവ. കൂടുതലായി ലഭ്യമായവ റിസർവോയറുകളിൽ സംഭരിച്ചിരുന്നു. കനാലുകൾക്കു മുകളിൽ പിരിയാണിയുടെ ആകൃതിയിൽ തുറസ്സുകൾ ഉണ്ടാക്കിയിരുന്നു, ഈ തുറസ്സുകളിലൂടെ അകത്തേക്കു കടക്കുന്ന കാറ്റിന്റെ ശക്തിയിൽ അന്തരീഷമർദ്ദത്തിന്റെ വ്യതിയാനം കൊണ്ട് വേണ്ടയിടങ്ങളിലേക്ക് വെള്ളം എത്തിക്കാൻ ഈ രീതിയിലൂടെ കഴിഞ്ഞിരുന്നു. ഉപഗ്രഹപഠനം വഴി ഇതുവരെയും കണാത്ത പുക്കിയോകൾ കണ്ടുപിടിക്കാനും കഴിഞ്ഞിട്ടുണ്ട്.




</doc>
<doc id="353240" url="https://ml.wikipedia.org/wiki?curid=353240" title="കിവിപ്പഴം">
കിവിപ്പഴം

ചൈന സ്വദേശിയായ ഒരു ഫലവൃക്ഷവും ഔഷധസസ്യവുമാണ് കിവിപ്പഴം. . തേനീച്ചകളാണ് ഇവയുടെ പരാഗണം നടത്തുന്നത്.

വാൾനട്ടിന്റെ വലിപ്പമുള്ള പഴങ്ങൾ ഭക്ഷ്യയോഗ്യമാണ്. ആദ്യമായി വ്യാവസായിക അടിസ്ഥാനത്തിൽ കൃഷി ചെയ്തത് ന്യൂസിലാന്റിലാണ്. 

ചൈനയിലെ നാട്ടുവൈദ്യത്തിൽ ഇത് ഉപയോഗിക്കുന്നുണ്ട്.


</doc>
<doc id="353242" url="https://ml.wikipedia.org/wiki?curid=353242" title="ക്രെയിഗ്, അലാസ്ക">
ക്രെയിഗ്, അലാസ്ക

ക്രെയിഗ് (Tlingit: Sháan Séet) പ്രിൻസ് വെയിൽസ്-ഹൈദർ സെൻസസ് മേഖലിയിലുള്ള യു.എസ്. സംസ്ഥാനമായി അലാസ്കയിലെ ഒരു ഫസ്റ്റ് ക്ലാസ് പട്ടണമാണ. ഇതൊരു അസംഘടിത ബറോയാണ്. ഈ പട്ടണത്തിലെ ജനസംഖ്യ 2010 ലെ സെൻസസ് പ്രകാരം 1,201 ആണ്.

പ്രിൻസ് ഓഫ് വെയിൽസ് ദ്വീപിലെ ഏറ്റവും വലിയ പട്ടണമാണ് ക്രെയിഗ്. അതുപോലെ തന്നെ യു.എസിലെ ഏറ്റവും വലിയ നാലാമത്തെ ദ്വീപും കൂടിയാണ് ക്രെയിഗ്. കെച്ചികാൻ പട്ടണത്തിന് വായു ദൂരം ഏകദേശം 56 മൈൽ (90 കി.മീ) വടക്കു പടിഞ്ഞാറും ജുന്യൂ പട്ടണത്തിന് 220 മൈൽ (350 കി.മീ) തെക്കുമായിട്ടാണ് ക്രെയിഗ് സ്ഥിതി ചെയ്യുന്നത്.

ഓഷ്യാനിക് കാലാവസ്ഥയാണിവിടെയുള്ളത് (Köppen Cfb).

</doc>
<doc id="353245" url="https://ml.wikipedia.org/wiki?curid=353245" title="സിസാൽപീനിയ">
സിസാൽപീനിയ

ഫാബേസീ സസ്യകുടുംബത്തിലെ ഒരു ജനുസ് ആണ് സിസാൽപീനിയ (Caesalpinia)"." Hoffmannseggia എന്ന ജനുസുമായുള്ള തർക്കങ്ങൾ നിലനിൽക്കുന്നതിനാൽ ഇതിൽ 70 മുതൽ 160 വരെ അംഗങ്ങൾ ഉള്ളതായി കരുതുന്നു. മധ്യരേഖ-അർദ്ധമധ്യരേഖാപ്രദേശങ്ങളിലെ മരങ്ങളും കുറ്റിച്ചെടികളും ഇതിൽ ഉണ്ട്. ജനുസിന്റെ പേര് സസ്യശാസ്ത്രജ്ഞനും, ഡോക്ടറും, തത്ത്വശാസ്ത്രജ്ഞനുമായ ആന്ദ്രിയ സിസാൽ‌പീനോയുടെ ബഹുമാനാർത്ഥം വന്നതാണ്. (1519-1603).

പല സ്പീഷിസുകളും അലങ്കാരസസ്യങ്ങളായി ഉപയോഗിച്ചുവരുന്നു.



</doc>
<doc id="353250" url="https://ml.wikipedia.org/wiki?curid=353250" title="ഇന്ത്യൻ ദേശീയത">
ഇന്ത്യൻ ദേശീയത

ഇന്ത്യൻ സ്വാതന്ത്ര്യസമരപ്രസ്ഥാനവുമായി ബന്ധപ്പെട്ടാണ് ഇന്ത്യൻ ദേശീയത പരാമർശിക്കപ്പെടുന്നത്. മതപരവും വർഗ്ഗപരവുമായ നിരവധി സംഘർഷങ്ങളും ഇതുമായി ബന്ധപ്പെട്ടുണ്ടായിട്ടുണ്ട്.

"ഇന്ത്യ ഇന്ത്യക്കാരുടേത്" " ഇന്ത്യ ഭരിക്കേണ്ടത് ഇന്ത്യക്കാർ" "നാം ഇന്ത്യ മക്കൾ" " ഇന്ത്യക്കാരായ നാമെല്ലാം ഒരു ജാതി" - മാർ പാറേമ്മാക്കൽ തോമാകത്തനാർ( 1736-1799)

ഇന്ത്യൻ ദേശീയതയെ പറ്റി ആദ്യമായി സംസാരിക്കുന്നത് പാറേമ്മാക്കൽ തോമാകത്തനാർ( 1736-1799) ആണ്.

ബ്രിട്ടീഷ് ഈസ്റ്റ് ഇന്ത്യാ കമ്പനിയുടെ ഭരണവും ഇന്ത്യൻ ദേശീയത വളർത്തുന്നതിൽ കാരണമായി. പതിനെട്ടാം നൂറ്റാണ്ടിൽ ഇന്ത്യയിലെ മധ്യവർഗ്ഗസമൂഹത്തിനിടയിൽ സാമൂഹ്യ-സാമ്പത്തിക മാറ്റം കൊണ്ടുവരാൻ ഈ ഭരണം കാരണമായി. ഇന്ത്യൻ ബിസിനസുകാരുടെയും വ്യവസായികളുടെയും വളർച്ച ബ്രിട്ടീഷ് സർക്കാറുമായി പലപ്പോഴും സംഘർഷത്തിലേർപ്പെടുന്ന അവസ്ഥയുണ്ടായി. ഇന്ത്യൻ സമൂഹത്തിൽ ഉന്നത പദവി അലങ്കരിച്ചിരുന്ന പലരിലും ഇന്ത്യയെന്ന ഏകത്വ മനോഭാവം പരിണാമപ്പെട്ടു തുടങ്ങി.(വക്കീലന്മാർ,ഡോക്ടർ,കോളേജ് വിദ്യാർഥികൾ തുടങ്ങിയ ഗ്രൂപ്പുകളിൽ. പത്തൊമ്പതാം നൂറ്റാണ്ടിന്റെ അന്ത്യദശകത്തിൽ ഇത്തരം ദേശീയ വികാരം രൂപപ്പെടുന്നതിൽ ഈ ഉന്നതവർഗ്ഗത്തിന്റെ പങ്ക് പ്രധാന്യമേറിയതായിരുന്നു. 1885-ലെ എ.ഒ. ഹ്യൂം എന്ന ബ്രിട്ടീഷ് ഉദ്യോഗസ്ഥൻ രൂപീകരിച്ച ഇന്ത്യൻ നാഷണൽ കോൺഗ്രസ് എന്ന സംഘടന പിൽക്കാലത്ത് ഇന്ത്യൻ ദേശീയത രൂപപ്പെടുത്തുന്നതിൽ നിർണ്ണായകമായ പങ്കുവഹിച്ചു. രാഷ്ട്രീയ സ്വാതന്ത്ര്യം, പരമാധികാരം, സാമൂഹ്യനവീകരണം എന്നിവയിലൂന്നിയായിരുന്നു അതിന്റെ പ്രവർത്തനം.

1905-ലെ വിവാദമായ ബംഗാൾ വിഭജനവും ഇന്ത്യൻ സമൂഹത്തിൽ അശാന്തത സൃഷ്ടിക്കാൻ കാരണമായി.

സത്യാഗ്രഹത്തിന്റെ മുന്നണിപ്പോരാളിയായി മോഹൻദാസ് കരംചന്ദ് ഗാന്ധിയുടെ വരവും അദ്ദേഹത്തിന്റെ അഹിംസ, നിസ്സഹകരണപ്രസ്ഥാനമുന്നേറ്റങ്ങളും ദേശീയത വളരുന്നതിൽ പ്രധാന പങ്കുവഹിച്ച ഘടകങ്ങളാണ്.


</doc>
<doc id="353253" url="https://ml.wikipedia.org/wiki?curid=353253" title="സ്പെൻസർ പെഴ്സിവൽ">
സ്പെൻസർ പെഴ്സിവൽ

യുണൈറ്റഡ് കിംഗ്ഡത്തിന്റെ ഇരുപത്തി ഒന്നാമത് പ്രധാന മന്ത്രി ആയിരുന്നു സ്പെൻസർ പെഴ്സിവൽ.(Spencer Perceval, KC- 1 November 1762 – 11 May 1812).1809 ഒക്ടോബർ 4 മുതൽ 1812 മെയ് 11 വരെ അദ്ദേഹം യു.കെ യുടെ പ്രധാന മന്ത്രിയായിരുന്നു.കൊല ചെയ്യപ്പെട്ട ഒരേയൊരു ബ്രിട്ടീഷ് പ്രധാന മന്ത്രിയാണ് പെഴ്സിവൽ. അറ്റോർണി ജനറലായിരുന്നതിനു ശേഷം പ്രധാന മന്ത്രി പദത്തിലെത്തിയ ഏക വ്യക്തിയും ഇദ്ദേഹമാണ്.ജോൺ ബെല്ലിംഗ് ഹാം എന്ന ബ്രിട്ടീഷ് വ്യാപാരിയാണ് 1812 മെയ് 11 ന് പെഴ്സിവലിനെ വെടിവെച്ച് കൊലപ്പെടുത്തിയത്.


</doc>
<doc id="353254" url="https://ml.wikipedia.org/wiki?curid=353254" title="ഹൈഡാബർഗ്, അലാസ്ക">
ഹൈഡാബർഗ്, അലാസ്ക

ഹൈഡാബർഗ് (, ) പ്രിൻസ് ഓഫ് വെയിൽസ്-ഹൈദർ സെൻസസ് മേഖലയിലുള്ള, യു.എസ്. സംസ്ഥാനമായ അലാസ്കയിലെ ഒരു ഫസ്റ്റ് ക്ലാസ്പട്ടണമാണ് . പട്ടണത്തിലെ ജനസംഖ്യ 2000 ലെ സെൻസസ് പ്രകാരം 382 ഉം 2010 ലെ സെൻസസ് പ്രകാരം 376 ഉം ആണ്. "ഹൈഡാബർഗ്" എന്ന പേര് ഹൈഡാ വർഗ്ഗക്കാരായ ജനങ്ങളെ സൂചിപ്പിക്കുന്നു.


</doc>
<doc id="353257" url="https://ml.wikipedia.org/wiki?curid=353257" title="ഹേമന്ത മുഖർജി">
ഹേമന്ത മുഖർജി

ഭാരതീയനായ ഒരു പിന്നണി ഗായകനും സംഗീത സംവിധായകനും സിനിമാ നിർമാതാവുമായിരുന്നു ഹേമന്ത മുഖർജി.(Hemanta Mukherjee -16 June 1920 – 26 September 1989).ഹേമന്ത് കുമാർ എന്ന പേരിലാണ് അദ്ദേഹം പ്രശസ്തനായത്.ബംഗാളിയിലും ഹിന്ദിയിലും മറ്റ് ഇന്ത്യൻ ഭാഷകളിലും ഹേമന്ത് കുമാർ ഗാനങ്ങൾ ചിട്ടപ്പെടുത്തുകയും ആലപിക്കുകയും ചെയ്തിട്ടുണ്ട്.മികച്ച ഗായകനുള്ള ദേശീയ പുരസ്കാരം രണ്ടു തവണ അദ്ദേഹത്തിനു ലഭിച്ചു.


</doc>
<doc id="353258" url="https://ml.wikipedia.org/wiki?curid=353258" title="വെങ്ങനെല്ലൂർ">
വെങ്ങനെല്ലൂർ

കേരള സംസ്ഥാനത്തെ തൃശ്ശൂർ ജില്ലയിലെ ഒരു ഗ്രാമമാണ് വെങ്ങനെല്ലൂർ. ചേലക്കര ഗ്രാമപഞ്ചായത്തിന്റെ ഭാഗമാണ് ഈ ഗ്രാമം. കൊച്ചിൻ ദേവസ്വം ബോർഡിനു കീഴിലുള്ള വെങ്ങാനെല്ലൂർ മഹാശിവക്ഷേത്രം ഈ ഗ്രാമത്തിലാണ് സ്ഥിതിചെയ്യുന്നത്. തിരുവീമ്പിലപ്പൻ എന്നാണ് ഇവിടത്തെ ശിവപ്രതിഷ്ഠ അറിയപ്പെടുന്നത്. മേടമാസത്തിൽ ഇവിടെ 30 ദിവസവും ചാക്യാർകൂത്ത് നടത്തപ്പെടുന്നു. വെങ്ങനെല്ലൂർ ദേശത്തെ വേല ഇവിടെനിന്നാണ് പുറപ്പെടുന്നത്. അന്തിമഹാകാളൻ ക്ഷേത്രത്തിലാണ് വേല അവസാനിക്കുന്നത്. എൻഎം എൽപി സ്ക്കൂളാണ് ഇവിടത്തെ ഒരു വിദ്യാലയം. വെങ്ങനെല്ലൂർ സർവ്വീസ് സഹകരണ ബാങ്ക് ഇവിടെ സ്ഥിതിചെയ്യുന്നു. 
2001 ലെ കാനേഷുമാരി പ്രകാരം ഇവിടത്തെ ജനസംഖ്യ 10431 ആണ്. ഇതിൽ 4930 പുരുഷന്മാരും 5501 സ്ത്രീകളും ഉൾപ്പെടുന്നു.


</doc>
<doc id="353260" url="https://ml.wikipedia.org/wiki?curid=353260" title="ചേലമ്പ്ര">
ചേലമ്പ്ര

കേരളത്തിലെ മലപ്പുറം ജില്ലയിലുള്ള ഒരു ഗ്രാമമാണ് ചേലമ്പ്ര അഥവാ ഇടിമുഴിക്കൽ.

ഇടിമുഴിക്കൽ ടൗൺ സാങ്കേതികമായി പറഞ്ഞാൽ മലപ്പുറം ജില്ലയിലാണ് എങ്കിലും കോഴിക്കോട് ജില്ലയിലെ രാമനാട്ടുകരയുടെ വിപുലീകരണമായിട്ടാണ് ഇതിനെ പരിഗണിക്കുന്നത്. പള്ളിക്കൽ, തേഞ്ഞിപ്പാലം, വള്ളിക്കുന്ന്, കൊണ്ടോട്ടി, കടലുണ്ടി എന്നീ ടൗണൂകൾ ഈ ഗ്രാമവുമായി അതിർത്തി പങ്കിടുന്നു. ദേശീയ പാത 17 ഈ ഗ്രാമത്തിനു കുറുകെ 3 കിലോമീറ്റർ അകലെയാണ്

ചേലമ്പ്രയുടെ ചരിത്രം രേഖകളിൽ എവിടെയും എഴുതപ്പെട്ടിട്ടില്ല. എങ്കിലും പെരുമനശേരിയിലുള്ള ഇളംചേരി ഇല്ലത്തെ ഇളംചേരി മണഴി മൂസാദ് എന്ന ജന്മിയായിരുന്നു ഇവിടം ഭരിച്ചത് എന്ന് വിശ്വസിക്കുന്നു, പിന്നെ അവരുടെ സാമന്തന്മാരായ തിരുവങ്ങാട്ടെ നമ്പീശന്മാരും. ഈ പഞ്ചായത്തിലെ ചരിത്ര പ്രസിദ്ധമായ ഒരു സ്ഥലമാണ് തിരുവങ്ങാട്ട് ശിവ ക്ഷേത്രം. നീലമന ഇല്ലത്തെ എമ്പ്രാന്തിരിമാർ ഇളംചേരി മൂസയ്ക്ക് പാദസേവ ചെയ്യുകയും ഗ്രാമത്തിലെ കാര്യനിർവ്വഹണത്തിൽ സഹായിക്കുകയും ചെയ്തിരുന്നു. നീലമന എമ്പ്രാന്തിരിയെ കേരളത്തിന്റെ വടക്ക് നിന്ന് അമ്പലത്തിലെ പൂജാവിധികളും ആചാരനുഷ്ഠാനങ്ങളൂം മറ്റും ചെയ്യാൻ വേണ്ടി ചേലമ്പ്രയിലേക്ക് ഇളംചേരി മൂസ കൊണ്ടുവന്നു എന്നാണ് വിശ്വാസം. ഇളംചേരി ശ്രീ ശങ്കര നാരായണ ക്ഷേത്രം മണാഴി കുടുംബത്തിൽ ഉൾപ്പെട്ടവർക്ക് മാത്രം ഉള്ളതാണെന്നൊരു വിശ്വാസം ഉണ്ടായിരുന്നു പണ്ട്. പിന്നീട് മണഴി മൂസ ഈ ക്ഷേത്രം പൊതുജനങ്ങൾക്ക് തുറന്നു കൊടുത്തു. അഡ്വക്കേറ്റ് അനിൽ മൂസാദ് ആണ് ഇപ്പോഴുള്ള ജന്മി. അദ്ദേഹത്തിന്റെ അച്ഛനായ മണഴി ശ്രീധരൻ മൂസാദിന്റെ കാലത്ത് ശങ്കര നാരായണ ക്ഷേത്രത്തിന്റെ കാര്യനിർവ്വഹണം ഒരു കമ്മിറ്റി രൂപീകരിച്ച് അതിന്റെ കീഴിലായിരുന്നു. ആ കമ്മിറ്റിയിൽ കറുത്തേടത്ത് രാമൻ നമ്പീശൻ, വാസുത്തൊടി നീലകണ്ഠൻ നമ്പീശൻ, ചന്ദ്രൻ അപ്പാട്ട്, പി. പി ബാലകൃഷ്ണൻ മാസ്റ്റർ, രാധാകൃഷ്ണ മേനോൻ, നെല്ലിക്കോട് ദാസൻ എന്നിവർ ഉൾപ്പെട്ടിരുന്നു.
ഇടിമുഴിക്കൽ ആണ് ചേലമ്പ്രയിലെ പ്രധാന വ്യവസായ കേന്ദ്രം. ഇവിടുത്തെ പ്രധാന വരുമാന മാർഗ്ഗം കൃഷിയും വ്യവസായവും തന്നെയാണ്. ചേലമ്പ്രയിലെ അറിയപ്പെടുന്ന വ്യവസായമായ യൂറോസ്പിൻ തൊഴിലാളി സമരം കാരണം നിർത്തലാക്കിയിരുന്നു. കിൻഫ്ര വ്യവസായിക സൗകര്യവും ഈ ഗ്രാമത്തിലുണ്ട്.


</doc>
<doc id="353265" url="https://ml.wikipedia.org/wiki?curid=353265" title="സാവന്നസോറസ്">
സാവന്നസോറസ്

ഓസ്‌ട്രേലിയയിൽ നിന്നും കണ്ടെത്തിയ ഒരു വലിയ ദിനോസർ ആണ് സാവന്നസോറസ്. മധ്യ ക്രിറ്റേഷ്യസ്‌ കാലത്തു ആണ് ഇവ ജീവിച്ചിരുന്നത്. സോറാപോഡ് വംശത്തിൽ പെട്ട ദിനോസർ ആണ് ഇവ.

ഏകദേശം 49 അടി ആണ് നീളം ആണ് കണക്കാക്കിയിട്ടുള്ളത്. സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും, നീളമേറിയ വാലും ഉണ്ടായിരുന്നു. നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ.

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ഇവ.



</doc>
<doc id="353267" url="https://ml.wikipedia.org/wiki?curid=353267" title="ടി.കെ.ഡി. മുഴപ്പിലങ്ങാട്">
ടി.കെ.ഡി. മുഴപ്പിലങ്ങാട്

മലയാളത്തിലെ പ്രശസ്തനായ ഒരു ബാലസാഹിത്യകാരനാണ് ടി.കെ.ഡി. മുഴപ്പിലങ്ങാട് എന്ന ടി.കെ. ദാമോദരൻ. 1983 ലെ മികച്ച ബാലസാഹിത്യ കൃതിക്കുള്ള കേരള സാഹിത്യ അക്കാദമി അവാർഡ് ലഭിച്ചിട്ടുണ്ട്. നാടകങ്ങൾക്കും നോവലുകൾക്കും പുറമെ വ്യത്യസ്ത വിഷയങ്ങളിൽ നിരവധി ലേഖനങ്ങളും പഠനങ്ങളും പ്രസിദ്ധീകരിച്ചിട്ടുണ്ട്.

കണ്ണൂർ ജില്ലയിലെ ഒരു തീരദേശഗ്രാമമായ മുഴപ്പിലങ്ങാടിൽ 1946 -ൽ ജനനം. പാലയാട് ഹൈസ്കൂളിൽ (ഇപ്പോൾ ഗവൺമെൻറ് ഹയർസെക്കൻഡറിസ്കൂൾ, പാലയാട്) പ്രാഥമിക വിദ്യാഭ്യാസം. ഹൈസ്ക്കൂൾ വിദ്യാർത്ഥി ആയിരിക്കുമ്പോൾ തന്നെ കഥകളും നാടകങ്ങളും എഴുതിത്തുടങ്ങി. നാടകാഭിനയത്തിലും സംവിധാനത്തിലും കഴിവ് തെളിയിച്ചു. 1966 ൽ തിക്കോടിയന്റെ ഒരു ഏകാംഗനാടകത്തിൽ അഭിനയിച്ച് മികച്ച നടനുള്ള സമ്മാനം നേടിയിരിന്നു.
1969-ലെ വിയറ്റ്നാം യുദ്ധകാലത്ത് വിയറ്റ്നാം ഗാനങ്ങൾ എന്ന പേരിൽ ഒരു പാട്ടുപുസ്തകം പ്രസിദ്ധീകരിച്ചു. 1970 ൽ ഹോചിമിന്റെ മരണശേഷം ഹോചിമിൻ എന്ന പേരിൽ ഒരു ജീവചരിത്രം ഇ.എം.എസ്സിന്റെ അവതാരികയോടെ പ്രസിദ്ധീകരിച്ചു. 1982 ലാണ് "ഉണ്ണിക്കുട്ടനും കഥകളിയും " രചിക്കുന്നത്. ആ പുസ്തകത്തിന് 1983 ലെ മികച്ച ബാലസാഹിത്യ കൃതിക്കുള്ള കേരള സാഹിത്യ അക്കാദമി അവാർഡ് ലഭിച്ചു. 
2010 ൽ പ്രസിദ്ധീകരിച്ച "ജെന്നിയാണ് സ്നേഹം, സ്നേഹമാണ് ജെന്നി " കാൾ മാർക്സിന്റെ ജീവിതത്തെ ആസ്പദമാക്കി മലയാളത്തിൽ രചിക്കപ്പെട്ട ആദ്യത്തെ നോവലാണ്. കടവാങ്കോട്ട് മാക്കം, മുച്ചിലോട്ട് ഭഗവതി, ഹരിശ്ചന്ദ്രൻ, രാമായണം തുടങ്ങി നിരവധി കഥാപ്രസംഗങ്ങളും എഴുതിയിട്ടുണ്ട്.
നോവൽ, നവത കഥാ മാസിക, കേരളം ഇന്നലെ ഇന്ന്, അവസ്ഥ, ആൽബം എന്നീ മാസികകൾ ആരംഭിച്ച് പ്രസിദ്ധീകരിച്ചിരിന്നു.

<br> കൂടാതെ ഇരുപത്തഞ്ചോളം ഓഡിയോ കാസറ്റുകൾക്ക് ഗാനരചന നിർവഹിച്ചിട്ടുണ്ട്.
മലയാളത്തിൽ ആദ്യമായി സമ്പൂർണ രാമായണം ഓഡിയോ കാസറ്റ് (5 വോള്യം) പുറത്തിറക്കി. കൊട്ടിയൂർ മാഹാത്മ്യം, ഗുരുദേവൻ എന്നിവ ഗാന സമാഹാരങ്ങളിൽ ചിലതാണ്. നിരവധി നാടകങ്ങൾ സംവിധാനം ചെയ്ത് അരങ്ങിലെത്തിച്ചിട്ടുണ്ട്.



</doc>
<doc id="353269" url="https://ml.wikipedia.org/wiki?curid=353269" title="ഡേവിഡ് കൊയെപ്പ്">
ഡേവിഡ് കൊയെപ്പ്

അമേരിക്കകാരനായ ഒരു തിരക്കഥാകൃത്താണ് ഡേവിഡ് കൊയെപ്പ് (ജനനം 9 ജൂൺ 1963). യു.എസ് ബോക്സ്ഓഫീസ് പ്രകാരം എക്കാലത്തെയും തിരക്കഥാകൃത്തുക്കളിൽ ഏറ്റവും വിജയിച്ചവരിൽ അഞ്ചാമനാണ് ഡേവിഡ് കൊയെപ്പ്. അദ്ദേഹം എഴുതിയ സിനിമകളിൽനിന്ന്  ആകെ 2.3 ബില്യൺ യു.എസ് ഡോളർ വരുമാനമുണ്ടായിട്ടുണ്ട്.

ത്രില്ലർ, ശാസ്ത്രകഥകൾ, തമാശ, ആക്ഷൻ, ഡ്രാമ, ക്രൈം, സൂപ്പർഹീറോ, ഹൊറർ, സാഹസികത, ഫാന്റസി എന്നീ മേഖലകളിലെല്ലാം കൊയെപ്പ് സാമ്പത്തിക ലാഭവും നിരൂപക പ്രശംസയും നേടിയ സിനിമകൾ എഴുതിയിട്ടുണ്ട്.

അദ്ദേഹത്തിന്റെ പരക്കെ അറിയപ്പെടുന്ന സിനിമകൾ . ശാസ്ത്രകല്പിത കഥകൾ ജുറാസിക് പാർക്ക് (1993), (1997), ഇൻഡ്യാനാ ജോൺസ് ആന്റ് ദ കിങ്ഡം ഓഫ് ക്രിസ്റ്റൽ സ്ക്കൾ (2008); ആക്ഷൻ സ്പൈ സിനിമകൾ മിഷൻ ഇംപോസിബിൾ (1996), (2014); സൂപ്പർഹീറോ സിനിമകൾ സ്പൈഡർമാൻ (2002) ; ശാസ്ത്ര കല്പിത കഥ ഡിസാസ്റ്റർ സിനിമ വാർ ഓഫ് ദ വേൾഡ്സ് (2005); മിസ്റ്ററി ത്രില്ലർ ഏയ്ഞ്ചൽസ് ആൻഡ് ഡീമൺസ് (സിനിമ) (2009) ഇവയെല്ലാമാണ്. അദ്ദേഹം ആറ് സിനിമകൾ സംവിധാനം ചെയ്തിട്ടുണ്ട്. ദ ട്രിഗർ ഇഫക്റ്റ് (1996), സ്റ്റിർ ഓഫ് എക്കോസ് (1999), സീക്രട്ട് വിന്റോ (2004), ഗോസ്റ്റ് ടൗൺ (2008), പ്രീമിയം റഷ് (2012), മോർട്ഡെകായ് (2015) എന്നിവയാണവ. 


</doc>
<doc id="353282" url="https://ml.wikipedia.org/wiki?curid=353282" title="ടോം ഹെയ്ഡൻ">
ടോം ഹെയ്ഡൻ

യുദ്ധവിരുദ്ധ പ്രവർത്തകനും രാഷ്ട്രീയപ്രവർത്തകനും ആയിരുന്നു ടോം ഹെയ്ഡൻ (ജ:ഡിസം: 11, 1939 മിഷിഗൺ –ഒക്ടോ: 23, 2016-സാന്ത മോണിക്ക) വിയറ്റ്‌നാമിൽ അമേരിക്ക നടത്തിയ അധിനിവേശത്തിനെതിരായ പ്രക്ഷോഭങ്ങളിലൂടെയാണ് അദ്ദേഹത്തെ ലോകമറിഞ്ഞത്.1968-ൽ യു.എസ്. ഭരണകൂടം ഗൂഢാലോചനക്കുറ്റം ചുമത്തി അറസ്റ്റുചെയ്ത ഷിക്കാഗോ സെവൻ എന്ന സംഘത്തിൽ ഹെയ്ഡനും ഉൾപ്പെട്ടിരുന്നു.
വിയറ്റ്നാംയുദ്ധത്തിന് ശേഷം മുഖ്യധാരാ രാഷ്ട്രീയത്തിൽ സജീവമായ അദ്ദേഹം കാലിഫോർണിയ നിയമസഭയിലും സെനറ്റിലും പലവട്ടം അംഗമായിരുന്നു. ഒട്ടേറെ പുസ്തകങ്ങളുടെ രചയിതാവുമാണ് ഹെയ്ഡൻ.


</doc>
<doc id="353285" url="https://ml.wikipedia.org/wiki?curid=353285" title="ഷിക്കാഗോ സെവൻ">
ഷിക്കാഗോ സെവൻ

വിയറ്റ്നാം അധിനിവേശത്തിനെതിരേ അമേരിക്കയിൽ രൂപം കൊണ്ട രാഷ്ട്രീയ- സാംസ്ക്കാരിക മുന്നേറ്റങ്ങളിൽ ഉൾപ്പെട്ട ഒരു സംഘമാണ് ഷിക്കാഗോ സെവൻ. ഈ സംഘത്തിൽ അബി ഹോഫ്മാൻ,ജെറി റൂബിൻ, ഡേവിഡ് ഡെല്ലിങ്ങർ,ടോം ഹെയ്ഡൻ, റെനി ഡേവിസ്, ജോൺ ഫ്രോയിൻ,ലീ വീനർ എന്നിവരായിരുന്നു ഉണ്ടായിരുന്നത്.ഭരണകൂടത്തിനെതിരേ ഗൂഢാലോചന , ജനങ്ങളെ കലാപത്തിനു പ്രേരിപ്പിച്ചു എന്നീകുറ്റങ്ങൾക്ക് അവർ വിചാരണയ്ക്കു വിധേയരായി.


</doc>
<doc id="353287" url="https://ml.wikipedia.org/wiki?curid=353287" title="വില്യം ആർ. കിങ്">
വില്യം ആർ. കിങ്

അമേരിക്കൻ രാഷ്ട്രീയ പ്രവർത്തകനും നയതന്ത്രജ്ഞനുമായിരുന്നു വില്യം ആർ. കിങ് (William Rufus DeVane King)(ജനനം: April 7, 1786 മരണം: April 18, 1853)
അമേരിക്കൻ ഐക്യനാടുകളുടെ പതിമൂന്നാമത്തെ വൈസ് പ്രസിഡന്റായിരുന്ന ഇദ്ദേഹം ആറ് ആഴ്ചമാത്രമാണ് ആ പദവിയിൽ ഇരുന്നത്.
സ്ഥാനം ഏറ്റെടുത്ത് ഒന്നര മാസം പിന്നിട്ടപ്പോൾ മരണപ്പെട്ടു. വടക്കൻ കരോലിനയിൽ നിന്നും യുഎസ് പ്രതിനിധി സഭയിലേക്ക് തിരഞ്ഞെടുക്കപ്പെട്ടിരുന്നു. അലബാമയിൽ നിന്നുള്ള സെനറ്റ് അംഗമായിരുന്നു ഇദ്ദേഹം. കിങ് ലൂയിസ് ഫിലിപ്പിന്റെ ഭരണകാലത്ത് ഫ്രാൻസിലെ അമേരിക്കൻ സ്ഥാനപതിയായിരുന്നു.
ഒരു വിദേശ രാജ്യത്ത് വെച്ച് സത്യപ്രതിജ്ഞ ചെയ്ത് അധികാരമേറ്റ ആദ്യ അമേരിക്കൻ സ്റ്റേറ്റ് എക്‌സിക്യുട്ടീവ് ഉദ്യോഗസ്ഥനാണ് വില്യം ആർ. കിങ്. ചികിത്സാർത്ഥം ക്യൂബയിലെ ഹവാനയിലായിരുന്ന ഇദ്ദേഹം അവിടെ വെച്ചാണ് സത്യ പ്രതിജ്ഞ ചെയ്തത്. സ്ഥാനം ഏറ്റെടുത്ത 45 ദിവസങ്ങൾക്ക് ശേഷം ക്ഷയരോഗത്തെ തുടർന്ന് മരണപ്പെട്ടു. 
അലബാമ സംസ്ഥാനത്ത് നിന്ന് വൈസ് പ്രസിഡന്റായ ആദ്യത്തെ ആളാണ് വില്യം കിങ്. അമേരിക്കൻ ചരിത്രത്തിൽ അലബാമയിൽ നിന്നുള്ള ഒരാൾ ഉയർന്ന രാഷ്ട്രീയ പദവി കൈകാര്യം ചെയ്ത ആദ്യ വ്യക്തികൂടിയാണ് വില്യം.

വടക്കൻ കരോലിനയിലെ സാംപ്‌സൺ കൺട്രിയിൽ വില്യം കിങ്, മാർഗരറ്റ് ദവൊനെ എന്നിവരുടെ മകനായി 1786 ഏപ്രിൽ ഏഴിന് ജനിച്ചു. 1803ൽ ചാപ്പൽ ഹില്ലിലെ വടക്കൻ കരോലിന സർവ്വകലാശാലയിൽ നിന്ന് ബിരുദം നേടി.


</doc>
<doc id="353296" url="https://ml.wikipedia.org/wiki?curid=353296" title="സെൽഡോവിയ, അലാസ്ക">
സെൽഡോവിയ, അലാസ്ക

സെൽഡോവിയ (Alutiiq: "Angagkitaqnuuq") കെനായി പെനിൻസുല ബറോയിലുള്ള, അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു പട്ടണമാണ്. ഈ പട്ടണത്തിലെ ജനസംഖ്യ2010 ലെ സെൻസസ് പ്രകാരം 255 ആയിരുന്നു. കെച്ച്മാക്ക് ഉൾക്കടലിന് സമാന്തരമായി, ഹോമർ പട്ടണത്തിന് തെക്കുപടിഞ്ഞാറായിട്ടാണ് ഈ പട്ടണത്തിന്റെ സ്ഥാനം. പട്ടണത്തിലെ മറ്റു സമൂഹങ്ങളുമായി ബന്ധപ്പെടുന്നതിന് ഈ പട്ടണത്തിലേയ്ക്ക് റോഡ് സൌകര്യം ഇല്ല. അതിനാൽ സെൽഡോവിയയിലേയ്ക്ക് ആളുകൾ വിമാനത്തിലോ ബോട്ടുകളിലോ യാത്ര ചെയ്ത് എത്തുന്നു. പട്ടണത്തിലെ ജനങ്ങളിലെ നാലിലൊന്ന് ആളുകൾ അലാസ്ക നേറ്റീവ്സ് ആണ്.


</doc>
<doc id="353300" url="https://ml.wikipedia.org/wiki?curid=353300" title="നോം, അലാസ്ക">
നോം, അലാസ്ക

നോം (, "Siqnazuaq" in Iñupiaq) നോം സെൻസസ് മേഖലയിലുള്ള യു.എസ്. സംസ്ഥാനമായ അലാസ്കയിലെ ഒരു അസംഘടിത ബറോയിലുള്ള പട്ടണമാണ്.

നോം പട്ടണത്തിന്റെ കീർത്തിയ്ക്കു പ്രധാന കാരണം ഇരുപതാം നൂറ്റാണ്ടിൽ സംഭവിച്ച ഗോൾഡ് റഷാണ്. ആ സമയം പട്ടണത്തിലെ ജനസംഖ്യ ഏകദേശം 20,000 ത്തിനു മുകളിലായി വർദ്ധിച്ചു. ഇപ്പോഴും സ്വർണ്ണശേഖരവു ഖനനവുമുണ്ടെങ്കിലും ഗോൾഡ് റഷിന്റെ കാലത്തേതുപോലെ സ്വർണ്ണം നദീതീരത്തു നിന്നോ തുറസായ സ്ഥലത്തുനിന്നോ സുലഭമായി ലഭിക്കുന്നത് പഴങ്കഥ മാത്രമാണ്.  

സിവാർഡ് ഉപദ്വീപിന്റെ അറ്റത്ത്, ബെറിംഗ് കടലിലേയ്ക്ക് അഭിമുഖമായിരിക്കുന്ന നോം സഞ്ചാരികളെ ഹഠാദാകർഷിക്കുന്നു. ഒരു ഫസ്റ്റ് ക്ലാസ് പട്ടണമായ നോം ഗോൾഡ് റഷിന്റ കാലത്ത് ആളുകള് കൂട്ടം കൂട്ടമായി സ്വർണ്ണം തിരഞ്ഞെത്തി. 

ആങ്കറേജിൽ നിന്ന് 90 മിനിട്ട് വിമാനയാത്ര നടത്തി നോമിൽ എത്തിച്ചേരാന് സാധിക്കുന്നതാണ്. ഒരിക്കൽ നോം ഇന്നു കാണുന്നതിനേക്കാൾ 10 തവണ വലിപ്പമുള്ള ഒരു പട്ടണമായിരുന്ന എന്നതു വിശ്വസക്കാൻ പ്രയാസമായിരിക്കും. പഴയ ഖനന മേഖലകളും റെയിൽ റോഡുകളും ഇപ്പോൾ ഉപേക്ഷിക്കപ്പെട്ട് മഞ്ഞുമൂടിക്കിടക്കുന്നു. 

ഇടിറ്ററോഡ് നടത്താരയിലൂടെയല്ലാതെ നോമിലേയ്ക്കു പ്രവേശിക്കാനുള്ള ഏകവഴി നോ എയർപോർട്ട് മാത്രമാണ്. നോമിലെ മറ്റു റോഡുകൾ അലാസ്കയുടെ മറ്റു ഭാഗങ്ങളുമായി ബന്ധിക്കുന്നില്ല. നോം എയർപോർട്ടിൽ നിന്ന് ആങ്കറേജ് പട്ടണത്തിലേയ്ക്കും ഫെയർബാങ്ക്സ് പട്ടണത്തിലേയ്ക്കും അലാസ്കയിലെ മറ്റു ചെറു പ്രദേശങ്ങളിലേയ്ക്കും സർവ്വീസുകളുണ്ട്.


</doc>
<doc id="353302" url="https://ml.wikipedia.org/wiki?curid=353302" title="ക്ലബ്ബ് ഓഫ് പ്രസിഡൻഷ്യൽ ഷെഫ്‌സ്">
ക്ലബ്ബ് ഓഫ് പ്രസിഡൻഷ്യൽ ഷെഫ്‌സ്

ലോക രാജ്യങ്ങളിലെ പ്രസിഡന്റുമാരുടെ മുഖ്യപാചകക്കാരുടെ കൂട്ടായ്മയാണ് ക്ലബ്ബ് ഓഫ് പ്രസിഡൻഷ്യൽ ഷെഫ്‌സ് (Le Club des Chefs des Chefs (CCC))
രണ്ട് ഡസനിലധികം രാഷ്ട്രതലവൻമാരുടെ പാചകക്കാരാണ് ക്ലബ്ബിലുള്ളത്. ലോകത്തെ ഏറ്റവും പ്രത്യേകമായ പാചകശാസ്ത്ര സമൂഹമെന്നാണ് ഈ ക്ലബ്ബിനെ അനൗപചാരികമായിവിശേഷിപ്പിക്കുന്നത്
സംഘടനയുടെ ആസ്ഥാനം പാരീസ് ആണ്. 2016ൽ ഇന്ത്യയിൽ വച്ചാണ് അതിന്റെ പൊതുസഭ ചേർന്നത്.
ഇന്ത്യൻ രാഷ്ട്രപതിയുടെ പാചകക്കാരൻ മോൺട്ടുസെയ്‌നി, അമേരിക്കൻ പ്രഡിഡന്റിന്റെ പാചകക്കാരി ക്രിസ്റ്റിറ്റകോമർഫോർഡ്, ബ്രിട്ടീഷ് രാജ്ഞിയുടെ പാചകക്കാരൻ മാർക്ക് ഫ്‌ളാനെഗൻ തുടങ്ങിയവർ ക്ലബ്ബിൽ അംഗങ്ങളാണ്.
1977ൽ ഗില്ലെസ് ബ്രഗാർഡ് ആണ് ക്ലബ്ബ് സ്ഥാപിച്ചത്. വർഷത്തിൽ ഒരിക്കൽ ക്ലബ്ബ് അംഗങ്ങൾ ഒത്തുചേർന്ന് അവരുടെ ജോലി സംബന്ധിച്ച കാര്യങ്ങൾ ചർച്ച
ചെയ്യും.



</doc>
<doc id="353303" url="https://ml.wikipedia.org/wiki?curid=353303" title="ധനശ്രീ">
ധനശ്രീ

ഇരുപതാമത്തെ മേളകർത്താരാഗമായ നഠഭൈരവിയുടെ ഒരു ജന്യമാണ് ധനശ്രീ. ഗുരുഗ്രന്ഥസാഹിബിന്റെ 36 ശ്ലോകങ്ങൾ (660 - 696) ധനശ്രീയിൽ ചിട്ടപ്പെടുത്തിയിരിക്കുന്നതിനാൽ സിക്ക് മതസ്തർക്ക് പ്രധാനപ്പെട്ട രാഗമാണിത്. കർണ്ണാടകത്തിലെ ആഭേരിയുമായും ഹിന്ദുസ്ഥാനിയിലെ ഭിംപലാസിയുമായി ധനശ്രീയ്ക്ക് സാമ്യമുണ്ട്. 


സ്വാതി തിരുനാളിന്റെ 'ഗീതദുനികു തക ധീം' എന്ന തില്ലാന ഈ രാഗത്തിലെ പ്രമുഖ കൃതിയാണ്.


</doc>
<doc id="353306" url="https://ml.wikipedia.org/wiki?curid=353306" title="തില്ലാന (ധനശ്രീ)">
തില്ലാന (ധനശ്രീ)

സ്വാതി തിരുനാൾ എഴുതി ധനശ്രീ രാഗത്തിൽ ചിട്ടപ്പെടുത്തിയ ഒരു തില്ലാനയാണ് 'ഗീതദുനികു തക ധീം'. ഹിന്ദിയിലെഴുതിയിരിക്കുന്ന ഈ കൃതി അദ്ദേഹത്തിന്റെ ഏറ്റവും പ്രശസ്ത കൃതികളിലൊന്നാണ്. 1987ൽ പുറത്തിറങ്ങിയ സ്വാതി തിരുനാൾ എന്ന ചലച്ചിത്രത്തിൽ ഈ ഗാനം എം.ബി. ശ്രീനിവാസൻ സംഗീതം നൽകി അമ്പിളിക്കുട്ടൻ പാടിയിട്ടുണ്ട്.
<poem>
പല്ലവി
ഗീതദുനികുതകധീം നതൃകിടതോം
നാച് രഹെ ഗോരി
താ തിതൈ തെയ് തിതൈ തിരകതോം

അനുപല്ലവി 
ബാജ് പായല് കഹേ
ബാജ് പായല് കഹേ
ഝനനു ഝനനു നനന് തനന് തോം
ഝനനു ഝനനു നനന് തനന് 

ചരണം 1
താനഗാവേ തകത തെയ്ത ധൈ
തെയ് ത തെയ് ത ദിരനാം
ധീം തകിട തക ധീം 
ഹതതോം ഹതതോം ഹത

ചരണം 2
പദുമനാഭ തുമ്ഹാരി ലീലാ
ക്യാ കഹൂം മേം സാവരോ
താപ സങ്കട ഹരണായോ
സോഹമാരോ തുംഹാരോ
തധിം തധിം ധിരനഉദനിത 
ദാനിദാനി തധിം തധിം ധിരനാ
താതിത്തൈ തകനക തരി
തതാന തരാ താര ധിം അലരി അലരി
തകിട താം താം ത ധിം ധിം ധിം തനി 
അലരി താം താം താം തക തനി അലരി
തോം തോം തോം തക തക തനി അലരി
</poem>



</doc>
<doc id="353311" url="https://ml.wikipedia.org/wiki?curid=353311" title="നോം ഗോൾഡ് റഷ്">
നോം ഗോൾഡ് റഷ്

നോം ഗോൾഡ് റഷ് എന്നറിയപ്പെടുന്നത്, 1899 – 1909 കാലഘട്ടങ്ങളില അലാസ്കയിലെ നോം പട്ടണത്തിൽ നടന്ന സ്വർണ്ണത്തിനുവേണ്ടിടുള്ള ജനങ്ങളുടെ തള്ളിക്കയറ്റമായിരുന്നു. വളരെ കൂടിയ അളവിലുള്ള സ്വർണ്ണം ബീച്ചിലെ മണലിലും തുറസായ പ്രദേശത്തും, ആളുകൾ വന്നിറങ്ങുന്ന ഭാഗങ്ങളിലും യാതൊരു അദ്ധ്വാനവും കൂടാതെ പെറുക്കിയെടുക്കാവുന്ന നിലയിൽ കാണപ്പെട്ടിരുന്നു. ഗോൾഡ് റഷിന്റ കാലത്ത് ഇത് അലാസ്കയിലെ ഏറ്റവും വലിയ തുറമുഖ പട്ടണമായി വികസിച്ചിരുന്നു.

ക്ലോൺഡിക്കെ ഗോൾഡ് റഷിനൊപ്പമുണ്ടായ നോം ഗോൾഡ് റഷ് വടക്കേ അമേരിക്കയിലുണ്ടായ ഏറ്റവും വലിയ സ്വർണ്ണത്തിനു വേണ്ടിയുള്ള തള്ളിക്കയറ്റമായിരുന്നു. ഖനിജാന്വേഷകർ വടക്കേ അമേരിക്കയുടെ വിവിധ ഭാഗങ്ങളിൽ നിന്നും ഇവിടേയ്ക്ക് ഒഴുകിയെത്തി. ഇവിടെ നിന്നു കണ്ടെടുത്ത ആകെ സ്വർണ്ണം 112 മെട്രിക് ടണ്ണിനു മുകളിലായിരുന്നു.

ഗോൾഡ് റഷിന്റെ പ്രധാനകേന്ദ്രം ബെറിംഗ് കടലിലെ നോർട്ടൺ സൌണ്ടിലുള്ള സിവാർഡ് ഉപദ്വീപിലെ സ്നേക്ക് നദിയുടെ നിർഗമനമാർഗ്ഗത്തിലുള്ള ഇന്നത്തെ നോം പട്ടണമായിരുന്നു. റഷ്യക്കാർ ഇവിടെ ആധിപത്യമുറപ്പിക്കുന്നതിന് ശതാബ്ദങ്ങൾക്കു മുമ്പ് ഇനുപ്യാക്ക് എസ്കിമോകൾ ഇവിടെ ജീവിച്ചു വന്നിരുന്നു. പതിനെട്ടാം നൂറ്റാണ്ടിൽ റഷ്യക്കാർ സെന്റ് മൈക്കിൾ തുറമുഖം സ്ഥാപിച്ചു. മറ്റു രാജ്യങ്ങളിൽ നിന്നുള്ള രോമവ്യവസായികളും തിമിംഗില വേട്ടക്കാരും ഇവിടെ സന്ദർശിച്ചിരുന്നു. നോം സെൻസസ് മേഖലയിലുള്ള ഉപേക്ഷിക്കപ്പെട്ട വില്ലേജായ കൌൺസിലിൽ നിന്നും 1897 ല് ചെറുതോതിൽ സ്വർണ്ണം ലഭിച്ചിരുന്നു. പിന്നീട് മറ്റ മേഖലകളിൽ നിന്നും ലഭിച്ചു തുടങ്ങി. 

1898 സെപ്റ്റംബർ മാസത്തിൽ "ത്രീ ലക്കി സ്വീഡ്സ്" എന്നറിയപ്പെടുന്ന മൂന്നു പേർ, നോർവീജിയൻ-അമേരിക്കനായ ജാഫെറ്റ് ലിന്റെബർഗ്ഗ്, സ്വീഡനിൽ ജനിച്ച രണ്ട് അമേരിക്കൻ പൌരന്മാരായ എറിക് ലിൻറ്ബ്ലോം, ജോൺ ബ്രിന്റെസണ് എന്നിവർ അൻവിൽ അരുവിക്കു സമീപം ആദ്യമായി സ്വർണ്ണം കണ്ടെടുക്കുകയും അതവരെ നോം മൈനിംഗ് മേഖലയിലേയ്ക്കു നയിക്കുകയും ചെയ്തു. നദീതടത്തിലെ മണലിലും മറ്റും സ്വർണ്ണം പെറുക്കിയെടുക്കാവുന്ന നിലയിൽ ഉണ്ടായിരുന്നു. ആ ശിശിരത്തിൽ കണ്ടുപിടിത്തം താമസംവിനാ പുറം ലോകത്തെത്തി 1899 ൽ നോമിലെ ജനസംഖ്യ 10,000 ആയി വർ‌ദ്ധിച്ചു. കൂടുതലാളുകളും ക്ലോണ്ടിക്കെ ഗോൾഡ് റഷ് മേഖലയിൽ നിന്നെത്തിയവരായിരുന്നു. ആ വർഷം നദീതീരത്തുടനീളം അനേക കിലോമീറ്ററുകളോളം സ്വർണ്ണം കാണപ്പെട്ടിരുന്നു. അതോടെ സ്വർണ്ണത്തിനു വേണ്ടിടുള്ള തള്ളിക്കയറ്റം ക്രമാതീതമായി വർദ്ധിച്ചു. സീറ്റിൽ, സാൻഫ്രാൻസിസ്കോ എന്നിവിടങ്ങളിൽ നിന്നൊക്കെ ആവിക്കപ്പലുകളിലും മറ്റുമായി ആയിരക്കണക്കിനാളുകള് നോവിലേയ്ക്കു പ്രവഹിച്ചു.


</doc>
<doc id="353312" url="https://ml.wikipedia.org/wiki?curid=353312" title="പോൾ ബീറ്റി">
പോൾ ബീറ്റി

അമേരിക്കൻ എഴുത്തുകാരനാണ് പോൾ ബീറ്റി (ജനനം 1962).  2016, ൽ മാൻ ബുക്കർ പ്രൈസ് നേടി. ദ സെൽ ഔട്ട് എന്ന പുസ്തകത്തിനാണ് പുരസ്കാരം. 

ലോസ്ഏഞ്ചലസിൽ ജനിച്ച ബീറ്റി സർഗാത്മക രചനയിൽ എം.എഫ്.എ ബിരുദവും ബോസ്റ്റൺ സർവകലാശാലയിൽ നിന്ന് മനഃശാസ്ത്രത്തിൽ എം.എ. ബിരുദവും നേടി.  

1990, ൽ ബീറ്റി ഗ്രാൻഡ് പോയട്രി സ്ലാം ചാംപ്യനായി. "ബിഗ് ബാങ്ക് ടേക്ക് ലിറ്റിൽ ബാങ്ക് "(1991). T"ജോക്കർ, ജോക്കർ, ഡ്യൂസ് "994), എന്ന രണ്ട് കാവ്യ സമാഹാരങ്ങൾ പ്രസിദ്ധീകരിച്ചു. 

ദ വൈറ്റ് ബോയ് ഷഫിൾ (1996)എന്ന ആദ്യ നോവൽ വിമർശക ശ്രദ്ധ പിടിച്ചു പറ്റി.. രണ്ടാമത്തെ നോവൽ ടഫ് 2000, ൽ പുറത്തിറങ്ങി.. 2006, ബീറ്റി ആഫ്രിക്കൻ - അമേരിക്കൻ നർമ്മ രചനകളുടെ ഒരു ആന്തോളജി  ഹോക്കും എന്ന പേരിൽ എഡിറ്റു ചെയ്ത് പ്രസിദ്ധീകരിച്ചു. 2008 ൽ സ്ലംബർലാന്റ് എന്ന പേരിൽ ബെർലിനിലെ ഒരു അമേരിക്കക്കാരനായ ഡി ജെ യെക്കുറിച്ചുള്ള നോവൽ പ്രസിദ്ധീകരീച്ചു. 

ജന്മനാടായ ലോസ് ഏഞ്ചലസിനെക്കുറിച്ചുള്ള ദ സെൽ ഔട്ട് എന്ന നോവലിൽ വംശീയമായ സമത്വത്തെക്കുറിച്ചാണ് ബീറ്റി പറയുന്നത്. 

"2015 ൽ രചിച്ച ദ സെൽ ഔട്ട് എന്ന നോവലിന് മാൻ ബുക്കർ പുരസ്കാരം ലഭിച്ചു. ബുക്കർ പ്രൈസ് ലഭിക്കുന്ന ആദ്യ അമേരിക്കക്കാരനാണ്" .






</doc>
<doc id="353315" url="https://ml.wikipedia.org/wiki?curid=353315" title="വെള്ളവാലൻ എലി">
വെള്ളവാലൻ എലി

മുറിഡേ എന്ന കരണ്ടുതീനി കുടുംബത്തിലെ ഒരു സ്പീഷിസാണ് വെള്ളവാലൻ എലി (Blanford's rat). . Madromys എന്ന ജനുസിലെ ഏക സ്പീഷിസ് ആണിത്. ഇന്ത്യയിലും ശ്രീലങ്കയിലും കണ്ടുവരുന്നു.

14.15 സെന്റീമീറ്റർ ആണ് ശരീരത്തിന്റെ നീളം. വാലിനു 19 സെന്റീമീറ്റർ നീളമുണ്ട്. പ്രായപൂർത്തിയായവയുടെ വാലിനു വെള്ളനിറവും ചെറുപ്പത്തിൽ ബ്രൗൺ നിറവുമായിരിക്കും.





</doc>
<doc id="353319" url="https://ml.wikipedia.org/wiki?curid=353319" title="ലിറ്റററി ക്ലബ്">
ലിറ്റററി ക്ലബ്

1998-ൽ ആരംഭിച്ച ഒലു ബൾഗേറിയൻ ഇ-മാഗസിനാണ് ലിറ്റററി ക്ലബ്.സാഹിത്യസംബന്ധിയായ വാർത്തകളും നിരൂപണങ്ങളും പ്രസിദ്ധീകരിക്കുന്ന ഒരു ഇടമാണ് ലിറ്റററി ക്ലബ്.
ഈ വർഷങ്ങളിൽ ലിറ്റററി ക്ലബ് അനേകം മത്സരങ്ങൾ നടത്താറുണ്ട്.ഉദാഹരണത്തിന്;

ഇലക്ട്രോണിക്ക്സ് പബ്ലിഷിങ്&ന്യൂ ടെക്നോളജി വിഭാഗത്തിൽ ബൾഗേറിയൻ സാഹിത്യത്തിനും സംസ്ക്കാരത്തിനും നൽകിയ സംഭാവനകളെ മാനിച്ച് 2009-ലേ ഹൃസ്റ്റോ ജി ഡാനോ ദേശീയ പുരസ്ക്കാരം ലിറ്റററി ക്ലബ് നേടി.

</doc>
<doc id="353325" url="https://ml.wikipedia.org/wiki?curid=353325" title="ബറോ, അലാസ്ക">
ബറോ, അലാസ്ക

നോർത്ത് സ്ലോപ്പ് ബറോയിലുള്ള ഏറ്റവും വലിയ പട്ടണമായ ബറോ (), ഇനുപ്യാക് ഭാക്ഷയിൽ Ukpiaġvik () യു.എസ്. സംസ്ഥാനമായ അലാസ്കയിലാണ്. ഈ പട്ടണം ആർട്ടിക് സർക്കിളിലാണ് സ്ഥിതി ചെയ്യുന്നത്. 2016 ഒക്ടോബറിൽ നടത്തിയ ജനഹിതപരിശോധനയിൽ പട്ടണം ബറോ എന്ന ഇപ്പോഴത്തെ പേരിൽ നിന്നും അതിൻറ പരമ്പരാഗത ഇനുപ്യാക് പേരായ Utqiaġvik. എന്നു മാറ്റുന്നതിനായി വോട്ട് ചെയ്തിരുന്നു. ബറോ പട്ടണത്തിലെ ജനസംഖ്യ 2000 ലെ സെൻസസിൽ 4,683 പേരും 2010 ലെ സെൻസസിൽ 4,212 പേരുമായിരുന്നു. ജൂലൈ 2013 ൽ ജനസംഖ്യ 4,373 ആയി വർദ്ധിച്ചതായി കണക്കാക്കുന്നു.

</doc>
<doc id="353326" url="https://ml.wikipedia.org/wiki?curid=353326" title="നെക്‌ലേസ് (ചെറുകഥ)">
നെക്‌ലേസ് (ചെറുകഥ)

ദ നെക്‌ലേസ് (The Necklace ) എന്നും, ദ ഡയമണ്ട് നെക്‌ലേസ് (The Diamond Necklace) എന്നും ഇംഗ്ലീഷിൽ അറിയപ്പെടുന്ന  ചെറുകഥ, ഫ്രഞ്ച് കഥാകാരനും നോവലിസ്റ്റുമായ മോപ്പസാങ്ങിന്റെ   ഏറ്റവും പ്രശംസിക്കപ്പെട്ട രചനകളിൽ ഒന്നാണ്. La Parure എന്നാണ് മൂലകൃതിയുടെ പേര്. Le Gaulois പത്രത്തിലാണ് 1884ൽ ഈ കഥ പ്രസിദ്ധീകൃതമായത്. അപ്രതീക്ഷിത അന്ത്യം (twist ending) എന്ന മൊപ്പസാങ് കഥനശൈലിയുടെ മികച്ച ഉദാഹരണമാണ് ഈ കഥ. അനവധി സിനിമ/ടി.വി പതിപ്പുകൾ ഈ കഥയ്ക്ക് ഉണ്ടായിട്ടുണ്ട്.

Madame Matilda  Loisel എന്ന വനിതയുടെ ജീവതം മാറ്റിമറയ്ക്കുന്ന ഒരു നെക്ല്ലസ്സാണ് കഥയുടെ അച്ചുതണ്ട്. സമൂഹത്തിലെ താഴ്ന്ന ചുറ്റുപാടുകളിൽ ജനിച്ചു വളർന്നവളാണ് മെറ്റിൽഡ. എന്നാൽ വിധിക്ക് പറ്റിയ ഒരു അബദ്ധത്താലാണ് താൻ ഈ ചുറ്റുപാടുകളിൽ ആയിപോയതെന്നും പ്രഭ്വി ആവേണ്ടവളാണ് താൻ എന്നുമാണ് അവളുടെ സ്ഥിരചിന്ത. അധികം വരുമാനമൊന്നുമില്ലാത്ത ഒരു സർക്കാർ ഗുമസ്തനെയാണ് അവൾ വിവാഹം കഴിക്കുന്നത്. അയാളാണെങ്കിൽ അവളെ സന്തുഷ്ടയാക്കാൻ ഏറെ പാടുപ്പെടുന്ന ഒരു പാവത്താനും.

ഏറെ പണിപ്പെട്ടും ഒരുപാട് കാലുപിടിച്ചും സർക്കാർ ഉദ്യോഗസ്ഥരുടെ ഒരു വിരുന്നിൽ  ഭാര്യാസമേതം പങ്കെടുക്കാൻ ഒരു ക്ഷണം ഭർത്താവ് സംഘടിപ്പിക്കുന്നു.എന്നാൽ തനിക്ക് പാർട്ടിക്ക് ധരിക്കാൻ കൂടിയ വസ്ത്രങ്ങൾ ഇല്ല എന്ന് പരിതപിച്ച് പാർട്ടിക്ക് വരുന്നില്ല എന്ന് മറ്റിൽഡ ശഠിക്കുന്നു.

അവളെ അനുനയിപ്പിക്കാൻ താൻ നായാട്ട് തോക്ക് വാങ്ങാനായി മെല്ലെ ശേഖരിച്ചു വച്ച കരുതൽ ധനം അയാൾ അവൾക്ക് കൊടുത്തിട്ട് നല്ല വസ്ത്രങ്ങൾ വാങ്ങാൻ പറയുന്നു. വസ്ത്രങ്ങൾ വാങ്ങി കഴിഞ്ഞപ്പോൾ ഒപ്പം അണിയാൻ ആഭരണങ്ങൾ ഇല്ല എന്നതായി പരാതി. പണമൊന്നു ബാക്കിയില്ലാത്തതിനാൽ പൂക്കൾ വാങ്ങി അണിഞ്ഞൊരുങ്ങാൻ ഭർത്താവ് ഉപദേശിക്കുന്നെങ്കിലും അവൾക്കതും സമ്മതമല്ല.

ഒടുവിൽ  അവളുടെ സുഹൃത്ത് ജീൻ ഫൊറസ്റ്റിയെ (Jeanne Foresteir)യെയിൽ നിന്നും ആഭരണം കടം വാങ്ങാൻ അവൾ തീരുമാനിക്കുന്നു. അവിടെ നിന്നും ഏറ്റവും  ഭംഗിയുള്ളതും വലിയ രത്നം പതിച്ചതുമായ ഒരു നക്ല്സ് തിരിഞ്ഞടുത്ത് അതും ധരിച്ച് അവൾ പാർട്ടിയ്ക്ക് പോകുന്നു.

പാർട്ടി കഴിഞ്ഞപ്പോൾ എങ്ങനെയോ ആ നക്ല്സ് കാണാതാവുന്നു. നക്ല്സ് നഷ്ട്പ്പെട്ട  വിവരം ഉടമ അറിയാതെ മെറ്റിൽഡ ഒരു കടയിൽ നിന്നും 36000 ഫ്രാങ്കിനു കാഴ്ചയിൽ അത് പോലെ തന്നെയുള്ള ഒരു വജ്ര നെക്ല്സ് വിലയ്ക്ക് വാങ്ങി ജീനുന് നൽകുന്നു. ആ നെക്ല്സിന്നു വേണ്ടി സർവ്വവും വിറ്റും , കടം വാങ്ങുകയും ചെയ്യുന്നു മെറ്റിൽഡയും ഭർത്താവും. കടങ്ങൾ വീട്ടാൻ അവൾക്ക് പിന്നെ പത്ത് കൊല്ലം ദ്രുരിതപൂർണ്ണമായ ജീവിതകാഠിന്യങ്ങൾ അഭിമുഖീകരിക്കേണ്ടി വരുന്നു.

പത്ത് വർഷങ്ങൾക്ക് ശേഷം മെറ്റിൽഡ യാദൃച്ഛികമായി ഒരിക്കൽ ജീനിനെ കണ്ടുമുട്ടുന്നു. ജീവിത സാഹചര്യങ്ങൾ മൂലം  രൂപവും  കോലവും മാറിപോയ മെറ്റിൽഡയെ ആദ്യം ജീൻ തിരിച്ചറിഞ്ഞില്ല.ജീനിന്റെ ഡയമണ്ട് നെക്ല്സിന്റെ കടം വീട്ടിയാണ് താൻ ഈ കോലത്തിലായത് എന്ന് മെറ്റിൽഡ വെളിപ്പെടുത്തുന്നു. മെറ്റിൽഡയുടെ കഥ കേട്ട് ആശ്ചര്യപ്പെടുന്ന ജീനിന്റെ വാക്കുകളോടെ കഥ സമാപിക്കുന്നു. ജീൻ പറയുന്നതിതാണ് “ അയ്യോ മെറ്റിൽഡ ഞാൻ നിനക്ക് തന്നത് കഷ്ടിച്ച് 500 ഫ്രാങ്കു മാത്രം വിലയുള്ള ഒരു ഇമിറ്റേഷൻ ആഭരണമായിരുന്നല്ലോ.”


</doc>
<doc id="353330" url="https://ml.wikipedia.org/wiki?curid=353330" title="ചെറുചുണ്ടെലി">
ചെറുചുണ്ടെലി

മുറിഡേ എന്ന കരണ്ടുതീനി കുടുംബത്തിലെ ഒരു സ്പീഷിസ് ആണ് ചെറുചുണ്ടെലി (little Indian field mouse); . ഇതിനെ ബംഗ്ലാദേശ്, ഇന്ത്യ, ബർമ, നേപ്പാൾ, ശ്രീലങ്ക എന്നീ രാജ്യങ്ങളിൽ കണ്ടുവരുന്നു.

ചെറിയ ചാരം കലർന്ന തവിട്ടു നിറമുള്ള ചുണ്ടെലിയാണിത്. വീട്ടിൽ കാണുന്ന ചുണ്ടെലിയുടെ ഒരു ചെറിയ പതിപ്പ്. വെളുപ്പുനിറമുള്ള അടിവശവും ശരീരത്തിന്റെ പിൻഭാഗത്തായി കാണുന്ന കാലുകളുമാണ് ഇവയുടെ പ്രധാന വ്യതാസം. കണ്ണുകളും ചെവികളും വലിപ്പമുള്ളതും ചെവികൾ ഉരുണ്ടതുമാണ്. വീട്ടിൽ കാണുന്ന എലിയെക്കാൾ കൂർത്ത മുഖമാണിവയ്ക്ക്. ശരീരത്തിന്റെ മൊത്തം നീളം 5.6 - 6.3 സെ.മീ. വരെയും വാൽ നീളം 5.5 - 7.5 സെ.മീ. വരെയുമാണ്. 



</doc>
<doc id="353335" url="https://ml.wikipedia.org/wiki?curid=353335" title="ചുണ്ടെലി">
ചുണ്ടെലി

റൊഡെൻഷ്യ, നിരയിലെ ചെറിയ ഒരു സസ്തനിയാണ് ചുണ്ടെലി (House mouse); . കൂർത്ത മൂക്കും ചെറിയ ഉരുണ്ട ചെവികളും, രോമം കുറഞ്ഞതോ ഇല്ലാത്തതോ ആയ വാലും ഇവയുടെ സവിശേഷതയാണ്. ഒരു വന്യ്ജീവിയാണെങ്കിലും മിക്കവാറും മനുഷ്യരോടൊപ്പമാണ് സഹവാസം.

ഇതിനെ അരുമയായി വളർത്തുന്നവരുണ്ട്. ജീവശാസ്ത്രത്തിൽ മാതൃകയായി പലപ്പോഴും ഇതിനെ ഉപയോഗിക്കുന്നു. ചുണ്ടെലിയുടെ പൂർണ്ണ ജിനോം 2002 -ൽ വെളിവായിരുന്നു.




</doc>
<doc id="353337" url="https://ml.wikipedia.org/wiki?curid=353337" title="കാട്ടുചുണ്ടെലി">
കാട്ടുചുണ്ടെലി

മുറിഡേ കരണ്ടുതീനി കുടുംബത്തിലെ ഒരു സ്പീഷിസ് ആണ് കാട്ടുചുണ്ടെലി (Servant mouse അഥവാ Bonhote's mouse); . ഇവയെ ഇന്ത്യയിൽ മാത്രമേ കാണാറുള്ളൂ. മധ്യ-ഉപമധ്യരേഖാപ്രദേശങ്ങളിലെ വരണ്ട കാടുകളിലും പുൽമേടുകളിലും കാണുന്ന ഇവ ആവാസവ്യവസ്ഥയുടെ നാശത്താൽ വംശനാശഭീതിയിലാണ്.




</doc>
<doc id="353343" url="https://ml.wikipedia.org/wiki?curid=353343" title="ദ പോലീസ്">
ദ പോലീസ്

ഒരു ബ്രിട്ടീഷ് റോക്ക് സംഗീത സംഘമായിരുന്നു ദ പോലീസ്.1997 ലണ്ടനിൽ വെച്ച് രൂപീകൃതമായ ഈ സംഘത്തിൽ സ്റ്റിംങ്ങ് (പ്രധാന ഗായകൻ, ബേസ് ഗിറ്റാറിസ്റ്റ്, പ്രധാന ഗാനരചയിതാവ്), ആൻഡി സമ്മേർസ് (ഗിറ്റാർ) സ്റ്റിവാർട്ട് കോപ്ലാന്റ് (ഡ്രംസ്) എന്നിവരായിരുന്നു അംഗങ്ങൾ.1986,-ൽ ഈ സംഘം പിരിച്ചുവിട്ടുവെങ്കിലും 2007-08 കാലയളവിൽ ഇവർ ഒരു ലോക പര്യടനം നടത്തിയിരുന്നു.

ലോകമെമ്പാടുമായി 7.5 കോടി ആൽബങ്ങൾ വിറ്റഴിച്ചിട്ടുള്ള ഇവർ ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള സംഘങ്ങളിൽ ഒന്നാണ് . 2008-ൽ ഇവർ നടത്തിയ ലോക പര്യടനം മൂലം ആവർഷം എറ്റവും കൂടുതൽ വരുമാനം നേടിയ സംഗീതജ്ഞർ ഇവരായിരുന്നു.

6 ഗ്രാമി, 2 ബ്രിട്ട് പുരസ്കാരം തുടങ്ങി നിരവധി പുരസ്കാരങ്ങൾ നേടിയിട്ടുള്ള പോലീസിനെ 2003-ൽ റോക്ക് ആൻഡ് റോൾ ഹോൾ ഓഫ് ഫെയിം - ൽ ചേർത്തിട്ടുണ്ട്.."റോളിംങ്ങ് സ്റ്റോൺ" മാഗസിനും വിഎച്ച്1 ഉം തങ്ങളുടെ "100 മഹാന്മാരായ കലാകാരമാരുടെ പട്ടിക" യിൽ ഉൾപെടുത്തിയിട്ടുണ്ട്.


</doc>
<doc id="353345" url="https://ml.wikipedia.org/wiki?curid=353345" title="ഹൃദയ്‌നാഥ് മങ്കേഷ്‌കർ">
ഹൃദയ്‌നാഥ് മങ്കേഷ്‌കർ

ഗായകനും സംഗീതസംവിധായകനുമാണ് ഹൃദയ്നാഥ് മങ്കേഷ്കർ .(ജ:26 ഒക്ടോ: 1937-മഹാരാഷ്ട്ര).സംഗീതപാരമ്പര്യമുള്ള കുടുംബത്തിൽ ജനിച്ച ഹൃദയ്നാഥിന്റെ പിതാവ് ദീനാനാഥ് മങ്കേഷ്കർ മഹാരാഷ്ട്രയിലെ അറിയപ്പെടുന്ന ഒരു നാടക നടനും ഹിന്ദുസ്ഥാനി സംഗീതജ്ഞനുമായിരുന്നു.ആദ്യകാലങ്ങളിൽ ഇൻഡോർ ഘരാനയിലെ വിഖ്യാത സംഗീതജ്ഞനായ ഉസ്താദ് അമിർ ഖാനിന്റെ ശിക്ഷണവും ഹൃദയ്നാഥിനു ലഭിച്ചിരുന്നു..ഗായകരായ ലതാമങ്കേഷ്കറിന്റേയും ആശാ ഭോസ്ലെയുടെയും ഇളയ സഹോദരനുമാണ് ഹൃദയനാഥ്.


</doc>
<doc id="353347" url="https://ml.wikipedia.org/wiki?curid=353347" title="വെസ്റ്റേൺ പ്ലാസ">
വെസ്റ്റേൺ പ്ലാസ

വെസ്റ്റേൺ പ്ലാസ ( ) ഒരു ടൗൺ സ്ക്വയർ ജെരൂസലീമിലെ (ജെറുസലേം) ൽ യെരൂശലേമിൽ പഴയ നഗര പുറമെ വെസ്റ്റേൺ സ്ക്വയറിൽ കിഴക്കുവശത്ത് സ്ഥിതി ആകുന്നു.


</doc>
<doc id="353348" url="https://ml.wikipedia.org/wiki?curid=353348" title="ദീനാനാഥ് മങ്കേഷ്കർ">
ദീനാനാഥ് മങ്കേഷ്കർ

മറാഠി നാടക നടനും,ഗായകനുമായിരുന്നു ദീനാനാഥ് മങ്കേഷ്കർ.(ജ:29 ഡിസം: 1900 മങ്കേഷി, ഗോവ – 24 ഏപ്രിൽ 1942).ശാസ്ത്രീയ സംഗീതത്തിനു പുറമേ നാട്യസംഗീതത്തിലും പ്രാഗല്ഭ്യം ഉണ്ടായിരുന്ന ദീനാനാഥിനു ആദ്യകാലത്ത് ബാബ മഷേൽകറുടെ സംഗീത ശിക്ഷണം ലഭിച്ചിരുന്നു.ഗായകരായ ലതാ മങ്കേഷ്കർ,ആശാ ഭോസ്ലെ. ഹൃദയനാഥ് മങ്കേഷ്കർ,മീനാ ഖാദികർ എന്നിവരുടെ പിതാവുമാണ് ദീനാനാഥ് മങ്കേഷ്കർ.


</doc>
<doc id="353349" url="https://ml.wikipedia.org/wiki?curid=353349" title="സിറേനിയ">
സിറേനിയ

പൊതുവേ കടൽപ്പശുക്കൾ എന്ന് അറിയപ്പെടുന്ന പൂർണ്ണമായും വെഌഅത്തിൽ വസിക്കുന്ന, സസ്യാഹാരികളായ, ചതുപ്പുകളിലും, പുഴകളിലും, തീരങ്ങളിലെ വെള്ളത്തിലും കായലുകളിലും എല്ലാം വസിക്കുന്ന സസ്തനികളുടെ ഒരു നിരയാണ് സിറേനിയ (Sirenia). രണ്ട് കുടുംബങ്ങളിലും രണ്ടു ജനുസുകളിലുമായി ഇന്ന് നാലു സ്പീഷിസുകൾ ആണ് ഉള്ളത്. അവയിൽ ഒരെണ്ണം കടൽപ്പശുവും മറ്റു മൂന്നു മനാട്ടികളുമാണ്. ഈ നിരയിൽത്തന്നെയാണ് പതിനെട്ടാം നൂറ്റാണ്ടിൽ വംശനാശം വന്നുപോയ സ്റ്റെല്ലാറിന്റെ കടൽപ്പശുവും (Steller's sea cow) ഉള്ളത്. എത്രയോ സ്പീഷിസുകളെ ഫോസിലുകളിൽ നിന്നു മാത്രമേ തിരിച്ചറിയുന്നുള്ളൂ. 5 കോടി വർഷം മുൻപ് ഇയോസിൻ (Eocene) കാലഘട്ടത്തിൽകാണ് ഇവ ഉരുത്തിരിഞ്ഞത്.
സാധാരണയായി സിറേനിയൻസ് അല്ലെങ്കിൽ സിറൻസ് എന്നു ഗ്രീക്കുപുരാണത്തിൽ നിന്നും വന്ന വാക്ക് ഇവയെക്കുറിക്കാൻ ഉപയോഗിക്കുന്നു.ഏകാന്തനാവികർ ഇവയെ കണ്ട് മൽസ്യകന്യകമാരായി തെറ്റിദ്ധരിക്കാറുണ്ടത്രേ.

സിറേനിയ നിരയെ ആഫ്രോതീരിയയിലെ പീനംഗുലേറ്റ എന്ന ക്ലാഡിൽ ആണ് പെടുത്തിയിരിക്കുന്നത്. ഇതിനൊപ്പം ഉള്ളത് ആനക്കുടുംബം ഉൾക്കൊള്ളുന്ന നിരയായ പ്രൊബോസിഡേയും, ഹൈരാകോഐഡിയയുമാണ്. ഇവ കൂടാതെ വംശനാശം വന്ന രണ്ടു നിരകളായ എംബ്രിതിപോഡയും ഡെസ്മോസ്റ്റൈ‌ലിയയും ഇതിൽത്തന്നെയാണ് ഉള്ളത്..

After Voss, 2014.

† extinct



</doc>
<doc id="353353" url="https://ml.wikipedia.org/wiki?curid=353353" title="ഇന്ത്യൻ ഏക്‌ണോമിക്സ് സർവീസ്">
ഇന്ത്യൻ ഏക്‌ണോമിക്സ് സർവീസ്

ഇന്ത്യയിലെ സിവിൽ സർവീസ് പരീക്ഷകളിൽ ഏറ്റവും പ്രശസ്തമായ സർവീസാണ് ഇന്ത്യൻ എക്കണോമിക്സ് സർവീസ്
(ഐ.ഇ.സ്.) ഇതൊരു കേന്ദ്ര സർവീസാണ്. ഇന്ത്യയിലെ സാമ്പത്തികശാസ്ത്ര മേഖലയിലുള്ള ഉന്നത പദവികളിലേയ്ക്ക് നിയമനം നൽകുന്നതിനു വേണ്ടിയാണ് ഈ പരീക്ഷ നടത്തുന്നത്.
യൂണിയൻ പബ്ലിക് സർവീസ് കമ്മീഷനു മാത്രാമാണ് ഈ പരീക്ഷ നടത്തുവാനുള്ള അധികാരം. 1961-ലാണ് ഐ.ഇ.എസ്. സ്ഥാപിച്ചത്. പോളിസി രൂപീകരണം,പോളിസി നടപ്പിലാക്കുന്നത്,സാമ്പത്തിക വിശകലനം,മന്ത്രിമാർക്ക് ഉപദേശം നൽകുക എന്നിവയാണ് 
ഇതിലെ കർത്തവ്യം.


</doc>
<doc id="353356" url="https://ml.wikipedia.org/wiki?curid=353356" title="സെൻറ് മേരീസ്, അലാസ്ക">
സെൻറ് മേരീസ്, അലാസ്ക

സെൻറ് മേരീസ് ( സെൻട്രൽ യുപിക് ഭാക്ഷയിൽ "Negeqliq") കുസിൽവാക് സെൻസസ് മേഖലയിലുള്ള, യു.എസ്. സംസ്ഥാനമായ അലാസ്കയിലെ ഒരു പട്ടണമാണ്. 2015 ൽ ജനസംഖ്യ 600 ആയി കണക്കാക്കിയിരിക്കു​ന്നു.

സെൻറ് മേരിസ് പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ .

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകൾ പ്രകാരം ഈ പട്ടണത്തിന്റെ ആകെ വിസ്തൃതി ആണ്. ഇതിൽ, കരഭാഗവും ബാക്കി ഭാഗം (12.47 ശതമാനം) വെള്ളവുമാണ്.


</doc>
<doc id="353360" url="https://ml.wikipedia.org/wiki?curid=353360" title="സ്പിന്നെർ സ്രാവ്">
സ്പിന്നെർ സ്രാവ്

കടൽ വാസിയായ ഒരു മൽസ്യമാണ് സ്പിന്നെർ സ്രാവ് അഥവാ Spinner Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ . 

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് , മനുഷ്യരെ അക്രമിക്കുന്നത്തിൽ മുമ്പിൽ നിൽക്കുന്ന ഇനമാണ് ഈ കുടുംബം . ISA 2008 കണക്കു പ്രകാരം 16 തവണ ഇവ മനുഷ്യരെ യാതൊരു പ്രകോപനവും കൂടാതെ ആക്രമിച്ചതായി രേഖയുണ്ട് .


കേരളത്തിലെ മൽസ്യങ്ങളുടെ പട്ടിക


</doc>
<doc id="353363" url="https://ml.wikipedia.org/wiki?curid=353363" title="ജീആങ്ഷാൻനോസോറസ്">
ജീആങ്ഷാൻനോസോറസ്

ചൈനയിൽ നിന്നും കണ്ടെത്തിയ ഒരു വലിയ ദിനോസർ ആണ് ജീആങ്ഷാൻനോസോറസ് . തുടക്ക ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് . സോറാപോഡ് വംശത്തിൽ പെട്ട ദിനോസർ ആണ് ഇവ.

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ .

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ഇവ.


</doc>
<doc id="353365" url="https://ml.wikipedia.org/wiki?curid=353365" title="കാറഡുക്ക">
കാറഡുക്ക

കാറഡുക്കകേരളത്തിലെ വടക്കൻ ജില്ലയായ കാസർഗോഡ് ജില്ലയിലെ ഒരു മലയോര പ്രദേശമാണ്. ഇത് ഈ സ്ഥലം ഉൾപ്പെട്ട ഒരു ഗ്രാമപഞ്ചായത്തിന്റെ പേരുമാണ്. കാറഡുക്ക പഞ്ചായത്തിന്റെ പതിനാലാം വാർഡാണ് കാറഡുക്ക. വാർഡു മെംബർ: തമ്പാൻ. എംകാടകം എന്നും ഈ സ്ഥലത്തിനു പേരുണ്ട്.

സ്വാതന്ത്ര്യ സമരത്തിലെ കാടകം സത്യഗ്രഹം ഇവിടെ നടന്നു.

പശ്ചിമഘട്ടത്തിന്റെ വടക്കൻഭാഗത്തെ ചെറുകുന്നുകൾ ചേർന്ന പ്രദേശം. കുറ്റിക്കാടുകളും വെളിംപ്രദേശങ്ങളും. കുറുക്കൻ, കാട്ടുപന്നി, അണ്ണാൻ, മിക്ക പക്ഷികളും ഇവിടെയുണ്ട്. അപൂവ്വയിനം ഓർക്കിഡുകളും പാറമുള്ള് തുടങ്ങിയ അനേകം തനതുസസ്യങ്ങളും ഇവിടെക്കാണാം. പലതും അന്യം നിന്നുപോകാറായിട്ടുണ്ട്. മഴസമയത്തു മാത്രം നിറയുന്ന തോടുകളാണു കൂടുതൽ എങ്കിലും താഴ്ന്ന പ്രദേശങ്ങളിൽ ജലനിർഗ്ഗമനത്തിനായി തുരങ്കങ്ങൾ ഉണ്ടാക്കി ജലമെടുത്ത്, കവുങ്ങുകൃഷിനടത്തുന്നു. പൊതുവെ വരണ്ട പ്രദേശമായതിനാൽ പറങ്കിമാവ് പ്രധാന കൃഷിയാണ്. ആഴംകൂടിയ കിണറുകളാണ് ജലസ്രോതസ്സുകൾ.

ശാന്തിനഗർ (പന്ത്രണ്ടാം മൈൽ), കാടകം
തെയ്യം എന്ന അനുഷ്ഠാന കലാരൂപത്തിനു വളരെ പ്രാധാന്യമുള്ള പ്രദേശമാണിത്. ആയതിനാൽ ഇതിനു ചരിത്രാതീത പാരമ്പര്യമുണ്ട് എന്നു കരുതാം. രണ്ടോളം തെയ്യ താനങ്ങൾ ഇവിടെ സ്ഥിതിചെയ്യുന്നു. മുണ്ടോൾ ശ്രീ ദുർഗ്ഗാപരമേശ്വരി ക്ഷേത്രം കാറഡുക്കയിലെ പ്രധാന ക്ഷേത്രമാണ്.

കവുങ്ങ്, തെങ്ങ്, പറങ്കിമാവ്, പച്ചക്കറികൾ ഇവ കൃഷി ചെയ്യുന്നു.
കാസർഗോഡു നിന്നും 20 കിലോമീറ്റർ ഉണ്ട്. അടുത്ത റയിൽവേ സ്റ്റേഷൻ കാസർഗോഡ് ആണ്. ദേശീയപാതയായ 66 ഇതുവഴി കടന്നുപോകുന്നു. കാസർഗോഡ് - ജാൽസൂർ റോഡ് ആണിത്. ഇതുവഴി, കർണ്ണാടകയിലെ കുടകിലെ മഡിക്കേരിയിലെത്താം.

കാറഡുക്കയിൽ രണ്ട് സ്കൂളുകൾ ഉണ്ട്. വൊക്കേഷണൽ ജി. എച്ച്. എസ്.എസ്. കാറഡുക്കയും എ. എൽ. പി. എസ്. ചെന്നാംകോട് എന്നിവയാണ്.


</doc>
<doc id="353367" url="https://ml.wikipedia.org/wiki?curid=353367" title="ജി.എച്ച്.എസ്.എസ്. വെണ്ണല">
ജി.എച്ച്.എസ്.എസ്. വെണ്ണല

എറണാകുളം ജില്ലയിലെ വെണ്ണലയിൽ സ്ഥിതി ചെയ്യുന്ന ഒരു സർക്കാർ വിദ്യാലയമാണ് ജി.എച്ച്.എസ്.എസ്. വെണ്ണല (ഗവൺമെന്റ് ഹയർ സെക്കണ്ടറി സ്കൂൾ വെണ്ണല). 1907ൽ ആണ് ഈ വിദ്യാലയം ആരംഭിച്ചത്. 
സംസ്ഥാന ഗവണ്മെന്റിന്റെ പാഠ്യക്രമമനുസരിച്ച് മലയാളത്തിലും ഇംഗ്ലീഷിലുമാണ് ഇവിടെ അദ്ധ്യയനം നടത്തിപ്പോരുന്നത്.


</doc>
<doc id="353368" url="https://ml.wikipedia.org/wiki?curid=353368" title="ബദാം നിശാശലഭം">
ബദാം നിശാശലഭം

ഉണക്കമാങ്ങ, വെളുത്തുള്ളി, ധാന്യങ്ങൾ, ധാന്യോൽപ്പന്നങ്ങൾ, ഉണക്കപ്പഴങ്ങൾ തുടങ്ങിയവയിൽ കാണപ്പെടുന്ന ഒരിനം നിശാലഭമാണ് ബദാം നിശാശലഭം (Almond moth). 


</doc>
<doc id="353370" url="https://ml.wikipedia.org/wiki?curid=353370" title="തനാന, അലാസ്ക">
തനാന, അലാസ്ക

തനാന  ( കോയുകോൺ ഭാക്ഷയിൽ "Hohudodetlaatl Denh") യൂക്കോൺ-കോയുകുക്ക് സെൻസസ് മേഖലയിലുള്ള അമേരിക്കൻ ഐക്യനാടുകളിലെ സംസ്ഥാനമായ അലാസ്കയിലെ ഒരു പട്ടണമാണ്. 2000 ലെ യു.എസ്. സെൻസസ് അനുസരിച്ച് ഈ പട്ടണത്തിലെ ജനസംഖ്യ 308 ആയിരുന്നു. ഈ പട്ടണം നേരത്തേ അറിയപ്പെട്ടിരുന്നത് കനേഡിയൻ ഫ്രഞ്ച് പേരായ "Clachoti"n എന്നായിരുന്നു. ഈ പട്ടണത്തിലെ ആകെയുള്ള ജനസംഖ്യയിൽ ഏകദേശം 80 ശതമാനം ആളുകൾ തദ്ദേശീയ ഇന്ത്യക്കാരാണ്.

തനാന പട്ടണം സ്ഥിതി ചെയ്യുന്നത് യൂക്കോൺ നദിയുടെയും തനാന നദിയുടെ പോഷകനദിയുടെയും സംഗമസ്ഥാനത്തായി അക്ഷാംശ രേഖാംശങ്ങൾ . ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ ആകെ വിസ്തൃതി , ആണ്. ഇതിൽ കരഭാഗവും ബാക്കിയുള്ള ഭാഗം (25.80%) വെള്ളവുമാണ്. ഫെയർബാങ്ക് പട്ടണത്തിന് പടിഞ്ഞാറായിട്ടാണ് തനാനയുടെ സ്ഥാനം.

ഈ പട്ടണത്തിലെ ജനങ്ങളുടെ പഠന സൌകര്യത്തിനായി തനാന സിറ്റി സ്കൂൾ ഡിസ്ട്രക്റ്റ് സ്കൂൾ പട്ടണത്തിൽ പ്രവർത്തിക്കുന്നു.

തനാനയിൽ റാൾഫ് എം. കൽഹൂൺ മെമ്മോറിയൽ വിമാനത്താവളം പ്രവർത്തിക്കുന്നു. ഇത് പട്ടണത്തിന്റെ പടിഞ്ഞാറേ അറ്റത്തായി പട്ടണമദ്ധ്യത്തിൽ നിന്നും ഒരു മൈൽ മാറിയാണ് സ്ഥിതി ചെയ്യുന്നത്. വേനൽക്കാലത്ത് നദിയിലൂടെ ബോട്ടുകളിൽ സഞ്ചരിക്കാൻ സാധിക്കുന്നു.തനാനയെയും എലിയട്ട് ഹൈവേയും മാൻലി ഹോട്ട് സ്പ്രിംഗിൽ വച്ചു ബന്ധിക്കുന്ന ഒരു വരി വണ്ടികൾക്ക് മാത്രം പോകാനുള്ള ഒരു റോഡ് നിലവിലുണ്ട്. പട്ടണത്തിൽ നിന്ന് 6 മൈൽ ദൂരെയായി ഈ റോഡ് അവസാനിക്കുന്നു. നദി ശിശിരകാലത്ത് ഉറച്ചു കട്ടിയാകുമ്പോൾ ഐസ് റോഡു വഴി സഞ്ചരിക്കുവാൻ സാധിക്കുന്നതാണ്.


</doc>
<doc id="353375" url="https://ml.wikipedia.org/wiki?curid=353375" title="അലാസ്കയിലെ സ്ഥലങ്ങൾ">
അലാസ്കയിലെ സ്ഥലങ്ങൾ

അലാസ്കയിലെ സ്ഥലങ്ങൾ, ടൌണുകൾ, സംയോജപ്പിക്കപ്പെടാത്ത സമൂഹങ്ങൾ, കൌണ്ടികൾ, മറ്റു ചെറു സ്ഥലങ്ങൾ എന്നിവയുടെ പട്ടിക. 


</doc>
<doc id="353377" url="https://ml.wikipedia.org/wiki?curid=353377" title="പ്ലേ ബോയ്">
പ്ലേ ബോയ്

അമേരിക്കയിലെ ചിക്കാഗോ നഗരത്തിൽ നിന്നും പ്രസിദ്ധീകരിക്കുന്ന ഒരു മാസികയാണ് പ്ലേ ബോയ്. പുരുഷന്മാർക്കു വേണ്ടിയുള്ള ഒരു ലൈഫ് സ്റ്റൈൽ, വിനോദ മാസികയാണിത്.1953 ൽ പത്രപ്രവർത്തകനും ബിസിനസ്സുകാരനുമായിരുന്ന ഹ്യൂ ഹഫ്നെറും കൂട്ടാളികളും ചേർന്നാണ് ഈ പ്രസിദ്ധീകരണം ആരംഭിച്ചത്.വനിതാ മോഡലുകളുടെ നഗ്ന,അർദ്ധ നഗ്ന ചിത്രങ്ങൾ മദ്ധ്യഭാഗത്തെ പേജുകളിൽ പ്രസിദ്ധീകരിച്ചു കൊണ്ടാണ് പ്ലേ ബോയ് പ്രസിദ്ധിയിലേക്ക് കുതിച്ചത്. ഈ മോഡലുകൾ പ്ലേ മേറ്റുകൾ എന്ന് വിശേഷിപ്പിക്കപ്പെടുന്നു.1953 ഡിസംബറിൽ പുറത്തിറങ്ങിയ ആദ്യ ലക്കത്തിന്റെ കവർ പേജിലും മദ്ധ്യ പേജിലും പ്രത്യക്ഷപ്പെട്ടത് പ്രശസ്ത ഹോളിവുഡ് നടിയായിരുന്ന മെർലിൻ മൺ റോ ആയിരുന്നു.
പടിഞ്ഞാറൻ നാടുകളിലെ ലൈംഗിക വിപ്ലവത്തിൽ വലിയ പങ്ക് വഹിച്ച പ്രസിദ്ധീകരണമാണ് പ്ലേ ബോയ്. ഇന്ന് ലോകത്തെ അതിപ്രശസ്തമായ ബ്രാൻഡുകളിൽ ഒന്നുമാണിത്.
ആർതർ സി ക്ലാർക്, ഇയാൻ ഫ്ലെമിങ്, വ്ലാഡിമിർ നോബക്കോവ്, സോൾ ബെല്ലോ, പി.ജി.വുഡ്ഹൗസ്, ഹാരുകി മുറാകാമി, മാർഗർറ്റ് അറ്റ് വുഡ് തുടങ്ങി നിരവധി എഴുത്തുകാരുടെ ചെറുകഥകൾ പ്ലേ ബോയ് പ്രസിദ്ധീകരിച്ചിട്ടുണ്ട്.
hhjj jnjko jjkk

</doc>
<doc id="353378" url="https://ml.wikipedia.org/wiki?curid=353378" title="പാറശ്ശാല">
പാറശ്ശാല

കേരളത്തിലെ തിരുവനന്തപുരം ജില്ലയിൽ ഉള്ള ഒരു ടൗണാണ് പാറശ്ശാല. കേരളത്തിന്റേയും തമിഴ് നാടിന്റേയും അതിർത്തിയിൽ ആണ് ഈ ടൗൺ ഉള്ളത്. ഇവിടെ താമസിക്കുന്ന ജനങ്ങൾ മലയാളവും തമിഴും സംസാരിക്കുന്നു. കേരളത്തിന്റെ ഏറ്റവും തെക്കേയറ്റത്തുള്ള ഗ്രാമപഞ്ചായത്താണ് പാറശ്ശാല ഗ്രാമപഞ്ചായത്ത്. കേരളത്തിലെ തെക്കേയറ്റത്തുള്ള ബസ് ഡിപ്പോ(കുറുങ്കുട്ടി), റെയിൽവേ സ്റ്റേഷൻ (ഇഞ്ചിവിള) പാറശ്ശാല ഗ്രാമപഞ്ചായത്തിന്റെ പരിധിക്കുള്ളിലാണ്. ഫെഡറൽ ബാങ്ക്, എസ് ബി ഐ, എസ് ബി ടി, സൗത്ത് ഇന്ത്യൻ ബാങ്ക്, ഇന്ത്യൻ ബാങ്ക്, സെൻട്രൽ ബാങ്ക് ഓഫ് ഇന്ത്യ, കെ എസ് എഫ് ഇ, എന്നീ ബാങ്കുകളുടെ സേവനം ഇവിടെ ലഭ്യമാണ്. ഇവിടുത്തെ മഹാദേവക്ഷേത്രം പ്രശസ്തമാണ്. ഇവിടെ തവളയില്ലാക്കുളം എന്നറിയപ്പെടുന്ന ഒരു കുളം ഉണ്ട്. പേരു പോലെ തന്നെ അത് തവളകൾ ഇല്ലാത്ത കുളമാണ്. ഇതിനരികിൽ ഒരു ശ്രീകൃഷ്ണസ്വാമിക്ഷേത്രവും സ്ഥിതിചെയ്യുന്നു.

സംസ്ഥാനത്തെ ആദ്യ തരിശ് രഹിത മണ്ഡലം കൂടിയാണ് പാറശ്ശാല.

കോപ്പൻ-ഗൈഗർ കാലാവസ്ഥാ വർഗ്ഗീകരണ സമ്പ്രദായ കാലാവസ്ഥയെ ഉഷ്ണമേഖലാ ആർദ്രവും വരണ്ടതുമായി തരംതിരിക്കുന്നു (Aw).

തെക്കുപടിഞ്ഞാറൻ കാലവർഷത്തെ തുടർന്ന് ജൂൺ മുതൽ ഓഗസ്റ്റ് വരെ പാറശ്ശാലയിൽ കനത്ത മഴ കാണപ്പെടുന്നു. ശീതകാലം ഡിസംബർ മുതൽ ഫെബ്രുവരി വരെ തുടരുന്നു. വേനൽക്കാലത്ത് താപനില ശൈത്യകാലത്ത് പരമാവധി 32 ° C (90 ° F), 31 ° C (88 ° F) വരെ ഉയരുന്നു. അയൽപ്രദേശമായ തിരുവനന്തപുരത്ത് ഉയർന്ന താപനില 39 ° C (102 ° F) ആണ്. വാർഷിക ശരാശരി മഴ 3,100 മിമി (120 ഇഞ്ച്) ആണ്.

പാറശ്ശാലയിലെ വിദ്യാഭ്യാസ സ്ഥാപനങ്ങൾ ചുവടെ കൊടുത്തിരിക്കുന്നു.

ദക്ഷിണ ഭാരത ഹിന്ദി പ്രചാര സഭയുടെ ഹിന്ദി ക്ളാസും ഉണ്ട്.



</doc>
<doc id="353381" url="https://ml.wikipedia.org/wiki?curid=353381" title="സചീന്ദ്രൻ കാറഡുക്ക">
സചീന്ദ്രൻ കാറഡുക്ക

സചീന്ദ്രൻ കാറഡുക്ക കാസർഗോഡു ജില്ലയിലെ കാറഡുക്കയിൽ ജനിച്ച ഒരു ചിത്രകാരനും ഇല്ലുസ്ട്രേറ്ററും ആണ്. 1991ൽ പെയ്ന്റിംഗിൽ ഡിപ്ലോമ കരസ്തമാക്കി. 1995-1999ൽ ചോളമണ്ഡലം ആർടിസ്റ്റ് വില്ലേജിൽ പ്രവർത്തിച്ചു. കേരളത്തിലെ കുട്ടികളുടെ മാസികയായ യുറീക്കയിൽ ചിത്രം വരച്ചുവരുന്നു. മനോരമ ദിനപത്രത്തിലും ഇല്ലുസ്ട്രേഷൻ നടത്തിയിട്ടുണ്ട്. കേരള ലളിതകലാഅക്കാദമിയിൽ സോളോ എക്സിബിഷൻ നടത്തിയിട്ടുണ്ട്. സാമൂഹ്യ പ്രതിബദ്ധതയുള്ള ആർട്ടിസ്റ്റാണ് അദ്ദേഹം. കേരളസംസ്ഥാന ബാലസാഹിത്യപുരസ്കാരം ലഭിച്ചിട്ടുണ്ട്.


</doc>
<doc id="353382" url="https://ml.wikipedia.org/wiki?curid=353382" title="അലി മാവൊ മാലിൻ">
അലി മാവൊ മാലിൻ

സ്വാഭാവികമായി വസൂരി രോഗം ബാധിച്ച ലോകത്തിലെ അവസാനത്തെ വ്യക്തിയാണ് അലി മാവൊ മാലിൻ.(Ali Maow Maalin- 1954 – 22 July 2013).സൊമാലിയയിലെ മെർകാ നഗരത്തിലെ ഒരു ആശുപത്രിയിലെ പാചകക്കാരനും ആരോഗ്യ പ്രവർത്തകനുമായിരുന്നു ഇദ്ദേഹം.1977 ഒക്ടോബറിൽ വാരിയോള മൈനർ വൈറസ് കാരണമായുള്ള വസൂരി ബാധ മാലിനിൽ കണ്ടെത്തി.ചികിത്സയുടെ ഫലമായി 1977 നവംബറിൽ പൂർണ്ണ രോഗവിമുക്തി നേടി. രണ്ടു വർഷത്തിനു ശേഷം ലോകവ്യാപകമായി വസൂരി രോഗം നിർമ്മാർജ്ജനം ചെയ്തതായി ലോകാരോഗ്യ സംഘടന പ്രഖ്യാപിച്ചു.

</doc>
<doc id="353393" url="https://ml.wikipedia.org/wiki?curid=353393" title="റിച്ചാർഡ് മെന്റർ ജോൺസൺ">
റിച്ചാർഡ് മെന്റർ ജോൺസൺ

അമേരിക്കൻ ഐക്യനാടുകളുടെ ഒമ്പതാമത്തെ വൈസ് പ്രസിഡന്റായിരുന്നു റിച്ചാർഡ് മെന്റർ ജോൺസൺ -Richard Mentor Johnson. മാർട്ടിൻ വാൻ ബ്യൂറൻ അമേരിക്കൻ പ്രസിഡന്റായ കാലയളവിലാണ് ഇദ്ദേഹം വൈസ് പ്രസിഡന്റായി സേവനം അനുഷ്ടിച്ചത്. അമേരിക്കൻ ഐക്യനാടുകളുടെ ഭരണഘടനയിലെ പന്ത്രണ്ടാം ഭേദഗതി പ്രകാരം യുഎസ് സെനറ്റിൽ നിന്ന് വൈസ് പ്രസിഡന്റായി തിരഞ്ഞെടുക്കപ്പെട്ടയാളാണ് റിച്ചാർഡ്.
അമേരിക്കൻ ഐക്യനാടുകളിലെ ഒരു സംസ്ഥാനമായ കെന്റക്കിയിൽ നിന്ന് യുഎസ് പ്രതിനിധി സഭയിലേക്കും സെനറ്റിലേക്കും തിരഞ്ഞെടുക്കപ്പെട്ടു. റിച്ചാർഡ് തന്റെ രാഷ്ടീയ ജീവിതം ആരംഭിച്ചതും അവസാനിപ്പിച്ചതും കെന്റക്കി പ്രതിനിധി സഭാംഗമായാണ്.

റോബർട്ട്, ജെമിന ജോൺസൺ എന്നിവരുടെ ഏഴുമക്കളിൽ അഞ്ചാമനായി 1780 ഒക്ടോബർ 17ന് ജനിച്ചു.
പതിനഞ്ചാം വയസ്സുവരെ ഔദ്യോഗിക വിദ്യാഭ്യാസ നേടിയില്ല. 1799ൽ ട്രാൻസിൽവാനിയ സർവ്വകലാശാലയിൽ ചേർന്നു.


</doc>
<doc id="353399" url="https://ml.wikipedia.org/wiki?curid=353399" title="മാർഗോട്ട് വാൾസ്റ്റോം">
മാർഗോട്ട് വാൾസ്റ്റോം

ഒരു സ്വീഡിഷ് രാഷ്ട്രീയപ്രവർത്തകയും പരിസ്ഥിതിപ്രവർത്തകയും സ്വീഡനിലെ ഉപപ്രധാനമന്ത്രിയുമാണ് മാർഗോട്ട് വാൾസ്റ്റോം (Margot Elisabeth Wallström) (; ജനനം 28 സെപ്തംബർ 1954) 

1999 മുതൽ 2004 വരെ യൂറോപ്യൻ പരിസ്ഥിതി കമ്മീഷണറായി പ്രവർത്തിച്ചിട്ടുണ്ട്.

ബാങ്കു ക്ലാർക്ക് ആയി ജീവിതം തുടങ്ങിയ മാർഗോട്ട്, 1977 മുതൽ 1979 വരെ ബാങ്കിലും പിന്നീട് 1986-87 കാലത്ത് അക്കൗണ്ടന്റ് ആയും ജോലി ചെയ്തിട്ടുണ്ട്.


</doc>
<doc id="353415" url="https://ml.wikipedia.org/wiki?curid=353415" title="ദ സെൽ ഔട്ട്">
ദ സെൽ ഔട്ട്

ലോസ് ആഞ്ജലിസിന്റെ പശ്ചാത്തലത്തിൽ അമേരിക്കൻ നോവലിസ്റ്റായ പോൾ ബീറ്റി എഴുതിയ നോവലാണ് ദ സെൽ ഔട്ട്. ഈ നേവലിനാണ് 2016ലെ മാൻ ബുക്കർ പുരസ്‌ക്കാരം ലഭിച്ചത്.
ബീറ്റിയുടെ നാലാമത്തെ നോവലാണ് ദ സെൽ ഔട്ട്. നാഷണൽ ബുക്ക് ക്രിട്ടിക്‌സ് സർക്കിൾ പുരസ്‌കാരവും ഈ നോവലിന് ലഭിച്ചിരുന്നു.

ബൊൺബൊൺ എന്ന ആഫ്രോ-അമേരിക്കക്കാരന്റെ സാങ്കല്പികജീവിതവും അമേരിക്കയിലെ വംശീയ പ്രശ്‌നങ്ങളുമാണ് നോവലിന്റെ ഇതിവൃത്തം.



</doc>
<doc id="353416" url="https://ml.wikipedia.org/wiki?curid=353416" title="ഒമോ നദി">
ഒമോ നദി

തെക്കൻ എത്യോപ്യയിലെ ഒരു പ്രധാന നദിയാണ് ഒമോ. ഒമോ ബോട്ടെഗോ എന്നാണ് പ്രാദേശികമായി ഈ നദി അറിയപ്പെടുന്നത്.പൂർണ്ണമായും എത്യോപ്യയ്ക്കുള്ളിലാണ് ഒമോ ഒഴുകുന്നത്. എത്യോപ്യ- കെനിയ അതിർത്തിയിലുള്ള തർക്കാന തടാകത്തിലേക്കാണ് ഒമോ ഒഴുകിച്ചേരുന്നത്.




</doc>
<doc id="353424" url="https://ml.wikipedia.org/wiki?curid=353424" title="പഴശ്ശി രാജാ മ്യൂസിയം">
പഴശ്ശി രാജാ മ്യൂസിയം

കേരളത്തിലെ കോഴിക്കോട് ജില്ലയിൽ കോഴിക്കോട് കോർപ്പറേഷൻ പരിധിക്കുള്ളിൽ സ്ഥിതി ചെയ്യുന്ന ഒരു മ്യൂസിയം ആർട്ട് ഗ്യാലറി സമുച്ചയമാണ് പഴശ്ശി രാജാ മ്യൂസിയം. നഗര ഹൃദയത്തിൽ നിന്നും അഞ്ച് കി.മീ അകലെ ഈസ്റ്റ് ഹില്ലിലാണ് കേരളീയ വാസ്തുശില്പ ശൈലിയിലുള്ള ഈ സംഗ്രഹാലയം. മനോഹരമായ ഒരു ഉദ്യാനവും പുൽത്തകിടിയുമുള്ള ശാന്ത സുന്ദരമായ പരിസരമാണിവിടം. കേരള പുരാവസ്തു വകുപ്പിനു കീഴിൽ പ്രവർത്തിക്കുന്ന ഈ മ്യൂസിയത്തിൽ ക്രി.മു 1000 മുതൽ ക്രി.വ 200 വരെയുള്ള നിരവധി പുരാവസ്തുക്കൾ പ്രദർശിപ്പിച്ചിരിക്കുന്നു.

മ്യൂസിയം സ്ഥിതി ചെയ്യുന്ന കെട്ടിടം 1812 ൽ പണികഴിപ്പിച്ചതാണ്. അന്നിത് ഈസ്റ്റ് ഹിൽ ബംഗ്ലാവ് എന്നാണ് അറിയപ്പെട്ടിരുന്നത്. ബ്രിട്ടീഷ് ഇന്ത്യയിലെ മദ്രാസ് സംസ്ഥാനത്തെ മലബാർ ജില്ലാ കളക്ടറുടെ ഔദ്യോഗിക വസതിയായിരുന്നു ഈസ്റ്റ് ഹിൽ ബംഗ്ലാവ്. വില്യം ലോഗൻ, എച്ച്.വി. കനോലി എന്നിങ്ങനെ പ്രശസ്തരായ പല ജില്ലാ ഭരണാധികാരികളും ഇവിടെയാണ് വസിച്ചിരുന്നത്. മാപ്പിള കലാപ കാലത്ത് കനോലി വധിക്കപ്പെട്ടതും ഈ കെട്ടിടത്തിൽ വച്ചാണ്. സ്വാതന്ത്ര്യ ലബ്ധിക്കു ശേഷം 1976 വരെ ഈസ്റ്റ് ഹിൽ ബംഗ്ലാവ് ജില്ലാ കളക്ടറുടെ ഔദ്യോഗിക വസതിയായി തുടർന്നു. 1976 ലാണ് ഇത് ഒരു പുരാവസ്തു മ്യൂസിയമാക്കി മാറ്റിയത്. 1980 ൽ കേരളവർമ്മ പഴശ്ശി രാജയുടെ സ്മരണയിൽ പഴശ്ശി രാജാ മ്യൂസിയം എന്ന് നാമകരണം ചെയ്തു.

മഹാശിലായുഗത്തിലേയും സിന്ധുനദീ തട സംസ്കാര കാലഘട്ടത്തിലേയും നിരവധി പുരാവസ്തുക്കൾ ഈ മ്യൂസിയത്തിൽ പ്രദർശിപ്പിച്ചിട്ടുണ്ട്. പഴയ കാലത്തെ പാത്രങ്ങൾ, ആയുധങ്ങൾ, കളിപ്പാട്ടങ്ങൾ, ശിലയിലും മരത്തിലുമുള്ള ശില്പങ്ങൾ, നാണയങ്ങൾ, നന്നങ്ങാടികൾ, കുടക്കല്ലുകൾ, വീരക്കല്ലുകൾ, പഞ്ചലോഹ വിഗ്രഹങ്ങൾ, ക്ഷേത്രങ്ങളുടെ മാതൃകകൾ എന്നിവയെല്ലാം ഇവിടെ കാണാം. മലബാറിന്റെ പല ഭാഗങ്ങളിൽ നിന്നും ഖനനം ചെയ്തെടുത്ത ധാരാളം പുരാവസ്തുക്കൾ ഇവിടെയുണ്ട്. മ്യൂസിയത്തിന്റെ ഭൂഗർഭ അറയിൽ ബ്രിട്ടീഷ് ഭരണകാലത്തെ തടവറ കാണാം.

രാജാരവി വർമ്മ, രാജരാജ വർമ്മ തുടങ്ങി പല പ്രശസ്ത ചിത്രകാരന്മാരുടേയും ചിത്രങ്ങൾ ഇവിടെ പ്രദർശിപ്പിച്ചിരിക്കുന്നു.

1975 ൽ ആരംഭിച്ച വി.കെ.കൃഷ്ണമേനോൻ മ്യൂസിയം പഴശ്ശി രാജാ മ്യൂസിയത്തിനു സമീപത്താണ്.


</doc>
<doc id="353426" url="https://ml.wikipedia.org/wiki?curid=353426" title="അമേരിക്കയിലെ സംസ്ഥാനങ്ങളും തലസ്ഥാനങ്ങളും">
അമേരിക്കയിലെ സംസ്ഥാനങ്ങളും തലസ്ഥാനങ്ങളും

അമേരിക്കൻ ഐക്യനാടുകളിലെ സംസ്ഥാനങ്ങളുടെ പട്ടിക. സംസ്ഥാന തലസ്ഥാനങ്ങളും സംസ്ഥാനമായി രൂപികരിക്കപ്പെട്ട വർഷവും യഥാക്രമം നൽകിയിരിക്കുന്നു. ആകെ 50 സ്റ്റേറ്റുകളാണുള്ളത്. സംസ്ഥാനങ്ങളിലെ ജനസംഖ്യ 600,000 മുതൽ (വ്യോമിംഗ്) 38 മില്ല്യൺ (കാലിഫോർണിയ) വരെയാകുന്നു. അതുപോലെ വിസ്തീർണ്ണം (റോഡ് ഐലൻറ്) മുതൽ (അലാസ്ക) വരെയാണ്. ഇതിൽ നാലു സംസ്ഥാനങ്ങൾ (മസാച്ച്യൂസെറ്റ്സ്്, പെൻസിൽവാനിയ, വെർജീനിയ, കെൻറുക്കി എന്നിവ) ഔദ്യോഗക നാമത്തിനോടൊപ്പം കോമൺവെൽത്ത് എന്നു കൂടി ഉപയോഗിക്കുന്നു. 

ഐക്യനാടുകളിലെ 50 സംസ്ഥാനങ്ങളിൽ 48 സംസ്ഥാനങ്ങളും വൻകരയിൽ ഒന്നിനോടൊന്നു ചേർന്നും എന്നാൽ രണ്ടു സംസ്ഥാനങ്ങൾ, അതായത്, അലാസ്കയും ഹവായിയും പ്രധാനകരയിൽ നിന്നും ഏറെ അകലെയുമായാണ് സ്ഥിതി ചെയ്യുന്നത്. സംസ്ഥാനങ്ങളിൽ ഏറ്റവും വലുത് അലാസ്കയും ഏറ്റവും ചെറുത് റോഡ് ഐലൻറുമാണ്. 1787 ഡിസംബർ 7 ന് ആദ്യം യൂണിയനിൽ ചേർന്ന സംസ്ഥാനം ഡിലാവെയർ ആണ്. അവസാനമായി യൂണിയനിൽ ചേർന്നത് 1959 ആഗസ്റ്റ് 21 ന് ഹാവായ് ആണ്. 

50 സംസ്ഥാനങ്ങളെക്കൂടാതെ യു.എസിന്റെ അധീനതയിലുള്ള ഏതാനും പ്രദേശങ്ങൾ കൂടിയുണ്ട് :


</doc>
<doc id="353436" url="https://ml.wikipedia.org/wiki?curid=353436" title="സ്റ്റിംങ്ങ്">
സ്റ്റിംങ്ങ്

ഒരു ബ്രിട്ടീഷ് ഗായകനും ഗാനരചയിതാവും അഭിനേതാവുമാണ് ഗോർഡൻ മാത്യു തോമസ് സാമ്നർ  എന്ന സ്റ്റിംങ്ങ് CBE

(ജനനം 2 ഒക്ടോബർ 1951).ബ്രിട്ടീഷ് റോക്ക് സംഗീത സംഘമായ ദ പോലീസിന്റെ പ്രാധാന ഗായകൻ, ബേസ് ഗിറ്റാറിസ്റ്റ്, പ്രധാന ഗാനരചയിതാവ് എന്നീ സ്ഥാനങ്ങൾ വഹിച്ച ഇദ്ദേഹം 1984 നു ശേഷം ഏകാംഗ കലകാരനായി തന്റെ സംഗീത ജീവിതം തുടരുന്നു.

ഏകാംഗ കലാനെന്ന നിലയിലും ദ പോലീസിലെ അംഗമെന്ന നിലയിലുമായി 16 ഗ്രാമി,3 ബ്രിട്ട് പുരസ്കാരം ഒരു ഗോൾഡൻ ഗ്ലോബ് പുരസ്കാരം, ഒരു എമ്മി അവാർഡ്, അടക്കം നിരവധി പുരസ്കാരങ്ങൾ നേടിയിട്ടുള്ള സ്റ്റിംങ്ങിനെ സോംങ്ങ് റൈറ്റേഴ്സ് ഹാൾ ഓഫ് ഫെയിം ,റോക്ക് ആൻഡ് റോൾ ഹോൾ ഓഫ് ഫെയിം (ദ പോലീസിലെ അംഗം എന്ന നിലയിൽ) തുsങ്ങി നിരവധി ഹാൾ ഓഫ് ഫെയിം ൽ ചേർത്തിട്ടുണ്ട്. 2003-ൽ എലിസബത്ത് II "സർ" ബഹുമതി നൽകി ആദരിച്ചിട്ടുണ്ട്.

ദ പോലീസിന്റെ കൂടെ ലോകത്തിലെ ഏറ്റവും ആൽബങ്ങൾ വിറ്റഴിച്ചിട്ടുളള സംഗീതജ്ഞരിൽ ഒരാളായ സ്റ്റിംങ്ങ് തന്റെ സംഗീത ജീവിതത്തിൽ ആകെ 10 കോടി ആൽബങ്ങൾ വിറ്റഴിച്ചിട്ടുണ്ട് . 2006, "പേസ്റ്റ്" ഇദ്ദേഹത്തെ ജീവിച്ചിരിക്കുന്ന 100 മികച്ച ഗാനരചയിതാക്കളിൽ 62 മനായി തിരട്ടുണ്ട്. 


</doc>
<doc id="353438" url="https://ml.wikipedia.org/wiki?curid=353438" title="1882">
1882

ഗ്രിഗോറിയൻ കാലഗണനാരീതി പ്രകാരമുള്ള, പത്തൊമ്പതാം നൂറ്റാണ്ടിലെ എൺപത്തിരണ്ടാമത്തെ വർഷമായിരുന്നു 1882. 



</doc>
<doc id="353451" url="https://ml.wikipedia.org/wiki?curid=353451" title="മുള്ളൻ ചുണ്ടെലി">
മുള്ളൻ ചുണ്ടെലി

മുറിഡേ കുടുംബത്തിലെ ഒരു കരണ്ടുതീനിയാണ് മുള്ളൻ ചുണ്ടെലി (Flat-haired mouse); . ഇത് ഇന്ത്യയിലെ തദ്ദേശവാസിയാണ്.





</doc>
<doc id="353457" url="https://ml.wikipedia.org/wiki?curid=353457" title="തവിടൻ എലി">
തവിടൻ എലി

ഏറ്റവും സാധാരണമായി കാണപ്പെടുന്ന ഒരു എലിയാണ് തവിടൻ എലി . brown rat, common rat, street rat, sewer rat, Hanover rat, Norway rat, brown Norway rat, Norwegian rat, wharf rat എന്നെല്ലാം അറിയപ്പെടുന്നു. 25 സെന്റീമീറ്റർ വരെ നീളം വയ്ക്കുന്ന ഇവയുടേ വാലിനും ഏതാണ്ടതേ നീളമുണ്ട്. ആണെലികൾക്ക് 350 ഗ്രാമോളം തൂക്കമുള്ളപ്പോൾ പെൺനെലികൾ 250 ഗ്രാം വരെ ഭാരം വയ്ക്കുന്നു. വടക്കൻ ചൈനയിൽ ഉണ്ടായതാണെങ്കിലും എ എലികൾ ഇന്ന് അന്റാർട്ടിക്ക ഒഴികെയുള്ള എല്ലാ വൻകരയിലുമുണ്ട്. വടക്കേ അമേരിക്കയിലെയും യൂറോപ്പിലെയും ആധിപത്യം ഈ എലികൾക്കാണ്. മനുഷ്യനുശേഷം ഭൂമുഖത്ത് ഏറ്റവും വിജയം വരിച്ച സസ്തനിയായി തവിടൻ എലിയെ കണക്കാക്കുന്നു. മനുഷ്യൻ വസിക്കുന്നിടത്തെല്ലാം തന്നെ ഈ എലികളെയും കാണാം .




</doc>
<doc id="353466" url="https://ml.wikipedia.org/wiki?curid=353466" title="വെള്ളച്ചെകിടൻ സ്രാവ്">
വെള്ളച്ചെകിടൻ സ്രാവ്

കടൽ വാസിയായ ഒരു മൽസ്യമാണ് വെള്ളച്ചെകിടൻ സ്രാവ് അഥവാ Whitecheek Shark (Widemouth Blackspot Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്. പൊതുവെ മറ്റു ചെറു മത്സ്യങ്ങളെ ആണ് ഇവ ആഹാരമാകുന്നത്,എന്നാൽ നീരാളി,കണവ,ഞണ്ടുകൾ എന്നിവയെയും ഭക്ഷണമാക്കുന്നതായി രേഖപെടുത്തിയിട്ടുണ്ട് .  

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ്.

കേരളത്തിലെ മൽസ്യങ്ങളുടെ പട്ടിക


</doc>
<doc id="353468" url="https://ml.wikipedia.org/wiki?curid=353468" title="രാജ് ബീഗം">
രാജ് ബീഗം

കാശ്മീർ സ്വദേശിയായ ഗായികയാണ് രാജ് ബീഗം (; 27 മാർച്ച് 1927 – 26 ഒക്ടോബർ 2016). കശ്മീരിന്റെ വാനമ്പാടിയെന്നു ഇവരെ വിശേഷിപ്പിക്കാറുണ്ട്. ബീഗത്തിന്റെ ഗാനങ്ങൾക്ക് പാകിസ്താനിലും ധാരാളം ആരാധകരുണ്ട്. 

ഇവർക്ക് 2002-ൽ പത്മശ്രീ ലഭിച്ചു. 
1927 ൽ ശ്രീനഗറിലാണ് ജനനം. പിതാവിന്റെ പ്രോൽസാഹനത്തിലാണു പാടിത്തുടങ്ങിയത്. കല്യാണവീടുകളിലെ പാട്ടുകളിലൂടെ ആദ്യകാലത്തു ശ്രദ്ധ നേടി. 27ാം വയസിൽ റേഡിയോ കാഷ്മീരിൽ ജോലിക്കു ചേർന്നു. 32 വർഷം റേഡിയോ കശ്മീരിൽ ബീഗം ഗായികയായിരുന്നു. 2009 ൽ ജമ്മുകശ്മീർ സർക്കാരിന്റെയും 2013 ൽ കേന്ദ്ര സംഗീതനാടക അക്കാദമിയുടെയും ഫെലോഷിപ്പ് ലഭിച്ചിട്ടുണ്ട്.



</doc>
<doc id="353472" url="https://ml.wikipedia.org/wiki?curid=353472" title="ഊരൂട്ടുകാല">
ഊരൂട്ടുകാല

കേരളത്തിലെ തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ നെയ്യാറ്റിൻകര മുനിസിപ്പാലിറ്റിയിൽ പെടുന്ന സ്ഥലമാണ് ഊരൂട്ടുകാല . 

പ്രശസ്ത ഗാന്ധിയനായ ഡോക്ടർ . ജി .കെ . രാമചന്ദ്രന്റെ ജന്മസ്ഥലമാണ് ഊരൂട്ടുകാല .ഊരൂട്ടുകാലയിലെ അദ്ദേഹത്തിന്റെ വസതിയിൽ രാഷ്ട്രപിതാവായ മഹാത്മാഗാന്ധി ഒരിക്കൽ വരികയുമുണ്ടായിട്ടുണ്ട് . ഡോക്ടർ . ജി .കെ .രാമചന്ദ്രൻ സ്ഥാപിച്ച അദ്ദേഹത്തിന്റെ തന്നെ നാമധേയത്തിലുള്ള ഡോക്ടർ. ജി .ആർ .പബ്ളിക് സ്‌കൂൾ ഇവിടെ പ്രവർത്തിച്ചു വരുന്നുണ്ട് .പത്രാധിപർ, ഗദ്യകാരൻ, പുസ്തക നിരൂപകൻ, സമൂഹനവീകരണവാദി എന്നീ നിലകളിൽ പ്രവർത്തിച്ചിട്ടുള്ള സ്വാത്രന്ത്ര്യ സമര പോരാളിയായിരുന്ന സ്വദേശാഭിമാനി എന്നറിയപ്പെട്ടിരുന്ന കെ. രാമകൃഷ്ണപിള്ള ജനിച്ചതും ഊരൂട്ടുകാലയിലാണ് .ഊരൂട്ടുകാലയിലെ ശ്രീഭദ്രകാളി ദേവീക്ഷേത്രം പറണേറ്റ്, നിലത്തിൽപ്പോര് തുടങ്ങിയ ആഘോഷങ്ങൾക്ക് പ്രസിദ്ധമാണ് . ഈ ക്ഷേത്രത്തിൽ സ്വാതന്ത്ര്യ സമരക്കാലത്തു രാഷ്ട്രപിതാവായ മഹാത്മാഗാന്ധി ദർശനം നടത്തിയിട്ടുണ്ട് .
ഊരൂട്ടുകാലയിലെ ശ്രീഭദ്രകാളീ ദേവീക്ഷേത്രം മുടിപ്പുര എന്നാണു മുൻപ് അറിയപ്പെട്ടിരുന്നത് . ഈ ക്ഷേത്രത്തിന്റെ മുൻപിലായി സർക്കാർ വക ഭൂമിയിൽ കേരള റോഡ് ട്രാൻസ്‌പോർട്ട് കോർപ്പറേഷന് കീഴിലുള്ള ഡ്രൈവിംഗ് ലൈസൻസ് ടെസ്റ്റും നടന്നു വരുന്നുണ്ട് . 


</doc>
<doc id="353473" url="https://ml.wikipedia.org/wiki?curid=353473" title="സഅദി ശിറാസി">
സഅദി ശിറാസി

വിഖ്യാത സൂഫി ചിന്തകനും ദാർശനികനും പേർഷ്യൻ കവിയുമായിരുന്നു അബു മുഹമ്മദ് മുസ്ലിഹ് അദീൻ ബിൻ അബ്ദുല്ല ശിറാസി (1210-1291/92). Abū-Muhammad Muslih al-Dīn bin Abdallāh Shīrāzī (), അല്ലെങ്കിൽ കൂടുതൽ അറിയപ്പെടുന്ന തൂലികാനാമം Saadi ( "Saʿdī"()), അഥവാ Saadi of Shiraz ( "Saadi Shirazi"), മധ്യകാല കവികളിൽ ഏറെ ശ്രദ്ധിക്കപ്പെട്ടവരുടെ പട്ടികയിൽപ്പെടുന്ന സഅദി പാശ്ചാത്ത്യ ലോകത്തും ഏറെ പഠിക്കപ്പെട്ടിട്ടുള്ള കവിയാണ്. മനുഷ്യരുടെ സാമൂഹിക അവസ്ഥയെയും , ധാർമ്മിക ബോധത്തെയുംകുറിച്ചു ശ്രദ്ധേയമായ നീരീക്ഷണങ്ങൾ സഅദി നടത്തിയിട്ടുണ്ട്.

ക്രിസ്താബ്ദം 1210 ൽ ഇന്നത്തെ ഇറാനിലെ ശിറാസിൽ ജനിച്ച സഅദിക്ക് ബാല്യത്തിൽ തന്നെ പിതാവിനെ നഷ്ടപ്പെട്ടു. ചെറുപ്പത്തിലേ ദാരിദൃവും കഷ്ടപ്പാടും അറിഞ്ഞ സഅദി വിദ്യ തേടി ബാഗ്ദാദിലേക്ക് പോയി. മതപഠനത്തോടൊപ്പം , നിയമം, ചിർത്രം, അറബി സാഹിത്യം, എന്നിവയായിരുന്നു പഠനത്തിനു വിധേയമാക്കിയത്. പേർഷ്യൻ സാമ്രാജ്യത്തിലെ മംഗോളിയൻ പടയോട്ടത്തെ തുടർന്ന് അടുത്ത മുപ്പത് വർഷം സഅദി ദേശാടനത്തിലായിരുന്നു. തുർക്കി, സിറിയ, ഇറാഖ് , ഈജിപ്ത് എന്നിവടങ്ങളിലായി ധാരാളം അനുഭവങ്ങൾ സഅദി വിവരിച്ചിട്ടു ണ്ട്. ഈ കാലഘട്ടത്തിലാണ് സൂഫികളുമായി അദ്ദേഹം ഇടപഴകുന്നത്.കുരിശു യുദ്ധത്തിൽ തടവുകാരനായി പിടിക്കപ്പെട്ട സഅദി ഏഴു വർഷം കിടങ്ങ് കുഴിക്കുന്ന അടിമയാകേണ്ടി വന്നു. മംലൂക്കുകളുടെ ഇടപെടലൽ മുലമാണ് അദ്ദേഹം മോചിതനായത്. 

ജെറുസലേം, മക്ക, മദീന എന്നീ പുണ്യദേശങ്ങളിൽ തീർത്ഥാടനം നടത്തിയിട്ടുള്ള സഅദി അറേബ്യൻ ഉപഭൂഖ്ണഡത്തിലുടനീളം സഞ്ചരിച്ചിരുന്നതായി മനസ്സിലാവുന്നു. മംഗോളിയൻ പടയോട്ടം കാരണം ജനങ്ങളെലാവരും അരക്ഷിതാവസ്ഥയിൽ കഴിയുന്ന കാലമായിരുന്നു അത്. ഒട്ടു മിക്ക ആളുകളും അഭിയാർഥികളോ പരദേശികളോ ആയിരുന്നു. ഉന്നത നിലയിൽ കഴിഞ്ഞിരുന്നവർ എല്ലാം നഷ്ടപ്പെട്ട അവസ്ഥയിൽ കഴിയുന്നത് സഅദി പലപ്പോഴും വിവരിക്കുന്നു. കള്ളന്മാരേയും, ബുദ്ധിജീവികളേയും സൈന്യാധിപന്മാരേയും സൂഫികളേയും സഅദി ഈ ദീർഘ കാലയളവിൽ കണ്ടുമുട്ടുന്നു. ഒവരുടെയെല്ലാം ജീവിതാനുഭവങ്ങൾ സആദി തനെ രചനകൾക്ക് പാത്രമാക്കുന്നുണ്ട്. 

സഅദിയുടെ പിന്നീടുള്ള യാത്രകൾ പൂർവ്വ ദിക്കിലേക്കാണ്. ഇന്ധു നദി, താർ മരുഭൂമി എന്നിവ കടന്ന സിന്ധ് , ഗുജറാത്ത് ഡൽഹി, സോമനാഥ് എന്നിവടങ്ങളും അദ്ദേഹാം സന്ദർശിക്കുന്നു. ബ്രാഹമണ മതത്തെക്കുറിച്ച് പഠിച്ച സഅദി സോമനാഥ് ക്ഷേത്രത്തിൽ വച്ചുണ്ടായ ഒരു തർക്കത്തെ തുടർന്ന് സ്ഥലം വിടുന്നു.

ലോക യാത്രകൾക്കൊടുവിൽ നാല്പതാം വയസ്സിൽ നാട്ടിൽ തിരികെയെത്തിയ സആദിക്ക് വലിയ അംഗീകാരങ്ങളും ബഹുമതികളുമാണ് ലഭിച്ചത്. അതിനു നന്ദി സൂചകമായിട്ടാണ് നാട്ടു രാജാവായ സാദി ബിജ് സൻജിയുടെ (Saad ibn Zangi) പേർ തൂലികനാമമായി സ്വീകരിച്ച് സഅദി ശിറാസി ആയി അറിയപ്പെടുന്നത്.

ബുസ്താൻ(ഫലോദ്യാനം orchard ) , ഗുലിസ്താൻ (റോസാപൂന്തോട്ടം ) എന്നിവയാണ് സ അദി കൃതികളിൽ കീർത്തി കേട്ടവ.സാരോപദേശ കഥകളും, സൂഫി ചിന്തകളും ആപ്തവാക്യങ്ങളും ഹാസ്യ ചിത്രീകരണങ്ങളും ഗദ്യ/പദ്യ മിശ്രമായി ആണ് സഅദി അവതരിപ്പിക്കുന്നത്. 


</doc>
<doc id="353478" url="https://ml.wikipedia.org/wiki?curid=353478" title="കാരാമ">
കാരാമ

ദക്ഷിണേഷ്യയിൽ കാണപ്പെടുന്ന ഇടത്തരം വലിപ്പമുള്ള ഒരു ശുദ്ധജല ആമയാണ് കാരാമ (Indian black turtle). 



</doc>
<doc id="353482" url="https://ml.wikipedia.org/wiki?curid=353482" title="സഹ്യാദ്രി കാട്ടെലി">
സഹ്യാദ്രി കാട്ടെലി

മുറിഡേ കുടുംബത്തിലെ ഒരു എലിയാണ് സഹ്യാദ്രി കാട്ടെലി (Sahyadris forest rat); .

പശ്ചിമഘട്ടതദ്ദേശവാസിയായ ഈ എലി അവിടെത്തന്നെ മൂന്ന് ഇടങ്ങളിലായി വേർതിരിഞ്ഞുകിടക്കുന്നു.മഹാരാഷ്ട്രയിലെ സതാറ, തമിഴ്‌നാട്ടിലെ നീലഗിരി, കർണ്ണാടകയിലെ കുടക് എന്നിവിടങ്ങൾ ആണവ.

2000 ചതുരശ്രകിലോമീറ്ററിൽ കുറഞ്ഞ പ്രദേശത്തുമാത്രമേ ഇവയുള്ളൂ എന്നതിനാൽ ഇവ വംശനാശഭീഷണി നേരിടുന്നുണ്ടെന്നാണ് കണക്ക്. തുണ്ഡവൽക്കരിക്കപ്പെട്ട ഈ പ്രദേശം തന്നെ ചെറിയ പരിസ്ഥിതിമാറ്റങ്ങളെപ്പോലും മറികടക്കാൻ ശേഷിയില്ലാത്തവയുമാണ്. ആവാസവ്യവസ്ഥയുടെ ഗുണം കുറഞ്ഞതും മുതിർന്ന ആണെലികളുടെ എണ്ണത്തിലുള്ള കുറവും ഇവയ്ക്ക് ഭീഷണിയാണ്. പരിസ്ഥിതിമാറ്റം അതിവേഗം ബാധിക്കുന്ന ഇനവും ആണ് ഈ എലികൾ. അധിനിവേശസസ്യങ്ങളും, കാടു തോട്ടമാക്കി മാറ്റുന്നതും, മരം മുറിക്കുന്നതുമൊക്കെ ഇവ നേരിടുന്ന പ്രശ്നങ്ങളാണ്"."

ഉത്തരപശ്ചിമഘട്ടത്തിലെ 700 മീറ്ററിനും 1200 മീറ്ററിനും ഇടയിൽ ഉയരമുള്ള നനവാർന്ന ഇലപൊഴിയും കാടുകളിലും നിത്യഹരിതകാടുകളിലും മാത്രമേ ഇവയെ കണ്ടിട്ടുള്ളൂ. മരങ്ങളുടെ മധ്യത്തിലോ മുകളിലോ ഉയർന്ന ഇറങ്ങളിലോ മാത്രമേ ഇവ താമസിക്കാറുള്ളൂ. വല്ലപ്പോഴും മാത്രം താഴെയിറങ്ങുന്ന ഇവയുടെ ഭക്ഷണം പഴങ്ങളും പ്രാണികളും ആണ്.

നല്ല നീളമുള്ള വാലുള്ള ഇവ കാഴ്ചയ്ക്കുള്ള സാമ്യം മൂലം ആദ്യം കറുത്ത എലിയുടെ("Rattus rattus") ഒരു ഉപസ്പീഷി ആണെന്നാണ് കരുതിയിരുന്നത്. എന്നാൽ ഡി എൻ എ പഠനങ്ങളിൽ നിന്നും അവ വ്യത്യസ്തസ്പീഷിസുകളാണെന്നും ഒരേയിടത്ത് ജീവിക്കുന്നുണ്ടായിട്ടും തമ്മിൽ കലർപ്പുണ്ടാകുന്നില്ലെന്നും കണ്ടെത്തി. ഒരേ ആവാസവ്യവസ്ഥയിൽ വസിക്കുന്നതുകൊണ്ടുള്ള സാമ്യം മാത്രമാണ് ഇവയ്ക്കു തമ്മിൽ എന്നാണു വിലയിരുത്തപ്പെടുന്നത്.




</doc>
<doc id="353486" url="https://ml.wikipedia.org/wiki?curid=353486" title="സേലം, ഒറിഗൺ">
സേലം, ഒറിഗൺ

സേലം പട്ടണം യു.എസ്. സംസ്ഥാനമായ ഒറിഗോണിന്റെ തലസ്ഥാനവും മാരിയോൺ കൌണ്ടി സീറ്റുമാണ്. പട്ടണംസ്ഥിതി ചെയ്യുന്നത് വില്ലാമെറ്റ് താഴ്വരയുയുടെ മദ്ധ്യഭാഗത്ത് നഗരത്തിനു കിഴക്കോട്ടൊഴുകുന്ന വില്ലാമെറ്റ് നദിയ്ക്കു സമാന്തരമായിട്ടാണ്. പട്ടണത്തിലെ മാരിയോൺ, പോക്ക് എന്നീ കൌണ്ടികളെ അതിരു തിരിക്കുന്നത് വില്ലാമെറ്റ് നദിയാണ്. 1842 ൽ സ്ഥാപിക്കപ്പെട്ട സേലം പട്ടണം1851 ൽ ഒറിഗോൺ ടെറിറ്ററിയുടെ തലസ്ഥാനമായി. 1857 ൽ ഈ നഗരം സംയോജിപ്പിക്കപ്പെട്ടു കോർപ്പറേഷനായിത്തീർന്നു.

2010 സെൻസസ് അനുസരിച്ച് ജനസംഖ്യ 154,637 ഉള്ള ഈ പട്ടണം പോർട്ട്ലാൻറും യൂഗിനും കഴിഞ്ഞാൽ സംസ്ഥാനത്തെ മൂന്നാമത്തെ വലിയ പട്ടണമാണ്. പോർട്ട്ലാൻറ് പട്ടണത്തിൽ നിന്നും വെറും ഒരു മണിക്കൂർ യാത്ര ചെയ്താൽ സേലം പട്ടണത്തിലെത്തിച്ചേരാൻ സാധിക്കും. സേലം മെട്രേപോളിറ്റൻ സ്റ്റാറ്റിസ്റ്റിക്കൽ മേഖലയിലെ ഒരു പ്രധാന പട്ടണമാണ. ഈ മെട്രോപോളിറ്റന് മേഖലയിൽ മാരിയോൺ, പോക്ക് കൌണ്ടികൾ ഉൾപ്പെടുന്നു. ഇവയിലേയും കൂടി ജനസംഖ്യ ചേർത്താൽ 2010 ലെ സെൻസസ് പ്രകാരം 390,738 വരും. 2013 ലെ ഒരു കണക്കെടുപ്പിൽ ജനസംഖ്യ 400,408, ഉയരുകയും സംസ്ഥാനത്തെ ജനസംഖ്യാനുപാതത്തിൽ രണ്ടാം സ്ഥാനം ഉള്ളതായി കണ്ടെത്തുകയും ചെയ്തു.

ഈ നഗരത്തിലാണ് വില്ലാമെറ്റ് യൂണിവേർസിറ്റി, കൊർബാൻ യൂണിവേർസിറ്റി, ചെമെകെറ്റ യൂണിവേർസിറ്റി എന്നിവ സ്ഥിതി ചെയ്യുന്നത്. ഈ നഗരം വഴി ഇൻറർസ്റ്റേറ്റ് 5, ഒറിഗൺ റൂട്ട് 99E,   ഒറിഗൺ റൂട്ട് 22, എന്നിങ്ങനെ ഏതാനും പ്രധാന ഹൈവേകൾ കടന്നു പോകുന്നു. ഈ ഹൈവേകൾ പടിഞ്ഞാറൻ പട്ടണത്തെ, വില്ലാമെറ്റ് നദിയ്ക്കു കുറുകെ മാരിയോണ് സ്ട്രീറ്റ്, സെൻറർ സ്ട്രീറ്റ് എന്നിവ വഴി ബന്ധിപ്പിക്കുന്നു.

ആദ്യകാല യൂറോപ്യൻ കുടിയേറ്റക്കാർ ഇവിടെയെത്തുന്ന കാലത്ത്, തദ്ദേശീയ ഇന്ത്യക്കാരിലെ (റെഡ് ഇന്ത്യൻസ്) കലപൂയ വിഭാഗക്കാരുമായിട്ടാണ് അവർ ബന്ധം സ്ഥാപിച്ചത്. ഈ മേഖല പരമ്പരാഗതമായി കലപൂയ ഇന്ത്യൻസ് താമസിച്ചു വന്നിരുന്നതാണ്. ഇവർക്ക് മറ്റ് 8 ഉപവിഭാഗങ്ങളും മൂന്നു ഭാക്ഷകളുമുണ്ട്. അവർ ഈ പ്രദേശത്തെ  Chim-i-ki-ti  എന്നാണ് അക്കാലത്ത് വിളിച്ചു വന്നിരുന്നത്. ഇതിന്റെ അർത്ഥം സെൻട്രൽ കലപൂയ ഭാക്ഷയിൽ (Santiam) "meeting or resting place" എന്നാണ്. ഒറിഗൺ പ്രദേശത്തെ ആദിമ വിഭാഗങ്ങളെ പടഞ്ഞാറൻ ജീവിത രീതി പഠിപ്പിക്കുന്നതിനും അവരെ ക്രിസ്തു മതത്തിലേയ്ക്കു പരിവർത്തനം ചെയ്യുന്നതിനു വേണ്ടി നിയുക്തമായ മെതോഡിസ്റ്റ് മിഷന്റെ കീഴിലുള്ള  മെതോഡിസ്റ്റ് എപ്പിസ്കോപ്പൽ ചർച്ചിന്റെ ന്റെ അധികാര പരിധിയിലുൾപ്പെട്ടിരുന്നു ഈ പ്രദേശം. മെതോഡിസ്റ്റ് മിഷൻ ഈ  പുതിയ പ്രദേശത്തേയ്ക്കു കടന്നു വന്ന സമയത്ത് അവർ ഈ മേഖലയെ Chemeketa എന്നു വിളിച്ചു. എന്നാൽ മിൽ ക്രീക്കിൽ പട്ടണം സ്ഥിതി ചെയ്തിരുന്നതിനാൾ ദേശവ്യാപകമായി അറിയപ്പെട്ടിരുന്നത് മിൽ എന്നായിരുന്നു. 

ഒറിഗൺ ഇൻസ്റ്റിറ്റ്യൂട്ട് എന്ന ചാരിറ്റി സംഘടനയുടെ പേരിൽ സ്കൂൾ സ്ഥാപിതമായപ്പോൾ സമൂഹം ഇൻസ്റ്റിറ്റ്യൂട്ട് എന്നറിയപ്പെട്ടു. ഒറിഗൺ ഇൻസ്റ്റിറ്റ്യൂട്ട് ക്ഷയിച്ചതോടെ ഇൻസ്റ്റിറ്റ്യൂട്ടിന്റെ രക്ഷാധികാരികൾ മേഖലയിൽ ഇൻസ്റ്റിറ്റ്യൂട്ടിന്റെ കൈവശമുളള ഭൂമിയിൽ ഒരു പട്ടണം രൂപീകരിക്കുന്നതിനുളള കരടു പദ്ധതി തയ്യാറാക്കി. 1850 – 1851 കാലഘട്ടത്തിൽ പട്ടണത്തിന്റെ സ്ഥാപകനും മെതോഡിസ്റ്റ് മിഷനിലെ പ്രവർത്തകനുമായിരുന്ന William H. Willson, സമാധാനം എന്ന അർത്ഥം വരുന്ന ശലോം. എന്ന ബൈബിൾ വാക്കിന്റെ ആംഗലേയ പദമായ സേലം പട്ടണത്തിനു ചാര്ത്തുവാൻ നിർദ്ദേശിച്ചതായി പറയപ്പെടുന്നു. വൈദിക ശ്രേഷ്ഠനും പട്ടണത്തിന്റെ ട്സ്റ്റികളുടെ പ്രസിഡന്റുമായിരുന്ന David Leslie, ബൈബിളുമായി ബന്ധപ്പെട്ട ഒരു പേരിനാണ് ഊന്നൽ കൊടുത്തത്. അദ്ദേഹം ജറുസേലം. എന്ന ഈഗ്ലീഷ് പേരിലെ അവസാന 5 അക്ഷരങ്ങൾ ഉപയോഗിച്ച് സേലം എന്നോ അദ്ദേഹം വിദ്യാഭ്യാസം നടത്തിയിരുന്ന മസാച്ചുസെറ്റ്സിലെ പട്ടണമായ സേലം എന്ന പേരോ കൊടുക്കുവാൻ നിർദ്ദേശിച്ചു. പട്ടണത്തിന്റ പേര് സേലം എന്ന് നാമകരണം ചെയ്യപ്പെട്ടെങ്കിലും ഒറിഗൺ സ്റ്റേറ്റ്സ്മാൻ പത്രത്തിന്റെ പ്രസാധകനായ Asahel Bush നേപ്പോലുള്ള മറ്റു പ്രമുഖ വ്യക്തികൾ പട്ടണത്തിന്റെ പഴയ പേരായ Chemeketa എന്ന പേരു തന്നെ നിലനിറുത്തണമെന്നു വാദിച്ചിരുന്നു. പട്ടണത്തിന്റെ പേര് അന്വർത്ഥമാക്കാനെന്നവണ്ണം ഓഫീസുകളും ലൈബ്രറിയും പ്രവർത്തിക്കുന്ന ദ വേൺ മില്ലർ സിവിക് സെന്റർ, പീസ് പ്ലാസ എന്ന പേരിൽ ഒരു പൊതു സ്ഥലമായി സമർപ്പിക്കപ്പെട്ടിരിക്കുന്നു  

10,000 വർഷങ്ങളക്കു മുമ്പു തന്നെ കലപൂയ വർഗ്ഗക്കാരായ നേറ്റീവ് ഇന്ത്യൻസ് വില്ലാമെറ്റ് താഴ്വരയിൽ താമസമുറപ്പിച്ചിരുന്നതായി കണക്കാക്കപ്പെടുന്നു. ശിശിരകാലത്ത് ഇന്നത്തെ പട്ടണത്തിന്റെ കിഴക്കും തെക്കും ഭാഗങ്ങളിലെ പീഠഭൂമിയിൽ കലപൂയ ഇന്ത്യൻസ് ഒത്തു ചേരുകയും താവളങ്ങൾ പണിതു താമസിക്കുകയും ചെയ്തിരുന്നു. അവർ പ്രദേശത്തെ നദിയിൽനിന്നു മീൻപിടിക്കുകയും സമീപത്തെ ഭൂമിയിൽ വിളവെടുപ്പു നടത്തുകയും ചെയ്തിരുന്നു. 

അവർ ലില്ലിച്ചെടിയുടെ കുടുംബത്തിൽപ്പെട്ട ഒരു സസ്യമായ camas root (മധുരക്കിഴങ്ങു പോലുള്ളത്) കൃഷി ചെയ്യുകയും അതിന്റെ വിളവെടുപ്പ് നട്ത്തുകയുമായിരുന്നു മുഖ്യമായി ചെയ്തിരുന്നത്. കൃത്യമായ ഇടവേളകളി​ൽ കമാസ് റൂട്ട് വളർന്നിരുന്ന പുൽമേടുകളിൽ വിളവെടുപ്പിനു ശേഷം ഭൂമി തീയിട്ട് അടുത്ത കൃഷിയ്ക്ക് ഉപയുക്തമാക്കുകയും ചെയ്തിരുന്നു. 1850 ലെ ആദ്യ ദശകങ്ങളിൽ യു.എസ്. ഭരണകൂടം കലപൂയ വർഗ്ഗക്കാരെയും മറ്റു നേറ്റീവ് ഇന്ത്യൻ വർഗ്ഗക്കാരെയും സംയുക്തമായ ഏതാനും ഉടമ്പടികളിലൂടെയും പിന്നെ നിർബന്ധപൂർവ്വവും കാസ്കേഡ് മലനിരകളിലേയ്ക്കു മാറ്റിപ്പാർപ്പിച്ചു. ബഹുഭൂരിപക്ഷം കൽപൂയ ജനതയും സേലം നഗര്ത്തിന് പടിഞ്ഞാറു പ്രത്യേകം നിർണ്ണയിക്കപ്പടാത്ത ഗ്രാൻഡെ റോൻഡെ റിസർവ്വേഷനിലേയ്ക്ക് ഒഴിഞ്ഞുപോയി. ഏതാനും പേർ സിലെറ്റ്സ് റിസർവേഷനിലും കുറച്ചുപേർ ഒറിഗോണിലെയും വാഷിംഗ്ടണിലെയും റിസർവേഷനുകളിലേയ്ക്കും മാറ്റപ്പെട്ടു.

1812 ന്റെ ആദ്യദശകങ്ങളിലാണ് യൂറോപ്യൻ കുടിയേറ്റക്കാരുടെ ആദ്യസംഘം ഇവിടെയെത്തുന്നത്. ഇവർ അസ്റ്റോറിയ, ഒറിഗോൺ മേഖലകളിലുള്ള രോമവ്യവസായികൾക്കു വേണ്ടി ജോലി ചെയ്യുന്ന മൃഗവേട്ടക്കാരോ, ഭക്ഷണപദാർഥങ്ങൾ അന്വേഷിച്ചു വന്നവരോ ഒക്കെ ആയിരുന്നു. ഈ മേഖലയിലെ ആദ്യ സ്ഥിരമായ കുടിയേറ്റ സ്ഥലം ജാസൻ ലീ (June 28, 1803 – March 12, 1845) എന്ന കനേഡിയൻ മിഷണറിയുടെ നേതൃത്വത്തിലുള്ള മെതോഡിസ്റ്റ് മിഷൻ സ്ഥിതി ചെയ്തിരുന്ന സേലം പട്ടണത്തിന്റെ തെക്കു ഭാഗത്തുള്ള വീറ്റ്ലാന്റ് എന്നറിയപ്പെട്ടിരുന്ന ഭാഗത്തയിരുന്നു. 1842 ൽ മിഷണറിമാർ വില്ലാമെറ്റ് യൂണിവേഴ്സിറ്റിയുടെ മുൻഗാമിയായ ഒറിഗൺ ഇൻസ്റ്റിറ്റ്യൂട്ട് സ്കൂൾ സ്ഥാപിച്ചു.  മിഷന്റെ തിരോധാനത്തിനു ശേഷം ഒറിഗൺ ഇൻസ്റ്റിറ്റ്യൂട്ട് പ്രദേശത്ത് 1844 ൽ ടൌൺഷിപ്പ് സ്ഥാപിക്കപ്പെട്ടു.

1851 ൽ സേലം പ്രാദേശിക തലസ്ഥാനമായി മാറി. കാലക്രമത്തിൽ തലസ്ഥാനം 1855 ൽ കോർവാല്ലിസിലേയ്ക്കു മാറ്റിയെങ്കിലും അതേവർഷം തലസ്ഥാനമെന്ന സ്ഥാനം സ്ഥിരമായി സേലം പട്ടണത്തിനു തിരിച്ചു കിട്ടി. 1857 ൽ ചെറു പ്രദേശങ്ങള് ഏകീകിരിച്ച് കോർപ്പറേഷൻ പദവിയികുകയും 1859 ലെ സംസ്ഥാന രൂപീകരണവേളയിൽ സംസ്ഥാന തലസ്ഥാനമായി മാറുകയും ചെയ്തു.

സേലം നഗരിത്തിന്റ ഔദ്യോഗിക കെട്ടിടം രണ്ടുതവണ അഗ്നിക്കിരയായിരുന്നു. മൂന്നാമതു പുതുക്കിപ്പണിത കെട്ടിടമാണ് ഇപ്പോൾ നിലനിൽക്കുന്നത്. ആദ്യത്തെ കെട്ടിടം 1855 ൽ അഗ്നി നക്കിത്തുടച്ചു. കെട്ടിടം നിലനിന്നിരുന്ന അതേ സ്ഥലത്ത് 1876 ൽ പുതുക്കിപ്പണിയപ്പെട്ടു. 1893 ൽ ചെമ്പുകൊണ്ടുള്ള മകുടം കെട്ടിടത്തിനു മുകളിൽ ഘടിപ്പിക്കപ്പെട്ടു. 1935 ഏപ്രിൽ മാസത്തിലുണ്ടായ മറ്റൊരു തീപ്പിടുത്തത്തിൽ കെട്ടിടം വീണ്ടും നശിച്ചു.  ഇന്നത്തെ ഒറിഗൺ സ്റ്റേറ്റ് കാപ്പിറ്റോൾ എന്നറിയപ്പെടുന്ന കെട്ടിയസമുഛയം 1938ൽ അതേ സ്ഥലത്ത് പണിതീർത്തതാണ്. ഇതിനു മുകളിൽ സ്ഥാപിച്ചിരിക്കുന്ന ഒറിഗൺ പയനിയർ (ഗോൾഡ് മാൻ) എന്നറിയപ്പെടുന്ന 22 അടി (7 മീ.) ഉയരമുള്ള സ്വർണ്ണം പൊതിഞ്ഞ വെങ്കല പ്രതിമ അതേ വർഷം തന്നെ സ്ഥാപിക്കപ്പെട്ടതാണ്.

കൃഷിയ്ക്ക് സേലം പട്ടണം പ്രത്യേക പ്രധാന്യം കൊടുത്തിരിക്കുന്നു. കർഷക വൃത്തിയിലെ പട്ടണത്തിൻ ചരിത്രപരമായ പാരമ്പര്യം പട്ടണവാസികൾ മനസ്സിലാക്കുകയും അവർ ഇതു പലതരത്തിൽ‌ ആഘോഷമാക്കുകയും ചെയ്യാറുണ്ട്. 1861 ൽ സേലം പട്ടണത്തെ ഒറഗണ് സ്റ്റേറ്റ് ഫയർ നടത്താനുളള സ്ഥിരം ആസ്ഥാനമായി സംസ്ഥാന അഗ്രക്കൾച്ചറൽ അസോസിയേഷൻ തെരഞ്ഞെടുത്തിരുന്നു. പഴയ കാലത്ത് നാടൻ ഇലന്തപ്പഴം സമൃദ്ധമായി വിളഞ്ഞിരുന്നതിനാൽ പട്ടണത്തിന് "ചെറി സിറ്റി" എന്നൊരു ചെല്ലപ്പേരു നൽകപ്പെട്ടിരുന്നു. 1903 ൽ ആദ്യത്തെ ചെറി ഫെസ്റ്റിവൽ ഈ പട്ടണത്തിൽ നടന്നു. ഒന്നാം ലോകമഹായുദ്ധത്തന് ഏതാനും നാളുകള്ക്കു ശേഷം വരെ നടന്നിരുന്ന ഈ വാർഷിക ഉത്സവത്തോടനുബന്ധിച്ച് പരേഡുകളും ചെറി രാജ്ഞിയെ തെരഞ്ഞെടുക്കുന്ന പ്രക്രിയയുമൊക്കെ നടന്നിരുന്നു. ഈ പഴയ ഉത്സവു പുനരുജ്ജീവിപ്പിക്കപ്പെട്ടാണ് 1940 കളുടെ അന്ത്യപാദത്തിൽ സേലം ചെറിലാൻറ് ഫെസ്റ്റിവൽ സംഘടിപ്പിക്കപ്പെട്ടത്.

സേലം പട്ടണം വില്ലാമെറ്റ് താഴ്വരയുടെ കേന്ദ്രഭാഗത്തായി വടക്കേ ദിക്കിൽ മാരിയോൺ, പോക്ക് കൌണ്ടികളിൽ സ്ഥിതി ചെയ്യുന്നു. യുണൈറ്റ്ഡ് സ്റ്റേറ്റ്സ് സെൻസസ് ബ്യൂറോ രേഖപ്പെടുത്തിയിരിക്കുന്ന കണക്കുകൾ അനുസരിച്ച് സലെ പട്ടണത്തിന്റെ മൊത്തം വിസ്തൃതി ആയി കണക്കാക്കിയിരിക്കുന്നു. അതിൽ ഭാഗം കരഭാഗം ഉൾപ്പെടുന്നതും പിന്നെയുള്ള ഭാഗം ജലത്താൽ ചുറ്റപ്പെട്ടതുമാണ്  

വില്ലാമെറ്റ് നദി സേലം പട്ടണത്തിൽക്കൂടി ഒഴുകുന്നുണെങ്കിൽപ്പോലും നോർത്ത് സാൻറിയം റിവർ വാട്ടർഷെഡ്നെയാണ് സേലം പട്ടണം കുടിവെള്ളത്തിനുള്ള പ്രാധമിക ഉറവിടമായി പരിഗണിക്കുന്നത്. പട്ടണത്തിലൂടെ ഒഴുകുന്ന മറ്റ് നീരൊഴുക്കുകൾ മിൽ ക്രീക്ക്, മിൽ റേസ്, പ്രിങ്കിൾ ക്രീക്ക്, ഷെൽട്ടൺ ഡിച്ച് എന്നിവയാണ്. പട്ടണത്തിന്റ തെക്കുദിക്കിലും തെക്കുകിഴക്കേ ദിക്കിലും ചെറുനീർച്ചാലുകളുടെ ഗണത്തിൽപ്പെടുന്നവയായ ക്ലാർക്ക് ക്രീക്ക്, ജോറി ക്രീക്ക്, ബാറ്റിൽ ക്രീക്ക്, ക്രോയിസൺ ക്രീക്ക, ക്ലാഗ്ഗെറ്റ് ക്രീക്ക്, വൈൽ ഗ്ലെൻ ക്രീക്ക്, പടിഞ്ഞാറേ സലെമിലൂടെ ഒഴുകുന്ന ബ്രഷ് ക്രീക്ക് എന്നിവയാണ്. നഗര പരിധിയിലുള്ള പ്രദേശങ്ങളുടെ ഉയരം ഏകദേശം വരെയാണ്. സേലം പട്ടണം, തെക്കു ദിക്കിലുളള സേലം വോൾക്കാനിക് ഹിൽസ് കൂടി ഉൾപ്പെട്ടതാണ്. സേലം പട്ടണത്തിന്റെ വടക്കും കിഴക്കും ഭാഗങ്ങളിൽ കുന്നുകൾ കുറവാണ്. തെക്കും പടിഞ്ഞാറും ഭാഗങ്ങളിൽ ചില ഗിരികന്ദരങ്ങളുണ്ട്, അതുപോലെ കൂടുതൽ മലകളും മറ്റും നിറഞ്ഞ പ്രദേശവുമാണ്. Northern and eastern Salem are less hilly. South and West Salem contain some canyons and are the hilliest areas. കോസ്റ്റ് റേഞ്ച് പർവതനിരകൾ കാസ്കേഡ് പർവ്വതനിരകൾ, മൌണ്ട് ഹുഡ്, മൌണ്ട് ജഫേർസൺ, മൌണ്ട് സെന്റ് ഹെലെൻസ്, മൌണ്ട് ആഡംസ് എന്നിവ പട്ടണത്തിൽ ഏതു ഭാഗത്തുനിന്നും കാണാൻ സാധിക്കുന്നതാണ്. വില്ലാമെറ്റ് താഴ്വരവിലെ മറ്റു പ്രദേശങ്ങളെപ്പോലെ തന്നെ സേലം പട്ടണത്തിലും മറൈൻ വെസ്റ്റ് കോസ്റ്റ് കാലാവസ്ഥയാണ് (Köppen "Csb") അനുഭവപ്പെടുന്നതെങ്കിലും വിശേഷിവിധിയായി മെഡിറ്ററേനിയൻ കാലാവസ്ഥയും അനുഭവപ്പെടുന്നു.   

തണുപ്പുകാലത്തു മുഴുവൻ പ്രത്യേകിച്ച് ഒക്ടോബർ, മെയ് മാസങ്ങളിൽ അതിശക്തമായ മഴ ലഭിക്കുന്നു ജൂൺ മുതൽ സെപ്റ്റംബർ വരെ അൽപ്പം വരണ്ട കാലാവസ്ഥയാണ്. ശിശിരത്തിൽ മിതമായി മഞ്ഞുപൊഴിയുന്നുവെങ്കിലും ശക്തമായ മഞ്ഞുവീഴ്ച്ച അപൂർവ്വമാണ്. അന്തരീക്ഷം മിക്കവാറും മേഘം മൂടിയ അന്തരീക്ഷമാണ്. 

സേലം പട്ടണത്തിലെ സാധാരണ കാലാവസ്ഥ ആണ്. അന്തീരിക്ഷ വായുവിലെ ജലകണികകൾ എല്ലാരൂപത്തിലുമായി (ആലിപ്പഴം, ചാറ്റൽമഴ, മഞ്ഞ്, മഴ എന്നിത്യാദി) താഴേയ്ക്കു പതിക്കുന്നതിന്റെ വാർഷിക അനുപാതം ആണ. ഇതിൽ ശരാശരി മഞ്ഞും ഉൾപ്പെടുന്നു. എന്നിരുന്നാലും ഒരു വർഷത്തിലെ കാൽഭാഗത്തോളം ദിവസങ്ങളിൽ മഞ്ഞുവീഴ്ച ഉണ്ടാകാറില്ല. പോർട്ട്ലാന്റിന് തെക്കുഭാഗത്തായാണെങ്കിലും ശരാശരി താപനില പോർട്ട്ലാന്റിലേതിനേക്കാൾ താഴെയാണ് (). 

2010 ലെ സെൻസസ് അനുസരിച്ച് ഈ പട്ടണത്തിൽ 154,637 ആളുകളും 57,290 ഗൃഹസമുഛയങ്ങളും 36,261 കുടുംബങ്ങളും ഉള്ളതായി കാണുന്നു. പട്ടണത്തിലെ ജനസാന്ദ്രത ഓരോ സ്കയർ മൈലിനും (1,246.5/km 3,228.3 താമസക്കാരാണ്. പട്ടണത്തിലെ ജനങ്ങളുടെ വർഗ്ഗപരമായ കണക്കുകളിൽ 79.0% വെള്ളക്കാരും, 1.5% ആഫ്രിക്കൻ അമേരിക്കക്കാരും, 1.5% നേറ്റീവ് ഇന്ത്യക്കാരും, 2.7% ഏഷ്യക്കാരും, 0.9% പസഫിക് ദ്വീപുകാരും, 10.1% മറ്റു വർഗ്ഗ്ക്കാരും, 4.3% രണ്ടോ മൂന്നോ വർഗ്ഗങ്ങളിലുള്ളവരുമാണ്. ഹിസ്പാനിക് അല്ലെങ്കിൽ ലാറ്റിൻ വംശക്കാർ ജനസംഖ്യയുടെ 20.3 ശതമാനമാണ്.


</doc>
<doc id="353487" url="https://ml.wikipedia.org/wiki?curid=353487" title="കീട്രാനിസോറസ്">
കീട്രാനിസോറസ്

പാകിസ്താനിൽ നിന്നും കണ്ടെത്തിയ ഒരു വലിയ ദിനോസർ ആണ് കീട്രാനിസോറസ് . അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് . സോറാപോഡ് വംശത്തിൽ പെട്ട ദിനോസർ ആണ് ഇവ.

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ .

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ഇവ.


</doc>
<doc id="353488" url="https://ml.wikipedia.org/wiki?curid=353488" title="മരുത്തോർവട്ടം ധന്വന്തരിക്ഷേത്രം">
മരുത്തോർവട്ടം ധന്വന്തരിക്ഷേത്രം

ആലപ്പുഴ ജില്ലയിലുള്ള പ്രസിദ്ധമായ ഒരു ക്ഷേത്രമാണ് മരുത്തോർവട്ടം ശ്രീധന്വന്തരീക്ഷേത്രം. ചേർത്തല താലൂക്കിൽ തണ്ണീർമുക്കം പഞ്ചായത്തിലാണ് ഈ ക്ഷേത്രം സ്ഥിതിചെയ്യുന്നത്. ആയുർവ്വേദത്തിന്റെ ആധാരമൂർത്തിയായ ധന്വന്തരി മുഖ്യപ്രതിഷ്ഠയായി വരുന്ന ഭാരതത്തിലെ അപൂർവ്വം ക്ഷേത്രങ്ങളിലൊന്നാണിത്. രോഗശാന്തിയ്ക്ക് ധന്വന്തരീഭജനം അത്യുത്തമമായി കണക്കാക്കപ്പെടുന്നു. അതിനാൽ, രോഗപീഡകൾ കൊണ്ട് വലയുന്നവർ ഇവിടെ വന്ന് പ്രാർത്ഥിയ്ക്കുന്നു. ഇവിടത്തെ മുക്കുടി നിവേദ്യവും താൾക്കറിയും പ്രസിദ്ധമാണ്. വേമ്പനാട്ട് കായലിന്റെ പടിഞ്ഞാറേക്കരയിൽ പടിഞ്ഞാറോട്ട് ദർശനമായാണ് മരുത്തോർവട്ടം ക്ഷേത്രം സ്ഥിതിചെയ്യുന്നത്. ഉപദേവതകളായി ഗണപതി, ശാസ്താവ്, ശിവൻ, നാഗദൈവങ്ങൾ, ഭദ്രകാളി തുടങ്ങിയവരും ക്ഷേത്രത്തിൽ വാഴുന്നു. ശ്രീ ധന്വന്തരിവിലാസം എൻ.എസ്.എസ്. കരയോഗമാണ് ക്ഷേത്രഭരണം നടത്തുന്നത്.

അത്ര പുരാതനമായ ക്ഷേത്രമല്ല മരുത്തോർവട്ടത്തുള്ളതെന്ന് കവിയും ചരിത്രകാരനുമായിരുന്ന നാലാങ്കൽ കൃഷ്ണപിള്ള തന്റെ പ്രസിദ്ധ കൃതിയായ മഹാക്ഷേത്രങ്ങൾക്കു മുന്നിലിൽ രേഖപ്പെടുത്തിയിട്ടുണ്ട്. അതിൽ പറയുന്ന കഥയനുസരിച്ച് ഏകദേശം മുന്നൂറു വർഷം പഴക്കമേ ക്ഷേത്രത്തിനുള്ളൂ. ആയുർവേദാചാര്യനായിരുന്ന വെള്ളാട് നമ്പൂതിരിയുമായി ബന്ധപ്പെട്ട കഥയാണത്. കൊട്ടാരത്തിൽ ശങ്കുണ്ണിയുടെ ഐതിഹ്യമാലയിലും ഈ കഥയെപ്പറ്റി പരാമർശമുണ്ട്. അതിങ്ങനെ:

വെള്ളാട് നമ്പൂതിരിയുടെ ഇല്ലം ആദ്യകാലത്ത് രണ്ട് ഇല്ലങ്ങളായിരുന്നു. രണ്ടും കൊച്ചി രാജ്യത്താണ് താമസിച്ചിരുന്നത്. ഒരു ഇല്ലം ഇന്ന് തൃശ്ശൂർ ജില്ലയിലുള്ള ചാലക്കുടിയിലും, മറ്റൊരു ഇല്ലം ഇന്ന് എറണാകുളം ജില്ലയിലുള്ള എളങ്കുന്നപ്പുഴയിലും താമസിച്ചുവന്നു. ആദ്യത്തെ ഇല്ലം 'ഉഭയൂർ ഇല്ലം' എന്നും രണ്ടാമത്തെ ഇല്ലം 'അടിയാക്കൽ ഇല്ലം' എന്നും അറിയപ്പെട്ടു. രണ്ട് ഇല്ലക്കാരും കൊല്ലവർഷം 900-ത്തിലോ മറ്റോ തിരുവിതാംകൂറിൽ വരികയും, ഒരു ഇല്ലം വൈക്കത്തും മറ്റേ ഇല്ലം മരുത്തോർവട്ടത്തും താമസമാക്കുകയും ചെയ്തു. രണ്ടില്ലങ്ങളും അപ്പോൾ പേര് 'വെള്ളാട്ട് ഇല്ലം' എന്നാക്കി പേരുമാറ്റി. ഇവയിൽ വൈക്കത്തെ ഇല്ലം ഇപ്പോഴുമുണ്ട്. എന്നാൽ, ക്ഷേത്രം ഉണ്ടാകാൻ കാരണമായത് മറ്റൊരു സംഭവമാണ്. അതിങ്ങനെ:

ചേർത്തലയ്ക്കടുത്തുള്ള വയലാർ ഗ്രാമത്തിൽ തികഞ്ഞ ശിവഭക്തനായ ഒരു തമ്പാൻ താമസിച്ചിരുന്നു. ഒരിയ്ക്കൽ അദ്ദേഹത്തിന് അതികഠിനമായ വയറുവേദന അനുഭവപ്പെട്ടു. എത്ര ചികിത്സിച്ചിട്ടും വയറുവേദന ഭേദമായില്ല. അവസാനം അദ്ദേഹം വൈക്കം മഹാദേവക്ഷേത്രത്തിൽ ഭജനയ്ക്കെത്തി. ഒരു വർഷം കഠിനനിഷ്ഠയോടെ തമ്പാൻ വൈക്കത്തപ്പനെ ഭജിച്ചു. ഒടുവിൽ അദ്ദേഹത്തിന്റെ വയറുവേദനയ്ക്ക് വലിയൊരളവുവരെ ശമനമുണ്ടായി. എന്നാൽ, ഭജനം തീരുന്നതിന്റെ തലേദിവസം തമ്പാന് ജടാധാരിയായ ഒരു വൃദ്ധതാപസന്റെ വേഷത്തിൽ വൈക്കത്തപ്പന്റെ സ്വപ്നദർശനമുണ്ടായി. വൈക്കത്തപ്പൻ ഇങ്ങനെ പറഞ്ഞു:

തമ്പാൻ ഇത് ആദ്യം വിശ്വസിച്ചില്ല. ഇത്രയും ഭേദമായ വയറുവേദന തിരിച്ചുവരും എന്നൊക്കെ പറഞ്ഞത് അദ്ദേഹത്തിന് ദുസ്സഹമായി തോന്നി. എന്നാൽ, ഭജനം പൂർത്തിയാക്കി നാട്ടിൽ തിരിച്ചെത്തിയതും അദ്ദേഹത്തിന് വയറുവേദന പൂർവ്വാധികം ശക്തിയോടെ അനുഭവപ്പെടാൻ തുടങ്ങി. എന്തായാലും സ്വപ്നത്തിൽ പറഞ്ഞതുപ്രകാരം നോക്കാൻ തീരുമാനിച്ച അദ്ദേഹം കേളൻകുളത്തിൽ മുങ്ങിത്തപ്പി. ആദ്യം കിട്ടിയത് അത്യുഗ്രഭാവത്തിലുള്ള വിഗ്രഹമായിരുന്നു. അത് അദ്ദേഹം അവിടെത്തന്നെ ഉപേക്ഷിച്ചു. പിന്നീട് അദ്ദേഹത്തിന് ഒരു ധന്വന്തരീവിഗ്രഹവും അവസാനം ഒരു വിഷ്ണുവിഗ്രഹവും ലഭിച്ചു. ധന്വന്തരിവിഗ്രഹം അദ്ദേഹം വെള്ളാട് നമ്പൂതിരിയ്ക്ക് സമ്മാനിച്ചു. വിഷ്ണുവിഗ്രഹം അദ്ദേഹം തന്റെ വീടിനടുത്ത് ഒരു ക്ഷേത്രമുണ്ടാക്കി അവിടെ പ്രതിഷ്ഠിച്ചു. അതാണ് ഇപ്പോൾ കേരളാദിത്യപുരം ശ്രീകൃഷ്ണസ്വാമിക്ഷേത്രം എന്നറിയപ്പെടുന്നത്. ഇത് തിരുവിതാംകൂർ ദേവസ്വം ബോർഡിന് കീഴിലുള്ള ക്ഷേത്രമാണ്. ഇത്രയും ചെയ്തതോടെ തമ്പാന്റെ വയറുവേദന ഭേദമാകുകയും അദ്ദേഹം അരോഗദൃഢഗാത്രനായി ദീർഘനാൾ ജീവിയ്ക്കുകയും ചെയ്തു.

തമ്പാന്റെ കയ്യിൽ നിന്ന് ലഭിച്ച ധന്വന്തരിവിഗ്രഹം വെള്ളാട് നമ്പൂതിരി തന്റെ ഇല്ലത്തെ തേവാരപ്പുരയിൽ പ്രതിഷ്ഠിച്ച് ഭക്തിപൂർവ്വം ആരാധിച്ചുതുടങ്ങി. ഇക്കാലത്താണ് മലബാർ സ്വദേശിയായ അഷ്ടവൈദ്യൻ ചീരട്ടമൺ മൂസ് മരുത്തോർവട്ടത്തെത്തുന്നത്. ടിപ്പു സുൽത്താന്റെ പടയോട്ടമാണ് ചീരട്ടമണ്ണിനെ മരുത്തോർവട്ടത്തെത്തിച്ചത്. വെള്ളാട് നമ്പൂതിരിയുടെ കയ്യിൽ അതിതേജോമയമായ ഒരു ധന്വന്തരീവിഗ്രഹമുണ്ടെന്ന് മനസ്സിലാക്കിയ അദ്ദേഹം വെള്ളാടില്ലത്തെത്തുകയും ഇത്രയും തേജോമയമായ വിഗ്രഹം ഒരു ക്ഷേത്രം പണിത് പ്രതിഷ്ഠിയ്ക്കേണ്ടതാണെന്ന് വെള്ളാടിനോട് ആവശ്യപ്പെടുകയും ചെയ്തു. എന്നാൽ ഒരു ക്ഷേത്രം പണിത് വിഗ്രഹം പ്രതിഷ്ഠിയ്ക്കാനുള്ള സാമ്പത്തികശേഷി വെള്ളാടിനില്ലായിരുന്നു. അപ്പോൾ താൻ എല്ലാവിധ സഹായവും ചെയ്യാമെന്നും വെള്ളാട് ഒന്നുകൊണ്ടും ഭയപ്പെടേണ്ടെന്നും ചീരട്ടമൺ അറിയിച്ചു. അതിൻപ്രകാരം ചീരട്ടമൺ ഉചിതമായ സ്ഥലം കണ്ടെത്തി അവിടെ ക്ഷേത്രം പണിയിയ്ക്കുകയും താന്ത്രികാചാര്യനായ കടിയക്കോൽ നമ്പൂതിരിയെക്കൊണ്ട് വിഗ്രഹപ്രതിഷ്ഠ നടത്തിയ്ക്കുകയും നിത്യനിദാനം, മാസവിശേഷം, ആട്ടവിശേഷം എന്നിവയ്ക്ക് വേണ്ടുന്ന ചെലവുകളെല്ലാം നൽകി വെള്ളാടിനെ സഹായിയ്ക്കുകയും ചെയ്തു. ക്ഷേത്രത്തിന്റെ ഉടമസ്ഥാവകാശം ഇരുവരും വീതിച്ചെടുത്തു. അങ്ങനെയാണ് ഈ മഹാക്ഷേത്രം നിലവിൽ വന്നത്.

മരുത്തോർവട്ടം ഗ്രാമത്തിന്റെ ഒത്ത നടുക്കായാണ് ക്ഷേത്രം സ്ഥിതിചെയ്യുന്നത്. പടിഞ്ഞാറുഭാഗത്തേയ്ക്കാണ് ക്ഷേത്രദർശനം. ഒരുപാടുകാലം ആ ഭാഗത്ത് മതിൽക്കെട്ടുണ്ടായിരുന്നില്ല. ക്ഷേത്രത്തിന്റെ ഒരുഭാഗത്തും ഗോപുരങ്ങളില്ല. ക്ഷേത്രക്കുളം വടക്കുഭാഗത്ത് സ്ഥിതിചെയ്യുന്നു. ശാന്തിക്കാരും ഭക്തരും ഇവിടെ കുളിച്ചാണ് ക്ഷേത്രദർശനത്തിനെത്തുന്നത്. കുളത്തിന്റെ മറുകരയിലാണ് ഉപക്ഷേത്രമായ ഭദ്രകാളിക്ഷേത്രം സ്ഥിതിചെയ്യുന്നത്. വെള്ളാട് നമ്പൂതിരിമാരുടെ പരദേവതയായിരുന്നു ഈ ഭദ്രകാളി. ഒരുപാടുകാലം മണൽപ്പരപ്പിന് നടുവിൽ കിടന്നിരുന്ന ഈ ക്ഷേത്രത്തിന്, 2008-ലാണ് മതിൽക്കെട്ടും പ്രത്യേകം വളപ്പുമൊക്കെ പണിതത്. ക്ഷേത്രത്തിലെ പ്രതിഷ്ഠയായ ഭദ്രകാളി, പടിഞ്ഞാറോട്ട് ദർശനമായി കുടികൊള്ളുന്നു. ക്ഷേത്രത്തിൽ നിന്ന് വീണ്ടും കുറച്ച് വടക്കുമാറി ഒരു ചെറിയ ഹനുമാൻ ക്ഷേത്രവുമുണ്ട്.


</doc>
<doc id="353491" url="https://ml.wikipedia.org/wiki?curid=353491" title="ആദൂർ">
ആദൂർ

ആദൂർ, കാസർഗോഡ് ജില്ലയിലെ കാറഡുക്ക ഗ്രാമപഞ്ചായത്തിലെ പത്താം വാർഡ് ആകുന്നു. അടുത്ത പട്ടണം മുള്ളേരിയ ആണ്. ആദൂറിന്റെ കിഴക്കൻ അതിർത്തി കർണ്ണാടക സംസ്ഥാനമാണ്.

കർണ്ണാടക അതിർത്തിയിലാണ് ഈ സ്ഥലം. ഒരു വശത്ത് വനവും ഉണ്ട്. ചന്ദ്രഗിരിപ്പുഴയുടെ കൈവഴിയായ പയസ്വിനി പുഴ ആദൂറിന്റെ ഒരു അതിർത്തിയാണ്. 
അന്തർസംസ്ഥാനറോഡായ കാസർഗോഡ് - ജാൽസൂർ റോഡ് ഇതുവഴി കടന്നുപോകുന്നു. 
ആദൂറിൽ പൊലീസ് സ്റ്റേഷൻ, ഗവൺമെന്റ് വൊക്കേഷണൽ ഹയർ സെക്കന്ററി സ്കൂൾ എന്നിവയുണ്ട്. വാർഡ് മെംബർ: അനസൂയ റായ്. 

ആദൂറിൽ 10689 ആളുകളിൽ 5403 പുരുഷൻമാരും 5286 സ്ത്രീകളും ആകുന്നു.


</doc>
<doc id="353493" url="https://ml.wikipedia.org/wiki?curid=353493" title="അക്കോൺ (ജേർണൽ)">
അക്കോൺ (ജേർണൽ)

മഹാത്മാ ഗാന്ധിജിയും മാർട്ടിൻ ലൂഥർ കിങ്ങും പ്രചരിപ്പിച്ച അഹിംസ സിദ്ധാന്തത്തിന്റെ തത്ത്വചിന്തപരമായ പ്രേശ്നങ്ങളെക്കുറിച്ചു ചർച്ച ചെയുവാൻ ഗാന്ധി-കിംഗ് സൊസൈറ്റി പുറത്തിറക്കുന്ന ഒരു പീർ-റിവ്യൂ അക്കാദമിക് ജേർണൽ ആണ് അക്കോൺ .
തിച്ച് നത്ത് ഹൻ,ഹം സ്യൂക്ക് ഹ്യൂൻ,മിച്ചൽ എൻ നഗ്ലർ എന്നിവരാണ് അക്കോണിലെ പ്രധാന ലേഖകർ.സെയന്റ് ബൊനാവഞ്ച്യർ സർവകലാശാലയിലെ ഉദ്യോഗസ്ഥനായ ഹ പൂങ്ക് കിം ആണ് 1986-ൽ ഇതിന്റെ പ്രസാധനം ആരംഭിച്ചത്.ഫിലോസഫി ഡോക്യുമെന്റ് സെന്ററിൽ നിന്ന് അക്കോണിന്റെ ഓൺലൈൻ പതിപ്പ് ലഭ്യമാണ്.



</doc>
<doc id="353495" url="https://ml.wikipedia.org/wiki?curid=353495" title="മൈരെ (സ്ഥലം)">
മൈരെ (സ്ഥലം)

മൈരെ, കാസർഗോഡ് ജില്ലയിലെ എൻമകജെ പഞ്ചായത്തിലെ ഒരു സ്ഥലമാണ്. തുളുഭാഷയിലാണ് ഈ പേര്. മയൂരപ്പാറ ലോപിച്ചാണത്രെ മൈരെ ആയത്. ഇവിടെ മയിലുകൾ നൃത്തമാടിയിരുന്നതിനാലാണത്രെ ഈ സ്ഥലത്തിനു മയൂരപ്പാറ എന്നു വന്നത്.കാസർഗോഡ് പട്ടണത്തിൽനിന്നും 27 കിലോമീറ്റർ അകലെയാണിത്. 5080 പേർ മാത്രം താമസിക്കുന്ന ഈ സ്ഥലം. 2514 പുരുഷൻമാരും 2566 സ്ത്രീകളുമുണ്ട്. വിസ്തീർണ്ണം 1396 ഹെക്റ്റർ വരും.936 വീടുകളാണിവിടെയുള്ളത്. കേരള സർക്കാർ ഈ സ്ഥലത്തിന്റെ പേര് ഷേണി എന്നാക്കിമാറ്റാൻ നീക്കം നടന്നുവരുന്നുണ്ട്. മനുഷ്യനിർമ്മിതമായ ജലസേചനത്തിനുള്ള തുരങ്കങ്ങൾ ഇവിടെ കാണാൻ കഴിയും.എൻഡോസൾഫാൻ ദുരിതം ഈ ഗ്രാമത്തിലെ ജനങ്ങളും അനുഭവിച്ചിട്ടുണ്ട്. തൊണ്ടിമുതലും ദൃക്സാക്ഷിയും എന്ന സിനിമ ഇവിടെയാണു ചിത്രീകരിച്ചത്.
കന്നഡ, തുളു എന്നിവയാണ് പ്രധാന ഭാഷ. മലയാളം ഉപയോഗിച്ചുവരുന്നുണ്ട്. കാർഷികപ്രധാനമായ പ്രദേശമാണ്. പറങ്കിമാവ്, കവുങ്ങ് എന്നിവയാണ് പ്രധാന കൃഷി.


</doc>
<doc id="353496" url="https://ml.wikipedia.org/wiki?curid=353496" title="സെഗ് വേ പി ടി">
സെഗ് വേ പി ടി

ഒരു ആധുനിക ഇരുചക്ര വാഹനമാണ് സെഗ് വേ പി ടി. സ്വയം ബാലൻസു ചെയ്യുന്ന ഒരിനം വൈദ്യുത വാഹനമാണിത്.ലിഥിയം അയോൺ ബാറ്ററിയിൽ നിന്നുള്ള വിദ്യുച്ഛക്തിയിൽ പ്രവർത്തിക്കുന്ന സെഗ് വേ രൂപകല്പന ചെയ്ത് നിർമ്മിച്ചത് അമേരിക്കക്കാരനായ ഡീൻ കാമനാണ്.2001 ൽ പേറ്റന്റ് ലഭിച്ച സെഗ് വേ 2002 മുതൽ പൊതുജന ആവശ്യങ്ങൾക്കായി ഉപയോഗിച്ചു വരുന്നു. ന്യൂ ഹാം ഷയറിലെ സെഗ് വേ ഇൻ കോർപ്പറേഷനാണ് ഈ വാഹനം നിർമ്മിക്കുന്നത്.
വാഹനത്തിന്റെ അടിത്തട്ടിലുള്ള വൈദ്യുത മോട്ടോറുകളും കമ്പ്യൂട്ടറുകളും സെൻസറുകളുമാണ് ഇതിനെ ചലിപ്പിക്കുന്നതും തുലനനില പാലിക്കുന്നതും.യാത്രികന് പ്ലാറ്റ് ഫോമിൽ തന്റെ ഭാരം മുന്നോട്ടോ പിന്നോട്ടോ മാറ്റിക്കൊണ്ട് വാഹനത്തെ മുന്നോട്ടോ പിന്നോട്ടോ നയിക്കാൻ കഴിയും.
ഇതിന്റെ പരമാവധി വേഗത മണിക്കൂറിൽ 20.1 കി.മീറ്ററാണ്.ബാറ്ററി പൂർണ്ണമായും ചാർജു ചെയ്താൽ ഒറ്റയടിക്ക് 39 കി.മീ വരെ ഇതിൽ യാത്ര ചെയ്യാം.


</doc>
<doc id="353503" url="https://ml.wikipedia.org/wiki?curid=353503" title="കാർലോസ് ആൽബർട്ടോ">
കാർലോസ് ആൽബർട്ടോ

1970 ലെ ഫുട്ബോൾ ലോകകപ്പ് നേടിയ ബ്രസീൽ ടീമിന്റെ നായകനായിരുന്നു കാർലോസ് ആൽബർട്ടോ ടോറെസ്. (ജ:ജൂലൈ 17, 1944 റിയോ ഡി ജനീറോ– ഒക്ടോ: 25, 2016)53 മത്സരങ്ങളിൽ ബ്രസിലീന്റെ പ്രതിരോധം കാത്ത ആൽബെർട്ടൊ എട്ട് ഗോളുകളും നേടിയിട്ടുണ്ട്..2002 ൽ പെലെ തെരെഞ്ഞെടുത്ത ജീവിച്ചിരിക്കുന്ന ഏറ്റവും മികച്ച 100 കളിക്കാരിൽ ആൽബർട്ടോയെയും ഉൾപ്പെടുത്തിയിരുന്നു.


</doc>
<doc id="353505" url="https://ml.wikipedia.org/wiki?curid=353505" title="എക്കോ">
എക്കോ

എക്കോ (Echo) (; , ഗ്രീക്കു പുരാണകഥകളിലെ വനദേവതകളിലൊരുവളാണ്. ഹീരയുടെ ശാപം കൊണ്ടോ അതോ പാൻദേവന്റെ പ്രതികാരം കൊണ്ടോ അവൾ വെറുമൊരു മാറ്റൊലി മാത്രമായിത്തീർന്നു.

നിർത്താതെ സംസാരിക്കാൻ കഴിവുള്ളവളായിരുന്നു എക്കോ. സിഥറോൺ പർവതനിരകളിൽ പലപ്പോഴും കാമിനികളുമായി സൈരസല്ലാപം നടത്താൻ സ്യൂസ് എത്താറുണ്ടായിരുന്നു. സ്യൂസിന്റെ നീക്കങ്ങളിൽ സദാ സംശയാലുവായിരുന്ന പത്നി ഹീര, സ്യൂസിനെ കൈയോടെ പിടികൂടാനായി പിന്തുടർന്നെത്തുകയും പതിവായിരുന്നു. അത്തരമൊരവസരത്തിൽ എക്കോ തന്റെ വാചാലതയിൽ ഹീരയെ തടുത്തു നിർത്തി. ക്രുദ്ധയായ ഹീര ശപിച്ചു. നിനക്ക് ഒരിക്കലും സ്വയം ഒന്നും പറയാനാവില്ല. മറ്റുള്ളവരുടെ അവസാനവാക്കുകൾ ഏറ്റു പറയാനേ കഴിയൂ. എക്കോ മൂകയായി പർവതനിരകളിൽ അലഞ്ഞു നടന്നു. ഒരിക്കൽ അവൾ അതികോമളനായ നാർസിസ്സസിനെ കാണാനിടയായി. പ്രണയപരവശയായ അവൾക്ക് നാർസിസ്സിന്റെ സ്വഗതോക്തികൾ ഏറ്റു പറയുകയല്ലാതെ സ്വന്തം അഭീഷ്ടം വെളിപ്പെടുത്താനായില്ല. പ്രണയപാരവശ്യത്തിൽ അവൾ തേഞ്ഞുമാഞ്ഞു പോയെന്നും മാറ്റൊലി മാത്രം നിലനിന്നുവെന്നും ഒരു കഥ ,

മറ്റൊരു കഥയനുസരിച്ച് പാൻദേവൻ, എക്കോയുടെ അസാമാന്യസംഗീതപ്രതിഭയിൽ അസൂയാലുവായി, ജനങ്ങളെ അവൾക്കെതിരെ പ്രകോപിപ്പിച്ച് അവളെ നിഷ്കരുണം തുണ്ടുതുണ്ടാക്കി സർവദിശകളിലും വലിച്ചെറിഞ്ഞു. അതല്ല, തന്റെ പ്രേമാഭ്യർഥന എക്കോ നിരസിച്ചതു കൊണ്ടാണ് പാൻദേവൻ അങ്ങനെ ചെയ്തതെന്ന് മറ്റൊരു കഥയുമുണ്ട്. എന്തായാലും ഭൂമിദേവി എക്കോയുടെ ചിതറിത്തെറിച്ച കഷണങ്ങളെല്ലാം സ്വയം തന്നിൽ സ്വരൂപിച്ചുവെച്ചു. ആ അവശിഷ്ടങ്ങൾ ഗാനമുതിർത്തുകൊണ്ടയിരിക്കുന്നുവെന്നു സങ്കല്പം. 

മറ്റു ചില കഥകൾ പാൻദേവനും എക്കോയും വിവാഹിതരായെന്നും പറയുന്നു. 



</doc>
<doc id="353509" url="https://ml.wikipedia.org/wiki?curid=353509" title="റോബർട്ട് വിറ്റാക്കർ">
റോബർട്ട് വിറ്റാക്കർ

പ്രശസ്തനായ ഒരു അമേരിക്കൻ സസ്യ പരിസ്ഥിതി ശാസ്ത്രജ്ഞനായിരുന്നു റോബർട്ട് ഹാർഡിംഗ് വിറ്റാക്കർ.Robert Harding Whittaker (December 27, 1920 – October 20, 1980)

കരയിലെ സസ്യങ്ങളുടെ ഘടനാരീതി,ഉത്പാദന ശേഷി, വൈവിധ്യം എന്നിവയെക്കുറിച്ച് പഠനം നടത്തി വിശകലനം ചെയ്യുന്നതിന് ശാസ്ത്രീയ മാർഗ്ഗം രൂപപ്പെടുത്തിയത് വിറ്റാക്കറാണ്.ജീവലോകത്തെ അനിമേലിയ,പ്ലാന്റെ,ഫംജെ,പ്രോട്ടിസ്റ്റ,മൊനീറ എന്നീ അഞ്ചു കിംഗ്ഡങ്ങളായി വർഗീകരിച്ചത് വിറ്റാക്കറെ ലോകപ്രശസ്തനാക്കി.


</doc>
<doc id="353513" url="https://ml.wikipedia.org/wiki?curid=353513" title="സീമ ശ്രീലയം">
സീമ ശ്രീലയം

മലയാളത്തിലെ നിരവധി ശാസ്ത്ര ലേഖനങ്ങളുടെയും ശാസ്ത്രപുസ്തകങ്ങളുടെയും കർത്താവാണ് സീമ ശ്രീലയം. 2016 ൽ വിവർത്തന വിഭാഗത്തിൽ കേരള ശാസ്ത്ര സാഹിത്യ പുരസ്കാരം ലഭിച്ചിട്ടുണ്ട്.

മടപ്പള്ളി ഗവ: കോളജിൽ നിന്നും രസതന്ത്രത്തിൽ ബിരുദാനന്തര ബിരുദവും എം ജി യൂണിവേഴ്സിറ്റിയിൽ നിന്ന് ബിൽ.എഡ്, കോഴിക്കോട് ഭാരതീയ വിദ്യാ ഭവനിൽ നിന്നും പത്രപ്രവർത്തനത്തിൽ പി.ജി.ഡിപ്ലോമയും നേടി. മലയാള മനോരമ തൊഴിൽവീഥി യിലും ദേശാഭിമാനിയുടെ കിളിവാതിൽ ശാസ്ത്ര പേജിലും എഴുതാറുണ്ട്. വടകര എം.ഇ.എസ്‌ കോളജിൽ രസതന്ത്ര അധ്യാപികയായി ഔദ്യോഗിക ജീവിതം ആരംഭിച്ചു. ഇപ്പോൾ കോഴിക്കോട് പറമ്പിൽ ബസാർ സർക്കാർ സ്കൂളിൽ രസതന്ത്രം അധ്യാപിക. ഡോ. എ.പി.ജെ. അബ്ദുൽ കലാമും എ. ശിവതാണുപിള്ളയും ചേർന്നു രചിച്ച We can do it -Thoughts for change എന്ന ഗ്രന്ഥത്തിന്റെ വിവർത്തനത്തിന് (നമുക്കത് സാധിക്കും - മാറ്റത്തിന് വേണ്ടിയുള്ള ചിന്തകൾ)2016 ൽ വിവർത്തന വിഭാഗത്തിൽ കേരള ശാസ്ത്ര സാഹിത്യ പുരസ്കാരം ലഭിച്ചിട്ടുണ്ട്. 

മലയാള മനോരമ 'പഠിപ്പുര' വിദ്യാഭ്യാസ പേജിൽ പത്ത് വർഷമായി ശാസ്ത്ര വിഷയങ്ങൾ എഴുതുന്നു. സംഘടിത മാസികയുടെ ശാസ്‌ത്ര പതിപ്പിന്റെ ഗസ്റ്റ് എഡിറ്റർ, പതിവായി സംഘടിതയിലെ ശാസ്ത്രം പേജ് കൈകാര്യം ചെയ്യുന്നു. ഇപ്പോൾ കോഴിക്കോട് കാരപ്പറമ്പിൽ താമസം. 

കേരള ശാസ്ത്ര സാഹിത്യ പരിഷത്തിന്റെ ഓൺലൈൻ പ്രസിദ്ധീകരണമായ 'ലൂക്ക' യുടെ പത്രാധിപ സമിതിയംഗം. 




</doc>
<doc id="353516" url="https://ml.wikipedia.org/wiki?curid=353516" title="മൂക്കൻ സ്രാവ്">
മൂക്കൻ സ്രാവ്

തീര കടൽ വാസിയായ ഒരു മൽസ്യമാണ് മൂക്കൻ സ്രാവ് അഥവാ Hardnose Shark (Maclot's Shark). . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.
കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="353519" url="https://ml.wikipedia.org/wiki?curid=353519" title="മംഗോളോസോറസ്">
മംഗോളോസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് മംഗോളോസോറസ് . തുടക്ക ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് . സോറാപോഡ് വംശത്തിൽ പെട്ട ദിനോസർ ആണ് ഇവ.

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ .

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ഇവ.



</doc>
<doc id="353527" url="https://ml.wikipedia.org/wiki?curid=353527" title="സ്നൂപ് ഡോഗ്">
സ്നൂപ് ഡോഗ്

ഒരു അമേരിക്കൻ റാപ്പറും അഭിനേതാവുമാണ് സ്നൂപ് ഡോഗ് (ജനനം ഒക്ടോബർ 20, 1971), .1992 മുതൽ സംഗീതരംഗത്തുള്ള സ്നൂപ് ഡോഗിന്റെതായി 3.5 കോടി ആൽബങ്ങൾ ലോകമെമ്പാടുമായി വിറ്റഴിക്കപ്പെട്ടിട്ടുണ്ട്.

17 ഗ്രാമി നാമനിർദ്ദേശം ലഭിച്ചിട്ടുള്ള സ്നൂപ് ഡോഗിന് ഒരെണ്ണം പോലും നേടാനായിട്ടില്ല.ഇതൊരു റെക്കോർഡ് ആണ്.



</doc>
<doc id="353530" url="https://ml.wikipedia.org/wiki?curid=353530" title="വോർക്കാടി">
വോർക്കാടി

വോർക്കാടി കാസറഗോഡ് ജില്ലയിലെ മഞ്ചേശ്വരം താലൂക്കിലെ കർണ്ണാടക അതിർത്തിയോടുചേർന്ന സ്ഥലമാണ്. ഈ പേരിലുള്ള ഗ്രാമപഞ്ചായത്തിന്റെ പതിനാലാം വാർഡാണിത്. ഇവിടെ ഏഴോളം ഭാഷകൾ സംസാരിക്കുന്നു. മലയാളം, കന്നഡ എന്നിവ ഔദ്യോഗികഭാഷയാൺ`. തുളു, ബ്യാരിഭാഷ, ഹിന്ദി, മറാത്തി, കൊങ്കണി എന്നിവയും ഇവിടെ സംസാരിക്കുന്നു. ശരാശരി സമുദ്രനിരപ്പിൽനിന്നും 12 മീറ്ററാണ് ഉയരം. മഞ്ചേശ്വരം അസംബ്ലി മണ്ഡലത്തിനു കീഴിലാണ് ഈ പ്രദേശം. കാസറഗോഡ് പട്ടണത്തിൽ നിന്നും 32 കിലോമീറ്റർ വടക്കായി സ്ഥിതിചെയ്യുന്നു. മഞ്ചേശ്വരത്തുനിന്നും 7 കിലോമീറ്റർ അകലെയാണ് ഈ സ്ഥലം. വോർക്കാടിയുടെ പടിഞ്ഞാറു വശം അറബിക്കടൽ ആണ്. 


</doc>
<doc id="353535" url="https://ml.wikipedia.org/wiki?curid=353535" title="കൊഡലമൊഗറു">
കൊഡലമൊഗറു

കൊഡലമൊഗറു കാസർഗോഡ് ജില്ലയിലെ മഞ്ചേശ്വരം താലൂക്കിലെ മഞ്ചേശ്വരം ഗ്രാമപഞ്ചായത്തിന്റെ ഭാഗമായ സ്ഥലം ആണ്. 

പ്രാദേശികപാതകൾ ദേശീയപാത 66മായിബന്ധിപ്പിച്ചിരിക്കുന്നു. അടുത്ത റയിൽവേ സ്റ്റേഷൻ മഞ്ചേശ്വരം - പാലക്കാട് പാതയിലുള്ള മഞ്ചേശ്വരം ആണ്. മാംഗളൂർ ആണ് അടുത്ത വിമാനത്താവളം.

ഈ സ്ഥലം ബഹുഭാഷാ പ്രദേശമാണ്. മലയാളം, കന്നഡ എന്നിവ ഔദ്യോഗിക ആവശ്യങ്ങൾക്കും സ്കൂളുകളിലെ മാദ്ധ്യമമായും ഉപയോഗിക്കുന്നു. തുളു, ബ്യാരി, കൊങ്കണി, ഹിന്ദി, മറാത്തി, തമിഴ് എന്നിവയും കൊറഗഭാഷ പോലുള്ള ചില ആദിവാസി ഭാഷകളും ഉപയോഗിച്ചുവരുന്നു.
വിദ്യാലയങ്ങൾ:

ഗ്രാമ പഞ്ചായത്ത് ആണ് ഏറ്റവും താഴെയുള്ള സംവിധാനം. ഈ ഗ്രാമം മഞ്ചേശ്വരം നിയമസഭാ നിയോജകമണ്ഡലത്തിൽപ്പെട്ടതാണ്. കാസർഗോഡ് ലോകസഭാമണ്ഡലത്തിന്റെ ഭാഗമാണ് ഈ സ്ഥലം.


</doc>
<doc id="353538" url="https://ml.wikipedia.org/wiki?curid=353538" title="ജോൺ സി. ബ്രെക്കിന്റിഡ്ജ്">
ജോൺ സി. ബ്രെക്കിന്റിഡ്ജ്

അമേരിക്കക്കാരനായ രാഷ്ട്രീയക്കാരനും അഭിഭാഷകനും പട്ടാളക്കാരനുമായിരുന്നു ജോൺ സി. ബ്രെക്കിന്റിഡ്ജ് - John Cabell Breckinridge . അമേരിക്കൻ കോൺഗ്രസ്സിന്റെ ഇരു സഭകളിലും അംഗമായിരുന്ന ഇദ്ദേഹം അമേരിക്കൻ ഐക്യനാടുകളുടെ 14ാമത്തെയും ഏറ്റവും പ്രായം കുറഞ്ഞതുമായ വൈസ് പ്രസിഡന്റുമായിരുന്നു.
1857 മുതൽ 1861 വരെ അമേരിക്കൻ വൈസ് പ്രസിഡന്റായ ജോൺ, അമേരിക്കൻ ആഭ്യന്തര യുദ്ധകാലത്ത് യുഎസ് സെനറ്റ് അംഗമായിരുന്നു. എന്നാൽ, അമേരിക്കൻ കോൺഫെഡറേറ്റ് ആർമിയിൽ ചേർന്നതിനെ തുടർന്ന് സെനറ്റിൽ നിന്ന് പുറത്താക്കി.
1821 ജനുവരി 16ന് അമേരിക്കയിലെ കെന്റക്കി സംസ്ഥാനത്തെ ലെക്‌സിങ്ടണിലെ തോൺ ഹില്ലിൽ ജനിച്ചു. ജോസഫ് കാബെൽ, മേരി ക്ലേ ബ്രെക്കിന്റിഡ്ജ് എന്നിവരുടെ ആറുമക്കളിൽ നാലാമനായി ജനിച്ചു. മാതാപിതാക്കളുടെ ഏക ആൺകുട്ടിയായിരുന്നു ഇദ്ദേഹം.


</doc>
<doc id="353540" url="https://ml.wikipedia.org/wiki?curid=353540" title="ജെൻഡാർമുകാരുടെ പ്രത്യേക സേന">
ജെൻഡാർമുകാരുടെ പ്രത്യേക സേന

പത്തൊൻപതാം നൂറ്റാണ്ടിലും ഇരുപതാം നൂറ്റാണ്ടിൻെറ ആദ്യകാലത്തും റഷ്യൻ സാമ്രാജ്യത്തിൽ നിലനിന്നിരുന്ന പോലീസ് സേനയാണ് ജെൻഡാർമുകാരുടെ പ്രത്യേക സേന(,). ഇവരുടെ പ്രധാന ചുമതല നിയമ നിർവഹണവും രാജ്യസുരക്ഷയുമായിരുന്നു.

കോടതി ഉത്തരവുകളുടെ നിർവഹണവും അഭയാർത്ഥികളെ പിന്തുടരലും ക്രമസമാധാന പാലനവും അസാധാരണ കുറ്റവാളികളെ അറസ്റ്റ് ചെയ്യലും ഇവരുടെ ചുമതലയായിരുന്നു. പോലീസിനെയും ഉദ്യോഗസ്ഥരെയും സഹായിക്കാനും ഇവരെ നിയമിച്ചിരുന്നു.

ബോറിസോജിലേബിസ്ക് ഡ്രാഗൂൺ റെജിമെന്റിനെ അടിസ്ഥാനപ്പെടുത്തി കരസേനയിൽ 1815ൽ രൂപീകരിച്ച ജെൻഡാർമ് റെജിമെന്റും 1811ൽ രൂപീകരിച്ച അർദ്ധ സൈനിക വിഭാഗമായ "ഇന്റെണൽ ഗാർഡ്സിന്റെ പ്രത്യേക സേന"യിലെ ജെൻഡാർമ് യൂണിറ്ററുകളുമായിരുന്നു ജെൻഡാർമുകാരുടെ പ്രത്യേക സേനയുടെ പൂർവികർ. 1825ലെ പ്രക്ഷോപത്തിന് ശേഷം പുതിയ സാർ ചക്രവർത്തിയായ നിക്കോളാസ് ഒന്നാമൻ 1826 ജൂലൈയിൽ "ചീഫ് ഓഫ് ജെൻഡാർമ്സ്" തസ്‌തിക സൃഷ്ടിച്ച് അലക്സാണ്ടർ ബെൻകെൻഡോർഫ് പ്രഭുവിനെ ഇതിലേക്ക് നിയമിച്ചു. ജെൻഡാർമുകാരെല്ലാം ഇദ്ദേഹത്തിന്റെ കീഴിലായിരുന്നു. പുതുതായി രൂപീകരിക്കപ്പെട്ട ഇമ്പീരിയൽ ചാൻസിലെറിയുടെ മൂന്നാം വിഭാഗത്തിന്റെ എക്സിക്യൂട്ടീവ് ഡയറക്ടറും ബെൻകെൻഡോർഫ് ആയിരുന്നു. എങ്കിലും ഈ രണ്ടു തസ്തികകളും 1839ൽ മാത്രമേ ഒന്നിച്ചാക്കിയുള്ളു.

1836ൽ ഇന്റെണൽ ഗാർഡ്സിന്റെ പ്രത്യേക സേനയിലെ ജെൻഡാർമ് യൂണിറ്ററുകൾ ചീഫ് ഓഫ് ജെൻഡാർമ്സിന്റെ കീഴിൽ ജെൻഡാർമുകാരുടെ പ്രത്യേക സേനയായി മാറി. സേനയുടെ കമാണ്ടറും ചീഫ് ഓഫ് സ്റ്റാഫും മൂന്നാം വിഭാഗത്തിന്റെ എക്സിക്യൂട്ടീവ് ഡയറക്ടറുടെ കീഴിലുള്ള ഡയറക്ടർമാറുമായിരുന്നു. ഈ സേനയെ ഏഴു അതിർത്തി ജില്ലാ വിഭാഗങ്ങളായി വിഭജിച്ചിരുന്നു. ഇവയിൽ ആറെണ്ണം റഷ്യയിലും ഒരെണ്ണം പോളണ്ടിലും ആയിരുന്നു. ഓരോന്നിനും ഓരോ ഡയറക്ടറേറ്റും ഉണ്ടയിരുന്നു. പ്രധാന ഡയറക്ടറേറ്റും ഗുബെർണിയൽ ഡയറക്ടറേറ്റുകളും രൂപീകരിക്കപ്പെട്ടു. കരസേനയിലെ ജെൻഡാർമ് റെജിമെൻറ് 1842ൽ ജെൻഡാർമുകാരുടെ പ്രത്യേക സേനയിൽ ചേർന്നു.

1826ൽ റഷ്യൻ സൈനിക പദവികളിൽ അവതരിപ്പിക്കപ്പെട്ട കുതിരപ്പടയാളികളുടെ പദവികളായിരുന്നു ജെൻഡാർമുകാരുടെ പ്രത്യേക സേന ഉപയോഗിച്ചിരുന്നത്. റഷ്യൻ സൈന്യവും പോലീസും ഉപയോഗിച്ചിരുന്ന കടും പച്ച യൂണിഫോമിന് പകരം ജെൻഡാർമുകാരുടെ പ്രത്യേക സേനയുടെ മിക്ക ശാഖകളും ഇളം നീല യൂണിഫോമായിരുന്നു ഉപയോഗിച്ചിരുന്നത്. റെയിൽറോഡ് ഡയറക്ടറേറ്റുകളിലെ ജെൻഡാർമുകാരെ കടും നീല യൂണിഫോം കാരണം എളുപ്പം തിരിച്ചറിയാമായിരുന്നു.

1867ൽ ചട്ടമനുസരിച്ച് സേനയിൽ
എന്നിങ്ങനെ വിഭാഗങ്ങളുണ്ടായിരുന്നു.

1871ൽ,ജുഡീഷ്യൽ അന്വേഷകരെ പിരിച്ചു വിട്ടതിനാൽ ക്രിമിനൽ കേസുകളും രാഷ്ട്രീയ കേസുകളും അന്വേഷിക്കാനുള്ള അധികാരം ജെൻഡാർമുകാരുടെ പ്രത്യേക സേനയ്ക്ക് ലഭിച്ചു.

സൈന്യത്തിലെ ഉയർന്ന റാങ്കുകാർക്കു മാത്രമേ ജെൻഡാർമുകാരുടെ പ്രത്യേക സേനയിൽ ചേരാൻ കഴിഞ്ഞുള്ളൂ. സേന നല്ലൊരു പ്രതിഛായ നിലനിർത്തിയെങ്കിലും ഇവരുടെ ചാരന്മാരുടെ ശൃംഖല മിക്കവാറും കിംവദന്തികളും അപവാദങ്ങളും മാത്രമേ നല്കിയുള്ളു. ജെൻഡാർമുകാർക്ക് വിപ്ലവ സംഘടനകളിലേക്ക് നുഴഞ്ഞുകയറുന്നതിൽ പരിമിത വിജയം മാത്രമേ ഉണ്ടായുള്ളൂ. 1880 ഓഗസ്റ്റിൽ ലോറിസ്-മെലികോവ്‌ പ്രഭുവിന്റെ നിർദ്ദേശപ്രകാരം ജെൻഡാർമുകാരുടെ പ്രത്യേക സേനയും മൂനാം വിഭാഗവും ആഭ്യന്തര മന്ത്രാലയത്തിന്റെ നിയന്ത്രണത്തിലേക്കു മാറി. ഇതുപ്രകാരം ചീഫ് ഓഫ് ജെൻഡാർമ്സ് മന്ത്രിയും സേനയുടെ കമാൻഡർ അദ്ദേഹത്തിന്റെ ഡെപ്യൂട്ടി മന്ത്രിയുമായി. മിക്ക ജെൻഡാർമുകാരേയും അപ്പോൾ സൃഷ്ടിച്ച പോലീസ് ഡിപ്പാർട്മെന്റിലേക്കു മാറ്റി.

1902ലെ ആഭ്യന്തര മന്ത്രിയായിരുന്ന സിപയാഗിന്റെ വധത്തെത്തുടർന്ന് ജെൻഡാർമ് ഡയറക്ടറേറ്റുകളുടെ രാജ്യസുരക്ഷാ അധികാരം ഓഖ്‌റാന യൂണിറ്റുകൾക്കും പൊതു വിഭാഗത്തിലെ കൗണ്ടർ-ഇന്റലിജൻസ് വിഭാഗത്തിനും പോലീസ് ഡിപ്പാർട്മെന്റിനും നൽകപ്പെട്ടു.

1917ലെ ഫെബ്രുവരി വിപ്ലവത്തിൽ ക്രോൺസ്റ്റാഡറ്റിൽ ഉണ്ടായിരുന്ന ജെൻഡാർമുകാർ സാർ ഭരണത്തിന് അനുകൂലമായി നിൽക്കുകയും പ്രകടനക്കാർക്ക് നേരെ വെടിയുതിർത്ത് വിചാരണയ്ക്കായി തടവിലാക്കപ്പെടുകയും ചെയ്തു.


</doc>
<doc id="353541" url="https://ml.wikipedia.org/wiki?curid=353541" title="മുളിയാർ">
മുളിയാർ

മുളിയാർ ആ പേരിലുള്ള ഗ്രാമപഞ്ചായത്തിന്റെ ഭാഗമായ സ്ഥലമാണ്. കാസർഗോഡ് ജില്ലയിലെ കാസർഗോഡ് താലൂക്കിലെ മുളിയാർ ഗ്രാമപഞ്ചായത്തിന്റെ പതിനൊന്നാം വാർഡാണ് ഈ സ്ഥലം. കൂടുതൽ ഭാഗത്തും കേരള പ്ലാന്റേഷൻ കോർപ്പറേഷന്റെ പറങ്കിമാവിൻ തോട്ടമാണ്. നെൽകൃഷിയും കവുങ്ങുമാണ് മറ്റു പ്രധാന കൃഷികൾ. അടുത്തുള്ള പ്രധാന സ്ഥലം ബോവിക്കാനമാണ്. ചെർക്കള - ജാൽസൂർ റോഡ് (55) ഇതുവഴി കടന്നുപോകുന്നു. ഇവിടെനിന്നും കാറഡുക്കയിലേയ്ക്ക് 5 കിലോമീറ്റർ ഉണ്ട്. കാസഗോഡ് പട്ടണത്തിലേയ്ക്ക് 13 കിലോമീറ്റർ ഉണ്ട്.


</doc>
<doc id="353547" url="https://ml.wikipedia.org/wiki?curid=353547" title="കയ്യാർ">
കയ്യാർ

കയ്യാർ കാസർഗോഡ് ജില്ലയിലെ കയ്യാർ ഗ്രാമപഞ്ചായത്തിന്റെ ഭാഗമായ ഒരു സ്ഥലമാണ്.

കാസർഗോഡ് മഞ്ചേശ്വരം റൂട്ടിൽ ബന്തിയോട് നിന്ന് ബന്ദിയോട് - ധർമ്മത്തടുക്ക റോഡിൽ 8.5 കിലോമീറ്റർ അകലെയാണ് കയ്യാർ.
കന്നഡ, മലയാളം എന്നിവ ഔദ്യോഗികഭാഷകളായി ഉപയോഗിക്കുന്നുണ്ടെങ്കിലും തുളു, കൊങ്കണി, ബ്യാരി, മറാത്തി, ഹിന്ദി, ആദിവാസിഭാഷകൾ എന്നിവയും വിനിമയത്തിനായി ഉപയോഗിക്കുന്നുണ്ട്. 
മഞ്ചേശ്വരം നിയമസഭാനിയോജകമണ്ഡലത്തിൽപ്പെട്ടതാണ്. കാസർഗോഡ് ലോകസഭാമണ്ഡലത്തിൽപ്പെട്ട സ്ഥലം.

പ്രശസ്ത കവിയും കർണ്ണാടകസമിതി അദ്ധ്യക്ഷനും കന്നഡ തുളു എഴുത്തുകാരനും പത്രപ്രവർത്തകനും സ്വാതന്ത്ര്യസമരസേനാനിയുമായിരുന്ന കയ്യാർ കിഞ്ഞണ്ണ റായ് ഇവിടെ ജനിച്ചു. 
ദേശീയപാത 66 ലേയ്ക്ക് പ്രാദേശികറോഡുകൾ ഉണ്ട്. അടുത്ത വിമാനത്താവളം മാംഗളൂർ ആണ്.


</doc>
<doc id="353549" url="https://ml.wikipedia.org/wiki?curid=353549" title="റാണാ അയ്യൂബ്">
റാണാ അയ്യൂബ്

ഭാരതീയയായ മാധ്യമ പ്രവർത്തകയാണ് റാണാ അയ്യൂബ്. നേരത്തെ തെഹൽക്കയിൽ ജോലി ചെയ്തിരുന്ന അവർ ഇപ്പോൾ സ്വതന്ത്ര മാധ്യമ പ്രവർത്തകയാണ്. നവംബർ 2013, ൽ തെഹൽക്കയിൽ നിന്നു രാജി വെച്ചു. തെഹൽക്ക പത്രാധിപരായിരുന്ന തരുൺ തേജ്പാൽ ഉൾപ്പെട്ട ഒരു ലൈംഗികാതിക്രമ ആരോപണം സ്ഥാപനം കൈകാര്യം ചെയ്ത രീതിയിൽ പ്രതിഷേധിച്ചായിരുന്നു രാജി.  നരേന്ദ്രമോദിക്കും ബി.ജെ.പി. ക്കുമെതിരെ അതി രൂക്ഷമായ വിമർശനം അവർ ഉയർത്തിയിരുന്നു.
ഗുജറാത്ത് കലാപത്തെ കുറിച്ചുള്ള റാണയുടെ ഫീച്ചർ എക്കാലത്തെയും 20 മികച്ച മാസികാ ഫീച്ചറുകളിലൊന്നായി ഔട്ട്ലുക്ക് മാസിക തെരഞ്ഞെടുത്തിരുന്നു. ഈ ഫീച്ചർ പിന്നീട് അവർ എന്ന പേരിൽ പുസ്തകമായി പ്രസിദ്ധീകരിച്ചു.

തെഹൽക്ക ടീമിലെ തരുൺ തേജ്പാലും ഷോമാ ചൗധരിയും അയ്യൂബിന്റെ ഗുജറാത്ത് പരമ്പര തങ്ങൾ ഉപേക്ഷിച്ചു എന്ന റാണയുടെ  അവകാശവാദങ്ങളെ ഖണ്ഡിച്ചിരുന്നു.അത് പൂർണ്ണമായിരുന്നില്ലെന്നായിരുന്നു അവരുടെ നിലപാട്. 2016 ൽ  ഖത്തറിൽ നടന്ന ഡോ. എ.പി.ജെ അബ്ദുൽകലാം ജൻമദിനാചരണ ചടങ്ങിൽ റാണയെ പങ്കെടുപ്പിക്കരുതെന്ന ഇന്ത്യൻ എംബസിയുടെ നിർദ്ദേശം വിവാദമായി. ഗുജറാത്ത് കലാപത്തെ കുറിച്ചുള്ള പുസ്തകം എഴുതിയശേഷം ദുരനുഭവങ്ങൾ തുടരുകയാണെന്നും മോദി ഭരണകൂടം തന്നെ വേട്ടയാടുകയാണെന്നും, ഖത്തറിൽ ഇന്ത്യൻ എംബസി ഇടപെട്ട് താൻ പ്രസംഗിക്കേണ്ട ചടങ്ങിൽ നിന്ന് തന്നെ ഒഴിവാക്കിയത് അതിന്റെ തെളിവാണെന്നും റാണാ അയ്യൂബ് ആരോപിച്ചു. 
രാമചന്ദ്ര ഗുഹ റാണയുടെ ഗുജറാത്ത് പുസ്തകത്തിനു പിന്നിലെ ധൈര്യത്തെ പ്രകീർത്തിച്ചിരുന്നു.  



</doc>
<doc id="353551" url="https://ml.wikipedia.org/wiki?curid=353551" title="അപ്പെൻഡിസെക്ടമി">
അപ്പെൻഡിസെക്ടമി

രോഗബാധിതമായ അപ്പെൻഡിക്സ് നീക്കം ചെയ്യുന്ന ശസ്ത്രക്രിയയാണ് അപ്പെൻഡിസെക്ടമി. Appendectomy , appendisectomy , appendicectomy എന്നിങ്ങനേയും പേരുകൾ പറയാറുണ്ട്. പലപ്പോഴും അടിയന്തര ശസ്ത്രക്രിയ ആയിട്ടാണ് ഇത് ചെയ്യപ്പെടാറുള്ളത്.(emergency  procedure).

 വയറു തുറന്നോ (open surgery) താക്കോൽദ്വാര ശസ്ത്രക്രിയ ആയോ (laproscopic)ഇത് ചെയ്യപ്പെടുന്നു.. പൊക്കിൾ ഭാഗത്ത് കാണപ്പെടാവുന്ന ഓപ്പറേഷൻ  കല (surgical scar) ലാപ്പറൊസ്കോപ്പിക് ശസ്ത്രക്രിയയിലൂടെ ഒഴിവാക്കാം.  ആശുപത്രിവാസം കുറവായിരിക്കുമെന്ന് മെച്ചവും ലാപറൊസ്കോപ്പിക് ശസ്ത്രക്രിയക്ക് ഉ ണ്ട്. എന്നാൽ പണചെലവ് ഗണ്യമായി കൂടുന്നു എന്നത് ഒരു പോരായ്മയാണ്.

വയറുതുറന്നുള്ള ശസ്ത്രക്രിയയുടെ പ്രധാന ഘട്ടങ്ങൾ ഇവയാണ്:

1735ൽ ലണ്ടനിലാണ് ആദ്യമായി ഒരു അപ്പെൻഡിക്സ് വിജയകരമായി നീക്കം ചെയ്യുന്നത്.പതിനൊന്ന് വയസ്സ് പ്രായമുള്ള ഹാൻ വിൽ ആൻഡേഴ്ൺ എന്ന ബാലനിൽ കോഡിയസ് അമിയാൻഡ്(Claudius Amyand) എന്ന ഫ്രഞ്ച് സർജൻ ചെയ്തതാണ് ആദ്യ അപ്പെൻഡെസ്ക്ടമി.

Evan O'Neill Kane 1921ൽ സ്വന്തം അപ്പെൻഡിക്സ് നീക്കം ചെയ്യുകയുണ്ടായി.എന്നാൽ സർജറി പൂർത്തിയാക്കിയത് സഹപ്രവർത്തകരാണ്. അന്റാർട്ടിക്കയിൽ ഗേവഷണങ്ങളിൽ ഏർപ്പെട്ടിരുന്ന Leonid Rogzov എന്ന ഡോക്ടറും സ്വന്തം അപ്പെൻഡിക്സ് നീക്കം ചെയ്യാൻ നിർബന്ധിതനാവുകയായിരുന്നു.

 September 13, 1980 Kurt Semm ആണ് ആദ്യത്തെ ലാപറൊസ്കോപ്പിക്ക് അപ്പെൻഡിസെക്ടമി നിർവ്വഹിച്ചത്.


</doc>
<doc id="353554" url="https://ml.wikipedia.org/wiki?curid=353554" title="കയ്യാർ കിഞ്ഞണ്ണ റായ്">
കയ്യാർ കിഞ്ഞണ്ണ റായ്

കയ്യാർ കിഞ്ഞണ്ണ റായ് () (8 June 1915 – 9 August 2015) ഒരു സ്വാതന്ത്ര്യ സമരസേനാനിയും കന്നഡ-തുളു എഴുത്തുകാരനും കവിയും പത്രപ്രവർത്തകനും അദ്ധ്യാപകനും കൃഷിക്കാരനും ആയിരുന്നു.

കിഞ്ഞണ്ണ റായ് 1915 ജൂൺ 8നു ദുഗ്ഗപ്പയുടെയും ദെയ്യക്ക റായ്‌യുടെയും മകനായി ജനിച്ചു. റായ് ആദ്യം സ്കൂളിൽ കന്നഡയിലാണ് പഠനം നടത്തിയത്. 12 വയസ്സിൽത്തന്നെ സുശീല എന്ന കൈയെഴുത്തുമാസിക തുടങ്ങി. മഹാത്മാ ഗാന്ധിയിൽ അകൃഷ്ടനായി അദ്ദേഹം സ്വാതന്ത്ര്യ സമരത്തിൽ പങ്കെടുത്തു. ഈ സമയത്ത് അദ്ദേഹം ഉന്യക്കയെ വിവാഹം കഴിച്ചു. അവർക്ക് 8 കുട്ടികൾ ജനിച്ചു.

സെക്കന്ററി സ്കൂൾ അദ്ധ്യാപകനായാണ് അദ്ദേഹം തന്റെ ഔദ്യോഗികജീവിതം ആരംഭിച്ചത്. ഇതിന്റെകൂടെ അദ്ദേഹം പത്രങ്ങളിൽ എഴുതാനും ആരംഭിച്ചു. ദ ഹിന്ദു, സ്വാഭിമാൻ എന്നീ പത്രങ്ങളിലാണ് അദ്ദേഹം എഴുതാൻ ആരംഭിച്ചത്. 1969ൽ അദ്ദേഹത്തിനു ഏറ്റവും നല്ല അദ്ധ്യാപകനുള്ള ദേശീയ പുരസ്കാരം ലഭിച്ചു. കിഞ്ഞണ്ണ റായ് നാടകകല, വ്യാകരണം, ബാലസാഹിത്യം എന്നീ മേഖലകളിൽ പുസ്തകങ്ങൾ രചിച്ചിട്ടുണ്ട്. ശ്രീമുഖ, ഐക്യഗാന, പുനർനവ, ചേതന, കൊറഗ എന്നിവ അദ്ദേഹത്തിന്റെ പ്രധാന കവിതകളാണ്. തന്നെ വളരെയധികം സ്വാധീനിച്ച, ഗോവിന്ദ പൈയുടെ ജീവചരിത്രം അദ്ദേഹം എഴുതി. പി. കെ. പരമേശ്വരൻ നായർ രചിച്ച മലയാള സാഹിത്യ ചരിത്രം എന്ന കൃതിയുടെ കന്നഡ പരിഭാഷയാണ് കയ്യാർ രചിച്ച മലയാള സാഹിത്യ ചരിത്രെ, സാഹിത്യദൃഷ്ടി മറ്റൊരു കൃതിയാണ്. 2005ൽ കയ്യാർ കിഞ്ഞണ്ണ റായിക്ക് മാംഗളൂറു സർവ്വകലാശാല ഒരു ഡോക്ടറേറ്റ് നൽകി ആദരിച്ചു. അദ്ദേഹത്തിന്റെ ചില രചനകൾ ചില കന്നഡ സിനിമകളിൽ ഉപയോഗിച്ചിട്ടുണ്ട്. 1980ൽ കാസറഗോഡ് അസംബ്ലി തിരഞ്ഞെടുപ്പിൽ മത്സരിച്ചെങ്കിലും പരാജയപെട്ടു.

കിഞ്ഞണ്ണ റായ് നല്ല ഒരു കർഷകനുംകൂടിയായിരുന്നു. അദ്ദേഹം റബ്ബർ, കമുക്, നെല്ല് ഇവ കൃഷിചെയ്തു.

കാസർഗോഡ് ജില്ലയെ കർണ്ണാടകത്തിൽ ചേർക്കാനായി ശക്തമായി വാദിച്ച് വിവാദപുരുഷനായി അദ്ദേഹം മാറി. മഹാജൻ കമ്മിഷൻ റിപ്പോർട്ടിനെ ശക്തിയായി കയ്യാർ കിഞ്ഞണ്ണ റായ് പിന്തുണച്ചു. ചന്ദ്രഗിരി നദിയുടെ വടക്കുഭാഗത്തുള്ള കാസർഗോഡ് ഭാഗം കർണ്ണാടകയിൽ ലയിപ്പിക്കാനായാണ് ആ കമ്മിഷൻ ശുപാർശചെയ്തത്. ഇതിനായി 2002ൽ റായ് കാസറഗോഡ് വിലിനീകരണക്രിയ സമിതി എന്ന സംഘടന രൂപികരിച്ചു. അതുപോലെ, തുളു സംസാരിക്കുന്നവർക്കായി പ്രത്യേക തുളുനാഡും വിഭാവനചെയ്തു.

കേരളത്തിലെ കാസർഗോഡ് ജില്ലയിലെ ബദിയഡുക്കയ്ക്ക് അടുത്ത് തന്റെ സ്വന്തം വസതിയിൽവച്ച് വാർധക്യസഹജമായ അസുഖം മൂലം നൂറാം വയസ്സിൽ മരിച്ചു.


</doc>
<doc id="353555" url="https://ml.wikipedia.org/wiki?curid=353555" title="റഷ്യൻ സാമ്രാജ്യം">
റഷ്യൻ സാമ്രാജ്യം

രാജാധിപത്യങ്ങളിൽ ഏറ്റവും സ്വാധീനം ചെലുത്തിയിരുന്നതും ഏറ്റവും അധികം പ്രദേശങ്ങളിൽ വ്യാപിച്ചിരുന്നതുമായ ഒന്നാണ് റഷ്യൻ സാമ്രാജ്യം. 1741 മുതൽ 1917-ലെ ഒരാഴ്ച മാത്രം നീണ്ട ഫെബ്രുവരി വിപ്ലവത്തിൽ തൂത്തെറിയപ്പെടുന്നതുവരെ ഈ ഭരണസംവിധാനം നിലനിന്നു. മൂന്നു ഭൂഖണ്ഡങ്ങളിലായി വ്യാപിച്ച റഷ്യൻ സാമ്രാജ്യത്തിന്റെ സ്ഥലവിസ്തൃതിയുടെ സ്ഥാനം ബ്രിട്ടീഷ്, മംഗോളിയൻ രാജവംശങ്ങളുടെ വ്യാപനമേഖലയ്ക്ക് തൊട്ടുതാഴെയായിരുന്നു.സ്വീഡിഷ്, ഒട്ടോമൻ, പേർഷ്യൻ, പോളിഷ്-ലിത്വാനിയൻ രാജഭരണങ്ങളുടെ തകർച്ചയും റഷ്യൻ സാമ്രാജ്യത്തിന്റെ വളർച്ചയ്ക്ക് ആക്കം കൂട്ടി.

പത്തൊമ്പതാം നൂറ്റാണ്ടിന്റെ തുടക്കത്തിൽ വടക്ക് ആർട്ടിക് സമുദ്രം മുതൽ തെക്ക് കരിങ്കടൽ വരെയും കിഴക്ക് അലാസ്ക വരെയും പടിഞ്ഞാറ് ബാൾട്ടിക് സമുദ്രം മുതൽ ശാന്തസമുദ്രതീരം വരെയും (1867 വരെ) റഷ്യൻ സാമ്രാജ്യത്തിന്റെ അധികാരമേഖലയായിരുന്നു.


</doc>
<doc id="353556" url="https://ml.wikipedia.org/wiki?curid=353556" title="തേർഡ് സ്റ്റോൺ">
തേർഡ് സ്റ്റോൺ

പുരാവസ്തുശാസ്ത്രം ഫോഫോക്ക്ലോർ ഐതിഹ്യങ്ങൾ എന്നിവയെയും ഭൂ രഹസ്യങ്ങളെയും വിശദീകരിക്കുന്ന ഒരു ബ്രിട്ടീഷ് മാഗസിൻ ആണ് തേർഡ് സ്റ്റോൺ.
Gloucestershire Earth Mysteries (G.E.M.) എന്ന പേരിൽ പ്രസാധനം ആരംഭിച്ച ഒരു ആനുകാലിക പ്രസിദ്ധീകരണമാണ് തേർഡ് സ്റ്റോൺ. 
1980കളുടെ മധ്യത്തിൽ ഡനി സളളിവന്റെ നേതൃത്ത്വത്തിൽ പ്രസിദ്ധീകരണം ആരംഭിച്ച ഈ ആനുകാലികപ്രസിദ്ധീകരണം 1986 ലാണ് തേർഡ് സ്റ്റോൺ എന്ന് ശീർഷകംമാറ്റിയത്.ചെൽത്തന്നാം എന്ന സ്ഥലത്തുനിന്ന് പ്രസിദ്ധീകരണം നടത്തുന്ന തേർഡ് സ്റ്റോൺ 1995മുതൽ 2003 വരെ നെയൽ മോർട്ട് ടൈമർ ആണ് തേർഡ് സ്റ്റോണിന്റെ എഡിറ്ററായി സേവനമനുഷ്ടിച്ചത്.
1993-ൽ തേർഡ് സ്റ്റോൺ എഡ്ജ് മാഗസിൻ ആയി തിരഞ്ഞെടുക്കപ്പെടുകയും 2003-ൽ പ്രസാധനം നിർത്തുന്നതുവരെ എഡ്ജ് മാഗസീൻ ആയി കരുതപ്പെടുകയും ചെയ്തു .
ഓഡ്രേ ബേൾ,എഡ് ക്രപ്പ് ,ജോൺ മിച്ചെൽ,പോൾ ഡെവ്രോക്സ് തുടങ്ങിയവർ ഈ ആനുകാലിക പ്രസിദ്ധീകരണത്തിൽ രചനകൾ നടത്തിയിട്ടുണ്ട്.
2003ൽ നാൽപ്പത്തേഴാം ലക്കത്തോടെ തേർഡ് സ്റ്റോൺ പ്രസാധനം അവസാനിപ്പിച്ചു.


</doc>
<doc id="353561" url="https://ml.wikipedia.org/wiki?curid=353561" title="ഇന്ത്യയിലെ ആദ്യത്തെ സോളാർ ഫെറി ബോട്ട്">
ഇന്ത്യയിലെ ആദ്യത്തെ സോളാർ ഫെറി ബോട്ട്

ഇന്ത്യയിലെ ആദ്യത്തേതും, രാജ്യത്തെ ഏറ്റവും വലുതുമാണ് ആദിത്യ എന്ന സോളാർ ബോട്ട്.  നവാൾട് സോളാർ ആൻഡ് ഇലക്ട്രിക്ക് ബോട്ട്സ് പ്രൈവറ്റ് ലിമിറ്റഡ് എന്ന സ്ഥാപനം രൂപകൽപ്പന ചെയ്‌ത ഈ ബോട്ട് നിർമിച്ചിരിക്കുന്നത് കൊച്ചി ആസ്‌ഥാനമായി പ്രവർത്തിക്കുന്ന നവഗതി മറൈൻ ഡിസൈൻ & കോൺസ്ട്രക്ഷൻസ് ആണ്. 2016 നവംബറിൽ പരീക്ഷണ ഓട്ടം വിജയകരമായി പൂർത്തിയാക്കിയ ബോട്ട്, 2016 ഡിസംബറിൽ ഉത്‌ഘാടനം ചെയ്യപ്പെടും. ഇൻഡ്യയിലെ നവഗതി മറൈൻ ഡിസൈൻ & കോൺസ്ട്രക്ഷൻസ്, ഫ്രാൻസ് ആസ്ഥാനമായ ആൾട്ടർനേറ്റീവ് എനെർജിസ്, ഈവ് സിസ്റ്റംസ് എന്നീ കമ്പനികളുടെ സംയുക്ത സംരംഭമാണ് നവാൾട് സോളാർ ആൻഡ് ഇലക്ട്രിക്ക് ബോട്ട്സ് പ്രൈവറ്റ് ലിമിറ്റഡ് എന്ന സ്ഥാപനം. ഫ്രഞ്ച് സാങ്കേതിക വിദ്യയാണ് ബോട്ടിൽ ഉപയോഗിച്ചിട്ടുള്ളത്. 

പൂർണമായും ജൈവഇന്ധന വിമുക്തമായ ഈ ബോട്ട് നിർമ്മിക്കാനുള്ള തീരുമാനത്തിലൂടെ മറ്റു സംസ്ഥാനങ്ങൾക്ക് ഒരു മാതൃകയാവുകയാണ് കേരള സംസ്ഥാന ജലഗതാഗത വകുപ്പ്. അടുത്ത ഘട്ടത്തിൽ 50 ഓളം സൗരോർജ യാത്ര ബോട്ടുകൾ പ്രവർത്തന സജ്ജമാക്കുന്നതിനുള്ള പദ്ധതി കേന്ദ്രത്തിനു സമർപ്പിച്ചിരിക്കുകയാണ് കേരള സർക്കാർ. 

ഫെറിയും ക്രൂയിസ് ബോട്ടും തമ്മിലുള്ള വ്യത്യാസം പ്രധാനമായും അതിന്റെ പ്രവർത്തന രീതിയിലാണ്. ഒരു ക്രൂയിസ് ബോട്ട് ദിവസേന 3 - 4 മണിക്കൂർ പ്രവർത്തിക്കുമ്പോൾ, വർഷത്തിൽ  365 ദിവസവും 10 - 12 മണിക്കൂർ നേരം പ്രവർത്തിക്കുന്ന ഫെറിയുടെ പ്രവർത്തനത്തിന് ഉയർന്ന സാങ്കേതിക വിദ്യ  ആവശ്യമാണ്. പവർ ട്രെയിൻ എന്നാണ് ഈ സാങ്കേതിക വിദ്യ അറിയപ്പെടുന്നത്. ബാറ്ററി, അതിന്റെ മാനേജ്മെൻറ് സംവിധാനം,മോട്ടോർ, കൺട്രോൾ സംവിധാനം എന്നിവ ചേരുന്നതാണ് പവർ ട്രെയിൻ. 

നവംബർ 9നു നീറ്റിൽ ഇറക്കിയ ബോട്ട് ഇതിനോടകം നിരവധി തവണ പരീക്ഷണ ഓട്ടം നടത്തി.

20 മീറ്റർ നീളവും  7 മീറ്റർ വീതിയും ഉള്ള ബോട്ടിന്റെ മേൽക്കൂരയിൽ സ്ഥാപിച്ചിട്ടുള 20 കിലോ വാട്ട് സോളാർ പാനലുകൾ ആണ് ഓരോ ഹള്ളിലും ഉള്ള 20  കിലോ വാട്ട് പവർ വരുന്ന മോട്ടോർ പ്രവർത്തിക്കാൻ ആവശ്യമായ വൈദ്യുതി ഉത്പ്പാദിപ്പിക്കുന്നത്. 700 കിലോ ഭാരവും  50 കിലോ വാട്ട് ശേഷിയും ഉള്ള ലിഥിയം ബാറ്ററികൾ ആണ് ബോട്ടിൽ ഉപയോഗിച്ചിട്ടുള്ളത്. പ്രത്യേകമായി രൂപകൽപ്പന ചെയ്‌ത ഈ ബോട്ടിനു 7.5 നൗട്ടിക്കൽ മൈൽ വേഗത കൈവരിക്കാൻൻ കഴിയും എന്ന്  ഇന്ത്യൻ രജിസ്റ്റർ ഓഫ് ഷിപ്പിംഗും  കേരള പോർട്ട് വകുപ്പും പരിശോധിച്ചു സാക്ഷ്യപ്പെടുത്തിയിട്ടുണ്ട്. കപ്പലുകളും, ബോട്ടുകളും രൂപകല്പന ചെയ്യുന്നതിൽ പ്രാവീണ്യമുള്ള നവഗതി, കമ്പ്യുറ്റേഷനൽ ഫ്‌ല്യൂയിഡ് ഡയനാമിൿസ് (CFD) എന്ന സാങ്കേതിക വിദ്യ ഉപയോഗിച്ചാണ് ഈ ബോട്ടിന്റെ ഹള് രൂപകൽപ്പന ചെയ്‌തിരിക്കുന്നത്. വൈക്കം - തവണക്കടവ് റൂട്ടിൽ ആണ് ഈ ബോട്ട് പ്രവർത്തിക്കുക.

2.5 കിലോമീറ്റർ ആണ് വൈക്കം - തവണക്കടവ് ദൂരം. 16 കിലോ വാട്ട് പവർ ഉപയോഗിച്ച് 5.5 നൗട്ടിക്കൽ മൈൽ വേഗത്തിൽ 15 മിനുട്ട് കൊണ്ട് ഈ ദൂരം കൈവരിക്കാം. ബോട്ട് ജെട്ടിയോട്‌ അടുക്കുമ്പോൾ കൂടുതൽ പവർ ആവശ്യമായ വരും. ഇത് ഏകദേശം 22 കിലോ വാട്ട് പവർ ആണ്. ഈ ബോട്ട് ദിവസവും 5.5 മണിക്കൂർ ആണ് പ്രവർത്തിപ്പിക്കുക.

ബോട്ടിന്റെ പ്രവർത്തനത്തിന് ആവശ്യമായ പവർ ശരാശരി 20  കിലോ വാട്ട് ആയിരിക്കും. എന്നാൽ 20  കിലോ വാട്ട് പവർ ഉള്ള 2  മോട്ടോറുകൾ ആണ് ബോട്ടിൽ ഘടിപിച്ചിട്ടുള്ളത്. അതിനാൽ ഒരു മോട്ടോർ പരാജയപ്പെട്ടാലും, മറ്റൊന്ന് ഉപയോഗിച്ച് ബോട്ട് സുരക്ഷിതമായി കടവിൽ എത്തിക്കാം. ഡീസൽ മോട്ടോറുകളെ അപേക്ഷിച്ചു ഇലക്ട്രിക്ക് മോട്ടോറുകൾ കൂടുതൽ പ്രവത്തനക്ഷമമാണ്.

ഇന്ത്യൻ രജിസ്റ്റർ ഓഫ് ഷിപ്പിംഗിന്റെ എല്ലാ സുരക്ഷാമാനദണ്ഡങ്ങളും പാലിച്ചാണ് ഈ ബോട്ട് നിർമിച്ചിരിക്കുന്നത്. ബോട്ടിന്റെ പരീക്ഷണ ഓട്ടം വിജയകരമായിരുന്നു. കേരള പോർട്ടിന്റെ കീഴിൽ ആണ് ബോട്ട് രജിസ്റ്റർ ചെയ്‌തിട്ടുള്ളത്.

നിർമ്മാണത്തിന്റെ മുതൽമുടക്ക് 2.4 കോടി ആണ് 

ബോട്ടിന്റെ ഒരു ദിവസത്തെ പ്രവർത്തനത്തിന് ആവശ്യമായ പവർ 110 kWh ആണ്. ഒരു കിലോ വാട്ട് പാനലിൽ നിന്നും  ഒരു ദിവസം 4 kWh പവർ ലഭിക്കും. ആയതിനാൽ 80 kWh പവർ ആണ് ബോട്ടിലെ സോളാർ പാനലുകൾ ഉത്പ്പാദിപ്പിക്കുക. ബാക്കി ആവശ്യമായ പവർ 50 kWh ലിഥിയം ബാറ്ററിയിൽ നിന്നും ആണ് ഉപയോഗിക്കുക. രാത്രിയിൽ വൈദ്യുതിയിൽ നിന്നും റീചാർജ് ചെയ്യാവുന്ന ബാറ്ററി രാവിലെ ആകുമ്പോഴേക്കും വീണ്ടും പൂർണമായി ചാർജ് ആകും. 




</doc>
<doc id="353562" url="https://ml.wikipedia.org/wiki?curid=353562" title="ബഡാജെ">
ബഡാജെ

ബഡാജെ കാസർഗോഡ് ജില്ലയിലെ മഞ്ചേശ്വരം താലൂക്കിലുള്ള ബഡാജെ ഗ്രാമ പഞ്ചായത്തിലെ ഒരു സ്ഥലമാണ്. മഞ്ചേശ്വരത്തുനിന്നും 3 കിലോമീറ്റർ മാത്രം അകലെയാണിതു സ്ഥിതിചെയ്യുന്നത്. ഇവിടത്തെ പഴയ ഭരണാധികാരിയായ ബാഡ്ജായുടെ പേരിൽനിന്നാണ് ബഡാജെ എന്ന പേരുണ്ടായത്.

ദേശീയ പാത 66ൽ നിന്നും അധികം അകലെയല്ലാതെ സ്ഥിതിചെയ്യുന്ന സ്ഥലം. കാസറഗോഡു നിന്ന് 30 കിലോമീറ്റർ അകലെ.
മലയാളം, തുളു, കന്നഡ, ബ്യാരി, കൊങ്കണി തുടങ്ങി ഏഴു ഭാഷകളോളം സംസാരിക്കുന്നു. 


</doc>
<doc id="353566" url="https://ml.wikipedia.org/wiki?curid=353566" title="ചിപ്പാർ">
ചിപ്പാർ

ചിപ്പാർ കാസർഗോഡ് ജില്ലയിലെ മഞ്ചേശ്വരം താലൂക്കിലെ മലയോരഗ്രാമ പഞ്ചായത്തിലെ ഒരു സ്ഥലം. കാസർഗോഡ് നിന്ന് 35 കിലോമീറ്റർ അകലെയാണ്.

പ്രാദേശികറോഡുകൾ ദേശീയപാത 66 ലേയ്ക്ക് ബന്ധിച്ചിരിക്കുന്നു. അടുത്ത റെയിൽവേ സ്റ്റേഷൻ മഞ്ചേശ്വരം ആകുന്നു. മംഗളൂർ അടുത്ത വിമാനത്താവളമാണ്.
ഏഴോളം ഭാഷകൾ സംസാരിക്കുന്ന പ്രദേശം. മലയാളം, കന്നഡ എന്നിവ ഔദ്യോഗികഭാഷകളാണ്. എന്നാൽ, തുളു, ബ്യാരി, കൊങ്കണി, ഹിന്ദി, തമിഴ്, കൊറഗഭാഷ തുടങ്ങിയ ഭാഷകൾ സംസാരഭാഷയായി ഉപയോഗിച്ചുവരുന്നു. 
കാസർഗോഡ് ലോകസഭാ മണ്ഡലത്തിൽപ്പെട്ടതാണ്. മഞ്ചേശ്വരം നിയമസഭാമണ്ഡലത്തിൽപ്പെട്ട സ്ഥലം.


</doc>
<doc id="353567" url="https://ml.wikipedia.org/wiki?curid=353567" title="ഇച്ചിലങ്ങോട്">
ഇച്ചിലങ്ങോട്

ഇച്ചിലങ്ങോട് കാസർഗോഡ് ജില്ലയിലെ മഞ്ചേശ്വരം താലൂക്കിലെ ഒരു ഗ്രാമമാണ്. 
കാസറഗോഡ് ജില്ലയിലെ ഷിറിയ നദിയുടെ വടക്കെ തീരത്താണ് ഈ ചെറുഗ്രാമം സ്ഥിതിചെയ്യുന്നത്. 
പ്രാദേശികറോഡുകൾ ദേശീയപാതയായ 66 നോട് ബന്ധിപ്പിച്ചിരിക്കുന്നു. അടുത്ത റയിൽവേ സ്റ്റേഷൻ മഞ്ചേശ്വരം ആകുന്നു. മാംഗളൂർ റെയിൽവെ സ്റ്റേഷനും അധികം ദൂരെയല്ല. മാംഗളൂർ വിമാനത്താവളമാണ് അടുത്ത വിമാനത്താവളം.

കാസർഗോഡ് ജില്ലയുടെ വടക്കു ഭാഗത്തുള്ള മറ്റു ഗ്രാമങ്ങളെപ്പോലെ ഇവിടെയും ഏഴിൽക്കൂടുതൽ വ്യത്യസ്ത ഭാഷകൾ സംസാരിക്കുന്നു. മലയാളം, കന്നഡ എന്നിവ ഔദ്യോഗികമായി ഉപയോഗിച്ചുവരുന്നു. വിനിമയത്തിനുപയൊഗിക്കുന്ന പ്രധാന ഭാഷയിൽ മൂന്നാം സ്ഥാനം തുളുവിനാണ്. ഇതുകൂടാതെ മറാഠി, കൊങ്കണി, ബ്യാരി, കൊറഗ തുടങ്ങിയ ആദിവാസിഭാഷകൾ എന്നിവയും ഉപയോഗിച്ചുവരുന്നു. 



</doc>
<doc id="353589" url="https://ml.wikipedia.org/wiki?curid=353589" title="ലോധി രാജവംശം">
ലോധി രാജവംശം

1451 മുതൽ 1526 വരെ ദില്ലി സുൽത്താനത്ത് ഭരിച്ചിരുന്ന അഫ്ഗാൻ പഷ്തൂൺ രാജവംശമാമായിരിന്നു ലോധി രാജവംശം. 1451-ൽ അവസാനത്തെ സയ്യിദ് സുൽത്താനായിരുന്ന അലാവുദ്ധീൻ ആലം ഷായുടെ കീഴടങ്ങലിനുശേഷം ദില്ലിയുടെ ഭരണം ഏറ്റെടുത്ത ബഹ്ലൂൽ ലോധിയാണ് ലോധി രാജവംശം സ്ഥാപിച്ചത്. 
1526-ൽ ബാബർ ഇബ്രാഹിം ലോധിയെ ഒന്നാം പാനിപ്പത്ത് യുദ്ധത്തിൽ പരാജയപ്പെടുത്തി ദില്ലി കീഴടക്കി സുൽത്താന്മാരുടെ ഭരണത്തിന്‌ അറുതി വരുത്തുകയും മുഗൾ സാമ്രാജ്യം സ്ഥാപിക്കുകയും ചെയ്തു.
സയ്യിദ് ഭരണകാലത്ത് ദില്ലി സുൽത്താനത്തിൽ പഞ്ചാബിലെ സർഹിന്ദ് പ്രവിശ്യയിലെ ഗവർണറായിരുന്ന മാലിക് സുൽത്താൻ ഷാ ലോധിയുടെ അനിന്തിരവൻ ആയിരിന്നു ബഹ്ലൂൽ ലോധി(ഭ.കാ.1451–89). സുൽത്താൻ ഷായുടെ മരണശേഷം സർഹിന്ദിലെ ഗവർണറായ ബഹ്ലൂൽ ലോധി അവിടെ "അമീർ" (സൈന്യാധിപൻ) ആയി ഉയർത്തപ്പെട്ടു. പഞ്ചാബിലെ ശക്ത്തനും ധൈര്യശാലിയുമായ ഭാരണാധികാരിയായിരിന്നു ബഹ്ലൂൽ ലോധി. അദ്ദേഹം വിവിധ പ്രവിശ്യകളിലെ കലാപങ്ങൾ അടിച്ചമർത്തുകയും ബന്ധുക്കളായ അഫ്ഘാൻ പ്രഭുക്കൾക്ക് ഭൂമിയുടെ അധികാരം നൽകി വ്യാപകമായ രാഷ്ട്രീയപിന്തുണ നേടുകയും ചെയ്തു. 1451-ൽ അവസാനത്തെ സയ്യിദ് സുൽത്താനായിരുന്ന അലാവുദ്ധീൻ ആലം ഷായുടെ കീഴടങ്ങലിനുശേഷം ബഹ്ലൂൽ ലോധി ദില്ലി സുൽത്താനത്തിന്റെ ഭരണം ഏറ്റെടുക്കുകയും ലോധി രാജവംശം സ്ഥാപിക്കുകയും ചെയ്തു.
1489 ൽ ബഹ്ലൂൽ ലോധിയുടെ മരണശേഷം ദില്ലിയുടെ ഭരണം ഏറ്റെടുക്കുകയും "സിക്കന്തർ ഷാ" എന്ന സ്ഥാനപ്പേര് സ്വീകരിക്കുകയും ചെയ്ത അദ്ദേഹത്തിന്റെ രണ്ടാമത്തെ പുത്രനായ നിസാം ഖാൻ ആണ് സിക്കന്തർ ലോധി (ഭ.കാ.1489–1517). 1504 ൽ ആഗ്ര നഗരം പണികഴിപ്പിച്ചതും തലസ്ഥാനം ദില്ലിയിൽ നിന്നും ആഗ്രയിലേക്ക് മാറ്റിയതും സിക്കന്തർ ലോധിയാണ്. കമ്പോള നിയന്ത്രണങ്ങൾ ഏർപ്പെടുത്തി. സിക്കന്തർ കവി എന്ന നിലയിലും ശോഭിചിരിന്നു. "ഗുൽരുക്" എന്ന തൂലികാനാമത്തിലാണ് കവിതകൾ രചിച്ചിരുന്നത്. ബീഹാർ കീഴടക്കി തന്റെ സാമ്രാജ്യത്തോട് ചേർത്തതാണ് സിക്കന്തറിന്റെ പ്രധാന നേട്ടം.
സിക്കന്തർ ലോധിയുടെ ഇളയ പുത്രനായിരിന്നു ദില്ലി ഭരിച്ച അവസാനത്തെ സുൽത്താൻ ആയ ഇബ്രാഹിം ഖാൻ ലോധി (ഭ.കാ.1517–1526). മികച്ച യോധാവായിരിന്നുവെങ്കിലും ഭരണനൈപുണ്യം കുറഞ്ഞവനായിരിന്നു ഇബ്രാഹിം ലോധി. സ്വേച്ഛാധിപത്യ പ്രവണതയും ഭരണവ്യവസ്ഥയും സൈനികശേഷിയും ശക്തിപ്പെടുത്താതെയുള്ള നടപടികളും തികഞ്ഞ പരാജയമായിരിന്നു. അതുകൊണ്ട് തന്നെ നിരവധി ലഹളകളും കലാപങ്ങളും ഇബ്രാഹിമിന് നേരിടേണ്ടി വന്നിട്ടുണ്ട്. ഇബ്രാഹിം ലോധിയുടെ കീഴിൽ ലാഹോറിലെ ഗവർണറായിരുന്ന ദൗലത് ഖാൻ ലോധിയും, ഇബ്രാഹിം ലോധിയുടെ അമ്മാവനായ ആലം ഖാനും ചേർന്ന് ഗൂഢാലോചന നടത്തി അഫ്ഗാനിൽ നിന്നും ബാബറെ ദില്ലി ആക്രമിക്കുന്നതിന്‌ ക്ഷണിച്ചു. അങ്ങനെ 1526 ലെ പാനിനിപ്പത്ത് യുദ്ധത്തിൽ ബാബർ ഇബ്രാഹിം ലോധിയെ പരാജയപ്പെടുത്തുകയും മുഗൾ സാമ്രാജ്യത്തിന്റെ സ്ഥാപനത്തിന്‌ വഴി തെളിക്കുകയും ചെയ്തു.


</doc>
<doc id="353590" url="https://ml.wikipedia.org/wiki?curid=353590" title="ചിത്രയാമ">
ചിത്രയാമ

ദക്ഷിണേഷ്യൻ രാജ്യങ്ങളിലെ പുഴകളിൽ കണ്ടുവരുന്ന മൃദുപുറംതോടുള്ള ആമകളുടെ വർഗ്ഗത്തിൽപ്പെടുന്ന വംശനാശത്തിന്റെ വക്കിലുള്ള ഒരു ജീവിവർഗ്ഗമാണ് ചിത്രയാമ (Indian narrow-headed softshell turtle). 


</doc>
<doc id="353594" url="https://ml.wikipedia.org/wiki?curid=353594" title="ഗ്രേറ്റ് ബസ്റ്റാഡ്">
ഗ്രേറ്റ് ബസ്റ്റാഡ്

ബസ്റ്റാഡ് കുടുംബത്തിൽ അംഗമായ ഒരു പക്ഷിയാണ് ഗ്രേറ്റ് ബസ്റ്റാഡ് ( ശാ.നാ. ഓട്ടിസ് ടാർഡ). ഏഷ്യയിലേയും ദക്ഷിണ മധ്യ യൂറോപ്പിലെയും തുറസ്സായ പുൽമേടുകളിലും കൃഷിയിടങ്ങളിലുമാണ് ഈ പക്ഷി ജീവിക്കുന്നത്. 60%  ഗ്രേറ്റ് ബസ്റ്റാഡുകളും ഇന്നുള്ളത് സ്പെയിനിലും പോർച്ചുഗലിലുമാണ്.1832 ൽ ഈ പക്ഷിക്ക് ബ്രിട്ടനിൽ വംശ നാശം സംഭവിച്ചു.


</doc>
<doc id="353599" url="https://ml.wikipedia.org/wiki?curid=353599" title="ചേർത്തല കാർത്ത്യായനി ക്ഷേത്രം">
ചേർത്തല കാർത്ത്യായനി ക്ഷേത്രം

ആലപ്പുഴ ജില്ലയിലെ ചേർത്തലയിലാണ് ഈ ക്ഷേത്രം സ്ഥിതി ചെയ്യുന്നത്. ചേർത്തല നഗരഹൃദയത്തിൽ റോഡരികിലായിട്ടാണ് കാർത്ത്യായനി ക്ഷേത്രം എന്ന് അറിയപ്പെടുന്ന ഈ ഭഗവതീ ക്ഷേത്രം സ്ഥിതി ചെയ്യുന്നത്. ആദിപരാശക്തിയുടെ (ദുർഗ്ഗ) സൗമ്യസുന്ദരരൂപമായ "കാർത്ത്യായനിയാണ്" പ്രധാന പ്രതിഷ്ഠ.108 ദുർഗ്ഗാലയങ്ങളിൽ ഒന്നാണ് ഈ ക്ഷേത്രം. കൂടാതെ ശിവൻ, വിഷ്ണു, ഗണപതി, "കാവുടയോൻ" എന്ന പേരിലറിയപ്പെടുന്ന ശാസ്താവ്, നാഗദൈവങ്ങൾ എന്നീ പ്രതിഷ്ഠകളും ക്ഷേത്രത്തിലുണ്ട്. ക്ഷേത്രത്തിൽ മീനമാസത്തിലെ പൂരത്തോടനുബന്ധിച്ച് നടക്കുന്ന പൂരമഹോത്സവവും പടയണികളും വളരെ വിശേഷമാണ്. തിരുവിതാംകൂർ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം.

തിരുവനന്തപുരത്തെ അനന്തപദ്മനാഭ ക്ഷേത്രത്തിൽ നിന്ന് വില്വമംഗലം സ്വാമിയാർ ഗുരുവായൂരിലേക്ക് പോകുമ്പോൾ അൽപ്പ സമയം ചേർത്തലയിൽ വിശ്രമിച്ചു. ഒരു മരച്ചുവട്ടിലായിരുന്നു അദ്ദേഹം വിശ്രമിച്ചത്. അരയന്നങ്ങൾ നീന്തുന്ന നിരവധി കുളങ്ങൾ അദ്ദേഹം കാണാനിടയായി. ഇതിനിടയിൽ ഒരു ദിവ്യത്തമുള്ള ഒരു കന്യകയെ അദ്ദേഹം കാണാനിടയായി. അത് നവദുർഗ്ഗമാരിൽ ഒരാളായ കാർത്യായനിദേവി തന്നെയാണെന്ന് അദ്ദേഹം മനസ്സിൽ ഉറപ്പിച്ചു. അദ്ദേഹം ഉടൻ ഭഗവതിയെ സമീപിച്ചപ്പോൾ ആ മഹാദേവി കുളത്തിലേക്ക് എടുത്ത് ചാടി. ഇങ്ങനെ ആറ് ദിവസവും വില്വമംഗലം സ്വാമിയാരെ കണ്ടപ്പോൾ അവർ ആറ് കുളങ്ങളിലായി ചാടി ഒളിച്ചു. അങ്ങനെ ഏഴാമത്തെ ദിവസം വന്നു. ഏഴാമത്തെ കുളത്തിലേക്ക് ഭഗവതി ചാടി. എന്നാൽ കുളത്തിൽ നിറയെ ചേറ് ആയിരുന്നു. ചേറിലേക്ക് താഴുന്നതിന് മുൻപെ വില്വമംഗലം പരാശക്തിയുടെ മുടിയിൽ പിടിച്ച് ഉയർത്തി. ചേറിലായ തല എന്ന അർത്ഥത്തിലാന് ചേർത്തല എന്ന പേര് ഉണ്ടായതെന്നാണ് ഐതിഹ്യം.

ഉത്സവത്തിന് മുന്നോടിയായാണ് സാധാരണ ക്ഷേത്രങ്ങളിലെല്ലാം കൊടിയേറ്റം നടക്കാറുള്ളത്. എന്നാൽ ഉത്സവം തുടങ്ങി കുറച്ച് ദിവസങ്ങൾക്ക് ശേഷം കൊടിയേറ്റം നടക്കുന്ന ഒരു ക്ഷേത്രമാണിത്.മൂന്ന് ശ്രീകോവിലുകളാണ് ഈ ക്ഷേത്രത്തിലുള്ളത്. ഭഗവതിയെ കൂടാതെ ശിവനും വിഷ്ണുവുമാണ് മറ്റ് പ്രതിഷ്ഠകൾ. ശിവനേയും വിഷ്ണുവിനേയും ഒരുമിച്ച് പ്രതിഷ്ഠിച്ചിട്ടുള്ള അപൂർവ ക്ഷേത്രങ്ങളിൽ ഒന്നാണ് ഈ ക്ഷേത്രം. ഈ ക്ഷേത്രത്തിലെ പ്രതിഷ്ഠയ്ക്കുമുണ്ട് ഏറെ പ്രത്യേകത. തറനിരപ്പിൽ നിന്ന് നാലടിയോളം താഴ്ചയിലാണ് കാർത്യായനിയെ പ്രതിഷ്ഠിച്ചിരിക്കുന്നത്. അതിനാൽ പരാശക്തി സ്വയംഭൂവായതാണെന്ന വിശ്വാസവും നിലനിൽക്കുന്നുണ്ട്. കിഴക്കോട്ട് ദർശനമായാണ് പ്രതിഷ്ഠ. ചതുരത്തിൽ കെട്ടിയിട്ടുള്ള കരിങ്കല്ലാണ് പ്രതിഷ്ഠാസ്ഥാനം. സരസ്വതി, ലക്ഷ്മി, പാർവതി, ഭദ്രകാളി തുടങ്ങി വിവിധ ഭാവങ്ങളിലും ആരാധിക്കാറുണ്ട്. ക്ഷേത്രത്തിലെ ഉപദേവതകളായി [[
കോഴികളെ പറപ്പിക്കലാണ് ഈ ക്ഷേത്രത്തിലെ പ്രധാന വഴിപാട്. ഭക്തർ ഇത്തരത്തിൽ പറപ്പിക്കുന്ന കോഴികളാണ് അവയെല്ലാം. ക്ഷേത്രത്തിലേക്ക് നമ്മൾ പ്രവേശിക്കുമ്പോൾ തന്നെ നൂറു കണക്കിന് കോഴികളെ കാണാം. ക്ഷേത്രാങ്കണത്തിൽ നിറയെ കോഴികളായിരിക്കും. ക്ഷേത്രത്തിലെ മറ്റൊരു പ്രധാന വഴിപാടാണ് തടിവഴിപാട്. അരിപ്പൊടി, തേൻ, പഴം, മുന്തിരിങ്ങ, കൽക്കണ്ടം, ചുക്കുപൊടി, ഏലക്കാപൊടി, ജീരകപ്പൊടി എന്നിവ ചേർത്താണ് ഇത് നിർമ്മിക്കുന്നത്. തുടർന്ന് കുഴൽരൂപത്തിൽ ചുരുട്ടിയെടുത്ത പാളയിൽ ഈ മിശ്രിതം നിറയ്ക്കുന്നു. തുടർന്ന് മണ്ണിൽ കുഴിച്ചിട്ട് മീതെ തീയിട്ട് ചുട്ടെടുക്കുകായാണ്. രോഗം മാറാൻ നിരവധിപ്പേരാണ് ഈ വഴിപാട് നേരുന്നത്.
മീനമാസത്തിലെ മകയിരം നാൾ മുതൽ ആണ് ഇവിടെ ആറാട്ട് നടക്കുന്നത്. ഏഴ് ദിവസവും ആറാട്ട് നടക്കും. പൂയം നാളിലെ സരസ്വതി പടയണി, ആയില്ല്യം, മകം, പൂരം തുടങ്ങിയ നാളുകളിലെ പടയണികൾ എന്നിവയാണ് ക്ഷേത്രത്തിലെ മറ്റ് ചടങ്ങുകൾ.

[[വർഗ്ഗം:ആലപ്പുഴ ജില്ലയിലെ ക്ഷേത്രങ്ങൾ]]
[[വർഗ്ഗം:കേരളത്തിലെ ദേവീക്ഷേത്രങ്ങൾ]]
[[വർഗ്ഗം:നൂറ്റെട്ട് ദുർഗ്ഗാക്ഷേത്രങ്ങൾ]]

</doc>
<doc id="353607" url="https://ml.wikipedia.org/wiki?curid=353607" title="ഹന്നിബൽ ഹംലിൻ">
ഹന്നിബൽ ഹംലിൻ

അമേരിക്കൻ അറ്റോർണിയും രാഷ്ട്രീയക്കാരനുമായിരുന്നു ഹന്നിബൽ ഹംലിൻ. അമേരിക്കൻ ഐക്യനാടുകളുടെ പതിനഞ്ചാമത്തെ വൈസ് പ്രസിഡന്റായിരുന്നു ഇദ്ദേഹം. അമേരിക്കൻ വൈസ് പ്രസിഡന്റായ ആദ്യ റിപ്പബ്ലിക്കൻ പാർട്ടി അംഗമാണ് ഹന്നിബൽ. അബ്രഹാം ലിങ്കൺ ആദ്യ തവണ അമേരിക്കൻ പ്രസിഡന്റായ സമയത്ത്, 1861 മുതൽ 1865 വരെയാണ് ഹന്നിബൽ ഹംലിൻ വൈസ് പ്രസിഡന്റായി സേവനമനുഷ്ടിച്ചത്.
1809 ആഗസ്റ്റ് 27ന് സൈറസ് ഹാംലിൻ, അന്ന നീ ലിവർമോർ ദമ്പതികളുടെ മകനായി അമേരിക്കയിലെ പാരിസ് നഗരത്തിൽ ജനിച്ചു
ജില്ലാ സ്‌കൂളിലും ഹെർബൻ അക്കാദമിയിലുമായി പഠനം പൂർത്തിയാക്കിയതിന് ശേഷം പിതാവിന്റെ കൃഷി ഭൂമിയുടെ മേൽനോട്ടം വഹിച്ചു.
ജില്ലാ സ്‌കൂളിലും ഹെർബൻ അക്കാദമിയിലുമായി പഠനം പൂർത്തിയാക്കിയതിന് ശേഷം പിതാവിന്റെ കൃഷി ഭൂമിയുടെ മേൽനോട്ടം വഹിച്ചു. 1827 മുതൽ 1830 വരെ ഒക്‌സ്‌ഫോർഡ് ജഫേർസോണിയൻ എന്ന പത്രം നടത്തി.നിയമ ബിരുദം നേടിയ ഇദ്ദേഹം 1833ൽ അഭിഭാഷകനായി പ്രാക്ടീസ് ആരംഭിച്ചു.

1833ൽ സാറ ജനെ എമറി എന്ന യുവതിയെ വിവാഹം ചെയ്തു. 1855ൽ സാറയുടെ മരണ ശേഷം അവരുടെ അർദ്ധ സഹോദരിയായിരുന്ന എലൻ വെസ്റ്റ എമറിയെ വിവാഹം ചെയ്തു. സാറയിൽ നാലു മക്കളുണ്ടായിരുന്നു. ജോർജ്, ചാൾസ്, സൈറസ്, സാറ എന്നിവരും ഹന്നിബൽ ഇ, ഫ്രാങ്ക് എന്നീ രണ്ടു മക്കൾ എലൻ എന്ന ഭാര്യയിലുമുണ്ടായി. 1925ൽ എലനും മരിച്ചു.


</doc>
<doc id="353614" url="https://ml.wikipedia.org/wiki?curid=353614" title="റോ റോ റോ യുവർ ബോട്ട്">
റോ റോ റോ യുവർ ബോട്ട്

ഇംഗ്ലീഷ് ഭാഷയിലുള്ള സുപ്രസിദ്ധമായ ഒരു താരാട്ടുപാട്ടും നഴ്സറിപ്പാട്ടുമാണ് റോ റോ റോ യുവർ ബോട്ട് ().

സാധാരണ പാടുന്നതിൽ നിന്ന് വ്യത്യസ്തമായി നാലുപാട്ടുകാർ ചേർന്ന് വരികൾ ഓവർലാപ് ചെയ്ത് പാടുന്ന ശൈലിയും ഈ ഗാനത്തിൽ സ്വീകരിക്കാറുണ്ട്. ഓരോ പാട്ടുകാരും പാടിത്തുടങ്ങുന്നതും അവസാനിപ്പിക്കുന്നതുമായ താളവട്ടങ്ങൾ താഴത്തെ പട്ടികയിൽ കാണിച്ചിരിക്കുന്നു.

അമേരിക്കൻ മിൻസ്ട്രെൽ പ്രദർശനങ്ങളിൽനിന്നാണ് ഈ ഗാനം ഉടലെടുത്തതെന്നാണ് സാമാന്യാഭിപ്രായം. 1852-ലാണ് ഗാനം ആദ്യമായി പ്രസിദ്ധീകരിക്കപ്പെട്ടത്. ഇന്ന് പാടുന്ന പോലെയുള്ള വരികളായിരുന്നു അതിലുള്ളതെങ്കിലും സംഗീതം വളരെ വ്യത്യസ്തമായിരുന്നു. രണ്ടുവർഷങ്ങൾക്ക് ശേഷം അതേ വരികളുപയോഗിച്ചുതന്നെ മറ്റൊരു സംഗീതത്തിൽ പുനഃപ്രസിദ്ധീകരിക്കപ്പെട്ടു. ഇന്ന് ഉപയോഗിക്കപ്പെടുന്ന സംഗീതത്തിൽ ആദ്യമായി ഈ ഗാനം റെക്കോഡ് ചെയ്തത് 1881-ലാണ്. എലിഫലെറ്റ് ഒറാം ലൈറ്റ് ആണ് ഈ സംഗീതത്തിൻ്റെ ഉപജ്ഞാതാവായി അറിയപ്പെടുന്നതെങ്കിലും അദ്ദേഹം ഈ സംഗീതത്തിൻ്റെ സ്രഷ്ടാവാണോ അതോ അദ്ദേഹം ഇത് കടം കൊണ്ടതാണോ എന്ന കാര്യത്തിൽ ഉറപ്പില്ല.



</doc>
<doc id="353618" url="https://ml.wikipedia.org/wiki?curid=353618" title="ബിമൽ മിത്ര">
ബിമൽ മിത്ര

ബംഗാളി നോവലിസ്റ്റും ചെറുകഥാകൃത്തുമായിരുന്നു ബിമൽ മിത്ര ( ജ:1912–മ:1991 ഡിസം: 2). തന്റെ ദീർഘമായ സാഹിത്യജീവിതത്തിൽ നൂറിലേറെ നോവലുകളും ചെറുകഥകളും അദ്ദേഹം രചിച്ചു.ചില കൃതികൾ ജനപ്രീതിയാർജ്ജിച്ച ലച്ചിത്രങ്ങളായിട്ടുണ്ട്.


</doc>
<doc id="353632" url="https://ml.wikipedia.org/wiki?curid=353632" title="ഉബ്രംഗള">
ഉബ്രംഗള

ഉബ്രംഗള കാസറഗോഡ് ജില്ലയിലെ ഒരു ചെറിയ ഗ്രാമമാണ്. 
ഇവിടെ നിന്നും നമ്പർ: 66 ദേശീയ പാതയിലേയ്ക്ക് റോഡുകളുണ്ട്. കിഴക്കൻ ഭാഗത്തേയ്ക്കുള്ള റോഡ് കർണ്ണാടക സംസ്ഥാനത്തുള്ള സുള്ള്യയിലേയ്ക്കു പോകുന്നു. സുള്ള്യയിൽ നിന്നും മൈസൂർ ബാംഗളൂർ എന്നിവിടങ്ങളിലേയ്ക്ക് പോകാൻ കഴിയും. മംഗലാപുരം - പാലക്കാട് പാതയാണ് അടുത്തുകൂടി കടന്നുപോകുന്ന റയിൽപ്പാത. അടുത്ത റയിൽവേ സ്റ്റേഷൻ കാസർഗോഡ് ആണ്. കാസർഗോഡു നിന്നും 25 കിലോമീറ്റർ ദൂരമുണ്ട്. അടുത്ത വിമാനത്താവളം മംഗലാപുരം ആകുന്നു.


</doc>
<doc id="353637" url="https://ml.wikipedia.org/wiki?curid=353637" title="വനിതാരത്‌നം പുരസ്‌കാരങ്ങൾ (കേരള സർക്കാർ)">
വനിതാരത്‌നം പുരസ്‌കാരങ്ങൾ (കേരള സർക്കാർ)

എല്ലാ വർഷവും വിവിധ മേഖലകളിൽ പ്രവർത്തിക്കുന്ന സ്ത്രീകളുടെ മികച്ച നേട്ടങ്ങൾക്കുള്ള അംഗീകാരമായി സംസ്ഥാന സർക്കാർ നൽകിവരുന്ന പുരസ്‌കാരങ്ങളാണ് വനിതാരത്‌നം പുരസ്‌കാരങ്ങൾ. കേരള ചരിത്രത്തിൽ തനതായ വ്യക്തിമുദ്ര പതിപ്പിച്ച റാണീ ഗൗരി ലക്ഷ്മീഭായ്, അക്കമ്മ ചെറിയാൻ, ക്യാപ്റ്റൻ ലക്ഷ്മി എൻ.മേനോൻ, കമല സുരയ്യ, ജസ്റ്റിസ് ഫാത്തിമാ ബീവി എന്നിവരുടെ പേരിലാണ് പുരസ്‌കാരങ്ങൾ ഏർപ്പെടുത്തിയിരിക്കുന്നത്. ഭരണ നൈപുണ്യം, കല, സാഹിത്യം, സാമൂഹ്യസേവനം, ശാസ്ത്രം ആരോഗ്യം, വിദ്യാഭ്യാസം, മാധ്യമം എന്നീ മേഖലകളിൽ സ്തുത്യർഹമായ സേവനങ്ങളിലൂടെ വ്യക്തിഗത നേട്ടങ്ങൾ കരസ്ഥമാക്കിയ വനിതകൾക്കാണ് ഈ പുരസ്കാരങ്ങൾ നൽകുക. മൂന്ന് ലക്ഷം രൂപയും പ്രശസ്തിപത്രവുമാണ് പുരസ്‌കാരം. 



</doc>
<doc id="353641" url="https://ml.wikipedia.org/wiki?curid=353641" title="ബായാർ, കാസർഗോഡ്">
ബായാർ, കാസർഗോഡ്

കാസർഗോഡ് ജില്ലയിലെ മഞ്ചേശ്വരം താലൂക്കിൽപ്പെട്ട, ഉപ്പള പട്ടണത്തിൽനിന്നും 15 കിലോമീറ്റർ മാത്രം അകലെയുള്ള സ്ഥലം. പിവളിഗെ പഞ്ചായത്തിലുള്ള സ്ഥലമാണ്.

2001 സെൻസസ് പ്രകാരം, 10412 ജനങ്ങളുണ്ട്. അതിൽ 5259 പുരുഷന്മാരും 5153 സ്ത്രീകളുമുണ്ട്.
പൊസഡി ഗുമ്പെ എന്ന വിനോദസഞ്ചാര കേന്ദ്രത്തിൽനിന്നും 4 കിലോമീറ്റർ മാത്രം അകലെയാണീ സ്ഥലം. കാസറഗോഡിന്റെ വടക്കുകിഴക്കുഭാഗത്താണു പൊസഡി ഗുമ്പെ സ്ഥിതിചെയ്യുന്നത്. കർണ്ണാടകയുടെ അതിർത്തിയിൽ സ്ഥിതിചെയ്യുന്ന പൊസഡി ഗുമ്പെയിൽ സുഖകരമായ കാലാവസ്ഥയാണ്. അതുകൊണ്ട് അനേകം സഞ്ചാരികൾ ഇവിടം സന്ദർശിച്ചുവരുന്നു. 
ഈ പ്രദേശം ബഹുഭാഷാപ്രദേശമാണ്. ജനങ്ങൾ ഔദ്യോഗിക ആവശ്യങ്ങൾക്കായി, മലയാളം, കന്നഡ എന്നീ ഭാഷകൾ ഉപയോഗിക്കുന്നു. സംസാരഭാഷയായി തുളു, ബ്യാരി, കൊങ്കണി എന്നിവ ഉപയോഗിച്ചുവരുന്നു. അന്യസംസ്ഥാനത്തൊഴിലാളികളായവർ തമിഴ്, ഹിന്ദി എന്നിവയും ഉപയോഗിക്കുന്നുണ്ട്. 
പ്രാദേശിക പാതകൾ ദേശീയപാത66 (പഴയ ദേശീയപാതയായ ദേശീയപാത 17) മായി ബന്ധിപ്പിച്ചിരിക്കുന്നു. മംഗലാപുരത്തുനിന്നും കോഴിക്കോട്ടേയ്ക്ക് ഈ പാത പോകുന്നു. മഞ്ചേശ്വരമാണ് അടുത്ത റയിൽവേ സ്റ്റേഷൻ. അടുത്ത വിമാനത്താവളം, മംഗലാപുരം ആണ്. 
"ബായാർ - തുരങ്കത്താഴ്വര കാസർകോട് ഉപ്പളയ്ക്കടുത്തുള്ള പൈവളിഗ പഞ്ചായത്തിലെ ബായാർ ഗ്രാമത്തിൽ രണ്ടായിരത്തിലധികം തുരങ്കങ്ങളുണ്ട്. ബായാറിനോട് ചേർന്ന പൊസഡിഗുംബെ മലയാണ് ഇവിടത്തെ ജലസ്രോതസ്സ്. ഗുംബെ എന്നാൽ തുളുവിൽ ഗുഹ എന്നാണ് അർഥം. ഈ കുന്നിനു ചുറ്റുമുള്ള ചെറുഗ്രാമങ്ങളായ സജിൻകില, ഗുംപെ, സുധൻബല, മാനിപ്പാഡി, കല്ലടുക്ക, മേലിനപഞ്ച, ആവളമട്ട തുടങ്ങിയ പ്രദേശങ്ങളിൽ മാത്രം അഞ്ഞൂറോളം തുരങ്കങ്ങളുണ്ട്. മിക്ക വീട്ടുകാർക്കും രണ്ടുമുതൽ അഞ്ചെണ്ണംവരെ കാണാം. വീട്ടാവശ്യത്തിനും കൃഷി ആവശ്യത്തിനും ഭൂമി തുരന്നാണ് വെള്ളം കൊണ്ടുവരുന്നത്. ഗുംപെയിലെ കർഷകനായ ഗോവിന്ദ ഭട്ടിന്റെ അഞ്ചേക്കർ കൃഷിയിടത്തിൽ അരനൂറ്റാണ്ടിലധികം പഴക്കമുള്ള അഞ്ച് തുരങ്കങ്ങളുണ്ട്. ഇതിൽ 250 അടിയിലധികം നീളമുള്ള രണ്ടെണ്ണമാണ് വീട്ടാവശ്യത്തിനും മറ്റും ഉപയോഗിക്കുന്നത്."


</doc>
<doc id="353645" url="https://ml.wikipedia.org/wiki?curid=353645" title="സലെം, മസാച്ചുസെറ്റ്സ്">
സലെം, മസാച്ചുസെറ്റ്സ്

സേലം പട്ടണം, അമേരിക്കൻ ഐക്യനാടുകളിലെ മസാച്ചുസെറ്റ്സ് സംസ്ഥാനത്തെ എസെക്സ് കൌണ്ടിയിലുള്ള ഒരു തീരദേശ പട്ടണമാണ്. പട്ടണത്തിലെ ജനസംഖ്യ 2010 ലെ സെൻസസില്. 41,340 ആയിരുന്നു.


</doc>
<doc id="353652" url="https://ml.wikipedia.org/wiki?curid=353652" title="മണ്ണൂർ രാജകുമാരനുണ്ണി">
മണ്ണൂർ രാജകുമാരനുണ്ണി

കർണ്ണാടക സംഗീതജ്ഞനും ചലച്ചിത്രപിന്നണിഗായകനുമാണ് മണ്ണൂർ എം. പി. രാജകുമാരനുണ്ണി .വൈണികയും സംഗീതജ്ഞയുമായ മാതാവ് ചിന്നമ്മു നേത്യാരിൽ നിന്നാണ് സംഗീതത്തിന്റെ അടിസ്ഥാനപാഠങ്ങൾ അഭ്യസിച്ചത്.വെള്ളിനേഴി സുബ്രഹ്മണ്യഭാഗവതരിൽ നിന്നു തുടർന്നു ശാസ്ത്രീയ സംഗീതം അഭ്യസിച്ച അദ്ദേഹം വീണവാദനത്തിലും പരിശീലനം നേടി. ചെമ്പൈ വൈദ്യനാഥഭാഗവതരുടെ ശിഷ്യരിലൊരാളായിരുന്നു മണ്ണൂർ.

1976 ൽ പുറത്തിറങ്ങിയ "മോഹിനിയാട്ടം" എന്ന ചിത്രത്തിനുവേണ്ടിയാണ് രാജകുമാരനുണ്ണി ആദ്യമായി ഗാനം ആലപിച്ചത്."രാധികാ ..കൃഷ്ണാ ..രാധികാ" എന്നു തുടങ്ങുന്ന അഷ്ടപദിഗാനം ഏറെ ആസ്വാദകശ്രദ്ധ പിടിച്ചുപറ്റി. ജി. ദേവരാജൻ മാസ്റ്ററായിരുന്നു സംഗീതം.




</doc>
<doc id="353657" url="https://ml.wikipedia.org/wiki?curid=353657" title="പിങ്ക് (ഗായിക)">
പിങ്ക് (ഗായിക)

ഒരു അമേരിക്കൻ ഗായികയും ഗാനരചയിതാവും നർത്തകിയും അഭിനേതാവുമാണ് അലീഷ്യ ബെത്ത് മൂർ എന്ന പിങ്ക് (ജനനം സെപ്റ്റംബർ 8, 1979).ശക്തമായ ശബ്ദത്തിനും
സ്റ്റേജിലെ അക്രാബാറ്റിക് നൃത്ത ശൈലി കൊണ്ടും ശ്രദ്ധേയയാണ് പിങ്ക്.

6 കോടി ആൽബങ്ങൾ ലോകമെമ്പാടുമായി വിറ്റഴിക്കപ്പെട്ടിള്ള പിങ്കിന് 3 ഗ്രാമി
ഒരു ബ്രിട്ട് ഒരു എമ്മി പുരസ്കാരവും ലഭിച്ചിട്ടുണ്ട്. 


</doc>
<doc id="353658" url="https://ml.wikipedia.org/wiki?curid=353658" title="പെട്ടി സ്രാവ്">
പെട്ടി സ്രാവ്

സ്രാവ് വിഭാഗത്തിൽ പെട്ട ഒരു മൽസ്യമാണ് പെട്ടി സ്രാവ് അഥവാ Blacktip Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ . 

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് , മനുഷ്യരെ അക്രമിക്കുന്നത്തിൽ മുൻപ്പിൽ നിൽക്കുന്ന ഇനമാണ് ഈ കുടുംബം . ISA 2008 കണക്കു പ്രകാരം 28 തവണ ഇവ മനുഷ്യരെ യാതൊരു പ്രകോപനവും കൂടാതെ ആക്രമിച്ചതായി രേഖയുണ്ട്.

കേരളത്തിലെ മൽസ്യങ്ങളുടെ പട്ടിക


</doc>
<doc id="353661" url="https://ml.wikipedia.org/wiki?curid=353661" title="ഫെറമോൺ കെണി">
ഫെറമോൺ കെണി

ലൈംഗികാകർഷണ വസ്തുവായ ഫെറമോൺ ഉപയോഗിച്ച് ആൺപ്രാണികളെ ആകർഷിച്ച് നശിപ്പിച്ച് ചെല്ലികളുടെ പ്രജനനം തടയുക എന്നതാണ് ഈ കെണിയുടെ പ്രവർത്തനരീതി. രാസവസ്തു ആദ്യമായി വികസിപ്പിച്ചെടുത്തത്1986 ൽ അമേരിക്കയിലായിരുന്നു.

ഫെറമോൺ പ്രത്യേകം ശേഖരിച്ച് റബ്ബർട്യൂബുകളിലാക്കി പ്രത്യേക കെണികളാക്കി തോട്ടത്തിന്റെ പലഭാഗത്തും വയ്ക്കുന്നു. ഫെറമോൺ ഗന്ധത്തിൽ ആകൃഷ്ടരായി ആൺചെല്ലികൾ കെണിയുടെ അടുത്ത് എത്തുന്നു.കെണിയിലെ സോപ്പുലായനിയിൽ പതിക്കുന്ന ചെല്ലികളെ പിന്നീട് നശിപ്പിക്കുന്നു.ഓരോ നൂറു ചതുരശ്രമീറ്ററിനും ഒരു കെണി വീതമാണ് കണക്ക്.ഇതിന്റെ ആകർഷണശക്തി മൂന്നുമാസം വരെ നീണ്ടു നിൽക്കും.


</doc>
<doc id="353662" url="https://ml.wikipedia.org/wiki?curid=353662" title="ലീയുബാംഗോസോറസ്">
ലീയുബാംഗോസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് ലീയുബാംഗോസോറസ് . തുടക്ക ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് . സോറാപോഡ് വംശത്തിൽ പെട്ട ദിനോസർ ആണ് ഇവ.

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ .

അഞ്ചു നട്ടെല്ലുകൾ ആണ് വർഗ്ഗീകരണത്തിനു ആധാരം. ഹോളോ ടൈപ്പ് ഇതാണ് ( NHMG8152).
സോറാപോഡുകളിൽ പ്രധാന കുടുംബം ആയ ടൈറ്റനോസോറീൻ കുടുംബത്തിൽ പെട്ട ദിനോസറായിരുന്നു ഇവ.


</doc>
<doc id="353665" url="https://ml.wikipedia.org/wiki?curid=353665" title="ബാഡൂർ">
ബാഡൂർ

ബാഡൂർ കാസറഗോഡ് ജില്ലയിലെ മഞ്ചേശ്വരം താലൂക്കിലെ ഒരു ഗ്രാമമാണ്.

ഔദ്യോഗികമായി മലയാളവും കന്നഡയുമാണ് ഉപയോഗിക്കുന്നതെങ്കിലും തുളു, ബ്യാരി, മറാത്തി, കൊങ്കണി ഭാഷകൾ സംസാരിക്കുന്നവരുമുണ്ട്. 
ഈ പ്രദേശത്തിന്റെ കിഴക്കുഭാഗം കർണ്ണാടക സംസ്ഥനവുമായി അതിർത്തി പങ്കിടുന്നുണ്ട്. നെട്ടണിഗെ, എടനാട്, ബായാർ, ബദിയഡുക്ക, മൈരെ, എന്മകജെ എന്നീ പഞ്ചായത്തുകൾ മറ്റു ഭാഗങ്ങളിൽ അതിരിടുന്നു. പൊതുവെ സമുദ്രനിരപ്പിൽനിന്നും 12 മീറ്റർ ഉയരത്തിലാണ് ബാഡൂർ. കാസറഗോഡ് ജില്ലാ ആസ്ഥാനത്തുനിന്ന് 28 കിലോമീറ്റർ അകലെയാണ് ഈ സ്ഥലം. കുംബള പോസ്റ്റ് ഓഫീസിനു കീഴിലാണ് ഈ സ്ഥലം. 
മഞ്ചേശ്വരം ആണ് നിയമസഭാ മണ്ഡലം. കാസറഗോഡ് ലോകസഭാ മണ്ഡലവും.


</doc>
<doc id="353666" url="https://ml.wikipedia.org/wiki?curid=353666" title="അംഗഡിമൊഗറു">
അംഗഡിമൊഗറു

അംഗഡിമൊഗറു, കാസറഗോഡ് ജില്ലയിലെ മഞ്ചേശ്വരം താലൂക്കിൽപ്പെട്ട ഒരു സ്ഥലമാണ് 


</doc>
<doc id="353667" url="https://ml.wikipedia.org/wiki?curid=353667" title="മുഗു">
മുഗു

കാസറഗോഡ് ജില്ലയിലെ വടക്കുഭാഗത്തുള്ള ഒരു ഗ്രാമമാണ് മുഗു.


</doc>
<doc id="353669" url="https://ml.wikipedia.org/wiki?curid=353669" title="കാട്ടുകുക്കെ">
കാട്ടുകുക്കെ

കാട്ടുകുക്കെ കാസറഗോഡ് ജില്ലയുടെ വടക്കുഭാഗത്തുള്ള ഒരു ഗ്രാമമാണ്. 
ദേശീയപാത 66ലേയ്ക്കു പ്രാദേശികറോഡുകൾ ബന്ധിച്ചിരിക്കുന്നു. അടുത്ത റയിൽവേ സ്റ്റേഷൻ മഞ്ചേശ്വരം ആകുന്നു. അടുത്ത വിമാനത്താവളം മാംഗളൂർ ആണ്. 
ഈ പ്രദേശം ബഹുഭാഷാപ്രദേശമാണ്. മലയാളം, കന്നഡ എന്നിവ ഔദ്യോഗികഭാഷയായി ഉപയോഗിക്കുന്നു. സ്കൂളുകളിലും ഈ ഭാഷകൾക്ക് പ്രത്യേകം പഠനമാദ്ധ്യമമായ ക്ലാസ്സുകൾ ഉണ്ട്. എന്നാൽ, തുളു, കൊങ്കണി തുടങ്ങിയ ഭാഷകൾ വാമൊഴിയായി ഉപയോഗിക്കുന്ന വളരെയാളുകൾ ഇവിടെയുണ്ട്. ഇവിടേയ്ക്ക് വന്ന പ്രവാസികളായ മറ്റു സംസ്ഥാനക്കാർ ഹിന്ദി, തമിഴ് എന്നീ ഭാഷകളും ഉപയോഗിച്ചുവരുന്നു. 
ഈ ഗ്രാമം മഞ്ചേശ്വരം അസംബ്ലി നിയോജക മണ്ഡലത്തിൽപ്പെടുന്നു. കാസറഗോഡ് ആണ് ലോകസഭാനിയോജകമണ്ഡലം. 


</doc>
<doc id="353671" url="https://ml.wikipedia.org/wiki?curid=353671" title="അവശിഷ്ടാവയവം">
അവശിഷ്ടാവയവം

പൂർവ്വകാലത്ത് വ്യക്തമായ ധർമ്മം അനുഷ്ഠിച്ചിരുന്ന അവയവം പരിണാമ ദിശയിലെപ്പോഴോ പൂർണ്ണമായോ ഭാഗികമയോ ഉപയോഗം നഷ്ടപ്പെട്ടിട്ടും ശരീരത്തിൽ കാണപ്പെടുന്ന സാന്നിധ്യമായി തുടർന്നേക്കാം . അത്തരം  ഘടനകളാണ് അവശിഷ്ടാവയവം , അവശേഷാവയവം  (vestigial organs )എന്നിങ്ങനെയുള്ള പേരിൽ അറിയപ്പെടുന്നത്. ഡാർവീനിയൻ പരിണാമത്തിന്റെ വ്യക്തമായ തെളിവുകളിൽ ഒന്നാണ് ഈ ഘടനകൾ എന്ന് പരിണാമ ശാസ്ത്രജ്ഞർ പറയുന്നു. പ്രത്യേകിച്ച് ധർമ്മം ഒന്നും അനുഷ്ഠിക്കാത്തതിനാൽ അവയവം (organ) എന്ന് പേര് തെറ്റിദ്ധാരണജനകമാണ്.  ജലജീവികളിലും ഉരഗങ്ങളിലും, ഉഭയജീവികളിലും പക്ഷികളിലും സ്തനജീവികളിലും അവശിഷ്ഠാവയവങ്ങൾ കാണപ്പെടുന്നുണ്ട്.  

മനുഷ്യരിൽ കാണപ്പെടുന്ന ചില  അവശേഷാവയവങ്ങൾ ഇവയാണ്:  


</doc>
<doc id="353672" url="https://ml.wikipedia.org/wiki?curid=353672" title="പഡ്റെ">
പഡ്റെ

പഡ്റെ, കാസറഗോഡ് ജില്ലയിലെ മഞ്ചേശ്വരം താലൂക്കിൽപ്പെട്ട ഒരു ഗ്രാമം ആകുന്നു. കാട്ടുകുക്കെ, എൻമകജെ, ബദിയഡുക്ക, കുംബഡാജെ, ബെള്ളൂർ, നെട്ടണിഗെ എന്നീ പഞ്ചായത്തുകൾ അതിരു പങ്കിടുന്ന ഈ ഗ്രാമത്തിനു കിഴക്കുഭാഗത്ത് കർണ്ണാടക സംസ്ഥാനവുമായി അതിർത്തിയുണ്ട്.


</doc>
<doc id="353673" url="https://ml.wikipedia.org/wiki?curid=353673" title="കുംബഡാജെ">
കുംബഡാജെ

കുംബഡാജെ കാസറഗോഡ് ജില്ലയിലെ മഞ്ചേശ്വരം താലൂക്കിൽപ്പെട്ട ഒരു ഗ്രാമമാണ്.

പഡ്റെ, നെട്ടണിഗെ, അദൂർ, ബെള്ളൂർ, കാറഡുക്ക, നെക്രാജെ, ഉബ്രംഗള, ബദിയഡുക്ക എന്നീ വില്ലേജുകൾ അതിരു പങ്കിടുന്നു.
 India സെൻസസ്, കുംബഡാജെയിൽ 11532 ജനങ്ങളും അതിൽ, 5802 പുരുഷൻമാരും 5730 സ്ത്രീകളും ആകുന്നു.


</doc>
<doc id="353676" url="https://ml.wikipedia.org/wiki?curid=353676" title="നീർച്ചാൽ, കാസർഗോഡ്">
നീർച്ചാൽ, കാസർഗോഡ്

കാസർഗോഡ് ജില്ലയിലെ ഒരു ഗ്രാമമാണ് നീർച്ചാൽ. കാസർഗോഡു നിന്നും 12 കിലോമീറ്റർ അകലെയാണ് ഈ സ്ഥലം. 
ബദിയഡുക്ക ഗ്രാമപഞ്ചായത്തിൽപ്പെട്ടതാണ് നീർച്ചാൽ എന്ന ഈ പ്രദേശം. നീർച്ചാലിൽ നിന്നും കാസർഗോഡ്, കുമ്പള, മുള്ളേരിയ എന്നിവിടങ്ങളിലേയ്ക്ക് നല്ല റോഡുകൾ ഉണ്ട്. 
മലയാളം, കന്നഡ, തുളു എന്നീ ഭാഷകൾ സംസാരിക്കുന്നു.


</doc>
<doc id="353678" url="https://ml.wikipedia.org/wiki?curid=353678" title="ബേള, കാസർഗോഡ്">
ബേള, കാസർഗോഡ്

ബേള കാസറഗോഡ് ജില്ലയിലെ ഒരു ഗ്രാമം ആണ്. നീർച്ചാൽ, നെക്രാജെ, പാടി, മുട്ടത്തൊടി, മധൂർ, പട്‌ള, കണ്ണൂർ, എഡനാട്, പുത്തിഗെ, മുഗു എന്നീ വില്ലേജുകൾ അതിരിലുള്ളതാണ് ഈ പ്രദേശം. 
മലയാളം, കന്നഡ എന്നി ഭാഷകളും തുളു പോലുള്ള സംസാര ഭാഷകളും ഉപയോഗിക്കുന്നുണ്ട്.
ലോകസഭാ മണ്ഡലവും നിയമസഭാ മണ്ഡലവും കാസറഗോഡ് ആകുന്നു. 


</doc>
<doc id="353679" url="https://ml.wikipedia.org/wiki?curid=353679" title="ബൊംബ്രാണ">
ബൊംബ്രാണ

ബൊംബ്രാണ കാസറഗോഡ് ജില്ലയിലെ ഒരു ഗ്രാമമാണ്. 
ഷിറിയ പുഴ അടുത്തുകൂടി ഒഴുകുന്നു. 

പൈവളിഗെ 8.6 കി. മീ.

ഇത് ബഹുഭാഷാപ്രദേശമാണ്. മലയാളം, കന്നഡ എന്നീ ഭാഷകൾ ഔദ്യോഗികമായി ഉപയോഗിക്കുന്നു. തുളു, ബ്യാരി, കൊങ്കണി, ഹിന്ദി, തമിഴ്, ആദിവാസി ഭാഷകൾ എന്നിവ സംസാരിക്കുന്നു.
ദേശീയപാത 66ലേയ്ക്ക് ബന്ധിപ്പിച്ച റോഡുകളുണ്ട്. അടുത്ത റെയിൽവേ സ്റ്റേഷൻ മഞ്ചേശ്വരം ആകുന്നു. മാംഗളൂർ ആണ് അടുത്ത വിമാനത്താവളം.
ബൊംബ്രാണയിലൂടെ അരിക്കാടി-പുത്തിഗെ റോഡു കടന്നുപോകുന്നു. ഈ റോഡ് ദേശീയപാതയായ 66ൽ സന്ധിക്കുന്നു. കുമ്പള -കുഞ്ഞന്തട്ട- പെരുവന്തടുക്ക റോഡു വഴി കുമ്പളയ്ക്കു പോകാം. 



മഞ്ചേശ്വരം അസ്സംബ്ലി നിയോജകമണ്ഡലത്തിന്റെ ഭാഗം. കാസറഗോഡ് ആണ് ലോകസഭാമണ്ഡലം.


</doc>
<doc id="353681" url="https://ml.wikipedia.org/wiki?curid=353681" title="നോർബെർട്ട് വീനർ">
നോർബെർട്ട് വീനർ

ഒരു അമേരിക്കൻ ഗണിത ശാസ്ത്രജ്ഞനും തത്ത്വചിന്തകനുമായിരുന്നു നോർബെർട്ട് വീനർ.Norbert Wiener (നവംബർ 26, 1894 – മാർച്ച് 18, 1964).എം.ഐ.ടി യിൽ ഗണിതശാസ്ത്ര പ്രൊഫസ്സരായിരുന്നു അദ്ദേഹം.പ്രശസ്തനായ ഒരു ബാല പ്രതിഭയായിരുന്ന വീനർ പിന്നീട് ക്രമരഹിത 
പ്രവർത്തനങ്ങൾ,ഒച്ച തുടങ്ങിയവയുടെ ആദ്യകാല ഗവേഷകനായി.ഇലക്ട്രോണിക് എഞ്ചിനീയറിങ്ങിലും ഇലക്ട്രോണിക് ആശയവിനിമയത്തിലും 
മികച്ച സംഭാവനകൾ നൽകി.

സൈബർനെറ്റിക്സ് എന്ന ശാസ്ത്ര ശാഖയുടെ പിതാവായി വിലയിരുത്തപ്പെടുന്ന ശാസ്ത്രജ്ഞനാണ് വീനർ.


</doc>
<doc id="353682" url="https://ml.wikipedia.org/wiki?curid=353682" title="പുത്തിഗെ, കാസർഗോഡ്">
പുത്തിഗെ, കാസർഗോഡ്

കാസറഗോഡ് ജില്ലയിലെ ഒരു ഗ്രാമമാണ് പുത്തിഗെ.

അംഗടിമൊഗറു, മുഗു, നീർച്ചാൽ, കാസറഗോഡ്, ബേള, കാസറഗോഡ്, എഡനാട്, ഇച്ചിലമ്പാടി, കിഡൂർ എന്നീ ഗ്രാമങ്ങൾ അതിരിലുണ്ട്. 
592.16 ചതുരശ്ര കി. മീ.
1991ലെ സെസൻസസ് അനുസരിച്ച്, 410 വീടുകൾ. ആകെ: 2522 ജനങ്ങൾ. അതിൽ 1276 പുരുഷൻമാർ; സ്ത്രീകൾ: 1246.
മലയാളം, കന്നഡ, തുളു, ബ്യാരി, കൊങ്കണി തുടങ്ങിയ ഭാഷകൾ സംസാരിക്കുന്നു.

കാസറഗോഡ് ലോകസഭാ മണ്ഡലം.


</doc>
<doc id="353684" url="https://ml.wikipedia.org/wiki?curid=353684" title="ഗോവിന്ദസ്വാമി">
ഗോവിന്ദസ്വാമി

ഒമ്പതാം നൂറ്റാണ്ടിൽ ജീവിച്ചിരുന്ന ഒരു ഭാരതീയ ഗണിത ശാസ്ത്രജ്ഞനും വാന ശാസ്ത്രജ്ഞനുമായിരുന്നു ഗോവിന്ദസ്വാമി (ക്രി.വ.800-860). ഭാസ്കരൻ ഒന്നാമന്റെ മഹാഭാസ്കരീയം എന്ന ഗ്രന്ഥത്തിന് ക്രി.വ.830 ൽ അദ്ദേഹം ഒരു ഭാഷ്യം രചിച്ചു. ഇതിൽ ഒരു സംസ്കൃത സ്ഥാന വില രീതിയും സൈൻ പട്ടികയുടെ നിർമ്മാണവും അനേകം ഉദാഹരണങ്ങളിലൂടെ വിശദീകരിച്ചിരിക്കുന്നു.

അദ്ദേഹം രചിച്ച ഗോവിന്ദകൃതി എന്ന ഗ്രന്ഥം ആര്യഭടീയത്തിന്റെ തുടർച്ചയായിരുന്നു. എന്നാൽ ഈ കൃതി ഇതു വരെ കണ്ടെത്താൻ കഴിഞ്ഞിട്ടില്ല.ശങ്കരനാരായണൻ, ഉദയദിവാകരൻ, നീലകണ്ഠ സോമയാജി എന്നീ പ്രഗല്ഭ ഗണിത ശാസ്ത്രജ്ഞർ ഗോവിന്ദസ്വാമിയുടെ കൃതികളിൽ നിന്ന് ധാരാളമായി ഉദ്ധരിച്ചിട്ടുണ്ട്.



</doc>
<doc id="353685" url="https://ml.wikipedia.org/wiki?curid=353685" title="ഡോവർ, ഡിലാവെയർ">
ഡോവർ, ഡിലാവെയർ

ഡോവർ () യു.എസ് സംസ്ഥാനമായ ഡിലാവെയറിന്റെ തലസ്ഥാനവും സംസ്ഥാനത്തെ രണ്ടാമത്തെ വലിയ പട്ടണവുമാണ് ഈ നഗരം കെൻറ് കൌണ്ടിയുടെ കൌണ്ടി സീറ്റും കൂടിയാണ്. 2010 ലെ സെൻസസ് പ്രകാരം ഈ പട്ടണത്തിലെ ജനസംഖ്യ 36,047. ആണ്.

</doc>
<doc id="353686" url="https://ml.wikipedia.org/wiki?curid=353686" title="പട്‌ള">
പട്‌ള

കാസറഗോഡ് ജില്ലയിലെ ഒരു ഗ്രാമമാണ് പട്‌ള. മധൂർ ഗ്രാമ പഞ്ചായത്തിന്റെ ഭാഗമാണ് പട്‌ള ഗ്രാമം.




</doc>
<doc id="353689" url="https://ml.wikipedia.org/wiki?curid=353689" title="സുറിയാനി മലയാളം">
സുറിയാനി മലയാളം

ഏകദേശം സുറിയാനി ലിപിയിൽ എഴുതപ്പെട്ടുവന്നിരുന്ന മലയാളഭാഷയുടെ ഒരു ഭേദരൂപമാണു്  സുറിയാനി മലയാളം (Suriyani Malayalam  ܣܘܼܝܲܢܝܼ ܡܲܠܲܝܵܠܲܡ). കർസോനി മലയാളം എന്നും സിറിയാൿ മലയാളം എന്നുകൂടി ഈ ഭാഷാഭേദം അറിയപ്പെടുന്നു.  നസ്രാണികൾ എന്നും സുറിയാനി ക്രിസ്ത്യാനികൾ എന്നും വിളിക്കപ്പെട്ടിരുന്ന, കേരളത്തിലെ പുരാതനക്രൈസ്തവസമൂഹത്തിന്റെ വ്യവഹാരഭാഷയായിരുന്നു സുറിയാനി മലയാളം . മുഖ്യധാരാമലയാളത്തിന്റെ വ്യാകരണനിയമങ്ങളും മലയാളത്തിനുവേണ്ടി പ്രത്യേകമായി കൂടുതൽ അക്ഷരങ്ങൾ ചേർത്ത കിഴക്കൻ സുറിയാനി ലിപിയും മലയാളത്തിലും സുറിയാനിയിലുമുള്ള വാക്കുകളും ഉൾപ്പെടുത്തിയായിരുന്നു ഈ ഭാഷ രൂപപ്പെട്ടതു്. ദക്ഷിണേന്ത്യയുടെ മലബാർ തീരത്തെ (ഇപ്പോൾ കേരളം) സുറിയാനി ക്രൈസ്തവസമൂഹത്തിലാണു്  ഈ ഭാഷാരൂപം ആവിർഭവിച്ചതു്. പത്തൊമ്പതാം നൂറ്റാണ്ടുവരെ  സുറിയാനികൾക്കിടയിൽ ഭാഷയ്ക്കു് വ്യാപകമായ പ്രചാരമുണ്ടായിരുന്നു.

പൗരസ്ത്യസുറിയാനി ഭാഷയുടെ ലിപിയിൽ 22 അക്ഷരരൂപങ്ങളാണു് ഉണ്ടായിരുന്നതു്. എന്നാൽ മലയാളത്തിൽ 53-ലധികം അക്ഷരരൂപങ്ങൾ പ്രയോഗത്തിലുണ്ടു്. ഈ അപര്യാപ്തത മറി കടക്കാൻ സുറിയാനി മലയാളത്തിൽ കൂടുതൽ അക്ഷരരൂപങ്ങൾ സൃഷ്ടിക്കപ്പെട്ടു.   യുണികോഡിന്റെ ഇനി വരാൻ പോകുന്ന പതിപ്പിൽ ഈ അക്ഷരരൂപങ്ങൾ അംഗീകരിക്കാൻ ധാരണയായിട്ടുണ്ടു്.

സിറിയാൿ ഭാഷയിലെ ആലഫ്ബേത് അക്ഷരമാലയുടെ മദ്ഞായ രൂപഭേദത്തെ അടിസ്ഥാനമാക്കി  സുറിയാനി മലയാളത്തിൽ നേരിട്ട് ഉപയോഗിക്കപ്പെട്ടിരുന്ന അക്ഷരങ്ങൾ

മലയാളത്തിനുവേണ്ടി കൂടുതലായി സൃഷ്ടിക്കപ്പെട്ട അക്ഷരങ്ങൾ

സ്വരങ്ങൾ
കാലക്രമത്തിൽ സുറിയാനി ഭാഷയിലെ പല പദങ്ങളും നേരിയ വ്യത്യാസങ്ങളോടെ മലയാളത്തിലേക്കു് സംക്രമിക്കുകയുണ്ടായി.  അവയിൽ ചിലതു്:
കരിയാറ്റിൽ മാർ ഔസേപ്പ്  രചിച്ച വേദതർക്കം സുറിയാനി മലയാളത്തിലെ ഒരു പ്രമുഖ ഗ്രന്ഥമാണു്. പുരാതനസുറിയാനി സമൂഹങ്ങളിലെ ആചാരപദ്ധതികളിൽ ഈ ഭാഷയിൽ എഴുതപ്പെട്ട ധാരാളം കൃതികളും രേഖകളും കാണാം.


</doc>
<doc id="353691" url="https://ml.wikipedia.org/wiki?curid=353691" title="സൈക്കോളജി ഓഫ് മ്യൂസിക്ക്(ജേണൽ)">
സൈക്കോളജി ഓഫ് മ്യൂസിക്ക്(ജേണൽ)

അലക്സാണ്ടർ ലെമന്റ്(കീല യൂണിവേഴ്സിറ്റി) എഡിറ്റർ ഇൻ ചീഫ് ആയ സംഗീതമനഃശാസ്ത്രംത്തെ സംബന്ധിച്ചു പ്രസിദ്ധീകരിക്കുന്ന ഒരൂ പിയർ റിവ്യൂഡാ ജേണൽ ആണ് സൈക്കോളജി ഓഫ് മ്യൂസിക്ക്.സൊസൈറ്റി ഫോർ എജ്യുക്കേഷൻ,മ്യൂസിക്ക് ആന്റ് സൈക്കോളജി റിസർച്ച് എന്നിവയുമായി ചേർന്ന് സാഗാ പബ്ലിക്കേഷൻ 1973 മുതൽ പ്രസിദ്ധികരിക്കുന്നതാണ് സൈക്കോളജി ഓഫ് മ്യൂസിക്ക്.സ്ക്കോപ്സ് നടത്തുന്ന സോഷ്യൽ സയൻസ് സൈറ്റേഷൻ ഇൻഡക്സിൽ 1.533 പോയന്റോടുകൂടി 2012-ൽ സൈക്കോളജി ഓഫ് മ്യൂസിക്ക് റാങ്ക് ചെയ്യപ്പെട്ടിട്ടുണ്ട്.ഒപ്പംതന്നെ 2016-ൽ 1.078 പോയന്റോടുകൂടി സൈക്കോളജി ഓഫ് മ്യൂസിക്ക് മൂന്നാംസ്ഥാനം കൈവരിക്കുകയും ചെയ്തു


</doc>
<doc id="353694" url="https://ml.wikipedia.org/wiki?curid=353694" title="ഷ്യുലെർ കോൾഫാക്‌സ്‌">
ഷ്യുലെർ കോൾഫാക്‌സ്

അമേരിക്കയിലെ ഇന്ത്യാനയിൽ നിന്നുള്ള ഒരു പത്രപ്രവർത്തകനും വ്യാപാരിയും രാഷ്ട്രീയക്കാരനുമായിരുന്നു ഷ്യുലെർ കോൾഫാക്‌സ് ജൂനിയർ - Schuyler Colfax Jr.
1855 മുതൽ 69 വരെ അമേരിക്കൻ പ്രതിനിധി സഭാംഗം ആയിരുന്നിട്ടുണ്ട്. 1863 മുതൽ 1869 വരെ യുഎസ് പ്രതിനിധി സഭയിലെ സ്പീക്കറായി സേവനം അനുഷ്ടിച്ചു. 1869 മുതൽ 1973 വരെ അമേരിക്കൻ ഐക്യനാടുകളുടെ 17ആമത് വൈസ് പ്രസിഡന്റായി.
അമേരിക്കയുടെ ഇരു സഭകളിലും സ്പീക്കറായും വൈസ് പ്രസിഡന്റായും സേവനമനുഷ്ടിച്ച രണ്ടു അമേരിക്കക്കാരിൽ ഒരാളാണ് കോൾഫാക്‌സ്. ജോൺ നാൻസ് ഗാർനറാണ് മറ്റൊരാൾ.

1823 മാർച്ച് 23ന് ന്യുയോർക്ക് സിറ്റിയിൽ ജനിച്ചു. ഷ്യുലെർ കോൾഫാക്‌സ് സീനിയർ, ഹന്ന ഡിലമെറ്റർ സ്‌ട്രൈകർ എന്നിവരാണ് മാതാപിതാക്കൾ. അമേരിക്കൻ വിപ്ലവ കാലത്ത് ജോർജ് വാഷിങ്ടൺന്റെ മുഖ്യ സുരക്ഷാ ഉദ്യോഗസ്ഥനായിരുന്ന വില്യം കോൾഫാക്‌സാണ് ഇദ്ദേഹത്തിന്റെ മുത്തച്ഛൻ.

കോൾഫാക്‌സ് ജനിക്കുന്നതിന് 5 മാസം മുൻപ് 1822 ഒക്ടോബർ 30ന് അദ്ദേഹത്തിന്റെ അച്ഛൻ മരണപ്പെട്ടു. കോൾഫാക്‌സ് ജനിച്ച് 4മാസത്തിന് ശേഷം 1823 ജൂലൈയിൽ അദ്ദേഹത്തിന്റെ സഹോദരി മേരിയും മരിച്ചു.അദ്ദേഹത്തിന്റെ മാതാവ് ജോർജ് ഡബ്ല്യു. മാത്യു എന്നയാളെ വിവാഹം ചെയ്തു.
പത്താം വയസ്സുവരെ ന്യുയോർക്കിലെ ഒരു സ്വകാര്യ സ്‌കൂളിൽ പഠനം തുടർന്നു. സാമ്പത്തിക പ്രയാസത്തെ തുടർന്ന് പഠനം അവസാനിപ്പിച്ചു. ശേഷം രണ്ടാനച്ഛന്റെ കടയിൽ ഗുമസ്ഥനായി ജോലി ചെയ്തു. 

ഇന്ത്യാന സ്റ്റേറ്റ് ജേണലിൽ പത്രപ്രവർത്തകനായി. 1845ൽ ആ പത്രം സ്വന്തമാക്കുകയും അതിന്റെ പേര് സെന്റ് ജോസഫ് വാലി റെജിസ്റ്റർ എന്നാക്കി.

1844 ഒക്ടോബർ 10ന് ബാല്യകാല സുഹൃത്തായിരുന്ന ഇവലിൻ ക്ലാർക്കിനെ വിവാഹം ചെയ്തു. 1863ൽ അവർ മരിച്ചു. ഈ ബന്ധത്തിൽ കുട്ടികളുണ്ടായിരുന്നില്ല. 1868 നവംബർ 18ന് രണ്ടാമതും വിവാഹിതനായി. അമേരിക്കൻ സെനറ്ററായിരുന്ന ബെഞ്ചമിൻ വാഡിന്റെ മരുമകളായിരുന്ന എലൻ എം വാഡിനെയാണ്‌ വിവാഹം ചെയ്തത്. ഈ ബന്ധത്തിൽ ഒരു മകനുണ്ടായിരുന്നു ഷ്യുലർ കോൾഫാക്‌സ് മൂന്നാമൻ. ഇദ്ദേഹം 1898 മുതൽ 1901 വരെ ഇന്ത്യാനയിലെ സൗത്ത് ബെൻഡിന്റെ മേയറായി.


</doc>
<doc id="353701" url="https://ml.wikipedia.org/wiki?curid=353701" title="പാജ്(ജേണൽ)">
പാജ്(ജേണൽ)

ബോണിയ മരെൻക,ഗൗതം ദാസ് ഗുപ്ത എന്നിവർ ചേർന്ന് മൂന്നുമാസത്തീലൊരിക്കൽ പ്രസാധനം ചെയ്യുന്ന രീതിയിൽ1976ൽ ആരംഭിച്ച ഒരു ആനുകാലിക പ്രസിദ്ധീകരണമാണ് PAJ:Performing Arts Journal അഥവാ A Journal of Performance And Artസംഗീതം,നാടകം,നൃത്തം,വീഡിയോ തുടങ്ങിയവയെല്ലാം കൂടിചേരുന്ന അവതരണകലകൾക്കു പ്രാധാന്യം നൽകികൊണ്ട് ആണ് പാജ് പ്രസിദ്ധീകരിക്കുന്നത്.പാജ് പബ്ലിക്കേഷൻസ് ആണ് പാജിന്റെ പുസ്തകപ്രസിദ്ധീകരണവിഭാഗം.
എം.ഐ.ടീ പ്രസുമായുളള പ്രത്യേക കരാറിൻമേലാണ് പാജ് പ്രസിദ്ധീകരിക്കുന്നത്.
പാജ് അവതരണകലകളെ സംബന്ധിക്കുന്ന ലേഖനങ്ങൾ,അഭിമുഖങ്ങൾ,കലാകാരന്മാരുടെ കുറിപ്പുകൾ,പുതിയ എക്സിബിഷനുകളെയും അവതരണങ്ങളെയും സംബന്ധിക്കുന്ന ആസ്വാദനങ്ങൾ എന്നിവയെല്ലാം പാജിൽ പ്രസാധനം ചെയ്യുന്നുണ്ട്.ഒപ്പംതന്നെ പാജിന്റെ എല്ലാ ലക്കത്തിലും ഒരു നാടകം പ്രസിദ്ധീകരിക്കുന്നുണ്ട്.അടുത്തകാലത്തായി പാജ് അവതരണചിത്രരചന,കല,മതവും ആത്മീയതയും എന്നീ വിഷയങ്ങളെകുറിച്ചും പുതിയ സീരീസ് ആരംഭിച്ചിട്ടുണ്ട്.
[[വർഗ്ഗം:ആനുകാലികങ്ങൾ]]

</doc>
<doc id="353706" url="https://ml.wikipedia.org/wiki?curid=353706" title="കരിംപുള്ളി സ്രാവ്">
കരിംപുള്ളി സ്രാവ്

സ്രാവ് വിഭാഗത്തിൽ പെട്ട ഒരു മൽസ്യമാണ് കരിംപുള്ളി സ്രാവ് അഥവാ Blackspot Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.
വൻകരത്തട്ടിനോട് ചേർന്ന പ്രദേശത്തതു കാണുന്ന സ്രാവാണ് ഇവ.

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="353711" url="https://ml.wikipedia.org/wiki?curid=353711" title="ക്ലാംയേലിസോറസ്">
ക്ലാംയേലിസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് ക്ലാംയേലിസോറസ് . മധ്യ ജുറാസ്സിക് കാലത്ത് ആണ് ഇവ ജീവിച്ചിരുന്നത്. സോറാപോഡ് വംശത്തിൽ പെട്ട ദിനോസർ ആണ് ഇവ.

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ . എന്നാൽ ഈ വിഭാഗത്തിൽ ഉള്ള മറ്റു ദിനോസറുകളെ താരതമ്യ പെടുത്തുംപ്പോൾ ഇവ ഇടത്തരം വലിപ്പം മാത്രം ഉള്ളവ ആയിരുന്നു. 

ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്.

സോറാപോഡമോർഫ ദിനോസറായിരുന്നു ഇവ.



</doc>
<doc id="353713" url="https://ml.wikipedia.org/wiki?curid=353713" title="മാവേലിക്കര കൃഷ്ണൻകുട്ടി നായർ">
മാവേലിക്കര കൃഷ്ണൻകുട്ടി നായർ

കർണാടക സംഗീതജ്ഞനും മൃദംഗ വാദകനുമായിരുന്നു മാവേലിക്കര കൃഷ്ണൻകുട്ടി നായർ (11 ഒക്ടോബർ 1920 – 13 ജനുവരി 1988). പളനി സുബ്രമണ്യം പിള്ളയായിരുന്നു ഗുരു. കേരള സംഗീത നാടക അക്കാദമി പുരസ്കാരം ലഭിച്ചിട്ടുണ്ട്.പത്മശ്രീ പുരസ്കാരംനൽകി രാജ്യം ആദരിച്ചു.തിരുവനന്തപുരം ആകാശവാണി നിലയത്തിൽ ആർട്ടിസ്റ്റായിരുന്നു.
മാവേലിക്കര എസ്.ആർ. രാജു, ടി.വി. വാസൻ എന്നിവർ ഉൾപ്പെടെ അനേകം ശിഷ്യരുണ്ട്.


</doc>
<doc id="353718" url="https://ml.wikipedia.org/wiki?curid=353718" title="കല്ലുമല">
കല്ലുമല

ആലപ്പുഴ ജില്ലയിൽ മാവേലിക്കര താലൂക്കിൽ മാവേലിക്കര തീവണ്ടിനിലയത്തിനുസമീപമുള്ള ഒരു ഗ്രാമമാണ് കല്ലുമല. 1859ൽ സ്ഥാപിച്ച സി എം എസ് മിഷനറി മാർ സ്ഥാപിച്ച സി എം എസ് എൽ പി സ്കൂൾ, കല്ലുമല ആണ് ഇവിടുത്തെ ആദ്യ സംരംഭം. ഇന്ന് ഇത് സി എസ് ഐ മധ്യകേരള ഇടവകയുടെ കീഴിലാണ് പ്രവർത്തിക്കുന്നത്. പിന്നീട് കല്ലുമല ചന്ത എന്ന പേരിൽ ഒരു ദിവസച്ചന്ത ഇവിടെ ആരംഭിച്ചു. 1964ൽ ആരംഭിച്ച ബിഷപ് മൂർ കോളജും കല്ലുമലയിലാണ് സ്ഥാപിതമായത്. സി എസ് ഐ മധ്യകേരള ഇടവകയുടെ ഉടമസ്ഥതയിൽ കല്ലുമലയിൽ സ്ഥാപിതമായ ബിഷപ് മൂർ വിദ്യാപീഠവും കല്ലുമലയുടെ ആകർഷണമാണ്.

ആലപ്പുഴ ജില്ലയിൽ തഴക്കര ഗ്രാമപഞ്ചായത്തിൽ 21 വാർഡ് ആണ് കല്ലുമല. കല്ലുമല കോളജ് കവല, തെക്കേമുക്ക് എന്നിങ്ങനെ രണ്ട് കവലകൾ ഉൾപ്പെട്ടതാണ് കല്ലുമല. ഈ രണ്ട് ചത്വരങ്ങളും (കോളജ് കവല അഞ്ചുപാതകൾ കൂടി ചേരുന്നതാണ്) ഏകദേശം 600 മീറ്റർ അകലത്തിലാണ്. ഒരു ചത്വരത്തിൽ നിന്നും രണ്ടായിപിരിഞ്ഞ് മറ്റേ ചത്വരത്തിലെത്തി ചേരുന്ന ഒരു ഏകപാത (വണ് വേ) ഇവയെ തമ്മിൽ ബന്ധിപ്പിക്കുന്നു. സ്വതേ മണൽ പ്രദേശമായ മാവേലിക്കരയിൽ മല പോലെ ഉയർന്നുനിൽക്കുന്ന ഒരുകുന്നാണിത്. ചുവന്ന മണ്ണാണ് ഇവിടെ കാണുന്നത്.




കിരൺ സ്റ്റുഡിയോ, നിനൈവ സ്റ്റുഡിയൊ എന്നിവ കല്ലുമലയിലെ ചിത്രാലയങ്ങളാണ്. മാമ്പള്ളി മെഡിക്കൽസ്, ഇല്ലിക്കൽ മെഡ്ക്കൽസ് എന്നീ രണ്ട് ഇംഗ്ലീഷ് മരുന്നുകടകളും കല്ലുമലയിലുണ്ട്. പറപ്പാട്ട് ഏജൻസിസ്, ആനന്ദഭവനം സ്റ്റോഴ്സ്, ഇഡിച്ചാണ്ടി സ്റ്റോഴ്സ് എന്നിവയിൽ നിന്നും നിർമ്മാനസാമഗ്രികൽ ലഭിക്കും. ശ്രീരാംസ്റ്റോഴ്സ്, സാരംഗി എന്നിവ തുണിക്കടകളാണ്. ലൈഫ് സ്റ്റൈൽ. ഡ്രീംസ് എന്നിവ കല്ലുമലയിലെ ബ്യൂട്ടി പാർലറുകളാണ്. കൂടാതെ പുറമേ ധാരാളം ബേക്കറികളും പച്ചക്കറി, പലചരക്ക് കടകളും കല്ലുമലയിലുണ്ട്.


</doc>
<doc id="353719" url="https://ml.wikipedia.org/wiki?curid=353719" title="തേരട്ടമ്മൽ">
തേരട്ടമ്മൽ

മലപ്പുറം ജില്ലയിലെ ഊർങ്ങാട്ടിരി ഗ്രാമ പഞ്ചായത്തിലെ ഒരു ചെറു ഗ്രാമമാണ് തേരട്ടമ്മൽ. ചെറുപുഴ ചാലിയാറുമായി ചേരുന്നത് ഇവിടെയാണ് . ഫുട്ബോൾ കളിക്ക് ഏറെ പ്രശസ്തമാണ് ഇവിടം. നിരവധി പ്രശസ്തരായ ഫുട്ബോൾ കളിക്കാരുടെ നാടുകൂടെ ആണ് ഇവിടം. 


</doc>
<doc id="353723" url="https://ml.wikipedia.org/wiki?curid=353723" title="കഡംബാർ">
കഡംബാർ

കഡംബാർ കാസറഗോഡ് ജില്ലയിലെ ഒരു വില്ലേജ് ആണ്. കാസറഗോഡ് താലൂക്കിൽപ്പെട്ടതാണിത്. 327.91 ചതുരശ്രകിലോമീറ്റർ വിസ്തൃതിയുണ്ട്.
കാളിയൂർ, തലക്കള, മൂഡംബയൽ, മാജിബയൽ, പാടി, തളങ്കര എന്നീ വില്ലേജുകൾ അതിരിടുന്നു. കാസറഗോഡ് ജില്ലാ ആസ്ഥാനത്തുനിന്നും 13 കിലോമീറ്റർ അകലെയാണ് ഈ പ്രദേശം. 
273 വീടുകൾ. 1991ലെ സെൻസസ് അനുസരിച്ച്, 1791 ആണ് ജനസംഖ്യ. അതിൽ സ്ത്രീകൾ: 902, പുരുഷന്മാർ: 889.
കാസറഗോഡിന്റെ ഉത്തരഭാഗത്തെ മറ്റു ഗ്രാമങ്ങളെപ്പോലെ ഇവിടെയും ഏഴിൽക്കൂടുതൽ ഭാഷകൾ സംസാരിക്കുന്നു. കന്നഡ, തുളു, മറാട്ടി, ഹിന്ദുസ്ഥാനി, തുളു, ബ്യാരി, കൊങ്കണി തുടങ്ങിയ ഭാഷകൾ മലയാളത്തോടൊപ്പം സംസാരിക്കുന്നു.

കാസറഗോഡ് ലോകസഭാ മണ്ഡലത്തിന്റെ ഭാഗം.
നെല്ല്, തെങ്ങ്, കശുമാവ്, കവുങ്ങ് എന്നിവയാണ് പ്രധാന കൃഷി. 


</doc>
<doc id="353745" url="https://ml.wikipedia.org/wiki?curid=353745" title="നിലത്തന്മാർ">
നിലത്തന്മാർ

സൂചിത്തുമ്പികളിലെ ഒരു കുടുംബമാണ് നിലത്തന്മാർ (Coenagrionidae). ഇതിൽ 1100 -ലേറെ സ്പീഷിസുകൾ ഉള്ള ഈ കുടുംബത്തിലാണ് ഏറ്റവുമേറെ സൂചിത്തുമ്പികൾ ഉള്ളത്. ഇതിന് ആറ് ഉപകുടുംബങ്ങളാണ് ഉള്ളത്: Agriocnemidinae, Argiinae, Coenagrioninae, Ischnurinae, Leptobasinae, Pseudagrioninae എന്നിവയാണ് അവ. വീതികുറഞ്ഞ ചിറകോടുകൂടിയ സൂചിത്തുമ്പികൾ അല്ലെങ്കിൽ കുള-സൂചിത്തുമ്പികൾ എന്നും ഇവ സാധാരണ അറിയപ്പെടുന്നു. ലോകം മുഴുക്കെ കാണുന്ന ഇവയാണ് ഏറ്റവും സാധാരണയായി കണ്ടുവരുന്ന സൂചിത്തുമ്പികൾ. ഏറ്റവും വലിപ്പം കുറഞ്ഞ സൂചിത്തുമ്പികൾ ഈ കുടുംബത്തിലാണ് ഉള്ളത്. ഈ കുടുംബത്തിലെ 90 ശതമാനത്തിലേറെ ജനുസുകളും സ്വീകൃതമാണ്.

ഗ്രീക്കിൽ "കോഎൻ" എന്നാൽ പങ്കുവച്ചത് അല്ലെങ്കിൽ സാധാരണം എന്നാണ് അർത്ഥം, "അഗ്രുയോ" എന്നാൽ വയൽ അല്ലെങ്കിൽ വന്യം എന്നും.

പ്രായപൂർത്തിയായ തുമ്പികളെ ചതുപ്പുകളുടെയും കുളങ്ങളുടെയും സമീപത്ത് അടക്കമുള്ള പലതരം ആവാസവ്യവസ്ഥകളിൽ കാണാം. വെള്ളത്തിൽ നിൽക്കുന്ന ജീവനുള്ളതോ അല്ലാത്തതോ ആയ ചെടികളുടെ ഇടയിൽ പെൺതുമ്പികൾ മുട്ടകൾ ഇടും. ചിലപ്പോൾ മുട്ടയിടാാനായി വെള്ളത്തിന്റെ അടിയിലേക്കുപോലും പോവാറുണ്ട്. ഇത്തരം സസ്യങ്ങളുടെ ഇടയിൽത്തന്നെയാണ് സാധാരണ തുമ്പികളുടെ നിംഫിനെയും കാണാറുള്ളത്.

ജനുസുകളുടെ സമ്പൂർണ്ണ പട്ടിക



</doc>
<doc id="353749" url="https://ml.wikipedia.org/wiki?curid=353749" title="കൃത്രിമശ്വസനം">
കൃത്രിമശ്വസനം

സ്വാഭാവിക ശ്വസനം പാടെ നിലയ്ക്കുകയോ, ഗുരുതര തടസ്സം നേരിടുകയോ ചെയ്യുന്ന വേളകളിൽ ശ്വസനം തുടരാൻ കൈക്കൊള്ളുന്ന വൈദ്യ സഹായ ഉപാധിയാണ് കൃത്രിമശ്വസനം (Artificial ventilation, artificial respiration) എന്ന പേരിൽ അറിയപ്പെടുന്നത്. ഇവ മനുഷ്യസഹായകവും (manual ventilation), യന്ത്രസഹായകവും (mechanical ventilation) എന്നിങ്ങനെ രണ്ട് തരത്തിലുണ്ട്. അനസ്തീഷ്യ മയക്കത്തിലുള്ള ശസ്ത്രക്രിയാവേളകളിലും, കോമയിൽ കഴിയുന്ന രോഗികൾക്കും ഈ സഹായം ആവശ്യമായി വരുന്നു.. 

ശ്വസനം ആവശ്യമുള്ള ആളുടെ വായിലേക്ക് മറ്റൊരു വ്യക്തി ശക്തിയിൽ ഊതി കൊടുക്കുകയോ, (mouth to mouth resuscitation),ബലൂൺ പോലുള്ള സജ്ജീകരണത്തിൽ നിന്നും കാറ്റ് ഞെക്കി നൽകുകയോ ചെയ്യുന്നതാണ് ഒരു കൃത്രിമശ്വസനസംവിധാനം.
പ്രാഥമിക വൈദ്യസഹായ ഉപാധികളിൽ (emergency first aid) ഏറ്റവും പ്രധാനപ്പെട്ട ഒന്നാണ് Mouth-to-mouth ശ്വസനം മുങ്ങൾ അപകടങ്ങൾ, അത്മഹത്യ ശ്രമം എന്നീ അവസരങ്ങളിൽ ഈ സഹായം നിർണ്ണായകമായേക്കാം

വെന്റിലേറ്റർ എന്ന വലിയ ഉപകരണമോ, അമർത്തിയാൽ വായു പുറം തള്ളുന്ന സഞ്ചി സംവിധാനമോ ആകാം യന്ത്രം എന്നത് കൊണ്ട് ഉദ്ദേശിക്കുന്നത്. 
ചിലഘട്ടങ്ങളിൽ വായിലൂടെ കുഴൽ ശ്വസനനാളത്തിലേക്ക് (endotracheal tube) കടത്തിയും,മറ്റ് ചിലപ്പോൾ ശ്വസനനാളത്തിൽ മുറിവുണ്ടാക്കി പുറമെ നിന്നുംട്യൂബ് കടത്തിയും (tracheostomy tube)ശ്വസനം നടത്തേണ്ടി വരാറുണ്ട്.

ചത്ത മൃഗത്തിന്റെ ശ്വാസനാളത്തിലേക്ക് മുളങ്കുഴലിലൂടെ ഊതി അതിന്റെ നെഞ്ച് പൊങ്ങി തഴുന്നത് നിരീക്ഷിക്കുകയും രേഖപ്പെടുത്തുകയും ചെയ്ത ഗ്രീക്ക് ഭിഷഗ്വരനായ ഗേലന്റെ കാലം മുതൽക്കേ കൃത്രിമ ശ്വസനത്തെക്കുറിച്ചുള്ള അറിവ് മനുഷ്യന് ഉണ്ടായിരുന്നു.

1770കളിൽ വില്ല്യം ഹാവെസ്, തോമസ് കോഗൻ എന്നീ രണ്ട് ഇംഗ്ലീഷുകാരായ ഡോക്ടർമാർ മുങ്ങൽ അപകങ്ങളിൽ പെടുന്നവരെ രക്ഷിക്കാൻ കൃത്രിമ ശ്വസന/അടിയന്തര ചികിൽസാ പാഠങ്ങൾ പ്രചരിപ്പിക്കാൻ കൂടി ഉദ്ദേശിച്ച് റോയൽ ഹ്യൂമൻ സൊസൈറ്റി ഉണ്ടാക്കി. ആ നിർദ്ദേശങ്ങളിൽ പലതും ഇന്നും വലിയ മാറ്റമൊന്നും കൂടാതെ തന്നെ പഠിപ്പിക്കപ്പെടുന്നുണ്ട്.


</doc>
<doc id="353754" url="https://ml.wikipedia.org/wiki?curid=353754" title="റേ ചാൾസ്">
റേ ചാൾസ്

ഒരു അമേരിക്കൻ ഗായകനും ഗാനരചയിതാവും സംവിധായകനുമാണ്.റേ ചാൾസ് റോബിൻസൺ എന്ന റേ ചാൾസ് (സെപ്റ്റംബർ 23, 1930 – ജൂൺ 10, 2004). പലപ്പോഴും "ദ ജീനിയസ്" എന്നു വിളിക്കപ്പെടുന്ന ചാൾസ് ഏഴാം വയസ്സു മുതൽ അന്ധനാണ്..

1950 കളിൽ ബ്ലൂസ്, റിഥം ആൻഡ് ബ്ലൂസ് ഗോസ്പെൽ തുടങ്ങിയ സംഗീത ശൈലികളെ കോർത്തിണക്കിക്കൊണ്ട് സോൾ സംഗീതത്തിന്റെ വളർച്ചയ്ക്ക് വഴിയൊരുക്കിയതിൽ ചാൾസിന്റെ പങ്ക് നിസ്തുലമാണ് 
സംഗീതപരമായ കലാസ്വാതന്ത്ര്യം ലഭിച്ച ആദ്യ [ആഫ്രോ അമേരിക്കൻ വംശജനായ സംഗീതജ്ഞനാണ് റേ ചാൾസ്.

2002 ൽ " റോളിംങ്ങ് സ്റ്റോൺ" തങ്ങളുടെ എക്കാലത്തെയും മഹാന്മാരയ 100 കലാകാരമാരുടെ പട്ടികയിൽ പത്താം സ്ഥാനത്ത് ഉൾപ്പെടുത്തിയിരുന്നു., 
2008 ഇവർ തങ്ങളുടെ എക്കാലത്തെയും മഹാന്മാരയ 100 ഗായകന്മാരുടെ പട്ടികയിൽ രണ്ടാം സ്ഥാനത്ത് ഉൾപ്പെടുത്തി..


</doc>
<doc id="353756" url="https://ml.wikipedia.org/wiki?curid=353756" title="സാൻസിങ്ഡൂയി">
സാൻസിങ്ഡൂയി

അടുത്തകാലത്തായി ഉദ്ഘനനത്തിലൂടെ കണ്ടെത്തിയ ഒരു ചൈനീസ് സംസ്കാരമാണ് സാൻസിങ്ഡൂയി (). ചൈനയിലെ സിച്ചുവാനിലെ ഒരു പ്രധാന സാംസ്കാരിക കേന്ദ്രമാണിത്. 19ൢ ആദ്യം കണ്ടെത്തിയ ഈ ഓട്ടുയുഗ സംസ്കാരം 1986-ൽ വീണ്ടും കണ്ടെത്തപ്പെടുകയുണ്ടായി. ക്രിസ്തുവിന് മുൻപ് 11-12 നൂറ്റാണ്ടുകളിലെ അവശിഷ്ടങ്ങളാണിതെന്ന് റേഡിയോകാർബൺ ഡേറ്റിംഗ് ഫലങ്ങൾ സൂചിപ്പിക്കുന്നു. ഈ ശേഷിപ്പുകൾ നിർമിച്ച സംസ്കാരം "സാൻസിങ്ഡൂയി സംസ്കാരം" എന്നാണ് ഇപ്പോൾ അറിയപ്പെടുന്നത്. ഷു രാജ്യത്തെ ഇതുമായി ചരിത്രകാരന്മാർ ബന്ധിപ്പിക്കുന്നുണ്ട്. ഗുവാങ്‌ഘാൻ നഗരത്തിലെ സാൻസിങ്ഡൂയി മ്യൂസിയത്തിലാണ് ഈ ശേഷിപ്പുകൾ ഇപ്പോൾ സൂക്ഷിച്ചിരിക്കുന്നത്.

സാൻസിങ്ഡൂയി ഉദ്ഘനനവും ജിയാങ്‌സിയിലെ സിൻഗാൻ ശവകുടീരങ്ങളും മറ്റും മഞ്ഞനദീതടത്തിൽ നിന്നാണ് ചൈനീസ് സംസ്കാരം മറ്റിടങ്ങളിലേയ്ക്ക് വ്യാപിച്ചതെന്ന ആശയത്തിന്റെ തിരുത്തലിന് കാരണമായിട്ടുണ്ട്. ചൈനീസ് സംസ്കാരത്തിന്റെ ഉദ്ഭവം പലയിടങ്ങളിൽ നിന്നാണെന്ന ആശയത്തിനാണ് ഇപ്പോൾ മേൽക്കൈ.


</doc>
<doc id="353758" url="https://ml.wikipedia.org/wiki?curid=353758" title="അരുവിയന്മാർ">
അരുവിയന്മാർ

സൂചിത്തുമ്പികളിലെ ഒരു കുടുംബമാണ് അരുവിയന്മാർ (Euphaeidae). Gossamerwings എന്ന് പൊതുവേ അറിയപ്പെടുന്നു. 70 ഓളം സ്പീഷിസുകൾ മാത്രമുള്ള ഒരു ചെറിയ കുടുംബമാണിത്. പുരാതന ലോകമധ്യരേഖാപ്രദേശത്ത് ആണ് ഇവയെ സാധാരണ കണ്ടുവരുന്നത്. ലോഹനിറമാവും മിക്കവാറും. നിലത്തന്മാരുമായി നല്ല സാമ്യമുണ്ട്.



</doc>
<doc id="353761" url="https://ml.wikipedia.org/wiki?curid=353761" title="പാൽത്തുമ്പികൾ">
പാൽത്തുമ്പികൾ

സൂചിത്തുമ്പികളിലെ ഒരു കുടുംബമാണ് പാൽത്തുമ്പി (Platycnemididae). വെള്ളക്കാലുള്ള സൂചിത്തുമ്പികൾ എന്നാണ് പൊതുവേ അറിയപ്പെടുന്നത്. പഴയലോക.ക്കാരായ 400 -ലേറെ സ്പീഷിസുകൾ ഈ കുടുംബത്തിലുണ്ട്. ഇത് പല ഉപകുടുംബങ്ങളായി വേർതിരിച്ചിരിക്കുന്നു.

ഈ കുടുംബത്തിൽ ഏതാണ്ട് 48 ജനുസുകളുണ്ട്.





</doc>
<doc id="353763" url="https://ml.wikipedia.org/wiki?curid=353763" title="നിഴൽത്തുമ്പികൾ">
നിഴൽത്തുമ്പികൾ

സൂചിത്തുമ്പികളിലെ ഒരു കുടുംബമാണ് നിഴൽത്തുമ്പികൾ (Platystictidae). മുളവാലൻ തുമ്പികളോട് നല്ല സാദൃശ്യമുണ്ട്. ഏഷ്യ, മധ്യ അമേരിക്ക, തെക്കേ അമേരിക്ക എന്നിവിടങ്ങളിൽ എല്ലായിടത്തും ഇവയെ ധാരാളമായി കാണുന്നു.

മിക്ക അംഗങ്ങളും കൊടും കാടുകളിലെ അരുവികളുടെ സമീപത്ത് കാണുന്നു. വീതി കുറഞ്ഞ ചിറകുകളും മെലിഞ്ഞുനീണ്ട വയറും ഇവയുടേ സവിശേഷതയാണ്. മിക്ക സ്പീഷിസുകളും ചെറിയ ഒരുപ്രദേശത്തുമാത്രം കാണപ്പെടുന്ന രീതിയിൽ ആണ് ഉള്ളത് അതിനാൽത്തന്നെ പല സ്പീഷിസുകളെയും ഇനിയും കണ്ടുപിടിക്കാൻ ഉണ്ടാവാം.




</doc>
<doc id="353770" url="https://ml.wikipedia.org/wiki?curid=353770" title="ഭീമനാമ">
ഭീമനാമ

തെക്കുകിഴക്കൻ ഏഷ്യൻ രാജ്യങ്ങൾ സ്വദേശമായ ഒരിനം ശുദ്ധജല ആമയാണ് ഭീമനാമ (Asian giant softshell turtle). 


</doc>
<doc id="353775" url="https://ml.wikipedia.org/wiki?curid=353775" title="പുനലൂർ പേപ്പർ മിൽസ്">
പുനലൂർ പേപ്പർ മിൽസ്

പുനലൂർ നഗരത്തിലെ പ്രധാന വ്യവസായ സ്ഥാപനങ്ങളിൽ ഒന്നാണ് പുനലൂർ പേപ്പർ മിൽസ്. പുനലൂർ നഗരത്തിന്റെ സമ്പദ്വ്യവസ്ഥയുടെ വളർച്ച ഏറെക്കുറെ ഈ സ്ഥാപനത്തോട്‌ അനുബന്ധിച്ചായിരുന്നു.1888ൽ ടി ജെ കാമറൂൺ എന്ന ബ്രിട്ടീഷ് വംശജനാണ് അന്നത്തെ തിരുവിതാംകൂർ രാജാവായിരുന്ന ശ്രീ മൂലം തിരുനാൾ രാജാവിന്റെ അനുമതിയോടെ ഈ കമ്പനി സ്ഥാപിച്ചത്. സമീപത്തെ വനങ്ങളിൽ നിന്നുള്ള ചൂരൽ, ഓട, മുള തുടങ്ങിയവയുടെ ലഭ്യത മുന്നിൽ കണ്ടുകൊണ്ടാണ് ഈ മില്ല് പുനലൂരിൽ സ്ഥാപിക്കയുണ്ടായത്. കല്ലടയാറിന്റെ തീരത്താണ് സ്ഥാപിതമായിരിക്കുന്നത് എന്നതിനാൽ ജലലഭ്യതയും മികച്ചതാണ്.
ട്രാവൻകൂർ പേപ്പർ മില്ല്സ് എന്ന പേരിൽ ആരംഭിച്ച കമ്പനി ഉത്പാദനത്തിലും ഗുണമേന്മയിലും മികച്ച മുന്നേറ്റം കാഴ്ച വെച്ച്. 1888 മുതൽ 1931 വരെയുള്ള കാലഘട്ടത്തിൽ പലതവണ മാനേജ്മെന്റുകൾ മാറിയപ്പോൾ ലക്ഷ്മി പേപ്പർ മിൽസ്, മീനാക്ഷി പേപ്പർ മിൽസ്, പുനലൂർ പേപ്പർ മിൽസ് എന്നീ പേരുകളിൽ ഈ സ്ഥാപനം അറിയപ്പെട്ടുപോന്നു.

ഇവിടെ ഉത്പാദിപ്പിച്ചിരുന്ന ഗുണമേന്മയേറിയ കടലാസ് നാസിക്കിലെ ഇന്ത്യാ സെക്യൂരിറ്റി പ്രസിലും വിദേശ മാർകറ്റുകളിലും എത്തിയിരുന്നു. പലതരം ആവശ്യങ്ങൾക്കുള്ള ക്രാഫ്റ്റ് പേപ്പർ ആണ് ഇവിടെ പ്രധാനമായും ഉത്പാദിപ്പിച്ചിരുന്നത്. കേന്ദ്ര തപാൽ വകുപ്പിനാവശ്യമായ ഇന്ലന്റ്റ് കവറുകൾ, ന്യൂസ്പ്രിന്റ്‌ പേപ്പർ, എന്നിവയും ഇവിടെ ഉത്പാദിപ്പിച്ചിരുന്നു.

1931ൽ കേരളത്തിൽ നിന്നും ഓഹരിവിപണിയിൽ ലിസ്റ്റ് ചെയ്യപ്പെടുന്ന ആദ്യത്തെ ജോയിന്റ് സ്റ്റോക്ക്‌ എക്സ്ചേഞ്ച്‌ കമ്പനിയായി പുനലൂർ പേപ്പർ മിൽസ്. ഒരുകാലത്ത് ആയിരത്തോളം തൊഴിലാളികൾ ജോലി ചെയ്തിരുന്ന പുനലൂർ പേപ്പർ മില്സിൽ മൂന്ന് ഫാക്ടറി യൂണിറ്റുകളാണുള്ളത്. സ്വാതന്ത്ര്യാനതരം കേരളത്തിൽ ഏറ്റവുമധികം ലാഭമുണ്ടാക്കിയ കമ്പനിയായിരുന്നു ഇത്.

1940ൽ കല്ലടയാറിന്റെ തീരത്ത് സ്ഥാപിച്ച ജലവൈദ്യുത നിലയത്തിൽ നിന്നുല്പാദിപിച്ചിരുന്ന വൈദ്യുതിയായിരുന്നു 30വർഷത്തോളം കമ്പനിയുടെ പ്രവർത്തനങ്ങൾക്കായി ഉപയോഗിച്ചിരുന്നത്. 1978ൽ ന്യൂസ്പ്രിന്റ് ഫാക്ടറി യുണിറ്റിലുണ്ടായ തീപ്പിടുത്തം പേപ്പർ മില്ലിനെ വൻ സാമ്പത്തിക നഷ്ടത്തിലേക്ക്‌ തള്ളിവിട്ടു. അവിടെ മില്ലിന്റെ തകർച്ച ആരംഭിക്കുകയായിരുന്നു.
വർധിച്ചുവന്ന ജനസംഖ്യയും കുറഞ്ഞുവരുന്ന വനവിസ്തൃതിയും അസംസ്കൃത വസ്തുക്കളുടെ ലഭ്യതയെയും അതുവഴി ഉത്പാദനത്തെയും സാരമായി ബാധിച്ചു. കുറഞ്ഞ ഉത്പാദനക്ഷമതയും പ്രവര്ത്തിസംയവും മൂലം പല തൊഴിലാളികൾക്കും ജോലി നഷ്ടമായി. വേതനം മുടങ്ങാതെ നൽകുക, ആനുകൂല്യങ്ങൾ വർദ്ധിപ്പിക്കുക എന്നീ ആവശ്യങ്ങലോടെ യൂണിയനുകളുടെ നേതൃത്വത്തിൽ തൊഴിൽ സമരങ്ങളും അരങ്ങേറി. തൊഴിലാളികളുടെ പ്രശ്നങ്ങൾ രമ്യമായി പരിഹരിക്കാൻ മാറിമാറിവന്ന മാനേജ്മെന്റുകൾ പരാജയപ്പെട്ടതോടെ 1987 ഒക്ടോബർ 1ന് പുനലൂർ പേപ്പർ മിൽസിനു താഴുവീണു.
1985ൽ കമ്പനിയുടെ ഉടമസ്ഥനായിരുന്ന ലക്ഷ്മി നിവാസ് ഡാൽമിയ തന്റെ ജീവിതത്തിലെ ഏറ്റവും വലിയ അബദ്ധമായാണ് പുനലൂർ പേപ്പർ മില്സിന്റെ ഏറ്റെടുക്കലിനെ വിശേഷിപ്പിച്ചത്‌.
കമ്പനി ഏറ്റെടുത്തു വീണ്ടും തുറന്നു പ്രവർത്തിപ്പിക്കാൻ സംസ്ഥാന സർക്കാർ പല വ്യവസായികളെയും സമീപിച്ചെങ്കിലും ആരും മുന്നോട്ടുവന്നില്ല.

ഇടക്കാലത്ത് ഹൈദരാബാദ് ആസ്ഥാനമായുള്ള അതുല ഇന്ടസ്ട്രീസിന്റെ കൈവശമായിരൂന മിൽ കേരള സർക്കാരിന്റെ സഹകരണത്തോടെ പ്രദേശത്തെ ചില വ്യാപാരികൾ ഏറ്റെടുത്തു വീണ്ടും പ്രവർത്തനം ആരംഭിക്ക്കുകയാണ്.
28 വർഷത്തോളം അടഞ്ഞുകിടന്നതിനു ശേഷമാണ് 2015 സെപ്റ്റംബർ മാസത്തിൽ പുനലൂർ പേപ്പർ മിൽസ് പുനരാരംഭിക്കുന്നത്. മുൻകാല തൊഴിലാളികളുടെ ആനുകൂല്യങ്ങളും മറ്റു കുടിശ്ശികകളും കൊടുതുതീര്തശേഷമാണ് കമ്പനി പ്രവർത്തനം പുനരാരംഭിച്ചിരിക്കുന്നത്. കമ്പനിയുടെ ആവശ്യത്തിനായി ഒരു 110 കെ വി സബ്സ്റ്റേഷനും സ്ഥാപിച്ചിട്ടുണ്ട്.
പൂട്ടുന്ന സമയത്ത് 227ഏക്കറോളം ഭൂമിയുണ്ടായിരുന്ന കമ്പനിയുടെ കൈവശം കയ്യേറ്റം മൂലം ഇപ്പോൾ 90 ഏക്കർ ഭൂമിയെ ഉള്ളൂ. 
ഇന്ത്യക്കകത്തുനിന്നും ശ്രീലങ്കയിൽനിന്നും സംഭരിക്കുന്ന പാഴ്കടലാസ് പുനചമ്ക്രമണം ചെയ്തു ക്രാഫ്റ്റ് പേപ്പർ ഉത്പാദിപ്പിക്കാനാണ് കമ്പനി ഇപ്പോൾ ലക്ഷ്യമിടുന്നത്. പുനലൂരിന് സമീപം തന്നെയുള്ള തമിഴ്നാട്ടിലെ ശിവകാശി മാര്കറ്റിനെ ലക്ഷ്യമിട്ടാണ് ഉത്പാദനം.ആദ്യഘട്ടത്തിൽ 90ടണ്ണും രണ്ടാം ഘട്ടത്തിൽ 200 ടണ്ണുമായി ഉല്പാദനം നടത്താനാണ് ഉദ്ദേശം.

</doc>
<doc id="353778" url="https://ml.wikipedia.org/wiki?curid=353778" title="അരിക്കാടി">
അരിക്കാടി

അരിക്കാടി കാസറഗോഡ് ജില്ലയിലെ ഒരു ഗ്രാമമാണ്. 
2011ലെ സെൻസസ് പ്രകാരം അരിക്കാടിയിൽ, 5885 ജനങ്ങളുണ്ട്. ഇതിൽ 2882 പുരുഷന്മാരും 3003 സ്ത്രീകളുമുണ്ട്.


</doc>
<doc id="353781" url="https://ml.wikipedia.org/wiki?curid=353781" title="റിച്ചാർഡ് വിൽസ്റ്റാറ്റർ">
റിച്ചാർഡ് വിൽസ്റ്റാറ്റർ

ജർമ്മൻ കാരനായ ഒരു കാർബണിക രസതന്ത്രജ്ഞനായിരുന്നു റിച്ചാർഡ് വിൽസ്റ്റാറ്റർ (Richard Martin Willstätter,  -13 ആഗസ്റ്റ് 1872 – 3 ആഗസ്റ്റ് 1942).സസ്യങ്ങളിലെ ഹരിതകം(ക്ലോറോഫിൽ) ഉൾപ്പെടെയുള്ള വർണ്ണകങ്ങളെക്കുറിച്ചുള്ള പഠനത്തിന് അദ്ദേഹത്തിന് 1915 ലെ രസതന്ത്രത്തിനുള്ള നോബൽ പുരസ്കാരം ലഭിച്ചു. സങ്കീർണമായ ഓർഗാനിക് സംയുക്തങ്ങളടങ്ങിയ മിശ്രിതങ്ങളെ വേർതിരിച്ചെടുക്കാനായുള്ള പേപ്പർ ക്രൊമാറ്റോഗ്രാഫി എന്ന സാങ്കേതികപ്രയോഗത്തിന് രൂപകല്പന നലികിയതിനുള്ള ബഹുമതി മിഖായേൽ സ്വെറ്റിനു നല്കപ്പെട്ടെങ്കിലും വിൽസ്റ്റാറ്ററും സ്വതന്ത്രരീതിയിൽ സമാന്തരമായി ഈ പ്രയോഗം വികസിപ്പിച്ചെടുത്തിരുന്നു.  . റോയൽ സൊസൈറ്റിയിലെ അംഗത്വവും വിൽസ്റ്ററിനു ലഭിച്ചിട്ടുണ്ട്.


</doc>
<doc id="353784" url="https://ml.wikipedia.org/wiki?curid=353784" title="ദേവർശോല">
ദേവർശോല

ഇന്ത്യയിലെ തമിഴ് നാട് സംസ്ഥാനത്തെ നീലഗിരി ജില്ലയിലെ ഒരു പഞ്ചായത്ത് ടൗൺ 
ആണ് ദേവർശോല.


</doc>
<doc id="353785" url="https://ml.wikipedia.org/wiki?curid=353785" title="കാളിയൂർ">
കാളിയൂർ

കാളിയൂർ കാസറഗോഡ് താലൂക്കിലെ ഒരു വില്ലേജ് ആണ്. 
പ്രാദേശികറോഡുകൾ ദേശീയപാത 66 മായി ബന്ധിപ്പിച്ചിരിക്കുന്നു. ഇതുവഴി വടക്ക് മംഗളൂർ, തെക്ക് കോഴിക്കോട് അല്ലെങ്കിൽ കേരളത്തിന്റെ മറ്റു ഭാഗങ്ങൾ എന്നിവിടങ്ങളിലേയ്ക്കു പോകാൻ പ്രയാസമില്ല.. അടുത്ത റെയിൽവേ സ്റ്റേഷൻ മംഗളൂർ പാലക്കാട് പാതയിലുള്ള മഞ്ചേശ്വരം ആകുന്നു. അടുത്ത വിമാനത്താവളം മാംഗളൂറിൽ ആണ്.

ഈ സ്ഥലം ബഹുഭാഷാപ്രദേശമാണ്. ഇവിടത്തെ ജനങ്ങൾ മലയാളം, കന്നഡ, തുളു, ബ്യാരി കൊങ്കണി തുടങ്ങിയ ഭാഷകൾ സംസാരിക്കുന്നു. ഇവിടെ ജോലിക്കായി വന്ന അന്യസംസ്ഥാനക്കാർ ഹിന്ദി, തമിഴ് എന്നിവ സംസാരിക്കുന്നു.

ഈ വില്ലേജ് മഞ്ചേശ്വരം അസംബ്ലി നിയോജകമണ്ഡലത്തിൻകീഴിലാണ്. കാസറഗോഡ് ലോകസഭാ നിയോജകമണ്ഡലത്തിൻകീഴിലാണ്.


</doc>
<doc id="353786" url="https://ml.wikipedia.org/wiki?curid=353786" title="അസന്മാർഗ്ഗിക ലൈംഗികവ്യാപാരം തടയൽ നിയമം 1986">
അസന്മാർഗ്ഗിക ലൈംഗികവ്യാപാരം തടയൽ നിയമം 1986

1986 ൽ സമൂഹത്തിലെ ദുരാചാരങ്ങളായ വേശ്യാവൃത്തി, ലൈംഗിക ചൂഷണം, മറ്റ് അസന്മാർഗ്ഗിക നടപടികൾ എന്നിവ തടയുന്നതിന് നടപ്പാക്കിയ നിയമമാണ് അസന്മാർഗ്ഗിക ലൈംഗികവ്യാപാരം തടയൽ നിയമം അഥവാ ഇമ്മോറൽ ട്രാഫിക് പ്രിവൻഷൻ ആക്ട് (Immoral Traffic Prevention Act, 1986) ഏതെങ്കിലും വീടോ സ്ഥലമോ മുറികളോ ലൈംഗിക ചൂഷണത്തിനായി ഉപയോഗിക്കുന്നുവെങ്കിൽ പ്രസ്തുത സ്ഥലത്തെ വേശ്യാലയമായി കണക്കാക്കാം എന്ന് നിയമം പറയുന്നു. 16 വയസ് തികയാത്ത കുട്ടികളെ ലൈംഗിക ചൂഷണത്തിന് ഇരയാക്കുന്നത് ഈ നിയമമനുസരിച്ച് ശിക്ഷാർഹമാണ്. വേശ്യാലയം നടത്തുന്ന ആളെയോ അതിന്റെ മേൽനോട്ടം വഹിക്കുന്ന ആളെയോ കുറ്റക്കരനാണന്ന് കോടതി കണ്ടെത്തിയാൽ ആദ്യത്തെ കുറ്റത്തിന് 1 മുതൽ 3 വർഷം വരെ കഠിന തടവും 1000 രൂപാ പിഴയും ശിക്ഷയായി ലഭിക്കും. കുറ്റം ആവർത്തിച്ചാൽ രണ്ടാമത്തെ കുറ്റത്തിന് 2 വർഷം മുതൽ 5 വർഷം വരെ കഠിന തടവും 1000 രൂപാ വരെ പിഴയും ശിക്ഷയായും ലഭിക്കും .ഈ നിയമമനുസരിച്ച് കുറ്റവാളിയല്ലന്ന തെളിവ് ഹാജരാക്കാത്തിടത്തോളം ഏതെങ്കിലും പ്രത്യേക സ്ഥലം സ്ഥലമുടമയുടെയോ താമസക്കാരന്റെയോ അറിവോടുകൂടിയാണ് വേശ്യാലയമായി പ്രയോഗിക്കപ്പെട്ടത് എന്ന് കോടതി അനുമാനിക്കും 18 വയസ് പൂർത്തിയായ ഏതൊരാളും വേശ്യാവൃത്തി നടത്തി ഉപജീവനം നടത്തുകയാണന്ന് തെളിയിക്കപ്പെട്ടാൽ 1 മുതൽ 2 വർഷം വരെ തടവോ 1000 രൂപാ വരെ പിഴയോ ഇവ രണ്ടും കൂടിയോ ശിക്ഷയായി ലഭിക്കുന്നതാണ്. ഇതിൽ വേശ്യാവൃത്തി നടത്തുന്നതിന് 18 വയസ്സിൽ താഴെയുള്ള കുട്ടികളെ ഉപയോഗിക്കുകയാണങ്കിൽ കുറ്റവാളിക്ക് 7 മുതൽ 10 വർഷം വരെ തടവ് ശിക്ഷ ലഭിക്കാം.


</doc>
<doc id="353787" url="https://ml.wikipedia.org/wiki?curid=353787" title="മാഡിസൺ, വിസ്കോൺസിൻ">
മാഡിസൺ, വിസ്കോൺസിൻ

മാഡിസൺ, യു.എസ്. സംസ്ഥാനമായ വിസ്കോൺസിന്റെ തലസ്ഥാനവും അതോടൊപ്പം ഡെയ്ൻ കൌണ്ടിയുടെ കൌണ്ടി സീറ്റുമാണ്. മാഡിസൺ പട്ടണത്തിലെ ജനസംഖ്യ, 2015 ലെ കണക്കുകളനുസരിച്ച് 248,951 ആണ്. ജനസംഖ്യയനുസരിച്ച്, മിൽവോക്കീ കഴിഞ്ഞാൽ വിസ്കോൺസ് പട്ടണം ഈ സംസ്ഥാനത്തെ രണ്ടാമത്തെ വലിയ പട്ടണവും ഐക്യനാടുകളിലെ 84-ആമത്തെ വലിയ പട്ടണവുമാണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയിലെ മാഡിസൺ മെട്രോപോളിറ്റൻ മേഖലയുടെ ഹൃദയമായി ഈ നഗരം വർത്തിക്കുന്നു. ഡെയ്ൻ കൌണ്ടി, സമീപ കൌണ്ടികളായ ലോവാ, ഗ്രീന്, കൊളമ്പിയ എന്നിവ എന്നിവയും മാഡിസൻ മെട്രോപോളിറ്റൺ സ്റ്റാറ്റിസ്റ്റിക്കൽ മേഖലയിലാണുൾപ്പെട്ടിരിക്കുന്നത്. മാഡിസൻ മെട്രോപോളിറ്റൺ സ്റ്റാറ്റിസ്റ്റിക്കൽ മേഖലയിലെ ആകെ ജനസംഖ്യ 2010 ലെ കണക്കുകളനുസരിച്ച് 568,593 ആണ്.


</doc>
<doc id="353788" url="https://ml.wikipedia.org/wiki?curid=353788" title="ഷയേൻ, വയോമിങ്">
ഷയേൻ, വയോമിങ്

ഷയേൻ (/ʃaɪˈæn/ shy-an or /ʃaɪˈɛn/) അമേരിക്കൻ ഐക്യനാടുകളിലെ സംസ്ഥാനമായ വയോമിങ്ങിന്റെ തലസ്ഥാനവും സംസ്ഥാനത്തെ ഏറ്റവും ജനസാന്ദ്രതയുള്ള പട്ടണവുമാണിത്. ഈ പട്ടണം ലറാമീ കൌണ്ടിയുടെ കൌണ്ടി സീറ്റും കൂടിയാണ്. ലറാമീ കൌണ്ടിയുടെ മുഴുവൻ ഭാഗങ്ങളും തന്നെ ഉള്ക്കൊള്ളുന്ന വയോമിങ് മെട്രോപോളിറ്റൺ സ്റ്റാറ്റിസ്റ്റിക്കൽ മേഖലയിലെ ഒരു പ്രധാന പട്ടണമാണ് ചെയെന്ന. പട്ടണത്തിലെ ആകെ ജനസംഖ്യ 2010 ലെ യു.എസ്. സെൻ‌സസ് പ്രകാരം 59,466 ആണ്. അതിവ്യാപകമായതും ചെയെന്നെ മുതൽ കൊളറാഡോയിലെ പ്യൂബ്ലോ പട്ടണം വരെ വ്യാപിച്ചു കിട്ക്കുന്നതും അതിവേഗം വികസിച്ചുകൊണ്ടിരിക്കുന്നതുമായ ഫ്രണ്ട് റേഞ്ച് അർബൻ കൊറിഡോറിന്റെ ഏറ്റവും വടക്കേ അതിർത്തിയാണ് ചെയെന്നെ. ഫ്രണ്ട് റേഞ്ച് അർബൻ കൊറിഡോറിലെ മൊത്തം ജനസംഖ്യ 2010 ലെ സെൻസസ് പ്രകാരം 4,333,742 വരും. ചെയെന്നെ സ്ഥിതി ചെയ്യുന്നത് ക്രോ ക്രീക്കിലും ഡ്രൈ ക്രീക്കിലുമായിട്ടാണ്. ചെയെന്നെ, വയോമിങ് മെട്രോപോളിറ്റണ് മേഖലയിലെ ആകെ ജനസംഖ്യ 2010 ലെ സെൻസസ് പ്രകാരം 91,738 ആയതിനാൽ യു.എസിലെ 354 ആമത്തെ ജനസാന്ദ്രത കൂടിയ മെട്രോപോളിറ്റണ് മേഖലയാണിത്.


</doc>
<doc id="353789" url="https://ml.wikipedia.org/wiki?curid=353789" title="ചാൾസ്റ്റൺ, പടിഞ്ഞാറൻ വിർജീനിയ">
ചാൾസ്റ്റൺ, പടിഞ്ഞാറൻ വിർജീനിയ

ചാൾസ്റ്റൺ, അമേരിക്കൻ ഐക്യനാടുകളിലെ സംസ്ഥാനമായ പടിഞ്ഞാറൻ വിർജീനിയയിലെ ഏറ്റവും വലിയ പട്ടണവും സംസ്ഥാന തലസ്ഥാനവുമാണ്. കനാവ്വാ കൌണ്ടിയിലെ എൽക്, കനാവ്വ എന്നീ നദികളുടെ സംഗമ സ്ഥാനത്താണ് ചാൾസ്റ്റൺ പട്ടണം നിലനിൽക്കുന്നത്. 2013 ലെ സെൻസസ് കണക്കുൾ പ്രകാരമുള്ള ഈ പട്ടണത്തിലെ ജനസംഖ്യ 50,821 ആണെങ്കിലും മുഴുവൻ മെട്രോപോളിറ്റൻ മേഖലയിലേയും ജനസംഖ്യ നോക്കിയാൽ 224,743 ആണ്. ഈ പട്ടണം വാണിജ്യവ്യവസായങ്ങളുടെ ഒരു കേന്ദ്രമാണ്. ആദ്യാകാല വ്യവസായങ്ങളിൽ ഉപ്പ്, പ്രകൃതി വാതകം എന്നിവയായിരുന്നു. പിന്നീട് കല്‌ക്കരി, പട്ടണത്തിന്റെയും സമീപ മേഖലകളുടെയും പ്രധാന സാമ്പത്തിക സ്രോതസ്സായി മാറി.

അമേരിക്കൻ സ്വാതന്ത്ര്യസമര യുദ്ധത്തിനു ശേഷം, മാർഗ്ഗദീപം തെളിച്ചവർ, തങ്ങളുടെ ആദ്യകാല കുടിയേറ്റ കേന്ദ്രങ്ങളിൽനിന്ന് പുറത്തുകടക്കാൻ തുടങ്ങി. പലരും സാവധാനം വിർജീനിയയുടെ പടിഞ്ഞാറൻ ഭാഗത്തേക്ക് കുടിയേറി.


</doc>
<doc id="353791" url="https://ml.wikipedia.org/wiki?curid=353791" title="ഒളിമ്പിയ, വാഷിങ്ടൺ">
ഒളിമ്പിയ, വാഷിങ്ടൺ

ഒളിമ്പിയ, യു.എസ്. സംസ്ഥാനമായ വാഷിംഗ്ടണിന്റെ തലസ്ഥാനവും തെഴ്സ്റ്റോൺ കൌണ്ടിയുടെ കൌണ്ടി സീറ്റുമാണ്. ഈ പ്രദേശം സംയോജിപ്പിച്ച് ഒരു കോർപ്പറേഷനായി രൂപം കൊണ്ടത് 1859 ജനുവരി 28 നായിരുന്നു. 2010 ലെ സെൻസസ് പ്രകാരം ഈ പട്ടണത്തിലെ ജനസംഖ്യ 46,478 ആണ്. പട്ടണത്തന്റെ അതിരുകൾ കിഴക്കു ഭാഗത്തായി ലാസേയും തെക്കു ഭാഗത്തായി തുംവാട്ടറുമാണ്. പ്യൂഗറ്റ് സൌണ്ട് മേഖലയിലെ ഒരു പ്രധാന സാസ്കാരിക സങ്കേതമാണിത്. സീറ്റിലിന് 60 മൈൽ (100 km) തെക്കുപടിഞ്ഞാറായി സ്ഥിതി ചെയ്യുന്ന ഒളിമ്പിയ വാഷിംഗ്ടൺ സംസ്ഥാനത്തെ ഏറ്റവും വലിയ പട്ടണമാണ്.


</doc>
<doc id="353792" url="https://ml.wikipedia.org/wiki?curid=353792" title="റിച്ച്മണ്ട്, വിർജീനിയ">
റിച്ച്മണ്ട്, വിർജീനിയ

റിച്ച്മോണ്ട് (/ˈrɪtʃmənd/ RICH-mənd) യു.എസ്. സംസ്ഥാനമായ കോമൺവെൽത്ത് വിർജീനിയുടെ തലസ്ഥാനമാണ്. റിച്ച്മോണ്ട് മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയുടെയും ഗ്രേറ്റർ റിച്ച്മോണ്ട് മേഖലയുടെയും കേന്ദ്രഭാഗമാണിത്. 1742 ൽ സംയോജിപ്പിക്കപ്പെട്ട ഈ പട്ടണം 871 മുതൽ ഒരു സ്വതന്ത്ര പട്ടണമാണ്. 2010 ലെ സെൻസസ് അനുസരിച്ച് ഈ പട്ടണത്തിലെ ജനസംഖ്യ 204,214 ആണ്. വിർജീനിയ സംസ്ഥാനത്തെ നാലാമത്തെ ജനസാന്ദ്രത കൂടിയ പട്ടണമാണിത്. റിച്ച്മോണ്ട് മെട്രോപോളിറ്റൺ മേഖലയിലെ ആകെ ജനസംഖ്യ 1,260,029 ആണ്. ഇത് സംസ്ഥാനത്തെ ജനസംഖ്യ കൂടിയ മെട്രോ പട്ടണങ്ങളിൽ റിച്ച്മോണ്ടിനെ മൂന്നാം സ്ഥാനത്തു നിറുത്തുന്നു. 
റിച്ചമോണ്ട് പട്ടണം, ജയിംസ് നദീ തടത്തിൽ വില്ല്യംബർഗ്ഗിന് 44 മൈൽ (71 കി.മീ.) പടിഞ്ഞാറായും ചാർലെറ്റ്സ് വില്ലെയ്ക്കു 66 മൈൽ (106 കി.മീ.) കിഴക്കായും വാഷിംഗ്ടൺ ടി.സിയ്ക്കു 98 മൈൽ (158 കി.മീ.) തെക്കു ഭാഗത്തുമായാണ് സ്ഥിതി ചെയ്യുന്നത്. ഹെന്റിക്കോ, ചെസ്റ്റർഫീൽഡ് എന്നീ കൌണ്ടികൾ പട്ടണത്തെ വലയം ചെയ്യുന്നു. ഇൻറർസ്റ്റേറ്റ് 95, ഇൻറർസ്റ്റേറ്റ് 64, എന്നീ ഹൈവേകൾ നഗരത്തിലൂടെ പരസ്പരം ഛേദിച്ചു കടന്നു പോകുന്നിടത്തായാണ് പട്ടണം. ഇൻറർസ്റ്റേറ്റ് 295, വിർജീനിയ സ്റ്റേറ്റ് റൂട്ട് 288 എന്നീ ഹൈവേകൾ പട്ടണത്തെ വലയം ചെയ്താണു കടന്നു പോകുന്നത്. നഗരാതിർത്തിക്കു പുറത്തുള്ള പ്രദേശങ്ങൾ തെക്കുപടിഞ്ഞാറ് മിഡ്ലോത്തിയൻ വടക്കും പടിഞ്ഞാറും ഗ്ലൻ അല്ലെൻ പടിഞ്ഞാറ് ഷോർട്ട് പമ്പ്, വട്ക്കുകിഴക്ക് മെക്കാനിക് വില്ലെ എന്നിവയാണ്.


</doc>
<doc id="353793" url="https://ml.wikipedia.org/wiki?curid=353793" title="മോണ്ടിപെലിയർ , വെർമോണ്ട്">
മോണ്ടിപെലിയർ , വെർമോണ്ട്

മോണ്ടിപെലിയർ /mɒntˈpiːliər/[3] യു.എസ്. സംസ്ഥാനമായ വെർമോണ്ടിന്റെ തലസ്ഥാനവും വാഷിങ്ടൺ കൌണ്ടിയുടെ കൌണ്ടി സീറ്റുമാണ്. യു.എസിലെ ഏറ്റവും ജനസാന്ദ്രത കുറഞ്ഞ സംസ്ഥാന തലസ്ഥാനമാണ് മോണ്ടിപെലിയർ. ഈ പട്ടണത്തിലെ ജനസംഖ്യ 2010 ലെ സെൻസസ് പ്രകാരം 7,855 ആണ്. വെർമോണ്ട് കോളജ് ഓഫ് ഫൈൻ ആർട്സ്, ന്യൂ ഇംഗ്ലണ്ട് കുളിനറി ഇൻസ്റ്റിറ്റ്യൂട്ട് എന്നിവ മുനിസിപ്പൽ നഗരപരിധിയിലാണ്.

</doc>
<doc id="353795" url="https://ml.wikipedia.org/wiki?curid=353795" title="സാൾട്ട് ലേക്ക് സിറ്റി, യൂട്ടാ">
സാൾട്ട് ലേക്ക് സിറ്റി, യൂട്ടാ

സാൾട്ട് ലേക്ക് സിറ്റി, (ചുരുക്കത്തിൽ സാൾട്ട് ലേക്ക് എന്നോ അല്ലെങ്കിൽ SLC എന്നോ ഉപയോഗിക്കുന്നു), അമേരിക്കൻ ഐക്യനാടുകളിലെ സംസ്ഥാനമായ ഉട്ടായുടെ തലസ്ഥാനവും അവിടുത്തെ ഏറ്റവും ജനസാന്ദ്രതയുള്ള മുനിസിപ്പാലിറ്റിയുമാണ്. 2014 ലെ കണക്കുകളനുസരിച്ച് പട്ടണത്തിലെ ആകെ ജനസംഖ്യ 190,884 ആണ്. പട്ടണം സാൾട്ട് ലേക്ക് സിറ്റി മെട്രോപോളിറ്റൻ മേഖലയിലാണ് സ്ഥിതി ചെയ്യുന്നത്. ഈ മെട്രോപോളിറ്റൻ മേഖലയിലെ ആകെ ജനസംഖ്യ 2014 ലെ കണക്കുകൾ പ്രകാരം 1,153,340 ആണ്. ഈ മേഖലയാകെ വീണ്ടും ഒരു വലിയ മെട്രോപോളിസ് ആയ സാൾട്ട് ലേക്ക് സിറ്റി-ഒഗ്ഡെൻ-പ്രോവോ കമ്പൈൻഡ് സ്റ്റാറ്റിസ്റ്റിക്കൽ മേഖലയുടെ കീഴിലാണ്. ക്രസ്തുമതത്തിലെ ഒരു ഉപ വിഭാഗമായ മാർമൺസ് വിശ്വാസികളായ (Restorationist Christianity) ബ്രിഘാം യംഗ്, ഇസാക് മോർലെ, ജോർജ്ജ് വാഷിംഗടൺ ബ്രാഡ്ലി മറ്റു മാർമൺ വിശ്വാസികളോടൊപ്പം ചേർന്ന് 1847 ലാണ് ഈ പട്ടണം സ്ഥാപിച്ചത്. ഗ്രേറ്റ് സാൾട്ട് ലേക്കുമായിട്ടുള്ള സാമീപ്യമാണ് പട്ടണത്തിന് ഈ പേരു ലഭിക്കാൻ കാരണം. പട്ടണത്തിന്റെ പേരിനു മുൻപിലുണ്ടായിരുന്ന ഗ്രേറ്റ് എന്ന ഭാഗം ഉട്ടാ ടെറിറ്റോറിയൽ ലെജിസ്ലേച്ചർ 1868 ൽ എടുത്തുമാറ്റി.


</doc>
<doc id="353796" url="https://ml.wikipedia.org/wiki?curid=353796" title="നാഷ്‌വിൽ, ടെന്നസീ">
നാഷ്‌വിൽ, ടെന്നസീ

നാഷ്‌വിൽ, അമേരിക്കൻ ഐക്യനാടുകളിലെ സംസ്ഥാനമായ ടെന്നസിയുടെ തലസ്ഥാനവും ഡേവിഡ്സൺ കൌണ്ടിയുടെ കൌണ്ടി സീറ്റുമായ നഗരമാണ്. സംസ്ഥാനത്തിന്റെ കിഴക്കു ഭാഗത്തായി കംബർലാൻറ് നദിയ്ക്കു സമീപമാണ് ഈ നഗരം സ്ഥിതിചെയ്യുന്നത്. 

1779 ൽ ജെയിംസ് റോബർട്ട്സൺ, ജോൺ ഡൊണൽസൺ, ഒരു കൂട്ടം ഓവർമൗണ്ടെയിൻ ആളുകളുമായിച്ചേർന്ന് (അമേരിക്കൻ സ്വാതന്ത്ര്യ യുദ്ധത്തിൽ പങ്കെടുത്ത, അപ്പലേച്ചിയൻ പർവതനിരകളുടെ പടിഞ്ഞാറുള്ള അമേരിക്കൻ അതിർത്തി പ്രദേശങ്ങളിൽ കുടിയേറിയിരുന്നവരാണ് ഓവർ മൌൗണ്ട് മെൻ) ഫോർട്ട് നാഷ്ബറോയിലെ യഥാർത്ഥ കമ്പർലാന്റ് കുടിയേറ്റ കേന്ദ്രത്തിനുമ സമീപം നാഷ്വിൽ നഗരം സ്ഥാപിച്ചു. അമേരിക്കൻ സ്വാതന്ത്ര്യസമരത്തിൽ പങ്കെടുത്ത യുദ്ധ നായകനായ ഫ്രാൻസിസ് നാഷിന്റെ പേരായിരുന്നു നഗരത്തിനു നല്കപ്പെട്ടത്. തന്ത്രപ്രാധാന്യമുള്ള സ്ഥാനം, ഒഹിയോ നദിയുടെ കൈവഴിയായ കംബർലാൻഡ് നദിയിലെ ഒരു തുറമുഖം എന്ന നില, പിൽക്കാലത്തെ ഒരു പ്രധാന റെയിൽവെ കേന്ദ്രമെന്ന അതിന്റെ സ്ഥാനം എന്നീ കാരണങ്ങളാൽ നാഷ്വിൽ നഗരം അതിവേഗത്തിൽ വളർന്നു. 1800 ഓടെ നഗരത്തിൽ 345 പേർ വസിച്ചിരുന്നു, ഇതിൽ 136 പേർ ആഫ്രിക്കൻ അമേരിക്കൻ അടിമകളും 14 സ്വതന്ത്രരായ കറുത്ത വർഗ്ഗക്കാരുമായിരുന്നു. 1806-ൽ നാഷ്വിൽ ഒരു നഗരമായി ഏകീകരിക്കപ്പെടുകയും ടെന്നസിയിലെ ഡേവിഡ്സൺ കൗണ്ടിയുടെ കൗണ്ടി സീറ്റായി മാറുകയും ചെയ്തു. 1843-ൽ ടെന്നസി സംസ്ഥാനത്തിന്റെ സ്ഥിരം തലസ്ഥാനമായി ഈ നഗരം നാമനിർദ്ദേശം ചെയ്യപ്പെട്ടു.


</doc>
<doc id="353797" url="https://ml.wikipedia.org/wiki?curid=353797" title="പിയർ, തെക്കൻ ഡക്കോട്ട">
പിയർ, തെക്കൻ ഡക്കോട്ട

പിയർ (/ˈpɪər/ PEER)[6] (Lakota: čhúŋkaške;[7] "fort") അമേരിക്കൻ ഐക്യനാടുകളിലെ സംസ്ഥാനമായ തെക്കൻ ഡെക്കോട്ടയുടെ തലസ്ഥാനവും ഹഗ്ഗസ് കൌണ്ടിയുടെ കൌണ്ടി സീറ്റുമാണ്. ഈ പട്ടണത്തിലെ ജനസംഖ്യ 2010 ലെ സെൻസസ് പ്രകാരം 13,646 ആണ്. വെർമോണ്ടിലെ മോണ്ടിപെലിയർ കഴിഞ്ഞാൽ കുറഞ്ഞ ജനസംഖ്യയുള്ള രണ്ടാമത്തെ സംസ്ഥാന തലസ്ഥാനമാണ് പിയർ. മിസൌറി നദിയുടെ കിഴക്കേ കരയിലായി ഫോർട്ട് പിയറിന് അഭിമുഖമായി 1880 ൽ പട്ടണം സ്ഥാപിക്കപ്പെട്ടു. തെക്കൻ ഡെക്കോട്ടയ്ക്കു 1889 നവംബർ 2 ന് സംസ്ഥാന പദവി ലഭിച്ച കാലം മുതൽ പിയറാണ് തലസ്ഥാനമായി തുടരുന്നത്.

ഹഗ്ഗസ്, സ്റ്റാൻലി കൌണ്ടികൾക്കൂടി ഉൾപ്പെടുന്ന പിയർ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ പ്രമുഖ പട്ടണമാണ് പിയർ.
പിയർ പട്ടണം നിലനിൽക്കുന്ന അക്ഷാംശ രേഖാംശങ്ങൾ 44°22′5″N 100°20′11″W (44.367966, −100.336378) ആണ്.[9]
യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ ആകെ വിസ്തൃതി 13.07 സ്ക്വയർ മൈലാണ് (33.85 km2), അതിൽ 13.06 സ്ക്വയർ മൈൽ (33.83 km2) കരഭാഗം മാത്രവും ബാക്കി 0.01 സ്കയർ മൈൽ ഭാഗം (0.03 km2) വെള്ളവുമാണ്.


</doc>
<doc id="353799" url="https://ml.wikipedia.org/wiki?curid=353799" title="കൊളമ്പിയ, തെക്കൻ കരോലിന">
കൊളമ്പിയ, തെക്കൻ കരോലിന

കൊളമ്പിയ, യു.എസ്. സംസ്ഥാനമായ തെക്കൻ കരോലിനയുടെ തലസ്ഥാനവും സംസ്ഥാനത്തെ ഏറ്റവും വലിയ പട്ടണവുമാണ്. പട്ടണത്തിലെ ജനസംഖ്യം 2015 ലെ കണക്കുകളനുസരിച്ച് 133,803 ആണ്. റിച്ച്ലാൻറ് കൌണ്ടിയുടെ കൌണ്ടി സീറ്റും കൂടിയാണീ പട്ടണം. പട്ടണത്തിന്റെ ഏതാനും ഭാഗങ്ങൾ സമീപ കൌണ്ടിയായ ലെക്സിംഗ്റ്റൺ കൌണ്ടിയിലേയ്ക്കു വ്യാപിച്ചു കിടക്കുന്നു. ഈ പട്ടണം കൊളമ്പിയ മെട്രോപോളിറ്റൻ മേഖലയുടെ കേന്ദ്രബിന്ദുവാണ്. ഈ മെട്രോപോളിറ്റൻ മേഖലയിലെ ആകെ ജനസംഖ്യ 2010 ലെ യു.എസ്. സെൻസസ് പ്രകാരം 767,598 ആണ്.


</doc>
<doc id="353800" url="https://ml.wikipedia.org/wiki?curid=353800" title="പ്രൊവിഡൻസ്, റോഡ് ഐലൻറ്">
പ്രൊവിഡൻസ്, റോഡ് ഐലന്റ്

പ്രൊവിഡൻസ്, അമേരിക്കൻ ഐക്യനാടുകളിലെ സംസ്ഥാനമായ റോഡ് ഐലൻറിന്റെ തലസ്ഥാനവും, സംസ്ഥാനത്തെ ഏറ്റവും ജനനിബിഡമായ പട്ടണവുമാകുന്നു. 1636 ൽ സ്ഥാപിക്കപ്പെട്ട ഈ പട്ടണം അമേരിക്കൻ ഐക്യനാടുകളിലെ ഏറ്റവും പഴയ പട്ടണങ്ങളിലൊന്നായി കണക്കാക്കപ്പെടുന്നു. ഈ പട്ടണം സ്ഥിതി ചെയ്യുന്നത് പ്രൊവിഡൻസ് കൌണ്ടിയിലാണ്. ബോസ്റ്റൺ, വോർസെസ്റ്റർ എന്നിവ കഴിഞ്ഞാൽ ന്യൂ ഇംഗ്ലണ്ട് മേഖലയിലെ മൂന്നാമത്തെ വലിയ പട്ടണമാണിത്. പ്രൊവിഡൻസ് പട്ടണത്തിലെ ജനസംഖ്യ 179,154 ആണ്. പട്ടണം സ്ഥിതി ചെയ്യുന്ന പ്രൊവിഡൻസ് മെട്രോപോളിറ്റൻ ഏരിയയിലെ ആകെ ജനസംഖ്യ 1,604,291 ആണ്. പട്ടണം സ്ഥിതി ചെയ്യുന്നത് നരഗനസെറ്റ് ഉൾക്കടലിൽ, പ്രൊവിഡൻസ് നദീമുഖത്തായിട്ടാണ്.


</doc>
<doc id="353801" url="https://ml.wikipedia.org/wiki?curid=353801" title="ഹാരിസ്ബർഗ്ഗ്, പെൻസിൽവാനിയ">
ഹാരിസ്ബർഗ്ഗ്, പെൻസിൽവാനിയ

ഹാരിസ്ബർഗ്ഗ്, യു.എസ്. സംസ്ഥാനമായ പെൻസിൽവാനിയയുടെ തലസ്ഥാനവും ഡോഫിൻ കൌണ്ടിയുടെ കൊണ്ടി സീറ്റുമാണ്. 49,673 ജനസംഖ്യയുമായി ഈ പട്ടണം പെൻസിൽവാനിയ സംസ്ഥാനത്തെ പത്താമത്തെ വലിയ പട്ടണമായി നിലകൊള്ളുന്നു. സുസ്ക്വിഹാന്ന നദിയുടെ കിഴക്കേ കരയിൽ സ്ഥിതി ചെയ്യുന്ന ഈ പട്ടണം ഫിലാഡെൽഫിയ പട്ടണത്തിന് 105 മൈൽ (169 കി.മീ.) വടക്കുപടിഞ്ഞാറും പിറ്റ്സ്ബർഗ്ഗിന് 204 മൈൽ (328 കി.മീ.) കിഴക്കുമായിട്ടാണ് സ്ഥിതി ചെയ്യുന്നത്.


</doc>
<doc id="353803" url="https://ml.wikipedia.org/wiki?curid=353803" title="ഒക്ലാഹോമ സിറ്റി, ഒക്ലാഹോമ">
ഒക്ലാഹോമ സിറ്റി, ഒക്ലാഹോമ

ഒക്ലാഹോമാ സിറ്റി, യു.എസ് സംസ്ഥാനാമായ ഒക്ലാഹോമയുടെ തലസ്ഥാനവും സംസ്ഥാനത്തെ ഏറ്റവും വലിയ പട്ടണവുമാണ്. ഇത് ഒക്ലാഹോമ കൌണ്ടിയുടെ കൌണ്ടി സീറ്റും കൂടിയാണ്. ജനസംഖ്യയനുസരിച്ച് ഒക്ലാഹോമാ സിറ്റി യു.എസിലെ 27 ആമത്തെ വലിയ പട്ടണമാണ്. പട്ടണത്തിലെ ജനസംഖ്യ 2010 ലെ സെൻസസ് പ്രകാരം 631,346 ആണ്. 2015 ലെ കണക്കുകളനുസരിച്ച് ഒക്ലാഹോമ സിറ്റി മെട്രോപോളിറ്റൻ മേഖലയിലെ ആകെ ജനസംഖ്യ 1,358,452 ആണ്.




</doc>
<doc id="353804" url="https://ml.wikipedia.org/wiki?curid=353804" title="കൊളംബസ്, ഒഹായൊ">
കൊളംബസ്, ഒഹായൊ

 

കൊളംബസ് (; ) യു.എസ്. സംസ്ഥാനമായ ഒഹിയോയുടെ തലസ്ഥാനവും സംസ്ഥാനത്തെ ഏറ്റവും വലിയ പട്ടണവുമാകുന്നു. ഐക്യനാടുകളിലെ  ഏറ്റവും വലിയ പട്ടണങ്ങളിൽ പതിനഞ്ചാം സ്ഥാനമാണ് കൊളംബസിനുള്ളത്. ഈ പട്ടണത്തിലെ ജനസംഖ്യ 2015 ൽ കണക്കാക്കിയതു പ്രകാരം 850,106 ആണ്. 


</doc>
<doc id="353805" url="https://ml.wikipedia.org/wiki?curid=353805" title="ബിസ്മാർക്ക്, വടക്കേ ഡെക്കോട്ട">
ബിസ്മാർക്ക്, വടക്കേ ഡെക്കോട്ട

ബിസ്മാർക്ക് () യു.എസ്. സംസ്ഥാനമായ വടക്കേ ഡെക്കോട്ടയുടെ തലസ്ഥാനവും ബർലീഗ്ഗ് കൌണ്ടിയുടെ കൌണ്ടി സീറ്റുമാണ്. ജനസംഖ്യാടിസ്ഥാനത്തിൽ ഫർഗോ കഴിഞ്ഞാൽ വടക്കൻ ഡെക്കോട്ട സംസ്ഥാനത്തെ രണ്ടാമത്തെ ജനത്തിരക്കുള്ള പട്ടണമാണ് ബിസ്മാർക്ക്. പട്ടണത്തിലെ ജനസംഖ്യ 2010 ലെ സെൻസസ് അനുസരിച്ച് 61,272 ആണ്. while its മെട്രോപോളിറ്റൻ മേഖലയിലെ മൊത്തം ജനസംഖ്യയെടുത്താൽ 129,517 ആണ്. ഇത് അതിവേഗം വളർന്നു കൊണ്ടിരിക്കുന്ന ഒരു യു.എസ്. പട്ടണമാണ്.


</doc>
<doc id="353806" url="https://ml.wikipedia.org/wiki?curid=353806" title="റാലെ, വടക്കൻ കരോലിന">
റാലെ, വടക്കൻ കരോലിന

റലെയ്ഗ് പട്ടണം "സിറ്റി ഓഫ് ഓക്ക്സ്" എന്നാണ് അറിയപ്പെടുന്നത് റലെയ്ഗ് (/ˈrɑːli/; RAH-lee) യു.എസ്. സംസ്ഥാനമായ വടക്കൻ കരോലിനയുടെ തലസ്ഥാനവും വെയ്ക്ക് കൌണ്ടിയുടെ കൌണ്ടി സീറ്റുമാണ്. ഓക്ക് മരങ്ങൾ ഈ പ്രദേശത്ത് നിറസാന്നിദ്ധ്യമായതിനാലും നഗരമദ്ധ്യത്തിലൂടെ നിരനിരയായി ഈ മരങ്ങൾ കാണപ്പെടുന്നതിനാലും. പട്ടണത്തിന്റെ വിസ്തൃതി 142.8 സ്ക്വയർ മൈലാണ് (370 km2). യു.എസ്. സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിലെ ജനസംഖ്യ 2015 ൽ 451,066 ആണ്. രാജ്യത്തെ അതിവേഗം വളർന്നുകൊണ്ടിരിക്കുന്ന ഒരു പട്ടണമാണിത്.


</doc>
<doc id="353807" url="https://ml.wikipedia.org/wiki?curid=353807" title="ആൽബെനി, ന്യൂയോർക്ക്">
ആൽബെനി, ന്യൂയോർക്ക്

അൽബാനി ( i/ˈɔːlbəniː/ AWL-bə-nee) യു.എസ്. സംസ്ഥാനമായ ന്യൂയോർക്കിന്റെ തലസ്ഥാനവും അൽബാനി കൌണ്ടിയുടെ കൌണ്ടി സീറ്റുമാണ്. ഏകേദശം ന്യൂയോർക്ക് പട്ടണത്തിൽ‌ നിന്നും 150 മൈൽ (240 കി.മീ.) വടക്കായി സ്ഥിതി ചെയ്യുന്ന അൽബാനി പട്ടണം വളർന്നു വികസിച്ചിരിക്കുന്നത് ഹഡ്സൺ നദിയുടെ പടിഞ്ഞാറേ തീരത്താണ്. ഹഡ്സണ് നദി മൊഹാവുക് നദിയുമായി സംഗമിക്കുന്നതിന് 10 മൈൽ (16 കി.മീ.) തെക്കായിട്ടാണീ പ്രദേശം. അൽബാനി പട്ടണത്തിലെ ജനസംഖ്യ 2010 ലെ സെൻസസ് പ്രകാരം 97,856 ആണ്.


</doc>
<doc id="353808" url="https://ml.wikipedia.org/wiki?curid=353808" title="സാന്റ ഫേ, ന്യൂ മെക്സിക്കൊ">
സാന്റ ഫേ, ന്യൂ മെക്സിക്കൊ

സാന്താ ഫേ (/ˌsæntəˈfeɪ/; Tewa: Ogha Po'oge, Navajo: Yootó) യു.എസ്. സംസ്ഥാനമായ ന്യൂ മെക്സിക്കോയുടെ തലസ്ഥാനമാണ്. സംസ്ഥാനത്തെ നാലാമത്തെ വലിയ പട്ടണവും സാന്താ ഫേ കൌണ്ടിയുടെ കൌണ്ടി സീറ്റുമാണ്.
നൂറുകണക്കിനു വർഷങ്ങളായി തദ്ദേശീയ ജനതയായ നേറ്റീവ് ഇന്ത്യക്കാർ സാന്താ ഫേ പട്ടണം സ്ഥിതി ചെയ്തിരുന്നിടത്തെ വില്ലേജിൽ വസിച്ചു വന്നിരുന്നു. ഈ പട്ടണം സ്ഥാപിച്ചത് 1610ൽ സ്പെയിനിൽ നിന്നുള്ള കുടിയേറ്റക്കാരാണ്. യു.എസിലെ ഏറ്റവും പഴയ സംസ്ഥാന തലസ്ഥാനവു അതുപോലെ തന്നെ ന്യൂ മെക്സിക്കോയിലെ ഏറ്റവും പഴയ പട്ടണവുമാണിത്. 
സന്താ ഫേ എന്ന വാക്കിന് സ്പാനീഷ് ഭാക്ഷയില് "ഹോളി ഫെയ്ത്ത്" എന്നാണർത്ഥം 2012 ലെ കണക്കനുസരിച്ച് സന്താ ഫേ പട്ടത്തിലെ ജനസംഖ്യ 69,204 ആണ്. മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ ഒരു പ്രധാന പട്ടണമാണ്. സാന്താ ഫേ കൌണ്ടി മുഴുവനായും അതിവിശാലമായ അൽബുക്കർക്ക്-സാന്താ ഫേ-ലാസ് വെഗാസ് കംബയിൻഡ് സ്റ്റാറ്റിസ്റ്റിക്കൽ മേഖലയുടെ ഉള്ളിലായിട്ടാണ് സ്ഥിതി ചെയ്യുന്നത്.


</doc>
<doc id="353809" url="https://ml.wikipedia.org/wiki?curid=353809" title="ട്രെൻറോൺ, ന്യൂ ജെർസി">
ട്രെൻറോൺ, ന്യൂ ജെർസി

ട്രെൻറോൺ, അമേരിക്കൻ ഐക്യനാടുകളുടെ സംസ്ഥാനമായ ന്യൂ ജെഴ്സിയുടെ തലസ്ഥാനവും മെർസർ കൌണ്ടിയുടെ കൌണ്ടി സീറ്റും ആണ്. ട്രെൻറേൺ പട്ടണം ഒരിക്കൽ ഐക്യനാടുകളടെ പഴയ തലസ്ഥാനമെന്ന പദവിയും അലങ്കരിച്ചിരുന്നു.


</doc>
<doc id="353810" url="https://ml.wikipedia.org/wiki?curid=353810" title="കോൺകോഡ്, ന്യൂ ഹാംഷെയർ">
കോൺകോഡ്, ന്യൂ ഹാംഷെയർ

കോൺകോഡ് /ˈkɒŋ.kərd/ യു.എസ്. സംസ്ഥാനമായ ന്യൂ ഹാംഷെയറിന്റെ തലസ്ഥാനവും മെരിമാക്ക് കൌണ്ടിയുടെ കൌണ്ടി സീറ്റുമാണ്. 2010 ലെ യു.എസ്. സെൻസസ് പ്രകാരം ഈ പട്ടണത്തിലെ ജനസംഖ്യ 42,695 ആണ്. 

കോൺകോഡ് പട്ടണത്തിൽ പിനാകുക്ക്, ഈസ്റ്റ് കോൺകോഡ്, വെസ്റ്റ് കോൺകോഡ് എന്നീ വില്ലേജുകൾ കൂടി ഉൾപ്പെടുന്നു. യൂണിവേഴ്സിറ്റി ഓഫ് ന്യൂ ഹാംഷെയർ സ്കൂൾ ഓഫ് ലാ ഇവിടെയാണ് സ്ഥിതി ചെയ്യുന്നത്. 

ഇന്ന് കോൺകോഡ് എന്നറിയപ്പെടുന്ന മേഖലയിൽ ആയിരക്കണക്കിനു വർഷങ്ങൾക്കു മുമ്പു തന്നെ അബെനാകി നേറ്റീവ് ഇന്ത്യക്കാർ താമസിച്ചു വന്നിരുന്നു. ഇവരെ ഗോത്രം പെന്നകുക്കുകൾ എന്നു പൊതുവായി അറിയപ്പെട്ടിരുന്നു. 

കോൺകോഡ് സ്ഥിതി ചെയ്യുന്ന അക്ഷാശ രേഖാംശങ്ങൾ 43°12′24″N 71°32′17″W (43.2070, −71.5371) ആണ്
യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ ആകെയുള്ള വിസ്തൃതി 67.5 സ്ക്വയർ മൈലാണ് (174.8 km2).


</doc>
<doc id="353815" url="https://ml.wikipedia.org/wiki?curid=353815" title="ഹെൻറി വിൽസൺ">
ഹെൻറി വിൽസൺ

അമേരിക്കൻ ഐക്യനാടുകളുടെ പതിനെട്ടാമത്തെ വൈസ് പ്രസിഡന്റായിരുന്നു ഹെന്റി വിൽസൺ - Henry Wilson (born Jeremiah Jones Colbath.
മസാച്യുസെറ്റ്‌സ് സംസ്ഥാനത്ത് നിന്നും 1855 മുതൽ 1873 വരെ സെനറ്റ് അംഗമായിരുന്നു.
അമേരിക്കൻ ആഭ്യന്തര യുദ്ധത്തിന് മുൻപ് സജീവ റിപ്പബ്ലിക്കൻ പാർട്ടി പ്രവർത്തകനായിരുന്നു.
1848ൽ ഫ്രീ സോയിൽ പാർട്ടി രൂപീകരിച്ചു. 1852ൽ പ്രസിഡന്റ് തിരഞ്ഞെടുപ്പ് നടക്കുന്ന കാലയളവിൽ അതിനു മുൻപും പാർട്ടി അധ്യക്ഷനായിരുന്നു. അടിമത്ത വിരുദ്ധ മുന്നണി രൂപീകരണത്തിൽ പ്രധാന പങ്ക് വഹിച്ചു.
1850കളുടെ മധ്യത്തിൽ ഫ്രീ സോയിൽ പാർട്ടി വിരിച്ചുവിട്ടു, വിൽസൺ റിപ്പബ്ലിക്കൻ പാർട്ടിയിൽ ചേർന്നു.

1812 ഫെബ്രുവരി 16ന് ന്യു ഹാംപ്‌ഷൈറിലെ ഫാർമിങ്ടണിൽ ജനിച്ചു.
ജെറിമിയ ജോൺസ് കോൾബാത്ത് എന്നായിരുന്നു ജനന സമയത്തെ പേര്. ഈ പേര് അദ്ദേഹം തന്നെ പിന്നീട് മാറ്റുകയായിരുന്നു. ജെഡ്, ജെറി എന്നീ വിളിപ്പേരുകളുണ്ടായിരുന്നു ഇദ്ദേഹത്തിന്, ഈ പേര് വിൽസൺ ഇഷ്ടമായിരുന്നില്ലെന്നും അതിനാലാണ് അദ്ദേഹം പേര് മാറ്റിയതെന്നുമാണ് ഒരു നിഗമനം.
21ആം വയസ്സിലാണ് ഔദ്യോഗികമായി പേര് മാറ്റം നടന്നത്. 


</doc>
<doc id="353828" url="https://ml.wikipedia.org/wiki?curid=353828" title="റാപുൻട്സെൽ">
റാപുൻട്സെൽ

"റാപുൻട്സെൽ" (/rəˈpʌnzəl/; ) ഗ്രിം സഹോദരന്മാർ കണ്ടെടുത്ത് പ്രസാധനം ചെയ്ത ഒരു നാടോടിക്കഥയാണ് റാപുൻട്സെൽ. "കുട്ടികളുടെയും കുടുംബങ്ങളുടെയും കഥകൾ" എന്ന പുസ്തകത്തിൽ 1812 ലാണ് ഇത് പുറത്തു വരുന്നത്. ഫ്രീഡറിച്ച് ഷുൾട്സ് 1790 ൽ പുറത്തിറക്കിയ അതേ പേരിലുള്ള മറ്റൊരു കഥയെ അടിസ്ഥാനമാക്കിയാണ് ഈ കഥ എഴുതപ്പെട്ടത്. 1698 ൽ ഷാർലറ്റ്-റോസേ ഡെ കൗമോണ്ട് ഡേ ലാ ഫോഴ്സ് 1698 ൽ പുറത്തിറക്കിയ പേഴ്സിനെറ്റ് എന്ന കഥയെ അടിസ്ഥാനമാക്കിയാണ് ഷുൾട്സിന്റെ ഭാഷ്യം പുറത്തുവരുന്നത്. എന്നാൽ അതിന്റെ ആധാരം 1634'ൽ പുറത്തുവന്ന ഗിയാംബാറ്റിസ്റ്റ ബാസിലെ എന്ന ഇറ്റാലിയൻ എഴുത്തുകാരന്റെ പെട്രോസിനെല്ല എന്ന കഥയായിരുന്നു. ഈ കഥയും തീമും പിന്നീട് പല കലാസൃഷ്ടികളുടെയും പ്രചോദനം ആയിട്ടുണ്ട്.

പിന്നീട് ആൻഡ്രൂ ലാങ് ഈ കഥയെ 'ദി റെഡ് ഫെയറി ബുക്ക്' എന്ന പുസ്തകത്തിൽ ഉൾപ്പെടുത്തി. രൂത്ത് മാനിംഗ്-സാന്ഡേഴ്സിന്റെ 'എ ബുക്ക് ഓഫ് വിച്ചസ്', പോൾ ഓ. സെലിൻസ്കിയുടെ 1997'ലെ റാപുൻട്സെൽ തുടങ്ങിയ പുസ്തകങ്ങളിലും ഈ കഥ പ്രത്യക്ഷപ്പെടുന്നുണ്ട്. റ്റാൻഗ്ൾഡ് എന്ന ഡിസ്നി സിനിമ ഈ കഥയെ അടിസ്ഥാനമാക്കി നിർമിച്ചതാണ്..

പതിനൊന്നാം നൂറ്റാണ്ടിലെ പേർഷ്യൻ കഥ റുഡാബായുമായി ഈ കഥയ്ക്ക് നല്ല സാമ്യം ഉണ്ട്. അബുൾ കാസിം ഫിർദോസി എഴുതിയ ഷാ നാമ യിലാണ് ഇത് പ്രത്യക്ഷപ്പെടുന്നത്. റുഡാബ തന്റെ കാമുകനായ സാൽ'നു തന്റെ ഗോപുരത്തിലേയ്ക്ക് കയറിവരാനായി തന്റെ നീണ്ട തലമുടി അഴിച്ചിട്ടു കൊടുക്കുന്നുണ്ട്. 

യൂറോപ്പിൽ ക്രിസ്തുമതം പ്രചരിച്ചതിനു മുൻപ് നിലവിലിരുന്ന പാഗൻ ഐതിഹ്യങ്ങളിലെ സൂര്യദേവതയുടെ ഐതിഹ്യവുമായും ചില ഗവേഷകർ ഇതിനു സാമ്യം കല്പിയ്ക്കുന്നു. ഈ ഐതിഹ്യത്തിൽ പ്രകാശത്തിന്റെ ദേവത തടവിൽ നിന്നും രക്ഷപ്പെടുന്നുണ്ട്. 

വളരെക്കാലം കുട്ടികൾ ഇല്ലാതിരുന്ന ഒരു ദമ്പതികൾ ആളുകൾ അധികം ഇല്ലാത്ത ഒരു സ്ഥലത്തു താമസിയ്ക്കുന്നു. വളരെക്കാലത്തെ കാത്തിരിപ്പിനുശേഷം ഭാര്യ ഗർഭിണിയാണ്. അവരുടെ വീടിനു തൊട്ടടുത്ത് ഒരു ദുർമന്ത്രവാദിനിയായ ഗോഥൽ ഡൈയിമിന്റെ പൂന്തോട്ടമാണ്. ഒരു ദിവസം ഭാര്യ ഈ പൂന്തോട്ടത്തിൽ റാമ്പ്യൻ (ജർമൻ പേര് : റാപുൻട്സെൽ) എന്ന ചെടി കണ്ടു. ഇതിന്റെ വേരുകൾ ഭക്ഷണയോഗ്യമാണ്. അതു കിട്ടണമെന്ന് അതികലശലായ ആഗ്രഹം തോന്നിയ ഭാര്യ ഭർത്താവിനോട് ആഗ്രഹം പറഞ്ഞു. എന്നാൽ ദുർമന്ത്രവാദിനിയോട് അതു ചോദിച്ചു വാങ്ങാൻ ഭർത്താവിന് ധൈര്യം ഇല്ലായിരുന്നു. എന്നാൽ ഒരു രാത്രി ഭർത്താവ് പൂന്തോട്ടത്തിൽ കടന്നു ആ ചെടി പറിച്ചു ഭാര്യയ്ക്ക് സാലഡ് ഉണ്ടാക്കി കൊടുത്തു. അത് വളരെ ഇഷ്ടപ്പെട്ട ഭാര്യ ഇനിയും വേണമെന്ന് ആഗ്രഹം പ്രകടിപ്പിയ്ക്കുകയും ഭർത്താവ് വീണ്ടും പൂന്തോട്ടത്തിൽ കടക്കുകയും ചെയ്യുന്നു.എന്നാൽ തിരിച്ചു മതിൽ ചാടി കടക്കുമ്പോൾ ദുർമന്ത്രവാദിനി അയാളെ പിടികൂടി. ഭാര്യയുടെ ആഗ്രഹം മൂലം വന്നതാണെന്നും അതുകൊണ്ടു മാപ്പു തരണം എന്നും ഭർത്താവ് ദുർമന്ത്രവാദിനിയോട് അപേക്ഷിച്ചു. എന്നാൽ അവർക്കുണ്ടാകുന്ന കുഞ്ഞിനെ തനിയ്ക്കു തന്നാൽ അയാളെ പോകാൻ അനുവദിയ്ക്കാം എന്ന് ദുർമന്ത്രവാദിനി ഒരു വ്യവസ്ഥ വെച്ചു. വേറെ വഴിയില്ലാത്തതിനാൽ അയാൾ അതു സമ്മതിച്ചു പുറത്തു കടന്നു. 

അവർക്കു ഒരു പെൺകുട്ടി ജനിച്ചു. ദുർമന്ത്രവാദിനി ആ പെൺകുട്ടിയെ തന്റേതായി വളർത്തുകയും അവൾക്കു റാപുൻട്സെൽ എന്ന പേര് കൊടുക്കുകയും ചെയ്തു. അവൾ ഒരു സുന്ദരിയായ സ്ത്രീയായി വളർന്നു. അവളുടെ മുടിയ്ക്കു നല്ല നീളം ഉണ്ടായിരുന്നു. വേറെ ആരും അവളെ കാണാതിരിയ്ക്കാനായി ദുർമന്ത്രവാദിനി അവളെ കാടിന് നടുവിലെ ഒരു ഗോപുരത്തിൽ താമസിപ്പിച്ചു. വേറെ വാതിലുകളൊന്നും ഇല്ലാത്ത ഈ ഗോപുരത്തിന് ആകെ ഒരു മുറിയും അതിനു ഒരു ജനലും മാത്രമാണ് ഉണ്ടായിരുന്നത്. ദുർമന്ത്രവാദിനി റാപുൻട്സെലിനെ കാണാൻ ചെല്ലുമ്പോൾ താഴെ നിന്ന് വിളിച്ചു പറയും:

റാപുൻട്സെൽ, റാപുൻട്സെൽ, നിന്റെ മുടി താഴേയ്ക്ക് നീട്ടിയിടൂ, ഞാൻ അതിൽ പിടിച്ചു മുകളിലേയ്ക്കു കയറട്ടെ.ഒരു ദിവസം ഒരു രാജകുമാരൻ ആ കാട്ടിൽ എത്തുകയും ഗോപുരത്തിൽ ഇരുന്നു റാപുൻട്സെൽ പാടുന്ന പാട്ടു കേൾക്കുകയും ചെയ്തു. പാട്ടിൽ മയങ്ങിപ്പോയ രാജകുമാരൻ അവളുടെ ഗോപുരത്തിനടുത്ത് എത്തിച്ചേർന്നു. പക്ഷേ ഗോപുരത്തിൽ കയറാനാകാതെ വിഷമിച്ചു തിരിച്ചു പോയി. പിന്നീട് എന്നും അയാൾ ഗോപുരത്തിന്റെ പരിസരങ്ങളിൽ ചുറ്റിനടക്കാൻ തുടങ്ങി. ഒരു ദിവസം ദുർമന്ത്രവാദിനി ഗോപുരത്തിന് താഴെ വന്ന് റാപുൻട്സെലിന്റെ മുടിയിൽ പിടിച്ചു കയറുന്നത് അയാൾ കണ്ടു. പിറ്റേ ദിവസം അയാൾ ഗോപുരത്തിന് താഴെ വന്ന് ദുർമന്ത്രവാദിനി പറയാറുള്ള പോലെ പറഞ്ഞു. റാപുൻട്സെൽ മുടി താഴേയ്ക്ക് ഇടുകയും രാജകുമാരൻ അതിൽ പിടിച്ചു മുകളിലേയ്ക്കു കയറുകയും ചെയ്തു. പുതിയ ഒരാളെ കണ്ടു റാപുൻട്സെൽ പേടിച്ചു പോയെങ്കിലും പിന്നീട് അയാൾ പ്രേമാഭ്യർത്ഥന നടത്തിയപ്പോൾ അവൾ അത് സ്വീകരിച്ചു.

അവൾക്കു അവിടെ നിന്നും രക്ഷപ്പെടാൻ അവർ ഒരു വഴി കണ്ടുപിടിച്ചു. എന്നും വൈകുന്നേരം രാജകുമാരൻ അവൾക്കു ഓരോ കഷണം സിൽക്ക് കൊണ്ടുകൊടുക്കും. അതു വെച്ച് അവൾ ഒരു നീണ്ട കയർ ഉണ്ടാക്കുകയും അതിലൂടെ അവൾ രക്ഷപ്പെടുകയും ചെയ്യും. എന്നാൽ ഈ പദ്ധതി വിജയിയ്ക്കുന്നതിനു മുൻപ് തന്നെ അവളുടെ വായിൽ നിന്ന് തന്നെ ദുർമന്ത്രവാദിനി അതിനെപ്പറ്റി അറിയുന്നു. കോപാകുലയായ ദുർമന്ത്രവാദിനി അവളുടെ മുടി മുറിച്ചു കളഞ്ഞ ശേഷം അവളെ കാട്ടിലേയ്ക്ക് തള്ളിവിടുന്നു.

രാജകുമാരൻ പതിവുപോലെ രാത്രി വന്നപ്പോൾ റാപുൻട്സെലിന്റെ മുറിച്ച മുടി ഉപയോഗിച്ച് അയാളെ ദുർമന്ത്രവാദിനി ഗോപുരത്തിലേയ്ക്ക് കയറ്റുന്നു. റാപുൻട്സെലിനെ തെരഞ്ഞ രാജകുമാരൻ ദുർമന്ത്രവാദിനിയെക്കണ്ട് ഭയന്നു പോയി. രാജകുമാരന് ഇനി ഒരിയ്ക്കലും റാപുൻട്സെലിനെ കാണാൻ സാധിയ്ക്കാത്ത വിധത്തിൽ ദുർമന്ത്രവാദിനി അയാളുടെ കണ്ണുകൾ ചൂഴ്ന്ന് എടുക്കുന്നു. 

മാസങ്ങളോളം കാട്ടിൽ അലഞ്ഞുനടന്ന രാജകുമാരൻ അവസാനം എങ്ങനെയോ റാപുൻട്സെൽ താമസിയ്ക്കുന്നിടത്തു എത്തിച്ചേരുന്നു. അപ്പോഴേയ്ക്കും അവൾ അയാളിൽ നിന്നുള്ള രണ്ടു കുട്ടികളെ ഗർഭം ധരിച്ചു പ്രസവിച്ചിരുന്നു. ഒരു ആൺകുട്ടിയും ഒരു പെൺകുട്ടിയും. ഒരു ദിവസം അവൾ പതിവുപോലെ പാടുകയും ആ പാട്ടു കേട്ട് അയാൾ അവളെ കണ്ടെത്തുകയും ചെയ്തു. അവളുടെ ആഹ്ലാദകണ്ണീർ അയാൾക്ക്‌ കാഴ്ച തിരിച്ചുകൊടുത്തു. അവർ അയാളുടെ രാജ്യത്തു തിരിച്ചെത്തുകയും സന്തോഷത്തോടെ ജീവിയ്ക്കുകയും ചെയ്തു. 

ചില ഭാഷ്യങ്ങളിൽ രാജകുമാരൻ അവളെ തൊട്ടപ്പോൾ തന്നെ അവളുടെ മുടി വീണ്ടും വളർന്നു വന്നു. അതുപോലെ മറ്റു ചില ഭാഷ്യങ്ങളിൽ ഗോപുരത്തിൽ നിന്നും രാജകുമാരൻ പുറത്തു ചാടിയപ്പോൾ റാപുൻട്സെലിന്റെ മുറിഞ്ഞ മുടിയും കൊണ്ടാണ് ചാടിയത്. അതിനാൽ ദുർമന്ത്രവാദിനി ആ ഗോപുരത്തിൽ അകപ്പെട്ടുപോയി.

2010 ൽ പുറത്തിറങ്ങിയ ഡിസ്നി അനിമേഷൻ ചലച്ചിത്രമായ റ്റാൻഗിൾഡ് റപുൻട്സെലിന്റെ കഥയെ അടിസ്ഥാനപ്പെടുത്തിയാണ്. പിന്നീട് ഇതിന്റെ മറ്റു ഭാഗങ്ങൾ 2012'ലും (റ്റാൻഗിൾഡ് : എവർ ആഫ്റ്റർ), 2017 ലും (റ്റാൻഗിൾഡ് : ബിഫോർ എവർ ആഫ്റ്റർ) ഇറങ്ങി.



</doc>
<doc id="353836" url="https://ml.wikipedia.org/wiki?curid=353836" title="ക്ഷേത്രം ഇൻസ്റ്റിറ്റ്യൂട്ട്">
ക്ഷേത്രം ഇൻസ്റ്റിറ്റ്യൂട്ട്

ക്ഷേത്രം ഇൻസ്റ്റിറ്റ്യൂട്ട് (מכון המקדש – The Temple Institute) യെരൂശലേമിന്റെ പഴയ സിറ്റി ഒരു മ്യൂസിയം, റിസർച്ച് ഇൻസ്റ്റിറ്റ്യൂട്ട്, വിദ്യാഭ്യാസ കേന്ദ്രമാണ്. അതിനാല് ഗുരു ഇസ്രായേൽ ഏരിയൽ 1987 ലാണ്. ഇൻസ്റ്റിറ്റ്യൂട്ട് രണ്ടു പ്രതിഷ്ഠ യെരൂശലേമിൽ ക്ഷേത്രങ്ങൾ (| കൂടാതെ രണ്ടാം ക്ഷേത്രം ഒന്നാം ക്ഷേത്രം ശലോമോന്റെ ക്ഷേത്രം വിളിച്ചു). റബ്ബി ഏരിയൽ മനുഷ്യനിർമ്മിത പീഠഭൂമി യഹൂദർ വിളിക്കും ക്ഷേത്രം മൌണ്ട് രണ്ടാം ക്ഷേത്രം പുനർനിർമ്മിക്കാൻ ലക്ഷ്യമിടുന്നത്.



</doc>
<doc id="353839" url="https://ml.wikipedia.org/wiki?curid=353839" title="വില്യം എ. വീലർ">
വില്യം എ. വീലർ

അമേരിക്കൻ ഐക്യനാടുകളുടെ പത്തൊൻപതാമത്തെ വൈസ് പ്രസിഡന്റായിരുന്നു വില്യം എ. വീലർ
ന്യുയോർക്കിനെ പ്രതിനിധീകരിച്ച് അമേരിക്കൻ പ്രതിനിധി സഭയിൽ അംഗമായി. റഥർഫോർഡ് ബി ഹയെസ് അമേരിക്കൻ പ്രസിഡന്റായ 1877 മുതൽ 1881 വരെ വൈസ് പ്രസിഡന്റായി സേവനമനുഷ്ടിച്ചു.

1819 ജൂൺ 30ന് ന്യുയോർക്കിലെ മലോണിൽ ജനിച്ചു.വില്യം അൽമൺ വീലർ എന്നാണ് പൂർണനാമം. ഫ്രാങ്ക്‌ലിൻ അക്കാദമി, വെർമൊൻട് സർവ്വകലാശാല എന്നിവിടങ്ങളിൽ പഠിച്ചു. സാമ്പത്തിക കാരണങ്ങളാൽ ബിരുദം നേടാനായില്ല.


</doc>
<doc id="353843" url="https://ml.wikipedia.org/wiki?curid=353843" title="പുള്ളിവാലൻ സ്രാവ്">
പുള്ളിവാലൻ സ്രാവ്

കടൽ വാസിയായ സ്രാവ് വിഭാഗത്തിൽ പെട്ട ഒരു മൽസ്യമാണ് പുള്ളിവാലൻ സ്രാവ് അഥവാ Spotail Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.
കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് .

കേരളത്തിലെ മൽസ്യങ്ങളുടെ പട്ടിക


</doc>
<doc id="353845" url="https://ml.wikipedia.org/wiki?curid=353845" title="കുൻമിങ്ങോസോറസ്">
കുൻമിങ്ങോസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് കുൻമിങ്ങോസോറസ് . തുടക്ക ജുറാസ്സിക് കാലത്തു ആണ് ഇവ ജീവിച്ചിരുന്നത് . സോറാപോഡ് വംശത്തിൽ പെട്ട ആദ്യ കാല ദിനോസറുകളിൽ ഒന്നാണ് ഇവ.

സോറാപോഡ് വിഭാഗത്തിൽപ്പെട്ട മിക്ക ദിനോസറുകൾക്കും ഉണ്ടായിരുന്ന പോലെ നീണ്ട കഴുത്തും, വലിയ ശരീരവും , നീളമേറിയ വാലും ഉണ്ടായിരുന്നു . നാലു കാലുകളും ഉപയോഗിച്ചാണ്‌ ഇവ സഞ്ചരിച്ചിരുന്നത്. സസ്യഭോജികൾ ആയിരുന്നു ഇവ . 

ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്.

സോറാപോഡമോർഫ ദിനോസറായിരുന്നു ഇവ.



</doc>
<doc id="353860" url="https://ml.wikipedia.org/wiki?curid=353860" title="ബോയിസ്, ഇഡാഹോ">
ബോയിസ്, ഇഡാഹോ

ബോയിസ് () എന്ന പട്ടണം അമേരിക്കൻ ഐക്യനാടുകളിലെ സംസ്ഥാനമായ ഇഡാഹോയുടെ തലസ്ഥാനവും അതുപോലെ തന്നെ ഈ പട്ടണം അഡ കൌണ്ടിയുടെ കൌണ്ടി സീറ്റും കൂടിയാണ്. സംസ്ഥാനത്തെ ഏറ്റവും ജനസാന്ദ്രതേയറിയ പട്ടണമാണ് ഇത്. ബോയിസ് നദിയ്ക്കു സമീപം ഇഡാഹോ സംസ്ഥാനത്തിന്റെ ദക്ഷിണ പശ്ചിമ ദിക്കിൽ സ്ഥിതി ചെയ്യുന്ന ഈ പട്ടണത്തിലെ ജനസംഖ്യ 2010 ലെ യു.എസ്. സെൻസസിൽ കണക്കാക്കിയിരിക്കുന്നത് 205,671 ആണ്. ജനസംഖ്യ കണക്കാക്കിയാൽ രാജ്യത്തെ 99 ആമത്തെ ജനത്തിരക്കുള്ള പട്ടണമാണിത്. 2013 ലെ ഒരു കണക്കെടുപ്പില് ജനസംഖ്യ 214,237 ആയി വർദ്ധിച്ചതായി കണ്ടു.

ട്രഷർ വാലി എന്നു കൂടി അറിയപ്പെടുന്ന ബോയിസ്-നംപ മെട്രോപോളിറ്റൻ മേഖലയിൽ, സംസ്ഥാനത്തെ മറ്റ് 5 കൌണ്ടികൾ കൂടി ഉൾക്കൊള്ളുന്നുണ്ട്. ഈ മെട്രോപോളിറ്റൻ മേഖലയിലെ മുഴുവൻ ജനസംഖ്യ 664,422 ആയിട്ടു വരും. ഇഡാഹോ സംസ്ഥാനത്തെ ഏറ്റവും ജനസംഖ്യയുള്ള മെട്രോപോളിറ്റൻ മേഖലയായി ഇതു കണക്കാക്കപ്പെടുന്നു.  ഈ മേഖലയില് നംപ, മെറിഡിയൻ, ബോയിസ് എന്നിവയുൾപ്പെടെയുള്ള ഇഡാഹോ സംസ്ഥാനത്തെ 3 വലിയ പട്ടണങ്ങളും ഉൾപ്പെടുന്നു. സീറ്റിൽ, പോർട്ട്ലാൻറ് എന്നിവ കഴിഞ്ഞാൽ യു.എസിൻറ പസഫിക് നോർത്ത് വെസ്റ്റ് മേഖലയിലുള്ള ഏറ്റവും ജനസാന്ദ്രതയുള്ള മെട്രോപോളിറ്റൻ മേഖലയാണ് ബോയിസ്. 


</doc>
<doc id="353862" url="https://ml.wikipedia.org/wiki?curid=353862" title="സ്പ്രിംഗഫീൽഡ്, ഇല്ലിനോയിസ്">
സ്പ്രിംഗഫീൽഡ്, ഇല്ലിനോയിസ്

സ്പ്രിംഗഫീൽഡ് പട്ടണം അമേരിക്കൻ ഐക്യനാടുകളിലെ സംസ്ഥാനമായ ഇല്ലിനോയിസിന്റെ തലസ്ഥാനവും സൻഗമോൺ കൌണ്ടിയുടെ കൌണ്ടി സീറ്റുമാണ്. ഈ പട്ടണത്തിലെ ജനസംഖ്യ 2010 ലെ സെൻസസ് പ്രകാരം 116,250 ആയി കണക്കാക്കിയരിക്കുന്നു. സംസ്ഥാനത്തെ ആറാമത്തെ ജനത്തിരക്കേറിയ പട്ടണമാണ സ്പ്രിംഗ്ഫീൽഡ്. മദ്ധ്യ ഇല്ലിനോയിസിലെ ഏറ്റവും വലി പട്ടണമാണിത്.  2013 ൽ പട്ടണത്തിലെ ജനസംഖ്യ 117,006 ആയി വർദ്ധിച്ചു. സ്പ്രിംഗ്ഫീൽഡ് മെട്രോപോളിറ്റൻ മേഖലയിലുൾപ്പെടുന്ന മെനാർഡ് കൌണ്ടി, സൻഗമോൺ കൌണ്ടി എന്നിവയുൾപ്പെടെ മേഖലയിലെ ആകെ ജനസംഖ്യ 211,700 ആണ്. 

ഇന്നത്തെ സ്പ്രിംഗ്ഫീൽഡ് മേഖലയിൽ 1810 ലാണ് യൂറോപ്പിൽ നിന്നുള്ള കുടിയേറ്റക്കാർ താമസമാക്കിത്തുടങ്ങുന്നത്. ആ സമയത്താണ് ഇല്ലിനോയിസ് ഒരു സംസ്ഥാനമായി രൂപപ്പെടുന്നത്. 1837 മുതൽ 1861 വരെയുള്ള കാലഘട്ടത്തിൽ മുൻ അമേരിക്കൻ പ്രസിഡൻറ് അബ്രഹാം ലിങ്കൺ ഇവിടെ താമസക്കാരനായിരുന്നു. 

നഗരപരിധിക്കുള്ളിലായി അബ്രഹാം ലിങ്കന്റെ പ്രസിഡൻഷ്യൽ മ്യൂസിയം, 1837 മുതൽ 1861 വരെ അദ്ദേഹം വൈറ്റ് ഹൌസിലേയ്ക്കു പോകുന്നതു കാലം വരെ താമസിച്ചിരുന്ന  ഭവനം, ഓക്ക് റിഡ്ജ് സെമിത്തേരിയിലുള്ള അദ്ദേഹത്തിൻറ ശവകുടീരം, മെനാർഡ് കൌണ്ടിയിലുള്ള പുതുക്കിപ്പണിത ന്യൂ സലെം വില്ലേജ് (1831 മുതൽ 1837 വരെയുള്ള കാലത്ത്) എന്നിവ സഞ്ചാരികളെ ആകർഷിക്കുന്ന സ്ഥലങ്ങളാണ്. 


</doc>
<doc id="353863" url="https://ml.wikipedia.org/wiki?curid=353863" title="ഇന്ത്യനാപോളിസ്, ഇന്ത്യാന">
ഇന്ത്യനാപോളിസ്, ഇന്ത്യാന

ഇന്ത്യനാപോളിസ് (ഉച്ചാരണം /ˌɪndiəˈnæpəlɪs/), അമേരിക്കൻ ഐക്യനാടുകളിലെ സംസ്ഥാനമായ ഇന്ത്യാനായുടെ തലസ്ഥാനവും മാരിയോൺ കൌണ്ടിയുടെ കൌണ്ടി സീറ്റുമാണ്. സംസ്ഥാനത്തെ ഏറ്റവും വലിയ പട്ടണമാണിത്. ഈ പട്ടണത്തിലെ ജനസംഖ്യ 2015 ലെ ഒരു കണക്കനുസരിച്ച് 853,173 ആണ്. ചിക്കാഗോ പട്ടണം കഴിഞ്ഞാൽ മദ്ധ്യ പടിഞ്ഞാറൻ മേഖലയിലെ രണ്ടാമത്തെ ജനത്തിരക്കുള്ള പട്ടണവും അമേരിക്കൻ ഐക്യനാടുകളിലെ പതിന്നാലാമത്തെ വലിയ പട്ടണവുമാണിത്. ഇന്ത്യാനാപോളിസ് മെട്രോപോളിറ്റൻ മേഖലയുടെ സാമ്പത്തിക സാംസ്കാരിക കേന്ദ്രമാണ് ഈ പട്ടണം. രണ്ടു മില്ല്യൺ ജനങ്ങൾ തിങ്ങിപ്പാർക്കുന്ന ഈ മേഖല, ഐക്യനാടുകളിലെ ജനസാന്ദ്രതയിൽ 34 ആം സ്ഥാനത്തുള്ള മെട്രോപോളിറ്റന് സ്റ്റാറ്റിസ്റ്റിക്കൽ മേഖലയാണ്. പട്ടണവിസ്തൃതി 372 ചതുരശ്ര മൈലാണ് (963.5 ചതുരശ്ര കിലോമീറ്റർ). വിസ്തൃതിയിൽ പതിനാറാം സ്ഥാനമുള്ള ഒരു യു.എസ്. പട്ടണമാണിത്.


</doc>
<doc id="353864" url="https://ml.wikipedia.org/wiki?curid=353864" title="ഡെസ് മോയിൻസ്, ഐയവ">
ഡെസ് മോയിൻസ്, ഐയവ

ഡെസ് മോയിൻസ് /dᵻˈmɔɪn/ അമേരിക്കൻ ഐക്യനാടുകളിലെ സംസ്ഥാനമായ ഐയവയുടെ തലസ്ഥാനവും സംസ്ഥാനത്തെ ഏറ്റവും ജനസാന്ദ്രതയുള്ള പട്ടണവുമാണ്. പോക്ക് കൌണ്ടിയുടെ കൌണ്ടി സീറ്റും കൂടിയാണീ പട്ടണം.പട്ടണത്തിന്റെ ഒരു ചെറിയ ഭാഗം വാറൻ കൌണ്ടിയിലേയ്ക്കും വ്യാപിച്ചു കിടക്കുന്നു. ഈ പട്ടണം ഫോർട്ട് ഡെസ് മോയിൻസ് എന്ന പേരിൽ സംയോജിപ്പിക്കപ്പെട്ടത് 1851 സെപ്റ്റംബർ 22 നായിരുന്നു. 1857 ൽ പേരു ചുരുക്കി ഡെസ് മോയിൻസ് എന്നാക്കി മാറ്റി. സമീപത്തെ ഡെസ് മോയിൻസ് നദിയുടെ പേരിൽ നിന്നാണ് പട്ടണത്തിന് ഈ പേരു ലഭിച്ചത്. പട്ടണത്തിലെ ജനസംഖ്യ 2010 ലെ സെൻസസ് പ്രകാരം 203,433 ആയിരുന്നു.

</doc>
<doc id="353873" url="https://ml.wikipedia.org/wiki?curid=353873" title="കൾച്ചറൽ ആന്റ് സോഷ്യൽ ഹിസ്റ്ററി(ജേണൽ)">
കൾച്ചറൽ ആന്റ് സോഷ്യൽ ഹിസ്റ്ററി(ജേണൽ)

സോഷ്യൽ ഹിസ്റ്ററി സൊസൈറ്റിയുടെ കീഴിൽ പ്രവർത്തിക്കുന്ന ബ്ലൂമ്സ്ബ്യൂരി ജേണൽസ് സംസ്ക്കാര-സാമൂഹിക ചരിത്രത്തെകുറിച്ച് 2004-ൽ പ്രസിദ്ധീകരണം ആരംഭിച്ച മൂന്നു മാസത്തിലൊരിക്കൽ പ്രസിദ്ധീകരിക്കുന്ന പീർ റിവ്യൂ അക്കാദമിക്ക് ജേണൽ ആണ് കൾച്ചറൽ ആന്റ് സോഷ്യൽ ഹിസ്റ്ററി.


</doc>
<doc id="353879" url="https://ml.wikipedia.org/wiki?curid=353879" title="ഹെലെന, മൊണ്ടാന">
ഹെലെന, മൊണ്ടാന

ഹെലെന  അമേരിക്കൻ ഐക്യനാടുകളിലെ സംസ്ഥാനമായ മൊണ്ടാനയുടെ തലസ്ഥാനവും ലെവിസ് ആൻറ് ക്ലാർക്ക് കൌണ്ടിയുടെ.  കൌണ്ടിസീറ്റുമാണ്. മൊണ്ടാന ഗോൾഡ് റഷിൻറ കാലത്ത് ഖനിജാന്വേഷകരുടെ ഒരു ഇടത്താവളമായിട്ടായിരുന്നു 1864 ൽ ഈ പട്ടണം സ്ഥാപിക്കപ്പെട്ടത്.  3.6 ബില്ല്യൺ ഡോളറിനു മുകളിലുള്ള സ്വർണ്ണം ഇവിടെ നിന്നു ലഭിച്ചിട്ടുണ്ട്. പത്തൊമ്പതാം നൂറ്റാണ്ടിൻറ മദ്ധ്യത്തിൽ ധനസമൃദ്ധമായ ഒരു അമേരിക്കൻ പട്ടണമായിരുന്നു ഇത്.  

2010 ലെ സെൻസസ് പ്രകാരം ഈ പട്ടണത്തിലെ ജനസംഖ്യ 28,190 ആണ്. ലെവിസ് ആൻറ് ക്ലാർക്ക് കൌണ്ടിയിലെ മൊത്തം ജനസംഖ്യ  63,395. ആയിട്ടുവരും. ഹെലെന മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ ഒരു പ്രമുഖ പട്ടണമാണ് ഇത്. ഈ സ്റ്റാറ്റിസ്റ്റിക്കൽ മേഖലയിൽ ജെഫേർസൺ കൌണ്ടിയും ലെവിസ് ആൻറ് ക്ലാർക്ക് കൌണ്ടി മുഴുവനായും ഉൾപ്പെട്ടിരിക്കുന്നു. സ്റ്റാറ്റിസ്റ്റിക്കൽ മേഖലയിലെ ആകെ ജനസംഖ്യ 2015 ലെ കണക്കെടുപ്പു പ്രകാരം 77,414 ആണ്.


</doc>
<doc id="353885" url="https://ml.wikipedia.org/wiki?curid=353885" title="മുളവാലൻ തുമ്പികൾ">
മുളവാലൻ തുമ്പികൾ

സൂചിത്തുമ്പികളിലെ ഒരു കുടുംബമാണ് മുളവാലൻ തുമ്പികൾ (Protoneuridae). 2013-ൽ പഴയ ലോകത്തിലെ മുളവാലൻ തുമ്പികളെ പാൽത്തുമ്പി കുടുംബവുമായി ലയിപ്പിച്ചു.

മിക്കവാറും വളരെച്ചെറിയ പ്രകാശം കടന്നുപോകുന്ന നേരിയ ഞരമ്പുകൾ മാത്രമുള്ള ചിറകുകളോടു കൂടിയവയുമാണ് മുളവാലൻ തുമ്പികൾ. ആൺതുമ്പികൾക്ക് നിറം കൂടുതലാണ്. വലിയ തടാകങ്ങളുടെ തീരത്തും നദിയോരത്തെല്ലാം കാണുന്നു.

ഈ കുടുംബത്തിൽ കാണുന്ന ജനുസുകൾ:




</doc>
<doc id="353890" url="https://ml.wikipedia.org/wiki?curid=353890" title="സൂചിവാലൻ കല്ലൻതുമ്പികൾ">
സൂചിവാലൻ കല്ലൻതുമ്പികൾ

കല്ലൻതുമ്പികളിലെ ഒരു കുടുംബമാണ് സൂചിവാലൻ കല്ലൻതുമ്പികൾ (Aeshnidae). ഏറ്റവും വലിപ്പമുള്ള തുമ്പികൾ ഈ കുടുംബത്തിൽ ഉള്ളവരാണ്. തുമ്പികളിലെതന്നെ ഏറ്റവും വേഗത്തിൽ പറക്കുന്നവരും ഈ കുടുംബത്തിലെ അംഗങ്ങളാണ്. 

"Aeshna" യും "Anax"  ഉം ലോകത്തെങ്ങും കാണപ്പെടുന്ന ജനുസുകളാണ്. 125 മില്ലീമീറ്റർ വീതിയുള്ള ആഫ്രിക്കയിൽ കാണുന്ന Anax tristis ലോകത്തിലെ തന്നെ ഏറ്റവും വലിയ തുമ്പികളിൽ ഒന്നാണ്.
പല Anax സ്പീഷീസുകളും ദീർഘ ദൂരം ദേശാടനം നടത്തുന്ന തുമ്പികളാണ്. നാലു ശക്തിയേറിയ ചിറകുകളുമായി മുതിർന്ന തുമ്പികൾ നിർത്താതെ പറക്കുന്നു. മുന്നോട്ടും പിന്നോട്ടും കീഴോട്ടുമെല്ലാം പറക്കാൻ കഴിയുന്നവരാണിവർ. ചിറകുകൾ എപ്പോഴും തിരശ്ചീനമായിരിക്കും. ഈ കുടുംബത്തെ ആഷ്നിഡേയും ടെലെഫ്ലെബീഡെയും ആക്കി മാറ്റാൻ ഒരു നിർദ്ദേശം ഉണ്ടാക്കിയിട്ടുണ്ട്. 

വളരെ വലിയ കണ്ണുകളാണ് ഈ കുടുംബത്തിലെ തുമ്പികൾക്കുള്ളത്.  ശിരസ്സിന്റെ ഭൂരിഭാഗം സ്ഥലവും അപഹരിച്ചിരിക്കുന്ന കണ്ണുകൾ ശിരസ്സിന്റെ മധ്യത്തിൽ പരസ്പരം തൊട്ടിരിക്കുന്ന വിധത്തിൽ കാണപ്പെടുന്നു.  നേർത്ത് നീളമേറിയ ഉദരത്തിൽ നീല അല്ലെങ്കിൽ പച്ച നിറത്തിലുള്ള അടയാളങ്ങൾ കാണാം.  ഈ കുടുംബത്തിലെ തുമ്പികളുടെ ചിറകുകൾ കൂടുതലും സുതാര്യമാണ് (എന്നിരുന്നാലും നിറവ്യത്യാസത്തോട് കൂടിയ പിൻചിറകുകൾ ഉള്ള തുമ്പികളും ഈ കുടുംബത്തിൽ ഉണ്ട്).

ഈ കുടുംബത്തിലെ പെൺതുമ്പികളിൽ സൂചിത്തുമ്പികളുടേത് പോലെയുള്ള ഓവിപ്പോസിറ്റർ ( മുട്ട ഇടാൻ ഉപയോഗിക്കുന്ന അവയവം) കാണപ്പെടുന്നു (അത് കൊണ്ടാണ് ഈ തുമ്പി കുടുംബത്തിന് സൂചിവാലൻ കല്ലൻതുമ്പികൾ എന്ന പേര് വന്നത്).  ചതുപ്പ് നിലങ്ങളിലോ, കുളങ്ങൾ അല്ലെങ്കിൽ തടാകങ്ങൾ പോലെയുള്ള ജലാശയങ്ങളിലോ ആണ് ഈ വിഭാഗം തുമ്പികൾ പ്രജനനം നടത്തുന്നത്.  ജലത്തിലോ അല്ലെങ്കിൽ ജലാശയങ്ങൾക്കരികെയോ വളരുന്ന ചെടികളിലാണ് ഇവ മുട്ടകൾ നിക്ഷേപിക്കുന്നത്.

Anaciaeschna, Anax, Gynacantha എന്നീ ജനുസ്സുകളിലായി 9 സ്പീഷീസുകളാണ് ഈ കുടുംബത്തിലെ അംഗങ്ങളായി കേരളത്തിൽ ഉള്ളത്.

Silsby, Jill. 2001. "Dragonflies of the World". Smithsonian Institution Press, Washington D.C.



</doc>
<doc id="353892" url="https://ml.wikipedia.org/wiki?curid=353892" title="കോമ (അബോധാവസ്ഥ)">
കോമ (അബോധാവസ്ഥ)

ഉണർത്താൻ പറ്റാത്ത അബോധാവസ്ഥ (state of unconsciousness in which a person cannot be awakened ) എന്നതാണ് കോമയുടെ ഒരു നിർവചനം. 

രോഗമോ, പരുക്കോ, വിഷബാധയോ മൂലം ആഴത്തിലുള്ളതും പ്രതികരണമില്ലാത്തതുമായ ഒരു അബോധാവസ്ഥ എന്നാണ് മറ്റൊരു നിർവചനം.

വെളിച്ചം, ശബ്ദം, വേദന (പിച്ചുക,നുള്ളുക) എന്നീ ബാഹ്യപ്രേരണകളോടു പ്രതികരണം ഉണ്ടാകാത്തതും , സംസാരം,കേൾവി,  ചലനം , പരിസര ബോധം, എന്നിവയൊന്നും ഇല്ലാത്തതുമായിട്ടുള്ള അവസ്ഥയാണിത്.

അഗാധ നിദ്ര എന്നർത്ഥം വരുന്ന koma എന്ന ഗ്രീക്ക് പദത്തിൽ നിന്നാണ് coma വരുന്നത്.

സുബോധം അഥവ ഉണർന്ന അവസ്ഥ എന്നതിനു രണ്ട് മാനദണ്ഡങ്ങൾ പാലിക്കപ്പെട്ടിരിക്കണം. തലച്ചോറിലെ സെറിബ്രൽ കോർട്ട്ക്സ്, RAS (reticular activating system) എന്നീ രണ്ട് ഘടകങ്ങളും പ്രവർത്തനക്ഷമമായിരിക്കണം. ഇതിൽ ഒന്നിനോ, രണ്ടിനുമോ ക്ഷതമോ, തകരാറോ സംഭവിച്ചാൽ അബോധാവസ്ഥ സംജാതമാകാം. പ്രതികരണം, തിരിച്ചറിവ്, ചിന്ത (perception , response , thought process ) തുടങ്ങിയ പല അതിപ്രധാന പ്രതിഭാസങ്ങളുടേയും ഉറവിടം സെറിബ്രൽ കോർട്ടക്സ് ആണ്.




</doc>
<doc id="353893" url="https://ml.wikipedia.org/wiki?curid=353893" title="ക്രിസ് മാർട്ടിൻ">
ക്രിസ് മാർട്ടിൻ

ഒരു ബ്രിട്ടീഷ് ഗായകനും ഗാനരചയിതാവും സംവിധായകനുമാണ് ക്രിസ്റ്റഫർ ആന്റണി ജോൺ "ക്രിസ്" മാർട്ടിൻ (ജനനം 2 മാർച്ച് 1977) ബ്രിട്ടീഷ് ആൾട്ടർനേറ്റീവ് റോക്ക് ബാൻഡ് കോൾഡ്പ്ലേയുടെ സ്ഥാപകരിൽ ഒരാളാണ്.


</doc>
<doc id="353894" url="https://ml.wikipedia.org/wiki?curid=353894" title="യുഗെത്സു (ചലച്ചിത്രം)">
യുഗെത്സു (ചലച്ചിത്രം)

കെൻജി മിസോഗുച്ചി സംവിധാനം ചെയ്ത ജാപ്പനീസ് ചലച്ചിത്രമാണ് യുഗെത്സു. 1953 ൽ ആണ് കറുപ്പിലും വെളുപ്പിലും ചിത്രീകരിച്ച ഈ ചിത്രം പുറത്തിറങ്ങിയത്. ഇദ അകിനാരിയുടെ കൃതിയെ അവലംബിച്ചാണ് ഈ ചിത്രം നിർമ്മിക്കപ്പെട്ടത്. ഭീതിജന്യമായ ഒരു ആഖ്യാനശൈലിയിലാണ് ഈ ചലച്ചിത്രം സംവിധാനം ചെയ്യപ്പെട്ടിരിയ്ക്കുന്നത്. ജാപ്പനീസ് ചലച്ചിത്രചരിത്രത്തിൽ പ്രമുഖ സ്ഥാനമാണ് ഈ ചിത്രത്തിനുള്ളത്. അകിര കുറൊസാവയുടെ റാഷമോണിനുള്ളത്രയും ജനപ്രീതി ഈ ചിത്രത്തിനും അക്കാലത്ത് ലഭിച്ചിരുന്നു

ജപ്പാനിലും പുറത്തും യുഗുത്സു നിരവധി നിരൂപകരുടേയും ആസ്വാദകരുടേയും ശ്രദ്ധ ആകർഷിച്ചു. സംവിധായകനായ മാർട്ടിൻ സ്കോസെസി തന്നെ ഏറ്റവും ആകർഷിച്ച ചിത്രങ്ങളിലൊന്നാണിത് എന്നഭിപ്രായപ്പെടുകയുണ്ടായി.

വെനീസ് ചലച്ചിത്രോത്സവത്തിൽ നിന്നും 1953 ലെ സംവിധാനത്തിനുള്ള സിൽവർ ലയൺ പുരസ്ക്കാരം കരസ്ഥമാക്കുകയും 1953 ൽ ജപ്പാനിൽ പുറത്തിറങ്ങിയ ഏറ്റവും മികച്ച മൂന്നാമത്തെ ചിത്രമായി ഇതു ഉൾപ്പെടുത്തപ്പെട്ടു.


</doc>
<doc id="353895" url="https://ml.wikipedia.org/wiki?curid=353895" title="ഹോണോലുലു, ഹവായ്">
ഹോണോലുലു, ഹവായ്

ഹോണോലുലു ( or ;  ഐക്യനാടുകളിലെ സംസ്ഥാനമായ ഹവായിയുടെ തലസ്ഥാനവും സംസ്ഥാനത്തെ ഏറ്റവും വലിയ പട്ടണവുമാണ്.


</doc>
<doc id="353897" url="https://ml.wikipedia.org/wiki?curid=353897" title="ഇന്ത്യയുടെ തലസ്ഥാനങ്ങളുടെ പട്ടിക">
ഇന്ത്യയുടെ തലസ്ഥാനങ്ങളുടെ പട്ടിക

ഇന്ത്യയുടെ മുൻകാലതലസ്ഥാനങ്ങളുടെ പട്ടികയാണിത്.



</doc>
<doc id="353900" url="https://ml.wikipedia.org/wiki?curid=353900" title="ശ്രീ വെങ്കട ഗിരീശം">
ശ്രീ വെങ്കട ഗിരീശം

മുത്തുസ്വാമി ദീക്ഷിതർ രചിച്ച, ആദിതാളത്തിൽ, സുരുട്ടി രാഗത്തിൽ ചിട്ടപ്പെടുത്തിയ ഒരു കർണ്ണാടകസംഗീതകൃതിയാണ് ശ്രീ വെങ്കട ഗിരീശം.

ശ്രീ വെങ്കടഗിരീശമാലോകയേ<br>വിനായക തുരഗാരൂഢം<br>

ദേവേശപൂജിത ഭഗവന്തം<br>ദിനകരകോടിപ്രകാശവന്തം<br>ഗോവിന്ദം നതഭൂസുരബൃന്ദം<br>ഗുരുഗുഹാനന്ദം മുകുന്ദം<br>

അലമേലു മങ്കാസമേതം<br>അനന്തപദ്‌മനാഭമതീതം<br>കലിയുഗപ്രത്യക്ഷവിഭാതം<br>കഞ്ജജാദി ദേവോപേതം<br>

ജലധരസന്നിഭസുന്ദരഗാത്രം<br>ജലരുഹമിത്രാബ്‌ജശത്രുനേത്രം<br>കലുഷാപഹ ഗോകർണ്ണക്ഷേത്രം<br>കരുണാരസപാത്രം ചിന്മാത്രം<br>

പക്ഷിരാജനായ ഗരുഡന്റെ മുകളിൽ വിരാജിക്കുന്ന വെങ്കടഗിരി നാഥനെ കാണൂ. കോടിസൂര്യപ്രഭയോടെ വിളങ്ങുന്നവനെ, ദേവരാജാവായ ഇന്ദ്രനാൽ ആരാധിക്കപ്പെടുന്നവനെ, മുക്തിദായകനായ ഗോവിന്ദനെ, പുണ്യാത്മാക്കളാൽ നമസ്കരിക്കപ്പെടുന്നവനെ, ഗുരുഗുഹനു് ആനന്ദമേകുന്ന മുകുന്ദനെ,

അലമേലുമങ്കയോടൊപ്പം ഇരിക്കുന്നവനെ, അനന്തപദ്മനാഭനെ, അളന്നെടുക്കാൻ കഴിയാത്തവണ്ണം മഹത്തായവനെ, ബ്രഹ്മാവ് മുതലായ ദേവന്മാരാൽ ചുറ്റപ്പെട്ടിരിക്കുന്നവനെ, കലിയുഗത്തിൽ നേരിട്ടു കണ്ടറിയാവുന്നവനെ, കാർമേഘത്തിന്റെ നിറത്തിൽ സുന്ദരമായ ശരീരമുള്ളവനെ, ജലരുഹമിത്രമായ സൂര്യനേയും അബ്ജശത്രുവായ ചന്ദ്രനേയും പോലെ കണ്ണുകളുള്ളവനെ, കാലുഷ്യങ്ങളെ അകറ്റാൻ ഗോകർണ്ണക്ഷേത്രത്തിൽ (ദക്ഷിണഭാരതത്തിൽ) സ്ഥിതിചെയ്യുന്ന കരുണാരസത്തിന്റെ പാത്രമായവനെ, (കാണൂ).


</doc>
<doc id="353901" url="https://ml.wikipedia.org/wiki?curid=353901" title="കെൻജി മിസോഗുച്ചി">
കെൻജി മിസോഗുച്ചി

ജാപ്പനീസ് ചലച്ചിത്രസംവിധായകനും തിരക്കഥാകൃത്തുമാണ് കെൻജി മിസോഗുച്ചി.(ജ: മെയ് 16, 1898 – ഓഗസ്റ്റ് 24, 1956).അദ്ദേഹത്തിന്റെ വിഖ്യാതമായ ഒരു ചിത്രമാണ് യുഗെത്സു.



</doc>
<doc id="353903" url="https://ml.wikipedia.org/wiki?curid=353903" title="കേരളത്തിലെ കണ്ടൽക്കാടുകൾ">
കേരളത്തിലെ കണ്ടൽക്കാടുകൾ

കേരളത്തിന് വളരെ നീളത്തിൽ കടൽത്തീരങ്ങളുണ്ടെങ്കിലും കടലോരത്തും കായലോരത്തും നദീമുഖങ്ങളിലും അഴുമുഖത്തെ ചെളിത്തട്ടുകളിലും ചതുപ്പുപ്രദേശത്തുമൊക്കെയായി കണ്ടലുകൾ വളരുന്ന പ്രദേശം കുറഞ്ഞുകൊണ്ടിരിക്കുകയാണ്. 40 വർഷം മുൻപ് വരെ കേരളത്തിൽ 700 ചത്രരശ്ര കിലോമീറ്ററിൽ കുറയാത്തത്ത പ്രദേശത്ത് കണ്ടലുകൾ വളർന്നിരുന്നു, എങ്കിലും ഇന്ന് ഏകദേശം 17 ച.കി.മീറ്ററിൽ താഴെയേ കണ്ടലുകൾ കാണപ്പെടുന്നുള്ളൂ എന്ന് കേരള വനം വകുപ്പ് പറയുന്നു. സംസ്ഥാനത്തെ കണ്ടൽവന വിസ്തൃതി 25.2 ചതുരശ്ര കിലോമീറ്ററാണെന്ന് 2010-ലെ കേരള ശാസ്ത്ര-സാഹിത്യ പരിഷത്ത് പഠനം കാണിക്കുന്നത്. കേരളത്തിലെ കണ്ടൽക്കാടുകളിൽ നാമമാത്രമാണ് സർക്കാർ അധീനതയിലുള്ളത്. 

സംസ്ഥാനത്ത് കണ്ടൽവനത്തിന്റെ 70 ശതമാനത്തിലേറെ സ്വകാര്യ ഉടമസ്ഥതയിലാണെന്ന് വനംവകുപ്പ് പറയുന്നു. സ്വകാര്യ ഉടമസ്ഥത 52.35 ശതമാനമാണെന്ന് ശാസ്ത്ര-സാഹിത്യപരിഷത്തിന്റെ സർവേ രേഖപ്പെടുത്തുന്നു. ഉടമസ്ഥത ആരുടെ കൈവശമാണെങ്കിലും ഒട്ടേറെ വനം-പരിസ്ഥിതി നിയമങ്ങൾ നഗ്നമായി ലംഘിച്ചാണ് കണ്ടൽക്കാടുകൾ പിഴുതുമാറ്റുന്നത് 

17-ാം നൂറ്റാണ്ടിന്റെ അവസാനത്തിൽ വാൻ റീഡ് രചിച്ച ഹോർത്തൂസ് മലബാറിക്കൂസ് എന്ന ഗ്രന്ഥത്തിൽ മലബാർ തീരങ്ങളിൽ കണ്ടുവരുന്ന കണ്ടൽ സസ്യങ്ങളെക്കുറിച്ച് വിശദമായി പ്രതിപാദിച്ചിരിക്കുന്നു. അദ്ദേഹത്തിനുശേഷം പ്രസിദ്ധീകരിച്ച നിരവധി സസ്യശാസ്ത്രഗ്രന്ഥങ്ങളിൽ കേരളത്തിലെ കണ്ടലുകൾ പ്രത്യക്ഷപ്പെട്ടിട്ടുണ്ട്. 

കണ്ണൂർ ജില്ലയിലാണ്‌ ഏറ്റവും കൂടുതൽ കണ്ടൽകാടുകൾ കാണുന്നത്‌. സമുദ്രതീരത്തെ കണ്ടൽകാടുകൾ ഏറ്റവും കൂടുതൽ കാണുന്നത് എറണാകുളം ജില്ലയിലെ പുതുവൈപ്പിനിൽ ആണ്‌. എറണാകുളത്തെ മംഗള വനത്തിൽ വിവിധതരം കണ്ടൽ മരങ്ങളുണ്ട്. തിരുവനന്തപുരം, കൊല്ലം, ആലപ്പുഴ, കോട്ടയം, എറണാകുളം, മലപ്പുറം, കോഴിക്കോട്, കണ്ണൂർ, കാസർകോട്‌ എന്നീ ജില്ലകളിലാണ്‌ കണ്ടൽകാടുകൾ കാണപ്പെടുന്നത്‌. 

ലോകത്ത് 124 രാജ്യങ്ങളിലായി രണ്ട് കോടിയോളം ഹെക്ടർ സ്ഥലത്ത് (19.8 ദശലക്ഷം ഹെക്ടർ) കണ്ടൽക്കാടുണ്ട്. ഇന്തോനേഷ്യയിലാണ് ഏറ്റവും കൂടുതലുളളത്. ഇന്ത്യയിൽ 6740 ചതുരശ്ര കിലോമീറ്ററിൽ കണ്ടൽവനമുണ്ട്. പശ്ചിമബംഗാളിലെ സുന്ദർബൻസ് ഉൾപ്പെടെയുള്ള കിഴക്കൻ തീരങ്ങളിലാണ് കൂടുതൽ. വയനാട്, പാലക്കാട്, ഇടുക്കി, പത്തനംതിട്ട എന്നിവയൊഴിച്ചുള്ള കേരളത്തിലെ പത്ത് ജില്ലകളിലും കണ്ടൽവനമുണ്ട്. സംസ്ഥാനത്തെ കണ്ടൽക്കാടുകളിൽ നാല്പതുശതമാനത്തിലേറെയും കണ്ണൂർ ജില്ലയിലാണ് 

2006 ലെ കേരള വനം വകുപ്പിന്റെ കണക്കനുസരിച്ചുഌഅ വിസ്തീർണ്ണം ജില്ല തിരിച്ച്. 

ഇന്ത്യയിൽ കണ്ടുവരുന്ന 59 ജാതി കണ്ടൽച്ചെടികളിൽ 14 എണ്ണം കേരളത്തിൽ കണ്ടുവരുന്നതായി രേഖപ്പെടുത്തിയിട്ടുണ്ട്. കണ്ടലുകളുമായി ബന്ധപ്പെട്ട് വളരുന്ന സസ്യങ്ങളും ചേർത്താൽ ഇവ ഏകദേശം 30 ഓളം വരും. 

മരം, കുറ്റിച്ചെടി, വള്ളിച്ചെടി എന്നീ വിഭാഗത്തിൽപ്പെട്ട കണ്ടൽവനമുണ്ട്. കണ്ടൽക്കാടുകൾക്കിടയിലോ അവയ്ക്ക് സമീപമായോ വളരുന്ന പ്രതേക്യതരം സസ്യങ്ങളുണ്ട്. ശുദ്ധ കണ്ടലുകളല്ലാത്ത അവയെ കണ്ടൽസഹവർത്തികളെന്നോ കണ്ടൽക്കൂട്ടാളികളെന്നോ വിശേഷിപ്പിക്കപ്പെടുന്നു. സംസ്ഥാനത്ത് 18 ഇനം ശുദ്ധ കണ്ടലുകളും 54 തരം കണ്ടൽസഹവർത്തികളുമുണ്ടെന്ന് കേരള വനഗവേഷണ ഇൻസ്റ്റിറ്റിയൂട്ട് നടത്തിയ പഠനത്തിൽ കണ്ടെത്തിയിട്ടുണ്ട്. 

1) ചുള്ളിക്കണ്ടൽ, 2) പൂക്കണ്ടൽ, 3) ചെറു ഉപ്പട്ടി, 4) ഉപ്പട്ടി, 5) കുറ്റിക്കണ്ടൽ (ചെറുകണ്ടൽ) 6) കരക്കണ്ടൽ (പേനക്കണ്ടൽ), 7) സ്വർണക്കണ്ടൽ 8) ആനക്കണ്ടൽ, 9) കണ്ണാമ്പൊട്ടി, 10) മുകുറം (നാകം), 11) വള്ളിക്കണ്ടൽ, 12) കടക്കണ്ടൽ, 13) ഞെട്ടിപ്പന, 14) പീക്കണ്ടൽ, 15) പ്രാന്തൻ കണ്ടൽ, 16) ചില്ലക്കമ്പട്ടി (കരിമാട്ടി), 17) നക്ഷത്രക്കണ്ടൽ, 18) ചക്കരക്കണ്ടൽ എന്നിവയാണ് ശുദ്ധകണ്ടലുകൾ.

ഇന്ന് തടിക്കും വിറകിനും വേണ്ടിയും, ചതുപ്പുനിലങ്ങൾ മണ്ണിട്ടു നികത്തുന്നതിനുവേണ്ടിയും കണ്ടൽകാടുകൾ നശിപ്പിക്കപ്പെടുന്നു. ഇതെല്ലാം ആഗോളതലത്തിൽ തന്നെ പരിസ്ഥിതിക്ക്‌ കനത്ത നാശം ഉണ്ടാക്കുന്നു. ഇന്ത്യയിലെ കണ്ടൽവനങ്ങളെ കുറിച്ചുപഠിച്ച ദേശീയകമ്മറ്റി 32 കണ്ടൽമേഖലകളാണ്‌ അടിയന്തരമായി സംരക്ഷിക്കപ്പെടേണ്ടവയായി കണ്ടെത്തിയത്.

കേരളത്തിൽ ഇന്ന് കണ്ടുവരുന്ന കണ്ടൽവർഗ്ഗസസ്യങ്ങൾ അറിയപ്പെടുന്നത് പ്രധാനമായും 3 കുടുംബങ്ങളിലാണ്‌. ഇവയിൽ പ്രധാനപ്പെട്ടത് റൈസോഫോറേഷ്യേ, അവിസേന്നേഷ്യേ, സോണറേറിയേഷ്യേ എന്നിവയാണവ.

Rhizophora mucronata എന്നാണ്‌ ശാസ്ത്രീയനാമം. റൈസോഫെറേഷ്യേ കുടുംബത്തിൽ പെട്ട കണ്ടൽച്ചെടിയാണിത്. കേരള വനം വകുപ്പ് കേരളത്തിൽ വച്ചുപിടിപ്പിക്കുന്ന കണ്ടൽച്ചെടികളിലൊന്നിതാണ്‌. കൊച്ച് ആൽമരം പോലെ ചതുപ്പിൽ തായ്‌വേരുകൾ താഴ്ന്നിറങ്ങി വളരുന്നു. 15 മീറ്റർ ഉയരത്തിൽ വളരാറുണ്ട്. പച്ച നിറത്തിലുള്ള ഇലകൾ പഴുത്താൽ മഞ്ഞനിറമാണ്‌. ഇടതൂർന്ന് നിൽക്കുന്ന ഇലച്ചാർത്താണ്‌. വേരുകൾ കുടപോലെ വളർന്ന് പന്തലിച്ച് നിൽക്കുന്നു. ഈ വേരുകളും ചെടിയും ചേർന്ന് കാറ്റിനെ പിടിച്ച് നിർത്താൻ സഹായിക്കുന്നു. പൂക്കൾക്ക് വെള്ളനിറമാണ്‌. പച്ച നിറത്തിലുള്ള നീണ്ടകായ്കൾ തൂങ്ങി നിൽക്കുന്നു. ഈ വിത്തുകൾ താഴെ വീണാൽ ചെളിയിൽ കുത്തി നിൽകും, അതേയിടത്തുതന്നെ വളരാനും ഇവക്കാകും.

Rhizophora apiculata എന്നാണ്‌ ശാസ്ത്രീയനാമം. 20 മീറ്റർ വരെ ഉയരത്തിൽ വളരുന്ന ഈ ചെടിയെയാണ്‌ യഥാർത്ഥത്തിൽ കണ്ടൽ എന്നു വിളിക്കുന്നത്. പ്രാന്തൻ കണ്ടലിന്റെ അടുത്ത ബന്ധുവാണ്‌. തായ്‌വേരുകൾ ആൽമരത്തെപ്പഓലെ ശാഖകളെ താങ്ങി നിർത്തുന്നു. കൂർത്ത ഇലകൾക്ക് പച്ച നിറമാണ്‌. തടിക്ക് വ്യാവസായിക പ്രാധാന്യമുണ്ട്. ടാനിൻ, ചായങ്ങൾ, പശ എന്നിവ തടിയിൽ നിന്ന് വേർതിരിച്ചെടുക്കാം.

റൈസോഫൊറേസിയ കുടുംബത്തിൽ പെട്ടചെടിയാണിത്. 20 അടിയോളം ഉയരത്തിൽ വളരുന്നു. നാലോളം ജാതി ചെടികൾ ഇന്ത്യയിലുണ്ട്. നലൽ പച്ച നിറത്തിലുള്ള കമ്പുകളും തിളങ്ങുന്ന തടിയുമാണിതിന്റെ പ്രത്യേകത. മേയ് ഓഗസ്റ്റ് മാസങ്ങളിൽ പൂക്കുന്ന ഇവക്ക്ക് വെളുത്ത പൂക്കളാണ്‌. പൂമ്പാറ്റകളാണ്‌ പരാഗണം നടത്തുന്നത്.

മിർസിനേസിയാ കുടുംബത്തിൽ പെട്ട ഒരു ചെറുകണ്ടൽമരമാണ് പൂക്കണ്ടൽ (Aegiceras corniculatum). ഇന്ത്യയിലെയും മറ്റ് തെക്ക് കിഴക്കനേഷ്യൻ രാജ്യങ്ങളുടെയും തീര പ്രദേശങ്ങളിൽ കണ്ടുവരുന്നു. കേരളത്തിലും വ്യാപകമായി കണ്ട് വരുന്ന ഇവയുടെ വെളുത്ത, മണമുള്ള പൂക്കൾ തേനീച്ചകളെ ധാരാളമായി ആകർഷിക്കുന്നതു കൊണ്ട് പൂക്കണ്ടൽ, തേൻ കണ്ടൽ എന്നും വിളിക്കപ്പെടുന്നു.

കഴിഞ്ഞ രണ്ട് വർഷത്തിനിടെ സംസ്ഥാനത്തിന്റെ പല ഭാഗങ്ങളിലായി നൂറേക്കറിലേറെ കണ്ടൽക്കാടുകളാണ് വെട്ടിയും തീവെച്ചും ചതുപ്പുനിലം നികത്തിയും മാലിന്യക്കൂമ്പാ രങ്ങൾ വാരിയെറിഞ്ഞും നശിപ്പിച്ചത്. തൃശ്ശൂർ പാവറട്ടിയിൽ ടയറുപയോഗിച്ച് തീവെച്ചാണ് കണ്ടൽ നശിപ്പിച്ചത്. കണ്ണൂർ ചെമ്പല്ലിക്കുണ്ടിൽ ഒറ്റരാത്രികൊണ്ട് അപ്രത്യക്ഷമായത് രണ്ടര ഏക്കർ കണ്ടൽവനമാണ്. തോപ്പുംപടി മുണ്ടംവേലിയിൽ തീരദേശനിയമം ലംഘിച്ച് കണ്ടൽ വെട്ടിയത് കൊച്ചി നഗരസഭ തന്നെയാണ്. 

ദേശീയ ഹരിത ട്രൈബ്യൂണൽ നഗരസഭയ്ക്ക് അഞ്ച് ലക്ഷം രൂപ പിഴ ചുമത്തി. പാപ്പിനിശ്ശേരിയിലെ വളപട്ടണം പുഴയോരത്ത് നിത്യേന കൊണ്ടിടുന്ന മാലിന്യക്കൂമ്പാരങ്ങൾ വിശാലമായ കണ്ടൽക്കാടിന്റെ പച്ചപ്പ് മായ്ച്ചുകളഞ്ഞിട്ടുണ്ട്. കണ്ടൽക്കാടുകൾ അഞ്ച് ഹെക്ടറോളമാണ് കൊല്ലം ആയിരംതെങ്ങിൽ ഫിഷറീസ് വകുപ്പുതന്നെ നശിപ്പിച്ചത്. 

കണ്ണൂർ ജില്ലയിലെ എരഞ്ഞോളി, ഇരിണാവ്, പാപ്പിനിശ്ശേരി, തലശ്ശേരി, കുയ്യാൽ എന്നിവിടങ്ങളിൽ കഴിഞ്ഞ ഏതാനും വർഷങ്ങൾക്കിടെ ആസ്​പത്രി, കോസ്റ്റ് ഗാർഡ് അക്കാദമി, ടൂറിസം എന്നിവയ്ക്കായി 70 ഹെക്ടറിലേറെ കണ്ടലുകൾ നശിപ്പിച്ചു. 

എറണാകുളം-കളമശ്ശേരി കണ്ടെയ്‌നർ റോഡിന്റെ വശങ്ങളിലുള്ള കണ്ടൽക്കാടുകൾ രാത്രി ജെ.സി.ബി. വെച്ച് പിഴുതെടുത്തും പകൽ കത്തിച്ചാമ്പലാക്കിയുമാണ് ഇല്ലായ്മ ചെയ്തത്. ലാഭം ലാക്കാക്കിയുള്ള ചെമ്മീൻഫാമുകളുടെ നിർമ്മാണം, റിസോർട്ടുകളുടെ വ്യാപനം, റിയൽ എസ്റ്റേറ്റ് താത്പര്യങ്ങൾ, ടൂറിസം, കൈയേറ്റങ്ങൾ, സർക്കാരിന്റെ വികസനപദ്ധതികൾ എന്നിവയെല്ലാം കണ്ടൽക്കാടുകളുടെ നാശത്തിന് വഴിയൊരുക്കുന്നു.


</doc>
<doc id="353913" url="https://ml.wikipedia.org/wiki?curid=353913" title="മലമുത്തൻ തുമ്പികൾ">
മലമുത്തൻ തുമ്പികൾ

കല്ലൻതുമ്പികളിലെ ഒരു കുടുംബമാണ് മലമുത്തൻ തുമ്പികൾ (Chlorogomphidae) 


</doc>
<doc id="353916" url="https://ml.wikipedia.org/wiki?curid=353916" title="കോമരത്തുമ്പികൾ">
കോമരത്തുമ്പികൾ

കല്ലൻതുമ്പികളിലെ ഒരു കുടുംബമാണ് കോമരത്തുമ്പികൾ (Synthemistidae). സാധാരണ കറുത്തതോ ഇരുണ്ടതോ ആയ ദേഹത്ത് പച്ചയോ മഞ്ഞയോ ഉള്ള ഭാഗങ്ങൾ ഉണ്ടാവാം. മിക്കവയ്ക്കും വലിയ മരതകപ്പച്ചക്കണ്ണുകൾ ഉണ്ട്. ഇവയെ നേരത്തേ മരതകക്കണ്ണൻ തുമ്പികളുടെ ഉപകുടുംബമായി കണക്കാക്കിയിരുന്നു. 

ഈ കുടുംബത്തിലെ മിക്ക തുമ്പികളും ചെറുതും മെലിഞ്ഞ ഉടലോടുകൂടിയതുമാണ്. ഇവ ചതുപ്പുകളിലും ഒഴുക്കുള്ള അരുവികളിലും പ്രജനനം നടത്തുന്നു. ലാർവകൾക്ക് കുഴികുത്തിയിരുന്ന് വരൾച്ചയെ പ്രതിരോധിക്കാനുള്ള കഴിവുണ്ട്. 

ഈ കുടുംബത്തിലെ "Idionyx", "Macromidia" എന്നീ ജനുസുകളാണ് കേരളത്തിൽ കാണപ്പെടുന്നത്. 



</doc>
<doc id="353921" url="https://ml.wikipedia.org/wiki?curid=353921" title="എറെബിഡൈ">
എറെബിഡൈ

ഒരു നിശാശലഭകുടുംബമാണ് എറെബിഡൈ (ലാറ്റിൻ: "Erebidae"). ശലഭനിരയിലെ ഏറ്റവും വലിയ കുടുംബമാണ് ഇത്. ഈ കുടുംബത്തിലെ ശലഭജാതികളിൽ പൂർണ്ണവളർച്ചയെത്തിയവയ്ക്ക് 6 മി.മീ. മുതൽ 127 മി.മീ. വരെ വലിപ്പമുള്ളവയുണ്ട്. തീർത്തും ശ്രദ്ധയിൽ പെടാത്തതു മുതൽ അങ്ങേയറ്റം വർണ്ണവൈവിദ്ധ്യമാർന്നവ വരെയും ഈ കുടുംബത്തിലുണ്ട്. എറെബിഡെ ശലഭങ്ങൾ അന്റാർട്ടിക്ക ഒഴിച്ചുള്ള എല്ലാ വൻകരകളിലും കണ്ടുവരുന്നു.


</doc>
<doc id="353922" url="https://ml.wikipedia.org/wiki?curid=353922" title="ബി. ശശികുമാർ">
ബി. ശശികുമാർ

കർണ്ണാടക സംഗീതജ്ഞനും വയലിൻ വിദ്വാനുമാണ് ബി. ശശികുമാർ. തിരുവല്ല സ്വദേശിയാണ്. ആകാശവാണി തിരുവനന്തപുരം നിലയത്തിൽ സ്റ്റാഫ് ആർട്ടിസ്റ്റായിരുന്നു. കേരള സംഗീത നാടക അക്കാദമി ഫെല്ലോഷിപ്പ് ലഭിച്ചിട്ടുണ്ട്.

27 ഏപ്രിൽ 1949 ന് തിരുവല്ല ബ്രദേഴ്സ് എന്നറിയപ്പെട്ടിരുന്ന സംഗീതജ്ഞന്മാരിലെ നാദസ്വരം വിദ്വാനായിരുന്ന കൊച്ചുകുട്ടപ്പൻ എന്ന എം.കെ. ഭാസ്കര പണിക്കരുടെയും ജി. സരോജിനിയമ്മയുടെയും മകനായി തിരുവല്ലയിൽ ജനിച്ചു. 

സ്വാതി തിരുനാൾ കോളേജിൽ നിന്ന് ഗാനഭൂഷണവും ഗാനപ്രവീണയും ചാലക്കുടി നാരായണസ്വാമിയുടെ മേൽ നോട്ടത്തിൽ പാസായി. സ്വാതി തിരുനാൾ സംഗീത കോളേജിൽ അധ്യാപകനായി ജോലി ചെയ്തു. പിന്നീട് 1971 ൽ തിരുവനന്തപുരം ആകാശവാണിയിൽ സ്റ്റാഫ് ആർട്ടിസ്റ്റായി (വയലിൻ) ചേർന്നു. സമീപകാലത്തെ മഹാന്മാരായ എല്ലാ സംഗീജ്ഞർക്കുമൊപ്പം കച്ചേരിക്ക് ശശികുമാർ വയലിൻ വായിച്ചിട്ടുണ്ട്. ചെമ്പൈ, ശെമ്മങ്കുടി, ഡി.കെ. ജയരാമൻ, ഡി.കെ. പട്ടമ്മാൾ, എം.ഡി. രാമനാഥൻ, കെ.വി. നാരായണ സ്വാമി, ആലത്തൂർ ബ്രദേഴ്സ്, ശീർകാഴി ഗോവിന്ദ രാജൻ, എം. ബാലമുരളീകൃഷ്ണ, ടി.വി. ശങ്കരനാരായണൻ, മധുരൈ. ടി.എൻ. ശേഷഗോപാലൻ, ടി.കെ. ഗോവിന്ദറാവു, കെ.ജെ. യേശുദാസ്, എൻ. രമണി(ഫ്ലൂട്ട്), എസ്. ബാലചന്ദർ, ചിട്ടിബാബു (വീണ) എന്നിവരോടൊപ്പം  കച്ചേരിയും പണ്ഡിറ്റ് ജസ്‌രാജ്, എം.ബാലമുരളീ കൃഷ്ണ എന്നിവരോടൊപ്പം ജുഗൽബന്ദിയും  നടത്തിയിട്ടുണ്ട്.

ആകാശവാണിയിലെ എ ഗ്രേഡ് ആർട്ടിസ്റ്റ് എന്ന നിലയിൽ ധാരാളം സംഗീത കച്ചേരികൾക്കും സംഗീത പരിപാടികൾക്കും  വയലിൻ വായിച്ചിട്ടുണ്ട്. "നാദോപാസന", "സപ്തസ്വരങ്ങളിൽ", "ലയിച്ച മഹാനുഭാവൻ" (ത്യാഗരാജ സ്വാമികളെക്കുറിച്ച്), "ഗണേഷ പ്രഭാവം" (മുത്തു സ്വാമി ദീക്ഷിതരെക്കുറിച്ച്), "സ്വാതി പ്രണാമം", "ഭാവയാമി രഘുരാമം" (മഹാരാജാ സ്വാതി തിരുനാളിനെക്കുറിച്ച്) തുടങ്ങി നിരവധി സംഗീത ഫീച്ചറുകൾ ചെയ്തിട്ടുണ്ട്. "നവരത്നകൃതിമഹിമ" എന്ന പത്ത് ഭാഗം വരുന്ന ഒരു പരമ്പര നവരത്ന കൃതികളെക്കുറിച്ച് ചെയ്തിട്ടുണ്ട്. അദ്ദേഹത്തിന്റെ സംഗീത ഫീച്ചറുകളായ ഗുരു സാക്ഷാത് പര ബ്രഹ്മ, മാധവമാനവം, കാവേരി, സംഘഗാനം, കർണ്ണകി എന്നിവ ആകാശവാണിയുടെ ദേശീയ സംഗീത പുരസ്കാരങ്ങൾക്കർഹമായിട്ടുണ്ട്. ധാരാളം ലളിത ഗാനങ്ങളുടെ രചനയും സംഗീത സംവിധാനവും നിർവഹിച്ചിട്ടുണ്ട്.  

വലിയ ശിഷ്യസമ്പത്തിനുടമയാണ് ശശികുമാർ. അന്തരിച്ച വയലിൻ വിദഗ്ദ്ധനും ശശികുമാറിന്റെ അനന്തരവനുമായ ബാലഭാസ്കർ, ഗായകരായ ജി. വേണുഗോപാൽ, കാവാലം ശ്രീകുമാർ, കല്ലറ ഗോപൻ, വിധു പ്രതാപ്, വയലിൻ വിദഗ്ദ്ധൻ ആറ്റുകാൽ ബാല സുബ്രമണ്യം, ഡോ. രാജ്കുമാർ (ഫ്ലൂട്ട്) തുടങ്ങിയവർ അവരിൽ ചിലരാണ്.  വാദ്യതരംഗം എന്ന പേരിൽ  കമ്പി, - സുഷിര വാദ്യങ്ങളുടെ ഒരു കർണാടക സിംഫണിയും അദ്ദേഹം അവതരിപ്പിക്കാറുണ്ട്. ഭക്തിഗീതങ്ങളുൾപ്പെടെ നിരവധി കാസറ്റുകളും സി.ഡി.കളും പുറത്തിറക്കിയിട്ടുണ്ട്. ചന്ദ്രപോതർ എന്ന പേരിൽ, മലയാളം, തമിഴ്, സംസ്കൃതം ഭാഷകളിൽ നൂറിലധികം കീർത്തനങ്ങൾ രചിച്ചിട്ടുണ്ട്. ചതുരംഗം എന്ന പേരിൽ പുതിയ താളങ്ങളും അവതരിപ്പിച്ചു. 

മറ്റു പ്രധാന അവതരണങ്ങൾ:




</doc>
<doc id="353926" url="https://ml.wikipedia.org/wiki?curid=353926" title="ഡി. കെ. ജയരാമൻ">
ഡി. കെ. ജയരാമൻ

ഡി. കെ. പട്ടമ്മാളിന്റെ സഹോദരനായിരുന്ന ഒരു പ്രമുഖ കർണ്ണാടക സംഗീതജ്ഞനായിരുന്നു ഡി. കെ. ജയരാമൻ (D. K. Jayaraman). മരണത്തിനു തൊട്ടുമുൻപ് അദ്ദേഹത്തിനു സംഗീതകലാനിധി പുരസ്കാരം നൽകുകയുണ്ടായി.

തന്റെ സഹോദരിയുടെ പക്കൽ നിന്നും സംഗീതം പഠിച്ചശേഷം ജയരാമൻ മുത്തയ്യാ ഭാഗവതർ, പാപനാശം ശിവൻ തുടങ്ങിയ പ്രമുഖരുടെ അടുത്തുനിന്നും സംഗീതം അഭ്യസിക്കുകയുണ്ടായി. പട്ടമ്മാളിനെപ്പോലെതന്നെ മുത്തുസ്വാമി ദീക്ഷിതർ കൃതികളുടെ ആലാപനത്തിൽ ജയരാമനും വിദഗ്ദ്ധൻ ആയിരുന്നു.


</doc>
<doc id="353928" url="https://ml.wikipedia.org/wiki?curid=353928" title="ലിറ്റിൽ റോക്ക്, അർക്കാൻസാസ്">
ലിറ്റിൽ റോക്ക്, അർക്കാൻസാസ്

ലിറ്റിൽ റോക്ക് പട്ടണം യു.എസ്. സംസ്ഥാനമായ അർക്കാൻസാസിന്റെ തലസ്ഥാനവും സംസ്ഥാനത്തെ ഏറ്റവും ജനബാഹുല്യമുളള് പട്ടണവുമാണ്. പുലാസ്കി കൌണ്ടിയുടെ കൌണ്ടി സീറ്റു കൂടിയാണീ പട്ടണം.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകളനുസരിച്ച് ഈ പട്ടണത്തിന്റെ വിസ്തൃതി 116.8 ചതുരശ്ര മൈൽ (303 കി.m2) ആണ്. അതിൽ 116.2 ചതുരശ്ര മൈൽ (301 കി.m2) കരഭാഗവും ബാക്കി 0.6 ചതുരശ്ര മൈൽ (1.6 കി.m2) (0.52%) ഭാഗം വെള്ളവുമാണ്. അർക്കാൻസാസ് നദിയുടെ തെക്കേ കരയിൽ സംസ്ഥാനത്തിൻറ മദ്ധ്യഭാഗത്തായിട്ടാണ് പട്ടണം സ്ഥിതി ചെയ്യുന്നത്.


</doc>
<doc id="353931" url="https://ml.wikipedia.org/wiki?curid=353931" title="തോമസ് എ. ഹെൻഡ്രിക്‌സ്">
തോമസ് എ. ഹെൻഡ്രിക്‌സ്

അമേരിക്കയിലെ ഇന്ത്യാനയിൽ നിന്നുള്ള രാഷ്ട്രീയക്കാരനും അഭിഭാഷകനും ഇന്ത്യാനയുടെ പതിനാറാമത്തെ ഗവർണ്ണറുമായിരുന്നു തോമസ് എ. ഹെൻഡ്രിക്‌സ്. അമേരിക്കൻ ഐക്യനാടുകളുടെ 21ആമത്തെ വൈസ് പ്രസിഡന്റായിരുന്നു ഇദ്ദേഹം. 1885 മാർച്ച് നാലു മുതൽ 1885 നവംബർ 25 വരെ മാത്രമാണ് ഇദ്ദേഹം വൈസ് പ്രസിഡന്റായിരുന്നത്.
1851 മുതൽ 1855 വരെ യുഎസ് പ്രതിനിധി സഭയിൽ ഇന്ത്യാന സംസ്ഥാനത്തെ പ്രതിനിധീകരിച്ചു. 1863 മുതൽ 69 വരെ യുഎസ് സെനറ്റ് അംഗമായി. ഇന്ത്യാന ജനറൽ അസംബ്ലിയിൽ ഷെൽബി കൺട്രിയെ പ്രതിനിധീകരിച്ചു. 

1819 സെപ്തംബർ ഏഴിന് ഒഹിയോവിലെ മുസ്‌കിങം എന്ന സ്ഥലത്ത് ജനിച്ചു. ജോൺ , ജാനെ ഹെൻഡ്രിക്‌സ് ദമ്പതികളുടെ എട്ടുമക്കളിൽ രണ്ടാമനായിരുന്നു. പെനിസിൽവാനിയ സ്വദേശികളായിരുന്നു മാതാപിതാക്കൾ. എന്നാൽ, ഹെൻഡ്രിക്‌സ് ജനിക്കുന്ന സമയത്ത് ഒഹിയോവിലായിരുന്നു താമസം.

1845 സെപ്തംബർ 26ന് ഒഹിയോയിലെ നോർത്ത് ബെൻഡ് സ്വദേശിനിയായ എലിസ കരോൾ മോർഗൻ എന്നവരെ വിവാഹം ചെയ്തു. വിവാഹത്തിന് രണ്ടു വർഷം മുൻപ് തന്നെ ഇവർ തമ്മിൽ പ്രണയത്തിലായിരുന്നു.. 1848 ജനുവരു 16ന് മോർഗൻ എന്ന കുട്ടി ജനിച്ചു.1851ൽ മൂന്നാം വയസ്സിൽ ആ കുട്ടി മരിച്ചു.


</doc>
<doc id="353932" url="https://ml.wikipedia.org/wiki?curid=353932" title="ലാൻസിങ്, മിഷിഗൺ">
ലാൻസിങ്, മിഷിഗൺ

ലാൻസിങ് അമേരിക്കന് ഐക്യനാടുകളുടെ സംസ്ഥാനമായ മിഷിഗണിന്റെ തലസ്ഥാനമാണ്. ഈ പട്ടണത്തിന്റെ സിംഹഭാഗവും ഇൻഖാം കൌണ്ടിയ്ക്കുള്ളിലാണ് സ്ഥിതി ചെയ്യുന്നത്. പട്ടണത്തിന്റെ ഏതാനും ഭാഗങ്ങൾ പടിഞ്ഞാറ് ഈറ്റൻ കൌണ്ടിയിലേയ്ക്കും കിഴക്കു ഭാഗം ക്ലിൻറൺ കൌണ്ടിയിലും ഉൾപ്പെട്ടിരിക്കുന്നു. 2010 ലെ സെൻസസ് അനുസരിച്ച് ലാൻസിങ് പട്ടണത്തിലെ ജനസംഖ്യ 114,297, ആണ്. ജനസംഖ്യയനുസരിച്ച് മിഷിഗൺ സംസ്ഥാനത്തെ അഞ്ചാമത്തെ വലിയ പട്ടണമാണിത്. പട്ടണം ഉൾപ്പെട്ടിരിക്കുന്ന മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ ജനസംഖ്യ 464,036 ഉം അല്പം കൂടി വിസ്താരമുള്ള ഷിയാവാസീ കൌണ്ടി കൂടി ഉൾപ്പെടുന്ന കംബൈൻഡ് സ്റ്റാറ്റസ്റ്റക്കൽ മേഖലയിലെ മൊത്തം ജനസംഖ്യ 534,684 ആണ്.


</doc>
<doc id="353934" url="https://ml.wikipedia.org/wiki?curid=353934" title="അന്താരാഷ്ട്ര ടൂറിസം പോലീസ് സ്റ്റേഷൻ, മട്ടാഞ്ചേരി">
അന്താരാഷ്ട്ര ടൂറിസം പോലീസ് സ്റ്റേഷൻ, മട്ടാഞ്ചേരി

കേരളത്തിലെ ഏക അന്താരാഷ്ട്ര ടൂറിസം പോലീസ് സ്റ്റേഷൻ എറണാകുളം ജില്ലയിലെ മട്ടാഞ്ചേരിയിൽ ജൂത തെരുവിലാണ് സ്ഥിതി ചെയ്യുന്നത്. ഇതു ഇന്ത്യയിലെ ആദ്യത്തെ അന്താരാഷ്ട്ര ടൂറിസം പോലീസ് സ്റ്റേഷനാണ്.2010 ഫെബ്രുവരി 28 ന് അന്നത്തെ സംസ്ഥാന ടൂറിസം വകുപ്പു മന്ത്രി കൊടിയേരി ബാലകൃഷ്ണൻ ഉദ്ഘാടനം ചെയ്തു. ഈ സ്റ്റേഷനിലെ ഉദ്യോഗസ്ഥന്മാർക്ക് നീല യൂണിഫോമാണ്.ഇവർ വിദേശികളും സ്വദേശികളുമായ സഞ്ചാരികൾക്ക് ആവശ്യമായ സഹായങ്ങൾ ചെയ്തു കൊടുക്കുന്നു.
ഇതോടനുബന്ധിച്ച് ഒരു പോലീസ് മ്യൂസിയവുമുണ്ട്


</doc>
<doc id="353935" url="https://ml.wikipedia.org/wiki?curid=353935" title="ഫ്രാങ്ക്ഫോർട്ട്, കെൻറുക്കി">
ഫ്രാങ്ക്ഫോർട്ട്, കെൻറുക്കി

ഫ്രാങ്ക്ഫോർട്ട് പട്ടണം അമേരിക്കൻ ഐക്യനാടുകളിലെ സംസ്ഥാനമായ കോമൺവെൽത്ത് ഓഫ് കെൻറുക്കിയുടെ തലസ്ഥാനവും ഫ്രാങ്ക്ളിൻ കൌണ്ടിയുടെ കൌണ്ടി സീറ്റുമാണ് ജനസംഖ്യാപരമായി നോക്കിയാൽ ഐക്യനാടുകളിലെ അഞ്ചാമത്തെ ചെറിയ സംസ്ഥാന തലസ്ഥാനമാണിത്. ഇതൊരു ഹോം റൂള്-ക്ലാസ് പട്ടണമാണ് 2010 ലെ സെൻസസ് പ്രകാരം കെൻറുക്കിയിലെ ജനസംഖ്യ 25,527 ആണ്. കെൻറുക്കി നദിയ്ക്കു നെടുനീളത്തിൽ സ്ഥിതി ചെയ്യുന്ന ഈ പട്ടണം ഫ്രാങ്ക്ഫോർട്ട് കെൻറുക്കി മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ പ്രമുഖ പട്ടണമാണ്. ഈ സ്റ്റാറ്റിസ്റ്റിക്കൽ മേഖലയിൽ ഫ്രാങ്ക്ലിൻ, ആൻഡേർസൺ കൌണ്ടികളുടെ മുഴുവൻ ഭാഗങ്ങളും ഉൾപ്പെട്ടിരിക്കുന്നു.


</doc>
<doc id="353938" url="https://ml.wikipedia.org/wiki?curid=353938" title="കാറ്റൽ ഹുയുക്">
കാറ്റൽ ഹുയുക്

ലോകത്തിലെ ആദ്യകാല നഗരങ്ങളിൽ ഒന്നായിരുന്നു തുർക്കിയിലെ തെക്കൻ അനറ്റോളിയയിൽ സ്ഥിതി ചെയ്തിരുന്ന കാറ്റൽ ഹുയുക്. നവീന ശിലായുഗ വെങ്കല യുഗ കാലഘട്ടങ്ങളിൽ (ക്രി.മു. 7500 -5700) വളരെ വലിയ ഒരു ജനപദമായിരുന്നു ഇവിടം.
2012 ജൂലായിൽ  കാറ്റൽ ഹുയുക് യുനെസ്കോ ലോക പൈതൃക പട്ടികയിൽ ഇടം നേടി. 

1958 ൽ ജെയിംസ് മെല്ലാർട്ട് ആണ് ഈ പ്രദേശത്ത് ആദ്യമായി ഖനനം നടത്തിയത്. പിന്നീട് അദ്ദേഹം ഒരു ടീമിനെ നയിച്ചെത്തുകയും 1961 നും 1965 നും ഇടയിൽ നാല് സീസണുകളിലായി അവിടെ കൂടുതൽ ഖനനം നടത്തി.. നിയോലിത്തിക്ക് കാലഘട്ടത്തിലെ നൂതന സംസ്കാരത്തിന്റെ കേന്ദ്രമായിരുന്ന അനറ്റോലിയയുടെ ഈ ഭാഗമെന്ന് ഈ ഖനനത്തിലൂടെ വെളിവാക്കപ്പെട്ടു. 


</doc>
<doc id="353939" url="https://ml.wikipedia.org/wiki?curid=353939" title="വടക്കൻ പറവൂർ ശ്രീ ദക്ഷിണ മൂകാംബികാ ക്ഷേത്രം">
വടക്കൻ പറവൂർ ശ്രീ ദക്ഷിണ മൂകാംബികാ ക്ഷേത്രം

കേരളത്തിൽ എറണാകുളം ജില്ലയിൽ വടക്കൻ പറവൂർ പട്ടണത്തിൽ സ്ഥിതിചെയ്യുന്ന പുരാതനമായ ഒരു ക്ഷേത്രമാണ് ശ്രീ ദക്ഷിണമൂകാംബികാക്ഷേത്രം. ഈ ക്ഷേത്രത്തിലെ പ്രധാന പ്രതിഷ്ഠ ആദിശക്തി മാതാവായ ശ്രീ മൂകാംബികാദേവിയാണ്. തന്മൂലം വിദ്യാഭിവൃദ്ധിയ്ക്ക് ഈ ക്ഷേത്രത്തിലെ ദർശനം അത്യുത്തമമായി കണക്കാക്കപ്പെടുന്നു. ഒരു കൊച്ചു താമരക്കുളവും അതിന് നടുവിൽ കെട്ടിപ്പൊക്കിയ ഒരു കൊച്ചുശ്രീകോവിലുമാണ് ഈ ക്ഷേത്രത്തിലെ പ്രധാന ആകർഷണങ്ങൾ. ഇതിൽ വിദ്യാസ്വരൂപിണിയായ ശ്രീമൂകാംബികാദേവി സരസ്വതീഭാവത്തിൽ കിഴക്കോട്ട് ദർശനമായി കുടികൊള്ളുന്നു. ഉപദേവതകളായി ഗണപതി, സുബ്രഹ്മണ്യൻ, വീരഭദ്രൻ, ഹനുമാൻ, മഹാവിഷ്ണു, യക്ഷിയമ്മ, നാഗദൈവങ്ങൾ എന്നിവർ സാന്നിദ്ധ്യമരുളുന്നു. തിരുവിതാംകൂർ ദേവസ്വം ബോർഡിന്റെ കീഴിലാണ് ക്ഷേത്രം. തുലാമാസത്തിലെ നവരാത്രി മഹോത്സവവും വിദ്യാരംഭവും ഇവിടെ പ്രധാനമാണ്.

വടക്കൻ പറവൂരും സമീപസ്ഥലങ്ങളും അടക്കിഭരിച്ചിരുന്ന ഒരു തമ്പുരാൻ തികഞ്ഞ മൂകാംബികാഭക്തനായിരുന്നു. എല്ലാമാസവും മുടങ്ങാതെ ഇന്നത്തെ കർണ്ണാടകയിലെ വിശ്വപ്രസിദ്ധമായ കൊല്ലൂർ മൂകാംബികാക്ഷേത്രത്തിൽ പോയി ദർശനം നടത്തിയിരുന്ന അദ്ദേഹത്തിന് പ്രായാധിക്യത്തെത്തുടർന്ന് അതിന് കഴിയാത്ത ഒരു സാഹചര്യം വന്നപ്പോൾ അദ്ദേഹം ഏറെ ദുഃഖിതനായി. കൊല്ലൂരിലെ അവസാനദർശനം കഴിഞ്ഞ് നാട്ടിലെത്തിയ തമ്പുരാൻ ദേവിയെ ഭജിച്ച് ദിവസങ്ങൾ കഴിച്ചു. ഒരു ദിവസം രാത്രിയിൽ അദ്ദേഹത്തിന് ദേവിയുടെ സ്വപ്നദർശനമുണ്ടായി. സ്വപ്നത്തിൽ ദേവി അദ്ദേഹത്തോട് ഇങ്ങനെ പറയുന്നതായി തോന്നി: 'അല്ലയോ ഭക്താ, ഇനി നീ എന്നെത്തേടി കൊല്ലൂരിൽ വരേണ്ടതില്ല. നിന്റെ നാട്ടിൽ, നിനക്ക് നടന്നുവരാൻ കഴിയുന്ന സ്ഥലത്ത് ഞാൻ കുടികൊണ്ടുകൊള്ളാം. അവിടെ ഉചിതമായ ഒരു സ്ഥലത്ത് നീ എനിയ്ക്കായി ഒരു ക്ഷേത്രം പണിതാൽ മാത്രം മതി.' ഇതോടെ സന്തുഷ്ടനായ തമ്പുരാൻ പിറ്റേന്നുതന്നെ പറവൂർ കോട്ടയ്ക്ക് പുറത്ത് ഉചിതമായ ഒരു സ്ഥലം കണ്ടെത്തി ക്ഷേത്രനിർമ്മാണം തുടങ്ങി. മാസങ്ങൾക്കുള്ളിൽ ക്ഷേത്രനിർമ്മാണം പൂർത്തിയായി. തുടർന്ന് പ്രതിഷ്ഠാകർമ്മവും നിർവ്വഹിച്ച തമ്പുരാൻ സാധാരണക്കാർക്ക് ക്ഷേത്രം തുറന്നുകൊടുത്തു. വാഗ്ദേവത കുടികൊള്ളുന്ന ഈ ക്ഷേത്രം കൊല്ലൂർ മൂകാംബികാക്ഷേത്രത്തിന്റെ ദക്ഷിണഭാഗത്ത് (തെക്ക്) ആയതിനാൽ 'ദക്ഷിണ മൂകാംബികാക്ഷേത്രം' എന്നറിയപ്പെടാൻ തുടങ്ങി. ഹൈന്ദവ വിശ്വാസപ്രകാരം അറിവ്, വാക്ക്, വിദ്യ, ബുദ്ധി, സംഗീതം, കരകൗശലങ്ങൾ എന്നിവയുടെ അധിപതിയാണ് ഈശ്വരന്റെ ജ്ജ്ഞാനശക്തിയായ സരസ്വതീദേവീ.

വടക്കൻ പറവൂർ പട്ടണത്തിനകത്തുതന്നെയാണെങ്കിലും നഗരത്തിരക്കിൽ നിന്ന് അകന്ന് ശാന്തമായ അന്തരീക്ഷത്തിലാണ് ക്ഷേത്രം സ്ഥിതിചെയ്യുന്നത്. എൻ.എച്ച്. 544-ൽ (എറണാകുളം-ഗുരുവായൂർ റൂട്ട്) നിന്ന് ഏകദേശം അര കിലോമീറ്റർ ദൂരം വരും ക്ഷേത്രത്തിലേയ്ക്ക്. കിഴക്കുഭാഗത്താണ് ക്ഷേത്രത്തിലെ പ്രധാന കവാടം. കിഴക്കേ നടയിൽ അതിവിശാലമായ ക്ഷേത്രക്കുളം സ്ഥിതിചെയ്യുന്നു. നാലേക്കറിലധികം വിസ്തീർണ്ണം വരുന്ന ഈ കുളം ആരുടെയും മനം കുളിർപ്പിയ്ക്കും. ക്ഷേത്രക്കുളം പുണ്യതീർത്ഥമായതിനാൽ ഇവിടെ എണ്ണ, സോപ്പ് മുതലായവ തേച്ചുകുളിയ്ക്കുന്നതും മീൻ പിടിയ്ക്കുന്നതും പല്ലുതേയ്ക്കുന്നതും മാലിന്യം വലിച്ചെറിയുന്നതും നിരോധിച്ചിരിയ്ക്കുന്നു. കുളത്തിന് നേരെ മുന്നിൽ ക്ഷേത്രം വക നവരാത്രിമണ്ഡപവും ആനപ്പന്തലുമാണ്. പ്രധാനകവാടത്തിന്റെ വടക്കുകിഴക്കുഭാഗത്ത് ഒരു അരയാൽ മരമുണ്ട്. ഹൈന്ദവവിശ്വാസപ്രകാരം ത്രിമൂർത്തിസാന്നിദ്ധ്യമുള്ള പുണ്യവൃക്ഷമാണ് അരയാൽ. അതിൻപ്രകാരം അരയാലിന്റെ മുകളിൽ ബ്രഹ്മാവും നടുക്ക് വിഷ്ണുവും അടിയിൽ ശിവനും കുടികൊള്ളുന്നു. ഹിന്ദുമതത്തെക്കൂടാതെ ബുദ്ധ-ജൈന മതങ്ങളിലും അരയാലിന് പ്രാധാന്യമുണ്ട്. ഇന്ത്യയുടെ ദേശീയവൃക്ഷവും അരയാലാണ്. ദിവസവും രാവിലെ അരയാലിനെ ഏഴുവലം വയ്ക്കുന്നത് പുണ്യമായി കണ്ടുവരുന്നു. അന്തരീക്ഷത്തിൽ ഏറ്റവും കൂടുതൽ ഓസോൺ ഉത്പാദിപ്പിയ്ക്കുന്ന മരം അരയാലും, ചെടി തുളസിയുമാണ്. രണ്ടും ഹിന്ദുക്കൾ പവിത്രമായി കണക്കാക്കിവരുന്നു. ഈ ആൽമരത്തിന്റെ ചുവട്ടിൽ നാഗദൈവങ്ങൾ സാന്നിദ്ധ്യമരുളുന്നു. നവനാഗസങ്കല്പമാണ് ഇവിടെയുള്ളത്. 

പ്രധാനകവാടം കടന്ന് അകത്തെത്തിയാൽ ആദ്യം കാണുന്നത് ആനക്കൊട്ടിലാണ്. താരതമ്യേന ചെറിയൊരു ആനക്കൊട്ടിലാണിതെങ്കിലും ആറ് ആനകളെ നിർത്താനുള്ള സൗകര്യം ഇവിടെയുണ്ട്. ആനക്കൊട്ടിലിന് പടിഞ്ഞാറുഭാഗത്ത് ദേവീവാഹനമായ ഹംസത്തെ ശിരസ്സിലേറ്റുന്ന കൊടിമരം സ്ഥിതിചെയ്യുന്നു. വളരെ ഉയരം കൂടിയ ചെമ്പുകൊടിമരമാണ് ഇവിടെയുള്ളത്. ഏകദേശം നൂറടി ഉയരം വരും. കൊടിമരത്തിന് തൊട്ടുപുറകിൽ ബലിക്കൽപ്പുരയാണ്. ഇവിടെയാണ് പ്രധാന ബലിക്കല്ല് സ്ഥിതിചെയ്യുന്നത്. ശ്രീകോവിൽ ചെറുതായതിനാൽ ബലിക്കല്ലും വളരെ ചെറുതാണ്. ബലിക്കൽപ്പുരയുടെ മച്ചിൽ അഷ്ടദിക്പാലകരുടെയും ബ്രഹ്മാവിന്റെയും രൂപങ്ങൾ കൊത്തിവച്ചിട്ടുണ്ട്. 

മൂലക്ഷേത്രമായ കൊല്ലൂർ മൂകാംബികാക്ഷേത്രത്തിലെ ഉപദേവതകളുടെ സ്ഥാനത്തോട് ഏതാണ്ട് സാമ്യം വരുന്ന രീതിയിലാണ് ദക്ഷിണ മൂകാംബികാ ക്ഷേത്രത്തിലും ഉപദേവതകളുടെ സ്ഥാനം. തെക്കുകിഴക്കേമൂലയിൽ പടിഞ്ഞാട്ട് ദർശനമായാണ് ദേവസേനാപതിയായ സുബ്രഹ്മണ്യസ്വാമിയുടെ ശ്രീകോവിൽ. തെക്കുപടിഞ്ഞാറേമൂലയിൽ കിഴക്കോട്ട് ദർശനമായി മഹാവിഷ്ണുവിന്റെ ശ്രീകോവിൽ കാണാം. മഹാവിഷ്ണുക്ഷേത്രത്തിന് തൊട്ടടുത്ത് യക്ഷിയുടെ പ്രതിഷ്ഠയുണ്ട്. വടക്കുപടിഞ്ഞാറേമൂലയിൽ കിഴക്കോട്ട് ദർശനമായി ശ്രീഹനുമാൻസ്വാമി കുടികൊള്ളുന്നു. വടക്കുകിഴക്കുഭാഗത്ത് പടിഞ്ഞാട്ട് ദർശനമായി ദക്ഷാന്തകനായ വീരഭദ്രനും. ക്ഷേത്രമതിൽക്കെട്ടിന് ഏകദേശം ഒരേക്കർ വിസ്തീർണ്ണം വരും. പ്രദക്ഷിണവഴി കരിങ്കല്ല് പാകിയതാണ്. എങ്കിലും പുറംഭാഗം മുഴുവനായും മണലാണ്. 

ചതുരാകൃതിയിൽ ഒറ്റനിലയിൽ തീർത്ത കൊച്ചുശ്രീകോവിലാണ് ഇവിടെയുള്ളത്. ശ്രീകോവിലിന്റെ മേൽക്കൂര ചെമ്പുമേഞ്ഞ് സ്വർണ്ണത്താഴികക്കുടത്തോടെ പ്രശോഭിയ്ക്കുന്നു. അകത്ത് ഒരു മുറി മാത്രമേയുള്ളൂ. അതാണ് വിഗ്രഹം പ്രതിഷ്ഠിച്ച ഗർഭഗൃഹം. കൊല്ലൂരിലേതുപോലെ പഞ്ചലോഹനിർമ്മിതമായ ദേവീവിഗ്രഹമാണിവിടെയും. എന്നാൽ, വിഗ്രഹരൂപത്തിൽ ചില വ്യത്യാസങ്ങളും കാണാം. ഒന്നരയടി ഉയരം വരുന്ന ചതുർബാഹുവവിഗ്രഹമാണിവിടെ. പുറകിലെ വലതുകയ്യിൽ അക്ഷമാലയും പുറകിലെ ഇടതുകയ്യിൽ വെള്ളത്താമരയും മുന്നിലെ ഇടതുകയ്യിൽ ഗ്രന്ഥവും ധരിച്ച ദേവിയുടെ മുന്നിലെ വലതുകൈ വ്യാഖ്യാനമുദ്രയിലാണ്. കിഴക്കോട്ട് ദർശനമായാണ് ദേവി ഇവിടെയും കുടികൊള്ളുന്നത്. 

മറ്റ് ക്ഷേത്രങ്ങളിൽ നിന്ന് വ്യത്യസ്തമായി ഇവിടെ ശ്രീകോവിൽ സ്ഥിതിചെയ്യുന്നത് ഒരു കൊച്ചുതാമരക്കുളത്തിന് നടുവിലാണ്. കുടജാദ്രിയിൽ നിന്ന് ഉദ്ഭവിച്ച് കൊല്ലൂർ മൂകാംബികാക്ഷേത്രത്തിന്റെ വടക്കുഭാഗത്തുകൂടെ ഒഴുകുന്ന പുണ്യനദിയായ സൗപർണ്ണികയെ ഈ താമരക്കുളം പ്രതിനിധീകരിയ്ക്കുന്നു. ശ്രീകോവിലിന് ചുറ്റുമുള്ള കുളവും അതിലെ താമരപ്പൂക്കളും മനോഹരമായ കാഴ്ചയാണ്. ഈ കുളത്തിന് മുകളിലൂടെയാണ് പ്രദക്ഷിണം നടത്തുന്നത്. ഏത് കാലാവസ്ഥയിലും ഇവിടെ ജലനിരപ്പ് ഉയരുകയോ താഴുകയോ ഇല്ല. ഇതൊരു അത്ഭുതമാണ് ശ്രീകോവിലിനെ ചുറ്റിപ്പറ്റി പതിവുപോലെ ബലിവട്ടമുണ്ട്. എന്നാൽ, പ്രദക്ഷിണവഴിയിൽ നിന്ന് പൂർണ്ണമായും അകന്നാണ് ഇത് സ്ഥിതിചെയ്യുന്നത്. ശ്രീകോവിലിന് ചുറ്റുമുള്ള ഇടുങ്ങിയ വഴിയിലൂടെ നടന്നാണ് ശീവേലിസമയത്ത് ബലിതൂകുന്നത്. അഷ്ടദിക്പാലകർ (കിഴക്ക് - ഇന്ദ്രൻ, തെക്കുകിഴക്ക് - അഗ്നി, തെക്ക് - യമൻ, തെക്കുപടിഞ്ഞാറ് - നിര്യതി, പടിഞ്ഞാറ് - വരുണൻ, വടക്കുപടിഞ്ഞാറ് - വായു, വടക്ക് - കുബേരൻ, വടക്കുകിഴക്ക് - ഈശാനൻ), സപ്തമാതൃക്കൾ (ബ്രാഹ്മി/ബ്രഹ്മാണി, വൈഷ്ണവി, മഹേശ്വരി, ഇന്ദ്രാണി, വരാഹി, കൗമാരി, ചാമുണ്ഡി), വീരഭദ്രൻ, ഗണപതി, ശാസ്താവ്, ദുർഗ്ഗ, സുബ്രഹ്മണ്യൻ, ബ്രഹ്മാവ്, നിർമ്മാല്യധാരി (ഇവിടെ യതി) എന്നിവരെയാണ് ബലിക്കല്ലുകൾ പ്രതിനിധീകരിയ്ക്കുന്നത്.

ശ്രീകോവിലിനെയും കുളത്തെയും ചുറ്റിപ്പറ്റി നാലമ്പലം പണിതിരിയ്ക്കുന്നു. താരതമ്യേന വളരെ സ്ഥലം കുറവാണ് ഇവിടത്തെ നാലമ്പലത്തിൽ. എങ്കിലും പ്രദക്ഷിണത്തിന് തടസ്സമായി അത് നിൽക്കുന്നില്ല. ഓടുമേഞ്ഞാണ് നാലമ്പലം നിലകൊള്ളുന്നത്. നാലമ്പലത്തിലേയ്ക്കുള്ള പ്രവേശനകവാടത്തിന് ഇരുവശവും വലിയ വാതിൽമാടങ്ങൾ പണിതിട്ടുണ്ട്. തെക്കേ വാതിൽമാടത്തിൽ ഹോമപ്പുരയും വടക്കേ വാതിൽമാടത്തിൽ പാട്ടുപുരയും പണിതിട്ടുണ്ട്. തെക്കുകിഴക്കേമൂലയിൽ പതിവുപോലെ തിടപ്പള്ളി പണിതിരിയ്ക്കുന്നു. തെക്കുപടിഞ്ഞാറേമൂലയിൽ കിഴക്കോട്ട് ദർശനമായി സർവ്വവിഘ്നഹരനായ ഗണപതി കുടികൊള്ളുന്നു. പതിവിന് വിപരീതമായി ഇവിടെ ഗണപതിനട അല്പം മുകളിലോട്ടുമാറിയാണ്. അതിനാൽ, മുകളിൽ കയറിനിന്നാണ് ഭക്തർ ഗണപതിയെ വന്ദിയ്ക്കുന്നത്. വടക്കുകിഴക്കേമൂലയിൽ പതിവുപോലെ കിണർ കാണാം. എന്നാൽ, ഇവിടെ കിണർ പണിതിരിയ്ക്കുന്നത് കുളത്തിൽ തന്നെയാണ്! അതിനാൽ, കുളത്തിലെ ജലം തന്നെയാണ് കിണറ്റിലും. ഇവിടെ നമസ്കാരമണ്ഡപം പണിതിട്ടില്ലെന്നതും ശ്രദ്ധേയമായ കാര്യമാണ്. പകരം കുളത്തിന് മുകളിലൂടെത്തന്നെ ഒരു മുഖപ്പ് പണിതിട്ടുണ്ട്. ഇതുവഴി ചെന്നാണ് ഭക്തർ ദേവിയെ വന്ദിയ്ക്കുന്നത്. 

ക്ഷേത്രത്തിലെ മുഖ്യപ്രതിഷ്ഠ. സരസ്വതീഭാവത്തിലാണ് ഇവിടെ പ്രതിഷ്ഠയുള്ളത്. അതിനാൽ തന്നെ ഇവിടെ വിദ്യാരംഭത്തിന് അതീവപ്രാധാന്യമുണ്ട്. ഒരു കൊച്ചുതാമരക്കുളത്തിന് നടുവിലെ ശ്രീകോവിലിൽ കിഴക്കോട്ട് ദർശനമായാണ് ദേവി കുടികൊള്ളുന്നത്. ചതുർബാഹുവായ ദേവി പുറകിലെ വലതുകയ്യിൽ അക്ഷമാലയും പുറകിലെ ഇടതുകയ്യിൽ വെള്ളത്താമരയും മുന്നിലെ ഇടതുകയ്യിൽ ഗ്രന്ഥവും ധരിച്ച് മുന്നിലെ വലതുകൈ വ്യാഖ്യാനമുദ്രയിൽ പിടിച്ചിരിയ്ക്കുന്നു. ഭക്തനായ പറവൂർ തമ്പുരാൻ കൊല്ലൂരിൽ നിന്ന് ആവാഹിച്ചുകൊണ്ടുവന്ന ദേവി ഇവിടെ ഭക്തരുടെയുള്ളിലെ അജ്ഞാനമാകുന്ന ഇരുൾ നീക്കി ജ്ഞാനമാകുന്ന വെളിച്ചം പകർന്നുവാഴുന്നു. സാരസ്വത പുഷ്പാഞ്ജലി, ത്രിമധുരം, കുങ്കുമാർച്ചന, കഷായനിവേദ്യം തുടങ്ങിയവയാണ് ദേവിയ്ക്ക് പ്രധാന വഴിപാടുകൾ. സരസ്വതീസാന്നിദ്ധ്യമുള്ള ക്ഷേത്രത്തിൽ നിത്യേന ആയിരക്കണക്കിന് കുരുന്നുകൾ വിദ്യാരംഭം കുറിയ്ക്കുന്നുമുണ്ട്.

ക്ഷേത്രനാലമ്പലത്തിനകത്ത് തെക്കുപടിഞ്ഞാറുഭാഗത്ത് കിഴക്കോട്ട് ദർശനമായാണ് സർവ്വവിഘ്നനിവാരകനായ ഗണപതിഭഗവാന്റെ പ്രതിഷ്ഠ. ഒന്നരയടി പൊക്കം വരുന്ന ഭഗവദ്വിഗ്രഹത്തിന് സാധാരണ ഗണപതിവിഗ്രഹങ്ങളുടെ അതേ രൂപമാണ്. പുറകിലെ വലതുകയ്യിൽ മഴുവും പുറകിലെ ഇടതുകയ്യിൽ കയറും മുന്നിലെ ഇടതുകയ്യിൽ മോദകവും ധരിച്ച ഭഗവാൻ മുന്നിലെ വലതുകൈ കൊണ്ട് ഭക്തരെ അനുഗ്രഹിയ്ക്കുന്നു. നാലമ്പലത്തിൽ നിന്ന് അല്പം മുകളിലായാണ് ഗണപതിശ്രീകോവിൽ. വിഘ്നേശ്വരപ്രീതിയ്ക്കായി ദിവസവും ക്ഷേത്രത്തിൽ ഗണപതിഹോമം നടത്തിവരുന്നു. കറുകമാല, ഒറ്റയപ്പം, മോദകം തുടങ്ങിയവയും പ്രധാനവഴിപാടുകളാണ്.

നാലമ്പലത്തിന് പുറത്ത് തെക്കുകിഴക്കേമൂലയിൽ പടിഞ്ഞാട്ട് ദർശനമായാണ് ദേവസേനാപതിയായ സുബ്രഹ്മണ്യസ്വാമി കുടികൊള്ളുന്നത്. നാലടി ഉയരം വരുന്ന ശിലാവിഗ്രഹമാണിവിടെ. ചതുർബാഹുവായ സുബ്രഹ്മണ്യസ്വാമിയുടെ പുറകിലെ വലതുകയ്യിൽ മഴുവും പുറകിലെ ഇടതുകയ്യിൽ ത്രിശൂലവും കാണാം. മുന്നിലെ കൈകളിൽ വരദാഭയമുദ്രകൾ കാണാം. പാലഭിഷേകം, പഞ്ചാമൃതം, നാരങ്ങാമാല ചാർത്തൽ തുടങ്ങിയവയാണ് സുബ്രഹ്മണ്യസ്വാമിയ്ക്ക് പ്രധാന വഴിപാടുകൾ.

നാലമ്പലത്തിന് പുറത്ത് തെക്കുപടിഞ്ഞാറേമൂലയിൽ കിഴക്കോട്ട് ദർശനമായാണ് വൈകുണ്ഠനാഥനായ മഹാവിഷ്ണുഭഗവാൻ കുടികൊള്ളുന്നത്. നാലടി ഉയരം വരുന്ന ശിലാവിഗ്രഹമാണിവിടെ. പതിവുപോലെ ചതുർബാഹുവും ശംഖചക്രഗദാപദ്മധാരിയുമായ ഭഗവാനാണ് ഇവിടെയും. പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യം ശംഖും മുന്നിലെ വലതുകയ്യിൽ താമരയും മുന്നിലെ ഇടതുകയ്യിൽ കൗമോദകി ഗദയും ധരിച്ചിരിയ്ക്കുന്നു. പാൽപ്പായസം, കളഭാഭിഷേകം, പുരുഷസൂക്താർച്ചന, ചന്ദനം ചാർത്ത് തുടങ്ങിയവയാണ് മഹാവിഷ്ണുഭഗവാന് പ്രധാന വഴിപാടുകൾ.

നാലമ്പലത്തിന് പുറത്ത് വടക്കുപടിഞ്ഞാറേമൂലയിൽ കിഴക്കോട്ട് ദർശനമായാണ് ശ്രീരാമദാസനും ചിരഞ്ജീവിയുമായ ഹനുമാൻസ്വാമിയുടെ പ്രതിഷ്ഠ. മൂന്നടി ഉയരമുള്ള ശിലാനിർമ്മിതമായ ഇവിടത്തെ വിഗ്രഹം ഭക്തഹനുമാന്റെ രൂപത്തിലാണ്. വിഗ്രഹത്തിൽ വെള്ളിഗോളക ചാർത്തിയിട്ടുണ്ട്. രണ്ടുകൈകളും കൂപ്പി ഭക്തിയോടെ നിൽക്കുന്ന ഹനുമാൻ സ്വാമി ഒരേ സമയം ശക്തിയുടെയും ഭക്തിയുടെയും പ്രതീകമായി കണക്കാക്കപ്പെടുന്നു. അത്യുഗ്രമൂർത്തിയായ ആഞ്ജനേയസ്വാമിയ്ക്ക് വടമാല, വെറ്റിലമാല, അവിൽ നിവേദ്യം തുടങ്ങിയവയാണ് പ്രധാന വഴിപാടുകൾ. രാമനാമം എഴുതിവച്ച കടലാസുകൾ കൊണ്ട് മാലയുണ്ടാക്കി ചാർത്തുന്നതും ഒരു പ്രധാന വഴിപാടാണ്.

നാലമ്പലത്തിന് പുറത്ത് വടക്കുകിഴക്കേമൂലയിൽ പടിഞ്ഞാട്ട് ദർശനമായാണ് ദക്ഷാന്തകനായ വീരഭദ്രസ്വാമിയുടെ പ്രതിഷ്ഠ. മൂന്നടി ഉയരമുള്ള ശിലാവിഗ്രഹമാണ്. ദേവിയുടെ അംഗരക്ഷകനായാണ് ഇവിടെ വീരഭദ്രസ്വാമിയ്ക്ക് സങ്കല്പം. വലതുകയ്യിൽ വാൾ പിടിച്ച് ഇടതുകൈ അരയിൽ കുത്തിവച്ചുകൊണ്ടാണ് പ്രതിഷ്ഠ. നാളികേരം ഉടയ്ക്കുലാണ് വീരഭദ്രസ്വാമിയ്ക്ക് പ്രധാന വഴിപാട്.

ക്ഷേത്രത്തിന് പുറത്തുള്ള അരയാൽമരത്തിന്റെ ചുവട്ടിലാണ് നാഗദൈവങ്ങളുടെ പ്രതിഷ്ഠ. നവനാഗസാന്നിദ്ധ്യമുള്ള ഇവിടെ സ്തോത്രത്തിൽ പറയുന്ന അതേ രൂപത്തിലാണ് വിഗ്രഹങ്ങൾ പ്രതിഷ്ഠിച്ചിട്ടുള്ളത്. അത്യുഗ്രമൂർത്തികളായ നാഗദൈവങ്ങൾ പ്രപഞ്ചത്തിന്റെ രക്ഷകരാണെന്ന് വിശ്വസിച്ചുപോരുന്നു. ദിവസവും രാവിലെ ക്ഷേത്രത്തിലെത്തുന്ന ഭക്തർ അരയാലിനെ പ്രദക്ഷിണം വയ്ക്കുമ്പോൾ കൂടെ നാഗദൈവങ്ങളെയും പ്രദക്ഷിണം വയ്ക്കും. നൂറും പാലും, പുറ്റും മുട്ടയും, സർപ്പംപാട്ട്, മഞ്ഞൾപ്പൊടി അഭിഷേകം, പാൽപ്പായസം തുടങ്ങിയവയാണ് നാഗദൈവങ്ങൾക്ക് പ്രധാന വഴിപാടുകൾ. എല്ലാ മാസവും ആയില്യം നാളിൽ ഇവർക്ക് വിശേഷാൽ പൂജകളും കന്നിമാസത്തിലെ ആയില്യം നാളിൽ സർപ്പബലിയുമുണ്ടാകും.

മഹാവിഷ്ണുശ്രീകോവിലിന് തൊട്ടരുകിലാണ് യക്ഷിയമ്മയുടെ പ്രതിഷ്ഠ. മേൽക്കൂരയില്ലാത്ത ഒരു തറയിലാണ് യക്ഷിയമ്മ കുടികൊള്ളുന്നത്. അത്യപൂർവ്വമായ വാൽക്കണ്ണാടി രൂപത്തിലുള്ള ബിംബമാണ് യക്ഷിയമ്മയ്ക്ക്. ഇളനീരും വറപൊടിയുമാണ് യക്ഷിയമ്മയ്ക്ക് പ്രധാന വഴിപാട്. 

നിത്യേന അഞ്ചുപൂജകളും മൂന്നുശീവേലികളുമുള്ള മഹാക്ഷേത്രമാണ് വടക്കൻ പറവൂർ ശ്രീ ദക്ഷിണമൂകാംബികാക്ഷേത്രം. കൊല്ലൂരിൽ നടതുറക്കുന്നപുലർച്ചെ അഞ്ചുമണിയ്ക്കുതന്നെയാണ് ഇവിടെയും നടതുറക്കുന്നത്. ആദ്യം തലേദിവസത്തെ അലങ്കാരങ്ങൾ ചാർത്തി നിർമ്മാല്യദർശനം. പിന്നീട് അലങ്കാരങ്ങൾ മാറ്റി വിഗ്രഹത്തിൽ അഭിഷേകം നടത്തുന്നു. അഭിഷേകത്തിനുശേഷം മലർ നിവേദ്യവും തുടർന്ന് നടയടച്ച് ഉഷഃപൂജയും നടത്തുന്നു. സൂര്യോദയസമയത്ത് ഏതിരേറ്റുപൂജയും ഗണപതിഹോമവും നടത്തുന്നു. ഇതുകഴിഞ്ഞ ഉടനെ ഉഷഃശീവേലിയാണ്. ശീവേലി കഴിഞ്ഞാൽ എട്ടുമണിയോടെ പന്തീരടിപൂജ നടക്കുന്നു. തുടർന്ന് പത്തുമണിയ്ക്ക് ഉച്ചപൂജയും പത്തരയ്ക്ക് ഉച്ചശീവേലിയും നടത്തി പതിനൊന്നുമണിയ്ക്ക് നടയടയ്ക്കുന്നു.

വൈകീട്ട് അഞ്ചുമണിയ്ക്ക് വീണ്ടും നടതുറക്കുന്നു. സന്ധ്യയ്ക്ക് സൂര്യാസ്തമയമനുസരിച്ച് ദീപാരാധന നടത്തുന്നു. ദീപാരാധന സമയത്ത് ക്ഷേത്രത്തിലെ ദീപസ്തംഭങ്ങളും ചുറ്റുവിളക്കുകളും തിളങ്ങിനിൽക്കുന്ന കാഴ്ച മനോഹരമാണ്. ദീപാരാധന കഴിഞ്ഞ് ഏഴേകാലോടെ അത്താഴപ്പൂജയും ഏഴേമുക്കാലോടെ അത്താഴശ്ശീവേലിയും നടത്തി എട്ടുമണിയ്ക്ക് വീണ്ടും നടയടയ്ക്കുന്നു.

ക്ഷേത്രത്തിലെ താന്ത്രികാവകാശം തൃപ്പൂണിത്തുറ പുലിയന്നൂർ മനയ്ക്കാണ്. ദേവസ്വം ബോർഡ് നിയമിയ്ക്കുന്ന വ്യക്തികളാണ് മേൽശാന്തിയും കീഴ്ശാന്തിയുമാകുക. 

ക്ഷേത്രത്തിലെ പ്രധാന ആണ്ടുവിശേഷം നവരാത്രിയാണ്. കന്നിമാസത്തിൽ കറുത്തവാവ് കഴിഞ്ഞുള്ള ഒമ്പത് ദിവസങ്ങളാണ് നവരാത്രിയായി ആചരിച്ചുവരുന്നത്. കേരളത്തിൽ പ്രധാനമായും അവസാനത്തെ മൂന്ന് ദിവസമാണ് വിശേഷം. സദാസമയവും സരസ്വതീസാന്നിദ്ധ്യം കൊണ്ട് ധന്യമായ ശ്രീ ദക്ഷിണമൂകാംബികാക്ഷേത്രത്തിൽ നവരാത്രിയ്ക്ക് വളരെയധികം പ്രാധാന്യമുണ്ട്. ഒമ്പത് ദിവസവും ദേവിയ്ക്ക് വിശേഷാൽ പൂജകളും വഴിപാടുകളുമുണ്ടാകും. ദുർഗ്ഗാഷ്ടമിനാളിൽ സന്ധ്യയ്ക്ക് പുസ്തകങ്ങളും പണിയായുധങ്ങളും സംഗീതോപകരണങ്ങളും പൂജയ്ക്കുവയ്ക്കുന്നു. മഹാനവമി നാളിൽ അടച്ചുപൂജയാണ്. വിജയദശമിനാളിൽ രാവിലെ പൂജ കഴിഞ്ഞ് പുസ്തകങ്ങളും പണിയായുധങ്ങളും സംഗീതോപകരണങ്ങളും അവയുടെ ഉടമസ്ഥർക്ക് തിരിച്ചുകൊടുക്കുന്നു. അന്നേദിവസം ആയിരക്കണക്കിന് കുരുന്നുകൾ ക്ഷേത്രത്തിൽ വിദ്യാരംഭം കുറിയ്ക്കുന്നു. ക്ഷേത്രത്തിൽ അന്ന് വൻ ഭക്തജനത്തിരക്കുണ്ടാകും. 

മകരമാസത്തിൽ ഉത്രട്ടാതി ആറാട്ടായി ക്ഷേത്രത്തിൽ പത്തുദിവസം ആഘോഷമുണ്ട്. അങ്കുരാദിമുറയ്ക്ക് നടക്കുന്ന ഉത്സവത്തിന് മുന്നോടിയായി അനിഴം നാളിൽ കൊടിയേറുന്നു. തുടർന്നുള്ള പത്തുദിവസം ക്ഷേത്രത്തിൽ വളരെയധികം കലാപരിപാടികളുണ്ടാകും. ഉത്സവത്തോടനുബന്ധിച്ച് ക്ഷേത്രത്തിൽ വിശേഷാൽ ശീവേലിയും പറയെടുപ്പുമുണ്ടാകും. എട്ടാം നാളിൽ ക്ഷേത്രത്തിലെ ഉത്സവബലി നടക്കുന്നു. ഇതോടനുബന്ധിച്ച് ക്ഷേത്രത്തിലെ എല്ലാ ബലിക്കല്ലുകളിന്മേലും അതിവിപുലമായ രീതിയിൽ ബലിതൂകൽ നടക്കും. ഒമ്പതാം നാളിൽ പള്ളിവേട്ട. ദേവി പരിവാരങ്ങളോടെ എഴുന്നള്ളിപ്പോയി അടുത്തുള്ള പറമ്പിൽ അമ്പെയ്തുപോകുന്നതാണ് ഈ ചടങ്ങ്. പത്താം നാളിലെ ആറാട്ട് ക്ഷേത്രക്കുളത്തിലാണ്.


</doc>
<doc id="353940" url="https://ml.wikipedia.org/wiki?curid=353940" title="മോണ്ട്ഗോമറി, അലബാമ">
മോണ്ട്ഗോമറി, അലബാമ

മോണ്ട്ഗോമറി അമേരിക്കൻ ഐക്യനാടുകളുടെ സംസ്ഥാനമായ അലബാമയുടെ തലസ്ഥാനവും മോണ്ട്ഗോമറി കൌണ്ടിയുടെ കൌണ്ടി സീറ്റുമാണ്. പട്ടണം സ്ഥിതി ചെയ്യുന്നത് അലബാമ നദീതടത്തിൽ ഗൾഫ് കോസ്റ്റൽ പ്ലെയിനിലാണ് പട്ടണം സ്ഥിതര ചെയ്യുന്നത്. 2013 ലെ കണക്കെടുപ്പിൽ മോണ്ട്ഗോമറി പട്ടണത്തില ജനസംഖ്യ 201,332 ആണ്. ബർമിങ്ഹാം കഴിഞ്ഞാൽ അലബാമ സംസ്ഥാനത്തെ രണ്ടാമത്തെ വലിയ പട്ടണമാണിത്. അതുപോലെ യു.എസിലെ 115 ആമത്തെ വലിയ പട്ടണമാണ് മോണ്ട്ഗോമറി. 

യൂറോപ്യൻ കുടിയേറ്റത്തിനു മുമ്പുള്ള കാലഘട്ടത്തിൽ, അലബാമ നദിയുടെ ഇടത്തേ കരയിൽ (കിഴക്കു ദിക്കിൽ) നേറ്റീവ് ഇന്ത്യക്കാരുടെ ഒരു വർഗ്ഗമായ അലിബാമു ഗോത്രക്കാർ വസിച്ചു വന്നിരുന്നു. അലിബാമു ഗോത്രക്കാരും നദിയുടെ പടിഞ്ഞാറെ കരയിൽ വസിച്ചിരുന്ന കൌഷാട്ടാ ഗോത്രക്കാരും മിസ്സിസ്സിപ്പിയൻ സംസ്കാരത്തിന്റെ പിന്തുടർച്ചക്കാരായിരുന്നു. ഇവരുടെ സംസ്കാരം മിസ്സിസ്സിപ്പി നദിയുടെയും പോഷക നദികളുടെയും തീരപ്രദേശങ്ങളിൽ വ്യാപിച്ചു കിടന്നരുന്നു. ഈ സംസ്കാരം നില നിന്നിരുന്ന ഏറ്റവും വലിയ മേഖല സെൻറ് ലൂയിസിന്റെ കിഴക്കുള്ള കഹോക്കിയ എന്നറിയപ്പെട്ടിരുന്ന ഇന്നത്തെ ഇല്ലിനോയിസിലായിരുന്നു.

മോണ്ട്ഗോമറി പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ ആണ്. യു.എസ്. സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ ആകെ വിസ്തീർണ്ണം ആണ്. ഇതിൽ കരഭാഗവും ബാക്കി (0.52 ശതമാനം) ഭാഗം വെള്ളവുമാണ്. 

മോണ്ട്ഗോമറി പട്ടണത്തില കാലാവസ്ഥ ഹ്യുമിഡ് സബ് ട്രോപ്പിക്കൽ കാലാവസ്ഥയാണ് (Köppen "Cfa").


</doc>
<doc id="353941" url="https://ml.wikipedia.org/wiki?curid=353941" title="ജാഫേർസൺ സിറ്റി, മിസൌറി">
ജാഫേർസൺ സിറ്റി, മിസൌറി

ജാഫേർ‌സണ് സിറ്റി യു.എസ്. സംസ്ഥാനമായ മിസൌറിയുടെ തലസ്ഥാനവും സംസ്ഥാനത്തെ ജനനിബിഢമായ പതിനഞ്ചാമത്തെ പട്ടണവുമാണ ഈ പട്ടണം കോൾ കൌണ്ടിയുടെ കൌണ്ടി സീറ്റും ജാഫേർസൺ സിറ്റി മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ പ്രമുഖ പട്ടണവുമാണ്. പട്ടണത്തിലെ പേരിന് ആധാരം മൂന്നാമത്തെ അമേരിക്കൻ പ്രസിഡൻറായിരുന്ന തോമസ് ജാഫേർസന്റെ സ്മരണാർത്ഥമാണ് പട്ടണത്തിന് ഈ പേരു നല്കിയിരിക്കുന്നത്. 


</doc>
<doc id="353943" url="https://ml.wikipedia.org/wiki?curid=353943" title="ലിങ്കൺ, നെബ്രാസ്ക">
ലിങ്കൺ, നെബ്രാസ്ക

ലിങ്കൺ പട്ടണം (pronounced ) ഐക്യനാടുകളിലെ സംസ്ഥാനമായ നെബ്രാസ്കയുടെ തലസ്ഥാനവും ലങ്കാസ്റ്റർ കൌണ്ടിയുടെ കൌണ്ടി സീറ്റുമാണ്. പട്ടണത്തിന്റെ വിസ്തൃതി 92.81 സ്കയർ മൈലാണ് (240.38 km) ജനസംഖ്യ 2015 ലെ കണക്കെടുപ്പിൽ 277,348 ആണ്. ഈ പട്ടണം നെബ്രാസ്ക സംസ്ഥാനത്തെ രണ്ടാമത്തെ ജനസാന്ദ്രതയുള്ള പട്ടണവു യു.എസിലെ എഴുപത്തി രണ്ടാമത്തെ വലിയ പട്ടണവുമാണ്


</doc>
<doc id="353944" url="https://ml.wikipedia.org/wiki?curid=353944" title="ബാറ്റൺ റൂഷ്, ലൂയിസിയാന">
ബാറ്റൺ റൂഷ്, ലൂയിസിയാന

ബാറ്റൺ റൂഷ് (; French: Bâton-Rouge ) അമേരിക്കൻ ഐക്യനാടുകളിലെ സംസ്ഥാനമായ ലൂയിസിയാനയുടെ തലസ്ഥാനമാണ്. ഈ സംസ്ഥാനത്തെ രണ്ടാമത്തെ വലിയ പട്ടണമാണിത്. മിസിസിപ്പി നദിയുടെ കിഴക്കേ കരയിലായാണ് ബാറ്റൺ റോഗ് പട്ടണം നിലകൊള്ളുന്നത്.

തലസ്ഥാന നഗരി എന്നതുപോലെ തന്നെ ലൂയിസിയാനയുടെ രാഷ്ട്രീയ കാര്യകേന്ദ്രവും കൂടിയാണിത്. ന്യൂ ഓർലിയൻസ് കഴിഞ്ഞാൽ സംസ്ഥാനത്തെ രണ്ടാമത്തെ വലിയ നഗരമാണ് ബാറ്റൺ റൂഷ്. 2015-ലെ കണക്കനുസരിച്ചുള്ള ഈ നഗരത്തിലെ ജനസംഖ്യ 228,590 ആയിരുന്നു നഗരത്തെ ചുറ്റിയുള്ള എന്ന പേരിലറിയപ്പെടുന്ന മെട്രോപോളിറ്റൻ മേഖലയിലെ ആകെ ജനസംഖ്യ 2015 ലെ കണക്കുകൾ പ്രകാരം 830,480 ആണ്. നഗരമേഖലയിൽ മാത്രം 594,309 നിവാസികളുണ്ട്.


</doc>
<doc id="353946" url="https://ml.wikipedia.org/wiki?curid=353946" title="സഹാറ ഖാതൂൻ">
സഹാറ ഖാതൂൻ

ബംഗ്ലാദേശിലെ ഒരു രാഷ്ട്രീയ പ്രവർത്തകയും ബംഗ്ലാദേശ് സർക്കാരിലെ ആഭ്യന്തര- തപാൽ, വാർത്താ പ്രക്ഷേപണ മന്ത്രിയുമായിരുന്നു സഹാറ ഖാതൂൻ (Sahara Khatun).
ബംഗ്ലാദേശ് പാർലമെന്റായ ജതിയോ സങ്‌സദ് അംഗമാണ് ഖാതൂൻ. ബംഗ്ലാദേശിലെ പ്രമുഖ രാഷ്ട്രീയ കക്ഷിയായ അവാമി ലീഗിന്റെ മുൻ നിയമ സെക്രട്ടറിയായിരുന്നു ഇവർ.

1943 മാർച്ച് ഒന്നിന് ബംഗ്ലാദേശിന്റെ തലസ്ഥാനമായ ധാക്കയിലെ കുർമിതോലയിൽ ജനിച്ചു. അബ്ദുൽ അസീസ്, തുർജന് നിസ എന്നിവരുടെ മകളാണ്. ബി.എ ബിരുദവും എൽഎൽബിയും പൂർത്തിയാക്കി. അവാമി ലീഗിന്റെ പ്രിസീഡിയം അംഗമാണ്. ബംഗ്ലാദേശ് അവാമി ഐൻജിബി പരിഷത്തിന്റെ സ്ഥാപക പ്രസിഡന്റ്, ബംഗ്ലാദേശ് മഹിള സമിതി ജനറൽ സെക്രട്ടറി, ഇന്റർനാഷണൽ വിമൻസ് ലോയേഴ്‌സ് അസോസിയേഷൻ അംഗം, ഇന്റർനാഷണൽ വിമൻസ് അലയൻസ് അംഗം എന്നീ നിലകളിൽ പ്രവർത്തിക്കുന്നു. ബംഗ്ലാദേശ് സുപ്രീംകോടതിയിൽ കേസ് വാദിച്ചാണ് ഔദ്യോഗിക ജീവിതം ആരംഭിച്ചത്.

വിദ്യാർഥി ജീവിത കാലം മുതൽ രാഷ്ട്രീയത്തിൽ പങ്കാളിയായി. നിലവിൽ പാർലമെന്റ് അംഗമാണ്. ഇപ്പോൾ ബംഗ്ലാദേശ് മന്ത്രിസഭയിൽ
തപാൽ, വാർത്താ പ്രക്ഷേപണ മന്ത്രിയാണ്.

1991ൽ നടന്ന അഞ്ചാമത് പാർലമെന്റ് തിരഞ്ഞെടുപ്പിൽ അവാമി ലീഗ് സ്ഥാനാർഥിയായി മത്സരിച്ചു,ദേശീയ രാഷ്ട്രീയത്തിൽ പ്രവേശിച്ചു.
എന്നാൽ, ബംഗ്ലാദേശ് നാഷണലിസ്റ്റ് പാർട്ടി നേതാവും മുൻ പ്രധാമന്ത്രിയുമായ ഖാലിദ സിയയോട് തോറ്റു. ആ തിരഞ്ഞെടുപ്പിൽ ജയിച്ച ഖാലിദാ സിയ ബംഗ്ലാദേശിന്റെ പ്രധാനമന്ത്രിയായി.
നിലവിലെ പ്രധാനമന്ത്രി ഷെയ്ഖ് ഹസീനയുടെ അറസ്റ്റിനെ തുടർന്ന് ഖാതൂൻ വീണ്ടും സജീവമായി. ഹസീനക്ക് അനുകൂലമായി നിയമപരവും രാഷ്ട്രീയവുമായ പോരാട്ടത്തിന് മുൻനിരയിൽ നിന്നു.
തത്ക്കാലിക ഭരണകൂടത്തിന്റെ കാലത്ത് ഖാതൂനിനെതിരെ രാഷ്ട്രീയ പ്രേരിതമായ കേസുകൾ ചുമത്തി.
2008ൽ നടന്ന ബംഗ്ലാദേശ് പൊതു തിരഞ്ഞെടുപ്പിൽ ധാക്ക-18 പാർലമെന്റ് മണ്ഡലത്തിൽ നിന്ന് അവാമി ലീഗ് സ്ഥാനാർത്ഥിയായി മത്സരിച്ച് വിജയിച്ചു. 2009 ജനുവരി ആറിന് ബംഗ്ലാദേശ് സർക്കാരിൽ ആഭ്യന്തര മന്ത്രിയായി. 2012ൽ മന്ത്രിസഭ പുനസംഘടിപ്പിച്ചപ്പോൾ ആഭ്യന്തര വകുപ്പിന് പുറമെ വാർത്താവിതരണ പ്രക്ഷേപണ മന്ത്രാലയവും അവർ കൈകാര്യം ചെയ്തു.
ബംഗ്ലാദേശ് ആഭ്യന്തര മന്ത്രിയായിരിക്കെ നിരവധി വിവാദങ്ങൾക്ക് സഹാറ ഖാതൂൻ ഇരയായിട്ടുണ്ട്.
2009ലെ സൈനിക കലാപം സമയത്ത്, സഹാറ ഖാതൂന്റെ നേതൃത്വത്തിലുള്ള പ്രതിനിധി സംഘം സൈനിക സമരക്കാരുമായി ചർച്ച നടത്തിയത് ഏറെ വിവാദങ്ങൾക്കിടയാക്കി. സമരക്കാർ ബെംഗ്ലാദേശ് റൈഫിൾസിലെ ഉദ്യോഗസ്ഥർക്ക് എതിരെ പ്രക്ഷോഭം ആരംഭിച്ചത്. 
ബെംഗ്ലാദേശ് റൈഫിൾസിന്റെ കാംപിന് അകത്ത് പ്രവേശിച്ച് സമരക്കാരുമായി ചർച്ച നടത്തിയ ഖാതൂൻ, സമരക്കാരോട് ആയുധം താഴെവെക്കാൻ ആവശ്യപ്പെട്ടു. ഈ കലാപത്തിൽ 53 മുതിർന്ന സൈനിക ഉദ്യോഗസ്ഥരും 3 സൈനികരുടെ കുടുംബങ്ങളും കൊല്ലപ്പെട്ടു. ഈ കൂട്ടക്കൊല തടയുന്നതിൽ സഹാറ ഖാതൂൻ പരാജയപ്പെട്ടുവെന്ന് വിമർശനമുയർന്നു. ഹിസ്ബു ത്താഹിറിർ എന്ന നിരോധിത സംഘടനയുടെ പ്രവർത്തകരുടെ മരണവുമായി ബന്ധപ്പെട്ടും ഏറെ വിമർശനങ്ങൾ ഏൽക്കേണ്ടി വന്നിട്ടുണ്ട്. 
എ്‌നാലും, സൈനിക കലാപം നിയന്ത്രിക്കുന്നതിൽ സഹാറ ഖാതൂന്റെ ശ്രമങ്ങൾ ഏറെ സഹായകരമായതാണ് ഔദ്യോഗിക വിലയിരുത്തൽ. സമരക്കാരുമായി സന്ധി സംഭാഷണം നടത്തുകയും അവർ ആയുധം വെച്ച് കീഴടങ്ങുകയും ചെയ്തതിനാൽ 40ഓളം മുതിർന്ന സൈനിക ഉദ്യോഗസ്ഥരുടെ ജീവൻ രക്ഷിക്കാനായി.

സഹാറ ഖാതൂൻ ആഭ്യന്തര മന്ത്രിയായിരിക്കെ സുരക്ഷാ സൈന്യം നടത്തിയ നിയമ വിരുദ്ധമായ ഏറ്റുമുട്ടൽ കൊലപാതകങ്ങൾ വഴിയും ഖാതൂൻ ഏറെ വിമർശനങ്ങൾ കേൾക്കേണ്ടിവന്നു. ബംഗ്ലാദേശ് പേലീസ്, റാപ്പിഡ് ആക്ഷൻ ബറ്റാലിയൻ എന്നിവർ നിരവധി നിയമവിരുദ്ധമായ കൊലപാതകങ്ങൾ നടത്തിയതായി റിപ്പോർട്ടുണ്ടായിരുന്നു. 2010ൽ മാത്രം 127 പൗരൻമാരെ നിയമ വിരുദ്ധമായി സുരക്ഷാ സൈന്യം കൊലപ്പെടുത്തിയതായി മനുഷ്യാവകാശ സംഘടനകൾ വ്യക്തമാക്കുന്നുണ്ട്.
തങ്ങൾ അധികാരത്തിലെത്തിയാൽ ഇത്തരം കൊലപാതകങ്ങൾ അവസാനിപ്പിക്കുമെന്ന് അവാമി ലീഗ് 2008ൽ തെരഞ്ഞെടുപ്പ് വാഗ്ദാനം നൽകിയിരുന്നെങ്കിലും അതുണ്ടായില്ല. അവാമി ലീഗ് തങ്ങളുടെ വാഗ്ദാനം പാലിക്കുന്നതിൽ പരാജയപ്പെട്ടുവെന്ന് മനുഷ്യാവകാശ സംഘടനകൾ റിപ്പോർട്ടു ചെയ്തിരുന്നു.
അതേസമയം, താൻ ആഭ്യന്തമന്ത്രിയായിരുന്ന കാലയളവിൽ നിയമവിരുദ്ധമായ കൊലപാതകങ്ങൾ നടന്നിട്ടില്ലെന്നാണ് 2011ൽ സഹാറ ഖാതൂൻ പറഞ്ഞത്. വിവിധ മനുഷ്യാവകാശ സംഘടനകളുടെ റിപ്പോർട്ടുകൾക്ക് കടകവിരുദ്ധമായിരുന്നു അവരുടെ പ്രഖ്യാപനം.

ഹിന്ദു ആചാരമായ ജന്മാഷ്ടമിയെ കുറിച്ച് 2010 ഓഗസ്റ്റിൽ സഹാറ ഖാതൂൻ നടത്തിയ പരാമർശം ഏറെ വിവാദങ്ങൾക്കിടയാക്കി. റമദാൻ മാസത്തിൽ ഭൂരിപക്ഷ സമുദായമായ മുസ്ലിംകൾക്ക് പ്രയാസമുണ്ടാക്കുന്ന തരത്തിൽ ജന്മാഷ്ടമി ഉത്സവം നടത്തരുതെന്നായിരുന്നു അവരുടെ പ്രസ്താവന. മുസ്‌ലിംകൾ ഇഫ്താർ നടത്തുന്ന സൂര്യാസ്തമയ സമയത്ത് ഉച്ചത്തിൽ ആഘോഷപരിപാടികൾ നടത്തി സമുദായങ്ങൾ തമ്മിൽ സംഘർഷത്തിനിടയാക്കരുതെന്നും അതു കൊണ്ട് ജന്മാഷ്ടമി ആഘോഷങ്ങൾ വെട്ടിച്ചുരുക്കണമെന്നുമായിരുന്നു പ്രഖ്യാപനം. അവരുടെ പ്രസ്താവന വിവേചനപരമായിരുന്നുവെന്ന് ആരോപണം ഉയർന്നു.


</doc>
<doc id="353952" url="https://ml.wikipedia.org/wiki?curid=353952" title="കടുവത്തുമ്പികൾ">
കടുവത്തുമ്പികൾ

കല്ലൻതുമ്പികളിൽപ്പെടുന്ന ഒരു കുടുംബമാണ് കടുവത്തുമ്പികൾ (Gomphidae). 90 ഓളം ജനുസുകളിലായി ഏതാണ്ട് 900 സ്പീഷിസുകൾ ഈ കുടുംബത്തിലുണ്ട്. വാലിന്റെ അറ്റം ഒരുണ്ട ഒരു വടിയെ ഓർമ്മിപ്പിക്കുന്നതിനാൽ ഇവയെ പൊതുവേ "ക്ലബ്‌റ്റെയിൽസ് "എന്നു വിളിക്കുന്നു. പെൺതുമ്പികളിൽ ഇതത്ര വ്യത്യസ്തമായി കാണാനാവില്ല, ചില സ്പീഷിസുകളിൽ തീരെ കാണാനുമില്ല.

ചെറിയ, വേറിട്ടുനിൽക്കുന്ന കൂട്ടക്കണ്ണുകൾ. മറ്റു പല വിഭാഗങ്ങളിലെ തുമ്പികൾക്ക് ഉള്ളതുപോലെ തിളങ്ങുന്ന ലോഹനിറങ്ങൾ ഇവയ്ക്ക് ഇല്ല. പ്രായപൂർത്തിയായവയ്ക്ക് 40 മുതൽ 70 വരെ മില്ലീമീറ്റർ നീളമുണ്ടാവും.

ചെറുദൂരങ്ങളിൽ വൻവേഗതയോടെ പറക്കുന്നവയാണ് ഇവ. പറക്കുന്ന പ്രാണികളെ പിടിക്കാനായി വിശ്രമിച്ചുകാത്തിരിക്കുകയാണ് ചെയ്യാറ്. നിലത്തുവിശ്രമിക്കുകയോ വയർ തൂക്കിയിട്ട് ഇലകളിൽ ഇരിക്കുകയോ ചെയ്യും, വലിയ സ്പീഷിസുകൾ വയർ തൂക്കിയിട്ട് കിടക്കുകയോ ഇലകളിൽ വിശ്രമിക്കുകയോ ചെയ്യും.

മിക്ക കടുവത്തുമ്പികളും അരുവികളിലും നദികളിലും തടാകങ്ങളിലുമാണ് ഇരതേടുന്നത്.






</doc>
<doc id="353954" url="https://ml.wikipedia.org/wiki?curid=353954" title="നമിത ബങ്ക">
നമിത ബങ്ക

ഇന്ത്യയിലെ ഹൈദരാബാദ് ആസ്ഥാനമായി പ്രവർത്തിക്കുന്ന പ്രമുഖ സംരംഭകയാണ് നമിത ബങ്ക - Namita Banka.
പരിസ്ഥിതിക്ക് ഇണങ്ങിയ തരത്തിലുള്ള ജൈവവള സമ്പ്രദായം (Composting) ജനപ്രിയമാക്കുന്നതിൽ മുഖ്യ പങ്ക് വഹിച്ചു.
കുറഞ്ഞ ചിലവിലും കുറഞ്ഞ അറ്റക്കുറ്റപ്പണിയുള്ള വിധത്തിലും മനുഷ്യ മാലിന്യങ്ങൾ ജീർണ്ണിപ്പിക്കാനായി ബയോ ഡൈജസ്റ്റർ ടെക്‌നോളജി ഉപയോഗിച്ച് ബങ്ക ബയോലൂ വികസിപ്പിച്ചു. ഡിഫെൻസ് റിസെർച്ച് ആൻഡ് ഡെവലപ്‌മെന്റ് ഓർഗനൈസേഷനാണ് ഇതിന്റെ പേറ്റന്റ്.
2013ൽ, വനിതാ സംരംഭകരെ പ്രോത്സാഹിപ്പിക്കുന്നതിനുള്ള കാർട്യർ വിമൻസ് ഇനീഷ്യേറ്റീവ് അവാർഡ് (Cartier Women's Initiative Awards) ലഭിച്ചു.

ഉത്തർപ്രദേശിലെ വാരണാസിയിൽ ജനിച്ച നമിത, ഗുജറാത്തിലെ സൂററ്റിൽ 1999 ഒരു ജ്വല്ലറി ഡിസൈനറായിട്ടാണ് തുടങ്ങിയത്. 2008ൽ അവരുടെ ഭർത്താവ് ഹൈദരാബാദിലേക്ക് സ്ഥലംമാറിയതിന് ശേഷം നമിത സാമൂഹിക സംരംഭകത്വ കോഴ്‌സിൽ ചേർന്നു. 
പ്രിന്ററിന്റെ കാട്ട്രിഡ്ജുകളും മറ്റു ഓഫീസ് സാമഗ്രികളും ഇന്ത്യൻ റെയിൽവേക്ക് വിതരണത്തിനുള്ള ടെൻഡർ എടുത്തു. ഈ സമയത്താണ് രാജ്യത്തെ ശുചിത്വ മേഖല നേരിടുന്ന വൻ പ്രശ്‌നങ്ങളെ കുറിച്ച് ഇവർ പഠിച്ചത്. 
2012ൽ ഈസ്റ്റ് കോസ്റ്റ് റെയിൽവേയുടെ ടോയ്‌ലറ്റുകളുടെ വാർഷിക അറ്റക്കുറ്റപ്പണിയുടെ കോൺട്രാക്ട് 1.2 കോടി രൂപയ്ക്ക് നമിത സ്വന്തമാക്കി.
ഡൽഹി സർവ്വകലാശാലയിൽ നിന്ന് ശാസ്ത്രത്തിൽ ബിരുദം നേടി. മെറ്റൽ ഡിസൈനിങ്ങിൽ ബിരുദാനന്തര ബിരുദം നേടിയ ഇവർ, എട്ടു വർഷം സൂററ്റിൽ ജ്വല്ലറി ഡിസൈനറായി ജോലി ചെയ്തു. 2009ൽ എൻജിഒ മാനേജ്‌മെന്റ് കോഴ്‌സ് പൂർത്തിയാക്കി. 
2013ൽ നമിതയുടെ ബങ്ക ബയോലൂവിന് സങ്കൽപ് അവാർഡ് ലഭിച്ചു.

ബങ്ക ബയോലൂ പരിസ്ഥിതി സൗഹൃദമായ സ്ഥായിയായ ഒരു ശൂചീകരണ സംവിധാനമാണ്.
ബങ്ക ബയോലൂ പരിസ്ഥിതി സൗഹൃദമായ സ്ഥായിയായ ഒരു ശൂചീകരണ സംവിധാനമാണ്. ബയേ ഡൈജസ്റ്റർ ടെക്‌നോളജി ഉപയോഗിച്ചാണ് ഇത് പ്രവർത്തിക്കുന്നത്. ഈ ജൈവ ടോയ്‌ലറ്റ് -ബയോലൂ-സാധാരണ ടോയ്‌ലറ്റ് പോലെ തന്നെയാണ്. എന്നാൽ, സാധാരണ ടോയ്‌ലറ്റിൽ നിന്നും ഒരു വ്യത്യാസം ഇതിനുണ്ട്. സാധാരണ ടോയ്‌ലറ്റ് പാത്രത്തിന് സമീപം വിസർജ്ജ്യം ജീർണിപ്പിക്കുന്നതിനായി ഒരു ബയോ ഡൈജസ്റ്റർ (ജൈവ ജീർണ്ണീകരണ പാത്രം) ടാങ്ക് ഘടിപ്പിക്കുക മാത്രമാണ് ബയോലൂ ടോയ്‌ലറ്റിൽ ചെയ്യുന്നത്.ഈ ടാങ്കിൽ ഒരു തരം അണുക്കളെ (ബാക്ടീരിയ) നിക്ഷേപിക്കും. ഈ ടാങ്ക് ഇടക്കിടെ വൃത്തിയാക്കുകയും ബാക്ടീരിയകളെ ഇടക്കിടെ നിറക്കുകയും ചെയ്യണം. ഈ ടാങ്ക് നിർമ്മിക്കുന്നിടത്ത് ഒരു ചെറിയ കിടങ്ങ് നിർമ്മിക്കണം.
ബാക്ടീരിയഅടങ്ങിയ ടാങ്കിലേക്ക് മനുഷ്യ വിസർജ്ജ്യം എത്താനായാണ് ഇത് നിർമ്മിക്കുന്നത്. വിസർജ്ജ്യം ബാക്ടീരിയയുമായി ചേർന്ന് രണ്ടു മൂന്ന് ദിവസത്തിനകം ദ്രവിക്കുകയും ഇവ കാർബൺ ഡൈ ഓക്‌സൈഡും മീഥെയ്നും ജലവുമായി വിഘടിക്കുകയും ചെയ്യും.
ഇതിലെ മീഥെയ്ൻ ഇന്ധനമായും ജലം ഉദ്യോനങ്ങൾ നനക്കാനും ഉപയോഗിക്കാവുന്നതാണ്.
ആന്ധ്രപ്രദേശിലെ ഗ്രാമീണ മേഖലകളിൽ വീടുകളിലും പൊതു സ്‌കൂളുകളിലും 750 ലിറ്ററിന്റെ ബയോ ടാങ്കുകൾ ഉപയോഗിച്ച് ഇത്തരം ടോയ്‌ലറ്റുകൾ സ്ഥാപിച്ചിട്ടുണ്ട്. മറ്റുള്ളവരുടെ വിജർജ്ജ്യങ്ങൾ അന്യർ വൃത്തിയാക്കേണ്ടിവരുന്ന സാഹചര്യമില്ലാതാക്കുന്നതും ഇടക്കിടെ അറ്റകുറ്റപ്പണികൾ വരാതെ ഉപയോഗിക്കാം എന്നതാണ് ഇത്തരം ബയോ ടോയ്‌ലറ്റുകളുടെ പ്രധാന സവിശേഷത.

ഇന്ത്യൻ റെയിൽവേ, ഇന്റഗ്രൽ കോച്ച് ഫാക്ടറി, ഇന്റർനാഷണൽ പേപ്പർ, ആന്ധ്രപ്രദേശ് സർക്കാർ,എഞ്ചിനിയറിങ് ആൻഡ് കൺസ്ട്രക്ഷൻ, ലാർസൺ ആൻഡ് ടർബോ (എൽ&ടി ) , എപിഐഐസി-മൗലാലി, എൻ.ഐ.ഇ.ടി എന്നിവർക്കും വേണ്ടി ബയോലൂ ടോയ്‌ലറ്റുകൾ നിർമ്മിച്ച് നൽകുന്നുണ്ട്.
ബങ്ക ബയോലൂവിന്റെ സ്ഥാപകയായ നമിത ബങ്കയാണ് ബയേലൂ പ്രൈവിറ്റ് ലിമിറ്റിഡിന്റെ ചീഫ് എക്‌സിക്യുട്ടീവ് ഓഫീസർ. കമ്പനിയുടെ സാങ്കേതിക വിഭാഗം ഡയറക്ടർ അഖിലേഷ് ത്രിപാതിയും പദ്ധതിയുടെ ഡെപ്യൂട്ടി ജനറൽ മാനേജർ യൂസുഫ് മിർസയുമാണ്.
ഡി.വി.എൽ പത്മാവതിയാണ് ഹ്യൂമൻ റിസോഴ്‌സ് വിഭാഗം തലവൻ.

താഴെപറയുന്നവരാണ് ബങ്കോ ബയോലൂവിന്റെ പിന്നിൽ പ്രവർത്തിക്കുന്നത്..



</doc>
<doc id="353960" url="https://ml.wikipedia.org/wiki?curid=353960" title="ലു ചുവാൻ">
ലു ചുവാൻ

ചൈനീസ് ചലച്ചിത്രസംവിധായകനും നിർമ്മാതാവുമാണ് ലു ചുവാൻ.(ജ:1971).ചൈനീസ് എഴുത്തുകാരനായ ലു ടിയാന്മിങ്ങിന്റെ പുത്രനായ ചുവാൻ അറിയപ്പെടുന്ന ഒരു തിരക്കഥാകൃത്തും കൂടിയാണ്.
ചൈനീസ് പട്ടാളത്തിന്റെ അധീനതയിൽ ഉള്ള സർവ്വകലാശാലയിൽ അദ്ധ്യയനം പൂർത്തിയാക്കിയ ചുവാൻ പട്ടാള ജനറലിന്റെ സഹായി ആയും ആദ്യകാലങ്ങളിൽ ജോലി നോക്കി.അക്കാലത്തു തന്നെയാണ് ബീജിങ് ഫിലിം അക്കാഡമിയിൽ ചലച്ചിത്രസംവിധാനത്തിൽ ബിരുദാനന്തരബിരുദവും കരസ്ഥമാക്കിയത്.

ഇങ്മർ ബർഗ്മൻ,ജിം യാർമുഷ്,പീയർ പവോലോ പസ്സോളിനി,ഫ്രാൻസിസ് ഫോർഡ് കപ്പോള എന്നിവരുടെ ചലച്ചിത്രസൃഷ്ടികൾ ചുവാനെ പഠന കാലയളവിൽ സ്വാധീനിച്ചു.
ചൈനീസ് ചലച്ചിത്രരംഗത്ത് ശ്രദ്ധിക്കപ്പെടുന്ന വ്യക്തിത്വമായി കരുതപ്പെടുന്ന ചുവാന്റെ ആദ്യകാലചിത്രങ്ങൾ കുറഞ്ഞ സാമ്പത്തിക മുതൽമുടക്കോടെ നിർമ്മിക്കപ്പെട്ടവയായിരുന്നു.
2002 ൽ പുറത്തിറങ്ങിയ "ദ് മിസ്സിങ് ഗൺ", 2004 ൽ ഇറങ്ങിയ "കീകിസിലി മൗണ്ടൻ പട്രോൾ" എന്നീ ചിത്രങ്ങൾ അന്താരാഷ്ട്രതലത്തിൽ തന്നെ ശ്രദ്ധിയ്ക്കപ്പെട്ടു. ജപ്പാൻ ചലച്ചിത്രോത്സവത്തിൽ കീകിസിലി സുവർണ്ണ മയൂരം സുവർണ്ണ അശ്വം എന്നീ പുരസ്ക്കാരങ്ങളും നേടി.



</doc>
<doc id="353961" url="https://ml.wikipedia.org/wiki?curid=353961" title="കോസി നദി">
കോസി നദി

ടിബറ്റ് സ്വയംഭരണ പ്രദേശങ്ങളിലൂടെയും നേപ്പാളിന്റെ  തെക്കൻ മലഞ്ചെരിവുകളിലുമൊക്കെയായി ഹിമലായത്തിന്റെ വടക്കൻ മലഞ്ചെരിവുകളിലൂടെ ഒഴുകുന്ന ഒരു നദിയാണ് കോശി അല്ലെങ്കിൽ കോസി നദി (നേപ്പാളി: कोशी नदी, koshī nadī कोसी नदी, kosī nadī). ഗംഗയുടെ ഹിമാലയൻ പോഷകനദികൂടിയായ ഈ നദിയിൽ ഗതിമാറി ഒഴുകുന്നതിന്റേയും പ്രളയത്തിന്റേയും പര്യായമാണ്. ബീഹാറിന്റെ ദുഃഖം എന്ന് വിശേഷിപ്പിക്കുന്ന ഈ നദി ബീഹാറിന്റെ ഉത്തര-പൂർവ്വ ഭാഗങ്ങളിൽ വളരെയേറെ നാശനഷ്ടങ്ങൾ വരുത്തിക്കൂട്ടുന്നു.


</doc>
<doc id="353965" url="https://ml.wikipedia.org/wiki?curid=353965" title="ബംഗ്ലാദേശ് സുപ്രീംകോടതി">
ബംഗ്ലാദേശ് സുപ്രീംകോടതി

ബംഗ്ലാദേശിലെ ഏറ്റവും ഉന്നത നീതിപീഠമാണ് ബംഗ്ലാദേശ് സുപ്രീംകോടതി - Supreme Court of Bangladesh (Bengali: বাংলাদেশ সুপ্রীম কোর্ট).
ബംഗ്ലാദേശ് ഭരണഘടനയുടെ ഭാഗം VI ചാപ്റ്റർ ഒന്നിന്റെ അടിസ്ഥാനത്തിൽ 1972 ലാണ് ഇത് രൂപം കൊണ്ടത്. ബംഗ്ലാദേശിന്റെ ന്യായ പീഠത്തിന്റെ പരമോന്നത കോടതിയാണിത്.
രാജ്യത്തെ ഹൈക്കോടതി ഡിവിഷൻ, അപ്പീൽ കോടതി എന്നിവയുടെ ചീഫ് ജസ്്റ്റിസുമാരുടെ ഓഫീസ് കൂടിയാണിത്. 2018 May മാസത്തെ കണക്കുപ്രകാരം അപ്പീൽ ഡിവിഷനിൽ 4 ജഡ്ജിമാരും ഹൈക്കോടതി ഡിവിഷനിൽ 80 ജഡ്ജിമാരും ഉണ്ട്. ഇതിൽ 84 പേർ സ്ഥിരം ജഡ്ജിമാരും അഡീഷണൽ ജഡ്ജിമാരുമാണ്.

ബംഗ്ലാദേശ് സുപ്രീംകോടതി രണ്ടു ഭാഗമായാണ് പ്രവർത്തിക്കുന്നത്. ഒന്നാമത്തേത് അപ്പല്ലെറ്റ് ഡിവിഷൻ ( അപ്പീൽ വിഭാഗം), രണ്ടാമത്തേത് ഹൈക്കോടതി ഡിവിഷൻ. കീഴ്‌ക്കോടതികളുടെയും ട്രൈബ്യൂണലുകളുടെയും അപ്പീലുകളാണ് ഹൈക്കോടതി ഡിവിഷനുകളിൽ വാദം കേൾക്കുക. ബംഗ്ലാദേശ് ഭരണഘടയിലെ ആർട്ടിക്ക്ൾ 102 പ്രകാരമുള്ള റിട്ട് ഹരജികളും അഡ്മിറൽ, കംപനി നിയമങ്ങൾ തുടങ്ങിയ പരിമിതമായ കേസുകളാണ് ഇവിടെ വാദം കേൾക്കുക.
ഹൈക്കോടതി ഡിവിഷനുകളിലെ അപ്പീലുകളാണ് അപ്പല്ലെറ്റ് ഡിവിഷനിൽ പരിഗണിക്കുക. 
എക്‌സിക്യൂട്ടിവിൽ ബ്രാഞ്ചിൽ (കാര്യനിർവ്വഹണ വിഭാഗത്തിൽ) സുപ്രീംകോടതി സ്വതന്ത്രമാണ്. രാഷ്ട്രീയ വിവാദ കേസുകളിൽ രാജ്യത്ത സർക്കാരിനെതിരെ നിയമം നടപ്പാക്കാൻ സുപ്രീംകോടതിക്ക് സാധിക്കും.
ബംഗ്ലാദേശ് ചീഫ് ജസ്റ്റിസിനെയും മറ്റു ജഡ്ജിമാരെയും നിയമിക്കുന്നത് ബംഗ്ലാദേശ് പ്രസിഡന്റാണ്. പ്രധാനമന്ത്രിയുമായി കൂടിയാലോചിച്ച് വേണം രാഷ്ട്രപതി ജഡ്ജിമാരെ നിyയമിക്കാൻ.
ഹൈക്കോടതി ഡിവിഷനിലെ ജഡ്ജിമാരെ ഒഴിവിലേക്ക് സുപ്രീംകോർട്ട് ബാർ അസോസിയേഷനിൽ പ്രാക്ടീസ് ചെയ്യുന്ന വരെ ഭരണഘടനയുടെ 98ആം അനുച്ഛേദ പ്രകാരം 2 വർഷത്തേ കാലയളവിലേക്ക് അഡീഷണൽ ജഡ്ജിമാരായി നിയമിക്കുന്നു.
ബംഗ്ലാദേശ് ഭരണഘടനയുടെ 95ആം അനുച്ഛേദം അനുസരിച്ച് അഡീഷണൽ ജഡ്ജ്മാരെ പ്രസിഡന്റിന് സ്ഥിരമാക്കാൻ അനുമതിയുണ്ട്. അപ്പലെറ്റ് ഡിവിഷനിലെ ജഡ്ജിമാരെയും ഇതേ മാനദണ്ഡമനുസരിച്ച് പ്രസിഡന്റ് തന്നെയാണ് നിയമിക്കുന്നത്. ഭരണഘടനയുടെ 148ആം ആർട്ടിക്ക്ൾ അനുസരിച്ച് സത്യപ്രതിജ്ഞ ചെയ്യുന്നതോടെ ഈ നിയമനങ്ങൾ പ്രാബല്യത്തിൽ വരും.
ഭരണഘടന വ്യവസ്ഥ (പതിമൂന്ന്) ഭേദഗതി നിയമം 2004(2004ലെ ആക്ട് 14 ) പ്രകാരം 67 വയസ്സ് തികയുന്നത് വരെ ബംഗ്ലാദേശിൽ സുപ്രീംകോടതി ജഡ്ജിക്ക് ആ സ്ഥാനത്ത് തുടരാം.
രാഷ്ട്രപതി നിയോഗിക്കുന്ന സുപ്രീം ജുഡീഷ്യൽ കൗൺസിലിനാണ് ജഡ്ജിമാരെ തൽസ്ഥാനത്ത് നിന്ന് നീക്കാൻ അധികാരമുള്ളു. അപ്പലെറ്റ് ഡിവിഷനിലെ രണ്ടു മുതിർന്ന ജഡ്ജുമാരായിരിക്കും ജുഡീഷ്യൽ കൗൺസിലിലെ അംഗങ്ങൾ. അസുഖമോ മറ്റോ കാരണം കൊണ്ട ശരിയായ രീതിയിൽ പ്രവർത്തിക്കാൻ സാധിക്കാത്ത ജഡ്ജിമാരെയും പെരുമാറ്റ ദൂഷ്യം കോടതിയിൽ ഹാജരാവാതിരിക്കൽ എന്നീ കാരണങ്ങളും ഉണ്ടായാലും ഈ കൗൺസിൽ അന്വേഷണം നടത്തി സീനിയോറിറ്റിയുള്ള അടുത്ത ആളേ ജഡ്ജാക്കാൻ ശുപാർശ ചെയ്യും.
സർവ്വീസിൽ നിന്ന് വിരമിച്ച ജഡ്ജിക്ക് ഏതെങ്കിലും കോടതിയിലോ അഥോറിറ്റിയിലോ അല്ലെങ്കിൽ രാജ്യത്തെ സർക്കാരിന്റെ വരുമാനമുള്ള ലഭിക്കുന്ന ഏതെങ്കിലും തസ്തികയിലോ ജോലി ചെയ്യാൻ അനുമതിയില്ല. ജുഡീഷ്യൽ, ഖാസി ജുഡീഷ്യൽ, മുഖ്യ ഉപദേശകൻ, ഉപദേശകൻ എന്നീ പദവികളും വഹിക്കാൻ രാജ്യത്തെ ഭരണഘടന അനുവദിക്കുന്നില്ല.
രാജ്യത്തെ ഭരണഘടനയുടെ 94(4) ആർട്ടിക്കൾ പ്രകാരം സുപ്രീംകോടതി ജഡ്ജിമാർക്ക് നീതിന്യായ വ്യവസ്ഥയിൽ പൂർണസ്വാതന്ത്ര്യം നൽകുന്നുണ്ട്.
1972ലെ ബംഗ്ലാദേശ് ഭരണഘടനയുടെ ചട്ടം 111 പ്രകാരം 
സുപ്രീംകോടതിയുടെ വിധികൾ നടപ്പാക്കാൻ ബാധ്യസ്ഥമാണ്. അപ്പലറ്റ് ഡിവിഷൻ വിധിച്ച നിയമം ഹൈക്കോടതി ഡിവിഷൻ ഉൾകൊള്ളണം. സുപ്രീംകോടതിയുടെ രണ്ടു ഡിവിഷൻ പ്രഖ്യാപിച്ച ആജ്ഞകൾ എല്ലാ കീഴ്‌കോചതികളും ഉൾക്കൊള്ളണം.
ഈ വിധികൾ ബംഗ്ലാദേശ് സുപ്രീംകോടതി ഡൈജസ്റ്റിൽ സാധാരണയായി ഉണ്ടാവും.
സുപ്രീംകോടതിയുടെ ഉത്തരവുകളും വിധികളും പ്രസിദ്ധീകരിച്ച നിരവധി ലോ റിപ്പോർട്ടുകൾ പൊതുജനങ്ങൾക്ക് ലഭ്യമാണ്. ഇവയെല്ലാം അച്ചടിച്ച് വാല്യങ്ങളായി ലഭ്യമാക്കുന്നുണ്ട്. സുപ്രീംകോടതി വിധികൾ ഓൺലൈൻ വഴിയും ലഭ്യമാണ്.


</doc>
<doc id="353984" url="https://ml.wikipedia.org/wiki?curid=353984" title="ടാൻടലസ്">
ടാൻടലസ്

ടാൻടലസ് (Tantalus) (, "Tántalos") ഗ്രീക്കു പുരാണകഥയിലെ ദുരന്തനായകന്മാരിൽ ഒരാളാണ്. വെള്ളവും ആഹാരവും കൈയകലത്തുണ്ടായിട്ടും വിശപ്പും ദാഹവും അകറ്റാനാകാത്ത നില- അതായിരുന്നു സ്വന്തം ദുഷ്കർമങ്ങൾക്കായി ടാൻടലസിന് വിധിക്കപ്പെട്ട ശിക്ഷ. കൊതിപ്പിക്കുക, വ്യാമോഹിപ്പിക്കുക എന്നർഥം വരുന്ന ടാൻടലൈസ് (tantalize ) എന്ന പദത്തിന്റെ ഉത്പത്തിയും ഇതു തന്നെ.
സ്യൂസിന്റേയും വനദേവത പ്ലൗടോയുടേയും പുത്രനായിരുന്നു ടാൻടലസ്.സ്യൂസിന് പ്രിയംകരനായിരുന്ന ടാൻടലസിന് ദേവലോകത്തിൽ സ്വതന്ത്രവിഹാരം നടത്താനും ദേവഗണത്തോടൊപ്പമിരുന്ന് ഭക്ഷണം കഴിക്കാനും അനുമതി നല്കപ്പെട്ടിരുന്നു. ദേവകൾക്കു മാത്രം പറഞ്ഞിട്ടുള്ള വീഞ്ഞും അമൃതും പോലും ടാൻടലസിനും നല്കപ്പെട്ടു. മാത്രമല്ല, ടാൻടലസിന്റെ അരമനയിൽ വിരുന്നിനു വരാനും ദേവഗണം തയ്യാറായിരുന്നു. ഇതൊക്കെ കൂടി ടാൻടലസിനെ അഹങ്കാരിയാക്കി. ടാൻടലസിന് മൂന്നു മക്കളുണ്ടായിരുന്നു പുത്രന്മാരായ ബ്രോടിയസും പെലോപ്സും, പുത്രി നിയോബും. ദേവഗണത്തെ അപമാനിക്കാനായി ടാൻടലസ് വിരുന്നൊരുക്കി. നരഭോജികളെന്ന് ദേവഗണത്തെ മുദ്രകുത്താനായി ടാൻടലസ്, പെലോപ്സിനെ വെട്ടിനുറുക്കി പാചകം ചെയ്ത് വിരുന്നുകാർക്കു വിളമ്പിക്കൊടുത്തു. 

ദേവഗണം സത്യവസ്ഥ ഗണിച്ചെടുത്തു. അവർ ഭക്ഷണം തൊട്ടില്ല. ടാൻടലസ് ശപിക്കപ്പെട്ടു. പാതാളത്തിലെ തെളിനീർതടാകത്തിൽ കഴുത്തറ്റം വെള്ളത്തിൽ മുങ്ങിക്കിടക്കുക. ദാഹിച്ചു വലഞ്ഞു വെള്ളം കുടിക്കാനായുമ്പോൾ ജലനിരപ്പ് താണുപോകും. കൈയെത്തും പൊക്കത്തിൽ പറിച്ചെടുക്കാവുന്ന പലതരം പഴങ്ങൾ. പക്ഷേ കൈയൊന്നു നീട്ടിയാൽ വൃക്ഷത്തിന്റെ ശാഖകൾ ഉയർന്നു പൊങ്ങും.തലക്കു മുകളിൽ ഏതു നിമിഷവും ഉരുണ്ടു വീണേക്കാവുന്ന ഒരു വലിയ പാറക്കല്ലും അങ്ങനെ മരണഭയത്തോടെ എന്നെന്നേക്കുമായി വെള്ളവും ആഹാരവും കൈയകലത്തുണ്ടായിട്ടും വിശപ്പും ദാഹവും കൊണ്ട് വലയാൻ ടാൻടലസ് വിധിക്കപ്പെട്ടു.. 

പെലോപ്സിനെ ദേവകൾ പുനരുജ്ജീവിപ്പിച്ചു. 
ടാൻടലസിന്റെ ദുഷ്കർമങ്ങളുടെ നിഴൽ പിന്നീടുള്ള തലമുറകളിലും വീണതായി കഥ തുടരുന്നു. ആർടമിസിന്റെ കോപത്തിനു പാത്രമായി ബ്രോട്ടിയസ് തീയിൽ ചാടി ആത്മഹത്യ ചെയ്തു.ടാൻടലസിന്റെ അഹങ്കാരം നിയോബിനും പൈതൃകമായി ലഭിച്ചിരുന്നു. നിയോബിന് ഏഴു പുത്രന്മാരും ഏഴു പുത്രികളും (ഇലിയഡിൽ ആറു പുത്രന്മാരും ആറു പുത്രികളും എന്നാണ്) ഉണ്ടായിരുന്നു. ലെറ്റോദേവിയേയും അവളുടെ രണ്ടു മക്കൾ ആർട്ടിമിസിനേയും അപോളോവിനേയും അല്ല, മറിച്ച് പതിനാലു മക്കളുള്ള തന്നെയാണ് പൂജിക്കേണ്ടതെന്ന് നിയോബ് പ്രജകളോടു കല്പിച്ചു. ഈ വടംവലിയിൽ നിയോബിന്റെ എല്ലാ മക്കളും കൊല്ലപ്പെട്ടു.ദുഃഖാർത്തയായ നിയോബ് ശിലയായി രൂപാന്തരപ്പെട്ടെന്നു ബാക്കി കഥ., ,

പെലോപ്സ് വലിയ ദുരന്തമൊന്നും കൂടാതെ പിന്നീടുള്ള ജീവിതം കഴിച്ചു കൂട്ടി. പക്ഷേ അടുത്ത തലമുറയിൽ ദുരന്തം സംഭവിച്ചു. പൊലോപ്സിന് 
രണ്ടു പുത്രന്മാരുണ്ടായിരുന്നുു- അട്രിയസ്സും ഥൈയെസ്റ്റസും. മൈസിനയിലെ രാജാവായി അധികാരമേറിയ അട്രിയസ്സിന്റെ ഭാര്യയെ ഥൈയെസ്റ്റസ് വശീകരിച്ചുവെന്നോ അതല്ല.സിംഹാസനം തട്ടിയെടുക്കാൻ ഥൈയെസ്റ്റസ് ശ്രമിച്ചെന്നോ തുടർന്നുണ്ടായ ശത്രുതയിൽ അട്രിയസ്സിന്റെ പുത്രൻ കൊല്ലെപ്പട്ടുവെന്നുമൊക്കെ വിവിധരീതികളിൽ കഥ പറയപ്പെടുന്നു. അതെന്തായാലും ക്രുദ്ധനായ അട്രിയസ് അതി ഭീകരമായ വിധത്തിൽ പകരം വീട്ടി. ഥൈയെസ്റ്റസിന്റെ രണ്ടു പിഞ്ചു കുഞ്ഞുങ്ങളെ കൊന്ന് പാചകം ചെയ്ത് ഥൈയെസ്റ്റെസിനെ തീറ്റിച്ചു. 

അട്രിയസിന്റെ പുത്രന്മാരാണ് ഇലിയഡിലെ പ്രധാനകഥാപാത്രങ്ങളായ അഗമെമ്നണും മെനിലോസും. അട്രിയസിനെ പിന്നീടെപ്പോഴോ ഥൈയെസ്റ്റസ് വധിച്ചുവെന്നും അഗമെമ്നണേയും മെനിലോസിനേയും നാടു കടത്തിയെന്നും കഥയും ഉണ്ട്.. സ്പാർട്ടയിൽ അഭയം തേടിയ അഗമെമ്നണും മെനിലോസും അവിടത്തെ രാജകുമാരികൾ ക്ലൈറ്റംമ്നസ്ട്രയേയും ഹെലനേയും യഥാക്രമം വിവാഹം ചെയ്തു.
. അഗമെമ്നൺ ദമ്പതിമാർക്ക് ഇഫിജിനിയ, ഇലക്ട്ര എന്ന രണ്ടു പുത്രിമാരും ഒറസ്റ്റെസ് എന്ന പുത്രനും പിറന്നു. 
ട്രോജൻ ദൗത്യത്തിനു മുമ്പ് കടൽക്കാറ്റിനെ പ്രീതിപ്പെടുത്താനായി അഗമെമ്നൺ തന്റെ പുത്രി ഇഫിജീനിയയെ ബലിയർപ്പിച്ചു. . ഇതു പൊറുക്കാനാവാതെ ഭാര്യ ക്ലൈറ്റംമ്നസ്ട്രാ, കാമുകനുമൊത്ത് അഗമെമ്നണെ കൊലപ്പെടുത്തി.. ഈ വിവറിഞ്ഞ ഒറെസ്റ്റസ് അമ്മയേയും കാമുകനേയും വധിച്ചു. 

വികാരതീവ്രവും നാടകീയവുമായ ഈ കഥകൾ അനേകം വകഭേദങ്ങളോടെ. എസ്കിലസും യൂറിപിഡിസും, സോഫോക്ലീസും ഗ്രീക്കു നാടകമേടയിൽ അവതരിപ്പിച്ചു.



</doc>
<doc id="353991" url="https://ml.wikipedia.org/wiki?curid=353991" title="കൊറിയസെററ്റോപ്സ്">
കൊറിയസെററ്റോപ്സ്

തുടക്ക ക്രിറ്റേഷ്യസ് കാലത്തു ജീവിച്ചരുന്ന ഒരു ദിനോസർ ആണ് കൊറിയസെററ്റോപ്സ്. ദക്ഷിണ കൊറിയയിൽ നിന്നും ആണ് ഫോസിൽ കണ്ടു കിട്ടിയിട്ടുള്ളത്. ജനുസ് പേര് മൂന്ന് വാക്കുകൾ കൂടി ചേർന്നതാണ് കൊറിയ , ഗ്രീക്ക് പദമായ κερας അർഥം കൊമ്പ് , ഗ്രീക്ക് പദം οψις അർഥം മുഖം . കൊറിയയിൽ നിന്നും കണ്ടെത്തുന്ന ആദ്യ സെറടോപ്ഷ്യൻ ദിനോസർ ആണ് ഇവ. ഉപവർഗ്ഗത്തിന്റെ പേരായ ഹവാസിയോങ് വരുന്നത് ഇവയെ കണ്ടു കിട്ടിയ നഗരത്തിന്റെ പേരിൽ നിന്നും ആണ് .

ദിനോസറുകളിൽ തലയോട്ടിയുടെ പ്രതേകത കൊണ്ട് എളുപ്പം തിരിച്ചറിയാവുന്ന ഒരു വിഭാഗം ആണ് ഇവ . ഫ്രിൽ എന്ന മുഖത്തിനു ചുറ്റും ഉള്ള അസ്ഥിയുടെ ആവരണവും പ്രതേകതയാണ് . വർഗ്ഗത്തിന്റെ മറ്റ് ഒരു ജീവി വർഗത്തിലും കാണാത്ത രോസ്ട്രൽ ബോൺ എന്ന പേരിൽ അറിയപെടുന്ന എല്ല് ഇവയ്ക്ക് ഉണ്ടായിരുന്നു. മറ്റൊരു പ്രതേകത ഇവയുടെ പരന്ന മുള്ളുകൾ നിറഞ്ഞ വാല് ആയിരുന്നു.

KIGAM VP 200801 ആയിട്ടുള്ള സ്പെസിമെൻ 36 നട്ടെലുകൾ , ഭാഗികമായ പിൻ കാലുകൾ അരകെട്ടില്ലേ ഒരു അസ്ഥി (ischia ) എന്നിവ ആണ് . തലക്ക് പിൻ ഭാഗത്തായി അസ്ഥിയുടെ ആവരണം ആയ ഫ്രിൽ ഉണ്ടായിരുന്നു. മുതുകിൽ മുള്ളുകൾ ഉണ്ടായിരുന്നു ഇവയ്ക്ക് . വാലിന്റെ മുകളിൽ കാണുന്ന കശേരുവിന്റെ മുള്ള് കശേരുവിനെക്കാളും നീളം കൂടിയതായിരുന്നു , മറ്റു പല ഈ വിഭാഗത്തിൽ പെട്ട ദിനോസറുകൾക്കും ഇതേ മുള്ളുകൾ ഉണ്ടായിരുന്നതായി കാണുന്നു ഇവ നീന്താൻ സഹായകരമായ ഒന്നായതു കൊണ്ട് ആണോ ഇത് എന്ന് സംശയിക്കുന്നു കാരണം ഈ തരത്തിൽ ഉള്ള വാല് ഭാഗികമായി വെള്ളത്തിൽ ജീവിച്ചിരുന്ന ജീവികളിൽ സാധാരണമാണ് . മറ്റൊരു കണക്കുകൂട്ടൽ എന്തെന്നാൽ ഇവയെ പോലെ പുരാതനമായ ഇനങ്ങളിൽ മിക്കതിനും വാലിൽ ആണ് ഇത് കാണുന്നത് , ഇവയ്ക്ക് ഫ്രിൽ വലിയ വലിപ്പത്തിൽ കാണുന്നുമില്ല , എന്നാൽ കൂടുതൽ വികസിതമായ ജനുസുകളിൽ ഫ്രിൽ, മുഖത്തെ കൊമ്പുകൾ എന്നിവ ആണ് വലിപ്പം ഏറി കാണുന്നത് , ഇത് ഇണയെ ആകർഷിക്കാൻ ഉള്ള ഒരു മാർഗ്ഗം ആയിരുന്നോ എന്നതും സംശയമാണ്.

ടൈപ്പ് സ്പെസിമെൻ ഫോസിൽ കണ്ടെത്തുന്നത് 2008 ൽ ആണ് , 2011 ൽ ആണ് ഇവയുടെ വർഗ്ഗീകരണം നടന്നത് . ഹവാസിയോങ് നഗരത്തിൽ നിർമിച്ച ടാൻഡോ അണക്കെട്ടിനായി നീക്കം ചെയ്ത കല്ലുകളിൽ ഒന്നിൽ ഇവയുടെ ഫോസിൽ ഭാഗം കണ്ടെത്തുകയായിരുന്നു , നിർഭാഗ്യവശാൽ കല്ല് മുറിച്ചു എടുത്ത ഭാഗത്തിൽ ഇവയുടെ പിൻ ഭാഗത്തെ ഫോസിൽ മാത്രമേ ഉണ്ടായിരുന്നുള്ളു , ബാക്കി ഭാഗം ഉൾകൊണ്ട ശിലാ ഇത് വരെ കണ്ടെത്താൻ കഴിഞ്ഞിട്ടില്ല , എന്നാൽ ഇവ ആർക്കിയോസെറാടോപ്സ് എന്ന ഇതേ വിഭാഗത്തിൽ പെടുന്ന ദിനോസറിനോട് സാമ്യം ഉള്ള ജീവി ആയിരിക്കണം എന്ന് കരുതുന്നു.

ഇവയുടെ ആവാസവ്യവസ്ഥ ഏഷ്യയിലെ മരങ്ങൾ നിറഞ്ഞ കാടുകളിൽ ആണ് ഇവ ജീവിച്ചിരുന്നത് . തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കോൺ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.

സെറാടോപിയ എന്ന കുടുംബത്തിൽ പെട്ട ദിനോസർ ആണ്. ഈ വിഭാഗത്തിലെ അടിസ്ഥാനവും പുരാതനവുമായ നിയോസെറാടോപ്ഷ്യാ എന്ന ജീവശാഖയിൽ പെട്ടവ ആയിരുന്നു ഇവ. നാലു കാലിൽ സഞ്ചരിച്ചിരുന്ന സസ്യഭോജികൾ ആയിരുന്നു ഇവ.




</doc>
<doc id="353993" url="https://ml.wikipedia.org/wiki?curid=353993" title="ടുപേകാ, കൻസാസ്">
ടുപേകാ, കൻസാസ്

ടുപേകാ (/toʊˈpiːkə/;[9][10] Kansa: Tó Pee Kuh) അമേരിക്കൻ ഐക്യനാടുകളിലെ സംസ്ഥാനമായ കൻസാസിന്റെ തലസ്ഥാനവും ഷോനീ കൌണ്ടിയുടെ കൌണ്ടി സീറ്റുമാണ്. പട്ടണം ഷോനീ കൌണ്ടിയുടെ നടുഭാഗത്ത് കൻസാസ് നദിയ്ക്കു സമാന്തരമായി വടക്കുകിഴക്കേ കൻസാസിലാണ് ടുപേകാ പട്ടണം നിലനിൽക്കുന്നു. 2010 ലെ യു.എസ്. കാനേഷ്യമാരിക്കണക്കനുസരിച്ച് ഈ പട്ടണത്തിലെ ജനസംഖ്യ 127,473 ആണ്. ഷോനീ, ജാക്സൺ, ജഫേർസൺ, ഔസാജ്, വാബൌൻസീ എന്നീ കൌണ്ടികൾ കൂടി ഉൾപ്പെടുന്ന ടുപേകാ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിലെ ആകെ ജനസംഖ്യ 2010 ലെ സെൻസസിൽ 233,870 ആയിരുന്നു.

ടുപേകാ എന്ന പേര് കൻസ-ഒസാജ് ഭാക്ഷയിൽ നിന്നാണ്. 1826 മുതലാണ് ഈ പേര് ഉപയോഗിച്ചു തുടങ്ങിയത്. പട്ടണത്തിന് സമീപത്തുകൂടി കൻസാസ് നദി ഒഴുകുന്നു. 
സഹസ്രാബ്ദങ്ങളായി ഈ മഹാ സമതലപ്രദേശത്ത് നേറ്റീവ് ഇന്ത്യൻ വംശക്കാർ വസിച്ചു വന്നിരുന്നു. 16, 17 നൂറ്റാണ്ടുകളിൽ ഫ്രഞ്ചു സാമ്രാജ്യം വടക്കേ അമേരിക്കയിലെ ഏതാനും വലിയ ഭാഗങ്ങളുടെ മേൽ ഉടമസ്ഥാവകാശമുന്നയിച്ചിരുന്നു. ഫ്രഞ്ച്-ഇന്ത്യൻ യുദ്ധത്തിനു ശേഷം 1762 ൽ ഫൊൻടെയിനെബ്ല്യൂ സമാധാന ഉടമ്പടി പ്രകാരം ഫ്രഞ്ചുകാർ ന്യൂ ഫ്രാൻസ് പ്രദേശം മുഴുവനും രഹസ്യമായി സ്പെയിനിനു വിട്ടുകൊടുക്കുകയുണ്ടായി. 1802 ൽ സ്പെയിൻ 7,500 സ്ക്വയർ മൈൽ ഒഴികെ ഈ പ്രദേശത്തിന്റെ കൂടുതൽ ഭാഗങ്ങളും ഫ്രാൻസിനു തിരികെ കൊടുത്തു. 1803 ൽ ഫ്രാൻസിൽ നിന്ന് 828,000 സ്ക്വയർ മൈൽ ലൂയിസിയാന പ്രദേശം ഏക്കറിന് 2.83 സെൻറു വില വച്ച് വാങ്ങിയതിലൂടെ ഇന്നത്തെ ആധുനിക കൻസാസ് ഉൾപ്പെടുന്ന ഏറെക്കുറെ ഭാഗങ്ങൾ യു.എസിന്റെ അധീനതയിലായിത്തീർന്നു.

വടക്കുകിഴക്കേ കൻസാസിൽ സ്ഥിതി ചെയ്യുന്ന ടപേകാ പട്ടണത്തിന്റെ അക്ഷാംശ രേഖാംശങ്ങൾ 39°03′N 95°41′W ആണ്. യു.എസ്. ഹൈവേകളായ I-70 യും ഹൈവേ 75 ഉം അന്യോന്യം ഛേദിച്ചു കടന്നുപോകുന്നത് ടൊപേകായിലൂടെയാണ്. പട്ടണത്തിലൂടെ കടന്നു പോകുന്ന മറ്റു റോഡുകൾ, യു.എസ്. ഹൈവേ 24 (മൻഹാട്ടന് 50 മൈൽ കിഴക്ക്), യു.എസ്. ഹൈവേ 40 (ലോറെൻസ് പട്ടണത്തിന് 30 മൈൽ പടിഞ്ഞാറ്) എന്നിവയാണ്. യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുകളനുസരിച്ച് പട്ടണത്തിന്റെ വിസ്തൃതി 61.47 സ്ക്വയിർ മൈലാണ് (159.21 km2), ഇതിൽ 60.17 സ്ക്വയർ മൈൽ (155.84 km2) കരഭാഗവും ബാക്കി 1.30 സ്ക്വയർ മൈൽ ഭാഗം (3.37 km2) വെള്ളവുമാണ്. കാലാവസ്ഥ, കാറ്റ്, വാർഷികപാതം എന്നിവയിൽ വളരെയേറെ വ്യതിയാനങ്ങളുള്ള ഒരു പട്ടണമാണിത്.


</doc>
<doc id="353995" url="https://ml.wikipedia.org/wiki?curid=353995" title="അഗസ്റ്റ, മെയിൻ">
അഗസ്റ്റ, മെയിൻ

അഗസ്റ്റ പട്ടണം അമേരിക്കൻ എക്യനാടുകളുടെ സംസ്ഥാനമായ മെയിനിന്റെ തലസ്ഥാനവും കെന്നെബെക് കൌണ്ടിയുടെ കൌണ്ടി സീറ്റുമാണ്. 
അഗസ്റ്റ പട്ടണത്തിലെ ജനസംഖ്യ 2010 ലെ സെൻസസ് പ്രകാരം 19,136 ആണ്. യു.എസിലെ സംസ്ഥാന തലസ്ഥാനങ്ങളിൽ ചെറിയ ജനസംഖ്യള്ള മൂന്നാമത്തെ പട്ടണമാണ അഗസ്റ്റ. 

യു.എസിന്റെ ഏറ്റവും കിഴക്കേ അറ്റത്തു സ്ഥിതി ചെയ്യുന്ന അഗസ്റ്റ പട്ടണത്തിന്റെ അക്ഷാംശ രേഖാംശങ്ങൾ 44°18′26″N 69°46′54″W ആണ്.


</doc>
<doc id="354002" url="https://ml.wikipedia.org/wiki?curid=354002" title="വലിയചിറകൻ സ്രാവ്">
വലിയചിറകൻ സ്രാവ്

കടൽ വാസിയായ സ്രാവ് വിഭാഗത്തിൽ പെട്ട ഒരു മൽസ്യമാണ് വലിയചിറകൻ സ്രാവ്. തീര കടലിലും , കരയോട് ചേർന്ന പ്രദേശങ്ങളിലും ഇവയെ കാണുന്നു.

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട്. ഇവയിൽ ഒരു പ്രസവത്തിൽ 4 മുതൽ 8 കുട്ടികൾ വരെ ഉണ്ടാക്കും.

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് .


കേരളത്തിലെ മൽസ്യങ്ങളുടെ പട്ടിക


</doc>
<doc id="354006" url="https://ml.wikipedia.org/wiki?curid=354006" title="മെഗാലോഡോൺ">
മെഗാലോഡോൺ

മൺ മറഞ്ഞു പോയ ഒരു വലിയ സ്രാവാണ് മെഗാലോഡോൺ. പേരിന്റെ അർഥം വലിയ പല്ലുള്ള എന്നാണ് , 2.6 ദശലക്ഷം വർഷങ്ങൾക്ക് മുൻപ്പ് ഇവയ്ക്ക് വംശനാശം സംഭവിച്ചു . 
മാംസാഹാരിയായിരുന്ന ഇവ ചെറുമീനുകളടക്കം മറ്റു വലിയ മത്സ്യങ്ങളെയും തീറ്റയാക്കിയിരുന്നു. തങ്ങളുടെ ആവാസ വ്യവസ്ഥയിലെ സൂപ്പർ പ്രേഡേടർ ആയിരുന്നു ഇവ.

വംശനാശത്തിന്റെ നിരവധി കാരണങ്ങൾ ചൂണ്ടി കാണിക്കപ്പെടുന്നു എങ്കിലും എടുത്തു പറയാവുന്ന രണ്ടു കാര്യങ്ങൾ ആ കാലത്തു സമുദ്രങ്ങളുടെ താപനില കുറഞ്ഞതും , വലിയ ഇരകളുടെ അഭാവവും ആണ്.

ഇവയുടെ ഫോസിൽ ആയി ലഭിച്ചിട്ടുള്ള ഭാഗങ്ങൾ പല്ലുകളും നട്ടെല്ലും മാത്രം ആണ് , കാരണം എല്ലാ സ്രാവുകളെ പോലെ ഇവയുടെ അസ്ഥികളും നിർമിച്ചിരുന്നത് തരുണാസ്ഥി കൊണ്ടായിരുന്നു . 


</doc>
<doc id="354012" url="https://ml.wikipedia.org/wiki?curid=354012" title="കർസൺ സിറ്റി, നെവാഡ">
കർസൺ സിറ്റി, നെവാഡ

കർണൺ സിറ്റി, ഔദ്യോഗകമായി കൺസോളിഡേറ്റഡ് മുനിസിപ്പാലിറ്റി ഓഫ് കർസൺ സിറ്റി, അമേരിക്കൻ ഐക്യനാടുകളുടെ സംസ്ഥാനമായ നെവാഡയുടെ തലസ്ഥാനവും ഒരു സ്വതന്ത്രപട്ടണവുമാണ്. മാൻ കിറ്റ് കർ‌സൺ പർവ്വതത്തിന്റെ പേരിൽ നിന്നാണ് പട്ടണത്തിന് ഈ പേരു ലഭിച്ചത്. 2010 ലെ യു.എസ്. സെൻസസ് സമയത്ത് പട്ടണത്തിലെ ആകെ ജനസംഖ്യ 55,274. ആയിരുന്നു. ഈ പട്ടണത്തിലെ ജനങ്ങളിൽ ഭൂരിപക്ഷവും താമസമാക്കിയിരിക്കുന്നത് കർസൺ റേഞ്ചിന്റെ കിഴക്കേ വരമ്പിലുള്ള ഈഗിൾ വാലിയിലാണ്. റിനോയ്ക്കു 30 മൈൽ (50 കി.മീ.) തെക്കായിട്ടുളള സിയേറാ നിവാഡയുടെ ഒരു ശിഖരമാണ് കർസൺ റേഞ്ച്. ആദ്യകാലത്ത് ഈ പട്ടണം രൂപം കൊള്ളുന്നത് കാലിഫോർണിയയിലേയ്ക്കുള്ള കുടിയേറ്റക്കാരുടെ ഒരു ഇടത്താവളമായിട്ടായിരുന്നു. എന്നാൽ പട്ടണത്തിന്റെ വടക്കുകിഴക്കായുള്ള Comstock Lode എന്നറിയപ്പെട്ട പർവ്വതപ്രദേശത്തെ വെള്ളിയുടെ കണ്ടുപിടിത്തം ഈ പ്രദേശത്തേയ്ക്ക് ഖനിജാന്വേഷകരുടെ തള്ളിക്കയറ്റത്തിനു കാരണമാകുകയും ഇതു പട്ടണത്തെ അതിവേഗം അഭിവൃദ്ധിയിലെയ്ക്കു നയിക്കുകയും ചെയ്തു. 

1864 ൽ നെവാഡ സംസ്ഥാനമായ കാലം മുതൽ കർസൺ സിറ്റി തലസ്ഥാന നഗരമെന്ന പദവി അലങ്കരിക്കുന്നു.1950 ൽ ട്രാക്കുകൾ മാറ്റുന്നതു വരെയുള്ള സമയം ഈ പട്ടണം വെർജീനിയ ആൻറ് ട്രക്കീ റെയിൽ റോഡുമായി ബന്ധിക്കുന്ന ഒരു കണ്ണിയായും പ്രവർത്തിച്ചിരുന്നു. 1969 നു മുമ്പ് കർസൺ സിറ്റി, ഓംസ്ബി കൌണ്ടിയുടെ കൌണ്ടി സീറ്റായിരുന്നു. 1969 ൽ ഓംസ്ബി കൌണ്ടി നിലവിലില്ലാതാകുകയും ഈ കൌണ്ടിയുടെ പ്രദേശങ്ങൾ കർസൺ സിറ്റിയിൽ ലയിപ്പിച്ച് കൺസോളിഡേറ്റഡ് മുനിസിപ്പാലിറ്റി ഓഫ് കർസൺ സിറ്റി രൂപീകരിക്കുകയും ചെയ്തു. സംയോജനത്തോടെ നഗരപരിധി പടിഞ്ഞാറ് സിയേറാ നിവാഡ മുതൽ ലേക്ക് തഹോയ്ക്കു മദ്ധ്യത്തിൽ കാലിഫോർണിയ സംസ്ഥാനത്തിനു സമീപം വരെയും വ്യാപിച്ചു.


</doc>
<doc id="354013" url="https://ml.wikipedia.org/wiki?curid=354013" title="ഇന്ത്യയുടെ കേന്ദ്രബജറ്റ്">
ഇന്ത്യയുടെ കേന്ദ്രബജറ്റ്

ഇന്ത്യയുടെ വാർഷിക ബജറ്റാണ് കേന്ദ്ര ബജറ്റ് എന്ന് പൊതുവിൽ അറിയപ്പെടുന്ന വാർഷിക ധനകാര്യപ്രസ്താവന. ഭരണഘടനയുടെ അനുഛേദം 112 അനുസരിച്ച് ഓരോ വർഷവും ഇന്ത്യൻ പാർലമെണ്ടിന്റെ ഇരുസഭകളുടെയും മുന്നിൽ ബജറ്റ് വയ്ക്കനമെന്നുണ്ട്. രാഷ്ട്രത്തിന്റെ ധനകാര്യമണ്ഡലത്തിന്റെ നേതാവായ ധനകാര്യമന്ത്രിയുടെ സഹായത്തോടെയാണ് രാഷ്ട്രപതി ഇപ്രകാരം ചെയ്യുന്നത്.2016 വരെ എല്ലാവർഷവും ഫെബ്രുവരിയിലെ അവസാനത്തെ പ്രവൃത്തിദിവസമാണ് കേന്ദ്ര ധനകാര്യമന്ത്രി പാർലമെന്റിൽ ബജറ്റ് അവതരിപ്പിച്ചിരുന്നത്.എന്നാൽ 2017 മുതൽ ഫെബ്രുവരിയിലെ ആദ്യ ദിനം(ഫെബ്രുവരി 1)ആണ് ബജറ്റ് അവതരിപ്പിക്കുന്നത്.ഇന്ത്യയിൽ സാമ്പത്തിക വർഷം ആരംഭിക്കുന്ന ഏപ്രിൽ ഒന്നിന് കേന്ദ്ര ബജറ്റ് നടപ്പിൽവിൽ വരുന്നു. അതിനു മുമ്പായി ബജറ്റ് പാർലമെണ്ടിന്റെ ഇരുസഭകളിലും വോട്ടെടുപ്പോടെ പാസ്സാക്കേണ്ടതുണ്ട്.

ബ്രിട്ടിഷ് ഇന്ത്യയിൽ 1860 ഫിബ്രുവരി 18 നാണ് ആദ്യത്തെ ബജറ്റ് അവതരിപ്പിക്കുന്നത്. വൈസ്രോയിയുടെ ഇന്ത്യൻ കൌൺസില്ലിലെ ധനകാര്യ അംഗമായ ജെയിംസ് വിത്സൺ ആണ് ആദ്യത്തെ ബജറ്റ് തയ്യാറാക്കി അവതരിപ്പിച്ചത്. പിന്നീട് 1909 ലെ മിൻറോ-മോർലി ഭരണപരിഷ്ക്കാരം അനുസരിച്ച് എല്ലാ വർഷത്തിലെയും ആദ്യപാദത്തിൽ നിയമനിർമ്മാണ സഭയിൽ ധനകാര്യ അംഗം ബജറ്റ് അവതരിപ്പിക്കണമെന്നും അത് ചർച്ചകൾക്ക് വിധേയമാക്കണമെന്നും വ്യവസ്ഥ ചെയ്തു.
തുടക്കത്തിൽ പൊതുബജറ്റിന്റെ ഭാഗമായിരിന്ന റയിൽ ബജററ്റ് അക്വർത്ത് കമ്മറ്റിയുടെ ശുപാർശ അനുസരിച്ച് 1924 ൽ വേർപെടുത്തി. സ്വതന്ത്ര ഇന്ത്യയിലും ഇതേ രീതി തന്നെയാണ് അനുവർത്തിച്ചുവരുന്നത്. എന്നാൽ 2017 മുതൽ റെയിൽ ബജറ്റ് പൊതുബജറ്റിൽ ലയിപ്പിക്കുന്നതിനെക്കുറിച്ച് പഠിക്കാൻ ഒരു അഞ്ചംഗ കമ്മിറ്റിയെ ചുമതലപ്പെടുത്തിയിട്ടുണ്ട്.
സ്വതന്ത്ര ഇന്ത്യയിലെ ആദ്യത്തെ കേന്ദ്ര ബജറ്റ് അവതരിപ്പിച്ചത് ഇന്ത്യയുടെ ആദ്യ ധനകാര്യമന്ത്രി ആയിരുന്ന ആർ.കെ. ഷണ്മുഖം ചെട്ടി ആണ്. 1964 ഫെബ്രുവരി 29 ന്ഇ ബജറ്റ്ന്ത്യ അവതരിപ്പിച്ച മൊറാർജി ദേശായി ആണ് ജന്മദിനത്തിൽ ബജറ്റ്ൽ അവതരിപ്പിച്ച ഏക വ്യക്തി. ബജറ്റ് അവതരിപ്പിച്ച ഏക വനിതയാണ്‌ ഇന്ദിരാഗാന്ധി.
ബജറ്റിൽ ഉൾക്കൊള്ളിച്ചിട്ടുള്ള ചെലവുകൾ രണ്ട് പ്രത്യേക ഭാഗങ്ങളായി വിഭജിക്കപ്പെട്ടിരിക്കുന്നു. കൺസോളിഡേറ്റട് ഫണ്ട് ഓഫ് ഇന്ത്യയിൽ ചേർത്തിട്ടുള്ള വോട്ടുചെയ്യേണ്ട ആവശ്യമില്ലാത്ത ചെലവുകളും വോട്ടുചെയ്യേണ്ട ആവശ്യമുള്ള ചെലവുകളും ആണ് അവ. വോട്ടുചെയ്യേണ്ട ആവശ്യമില്ലാത്ത ചെലവുകൾ താഴെ പറയുന്നവയാണ്.
ഭരണഘടനയനുസരിച്ച്, ഉത്തരവാദപ്പെട്ടിട്ടുള്ള ഇനങ്ങളെന്ന നിലയ്ക്ക് ഈ ചെലവിനങ്ങൾ പാർലമെൻറ് വോട്ടുചെയ്ത് പാസ്സാക്കേണ്ടതില്ലെങ്കിലും ഇരുസഭകൾക്കും അതിൽ ഏതിനെക്കുറിച്ചും ചർച്ച ചെയ്യാം. 
വോട്ടുചെയ്യേണ്ട ആവശ്യമുള്ള ചെലവുകളെ സമ്പന്ധിച്ചിടത്തോളം അടങ്കൽ തുകകൾ ഗ്രാൻറിനുവേണ്ടിയുള്ള ഡിമാൻറ് രൂപത്തിൽ ലോകസഭയുടെ മുമ്പിൽ വയ്ക്കണം. ഈ ഡിമാൻറുകളെ സഭയ്ക്ക് സ്വീകരിക്കുവാനോ തള്ളുവാനോ അധികാരമുണ്ട്.


</doc>
<doc id="354015" url="https://ml.wikipedia.org/wiki?curid=354015" title="പാറൊ അന്താരാഷ്ട്ര വിമാനത്താവളം">
പാറൊ അന്താരാഷ്ട്ര വിമാനത്താവളം

ഭൂട്ടാൻ രാജ്യത്തെ ഏക അന്താരാഷ്ട്ര വിമാനത്താവളമാണ് പാറൊ അന്താരാഷ്ട്ര വിമാനത്താവളം ( "") ഭൂട്ടാനിലെ നാല് വിമാനത്താവളങ്ങളിൽ ഒന്നാണിത്. പാറൊ നഗരത്തിൽ നിന്ന് 6 കിലോമീറ്റർ ദൂരെയായി പാറൊ ചൂ എന്ന നദിയുടെ തീരത്തായാണ് ഈ വിമാനത്താവളം സ്ഥിതി ചെയ്യുന്നത്. 5500 മീറ്റർ ഉയരമുള്ള കുന്നുകളാൽ ചുറ്റപ്പെട്ട ഈ വിമാനത്താവളത്തിൽ വിമാനമിറക്കുന്നത് വളരെ വിദഗ്ദ്ധരായ വൈമാനികർക്കേ സാധിക്കുകയുള്ളൂ. വളരെക്കുറച്ച് പൈലറ്റുമാർക്കേ ഇതിനുള്ള സർട്ടിഫിക്കേഷൻ ലഭിച്ചിട്ടുള്ളൂ.

പകൽ സമയത്ത് നേരിട്ട് കാഴ്ചയുള്ള സാഹചര്യങ്ങളിൽ മാത്രമേ പാറൊ വിമാനത്താവളത്തിൽ വിമാനമിറക്കാൻ അനുവദിക്കുന്നുള്ളൂ. 2011 വരെ ഭൂട്ടാനിലെ ഏക വിമാനത്താവളം ഇതായിരുന്നു. റോഡുവഴി ഈ വിമാനത്താവളം തിംഫുവിൽ നിന്ന് 54 കിലോമീറ്റർ ദൂരെയാണ്.

1968-ൽ ഇന്ത്യൻ ബോർഡർ റോഡ്സ് ഓർഗനൈസേഷൻ പാറോ താഴ്വരയിൽ വിമാനമിറങ്ങുവാനുള്ള ഒരു സ്ട്രിപ് നിർമിച്ചു. ഇന്ത്യൻ സൈന്യത്തിന്റെ ഹെലിക്കോപ്റ്ററുകൾ ഭൂട്ടാൻ ഗവണ്മെന്റിനുവേണ്ടി ഉപയോഗിക്കുവാനായിരുന്ന് ഈ എയർ സ്ട്രിപ് ആദ്യം ഉപയോഗിച്ചിരുന്നത്. ഭൂട്ടാന്റെ ആദ്യത്തെ വിമാനക്കമ്പനിയായ ഡ്രൂക് എയർ 1981 ഏപ്രിൽ 5-ന് ആരംഭിച്ചു.

വളരെ 'ആഴമുള്ള' ഒരു താഴ്വരയിൽ സമുദ്രനിരപ്പിൽ നിന്ന് 7332 അടി ഉയരത്തിലാണ് ഈ വിമാനത്താവലം സ്ഥിതി ചെയ്യുന്നത്. ചുറ്റും 18000 അടി വരെ ഉയരമുള്ള പർവ്വതങ്ങളാണുള്ളത്. വിമാനത്താവളത്തിന്റെ റൺവേയ്ക്ക് 3900 അടി നീളമാണുള്ളത്. പാറൊ വിമാനത്താവളത്തിൽ നിന്ന് പറത്താനാവുന്ന വിമാനങ്ങൾ പരിമിതമാണ്. ഇന്ധനം നിറയ്ക്കാതെ കൽക്കട്ടയിലേയ്ക്കും തിരിച്ചും പറക്കാൻ സാധിക്കുന്നതും പെട്ടെന്ന് ഉയരാൻ സാധിക്കുന്നതും 18–20 സീറ്റ് ഉള്ളതുമായതും ചെറിയ റൺവേയിൽ നിന്ന് പറന്നുയരാനും ഇറങ്ങാനും സാധിക്കുന്നതുമായ വിമാനമായിരുന്നു 1978-80 കാലഘട്ടത്തിൽ ആവശ്യമായിരുന്നത്. പാറൊയിൽ ലഭ്യമായ അടിസ്ഥാനസൗകര്യങ്ങളും കുറവായിരുന്നു. മൂന്ന് തരം വിമാനങ്ങൾ പരീക്ഷണപ്പറക്കലുകൾക്ക് തിരഞ്ഞെടുത്തുവെങ്കിലും ഇവയൊന്നും അനുയോജ്യമായിരുന്നില്ല.

1981-ൽ ഇന്ത്യൻ ഗവണ്മെന്റ് ഭാരം കുറഞ്ഞ വിമാനങ്ങൾക്കായി ഒരു കമ്മിറ്റി രൂപീകരിച്ചു. ഈ കമ്മിറ്റിയുടെ പഠനം അടിസ്ഥാനമാക്കി ഭൂട്ടാൻ ഗവണ്മെന്റ് ഒരു ഡോർണിയർ 228-200 വിമാനം വാങ്ങുവാൻ തീരുമാനിച്ചു. രണ്ടാമതൊരു വിമാനം കൂടി 1983-ൽ വാങ്ങുവാനുള്ള സാദ്ധ്യത നിലനിർത്തുന്നതായിരുന്നു കരാർ. ആദ്യ 18-സീറ്റ് ഡോർണിയർ 228-200 പാറൊ വിമാനത്താവളത്തിൽ 1983 ജനുവരി 14-ന് ഇറങ്ങി. പാറോ സോങ്ങിലെ ലാമയായിരുന്നു വിമാനമിറങ്ങേണ്ട സമയവും ആൾക്കാരുടെ എണ്ണവും വിമാനം പാർക്ക് ചെയ്യേണ്ട ദിശയും മറ്റും തീരുമാനിച്ചത്!

ഡ്രൂക് എയർ 1983 മുതൽ കൽക്കട്ടയിലേയ്ക്കും പിറ്റേദിവസം തിരികെയും വിമാന സർവ്വീസ് ആരംഭിച്ചു. റൺവേയും രണ്ട് മുറികളുള്ള ഒരു കെട്ടിടവുമാണ് അന്ന് ഇവിടെയുണ്ടായിരുന്നത്. സിവിൽ ഏവിയേഷൻ വകുപ്പ് 1986 ജനുവരിയിൽ പ്രവർത്തനമാരംഭിക്കുന്നതിന് മുൻപ് വിമാനത്താവളത്തിന്റെ നടത്തിപ്പ് ചുമതല ഡ്രൂക് എയറിനായിരുന്നു.

1990-ൽ റൺവേയുടെ നീളം 6445 അടിയായി വർദ്ധിപ്പിച്ചു. കൂടുതൽ ഭാരമുള്ള വിമാനങ്ങൾക്ക് ഇറങ്ങാനായി ബലവത്താക്കുകയും ചെയ്തു. വിമാനങ്ങൾ സംരക്ഷിക്കുവാൻ ഒരു ഹാങറും നിർമ്മിക്കപ്പെട്ടു. ഇതിനായുള്ള പണം ഭാഗികമായി മുടക്കിയത് ഇന്ത്യൻ ഗവണ്മെന്റായിരുന്നു.

1988 നവംബർ 21-ന് ഡ്രൂക് എയറിന്റെ ആദ്യ ജെറ്റ് (ബിഎഇ 146-100 പാറൊ വിമാനത്താവളത്തിലെത്തി. 2003-ൽ ആദ്യ എയർബസ് എ319-100 ഇവിടെയെത്തി.

2010 ഓഗസ്റ്റ് മുതൽ ബുദ്ധ എയർ പാറോയിലേയ്ക്ക് ചാർട്ടർ ചെയ്ത വിമാനങ്ങൾ അയയ്ക്കാൻ ആരംഭിച്ചു. ഭൂട്ടാനിലെ ആദ്യ സ്വകാര്യ വിമാനക്കമ്പനിയായ ടാഷി എയർ 2011 ഡിസംബറിൽ സർവ്വീസ് ആരംഭിച്ചു.


</doc>
<doc id="354019" url="https://ml.wikipedia.org/wiki?curid=354019" title="പാറൊ">
പാറൊ

ഭൂട്ടാനിലെ പാറൊ താഴ്വാരത്തിൽ സ്ഥിതി ചെയ്യുന്ന പാറൊ നഗരം () ഇതേ പേരിലുള്ള ജില്ലയുടെ ഭരണകേന്ദ്രമാണ്. ചരിത്രപ്രാധാന്യമുള്ള ധാരാളം കെട്ടിടങ്ങളും സ്ഥലങ്ങളുമുള്ള ഈ നഗരത്തിലാണ് ഭൂട്ടാനിലെ ഏക അന്താരാഷ്ട്ര വിമാനത്താവളം നിർമിച്ചിരിക്കുന്നത്. പ്രസിദ്ധമായ പാറൊ തക്ത്സാങ് ഈ നഗരത്തിനടുത്താണ് സ്ഥിതി ചെയ്യുന്നത്. 

ഒരു പുരാതന വാച്ച് ടവറിൽ സ്ഥിതി ചെയ്യുന്ന ഭൂട്ടാൻ ദേശീയ മ്യൂസിയം, പാറൊ സോങ് (കോട്ട) എന്നിവ മറ്റ് ആകർഷണങ്ങളാണ്. ഒലതാങ് ഹോട്ടൽ മറ്റൊരാകർഷണമാണ്.

ഒരേ സമയം ഒരു കോട്ടയും ആശ്രമവുമായ റിൻപങ് സോങ് എന്ന കെട്ടിടം പാറൊ നദീതടത്തിന് അഭിമുഖമായാണ് സ്ഥിതി ചെയ്യപ്പെടുന്നത്. പദ്മ സംഭവ പത്താം നൂറ്റാണ്ടിന്റെ തുടക്കത്തിൽ ഇവിടെ ഒരു ആശ്രമം സ്ഥാപിച്ചിരുന്നു. 1644-ൽ നവാങ് നാംഗ്യാൽ ആണ് ഇത് വിപുലീകരിച്ചത്. അഞ്ച് നിലയുള്ള ഈ കെട്ടിടം നൂറ്റാണ്ടുകളോളം ടിബറ്റിൽ നിന്നുള്ള അധിനിവേശശ്രമങ്ങളെ ചെറുത്തുനിൽക്കാൻ സഹായകമായി.

1907-ൽ ഒരു തീപ്പിടുത്തത്തിൽ നശിച്ചുപോയ ഈ കെട്ടിടം പിന്നീട് പുനർനിർമ്മിക്കപ്പെട്ടു. ധാരാളം വിശുദ്ധ വസ്ത്രങ്ങളും മുഖം മൂടികളും ഇവിടെ സൂക്ഷിക്കപ്പെട്ടിട്ടുണ്ട്. 

സോങ്ങിന് മുകളിലുള്ള കുന്നിൽ ഒരു പുരാതന നിരീക്ഷണഗോപുരം സ്ഥിതിചെയ്യുന്നുണ്ട്. ട സോങ് എന്നാണ് ഇതിന്റെ പേര്. 1967 മുതൽ ഇവിടെയാണ് ഭൂട്ടാന്റെ ദേശീയ മ്യൂസിയം സ്ഥിതി ചെയ്യുന്നത്. സോങ്ങിന് കീഴെയുള്ള ഒരു പുരാതന പാലത്തിനപ്പുറം ഉഗ്യേൻപ്ലേരി കൊട്ടാരം സ്ഥിതിചെയ്യുന്നു. പെൻലോപ് ത്ഷെറിംഗ് പെൻജോർ ആണ് ഇത് നിർമിച്ചത്.

പ്രധാന തെരുവിനിരുവശവും പരമ്പരാഗത വാസ്തുശിൽപ്പശൈലിയിലുള്ള അലങ്കരിച്ച കെട്ടിടങ്ങളുണ്ട്. ചെറിയ കടകളും ഭക്ഷണശാലകളും സ്ഥാപനങ്ങളുമാണ് ഇവിടെ പ്രവർത്തിക്കുന്നത്.

പുതിയ പാലത്തിന് സമീപമുള്ള പതിനഞ്ചാം നൂറ്റാണ്ടിൽ പണികഴിപ്പിച്ച ഒരു ക്ഷേത്രമാണ് ദുങ്സേ ലഖാങ്. ഉഗ്യേൻ പേർലി കൊട്ടാരം ഇവിടെനിന്ന് കാണാൻ സാധിക്കും. രാജകുടുംബാംഗങ്ങൾ ഇവിടെ തങ്ങാറുണ്ട്. റിൻപങ് സോങ്ങിനടുത്ത് പഴയ പാലമുണ്ട്. 

ഓലതാങ് ഹോട്ടൽ എഴുപതുകളിൽ പണികഴിപ്പിച്ചതാണ്. നാലാമത്തെ രാജാവായ ജിഗ്മേ സിങ്യേ വാങ്ചുക്കിന്റെ സ്ഥാനാരോഹണ ചടങ്ങിൽ സന്ദർശിക്കാനെത്തുന്ന വിദേശ രാജ്യങ്ങളുടെ രാഷ്ട്രത്തലവന്മാർക്ക് താമസിക്കുവാനുള്ള സൗകര്യം ഭൂട്ടാനിൽ എഴുപതുകളുടെ തുടക്കത്തിൽ ഉണ്ടായിരുന്നില്ല. രാഷ്ട്രത്തലവന്മാർക്കും സംഘങ്ങൾക്കും താമസിക്കുവാനുള്ള സൗകര്യത്തിനായാണ് രാജ്ഞിയുടെ നിർദ്ദേശാർത്ഥം ഈ ഹോട്ടൽ പണികഴിപ്പിച്ചത്. 

പാറോ നഗരത്തിന് ഏകദേശം 10 കിലോമീറ്റർ പുറത്താണ് പ്രസിദ്ധമായ തക്ത്സാങ് (കടുവയുടെ കൂട്) സന്യാസാശ്രമം. 1,000 മീറ്റർ ഉയരത്തിലുള്ള ഒരു മലയിലാണ് ഈ ആശ്രമം പണിതിട്ടുള്ളത്. ഭൂട്ടാനിലെ ബുദ്ധമതസ്ഥാപകനായ ഗുരു റിമ്പോച്ചെ ഇവിടെ ഒരു പറക്കുന്ന പെൺകടുവയുടെ പുറത്തുകയറി പ്രത്യക്ഷപ്പെട്ടു എന്നാണ് വിശ്വാസം. ഇവിടേയ്ക്കുള്ള യാത്ര ഏകദേശം മൂന്ന് മണിക്കൂറെടുക്കും. ഇവിടെനിന്നുള്ള പാറൊ നഗരത്തിന്റെ വിഹഗവീക്ഷണം സുന്ദരമായ ദൃശ്യമാണ്. 16 കിലോമീറ്റർ റോഡ് യാത്ര ചെയ്താൽ 1951-ൽ തീപ്പിടുത്തത്തിൽ ഭാഗികമായി നശിച്ച ഡുക്യെൽ സോങ് എന്ന സന്യാസാശ്രമത്തിലെത്താം.

കുന്നുകളാൽ ചുറ്റപ്പെട്ടിരിക്കുന്നതിനാൽ ലോകത്തിലെ ഏറ്റവും ബുദ്ധിമുട്ടേറിയ വാണിജ്യ വിമാനത്താവളമായാണ് ഇത് കണക്കാക്കപ്പെടുന്നത് ഒരു റൺവേ മാത്രമാണ് ഈ വിമാനത്താവളത്തിലുള്ളത്. ഹിമാലയത്തിലെ 5,500 മീറ്റർ ഉയരമുള്ള മലനിരകൾക്ക് മുകളിലൂടെയാണ് വിമാനങ്ങൾ ഈ വിമാനത്താവളത്തിലെത്തുന്നത്. 1,980 മീറ്റർ നീളമുള്ള റൺവേയിൽ വിമാനമിറക്കുക എന്നതും ഒരു വെല്ലുവിളിയാണ്. സമുദ്രനിരപ്പിൽ നിന്ന് ഉയർന്ന സ്ഥലമായതുകാരണം വായൂമർദ്ദം കുറഞ്ഞതും ഒരു വെല്ലുവിളിയാണ്. വളരെക്കുറച്ച് പൈലറ്റുമാർക്ക് മാത്രമേ ഈ വിമാനത്താവളത്തിൽ വിമാനമിറക്കാനുള്ള സർട്ടിഫിക്കറ്റ് ലഭിച്ചിട്ടുള്ളൂ. എല്ലാ വർഷവും 30,000 ആൾക്കാർ ഈ വിമാനത്താവളം ഉപയോഗിക്കുന്നുണ്ട്.
<br>



</doc>
<doc id="354022" url="https://ml.wikipedia.org/wiki?curid=354022" title="നീർമുത്തന്മാർ">
നീർമുത്തന്മാർ

ലോകത്ത് ഏറ്റവും കൂടുതൽ അംഗങ്ങൾ ഉള്ള തുമ്പികുടുംബമാണ് നീർമുത്തന്മാർ (Skimmers അല്ലെങ്കിൽ Perchers) - Libellulidae. ആയിരത്തിലേറെ സ്പീഷിസുകൾ ഇതിൽ ഉണ്ട്. ലോകത്ത് എല്ലായിടത്തും ഉള്ളതിനാൽ എപ്പോഴും കാണപ്പെടുന്ന മിക്കതുമ്പികളും ഇവ തന്നെയാണ്.
നല്ല നിറമുള്ളവയാണ് മിക്ക അംഗങ്ങളും.

"ബുക്‌ലെറ്റ് "എന്ന് അർത്ഥമുള്ള ലാറ്റിൻ പദമായ "ലിബെല്ല"യിൽ നിന്നാവും ഈ പേരു വന്നതെന്നു കരുതുന്നു.

ഈ ജനുസുകൾ ആണ് നീർമുത്തന്മാരുടെ കുടുംബത്തിൽ ഉള്ളത്:



</doc>
<doc id="354025" url="https://ml.wikipedia.org/wiki?curid=354025" title="ജാക്സൺ, മിസ്സിസ്സിപ്പി">
ജാക്സൺ, മിസ്സിസ്സിപ്പി

ജാക്സൺ പട്ടണം യു.എസ്. സംസ്ഥാനമായ മിസ്സിസ്സിപ്പിയുടെ തലസ്ഥാനവും സംസ്ഥാനത്തെ ഏറ്റവും വലിയ പട്ടണവുമാണ്. ഗൾഫ് ഓഫ് മെക്സിക്കോയിൽ പതിക്കുന്ന പേൾ നദിയ്ക്കു സമീപമാണ് ഈ പട്ടണം സ്ഥിതി ചെയ്യുന്നത്. 1812 ലെ ബാറ്റിൽ ഓഫ് ന്യൂ ഓർലിയൻസിൽ പങ്കെടുക്കുകയും പിന്നീട് യു.എസ് പ്രസിഡൻറായിത്തീരുകയും ചെയ്ത ജനറൽ ആൻഡ്രൂ ജാക്സണെ ആദരിക്കുന്നതിനായാണ് പട്ടണത്തിന് ജാക്സൺ എന്ന പേരു നൽകിയത്.

നഗരത്തിലെ ഇപ്പോഴത്തെ മുദ്രാവാക്യം "ദ് സിറ്റി വിത്ത് സോൾ" എന്നാണ്. ബ്ലൂസ്, ഗോസ്പെൽ, ജാസ്, ഫോൽക് എന്നിവയിൽ നിരവധി പ്രമുഖ സംഗീതജ്ഞൻമാർ ഇവിടുണ്ട്.


</doc>
<doc id="354033" url="https://ml.wikipedia.org/wiki?curid=354033" title="ഹൂനാ, അലാസ്ക">
ഹൂനാ, അലാസ്ക

ഹൂനാ ("Xunaa" in Tlingit) ചിച്ചാഗോഫ് ദ്വീപിലുള്ള പ്രധാനമായും ട്ലിൻഗിറ്റ് സമൂഹം വസിക്കുന്ന ഒരു പട്ടണമാണ്. അലാസ്ക പാൻഹാൻഡിൽ ഭാഗത്തു തെക്കുകിഴക്കായിട്ടാണ് ഈ പട്ടണം സ്ഥിതി ചെയ്യുന്നത്. അലാസ്കയുടെ തലസ്ഥാനമായ ജുന്യൂ പട്ടണത്തന് 30 മൈൽ പടിഞ്ഞാറ് അലാസ്കൻ ഇൻസൈഡ് പാസേജിന് വിലങ്ങനെയാണ് പട്ടണത്തിന്റെ സ്ഥാനം. ചിച്ചാഗോഫ് ദ്വീപിലെ ഒരേയൊരു ഫസ്റ്റ് ക്ലാസ് പട്ടണമാണ് ഹൂനാ. ചിച്ചാഗോഫ്. യു.എസിലെ അഞ്ചാമത്തെ വലിയ ദ്വീപാണ്. 2000 ലെ കനേഷുമാരി കണക്കിൽ പട്ടണത്തിലെ ജനസംഖ്യ 860 ആയിരുന്നു. വേനൽക്കാലത്ത് മീൻ പിടുത്തത്തിനും ബോട്ടിംഗിനും വേട്ടയാടലിനുമായിട്ടൊക്കെ ആളുകൾ എത്തുന്നതിനാൽ ഈ സംഖ്യ 1,300 ആയി വർദ്ധിക്കാറുണ്ട്.


</doc>
<doc id="354034" url="https://ml.wikipedia.org/wiki?curid=354034" title="നീർക്കാവലന്മാർ">
നീർക്കാവലന്മാർ

Cruisers അല്ലെങ്കിൽ skimmers എന്ന് അറിയപ്പെടുന്ന തുമ്പിസ്പീഷിസുകൾ ഉൾപ്പെടുന്ന കല്ലൻതുമ്പികളുടെ കുടുംബമാണ് നീർക്കാവലന്മാർ (Macromiidae). ജലാശയങ്ങളുടെയും, റോഡിന്റെയും മധ്യത്തിൽ മീതെ പറക്കുന്നതുകാണാം. സൂചിവാലൻ കല്ലൻതുമ്പികളുമായി വലിപ്പത്തിൽ നല്ല സാമ്യമാണ് എങ്കിലും കണ്ണുകൾ പച്ചനിറത്തിലാണ്.

കോമരത്തുമ്പികളുടെ () ഒരു ഉപകുടുംബമായിട്ടാണ് ഇതിനെ കാലങ്ങളോളം കരുതിയിരുന്നത്. ലോകത്താകെ മൂന്നു ജനുസുകളിലായി 125 സ്പീഷിസുകൾ ഉണ്ട്. മുട്ടയിടാാനുള്ള അവയവം വയറിന്റെ അറ്റത്ത് ഇല്ലാത്ത പെൺതുമ്പികൾ വെൾക്ക്ലത്തിനുമീതെ പറക്കുമ്പോൾ വാലറ്റം വെള്ളത്തിൽ മുട്ടിച്ചാണ് മുട്ടയിടുന്നത്. ആൺതുമ്പികളുടെ സഹായമില്ലാതെയാണ് മുട്ടയിടുന്നത്.




</doc>
<doc id="354035" url="https://ml.wikipedia.org/wiki?curid=354035" title="ദീപ്തി ഓം ചേരി ഭല്ല">
ദീപ്തി ഓം ചേരി ഭല്ല

മോഹിനിയാട്ടം നർത്തകിയും ഗവേഷകയുമാണ് ദീപ്തി ഓം ചേരി ഭല്ല. കേരള സംഗീത നാടക അക്കാദമിയുടെ അവാർഡ് ലഭിച്ചിട്ടുണ്ട്. 
പ്രൊഫ. ഓംചേരിയുടെയും ഡോ. ലീലാ ഓംചേരിയുടെയും മകളായി ഡൽഹിയിൽ ജനിച്ചു. . മൂന്നു വയസ്സു മുതൽ സംഗീതവും നൃത്തവും അഭ്യസിച്ചു തുടങ്ങി. എം.എ., എം.ഫിൽ, പിഎച്ച്‌. ഡി. ബിരുദങ്ങൾ നേടീട്ടുണ്ട്. സാഹിത്യകലാപരിഷത്തിന്റെയും കേന്ദ്ര ഗവണ്മെന്റിന്റെയും സ്‌കോളർഷിപ്പോടെ നൃത്തത്തിൽ ഉപരിപഠനം നടത്തി. ഡൽഹിയിലെ അന്താരാഷ്‌ട്ര കഥകളി കേന്ദ്രത്തിലെ വിദ്യാർത്ഥിനിയായിരുന്നു. കർണ്ണാടകസംഗീതം, ഹിന്ദുസ്‌ഥാനി സംഗീതം, മോഹിനിയാട്ടം എന്നിവയിലും പ്രാവീണ്യം നേടിയിട്ടുണ്ട്. ഡൽഹി യൂണിവേഴ്‌സിറ്റി മ്യൂസിക്‌ ഡിപ്പാർട്ട്‌മെന്റ്‌ ഫാക്കൽറ്റിയുടെ കർണ്ണാടകസംഗീത വിഭാഗത്തിന്റെ സീനിയർ റീഡറാണ്.


</doc>
<doc id="354038" url="https://ml.wikipedia.org/wiki?curid=354038" title="മെതിയടി">
മെതിയടി

മരം കൊണ്ടു നിർമ്മിച്ച പഴയ കാല പാദരക്ഷ( ചെരുപ്പ്)യാണ് മെതിയടി എന്ന് അറിയപ്പെടുന്നത്. മൂന്നു സെന്റി മീറ്റർ വീതിയുള്ള മരക്കഷ്ണത്തിൽ മുൻവശത്തായി ഉയരമുള്ള ഒരു കുറ്റിയുണ്ടാവും (കുരുട്). പെരുവിരലിന്റെയും അതിന് അടുത്തുള്ള വിരലിന്റെയും ഇടയിലായി കുരുട് ഇറുക്കി പിടിച്ചാണ് നടക്കുക. കുമ്പിൾ മരം കൊണ്ടാണ് പഴയകാലത്ത് സാധാരണയായി മെതിയടി നിർമ്മിച്ചിരുന്നത്. ഇപ്പോൾ മെതിയടിയുടെ രൂപത്തിൽ മരമല്ലാത്ത മെറ്റീരിയലുകൾ ഉപയോഗിച്ച് പാദരക്ഷകൾ നിർമ്മിക്കുന്നുണ്ട്.
പച്ചിലമരം കൊണ്ടുണ്ടാക്കുന്ന മെതിയടി പ്രമേഹത്തിന് നല്ലതാണെന്ന് പറയപ്പെടുന്നുണ്ട്.


</doc>
<doc id="354039" url="https://ml.wikipedia.org/wiki?curid=354039" title="സാദി യൂസഫ്">
സാദി യൂസഫ്

ഒരു ഇറാഖി എഴുത്തുകാരനും കവിയും പത്രപ്രവർത്തകനും പുസ്തകപ്രസാധകനും രാഷ്ട്രീയപ്രവർത്തകനുമാണ് സാദി യൂസഫ്.മുപ്പതിലധികം പദ്യകൃതികളും ഏഴിലധികം ഗദ്യകൃതികളും സാദി യൂസഫ് രചിച്ചിട്ടുണ്ട്.
സാദി യൂസഫ് ബാഗ്ദാദിൽ നിന്നാണ് അറബി സാഹിത്യം പഠിച്ചത്.
ഒക്റ്റെയ് റിഫെറ്റ്, മെലി കേവറ്റ് ആൻഡി, ഗാർസ്വാ ലോർക്ക , യിയാനിസ് റിയോറ്റ, വാട്ട് വൈറ്റ്മാൻ, കോൺസ്റ്റന്റെൻ കവഫി തുടങ്ങിയ പ്രമുഖ എഴുത്തുകാരുടെ കൃതികൾ അറബി ഭാഷയിലേക്ക് സാദി യൂസഫ് വിവർത്തനം ചെയ്തിട്ടുണ്ട്. അൾജീരിയ, ലെബനൺ, ഫ്രാൻസ്, ഗ്രീസ്, സൈപ്രസ് എന്നീ രാജ്യങ്ങളിലും താമസിച്ചിട്ടുള്ള സാദി യൂസഫ് നിലവിൽ ലണ്ടനിലാണ് താമസിക്കുന്നത്.
2004-ൽ സാദി യൂസഫിന് കവിതാവിഭാഗത്തിൽ നൽകിയ സംഭാവനകളെ മാനിച്ച് അൽ ഒവൈസ് പ്രൈസ് നൽകിയെങ്കിലും സൗദി അറേബ്യൻ ഭരണാധികാരി ഷേക്ക് സയദ് ബിൻ അൽ നഹ്യാനെ വിമർശിച്ചതിനെ തുടർന്ന് തിരിച്ചെടുത്തു.

,വിത്തൗട്ട് ഏ ഫേസ്:തിരഞ്ഞെടുത്ത രചനകൾ


</doc>
<doc id="354047" url="https://ml.wikipedia.org/wiki?curid=354047" title="ഖാലിദ ആദിബ അമിൻ">
ഖാലിദ ആദിബ അമിൻ

ഒരു മലേഷ്യൻ എഴുത്തുകാരിയും കോളമിസ്റ്റും അധ്യാപികയും നടിയുമായിരുന്നു ഖാലിദ ആദിബ അമിൻ. 

ബ്രിട്ടീഷ് മലേഷ്യയിലെ ജൊഹോർ ബഹ്‌റുവിൽ 1936 ഫെബ്രുവരി 19ന് ജനിച്ചു. വനിതാ മാഗസിനായിരുന്ന ബുലൻ മെലായു എന്ന മാസികയുടെ പ്രസാധകനായിരുന്ന ഇബു സൈൻ ആയിരുന്നു പിതാവ്.
1953ൽ മലേഷ്യൻ സർവ്വകലാശാലയിൽ പഠനം പൂർത്തിയാക്കി. 1958 മുതൽ അധ്യാപികയായി ജോലി ആരംഭിച്ചു. 1970ൽ ക്വാലാലാംപൂരിലെ സെകോല മെനെൻഗ സ്രി പുതേരിയിൽ പ്രധാനാധ്യാപികയായി.
1970 മുതൽ 1980 വരെ ന്യൂ സ്‌ട്രൈറ്റ്‌സ് ടൈംസ് എന്ന ഇംഗ്ലീഷ് പത്രത്തിൽ കോളമിസ്റ്റ് ആയി. സ്രി ദെലിമ എന്ന തൂലികാനാമത്തിലായിരുന്നു എഴുതിയിരുന്നത്. ഇതിലെ കോളങ്ങൾ പിന്നീട് 2009ൽ പുസ്തകമായി പുറത്തിറക്കി.
മലായി ഭാഷയിൽ നിരവധി നോവലുകൾ രചിച്ചു. ബങ്ക്‌സവന് ടുലെൻ , സെരോജ മസീഹ് ഡി കോലം (1968), ടെമ്പറ്റ് ജതുഹ് ലഗി ദികെനങ്ക് (1983) എന്നിവയാണ് ഖാലിദ അദീബ ബിൻത് അമിൻ എഴുതിയ പ്രധാന നോവലുകൾ.
200 റേഡിയോ നാടകങ്ങൾ,ചെറുകഥകൾ എന്നിവയും രചിച്ചു. 2006ൽ ദിസ് എൻഡ് ഓഫ് ദി റെയിൻബോ എന്ന ഇംഗ്ലീഷ് നോവൽ പ്രസിദ്ധീകൃതമായി.
അദിക് മൻജ (1980), ഹതി ബുകൻ ക്രിസ്റ്റൽ (1989), മാറ്റ് സോം (1990) എന്നീ സിനിമകളിൽ അഭിനയിക്കുകയും ചെയ്തു.
പ്രമുഖ മലേഷ്യൻ പത്രപ്രവർത്തക കൂടിയായിരുന്ന ഇവർ 1979ൽ മലേഷ്യൻ ജേണലിസ്റ്റ് ഓഫ് ഇയർ പുരസ്‌കാരം നേടിയിട്ടുണ്ട്. 
1980ൽ സഹനടിക്കുള്ള പ്രഥമ മലേഷ്യൻ ഫിലിം ഫെസ്റ്റിവൽ അവാർഡ് നേടി. 1983ൽ സൗത്ത് ഈസ്റ്റ് ഏഷ്യ പുരസ്‌ക്കാരവും സാഹിത്യ പ്രചാരണത്തിനായുള്ള 1990ലെ ഇസ്സോ ഗപേന പ്രമോഷൻ അവാർഡും കരസ്ഥമാക്കി.
സെറോജ മസീഹ് ദി കോലം ജപ്പാൻ ഭാഷയിലേക്ക് പരിഭാഷ ചെയ്തു. സുരോജ്യ നോ ഹന വ മദാ ഇകെ നി എന്ന പേരിൽ 1986ൽ ജപ്പാനിൽ പുറത്തിറങ്ങി. ശഹ്നോൻ അഹമ്മദ് എന്ന പുസ്തകവും വിവർത്തനം ചെയ്തു.

200 റേഡിയോ നാടകങ്ങൾ,നിരവധി ചെറുകഥകൾ എന്നിവയും രചിച്ചു. 2006ൽ ദിസ് എൻഡ് ഓഫ് ദി റെയിൻബോ എന്ന ഇംഗ്ലീഷ് നോവൽ പ്രസിദ്ധീകൃതമായി.

2006ൽ ഫിനിക്‌സ് പ്രസ്സാണ് നോവൽ പുറത്തിറക്കിയത്. നോവലിന്റെ തുടക്കത്തിൽ തന്നെ ഒരു ബാലനെ മറ്റു ചില കുട്ടികൾ റാഗിങ് ചെയ്യുന്നതാണ്.
ഒരു ഇന്തോനേഷ്യൻ എഴുത്തുകാരിയായ ബുയ ഹംകയുടെ യഥാർത്ഥ ജീവിതം അവരുടെ സ്‌നേഹ ഉപദേശത്തോടെ എഴുതിയതാണ് ഈ നോവൽ.
1950ൽ സിംഗപ്പൂരിലെ മലായി സർവ്വകലാശാലയിൽ പഠിച്ചിരുന്ന ഒരു കൂട്ടം വിദ്യാർഥികളെ കുറിച്ചാണ് ഈ നോവലിലെ കഥ. 
നോവലിലെ മുഖ്യ കഥാപാത്രമായ അയു എന്ന സൗമ്യയായ മലായി പെൺകുട്ടി ഒരു എഴുത്തുകാരിയാവാനായി വൈദ്യശാസ്ത്ര പഠനം ഉപേക്ഷിക്കുന്നു.
1950ലെ മലായൻ കാലത്തെ പൊതുവായ അവസ്ഥകൾ വിവരിക്കുകയാണ് നോവലിൽ. നോവലിലെ പ്രധാന കഥാ തീം ഗോത്ര ബന്ധങ്ങളും അവയുടെ വ്യത്യസ്ത സാഹചര്യങ്ങളുമാണ്.ഗോത്രങ്ങൾ തമ്മിൽ വളരുന്ന സംഘർഷങ്ങൾ അവളിൽ ഉണ്ടാക്കുന്ന ഉത്കണ്ഠകളാണ് കഥയിൽ.
ഇത് അവളുടെ വിവിധങ്ങളായ സാഹചര്യങ്ങളെ വിശദമായി പര്യവേഷണം നടത്തുന്നു. അവളുടെ സ്വഭാവം മുതൽ അവളുടെ കുട്ടിക്കാലത്തെ സുഹൃത്തുക്കളുമായുള്ള സംഭാഷണങ്ങൾ, അവളുടെ അച്ഛനെ നഷ്ടമാത്, ജപ്പാൻ മലായയെ ആക്രമിച്ചപ്പോൾ അവളുടെ സുഹൃത്തുക്കളെ നഷ്ടപ്പെട്ടത്. അവളുടെ അമ്മ സ്വാതന്ത്ര്യതതിനായി പോരാടിയത്. ബ്രിട്ടീഷുകാരോടുള്ള അവളുടെ പക എല്ലാം നോവലിൽ വിവരിക്കുന്നുണ്ട്.




</doc>
<doc id="354053" url="https://ml.wikipedia.org/wiki?curid=354053" title="കാർലോസ് സന്റാന">
കാർലോസ് സന്റാന

ഒരു മെക്സിക്കൻ- അമേരിക്കൻ സംഗീതജ്ഞനാണ് കാർലോസ് സന്റാന (ജനനം ജൂലൈ 20, 1947).1967 സന്റാന എന്ന സംഗീത സംഘം സ്ഥാപിച്ചു

2003-ൽ "റോളിംങ്ങ് സ്റ്റോൺ" മാഗസിൻ സന്റാനയെ എക്കാലത്തെയും മഹാന്മാരായ 100 ഗിറ്റാറിസ്റ്റിൽ ഇരുപതാം സ്ഥാനത്ത് ഉൾപ്പെടുത്തിയിട്ടുണ്ട്.. 10 ഗ്രാമി പുരസ്കാരവും 3 ലാറ്റിൻ ഗ്രാമി പുരസ്കാരവും ലഭിച്ചിട്ടുണ്ട്.


</doc>
<doc id="354057" url="https://ml.wikipedia.org/wiki?curid=354057" title="പാറൊ ചൂ">
പാറൊ ചൂ

പടിഞ്ഞാറൻ ഭൂട്ടാനിലെ ഒരു നദിയാണ് പാറോ ചൂ. വോങ് ചൂ നദിയുടെ ഒരു പോഷകനദിയാണിത്. താഴെ ഭാഗങ്ങളിൽ ഈ നദിയെ റൈഡക് എന്നാണ് വിളിക്കുന്നത്. ചാമോ ലാറി പർവ്വതത്തിൽ നിന്ന് ഉദ്ഭവിക്കുന്ന നദി വോങ് ചൂ എന്ന നദിയുമായി ചൂസോം എന്ന സംഗമപ്രദേശത്തുവച്ച് യോജിക്കുന്നു. ഇത് വോങ് ചൂ നദിയുടെ വൃഷ്ടിപ്രദേശത്തിന്റെ ഭാഗമാണ്. പാറോ പട്ടണത്തിന്റെയും പാറോ സോങ്ങിന്റെയും പാറോ അന്താരാഷ്ട്ര വിമാനത്താവളത്തിന്റെയും അരികിലൂടെയാന് ഈ നദി ഒഴുകുന്നത്. ഈ നദി കയാക്കിംഗ് വിനോദത്തിന് ഉപയോഗിക്കുന്നുണ്ട്.

ചോമോ ലാറി (ദേവതയുടെ പർവ്വതം) പർവ്വതത്തിന്റെ തെക്ക് ഭാഗത്തുനിന്നാണ് ഈ നദി ഉദ്ഭവിക്കുന്നത്. ജിഗ്മേ ദോർജി ദേശീയോദ്യാനത്തിലൂടെ ഒഴുകുന്ന നദി പാറൊ താഴ്വാരത്തിലെത്തുന്നു. നദിയുടെ മദ്ധ്യഭാഗത്തും അവസാന ഭാഗത്തും സബ് ആല്പൈൻ കാടുകൾക്കിടയിലൂടെയാണിതൊഴുകുന്നത്. ട്രൗട്ട് മത്സ്യങ്ങൾ ധാരാളമുള്ള നദിയിൽ നിന്ന് നെൽവയലുകളിലേയ്ക്കും ആപ്പിൾ തോട്ടങ്ങളിലേയ്ക്കും ജലസേചനം നടക്കുന്നുണ്ട്.

പാറൊ താഴ്വരയിലൂടെയാണ് ഈ നദി ഒഴുകുന്നത്. ഭൂട്ടാനിലെ പ്രധാന നഗരങ്ങളിലൊന്നാണ് പാറൊ. ധാരാളം സന്യാസമഠങ്ങൾ ഈ നഗരത്തിലുണ്ട്. തക്ത്സങ് പാറൊ സോങ് എന്നിവ ഉദാഹരണങ്ങളാണ്. പാറൊ നഗരത്തിന് ഉദ്ദേശം 15 കിലോമീറ്റർ വടക്കായി ഒരു മലഞ്ചരിവിലാണ് തക്ത്സങ് മൊണാസ്റ്ററി. ഭൂട്ടാനിലെ വാസ്തുകലയുടെ നല്ല രണ്ട് ഉദാഹരണങ്ങളാണ് തക്ത്സങും പാറൊ സോങ്ങും. പാറൊ സോങ്ങിന് അടുത്തായി പരമ്പരാഗത മാതൃകയിൽ നിർമിച്ച ന്യാമി സാം എന്ന പാലം പാറൊ ചൂവിന് കുറുകേ സ്ഥാപിച്ചിരിക്കുന്നു. ആദ്യം സ്ഥാപിച്ച പാലം 1969-ൽ ഒരു വെള്ളപ്പൊക്കത്തിൽ ഒലിച്ചുപോയി. ഇപ്പോൾ നിലവിലുള്ളത് പുതുതായി നിർമിച്ച പാലമാണ്. സോങ് സംരക്ഷിക്കുവാനായി ഈ പാലം പലതവണ പൊളിക്കപ്പെട്ടിട്ടുണ്ട്. ബർണാഡോ ബർട്ടലൂച്ചിയുടെ ലിറ്റിൽ ബുദ്ധ എന്ന ചലച്ചിത്രത്തിൽ ഈ പാലം ചിത്രീകരിക്കപ്പെട്ടിട്ടുണ്ട്. പാറോ ടൗണിന് താഴെ ഈ നദി പടിഞ്ഞാറേയ്ക്ക് തിരിഞ്ഞ് പാറോ അന്താരാഷ്ട്ര വിമാനത്താവലത്തിന് അടുത്തുകൂടി ഒഴുകുന്നു. വിമാനത്തിലേയ്ക്കുള്ള റോഡ് ഈ നദിയുടെ തീരത്തുകൂടിയാണ് കടന്നുപോകുന്നത്.

തുടക്കക്കാർക്ക് കയാക്കിംഗ് നടത്തുവാൻ നല്ല സ്ഥലമാണ് നദിയുടെ അവസാന ഭാഗത്തെ 7 കിലോമീറ്റർ. റാഫ്റ്റ് ഉപയോഗിക്കത്തക്ക വീതി ഇവിടെ നദിയിലില്ല. ഈ ഭാഗത്ത് പാറകളുള്ള ധാരാളം റാപ്പിഡുകൾ (വേഗത്തിൽ വെള്ളമൊഴുകുന്ന ഭാഗം) ഉണ്ട്. ഒരു ബോൾഡർ ചോക്ക് തുടക്കത്തിൽ നിന്ന് 3 കിലോമീറ്റർ ദൂരെയായുണ്ട്. ഇതിനുശേഷം നദി ഒരു സുന്ദരമായ മലയിടുക്കിലേയ്ക്ക് പ്രവേശിക്കുന്നു. ചൂസോമിൽ ഈ ഭാഗം അവസാനിക്കുന്നു. വിദഗ്ദ്ധരായ കയാക്കർമാർക്ക് വോങ് ചൂവിലേയ്ക്ക് തുടരാവുന്നതാണ്.

ചൂസോം ("ചൂ" എന്നാൽ നദി എന്നും "സോം" എന്നാൽ ചേരുക എന്നുമാണ് അർത്ഥം) എന്ന സ്ഥലത്താണ് പാറൊ ചൂ, വോങ് ചൂ എന്നീ നദികൾ സംഗമിക്കുന്നത്. പല ഭൂട്ടാൻ നിവാസികളും മാതൃ പിതൃ നദികളുടെ സംഗമമായാണ് ഇതിനെ കണക്കാക്കുന്നത്. പാറോ ചൂ പിതൃനദിയും വോങ് ചൂ മാതൃനദിയും ആയി കണക്കാക്കപ്പെടുന്നു. നദികൾ കൂടിച്ചേരുന്നത് അശുഭലക്ഷണമായാണ് പല ഭൂട്ടാൻ നിവാസികളും കണക്കാക്കുന്നത്. ഭൂട്ടാനീസ്, നേപ്പാളീസ്, ടിബറ്റൻ എന്നീ വ്യത്യസ്ത ശൈലികളിൽ നിർമിച്ച മുന്ന് ചോർട്ടനുകൾ ഈ സ്ഥലത്ത് സ്ഥാപിക്കപ്പെട്ടിട്ടുണ്ട്. ചൂസോമിന് മുകളിലായുള്ള വോങ് ചൂ നദിയെ തിംഫു ചൂ എന്നും വിളിക്കാറുണ്ട്.



</doc>
<doc id="354061" url="https://ml.wikipedia.org/wiki?curid=354061" title="വെന്റിലേറ്റർ">
വെന്റിലേറ്റർ

ശ്വസനം ക്ലേശകരമോ അസാധ്യമോ ആകുന്ന സന്ദർഭത്തിൽ കൃത്രിമശ്വസനം നൽകുന്ന യന്ത്രസംവിധാനമാണ് വെന്റിലേറ്റർ( medical ventilator ).

ശ്വസന സഹായത്തിനു വെറും ഒരു ബലൂൺ പോലുള്ള റബർ ബാഗും കാറ്റ് ഞെക്കി കടത്താൻ ഒരു വാൽവ് സംവിധാനവും മതി. അത്തരത്തിലുള്ള സംവിധാനത്തെ BMV Bag Mask Valve എന്ന് പറയുന്നു.

ആധുനിക വെന്റിലേറ്ററുകളിൽ പലതും അതിനൂതന കമ്പ്യൂട്ടർ സങ്കേതങ്ങൾ ഉപയോഗപ്പെടുത്തുന്നവയാണ്.

വീടുകളിലും (തീവ്ര പരിചരണം വേണ്ടുന്ന രോഗികൾക്ക്), ഐ.സി.യു (intensive care unit), ഓപ്പറേഷൻ തീയറ്റർ എന്നിവടങ്ങളിലാണ് വെന്റിലേറ്ററുകൾ കാണുക.

അന്തരീക്ഷ വായു മർദ്ദീകരിച്ച ശേഷം (compressed), പലപ്പോഴും കൂടുതൽ ഓക്സിജനുമായി കൂട്ടി കലർത്തി രോഗിക്ക് എത്തിക്കുകയാണ് വെന്റിലേറ്ററുകളുടെ പ്രാഥമിക ധർമ്മം. കൂടിയ മർദ്ദത്തിൽ കടത്തിവിട്ട ശേഷം യന്ത്രസംവിധാനം കുറഞ്ഞ മർദ്ദത്തിലാവുന്നു. അപ്പോൾ ശ്വാസകോശത്തിന്റെ സ്വാഭാവിക ഇലാസ്തികത കാരണം  ഉഛശ്വസം സംഭവിക്കുന്നു. രോഗനില അനുസരിച്ച് മർദ്ദം, ഓക്സിജൻ നില , ശ്വസന വേഗത, തുടങ്ങിയ പല മാനകങ്ങളും വെന്റിലേറ്ററിൽ ക്രമപ്പെടുത്താവുന്നതാണ്

വായു ഒഴുക്ക് (air flow) വായു അളവ് (volume), മർദ്ദം, ചോർച്ച തുടങ്ങിയവ കൃത്യമായി സൂചിപ്പിക്കുകയും അപായമറിയിക്കുകയും ചെയ്യുന്ന അലാം സംവിധാനം എല്ലാ വെന്റിലേറ്ററുകളിലും സജീകൃതമാണ്


</doc>
<doc id="354062" url="https://ml.wikipedia.org/wiki?curid=354062" title="സോങ്ഘ">
സോങ്ഘ

ഭൂട്ടാനിൽ അഞ്ച് ലക്ഷത്തിലധികം ആൾക്കാർ സംസാരിക്കുന്ന സിനോ ടിബറ്റൻ കുടുംബത്തിൽപ്പെട്ട ഭാഷയാണ് സോങ്ഘ അല്ലെനിൽ ഭൂട്ടാനീസ് ( ), ഭൂട്ടാൻ രാജ്യത്തിലെ ഏക ഔദ്യോഗിക ഭാഷയാണിത്. ടിബറ്റൻ ലിപിയാണ് ഈ ഭാഷ എഴുതാനായി ഉപയോഗിക്കുന്നത്.

"സോങ്ഘ"  എന്ന വാക്കിനർത്ഥം "കോട്ടകളുടെ ഭാഷ" എന്നാണ്. "ഖ" എന്നാൽ ഭാഷ എന്നും "സോങ്"  എന്നാൽ കോട്ട എന്നുമാണ് അർത്ഥം. ഭൂട്ടാൻ ഏകീകരിച്ച ഷബ്ദ്രുങ് റിമ്പോച്ചെ സ്ഥാപിച്ച കോട്ടകളാണ് സോങ് എന്നറിയപ്പെടുന്നത്. ഇതേ വാസ്തുശില്പ ശൈലി തിബറ്റിലും നിലവിലുണ്ട്. 2013-ലെ കണക്കനുസരിച്ച് മാതൃഭാഷ എന്ന നിലയിൽ സോങ്ഘ ഭാഷ സംസാരിക്കുന്ന 171,080 ആൾക്കാരുണ്ട്. ആകെ 640,000  പേർ ഈ ഭാഷ സംസാരിക്കുന്നവരായുണ്ട്.

ഭൂട്ടാനിലെ പടിഞ്ഞാറൻ പ്രദേശത്തെ എട്ട് ജില്ലകളിൽ സോങ്ഘയോ ഇതിന്റെ ഭാഷാഭേദങ്ങളോ ആണ് പ്രധാന ഭാഷകൾ. വാങ്ഡ്യൂ ഫോഡ്രാങ്, പുനഖ, തിംഫു, ഗാസ, പാറൊ, ഹാ, ഡഗാന, ചൂഖ എന്നിവയാണ് ഈ ജില്ലകൾ. കലിംപോങ് എന്ന ഇന്ത്യൻ പട്ടണത്തിനടുത്തും ഈ ഭാഷ സംസാരിക്കുന്നവരുണ്ട്. ഒരിക്കൽ ഭൂട്ടാന്റെ ഭാഗമായിരുന്ന ഈ പ്രദേശം ഇപ്പോൾ പശ്ചിമ ബംഗാൾ സംസ്ഥാനത്തിന്റെ ഭാഗമാണ്. 

1971-ൽ സോങ്ഘ ഭൂട്ടാന്റെ ദേശീയ ഭാഷയായി പ്രഖ്യാപിക്കപ്പെട്ടു. ഭൂട്ടനിലെ എല്ലാ സ്കൂളുകളിലും സോങ്ഘ പഠിക്കുന്നത് നിർബന്ധമാണ്. ഈ ഭാഷ മാതൃഭാഷയല്ലാത്ത പ്രദേശങ്ങളിലും (തെക്ക്, കിഴക്കൻ പ്രദേശങ്ങൾ) ഇപ്പോൾ ബന്ധഭാഷയായി ഉപയോഗിക്കുന്നത് ഇതാണ്. 2003-ലെ ഭൂട്ടാനീസ് ചലച്ചിത്രമായ "ട്രാവലേഴ്സ് ആന്റ് മജീഷ്യൻസ് "പൂർണ്ണമായും ഈ ഭാഷയിലാണ്. 

തിബറ്റൻ അക്ഷരമാല ഉപയോഗിച്ചാണ് സോങ്ഘ എഴുതുന്നത്. ഈ അക്ഷരമാലയി മുപ്പത് അടിസ്ഥാന വ്യഞ്ജന അക്ഷരങ്ങളാണുള്ളത്. ഉച്ചൻ ലിപിയുടെ ഭൂട്ടാനിലെ രൂപമുപയോഗിച്ചാണ് സോങ്ഘ എഴുതുന്നത്. "ജോയി" "ജോറ്റ്ഷം" എന്നീ പേരുകളിലാണ് എഴുതുന്ന ലിപി അറിയപ്പെടുന്നത്. അച്ചടിക്കുന്ന ലിപിയെ "ഷും" എന്നാണ് വിളിക്കുന്നത്.

റോമൻ ലിപികൾ ഉപയോഗിച്ച് സോങ്ഘ ഭാഷ എഴുതുവാൻ പല രീതികളുണ്ട്. പൂർണ്ണമായി ശരിയായ ഉച്ചാരണം കൊണ്ടുവരുവാൻ ഈ രീതികൾക്കൊന്നും തന്നെ സാധിച്ചിട്ടില്ല. സോങ്ഘ ഫൊണറ്റിക് ട്രാൻസ്‌ലിറ്ററേഷൻ രീതി പൊതുവിൽ ഉപയോഗിക്കപ്പെടുന്ന ഒന്നാണ്. ചിലർ ലൈബ്രറി ഓഫ് കോൺഗ്രസ് രീതി, വൈലി ട്രാൻസ്‌ലിറ്ററേഷൻ സിസ്റ്റം, എ.എൽ.എ.-എൽ.സി. റോമനൈസേഷൻ സിസ്റ്റം, ഐ.പി.എ.-അടിസ്ഥാനമാക്കിയുള്ള ട്രാൻസ്‌ലിറ്ററേഷൻ സിസ്റ്റം എന്നിവ ഉപയോഗിക്കുന്നുണ്ട്. ഫൊണറ്റിക് ട്രാൻസ്‌ലിറ്ററേഷൻ സിസ്റ്റം കൊണ്ടുവന്നത് ജോർജ്ജ് വാൻ ഡ്രയം എന്ന ഭാഷാശാസ്ത്രജ്ഞനാണ്.

ഒരു ദക്ഷിണ തിബറ്റിക് ഭാഷയാണ് സോങ്ഘ എന്നാണ് കണക്കാക്കപ്പെടുന്നത്. സിക്കിമീസ്, മറ്റ് ഭൂട്ടാനീസ് ഭാഷകളായ ചോകാങ്‌ഗ്ക, ബ്രോക്പ, ബ്രോക്കറ്റ് ലാഖ എന്നീ ഭാഷകളുമായി സോങ്ഘ ഭാഷയ്ക്ക് ബന്ധമുണ്ട്. ഈ ഭാഷകൾ സംസാരിക്കുന്നവർക്ക് പരസ്പരം ഒരു പരിധിവരെ മനസ്സിലാക്കുവാൻ സാധിക്കും.

തിബറ്റിലെ ചുംബി താഴ്വരയിൽ സംസാരിക്കുന്ന ദക്ഷിണ തിബറ്റൻ ഭാഷയായ ജുമോവയുമായി സോങ്ഘയ്ക്ക് അടുത്ത ബന്ധമാണുള്ളത്. ആപേക്ഷികമായി സ്റ്റാൻഡേഡ് ടിബറ്റൻ ഭാഷയുമായി ഇതിന് വളരെ വിദൂരബന്ധം മാത്രമാണുള്ളത്. സംസാരത്തിൽ നിന്ന് സോങ്ഘയും ടിബറ്റൻ ഭാഷയും തമ്മിൽ പരസ്പരം മനസ്സിലാക്കാൻ സാധിക്കുകയില്ല. ക്ലാസ്സിക്കൽ ടിബറ്റൻ ഭാഷയ്ക്ക് ആധുനിക ടിബറ്റൻ ഭാഷയിലും സോങ്ഘയിലും വലിയ സ്വാധീനമുണ്ട്. ഭൂട്ടാനിൽ "ചോകെ" എന്നറിയപ്പെട്ടിരുന്ന ഈ ഭാഷ നൂറ്റാണ്ടുകളായി ബുദ്ധസന്യാസിമാർ ഒരു ഭരണഭാഷ എന്ന നിലയിൽ ഉപയോഗിച്ചുവന്നിരുന്നു. ഭൂട്ടാനിൽ 1960-കൾ വരെ ചോക ഭാഷയിലായിരുന്നു വിദ്യാഭ്യാസം നൽകിയിരുന്നത്. പിന്നീടാണ് സോങ്ഘ ഭാഷയിൽ വിദ്യാഭ്യാസം നൽകുവാൻ ആരംഭിച്ചത്.

ക്ലാസ്സിക്കൽ ടിബറ്റൻ ഭാഷയിൽ നിന്ന് ഉരുത്തിരിഞ്ഞുണ്ടായതാണെങ്കിലും സോങ്ഘ ഭാഷയിൽ ധാരാളം സ്വരവ്യത്യാസങ്ങളുണ്ട്. ഇത് ഒരേ ഉച്ചാരണമുള്ള വാക്കുകൾ എഴുതുന്നതിനും വാക്കുകൾ ഉച്ചരിക്കുന്നതിനും വലിയ വ്യത്യാസങ്ങളുള്ള സാഹചര്യമാണ് സൃഷ്ടിച്ചിരിക്കുന്നത്.



</doc>
<doc id="354064" url="https://ml.wikipedia.org/wiki?curid=354064" title="ഹാർട്ട്ഫാർഡ്, കണക്ടിക്കട്ട്">
ഹാർട്ട്ഫാർഡ്, കണക്ടിക്കട്ട്

ഹാർട്ട്ഫാർഡ് പട്ടണംis യു.എസ്. സംസ്ഥാനമായ കണക്റ്റിക്കട്ടിന്റെ തലസ്ഥാനമാണ്. 2010 ലെ സെൻസസ് അനുസരിച്ച് ഹാർട്ട്ഫാർഡ് പട്ടണത്തിലെ ജനസംഖ്യ 124,775 ആണ്. ബ്രിഡ്ജ് പോർട്ട്, ന്യൂ ഹാവൻ എന്നീ പട്ടണങ്ങൾ കഴിഞ്ഞാൽ കണക്റ്റിക്കട്ട് സംസ്ഥാനത്തെ മൂന്നാമത്തെ വലിയ പട്ടണമാണ് ഹാർട്ട്ഫാർഡ്.


</doc>
<doc id="354068" url="https://ml.wikipedia.org/wiki?curid=354068" title="സെൻറ് പോൾ, മിന്നസോട്ട">
സെൻറ് പോൾ, മിന്നസോട്ട

സെൻറ് പോൾ (; abbreviated St. Paul) ഐക്യനാടുകളുടെ സംസ്ഥാനമായ മിന്നസോട്ടയുടെ തലസ്ഥാനവും സംസ്ഥാനത്തെ ഏറ്റവും ജനസാന്ദ്രതയുള്ള പട്ടണവുമാണ്. 2015 ലെ കണക്കെടുപ്പില പട്ടണത്തിലെ ജനസംഖ്യ 300,851 ആയി കണക്കാക്കിയിരിക്കുന്നു. റാംസി കൌണ്ടിയുടെ കൌണ്ടി സീറ്റും കൂടിയാണീ പട്ടണം. ഇത് മിന്നസോട്ടയിലെ ഏറ്റവും ചെറുതും ജനനിബിഢവുമായ കൌണ്ടിയാണ് മിസ്സിസ്സിപ്പി നദി മിന്നസോട്ട നദിയുമായ സംഗമിക്കുന്ന പ്രദേശത്തിന് സമീപം മിസ്സിസ്സിപ്പി നദിയുടെ കിഴക്കേ തീരത്താണ് പട്ടണത്തിന്റെ കൂടുതൽ ഭാഗങ്ങളും സ്ഥിതി ചെയ്യുന്നത്. പട്ടണത്തിന്റെ മറ്റൊരു ഭാഗം സംസ്ഥാനത്തെ ഏറ്റവും വലിയ പട്ടണമായ മിന്നിയെപോളീസുമായി തൊട്ടിരിക്കുന്നു. ഈ പട്ടണങ്ങളെ "ട്വിൻ സിറ്റീസ്" എന്നു വിളിക്കപ്പെടുന്ന ഈ രണ്ടു പട്ടണങ്ങളും കൂടി മിന്നിയെപോളിസ്–സെൻറ് പോൾ മേഖലയുടെ കേന്ദ്രം ആയി വർത്തിക്കുന്നു. 3.52 മില്ല്യൺ താമസക്കാരുള്ള ഈ മെട്രോപോളിറ്റൻ മേഖല യു.എസിലെ പതിനാറാമത്തെ വലിയ മെട്രോപോളറ്റൻ മേഖലകൂടിയാണ്.

</doc>
<doc id="354072" url="https://ml.wikipedia.org/wiki?curid=354072" title="സേട്ട് നാഗ് ജീ ഫുട്ബോൾ ടൂർണമെന്റ്">
സേട്ട് നാഗ് ജീ ഫുട്ബോൾ ടൂർണമെന്റ്

കോഴിക്കോട് നഗരത്തിൽ ഓരോ വർഷവും സംഘടിപ്പിച്ചു വരുന്ന അന്താരാഷ്ട്ര പ്രശസ്തിയുള്ള ഒരു  ഫുട്ബോൾ ടൂർണമെന്റാണ് സേട്ട് നാഗ് ജീ ഫുട്ബോൾ ടൂർണമെന്റ്.

 1952 ൽ ആരംഭിച്ച ഈ ടൂർണമെന്റ് തുടക്കം മുതൽ വളരെ ജനകീയമായിരുന്നു.
1961 ലേയും 1963 ലേയും ഇടവേളകൾ ഒഴിച്ചാൽ 1995 വരെ ഓരോ വർഷവും സേട്ട് നാഗ് ജീ ഫുട്ബോൾ ടൂർണമെന്റ് കൃത്യമായി സംഘടിപ്പിച്ചിരുന്നു.
1995 ൽ ജെ.സി.ടി.ഫഗ്വാരയാണ് ചാമ്പ്യൻഷിപ്പ് നേടിയത്.1995 മുതൽ 21 വർഷം ടൂർണമെന്റ് നടന്നില്ല.
2016 ൽ ടൂർണമെന്റ് പുനരുജ്ജീവിപ്പിക്കപ്പെടുകയും ലോകത്തിന്റെ വിവിധ ഭാഗങ്ങളിൽ നിന്നുള്ള ക്ലബുകളും അർജന്റിന അണ്ടർ 23 ദേശീയ ടീമും പങ്കെടുക്കുകയും ചെയ്തു. 
ബ്രസീലിയൻ ഫുട്ബോൾ താരം റോണാൾഡീന്യൊ ആയിരുന്നു ടൂർണമെന്റിന്റെ ബ്രാന്റ് അംബാസ്സഡർ.
ബ്രസീലിയൻ ക്ലബ്ബായ അത് ലെറ്റികോ പാരനെൻസിനെ ഫൈനലിൽ 3-0 ത്തിന് തകർത്ത്  ഉക്രെയിനിലെ എഫ്.സി .നിപ്രോ ചാമ്പ്യന്മാരായി  
Reserves in the final.

Source: List of Winners/Runners-up


</doc>
<doc id="354073" url="https://ml.wikipedia.org/wiki?curid=354073" title="ശഹ്‌റിസത്ത് അബ്ദുൽ ജലീൽ">
ശഹ്‌റിസത്ത് അബ്ദുൽ ജലീൽ

ഒരു മലേഷ്യൻ രാഷ്ട്രീയ പ്രവർത്തകയാണ് ശഹ്‌റിസത്ത് അബ്ദുൽ ജലീൽ (Shahrizat Abdul Jalil). 2009 മുതൽ 2012 വരെ മലേഷ്യൻ മന്ത്രസഭയിൽ വനിതാ, കുടുംബ, കമ്മ്യൂണിറ്റി വികസന മന്ത്രിയായിരുന്നു. 1995 മുതൽ 2008 വരെ ലെംബ പന്തായി പാർലമെന്റ് മണ്ഡലത്തെ പ്രതിനിധീകരിച്ച് മലേഷ്യൻ പാർലമെന്റിൽ അംഗമായിരുന്നു. ഇതിന് ശേഷം മലേഷ്യൻ പാർലമെന്റിന്റെ ഉപരിസഭയായ ദേവൻ നെഗാരയിൽ അംഗമായിരുന്നിട്ടുണ്ട്.
2011-2012 വർഷത്തിൽ ഇവരുടെ രാഷ്ട്രീയ ജീവിതത്തിൽ വലിയ വിവാദമുണ്ടായ അഴിമതി ആരോപണമുണ്ടായി. പൊതു ഖജനാവിൽ നിന്നുള്ള പണം മന്ത്രിയും കുടുംബവും ദുരുപയോഗം ചെയ്തുവെന്ന് ആരോപണം ഉയർന്നു. ഇതേ തുടർന്ന് സെനറ്റർ സ്ഥാനവും മന്ത്രി പദവിയിൽ നിന്നും രാജിവെച്ചു. 2012 മെയ് മാസം, മന്ത്രി നിയമവിരുദ്ധമായി ഒന്നും ചെയ്തിട്ടില്ലെന്ന് അന്വേഷണത്തിൽ വ്യക്തമായി.
യുനൈറ്റ്ഡ് മലായി നാഷണൽ ഓർഗനൈസേഷന്റെ വനിതാ വിഭാഗം അധ്യക്ഷയാണ് ഇവർ.
1953 ആഗസ്റ്റ് 15ന് പാകിസ്താനി മലായി കുടുംബത്തിൽ പെനാൻഗ് എന്ന സ്ഥലത്ത് ജനിച്ചു. നോർത്തം റോഡ് ഗേൾസ് സ്‌കൂൾ, മദ്രസ തർബിയ ഇസ്‌ലാമിയ എന്നിവിടങ്ങളിൽ പ്രാഥമിക വിദ്യാഭ്യാസം നേടി. സെന്റ് ജോർജ്‌സ് ഗേൾസ് സ്‌കൂൾ, കോലെജ് തുങ്കു കുർഷിയ എന്നിവിടങ്ങളിലായി സെക്കണ്ടറി വിദ്യാഭ്യാസം പൂർത്തിയാക്കി. 1976ൽ മലായ സർവ്വകലാശാലയിൽ നിന്ന് നിയമത്തിൽ ഡിസ്റ്റിക്ഷനോടെ ബിരുദം നേടി. തുടർന്ന് മൂന്ന് വർഷം മജിസ്‌ട്രേറ്റായി സേവനം അനുഷ്ടിച്ചു. തുടർന്ന് അസിസ്റ്റന്റ് ട്രെഷറി സൊളിസിറ്ററായി നിയമിതയായി. 1980ൽ പബ്ലിക്ക് സർവ്വീസ് സെക്ടറിൽ നിന്ന് വിട്ടുനിന്നു. തുടർന്ന് സ്വന്തമായി നിയമ കമ്പനി തുടങ്ങി
2001ൽ മഹാതിർ മുഹമ്മദ് പ്രധാനമന്ത്രിയായ സമയത്താണ് ഇവർ ആദ്യമായി മന്ത്രിയായത്. പിന്നീട് അബ്ദുല്ല അഹമ്മദ് ബദവി പ്രധാനമന്ത്രിയായ സമയത്ത് രണ്ടാമതും വനിതാ, കുടുംബ, കമ്മ്യൂണിറ്റി വികസന മന്ത്രിയായി.
2005 ഒക്ടോബർ 16 മുതൽ 2006 ഫെബ്രുവരി വരെ ഫെഡറൽ ടെറിട്ടറീസ് മന്ത്രിയായി.

1995 മുതൽ 2008 വരെ ലെംബ പന്തായി പാർലമെന്റ് മണ്ഡലത്തെ പ്രതിനിധീകരിച്ച് മലേഷ്യൻ പാർലമെന്റിൽ അംഗമായി.
2008ലെ പൊതുതിരഞ്ഞെടുപ്പ് കോലാലമ്പൂരിലെ ലെംബാ പന്തായി മണ്ഡലത്തിൽ നിന്ന് മൽസരിച്ചെങ്കിലും പരാജയപ്പെട്ടു.
മലേഷ്യൻ വനിതാ, കുടുംബ ക്ഷേമ മന്ത്രിയും മൂന്ന് തവണ ഈ മണ്ഡലത്തെ പ്രതിനിധീകരിക്കുകയും ചെയ്ത ശഹ്‌റിസത്ത് അബ്ദുൽ ജലീലിനെ മലേഷ്യൻ മുൻ ഉപപ്രധാനമന്ത്രിയുടെ മകൾ നൂറുൽ ഇസ്സ അൻവർ വൻ ഭൂരിപക്ഷത്തിന് പരാജയപ്പെടുത്തി. 2004ലെ തിരഞ്ഞെടുപ്പിൽ നല്ല മാർജിനിൽ വിജയിച്ച ശഹ്‌റിസത്ത് അബ്ദുൽ ജലീൽ തന്നെ സീറ്റ് നിലനിർത്തുമെന്നായിരുന്നു ആദ്യ റിപ്പോർട്ടുകൾ. ജനകീയ മന്ത്രിയായിരുന്നു അവർ, 2004ൽ 15,288 വോട്ടിന്റെ ഭൂരിപക്ഷത്തിനായിരുന്നു അവർ ജയിച്ചിരുന്നത്. എന്നാൽ, 21,728 വോട്ടിന്റെ ഭൂരിപക്ഷത്തിനാണ് 2008ൽ നൂറുൽ ഇസ്സ, ശഹ്‌റിസത്ത് അബ്ദുൽ ജലീലിനെ പരാജയപ്പെടുത്തിയത്. എന്നാൽ,2013ൽ നടന്ന പൊതുതിരഞ്ഞെടുപ്പിൽ കഷ്ടിച്ചാണ് നൂറുൽ ഇസ്സ അൻവർ ഈ സീറ്റ് നിലനിർത്തിയത്. 1847 വോട്ടിനാണ് നൂറുൽ ഇസ്സ് ഇവിടെ നിന്ന് വിജയിച്ചത്.
1999ലെ പൊതു തിരഞ്ഞെടുപ്പിൽ വളരെ കുറഞ്ഞ ഭൂരിപക്ഷത്തിനാണ് എതിരാളിയായ സൈനുർ സക്കരിയ്യയെ പരാജയപ്പെടുത്തി സീറ്റ് നിലനിർത്തിയത്. വോട്ടെണ്ണലിൽ വിവാദം ഉണ്ടാകുകയും രണ്ടാമതും വോട്ടെണ്ണിയാണ് ശഹ്‌റിസത്ത് അബ്ദുൽ ജലീലിനെ വിജയിയായി പ്രഖ്യാപിച്ചത്.

Khoo Salma Nasution, Alison Hayes & Sehra Yeap Zimbulis: Giving Our Best: The Story of St George's Girls' School, Penang, 1885-2010, Areca Books, 2010


</doc>
<doc id="354076" url="https://ml.wikipedia.org/wiki?curid=354076" title="അക്കു യാദവ്">
അക്കു യാദവ്

നിർവധി സ്ത്രീകളെ ബലാൽസംഗം ചെയ്യുകയും മൂന്നുപേരു കൊല്ലുകയും ചെയുത കുപ്രസിദ്ധനായ ഒരു കുറ്റവാളിയായിരുന്നു അക്കു യാദവ് എന്ന അപര നാമത്തിൽ അറിയപ്പെട്ടിരുന്ന  ഭരത് കാളീചരൺ.(Akku_Yadav, alias Akku Yadav,1972 - August 13, 2004).

2004 ആഗസ്റ്റ് 13 ന് നാഗ്‌പൂർ ജില്ലയിലെ കസ്തൂർബാ നഗറിൽ വച്ച്  200 സ്ത്രീകളുടെ ഒരു കൂട്ടം യാദവിനെ വധിച്ചു. അവർ അക്കു യാദവിനെ നിരവധി തവണ കഠാരകളാൽ കുത്തുകയും മുഖത്ത് കല്ലെറിയുകയും മുളകുപൊടി വിതറുകയും ചെയ്തു. 
അക്കുവിന്റെ ഒരു ഇര അയാളുടെ ലിംഗം ഛേദിച്ചു.നാഗ് പൂർ ജില്ലാ കോടതിയിൽ കോടതിമുറിയുടെ മാർബിൾ 
തറയിലാണ് കൊലപാതകം നടന്നത്.പത്തു വർഷത്തിലേറെക്കാലം യാദവ്  നാട്ടുകാരായ സ്ത്രീകളെ ബലാൽത്സംഗം ചെയ്യുകയും 
ഉപദ്രവിക്കുകയും ചെയ്തിരുന്നുവെന്നും പരാതികൾ കൊടുത്തിട്ടും പോലീസ് യാതൊരു നടപടിയുമെടുത്തിരുന്നില്ലെന്നും 
പോലീസുകാർ യാദവിൽ നിന്നും കൈക്കൂലി വാങ്ങിയിരുന്നുവെന്നും  യാദവിനെ വകവരുത്തിയവർ പറഞ്ഞു.
ഇയാൾ മൂന്നുപേരെ കൊന്ന് മൃതദേഹങ്ങൾ റെയിൽ വേ ട്രാക്കിലെറിഞ്ഞതായും ആരോപണമുണ്ട്. കോടതിയിൽ വച്ച് തന്റെ ഇരകളിൽ ഒരാളെ വേശ്യ എന്നു വിളിച്ചതാണ് ആൾകൂട്ടത്തെ പ്രകോപിപ്പിച്ചത്. ആ ഗ്രാമത്തിലെ എല്ലാ സ്ത്രീകളും കുറ്റം സ്വയം ഏറ്റെടുക്കാൻ എത്തുകയുണ്ടായി. തെളിവുകളുടെ അഭാവത്തിൽ അറസ്റ്റ് ചെയ്ത സ്ത്രീകളെ വെറുതെ വിട്ടു. 

2012 ൽ സമാനമായ സാഹചര്യത്തിൽ അക്കു യാദവിന്റെ അനന്തരവൻ അമർ യാവദിനെയും കൊലചെയ്യുകയുണ്ടായി In 2012,


</doc>
<doc id="354077" url="https://ml.wikipedia.org/wiki?curid=354077" title="എ നോന്ങ്">
എ നോന്ങ്

സിനോ-വിയറ്റ്നാമീസ് അതിർത്തിയിലുള്ള ഷുവാംഗ്/നുംന്ഗ് ജനവിഭാഗത്തിന്റെ ശക്തയായ നേതാവ് ആയിരുന്നു എ നോന്ങ് (A Nong)
ചൈനീസ് , വിയറ്റ്‌നാമീസ് എന്നിവിടങ്ങളിൽ നിന്നുള്ള കയ്യേറ്റങ്ങളെ ചെറുക്കുന്നതിനായി ജനങ്ങളെ നയിച്ചു.
ഇപ്പോഴത്തെ തെക്കൻ ചൈനയുടെയും വിയറ്റ്നാമിന്റെയും ഏറ്റവും വടക്കെ അതിർത്തിയിൽ ഏകദേശം 1005ൽ ആണ് ഇവർ ജനിച്ചത്.
നോന്ങ് ഗോത്രത്തിലെ അറിയപ്പെടുന്ന മൂപ്പനായിരുന്നു പിതാവ്. ഇപ്പോൾ ചൈനയിൽ ഷുവാങ് എന്നും വിയറ്റ്‌നാമിൽ നുന്ങ് എന്നുമറിയപ്പെടുന്ന ന്യൂനപക്ഷ ജനവിഭാഗത്തിലെ ഒരു ഗോത്രമായിരുന്നു. 
നോന്ങ് ഗോത്ര തലവനായിരുന്ന നോന്ങ് ഖ്വൻഫു (Nong Quanfu) എന്നയാളെ ഏകദേശം 1020ൽ വിവാഹം ചെയ്തു.
നിരവധി മക്കളുണ്ടായിരുന്നു. ഇതിൽ ഏറെ പ്രശസ്തനായിരുന്നു 1025ൽ ജനിച്ച നോന്ങ് സിഗാഹോ (Nong Zhigao).
1035ൽ എ നോന്ങും അവരുടെ അച്ഛനും ഭർത്താവും മകനും ചേർന്ന് ഷുവാങ്, നൻങ് രാജവംശം സ്ഥാപിക്കാനുള്ള ശ്രമം നടത്തുന്നതിനിടെ അവരുടെ ഭർത്താവിനെ ചൈന പിടികൂടുകയും 1039 ൽ വധശിക്ഷ നടപ്പാക്കുകയും ചെയ്തു. ഈ സമയം ഇവർ മകനോടൊപ്പം രക്ഷപ്പെട്ടു.
വർഷങ്ങൾക്ക് ശേഷം ഏറെ രാഷ്ട്രീയ തന്ത്രങ്ങൾക്കും കലഹങ്ങൾക്കും ശേഷം 1052ൽ ഒരു രണ്ടാം സ്വതന്ത്ര രാജ്യം പ്രഖ്യാപിച്ചു. അതോടെ ചൈന ഇവരെ പിടികൂടുകയും 1055ൽ വധിക്കുകയും ചെയ്തു.

സിനോ വിയറ്റ്‌നാമീസ് അതിർത്തിയിൽ ഇന്നും വംശീയ വിഭാഗം നിലനിൽക്കുന്നുണ്ട്. 15 ദശലക്ഷത്തിലധികം ഷുവാംഗ്/നന്ഗ് വംശം ഇപ്പോഴും ചൈനയിലും വിയറ്റ്നാമിലുമായി വസിക്കുന്നുണ്ട്. ചൈനയിൽ ഷുവാംഗ് എന്നും വിയറ്റ്നാമിൽ നന്ഗ് വംശം എന്നുമാണ് ഇവർ അറിയപ്പെടുന്നത്. ഇവർ സാധാരണയായി ഷുവാംഗ്/നന്ഗ് വംശം എന്നാണ് അറിയപ്പെടുന്നത്. 
11ആം നൂറ്റാണ്ടിൽ പ്രതിസന്ധിയുടെ കാലത്ത്, എ നോന്ങിന്റെ മകന്റെ കീഴിൽ സ്വതന്ത്ര രാജ്യം സ്ഥാപിച്ചു. ഈ വിഭാഗത്തിലെ ഏറ്റവും പ്രസിദ്ധനായ നേതാവ്, നോന്ങ് ഷിഗാഹോ രാജാവായിരുന്നു.
ഷുവാംഗ്/നന്ങ് ദേശം ഏറെ പ്രകൃതി സമ്പത്തുള്ള പ്രദേശമായിരുന്നു. ഇതോടെ, വടക്കൻ ഭാഗത്ത് നിന്ന് ചൈനയും ദക്ഷിണ ഭാഗം വഴി വിയറ്റ്‌നാമും ഈ പ്രദേശം കൈയ്യേറ്റം നടത്തി. എളുപ്പത്തിൽ സ്വർണ്ണ ഖനനം നടത്താൻ പറ്റുന്ന പ്രദേശമാണിത്. പുരാതന ചൈനീസ് ഇതിഹാസങ്ങളിൽ ഈ പ്രദേശത്തെ കുറിച്ച് പരാമർശിക്കുന്നുണ്ട്. 
സ്വർണ്ണം കാക്കുന്ന നേതാക്കൻമാർ ദുഷ്ട പ്രവണതകളെ തുരത്തുമെന്നാണ് ഈ പ്രദേശത്തെ പറ്റി പുരാണങ്ങളിൽ പറയുന്നത്. 
അപൂർവ്വ ഇനം പക്ഷികളും മൃഗങ്ങളും ഉയർന്ന മൂല്യമുള്ള ഔഷധ സസ്യങ്ങൾ, മറ്റു ധാതുക്കൾ എന്നിവ ഈ പ്രദേശത്ത് സുലഭമാണ്.

ചൈനയിലെ ഒരു സ്വയംഭരണ പ്രവിശ്യയാണ് ഗുവാങ്ക്സിയിലാണ് (ചൈനീസ്: 广西; പിൻയിൻ: Guăngxī; Wade–Giles: Kuang-hsi; pronounced [kwàŋɕí])- ഔദ്യോഗിക നാമം ഗുവാങ്ക്സി ഷുവാങ് ഓട്ടോണമസ് റീജിയൺ (ജി.ഇസെഡ്.എ.ആർ.) ഷുവാംഗ് ജനങ്ങൾ പ്രധാനമായും വസിക്കുന്നത്.
തെക്കൻ ചൈനയിൽ വിയറ്റ്നാമുമായുള്ള അതിർത്തിയോടു ചേർന്നു കിടക്കുന്ന പ്രവിശ്യയാണ് ഗുവാങ്ക്സി ആദ്യ കാലത്ത് സാധാരണ പ്രവിശ്യയായിരുന്ന ഗുവാങ്ക്സിയ്ക്ക് സ്വയംഭരണാവകാശം ലഭിച്ചത് 1958-ലാണ്."വിശാലമായ ഭൂവിഭാഗം" എന്നാണ് "ഗുവാങ്ക്" എന്ന പേരിനർത്ഥം. എ.ഡി. 226-ൽ ഈ പ്രവിശ്യ സ്ഥാപിച്ചപ്പൊൾ മുതൽ ഈ പേര് നിലവിലുണ്ട്.

ഷുവാംഗ് ജനവിഭാഗം സംസാരിക്കുന്നത് ഷുവാങ് ഭാഷകളാണ്. ഒരു ഡസനിലധികം തായ് ഭാഷകളിൽ ഉൾപ്പെട്ട ഭാഷകളാണ് ഇത്. തായ് കടായി ഭാഷാ കുടുംബത്തിൽ ഉൾപ്പെട്ട ഭാഷയാണിവ. ഷുവാങ് ഭാഷകൾക്ക് ഒരു ഭാഷാ അടിസ്ഥാനത്തിൽ ഒരു ഏകീകൃത രൂപമില്ല. വടക്കും തെക്കുമുള്ള ഷുവാങ് ഭാഷകളോട് വളരെ അടുത്ത് ബന്ധപ്പെട്ട് കിടക്കുന്നവയാണിവ.
പഴയ സുവാങ് ലിപിയായ സ്വന്ദിപ് ലിപിയിലാണ് സുവാങ് ഭാഷകളിൽ ഉപയോഗിക്കുന്നത്.



</doc>
<doc id="354078" url="https://ml.wikipedia.org/wiki?curid=354078" title="ഒസാക്ക">
ഒസാക്ക

ജപ്പാനിലെ കൻസായി റീജിയനിൽ സ്ഥിതിചെയ്യുന്ന ഒരു നഗരമാണ് ഒസാക ( ; ) ഒസാക പ്രിഫെക്ചറിന്റെ തലസ്ഥാനമായ ഇത് ഒസാക ഉൾക്കടലിനടുത്ത് യോദോ നദീമുഖത്തിൽ സ്ഥിതിചെയ്യുന്നു.

നേരത്തെ നനിവ എന്ന പേരിൽ അറിയപ്പെട്ടിരുന്ന ഇവിടെ ബി.സി. ആറാം നൂറ്റാണ്ടിലും അഞ്ചാം നൂറ്റാണ്ടിലും മനുഷ്യവാസമുണ്ടായിരുന്നു. കോഫുൺ കാലത്ത് ഇതൊരു തുറമുഖനഗരമായി. 645 മുതൽ 655 വരെ ഇത് ജപ്പാന്റെ തലസ്ഥാനമായിരുന്നു. 

ഒരു വ്യാപാരകേന്ദ്രമായിരുന്ന ഈ നഗരം, "ജപ്പാന്റെ അടുക്കള" എന്ന് അറിയപ്പെട്ടിരുന്നു,(天下の台所) ഈഡൊ കാലഘട്ടത്തിൽ അരിയുടെ വിപണനം നടന്നിരുന്ന പ്രധാനകേന്ദ്രങ്ങളിൽ ഒന്നായിരുന്നു ഈ നഗരം.

ബി.സി. ആറാം നൂറ്റാണ്ടിലും അഞ്ചാം നൂറ്റാണ്ടിലുമുള്ള അസ്ഥികൂടങ്ങൾ മോറിനോമിയ പൗരാണിക അവശിഷ്ടങ്ങളിൽനിന്നും( 森ノ宮遺跡) ലഭിച്ചിട്ടുണ്ട്. യായോയി കാലഘട്ടത്തിൽ കൂടുതൽ ജനങ്ങൾ അധിവസിക്കാൻ തുടങ്ങുകയും നെൽക്കൃഷി വ്യാപകമാവുകയും ചെയ്തു.

കോഫുൺ കാലഘട്ടമായപ്പോഴേക്കും പടിഞ്ഞാറൻ ജപ്പാനുമായി ബന്ധപ്പെടാൻ സൗകര്യമുള്ള തുറമുഖമായി ഒസാക വികസിക്കപ്പെട്ടു.

ഏഴാം നൂറ്റാണ്ടിൽ (എ.ഡി 711-712) എഴുതപ്പെട്ട ജപ്പാന്റെ ചരിത്രമായ കോജികിയിൽ 390–430 ഒസുമിയിൽ ഒരു രാജകൊട്ടരം നിലനിന്നിരുന്നതായി പരാമർശിക്കുനുണ്ട്
ജപാനിലെ മുപ്പത്തിയാറാമത്തെ ചക്രവർത്തിയായിരുന്ന കൊടുകു ചക്രവർത്തി നാനിവ നഗാര-ടൊയൊസാകി കൊട്ടാരം നിർമ്മിച്ചത് ഇന്നത്തെ ഒസാക സ്ഥിതിചെയ്യുന്ന പ്രദേശത്താണ് അന്നു ജപാന്റെ തലസ്ഥാനമായ ഈ നഗത്തിന്റെ പേർ നാനിവ എന്നായിരുന്നു. 655-ൽ ഇന്നത്തെ നാര പ്രിഫെക്ചറിലെ അസുക തലസ്ഥാനനഗരമാക്കിയെങ്കിലും കൊറിയ, ചൈന എന്നിവിടങ്ങളിലേക്കുള്ള പ്രധാന ഇടത്താവളമായി, നാനിവ തുടർന്നു. പിന്നീട് 744-745 കാലഘട്ടത്തിൽ ഷൊമു ചക്രവർത്തിയുടെ ഉത്തരവു പ്രകാരം നനിവയെ വീണ്ടും ജപാന്റെ തലസ്ഥാനനഗരമാക്കി.

എഡോ കാലഘട്ടത്തിൽ (1603–1867) വളരെയധികം വ്യാപാരികൾ ഉണ്ടായിരുന്ന ഒസാക്കയെ ജപ്പാന്റെ പ്രധാന സാമ്പത്തിക കേന്ദ്രമായി കരുതിപ്പോന്നിരുന്നു,
ഈ കാലഘട്ടത്തിൽ ജപ്പാനിലെ പ്രധാന നഗരങ്ങളിൽ ഒന്നായി വളർന്ന ഒസാക, പുരാതനകാലത്തിലേതെന്നപോലെ പ്രധാന തുറമുഖമായി.

1780 ആയപ്പോഴേക്കും ജപ്പാനിലെ പരമ്പരാഗതമായ നൃത്ത നാടകമായ കബുക്കി വേദികളും, ബുൻരകു എന്നറിയപ്പെടുന്ന പാവനാടകവേദികളും ഇവിടെ ധാരാളാമായി കാണപ്പെട്ടു. 

ഒസാക നഗരത്തിന്റെ പടിഞ്ഞാറുഭാഗം ഒസാക ഉൾക്കടലിനെ അഭിമുഖീകരിച്ചാണ് നിലകൊള്ളുന്നത്, നഗരത്തിലെ മറ്റുവശങ്ങളിലായി പത്തോളം ചെറുനഗരങ്ങൾ സ്ഥിതിചെയ്യുന്നു. ഇവയിൽ ഒസാക നഗരത്തിന്റെ വടക്കുകിഴക്കായി നിലകൊള്ളുന്ന ഹ്യാഗൊ പ്രിഫെക്ചറിലെ അമാഗസാകി ഒഴികെയുള്ള നഗരങ്ങൾ ഒസാക പ്രിഫെക്ചറിന്റെ ഭാഗമാണ്. ഒസാക പ്രിഫെക്ചറിലെ ഏറ്റവും വിസ്തൃതിയുള്ള നഗരവുമാണ് ഒസാക പ്രിഫെക്ചറിന്റെ പതിമൂന്ന് ശതമാനം വിസ്തീർണ്ണമുള്ള ഈ നഗരം.

1889-ൽ ഒസാക നഗരം സ്ഥാപിക്കപ്പെട്ടപ്പോൾ ഇന്നത്തെ ചുഓ, നിഷി എന്നീ വാർഡുകളുടെയത്ര വിസ്തീർണ്ണമേ ഉണ്ടായിരുന്നുള്ളൂ. ഇന്ന് ഒസാക നഗരത്തിന്റെ വിസ്തീർണ്ണം ആയത് പല ഘട്ടങ്ങളിലായുള്ള വികസനങ്ങളിലൂടെയാണ്, ഇതിൽ ഏറ്റവും വലിയത് 1925-ൽ നടന്നതാണ്(). ഒസാകയിലെ ഏറ്റവും ഉയർന്ന പ്രദേശം സമുദ്രനിരപ്പിൽനിന്നും ഉയരത്തിൽ സ്ഥിതിചെയ്യുന്ന സുറിം-കുവും, ഏറ്റവും താഴ്ചയുള്ള പ്രദേശം സമുദ്രനിരപ്പിൽനിന്നും താഴെയായി സ്ഥിതിചെയ്യുന്ന നിഷിയോദോവാഗ-കു ആണ്.

ഒസാക്കയിലെ കാലാവസ്ഥയെ സദാ ഈർപ്പമുള്ള ഉപോഷ്ണമേഖലാ കാലാവസ്ഥ എന്നു തരംതിരിച്ചിരിക്കുന്നു. (കോപ്പൻ കാലാവസ്ഥാ വിഭാഗീകരണ രീതിയനുസരിച്ച് Cfa). നാല് വ്യത്യസ്ത ഋതുക്കളും ഇവിടെ അനുഭവപ്പെടുന്നു. ശൈത്യകാലം അത്രയും കഠിനമല്ലാത്ത ഇവിടത്തെ ഏറ്റവും തണുത്ത മാസമായ ജനുവരിയിലെ ശരാശരി ഉയർന്ന താപനില ആണ്. ശൈത്യകാലത്ത് അപൂർവ്വമായേ നഗരത്തിൽ ഹിമപാതമുണ്ടാവാറുള്ളൂ. വസന്തകാലത്തിന്റെ അവസാനമാവുമ്പോഴേക്കും താപനില ഉയരുകയും കൂടിയ ആർദ്രത അനുഭവപ്പെടുകയും ചെയ്യും. ജൂൺ ആദ്യവാരത്തിനും ജൂലായ് അവസാനവാരത്തിനുമിടയിൽ ഇവിടെ നല്ല മഴ ലഭിക്കുന്നു. നല്ല ചൂടും കൂടിയ ആർദ്രതയും അനുഭവപ്പെടുന്ന, ജൂലായ് - ആഗസ്ത് മാസങ്ങളിലെ വേനൽകാലത്തെ ശരാശരി ഉയർന്ന താപനില , രാത്രിയിലെ താപനില എന്നിങ്ങനെ ആണ്. 

2005-ലെ സെൻസസ് പ്രകാരം ഇവിടെ 2,628,811 ആളുകൾ വസിക്കുന്നു, ഇത് 2000-ത്തിലേതിനേക്കാൾ 30,037 അഥവാ 1.2% ജനസംഖ്യാവർദ്ധനവ് കാണിക്കുന്നു. 

ഇവിടെ 1,280,325 വീടുകൾ ഉണ്ട്, ഒരോ വീട്ടിലും ശരാശരി 2.1 ആളുകൾ താമസിക്കുന്നു. ജനസാന്ദ്രത ചതുരശ്ര കിലോമീറ്ററിന് 11,836 ആണ്. 1920-നും 1930-നും ഇടയിൽ, കാന്റോ ഭൂമികുലുക്കത്തിനുശേഷം നടന്ന കുടിയേറ്റം, ഈ നഗരത്തിലെ ജനസംഖ്യ വർദ്ധിപ്പിക്കാനിടയാക്കി. 1930-ലെ ജനസംഖ്യ ആയ 2,453,573 അന്നത്തെ ടോക്യോയിലെ ജനസംഖ്യയായ 2,070,913-നെക്കാൾ കൂടുതലായിരുന്നു, 1930-ൽ ജപ്പാനിലെ ഏറ്റവും അധികം ജനസംഖ്യയുള്ള നഗരമായിത്തീർന്നു ഒസാക. ഇവിടത്തെ ഏറ്റവും ഉയർന്ന ജനസംഖ്യ 1940-ലേതായ 3,252,340 ആയിരുന്നു, രണ്ടാം ലോക മഹാ യുദ്ധത്തിനുശേഷം ഏറ്റവും കൂടിയ ജനസംഖ്യ 1965-ലെ 3,156,222 ആണ്, പിന്നീട് ആൾക്കാർ നഗരപ്രാന്തങ്ങളിലേക്ക് മാറിത്താമസിക്കാൻ തുടങ്ങിയശേഷം ജനസംഖ്യയിൽ കുറവാണ് രേഖപ്പെടുത്തുന്നത്. ഒരു ലക്ഷത്തോളം വരുന്ന വിദേശിയരിൽ 71,015 കൊറിയൻ വംശജരും 11,848 ചൈനീസ് വംശജരും ഉൾപ്പെടും.


</doc>
<doc id="354091" url="https://ml.wikipedia.org/wiki?curid=354091" title="ചെ സഹാറ ബിൻത് നൂർ മുഹമ്മദ്">
ചെ സഹാറ ബിൻത് നൂർ മുഹമ്മദ്

മലായി വംശജയായ ഒരു സാമൂഹ്യ പ്രവർത്തകയാണ് ചെ സഹാറ ബിൻത് നൂർ മുഹമ്മദ് - Che Zahara binte Noor Mohamed (വിളിപ്പേര്: Che Zahara Kaum Ibu, 1907–1962). സിംഗപ്പൂരിലെ സ്ത്രീകളുടെയും കുട്ടികളുടെയും അവകാശ സംരക്ഷണ പ്രവർത്തനങ്ങളാണ് ഇവരുടെ പ്രധാന മേഖല. ആധുനിക സ്ത്രീ വിദ്യാഭ്യാസ അവകാശങ്ങൾക്ക് വേണ്ടി പോരാടുന്ന ആദ്യ മലായി വനിതയാണ് ഇവർ. സിംഗപ്പൂരിലെ ആദ്യ മുസ്‌ലിം വെൽഫയർ സംഘടനയുടെ സ്ഥാപകയാണ്. മലായി വിമൻ വെൽഫയർ അസോസിയേഷൻ (ഡബ്ല്യു.എം.എം.എ -Malay Women's Welfare Association (MWWA) ) എന്നാണ് സംഘടനയുടെ പേര്.
300ൽ അധികം സ്ത്രീകളും അനാഥകളുമായ ആളുകളെ മത, ജാതി, വർഗ്ഗ പരിഗണനകൾ ഇല്ലാതെ സംരക്ഷിക്കുന്നു. ഇവരെ തുന്നൽ പോലെയുള്ള കൈത്തൊഴിലുകൾ പഠിപ്പിക്കുകയും വിദ്യാഭ്യാസം നൽകുകയും ചെയ്യുന്നു.

1907ൽ സിംഗപ്പൂരിലെ ഒരു പ്രശസ്തമായ കുടുംബത്തിൽ ജനിച്ചു. ചെ സഹാറ കൗം ഇബു എന്ന പേരിലും ഇവർ അറിയപ്പെടുന്നുണ്ട്. സ്ത്രീകളുടെയും കുട്ടികളുടെയും സംരക്ഷക എന്നാണ് ഇതിനർത്ഥം.
മലായി വിഭാഗങ്ങൾക്കിടയിൽ ആദ്യം ഇംഗ്ലീഷ് പഠിച്ചവരിൽ ഒരാളായിരുന്ന നൂർ മുഹമ്മദാണ് ഇവരുടെ പിതാവ്. ബ്രീട്ടീഷ് ഭരണകാലത്ത് പരിഭാഷകനായും മധ്യവർത്തിയായും ഭരണാധികാരികളുടെ ഉപദേശകനായും ഇദ്ദേഹം പ്രവർത്തിച്ചിരുന്നു. പരമ്പരാഗതമായ മലായി വസ്ത്രമായ സരോങ്കിന് പകരം ട്രൗസർ ധരിച്ചായിരുന്നു ഇദ്ദേഹം നടന്നിരുന്നത്. ഇക്കാരണത്താൽ ഇദ്ദേഹത്തെ തദ്ദേശവാസികൾ ഇഞ്ചേ മുഹമ്മദ് പന്തലോൺ എന്ന അപരനാമത്തിൽ വിളിച്ചിരുന്നു. പന്തലോൺ എന്ന സ്പാനിഷ് വാക്കിന്റെ അർത്ഥം പാന്റ്‌സ്, ട്രൗസർ എന്നൊക്കെയാണ് അർത്ഥം, ഇഞ്ചേ എന്ന മലായി വാക്കിനർത്ഥം മിസ്റ്റർ എന്നാണ്.

അലൽ മുഹമ്മദ് റുസ്സുൽ എന്ന അഭിഭാഷകനെയാണ് ചെ സഹാറ വിവാഹം ചെയ്തത്. രണ്ടാം ലോക മഹാ യുദ്ധത്തിന് ശേഷം അനാഥകളും വിധവകളുമായ സ്ത്രീകൾക്കും വേണ്ടി തങ്ങളുടെ സ്വന്തം വീട് നൽകി.
1947 ഒക്ടോബറിൽ സ്ഥാപിച്ചു. വിവാഹ പരിഷ്‌കരണ പ്രശ്‌നങ്ങളിൽ ആയിരുന്നു ഈ സംഘടനയുടെ പ്രധാന ശ്രദ്ധ.
സംഘടന രൂപീകരിച്ച ഉടനെ തന്നെ 80 ഓളം പ്രവർത്തകർ ഇതിലേക്ക് ആകർഷിക്കപ്പെട്ടു, ഇതിൽ 50 പേരും അധ്യാപകരായിരന്നു.
1955ൽ സ്വറ്റസർലൻഡിൽ നടന്ന വേൾഡ് കോൺഗ്രസ് ഓഫ് മദേഴ്‌സിൽ സിംഗപ്പൂരിനെ പ്രതിനിധീകരിച്ച് പങ്കെടുത്തു.
1948ൽ ചെ സഹാറ ബിൻത് നൂർ മുഹമ്മദ് പരമ്പരാഗത മലായ് വിവാഹ സമ്പ്രദായത്തെ വിമർശിച്ച് നാല് ഹ്രസ്വ നാടകങ്ങൾ എഴുതി അവതരിപ്പിച്ചു.
നിയമപരമായ അന്വേഷണങ്ങൾ കൂടാതെ ഭാര്യയെ ഉപോക്ഷിക്കുന്ന പുരുഷൻമാരുടെ നിലപാടുകളെ വിമർശിക്കുന്നതായിരുന്നു ഈ നാടകങ്ങൾ. വിവാഹ മോചിതരായ ഭാര്യമാർക്ക് ജീവനാംശം നൽകാതെ വീണ്ടും വിവാഹിതരാവുന്ന ഭർത്താക്കൻമാർക്കെതിരായ പോരാട്ടത്തിലും അവർ പങ്കാളിയായി.

സിംഗപ്പൂരിൽ വിവാഹത്തിന് കുറഞ്ഞ വയസ്സ് നിശ്ചയിക്കുന്ന ലേകൊക്ക് മാര്യാജ് ബില്ലിനെ ചെ സഹാറ പിന്തുണച്ചു. സിംഗപ്പൂരിലെ സ്ത്രീകൾക്കിടയിൽ രക്ത ദാനം പ്രോൽസാഹിപ്പിക്കാനുള്ള ശ്രമങ്ങൾക്കും ചെ സഹാറ മുൻപന്തിയിൽ നിന്ന് പ്രവർത്തിച്ചു. 
1952ൽ സിംഗപ്പൂർ കൗൺസിൽ ഓഫ് വിമൻ എന്ന സംഘടന രൂപീകരിച്ചു.എം.ഡബ്ല്യു.ഡബ്ല്യു.എം എന്ന സംഘടനയെ വ്യാപിപ്പിക്കുന്നതിലും അതിന് കൂടുതൽ വിഭവങ്ങൾ ലഭ്യമാക്കുകയും ചെയ്തു." 1961ൽ വിമൻസ് തചാർട്ടർ ഓഫ് സിംഗപ്പൂർ സ്ഥാപിക്കുന്നതിൽ പ്രധാന പങ്ക് വഹിച്ചു.
ചരിത്രപരമായ പ്രധാന്യമുള്ള സിംഗപ്പൂർ വനിതകളുടെ ജീവിത വിവരണം രേഖപ്പെടുത്തുന്ന വെർച്ച്വൽ ഹാൾ 2014ൽ ചെ സഹാറയ്ക്ക് വേണ്ടി സ്ഥാപിച്ചിട്ടുണ്ട്.



</doc>
<doc id="354104" url="https://ml.wikipedia.org/wiki?curid=354104" title="ജിഗ്മേ ദോർജി വാങ്ചുക്">
ജിഗ്മേ ദോർജി വാങ്ചുക്

ജിഗ്മേ ദോർജി വാങ്ചുക് (2 മേയ് 1929 – 21 ജൂലൈ 1972) ഭൂട്ടാനിലെ മൂന്നാമത്തെ ഡ്രൂക് ഗ്യാൽപോ ആയിരുന്നു.

ഭൂട്ടാനും പുറം ലോകവുമായുള്ള ബന്ധം ആരംഭിച്ചതും ജനാധിപത്യത്തിലേയ്ക്കുള്ള ആദ്യ ചുവടുകൾ വച്ചതും ഇദ്ദേഹത്തിന്റെ കാലത്താണ്.

1929-ൽ ത്രൂഫാങ് കൊട്ടാരത്തിലാണ് ഇദ്ദേഹം ജനിച്ചത്. കലിമ്പോങ്ങിൽ ബ്രിട്ടീഷ് മാതൃകയിൽ വിദ്യാഭ്യാസം നേടിയ ഇദ്ദേഹം സ്കോട്ട്‌ലാന്റിലും സ്വിറ്റ്സർലന്റിലും ഉന്നതവിദ്യാഭ്യാസം നേടി. 1951-ൽ ഇദ്ദേഹം കേസാങ് ചോഡൻ വാങ്ചുക്കിനെ (ജനനം 1930) വിവാഹം കഴിച്ചു. ഇദ്ദേഹത്തിന്റെ കിരീടധാരണം പുനഖ സോങ്ങിൽ വച്ച് നടന്നത് 1952 ഒക്റ്റോബർ 27-നാണ്.

1972-ൽ അവസാനിച്ച ഇദ്ദേഹത്തിന്റെ 20 വർഷ ഭരണക്കാലത്ത് ഭൂട്ടാനിലെ നിലവിലുണ്ടായിരുന്ന വ്യവസ്ഥയുടെ മാറ്റം ആരംഭിച്ചു.
ഭരണസംവിധാനത്തിലും സമൂഹത്തിലും ഇദ്ദേഹം ധാരാളം മാറ്റങ്ങൾ വരുത്തി. വിദേശത്തുനിന്ന് സഹായം സ്വീകരിക്കുന്നതിനൊപ്പം ഭൂട്ടാന്റെ സുരക്ഷ ഉറപ്പുവരുത്തുവാനും ഇദ്ദേഹം ശ്രമിച്ചു. 1962-ൽ വിദേശസഹായം സ്വീകരിക്കുവാനുള്ള കൊളംബോ പ്ലാനുൽ ഭൂട്ടാൻ അംഗമായി. സാമ്പത്തികവും സാങ്കേതികവുമായ സഹായത്തിന്റെ പ്രധാന സ്രോതസ്സ് ഇന്ത്യയായിരുന്നു. ഭൂട്ടാന്റെ സംസ്കാരവും പാരമ്പര്യവും നശിക്കാതെ തന്നെ ആധുനികവൽക്കരണം നടത്തുന്നതിൽ ഇദ്ദേഹത്തിന്റെ ആസൂത്രണം വിജയിച്ചു. ഇദ്ദേഹം ഒരു പ്രകൃതിസംരക്ഷണവാദിയായിരുന്നു. 1966-ൽ ആരംഭിച്ച മാനസ് വനസംരക്ഷണകേന്ദ്രം ഈ മേഖലയിൽ ആദ്യമുണ്ടായവയിൽ ഒന്നാണ്.

കുടിയാന്മാരായിരുന്ന തൊഴിലാളികൾക്ക് ഇദ്ദേഹം ഭൂമിയിൽ അവകാശം അനുവദിച്ചുനൽകി. അടിമകളെപ്പോലെ കഴിഞ്ഞിരുന്ന തൊഴിലാളികൾക്ക് ഇദ്ദേഹം സ്വാതന്ത്ര്യം നൽകി. ഇദ്ദേഹം അധികാരമേറ്റ കാലയളവിൽ ഭൂട്ടാനിൽ രാജാവിന്റെ ഇഷ്ടപ്രകാരമായിരുന്നു ഭരണം നടന്നിരുന്നത്. 1953-ൽ പുനഖയിലെ സോങ്ങിൽ ഇദ്ദേഹം ദേശീയ ജനപ്രതിനിധി സഭ ആരംഭിച്ചു. ഭുമി, മൃഗങ്ങൾ, വിവാഹം, അനന്തരാവകാശം, സ്വത്ത് എന്നിവ സംബന്ധിച്ച നിയമങ്ങൾ എഴുതപ്പെട്ടത് ഇദ്ദേഹത്തിന്റെ കാലത്താണ്. 1959-ൽ ത്രിംസുങ് ചെന്മോ എന്ന പേരിൽ പരമോന്നത നിയമം ദേശീയ അസംബ്ലി പാസാക്കി.
ജില്ലകളിലെല്ലാം ഇദ്ദേഹം ന്യായാധിപന്മാരെ നിയമിച്ചു. 1968-ൽ ഒരു ഹൈക്കോടതി സ്ഥാപിക്കപ്പെട്ടു. സാമ്പത്തിക രംഗത്ത് പരിഷ്കാരങ്ങൾ വരുത്തുന്നതിന് മുൻപാണ് ഭരണരംഗത്തെ ഈ പരിഷ്കാരങ്ങൾ കൊണ്ടുവന്നത്. 1955 മുതൽ നികുതിപിരിക്കുന്ന സംവിധാനത്തിൽ മാറ്റം വരുത്തി. ധാന്യമായും മറ്റും വാങ്ങിയിരുന്ന നികുതി പണമായി വാങ്ങാൻ ആരംഭിച്ചു. 1963-ൽ റോയൽ ഭൂട്ടാൻ സൈന്യം നിലവിൽ വന്നു. ഉദ്യോഗസ്ഥർക്ക് ധാന്യമായും മറ്റും നൽകിയിരുന്ന ശമ്പളത്തിന് പകരം പണമായി നൽകുവാൻ ആരംഭിച്ചു. 1968-ൽ പുതിയ വകുപ്പുകൾ ആരംഭിച്ചു.

ബുദ്ധമതവുമായി ആഴത്തിലുള്ള ബന്ധമുള്ള ഭൂട്ടാനിലെ സംസ്കാരം നിലനിർത്തുന്നതിൽ ഇദ്ദേഹം ശ്രദ്ധാലുവായിരുന്നു. 1967-ൽ ഭാഷയും സംസ്കാരവും പഠിക്കുവാനുള്ള ഒരു ഇൻസ്റ്റിറ്റ്യൂട്ട് ഇദ്ദേഹം സ്ഥാപിച്ചു (ഷിംടോഘ റിഗ്ഷുങ് ലോബ്ദ്ര). സോങ്‌ഘ ഭാഷയുടെ വ്യാകരണം വികസിച്ചത് ഇദ്ദേഹത്തിന്റെ ഭരണകാലത്താണ്. ആധുനിക വിദ്യാഭ്യാസത്തിന്റെ ആരംഭം ഇദ്ദേഹത്തിന്റെ കാലത്താണുണ്ടായത്. പടിഞ്ഞാറൻ ഭൂട്ടാനിലും കിഴക്കൻ ഭൂട്ടാനിലും ഇദ്ദേഹം മികവിന്റെ കേന്ദ്രങ്ങളായ രണ്ട് വിദ്യാലയങ്ങൾ സ്ഥാപിച്ചു.

ഗതാഗതം, വിദ്യാഭ്യാസം, ആരോഗ്യരംഗം, കൃഷി, ആശയവിനിമയം എന്നീ രംഗങ്ങളിലെ വികസനം ആരംഭിച്ചത് ഇന്ത്യയുടെ സഹായത്തോടുകൂടിയാണ്. ജിഗ്മേ ദോർജി വാങ്ചുക് 1954-ൽ ഇന്ത്യയിൽ ഔദ്യോഗിക സന്ദർശനം നടത്തി. ഇന്ത്യയുടെ ആദ്യ പ്രധാനമന്ത്രിയായിരുന്ന ജവഹർലാൽ നെഹ്രു 1958 സെപ്റ്റംബറിൽ ഭൂട്ടാൻ സന്ദർശിച്ചു. ജിഗ്മേ ദോർജി വാങ്ചുക് രാജാവ് അതിനുശേഷം പലവട്ടം ഇന്ത്യ സന്ദർശിക്കുകയുണ്ടായി. 1958-ൽ ഇന്ത്യ ഭൂട്ടാൻ സന്ദർശിച്ചശേഷമാണ് ഭൂട്ടാനിലെ അടിസ്ഥാനസൗകര്യ വികസനം ആരംഭിച്ചത്. 1959-ൽ റോഡ് നിർമ്മാണം ആരംഭിച്ചു. 1961-ലെ ആദ്യ പഞ്ചവത്സരപദ്ധതിയിൽ 177 കിലോമീറ്റർ റോഡ് നിർമ്മിക്കുവാനുള്ള ആസൂത്രണം ഉൾക്കൊള്ളിച്ചിരുന്നു. മൂന്ന് ആശുപത്രികൾ, 45 ക്ലിനിക്കുകൾ എന്നിവ ഈ പദ്ധതി പ്രകാരം നിർമിച്ചു. 1961-ൽ തിംഫുവിൽ റോഡ് ഗതാഗതം ആരംഭിച്ചു. 1971-ൽ ഇദ്ദേഹം വാങ്ഡിഫോഡ്രാങ്, ടോങ്സ എന്നിവിടങ്ങളെ ബന്ധിപ്പിക്കുന്ന ഹൈവേ ഉദ്ഘാടനം ചെയ്ത സമയത്ത് ഭൂട്ടാനിലെ ഗതാഗതസംവിധാനം വളരെ മെച്ചപ്പെട്ടിരുന്നു. ഭൂട്ടാനിലെ ആരോഗ്യരംഗം പൂർണ്ണമായി സൗജന്യമാക്കിയത് ഇദ്ദേഹത്തിന്റെ കാലത്താണ്. ഒരു കൃഷി വകുപ്പും സ്ഥാപിക്കപ്പെട്ടു.

ഇന്ത്യയുമായുള്ള ബന്ധം വർദ്ധിപ്പിക്കാൻ ഇദ്ദേഹം എപ്പോഴും ശ്രമിച്ചുകൊണ്ടിരുന്നു. ബംഗ്ലാദേശുമായുള്ള സാമ്പത്തിക ബന്ധം വളർത്തുവാൻ ഇദ്ദേഹം ശ്രമിച്ചു. ഇന്ത്യ കഴിഞ്ഞ് ബംഗ്ലാദേശ് സ്വതന്ത്രരാജ്യമാണെന്ന് അംഗീകരിച്ച രണ്ടാമത്തെ രാജ്യം ഭൂട്ടാനാണ്. 1971-ൽ ഇദ്ദേഹത്തിന്റെ ഭരണകാലത്ത് ഭൂട്ടാൻ ഐക്യരാഷ്ട്രസഭയിൽ അംഗത്വം നേടി. ഐക്യരാഷ്ട്രസഭയിലെ 125-ആം അംഗമാണ് ഭൂട്ടാൻ.








</doc>
<doc id="354109" url="https://ml.wikipedia.org/wiki?curid=354109" title="പതാക ദിനം (യുഎഇ)">
പതാക ദിനം (യുഎഇ)

രാജ്യനിർമ്മാണ പ്രക്രിയയിൽ നേതൃത്വം നൽകിയ ശൈഖ് സായിദ്, ശൈഖ് റാഷിദ് എന്നീ ഭരണാധികാരികളെയും അവരുടെ സഹോദരങ്ങളെയും ഓർമ്മിക്കാനെന്നോണമാണ് ഐക്യ അറബ് എമിറേറ്റിൽ പതാക ദിനം നടത്തുന്നത്.ഐക്യ അറബ് എമിറേറ്റിലെ തദ്ദേശിയർക്ക് ദേശീയമായ ഉത്സാഹത്തിന്റെ ദിനംകൂടിയാണ് ഇത്.


</doc>
<doc id="354110" url="https://ml.wikipedia.org/wiki?curid=354110" title="ജിഗ്മേ വാങ്ചുക്">
ജിഗ്മേ വാങ്ചുക്

ഭൂട്ടാനിലെ രണ്ടാമത്തെ രാജാവായിരുന്നു ജിഗ്മേ വാങ്ചുക് (സോങ്ഘ: འཇིགས་མེད་དབང་ཕྱུག, 1905 – 30 മാർച്ച് 1952). 21 ഓഗസ്റ്റ് 1926 മുതൽ ഇദ്ദേഹത്തിന്റെ മരണം വരെ ഇദ്ദേഹമായിരുന്നു ഭൂട്ടാൻ രാജാവ്. ഉഗ്യൻ വാങ്ചുക്കിന്റെ മൂത്തമകനായിരുന്ന ഇദ്ദേഹം ഇംഗ്ലീഷിലും ഹിന്ദിയിലും ബുദ്ധമത സാഹിത്യത്തിലും വിദ്യാഭ്യാസം നേടിയിരുന്നു.

ഇദ്ദേഹത്തിന്റെ ഭരണകാലത്ത് ഭൂട്ടാൻ ബാഹ്യലോകത്തുനിന്നും പൂർണ്ണമായി ഒറ്റപ്പെട്ടാണ് കഴിഞ്ഞിരുന്നത്. ഇന്ത്യയിൽ ബ്രിട്ടീഷ് ഭരണകൂടവുമായി പരിമിതമായ ബന്ധമേ രാജ്യത്തിനുണ്ടായിരുന്നുള്ളൂ. മറ്റ് രാജ്യങ്ങളുമായി കാര്യമായ ബന്ധങ്ങൾ രൂപീകരിക്കുവാൻ ഇദ്ദേഹം ശ്രമിച്ചിരുന്നില്ല. ഇദ്ദേഹത്തിന്റെ മരണശേഷം മകനായ ജിഗ്മേ ദോർജി വാങ്ചുക് അധികാരമേറ്റു.

ഉഗ്യെൻ വാങ്ചുക്കിന്റെയും സുണ്ഡ്യൂ ലാമോ കുർതോ ഖോമ ചുക്സോയുടെയും പുത്രനായി 1905-ലാണ് ഇദ്ദേഹം ജനിച്ചത്. ഈ സമയത്ത് ഇദ്ദേഹത്തിന്റെ പിതാവ് രാജാവായി അവരോധിക്കപ്പെട്ടിരുന്നില്ല. ഇദ്ദേഹത്തിന് രണ്ട് വയസ്സ് പ്രായമുള്ളപ്പോഴാണ് പിതാവ് ഉഗ്യേൻ വാങ്ചുക് രാജാവായി അധികാരമേറ്റത്. 1922-ൽ ഇദ്ദേഹം തന്റെ മുറപ്പെണ്ണായ ആഷി ഫുൻട്ഷോ ചോഡനെ വിവാഹം കഴിച്ചു. 1932-ൽ രാജാവ് തന്റെ ഭാര്യാസഹോദരിയായ ആഷി പേമ ഡെച്ചെനെ തന്റെ രണ്ടാമത്തെ ഭാര്യയായി സ്വീകരിച്ചു.

1952 മാർച്ച് 30-ന് 46-47 വയസ്സ് പ്രായത്തിലാണ് ഇദ്ദേഹം മരണമടഞ്ഞത്. ബുദ്ധമതാചാരപ്രകാരം മൃതദേഹം കുർജേ ലഖാങിൽ ദഹിപ്പിച്ചു. ഇദ്ദേഹത്തിന്റെ മരണശേഷം മകൻ ജിഗ്മേ ദോർജി വാങ്ചുക് അധികാരമേറ്റു.

രണ്ടാമത്തെ രാജാവായ ജിഗ്മേ വാങ്ചുക്കിന് അഞ്ച് കുട്ടികളാണുണ്ടായിരുന്നത്:


രാജകുമാരി (ഡ്രൂക് ഗ്യാൽസെം) ചോകി ഓങ്മോ വാങ്ചുക്കിന് രണ്ട് പെണ്മക്കളുണ്ടായിരുന്നു. "ആഷി" ദേകി ചോഡൻ, "ആഷി" സോനം യുൽഗ്യാൽ എന്നിവർ.

രാജകുമാരി (ഡ്രൂക് ഗ്യാൽസെം) ഡേകി യാങ്സോം വാങ്ചുക്കിന് അഞ്ച് മക്കളുണ്ടായിരുന്നു. "ആഷി" ലാസൻ നിസാൽ റിക, "ഡാഷോ" ജിഗ്മേ നാംഗ്യാൽ, "ഡാഷോ" വാങ്ചുക് ദോർജി നാംഗ്യാൽ, "ആഷി" യിവാങ് പിൻഡാറിക്ക, "ആഷി" നാംസേ കുമുത എന്നിവർ.

രാജകുമാരി (ഡ്രൂക് ഗ്യാൽസം) പേമ ചോഡൻ വാങ്ചുക്കിന് നാല് കുട്ടികളുണ്ടായിരുന്നു. "ആഷി" നാംദെൻ, "ഡാഷോ" നാംഗ്യാൽ ദാവ (തുൽകു നാംഗ്യാൽ റിമ്പോച്ചെ), "ഡാഷോ" വാങ്ചെൻ ദാവ (കാഥോക് സിതു റിമ്പോച്ചെ), "ഡാഷോ" ലിയോൺ റാബ്തെൻ എന്നിവർ.

തന്റെ പിൻഗാമിയാക്കുക എന്ന ഉദ്ദേശത്തോടുകൂടിയായിരുന്നു പിതാവ് ഉഗ്യേൻ വാങ്ചുക് ഇദ്ദേഹത്തെ വളർത്തിയത്. പരമ്പരാഗത ബുദ്ധമതവിദ്യാഭ്യാസമാണ് ഇദ്ദേഹത്തിന് ലഭിച്ചതെങ്കിലും ഇദ്ദേഹം ഹിന്ദിയും ഇംഗ്ലീഷും പഠിച്ചിരുന്നു. 1922-ൽ ഇദ്ദേഹത്തെ സോങ്സയുടെ പ്രധാന പ്രോട്ടോക്കോൾ മേധാവിയായി നിയമിച്ചു. ഡ്രോണ്യെർ എന്നായിരുന്നു ഈ പദവിയുടെ പേര്. അടുത്ത വർഷം ഇദ്ദേഹം ടോങ്സ ഗവർണറായി അധികാരമേറ്റു. ഇതോടെ ഔദ്യോഗികമായി ഇദ്ദേഹം കിരീടാവകാശിയായി കണക്കാക്കപ്പെട്ടു. പിതാവിന്റെ മരണത്തെത്തുടർന്ന് 1926 ഓഗസ്റ്റ് 26-ന് ഇരുപത്തൊന്ന് വയസ്സിl ഇദ്ദേഹം പഴയ ദേസിയും അന്നത്തെ ജെ ഖെൻപോയുമായ ചോഗ്ലേ യേഷേ ഗോഡ്രപിന്റെ സാനിദ്ധ്യത്തിൽ കിരീടധാരണം നടത്തി. 26 വർഷത്തോളം ഇദ്ദേഹം ഭൂട്ടാന്റെ ഭരണാധികാരിയായിരുന്നു. ഇദ്ദേഹത്തിന്റെ ഭരണകാലത്ത് ബാഹ്യലോകവുമായി കാര്യമായ ബന്ധങ്ങൾ രൂപീകരിക്കുവാനോ രാജ്യം ആധുനികവൽക്കരിക്കുവാനോ ഉള്ള ശ്രമങ്ങൾ നടന്നിരുന്നില്ല. ബ്രിട്ടീഷ് ഇന്ത്യയുമായി മാത്രമാണ് ബന്ധങ്ങൾ നിലനിന്നിരുന്നത്.
ഷബ്ദ്രുങ്ങിന്റെ പുനർജന്മമാണ് എന്നവകാശപ്പെട്ട ഒരു വ്യക്തിയും അദ്ദേഹത്തിന്റെ കുടുംബവും ജിഗ്മേ വാങ്ചുക്കിന് ഭീഷണിയുയർത്തിയിരുന്നു. ദുർമന്ത്രവാദമുപയോഗിച്ച് രാജാവിനെ അപായപ്പെടുത്താൻ ഷബ്ദ്രുങ്ങിന്റെ അവതാരം ശ്രമിക്കുന്നുണ്ടെന്ന് രാജാവിന്റെ അനുയായികൾ സംശയിച്ചു. 1931-ൽ ഷബ്ദ്രുങ്ങിന്റെ അവതാരത്തിന്റെ സഹോദരൻ ഇന്ത്യ സന്ദർശിച്ചപ്പോൾ അദ്ദേഹം ഷബ്ദ്രുങ്ങിന്റെ രാജ്യാധികാരം പുനസ്ഥാപിക്കുവാൻ മഹാത്മാ ഗാദ്ധിയുടെ സഹായ ആവശ്യപ്പെട്ടു എന്ന ആരോപണമുണ്ടായി. 1931 നവംബറിൽ ഷബ്ദ്രുങ് ചെറുപ്രായത്തിൽ ടാലോ ആശ്രമത്തിൽ വച്ച് മരിച്ചു. ഇദ്ദേഹത്തിന് പിന്നീട് പുനർജന്മങ്ങളുണ്ടായി എന്ന അവകാശവാദങ്ങൾ ഉയർന്നിട്ടില്ല. ഇദ്ദേഹത്തിന്റെ പിൻ തലമുറക്കാർ രാജഭരണത്തിന് ഭീഷണി ഉയർത്തിയിട്ടുമില്ല.

After this troubled early period, Jigme Wangchuck's reign was marked by stability, political reorganisation inside the country and a considerable reduction of taxation for the population.
When the king died in 1952, he left his heir a stable, unified and independent country where reforms were gradually taking place. With such firm foundations, it was up to the third king, Jigme Dorje Wangchuck, to open Bhutan to the world and launch it on the path of development.






</doc>
<doc id="354119" url="https://ml.wikipedia.org/wiki?curid=354119" title="യുൻ ബായ്">
യുൻ ബായ്

അറിയപ്പെടുന്ന ഒരു ദൃശ്യ കലാകാരിയാണ് (ചിത്രകാരി) യുൻ ബായ് - Yun Bai. എല്ലാ സ്ത്രീകളും പൂക്കൾ എന്ന സന്ദേശം നൽകുന്ന യുൻ ബായിയുടെ ചിത്രരചനകൾ പോൺ മാഗസിനുകളിൽ പ്രസിദ്ധികരിക്കുന്നുണ്ട്.
ആക്രിലിക്, ഓയിൽ,വാട്ടർ കളർ, റെസിൻ എന്നിവ ഉപയോഗിച്ചാണ് ഇവർ ചിത്രങ്ങൾ വരക്കുന്നത്.

1979ൽ ചൈനയിലെ ബീജിങിൽ ജനിച്ചു.ആറു വയസ്സായ സമയത്ത് മാതാപിതാക്കൾ അമേരിക്കയിലേക്ക് കുടിയേറി.
യുൻ ബായിക്ക് ആറു വയസ്സായ കാലത്ത് മാതാപിതാക്കൾ അമേരിക്കയിലെ ഫ്‌ളോറിഡയിലേക്ക് താമസം മാറ്റി.
2001ൽ ജോർജിയയിലെ അറ്റ്‌ലാന്റയിലുള്ള അഗ്നേസ് വനിതാ കോളേജിൽ നിന്ന് ബിരുദം നേടി. ഇപ്പോൾ ലോസ് ആഞ്ചെലെസിൽ ആണ് താമസം
2004ൽ യുൻ തന്റെ ആദ്യത്തെ അന്താരാഷ്ട്ര ചിത്ര പ്രദർശനം നടത്തി. 
2008ൽ ചൈനയിലെ ബീജിങ്ങിലെ കു ആർട് സെന്ററിൽ നടന്ന ചൈനീസ് ബിനാലെയിൽ പങ്കെടുക്കാൻ അവസരം ലഭിച്ച 30 പേരിൽ അംഗമായി.
അറ്റ്‌ലാന്റ ജേണൽ-കോൺസ്റ്റിറ്റിയൂഷൻ, ആർട് പേപേർസ് മാഗസിൻ, ആർട് ഏഷ്യ പസഫിക് മാഗസിൻ, എൽഎ വീക്ക്‌ലി, ന്യൂ അമേരിക്കൻ പെയ്ന്റിങ്‌സ്, വേൾഡ് ജേണൽ, ദ വാൾസ്ട്രീറ്റ് ജേണൽ, ദ ലണ്ടൻ മാഗസിൻ എന്നീ പ്രസിദ്ധീകരണങ്ങളിൽ യുൻ ചിത്രങ്ങൾ വരച്ചു.

ഐഡന്റിറ്റി പ്രശ്‌നങ്ങൾ, സാമൂഹികമായ പ്രശ്‌നങ്ങൾ, നിന്ദാപരമായ തമാശകൾ, ഫെമിനിസ്റ്റ് വിഷയങ്ങൾ, നഗര സംസ്‌കാരങ്ങൾ, ശാസ്ത്രീയമായ അവലംബങ്ങളെ അടിസ്ഥാനമാക്കിയുള്ളവ എന്നീ വിഷയങ്ങളാണ്‌ യുൻ ബായ് ചിത്രങ്ങളിൽ പ്രധാനമായും വിഷയമാകുന്നത്.

മെയ് 2012ൽ ലോസ് ആഞ്ചെലെസ്, 2009 ഏപ്രിലിൽ ലോസ് ആഞ്ചെലെസ്, 2008 ഫെബ്രുവരിയിൽ ലോസ് ആഞ്ചെലെസ് ആർട്ട് മർമർ ഗാലറി, 2007 സെപ്തംബർ ബെർട്ട് ഗ്രീൻ ഫൈൻആർട്, ലോസ് ആഞ്ചെലെസ് , 2006 മാർച്ചിൽ അറ്റ്‌ലാന്റയിലും 2003 ജൂൺ, അറ്റ്‌ലാന്റ് കൺടംപററി ആർട്ട് സെന്റർ എന്നിവിടങ്ങളിലും യുൻ ബായ് സ്വന്തമായി ചിത്രപ്രദർശനങ്ങൾ നടത്തിയിട്ടുണ്ട്.

ക്രെയ്ഡ് ബണ്ടിംഗ്, കോൻ ജെഫ് ബസ്യ എന്നി ചിത്രകാരുമെരുമിച്ച് 2006 ജനുവരിയിൽ ഹോളിൻസ് സർവ്വകലാശാല റെഡ് ബീൻസ് & റൈസിൽ ഏഷ്യൻ ആർടിസ്റ്റ് ഇൻ ദി ന്യൂ സൗത്ത് എന്ന പേരിൽ ചിത്ര പ്രദർശനം നടത്തി. കൂടാതെ 2006 ഡിസംബറിൽ മിയാമി, ബ്രിഡ്ജ് ആർട് ഫെയറിലു
2006 ഡിസംബറിൽ തന്നെ ലോസ് ആഞ്ചൽസ്, ക്രിയേറ്റ് ഫിക്‌സേറ്റ് എന്ന് പേരിലും 2006 ഏപ്രിലിൽ ലോസ് ആഞ്ചൽസ്, ബേർട് ഗ്രീൻ ഫൈൻ ആർട്‌സിലും സംയുക്തമായി പ്രദർശനങ്ങൾ നടത്തിയിട്ടുണ്ട്.
2012ലാണ് കൂടുതൽ ചിത്ര പ്രദർശനങ്ങൾ നടന്നത്, 2012 ഡിസംബർ 14, സെന്റ് ലൂയിസ്, ഡിസംബർ 5ന് മിയാമി ഫ്‌ളോറിഡ, നവംബർ 16ന് വാഷിങ്ടൺ , നവംബർ എട്ടിന് ന്യുയോർക്ക്, ടെർമിനൽ 5ൽ, ഒക്ടോബർ 5ന് ലോസ് ആഞ്ചൽസ്, സെപ്തംബർ 27ന് ഹസ്റ്റൺ
സെപ്തംബർ 20ന് ദല്ലാസ്, സെപ്തംബറിൽ തന്നെ അറ്റ്‌ലാന്റയിലും , സെപ്തംബർ 14ന് വീണ്ടും അറ്റ്‌ലാന്റ, ജൂൺ 30ന് അറ്റ്‌ലായിൽ 'ആർട്ട് ലാന്റ 2012 എന്ന പേരിലും, ജൂൺ മാസത്തിൽ ആർട്ട് ഒഫീഷ്യൽ, അറ്റ്‌ലാന്റ, 2012 മെയ്, ഹോട്ടൽ മിഡ്ടൗൺ, അറ്റ്‌ലാന്റ
ഏപ്രിലിൽ, ഹോട്ടൽ മിഡ്ടൗൺ, അറ്റ്‌ലാന്റ, 2012 മാർച്ച് 29, ഫിപ്പ്‌സ് പ്ലാസ, അറ്റ്‌ലാന്റ, ജംപ് സ്റ്റാർട്ട് യുവർ ഔണർ എന്ന പേരിലും സംയുക്തമായി പ്രദർശനങ്ങൾ നടത്തി.








2004 ജൂൺ, ബെർളിൻ, ജർമ്മനി, ഗാലറി 24, ട്രാൻസ്ലാന്റിക്


ഔദ്യോഗിക വെബ്‌സൈറ്റ്


</doc>
<doc id="354120" url="https://ml.wikipedia.org/wiki?curid=354120" title="ഇന്ത്യയുടെ റയിൽ ബജറ്റ്">
ഇന്ത്യയുടെ റയിൽ ബജറ്റ്

ഭാരത സർക്കാരിന്റെ ഉടമസ്ഥതയിലുള്ള, ഇന്ത്യയിലെ ഏറ്റവുംവലിയ പൊതുമേഖലാസ്ഥാപനമായ ഇന്ത്യൻ റെയിൽവേയുടെ വാർഷിക ധനകാര്യപ്രസ്താവനയാണ് റയിൽ ബജറ്റ്. എല്ലാ വർഷവും ഇന്ത്യയുടെ കേന്ദ്രബജറ്റ് അവതരിപ്പിക്കുന്നതിന് ഏതാനും ദിവസങ്ങൾക്ക് മുമ്പ് ഇന്ത്യൻ റെയിൽവേ മന്ത്രിയാണ് പാർലമെൻറിൽ റയിൽ ബജറ്റ് അവതരിപ്പിക്കുന്നത്. 
ബ്രിട്ടിഷ് ഇന്ത്യയിൽ 1860 ഫിബ്രുവരി 18 നാണ് ആദ്യത്തെ ബജറ്റ് അവതരിപ്പിക്കുന്നത്. തുടക്കത്തിൽ പൊതുബജറ്റിന്റെ ഭാഗമായിരിന്നു റയിൽ ബജറ്റ്. 1920-21 ൽ രൂപികൃതമായ, ബ്രിട്ടിഷ് റയിൽവേ സാമ്പത്തിക വിദഗ്ദ്ധനായിരുന്ന വില്ല്യം അക്വർത്തിന്റെ നേതൃത്ത്വത്തിലുള്ള പത്തംഗ അക്വർത്ത് കമ്മറ്റിയുടെ ശുപാർശ അനുസരിച്ച് 1924 ൽ റയിൽ ബജറ്റ് പൊതുബജറ്റിൽ നിന്നും വേർപെടുത്തി.. സ്വതന്ത്ര ഇന്ത്യയിലും ഇതേ രീതി തന്നെയാണ് അനുവർത്തിച്ചുവരുന്നത്. എന്നാൽ 2017 മുതൽ റെയിൽ ബജറ്റ് പൊതുബജറ്റിൽ ലയിപ്പിക്കുന്നതിനെക്കുറിച്ച് പഠിക്കാൻ ഒരു അഞ്ചംഗ കമ്മിറ്റിയെ ചുമതലപ്പെടുത്തിയിട്ടുണ്ട്. ഇതു നിലവിൽവരുന്നതോടെ 92 വർഷത്തെ ചരിത്രമുള്ള റയിൽ ബജറ്റാണ് ഇല്ലാതാകുന്നത്. 
സ്വതന്ത്ര ഇന്ത്യയുടെ ആദ്യത്തെ റയിൽ ബജറ്റ് അവതരിപ്പിച്ചത് ഇന്ത്യയുടെ ആദ്യ റയിൽവേ മന്ത്രിയും രണ്ടാമത്തെ ധനകാര്യമന്തിയുമായിരിന്ന ജോൺ മത്തായിയാണ്. 1994 ൽ റയിൽ ബജറ്റ് ആദ്യമായി തത്സമയം പ്രക്ഷേപണം ചെയ്യപ്പെട്ടു. റയിൽ ബജറ്റ് അവതരിപ്പിച്ച ഏക വനിത മമത ബാനർജിയാണ്‌. ഏറ്റവും കൂടുതൽ തവണ റയിൽ ബജറ്റ് അവതരിപ്പിച്ചത് ജഗജീവൻ റാം ആണ് (ഏഴ് തവണ).


</doc>
<doc id="354128" url="https://ml.wikipedia.org/wiki?curid=354128" title="ഉഗ്യെൻ വാങ്ചുക്">
ഉഗ്യെൻ വാങ്ചുക്

ഭൂട്ടാനിലെ ആദ്യ ഡ്രൂക് ഗ്യാല്പോ (ഭൂട്ടാൻ രാജാവ്) ആയിരുന്നു ഗോങ്സ ഉഗ്യൻ വാങ്ചുക് (, , 1862–1926). 1907-1926 ആയിരുന്നു ഇദ്ദേഹത്തിന്റെ ഭരണകാലം. വാങ്ചുക് രാജവംശം സ്ഥാപിച്ചത് ഇദ്ദേഹമാണ്. രാജ്യത്തെ ഏകീകരിക്കാനും ഭരണകൂടത്തിൽ ജനങ്ങളുടെ വിശ്വാസം നേടിയെടുക്കാനുമുള്ള ശ്രമങ്ങൾ ഇദ്ദേഹത്തിന്റെ ഭരണകാലത്ത് നടന്നിരുന്നു. 1926 ഓഗസ്റ്റ് 26-ന് മരണമടഞ്ഞ ഇദ്ദേഹത്തിന്റെ മൃതശരീരം കുർജേ ലഖാങ് എന്ന സ്ഥലത്ത് ബുദ്ധമതാചാരപ്രകാരം സംസ്കരിച്ചു.

വാങ്ഡിചോലിങ് കൊട്ടാരത്തിൽ 1862-ലാണ് ഇദ്ദേഹം ജനിച്ചത്. ഇതും 1926-ൽ അദ്ദേഹം മരണമടഞ്ഞ ഫോഡ്രാങ് തിലേ റാപ്റ്റെൻ കൊട്ടാരവും ഭൂംതാങ്ങിലെ ചോഖോർ താഴ്വരയിലാണ് സ്ഥിതി ചെയ്യുന്നത്. ഇദ്ദേഹം ഇരുത്തം വന്ന രാഷ്ട്രതന്ത്രജ്ഞനായിരുന്നു. ഡേസി ജിഗ്മേ നംഗ്യാലിന്റെ കൊട്ടാരത്തിൽ ചെറുപ്പകാലത്തുതന്നെ യുദ്ധതന്ത്രത്തിലും നേതൃഗുണത്തിലും ഇദ്ദേഹം പേരെടുത്തിരുന്നു. 17 വയസ്സിൽ ഇദ്ദേഹം പാറൊ പോൺലോപ് ഷെവാങ് നോർബുവിനെതിരേ പടനയിച്ചിരുന്നു. ഇദ്ദേഹത്തിന് 21 വയസ്സുള്ളപ്പോൾ പിതാവ് ദേസി ജിഗ്മേ നംഗ്യാൽ മരണമടഞ്ഞു. 1885-ൽ ഇദ്ദേഹത്തിന്റെ പിതാവിന്റെ മരണത്തെത്തുടർന്ന് 23 വയസ്സുള്ള ഉഗ്യെൻ 2400 സൈനികരുമായി പടനയിച്ച് ചഗ്ലിമെതാങിലെത്തി. 

രാജവംശം സ്ഥാപിക്കുന്നതിന് മുൻപേയുള്ള 256 വർഷക്കാലം ഭൂട്ടാൻ ഭരിച്ചിരുന്നത് 57 ഡ്രൂക് ദേസികളായിരുന്നു. 1907-ൽ ഉഗ്യെൻ വാങ്ചുക് രാജവംശം സ്ഥാപിച്ചുവെങ്കിലും അതിനും ഒരു പതിറ്റാണ്ട് മുൻപേ തന്നെ ഇദ്ദേഹമായിരുന്നു യഥാർത്ഥ ഭരണാധികാരി. ബ്രിട്ടീഷ് രേഖകളിൽ തോങ്സ പെൻലോപ് (ഭൂട്ടാന്റെ ഭരണാധികാരി) എന്നാണ് ഇദ്ദേഹത്തെ വിശേഷിപ്പിക്കുന്നത്. 1907 ഡിസംബർ 17-ന് ടോങ്സ പെൻലോപ് ഉഗ്യെൻ വാങ്ചുക്കിനെ ജനപ്രതിനിധികളും ഉദ്യോഗസ്ഥരും മത നേതാക്കളും ഐകകണ്ഠ്യേന രാജാവായി തിരഞ്ഞെടുത്ത് കിരീടധാരണം നടത്തി. പുനഖ സോങ്ങിലാണ് ഈ ചടങ്ങ് നടന്നത്. രാജഭരണം ആരംഭിച്ചതായുള്ള രേഖയിൽ അന്ന് മുദ്രവയ്ക്കുകയും വിരലടയാളങ്ങൾ പതിപ്പിക്കുകയും ചെയ്തു. ബ്രിട്ടന്റെ രാഷ്ട്രീയ ഓഫീസറായിരുന്ന സർ ക്ലോഡ് വൈറ്റ് (1853-1918) ഈ ചടങ്ങിൽ ബ്രിട്ടീഷ് ഗവണ്മെന്റിനെ പ്രതിനിധീകരിച്ചു. ഡിസംബർ 17 ഭൂട്ടാന്റെ ദേശീയദിനമായി ആചരിക്കപ്പെടുന്നു. 

തോങ്സ പെൻലോപ് ആയിരുന്ന ഉഗ്യെൻ 1904-ൽ ടിബറ്റിലേയ്ക്കുള്ള സന്ദർശകസംഘത്തിൽ ബ്രിട്ടനും തിബറ്റും തമ്മിലുള്ള മദ്ധ്യസ്ഥനായി പങ്കെടുത്തിരുന്നു. 1906-ൽ വെയിൽസ് രാജകുമാരനെ കാണുവാനായി ഇദ്ദേഹം കൽക്കട്ട സന്ദർശിച്ചു. 1911-ൽ രാജാവ് എന്ന നിലയിൽ ഇദ്ദേഹം ഡൽഹി സന്ദർശിച്ച് ജോർജ്ജ് അഞ്ചാമൻ (1865-1936) രാജാവിനെ സന്ദർശിച്ചു. 1865-ൽ ബ്രിട്ടീഷുകാരുമായുണ്ടാക്കിയ കരാർ ഇദ്ദേഹം 1910-ൽ പുതുക്കി. വിദേശരാജ്യങ്ങളുമായുള്ള ബന്ധങ്ങൾ ബ്രിട്ടീഷ് ഇന്ത്യയുമായി ആലോചിച്ചായിരിക്കും ചെയ്യുക എന്നായിരുന്നു പുതിയ കരാറിലുള്ള അധിക വ്യവസ്ഥ. ചൈനയ്ക്കും റഷ്യയ്ക്കും തിബറ്റിലും മറ്റ് രാജ്യങ്ങളിലും കണ്ണുണ്ട് എന്ന സംശയം കാരണമായിരുന്നു ഈ വ്യവസ്ഥ ബ്രിട്ടീഷുകാർ കൂട്ടിച്ചേർത്തത്.

ലാമ സെർകോങ് ദോർജി ചാങ് (1856-1918), ടെർടോൺ സിൽനോൺ നാംഖ ദോർജി, പതിനഞ്ചാമത് കർമപ ഖച്യാബ് ദോർജി (1871-1922) എന്നിവരെപ്പോലെ പല മതപണ്ഡിതന്മാരുമായും ഇദ്ദേഹത്തിന് അടുത്ത ബന്ധമുണ്ടായിരുന്നു. 1894-ൽ 33 വയസ്സുള്ളപ്പോൾ ഇദ്ദേഹം കുർജേ ക്ഷേത്രം പണികഴിപ്പിച്ചു. വജ്രയാന ബുദ്ധമതത്തിന്റെ പ്രധാന ക്ഷേത്രങ്ങളിലൊന്നാണിത്. 
സന്യാസ സമൂഹങ്ങൾക്ക് ഇദ്ദേഹം ധാരാളം സഹായം ചെയ്തിട്ടുണ്ട്. മതവിദ്യാഭ്യാസത്തിനായി ഇദ്ദേഹം ടിബറ്റിലേയ്ക്ക് രണ്ടുപ്രാവശ്യം സംഘങ്ങളെ അയച്ചിട്ടുണ്ട്. ഇവർ പിൽക്കാലത്ത് ഭൂട്ടാനിലെ മതവിദ്യാഭ്യാസരംഗം വികസിപ്പിച്ചു.
[{Kathmandu|കാട്മണ്ഡുവിലെ]] സ്വയംഭൂനാഥ് ക്ഷേത്രം ഒരു ബുദ്ധമത തീർഥാടനകേന്ദ്രമാണ്. ഈ സ്ഥലം ഭൂട്ടാന്റെ പരമാധികാരമുള്ള ഒരു എൻക്ലേവാണ്. ഉഗ്യെൻ വാങ്ചുക്കിന്റെ സ്വന്തം സമ്പാദ്യം ഉപയോഗിച്ച് ഈ ക്ഷേത്രം മോടിപിടിപ്പിക്കുകയുണ്ടായി. ടൊഗ്ഡെൻ ഷാച ശ്രീ (1853-1919) ഈ ക്ഷേത്രത്തിന്റെ പുനരുദ്ധാരണത്തിന് ഉഗ്യെൻ വാങ്ചുക്കിനുവേണ്ടി നേതൃത്വം നൽകി. ഇവർ തമ്മിൽ ധാരാളം കത്തിടപാടുകൾ നടന്നിരുന്നു. 

കൽക്കട്ടയും ഡൽഹിയും സന്ദർശിച്ച ഇദ്ദേഹം വിദ്യാലയങ്ങൾ സ്ഥാപിക്കുവാൻ ആരംഭിച്ചു. ആദ്യ വിദ്യാലയങ്ങൾ ലാമെ ഗോയെൻപ, വാങ്ഡിചോലിങ് എന്നിവിടങ്ങളിലാണ് സ്ഥാപിക്കപ്പെട്ടത്. ഭൂട്ടാന്റെ കിഴക്കുഭാഗത്തുനിന്നും പടിഞ്ഞാറൻ മേഖലയിൽ നിന്നുമുള്ള 14 ആൺകുട്ടികൾ ഇവിടെ ഒരുവർഷം പ്രവേശിക്കപ്പെട്ടു. പിന്നീട് ഇത് 46 ആയി ഉയർത്തി. കലിംപോങ്ങിലെ മിഷനറി സ്കൂളുകളിലേയ്ക്കും കുട്ടികളെ വിദ്യാഭ്യാസത്തിനായി അയക്കുന്നുണ്ടായിരുന്നു. ഈ വിദ്യാർത്ഥികൾ 1930-കളിലെയും 40-കളിലെയും പ്രാധാന ഉദ്യോഗസ്ഥരായി മാറി.

1926-ൽ 64 വയസ്സ് പ്രായമുള്ളപ്പോൾ ഇദ്ദേഹം ഫോദ്രാങ് തിൻലേ റെബ്താനിൽ വച്ച് മരണമടഞ്ഞു. കിരീടാവകാശിയായിരുന്ന രാജകുമാരൻ ജിഗ്മേ വാങ്ചുക്കിന് അന്ന് ഏകദേശം 23 വയസ്സ് പ്രായമുണ്ടായിരുന്നു. അദ്ദേഹത്തിന്റെ മരണത്തോടനുബന്ധിച്ച് അത്ഭുതക്കാഴ്ച്ചകൾ ഉണ്ടായി എന്ന് ചിലർ വിശ്വസിക്കുന്നു. 



</doc>
<doc id="354133" url="https://ml.wikipedia.org/wiki?curid=354133" title="കാസിമർ ഫങ്ക്">
കാസിമർ ഫങ്ക്

പോളിഷ് ജൈവരസതന്ത്രജ്ഞനായിരിന്നു കാസിമർ ഫങ്ക് (1884-1967). ജീവകങ്ങളുടെ (വിറ്റാമിൻ) കണ്ടുപിടിത്തവുമായി ബന്ധെപ്പെട്ടാണ് അറിയപ്പെടുന്നത്. ജീവകം ബി കോംപ്ലക്സിലെ തയാമിൻ (ജീവകം ബി-1) ആദ്യമായി വേർതിരിച്ചെടുത്തതും, അത്തരത്തിലുള്ള പോഷക ഘടകങ്ങളെ "വിറ്റാമിൻ" (ജീവകം) എന്ന പേര് നിർദ്ദേശിച്ചതും ഇദ്ദേഹമാണ്.
ഒരു ഭിഷഗ്വരന്റെ മകനായി 1884 ഫെബ്രുവരി 23 ന് പോളണ്ടിലെ വാർസായിൽ ജനിച്ചു. ബേൺ സർവകലാശാലയിൽ നിന്നും വൈദ്യശാസ്ത്രത്തിൽ ബിരുദം നേടിയശേഷം പാരീസ്, ലണ്ടൻ, ബർലിൻ എന്നിവിടങ്ങളിൽ ജോലിചെയ്തു. 1920 ൽ അമേരിക്കയിലേക്ക് പോയ കാസിമർ അമേരിക്കൻ പൌരത്വം സ്വീകരിച്ചു. പിന്നീട് വാർസായിൽ തിരിച്ചെത്തി അവിടുത്തെ സ്റ്റേറ്റ് ഇൻസ്റ്റിറ്റ്യൂട്ടിൽ ഡയരക്ടർ ആയി സേവനമനുഷ്ടിച്ചു. അവിടെവച്ച് ബെറിബെറി എന്ന രോഗത്തിന്റെ പ്രതിഘടകമായ തയാമിൻ വേർതിരിച്ചെടുത്തു. നിക്കൊട്ടനിക് അമ്ലവും (നയാസിൻ കാസിമർ വേർതിരിചെടുത്തെങ്കിലും അതൊരു ജീവകമാണെന്ന് അദ്ദേഹത്തിന് മനസ്സിലായിരിന്നില്ല.


</doc>
<doc id="354134" url="https://ml.wikipedia.org/wiki?curid=354134" title="വാങ്ചുക് രാജവംശം">
വാങ്ചുക് രാജവംശം

1907-ൽ ഭൂട്ടാൻ ഏകീകരിച്ചതുമുതൽ വാങ്ചുക് രാജവംശമാണ് () ഭൂട്ടാൻ ഭരിക്കുന്നത്. ഏകീകരണത്തിന് മുൻപ് വാങ്ചുക് കുടുംബം ഡ്രൂഗ്കാർ ചോജിയുടെ പിൻതലമുറക്കാർ എന്ന നിലയിൽ ട്രോങ്സ ഭരിച്ചിരുന്നു. ഇവർ പിന്നീട് മറ്റ് പ്രാദേശിക ഭരണകർത്താക്കളെ അമർച്ച ചെയ്യുകയും ബ്രിട്ടീഷ് സാമ്രാജ്യത്തിന്റെ പ്രീതി പിടിച്ചുപറ്റുകയും ചെയ്തു. ഭരണത്തിന്മേൽ പിടിമുറുക്കിക്കഴിഞ്ഞപ്പോൾ ട്രോങ്സ പെൻലോപ് സർ ഉഗ്യെൻ വാങ്ചുക് ഡ്രൂക് ഗ്യാല്പോ ("വ്യാളി രാജാവ്") ആയി അധികാരമേറ്റു.

ഇതുവരെ ഭൂട്ടാനിൽ അഞ്ച് വാങ്ചുക് രാജാക്കന്മാരുണ്ടായിട്ടുണ്ട്:

1651-ൽ ഷബ്ദ്രുങ് ഗവാങ് നാംഗ്യാലിന്റെ മരണത്തോടുകൂടി ഭൂട്ടാനിലെ പുരോഹിതരുടെ കീഴിലുള്ള ദ്വിതലഭരണസംവിധാനം ഏറെക്കുറെ ഇല്ലാതെയായി. ദ്വിതല സംവിധാനത്തിനുകീഴിൽ പ്രാദേശിക ദേസി ഭരണാധികാരികൾ സിവിൽ ഭരണം ഏറ്റെടുത്തു. ജെ ഖെൻപോ എന്നറിയപ്പെടുന്ന പുരോഹിതർ മതപരമായ കാര്യങ്ങളുടെ നിയന്ത്രണം ഏറ്റെടുത്തു. ഗവാങ് നാംഗ്യാലിന്റെ മകനും (1651) അർത്ഥസഹോദരനും (1680) ഡ്രൂക് ദേസിയുടെയും ജെ ഖെൻപോയുടെയും നിയന്ത്രണത്തിലായിരുന്നു. ഷബ്ദ്രുങ്ങിന്റെ ശബ്ദവും ശരീരവും മനസ്സും വെവ്വേറേ പുനർജനിച്ചു എന്ന അവകാശവാദങ്ങൾ ഭരണം വീണ്ടും ഛിന്നിക്കുവാൻ കാരണമായി. പ്രാദേശിക ഭരണകർത്താക്കൾ (പെൻലോപ്പുകളും സോങ് പോണുകളും) അധികാരത്തിനായി പരസ്പരമത്സരത്തിൽ ഏർപ്പെടുവാൻ ആരംഭിച്ചു. തിബറ്റിൽ നിന്നും മംഗോൾ സാമ്രാജ്യത്തിൽ നിന്നും ആക്രമണമുണ്ടാകാനുള്ള സാദ്ധ്യതയും നിലവിലുണ്ടായിരുന്നു.ട്രോങ്സ, പാറൊ എന്നിവിടങ്ങളിലെ പെൻലോപ്പുകളും പുനഖയിലെയും [Thimphu Province|തിംഫുവിലെയും]] വാങ്ഡ്യൂ ഫോഡ്രാങിലെയും സോങ്പോണുകളും അധികാരത്തിനായുള്ള മത്സരത്തിലെ പ്രധാന കഥാപാത്രങ്ങളായിരുന്നു.

വാങ്ചുക് കുടുംബം ഈ രാഷ്ട്രീയ സാഹചര്യത്തിൽ ഭൂംതാങ് പ്രവിശ്യയിൽ ആണ് പ്രാധാന്യം നേടാൻ ആരംഭിച്ചത്. ഇത് മദ്ധ്യ ഭൂട്ടാനിലാണ്. പേമ ലിംഗ്പ ഇവരുടെ പൂർവ്വികനാണെന്നാണ് വിശ്വാസം. തിബറ്റുമായി ബന്ധമുള്ള പ്രാദേശിക നേതാക്കന്മാർക്ക് വാങ്ചുക് കുടുംബത്തിന്റെ ഉയർച്ചയോടെ പ്രാധാന്യം നഷ്ടപ്പെട്ടു.

1870-ൽ ട്രോങ്സയിലെ പെൻലോപ് ജിഗ്മേ നാംഗ്യാൽ ഡ്രൂക് ദേസി എന്ന പദവിയിലെത്തി. 1879-ൽ ഇദ്ദേഹം തന്റെ 17 വയസ്സുകാരൻ പുത്രൻ ഉഗ്യെൻ വാങ്ചുക്കിനെ പാറൊ പെൻലോപ് ആയി നിയമിച്ചു. ജിഗ്മെ നാംഗ്യാൽ 1881-ൽ മരിക്കുന്നതുവരെ ഭരണത്തിലിരുന്നു. ഉഗ്യെൻ വാങ്ചുക് ബ്രിട്ടീഷ് അനുകൂല നിലപാടാണെടുത്തത്. ബ്രിട്ടീഷുകാർക്കെതിരായും തിബറ്റിന് അനുകൂലമായും നിലപാടെടുത്ത നിലവിലുണ്ടായിരുന്ന പാറൊ പെൻലോപ്പിനെതിരേ ഇദ്ദേഹം വിജയം നേടി. 1882-ൽ 20 വയസ്സുള്ളപ്പോൾ ഇദ്ദേഹം ബൂംതാങ്ങിനെതിരേയും ട്രോങ്സയ്ക്കെതിരേയും വിജയം നേടി. ത്രോങ്സ പെൻലോപ് എന്ന സ്ഥാനവും ഇദ്ദേഹത്തിന് ലഭിച്ചു. 1885-ൽ പുനഖയുടെയും തിഫുവിന്റെയും സോങ്പെന്മാർ തമ്മിലുള്ള യുദ്ധത്തിൽ ഇടപെട്ട ഉഗ്യെൻ ഇവരെ രണ്ടുപേരെയും പരാജയപ്പെടുത്തി സിംടോഖ സോങ് പിടിച്ചെടുത്തു.

ഔദ്യോഗികമായി അംഗീകരിക്കപ്പെട്ട അവസാന ഷബ്ദ്രുങ്ങും ഡ്രൂക് ഡേസിയും 1903, 1904 എന്നീ വർഷങ്ങളിൽ മരണമടഞ്ഞതിനെത്തുടർന്ന് ഭരണനേതൃത്ത്വത്തിൽ ശൂന്യത നിലവിലുണ്ടായിരുന്നു. പൊതു ഭരണം പെൻലോപ് ഉഗ്യെൻ വാങ്ചുക്കിന്റെ കൈകളിലെത്തി. 1907 നവംബറിൽ ഇദ്ദേഹം ഐകകണ്ഠ്യേന രാജാവായി തീരുമാനിക്കപ്പെട്ടു. 300 വർഷമായി നിലവിലുണ്ടായിരുന്ന ദ്വിതല ഭരണസംവിധാനം ഇതോടെ ഇല്ലാതായി. രാജകുമാരന്മാർ പെൻലോപ് ഓഫ് ട്രോങ്സ എന്ന പാരമ്പര്യ പദവി വഹിക്കുവാൻ തുടങ്ങി.

1910-ൽ ഉഗ്യെൻ വാങ്ചുക് പുനഖ ഉടമ്പടിയിലൂടെ ഭൂട്ടാന്റെ സ്വാതന്ത്ര്യം ഉറപ്പുവരുത്തി. ബ്രിട്ടൻ ഭൂട്ടാൻ ഭരണകൂടത്തിന് ഒരു തുക സ്റ്റൈപ്പന്റായി നൽകുവാനും വിദേശബന്ധങ്ങളുടെ ചുമതല ഏറ്റെടുക്കുവാനും തീരുമാനമായി. ജിഗ്മേ വാങ്ചുക്കിന്റെ (1926–1952)ഭരണകാലത്ത് കേന്ദ്രസർക്കാരിന്റെ ശക്തി വർദ്ധിക്കുകയുണ്ടായി. അടിസ്ഥാന സൗകര്യവികസനം ഇക്കാലത്ത് ആരംഭിച്ചു. ഇന്ത്യയുമായി നയതന്ത്രബന്ധം ആരംഭിച്ച ഭൂട്ടാൻ പുനഖ ഉടമ്പടിയുടെ മാതൃകയിലുള്ള ഒരു സൗഹൃദ ഉടമ്പടി ഒപ്പുവച്ചു.

മുന്നാമത്തെ രാജാവ് ജിഗ്മെ ദോർജി വാങ്ചുക് ("r." 1952–1972) മറ്റ് രാജ്യങ്ങളുമായുള്ള ബന്ധം വർദ്ധിപ്പിക്കാൻ തുടങ്ങി. മൂന്നാമത്തെ രാജാവിന്റെ ഭരണകാലത്ത് ഒരു ജനപ്രതിനിധി സഭ 1953-ൽ നിലവിൽ വന്നു. നിയമസംവിധാനങ്ങൾ ഇക്കാലത്ത് പരിഷ്കരിച്ചു.

മുന്നാം രാജാവ് 1972-ൽ മരണപ്പെട്ടതോടെ ഭൂട്ടാനിലെ കിരീടം 16 വയസ്സുള്ള ജിഗ്മേ സിങ്ഗ്യേ വാങ്ചുക്കിന് ലഭിച്ചു. ഇദ്ദേഹവും തന്റെ പിതാവിനെപ്പോലെ ഇന്ത്യയിലും ഇംഗ്ലണ്ടിലും വിദ്യാഭ്യാസം നേടിയിരുന്നു. 2006 വരെ ഭരിച്ച ഇദ്ദേഹം വിനോദസഞ്ചാര മേഖലയുടെ വികസനത്തിന് കാരണമായി. ഗ്രോസ് നാഷണൽ ഹാപ്പിനസ് എന്ന തത്ത്വം മുന്നോട്ടുവച്ചത് ഇദ്ദേഹമാണ്. ഭൂട്ടാൻ ഭരണഘടനയുടെ കരട് രൂപീകരിക്കുവാൻ ഇദ്ദേഹം മുൻകൈയ്യെടുത്തു.

ജിഗ്മേ ഖേസർ നംഗ്യാൽ വാങ്ചുക് അഞ്ചാമത്തെ രാജാവായി 2008-ൽ അധികാരമേറ്റതോടെ രാജ്യം ജനാധിപത്യ ഭരണഘടന സ്വീകരിച്ചു.




</doc>
<doc id="354135" url="https://ml.wikipedia.org/wiki?curid=354135" title="ഔധധക്കലവറ വണ്ട്">
ഔധധക്കലവറ വണ്ട്

ചുവപ്പുകലർന്ന തവിട്ടുനിറമുള്ള ഒരിനം വണ്ടാണിത് (Drugstore beetle). മഞ്ഞൾ, ഇഞ്ചി, മഞ്ഞൾ തുടങ്ങിയവയിൽ സൂചികുത്തിയ പോലെ വൃത്താകൃതിയിലുള്ള ദ്വാരങ്ങൾ ഈ വണ്ടിന്റെ പുഴുക്കളുണ്ടാക്കുന്നു.


</doc>
<doc id="354146" url="https://ml.wikipedia.org/wiki?curid=354146" title="സിംടോഖ സോങ്ങിലെ രണ്ടാമത്തെ യുദ്ധം">
സിംടോഖ സോങ്ങിലെ രണ്ടാമത്തെ യുദ്ധം

1634-ൽ ഷബ്ദ്രുങ്ങിനെ പിന്തുണച്ചിരുന്നവരും ഗവാങ് നംഗ്യാലും ഒരു വശത്തും ടിബറ്റൻ സാങ്പ രാജവംശവും പല ഭൂട്ടാനി ലാമമാരും മറുവശത്തുമായും നടന്ന യുദ്ധമാണ് സിംടോഖ സോങ്ങിലെ രണ്ടാമത്തെ യുദ്ധം, ഭൂട്ടാനിലെ രണ്ടാം ടിബറ്റൻ അധിനിവേശം എന്നീ പേരുകളിൽ അറിയപ്പെടുന്നത്. ഷബ്ദ്രുങ്ങിന്റെ ഭരണകേന്ദ്രമായ സിംടോഖ സോങ് മറുപക്ഷത്തിന്റെ കയ്യിലെത്തിയെങ്കിലും യുദ്ധത്തിനിടെ കോട്ടയിലെ വെടിക്കോപ്പുകൾക്ക് തീപിടിക്കുകയും ഇതിൽ ടിബറ്റൻ സൈന്യവും സോങ്ങും പൂർണ്ണമായി നശിക്കുകയും ചെയ്തു. ഈ അവസരം മുതലെടുത്ത് ഷബ്ദ്രുങ്ങിനെ പിന്തുണയ്ക്കുന്നവർ ടിബറ്റൻ സൈന്യത്തെ ഈ പ്രദേശത്തുനിന്ന് തുരത്തിയോടിച്ചു. ഗവാങ് നാംഗ്യാലിന്റെ തന്ത്രപരമായ വിജയമായിരുന്നു ഇത്. ഇതോടെ ഭൂട്ടാനിൽ ഇദ്ദേഹത്തിന്റെ ഭരണത്തിൻ കീഴിൽ രാഷ്ട്രീയ ഐക്യം നിലവിൽ വന്നു.

റാലുഗ് സന്യാസാശ്രമത്തിന്റെ 18-ആം നേതാവിന്റെ സ്ഥാനം അവകാശപ്പെട്ട് ഗവാങ് നാംഗ്യാൽ, ഗ്യാൽവാങ് പാാഗ്സെം വാങ്പോ എന്നിങ്ങനെ രണ്ടുപേർ രംഗത്തുണ്ടായിരുന്നു. ദ്രൂക്പ വിഭാഗത്തിൽ ഇവർക്ക് രണ്ടുപേർക്കും പിന്തുണക്കാരുണ്ടായിരുന്നു. വാങ്പോയ്ക്ക് ഇവിടം ഭരിച്ചിരുന്ന സാങ്പ രാജവംശത്തിന്റെ പിന്തുണയുമുണ്ടായിരുന്നു. ഗവാങ് നാംഗ്യാലിന് 1616/17 കാലത്ത് നാടുവിടേണ്ടിവന്നു. ഗാസയിലെ ലാമയുടെ ക്ഷണത്തെത്തുടർന്ന് ഇദ്ദേഹവും സഹായികളും ഇവിടെ താമസമായി. ഈ പ്രദേശം പിന്നീട് പടിഞ്ഞാറൻ ഭൂട്ടാനിലുൾപ്പെട്ടു. ഗവാങ് നാംഗ്യാൽ നാട്ടുകാരുടെ പിന്തുണ ശേഖരിക്കുന്നതിനൊപ്പം ടിബറ്റൻ ശക്തികേന്ദ്രങ്ങൾക്ക് വെല്ലുവിളി ഉയർത്തിക്കൊണ്ടിരുന്നു. ഇദ്ദേഹത്തിന്റെ പിന്തുണ വർദ്ധിച്ചതോടെ ഷബ്ദ്രുങ് റിമ്പോച്ചെ (ഏത് രത്നത്തിന്റെ കാൽക്കലാണോ വണങ്ങുന്നത്, അത്) എന്ന പേരിൽ ഇദ്ദേഹം അറിയപ്പെടാൻ ആരംഭിച്ചു.

ഇദ്ദേഹത്തിന്റെ വളർന്നുവരുന്ന പിന്തുണ ടിബറ്റൻ ശക്തികളെയും പ്രദേശത്തെ ചില ലാമമാരെയും ക്ഷുഭിതരാക്കി. സാങ്പ പ്രദേശത്തെ ലാമമാരുടെ പിന്തുണയോടെ ഗവാങ് നാംഗ്യാലിനെ പുറത്താക്കുക എന്ന ഉദ്ദേശത്തോടുകൂടി 1619-ൽ പ്രദേശം ആക്രമിച്ചു. പ്രദേശത്തെ ഗോത്രനേതാക്കന്മാരുടെ പിന്തുണയോടെ ഷബ്ദ്രുങ് ആദ്യ ആക്രമണം പരാജയപ്പെടുത്തി. സാങ്പയും അദ്ദേഹവുമായുള്ള മത്സരം പക്ഷേ തുടർന്നു. ഒരു ടിബറ്റൻ രാജവംശത്തിൽ പെട്ട കർമ ഫുൻട്സോക് നാംഗ്യാൽ എന്നയാളും മറ്റു ചിലരും വസൂരി ബാധിച്ച് മരിച്ചത് ഷബ്ദ്രുങ്ങിന്റെ മന്ത്രവാദത്താലാണെന്ന വിശ്വാസം ഇദ്ദേഹത്തോടുള്ള വിദ്വേഷം വർദ്ധിപ്പിച്ചു.

ഷബ്ദ്രുങ് ഭൂട്ടാന്റെ ആത്മീയനേതാവും ഭരണകർത്താവുമാകാനുള്ള താല്പര്യം പ്രകടിപ്പിച്ചു. ഡ്രൂക്പ കാഗ്യു, സാക്യ, ന്യിങ്മ വിഭാഗങ്ങളും പല പ്രഭുക്കന്മാരും ഇത് അംഗീകരിച്ചുവെങ്കിലും മറ്റുപല ലാമമാരും ഇതിനോട് എതിർപ്പുള്ളവരായിരുന്നു. പടിഞ്ഞാറൻ താഴ്വരകളിൽ ഇദ്ദേഹം അധികാരമുറപ്പിക്കുന്നതോടൊപ്പം 1629-ഓടെ ഇദ്ദേഹം ഒരു സോങ് നിർമ്മിക്കുവാനും ആരംഭിച്ചു. നിർമ്മാണം നടക്കുന്നതിനിടെ അഞ്ച് ലാമമാരെ പിന്തുണയ്ക്കുന്നവർ കോട്ട ആക്രമിച്ചു. ഇതെത്തുടർന്നുണ്ടായ യുദ്ധത്തിൽ ഗവാങ് നംഗ്യാലിന്റെ സൈന്യത്തിന് നിർണ്ണായക വിജയം ലഭിച്ചു. 1631-ൽ സോങ്ങിന്റെ നിർമ്മാണം പൂർത്തിയായി. ഷബ്ദ്രുങ്ങിനെ പുറത്താക്കാനുള്ള തങ്ങളുടെ ശ്രമം പരാജയപ്പെട്ടതിനെത്തുടർന്ന് ലാമമാർ സാങ്പ ഭരണാധികാരിയായിരുന്ന കർമ തെങ്ക്യോങിന്റെ സഹായം അഭ്യർത്ഥിച്ചു. ഗവാങ് നംഗ്യാലുമായുള്ള ചർച്ചകൾ പരാജയപ്പെട്ടതിനെത്തുടർന്ന് 1634-ൽ ടിബറ്റ് രണ്ടാമത് ആക്രമണം നടത്തി. ടിബറ്റൻ നേതൃത്ത്വത്തിന് സമാധാനശ്രമങ്ങളിൽ താല്പര്യമില്ലായിരുന്നു എന്ന വാദം ഇതോടെ ഭൂട്ടാൻ മുന്നോട്ടുവച്ചു. ഭൂട്ടാനിലുണ്ടായിരുന്ന വിശുദ്ധവസ്തുക്കൾ പിടിച്ചെടുക്കുക എന്നതായിരുന്നു ആക്രമണത്തിന്റെ ഒരു ലക്ഷ്യം എന്ന് കരുതപ്പെടുന്നു. 1619-ലെ ആക്രമണത്തേക്കാൾ വളരെ വിപുലമായിരുന്നു ഇത്.

ഭൂട്ടാനിലെ ലാമമാരുടെ സൈന്യങ്ങളുടെ പിന്തുണയോടെ കർമ ടെങ്ക്യോങ് അഞ്ച് ഡിവിഷൻ ടിബറ്റൻ സൈന്യത്തെ ഭൂട്ടാനിലേയ്ക്കയച്ചു. നാല് ഡിവിഷനുകൾ പാറൊ താഴ്‌വര, ഗാസ താഴ്വര എന്നിവിടങ്ങളിലൂടെയാണ് മുന്നേറിയത്. സിംടോഖ സോങ് ആയിരുന്നു ഇവരുടെ ലക്ഷ്യം. അഞ്ചാമത്തെ ഡിവിഷൻ ബുംതാങ് താഴ്വര പിടിച്ചെടുത്തു. നിഷ്പക്ഷത പാലിച്ചിരുന്ന ബുംതാങ് രാജ്യത്തിന്റെ ഭാഗമായിരുന്നു ആ സമയത്ത് ബുംതാങ് താഴ്വര. നാംഗ്യാലിന് ഈ പ്രദേശത്ത് പിന്തുണയുണ്ടായിരുന്നതോ പിന്തുണയുണ്ട് എന്ന ധാരണ ടിബറ്റൻ നേതൃത്വത്തിനുണ്ടായിരുന്നതോ ആണ് ഇതിന് കാരണം.

ടെൻസിൻ ഡ്രൂക്ഗ്യാലിനെ ചുമതലയേൽപ്പിച്ച് ഗവാങ് നാംഗ്യാൽ ഖോതഗ്ഘയിലെ ജറോഗാങിലേയ്ക്ക് പിൻവാങ്ങി. തോൽക്കുന്ന പക്ഷം ഇന്ത്യയിലേയ്ക്ക് രക്ഷപെടാനായിരുന്നു ഇദ്ദേഹത്തിന്റെ ലക്ഷ്യം. ടിബറ്റൻ സൈന്യം സിംടോഖ സോങ് ആക്രമിക്കുകയും മെച്ചപ്പെട്ട ആയുധങ്ങളുടെ സഹായത്തോടെ കോട്ട പിടിച്ചെടുക്കുകയും ചെയ്തു. ടിബറ്റൻ സൈന്യം കോട്ട കൊള്ളയടിക്കുന്നതിനിടെ വെടിമരുന്ന് ശേഖരത്തിന് തീ പിടിച്ചു. സിംടോഖ സോങ് പൊട്ടിത്തെറിക്കുകയും അവിടെയുണ്ടായിരുന്ന മിക്ക ടിബറ്റൻ സൈനികരും മരിക്കുകയും ചെയ്തു. ഈ അവസരം മുതലെടുത്ത് ഷബ്ദ്രുങ്ങിന്റെ സൈന്യം ബാക്കിയുണ്ടായിരുന്ന ടിബറ്റൻ സേനയെ തുരത്തി. 1639 വരെ ടിബറ്റൻ സൈന്യവും ലാമമാരുടെ സൈന്യവും ഷബ്ദ്രുങ്ങുമായി ചെറിയ ഏറ്റുമുട്ടലുകളിൽ ഏർപ്പെട്ടിരിക്കാം എന്ന വാദമുണ്ട്. ഗാസ താഴ്‌വരയിൽ നിന്ന് ബാരവ സന്യാസിമാരെ ഗവാങ് നാംഗ്യാൽ തുരത്തി.

തന്റെ ഭരണ കേന്ദ്രമായി ഗവാങ് നാംഗ്യാൽ നിർമിച്ച കോട്ട തകരുകയും ടിബറ്റിൽ നിന്നും ലാമമാരിൽ നിന്നും ഇദ്ദേഹത്തിന്റെ ഭരണത്തിനുള്ള ഭീഷണി തുടരുകയും ചെയ്യുന്ന സാഹചര്യമായിരുന്നു യുദ്ധാനന്തരം ഉണ്ടായത്. പുനഖ സോങ്ങിന്റെ നിർമ്മാണം 1637-ൽ ആരംഭിച്ചു. നിർമ്മാണം പൂർത്തിയായതിനെത്തുടർന്ന് 1955 വരെ ഇത് ഭൂട്ടാന്റെ ഭരണകേന്ദ്രമായി തുടർന്നു. Sസിംടോഖ സോങ് 1671-ൽ മാത്രമാണ് പുനർനിർമിച്ചത്. ഭൂട്ടാന്റെ ഏകീകരണം നടക്കുന്നതിനിടെ 1639-ൽ ടിബറ്റ് ഒന്നുകൂടി ഭൂട്ടാൻ ആക്രമിക്കുകയുണ്ടായി. പക്ഷേ പെട്ടെന്നുതന്നെ യുദ്ധം തീരുമാനമാകാത്ത നിലയിലെത്തി. കർമ ടെൻക്യോങ് യുദ്ധം അവസാനിപ്പിക്കുവാനുള്ള ചർച്ചകൾ ആരംഭിച്ചു. ടിബറ്റ് ഷബ്ദ്രുങ് റിമ്പോച്ചെ ഗവാങ് നാംഗ്യാലിനെ പടിഞ്ഞാറൻ ഭൂട്ടാൻ ഭരണാധികാരിയായി അംഗീകരിച്ചു. തന്റെ മരണം വരെയുള്ള ഭരണകാലം ഷബ്ദ്രുങ് തന്നോട് യുദ്ധം ചെയ്ത ലാമമാരുടെ വിഭാഗങ്ങളെ അമർച്ച ചെയ്യുവാനും കിഴക്കൻ ഭൂട്ടാൻ പിടിച്ചെടുത്ത് രാജ്യത്തോട് ചേർക്കുവാനുമാണ് വിനിയോഗിച്ചത്.



</doc>
<doc id="354148" url="https://ml.wikipedia.org/wiki?curid=354148" title="ഗവാങ് നാംഗ്യാൽ">
ഗവാങ് നാംഗ്യാൽ

ടിബറ്റൻ ബുദ്ധമതത്തിലെ ഒരു ലാമയും ഭൂട്ടാൻ ഏകീകരിച്ച വ്യക്തിയുമാണ് ഗവാങ് നാംഗ്യാൽ (പിന്നീട് ഷബ്ദ്രുങ് റിമ്പോച്ചെ എന്ന സ്ഥാനപ്പേര് നൽകപ്പെട്ടു) (; 1594–1651). ടിബറ്റൻ സംസ്കാരത്തിൽ നിന്ന് വ്യത്യസ്തമായ ഒരു സംസ്കാരം ഭൂട്ടാനിൽ ഉരുത്തിരിഞ്ഞ് വരുന്നതിനും ഇദ്ദേഹം കാരണമായി.
ദ്രൂക്പ വംശത്തിലാണ് ഗവാങ് നാംഗ്യാൽ ജനിച്ചത്. തിബറ്റിലെ റാലുങ് ആശ്രമത്തിലായിരുന്നു ജനനം. ദ്രുക്പ വംശത്തിൽപ്പെട്ട മിഫാം ടെൻപായി നയിമ () (1567–1619), കയിഷോ ഭരാണാധികാരിയുടെ മകളായ സോനം പെൽഗ്യി ബുട്രി () എന്നിവരായിരുന്നു ഇദ്ദേഹത്തിന്റെ മാതാപിതാക്കൾ. ദ്രുക്പ വംശസ്ഥാപകനായ സാങ്പ ഗൈറേയുടെ (1161–1211) വംശപാരമ്പര്യം ഗവാങ് നാംഗ്യാലിനുണ്ടായിരുന്നു. ചെറിയ പ്രായത്തിൽ തന്നെ റാലൂഗിൽ ഇദ്ദേഹം 18-ആം ഡ്രൂക്പ ആയി സ്ഥാനമേറ്റു. 4-ആമത്തെ ഡ്രൂക്ചെനിന്റെ അവതാരമാണ് ഇദ്ദേഹം എന്നായിരുന്നു വിശ്വാസം. ലാറ്റ്സെവ ഗവാങ് സാങ്പോ ഇദ്ദേഹത്തിന്റെ സ്ഥാനാരോഹണത്തെ എതിർത്തു. ഗ്യാൽവാങ് പാഗ്സാം വാങ്പോ എന്നയാളെ ഇദ്ദേഹം ഈ സ്ഥാനത്തേയ്ക്ക് ഉയർത്തിക്കാട്ടി. ചോങ്ജെ ദേപ ആയിരുന്ന ഗവാങ് സോനം ഡ്രാഗ്പയുടെ അവിഹിതബന്ധത്തിലുണ്ടായ കുട്ടിയായിരുന്നു ഗ്യാൽവാങ് പാഗ്സാം വാങ്പോ. ലാറ്റ്സേവയും കൂട്ടാളികളും താഷി തോങ്മെൻ ആശ്രമത്തിൽ വച്ച് ഗ്യാൽവാങിന്റെ സ്ഥാനാരോഹണവും നടത്തി. 

കുറച്ചുകാലം ഗവാങ് നാംഗ്യാൽ പ്രധാന ദ്രൂക്പ ആസ്ഥാനമായ റാലുങിൽ താമസിച്ചു. ഷബ്ദ്രുങ് ഗവാങ് നാംഗ്യാൽ ആയിരുന്നു പരമ്പരാഗത അവകാശത്തിനുടമ. അതിനാൽ കുങ്ഖ്യൻ പേമ കാർപോയുടെ അവതാരം ആരുതന്നെയാണെങ്കിലും ഇവിടെ താമസിക്കുവാൻ ഗവാങ് നാംഗ്യാലിന് അധികാരമുണ്ടായിരുന്നു. ഒരു പ്രധാന ലാമയായ പാവോ സുഗ്ല ഗ്യാറ്റ്ഷോയുമായുള്ള [1568–1630] അഭിപ്രായവ്യത്യാസത്തെത്തുടർന്ന് ഗവാങ് നാംഗ്യാലിന്റെ കൈവശമുള്ള ചില തിരുശേഷിപ്പുകൾ എതിരാളിയായ ഗ്യാൽവാങ് പാഗ്സാം വാങ്പോയ്ക്ക് നൽകണമെന്ന് അദ്ദേഹം ആവശ്യപ്പെട്ടു. ഈ ആവശ്യം ഗവാങ് നാംഗ്യാൽ നിരസിച്ചു. അദ്ദേഹത്തെ തടവിലാക്കുവാനായി സൈനികരെ അയയ്ക്കുവാൻ സാങ് ദേശി തീരുമാനിച്ചു.

1616-ൽ തടവിലാക്കപ്പെടും എന്ന ഭീഷണിയെയും തനിക്കുണ്ടായ ഒരു ദർശനത്തെയും (ഭൂട്ടാനിലെ ദേവതകൾ തനിക്ക് സംരക്ഷണം നൽകും എന്നായിരുന്നു ദർശനം) തുടർന്ന് ഗവാങ് നാംഗ്യാൽ പിന്നീട് പടിഞ്ഞാറൻ ഭൂട്ടാനിലേയ്ക്ക് ഒളിച്ചോടി. തിംഫു താഴ്വരയിൽ ഇദ്ദേഹം ചേരി ആശ്രമം സ്ഥാപിച്ചു. 1629-ൽ ഇദ്ദേഹം സെംടോഖ സോങ് നിർമിച്ചു.

1627-ൽ ഭൂട്ടാൻ സന്ദർശിച്ച പോർച്ചുഗീസ് ജെസ്യൂട്ട് പാതിരിമാരായ എസ്റ്റാവോ കാസെല്ലയും ജോയാവോ കബ്രാളും ഷബ്ദ്രുങ്ങിനെ സന്ദർശിച്ചിരിന്നു. ഇദ്ദേഹം ബുദ്ധിമാനും കരുണയുള്ളവനുമായ നേതാവായിരുന്നു എന്ന് അവർ രേഖപ്പെടുത്തിയിട്ടുണ്ട്.

1634-ൽ അഞ്ച് ലാമമാരുടെ യുദ്ധത്തിൽ ഗവാങ് നാംഗ്യാൽ വിജയിക്കുകയും ഇതെത്തുടർന്ന് ഭൂട്ടാനെ ഒറ്റ രാജ്യമാക്കി മാറ്റുകയും ചെയ്തു.

സിൻഗ്യേ നാംഗ്യാൽ ആയിരുന്നു 1616–1623, 1624–1642 കാലത്ത് ലഡാക്കിന്റെ ഭരണാധികാരി. ഇദ്ദേഹം ഡ്രൂക്പ വിഭാഗത്തിന്റെ ഭക്തനായിരുന്നു. ടിബറ്റിലെ ഭരണകൂടവുമായി ലഡാഖിനും അഭിപ്രായവ്യത്യാസങ്ങളുണ്ടായിരുന്നു. ഷബ്ദ്രുങിനെ ലഡാഖിലെ മുഖ്യ പുരോഹിതനാകുവാൻ ലഡാഖ് ക്ഷണിക്കുകയുണ്ടായി. ഷബ്ദ്രുങ് ടിബറ്റുമായുള്ള യുദ്ധത്തിലായിരുന്നതിനാൽ തന്റെ ഒരു ശിഷ്യനെയാണ് അയച്ചത്.

ഷബ്ദ്രുങ് 1651-ൽ മരിച്ചതോടുകൂടി ഭരണം അടുത്ത ഷബ്ദ്രുങ്ങിന് ലഭിക്കുന്നതിനുപകരം പ്രാദേശിക ഭരണകർത്താക്കളായ പെൻലോപ്പുകൾക്ക് നൽകപ്പെട്ടു. ഇവർ അടുത്ത 54 വർഷം ഷബ്ദ്രുങ്ങിന്റെ മരണം ഒരു രഹസ്യമായി സൂക്ഷിച്ചു. ഇദ്ദേഹം മൗനവൃതത്തിലാണെന്നായിരുന്നു ഇവർ പ്രചരിപ്പിച്ചത്. ഷബ്ദ്രുങ്ങിന്റെ മരണം ഒരു ദേശീയ അവധിയായി ആചരിക്കുന്നുണ്ട്.



</doc>
<doc id="354156" url="https://ml.wikipedia.org/wiki?curid=354156" title="ഭൂട്ടാൻ യുദ്ധം">
ഭൂട്ടാൻ യുദ്ധം

ബ്രിട്ടീഷ് ഇന്ത്യയും ഭൂട്ടാനും തമ്മിൽ 1864–1865 കാലത്ത് നടന്ന ഒരു യുദ്ധമാണ് ഭൂട്ടാൻ യുദ്ധം (ഡ്യൂവാർ യുദ്ധം) എന്ന പേരിൽ അറിയപ്പെടുന്നത്

ഭൂട്ടാനിലെ ആഭ്യന്തരയുദ്ധം അവസാനിച്ചതിനെത്തുടർന്ന് ബ്രിട്ടൻ 1864-ൽ അവിടേയ്ക്ക് ആഷ്ലി ഏഡന്റെ നേതൃത്ത്വത്തിൽ ഒരു നയതന്ത്രസംഘത്തെ അയയ്ക്കുകയുണ്ടായി. പുനഖയിലെ സോങ്പോൺ യുദ്ധം ജയിച്ചതിനെത്തുടർന്ന് കേന്ദ്രത്തിലെ ഭരണസംവിധാനത്തിൽ നിന്ന് വിട്ട് ഒരു ഭരണം സ്ഥാപിച്ചിരുന്നു. ഭരണത്തിൽ അവകാശമുണ്ടായിരുന്നയാൾ പാറോയിലെ ഗവർണറുടെ സംരക്ഷണം ആവശ്യപ്പെട്ടിരുന്നു. ഇയാൾ പിന്നീട് സ്ഥാനഭൃഷ്ടനാക്കപ്പെട്ടു. പാറൊയിലെ ഭരണകർത്താവിനോടും പുനഖയിലെ ഭരണകർത്താവിനോടും ബ്രിട്ടൻ പ്രത്യേകമായി ചർച്ചനടത്തി. ഭൂട്ടാൻ സമാധാനത്തിന്റെയും സൗഹൃദത്തിന്റെയും ഉടമ്പടി നിരാകരിച്ചു. ബ്രിട്ടൻ 1864 നവംബറിൽ യുദ്ധം പ്രഖ്യാപിച്ചു. ഭൂട്ടാനിൽ ഒരു സ്ഥിരം സൈന്യം നിലവിലുണ്ടായിരുന്നില്ല. സോങ് കാവൽക്കാരായിരുന്നു സൈനികർ. മാച്ച്ലോക്ക് തോക്കുകളും അമ്പും വില്ലും വാളും കത്തിയും കവിണയുമായിരുന്നു ഇവരുടെ ആയുധം. 
ഡിയോത്താങ്ങിലെ ദേവനഗിരി എന്ന കോട്ട ബ്രിട്ടീഷുകാർ 1865-ൽ നശിപ്പിച്ചു. ആദ്യത്തെ പരാജയത്തിന് മറുപടിയെന്നോണം ബ്രിട്ടീഷുകാർ ഇവിടെ ധാരാളം നാശനഷ്ടങ്ങളുണ്ടാക്കി

ഭൂട്ടാൻ യുദ്ധം (1864–1865) അഞ്ച് മാസം മാത്രമേ നീണ്ടുനിന്നുള്ളൂ. ചില ഏറ്റുമുട്ടലുകളിൽ ഭൂട്ടാന് വിജയമുണ്ടായെങ്കിലും യുദ്ധത്തിൽ തോൽവിയാണുണ്ടായത്. ചില പ്രദേശങ്ങൾ അവർക്ക് ബ്രിട്ടന്റെ നിയന്ത്രണത്തിലേയ്ക്ക് വിട്ടുകൊടുക്കേണ്ടിവന്നു. 1865 നവംബർ 11-ന് ഒപ്പിട്ട സിൻചുല ഉടമ്പടി അനുസരിച്ച് അസം ഡ്യൂവാറുകളിലെയും ബംഗാൾ ഡ്യൂവാറുകളിലെയും ഭൂമിയും ദേവനഗിരിയിലെ 83 ചതുരശ്രകിലോമീറ്റർ ഭൂമിയും വർഷം 50,000 രൂപ സബ്സിഡിയ്ക്ക് പകരമായി ഭൂട്ടാൻ ബ്രിട്ടന് വിട്ടുകൊടുത്തു. 1910 വരെ ഈ ഉടമ്പടി നിലവിലുണ്ടായിരുന്നു. 1910-ൽ ഭൂട്ടാനും ബ്രിട്ടനും പുനഖ ഉടമ്പടിയിൽ ഒപ്പുവച്ചു. ഇത് 1947 വരെ നിലവിലുണ്ടായിരുന്നു.

സിൻചുല ഉടമ്പടിയുടെ തർജ്ജമയാണ് താഴെക്കൊടുത്തിരിക്കുന്നത്.

1865 നവംബർ 11-ന്

ഹെർ ബ്രിട്ടാനിക് മജസ്റ്റിയുടെ ഈസ്റ്റ് ഇൻഡീസിലെ ഭൂമിയുടെ വൈസ്രോയിയും ഗവർണർ ജനറലുമായ ഹിസ് എക്സലൻസി റൈറ്റ് ഓണറബിൾ സർ ജോൺ ലോറൻസ്, ജി.സി.ബി., കെ.എസ്.ഐ. നൽകിയ പൂർണ്ണമായ അധികാരത്തോടുകൂടി ലഫ്റ്റനന്റ് ജനറൽ ഹെർബർട്ട് ബ്രൂസ്, സി.ബി. ഒരു ഭാഗത്തും ദേബ് രാജാസ് നൽകിയ പൂർണ്ണ അധികാരത്തോടെ സംഡോജെ ഡേബ് ജിമ്പി, തെംസെയ്റെൻസെ ഡോണായി എന്നിവർ മറുഭാഗത്തും 1865-ൽ എത്തിച്ചേർന്ന ഉടമ്പടി. 

ആർട്ടിക്കിൾ ഒന്ന് ഇനിമുതൽ ബ്രിട്ടീഷ് സർക്കാരും ഭൂട്ടാൻ സർക്കാരും തമ്മിൽ സമാധാനവും സൗഹൃദവും നിലനിൽക്കും.

"ആർട്ടിക്കിൾ രണ്ട്"' ഭൂട്ടാൻ സർക്കാരിന്റെ ആവർത്തിച്ചുള്ള ആക്രമണങ്ങളും, ഇവയ്ക്ക് പരിഹാരമുണ്ടാക്കുവാതിരിക്കുന്ന പ്രവൃത്തിയും, അഭിപ്രായവ്യത്യാസങ്ങൾ പരസ്പരധാരണയോടുകൂടി പരിഹരിക്കുന്നതിനുവേണ്ടി ഹിസ് എസ്കലൻസി ഗവർണർ ജനറൽ അയച്ച ദൂതന്മാരെ അപമാനിക്കുന്ന പ്രവൃത്തിയും കാരണം സൈന്യത്തെ ഉപയോഗിച്ച് ഡോവാർ പ്രദേശങ്ങൾ മുഴുവനായും ചില പർവ്വതപോസ്റ്റുകളും ബ്രിട്ടീഷ് ഗവണ്മെന്റിൻ പിടിച്ചെടുക്കേണ്ടിവന്നു. രങ്ക്പൂർ, കൂച്ച് ബെഹാർ, അസാം എന്നീ ജില്ലകളുടെ അതിർത്തിയിലുള്ള പതിനെട്ട് ഡോവാറുകൾ എന്നറിയപ്പെടുന്ന പ്രദേശങ്ങളും അംബരീ ഫാൽകോട്ടയിലെ ടാലൂ, ഇതിനായി നിയമിക്കുന്ന ബ്രിട്ടീഷ് കമ്മീഷണർ കണക്കാക്കുന്നതനുസരിച്ച് ടിറ്റ്സ നദിയുടെ ഇടത് കരയിലുള്ള കുന്നിൻ പ്രദേശം എന്നിവ ഭൂട്ടാൻ ഗവണ്മെന്റ് ബ്രിട്ടീഷ് ഗവണ്മെന്റിന് എന്നെന്നേയ്ക്കുമായി നൽകുന്നു.

ആർട്ടിക്കിൾ മൂന്ന് ഭൂട്ടാനിൽ തങ്ങളുടെ ഇഷ്ടം കൂടാതെ പിടിച്ചുവച്ചിരിക്കുന്ന എല്ലാ ബ്രിട്ടീഷ് പൗരന്മാരെയും സിക്കിം ചീഫിന്റെ പൗരന്മാരെയും കൂച്ച് ബിഹാറിലെ പൗരന്മാരെയും നൽകാമെന്നും ഇവർക്ക് ബ്രിട്ടീഷ് ഭൂമിയിലേയ്ക്ക് തിരികെ വരുന്നതിന് തടസ്സങ്ങളൊന്നും ഉണ്ടാക്കുകയില്ല എന്നും ഭൂട്ടാൻ ഗവണ്മെന്റ് സമ്മതിക്കുന്നു.

ആർട്ടിക്കിൾ നാല് ആർട്ടിക്കിൾ രണ്ടിൽ പറയുന്ന പ്രകാരം ഭൂട്ടാൻ ഗവണ്മെന്റ് ഭൂമി നൽകുന്നത് പരിഗണിച്ചും, തങ്ങളുടെ പ്രവൃത്തി ദൂഷ്യം സമ്മതിച്ചതിനാലും, തിന്മ മനസ്സിലുള്ള വ്യക്തികളെ ബ്രിട്ടീഷ് ഭൂമിയിലോ സിക്കിമിലെയും കൂച്ച് ബെഹാറിലെയും രാജാക്കന്മാരുടെ ഭൂമിയിലോ കുറ്റകൃത്യങ്ങൾ ചെയ്യുന്നതിൽ നിന്ന് തടയാം എന്ന് സമ്മതിക്കുന്നതിനാലും, തങ്ങളുടെ വിലക്കുകൾ മറികടന്ന് ചെയ്യുന്ന ഇത്തരം കുറ്റകൃത്യങ്ങൾക്ക് പൂർണ്ണവും പെട്ടെന്നുള്ളതുമായ പരിഹാരം നൽകാമെന്നും ഉള്ള ഉറപ്പിന്മേൽ ബ്രിട്ടീഷ് സർക്കാർ വർഷം അൻപതിനായിരം രൂപയിൽ കൂടാതെയുള്ള തുക അലവൻസ് എന്ന നിലയിൽ ഭൂട്ടാൻ സർക്കാർ ഇതിനായി നിയോഗിക്കുന്ന ജുംഗ്പെൻ എന്ന റാങ്കിൽ കുറയാത്ത ഉദ്യോഗസ്ഥന് നൽകാമെന്നും ഉറപ്പുതരുന്നു. താഴെപ്പറയുന്ന പ്രകാരമാണ് തുക നൽകുക എന്ന് തീരുമാനമായിരിക്കുന്നു:

ഉടമ്പടിയിലെ വ്യവസ്ഥകൾ പാലിക്കുന്നമുറയ്ക്ക് ഇരുപത്തയ്യായിരം രൂപ.

ആദ്യ തുക നൽകിക്കഴിഞ്ഞുള്ള ജനുവരി 10-ആം തീയതി മുപ്പത്തയ്യായിരം രൂപ.

ഇതിന് ശേഷമുള്ള ജനുവരി 10-ആം തീയതി നാൽപ്പത്തയ്യായിരം രൂപ.

ഇതിന് ശേഷമുള്ള ഓരോ ജനുവരി 10-ആം തീയതിയും അൻപതിനായിരം രൂപ വീതം.



</doc>
<doc id="354162" url="https://ml.wikipedia.org/wiki?curid=354162" title="വാൻ ഇൻഹെൻഹൂസ്">
വാൻ ഇൻഹെൻഹൂസ്

ഡച്ച്‌ ജീവശാസ്ത്രജ്ഞ്ജനും രസതന്ത്രജ്ഞനും ആയിരിന്നു വാൻ ഇൻഹെൻഹൂസ്() (1730-1799). പ്രകാശസംശ്ലേഷണം കണ്ടെത്തിയതും സസ്യങ്ങളിലും ജന്തുക്കളിലെതുപോലെ കോശശ്വസനം നടക്കുന്നുണ്ടെന്ന് കണ്ടെത്തിയതുമാണ് പ്രധാന നേട്ടങ്ങൾ.
പ്രകൃതിയിലെ കാർബൺ ചക്രത്തെക്കുറിച്ച് ആദ്യമായി സൂചന നൽകിയതും ഇദ്ദേഹമാണ്.
നെതർലാൻൻറിലെ ബ്രെഡ എന്ന സ്ഥലത്ത് 1730 ഡിസംബർ 8 നാണ് വാൻ ഇൻഹെൻഹൂസ് ജനിച്ചത്. 1752 ൽ വൈദ്യശാസ്ത്രത്തിൽ ബിരുദമെടുത്തു. 1764 ൽ എന്ഗ്ലാണ്ടിൽ പോയി വസൂരി രോഗത്തിന് കുത്തിവയ്ക്കുന്നതിൽ വിദഗ്ദ്ധനായിത്തീർന്നു. അങ്ങനെ ഓസ്ട്രിയയുലെ മരിയതെരേസ രാജ്ഞിക്ക് കുത്തിവയ്ക്കെണ്ടിവന്നപ്പോൾ ഇൻഹെൻഹൂസ് ആസ്ത്രിയയിലെക്ക് പോയി. രാജ്ഞിയുടെ സ്വകാര്യ വൈദ്യനായി കുറെന്നാൽ അവിടെ കഴിഞ്ഞു. പിന്നീട് 1779 ഇംഗ്ലണ്ടിൽ തിരിച്ചെത്തിയ വാൻ ഇൻഹെൻഹൂസ് റോയൽ സൊസൈറ്റിയിൽ അംഗമായി. അതേവർഷം തന്നെ സസ്യങ്ങളുടെ ഉപാപചയത്തെക്കുറിച്ചുള്ള പഠനഫലങ്ങൾ പ്രസിദ്ധീകരിച്ചു. പ്രീസ്റ്റ്ലിയുടെപരീക്ഷണങ്ങൾ ആവർത്തിച്ച ഇൻഹെൻഹൂസ് സസ്യങ്ങൾ സൂര്യപ്രകാശത്തിന്റെ സാനിധ്യത്തിൽ മാത്രമേ ഓക്സിജൻ പുറത്തുവിടുന്നുള്ളൂ എന്നും രാത്രിയിൽ ജന്തുക്കളെപ്പോലെ കാർബൺ ഡയോക്സൈഡ് ആണ് പുറത്തുവിടുന്നതെന്നും മനസ്സിലാക്കി. 


</doc>
<doc id="354165" url="https://ml.wikipedia.org/wiki?curid=354165" title="അർഗസ് പാൻഒപ്റ്റസ്">
അർഗസ് പാൻഒപ്റ്റസ്

ഗ്രീക്കു പുരാണകഥയിൽ സ്യൂസിന്റെ പത്നി ഹീരയുടെ വിശ്വസ്തനായ വളർത്തു നായ് ആയിരുന്നു അർഗസ് പാൻഒപ്റ്റസ് (, ). അർഗസിന് നൂറു കണ്ണുകളുണ്ടായിരുന്നത്രേ. ഉറങ്ങുന്നതിന് ഏതെങ്കിലും രണ്ടു കണ്ണുകൾ മാത്രം മതിയെന്നതിനാൽ അർഗസിന്റെ ബാക്കി തൊണ്ണൂറ്റിയെട്ടു കണ്ണുകൾ കൊണ്ട് സദാസമയവും ഉണർന്നിരുന്ന് സർവവും വീക്ഷിച്ചു. പാൻഒപ്റ്റസ് എന്ന വിശേഷണത്തിന്റെ അർഥം തന്നെ സർവ്വവും കാണുന്നവൻ എന്നാണ്. 

അയോയേയും തന്നേയും ഹീര പിടികൂടിയേക്കുമെന്ന നിലവന്നപ്പോൾ സ്യൂസ് ക്ഷണമാത്രയിൽ അയോയെ ഓമനത്തമുള്ള ഒരു പശുക്കിടാവാക്കി മാറ്റി. പക്ഷേ ഹീരയുടെ സംശയം തീർന്നില്ല, പശുക്കിടാവിന്റെ ചുമതല ഹീര അർഗസിനെ ഏല്പിച്ചു. അയോയെ രക്ഷപ്പെടുത്താനുള്ള ഒരൊറ്റ മാർഗ്ഗമേ സ്യൂസിന് തോന്നിയുള്ളു- അർഗസിന്റെ നൂറു കണ്ണുകളേയും ഉറക്കത്തിലാഴ്ത്തുക. ഹെർമിസ് ഒരു ഇടയന്റെ വേഷത്തിൽ ചെന്ന് അതിമധുരമായി ഓടക്കുഴലൂതി. കഥകൾ പറഞ്ഞും ഓടക്കുഴലൂതിയും ഒരു പാടു നേരം ശ്രമിച്ചശേഷം ഹെർമിസിന് അർഗസിന്റെ നൂറുകണ്ണുകളേയും ഉറക്കാനായി. തത്ക്ഷണം ഹെർമിസ് അർഗസിനെ കൊന്ന്, അയോയെ രക്ഷപ്പെടുത്തി. പക്ഷേ അയോയുടെ രക്ഷപെടൽ താത്കലികമായിരുന്നു.

ദുഃഖാർത്തയായ ഹീര , അർഗസിന്റെ സ്മരണ എന്നെന്നും നിലനിർത്താനായി അർഗസിന്റെ നൂറു കണ്ണുകളും മയിലിന്റെ ചിറകിൽ വെച്ചു പിടിപ്പിച്ചു. അങ്ങനെയാണ് മയിൽപ്പീലിക്കു കണ്ണുകളുണ്ടായതെന്നു കഥ. ; 



</doc>
<doc id="354167" url="https://ml.wikipedia.org/wiki?curid=354167" title="ബാക്ഷാലി ലിഖിതം">
ബാക്ഷാലി ലിഖിതം

ഇന്ന് കണ്ടെടുക്കപ്പെട്ടിട്ടുള്ള ഏറ്റവും പുരാതനമായ ഭാരത ഗണിതശാസ്ത്ര ലിഖിതം ആണ് ബാക്ഷാലി ലിഖിതം. ബകസ്ഥലീഗ്രന്ഥം എന്നും ബാക്ഷാലി ലിഖിതം അറിയപ്പെടുന്നുണ്ട്. ഇപ്പോൾ പാകിസ്താനിലുളള പെഷ്വാറിനടുത്ത് ബാക്ഷാലി എന്ന ഗ്രാമത്തിൽ വച്ചാണ് 1881-ൽ ലിഖിതം കണ്ടെത്തിയത്. ഇതിന്റെ രചനാകാലം കൃത്യമായി കണകാക്കിയിട്ടില്ലെങ്കിലും ക്രിസ്തുവിന് ശേഷം മൂന്നോ നാലോ നൂറ്റാണ്ടുകളിലാണ് ഇത് രചിക്കപ്പെട്ടത് എന്ന് അനുമാനിക്കപ്പെടുന്നു.



</doc>
<doc id="354172" url="https://ml.wikipedia.org/wiki?curid=354172" title="പാങ്ങോട്">
പാങ്ങോട്

തിരുവനന്തപുരം നഗരത്തിൽ നിന്നും 43 കിലോമീറ്റർ അകലെ ഉള്ള ഒരു ഗ്രാമപഞ്ചായത്താണ് പാങ്ങോട് (Pangode). ഇന്ത്യൻ സ്വാതന്ത്ര്യ സമരത്തിന്റെ ഭാഗമായി നടന്ന കല്ലറ - പാങ്ങോട് വിപ്ലവമാണ് ഈ മലയോരഗ്രാമത്തെ ചരിത്രത്തിന്റെ താളുകളിൽ കുടിയിരുത്തുന്നത്. ദിവാൻ സർ.സി.പി.രാമസ്വാമി അയ്യരുടെ കിരാതഭരണത്തിന് എതിരായി അന്ന് തിരുവിതാംകൂറിൽ നടന്ന സംഘടിത ബഹുജനപ്രക്ഷോഭങ്ങളിൽ വച്ച് ഏറ്റവും പ്രധാനപ്പെട്ടതാണ് കല്ലറ-പാങ്ങോട് വിപ്ളവം.

പച്ചപിടിച്ച കുന്നുകളും ചെറുസമതലങ്ങളും താഴ്വാരകളും നിറഞ്ഞ നിമ്നോന്നതമായ ഭൂപ്രദേശമാണ് പാങ്ങോട് ഗ്രാമപ്പഞ്ചായത്ത്. 1960-കളുടെ പകുതിവരെ ഭരതന്നൂർ മുതൽ കിഴക്കൻദിക്കിലേക്ക് നീങ്ങുന്തോറും നിബിഡമായ വനങ്ങൾ നിറഞ്ഞ പ്രദേശങ്ങളായിരുന്നു പാങ്ങോട് പഞ്ചായത്തുപ്രദേശം. ചരിത്രസംഭവങ്ങളുടെ വീരഗാഥകൾക്ക് ജന്മം നൽകിയ ഒരു മലയോര ഗ്രാമമാണ് പാങ്ങോട്. സ്വേച്ഛാധിപത്യത്തിനെതിരെ ഹിന്ദുക്കളും മുസ്ളീങ്ങളും തോളോടുതോൾ ചേർന്നു പൊരുതിയതിന്റെ വീരസ്മരണകൾ നിറഞ്ഞുനിൽക്കുന്ന മണ്ണാണിത്. മലഞ്ചരക്കുകൾക്കും വനവിഭവങ്ങൾക്കും സുപ്രസിദ്ധമായ പ്രദേശമാണിത്. പഞ്ചായത്തിന്റെ മൊത്തം വിസ്തൃതിയിൽ 10% ഉയർന്ന സമതലപ്രദേശമാണ്.

കാലത്തിന്റെ കുത്തൊഴുക്കിൽ തലമുറകൾ എത്ര കഴിഞ്ഞാലും ഏതു തലമുറയുടെയും മനസ്സിൽ നിന്നും മായ്ക്കാൻ കഴിയാത്ത വിധത്തിൽ ചരിത്രസംഭവങ്ങളുടെ വീരഗാഥകൾക്ക് ജന്മം നൽകിയ ഒരു മലയോരഗ്രാമമാണ് പാങ്ങോട്. അമിതാധികാരത്തിന്റെയും സ്വേച്ഛാധിപത്യത്തിന്റെയും നേർക്ക് ഹിന്ദുക്കളും മുസ്ലീങ്ങളും തോളോടുതോൾ ചേർന്നു പൊരുതിയതിന്റെ വീരകഥകൾ നിറഞ്ഞതാണ് പാങ്ങോടിന്റെ ചരിത്രം. 1939-ൽ നടന്ന കല്ലറ-പാങ്ങോട് വിപ്ലവമാണ് ഈ മലയോരഗ്രാമത്തിന് സ്വാതന്ത്ര്യസമരകാലത്തെ തിരുവിതാംകൂറിന്റെ രാഷ്ട്രീയചരിത്രത്തിൽ സ്ഥാനം നേടിക്കൊടുത്തത്. ദിവാൻ സർ.സി.പി.രാമസ്വാമി അയ്യരുടെ കിരാതഭരണത്തിന് എതിരായി അന്ന് തിരുവിതാംകൂറിൽ നടന്ന സംഘടിത ബഹുജനപ്രക്ഷോഭങ്ങളിൽ വച്ച് ഏറ്റവും പ്രധാനപ്പെട്ടതാണ് കല്ലറ-പാങ്ങോട് സമരം. അക്കാലത്ത് വടക്ക് ഭരതന്നൂർ മുതൽ തെക്ക് അരുവിപ്പുറം ആറ്റിന്റെ തീരദേശം വരെ ഉൾപ്പെടുന്ന ഗ്രാമങ്ങളെയെല്ലാം ഒന്നിച്ചുചേർത്ത് കല്ലറ-പാങ്ങോട് എന്നാണ് പുറംനാട്ടുകാർ വിളിച്ചിരുന്നത്. പഞ്ചായത്തിലുള്ള ഭരതന്നൂർ മുതൽ കിഴക്കോട്ടുള്ള പ്രദേശങ്ങളിലധികവും അന്ന് കാട്ടാനക്കൂട്ടങ്ങൾ വിഹരിച്ചിരുന്ന കൊടുംവനങ്ങളായിരുന്നു. കാർഷികവൃത്തിയായിരുന്നു ജനങ്ങളുടെ പ്രധാന ഉപജീവനമാർഗ്ഗം. മലഞ്ചരക്കുകൾക്കും വനവിഭവങ്ങൾക്കും കേൾവി കേട്ട പ്രദേശമായിരുന്നു ഇവിടം. കുരുമുളക്, അടയ്ക്ക, തെങ്ങ്, വാഴ, ഇഞ്ചി, വെറ്റില എന്നിവയുടെ ഉൽപാദനത്തിൽ നൂറ്റാണ്ടുകൾക്ക് മുമ്പേ ഈ ദേശം ഖ്യാതി നേടിയിരുന്നു. 1939-ൽ നടന്ന പ്രക്ഷോഭത്തിന് ബൃഹത്തായ പശ്ചാത്തലം കൂടിയുണ്ടായിരുന്നു. അക്കാലത്ത് തെക്കൻ ആലപ്പുഴ എന്നറിയപ്പെട്ട കല്ലറ, തെക്കൻതിരുവിതാംകൂറിലെ പ്രധാനപ്പെട്ട മലഞ്ചരക്കുവിപണികളിലൊന്നായിരുന്നു. അന്ന് കല്ലറ ചന്തയിൽ കൂടുന്നത്ര ജനം മറ്റൊരു ചന്തയിലും കൂടുമായിരുന്നില്ല. വനപ്രദേശങ്ങളിൽ നിന്നും ഒറ്റപ്പെട്ട ഗ്രാമപ്രദേശങ്ങളിൽ നിന്നും തലച്ചുമടായും കാളവണ്ടിയിലുമായാണ് സാധനങ്ങൾ ചന്തയിൽ എത്തിയിരുന്നത്. അക്കാലത്ത് വെള്ളിയാഴ്ചയായിരുന്നു ചന്തദിവസം. 1939-ൽ നടന്ന പ്രക്ഷോഭത്തിന്റെ പ്രഭവകേന്ദ്രം കല്ലറചന്തയായിരുന്നു. ചന്തയിലെ ജനബാഹുല്യവും ആശയവിനിമയത്തിനുള്ള സൌകര്യവുമായിരുന്നു ഇതിനുള്ള പ്രധാനകാരണം. കല്ലറ-പാങ്ങോട് പ്രദേശങ്ങളിലെ ചോദ്യം ചെയ്യപ്പെടാത്ത ജന്മിത്തറവാടുകളായിരുന്നു 1935-വരെ ഈ ഗ്രാമത്തിലെ ജനങ്ങളെ അടക്കിഭരിച്ചിരുന്നത്. അതിനാൽ തന്നെ സാധാരണക്കാരെ, ജന്മിമാരും പ്രമാണികളും പോലീസുകാരും റവന്യൂ ഉദ്യോഗസ്ഥന്മാരും ചേർന്ന് ചൂഷണം ചെയ്തുകൊണ്ടേയിരുന്നു. തിരുവിതാംകൂർ രാജഭരണത്തിൽ സജീവസ്വാധീനം ചെലുത്തിയിരുന്ന മങ്കൊമ്പ് സ്വാമിമാരുടെ ആശീർവാദവും തണലും ഇത്തരം ചൂഷകർക്ക് സഹായകമായി. ഇംഗ്ലീഷുവിദ്യാഭ്യാസത്തിനും വൈദ്യപഠനത്തിനുമായി തിരുവനന്തപുരത്ത് എത്തിച്ചേർന്ന ഇന്നാട്ടുകാരിൽ ചിലർ ക്രമേണ ദേശീയസ്വാതന്ത്ര്യസമരത്തിന്റെ സന്ദേശങ്ങൾ ഈ മലയോരഗ്രാമത്തിലുമെത്തിച്ചു. റവന്യൂഭരണക്കാരുടെയും പോലീസിന്റെയും ചൂഷണത്തിന്റെയും അഴിമതിയുടെയും കഥകൾ പ്രധാന പ്രചാരണോപാധി ആക്കികൊണ്ട് സ്വാതന്ത്ര്യസമര സന്ദേശവാഹകരായ ദേശസ്നേഹികൾ ചന്തദിവസങ്ങളിലാണ് പ്രധാനമായും ജനങ്ങളെ സ്വാധീനിച്ചിരുന്നത്. തിരുവിതാംകൂർഭരണത്തിൽ സ്വാധീനമുണ്ടായിരുന്ന മങ്കൊമ്പുസ്വാമിമാർ പങ്ങോട് പ്രദേശത്ത് താമസിച്ചിരുന്നതിനാൽ ഈ പ്രദേശത്തെ പുറംലോകവുമായി ബന്ധിപ്പിക്കുന്നതിന് വളരെ പണ്ടേ ശ്രമങ്ങൾ നടന്നിരുന്നു എന്നതിന്റെ തെളിവാണ് പലോട്-കാരേറ്റ് റോഡ്. ഈ റോഡിലുള്ള മൈലമൂട് പാലം 1939-ൽ പണികഴിപ്പിച്ചതാണ്. അന്ന് പാങ്ങോട് താമസിച്ചിരുന്ന വെങ്കിടാചലശർമ്മയുടെ ജ്യേഷ്ഠസഹോദരൻ, സി.പി.രാമസ്വാമി അയ്യരുടെ ചീഫ്സെക്രട്ടറി ആയിരുന്നതുകൊണ്ടാണ് ഈ പ്രദേശത്ത് മ്യഗാശുപത്രി, പോസ്റ്റാഫീസ് (അഞ്ചലാഫീസ്), പോലീസ് സ്റ്റേഷൻ തുടങ്ങിയ സർക്കാർസ്ഥാപനങ്ങൾ ആദ്യകാലങ്ങളിൽ തന്നെ സ്ഥാപിക്കാൻ സാധിച്ചത്.

എകദേശം ഒരു നൂറ്റാണ്ടു പഴക്കമുള്ള പാങ്ങോട് പോലീസ് സ്റ്റേഷൻ 1984 വരെ ഒരു ഔട്ട്-പോസ്റ്റ് മാത്രമായിരുന്നു. 1984 ൽ ഈ സ്ഥാപനം ഒരു ചാർജിംഗ് സ്റ്റേഷനായി മാറി.
സ്വന്തമായി 40 സെന്റ് സ്ഥലമുള്ള പാങ്ങോട് പോസ്റ്റാഫീസിനു ഏകദേശം 100 വർഷം പ്രായമുണ്ട്.
പാങ്ങോട് പഞ്ചായത്ത് ഓഫീസിൽ ചേർന്നുള്ള കെട്ടിടത്തിൽ പ്രർത്തിക്കുന്നു


പ്രദേശത്തെ പ്രധാന ഒരു പണമിടപാട് സ്ഥാപനമാണ് സ്റ്റേറ്റ് ബാങ്ക് ഓഫ് ട്രാവൻകൂർ. പ്രദേശവാസികളുടെ പണമിടപാടുകളിൽ 80 ശതമാനവും ഈ സ്ഥാപനം മുഖാന്തരമാണ് നടക്കുന്നത്. ക്രിസ്തുവർഷം 1984 ഡിസംബർ മാസം പതിനേഴാം തിയതിയാണ് ഈ ശാഖ പ്രവർത്തനം ആരംഭിക്കുന്നത്.



</doc>
<doc id="354176" url="https://ml.wikipedia.org/wiki?curid=354176" title="കുരീക്കാട്">
കുരീക്കാട്

അഗസ്ത്യ മുനിയുടെ പേരിലുള്ള ക്ഷേത്രത്തിൽ ധാരാളം വിശ്വാസികൾ ആരാധനക്കായി എത്തിച്ചേരുന്നു.

ചോറ്റാനിക്കര റോഡ് റെയിൽവേ സ്റ്റേഷൻ ഇവിടെ സ്ഥിതി ചെയ്യുന്നു.


</doc>
<doc id="354182" url="https://ml.wikipedia.org/wiki?curid=354182" title="നീണ്ടകണ്ണൻ സ്രാവ്">
നീണ്ടകണ്ണൻ സ്രാവ്

കടൽ വാസിയായ ഒരു മൽസ്യമാണ് നീണ്ടകണ്ണൻ സ്രാവ് അഥവാ Sliteye Shark. . ഐ യു സി എൻ പട്ടികപ്രകാരമുള്ള പരിപാലന സ്ഥിതി നിലനിൽപ്പ് ആശങ്കാജനകമല്ലാത്ത ജീവിവർഗ്ഗങ്ങൾ എന്നാണ്.

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് , 

കേരളത്തിലെ മൽസ്യങ്ങളുടെ പട്ടിക


</doc>
<doc id="354184" url="https://ml.wikipedia.org/wiki?curid=354184" title="കുമുദിനി ബോട്ടിലെ കൂട്ടക്കൊല">
കുമുദിനി ബോട്ടിലെ കൂട്ടക്കൊല

1985 മേയ് 15 ന് ശ്രീലങ്കയിലെ ഒരു യാത്രാ ബോട്ടിൽ വച്ച് 23 തമിഴ് വംശജരെ ശ്രീലങ്കൻ നാവികസേന കൊലപ്പെടുത്തിയ സംഭവമാണ് കുമുദിനി ബോട്ട് കൂട്ടക്കൊല എന്നറിയപ്പെടുന്നത്. ശ്രീലങ്കൻ ദ്വീപായ നെടുന്തീവിൽ നിന്നും, നൈനത്തീവ് എന്ന സമീപ ദ്വീപിലേക്കു പോയവരാണ് കൊല്ലപ്പെട്ടത്.

യാത്രാ ബോട്ടിലേക്ക് യൂണിഫോംധാരികളല്ലാതെ അതിക്രമിച്ചു കയറിയ നാവികസേനാ ഉദ്യോഗസ്ഥരെന്നു സംശയിക്കുന്നവർ യാത്രക്കാരോട് ഒന്നൊന്നായി പേരു പറയാൻ ആവശ്യപ്പെടുകയും, അതിനെതുടർന്ന് വെടിവെച്ചു കൊല്ലുകയുമായിരുന്നു.

ശ്രീലങ്കയിലെ ദ്വീപുകൾക്കിടയിൽ ഗതാഗത സൗകര്യം ഒരുക്കുന്ന ഒരു സർക്കാർ ഉടമസ്ഥതയിലുള്ള യാത്രാ ബോട്ടായിരുന്നു കുമുദിനി. 1985 മേയ് 15 ആം തീയതി നെടുന്തീവ് ദ്വീപിൽ നിന്നും യാത്രാക്കാരേയും കയറ്റി സമീപത്തുള്ള നൈനത്തീവിലേക്കു യാത്രതിരിക്കാനൊരുങ്ങുകയായിരുന്നു കുമുദിനി. ഫൈബർ ബോട്ടിൽ സമീപത്തെത്തിയ നാവികസേനാ ഉദ്യോകസ്ഥരെന്നു തോന്നിപ്പിക്കുന്ന ചിലർ ബോട്ട് നിറുത്താൻ ആവശ്യപ്പെട്ടു. ഫൈബർ ബോട്ടിൽ നിന്നും ആറുപേർ കുമുദിനിയിലേക്കു ചാടിക്കയറി. അവരാരും തന്നെ നാവികസേനാ യൂണിഫോം ധരിച്ചിരുന്നില്ലെങ്കിലും, അവരുടെ പെരുമാറ്റത്തിൽ നിന്നും നാവികസേനാ ഉദ്യോഗസ്ഥരാണെന്നൂഹിക്കാമായിരുന്നുവെന്ന് രക്ഷപ്പെട്ട ദൃക്സാക്ഷികൾ പറയുന്നു.

എല്ലാ യാത്രക്കാരോടും, ബോട്ട് ജീവനക്കാരോടും ബോട്ടിന്റെ താഴത്തെ ഡെക്കിലേക്കു വരുവാൻ ഇവർ ആവശ്യപ്പെട്ടു. അവിടെ നിന്നും യാത്രക്കാരെ ഓരോരുത്തരോടായി പേരുറക്കെ വിളിച്ചു പറഞ്ഞുകൊണ്ട് മുകളിലത്തെ ഡെക്കിലേക്കു കൊണ്ടു പോവുകയും, അവിടെ വെച്ച് വെടിവെച്ചു കൊല്ലുകയും ചെയ്തു. ഏതാണ്ട് നാൽപ്പഞ്ചു മിനുട്ടു നീണ്ടു നിന്ന അക്രമത്തിനുശേഷം, അവർ കുമുദിനി ബോട്ടിൽ നിന്നും ഫൈബർ ബോട്ടിൽ കയറി ഓടിച്ചു പോയി.

ദൃക്സാക്ഷികൾ മനുഷ്യാവകാശ സംഘടനകൾക്കു കൊടുത്ത മൊഴികൾ പ്രകാരം, ഗ്രാമീണർ കള്ളു ചെത്താൻ ഉപയോഗിക്കുന്ന തരത്തിലുള്ള കത്തികൾ അക്രമികൾ ഉപയോഗിച്ചിരുന്നതായി പറയുന്നു. ദൃക്സാക്ഷികളുടെ മൊഴികൾ പ്രകാരം 48 ഓളം പേർ കൊല്ലപ്പെട്ടു എന്നു പറയുമ്പോൾ, ആംനസ്റ്റി ഇന്റർനാഷണലിന്റെ കണക്കുപ്രകാരം കൊല്ലപ്പെട്ടവരുടെ എണ്ണം 23 ആണു.


</doc>
<doc id="354189" url="https://ml.wikipedia.org/wiki?curid=354189" title="മാലീവൂസ്">
മാലീവൂസ്

മംഗോളിയയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് മാലീവൂസ് . ഇടത്തരം വലിപ്പം മാത്രം ഉള്ള ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആണ്.

കവചമുള്ള ഒരു ദിനോസറാണ് മാലീവൂസ് , മറ്റു കവചമുള്ള ദിനോസറുകളെ പോലെ തന്നെ നാലു കാലിലാണ് സഞ്ചരിച്ചിരുന്നത്. 

അങ്കയ്ലോസൗർ വിഭാഗത്തിൽ പെട്ട ദിനോസർ ആണ് മാലീവൂസ്.



</doc>
<doc id="354195" url="https://ml.wikipedia.org/wiki?curid=354195" title="പ്രാക്കുളം ഭാസി">
പ്രാക്കുളം ഭാസി

തിരു - കൊച്ചി നിയമസഭാ സാമാജികനും ദേവസ്വം ബോർഡ് പ്രസിഡന്റും ട്രേഡ് യൂണിയൻ നേതാവുമായിരുന്നു പ്രാക്കുളം ഭാസി. 
കൊല്ലം, പ്രാക്കുളം താന്നിക്കൽ പാർവ്വതിയമ്മയുടെയും മൺട്രോത്തുരുത്തിൽ വില്ലിമംഗലത്ത് പത്മനാഭപിള്ളയുടെയും പുത്രനായി 1919 ൽ ജനിച്ചു. പ്രാക്കുളം എൻ.എസ്.എസ്. ഹൈസ്കൂൾ, ചങ്ങനാശ്ശേരി എസ്.ബി. കോളേജ് എന്നിവടങ്ങളിൽ പഠിച്ചു. നിവർത്തന പ്രക്ഷോഭത്തിൽ പങ്കെടുത്തതിനാൽ പരീക്ഷ എഴുതാൻ അനുവദിച്ചില്ല. പിന്നീട് സാമൂതിരി കോളേജിൽ ചേർന്ന് പഠനം തുടർന്നെങ്കിലും ജവഹർലാൽ നെഹ്രുവിനെ അറസ്റ്റ് ചെയ്തതിനെ തുടർന്ന് പ്രക്ഷോഭങ്ങളിൽ പങ്കാളിയായി പഠനം ഉപേക്ഷിച്ചു. വിദ്യാർത്ഥി സംഘടനാ രംഗത്ത് സജീവമായ ഭാസി, ട്രേഡ് യൂണിയൻ പ്രവർത്തനങ്ങളിലും ആകൃഷ്ടനായി. തോട്ടം തൊഴിലാളികളെ ഇടുക്കിയിലും മറ്റും ആദ്യമായി സംഘടിപ്പിക്കാൻ മുന്നിട്ടിറങ്ങിയത് ഇദ്ദേഹമായിരുന്നു. സ്റ്റേറ്റ് കോൺഗ്രസ് വിട്ട് കെ.എസ്.പി.യിലും പിന്നീട് ആർ.എസ്.പി.യിലും ചേർന്നു. 1948 ൽ കരുനാഗപ്പള്ളി നിയോജക മണ്ഡലത്തിൽ കോൺഗ്രസ് സ്ഥാനാർത്ഥിക്കെതിരെ പരാജയപ്പെട്ടു. 1952 ൽ ചവറ മണ്ഡലത്തിൽ നിന്നും 1954 ൽ തൃക്കടവൂർ മണ്ഡലത്തിൽ നിന്നും തിരു - കൊച്ചി നിയമസഭയിലേക്കു തെരഞ്ഞെടുക്കപ്പെട്ടു. ഇദ്ദഹത്തിന്റെ കാലത്താണ് തേവള്ളി പാലത്തിന് സർക്കാർ അനുമതി നൽകിയത്. കേരള ഗ്രന്ഥശാലാ സംഘം പ്രസിഡന്റായും കേരള സ്റ്റേറ്റ് ഹൗസിംഗ് ബോർഡ് ഡയറക്ടറായും പ്രവർത്തിച്ചിട്ടുണ്ട്. ആർ.എസ്.പി. കൊല്ലം ജില്ലാ സെക്രട്ടറിയായിരുന്നു. 
1967 മുതൽ 1971 വരെ ദേവസ്വം ബോർഡ് പ്രസിഡന്റായിരുന്നു. സംസ്ഥാനത്ത് ടൂറിസം മേളകൾ ആരംഭിച്ചത് ഇദ്ദേഹത്തിന്റെ നേതൃത്വത്തിലായിരുന്നു. സാമൂഹ്യ സമത്വ സ്ഥാപനത്തിൽ ശ്രദ്ധ ചെലുത്തിയിരുന്ന ഭാസി ദേവസ്വം ബോർഡ് പ്രസിഡന്റായിരുന്ന കാലത്ത് ബ്രാഹ്മണർ, നായർ, ഈഴവർ, പുലയർ, എന്നീ ജാതികളിൽപ്പെട്ട പത്തു പേരെ തിരുവല്ല ശ്രീകൃഷ്ണാശ്രമത്തിൽ ചേർത്ത് തന്ത്ര വിദ്യ പഠിപ്പിച്ചതിനു ശേഷം പേരിനോടൊപ്പം ശർമ്മ സ്ഥാനം നൽകി ദേവസ്വം ബോർഡിന്റെ അമ്പലങ്ങളിൽ ശാന്തിമാരായി നിയമിച്ചു. സവർണ്ണരുടെ അതിശക്തമായ എതിർപ്പിനെത്തുടർന്ന് ഇവരെ പിന്നീട് ദേവസ്വം ബോർഡിലെ ഗുമസ്തന്മാരാക്കി മാറ്റി. പുരുഷന്മാർക്ക് ഷർട്ട് ധരിച്ച് ക്ഷേത്രങ്ങളിൽ കയറാമെന്ന കൽപ്പനയും പുറപ്പെടുവിച്ചെങ്കിലും പൂർണ്ണമായി നടപ്പായില്ല. 

69 ആം വയസിൽ 1997 ജനുവരി 27 ന് അന്തരിച്ചു.


</doc>
<doc id="354198" url="https://ml.wikipedia.org/wiki?curid=354198" title="ജെന്നിഫർ ലോപസ്">
ജെന്നിഫർ ലോപസ്

ഒരു അമേരിക്കൻ ഗായികയും അഭിനേത്രിയുമാണ് ജെന്നിഫർ ലോപസ്.(ജനനം ജൂലൈ 24, 1969), ജെലോ എന്ന ചുരുക്കപേരിലും അറിയപ്പെടുന്ന ഇവർ സെലിന എന്ന ഗായികയുടെ ജീവചരിത്ര ചിത്രത്തിൽ സെലിനയായി അഭിനയിക്കുന്നതോടെയാണ് ശ്രദ്ധിക്കപ്പെടുന്നത്.10 ലക്ഷം അമേരിക്കൻ ഡോളർ പ്രതിഫലം വാങ്ങുന്ന ആദ്യ അഭിനേത്രിയാണ് ജെന്നിഫർ.

അമേരിക്കയിൽ ഏറ്റവും കൂടുതൽ സ്വാധീനം ചെലുത്തിയ ഹിസ്പാനിക് കലാകാരിയായ ജെന്നിഫർ 8 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.

1969 ജൂലൈ 24 ന് ന്യൂയോർക്കിൻറ അയൽപ്രദേശമായ ബ്രോൺക്സിലെ കാസിൽ ഹില്ലിലായിരുന്നു ജെന്നിഫർ ലോപ്പസിന്റെ ജനനം. പ്യൂർട്ടോറിക്കൻസ് ആയ ജന്നിഫർ ലോപ്പസിൻറ മാതാപിതാക്കൾ ഗ്വാഡാലുപ് റൊഡ്രിഗോസും ഡേവിഡ് ലോപ്പസുമായിരുന്നു. അവർക്ക് ലെസ്ലി എന്ന പേരിൽ ഒരു മൂത്ത സഹോദരിയും ലിൻഡ എന്ന പേരിൽ ഒരു ഇളയ സഹോദരിയുമുണ്ട്. ലിൻഡ ഒരു പത്രപ്രവർത്തകയാണ്.

</doc>
<doc id="354202" url="https://ml.wikipedia.org/wiki?curid=354202" title="വടക്കേത്തറ">
വടക്കേത്തറ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് വടക്കേത്തറ. 

2001 ലെ സെൻസസ് പ്രകാരം വടക്കേത്തറയിലെ ആകെയുള്ള ജനസംഖ്യ 9422 ആണ് അതിൽ 4499 പുരുഷന്മാരും 4923 സ്ത്രീകളുമാണ്. 



</doc>
<doc id="354208" url="https://ml.wikipedia.org/wiki?curid=354208" title="നെല്ലിക്കമൺ">
നെല്ലിക്കമൺ

നെല്ലിക്കമൺ, പത്തനംതിട്ട ജില്ലയിലെ റാന്നി താലൂക്കിലെ റാന്നി അങ്ങാടി ഗ്രാമപഞ്ചായത്തിന്റെ ഒരു ഭാഗമായ സ്ഥലമാണ്. ഇവിടെ ഒരു പൊസ്റ്റ് ഓഫീസും ഫെഡറൽ ബാങ്കിന്റെ ഒരു ശാഖയും പ്രാഥമികാരോഗ്യ കേന്ദ്രവും ഉണ്ട്. കൂടാതെ നയനമനോഹരമായ അരുവിക്കൽ വെള്ളച്ചാട്ടം അരുവിക്കൽ പള്ളിയുടെ അരുകിലായി കാണാം. റാന്നിയിൽനിന്നും ചങ്ങനാശേരിക്കു പോകുന്ന റോഡ് ഇത് വഴി കടന്നുപോകുന്നു.ഇവിടെ നിന്നും തിരുവല്ല, മല്ലപ്പള്ളി, ചങ്ങനാശ്ശേരി, കോട്ടയം, എന്നിവിടങ്ങളിലേയ്ക്ക് ബസ് ലഭ്യം ആണ്. റാന്നി ബൈപ്പാസ് ഇതുവഴി കടന്നുപോയി ചെല്ലക്കാട്, പുനലൂർ - മൂവാറ്റുപുഴ സംസ്ഥാനപാതയുമായി ചേരുന്നു. ദേശസേവിനി വായനശാല, നെല്ലിക്കമൺ ഇവിടത്തെ സാംസ്കാരിക കേന്ദ്രമാണ്.


</doc>
<doc id="354210" url="https://ml.wikipedia.org/wiki?curid=354210" title="അർബുദ ചികിൽസ">
അർബുദ ചികിൽസ

അർബുദ  രോഗങ്ങളുടെ പഠനത്തെയാണ് ഓൺകോളജി (oncology) എന്നു പറയുന്നത്. പിണ്ഡം, മുഴ എന്നൊക്കെ അർതത്ഥമുള്ള onkos എന്ന ഗ്രീക്ക് പദത്തിൽ നിന്നാണ് oncology വരുന്നത്

മറ്റെല്ലാ ചികിൽസാശാഖകളേയു പോലെ തന്നെ മൂന്ന് പ്രധാന മെഖലകളിലായിട്ടാണ് ഓൺകോളജി സ്റ്റുകൾ ഇടപെടുന്നത്.
ഇവ മൂന്നും വ്യവസ്ഥാപിത രീതിയിൽ നടത്തുന്നത് അർബുദ അതിജീവനം (cancer survival)ഗണ്യമായി വർദ്ധിപ്പിച്ചിട്ടുണ്ട്.<br>



 സ്തനങ്ങൾ, ഗർഭാശയമുഖം (cervix), കോളൺ and ശ്വാസകോശം  എന്നിവ ഇല്ല എന്നുറപ്പിക്കാൻ പലവിധ പരിശോധനകൾ ലഭ്യമാണ് (screening tests)

അവയങ്ങൾ അനുസരിച്ചായിരിക്കും അർബുദ ലക്ഷ്ണങ്ങളേറയും:


</doc>
<doc id="354212" url="https://ml.wikipedia.org/wiki?curid=354212" title="റിച്ചാർഡ് അമേരിക്കെ">
റിച്ചാർഡ് അമേരിക്കെ

റിച്ചാർഡ് ആപ് മേരിക് (c.1440–1503) (ആംഗലേയത്തിൽ റിച്ചാർഡ് അമേരിക്കെ) സമ്പന്നനായ ഒരു ഇംഗ്ലീഷ് വ്യവസായിയും രാജകീയ ചുങ്കപ്പിരിവ് ഉദ്യോഗസ്ഥനും ബ്രസ്റ്റോൾ പട്ടണത്തിലെ ഷെരീഫും ആയിരുന്നു. 1497 ൽ ജോൺ കാബട്ട് എന്ന നാവികന്റെ വടക്കേ അമേരിക്കൻ സമുദ്രയാത്രയിലെ മാത്യു എന്ന കപ്പലിന്റെ ഉടമയായിരുന്നു റിച്ചാർഡ് അമേരിക്കെ. ബ്രസ്റ്റോൾ പട്ടണത്തിൽ നിന്നുള്ള പണ്ഡിതനും ചരിത്രകാരനുമായിരുന്ന ആൽഫ്രഡ് ഹുഡ് 1908 ൽ അഭിപ്രായപ്പെട്ടത് പുതിയ ഭൂഖണ്ഡത്തിന്റ പേരിനു നിദാനം അമേരികെയുടെ കുലനാമമാണ് എന്തെന്നാൽ കോബോട്ടിന്റെ ന്യൂഫൌണ്ട് ലാന്റിലേയ്ക്കുള്ള പര്യവേക്ഷണയാത്രയുടെ പ്രയോക്താവായിരുന്നത് റിച്ചാർഡ് അമേരിക്കെ ആയിരുന്നു. പഴയ ബ്രട്ടീഷ് മാപ്പുകളിൽ പുതിയ ഭൂഖണ്ഡത്തിന് അമേരിക്ക എന്ന് അടയാളപ്പെടുത്തിയിരുന്നുവങ്കിലും ഈ പുരാതന മാപ്പുകൾ അക്കാലത്തു നഷ്ടപ്പെട്ടു പോയിരുന്നു. ഇറ്റാലിയൻ നാവികനായ അമരിഗോ വെസ്പൂച്ചിയുടെ പേരിനെ പിന്തുടർന്നുള്ളതാണെന്നാണ് ഭൂരിപക്ഷാഭിപ്രായം.

പൊതുവെ റിച്ചാർഡ് അമേരിക്കെ 1440 ലാണ് ജനിച്ചതെന്നു വിശ്വസിക്കപ്പെടുന്നുണ്ടെങ്കലും ഒരു ആധുനിക ഗ്രന്ഥകാരൻ അമേരിക്കെ 1445 ൽ റോസ്-ഓണ്-വൈക്കു് (Ross-on-Wye) സമീപമുള്ള ഹിയർഫോർഡ്ഷെയറിലെ മേരിക് കോർട്ടിൽ (Meryk Court) ആണ് ജനിച്ചതെന്നു രേഖപ്പെടുത്തിയിരിക്കുന്നു. അദ്ദേഹം ലൂസി എന്ന സ്ത്രീയെ വിവാഹം കഴിക്കുകയും ഇൽചെസ്റ്റെറിനു സമീപമുള്ള വെസ്റ്റ് ക്യാമലിലെ സോമർസെറ്റിൽ താമസിച്ചു വരുകയും ചെയ്തു. യൌവ്വനാകാലം കൂടുതലും ചിലവഴിച്ചത് ബ്രസ്റ്റോളിലായിരുന്നു. മദ്ധ്യകാലഘട്ടത്തിൽ ബ്രിസ്റ്റോൾ ഒരു പ്രമുഖ തുറമുഖ നഗരമായിരുന്നു. അമേരിക്കെ ഉയർന്ന പദവിയിലുള്ള ഉദ്യോഗസ്ഥനും പ്രമുഖ വ്യവസായിയുമായിരുന്നു. 1472 ലെ ബ്രസ്റ്റോൾ കസ്റ്റംസ് രേഖകളിൽ അയർലന്റുമായുള്ള മത്സ്യ വ്യവസായത്തിൽ ഇദ്ദേഹത്തിന്റെ പേര് രേഖപ്പെടുത്തിയിട്ടുണ്ട്. 1479 – 1480 കാലഘട്ടങ്ങളിലെ കസ്റ്റംസ് കണക്കുകളിൽ അയർലന്റൂമായുള്ള വാണിജ്യത്തിൽ അദ്ദേഹം വഹിച്ച പങ്ക് രേഖപ്പെടുത്തിയിരിക്കുന്നു. അതുപോലെ തന്നെ പോർട്ടുഗലും സ്പെയിനും ബോർഡ്യൂക്സുമായുളള (വാണിജ്യബന്ധങ്ങളിലും വലിയ തോതിൽ പങ്കു വഹിച്ചിരുന്നു. 1470 കാലഘട്ടത്തിൽ അദ്ദേഹം നഗരപ്രമാണിയായിരുന്നു. 1485 ൽ റച്ചാർഡ് അമേരികെ ബ്രസ്റ്റോളിനു സമീപമുള്ള ബ്രിഡ്ജ് വാട്ടറലെ കസ്റ്റംസ് സർവ്വീസിൽ നിയമിതനായി. കണ്ട്രോളർ ഓഫ് കസ്റ്റംസ് എന്ന പദവിയിലേയ്ക്കായിരുന്നു നിയമനം. 1486 സെപ്റ്റംബറിൽ അമേരിക്കെ, രാജാവിൻറ കീഴിൽ ബ്രിസ്റ്റോളിലെ കസ്റ്റംസ് ഓഫിസറായി നിയമിക്കപ്പെട്ടു. ഈ ഓഫീസറുടെ ഔദ്യാഗിക പേര് കസ്റ്റംസ് 'കസ്റ്റമർ' എന്നായിരുന്നു. ഇതിനിടെ അദ്ദേഹം പട്ടണത്തിലെ രണ്ടു ഷെരീഫുമാരിൽ ഒരാളുടെ ചുമതലയും നിർവ്വഹിച്ചിരുന്നു. ഷെരീഫായുള്ള സേവനം 1486 മുതൽ ഏതാണ്ട് ഡിസംബർ 1503 ൽ അദ്ദേഹത്തിന്റെ മരണം വരെ തുടർന്നു. അദ്ദേഹത്തിന്റെ മരണത്തിനു ശേഷം ഈ സ്ഥാനത്തേയ്ക്കു റോബർട്ട് തോൺ നിയമിതനായി. അദ്ദേഹം മരണമടഞ്ഞതിന്റെ കൃത്യമായി തീയതിയും സംസ്കരിച്ച സ്ഥലവും അജ്ഞാതമായി തുടരുന്നു. അദ്ദേഹത്തിന്റെ പിൻഗാമികളായി ഉണ്ടായിരുന്നത് പെൺമക്കളായിരുന്നു. ഇവരിൽ ഒരാൾ മാത്രമേ തിരിച്ചറിയപ്പെട്ടിട്ടുള്ളു. 1538 ൽ മരണമടഞ്ഞ ജെയിൻ ബ്രൂക്കിന്റെ അന്ത്യവിശ്രമസ്ഥലം അവരുടെ ഭർത്താവായ ജോൺ ബ്രൂക്കിൻറ ശവകുടീരത്തോടു ചേർന്നാണ്. ഇത് സ്ഥിതി ചെയ്യുന്നത് ബ്രസ്റ്റോളിലെ സെൻറ് മേരീസ് റെഡ്ക്ലിഫ് പള്ളിയിലാണ്.

അമേരികെയെയും വെനീഷ്യൻ പര്യവേക്ഷകനായ ജോൺ കാബോട്ട് എന്ന സുവാൻ (ജ്യോവാനി) കാബോട്ടും തമ്മിലുള്ള യോജിച്ചുള്ള ഇടപെടലുകൾ ശ്രദ്ധേയമായിരുന്നു. ഇംഗ്ലണ്ടിലെ ഹെൻട്രി ഏഴാമൻ രാജാവിന്റെ അനുമതിയോടെ ജോൺ കാബോട്ട് ബ്രിസ്റ്റോളിൽ നിന്ന് പുതിയ തീരങ്ങൾ തേടി മൂന്നു യാത്രകൾ നടത്തിയിരുന്നു. 1496 ലെ ആദ്യ ഉദ്യമം പരാജയത്തിൽ കലാശിച്ചു. 1497 ലെ രണ്ടാമത്തെ പ്രശസ്തമായ യാത്ര ബ്രസ്റ്റോളിൽ നിന്നും മാത്യു എന്ന കപ്പലിലായിരുന്നു. ഈ യാത്രയിൽ കണ്ടെത്തിയ പുതിയ തീരം കാബോട്ട് ഏഷ്യാണെന്നു തെറ്റിദ്ധരിക്കുകയും ചെയ്തു. 1498 ൽ നടത്തിയ മൂന്നാമത്തെ യാത്രയുടെ പരിണതഫലം പൂർണ്ണമായി പുറത്തു വന്നില്ല. എല്ലാ യാത്രകളുടെയും സാമ്പത്തിക സ്രോതസ്സ് ബ്രിസ്റ്റോളിലെ വ്യവസായികളുടേതായിരുന്നു. കാബട്ടിന്റ മാത്യു എന്ന കപ്പലിൻറ യാത്രയക്കുള്ള സാമ്പത്തിക സഹായങ്ങൾ നല്കിയിരുന്ന പ്രധാന വ്യക്തി അമേരിക്കേ ആയിരുന്നു.


</doc>
<doc id="354213" url="https://ml.wikipedia.org/wiki?curid=354213" title="പഴയന്നൂർ">
പഴയന്നൂർ

കേരളത്തിലെ തൃശൂർ ജില്ലയിലുള്ള ചേലക്കര മണ്ഡലത്തിൽ ഉൾപ്പെടുന്ന ചെറിയ ഒരു പട്ടണമാണ് പഴയന്നൂർ. 
2001 ലെ സെൻസസ് പ്രകാരം പഴയന്നൂരിലെ ആകെയുള്ള ജനസംഖ്യ 15979 ആണ്. അതിൽ 7680 സ്ത്രീകളും 8299 പുരുഷന്മാരും ആണ്. ചരിത്രപരമായി പഴയന്നൂരിന്റെ നല്ലൊരു ഭാഗം തമിഴ്‌നാട്ടിലെ തഞ്ചാവൂരിൽ നിന്നും വന്ന ബ്രാഹ്മണന്മാരുടെ കൈയിലായിരുന്നു. പ്രധാനമായി നാലു വശത്തേക്ക് പോകുന്ന നാലു റോഡുകളുണ്ടിവിടെ. ചേലക്കര, ആലത്തൂർ, ഒറ്റപ്പാലം, തൃശൂർ എന്നിവയാണ് ആ നാല് സ്ഥലങ്ങൾ. ഇതാണ് പഴയന്നൂർ ടൗണിനെ മറ്റുപല ടൗണുകളുമായി ബന്ധിപ്പിക്കുന്ന പ്രധാന ജംഗ്ഷനാക്കുന്നത്. ഐ എച്ച് ആർ ഡി യുടെ (ഇൻസ്റ്റിറ്റ്യൂട്ട് ഓഫ് ഹ്യുമൺ റിസോഴ്സ് ഡെവലപ്പ്മെന്റ്) കീഴിലുള്ള ഒരു സ്കൂളും കോളേജും ഉണ്ട് ചേലക്കരയിൽ. സമീപത്തുള്ള റയിൽവേ സ്റ്റേഷൻ ലക്കിടിയും വടക്കാഞ്ചേരിയുമാണ്, വിമാനത്താവളം നെടുമ്പാശ്ശേരിയും. 

ഈ ടൗണിന്റെ മധ്യത്തിലായി ഒരു ഭഗവതിക്ഷേത്രമുണ്ട്. അവിടുത്തെ ആരാധനാമൂർത്തി ആയി വിശ്വസിക്കുന്നത് കുടുംബദേവത അല്ലെങ്കിൽ പരദേവതയാണ്. ഭഗവതിക്ഷേത്രത്തോട് ചേർന്ന് ശിവക്ഷേത്രവും ഉണ്ട്. 


</doc>
<doc id="354218" url="https://ml.wikipedia.org/wiki?curid=354218" title="പൂവന്മല, റാന്നി">
പൂവന്മല, റാന്നി

പൂവന്മല പത്തനംതിട്ട ജില്ലയിലെ റാന്നി അങ്ങാടി ഗ്രാമപഞ്ചായത്തിലെ ഒരു സ്ഥലമാണ്. റാന്നി അങ്ങാടി പഞ്ചായത്തിന്റെ പന്ത്രണ്ടാം വാർഡ് ആണിത്. ഇപ്പോഴത്തെ വാർഡ് മെംബർ ആഷ ടി തമ്പി ആകുന്നു. റാന്നി - വെണ്ണിക്കുളം - തിരുവല്ല റോഡ് ഇതുവഴി കടന്നുപോകുന്നു. ഇത് ഒരു ചെറു പട്ടണം ആകുന്നു. പൂവന്മലയിൽ 70 വർഷത്തോളം പഴക്കമുള്ള എം. റ്റി. എൽ പി. സ്കൂൾ പൂവന്മലസ്ഥിതിചെയ്യുന്നു. ഇവിടെനിന്ന് നെല്ലിക്കമൺ, മല്ലപ്പള്ളി, ചങ്ങനാശ്ശേരി എന്നിവിടങ്ങളിലേയ്ക്ക് റോഡുകൾ ഉണ്ട്. റാന്നി ബൈപ്പാസ് ഇതുവഴി കടന്നുപോയി ചെല്ലക്കാട്, പുനലൂർ - മൂവാറ്റുപുഴ സംസ്ഥാനപാതയുമായി ചേരുന്നു.


</doc>
<doc id="354221" url="https://ml.wikipedia.org/wiki?curid=354221" title="കുണപജലം">
കുണപജലം

വൃക്ഷായുർവേദത്തിൽ വിവരിച്ചിട്ടുള്ള ഒരു കൃത്രിമ ദ്രവവളമാണ് കുണപജലം

സസ്തനികൾ,പക്ഷികൾ,ഉരഗങ്ങൾ,മത്സ്യങ്ങൾ,പ്രാണികൾ തുടങ്ങി ഏതു തരം ജീവിയുടേയും കിട്ടാവുന്നത്ര ജഡം ശേഖരിക്കുക.മജ്ജ,കൊഴുപ്പ്,വസ മുതലായവ കൂടുതലുള്ള അംഗങ്ങൾ വേർതിരിച്ചെടുക്കുക.ഇവയൊക്കെ കൂട്ടി മിശ്രിതമാക്കി ഒരു പാത്രത്തിലിട്ട് വെള്ളമൊഴിച്ച് തിളപ്പിക്കുക.ഇതിൽ എള്ള്, ഉഴുന്ന് എന്നിവയുടെ കുറെ പൊടിയും ചേർക്കുക. പാൽ,തേൻ ഇവയും ഒഴിച്ച് ആവശ്യത്തിനു തക്കവണ്ണം ചൂടുവെള്ളവും ചേർക്കുക.ഈ മിശ്രിതത്തെ പതിനഞ്ചു ദിവസം നല്ല വെയിൽ കൊള്ളുന്നതോ ചൂടു തട്ടുന്നതോ ആയ ഒരു സ്ഥലത്തു വെക്കുക.അതിനു ശേഷം വളമായി ഉപയോഗിക്കാം.

ഇങ്ങനെ നിർമ്മിക്കുന്ന ദ്രവവളമാണ് കുണപജലം.ചെടികൾ പുഷ്ടിയോടെ വളരാൻ ഈ വളം സഹായിക്കുന്നു.

ഈ മിശ്ര വളത്തിൽ ഇന്നിന്ന വസ്തു ഇത്രയിത്ര ചേർക്കണമെന്നൊന്നും നിർബന്ധമില്ല.ഓരോന്നും കിട്ടാവുന്നത്ര ചേർത്താൽ മതി.



</doc>
<doc id="354222" url="https://ml.wikipedia.org/wiki?curid=354222" title="ഏഷ്യയിലെ ഭക്ഷണവിഭവങ്ങൾ">
ഏഷ്യയിലെ ഭക്ഷണവിഭവങ്ങൾ

ഏഷ്യയിലെ പ്രധാന മേഖലകളായ തെക്കുകിഴക്കേ ഏഷ്യ, ദക്ഷിണേഷ്യ, മദ്ധ്യേഷ്യ, മദ്ധ്യപൂർവ്വേഷ്യ, പൂർവ്വേഷ്യ, പശ്ചിമേഷ്യ എന്നിവടങ്ങളിലെ ഭക്ഷണവിഭവങ്ങളെയാണ് പൊതുവിൽ ഏഷ്യയിലെ ഭക്ഷണവിഭവങ്ങൾ എന്നതുകൊണ്ട്‌ ഉദ്ദേശിക്കുന്നത്. അതതു പ്രദേശത്തെ സാംസ്കാരിക തനിമയും പാരമ്പര്യങ്ങളും ഉൾക്കൊള്ളുന്നതായിരിക്കും ഓരോ പ്രദേശത്തെയും ഭക്ഷണവിഭവങ്ങൾ. ജനസംഖ്യയിലും സംസ്കാരവൈവിധ്യത്തിലും മുൻപന്തിയിൽ നിൽക്കുന്ന ഏഷ്യയിൽ അതുകൊണ്ടുതന്നെ ഭക്ഷണവിഭവങ്ങളിലും വൈവിധ്യമുണ്ട്. 

ഭക്ഷ്യവസ്തുക്കളുടെ ഉപയോഗത്തിന്റെ കാര്യത്തിൽ തെക്കുകിഴക്കേ ഏഷ്യയിലും പൂർവ്വേഷ്യയിലും പൊതുവായ പ്രത്യേകതകൾ കാണാം. അരി, ഇഞ്ചി, വെളുത്തുള്ളി, എള്ള്, ഉള്ളി, സോയാബീൻ, പനീർ എന്നിവ അവയിൽ ചിലതാണ്. ആവിയിൽ വേവിക്കുക, വറുത്തെടുക്കുക, തീയിൽ പൊരിക്കുക എന്നിങ്ങനെയാണ് പാചകരീതികൾ.

എല്ലാ ഏഷ്യൻ മേഖലകളിലും പൊതുവായി ഉപയോഗിക്കപ്പെടുന്ന ഭക്ഷ്യ ധാന്യമാണ്‌ അരി. ഉപഭൂഖണ്ഡത്തിൽ ബസുമതി അരിക്കാണ് പ്രചാരം. എന്നാൽ തെക്കുകിഴക്കേ ഏഷ്യയിൽ ജാസ്മിൻ അരിക്കാണ് പ്രചാരം. ചൈനയിൽ നീളമുള്ള അരിക്കും ജപ്പാനിലും കൊറിയയിലും നീളം കുറഞ്ഞ അരിക്കുമാണ് പ്രചാരമുള്ളത്.

പശ്ചിമേഷ്യ, തെക്കുകിഴക്കേ ഏഷ്യ, ദക്ഷിണേഷ്യ എന്നീ മേഖലകളിൽ ഭക്ഷണവിഭവങ്ങളിലെ ഒരു പ്രധാന ഇനമാണ് കറി. എന്നാൽ പൂർവ്വേഷ്യയിൽ കറി അത്ര പ്രച്ചരത്തിലല്ല. നാളികേരം, തൈര് എന്നിവയാണ് കറിയുണ്ടാകാൻ പൊതുവേ ഉപയോഗിക്കുന്നത്.

സുഗന്ധത്തിന് പ്രാധാന്യം നൽകിയുള്ള ലഘുവിഭവങ്ങളാണ് തെക്കുകിഴക്കേ ഏഷ്യയിലെ ഭക്ഷണവിഭവങ്ങളുടെ പ്രത്യേകത. മല്ലി, പുതിന, വാളൻപുളി, ഇഞ്ചി എന്നിവയാണ് പൊതുവെ സുഗന്ധാവിശ്യത്തിനായി ഉപയോഗിക്കുന്നത്. സോയാബീൻസ് സോസും പപാചകാവശ്യത്തിനായി ഉപയോഗിച്ചുവരുന്നുണ്ട്. പാചകഎണ്ണയിൽ വറുത്തെടുക്കുക (എണ്ണയിൽ മൂപ്പിക്കുക), ആവിയിലും വെള്ളത്തിലും വേവിക്കുക എന്നിങ്ങനെ സമ്മിശ്രമായ പാചകരീതികളാണ് പൊതുവെ അവലംബിക്കുന്നത്.

പ്രധാനമായും ഇന്ത്യൻ ഉപഭൂഖണ്ഡത്തിലെ ഭക്ഷണവിഭവങ്ങളാണ് ദക്ഷിണേഷ്യയിലെ ഭക്ഷണവിഭവങ്ങൾ എന്നതുകൊണ്ട്‌ അർത്ഥമാക്കുന്നത്. വിവിധതരം സുഗന്ധവ്യഞ്ജനങ്ങളും, ഔഷധങ്ങളുടെയും, പച്ചക്കറികളുടേയും സൂക്ഷ്മവും വൈവിധ്യമാർന്നതുമായ ഉപയോഗം കൊണ്ട് വ്യത്യസ്തമാണ് ദക്ഷിണേഷ്യയിലെ ഭക്ഷണവിഭവങ്ങൾ. മുളക്, കുരുമുളക്, വെളുത്തുള്ളി, ഇഞ്ചി, ഗ്രാമ്പു, ജീരകം, മഞ്ഞൾ, നെയ്യ്, വെണ്ണ, തൈര് തുടങ്ങിയവയുടെ ഉപയോഗം പൊതുവായി കണ്ടുവരുന്നു. ധാന്യങ്ങളിൽ അരിയും ഗോതമ്പും ആണ് പ്രധാനമായും ഉപയോഗിക്കുന്നത്. കറിയുടെ ഉപയോഗം പൊതുവായി എല്ലാ മേഖലയിലും കണ്ടുവരുന്നു. മാംസം, മത്സ്യം എന്നിവയുടെ ഉപയോഗം മതപരമായ വിസ്വാസങ്ങൾക്കനുസരിച്ച് വ്യത്യാസപ്പെട്ടിരിക്കുന്നു. ഇന്ത്യൻ ഭക്ഷണങ്ങളിലാണ് ഇത്തരം പ്രകടമായ വ്യത്യാസങ്ങൾ കാണുന്നത്.

മദ്ധ്യേഷ്യയിലെ ഭക്ഷണരീതി പശ്ചിമേഷ്യയിലെയും പൂർവ്വേഷ്യയിലെയും ഭക്ഷണരീതികളോട് സമാന സ്വഭാവമുള്ളതാണ്. മാട്ടിറച്ചിയും കുതിരയിറച്ചിയും ആട്ടിറച്ചിയും മാംസാഹാരങ്ങളിൽ ഉൾപ്പെടുന്നു. 
"കുമ്മിസ്" എന്നറിയപ്പെടുന്ന പുളിപ്പിച്ച കുതിരപ്പാൽ മംഗോളിയൻ, തുർക്കിക്ക് ജനതയുടെ പ്രധാന പാനീയമാണ്. പോഷകസമ്പുഷ്ടമായ ഈ പാനീയം മദ്ധ്യേഷ്യൻ സംസ്കാരത്തിന്റെ ഭാഗമാണ്. തൈരിന്റെ ജന്മദേശമായി മദ്ധ്യേഷ്യ അറിയപ്പെടുന്നുണ്ട്.

റഷ്യൻ ഫെഡറേഷൻ ഉൾപ്പെടുന്ന വടക്കനേഷ്യയിലെ ഭക്ഷണരീതികൾ റഷ്യയിലെ ഭക്ഷണരീതികളുടെ പര്യായമാണെന്ന് പറയാം.

ചൈനീസ്, ജാപ്പാനീസ്, കൊറിയൻ, മംഗോളിയൻ, തായ്‌വാനീസ് ഭക്ഷണവിഭവങ്ങളാണ് പൂർവ്വേഷ്യയിലെ ഭക്ഷണവിഭവങ്ങൾ എന്നതുകൊണ്ട്‌ ഉദേശിക്കുന്നത്. ലോകത്തിൽ ഏറ്റവും കൂടുതൽ ജനങ്ങൾ ഉള്ള മേഖലയാണ് പൂർവ്വേഷ്യ. അതുകൊണ്ടുതന്നെ ഭക്ഷണരീതിയിലും വിഭവങ്ങളിലും ഏറെ വൈവിധ്യങ്ങൾ കാണപ്പെടുന്നുണ്ട്. ചൈനയാണ് വൈവിധ്യത്തിന്റെ കാര്യത്തിൽ മുന്നിൽ നിൽക്കുന്നത്. ചൈനീസ്‌ ഭക്ഷണവിഭവങ്ങൾ ഏറെ പ്രസിദ്ധമാണ്.
അരി, നൂഡിൽസ്, ചെറുപയർ, സോയാബീൻസ് ആട്ടിറച്ചി, വിവിധതരം ഇലക്കറികൾ, കടൽ വിഭവങ്ങൾ എന്നിവയൊക്കെയാണ് ഈ മേഖലയിൽ പൊതുവായി ഉപയോഗിച്ചുവരുന്നത്. മിക്ക പ്രദേശങ്ങളിലും ചായ ആണ് പ്രധാന പാനീയം. കടൽ വിഭവങ്ങളുടെ ആളോഹരി ഉപഭോഗത്തിൽ ജപ്പാനാണ് ലോകത്തിൽ ഒന്നാംസ്ഥാനം.

ഈജിപ്റ്റ്‌ ഒഴികെയുള്ള മദ്ധ്യപൂർവേഷ്യൻ രാജ്യങ്ങളിലെ ഭക്ഷണവിഭവങ്ങളാണ് പശ്ചിമേഷ്യയിലെ ഭക്ഷണവിഭവങ്ങൾ എന്നതുകൊണ്ട്‌ ഉദ്ദേശിക്കുന്നത്. ഏറെ പ്രത്യേകതകളുള്ള അറേബ്യൻ ഭക്ഷണരീതിയാണ് ഈ മേഖലയിൽ കണ്ടുവരുന്നത്. കൂട്ടമായിരുന്ന് ഒരു പാത്രത്തിൽ ഒന്നിച്ചു ഭക്ഷണം കഴിക്കുന്ന രീതി ഇവിടെയുണ്ട്. മന്തി, മജ്‌ലൂസ്, ഷവർമ്മ, മസ്‌ലി, കബ്‌സ അഫ്ഗാനി/ലാഹോർ ബിരിയാണി, ഹരീസ്, സരീദ്, മത്‌റൂബ, ബഷ്മൽമക്, റോണ, ലഹം മസ്സങ്ക, നാഷ്ഫ്‌ലഹം, ഖുബ്‌സ് തുടങ്ങി അറബികളുടെ ഇഷ്ടവിഭവങ്ങളെല്ലാം ഇവിടെ പ്രസിദ്ധമാണ്. ഒലിവെണ്ണ, എള്ള്, കടല, ഈത്തപ്പഴം എന്നിവ പൊതുവായി ഉപയോഗിച്ചുവരുന്ന ചേരുവകളാണ്. 
ഇസ്‌ലാമിക് നിയമപ്രകാരം അനുവദനീയമായ ഭക്ഷണം മാത്രമാണ് ഇസ്ലാമിക രാജ്യങ്ങളിൽ അനുവദിക്കപ്പെട്ടിട്ടുള്ളത്. പന്നിയിറച്ചി, മദ്യം എന്നിവ അത്തരം രാജ്യങ്ങളിൽ വിലക്കപ്പെട്ടവയാണ്.


</doc>
<doc id="354223" url="https://ml.wikipedia.org/wiki?curid=354223" title="ഫെസ്, മൊറോക്കോ">
ഫെസ്, മൊറോക്കോ

മൊറോക്കോവിലെ രണ്ടാമത്തെ വലിയ നഗരമാണ് ഫെസ്.ജനസംഖ്യ 11 ലക്ഷം(2014)

1925 വരെ ആധുനിക മൊറോക്കോയുടെ തലസ്ഥാന നഗരമായിരുന്നു ഫെസ്. ഇന്നിത് 'ഫെസ്-മെക്നിസ്' പ്രവിശ്യയുടെ തലസ്ഥാനമാണ്. 
നഗരത്തിനുള്ളിൽ രണ്ടു പുരാതന ഉപനഗരങ്ങളുണ്ട്.അവയിൽ വലുത് ഫെസ് എൽ ബാലി എന്നറിയപ്പെടുന്നു.
അതൊരു ലോക പൈതൃക പ്രദേശമായി സംരക്ഷിക്കപ്പെടുന്നു.ഫെസ് എൽ ബാലി കാൽനടക്കാർക്ക് മാത്രമായി നീക്കിവച്ചിട്ടൂള്ള 
ഒരു നഗരപ്രദേശമാണ്.ഇവിടെ മോട്ടോർ വാഹനങ്ങൾ അനുവദനീയമല്ല.
ക്രി.വ 859 ൽ സ്ഥാപിതമായ ഫെസിലെ അൽ ക്വാറായീൻ സർവകലാശാല ലോകത്തിലെ ഏറ്റവും പഴക്കമുള്ള 
തുടർച്ചയായി പ്രവർത്തിച്ചു കൊണ്ടിരിക്കുന്ന സർവകലാശാലയാണ്. 
'പടിഞ്ഞാറിന്റെ മെക്ക' , 'ആഫ്രിക്കയുടെ ഏഥൻസ്' എന്നെല്ലാം വിശേഷിപ്പിക്കപ്പെടുന്ന നഗരമാണ് ഫെസ്.


</doc>
<doc id="354226" url="https://ml.wikipedia.org/wiki?curid=354226" title="ലാസ">
ലാസ

ചൈനയിലെ തിബെത്തിന്റെ തലസ്ഥാനമാണ് ലാസ(Lhasa). ടിബറ്റൻ പീഠഭൂമിയിലെ ഏറ്റവും അധികം ജനസംഖ്യയുള്ള രണ്ടാമത്തെ നഗരമാണ് ലാസ. സമുദ്രനിരപ്പിൽനിന്നും ഉയരത്തിൽ സ്ഥിതിചെയ്യുന്ന ഈ നഗരം ലോകത്തിൽ ഏറ്റവും ഉയരത്തിൽ സ്ഥിതിചെയ്യുന്ന നഗരങ്ങളിൽ ഒന്നാണ്. പതിനേഴാം ശതകത്തിന്റെ മദ്ധ്യകാലം മുതൽ തിബെത്തിന്റെ തലസ്ഥാനവും ടിബെറ്റൻ ബുദ്ധമതത്തിന്റെ സാംസ്കാരിക പ്രധാന്യമുള്ള കേന്ദ്രങ്ങളിൽ ഒന്നുമാണ്.
"ദൈവങ്ങളുടെ സ്ഥാനം" എന്നാണ് ലാസ എന്ന വാക്കിന്റെ അർഥം. പുരാതന തിബെത്തൻ രേഖകളിൽ രാസ എന്നും രേഖപ്പെടുത്തിക്കാണാറുണ്ട്. 

ഏഴാം നൂറ്റാണ്ടോടെ സോങ്ത്സെൻ ഗമ്പോ "യാർലങ് റ്റ്സാങൊ" എന്ന് പ്രാദേശികമായി വിളിക്കപ്പെടുന്ന ബ്രഹ്മപുത്രാ തടത്തിലെ തിബെത്തൻ സാമ്രാജ്യത്തിന്റെ പ്രധാന നേതാവായിത്തീർന്നു, ഷാങ്ഷുങ്(Zhangzhung) എന്ന പടിഞ്ഞാറൻ രാജ്യം കീഴടക്കിയതിനുശേഷം 637-ൽ തന്റെ തലസ്ഥാനം റ്റക്റ്റ്സെ കൊട്ടാരത്തിൽനിന്നും യാർലങ് താഴ്വരയിലെ രാസയിലേക്ക് മാറ്റി(ലാസ), ഇന്ന് മരോപി മലയിൽ (Mount Marpori) പോടാല കൊട്ടാരം സ്ഥിതിചെയ്യുന്ന പ്രദേശത്ത് കെട്ടിടങ്ങൾ നിർമ്മിച്ചു.
641 ആയപ്പോഴേക്കും ടിബറ്റൻ പ്രദേശം മുഴുവൻ കീഴടക്കിയ സോങ്ത്സെൻ ഗാമ്പൊ ആദ്യം നേപ്പാളിലെ ഭ്രികുതി(Bhrikuti) രാജകുമാരിയെയും രണ്ട് വർഷത്തിനുശേഷം ടാങ് രാജവംശത്തിലെ വെഞ്ചെങ് രാജകുമാരിയെയും വിവാഹം കഴിച്ചു. ഭ്രികുതി രാജകുമാരിയാണ് സോങ്സ്റ്റൺ ഗാമ്പൊയെ ബുദ്ധമതാനുയായിയാക്കിയതെന്ന് കരുതപ്പെടുന്നു, 641ൽ അദ്ദേഹം ജൊഖാങ്, രാമൊചെ എന്നി ക്ഷേത്രങ്ങൾ നിർമ്മിച്ച് ഈ രാജകുമാരികൾ നൽകിയ അക്ഷോഭ്യ വജ്ര (ബുദ്ധന്റെ എട്ടാം വയസ്), ജോവൊ സഖ്യമുനി (ബുദ്ധന്റെ പന്ത്രണ്ടാം വയസ്) പ്രതിമകൾ പ്രതിഷ്ഠിച്ചു പിന്നീട് ഒൻപതാം നൂറ്റാണ്ടിൽ ബോൺ മതവിശ്വാസിയായ ലാങ്ധർമന്റെ കാലഘട്ടത്തിൽ ലാസയിലെ ക്ഷേത്രങ്ങൾ തകർക്കപ്പെട്ടു

സോങ്സ്റ്റൺ ഗാമ്പൊയുടെ കാലശേഷം ചൈനീസ് സൈന്യം ലാഹ കീഴടക്കി ചുവന്ന കൊട്ടാരം തകർത്തുവെന്നാണ് ടിബെറ്റൻ വിശ്വാസം എന്നാൽ ചൈനീസ് പണ്ഡിതർ ഇതിന് തെളിവുകൾ ഇല്ലെന്നാണ് അഭിപ്രായപ്പെടുന്നത് . പിന്നീട് ഒൻപതാം നൂറ്റാണ്ടിൽ അഞ്ചാമത്തെ ദലൈ ലാമ പദവി ഏറ്റെടുക്കുന്നതുവരെ ടിബറ്റൻ പ്രദേശത്തിന്റെ പ്രധാന രാഷ്ട്രീയകേന്ദ്രം ലാസ ആയിരുന്നുല്ലെങ്കിലും മതകേന്ദ്രമെന്ന നിലയിൽ ലാസയുടെ പ്രധാന്യം വർദ്ധിച്ചുവന്നു . 

പദ്മസംഭവ ജോഖാങ് ക്ഷേത്രത്തിന്റെ നിർമ്മാണത്തിന് തുടക്കം കുറിച്ചതിനും, ഭൂമിയിലെ ദുഷ്ടശക്തികളെ കീഴടക്കിയതെന്ന ഐതിഹ്യവും ലാസയെ തിബെത്തിന്റെ കേന്ദ്രമായി കരുതപ്പെടാനിടയാക്കി. 11-ആം നൂറ്റാണ്ടുമുതൽ ഇവിടെ ഇസ്ലാം മതവും പ്രചാരത്തിലുണ്ടായിരുന്നു. 

പതിനഞ്ചാം നൂറ്റാണ്ടിൽ ജെ റ്റ്സോങ്‌കപ മൂന്ന് ഗെലുഗ്പ ബുദ്ധമതവിഹാരങ്ങൾ സ്ഥാപിച്ചതോടെ ലാസ വീണ്ടും ഒരു പ്രധാന ബുദ്ധമതകേന്ദ്രമായി. ഗെൻഡേൻ, സെറ, ഡ്രേപെങ് എന്നിവയാണ് തിബെതിലെ ബുദ്ധമതോഥാനത്തിന്റെ ഭാഗമായി നിർമ്മിക്കപ്പെട്ട ബുദ്ധമതവിഹാരങ്ങൾ.
അഞ്ചാമത്തെ ദലൈ ലാമയായ ലോബ്സാങ് ഗ്യാറ്റ്സോ (1617–1682) തിബെതിനെ ഏകീകരിക്കുകയും 1642-ൽ ഖോഷട്ടിലെ ഗുഷി ഖാന്റെ സഹായത്തോടെ ഭരണകേന്ദ്രം ലാസയിലേക്കു മാറ്റുകയും ചെയ്തു. 

1987–1989 കാലത്തിൽ ബുദ്ധ സന്യാസിമാരുടേയും സന്യാസിനിമാരുടെയും നേതൃത്വത്തിൽ ചൈനീസ് ഗവണ്മെന്റിനെതിരായ പ്രക്ഷോഭങ്ങൾ നടന്നു. 1992-ലെ ഡേങ് ക്സിയായൊപെങിന്റെ സന്ദർശനത്തിനുശേഷം ഗവണ്മെന്റ് ലാസയിൽ സാമ്പത്തികപരിഷ്കാരങ്ങൾ നടപ്പിലാക്കി, കൂടാതെ എല്ലാ ഗവണ്മെന്റ് ജീവനക്കാരും അവരുടെ കുടുംബാംഗങ്ങളും വിദ്യാർഥികളും ബുദ്ധമതാചാരങ്ങൾ പിന്തുടരരുതെന്നും സന്യാസികൾ ഗവണ്മെന്റ് ഓഫീസുകളിലോ തിബെത് യൂണിവേഴ്സിറ്റിയിലോ പ്രവേശിക്കരുതെന്നും ഗവണ്മെന്റ് നിർദ്ദേശിച്ചു.

2000-മാണ്ടോടെ ലാസയിലെ പ്രദേശം നഗരവൽക്കരിക്കപ്പെട്ടിട്ടുണ്ട്, ജനസംഖ്യയായ 170,000 ഔദ്യോഗിക കണക്കുകൾ പ്രകാരം 34.3% ഹാൻ വംശജരും 2.7% ഹൂയി വംശജരും ബാക്കി തിബത്തൻ വംശജരുമാണ്, എന്നാൽ തിബത്തൻ വംശജരല്ലാത്തവരുടെ എണ്ണം അൻപത് ശതമാനത്തിനും എഴുപത് ശതമാനത്തിനും ഇടയിലാണെന്നാണ് ചില നിരീക്ഷകരുടെ അഭിപ്രായം. 

സമുദ്രനിരപ്പിൽനിന്നും ഏകദേശം ഉയരത്തിൽ തിബെത്തൻ പീഠഭൂമിയുടെ മദ്ധ്യഭാഗത്തായി സ്ഥിതി ചെയ്യുന്ന ലാസയുടെ ചുറ്റും വരെ ഉയരമുള്ള മലനിരകളാണ്. അന്തരീക്ഷത്തിലെ ഓക്സിജന്റെ അളവ്, സമുദ്രനിരപ്പിലെ അളവിന്റെ 68 ശതമാനം മാത്രമാണ്. ബ്രഹ്മപുത്ര നദിയുടെ പോഷകനദിയായ ലാസ നദി നഗരത്തിന്റെ തെക്കുഭാഗത്തായി ഒഴുകുന്നു.

സമുദ്രനിരപ്പിൽനിന്നും വളരെ ഉയരത്തിൽ സ്ഥിതി ചെയ്യുന്നതിനാൽ തണുത്ത പാതി വരണ്ട കാലാവസ്ഥയാണ് (Köppen: BSk) ഇവിടെ അനുഭവപ്പെടുന്നത്. തണുത്തുറഞ്ഞ ശൈത്യകാലവും അധികം ചൂടില്ലാത്ത ഉഷ്ണകാലവും ആണ് ഇവിടെ അനുഭവപ്പെടുന്നത്.


</doc>
<doc id="354234" url="https://ml.wikipedia.org/wiki?curid=354234" title="കെ. വീരമണി (ഗായകൻ)">
കെ. വീരമണി (ഗായകൻ)

തമിഴ് ഭക്തിഗാനങ്ങളുടെ ആലാപനത്തിലൂടെയും പിന്നണിഗാനങ്ങളിലൂടെയും പ്രസിദ്ധനായ ഗായകനായിരുന്നു കെ.വീരമണി.(ജ: 1936-മ:1990 ഒക്ടോ: 29) ചെന്നൈ സ്വദേശിയായ വീരമണി നിരവധി ഗാനങ്ങൾ ആലപിച്ചിട്ടുണ്ട്. സഹോദരനായ കെ. സോമുവുമൊത്ത് രണ്ടായിരത്തിലധികം ഗാനങ്ങൾക്ക് സംഗീതം പകരുകയും ചെയ്ത വീരമണിയുടെ നിരവധി ആൽബങ്ങൾ ജനപ്രീതിയാർജ്ജിച്ചു. 1952 മുതൽ 1970 വരെയുള്ള കാലയളവിൽ അഞ്ഞൂറിലധികം നാടകങ്ങളിലെ ഗാനങ്ങൾക്കും വീരമണിയും സഹോദരനും സംഗീതസംവിധാനം നിർവ്വഹിച്ചിട്ടുണ്ട്. വീരമണി-സോമു എന്ന പേരിലാണ് ഇവർ ഗാനങ്ങൾ സൃഷ്ടിച്ചിരുന്നത്. "പള്ളിക്കെട്ട് ശബരിമലൈക്ക്, മാമലൈ ശബരിയിലെ, ഭഗവാൻ ശരണം ഭഗവതി ശരണം" തുടങ്ങിയ പ്രസിദ്ധ അയ്യപ്പഭക്തിഗാനങ്ങൾ അദ്ദേഹം പാടിയതാണ്.

1936-ൽ ചെന്നൈയ്ക്കടുത്തുള്ള തിരുവള്ളിക്കേണിയിലാണ് വീരമണി ജനിച്ചത്. എം.കെ കൃഷ്ണകുഞ്ജരം അയ്യരും ഭാഗീരഥി അമ്മാളുമായിരുന്നു മാതാപിതാക്കൾ. പ്രസിദ്ധ കർണാടക സംഗീതജ്ഞനും വാഗ്ഗേയകാരനുമായിരുന്ന കോടീശ്വരയ്യരുടെ പേരമകനും അനശ്വരകവി കവി കുഞ്ജരഭാരതിയുടെ പ്രപൗത്രനുമായിരുന്നു അദ്ദേഹം. ജ്യേഷ്ഠനായിരുന്ന സോമുവിനൊപ്പം ചെറുപ്പത്തിലേ അദ്ദേഹം സംഗീതം അഭ്യസിച്ചു. അമ്മാവനായിരുന്ന നാഗമണി അയ്യരായിരുന്നു ആദ്യഗുരു. പിന്നീട് ശീർകാഴി സദാശിവം പിള്ളയുടെ കീഴിലും ഇരുവരും സംഗീതം അഭ്യസിച്ചു. 1952-ലാണ് ഇരുവരും സംഗീതലോകത്തേയ്ക്ക് ചുവടുവയ്ക്കുന്നത്. മെർക്കന്റൈൽ ബാങ്ക് ജീവനക്കാരുടെ നാടകട്രൂപ്പ് നിർമ്മിച്ച "കാതലർ കൺകൾ" എന്ന നാടകത്തിനുവേണ്ടിയാണ് ഇവർ ആദ്യം പ്രവർത്തിച്ചത്. സോമു ഗാനരചനയിലും വീരമണി സംഗീതസംവിധാനത്തിലും ശ്രദ്ധേയനായി. പിന്നീട് യൂണിവേഴ്സൽ എയർഹോസ്റ്റസ് അക്കാഡമി നിർമ്മിച്ച "ഫാബുലസ് ഫൂൾ" എന്ന നാടകത്തിലും ഇരുവരും ഒരുമിച്ചിരുന്നു. "സർവ്വശക്തിവിനായകനേ ശരണം" എന്ന അക്കാഡമിയുടെ പ്രാർത്ഥനാഗീതവും ഇവരുടെ സൃഷ്ടിയാണ്. 1952 മുതൽ 1970 വരെയുള്ള കാലയളവിൽ അഞ്ഞൂറിലധികം നാടകങ്ങളിലെ ഗാനങ്ങൾക്കും വീരമണിയും സഹോദരനും സംഗീതസംവിധാനം നിർവ്വഹിച്ചിട്ടുണ്ട്. തഞ്ചൈ ബാലുവായിരുന്നു നാടകസംഗീതത്തിൽ ഇവരുടെ ഗുരുനാഥൻ.

1960-ലാണ് ഇരുവരുടെയും ജീവിതത്തിൽ വഴിത്തിരിവുണ്ടായത്. ചെന്നൈയിൽ തന്നെയുണ്ടായിരുന്ന ഹരിഹരൻ എന്ന ഗുരുസ്വാമി നടത്തിയിരുന്ന "മണികണ്ഠ ഭക്തസമിതി" എന്ന സംഗീതട്രൂപ്പിൽ സോമു ചേരുകയും തുടർന്ന് അദ്ദേഹം ഭക്തിഗാനങ്ങളിൽ ശ്രദ്ധേ കേന്ദ്രീകരിയ്ക്കാൻ തുടങ്ങുകയും ചെയ്തു. ഇക്കാലത്ത് പലതവണ അദ്ദേഹം ശബരിമല ദർശനം നടത്തുകയും അയ്യപ്പനെ സ്തുതിച്ച് നിരവധി ഭക്തിഗാനങ്ങൾ എഴുതുകയും ചെയ്തു. ഇതേ സമയം വീരമണി ചലച്ചിത്രഗാനരംഗത്ത് ശ്രദ്ധപതിപ്പിച്ചു. എം.എസ്. വിശ്വനാഥന്റെ സംഗീതട്രൂപ്പിലെ ഒരു അംഗമായി വീരമണി മാറി. 1965-ൽ നടന്ന ഒരു സംഗീതപരിപാടിയിൽ നേരത്തേ പാടാൻ നിശ്ചയിച്ചിരുന്ന ടി.എം. സൗന്ദരരാജന് ചില പ്രത്യേക കാരണങ്ങൾ കൊണ്ട് എത്തിച്ചേരാൻ കഴിയാതായപ്പോൾ പകരക്കാരനായി വീരമണി കടന്നുവരികയായിരുന്നു. അദ്ദേഹത്തിന്റെ ആലാപനം തമിഴ് സിനിമയിലെ മെഗാസ്റ്റാറായിരുന്ന എം.ജി.ആറിന്റെ ശ്രദ്ധയാകർഷിച്ചു. തുടർന്ന് "ആയിരത്തിൽ ഒരുവൻ", "ഭാരത വിലാസ്", "തണ്ണി കുടിത്തണം", "രാധാതിലകം, കാതലർ അലങ്കാരം" തുടങ്ങിയ ചിത്രങ്ങളിൽ അദ്ദേഹം ആലപിച്ചു.

ജ്യേഷ്ഠന്റെ വഴി പിന്തുടർന്ന് വീരമണിയും ഭക്തിഗാനലോകത്തേയ്ക്ക് ചുവടുവച്ചു. തമിഴ് സിനിമയിലെ രാജവില്ലനും തികഞ്ഞ അയ്യപ്പഭക്തനുമായിരുന്ന എം.എൻ. നമ്പ്യാർ ഗുരുസ്വാമിയുടെ സംഘത്തിൽ ചേർന്ന വീരമണി, 1971 മുതൽ അദ്ദേഹത്തോടൊപ്പം ശബരിമല ദർശനം നടത്തിവന്നു. 1971-ൽ തന്നെ ആയുധപൂജാദിവസം എ.വി.എം.സ്റ്റുഡിയോ ഉടമസ്ഥൻ എ.വി. മെയ്യപ്പ ചെട്ടിയാർ വീരമണിയും സോമുവും രാധ-ജയലക്ഷ്മി ടീമിലെ രാധയും ചേർന്ന് ആലപിയ്ക്കുന്നത് ശ്രദ്ധിയ്ക്കുകയും സരസ്വതി സ്റ്റോർസ് മാനേജറായിരുന്ന കണ്ണനോട് അവരെ പ്രോത്സാഹിപ്പിയ്ക്കാൻ ആവശ്യപ്പെടുകയും ചെയ്തു. ഭക്തിഗാനരംഗത്തെ ഒരു സുവർണ്ണകാലത്തിന്റെ തുടക്കമായിരുന്നു അത്.

1972-ൽ എച്ച്.എം.വി. ഇറക്കിയ എൽ.പി. റെക്കോർഡുകളിലാണ് പ്രസിദ്ധങ്ങളായ ആ അയ്യപ്പഭക്തിഗാനങ്ങൾ പിറവിയെടുത്തത്. "പള്ളിക്കെട്ട് ശബരിമലൈക്ക്, മാമലൈ ശബരിയിലെ, ഭഗവാൻ ശരണം ഭഗവതി ശരണം" തുടങ്ങി ആൽബത്തിലെ പത്തുഗാനങ്ങളും സൂപ്പർഹിറ്റുകളായി. തമിഴ്‌നാട്ടിൽ മാത്രമല്ല, കേരളത്തിലും ഈ ഗാനങ്ങൾ ശ്രദ്ധിയ്ക്കപ്പെട്ടു. സോമു രചനയും സംഗീതവും നിർവ്വഹിച്ച ഗാനങ്ങൾ വീരമണിയാണ് ആലപിച്ചത്. ഹാർമോണിയം പോലും വായിയ്ക്കാനറിയാത്ത താൻ ഒരു മനക്കണക്കിൽ എല്ലാം ചിട്ടപ്പെടുത്തുകയായിരുന്നെന്നും വീരമണിയുടെയും വയലിനിസ്റ്റ് ഗജയുടെയും സഹായമാണ് തനിയ്ക്കുണ്ടായിരുന്നതെന്നും സോമു പിന്നീട് ഓർത്തെടുത്തു. എൽ.പി. റെക്കോർഡുകൾ മാറി കാസറ്റുകളും പിന്നീട് സി.ഡി.കളും ഒടുവിൽ യൂട്യൂബുമൊക്കെ നിലവിൽ വന്നിട്ടും ഈ ഗാനങ്ങൾ ശ്രദ്ധേയമായി നിൽക്കുന്നു. സോമുവിന്റെ മകനും ഗായകനുമായ വീരമണി രാജുവും വീരമണിയുടെ മകൻ വീരമണി കണ്ണനും നടത്തുന്ന ഗാനമേളകളിലെ പ്രധാന ഗാനങ്ങൾ ഇവയാണ്.

"പള്ളിക്കെട്ട് ശബരിമലൈക്ക്" ശേഷം നിരവധി ഹിറ്റ് ആൽബങ്ങൾ ഇരുവരും ചേർന്നുണ്ടാക്കിയിട്ടുണ്ട്. "തുളസിമണിമാലൈ, പമ്പൈ ബാലകനേ, അയ്യപ്പൻ അരുൾ, അയ്യപ്പൻ പടിപ്പാട്ട്" തുടങ്ങിയവ അവയിൽ പ്രധാനമാണ്. അയ്യപ്പനെക്കൂടാതെ ശിവൻ, ഗണപതി, സുബ്രഹ്മണ്യൻ, ദേവി, വെങ്കടേശ്വരൻ തുടങ്ങിയ മൂർത്തികളെക്കുറിച്ചും ഇരുവരും ഗാനങ്ങൾ സൃഷ്ടിച്ചെടുത്തിട്ടുണ്ട്. 1987-ൽ ആണ്ടാൾ തിരുപ്പാവൈയ്ക്ക് ഇരുവരും ചേർന്നുനൽകിയ സംഗീതാവിഷ്കാരം പ്രസിദ്ധമാണ്. സ്വയം ആലപിച്ച ഗാനങ്ങൾ കൂടാതെ മറ്റുള്ള ഗായകരെക്കൊണ്ട് പാടിച്ചും ഇവർ ആൽബങ്ങൾ ഇറക്കിയിട്ടുണ്ട്. കെ.ജെ. യേശുദാസ്, എസ്.പി. ബാലസുബ്രഹ്മണ്യം, പി. സുശീല, എസ്. ജാനകി, വാണി ജയറാം തുടങ്ങി നിരവധി ഗായകർ ഇവരുടെ ഗാനങ്ങൾ ആലപിച്ചിട്ടുണ്ട്. ഇതിനിടയിലും വീരമണിയും സോമുവും ചേർന്ന് കച്ചേരികൾ അവതരിപ്പിച്ചുപോന്നു. ഇന്ത്യയിലെ വിവിധ സ്ഥലങ്ങൾ കൂടാതെ മലേഷ്യ, സിംഗപ്പൂർ തുടങ്ങിയ വിദേശരാജ്യങ്ങളിലും ഇവർ കച്ചേരികൾ അവതരിപ്പിച്ചിട്ടുണ്ട്.

അവസാനകാലത്ത് ഗുരുതരമായ രക്താർബുദം ബാധിച്ച് അവശനായിരുന്ന വീരമണി അപ്പോഴും സംഗീതപരിപാടികൾ നടത്തിപ്പോന്നു. രോഗം അതിന്റെ മൂർദ്ധ്യനത്തിലെത്തിനിൽക്കുന്ന സമയത്ത് ഒരു കച്ചേരി നടത്തണമെന്ന് അദ്ദേഹത്തിന് ഒരു ആഗ്രഹമുണ്ടായി. അങ്ങനെ, 1990 സെപ്റ്റംബർ 25-ന് മധുര മീനാക്ഷി ക്ഷേത്രത്തിൽ വച്ച് അദ്ദേഹം തന്റെ അവസാന കച്ചേരി നടത്തി. ഈ കച്ചേരിയ്ക്കുശേഷം അദ്ദേഹത്തിന്റെ ആരോഗ്യസ്ഥിതി കൂടുതൽ മോശമാകുകയും ആ വർഷം ഒക്ടോബർ 29-ന് അദ്ദേഹം അന്തരിയ്ക്കുകയും ചെയ്തു. മരണസമയത്ത് 54 വയസ്സേ അദ്ദേഹത്തിനുണ്ടായിരുന്നുള്ളൂ. 

വീരമണിയുടെ മരണത്തിനുശേഷം സംഗീതലോകത്തുനിന്ന് വിട്ടുനിന്ന സോമു, പിന്നീട് വാണി ജയറാമിന്റെ നിർബന്ധപ്രകാരം സംഗീതലോകത്തേയ്ക്ക് തിരിച്ചുവരികയായിരുന്നു. ഒരു ദേവീഭക്തിഗാന ആൽബത്തിനാണ് അദ്ദേഹം രചനയും സംഗീതവും നിർവ്വഹിച്ചത്. ഇതിനിടയിൽ അനുജന്റെ ഓർമ്മയിൽ സോമു ബോധംകെട്ടുവീണ സാഹചര്യവുമുണ്ടായി. പിന്നെയും നിരവധി ആൽബങ്ങൾക്ക് സോമു രചനയും സംഗീതവും നിർവ്വഹിച്ചിട്ടുണ്ട്. അനുജൻ മരിച്ചശേഷവും "വീരമണി-സോമു" എന്ന പേരിൽ തന്നെയാണ് അദ്ദേഹം സംഗീതജീവിതം തുടർന്നുവരുന്നത്. ഇവരുടെ സംഗീതപാരമ്പര്യം, സോമുവിന്റെ മകനും ഗായകനും മുൻ പോലീസ് ഉദ്യോഗസ്ഥനുമായ വീരമണി രാജുവിലൂടെയും വീരമണിയുടെ മകനായ വീരമണി കണ്ണനിലൂടെയും തുടർന്നുവരുന്നു.



</doc>
<doc id="354236" url="https://ml.wikipedia.org/wiki?curid=354236" title="ലെവി ആർ. മോർടൺ">
ലെവി ആർ. മോർടൺ

അമേരിക്കൻ ഐക്യനാടുകളുടെ 22ആമത്തെ വൈസ് പ്രസിഡന്റും യുഎസ് പ്രതനിധി സഭയിൽ ന്യുയോർക്കിനെ പ്രതിനിധീകരിച്ച അംഗവുമായിരുന്നു ലെവി ആർ. മോർടൺ - Levi Parsons Morton (May 16, 1824 – May 16, 1920)
ന്യുയോർക്കിന്റെ 31ാമത് ഗവർണറുമായിരുന്നിട്ടുണ്ട് ലെവി.

1824 മെയ് 16ന് വെർമോൺടിലെ ഷോറെഹാമിൽ ജനിച്ചു. ഡാനിയൽ ഒലിവർ മോർടൺ, ലുകറെഷിയ പാർസൺസ് എന്നിവരായിരുന്നു മാതാപിതാക്കൾ. ഇദ്ദേഹത്തിന്റെ വലിയ സഹോദരൻ ഡേവിഡ് ഒലിവർ മാർടൺ 1849 മുതൽ 1850 വരെ ഒഹിയോവിലെ ടോലിഡോയുടെ മേയറായിരുന്നു.
ചെറുപ്പത്തിലെ സ്‌കൂൾ വിദ്യാഭ്യാസം നിർത്തിയ ഇദ്ദേഹം ഒരു ജനറൽ സ്റ്റോറിൽ ക്ലർക്കായി ജോലി ചെയ്തു.1876ൽ അമേരിക്കയുടെ 45ാം കോൺഗ്രസ്സിലേക്ക് സ്ഥാനാർത്ഥിയായെങ്കിലും പരാജയപ്പെട്ടു.
പക്ഷേ, 1878ലെ പാരിസ് എക്‌സിബിഷന്റെ ഹോണററി കമ്മീഷണറായി പ്രസിഡന്റ് റഥർഫോർഡ് ഹെയ്സ് നിയമിച്ചു.


</doc>
<doc id="354248" url="https://ml.wikipedia.org/wiki?curid=354248" title="അരിവാൾചിറകൻ നാരങ്ങസ്രാവ്">
അരിവാൾചിറകൻ നാരങ്ങസ്രാവ്

തീര കടൽ വാസിയായ ഒരു മത്സ്യം ആണ് അരിവാൾചിറകൻ നാരങ്ങസ്രാവ് കരയോട് ചേർന്ന പ്രദേശങ്ങളിലും ഇവയെ കാണുന്നു .

തീര കടലിലെ ആഴം കുറഞ്ഞ ഭാഗങ്ങളിൽ ആണ് ഇവയെ കാണുന്നത് , അഴിമുഖങ്ങൾ , കണ്ടൽ നിറഞ്ഞ നദി മുഖങ്ങൾ , പവിഴ പുറ്റുകളുടെ ഇടയിൽ ഒകെ ആണ് ഇവയെ കാണുന്നത് . വളരെ അലസമായ ശൈലീ ഉള്ള സ്രാവാണ് ഇവ . 

കുഞ്ഞുങ്ങളെ പ്രസവിക്കുന്ന സ്രാവാണ് ഇവ. കുട്ടികൾക്ക് അമ്മയുടെ ഗർഭപാത്രവുമായി പൊക്കികൊടി ബന്ധം ഉണ്ട് ഇവയിൽ .

കർക്കാരിനിഡേ കുടുംബത്തിൽ പെട്ട സ്രാവാണ് ഇവ. പൊതുവെ റേക്വിമം സ്രാവുകൾ എന്നാണ് ഇവയെ വിളിക്കാറ് , മനുഷ്യരെ അക്രമിക്കുന്നത്തിൽ മുൻപ്പിൽ നിൽക്കുന്ന ഇനമാണ് ഈ കുടുംബം .

കേരളത്തിലെ മൽസ്യങ്ങളുടെ പട്ടിക


</doc>
<doc id="354252" url="https://ml.wikipedia.org/wiki?curid=354252" title="സിനോസെററ്റോപ്സ്">
സിനോസെററ്റോപ്സ്

66 ദശ ലക്ഷം വർഷാങ്ങൾക്കു മുൻപ്പ് മൺ മറഞ്ഞു പോയ ഒരു ദിനോസർ ആണ് സിനോസെററ്റോപ്സ്. ചൈനയിലെ ഷാൻഡോങ് പ്രവിശ്യയിൽ നിന്നും ആണ് ഇവയുടെ ഫോസിൽ കണ്ടു കിട്ടിയിട്ടുള്ളത് . അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത്. 2010 ൽ സു ക്സിങ് ആണ് ഇവയുടെ വർഗ്ഗീകരണം നടത്തിയത്. ചൈനയിൽ നിന്നും കണ്ടെത്തിയ ആദ്യ സെറാടോപിയ ദിനോസർ ആണ് ഇവ.

പേര് വരുന്നത് മൂന്ന് വാക്കുകൾ കൂടി ചേർന്നതാണ് സിനോ - ലാറ്റിൻ ഭാഷയിൽ ചൈനയെ സൂചിപ്പിക്കുന്നു (കണ്ടെത്തിയ രാജ്യം), ഗ്രീക്ക് പദമായ κερας അർഥം കൊമ്പ് , ഗ്രീക്ക് പദം οψις അർഥം മുഖം . ഉപവർഗ്ഗത്തിന്റെ പേരായ സുചെങ് വരുന്നത് ഇവയെ കണ്ടെത്തുകയും ഇവയുടെ ഉല്ഖനനത്തിനു സാമ്പത്തിക സഹായം ചെയ്ത സുചെങ് നഗരത്തിന്റെ പേരിൽ നിന്നും ആണ്.

ഫോസിൽ കണ്ടു കിട്ടുന്നത് 2008 ൽ ആണ് . ഹോളോ ടൈപ്പ് സ്പെസിമെൻ നമ്പർ ZCDM V0010 ഒരു ഭാഗികമായ തലയോട്ടി ആണ് ഇത് കിട്ടിയത് ഷാൻഡോങ് പ്രവിശ്യയിൽ നിന്നും ആണ്. ഇത് കൂടാതെ ഇവിടെ നിന്ന് തന്നെ മറ്റു രണ്ടു സ്പെസിമെൻ കൂടെ കണ്ടെത്തുകയുണ്ടായി അവയും ഭാഗികമായ തലയോട്ടികൾ ആയിരുന്നു. ZCDM V0011 , ZCDM V0012 ഇവയാണ് ആ സ്പെസിമെനുകൾ .

ദിനോസറുകളിൽ തലയോട്ടിയുടെ പ്രതേകത കൊണ്ട് എളുപ്പം തിരിച്ചറിയാവുന്ന ഒരു വിഭാഗം ആണ് ഇവ . കൊമ്പു ചേർന്ന തലയോട്ടിയും , ഫ്രിൽ എന്ന മുഖത്തിനു ചുറ്റും ഉള്ള അസ്ഥിയുടെ ആവരണവും പ്രതേകതയാണ് , 6 അടിയോളം നീളം ഉണ്ടായിരുന്നു ഇവയുടെ തലയോട്ടിക്ക് . മറ്റ് ഒരു ജീവി വർഗത്തിലും കാണാത്ത രോസ്ട്രൽ ബോൺ എന്ന പേരിൽ അറിയപെടുന്ന എല്ല് ഇവയ്ക്ക് ഉണ്ടായിരുന്നു . ഇടത്തരം വലിപ്പം ആണ് ഈ വർഗത്തിന് ഉണ്ടായിരുന്നത്. ഏകദേശം 6 മീറ്റർ (19.7 അടി ) നീളവും 2 മീറ്റർ (6.6 അടി ) പൊക്കവും ആണ് ഇവക്കു ഉണ്ടായിരുന്നത് എന്നാണ് കണക്കുകൂട്ടുന്നത് . രണ്ടു ടൺ വരെ ഭാരം വെച്ചിരിക്കാം എന്നും കരുതുന്നു.

വളഞ്ഞ കൊളുത്തു പോലെ ഉള്ള ഒരു കൊമ്പാണ് ഇവയ്ക്ക് മൂക്കിന് മുകളിൽ ഉണ്ടായിരുന്നത് , കണ്ണ് പിരികത്തിന് മുകളിൽ കൊമ്പുകൾ ഇല്ലായിരുന്നു (മറ്റുള്ളവയിൽ ഇതും ചേർത്ത് മൂന്ന് കൊമ്പുകൾ ഉണ്ടായിരുന്നു ) , ഫ്രിൽ ഇടത്തരം വലിപ്പം ഉള്ളതായിരുന്നു ഫ്രില്ലിനു മുകളിൽ നിരവധി ചെറിയ കൊമ്പുകൾ ഉണ്ടായിരുന്നു ഇത് ഫ്രില്ലിനു കാഴ്ചയിൽ ഒരു കിരീടത്തിന്റെ ഛായ കിട്ടി . ഫ്രിലിൽ നിരവധി ചെറിയ മുഴകളും ഉണ്ടായിരുന്നു.

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ മറ്റു സസ്യ ഭോജികൾ ആയ ദിനോസറുകൾ കഴിക്കാത്ത കട്ടി ഏറിയ സസ്യങ്ങളെ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.

സെറാടോപിയ എന്ന കുടുംബത്തിൽ പെട്ട ദിനോസർ ആണ്. ഈ വിഭാഗത്തിലെ വലിപ്പ എറിയവ ആണെകിലും അടിസ്ഥാനവും ജീവശാഖയിൽ പെട്ടവ ആയിരുന്നു ഇവ. നാലു കാലിൽ സഞ്ചരിച്ചിരുന്ന സസ്യഭോജികൾ ആയിരുന്നു ഇവ. തലയോട്ടിയുടെ പ്രേതെകതകൾ കാരണം ഇവയെ സെന്ററോ സൗറിനെ എന്ന വിഭാഗത്തിൽ ആണ് ഇപ്പോൾ പെടുത്തിയിട്ടുള്ളത് . തലയോട്ടിയുടെ പ്രേതെകതകൾ കാരണം തലയോട്ടിയിൽ പ്രതേകതകൾ ഉള്ള സെറാടോപിയ ദിനോസറുകളെ പെടുത്തിയ സെന്ററോസൗറിനെ എന്ന വിഭാഗത്തിൽ ആണ് ഇപ്പോൾ പെടുത്തിയിട്ടുള്ളത് .




</doc>
<doc id="354254" url="https://ml.wikipedia.org/wiki?curid=354254" title="വിക്ടോറിയ മെമ്മോറിയൽ, കൊൽക്കത്ത">
വിക്ടോറിയ മെമ്മോറിയൽ, കൊൽക്കത്ത

ഇന്ത്യൻ സംസ്ഥാനമായ പശ്ചിമ ബംഗാളിലെ കൊൽക്കത്തയിലുള്ള (മുമ്പ് കൽക്കത്ത) ഒരു മാർബിൾ നിർമ്മിത സ്മാരകമന്ദിരമാണ് വിക്ടോറിയ മെമ്മോറിയൽ. 1906-1921 കാലഘട്ടത്തിലാണ് ഇതിന്റെ നിർമ്മാണം നടന്നത്. വിക്ടോറിയ രാജ്ഞിയുടെ (1819-1901) സ്മരണാർത്ഥം നിർമ്മിച്ചിരിക്കുന്ന ഈ സ്മാരകം, ഇപ്പോൾ കേന്ദ്രസാംസ്കാരികവകുപ്പിന്റെ കീഴിലുള്ള ഒരു മ്യൂസിയവും ടൂറിസ്റ്റ് കേന്ദ്രവുമാണ്. ജവഹർലാൽ നെഹ്റു റോഡിനടുത്തായി, ഹൂഗ്ലീ നദിക്കരയിലുള്ള ഒരു മൈതാനത്തിലാണ് ഈ സ്മാരകം സ്ഥിതി ചെയ്യുന്നത്.

1901-ൽ വിക്ടോറിയ രാജ്ഞിയുടെ ചരമത്തെത്തുടർന്ന്, അന്നത്തെ വൈസ്രോയിയായിരുന്ന കഴ്സൺ പ്രഭുവിന്റെ നിർദ്ദേശപ്രകാരമാണ്, ബ്രീട്ടിഷിന്ത്യയുടെ ഭരണതലസ്ഥാനമായിരുന്ന കൽക്കത്തയിൽ വിക്ടോറിയ രാജ്ഞിയുടെ ഓർമ്മമന്ദിരത്തിന്റെ നിർമ്മാണമാരംഭിച്ചത്. മ്യൂസിയവും പൂന്തോട്ടവും ഉൾക്കൊള്ളുന്ന ബൃഹത്ത് മന്ദിരത്തിനാണ് അദ്ദേഹം പദ്ധതിയിട്ടത്.

1906 ജനുവരി 4-നു് വേൽസ് രാജകുമാരനും പീന്നിട് രാജാവുമായ ജോർജ്ജ് അഞ്ചാമനാണ് ഈ സ്മാരകത്തിനു തറക്കല്ലിട്ടത്. പീന്നിട് ഇത്, 1921-ൽ പൊതുജനങ്ങൾക്കായി ഔദ്യോഗികമായി വിട്ടുകൊടുന്നു. 1912-ൽ, വിക്ടോറിയ മെമ്മോറിയലിന്റെ നിർമ്മാണം പൂർത്തിയാവുന്നതിനു മുമ്പ് തന്നെ ജോർജ്ജ് അഞ്ചാമൻ ചക്രവർത്തി ഇന്ത്യയുടെ തലസ്ഥാനം കൽക്കത്തയിൽ നിന്നും ഡെൽഹിയിലേയ്ക്ക് മാറ്റിയിരുന്നു. അങ്ങനെ, വിക്ടോറിയ മെമ്മോറിയലിന് തലസ്ഥാനനഗരിയിലെ ശ്രദ്ധേയ സ്മാരകം എന്ന സ്ഥാനം നഷ്ടമായി.

വിക്ടോറിയ മെമ്മോറിയലിനായി, ഇന്ത്യയിലെ വിവിധ പ്രവിശ്യകൾ, ബ്രീട്ടിഷ് രാജിലെ മറ്റു വ്യക്തികൾ, ലണ്ടനിലുള്ള ബ്രിട്ടീഷ് സർക്കാർ എന്നിവരിൽ നിന്നൊക്കൊ, ധനസഹായം സ്വീകരിച്ചിട്ടുണ്ട്.



</doc>
<doc id="354270" url="https://ml.wikipedia.org/wiki?curid=354270" title="ജാക്ക് മാ">
ജാക്ക് മാ

ജാക്ക് മാ എന്നറിയപ്പെടുന്ന മാ യുൻ (10 സെപ്റ്റെംബർ, 1964) ചൈനയിലെ ഏറ്റവും ധനികരായ വ്യവസായികളിൽ ഒരാളാണ്. ഇന്റർനെറ്റ് സാങ്കേതികവിദ്യ ഭീമന്മാരായ ഗൂഗിളിനെയും യാഹൂവിനെയും കടത്തിവെട്ടുന്ന ഓഹരിവിപണിനേട്ടം ഉണ്ടാക്കിയ ആലിബാബ ഗ്രൂപ്പ് സ്ഥാപിച്ചത് ജാക്ക് മാ ആണ്. ഫോർബ്സ് മാസികയുടെ കവർ പേജിൽ പ്രത്യക്ഷപ്പെട്ട ആദ്യത്തെ ചൈനാക്കാരൻ കൂടിയാണ് ജാക്ക് മാ.

10 സെപ്റ്റെംബർ 1964 നു ചൈനയിലെ ജീജാങ് പ്രവിശ്യയിലെ ഹാങ്‌ചൗവിലാണ് മാ യുൻ ജനിച്ചത്. ചെറുപ്രായത്തിലേ ഇംഗ്ലീഷ് പരിശീലിച്ചു തുടങ്ങിയ മാ യുണിനു , തന്റെ പേര് വിളിക്കാൻ ബുദ്ധിമുട്ടാണെന്ന് പറഞ്ഞു ഒരു വിദേശി നൽകിയ പേരാണ് ജാക്ക്. ഹാങ്‌ചൗ ടീച്ചേർസ് ഇന്സ്ടിട്യൂട്ടിൽ (ഇപ്പോൾ ഹാങ്‌ചൗ നോർമൽ യൂണിവേഴ്സിറ്റി) നിന്നും ഇംഗ്ലീഷിൽ ബി.എ. ബിരുദം നേടിയ ജാക്ക്, ഒരു സ്കൂളിൽ അധ്യാപകനായി ജോലി നോക്കി. പിന്നീട് 2006 ൽ ബെയ്‌ജിംഗിലെ ഒരു ബിസിനസ് സ്കൂളിലും അദ്ദേഹം പഠിച്ചു.

ഒരു ഇംഗ്ലീഷ് അദ്ധ്യാപകനായിരുന്ന ജാക്ക് മായ്ക്ക് ഇന്റെർനെറ്റിനോട് തോന്നിയ ആകർഷണവും ഉത്സുകതയുമാണ് 1995 ൽ, ചൈനയിലെ ഇന്റർനെറ്റ് അധിഷ്ഠിത സംരംഭങ്ങളിൽ ആദ്യത്തേതെന്ന് കരുതപ്പെടുന്ന ചൈന പേജസ്ന്റെ തുടക്കം കുറിച്ചത്. 1998 മുതൽ 1999 വരെ ചൈനീസ് സർക്കാരിന്റെ അടിയിലുള്ള ഒരു ഐ.ടി കമ്പനിയെ നയിച്ച ജാക്ക് മാ, 1999 ൽ തന്റെ സ്വന്തം സംരംഭമായ ആലിബാബ തുടങ്ങി. പിന്നീട് അതിനോട് ചേർന്ന് തന്നെ പല സംരംഭങ്ങളും ആരംഭിച്ച അദ്ദേഹം, അതിനെയെല്ലാം ഒരു കുടക്കീഴിനടിയിൽ കൊണ്ടുവന്നു. 2014 ൽ ഓഹരിവിപണിയെ ഞെട്ടിച്ച നേട്ടമുണ്ടാക്കിയ ആലിബാബയുടെ എക്സിക്യൂട്ടീവ് ചെയർമാനായ ജാക്ക് മാ ഒരിക്കൽ പറയുകയുണ്ടായി, താൻ ഇതുവരെ ഒരു വരി കംപ്യൂട്ടർ കോഡ് പോലും എഴുതിയിട്ടില്ല എന്ന്. അദ്ദേഹത്തിന്റെ ഉത്സാഹവും പ്രയത്‌നവുമാണ് താനിന്ന് ആയിരിക്കുന്ന സ്ഥാനത്ത് അദ്ദേഹത്തെ എത്തിച്ചത്.

2001 ൽ ലോക സാമ്പത്തിക ഫോറത്തിന്റെ യങ് ഗ്ലോബൽ ലീഡർ ആയി തിരഞ്ഞെടുക്കപ്പെട്ടതിനു മുതൽ വളരെയധികം അംഗീകാരവും പുരസ്കാരങ്ങളും ജാക്ക് മായെ തേടിയെത്തി. 2004 ൽ ചൈന സെൻട്രൽ ടെലിവിഷൻ അദ്ദേഹത്തെ ആ വർഷത്തെ പ്രഥമ പത്ത് വ്യവസായികളുടെ പട്ടികയിൽ ഉൾപ്പെടുത്തി. 2005 ൽ ഫോർച്യൂൺ മാസിക അദ്ദേഹത്തെ ഏഷ്യയിലെ പ്രമുഖ 25 വ്യവസായികളുടെ പട്ടികയിലും ഉൾപ്പെടുത്തി. ഫോർബ്സ് മാസികയുടെ പല പട്ടികകളിലും ഇടം നേടിയ അദ്ദേഹം, 2016 ലെ ലോകത്തിലെ ഏറ്റവും ധനികരുടെ പട്ടികയിൽ മുപ്പത്തിമൂന്നാം സ്ഥാനത്താണ് . ഫോർബ്സ്ന്റെ തന്നെ പല പുരസ്കാരങ്ങളും ജാക്ക് മാ നേടിയിട്ടുണ്ട്. ടൈം മാസികയുടെയും പല പട്ടികകളിലും ജാക്ക് മാ ഇടം നേടിയിട്ടുണ്ട്.


ജാക്ക് മായുടെ പത്നിയുടെ പേര് ജാങ് യിങ് എന്നാണ്. അവർക്ക് രണ്ടു മക്കളാണ്.

പരിസ്ഥിതി സംരക്ഷണത്തിൽ താല്പര്യമുള്ള ജാക്ക് മാ, അതിനുവേണ്ടി വളരെ പരിശ്രമിക്കുകയും സ്വയം മാതൃക സൃഷ്ടിക്കുകയും ചെയ്യുന്ന ഒരു വ്യക്‌തിയാണ്. കുറെയധികം പരിസ്ഥിതി സംരക്ഷണ പ്രവർത്തനങ്ങളിൽ ഏർപ്പെട്ടിരിക്കുന്ന ആദ്ദേഹം, ദി നേച്ചർ കൺസേർവൻസിയുടെ ബോർഡിലും അംഗമാണ്. തന്റെ എല്ലാ സംരംഭങ്ങളിലും കമ്പനികളിലും സ്രാവിന്റെ പതങ്ങളുടെ വ്യാപാരം പൂർണമായി നിരോധിച്ചുകൊണ്ട് വളരെ ശക്തമായ ഒരു സന്ദേശം അദ്ദേഹം ലോകത്തിനു നൽകുകയും ചെയ്യുന്നു.


</doc>
<doc id="354271" url="https://ml.wikipedia.org/wiki?curid=354271" title="ഗൾഫ്‌സ്ട്രീം ഇന്റർനാഷണൽ എയർലൈൻസ്‌">
ഗൾഫ്‌സ്ട്രീം ഇന്റർനാഷണൽ എയർലൈൻസ്

1988 മുതൽ 2010 വരെ പ്രവർത്തിച്ചിരുന്ന ഒരു യുണൈറ്റഡ് സ്റ്റേറ്റ്സ് എയർലൈനാണ് ഗൾഫ്‌സ്ട്രീം ഇന്റർനാഷണൽ എയർലൈൻസ്. പ്രധാന എയർലൈൻസുകൾക്ക് കോഡ്ഷെയർ ധാരണ പ്രകാരം സർവീസുകൾ നടത്തുകയാണ് മുഖ്യമായി എയർലൈൻസ്‌ ചെയ്തുകൊണ്ടിരുന്നത്. 2010 ഡിസംബറിൽ പാപ്പരായ എയർലൈൻസ്‌ തങ്ങളുടെ ആസ്തികൾ വിറ്റു. ഗൾഫ്‌സ്ട്രീം എയർലൈൻസിന്റെ ആസ്തികൾ വെച്ച് സിൽവർ എയർവെസ് എന്ന പേരിൽ പുതിയ പ്രാദേശിക എയർലൈൻസ്‌ ആരംഭിച്ചു. 

ഒക്ടോബർ 1988-ൽ സ്ഥാപിക്കപ്പെട്ട ഗൾഫ്‌സ്ട്രീം ഇന്റർനാഷണൽ എയർലൈൻസ് പ്രവർത്തനം ആരംഭിച്ചത് 1990 ഡിസംബർ 1-നാണ്. 1989-ലെ പൈലറ്റ് സമരകാലത്ത് ഈസ്റ്റേൺ എയർ ലൈൻസിൽ ബോയിംഗ് 727 ക്യാപ്റ്റൻ ആയിരുന്ന തോമസ്‌ എൽ. കൂപ്പറാണ് ഗൾഫ്‌സ്ട്രീം ഇന്റർനാഷണൽ എയർലൈൻസിന്റെ സ്ഥാപകൻ. ആദ്യകാലത്ത് മയാമി, ഫ്ലോറിഡ, കേപ് – ഹൈറ്റിയെൻ, ഹെയ്തി എന്നിവിടങ്ങളിലേക്കുള്ള ഓൺ - ഡിമാൻഡ് എയർ ടാക്സിയായാണ്‌ തുടങ്ങിയത്, ഹെയ്തിയിലെ രാഷ്ട്രീയ കാലാവസ്ഥ കാരണം പ്രവർത്തനങ്ങൾ നിർത്തേണ്ടി വന്നപ്പോൾ പ്രവർത്തനം ബഹാമാസിലേക്ക് മാറ്റി.

മെയ്‌ 1994-ൽ യുണൈറ്റഡ് എയർലൈൻസുമായി കോഡ്ഷെയർ ധാരണ ഒപ്പിട്ടു.ഡിസംബർ 1995-ൽ ഗൾഫ്‌സ്ട്രീം എയർലൈൻസ് പാർട്ട്‌ 135 എയർലൈനിൽനിന്നും മാറി പാർട്ട്‌ 121 എയർലൈനായി മാറാൻ തുടങ്ങി, അതുവഴി ലീസിനെടുത്ത ഷോർട്ട് 360എസ് ഉൾപ്പെടെയുള്ള വലിയ വിമാനങ്ങളിൽ സർവീസ് നടത്താൻ സാധിക്കും.

ഗൾഫ്‌സ്ട്രീമിൽ ഇൻടേണുകളായി വന്ന ഒരുപാട് പൈലറ്റുകളെ മറ്റു പ്രധാന എയർലൈനുകൾ ഉൾപ്പെടെ കരസ്ഥമാക്കിയിട്ടുണ്ട്. അവരിൽ ഭൂരിഭാഗവും മികച്ച പൈലറ്റുമാർ ആയെങ്കിലും, പിന്നക്കിൾ എയർലൈൻസ് 3701, കോംഎയർ ഫ്ലൈറ്റ് 5191, കോൽഗൻ എയർ ഫ്ലൈറ്റ് 3407 തുടങ്ങിയ ചില പ്രധാനപ്പെട്ട വിമാന അപകടങ്ങളിൽ ഉൾപ്പെട്ട ക്രൂ അംഗങ്ങളിൽ ചിലർ ഉൾപ്പെട്ടു. ഗൾഫ്‌സ്ട്രീം സ്വയം ഒരു അപകടങ്ങളിലും പെട്ടിട്ടില്ല.

1997 ജൂലൈയിൽ, ഹൈഡ്രോളിക്ക് ലൈനുകളുടെ വെൽഡിംഗ് ഉൾപ്പെടെയുള്ള അറ്റകുറ്റപ്പണികളിൽ വീഴ്ച വരുത്തിയതിനാൽ എല്ലാ 360 - 300എസ് വിമാനങ്ങളും ലീസ് നൽകിയ കമ്പനി തിരിച്ചുപിടിച്ചു. 1.3 മില്യൺ യുഎസ് ഡോളർ പിഴയും ഗൾഫ്‌സ്ട്രീമിന് നൽകേണ്ടി വന്നു. അപകടത്തിൽപ്പെട്ട കോൽഗൻ എയർ ഫ്ലൈറ്റ് 3407 വിമാനത്തിന്റെ പൈലറ്റ് ആയിരുന്ന മാർവിൻ റെൻസ്ലോ അവിടെയാണ്‌ പഠിച്ചിരുന്നത് എന്നതിനാൽ ഗൾഫ്‌സ്ട്രീം ഇന്റർനാഷണൽ എയർലൈൻസിന്റെ സഹോദര സ്ഥാപനമായ ഗൾഫ്‌സ്ട്രീം ഫ്ലൈറ്റ് അക്കാദമിയും സൂക്ഷ്മപരിശോധനയ്ക്ക് വിധേയമായി. ഫെബ്രുവരി 2009-ൽ ന്യൂ യോർക്ക്‌ ബഫല്ലോയിൽ നടന്ന അപകടത്തിൽ 50 പേര് കൊല്ലപ്പെട്ടു. നടന്ന മറ്റു രണ്ട് അപകടങ്ങളും അന്വേഷിക്കപ്പെട്ടു. that were trained at the Gulfstream Training Academy (its sister company), the last one in February 2009, where 50 died on Colgan Air Flight 3407 near Buffalo, NY.

2009 മെയിൽ, ഫ്ലൈറ്റ് ടൈം റിക്കാർഡുകളിൽ കൃതൃമം, നിയമവിധേയമായി അനുവദിക്കപ്പെട്ടിരിക്കുന്നു സമയത്തിലും കൂടുതൽ ക്രൂവിനെ ജോലി ചെയ്യിക്കുക, ആവശ്യമായ അറ്റകുറ്റപ്പണികൾ നടത്താതിരിക്കുക എന്ന കുറ്റങ്ങൾ കണ്ടെത്തിയ ഫെഡറൽ ഏവിയേഷൻ അഡ്മിനിസ്ട്രേശൻ വഴി ഫെഡറൽ സർക്കാർ ഗൾഫ്‌സ്ട്രീം ഇന്റർനാഷണൽ എയർലൈൻസിനു 1.3 മില്യൺ യുഎസ് ഡോളർ പിഴ ചുമത്തി. “എയർലൈനിന്റെ ഭാഗത്തുനിന്നു യാതൊരുവിധ സുരക്ഷാ വീഴ്ചകളും ഇല്ല”, മറുപടിയായി സിഇഒ ഡെവ് ഹാക്കറ്റ് പറഞ്ഞു, “കണ്ടെത്തിയ കുറ്റങ്ങളിൽ ഏറിയ പങ്കും വീഴ്ചകളേ അല്ല”. 
2010 നവംബർ 4-നു ഗൾഫ്‌സ്ട്രീം ഇന്റർനാഷണൽ എയർലൈൻസ് ഐഎൻസി, ചാപ്റ്റർ 11 പാപ്പർ ഹർജി നൽകി. മെയ്‌ 2011-ൽ ഗൾഫ്‌സ്ട്രീം ഇന്റർനാഷണൽ എയർലൈൻസിന്റെ ആസ്തികളും വാങ്ങി വിക്ടറി പാർക്ക്‌ കാപിറ്റൽ ഏറ്റെടുത്തു. കൂടാതെ റെയ്തിയോൻ എയർക്രാഫ്റ്റ് ക്രെഡിറ്റ്‌ കോർപ്പറേഷനിൽനിന്നും ഗൾഫ്‌സ്ട്രീം ഇന്റർനാഷണൽ എയർലൈൻസിന്റെ 21 ബീച്ച്ക്രാഫ്റ്റ് 1900ഡി വിമാനങ്ങളും വാങ്ങി. ഈ ആസ്തികൾ വെച്ച് പുതിയ പ്രാദേശിക എയർലൈനായ സിൽവർ എയർവെസ് 2011 ഡിസംബർ 15-നു ആരംഭിച്ചു.


</doc>
<doc id="354275" url="https://ml.wikipedia.org/wiki?curid=354275" title="ഫെർഗി">
ഫെർഗി

ഒരു അമേരിക്കൻ ഗായികയും അഭിനേത്രിയുമാണ് ഫെർഗി ഡുഹമെൽ (ജനനം സ്റ്റേസി ആൻ ഫെർഗൂസൻ; മാർച്ച് 27, 1975). ഹിപ് ഹോപ് സംഗീത സംഘം ദ ബ്ലാക്ക് ഐയ്ഡ് പീസിലെ ഗായികയാണ്.


</doc>
<doc id="354276" url="https://ml.wikipedia.org/wiki?curid=354276" title="സയ്യിദ് രാജവംശം">
സയ്യിദ് രാജവംശം

തുഗ്ലക്ക് രാജവംശത്തിന്റെ പതനത്തിനുശേഷം 1414 മുതൽ 1451 വരെ ദില്ലി സുൽത്താനത്ത് ഭരിച്ച നാലാമത്തെ രാജവംശമാണ് സയ്യിദ് രാജവംശം. 1451-ൽ അവസാനത്തെ സയ്യിദ് സുൽത്താനായിരുന്ന അലാവുദ്ധീൻ ആലം ഷായുടെ കീഴടങ്ങലിനുശേഷം സയ്യിദ് രാജവംശത്തിന്റെ ഭരണം അവസാനിച്ചു. 

പ്രവാചകൻ മുഹമ്മദിന്റെ പിന്മുറക്കാരാണ് തങ്ങളെന്ന് സയ്യിദ് രാജവംശം അവകാശപ്പെടുന്നുണ്ട്. ദില്ലിയിലെ സുൽത്താൻ ഭരണത്തിന് അന്ത്യം കുറിച്ചുകൊണ്ട് 1398 ൽ തിമൂർ ദില്ലി ആക്രമിച്ച് കീഴ്പ്പെടുത്തിയപ്പോൾ ഈ സയ്യിദ് വംശക്കാരെയാണ് അവിടുത്തെ ഗവർണർമാരായി നിയമിച്ചത്. 

ഖിസ്‌ർ ഖാൻ ആണ് സയ്യിദ് രാജവംശം സ്ഥാപിച്ചത്. തിമൂർ, പഞ്ചാബിലെമുൾത്താന്റെ ഗവർണറായി നിയമിച്ച ഖിസ്‌ർ ഖാൻ 1414 മാർച്ച് മാസം ദില്ലി ആക്രമിച്ചു കീഴടക്കി. ദൗലത് ഖാനെ തടവിലാക്കി ഹിസാർ ഫിറൂസയിലേക്കയച്ചു. എന്നാൽ ഖിസ്‌ർ ഖാൻ സുൽത്താൻ പദവി ഏറ്റെടുത്തില്ല. ആദ്യം തിമൂറിന്റെയും, തിമൂറിന്റെ മരണശേഷം അദ്ദേഹത്തിന്റെ പൗത്രനായ രുഖിന്റെയും സാമന്തനായാണ്‌ ഖിസ്‌ർ ഖാൻ സാമ്രാജ്യം ഭരിച്ച്ത്. സയ്യിദ് രാജവംശത്തിന്റെ 37 വർഷത്തെ ഭരണകാലയളവ് നാലു സുൽത്താന്മാരുടെ ഭരണത്തിന്‌ സാക്ഷ്യം വഹിച്ചു. 
ഫിറോസ് ഷാ തുഗ്ലക്കിന്റെ ഭരണകാലത്ത് മുൾട്ടാനിലെ ഗവർണരായിരിന്നു ഖിസ്‌ർ ഖാൻ. തിമൂറിന്റെ അധിനിവേശസമയത്ത് ഖിസ്‌ർ ഖാൻ തിമൂറിന്റെ ഭാഗത്ത് ചേർന്നു. ദില്ലി കീഴടക്കിയ തിമൂർ ഖിസ്‌ർ ഖാനെ മുൾട്ടാനിലെ ഗവർണറായി നിയമിച്ചു. പിന്നീട് ഖിസ്‌ർ ഖാൻ 1414 മാർച്ച് മാസം ദില്ലി ആക്രമിച്ചു കീഴടക്കുകയും സയ്യിദ് ഭരണം ആരംഭിക്കുകയും ചെയ്തു. 
ഖിസ്‌ർ ഖാന്റെ പുത്രനായിരിന്നു മുബാറക്ക്‌ ഷാ. 1421 ൽ അധികാരത്തിലേറിയ മുബാറക്ക്‌ ഷാ വിശാലമായ കാഴ്ച്ചപ്പാടുകൾ ഉള്ള ഭരണകർത്താവായിരിന്നു. എന്നാൽ രാജ്യത്തെ പ്രമാണിമാർ അദേഹത്തിന് എതിരാവുകയും അദ്ദേഹത്തിനെതിരെ കലാപങ്ങൾ ഉയർത്തിവിടുകയും ചെയ്തു.

മുബാറക്ക്‌ ഷായുടെ സഹോദരീപുത്രൻ ആയിരിന്നു 1434 മുതൽ 1443 വരെ ദില്ലി ഭരിച്ച മുഹമ്മദ്‌ ഷാ.

ദുർബലനായ ഭാരണാധികാരിയായിരിന്നു ആലം ഷാ. 1451 ലോധി വംശ സ്ഥാപകനായ ബഹ്ലൂൽ ലോധിയ്ക്ക് മുമ്പാകെ കീഴടങ്ങിയ ആലം ഷാ ബാദായൂണിലേക്ക് പോകുകയും മരണം വരെ അവിടെ തന്നെ കഴിയുകയും ചെയ്തു.


</doc>
<doc id="354277" url="https://ml.wikipedia.org/wiki?curid=354277" title="ഡി.ആർ കാപ്രേക്കർ">
ഡി.ആർ കാപ്രേക്കർ

സംഖ്യകളെക്കുറിച്ച് ധാരാളം പഠനങ്ങൾ നടത്തിയ ഒരു ഭാരതീയ ഗണിത ശാസ്ത്രജ്ഞനാണ് ഡി.ആർ കാപ്രേക്കർ. 1905 ജനവരി 17-ന് മുംബൈക്കടുത്താണ് കാപ്രേക്കറിന്റെ ജനനം. ചെറുപ്പത്തിൽ തന്നെ അമ്മ മരിച്ച കാ പ്രേക്കർ അച്ഛനിൽ നിന്ന് ജ്യോതിഷം പഠിക്കുകയും കണക്കു കുട്ടുന്നതിനിടയിൽ ഗണിത ശാസ്ത്രത്തിലേക്ക് ആകർഷിക്കപ്പെടുകയും ചെയ്തു.കാപ്രേക്കർ സംഖ്യകളും കാപ്രേക്കർ സ്ഥിരവും ഇദ്ദേഹത്തിന്റെ പേരിൽ അറിയപ്പെടുന്നു.ഡെംല്ലോ സംഖ്യ ആവിഷ്ക്കരിച്ചത് കാപ്രേക്കർ ആണ്.


</doc>
<doc id="354282" url="https://ml.wikipedia.org/wiki?curid=354282" title="സിംടോഖ സോങ്">
സിംടോഖ സോങ്

ഒരു ചെറിയ കോട്ടയാണ് സിംടോഖ സോങ്. സംഗക് സബ്ധോൻ ഫോഡ്രാങ് (ഭൂട്ടാനീസ് ഭാഷയിലെ അർത്ഥം: "രഹസ്യമന്ത്രങ്ങളുടെ അർത്ഥമുള്ള കൊട്ടാരം"). 1629-ൽ ഷബ്ദ്രുങ് ഗവാങ് നാംഗ്യാൽ ആണ് ഇത് നിർമിച്ചത്. ഭൂട്ടാനെ ഏകീകരിച്ച് ഒരു രാജ്യമാക്കി മാറ്റിയത് ഇദ്ദേഹമാണ്. ഇത് ഭൂട്ടാനിലെ ആദ്യ സോങ് ആണ്. ഒരു പഴയ ബുദ്ധമത സന്യാസാശ്രമവും പ്രധാന ചരിത്ര സ്മാരകവുമാണ് ഈ കെട്ടിടം. ഇന്ന് സോങ്ഘ ഭാഷാ പഠനത്തിനായുള്ള ഒരു പ്രധാന ഇൻസ്റ്റിറ്റ്യൂട്ട് ഇവിടെയാണ് പ്രവർത്തിക്കുന്നത്. അടുത്തകാലത്തായി ഈ കെട്ടിടം പുതുക്കിപ്പണിയുകയുണ്ടായി.

തിംഫു താഴ്വരയിലേയ്ക്കുള്ള പ്രവേശനം നിയന്ത്രിക്കാൻ സാധിക്കുന്ന തന്ത്രപ്രധാനമായ സ്ഥാനത്താണ് സോങ് സ്ഥിതി ചെയ്യുന്നത്. ഡോച്ചു ലായിലേയ്ക്കും കിഴക്കൻ ഭൂട്ടാനിലേയ്ക്കുമുള്ള പാതകൾ ഇതിനടുത്താണ്. തിംഫുവിന് 5 കിലോമീറ്റർ തെക്കായാണ് സിംടോഖ സ്ഥിതിചെയ്യുന്നത്.

1670-ൽ മിൻഗ്യാർ ടെൻപ ആദ്യമായി സോങ്ങിന്റെ അറ്റകുറ്റപ്പണികൾ നടത്തി. ഇദ്ദേഹം മൂന്നാമത്തെ ഡ്രൂക് ദേസി ആയിരുന്നു. പിന്നീട് പലവട്ടം ഇവിടെ അറ്റകുറ്റപ്പണികൾ നടന്നിട്ടുണ്ട്. അവസാനമായി ജപ്പാനിൽ നിന്നുള്ള ആർക്കിടെക്റ്റുകളാണ് അറ്റകുറ്റപ്പണിക്ക് നേതൃത്വം നൽകിയത്.

അടുത്തുള്ള ഒരു കല്ലിലേയ്ക്ക് പ്രവേശിച്ച ഒരു ദുർദ്ദേവതയ്ക്കെതിരേ ഈ സോങ് പ്രതിരോധം തീർക്കുന്നു എന്ന വിശ്വാസമുണ്ട്. 'സിംടോഖ' എന്ന പേരിലെ ""സിമ്മോ"" എന്നതിനർത്ഥം ദുർദ്ദേവത എന്നും 'ഡോ' എന്നതിനർത്ഥം "കല്ല്" എന്നുമാണ്.

ജിഗ്മേ ദോർജി വാങ്ചുക് ഇവിടെ ബുദ്ധിസ്റ്റ് സ്കൂൾ ഓഫ് ലിംഗ്വിസ്റ്റിക്സ് സ്ഥാപിക്കുകയുണ്ടായി.

ഏകദേശം 60 ചതുരശ്രമീറ്ററാണ് സോങ്ങിന്റെ വിസ്തീർണ്ണം. തെക്കുനിന്നുള്ള ഒരു പ്രവേശനകവാടം മാത്രമാണുള്ളത്. പണ്ടുകാലത്ത് ഈ പ്രവേശനകവാടം പടിഞ്ഞാറുവശത്തായിരുന്നു. മുന്നു നിലകളായാണ് സോങ് നിർമിച്ചിരിക്കുന്നത്. ഏറ്റവും താഴെയുള്ള നിലയുടെ ബാഹ്യഭാഗത്ത് പ്രാർത്ഥനാചക്രങ്ങളും വിശുദ്ധരുടെയും തത്ത്വചിന്തകരുടെയും മുന്നൂറ് കൊത്തിയ പ്രതിമകളുമുണ്ട്. പ്രധാന ലഖാങിൽ (പ്രാർത്ഥനാസ്ഥലം) സാക്യമുനിയുടെ (ബുദ്ധൻ) ചിത്രമുണ്ട്. ഇരുവശത്തും എട്ട് ബോധിസത്ത്വന്മാരുടെയും ചിത്രമുണ്ട്. ഇരുണ്ട പല ചുവർചിത്രങ്ങളും ഈ ലഖാങ്ങിലുണ്ട്. ഭൂട്ടാനിലെ ഏറ്റവും പഴയവയാണ് ഇവ എന്ന് കരുതപ്പെടുന്നു. പ്രധാന പ്രാർത്ഥനാസ്ഥലത്തിന്റെ പടിഞ്ഞാറുള്ള പ്രാർത്ഥനാസ്ഥലത്ത് ചെൻറേസിഗിന്റെയും, പച്ചയും വെള്ളയും താരകളുടെയും ചിത്രങ്ങളുണ്ട്. ഷബ്ദ്രുങ് ഗവാങ് നംഗ്യാലിന്റെ ഒരു പഴയ ചിത്രവും ഇവിടെയുണ്ട്. ഇത് 1995-ലാണ് ശുദ്ധമാക്കിയത്. ഗവാങ് നംഗ്യാലാണ് ഈ സോങ് സ്ഥാപിച്ചത്. കടുവയുടെ വാലും തോക്കുകളും കിഴക്കുള്ള ഗോയൻഖാങിൽ ദൃശ്യമാണ്. യേഷേ ഗോയെൻപോ (മഹാകാല), പെൽഡെൻ ലാമോ എന്നീ ദേവകളുടെയും ചിത്രങ്ങളുണ്ട്.

ഹിമാലയൻ ചുവർ ചിത്രങ്ങളിൽ വ്യതിരിക്തമായ സ്ഥാനമാണ് ഇവിടുത്തെ ചുവർ ചിത്രങ്ങൾക്കുള്ളത്. ഈ സോങ്ങിലെ പ്രപഞ്ച മണ്ഡലത്തിന്റെ ചിത്രീകരണം മറ്റെങ്ങും കാണപ്പെടാത്ത രീതിയിലുള്ളതാണ്. ഒരു സമചതുരത്തിനകത്തായുള്ള ഒരു വൃത്തവും അതിനുള്ളിൽ ഒന്നിനുള്ളിൽ മറ്റൊന്ന് എന്ന രീതിയിൽ മഞ്ഞ സമചതുരങ്ങളുമാണുള്ളത്. ഉള്ളിലെ വൃത്തങ്ങളിൽ വിവിധ വർണ്ണങ്ങൾ പൂശിയിട്ടുണ്ട്. വർഷത്തിലെ പന്ത്രണ്ട് മാസങ്ങൾ സൂചിപ്പിക്കുന്നവയാണ് ഇവ. സൂര്യന്റെ സഞ്ചാരപഥം ചുവന്ന നിറത്തിൽ ചിത്രീകരിച്ചിട്ടുണ്ട്. ചന്ദ്രന്മാരുടെയും ചിത്രമുണ്ട്.

1629-ൽ ഷബ്ദ്രുങ് ഗവാങ് നാംഗ്യാൽ ആണ് സിംടോഖ സോങ് നിർമിച്ചത്. ഇത് ഒരു ഭരണകേന്ദ്രമായും സന്യാസാശ്രമമായും പ്രവർത്തിച്ചിരുന്നു. തനതായ രൂപത്തിൽ അവശേഷിക്കുന്ന ഏറ്റവും പഴയ സോങ് ആണിത്. നാംഗ്യാൽ ആണ് കോട്ട പോലെ നിർമിച്ച സന്യാസാശ്രമം എന്ന സങ്കൽപ്പം ആദ്യമായി ഭൂട്ടാനിലേയ്ക്ക് കൊണ്ടുവന്നത്. അഞ്ച് ലാമമാർ തിബത്തൻ സൈന്യവുമായി കൂട്ടുചേർന്ന് ഈ സോങ് ആക്രമിച്ചിരിന്നു. ഇവർ യുദ്ധത്തിൽ പരാജയപ്പെടുകയും അധിനിവേശസൈന്യത്തെ നയിച്ച പാൽഡൻ ലാമ യുദ്ധത്തിൽ മരിക്കുകയും ചെയ്തു. 1630-ലെ മറ്റൊരാക്രമണത്തിൽ ഈ സോങ് പിടിച്ചെടുക്കപ്പെട്ടുവെങ്കിലും തീപ്പിടുത്തത്തിൽ സോങ് തകരുകയും അധിനിവേശസൈന്യത്തിന്റെ വലിയൊരു ഭാഗം മരണപ്പെടുകയും ചെയ്തു.



</doc>
<doc id="354290" url="https://ml.wikipedia.org/wiki?curid=354290" title="ജീൻ പൂൾ">
ജീൻ പൂൾ

എല്ലാ ജീനുകളുടെയും, അല്ലെങ്കിൽ ജനിതകവിവരങ്ങളുടെയും ആകെ സഞ്ചയമാണ് ജീൻ പൂൾ (Gene pool). ഏതെങ്കിലും ഒരു സ്പീഷിസിന്റെ ജീനുകളുടെ എണ്ണത്തെയും വൈവിധ്യത്തെയും കാണിക്കാനാണ് പലപ്പോഴും ഈ പദം ഉപയോഗിക്കുന്നത്.

ജീൻ പൂൾ വലിപ്പമേറിയതാണെങ്കിൽ, സ്പീഷിസ് വൈവിധ്യം ധാരാളമാണെങ്കിൽ വലിയതോതിൽ പ്രകൃതിനിർദ്ധാരണം മൂലമുണ്ടാകാവുന്ന ഫലങ്ങളെ മറികടക്കാൻ ആ സ്പീഷിസിനു സാധ്യത കൂടുതലാണ്. ജീൻ‌ പൂൾ, ജനിതകവൈവിധ്യം ഒരു സ്പീഷിസിൽ കുറവാണെങ്കിൽ അവയുടെ അതിജീവനശേഷിയിൽ കുറവുണ്ടാവുകയും വംശനാശസാധ്യത അവയ്ക്ക് ഏറുകയും ചെയ്യും. എന്നാൽ ജനസംഖ്യയിൽ കുറവുള്ള സ്പീഷിസുകളിൽ ഇങ്ങനെയുള്ള അവസ്ഥയിൽ പുതിയ ജനിതക വേരിയന്റുകൾ ഉണ്ടാവുകയും അതിജീവനത്തിനത്തിനുള്ള സാധ്യതകൾ ഏറും എന്നും ജെനറ്റിക് ഡ്രിഫ്റ്റ് തിയറി പറയുന്നു.

റഷ്യൻ ജനിതകശാസ്ത്രജ്ഞൻ അലെക്സാണ്ടർ സെർഗീവിച്ച് 1920 കളിൽ രൂപം കൊടുത്ത ജീൻ ഫണ്ട് എന്ന സങ്കൽപ്പമാണ് തിയൊഡോഷ്യസ് ദൊബ്‌ഷാൻസ്കി അമേരിക്കയിലേക്ക് കൊണ്ടുപോയി ജീൻ പൂൾ എന്ന വാക്കിൽ എത്തിച്ചത്.

1971 -ൽ കാർലനും ഡി വെറ്റും ഓരോ വിളയെയും അവയുടെ ശാസ്ത്രീയനാമകരണത്തിനുപരി അവയുടെയും അവയുമായി ബന്ധമുള്ള സ്പീഷിസുകളെയും ഉൾപ്പെടുത്തി ജീൻ പൂൾ എന്ന കാര്യത്തിലാവണം കൂടുതൽ ശ്രദ്ധ നൽകേണ്ടതെന്നു വാദിക്കുകയുണ്ടായി.
<br>

പ്രധാനപ്പെട്ട വിളകളുടെ ജീനുകളും വളർത്തുമൃഗങ്ങളും ഉടലെടുത്ത ഭൂമിയിലെ പ്രദേശങ്ങളെയാണ് ജീൻ പൂൾ കേന്ദ്രങ്ങൾ എന്നു വിളിക്കുന്നത്. മനുഷ്യൻ വളർത്തിയെടുത്ത സ്പീഷിസുകളുടെ വന്യസ്പീഷിസുകളുടെ വലിയ ശേഖരം അത്തരം പ്രദേശങ്ങളിൽ ധാരാളമായി ഉണ്ട്. 




</doc>
<doc id="354292" url="https://ml.wikipedia.org/wiki?curid=354292" title="റേഡിയേഷൻ ചികിൽസ">
റേഡിയേഷൻ ചികിൽസ

അത്യോർജ്ജ  വികിരണങ്ങൾ ഉപയോഗിച്ച് അർബുദ ബാധിത കോശങ്ങളെ നശിപ്പിക്കുന്ന അർബുദ ചികിൽസാ സമ്പ്രദായമാണ് റേഡിയേഷൻ ചികിൽസ അഥവ  റേഡിയോ തെറാപ്പി/ റേഡിയേഷൻ തെറാപ്പി..ഇതിനായി എക്സ് റേ 

രശ്മികളും ഗാമ റേ രശ്മികളും ഉപയോഗിക്കപ്പെടുന്നു.

പ്രധാനമായും മൂന്ന് രീതികളിലാണ് റേഡിയേഷൻ ഏൽപ്പിക്കുന്നത്.

ശരീരേതര സ്രോതസ്സിൽ നിന്നും പുറപ്പെടുന്ന റേഡീയേഷൻ- വലിയ യന്ത്രത്തിൽ നിന്നും ശരീരത്തിന്റെ നിർദിഷ്ട് അവയവത്തിലേക്ക് വികരണരശ്മികളെ ചാലിച്ച് വിടുന്നു.(external beam radiation EBR).അല്പം അകലെ നിന്നുള്ള സ്രോതസ്സിൽ നിന്നുള്ള റേഡിയേഷൻ ആയതിനാൽ ടെലി തെറാപ്പി(tele therapy)എന്നും ഇതിനെ വിളിക്കുന്നു.

ശരീരത്തിനകത്ത് റേഡിയേഷൻ സ്രോതസ്സ് സ്ഥാപ്പിച്ച് അതിൽ നിന്നുള്ള വികരണങ്ങൾ അർബുദ ബാധിത മേഖലിയിലേക്ക് പ്രവഹിപ്പിക്കുന്നു.(internal radiation therapy/brachy therapy).

അർബുദ രോഗികളിൽ പകുതിയോളം പേർക്ക് ഏതെങ്കിലും ഘട്ടത്തിൽ റേഡിയേഷൻ വേണ്ടി വരാറുണ്ട് എന്ന് അമേരിക്കയിലെ പഠനങ്ങൾ കാണിക്കുന്നു.

എല്ലാ അർബുദ കോശങ്ങളും റേഡിയേഷനോട് പ്രതികരിക്കുന്നത് ഒരേ രീതിയിലല്ല. റേഡിയേഷൻ ആഭിമുഖ്യമുള്ള (radio sensitive) അർബുദങ്ങളിൽ ലുക്കീമിയ, ലിംഫോമ എന്നിവയും  പെടുന്നു. മിതമായ ഡോസിലുള്ള റേഡിയേഷൻ മതിയാവുന്നവയാണ് ഇവ.

ത്വക്ക് അർബുദങ്ങളിൽ (epithelial cancer) മിക്കവയും അല്പം കൂടി  റേഡിയേഷൻ വേണ്ടി വരുന്നവയാണ്.

റേഡിയേഷൻ വിമുഖ (radiation resistant cancers) എന്ന ഗണത്തിൽ പെടുന്നവയാണ് വൃക്ക അർബുദം (renal cancer) മെലനോമകൾ എന്നിവ.

ഉൽഭവ സ്ഥാനത്തു നിന്നും മറ്റ് അവയവങ്ങളിലേക്കോ , ശരീരം ആ  സകലമായോ വ്യാപനം ചെയ്യപ്പെടുന്ന അർബുദങ്ങൾക്ക് (metastatic cancers) റേഡിയേഷൻ അനുയോജ്യമല്ല, അതിനാൽ രക്താർബുദം (ലുക്കീമിയ) റേഡിയേഷൻ ചികിൽസയ്ക്ക് സാധാരണ ഗതിയിൽ വിധേയമാക്കാറില്ല

സ്തനാർബുദം, ഗർഭാശയമുഖ ക്യാൻസർ, പ്രോസ്റ്റേറ്റ് ഗ്രന്ഥി ക്യാൻസർ എന്നിങ്ങനെയുള്ള ചില ക്യാൻസറുകളിൽ തുടക്ക ഘട്ടത്തിൽ തന്നെ റേഡീയേഷൻ സ്വീകരിക്കപ്പെടാറുണ്ട്.

റേഡിയേഷൻ ഏൽക്കുന്നത് വേദനരഹിതമാണ്. പല  അവസരങ്ങളിലും റേഡിയേഷനെ തുടർന്ന് പാർശ്വ ഫലങ്ങൾ ഒന്നും പ്രകടമായി കൊള്ളണമെന്നുമില്ല. ചിലപ്പോൾ ചെറിയ രീതിയിലുള്ള അസ്വാസ്ഥ്യവും നീർക്കെട്ടും മാത്രമായി ഫലങ്ങൾ ചുരുങ്ങുകയും ചെയ്യും..

എന്നാൽ കുറച്ചധികം നാളുകളിലേക്കും വളരെ വർഷങ്ങൾക്കും പ്രകടമാകുന്ന പാർശ്വ ഫലങ്ങളും സംജാതമാകാം.


</doc>
<doc id="354293" url="https://ml.wikipedia.org/wiki?curid=354293" title="ദി വേ ടു പാരഡൈസ്">
ദി വേ ടു പാരഡൈസ്

2010 ൽ നോബൽ സമ്മാന ജേതാവായ പെറുവിയൻ നോവലിസ്റ്റ് മാരിയോ വർഗാസ് യോസ 2003 ൽ രചിച്ച സ്പാനിഷ് നോവലാണ് ദ വേ ടു പാരഡൈസ് ().

ഫ്രഞ്ച് പോസ്റ്റ് ഇംപ്രഷനിസ്റ്റ് ചിത്രകാരനും ശില്പിയുമായ പോൾ ഗോഗിന്റെയും മുത്തശ്ശി  ഫ്രഞ്ച് ട്രേഡ് യൂണിയൻ നേതാവും ഫെമിനിസ്‌റ്റ് മുന്നേറ്റത്തിന്റെ ആദ്യകാല പ്രവർത്തകയുമായിരുന്ന ഫ്ലോറ ട്രിസ്റ്റന്റെയും ജീവിതത്തിലെ സമാനതകൾ അനാവരണം ചെയ്തുകൊണ്ടുള്ള ഒരു ജീവചരിത്ര കുറിപ്പാണ് ഈ നോവൽ. 22 അധ്യായങ്ങളുള്ള ഈ നോവലിൽ, ഫ്ലോറ  ട്രിസ്റ്റന്റെയും പോൾ ഗോഗിന്റെയും ജീവിതം ഇടവിട്ട് വരുന്ന അദ്ധ്യായങ്ങളിലായി വിവരിക്കുന്നു. പോൾ ജനിക്കുന്നതിനു മുമ്പ് തന്നെ ഫ്ലോറ ട്രിസ്റ്റൻ മരിച്ചിരുന്നു. ഇവർ ജീവിതത്തിൽ പരസ്പരം കണ്ടിട്ടില്ല.  ഒരു ധനികന്റെ അവിഹിത സന്തതിയായ ഫ്ലോറ ഒരു പ്രസ് ജീവനക്കാരിയായിരുന്നു. കടുത്ത ദാരിദ്ര്യം ഫ്ലോറയെ സ്‌ത്രീകളോട് അന്തസില്ലാതെ പെരുമാറുന്ന ദുഷ്ടനായ പ്രസ് ഉടമയുടെ ഭാര്യയാക്കുന്നു. ഫ്ലോറ തന്റെ കുടുംബം ഉപേക്ഷിച്ച് ട്രേഡ് യൂണിയന് വേണ്ടി പ്രവർത്തിക്കാൻ ഫ്രാൻസ് ആകെ സഞ്ചരിക്കുന്നു. കത്തോലിക്കാ സഭയുടെയും ഭരണകൂടത്തിന്റെയും സകലവിധ എതിർപ്പുകൾക്കിടയിലും ഫ്ലോറ തന്റെ ലക്ഷ്യത്തിനായി പോരാടുകയാണ്. ഗോഗിനാകട്ടെ ഫ്രാൻസിലെ തന്റെ കുടുംബവും സ്റ്റോക്ക് ബ്രോക്കർ ജോലിയുടെ സൗഭാഗ്യങ്ങളും ഉപേക്ഷിക്കുന്നത് ചിത്ര രചനയാൽ പ്രചോദിതനായാണ്. ഫ്രഞ്ച് പോളിനേഷ്യയിലെ താഹിതിയിൽ  മതായിയാ എന്ന ചെറുപട്ടണത്തിൽ എത്തിയ  ചിത്രകാരൻ പല വിധ ജോലികളിലും ഏർപ്പെടുന്നു. എന്നാൽ താഹിതിയിലെ ജീവിതത്തിലെ മടുപ്പുകളെയാണ് ഗോഗിൻ തന്റെ ചിത്രങ്ങളിൽ വരച്ചു ചേർത്തത്. തന്റെ പ്രസിദ്ധമായ 'മനോവ തുപാപ്പാവു' (Spirit of the Dead Watching) എന്ന ചിത്രം ഇവിടെ വച്ചാണ് അദ്ദേഹം വരയ്ക്കുന്നത്.

ഈ സ്പാനിഷ് രചനയുടെ ഇംഗ്ലീഷ് പരിഭാഷ നിർവഹിച്ചത് നതാഷ വിമ്മർ ആണ്. 2004 ൽ ഫേബർ ആൻഡ് ഫേബർ ഇതു പ്രസിദ്ധപ്പെടുത്തി. ഫ്രഞ്ച്, ജർമ്മൻ പരിഭാഷകളും താമസിയാതെ പുറത്തു വന്നു. 

ന്യൂയോർക്ക് ടൈംസ് ഒരു പ്രധാന രചനയായി ഇതു തെരഞ്ഞെടുത്തു. 


</doc>
<doc id="354299" url="https://ml.wikipedia.org/wiki?curid=354299" title="എക്കൽമണ്ണ്">
എക്കൽമണ്ണ്

മഴക്കാലത്ത് വെള്ളപ്പൊക്കത്തിൽ മലയിൽനിന്നും നദികളിൽക്കൂടി ഒലിച്ചുവന്ന് കരയ്ക്ക് അടിയുന്ന മണ്ണിനെയാണ് എക്കൽ മണ്ണ് എന്ന് വിളിക്കുന്നത്. ഫലഭൂയിഷ്ടമായ എക്കൽമണ്ണ് നദീതടങ്ങളിലും തീരപ്രദേശങ്ങളിലാണ് പ്രധാനമായി കണ്ടുവരുന്നത്. കൃഷിക്ക് ഏറെ അനുയോജ്യമായ ഫലഭൂയിഷ്ടമായ എക്കൽ മണ്ണ്, ഇന്ത്യയിൽ കാണപ്പെടുന്ന പ്രധാനപ്പെട്ട ഒരു മണ്ണിനമാണ്. തൃശ്ശൂർ ജില്ലയിലെ കോൾപ്പാടങ്ങളിലും കുട്ടനാട്ടിലും ഈ മണ്ണാണ് കാണപ്പെടുന്നത്. 


</doc>
<doc id="354301" url="https://ml.wikipedia.org/wiki?curid=354301" title="എലിഫെന്റ ദ്വീപ്">
എലിഫെന്റ ദ്വീപ്

ഇന്ത്യയിലെ മഹാരാഷ്ട്രയിൽ മുംബൈ തുറമുഖത്തിനടുത്തായി അറബിക്കടലിലുള്ള ദ്വീപസമൂഹങ്ങളിൽപ്പെട്ട ഒരു ദ്വീപാണ് എലിഫന്റ ദ്വീപ് (Elephanta Island). ഖരാപുരി ദ്വീപ്, പൊറി ഐലന്റ് എന്നീ പേരുകളിലും ഈ ദ്വീപ് അറിയപ്പെടുന്നു. മുംബൈയുടെ കിഴക്കു ഭാഗത്തായാണ് ഈ ദ്വീപ് സ്ഥിതി ചെയ്യുന്നത്.

‌പാറകളിൽ കൊത്തുപണികളുള്ള ഗുഹാക്ഷേത്രങ്ങളും എലിഫന്റ ഗുഹകളും ഈ ദ്വീപിനെ ജനങ്ങളുടെ ഇഷ്ട വിനോദ സഞ്ചാര കേന്ദ്രങ്ങളിലൊന്നാക്കുന്നു. പാറകളിൽ മനോഹരമായി കൊത്തിയെടുത്ത ശില്പങ്ങൾ കൊണ്ട് എലിഫന്റ ഗുഹകൾ ആകർഷകമാണ്. 1987-ൽ യുനെസ്കോ ലോകപൈതൃകസ്ഥാനങ്ങളിലൊന്നായി ഉൾപ്പെടുത്തിയ എലിഫന്റാ ഗുഹകളിൽ അർധനാരീശ്വര പ്രതിമ, കല്യാണസുന്ദര ശിവൻ, കൈലാസം ഉയർത്തുന്ന രാവണൻ, അണ്ഡകാരമൂർത്തി, നടരാജൻ എന്നീ ശില്പങ്ങളാൽ വളരെ ആകർഷകമാണ്. ഒമ്പതാം നൂറ്റാണ്ടുമുതൽ പതിമൂന്നാം നൂറ്റാണ്ടുവരെ ഭരണം നടത്തിയിരുന്ന സിൽഹാര വംശജരുടെ കാലത്താണ് ഇതിലെ ശില്പങ്ങളിലധികവും പണികഴിക്കപ്പെട്ടത്. എന്നാൽ ചില കൽപ്രതിമകൾ ഏഴാം നൂറ്റാണ്ടുമുതൽ പത്താം നൂറ്റാണ്ടുവരെ ഭരണം രാഷ്ട്രകൂടവംശജരുടെ കാലത്തുമായും പണികഴിഞ്ഞവയാണ്. 

മുംബൈയിലെ ഫെറിയിൽ നിന്നും എളുപ്പത്തിൽ ഈ ദ്വീപിലേക്കെത്താവുന്നതാണ്. ഫെറിയിൽ നിന്നും ഏകദേശം 10 കിലോമീറ്റർ (6.2 mi) യാത്രചെയ്താൽ ദ്വീപ് പട്ടണത്തിന്റെ തെക്കു-കിഴക്കേ തീരത്തെത്താം. ബോട്ടുകൾ leave daily from the ഗേറ്റ്‌വേ ഓഫ് ഇന്ത്യ യിൽ നിന്നും ദിവസേനയുള്ള ബോട്ടുകളിൽ ഒരു മണിക്കൂർ സഞ്ചരിച്ചാൽ എലഫന്റ ദ്വീപിൽ എത്തിചേരാവുന്നതാണ്. ബോട്ടുയാത്രയ്ക്കുള്ള ടിക്കറ്റുകൾ ഗേറ്റ്‌വേയിൽ തന്നെ ലഭ്യമാണ്. രാവിലെ 9 മണിക്കു തുടങ്ങുന്ന ബോട്ടു സർവീസ് ഉച്ചയ്ക്ക് 2 മണിയോടെ അവസാനിക്കുന്നു. ബോട്ടിറങ്ങുന്നിടത്തു നിന്നുള്ള തുടങ്ങുന്ന നടവഴി ഗുഹകളിലേക്ക് പ്രവേശിക്കുന്ന ചവിട്ടു പടികളിലേക്കു നീളുന്നു. 

വിനോദ സഞ്ചാരികൾക്ക് രാത്രി കാലങ്ങളിൽ ദ്വീപിൽ തങ്ങാൻ അനുവാദമില്ല.

പുരാതനകാലങ്ങളിൽ ഖരാപുരി എന്നായിരുന്നു ഈ ദ്വീപ് അറിയപ്പെട്ടിരുന്നത്. പതിനാറാം നൂറ്റാണ്ടിൽ ദ്വീപ് സന്ദർശിച്ച പോർച്ചുഗീസ് പര്യവേക്ഷകർ ആണ് ഈ ദ്വീപിന് എലഫന്റ ദ്വീപ് എന്നു പേരിട്ടത്.  ദ്വീപിന്റെ പ്രവേശനകവാടത്തിനടുത്ത് കൃഷ്‌ണശിലയിൽ നിർമിച്ച ആനയുടെ മനോഹരമായ ഏകശിലാശിൽപം ആണ് പര്യവേക്ഷകർക്ക് ഈ പേരു വിളിക്കാൻ പ്രേരണയായത്. ഈ ശിൽപം അവർ നാട്ടിലേക്ക് കൊണ്ടുപോകാൻ ശ്രമിക്കുകയും എന്നാൽ ശക്തിയുള്ള ചങ്ങലകളുടെ അഭാവംമൂലം പദ്ധതി ഉപേക്ഷിക്കുകയും ചെയ്തു. പിന്നീട് ഇതിനെ ബ്രിട്ടീഷുകാർ  മുംബൈയിലെ വിക്ടോറിയ ആൽബർട്ട് മ്യൂസിയത്തിലേക്ക് (ഇപ്പോൾ Dr. Bhau Daji Lad Museum)മാറ്റി. ഒരിക്കൽ ഈ ദ്വീപ് ആയിരുന്നു. ഒരുകാലത്ത് പ്രബലമായ ഒരു നാട്ടു രാജ്യത്തിന്റെ തലസ്ഥാനമായിരുന്നു ഈ പ്രദേശം. ലിയനാർഡോ ഡാ വിഞ്ചി യുടെ എഫ് എന്ന കൈയെഴുത്തുപ്രതിയിൽ (ഫ്രാൻസിന്റെ നാഷണൽ ലൈബ്രറിയായ ലൈബ്രറി ഡി ഫ്രാൻസിൽ സൂക്ഷിച്ചിരിക്കുന്ന) ഈ ദ്വീപിനെക്കുറിച്ച് പ്രതിപാദിച്ചിട്ടുണ്ട്.

ഈ ദ്വീപിന് 16 ചതുരശ്രകിലോമീറ്റർ വിസ്തീർണ്ണമുണ്ട്.  മഹാരാഷ്ട്രയിലെ റെയ്ഗാഡ് ജില്ലയിലാണ് ഈ ദ്വീപ് സ്ഥിതി ചെയ്യുന്നത്. 

എലഫന്റാ ദ്വീപ് ഈന്തപ്പന, മാവ്, പുളി എന്നീ മരങ്ങളുൾപ്പെട്ട കനത്ത കാടാണ്. 

ഏകദേശം 1,200 ജനങ്ങൾ എലഫന്റ ദ്വീപിൽ വസിക്കുന്നുണ്ട്. നെൽ കൃഷി, മത്സ്യബന്ധനം, മത്സ്യബന്ധന ബോട്ടുകളുടെ കേടുപാടുകൾ ശരിയാക്കൽ എന്നീ ജോലികളാണ് ഇവിടത്തെ നിവാസികൾ പ്രധാനമായും ചെയ്തു വരുന്നത്. 

ഷെൻബന്തർ, മൊറാബന്തർ, രാജ്ബന്തർ എന്നിങ്ങനെ മൂന്ന് ഗ്രാമങ്ങൾ ആണ് ഈ ദ്വീപിലുള്ളത്. ഇതിൽ രാജ്ബന്തർ ആണ് തലസ്ഥാനമായി കണക്കാക്കുന്നത്. ധാരാളം ഗുഹകലും വിൽപനശാലകളും ഷെൻബന്തർ പ്രദേശത്ത് കാണാം. മൊറാബന്തർ, പ്രദേശം പൂർണ്ണമായും കൊടും കാടാണ്. 


</doc>
<doc id="354303" url="https://ml.wikipedia.org/wiki?curid=354303" title="ലിഡീസ് കൂട്ടക്കൊല">
ലിഡീസ് കൂട്ടക്കൊല

ചെക്ക് റിപ്പബ്ലിക്കിലുള്ള, ലിഡീസ് എന്ന ഗ്രാമത്തെ നാസികൾ 1942 ജൂണിൽ പരിപൂർണ്ണമായി നശിപ്പിച്ച ഒരു സംഭവമാണ് ലിഡീസ് കൂട്ടക്കൊല (Lidice massacre) എന്ന് അറിയപ്പെടുന്നത്. ഹിറ്റ്‌ലറിന്റെയും ഹിംലറിന്റെയും നിർദ്ദേശപ്രകാരം, റീൻഹാർഡ് ഹെയ്‌ഡ്രിക്കിന്റെ കൊലപാതകത്തിനു പ്രതികാരമായി 1942 -ൽ 15 വയസ്സിനുമേൽ പ്രായമുള്ള മുഴുവൻ പുരുഷന്മാരെയും, (173 പേരെ) 1942 ജൂൺ 10 -ന് നാസികൾ കൂട്ടക്കൊല ചെയ്തു. അന്നു ഗ്രാമത്തിൽ ഇല്ലാതിരുന്ന 11 പേരെ പിടികൂടിയും തടവിൽ ഉണ്ടായിരുന്ന മറ്റു പലരെയും പിന്നീട്  കൊന്നുകളഞ്ഞു. 184 സ്ത്രീകളെയും 88 കുട്ടികളെയും കോൺസൻട്രേഷൻ ക്യാമ്പുകളിലേക്ക് മാറ്റുകയും ജർമൻകാരാക്കി മാറ്റാൻ സാധ്യതയുണ്ടെന്നുതോന്നിയ ഏതാനും കുട്ടികളെ SS കുടുംബങ്ങളിലേക്ക് മാറ്റിയശേഷം മറ്റുള്ളവരെ ചെൽമ്നോ കോൺസൻട്രേഷൻ ക്യാമ്പിലേക്ക് മാറ്റി പിന്നീടു കൊന്നൊടുക്കുകയും ചെയ്തു. ആകെ 340 പേരോളമാണ് ലിഡീസിൽ കൊല്ലപ്പെട്ടത് (192 പുരുഷന്മാർ, 60 സ്ത്രീകൾ, 88 കുട്ടികൾ). യുദ്ധാനന്തരം വെറും 153 സ്ത്രീകളും 17 കുട്ടികളും മാത്രമേ അങ്ങോട്ടുതിരികെ വന്നുള്ളൂ.


 "Lidice" film Official website, directed by Petr Nikolaev The first ever Czech-made feature film about the destruction of Lidice (to be released in spring 2011).


</doc>
<doc id="354306" url="https://ml.wikipedia.org/wiki?curid=354306" title="കാരെൻ മക് കോംബി">
കാരെൻ മക് കോംബി

സ്കോട് ലാന്റുകാരിയായ ഒരു എഴുത്തുകാരിയാണ് കാരെൻ മക് കോംബി.
Karen Grace McCombie (ജനനം 28 ആഗസ്റ്റ് 1963 ).
കുട്ടികൾക്കും കൗമാര പ്രായക്കാർക്കും വേണ്ടി എഴുതിയ നോവലുകൾ ഇവരെ അന്താരാഷ്ട്ര പ്രശസ്തയാക്കിയിരിക്കുന്നു. 
ഇപ്പോൾ കാരെൻ ലണ്ടനിൽ ഭർത്താവ് ടോമിനും മകൾ മില്ലിക്കുമൊപ്പം കഴിയുന്നു. 
ലോകമെമ്പാടും നിരവധി വായനക്കാരുള്ള സ്റ്റെല്ല എക്സെട്ര,അല്ലീസ് വേൾഡ്, ഇൻഡീ കിഡ്, സാഡീ റോക്സ്!, 
യു മീ ആന്റ് തിംഗ് എന്നീ സീരീസുകൾ കാരെൻ മക് കോംബിയുടെയാണ്. 
കൂടാതെ പതിനൊന്ന് നോവലുകളും അവർ രചിച്ചിട്ടുണ്ട്.

Plus:









</doc>
<doc id="354307" url="https://ml.wikipedia.org/wiki?curid=354307" title="കുമരംകരി">
കുമരംകരി

കുമരംകരി അല്ലെങ്കിൽ കുമരങ്കരി ആലപ്പുഴ ജില്ലയിലെ ഒരു ഗ്രാമമാണ്. ഇത്, വെളിയനാട് ഗ്രാമ പഞ്ചായത്തിന്റെ നാലാം വാർഡ് ആകുന്നു. ഈ പ്രദേശം കുട്ടനാടിന്റെ ഭാഗമാണ് സമുദ്രനിരപ്പിൽനിന്നും താഴ്ന്ന പ്രദേശമാണ്. സദാ വെള്ളം കെട്ടിക്കിടക്കുന്ന പ്രദേശം. നെൽക്കൃഷിയാണ് പ്രധാന കൃഷി. മത്സ്യ ബന്ധനം, വിനോദസഞ്ചാരം എന്നിവയുമുണ്ട്. തലങ്ങും വിലങ്ങും കനാലുകൾ ഉള്ളതിനാൽ ഉൾനാടൻ ജലഗതാഗതത്തിനു പറ്റിയ സ്ഥലമായിരുന്നു. എന്നാൽ അടുത്തകാലത്തുവന്ന റോഡുകളും കരഗതാഗതസൗകര്യങ്ങളും കനാലുകളിൽ പലതിന്റെയും പ്രാധാന്യം കുറച്ചു. പല കനാലുകളിലൂടെയും മുമ്പു ജലഗതാഗത വകുപ്പിന്റെ ബോട്ടുസർവ്വീസുകൾ കാവാലം, ലിസിയോ, ആലപ്പുഴ, നാരകത്തറ, പുളിങ്കുന്ന്, കിടങ്ങറ, ചങ്ങനാശ്ശേരി തുടങ്ങിയ സ്ഥലങ്ങളിലേയ്ക്കു ഉണ്ടായിരുന്നു. ഇന്ന് ഈ കനാലുകൾക്കു കുറുകെ ഉയരം കുറഞ്ഞ പാലങ്ങൾ വന്നതും കരയാത്രയ്ക്കു സുഗമമായ റോഡുകൾ എല്ലാ സ്ഥലങ്ങളുമായി ബന്ധിപ്പിച്ചതും കാരണം കനാലുകളുടെയും ബോട്ടുസർവ്വീസുകളുടെയും കെട്ടുവള്ളങ്ങളുടെയും പ്രാധാന്യം കുറഞ്ഞിരിക്കുകയാണ്. ജനപ്പെരുപ്പവും വെള്ളം സുഗമമായി ഒഴുകിപ്പോകാനുള്ള തടസ്സവും മലിനീകരണസാദ്ധ്യത കൂട്ടിയിരിക്കുകയാണ്. മിക്കയിടത്തും പായൽ മൂടിയിട്ടുണ്ട്. കുമരംകരിയിൽ രണ്ടു വലിയ പാലങ്ങൾ ഉണ്ട്. അനേകം ചെറു പാലങ്ങളുമുണ്ട്. 'ആമേൻ' എന്ന സിനിമയിലെ കുമരംകരിപള്ളി ഈ കുമരംകരിയല്ല

കമരംകരി അമ്പലം വളരെ പുരാതനമാണ്. കുമരംകരി കത്തോലിക്കപള്ളി ബോട്ടുജട്ടിക്കടുത്ത് സ്ഥിതിചെയ്യുന്നു. കുമരംകരി സർവ്വീസ് സഹകരണ ബാങ്ക്, ബ്ലോക്ക് ഓഫീസ്, പോസ്റ്റ് ഓഫീസ്, ഫെഡറൽ ബാങ്ക്, കുമരംകരി ശാഖ
ചങ്ങനാശേരിയിൽനിന്നും കുമരംകരിയിലേയ്ക്ക് കാവാലം, കൃഷ്ണപുരം തുടങ്ങിയ സ്ഥലങ്ങളിലേയ്ക്കു പോകാവുന്ന റോഡുണ്ട്. ഇതുവഴി കെ. എസ്. ആർ. ടി. സി. ബസ്സുകൾ ലഭ്യമാണ്. 


</doc>
<doc id="354308" url="https://ml.wikipedia.org/wiki?curid=354308" title="മിലിന്ദ പൻഹ">
മിലിന്ദ പൻഹ

ഒരു ബുദ്ധമത ഗ്രന്ഥമാണ് മിലിന്ദ പൻഹ.ക്രി.മു 100 ൽ ആണ് ഇതിന്റെ രചന.
'മിലിന്ദ പൻഹ' എന്ന പാലി വാചകത്തിന്റെ അർഥം 'മിലിന്ദന്റെ ചോദ്യങ്ങൾ' എന്നാണ്.
ബർമ്മയിലെ തേരവാദ ബുദ്ധമത വിഭാഗം കുട്ടക നികായത്തിൽ ഈ ഗ്രന്ഥം ഉൾപ്പെടുത്തിയിരിക്കുന്നു.
ചൈനയിലെ മഹായാന വിഭാഗവും ഇതിന്റെ ഒരു ചെറു പതിപ്പ് മതഗ്രന്ഥമായി സ്വീകരിച്ചിട്ടുണ്ട്.
എന്നാൽ തായ് ലാന്റിലും ശ്രീ ലങ്കയിലും ഇത് മതഗ്രന്ഥമല്ല.

ക്രിസ്തുവിന് 200 വർഷം മുൻപ് ബാക്ട്രിയയിലെ ഇന്തോ ഗ്രീക്ക് രാജാവായിരുന്ന മെനാൻഡർ 
ബുദ്ധ ഭിക്ഷുവായിരുന്ന നാഗസേനനോട് ചോദിക്കുന്ന ചോദ്യങ്ങളും അവയ്ക്കുള്ള ഉത്തരങ്ങളുമാണ് പ്രതിപാദ്യം


</doc>
<doc id="354309" url="https://ml.wikipedia.org/wiki?curid=354309" title="വാമനപുരം">
വാമനപുരം

കേരളത്തിലെ തിരുവനന്തപുരം ജില്ലയിലുള്ള ഒരു ഗ്രാമമാണ് വാമനപുരം. 
2001 ലെ ഇന്ത്യയിലെ സെൻസസ് പ്രകാരം വാമനപുരത്തെ ആകെയുള്ള ജനസംഖ്യ 21729 ആണ്. അതിൽ 10231 പുരുഷന്മാരും 11498 സ്ത്രീകളും ആണ്. 
കേരാത്തിലെ തിരുവനന്തപുരം ജില്ലയിൽ തിരുവനന്തപുരത്ത് നിന്ന് ഏകദേശം 32 കിലോമീറ്റർ മാറിയാണ് വാമനപുരം സ്ഥിതി ചെയ്യുന്നത്. സമീപത്തുള്ള വിമാനത്താവളം തിരുവനന്തപുരം അന്തർദേശീയ വിമാനത്താവളം ആണ്. റയിൽവേ സ്റ്റേഷൻ തിരുവനന്തപുരം സെൻട്രലും. കെ എസ് ആർ ടി സി യുടെ ബസ് ഡിപ്പോ വാമനപുരത്തുണ്ട്. സംസ്ഥാനത്തെ എല്ലാ സ്ഥലങ്ങളിലേക്കും റോഡ് ഗതാഗത സൗകര്യം ലഭ്യമാണ്. തിരുവനന്തപുരം ജില്ലയിലെ ഏറ്റവും നീളം കൂടിയ പുഴയായ വാമനപുരം പുഴയുടെ തീരത്താണ് ഈ ഗ്രാമം സ്ഥിതി ചെയ്യുന്നത്. ബ്രിട്ടീഷ് ഭരണകാലത്ത് നിർമ്മിച്ച കെട്ടിടങ്ങളിലാണ് ഇപ്പഴും തിരുവനന്തപുരത്തെ പല സർക്കാർ കാര്യാലയങ്ങളും.



വാമനപുരത്തെ അറിയപ്പെടുന്ന ഒരു മാർക്കറ്റാണിത്. സുഗന്ധവ്യഞ്ചനങ്ങൾക്കും, കാർഷിക ഉത്പന്നങ്ങൾക്കും പച്ചക്കറികൾക്കും ഈ മാർക്കറ്റ് അറിയപ്പെടുന്നു. ചൊവ്വ, വ്യാഴം ദിവസങ്ങളിലാണ് ഈ മാർക്കറ്റ് പ്രവർത്തിക്കുന്നത്. 

വാമനപുരത്തിന്റെ ഹൃദയഭാഗത്ത് സ്ഥിതി ചെയ്യുന്ന ഈ അയ്യപ്പ ക്ഷേത്രം തിരുവിതാംകൂർ ദേവസ്വം ബോർഡിന്റെ കീഴിലായിരുന്നു. മാർച്ച് മാസത്തിന്റെ അവസാനത്തിലാണ് ഇവിടെ ഉത്സവം നടത്തുന്നത്.

വാമനപുരം പുഴയുടെ തീരത്ത് സ്ഥിതി ചെയ്യുന്ന ഈ ക്ഷേത്രത്തിലെ ആരാധനാമൂർത്തി വാമനൻ ആണ്. അതുകൊണ്ട് കൂടിയാണ് ഗ്രാമത്തിന് വാമനപുരം എന്ന പേരു വന്നത്.


</doc>
<doc id="354312" url="https://ml.wikipedia.org/wiki?curid=354312" title="കേരള സംസ്ഥാന ജലഗതാഗത വകുപ്പ്">
കേരള സംസ്ഥാന ജലഗതാഗത വകുപ്പ്

ആലപ്പുഴ, കോട്ടയം, കൊല്ലം, എറണാകുളം, കണ്ണൂ൪, കാസ൪ഗോഡ് എന്നീ ജില്ലകളിലെ ജനങ്ങൾക്ക് ജലമാർഗ്ഗം യാത്രാസൗകര്യം ലഭ്യമാക്കുന്ന കേരള സർക്കാറിന്റെ കീഴിലുള്ള വകുപ്പ് ആണ്, കേരള സംസ്ഥാന ജലഗതാഗത വകുപ്പ്. 162 ലക്ഷത്തോളം ആളുകളാണ് ജലഗതാഗതവകുപ്പിന്റെ ബോട്ടുകളിൽ സഞ്ചരിക്കുന്നത്. തടി, ഉരുക്ക്, ഫൈബർ എന്നിവ കൊണ്ടുനിർമ്മിച്ച ബോട്ടുകളാണ് ഉപയോഗിക്കുന്നത്.
1968ൽ ആണ് ജലഗതാഗതവകുപ്പ് ആരംഭിച്ചത്. ആലപ്പുഴയാണ് ആസ്ഥാനം. ഡയറക്ടർ ആണ് വകുപ്പു മേധാവി.
തുടക്കത്തിൽ ആലപ്പുഴ, കോട്ടയം, കൊല്ലം എന്നിവിടങ്ങളിൽ മാത്രമായിരുന്നു പ്രവർത്തനം.
ഇന്ന് 14 സ്റ്റേഷനുകൾ ജലഗതാഗത വകുപ്പിനുണ്ട്. ആലപ്പുഴ, കോട്ടയം, കൊല്ലം, എടത്വ, പുളിങ്കുന്ന്, നെടുമുടി, മുഹമ്മ, വൈക്കം, പാണാവള്ളി, തൃക്കരിപ്പൂർ, ചങ്ങനാശ്ശേരി, കാവാലം, എറണാകുളം, പറശ്ശിനിക്കടവ് എന്നിവിടങ്ങളിൽ ആണു സ്റ്റേഷനുകൾ ഉള്ളത്. സ്റ്റേഷൻ മാസ്റ്റർ സ്റ്റേഷനുകൾ നിയന്ത്രിക്കുന്നു. വകുപ്പിന്റെ പ്രവ൪ത്തനം മൂന്ന് തലങ്ങളിലായി വിഭജിച്ചിരിക്കുന്നു 1) ഭരണ നി൪വ്വഹണം (മാനേജ്മെ൯റ്) 2) നടത്തിപ്പ് (ബോട്ട് സ൪വ്വീസ് ഓപ്പറേഷ൯) 3) അറ്റകുറ്റ പണികളും സംരക്ഷണവും (റിപ്പയ൪ആ൯റ് മെയി൯റന൯സ്)
റോഡ്/റയിൽ ഗതാഗതത്തെ അപേക്ഷിച്ച് ജലഗതാഗതം കൂടൂതൽ ലാഭകരവും, മലിനീകരണമുക്തവും ആണ്. 


</doc>
<doc id="354318" url="https://ml.wikipedia.org/wiki?curid=354318" title="സുരബായ">
സുരബായ

ഇന്തോനേഷ്യയിലെ ഏറ്റവും വലിയ രണ്ടാമത്തെ നഗരമാണ് സുരബായ (Surabaya ) (formerly Dutch: Soerabaja/Soerabaia Javanese: ꦱꦸꦫꦧꦪ ("Surabaya")), ജാവ ദ്വീപിൽ സ്ഥിതിചെയ്യുന്ന ഈ നഗരം ഈസ്റ്റ് ജാവയുടെ (ജാവ ടിമൂർ ) തലസ്ഥാനമാണ്. 2010-ലെ സെൻസസ് കണക്കുകൾ പ്രകാരം ജനസംഖ്യ 28 ലക്ഷം ആണ്. "കോട്ട പഹ്ലാവൻ" ( "ധീരന്മാരുടെ നഗരം", "city of heroes" ) എന്നാണ് ഈ നഗരത്തിന്റെ അപരനാമം, ഇന്തോനേഷ്യൻ സ്വാതന്ത്ര്യസമരകാലത്ത് നടന്ന സുരബായയിലെ യുദ്ധം ഇന്തോനേഷ്യൻ സ്വാതന്ത്ര്യലബ്ദിക്കായി അന്താരാഷ്ട്രപിന്തുണ ഉറപ്പാക്കിയതിനാലാണ് നഗരത്തിന് ഈ പേർ നൽകപ്പെട്ടത്. ഒരുകാലത്ത് ജകാർത്തയെക്കാളും വലുതായിരുന്ന സുരബായ ഡച്ച് ഈസ്റ്റ് ഇൻഡീസിലെ ഏറ്റവും വലിയ നഗരവും പ്രമുഖ വ്യാപാരകേന്ദ്രവുമായിരുന്നു..

സുരൊബൊയൊ ("Suroboyo") എന്ന് പേർ വന്നത് സ്രാവ് എന്ന് അർഥമുള്ള "സുരൊ", മുതല എന്ന് അർഥമുള്ള "ബൊയൊ" എന്നീ വാക്കുകളിൽ നിന്നാണെന്ന് ഈ പ്രദേശവാസികൾ വിശ്വസിക്കുന്നു. ഇവിടെ പ്രചാരത്തിലിരിക്കുന്ന ഒരു ഐതിഹ്യം ഈ പ്രദേശത്തിന്റെ ആധിപത്യത്തിനുവേണ്ടി മുതലയും സ്രാവും തമ്മിൽ നടന്ന തർക്കത്തിനെക്കുറിച്ചാണ്. ആദ്യം സ്രാവിന്റെ അധീനതയിൽ കടലും മുതലയുടെ അധീനതയിൽ കരയും ഉൾപ്പെടുന്നുവെന്ന ഒരു ധാരണ ഉണ്ടായിരുന്നു. ഒരു ദിവസം സ്രാവ് നദിയിൽ ഇരപിടിക്കാൻ വന്നത് മുതലയെ പ്രകോപിപ്പിച്ചു. തുടർന്നുണ്ടായ യുദ്ധത്തിൽ പരിക്കേറ്റ സ്രാവ് കടലിലേക്ക് മടങ്ങുകയും ഇപ്പോളത്തെ നഗരമുൾപ്പെടെയുള്ള നദീതീര പ്രദേശത്തിന്റെ അധികാരം മുതലക്ക് ലഭിക്കുകയും ചെയ്തു.

മറ്റൊരു ഐതിഹ്യം ഈ പ്രദേശത്ത് മുതലയും സ്രാവും തമ്മിൽ ഭാവിയിൽ ഒരു യുദ്ധം നടക്കുമെന്ന പന്ത്രണ്ടാം നൂറ്റാണ്ടിലെ പ്രവചനത്തെ ആടിസ്ഥാനമാക്കിയുള്ളതാണ്. ഇത് 1293-ലെ മംഗോളിയൻ ആക്രമണം മുൻകൂട്ടി പ്രവചിക്കപ്പെട്ടതാണെന്നാണ് ചിലർ വിശ്വസിക്കുന്നത്. നഗരത്തിന്റെ ഇപ്പോഴത്തെ ഔദ്യോഗിക ചിഹ്നത്തിൽ ഈ രണ്ട് ജീവികളേയും കാണാം.

1225-ൽ സാവൊ റുഗുവ, എഴുതിയ "സു ഫാൻ സി" എന്ന പുസ്തകത്തിലാണ് ഈ നഗരത്തെക്കുറിച്ച് ആദ്യമായി പരാമർശിക്കപ്പെട്ടെതെന്ന് കരുതപ്പെടുന്നു. സുരബായയുടെ പുരാതന നാമധേയമായ ജങ്ഗാല എന്ന പേരാണ് അതിൽ ഉപയോഗിച്ചിരിക്കുന്നത്.

സെങ്ങ് ഹേയുടെ സുരബായ സന്ദർശനത്തെക്കുറിച്ച് 1433-ൽ എഴുതപ്പെട്ട പുസ്തകമായ യിങായി ഷെങ്ലാനിൽ മാ ഹുവാൻ ഈ നഗരത്തെക്കുറിച്ച് "സുലുമയി എന്ന പേരിൽ നദീമുഖത്തായി സ്ഥിതിചെയ്യുന്ന നഗരം" എന്നാണ് പ്രതിപാദിച്ചിരിക്കുന്നത്. പതിനഞ്ചും പതിനാറും നൂറ്റാണ്ടുകളിൽ കിഴക്കൻ ജാവയിലെ ഒരു പ്രമുഖ രാഷ്ട്രീയ-സൈനിക ശക്തിയായിരുന്നു ഡച്ചി ഒഫ് സുരബായ. 1625-ൽ സുൽത്താൻ അഗംഗിന്റെ കീഴിൽ മാത്തറാൻ സുൽത്താനത്ത് സുരബയ കീഴടക്കി. 1743 നവംബറിൽ ഡച്ച് ഈസ്റ്റ് ഇന്ത്യ കമ്പനി മാത്തറാൻ കീഴടക്കുകയും പിന്നീട് കിഴക്കൻ ജാവ മുഴുവൻ അവരുടെ ആധിപത്യത്തിൻകീഴിൽ കൊണ്ടുവരികയും ചെയ്തു ഡച് ഭരണത്തിൻ‌കീഴിൽ ഈ നഗരം പ്രമുഖ വാണിജ്യകേന്ദ്രമായി. 1942-ൽ ജപ്പാൻ ഇന്തോനേഷ്യ കീഴടക്കി, 1944-ൽ സഖ്യകക്ഷികളുടെ ബോംബാക്രമണത്തിനിരയായ ഈ നഗരം ജപ്പന്റെ പരാജയത്തിനുശേഷം ഇന്തോനേഷ്യൻ നാഷനലിസ്റ്റുകൾ ഈ നഗരം കീഴടക്കി.
വ്യത്യസ്തങ്ങളായ മഴക്കാലവും വരണ്ട കാലാവസ്ഥയും അനുഭവപ്പെടുന്ന സുരബായയിലെ മഴക്കാലം നവംബർ മുതൽ ജൂൺ വരെയാണ്. പിന്നീടുള്ള അഞ്ച് മാസങ്ങൾ വരണ്ടതാണ്. ശരാശരി ഉയർന്ന താപനിലയും താഴ്ന്ന താപനിലയും വർഷം മുഴുവൻ വ്യത്യാസമില്ലാതെ തുടരുന്നത് ഇവിടത്തെ കാലാവസ്ഥയുടെ ഒരു പ്രത്യേകതയാണ്, ശരാശരി ഉയർന്ന താപനില ഏകദേശം 31 ഡിഗ്രി സെൽഷിയസും ശരാശരി താഴ്ന്ന താപനില ഏകദേശം 26 ഡിഗ്രി സെൽഷിയസും ആണ്.

കരമാർഗ്ഗം ജക്കാർത്തയ്ക്കും ബാലിയിലിടയ്ക്കുമുള്ള പാതയിലാണ് സുരബായ സ്ഥിതിചെയ്യുന്നത്. നഗരത്തിൽനിന്നും പന്ത്രണ്ട് കിലോമീറ്റർ അകലെയായാണ് ജുവാണ്ട അന്താരാഷ്റ്റ്ര വിമാനത്താവളം (Juanda International Airport ) ) സ്ഥിതിചെയ്യുന്നത്. ഇന്തൊനേഷ്യയിലെതന്നെ തിരക്കുപിടിച്ച തുറമുഖങ്ങളിലൊന്നാണ് ഇവിടത്തെ ടാൻജങ് പെരക്(Tanjung Perak) തുറമുഖം. സുരബായയിലെ പ്രധാന റെയിൽവെ സ്റ്റേഷനായ പസാർ ടുരിയിൽനിന്നും ജകാർത്തയിലെ ഗംഭീർ സ്റ്റേഷനിലേക്ക് തീവണ്ടിമാർഗ്ഗം സഞ്ചരിക്കാം


</doc>
<doc id="354321" url="https://ml.wikipedia.org/wiki?curid=354321" title="മനോവ തുപാപ്പാവു">
മനോവ തുപാപ്പാവു

പോൾ ഗോഗിന്റെ അതി പ്രശസ്തമായ രചനകളിലൊന്നാണ് 'മനോവ തുപാപ്പാവു' (Spirit of the Dead Watching) എന്ന ചിത്രം. ചിത്ര രചനയാൽ പ്രചോദിതനായി ഫ്രാൻസിലെ തന്റെ കുടുംബവും സ്റ്റോക്ക് ബ്രോക്കർ ജോലിയുടെ സൗഭാഗ്യങ്ങളും ഉപേക്ഷിച്ച്, ഗോഗിൻ ഫ്രഞ്ച് പോളിനേഷ്യയിലെ താഹിതിയിൽ മതായിയാ എന്ന ചെറുപട്ടണത്തിൽ എത്തി. പല വിധ ജോലികളും ചെയ്ത് അവിടെ കഴിയവെ വരച്ചതാണിത്. 


</doc>
<doc id="354329" url="https://ml.wikipedia.org/wiki?curid=354329" title="ഡിക് ചിനി">
ഡിക് ചിനി

അമേരിക്കൻ ഐക്യനാടുകളുടെ 46ആമത് വൈസ് പ്രസിഡന്റായിരുന്നു റിച്ചാർഡ് ബ്രൂസ് ചിനി(Richard Bruce Cheney) എന്ന ഡിക് ചിനി (Dick Cheney). 
ജോർജ്‌ ഡബ്ല്യു ബുഷ്‌ അമേരിക്കൻ പ്രസിഡന്റായിരുന്ന സമയത്താണ് ഇദ്ദേഹം വൈസ് പ്രസിഡന്റായത്. 2001 മുതൽ 2009 വരെ വൈസ് പ്രസിഡന്റായി സേവനം അനുഷ്ടിച്ചു.
അമേരിക്കയിലെ നെർബസ്‌ക സംസ്ഥാനത്തെ ലിൻകോൽനിൽ 1941 ജനുവരി 30ന് ജനിച്ചു. മാർജോറി ലൊറാനീ, റിച്ചാർഡ് ഹെർബെർട് ചിനി എന്നിവരാണ് മാതാപിതാക്കൾ.<ref>


</doc>
<doc id="354334" url="https://ml.wikipedia.org/wiki?curid=354334" title="വെൻ ഏഷ്യ സ്പീക്ക്സ്(ഡോക്യുമെന്ററി ചലചിത്രം)">
വെൻ ഏഷ്യ സ്പീക്ക്സ്(ഡോക്യുമെന്ററി ചലചിത്രം)

1944-ലെ നാഷണൽ ഫിലിം ബോർഡ് ഓഫ് കാനഡയുടെ സംരംഭമായ ദ വേൾഡ് ഇൻ ആക്ഷൻ സീരീസിൽ സ്റ്റുവെർട്ട് ലെഗ് നിർമ്മിച്ച ഗോർഡൻ വെയ്സൻബർഗ് സംവിധാനം ചെയ്ത 19 മിനുട്ട് ദൈർഘ്യമുളള ഒരു ഡോക്യുമെന്ററി ചലചിത്രമാണ് വെൻ ഏഷ്യ സ്പീക്ക്സ് ("When Asia Speaks"). സംപ്രേക്ഷകനായ ലോറെ ഗ്രീനെയാണ് വെൻ ഏഷ്യ സ്പീക്ക്സിന് വിവരണം നൽകിയിരിക്കുന്നത്. രണ്ടാം ലോക മഹായുദ്ധം മൂലമുണ്ടായ ദാരിദ്ര്യം എത്തരത്തിൽ ഏഷ്യയിൽ ദേശീയതാവികാരത്തിന് കാരണമായി എന്നതാണ് വെൻ ഏഷ്യ സ്പീക്ക്സ് വിവരിക്കുന്നത് .Le Réveil de l'Asie എന്നതാണ് ചലചിത്രത്തിന്റെ ഫ്രഞ്ച് രൂപത്തിന്റെ ശീർഷകം.

1944-ന്റെ ആരംഭത്തിൽ സഖ്യസേന എണ്ണമറ്റ പ്രകൃതി വിഭവങ്ങളും ലോകജനസംഖ്യയുടെ രണ്ടിലൊന്നു ഭാഗവും ഉൾക്കൊളളുന്ന ഏഷ്യൻ പ്രദേശം പിടിച്ചെടുക്കാൻ ആരംഭിച്ചു. ഏഷ്യയെ നിയന്ത്രിക്കുക എന്ന ലക്ഷ്യത്തോടെ ജപ്പാനിലെ ചക്രവർത്തി ഗ്രേറ്റർ ഈസ്റ്റ് ഏഷ്യ കോ-പ്രോസ്പിരിറ്റി സൊസൈറ്റി എന്ന സംഘടനയ്ക്കു രൂപം നൽകുകയുണ്ടായി. എന്നാൽ അതേസമയം ഇന്ത്യൻ ഉപഭൂഖണ്ഡത്തിലും ഇന്തോ ഏഷ്യൻ പസഫിക്ക് മേഖലയിലും ചൈനയിലും സ്വയം ഭരണത്തിനുളള സമരം
ശക്തിപ്പെടുകയാണുണ്ടായത്. 1944-ന്റെ ആരംഭത്തിൽ സഖ്യസേന എണ്ണമറ്റ പ്രകൃതി വിഭവങ്ങളും ലോകജനസംഖ്യയുടെ രണ്ടിലൊന്നു ഭാഗവും ഉൾക്കൊളളുന്ന ഏഷ്യൻ പ്രദേശം പിടിച്ചെടുക്കാൻ ആരംഭിച്ചു.
ഏഷ്യയെ കിഴക്കെന്നും പടിഞ്ഞാറെന്നും വിഭജിച്ചുകൊണ്ടായിരുന്നു അക്കാലത്ത് ഭരണം നിലനിന്നിരുന്നത്. ബ്രിട്ടീഷ് ഭരണകൂടത്തിലെ ഇന്ത്യൻ ഉപഭൂഖണ്ഡത്തിന്റെ ചുമതല വഹിച്ചിരുന്ന അഡ്മിനിസ്ട്രേറ്റർ ഗാന്ധിജിയുടെയും നെഹ്റുവിന്റെയും ജനസ്വാദീനം മനസ്സിലാക്കിയിരുന്നു. ജപ്പാനെതിരെ പ്രക്ഷോഭം നയിച്ചിരുന്ന ജനങ്ങളെ ഒപ്പം നിർത്തി കൊണ്ട് സൻയാത് സെൻ ജനസ്വാദീനമുള്ള ദേശീയ പ്രക്ഷോഭം ആരംഭിച്ചിരുന്നു.
മേഘയലിലെ ധനികർ ഒരേ പോലെ സഖ്യ ശക്തികളെയും അച്ചുതണ്ടു ശക്തികളെയും സഹായിച്ചിരുന്നു.നഗര പ്രദേശങ്ങൾ ഈ സമയത്ത് വ്യവസായികമായി വികസിക്കുന്നതിനൊപ്പം തന്നെ ഗ്രാമ പ്രദേശങ്ങളിൽ തൊഴിലാളികൾ കൃഷിയിടങ്ങളിലും തൊഴിൽ ചെയ്തു.
രണ്ടാം ലോക മഹാ യുദ്ധം അവസാനിച്ചതിന് ശേഷം ഏഷ്യ യുദ്ധാനന്തര ലോകത്തിൽ മെച്ചപ്പെട്ട ഒരു ലോകത്തെയാണ് പ്രതീക്ഷിക്കുന്നത്.
കാനഡ കാരീസ് ഓൺ, ദ വേൾഡ് ഇൻ ആക്ഷൻ സീരിസ് എന്നിവ വ്യാഖ്യാനിക്കുകയും സി.ബി.എസ് റേഡിയോ ബ്രോഡ് കാസ്റ്റേഴ്സിലെ ഒരു വാർത്താ അവതാരകനാണ് ലോണെ ഗ്രീനെ ആണ് വെൻ ഏഷ്യ സ്പീക്കസിന് വിവരണം നൽകിയത്. ലോണെ ഗ്രീനെയുടെ അവതരണം അദ്ദേഹത്തിന് 'ദ വോയ്സ് ഓഫ് കാനഡ' എന്നും 'ദ വോയ്സ് ഓഫ് ഡൂം എന്നും പേരുണ്ട്.
എൻ.എഫ്.ബിയുടെ ദ വേൾഡ് ഇൻ ആക്ഷന്റെ 35 എം.എം ശ്രേണിയുടെ ഭാഗമാണ് വെൻ ഏഷ്യ സ്പീക്ക്സ്. കാനഡയിലെ 800-ഓളം തീയറ്ററുകളിൽ ആറു മാസത്തോളം വെൻ ഏഷ്യ സ്പീക്ക്സ് പ്രദർശിപ്പിച്ചു. യൂണൈറ്റഡ് ആർട്ടിസ്റ്റ്സുമായി ചേർന്ന നോർത്ത് അമേരിക്കയിലും വെൻ ഏഷ്യ സ്പീക്ക്സ് പ്രദർശിപ്പിച്ചു



</doc>
<doc id="354335" url="https://ml.wikipedia.org/wiki?curid=354335" title="കൊളസ്‌ട്രം">
കൊളസ്‌ട്രം

ഗർഭാവസ്ഥയുടെ അവസാനകാലത്ത് സസ്തനികളുടെ മുലകളിൽ ഉൽപ്പാദിപ്പിക്കപ്പെടുന്ന ഒരുതരം മുലപ്പാലാണ് കൊളസ്‌ട്രം (Colostrum). പ്രസവിക്കുന്നതിനു തൊട്ടുമുൻപേ മിക്ക സ്പീഷിസുകളും കൊളസ്‌ട്രം ഉൽപ്പാദിപ്പിക്കുന്നുണ്ട്. രോഗങ്ങളിൽ നിന്നും നവജാതശിശുക്കളെ സംരക്ഷിക്കുന്നതിനാവശ്യമായ ആന്റിബോഡികൾ കൊളസ്‌ട്രത്തിൽ ഉണ്ട്. സാധാരണയ്ക്ക് മുലപ്പാലിൽ ഉള്ളതിനേക്കാൾ വളരെയേറെ മാസ്യം കൊളസ്‌ട്രത്തിൽ അടങ്ങിയിട്ടുണ്ട്. ആടുകളിലും കുതിരകളിലുമൊക്കെ കൊളസ്‌ട്രത്തിൽ കൊഴുപ്പിന്റെ അളവും വളരെക്കൂടുതൽ ആയിരിക്കും. എന്നാൽ ഒട്ടകങ്ങളിലും മനുഷ്യരിലുമെല്ലാം മുലപ്പാലിൽ ഉള്ളതിനേക്കാൾ കൊഴുപ്പിന്റെ അളവ് കൊളസ്‌ട്രത്തിൽ കുറവായിരിക്കും. പന്നികളിൽ പ്രസവാനന്തരം രണ്ടുമൂന്നു ദിവസത്തിനുശേഷമുള്ള മുലപ്പാലിൽ കൊളസ്‌ട്രത്തിൽ ഉള്ളതിനേക്കാൾ കൊഴുപ്പിന്റെ അംശം കൂടിയിരിക്കും. പന്നികളിലെ കൊളസ്‌ട്രത്തിലെ കൊഴുപ്പിന്റെ അളവിൽ പലതരം വ്യതിയാനങ്ങൾ ഉണ്ടായിരിക്കും.

നവജാതശിശുക്കളിൽ വളർച്ചയെത്താത്തതും വലിപ്പമുള്ളതുമായ ദഹനവ്യവസ്ഥയാണ് ഉള്ളത്, അവിടേക്ക് കൊളസ്‌ട്രം അതിലെ പോഷകങ്ങൾ ലഘുവായ അളവിൽത്തന്നെ ഗാഢമായ രൂപത്തിൽ എത്തിക്കുന്നു. ഇതിനു ലഘുവായി വയറിളക്കാനുള്ള കഴിവുമുണ്ട്, അങ്ങനെ കുട്ടിയുടെ ആദ്യത്തെ മലം പുറത്തുവരുന്നതിനെ എളുപ്പമാക്കാനും സഹായിക്കുന്നു. പ്രസവസമയത്ത് നവജാതശിശുവിന്റെ ശരീരത്തിൽ നിന്നും അമിതമായി രക്തത്തിന്റെ അളവിൽ കുറവുണ്ടാവുകയും അതിൻഫലമായി നിർജ്ജീവമാകുന്ന ചുവന്നരക്താണുക്കളുടെ അവശിഷ്ടമായ ബിലിറൂബിനെ പുറംതള്ളാനും ഇതുവഴി കഴിയുന്നു. അതിനാൽത്തന്നെ കുട്ടികളിൽ ഉണ്ടാവാനിടയുള്ള മഞ്ഞപ്പിത്തത്തെ തടയാനും ഇതു സഹായിക്കുന്നു. കൊളസ്‌ട്രത്തിൽ പ്രതിരോധം വർദ്ധിപ്പിക്കുന്ന കോശങ്ങളും IgA, IgG, IgM മുതലായ ആന്റിബോഡികളും അടങ്ങിയിരിക്കുന്നു. കാലമെത്താതെ പിറക്കുന്ന ചില ശിശുക്കളിൽ ചിലപ്പോൾ കുറച്ച് IgA കുടലിൽ ആഗിരണം ചെയ്ത് രക്തധമനികളിൽ എത്താൻ സാധ്യതയുണ്ട്. കാലമെത്തിപ്പിറക്കുന്ന കുട്ടികളിൽ ഈ ആഗിരണം ഉണ്ടാകാറില്ല. വലിയതന്മാത്രകളെ ആഗിരണം ചെയ്യാനാവാത്തവിധം കുടലിലെ സ്തരങ്ങൾ അടഞ്ഞുപോകുന്നതാണ് ഇതിനു കാരണം. എന്നാൽ ജനനശേഷവും കന്നുകാലികളിൽ ഇമ്മ്യൂണോഗ്ലോബുലിൽ ആഗിരണം ചെയ്യപ്പെടുന്നുണ്ട്. സ്വതേയുള്ള പ്രതിരോധശേഷിവർദ്ധിപ്പിക്കാൻ സഹായിക്കുന്ന ലാക്റ്റോഫെറിൻ, ലൈസോസൈം, ലാക്ടോപെറോക്സിഡേസ്, കോമ്പ്ലിമെന്റ്, പ്രൊലീൻ നിറഞ്ഞ പോളിപെപ്റ്റൈഡുകൾ (PRP) എന്നിവയെല്ലാം കൊളാസ്‌ട്രത്തിൽ അടങ്ങിയിരിക്കുന്നു. ഇതുകൂടാതെ പ്രതിരോധശേഷി വർദ്ധിപ്പിക്കാൻ സഹായകമായ , ഇന്റർല്യൂകിനുകൾ, റ്റ്യൂമർ നെക്രോസിസ് ഫാക്ടർ, കീമോകൈനുകൾ, തുടങ്ങി പല സൈറ്റോകീനുകളും കൊളസ്‌ട്രത്തിൽ ഉണ്ട്. വളർച്ചയെ സഹായിക്കുന്ന ഇൻസുലിൽ പോലെയുള്ള വളർച്ചാഘടകങ്ങളായ I (IGF-1), II, വളർച്ചയെ സഹായിക്കുന്ന ആൽഫ, ബീറ്റ 1, ബീറ്റ 2, ഫൈബ്രോബ്ലാസ്റ്റ് വളർച്ചാഘടകങ്ങൾ, എപിഡെർമൽ വളാർച്ചാഘടകം, ഗ്രനുലോസൈ മാക്രോഫേജ് - നെ ഉണർത്തുന്ന വളർച്ചാഘടകം, പ്ലേറ്റുലെറ്റുകളിൽ നിന്നും വരുന്ന വളർച്ചാഘടകം, വാസ്കുലർ എൻഡോതീലിയൽ വളർച്ചാഘടകം , കോളനീ ഉദ്ദീപനഘടകം-1. തുടങ്ങി ധാരാളം ഘടകങ്ങൾ കൊളസ്‌ട്രത്തിൽ ഉണ്ട്.

ഇവ കൂടാതെ കൊളസ്‌ട്രത്തിൽ ധരാളം മാംസ്യങ്ങളും ജീവകം എ, ഉപ്പ്, എന്നിവയും ഉള്ളപ്പോൾത്തന്നെ കാർബോഹൈഡ്രേറ്റുകളുടെയും ലിപിഡുകളുടെയും പൊട്ടാസ്യത്തിന്റെയും അളവ് മുലപ്പാലിലും കുറവ് ആയിരിക്കും. വളർച്ചയെ ഉദ്ദീപിക്കുന്ന ഘടകങ്ങളും സൂക്ഷാണുക്കളെ ചെറുക്കുന്ന വസ്തുക്കളുമാണ് കൊളസ്‌ട്രത്തിന്റെ ഏറ്റവും വലിയ മികവ്. കൊളസ്‌ട്രത്തിലുള്ള ആന്റിബോഡീസ് പരോക്ഷമായ പ്രതിരോധശേഷി നൽകുമ്പോൾ, വളർച്ചാഘടകങ്ങൾ കുട്ടിയുടെ വളർച്ചയെ ത്വരിതപ്പെടുത്തുന്നു. കുട്ടികളിലേക്കെത്തുന്ന കൊളസ്‌ട്രത്തിലെ ഘടകങ്ങൾ രോഗാണുക്കൾക്കെതിരെ ആദ്യസംരക്ഷണം നൽകുന്നു.


</doc>
<doc id="354338" url="https://ml.wikipedia.org/wiki?curid=354338" title="ഭൂട്ടാനിലെ വിദ്യാഭ്യാസമേഖല">
ഭൂട്ടാനിലെ വിദ്യാഭ്യാസമേഖല

ഉഗ്യെൻ വാങ്ചുക് (1907–26) ആണ് ഭൂട്ടാനിൽ പാശ്ചാത്യ മാതൃകയിലുള്ള വിദ്യാഭ്യാസം ആരംഭിച്ചത്. 1950-കൾ വരെ ഹാ, ബുംതാങ് എന്നിവിടങ്ങളിലുള്ള സ്കൂളുകൾ കൂടാതെ ബുദ്ധമത സന്യാസമഠങ്ങളിൽ മാത്രമാണ് വിദ്യാഭ്യാസ സൗകര്യമുണ്ടായിരുന്നത്. 1950 കളിൽ ഗവണ്മെന്റിന്റെ പിന്തുണയില്ലാതെ തന്നെ പല സ്വകാര്യ വിദ്യാഭ്യാസ സ്ഥാപനങ്ങളും സ്ഥാപിക്കപ്പെട്ടു. 1950-കളുടെ അവസാനത്തോടെ ഭൂട്ടാനിൽ ഇരുപത്തൊൻപത് ഗവണ്മെന്റ് സ്കൂളുകളും മുപ്പത് സ്വകാര്യ സ്കൂളുകളുമുണ്ടായിരുന്നു. പക്ഷേ ഇവിടെ 2,500 വിദ്യാർത്ഥികൾ മാത്രമേ പഠിക്കുന്നുണ്ടായിരുന്നുള്ളൂ. സെക്കന്ററി വിദ്യാഭ്യാസത്തിന് ഇന്ത്യയെ ആയിരുന്നു ഭൂട്ടാൻ ആശ്രയിച്ചിരുന്നത്. ക്രമേണ സ്വകാര്യ സ്കൂളുകൾ ഗവണ്മെന്റ് ഏറ്റെടുക്കുകയുണ്ടായി. ഒന്നാം പഞ്ചവത്സരപദ്ധതിയുടെ (1961–66) ഭാഗമായി ധാരാളം സ്കൂളുകൾ തുറന്നു. ഇക്കാലത്ത് ഭൂട്ടാനിൽ 108 സ്കൂളുകൾ പ്രവർത്തിക്കുന്നുണ്ടായിരുന്നു. ഇവിടെ 15,000 വിദ്യാർത്ഥികൾ പഠിക്കുന്നുണ്ടായിരുന്നു.

റോയൽ ഭൂട്ടാൻ പോളിടെൿനിക് എന്ന സ്ഥാപനം 1973-ൽ സ്ഥാപിക്കപ്പെട്ടു. ഷെറുബ്സെ കോളേജ് 1983-ൽ കാങ്ലങ്ങിൽ പ്രവർത്തനമാരംഭിച്ചു. 90കളിൽ ധാരാളം ജൂനിയർ കോളേജുകൾ പ്രവർത്തനമാരംഭിച്ചു.

ഇന്ത്യ, സിങ്കപ്പൂർ, ജപ്പാൻ, ഓസ്ട്രേലിയ, ന്യൂസിലന്റ്, ബ്രിട്ടൻ, ജർമനി, അമേരിക്ക എന്നിവിടങ്ങളിൽ ഭൂട്ടാനിൽ നിന്നുള്ള വിദ്യാർത്ഥീ-വിദ്യാർത്ഥിനികൾ ഉന്നതവിദ്യാഭ്യാസം നേടിയിട്ടുണ്ട്. വിദ്യാഭ്യാസത്തിനുശേഷം ഇവരിൽ ബഹുഭൂരിപക്ഷം പേരും തിരികെ സ്വന്തം നാട്ടിലെത്തിയിട്ടുണ്ട്.



</doc>
