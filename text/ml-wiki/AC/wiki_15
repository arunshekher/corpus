<doc id="359946" url="https://ml.wikipedia.org/wiki?curid=359946" title="അബാബ്കോ (ചോപ്ടാങ്ക്) വർഗ്ഗം">
അബാബ്കോ (ചോപ്ടാങ്ക്) വർഗ്ഗം

അമേരിക്കൻ ഐക്യനാടുകളിലെ ചെസാപീക് ഉൾക്കടലിൽ (Chesapeake Bay) പതിക്കുന്ന ചോപ്റ്റാങ്ക് നദിയ്ക്കു സമീപം മേരിലാൻറിന്റെ കിഴക്കൻ തീരങ്ങളിൽ ഡെൽമാർവ (Delmarva) ഉപദ്വീപിൽ അധിവസിച്ചിരുന്ന തദ്ദേശീയ ഇന്ത്യൻ വർഗ്ഗമായിരുന്നു അബാബ്കോ. ലോവർ ചോപ്ടാങ്ക് നദീതടത്തിനു സമാന്തരമായുള്ള പ്രദേശമായിരുന്നു പ്രധാന അധിവാസമേഖല.  ഈ അധിവാസ മേഖലയിൽ ഇന്നത്തെ ടാൽബട്ട് (Talbot), ഡോർച്ചെസ്റ്റർ (Dorchester), കരോലിൻ (Caroline) കൌണ്ടികളും ഉൾപ്പെട്ടിരുന്നു. ഇവർ ചോപ്ടാങ്ക് ഇന്ത്യൻസ് എന്ന പേരിലും അറിയപ്പെട്ടിരുന്നു. കിഴക്കൻ അൽഗോങ്കിയൻ ഉപഗോത്രമായിരുന്നു ഇവരെന്നാന്നാണ് വിശ്വസിക്കപ്പെടുന്നത്. 1765 ൽ പ്രസിദ്ധീകരിക്കപ്പെട്ട തോമസ് ബേകണ് (Thomas Bacon) തന്റെ "ലാസ് ഓഫ് മേരിലാൻറ്" (Laws of Maryland) എന്ന് പുസ്തകത്തിലാണ് ഇവരെപ്പറ്റി ആദ്യപരാമർശനമുണ്ടാകുന്നത്. 

ഇവർ ചോപ്റ്റാങ്ക് വർഗ്ഗത്തിന്റെ ഒരു ഉപവിഭാഗമായി ചില ചരിത്രകാരന്മാർ കണക്കുകൂട്ടുന്നു. ചോപ്റ്റോങ്ക് വംശത്തിൽ അബാബ്കോ, ഹുട്സാവാപ് (Hutsawap), ടെക്വാസിമോ (Tequassimo) എന്നിങ്ങനെ മൂന്ന് അവാന്തരവിഭാഗങ്ങളുണ്ടായിരുന്നുവെന്നാണ് ഇവരുടെ മതം. 1600 കളിലെ ജോൺ സ്മിത്തിന്റെ ചെസാപീക്ക് ഉൾക്കടൽ മേഖലയിലെ (Chesapeake) പര്യവേക്ഷണ രേഖകളിൽ ഈ വർഗ്ഗത്തെക്കുറിച്ച് പരാമർശിക്കപ്പെട്ടിട്ടില്ല. 1837 ആയപ്പോഴേയ്ക്കും ഈ വർഗ്ഗം ഒന്നാകെ അംഗബലം ക്ഷയിച്ച് ഏതാനും ചില വ്യക്തികൾ മാത്രം ബാക്കിയായി. ഇവർതന്നെ യഥാർത്ഥ അബാബ്കോകൾ മറ്റ് ഇന്ത്യൻ ഗോത്രങ്ങളുമായും ആഫ്രിക്കൻ വംശജരുമായി ലയിച്ചുള്ള മിശ്രവംശമായിരുന്നു.    

അലോങ്കിയൻ ഭാക്ഷ സംസാരിച്ചിരുന്ന ചോപ്റ്റോക് ഇന്ത്യൻസ് സ്വതന്ത്രവർഗ്ഗമായിരുന്നുവെങ്കിലും സാസ്ക്കാരികമായും ഭാഷാപരമായും ഇവർ തൊട്ടു തെക്കുള്ള വിശാല പാരമൌണ്ട് ചീഫ്ഡമായ നാൻറികോക്ക് വംശത്തോട് ബന്ധപ്പെട്ടിരുന്നു. കിഴക്കൻ തീരങ്ങളിൽ ഇവർക്കായിരുന്നു പ്രാമുഖ്യം.  ഇംഗ്ളീഷ് കുടിയേറ്റക്കാരുടെ ആഗമനത്തോടെ ഗോത്രങ്ങളുടെ ചരിത്രം വിവിധ പാതകളിലേയ്ക്കു വഴിതിരിഞ്ഞുപോയി. ചൊപ്റ്റ്ങ്ക് വർഗ്ഗക്കാർ യൂറോപ്യൻ അധിനിവേശകരുമായി നല്ല ബന്ധത്തിലായിരുന്നു. വിജാതീയ വിവാഹബന്ധങ്ങളിലൂടെയും മറ്റും ഇവരിൽ ഏതാനുംപേർ മുഖ്യധാരാ സമൂഹത്തിലെത്തിച്ചേർന്നു. ഏതാനും പിൻതുടർച്ചക്കാർ നിലനിന്നുവെങ്കിലും മറ്റനേകം ചെറിയ ഗോത്രവർഗ്ഗങ്ങളെപ്പോലെ ഒരു പ്രത്യേക സമൂഹമായി നിലനില്ക്കാനുള്ള ശ്രമം അവർ എന്നെന്നേയ്ക്കുമായി അവസാനിപ്പിച്ചു. ചോപ്ടാങ്ക്, മെരിലാൻറ്, ചോപ്റ്റാങ്ക് മിൽസ്, ഡിലാവെയർ എന്നീ പേരുകൾ നദിയുടെ പേരിൽ നിന്നാണുത്ഭവിച്ചത്.       

ആദ്യകാല വെള്ളക്കാരായ കുടിയേറ്റക്കാർ എത്തിയ കാലത്ത് ഒരു ചൊപ്റ്റാങ്ക് ഇന്ത്യൻ ഗോത്രത്തലവന്റെ പേരായിരുന്നു യഥാര്ത്ഥത്തിൽ അബാബ്കോ എന്ന നാമം. സാൻറി ഹിൽ പോയിന്റ്  (കേംബ്രിഡ്ജിന് പടിഞ്ഞാറ്) മുതൽ എൽ ഡോൺ (ഇന്നത്തെ ബോണ്ണി ബ്രൂക്ക്) വരെ, ഇന്നത്തെ കേംബ്രിഡ്ജ് ഉൾപ്പെടെയുള്ള പ്രദേശത്തായിരുന്നു അദ്ദേഹവും ജനങ്ങളും അധിവസിച്ചിരുന്നത്. ഈ പ്രദേശം 40 മാച്ച് കോട്ടുകൾക്കു (ഒറ്റ വൂളൻ ബ്ലാങ്കറ്റ് ഉപയോഗിച്ചു നിർമ്മിക്കുന്നതും ശരീരം മൂടിപ്പൊതിയുന്ന ഒറ്റവസ്ത്രം) പകരമായി ഇംഗ്ലീഷുകാർ ഇവരിൽ നിന്നു കൈവശപ്പെടുത്തി. ആദ്യകാല കുടിയേറ്റക്കാർ ഈ വർഗ്ഗത്തിന്റെ രാജാവിന്റെ പേര് വർഗ്ഗത്തെ മുഴുവനായി സൂചിപ്പിക്കുവാൻ ഉപയോഗിച്ചുവന്നു. അതോടൊപ്പം അവരുടെ വില്ലേജ് “കിങ്ങ് അബാബ്കോസ് ടൌൺ” എന്നും അറിയപ്പെട്ടു. ചോപ്ടാങ്ക് ഇന്ത്യൻസ് എന്ന പേരിലും ഈ വർഗ്ഗം അറിയപ്പെട്ടു. ചോപ്ടാങ്ക് എന്ന വാക്ക് നാൻറികോക്ക ഭാക്ഷയിലെ ""tshapetank"" നിന്ന് ഉടലെടുത്തതാണ്. ഇതിനർത്ഥം "a stream that separates" അഥവാ "place of big current" എന്നൊക്കെയാണ്. 

വെള്ളക്കാർ എത്തിയതിനു ശേഷം അബാബ്കോകൾ ഏകദേശം 1600 പേരായി ചുരുങ്ങി. 1669 ലും 1671 ലുമായി, ചോപ്റ്റാങ്ക്സ്, ഹറ്റ്സാവാപ്, ടെക്വിസ്സിനോ ചീഫുകൾക്കൊപ്പം ചേർന്ന് അബാബ്കോ വർഗ്ഗക്കാർ കുടിയേറ്റക്കാരുമായി ആദ്യ സമാധാനഉടമ്പടിയുണ്ടാക്കുകയും ചൊപ്റ്റാങ്ക് റിസർവ്വേഷൻ (McCallister) ഈ വർഗ്ഗങ്ങൾക്കായി മാത്രം നീക്കിവയ്ക്കുവാൻ ഈ സമാധാന ഉടമ്പടി ഒപ്പുവച്ചതിലൂടെ സാധിച്ചു. 

1676 ൽ ഹറ്റ്സാവാപ്, ടെക്വിസ്സിനോ ഗോത്രങ്ങളോടൊപ്പം ചേർന്ന് ചീഫ് അബാബ്കോ, ഇംഗ്ലീഷുകാരുടെയു നാൻറികോക്ക് ‘രാജാവ്’ “ഉന്നകോകാസിമ്മോണും” ഇടയില് ഒരു മധ്യസ്ഥൻ ആയി പ്രവർത്തിച്ചു. 1669 ലെ സമാധാന ഉടമ്പടിയുടെ കാലത്ത് ഡിലാവെയർ”(മിൻക്വാസ്)  വർഗ്ഗക്കാർ അവശിഷ്ട “വിക്കാമിസ്സെസ്” (Wickamisses) വർഗ്ഗവുമായി സഖ്യം ചെയ്ത് ചോപ്ടാങ്ക് വർഗ്ഗക്കാരെ ഉപദ്രവിച്ചിരുന്നു. എന്നിരുന്നാലും അബാബ്ക്കോ വർഗ്ഗക്കാരുടെ പ്രധാന ശത്രുക്കൾ സെനെക്കാസ് (Senecas) (വടക്കൻഇന്ത്യൻസ്) ആയിരുന്നു. സെനെക്കാസ് വർഗ്ഗക്കാർ ചോപ്റ്റാങ്കുകളെ തടവുകരായി പിടിച്ചിരുന്നു. 1683 ൽ ഇംഗ്ലീഷ് കുടിയേറ്റക്കാരുടെ മദ്ധ്യസ്ഥതയില് ആകെയുള്ള തടവുകാരിൽ നിന്ന് 14 ചോപ്ടാങ്ക് തടവുകാർ വിട്ടയയ്ക്കപ്പെട്ടു. വിട്ടയയ്ക്കപ്പെട്ടവരിൽ അബാബ്കോ രാജാവിന്റെ പുത്രിയും ഉൾപ്പെട്ടിരുന്നു. 

1681 ൽ ചീഫ് അബാബ്കോ, നാൻറികോക്കുകളോട് ഇംഗ്ലീഷുകാർക്കെതിരെ തങ്ങളോടൊപ്പം അണി ചേരുവാൻ അഭ്യർത്ഥിച്ചു. പക്ഷേ ഈ അഭ്യർത്ഥന നിരസിക്കപ്പെട്ടു. അബാബ്കോ ചീഫിന്റെ മരണത്തിനു ശേഷം അദ്ദേഹത്തിന്റെ പുത്രൻ നെറ്റ്ഗുഘ്വൌഗ്ടോൺ (Netgughwoughton) ചീഫ് ടെക്വിസ്സിനോയോടൊപ്പം നാൻറികോക്സിന്റെ രാജാവിനെ തെരഞ്ഞെടുക്കുന്നതിനോടനുബന്ധിച്ച് ഇംഗ്ലീഷുകാരുടെ ഉപദേശം ആരാഞ്ഞു.

1701 ൽ അവരുടെ ചീഫ് വിനികോകോ (Winicaco) ആയിരുന്നു. 1702 ൽ അദ്ദേഹത്തിന്റെ മരണശേഷം ജനങ്ങൾ റിസർവ്വേഷന്റെ പരിധിയ്ക്കുള്ളിലെ ജീവിതത്തിൽ അസംതൃപ്തരായിത്തീർന്നു. ജനങ്ങളിൽ കുറച്ചുപേർ വിശാലായതും വേട്ടയാടാൻ പറ്റിയ ഭൂമിയുള്ളതും ഇംഗ്ലീഷ് കുടിയേറ്റക്കാരുടെ ഉപദ്രവം കുറവുള്ളതുമായ ഉൾവനങ്ങളിലേയ്ക്ക് സഞ്ചരിച്ചു.  

ചോപ്ടാങ്കുകൾ അവർക്കു നീക്കിവച്ച റിസർവേഷന്റെയുള്ളിൽ അധിവസിക്കാനാരംഭിച്ചതോടെ അവരുടെയിടെയിലെ വിവിധ ഗോത്രങ്ങളിൽ നിലനിന്നരുന്ന വർഗ്ഗഭേദ ചിന്ത അപ്രത്യക്ഷമായി. ടെക്വിസിനോകളെ പ്രത്യേക വർഗ്ഗമായി പരാമർശിച്ചിരുന്നത് അവസാനിച്ചു. ഹറ്റ്സാവാപ് എന്ന വിഭാഗത്തെക്കുറിച്ച് 1727 നു ശേഷം പരാമർശനം വന്നതേയില്ല. 1726 ലെ ഒരു നിയമപ്രമാണം അനുസരിച്ച് അബാബ്കോകളും ഹറ്റ്സ്വാപ്പുകളും യോജിച്ച് "the 2 nations" എന്നു വിശേഷിപ്പിക്കപ്പെട്ടു. ചീഫ് വിനികാകോയുടെ മരണത്തിനു ശേഷം മകൾ ബെറ്റ് കാകോ (Betty Cacoe) രാജ്ഞിയായി തെരഞ്ഞെടുക്കപ്പെട്ടു. 1722 ലെ പ്രമാണങ്ങളിൽ അവരുടെ പേര് രേഖപ്പെടുത്തപ്പെട്ടിരിക്കുന്നു. 1727 വരെ അവർ ഈ വർഗ്ഗത്തിന്റെ രാജ്ഞിയായി തുടർന്നു. നിർഭാഗ്യവശാൽ ചോപ്ടാങ്ക് ഇന്ത്യൻ റിസർവേഷനിലെ ബാക്കിയുള്ള ഏതാനും പ്രദേശങ്ങളൊഴികെ, ഭൂരിപക്ഷം ഭൂമിയും കുടിയേറ്റക്കാർക്കു കൈമാറിയ ഭരണാധികാരിയായി അവർ ഓർമ്മിക്കപ്പെടുന്നു. റിസർവേഷൻ കൈമാറ്റം ചെയ്യപ്പെട്ടതിനു ശേഷം കുടിയേറ്റക്കാർ കുത്സിത മാർഗ്ഗങ്ങളിലൂടെ റിസർവ്വഷൻ ഭൂമിയുടെ അവകാശികളായിത്തീർന്നു. 14 പ്രത്യേകം പ്രത്യേകമായുള്ള പ്രമാണങ്ങളിലൂടെ 1692 നും 1720 നുമിടയ്ക്കുള്ള കാലഘട്ടത്തിൽ കുടിയേറ്റക്കാരുടെ നിയന്ത്രണത്തിലായിത്തീർന്നു. 1719 ൽ ടോംബിഷപ്പ് എന്ന ഇന്ത്യൻ വർഗ്ഗക്കാരൻ, തങ്ങളുടെ അധീനതയിലുള്ള ഭൂമി ഇംഗ്ലീഷ് കുടിയേറ്റക്കാർ കയ്യേറുന്നതിനെക്കുറിച്ച് ചോപ്ടാങ്ക് ഇന്ത്യൻസിനു വേണ്ടി, മേരിലാൻറ് അസംബ്ലിയൽ ഒരു പരാതി സമർപ്പിച്ചിരുന്നു. യൂറോപ്യൻ കുടിയേറ്റക്കാർ ഇറക്കുമതി ചെയ്ത സാംക്രമിക രോഗങ്ങളോട് തീരെ പ്രതിരോധശേഷിയില്ലാത്തതിനാൽ ചോപ്ടാങ്ക് ഇന്ത്യൻസിന്റെ അംഗസംഖ്യ ഗണ്യമായി കുറഞ്ഞു. ഭൂമി കുറഞ്ഞു വന്നതും ജീവസന്ധാരണ മാർഗ്ഗങ്ങൾ അടഞ്ഞതും യൂറോപ്യന്മാരുടെ സമ്മാനമായ ക്ഷയം, വസൂരി, രതിജന്യരോഗങ്ങൾ എന്നിവയാലും ഈ വർഗ്ഗക്കാരിലെ ഭൂരിപക്ഷവും മരണമടഞ്ഞു.   

അവരുടെ ഉപഗോത്രമായിരുന്ന നാൻറികോക്ക്സും ചോപ്ടാങ്കുകളിൽപ്പെട്ട ഏതാനു പേരും 1744 ൽ വടക്കൻ മേഖലയിലേയ്ക്ക് പോയി. കുറച്ചു പേർ റിസർവ്വേഷനിൽത്തന്നെ തുടരുകയും ചെയ്തു. 1792 ൽ വില്ലയം വാൻസ് മുറേ തന്റെ  ഗോത്രവർഗ്ഗപഠനത്തെക്കുറിച്ചുള്ള ചില പ്രബന്ധങ്ങൾ തോമസി ജാഫേർസനു സമർപ്പിച്ചിരുന്നു. ഇതിൽ ചോപ്ടോങ്ക് വർഗ്ഗം വെറും 9 പേർ മാത്രമുള്ള സംഘമായി ചുരുങ്ങിയ കാര്യം ചൂണ്ടിക്കാട്ടിയിരുന്നു. ഇവർ സെഡർ മരത്തൊലികൾ കൊണ്ട് മേഞ്ഞ നാല് പഴയ വിഗ്വാമുകളിൽ (റ്റീപ്പീ, കുടിൽ എന്നിവ) കഴിയുന്നതായി പറഞ്ഞിരുന്നു. ഇവരെ നയിച്ചിരുന്നത് രാജ്ഞി മേരി മൾബറിയായിരുന്നു. 1801 ൽ മേരി മൾബറി മരണമടയുകയും അവരുടെ അധീനതയിലുണ്ടായിരുന്ന 20 ഏക്കറോളം ഭൂമി സംസ്ഥാനത്തിന്റെ അധീനതയിലാകുകയും ചെയ്തു. 1856 ലെ ഒരു മേരിലാൻറ് ആക്ടിൽ ചോപ്ടാങ്കുകളുടെ ഭൂമി, അവർ ഒരു വർഗ്ഗമായി നിലവിലില്ലാത്തതിനാൽ ഒരു പാഴ്നിലമായി പരിഗണിച്ച് പഴയ പ്രമാണം റദ്ദാക്കി ഭൂമി സംസ്ഥാനത്തോടു ചേർത്തതായി രേഖപ്പെടുത്തിയിരിക്കുന്നു.    

ഈ വർഗ്ഗക്കാർ കിഴക്കൻ അലോങ്കിയൻ ഭാഷാ കുടുംബത്തിൽപ്പെട്ട "നാൻറികോക്ക്" ഭാഷയാണ് സംസാരിച്ചിരുന്നുത്. ഈ ഭാഷ ഡിലാവെയർ ഭാഷയുമായി അടുത്ത ബന്ധമുണ്ടായിരുന്നു.


</doc>
<doc id="359955" url="https://ml.wikipedia.org/wiki?curid=359955" title="നോർത്ത് അമേരിക്കൻ പി-51 മസ്റ്റാങ്ങ്">
നോർത്ത് അമേരിക്കൻ പി-51 മസ്റ്റാങ്ങ്

നോർത്ത് അമേരിക്കൻ പി-51 മസ്റ്റാങ്ങ് (ഇംഗ്ലീഷ്: North American P-51 Mustang) ഒരു അമേരിക്കൻ പോർവിമാനമാണ്. ഈ വിമാനത്തിനെ രണ്ടാം ലോകമഹായുദ്ധത്തിലും, കൊറിയൻ യുദ്ധത്തിലും, മറ്റ് യുദ്ധങ്ങളിലും ഉപയോഗിച്ചിരുന്നു. നോർത്ത് അമേരിക്കൻ ഏവിയേഷനാണ് മസ്റ്റാങ്ങ് ഉണ്ടാക്കിയ കമ്പനി. യഥാർത്ഥത്തിൽ, റോയൽ എയർ ഫോഴ്സിനു വേണ്ടി ആയിരുന്നു ഈ വിമാനം നിർമ്മിച്ചത്. രണ്ടാം ലോകമഹായുദ്ധത്തിൽ, മസ്റ്റാങ്ങുടെ പിന്നീടുള്ള രൂപങ്ങളെ ഉപയോഗിച്ചത് ബോംബർ വിമാനങ്ങളെ സംരക്ഷിക്കാൻ ആയിരുന്നു. കൊറിയൻ യുദ്ധത്തിൻ്റെ തുടക്കത്തിൽ, ഐക്യരാഷ്ട്രസഭയുടെ പ്രാഥമികമായ പോർവിമാനമായിരുന്നു പി-51 മസ്റ്റാങ്ങ്.


</doc>
<doc id="359956" url="https://ml.wikipedia.org/wiki?curid=359956" title="ഖാറഗൗലി">
ഖാറഗൗലി

ജോർജ്ജിയയിലെ കാറഖൗലി ജില്ലയുടെ ഭരണ കേന്ദ്രമാണ് ഖാറഗൗലി പട്ടണം - Kharagauli (Georgian: ხარაგაული). ഇടുങ്ങിയതും ആയമേറി വളരെ ദുർഘടവുമായ ച്ച്‌ഖേരിമേല നദിയുടെ ഇരുകരകളിലായിട്ടാണ്
ഈ പട്ടണം സ്ഥിതിചെയ്യുന്നത്. സമുദ്ര നിരപ്പിൽ നിന്ന് 280-400 മീറ്റർ ഉയരത്തിലാണ് ഇതിന്റെ സ്ഥാനം.
1870കളിൽ റെയിൽവേ സ്റ്റേഷൻ ആയാണ് പ്രദേശം സ്ഥാപിച്ചത്. ജോർജ്ജിയയുടെ തലസ്ഥാനമായ റ്റ്ബിലിസും ജോർജ്ജിയയിലെ മറ്റൊരു നഗരമായ പോറ്റി (Poti) യുമായി ബന്ധിപ്പിക്കുന്ന സ്ഥിരം റെയിൽവേ റൂട്ടായിട്ടായിരുന്നു ഇത് സ്ഥാപിച്ചത്. പിന്നീട് ഈ പ്രദേശം ഭരണ പ്രദേശമായും സാമ്പത്തിക മേഖലയായും മാറുകയായിരുന്നു. 2002ലെ സെൻസസ് പ്രകാരം ഇവിടത്തെ ജനസംഖ്യ 2380 ആണ്‌ 

ഈ പട്ടണത്തിന്റെ പടിഞ്ഞാറൻ മേഖലയിലെ കവാട പ്രദേശം വെള്ളച്ചാട്ടങ്ങളും സുന്ദരമായ വൻ പാറകളും കൊണ്ട് സുന്ദരമായ പ്രദേശമാണ്. ച്ച്‌ഖേരിമേന നദിയുടെ വലത്തെ കരയിലുള്ള രണ്ടു വലിയ ഗുഹകൾ സഞ്ചാരികളുടെ പ്രധാന ആകർഷണ കേന്ദ്രമാണ്. ശിലായുഗത്തിലെ ആദിമ മനുഷ്യർ വസിച്ചിരുന്നതെന്ന് കരുതപ്പെടുന്ന ഈ ഗുഹകളെ രാക്ഷസന്റെ ഗുഹ ( "the giant's hole") എന്നാണ് അറിയപ്പെടുന്നത്.
നദിയുടെ ഇടത്തെ തീരത്ത് നിന്ന് അൽപം അകന്ന് രാക്ഷസൻമാരുടെ പ്രതിമകൾ സ്ഥാപിച്ചിട്ടുണ്ട്. ദി ജൈന്റസ് - "the giants" എന്നാണ് ഈ പ്രദേശം അറിയപ്പെടുന്നത്.

മധ്യകാലഘട്ടത്തിലെ മാതൃകയിൽ നിർമ്മിച്ചതെന്ന് കരുതപ്പെടുന്ന ഒരു കോട്ടയുടെ അവശിഷ്ടങ്ങൾ ഖാറഗൗലി പട്ടണത്തിന് സമീപം ഇപ്പോഴും നിലനിൽക്കുന്നുണ്ട്. ഖാന്ധി, ഖാറഗൗലി കോട്ട എന്നീ പേരുകളിൽ ഇത് പരാമർശിക്കപ്പെടുന്നുണ്ട്. 1675-1737 കാലഘട്ടത്തിൽ ജീവിച്ചിരുന്ന ഹുസൈൻ ഖുലി ഖാൻ എന്ന ജോർജിയൻ രാജാവായിരുന്ന വാഖ്താങ് ആറാമൻ രാജാവിന്റെ( King Vakhtang VI) വിവാഹം നടന്നത് ഈ കോട്ടയിലായിരുന്നു എന്ന് പറയപ്പെടുന്നുണ്ട്.
ചെറിയ ഖാറഗൗലി (Small Kharagauli) എന്ന പേരിൽ ഇവിടെ ഒരു ജില്ലയുണ്ട്. സ്വയം ഭരണാധികാരമുള്ള ഒരു പ്രദേശമാണിത്. 14, 11 നൂറ്റാണ്ടുകളിൽ സ്ഥാപിക്കപ്പെട്ടതെന്ന് കരുതപ്പെടുന്ന ശവകുടീരങ്ങളും ഒരു ക്രസ്റ്റ്യൻ ചർച്ചും ഇവിടെ നിലനിന്നിരുന്നു.

ഈ പട്ടണത്തിന്റെ മധ്യത്തിലായി മൂന്നു നിലകളുള്ള കെട്ടിടത്തിലാണ് ഇതിന്റെ ഭരണസിരാ കേന്ദ്രം പ്രവർത്തിക്കുന്നത്. നദിയുടെ തീരത്തായി ഒരു വലിയ പാർക്കും 1978ൽ സ്ഥാപിച്ച പ്രാദേശിക പഠന മ്യൂസിയവും ഇവിടെ സ്ഥിതിച്ചെയ്യുന്നുണ്ട്. മൂന്ന് സെക്കണ്ടറി സ്‌കൂളുകളും ഒരു സെമിത്തേരിയും രണ്ടു കിൻഡർഗാർട്ടെൻ(കെജി) സ്‌കൂളുകളും ആശുപത്രി, പോളിക്ലിനിക്, ലൈബ്രറി, സംഗീത സ്‌കൂൾ, തിയേറ്റർ, ഫർണിച്ചർ ഫാക്ടറി എന്നിവയും ഇവിടെ സ്ഥിതിചെയ്യുന്നുണ്ട്.


</doc>
<doc id="359962" url="https://ml.wikipedia.org/wiki?curid=359962" title="ലീനിയേജ് ഓഎസ്">
ലീനിയേജ് ഓഎസ്

ആൻഡ്രോയിഡ് ഓപ്പറേറ്റിങ് സിസ്റ്റം അടിസ്ഥാനമാക്കി വികസിപ്പിച്ചെടുത്ത ഒരു ഓപ്പൺ സോഴ്സ് ഓപ്പറേറ്റിങ് സിസ്റ്റമാണ് ലീനിയേജ് ഓഎസ്. സ്മാർട്‌ഫോണുകൾ ടാബ്ലറ്റ് എന്നിവക്ക് അനുയോജ്യമായ ഈ ഓപ്പറേറ്റിങ് സിസ്റ്റം, വളരെ ജനപ്രിയമായിരുന്ന സയാനോജെൻമോഡിന്റെ പിൻഗാമി ആണ്. ഡിസംബർ 2016 ൽ ആണ് സയാനോജെൻമോഡിന്റെ പിന്നിൽ പ്രവർത്തിച്ച സയാനോജെൻ ഇൻക് പ്രവർത്തനം നിർത്തിയത്. ഡിസംബർ 26ന് ലീനിയേജ് ഓഎസ് പുറത്തിറങ്ങി. സയാനോജെൻ എന്ന ബ്രാൻഡ് സയാനോജെൻ ഇൻകിന്റെ കൈവശമായതിനാൽ പുതിയ ഓപ്പറേറ്റിങ് സിസ്റ്റത്തിന്‌ ലീനിയേജ് ഓഎസ് എന്ന നാമം നൽകി.

ആൻഡ്രോയിഡ് ഓപ്പറേറ്റിങ് സിസ്റ്റം അടിസ്ഥാനമാക്കി വികസിപ്പിച്ചെടുത്ത ഒരു ഓപ്പൺ സോഴ്സ് ഓപ്പറേറ്റിങ് സിസ്റ്റമായിരുന്നു സയാനോജെൻമോഡ്. സ്മാർട്‌ഫോണുകൾ ടാബ്ലറ്റ് എന്നിവയെ ഉദ്ദേശിച്ചിറക്കിയ ഈ സംവിധാനം വളരെ ജനപ്രിയമായി. ചില റിപ്പോർട്ടുകൾ പ്രകാരം മാർച്ച് 2015 ൽ 50 ദശലക്ഷത്തിലേറെ ആളുകൾ സയാനോജെൻമോഡ് തങ്ങളുടെ ഫോണുകളിൽ ഉപയോഗിക്കുന്നതായി കണ്ടെത്തിയിരുന്നു.

2013 ൽ, സ്ഥാപകനായ സ്റ്റീവ് കൊണ്ടിക്, സയാനോജെൻ ഇൻക് എന്ന സ്ഥാപനം മുഖേന സയാനോജെൻമോഡിനെ വിപണനം ചെയ്യുന്നതിൽ വിജയിച്ചു. എന്നാൽ ഈ പദ്ധതിയുടെ ജനപ്രീതി വേണ്ടരീതിയിൽ മുതലെടുക്കാൻ അവർക്ക് പിന്നീട് കഴിഞ്ഞില്ല. കമ്പനിയുടെ തലപ്പത്ത് അഴിച്ചുപണി പലതും നടത്തിയെങ്കിലും ഒന്നും വിജയിക്കാതെ, ഒടുവിൽ ഡിസംബർ 2016ന് അവർ പ്രവർത്തനം മതിയാക്കി. എന്നാൽ പദ്ധതിയുടെ കോഡ് ഓപ്പൺ സോഴ്സ് മാതൃകയിൽ ആയിരുന്നതിനാൽ ഉടൻ തന്നെ അത് ലീനിയേജ് ഓഎസ് എന്ന പേരിൽ പുറത്തിറക്കി. 


</doc>
<doc id="359965" url="https://ml.wikipedia.org/wiki?curid=359965" title="ദായ് ഷിയാങ്ങ്">
ദായ് ഷിയാങ്ങ്

ചൈനീസ് ചിത്രകാരനും ഫോട്ടോഗ്രാഫറുമാണ് ദായ് ഷിയാങ്ങ് (ജനനം ː1978). ടിയാൻജിനും ബീജിംഗും കേന്ദ്രീകരിച്ചു പ്രവർത്തിക്കുന്നു. 
ചൈനയിലെ ടിയാൻജിനിൽ ജനിച്ച ദായ് ഷിയാങ്ങിന്റെ പ്രവർത്തനം ടിയാൻജിനിലും ബെയ്ജിങ്ങിലുമായാണ്. ചെനയിലെ നാൻകായ് സർവകലാശാലയിലെ പൗരസ്ത്യ കലാവിഭാഗത്തിൽ നിന്ന് 2001 ൽ ബിരുദം നേടി. ബീജിംഗിലെ സെൻട്രൽ അക്കാദമി ഫ് ഫൈൻ ആർട്സിന്റെ ഫോട്ടോഗ്രാഫി വകുപ്പിലും പഠിച്ചു. ചിത്രകലയും ഫോട്ടോഗ്രാഫിയും തന്റെ രചനകൾക്കായി ഉപയോഗപ്പെടുത്താറുണ്ട്. 
ചൈനീസ് പരമ്പരാഗത ചിത്രകലയിൽ നിന്നും ഊർജ്ജമുൾക്കൊണ്ടു വലിപ്പമുള്ള ഡിജിറ്റൽ പനോരമ ഫോട്ടോ കൊളാഷുകൾ തീർക്കലാണ് ഇദ്ദേഹത്തിന്റെ രചനാ രീതി. പഠിക്കുന്നതിന്റെ ഭാഗമായി ഴാങ് സെഡ്വാന്റെ ചിത്രം പകർത്താൻ ശ്രമിച്ചതാണ് ഈ സംരംഭത്തിലേക്കുള്ള വഴി തുറന്നത്. ചൈനീസ് പരമ്പരാഗത ചിത്രകല പഠിക്കുന്നതിന്റെ ഭാഗമായി ഴാങ് സെഡ്വാന്റെ ചിത്രം പകർത്താൻ ശ്രമിച്ചതാണ് ഈ സംരംഭത്തിലേക്കുള്ള വഴി തുറന്നത്. യാഥാസ്ഥിക ലോകവീക്ഷണമുള്ള ചൈനയുടെ ഉദാരവത്കരണത്തിനുശേഷമുള്ള പാശ്ചാത്യ-പൗരസ്ത്യ സംസ്‌കാരങ്ങളുടെ സംഘർഷമാണ് ദായ് ഷിയാങ്ങിന്റെ ചിത്രങ്ങളിൽ മുഖ്യമായും കാണുന്നത്. 
കൊച്ചി-മുസിരിസ് ബിനാലെ 2016 ൽ, സോങ്ങ് വംശ കാലഘട്ടത്തിലെ പെയ്ന്റിംഗിന്റെ ഇരുപത്തിയൊന്നാം നൂറ്റാണ്ടിലെ പുനരാഖ്യാനമായ 'ദി ന്യൂ എലോംഗ് ദി റിവർ ഡ്യൂറിംഗ് ദി കിങ്ങ്മിങ്ങ് ഫെസ്റ്റിവൽ 2014' എന്ന രചന അവതരിപ്പിച്ചിരുന്നു. പ്രധാന വേദിയായ ആസ്പിൻവാൾ ഹൗസിലായിരുന്നു പ്രദർശനം. 25 മീറ്ററോളം ദൈർഘ്യമുള്ള ഈ ഡിജിറ്റൽ ഫോട്ടോ പനോരമ, സൂക്ഷ്മതകളുടെയും ചരിത്രത്തിന്റെ കാലികപ്രസക്തമായ പുനരാഖ്യാനം കൊണ്ട് ശ്രദ്ധേയമായിരുന്നു. പന്ത്രണ്ടാം നൂറ്റാണ്ടിലെ ഴാങ് സെഡ്വാന്റെ പ്രശസ്ത വരയായ റിവർസൈഡ് സീൻ അറ്റ് കിങ്ങ്മിങ്ങ് ഫെസ്റ്റിനെ അടിസ്ഥാനമാക്കിയ സൃഷ്ടിയാണിത്. അതിലെ കഥാപാത്രങ്ങളെയും സംഭവവികാസങ്ങളേയും പൂർണമായും പരിവർത്തനം ചെയ്ത് ഈ രചനയിലുൾപ്പെടുത്തിയിരിക്കുന്നു. മൂന്നുവർഷമെടുത്ത് പൂർത്തീകരിച്ച ഈ ഡിജിറ്റൽ ചിത്രത്തിൽ ആയിരത്തിലധികം ഷോട്ടുകളും ഒരു ടെറാബൈറ്റോളം ഡേറ്റയും പതിനായിരത്തിലേറെ ലെയറുകളിലായി പ്രോസസിംഗും ചെയ്താണ് അന്തിമചിത്രം തയ്യാറാക്കിയത്. ആയിരത്തോളം കഥാപാത്രങ്ങൾ കടന്നുവരുന്ന പനോരമയിൽ 90 കഥാപാത്രങ്ങളായി ദായ് ഷിയാങ്ങ് തന്നെ വേഷമിട്ടിട്ടുണ്ട്. 

തെരുവുകച്ചവടക്കാരുമായി തർക്കത്തിലായിരിക്കുന്ന ചെൻഗ്വാൻ എന്ന സ്ഥാനപ്പേരുള്ള നഗരഭരണ ഉദ്യോഗസ്ഥർ, കുടികിടപ്പുകാരെ നിർബന്ധിതമായി ഒഴിപ്പിക്കുന്ന റിയൽ എസ്റ്റേറ്റ് സംരംഭകർ, ലൈംഗികതൊഴിലാളികളുടെ തെരുവുകൾ, വിലകൂടിയ ആഡംബര കാറുകൾ, അപകടദൃശ്യങ്ങൾ, ഇവയ്ക്കിടയിലൂടെ ഇതൊന്നും അറിയാതെ ക്യാമറയുമായി നടക്കുന്ന വിനോദസഞ്ചാരികൾ എന്നിങ്ങനെ നവ ലോകത്തോട് സംവേദിക്കുന്ന ഒട്ടേറെ ചിഹ്നങ്ങൾ ഈ പനോരമയിലുടനീളം ഉപയോഗിച്ചിരിക്കുന്നു. മുപ്പതോളം രംഗങ്ങൾ ഉൾപ്പെടുന്ന പനോരമയിൽ യഥാർഥ സംഭവങ്ങളുടെ പുനരാഖ്യാനവും ചിലയിടത്ത് ഉപയോഗിച്ചിട്ടുണ്ട്. 2009ൽ നദിയിൽപെട്ട കുട്ടികളെ രക്ഷിക്കാൻ ശ്രമിക്കുന്നതിനിടെ മൂന്നു സർവ്വകലാശാലാ വിദ്യാർഥികൾ മുങ്ങിമരിച്ച സംഭവം ചിത്രത്തിൽ ഉൾപ്പെടുത്തിയിരിക്കുന്നു. വിദ്യാർഥികളുടെ ശവശരീരം കണ്ടെത്തുവാൻ മീൻപിടിത്തക്കാർ വൻതുക ആവശ്യപ്പെട്ടത് ചൈനയിൽ പ്രതിഷേധത്തിനിടയാക്കിയിരുന്നു. അപകടം നടന്ന സ്ഥലത്തുനിന്ന് ഉന്നത പൊലീസ് ഉദ്യോഗസ്ഥന്റെ മകൻ പിതാവിന്റെ പേരുപയോഗിച്ചു രക്ഷപ്പെടുന്ന രംഗവും ഇതിലുണ്ട്.


</doc>
<doc id="359977" url="https://ml.wikipedia.org/wiki?curid=359977" title="അമുനെറ്റ്">
അമുനെറ്റ്

ഒരു പുരാതന ഈജിപ്ഷ്യൻ ദേവതയാണ് അമുനെറ്റ് (; അമനെറ്റ്, അമോനെറ്റ്, അമൗനെറ്റ് എന്നിങ്ങനെയും ഉച്ചരിക്കപ്പെടുന്നു). അമുനിന്റെ പത്നിയും ഒഗ്ഡോദ് എന്ന അഷ്ടദൈവ ഗണത്തിൽപ്പെടുന്ന ദേവതയുമാണ് അമുനെറ്റ്.

"ഗുപ്തമായത് ("സ്ത്രീ".)" എന്നാണ് അമുനെറ്റ് എന്ന പദത്തിനർഥം. അമുനിന്റെ സ്ത്രീലിംഗ രൂപവുമാണ് അമുനെറ്റ്. കർണ്ണാക്കിലെ അമുനിന്റെ ക്ഷേത്രത്തിൽ, അമുനെറ്റിനുവേണ്ടിയും പ്രത്യേക പൂജാരികൾ ഉണ്ടായിരുന്നു. സെഡ് ഫെസ്റ്റിവൽ മുതലായ രാജകീയ ഉത്സവങ്ങളിലും അമുനെറ്റിന് പ്രധാനിയായിരുന്നു. ശിരസ്സിൽ ഒരു ചുവന്ന കിരീടവും കയ്യിൽ പാപ്പിറസ് ദണ്ഡുമേന്തിയ രൂപത്തിലാണ് അമുനെറ്റിനെ ചിത്രീകരിച്ചിരുന്നത്.


</doc>
<doc id="359982" url="https://ml.wikipedia.org/wiki?curid=359982" title="അൻഹുർ">
അൻഹുർ

പുരാതന ഈജിപ്ഷ്യൻ ഒരു ദേവനാണ് അൻഹുർ (ഇംഗ്ലീഷ്: Anhur). ഒനുറിസ്(Onuris), ഒനൗറിസ്(Onouris), അൻ-ഹേർ(An-Her), അൻഹുറെറ്റ്(Anhuret), ഹൻ-ഹേർ(Han-Her), ഇൻഹെർറ്റ്(Inhert) എന്നീ പേരുകളിലും അൻഹുർ അറിയപ്പെടുന്നു. യുദ്ധത്തിന്റെ ദേവനാണ് അൻഹുർ. പുരാതന ഈജിപ്തിലെ അബിഡോസ് പ്രദേശത്ത്, പ്രത്യേഗിച്ചും തിനീസിലാണ് അൻഹുറിനെ പ്രധാനമായും ആരാധിച്ചിരുന്നത്. ഈജിപ്ഷ്യൻ പുരാണപ്രകാരം തന്റെ പത്നിയായ മെഹിത്തിനെ, അൻഹുർ ദേവൻ നൂബിയയിൽ നിന്നും തിരികെ കൊണ്ടുവന്നു എന്നാണ് കഥ. അൻഹുറിന്റെ പേരിലും ഇത് പ്രതിഫലിക്കുന്നു. അകലെയുള്ളതിനെ അടുത്തെത്തിക്കുന്നത് എന്നാണ് അൻഹുർ എന്ന പദത്തിനർഥം.

ശത്രുക്കളെ ഇല്ലായ്മ ചെയ്യുന്നവൻ എന്നും അൻഹുർ വിശേഷിക്കപ്പെട്ടിരുന്നു. ശിരോ-അലങ്കാരത്തിൽ നാല് തൂവലുകളോട് കൂടി കയ്യിൽ ഒരു പടക്കുന്തവും ധരിച്ച് താടിയുള്ള ഒരു മനുഷ്യരൂപമാണ് അൻഹുർ ദേവന്റേത്. ചിലപ്പോളൊക്കെ ശക്തിയുടെ പ്രതീകം എന്ന നിലയിൽ സിംഹത്തിന്റെ ശിരസ്സോട്കൂടിയും അൻഹുറിനെ ചിത്രീകരിക്കാറുണ്ട്.

യുദ്ധത്തിന്റെ ദേവനായതിനാൽ പുരാതന ഈജിപ്ഷ്യൻ സൈനികർക്കിടയിൽ വളരെ വലിയ ഒരു സ്ഥാനമാണ് അൻഹുറിനുണ്ടായിരുന്നത്. മനുഷ്യരൂപിയായ രാജകീയ യോദ്ധാവായും അൻഹുറിനെ കരുതിയിരുന്നു. അൻഹുർ ദേവന്റെ ഉത്സവദിനങ്ങളിൽ പ്രതീകാത്മകമായ യുദ്ധങ്ങളും അനുഷ്ഠിക്കാറുണ്ട്. ഗ്രീക് ഐതിഹ്യപ്രകാരം യുദ്ധത്തിന്റെ ദേവനായ അറീസിന് തത്തുല്യനാണ് അൻഹുർ.


</doc>
<doc id="359984" url="https://ml.wikipedia.org/wiki?curid=359984" title="ചേനപ്പാടി">
ചേനപ്പാടി

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ എരുമേലി തെക്ക് വില്ലേജിലെ ഗ്രാമമാണ് ചേനപ്പാടി. മണിമലയാർ അതിരിടുന്ന ചേനപ്പാടി ഗ്രാമത്തിന് സമീപമാണ് നിർദ്ദിഷ്ട ശബരിഗിരി അന്താരാഷ്ട്ര വിമാനത്താവളം വിഭാവനം ചെയ്യ്തിരിക്കുന്നത്. കാഞ്ഞിരപ്പള്ളി, പൊൻകുന്നം, ചിറക്കടവ്, മണിമല, എരുമേലി എന്നിവയാണ് സമീപ സ്ഥലങ്ങൾ. റബ്ബർ, വാഴ, കുരുമുളക്, കാപ്പി, മരച്ചീനി എന്നിവയാണ് പ്രധാന കൃഷി.

ഇടയാറ്റ്കാവ് ദേവീ ക്ഷേത്രം, കണ്ണമ്പള്ളി ഭഗവതീ ക്ഷേത്രം, പൂതക്കുഴി ശ്രീകൃഷ്ണസ്വാമി ക്ഷേത്രം എന്നിവയാണ് ഗ്രാമത്തിലെ ഹൈന്ദവ ആരാധനാലയങ്ങൾ. തരകനാട്ടുകുന്ന് സെന്റ്. ആന്റണീസ് ചർച്ച്, സി.എസ്.ഐ ചർച്ച് എന്നിവയാണ് പ്രധാന ക്രൈസ്തവ അരാധനാലയങ്ങൾ. ഗ്രാമത്തിൽ രണ്ട് ജുമാ മസ്ജിദുകളുമുണ്ട്.

രണ്ട് ലോവർ പ്രൈമറി വിദ്യാലയങ്ങളും ഒരു അപ്പർ പ്രൈമറി വിദ്യാലയവും ഗ്രാമത്തിൽ പ്രവർത്തിച്ചുവരുന്നു. സെന്റ്. ആന്റണീസ് എൽ.പി.എസ്, ഗവ. എൽ.പി.എസ്, എൻ.എസ്.എസ് യു പി സ്കൂൾ എന്നിവയാണവ.
ഇവയെ കൂടാതെ ഒരു സ്വകാര്യ ഫാർമസി കോളേജും ഗ്രാമത്തിൽ പ്രവർത്തിക്കുന്നു. വിവേകാനന്ദ എഡ്യുക്കേഷണൽ ട്രസ്റ്റിന് കീഴിലുള്ള ഈ സ്ഥാപനം ഹിന്ദുസ്ഥാൻ കോളേജ് ഓഫ് ഫാർമസി എന്നറിയപ്പെടുന്നു. കേരള ആരോഗ്യ സർവ്വകലാശാലയുമായി അഫിലിയേറ്റ് ചെയ്യ്തിതിരിക്കുന്ന കോളേജിന് AICTE യുടെയും ഫാർമസി കൗൺസിൽ ഓഫ് ഇന്ത്യയുടേയും അംഗീകാരമുണ്ട്.
ചേനപ്പാടി ഗ്രാമവും ആറന്മുള വള്ളസദ്യയുമായി ബന്ധപ്പെട്ട് നിൽക്കുന്ന ഒരു ആചാരമാണ് പാളതൈര് സമർപ്പണം. നൂറ്റാണ്ടുകളായി ആറന്മുള വള്ളസദ്യയിൽ വിളമ്പുന്ന പാളതൈര് എത്തിച്ചു നൽകിയിരുന്നത് ചേനപ്പാടി ഗ്രാമത്തിൽ നിന്നുമായിരുന്നു. 

ചേനപ്പാടി കേളുച്ചാരുടെ പാളത്തൈര് കൊണ്ടുവാ, കൊണ്ടുവാ...

ചേനപ്പാടി ചേകവൻറ പാളത്തൈര് കൊണ്ടുവന്ന്, പാരിലേഴും ഭഗവാന് കൊണ്ടുവിളമ്പ്... 

എന്നിങ്ങനെ വള്ളപ്പാട്ടിലൂടെ പാടിയാണ് സദ്യ സമയത്ത് ഭക്തർ തൈര് ചോദിച്ചിരുന്നത്. പണ്ട് കാലങ്ങളിൽ ചേനപ്പാടിയിൽനിന്നും മണിമലയാറ്റിലൂടെ തിരുവല്ല-പുളിക്കീഴ് വഴി പമ്പയാറ്റിലെത്തിയാണ് ആറന്മുള പാർത്ഥസാരഥി ക്ഷേത്രത്തിൽ പാളതൈര് സമർപ്പണം നടത്തിയിരുന്നത്. കാലക്രമേണ മുടങ്ങിപ്പോയ ആചാരം 2008 ലാണ് പുനരാരംഭിച്ചത്. ഇന്നും ആറന്മുളയിൽ ജന്മാഷ്ടമി ദിനത്തിലെ സദ്യയിൽ വിളമ്പുന്നത് ചേനപ്പാടിയിൽ നിന്ന് എത്തിച്ചു നൽകുന്ന തൈരാണ്.
അനേകം റബ്ബർ അധിഷ്ടിത വ്യവസായങ്ങൾ ഗ്രാമത്തിൽ പ്രവർത്തിച്ചുവരുന്നു. ഇതിൽ പ്രധാനം കേരള സ്റ്റേറ്റ് കോ-ഓപ്പറേറ്റീവ് റബ്ബർ മാർക്കറ്റിംഗ് ഫെഡറേഷനു(റബ്ബർമാർക്ക്) കീഴിലുള്ള ക്രംബ് ഫാക്ടറിയാണ്. ദിവസവും 20 മെട്രിക്ക് ടൺ ക്രംബ് ഉദ്പാദിക്കാൻ ശേഷിയുള്ള ഈ സ്ഥാപനം 1989-ലാണ് ആരംഭിച്ചത്.


</doc>
<doc id="359989" url="https://ml.wikipedia.org/wiki?curid=359989" title="ഗോവയിലെ മുഖ്യമന്ത്രിമാരുടെ പട്ടിക">
ഗോവയിലെ മുഖ്യമന്ത്രിമാരുടെ പട്ടിക

തെക്കേ ഇന്ത്യയിലെ തീരദേശ സംസ്ഥാനമായ ഗോവയുടെ സർക്കാർത്തലവനാണ് ഗോവ മുഖ്യമന്ത്രി. ഇന്ത്യൻ ഭരണഘടനയനുസരിച്ച് സംസ്ഥാനത്തലത്തിൽ "ഡി ജൂറി" തലവൻ ഗവർണ്ണർ ആണെങ്കിൽ "ഡി ഫാക്ടോ" ഭരണകർത്താവ് മുഖ്യമന്ത്രിയാണ്. ഗോവ നിയമസഭാ തെരഞ്ഞെടുപ്പിൽ ഏറ്റവും കൂടുതൽ സീറ്റ് കിട്ടുന്ന കക്ഷിയുടെ/മുന്നണിയുടെ നിയമസഭാകക്ഷിനേതാവിനെയാണ് മന്ത്രിസഭയുണ്ടാക്കാൻ സംസ്ഥാന ഗവർണ്ണർ ക്ഷണിക്കുന്നത്. മുഖ്യമന്ത്രിയെ നിയമിക്കുന്നത് ഗവർണ്ണറാണ്. മുഖ്യമന്ത്രി തലവനായ മന്ത്രിസഭയിലെ അംഗങ്ങൾക്കെല്ലാം ഭരണം സുഗമമാക്കുന്നതിൽ കൂട്ടുത്തരവാദിത്വമാണുള്ളത്. ഭൂരിപക്ഷ പിന്തുണയോടെ അധികാരത്തിലേറി കഴിഞ്ഞാൽ മുഖ്യമന്ത്രിയുടെ ഭരണകാലാവധി സാധാരണ 5 വർഷമാണ്; ഒരാൾക്ക് എത്ര തവണ മുഖ്യമന്ത്രിയാകണമെന്നതിനു പരിധിയൊന്നുമില്ല.

1961-ൽ ഇന്ത്യ ഗോവയെ കീഴടക്കിയതിനുശേഷം, മുൻകാല പോർച്ചുഗീസ് കോളനി പ്രദേശങ്ങളെല്ലാം ഗോവ, ദാമൻ & ദിയു കേന്ദ്രഭരണപ്രദേശത്തിന്റെ ഭാഗമായി. 1987-ൽ ഗോവ പൂർണ്ണ സംസ്ഥാനപദവി നേടുകയും ദാമൻ & ദിയു മറ്റൊരു കേന്ദ്രഭരണപ്രദേശമാവുകയും ചെയ്തു. 1963-നു ശേഷം, ഗോവ, ദാമൻ & ദിയു കേന്ദ്രഭരണത്തിന്റെയും ഗോവ സംസ്ഥാനത്തിന്റെയും മുഖ്യമന്ത്രിമാരായി 11 പേർ അധികാരത്തിലെത്തി. മഹാരാഷ്ട്രവാദി ഗോമാന്തക് പാർട്ടിയുടെ ദയാനന്ദ് ബന്ദോക്കർ ആദ്യമുഖ്യമന്ത്രിയും ശേഷം, അദ്ദേഹത്തിന്റെ മകളായ ശശികല കകോദ്കരും മുഖ്യമന്ത്രിയായി (ഗോവയിലെ ഒരെയൊരു വനിതാമുഖ്യമന്ത്രിയുമാണ്). നാലു കാലഘട്ടങ്ങളിലായി, 15 വർഷം പദവിയിലിരുന്ന ഇന്ത്യൻ നാഷണൽ കോൺഗ്രസിന്റെ പ്രതാപ്‌സിങ് റാണെ ആണ് ഏറ്റവും കൂടുതൽ കാലം മുഖ്യമന്ത്രിയായത്. ഇദ്ദേഹത്തിന്റെ ഭരണകാലത്താണ് ഗോവയ്ക്ക് സംസ്ഥാന പദവി ലഭിച്ചത്.

2019 മാർച്ച് 17-ൽ അന്തരിച്ച മനോഹർ പരീഖർ-നു ശേഷം ഇപ്പോഴത്തെ മുഖ്യമന്ത്രി പ്രമോദ് സാവന്ത് ആണ്.




</doc>
<doc id="359991" url="https://ml.wikipedia.org/wiki?curid=359991" title="ഷെർ">
ഷെർ

ഒരു അമേരിക്കൻ ഗായികയും അഭിനേത്രിയുമാണ് ഷെർ (/ˈʃɛər/; ജനനം; മെയ് 20, 1946) പോപ് ദേവത എന്നു വിശേഷിക്കപ്പെടുന്ന ഷെർ അരനൂറ്റാണ്ടിലേറെയായി പുരുഷ കേന്ദ്രീകൃത സംഗീത രംഗംത്ത് ആ മേധാവിത്വം തകർത്ത ഒരു സാന്നിധ്യമാണ്.

10 കോടി ആൽബം ലോകമെമ്പാടുമായി വിറ്റഴിച്ചിട്ടുള്ള ഷെർ ഗ്രാമി പുരസ്കാരം,ഒരു എമ്മി അവാർഡ്, ഒരു അക്കാദമി അവാർഡ്, മൂന്ന് ഗോൾഡൻ ഗ്ലോബ് പുരസ്കാരം,ഒരു കാൻ ചലച്ചിത്രോത്സവം പുരസ്കാരം തുടങ്ങി നിരവധി പുരസ്കാരങ്ങൾ നേടിയിട്ടുണ്ട്.


</doc>
<doc id="359996" url="https://ml.wikipedia.org/wiki?curid=359996" title="കേരളത്തിലെ സർവ്വകലാശാലകളുടെ പട്ടിക">
കേരളത്തിലെ സർവ്വകലാശാലകളുടെ പട്ടിക

കേരളത്തിലെ സർവ്വകലാശാലകളുടെ പട്ടിക


</doc>
<doc id="359998" url="https://ml.wikipedia.org/wiki?curid=359998" title="മതിലകം">
മതിലകം

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് മതിലകം. സംഘകാലം മുതൽ തൃക്കണ മതിലകം ജൈനമതത്തെ കുറിച്ച് പഠിക്കാനുള്ള പ്രശസ്തമായൊരു സ്ഥലമാണ്. അറിയപ്പെടുന്ന ഒരു ജൈനക്ഷേത്രം ഉണ്ടായിരുന്നു മതിലകം ഗ്രാമത്തിൽ. പിന്നീടത് ഹിന്ദു ക്ഷേത്രമായി മാറ്റപ്പെട്ടു. ചിലപ്പതികാരം എന്ന തമിഴ് കാവ്യം എഴുതിയ ഇളങ്കോവടികൾ തൃക്കണ മതിലകത്ത് ജനിച്ച ഒരു ജൈനമതസ്തൻ ആണ്.



</doc>
<doc id="360001" url="https://ml.wikipedia.org/wiki?curid=360001" title="റോഡ്രിഗോ ഡുറ്റെർട്">
റോഡ്രിഗോ ഡുറ്റെർട്

ഒരു ഫിലിപിനോ രാഷ്ട്രീയ നേതാവും നിയമജ്ഞനും, ഫിലിപ്പീൻസിന്റെ നിലവിലെ പ്രസിഡണ്ടുമാണ് റോഡ്രിഗോ ഡുറ്റെർട്.2017 മുതൽ അസോസിയേഷൻ ഓഫ് സൗത്ത്ഈസ്റ്റ് ഏഷ്യൻ നേഷൻസിന്റെ അദ്ധ്യക്ഷപദവിയും അലങ്കരിക്കുന്നു . .മിന്ദനാവോയിൽ നിന്ന് പ്രസിഡണ്ട് പദവിയിലെത്തുന്ന ആദ്യത്തെയാളും നാലാമത്തെ വിസയാസ് കാരനുമാണ് . 71-കാരനായ ഡുറ്റെർട് ഏറ്റവും പ്രായം കൂടിയ ഫിലിപ്പീൻസ് പ്രസിഡണ്ടാണ്.


</doc>
<doc id="360002" url="https://ml.wikipedia.org/wiki?curid=360002" title="തകായുകി യമമോട്ടോ">
തകായുകി യമമോട്ടോ

ജപ്പാൻ ചിത്രകാരനും ശിൽപ്പിയുമാണ് തകായുകി യമമോട്ടോ. നിരവധി അന്തർദേശീയ കലാ പ്രദർശനങ്ങളിൽ പങ്കെടുത്തിട്ടുണ്ട്. 
ജപ്പാനിലെ ടൊയോട്ട കമ്പനി സ്ഥിതി ചെയ്യുന്ന വ്യവസായ നഗരമായ നഗോയയിൽ ജനിച്ചു. ഐച്ചി വിദ്യാഭ്യാസ സർവകലാശാലയിലും ലണ്ടനിലെ ചെൽസിയ കോളേജ് ഓഫ് ആർട്ട് ആൻഡ് ഡിസൈനിലും പഠിച്ചു. പിന്നീട് ജീവിതത്തിന്റെ ഏറിയ പങ്കും ദക്ഷിണ കൊറിയയിലാണ് യമമോട്ടോ ചെലവഴിച്ചത്. കുറച്ചു കാലം പ്രാഥമിക വിദ്യാഭ്യസ രംഗത്തു പ്രവർത്തിച്ച തകായുകി, 2001 മുതൽ വിദ്യാഭ്യാസ രംഗത്ത് പ്രവർത്തിക്കുന്നു. കുട്ടികൾക്കായി നിരവധി കലാ ശിൽപ്പശാലകൾ നടത്തുകയും 'ഏതു നരകത്തിലേക്കാണ് നാം പോവുക' എന്ന പേരിൽ കുട്ടികളുമായി ചേർന്ന് കലാപരിപാടിയ്ക്ക് രൂപം നൽകുകയും ചെയ്തിട്ടുണ്ട്. നരകം ഭാവനയിൽ കണ്ട് അത് കലാരൂപങ്ങളായി സൃഷ്ടിക്കാനാണ് അദ്ദേഹം കുട്ടികളോടാവശ്യപ്പെട്ടത്. അതിൽ ഒരു കുട്ടി ഐസ്‌ക്രീം കൊണ്ട് നരകം ഉണ്ടാക്കി. കുട്ടികളിൽ പോലും അത്യാഗ്രഹമുണ്ടെന്നതിന് തെളിവായി യമമോട്ടോ ഈ സംഭവം ചൂണ്ടിക്കാണിക്കുന്നു.

സ്വന്തം പ്രതിച്ഛായയിലുള്ള പ്രതിമയിലൂടെ മനുഷ്യന്റെ അത്യാഗ്രഹത്തെ കാഴ്ചക്കാർക്കുമുന്നിൽ അവതരിപ്പിക്കുന്ന ശിൽപ്പമായിരുന്നു തകായുകി ബിനാലെയിൽ അവതരിപ്പിച്ചത്. മലർന്നുകിടക്കുന്ന ചാരനിറത്തിലുള്ള മനുഷ്യന്റെ പ്രതിമയ്ക്ക് സ്വന്തം പ്രതിച്ഛായയാണ് യമമോട്ടോ നൽകിയിരിക്കുന്നത്. അതിന്റെ പൊക്കിളിൽനിന്ന് പൊഴിയുന്ന സ്വർണധാന്യം മുത്തുകളായി നിലത്തും മറ്റും കിടക്കുന്നു. വടക്കു കിഴക്കൻ ജാപ്പനീസ് ഗ്രാമത്തിലെ ഒരു നാടൻ കഥയാണ് തകായുക്കിയുടെ ഈ സൃഷ്ടിക്കാധാരം. പൊന്മുട്ടയിടുന്ന താറാവിന്റെ കഥയ്ക്ക് സമാനമായ ആ കഥ ഇങ്ങനെയാണ്. 

വാർദ്ധക്യത്തിലേക്ക് കടക്കുന്ന അത്യാഗ്രഹികളായ ദമ്പതിമാർക്ക് മക്കളുണ്ടായിരുന്നില്ല. അവർ ഓമനത്തമുള്ളൊരു ആൺകുഞ്ഞിനെ ദത്തെടുത്തു വളർത്തി. എന്നാൽ അവൻ വിരൂപനായാണ് വളർന്നു വന്നത്. അതിൽ ദമ്പതികൾ വളരെയധികം അസ്വസ്ഥരായിരുന്നു. എന്തു ചെയ്യണമെന്നറിയാതെ നിൽക്കുമ്പോളാണ് കുട്ടി അവന്റെ പൊക്കിൾക്കൊടിയിൽ നിന്ന് സ്വർണധാന്യം പറിച്ചെടുത്തത്. അത്ഭുതപ്പെട്ട ദമ്പതികൾ ദുരാഗ്രഹം നിമിത്തം കുട്ടിയുടെ പൊക്കിളിൽ നിരന്തരമായി വിരൽ കൊണ്ടമർത്തി സ്വർണധാന്യം പുറത്തെടുത്തു. ഈ പീഡനങ്ങൾ സഹിക്കാനാവാതെ കുട്ടി മരിച്ചു. ചെയ്ത തെറ്റിലെ കുറ്റബോധമോർത്ത് നീറിക്കഴിഞ്ഞ ദമ്പതിമാർ മരത്തിൽ അവന്റെ വിരൂപമായ രൂപം കൊത്തിയെടുത്ത് അടുക്കളയിലെ നെരിപ്പോടിൽ വച്ചു. കമഗാമി എന്ന് പേരുള്ള ഈ രൂപം ഇന്ന് ജപ്പാനിലെ അടുക്കളകളിൽ സർവസാധാരണമാണ്. തകായുകി യമമോട്ടോ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരിക്കുന്ന സൃഷ്ടിയും ഈ നാടോടിക്കഥയുമായി ബന്ധപ്പെട്ടതാണ്. മലർന്നുകിടക്കുന്ന ചാര നിറത്തിലുള്ള മനുഷ്യന്റെ പ്രതിമയാണ് സൃഷ്ടി. സ്വന്തം മുഖച്ഛായയാണ് അദ്ദേഹം ആ പ്രതിമയ്ക്ക് നൽകിയിരിക്കുന്നത്. അതിന്റെ പൊക്കിളിൽ നിന്ന് സ്വർണധാന്യം പൊഴിഞ്ഞു വീഴുന്നു. അത് മുത്തുകളായി നിലത്തും മറ്റും കിടക്കുന്നത് യമമോട്ടോ അവതരിപ്പിച്ചിരിക്കുന്നു. സ്വന്തം മുഖച്ഛായയിലുള്ള പ്രതിമയിലൂടെ മനുഷ്യന്റെ അത്യാഗ്രഹത്തെ കാഴ്ചക്കാർക്കുമുമ്പിൽ അവതരിപ്പിക്കുകയാണ് യമമോട്ടോ. 


</doc>
<doc id="360006" url="https://ml.wikipedia.org/wiki?curid=360006" title="ടെലിമെഡിസിൻ">
ടെലിമെഡിസിൻ

ആധുനിക വാർത്താവിനിമയ/വിവരസാങ്കേതിക വിദ്യകൾ വൈദ്യ ചികിൽസ/ആരോഗ്യ രംഗങ്ങളിൽ ഉപയോഗിക്കുന്നതിനെയാണ് ടെലിമെഡിസിൻ (telemedicine) എന്നത് കൊണ്ട് വിവക്ഷിക്കുന്നത്. ഇഹെൽത്,(e-health) ഇമെഡിസിൻ (e-medicine) telehealthcare എന്നീ സംജ്ഞകളും പ്രചാരത്തിലുണ്ട്.വിദുര വൈദ്യം എന്ന സങ്കൽപ്പമാണ് ടെലിമെഡിസിൻ യാഥാർഥ്യമാക്കുന്നത്.
ചികിൽസകരും (ആശുപത്രി, ഡോക്ടർമാർ, വിദഗദ്ധർ) അവരുടെ സേവന ഉപഭോക്താക്കളും (രോഗികകളും)തമ്മില്ലുള്ള ദൂരം ഇല്ലാതാവുന്നു എന്നുള്ളതാണ് ടെലിമെഡിസിന്റെ ആദ്യ മേന്മ, വിദൂര ഗ്രാമങ്ങളിൽ പോലും അതിവിദഗ്ദ്ധരുടെ സേവനം വിദേശരാജ്യങ്ങളിൽ നിന്നു പോലും ടെലികമ്മ്യൂണിക്കേഷൻ സങ്കേതങ്ങൾ ഉപയോഗിച്ച് ലഭ്യമാവുന്നു. അടിയന്തര ഘട്ടങ്ങളിൽ ജീവൻ രക്ഷാനടപടികൾ തന്നെ ലഭ്യമായേക്കാം. 
എക്സെറേകൾ, ലാബറട്ടറി പരിശോധന ഫലങ്ങൾ, തുടങ്ങിയവ അകലെയുള്ള വിദഗ്ദ്ധകർക്ക് കൈമാറുക, വേണ്ടിവന്നാൽ രോഗിയുമായി വീഡീയോ അഭിമുഖം നടത്തുക, മറ്റൊരു ഡോകടർ നടത്തുന്ന ശാരീരിക പരിശോധനകൾ വീഡീയോവിലൂടെ കണ്ട് മനസ്സിലാക്കുക, എന്നിട്ട് ചികിൽസ നിർണ്ണയിച്ച് ഉപദേശം നൽകുക എന്നതെല്ലാം വിവരവിനിമയ വിദ്യയിലൂടെ മാത്രം നടത്തപ്പെടാവുന്നതാണ്. ശസ്ത്രക്രിയകൾ തന്നെയും വിദൂര നിയന്ത്രിത യന്ത്രങ്ങൾ മുഖാന്തരം നടത്തപ്പെടുന്നതും (robotic surgery, telesurgery) ടെലിമെഡിസിന്റെ നൂതനകളിൽപ്പെടുന്നു.
ടെലിഫോണിലൂടെയും റേഡിയോ സംവിധാനങ്ങളിലൂടെയും ചികിൽസയും ചികിൽസാനിർദ്ദേശങ്ങളും ലഭ്യമായിരുന്നതാണ് ടെലിമെഡിസിന്റെ ആദ്യരൂപം.. വീഡിയൊ ടെലിഫോണി (video telephony) ആയിരുന്നു ഈ രംഗ്ത്ത് ഒരു കുതിച്ചു ചാട്ടം



</doc>
<doc id="360008" url="https://ml.wikipedia.org/wiki?curid=360008" title="പാപ്പിനിവട്ടം">
പാപ്പിനിവട്ടം

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് പാപ്പിനിവട്ടം. . മതിലകം പഞ്ചായത്തിലാണ് ഈ ഗ്രാമം ഉൾപ്പെടുന്നത്. 

2001 ലെ സെൻസസ് പ്രകാരം പാപ്പിനിവട്ടം ഗ്രാമത്തിൽ ആകെയുള്ള ജനസംഖ്യ 14611 ആണ്. അതിൽ 6780 പുരുഷന്മാരും 7831 സ്ത്രീകളും ആണ്. 



</doc>
<doc id="360012" url="https://ml.wikipedia.org/wiki?curid=360012" title="വിശുദ്ധ ജോൺ ഡി ബ്രിട്ടോ">
വിശുദ്ധ ജോൺ ഡി ബ്രിട്ടോ

ആഗോള കത്തോലിക്ക സഭയിലെ ഒരു വിശുദ്ധനാണ് ജോൺ ഡി ബ്രിട്ടോ. പ്രേഷിതവഴിയിൽ ഭാരതത്തിൽവച്ചു രക്തസാക്ഷിത്വം വരിച്ച ചുരുക്കം വിശുദ്ധരിൽ ഒരാളാണ് ജോൺ ഡി ബ്രിട്ടോ. ജോണിന്റെ സഹോദരൻ ഫെർണാണ്ടോ പെരേര 1722 -ൽ പോർച്ചുഗീസ് ഭാഷയിൽ പ്രസിദ്ധീകരിച്ച "ഡി ബ്രിട്ടോ" എന്ന ഗ്രന്ഥം ഉൾപ്പെടെ നിരവധി പുസ്തകങ്ങൾ ഈ വിശുദ്ധന്റെ ജീവചരിത്രം പരിചയപ്പെടുത്തുന്നു. ജോൺ ഡി ബ്രിട്ടോ തന്റെ കുടുംബാംഗങ്ങൾക്കും ഈശോ സഭയിലെ സുപ്പീരിയർക്കും അയച്ച കത്തുകളിൽ നിന്നാണ് അദ്ദേഹത്തിന്റെ സഹോദരൻ ആദ്യ പുസ്തകരചന സാധ്യമാക്കിയത്. 

ഡോൺ സാൽവദോർ ഡി ബ്രിട്ടോയുടെയും ഡോണ ബിയാട്രിക് പെരേരയുടെയും മകനായി പോർച്ചുഗലിലെ ലിസ്‌ബണിൽ ജനിച്ചു. ജോൺ ഹെക്ടർ ഡി ബ്രിട്ടോ (John Hector De Britto) എന്നായിരുന്നു മുഴുവൻ പേര്. പിതാവ് ബ്രഗാൻസയിലെ പ്രഭുവിന്റെ അശ്വസൈന്യമേധാവിയായിരുന്നു. ക്രിസ്റ്റബോൾ ഹെക്ടർ, ഫെർണാണ്ടോ പെരേര എന്നിവർ സഹോദരന്മാർ. ഈശോസഭ വൈദികർ നടത്തിയിരുന്ന  ലിസ്ബണിലെ വിശുദ്ധ അന്തോനീസിന്റെ നാമത്തിലുള്ള സർവകലാശാലയിലായിരുന്നു പഠനം പൂർത്തിയാക്കിയത്. രാജകുമാരന്മാർ ഉൾപ്പെടെ നിരവധി രാജകുടുംബാംഗങ്ങൾ സഹപാഠികളായിരുന്നു. ഈശോസഭയിലെ വൈദികപട്ടം ലഭിക്കുന്ന കാലയളവിൽ സെന്റ് ആന്റണീസ് കോളേജിൽ തത്ത്വശാസ്ത്ര അധ്യാപകനായിരുന്നു. വൈദികനായി പട്ടം കിട്ടിയതിനുശേഷം ഒരു മിഷനറിയാവുക എന്ന തന്റെ അഭിലാഷം ഈശോസഭയിലെ സുപ്പീരിയറിനെ അറിയിക്കുകയായിരുന്നു. തന്റെ പ്രവർത്തന മേഖല ഭാരതമായിരിക്കണം എന്നും അതിയായി ആഗ്രഹിച്ചിരുന്നു.

തുടക്കത്തിൽ ഗോവയിലും കേരളത്തിന്റെ തീരദേശങ്ങളിലും മിഷനറിയായി എത്തിയിരുന്നുവെങ്കിലും തമിഴ് നാട്ടിലെ മധുര മിഷൻ സ്ഥിര പ്രവർത്തനമണ്ഡലമായി തെരഞ്ഞെടുത്തു. കന്യാകുമാരി മുതൽ മദ്രാസ് പ്രസിഡൻസി ഉൾപ്പെടുന്ന പ്രദേശങ്ങൾ വരെ മധുര മിഷൻ പ്രവർത്തന മേഖലയായിരുന്നു. അക്കാലത്തെ ക്രിസ്തുമത പ്രചാരകരിൽ നിന്ന് വ്യത്യസ്തനായി ഹൈന്ദവ സന്യാസിമാരെ അനുകരിച്ചാണ്‌ ജോൺ ഡി ബ്രിട്ടോ പ്രവർത്തിച്ചത്. കാഷായ വേഷം ധരിക്കുകയും സസ്യഭുക്കാകുകയും ചെയ്തു അദ്ദേഹം. "അരുൾ ആനന്ദർ" എന്ന പേരു സ്വീകരിക്കുകയും ചെയ്തു. അങ്ങനെ സമൂഹത്തിൽ തിരസ്‌കൃതരായിപ്പോയ നിരവധിയാളുകളെ അദ്ദേഹത്തിന് ആകർഷിക്കാനായി. രാമനാട്ടുരാജ്യത്തു നിന്ന് നിഷ്കാസിതരായ ഏതാനും രാജകുടുംബാംഗങ്ങളും ക്രിസ്തുമതാനുയായികളായിത്തീർന്നു. ഇതിനെത്തുടർന്ന് ജോൺ ഡി ബ്രിട്ടോ തടവിലാക്കപ്പെടുകയും വധശിക്ഷയ്ക്കു വിധിക്കപ്പെടുകയും ചെയ്തു. 1693 ഫെബ്രുവരി 4-ന് ഓരിയൂരിൽ സഭയ്ക്കുവേണ്ടി രക്തസാക്ഷിയായി. അദ്ദേഹത്തിന്റെ പേരിൽ അതേ സ്ഥലത്തുതന്നെ ഒരു ദേവാലയം നിർമ്മിക്കപ്പെട്ടു. ഓരിയൂരിലെ മണ്ണിന്റെ ചുവന്ന നിറം ജോൺ ഡി ബ്രിട്ടോയുടെ രക്‌തംചിന്തി വന്നതാണെന്ന് ഒരു പ്രബലമായ വിശ്വാസം അന്നാട്ടുകാർക്കുണ്ട്. അതിനാൽ ചുവന്ന മണ്ണിന്റെ വിശുദ്ധൻ എന്നും അറിയപ്പെടുന്നു. 

1647 മാർച്ച് 1 ന് പോപ്പുലാലിലെ ഒരു പ്രഭു രാജകുടുംബത്തിൽ ജോൺ ഹെക്ടർ ഡി ബ്രിട്ടോ ജനിച്ചു. അദ്ദേഹത്തിന്റെ പിതാവ് ഡൊൺ സാൽവദോർ ഡി ബ്രിട്ടോ ബ്രഗാൻസ രാജകുമാരിയുടെ തലവൻ ആയിരുന്നു. പിന്നീട് അദ്ദേഹം ബ്രസീലിലെ വൈസ്രോയ് ആയി നിയമിച്ചു. ജോൺസനെ ക്രിസ്തീയ വിശ്വാസത്തിൽ എല്ലാ ധ്യാനങ്ങളോടും കൂടെ കൊണ്ടുവരാൻ ജോൺസന്റെ അമ്മ ഡോണ ബേർമിക് പെരേര ഭക്തനായിരുന്ന കത്തോലിക്കാ പ്രതിജ്ഞയായിരുന്നു. അവന്റെ നേരായ വീക്ഷണത്തെക്കുറിച്ചു പരിചിന്തിച്ചുകൊണ്ട് യോഹന്നാൻ കിരീടാവകാശിയുമായി ബന്ധപ്പെട്ടു കൊട്ടാരത്തിൽ ജീവിക്കേണ്ടിയിരുന്നു.

1852 ഏപ്രിൽ 8-നു പിയൂസ് ഒൻപതാമൻ മാർപാപ്പ വാഴ്ത്തപ്പെട്ടവനായി പ്രഖ്യാപിച്ച ജോൺ ഡി ബ്രിട്ടോയെ 1947 ജൂൺ 22-നു പിയൂസ് പന്ത്രണ്ടാമൻ മാർപാപ്പ വിശുദ്ധ പദവിയിലേക്കുയർത്തി.

വിശുദ്ധന്റെ പേരിൽ കേരളത്തിലുള്ള ഏറ്റവും വലിയ ദേവാലയം ആണ് കൊല്ലം ജില്ലയിൽ ശക്തികുളങ്ങര വി. ജോൺ ബ്രിട്ടോ ദേവാലയം , എല്ലാ വർഷവും ഫെബ്രുവരി മാസം ഈ ദേവാലയത്തിൽ ആഘോഷമായി പെരുനാൾ കൊണ്ടാടുന്നു , 

ഈ അറിവുകൾ പങ്കുവെച്ച ചാൾസ് ക്ലീറ്റസ് ജോസഫ് (ചാത്തോലിൽ) നു നന്ദി അറിയിക്കുന്നു 

1647 മാർച്ച് 1 - പോർച്ചുഗലിലെ ലിസ്ബണിൽ ജനിച്ചു.

1662 ഡിസംബർ 17 - ഈശോസഭയിൽ ചേർന്നു.

1673 ജനുവരി 20 - വൈദികപട്ടം ലഭിച്ചു.

1673 സെപ്റ്റംബർ 4 - ഭാരതത്തിലെ ഗോവയിലെത്തി.

1674 മുതൽ 1686 വരെ - തമിഴ് നാട്ടിലെ വിവിധ സ്ഥലങ്ങളിൽ

1686 ഡിസംബർ 15 - ഗോവയിലൂടെ ലിസ്ബണിലേക്കു മടക്കം.

1690 ഏപ്രിൽ 7 - വീണ്ടും ഗോവയിലെത്തി.

1692 മേയ് 27 മുതൽ 1693 ഫെബ്രുവരി 4-നു രക്തസാക്ഷിത്വം വരിക്കുന്നതുവരെ തമിഴ് നാട്ടിലെ മറവ ദേശം, രാമനാട്, ഓരിയൂർ തുടങ്ങിയ സ്ഥലങ്ങളിൽ.


</doc>
<doc id="360020" url="https://ml.wikipedia.org/wiki?curid=360020" title="ഒരു മെയ് മാസപുലരിയിൽ">
ഒരു മെയ് മാസപുലരിയിൽ

ഒരു മെയ് മാസപുലരിയിൽ 1987-ൽ ഇറങ്ങിയ വി. ആർ. ഗോപിനാദ് രചനയും സംവിധാനവും നിർവഹിച്ച ഒരു മലയാളചലച്ചിത്രമാണ്. ബാലചന്ദ്രമേനോൻ, മുരളി, ശാരി എന്നിവർ ചിത്രത്തിൽ പ്രധാന കഥാപാത്രങ്ങളെ അവതരിപ്പിക്കുന്നു. കഥ എഴുതിയ രഞ്ജിത്തിന്റെ ആദ്യത്തെ സിനിമയാണിത്. 

ബാലചന്ദ്രമേനോനിന്റെ കഥാപാത്രം ശാരിയുടെ കഥാപാത്രത്തിന്റെ ആത്മഹത്യത്തിന്റെ കാരണം കണ്ടെത്താൻ വേണ്ടി അന്വേഷണം നടത്തുന്നു. ശാരിയുടെ കഥാപാത്രമാണ് ഈ ചലച്ചിത്രത്തിന്റെ കഥയിലെ പ്രമുഖ താരം.




</doc>
<doc id="360022" url="https://ml.wikipedia.org/wiki?curid=360022" title="ബോയിങ് ബി-17 ഫ്ലൈയിങ്ങ് ഫോർട്രസ്">
ബോയിങ് ബി-17 ഫ്ലൈയിങ്ങ് ഫോർട്രസ്

ബോയിങ് ബി-17 ഫ്ലൈയിങ്ങ് ഫോർട്രസ് (ഇംഗ്ലീഷ്: Boeing B-17 Flying Fortress, അക്ഷരാർത്ഥത്തിൽ, "ബോയിങ് ബി-17 പറക്കുന്ന കോട്ട") അമേരിക്കൻ ഐക്യനാടുകളുടെ വായുസേനയ്ക്ക് വേണ്ടി 1930-കളിൽ ബോയിങ് നിർമ്മിച്ച ഒരു ബോംബർ വിമാനമാണ്. രണ്ടാം ലോകമഹായുദ്ധത്തിൽ, ബി-17-ഇൻ്റെ പ്രാഥമിക ഉപയോഗം നാസി ജർമ്മനിയിലുള്ള സൈനിക ലക്ഷ്യങ്ങളെയും വ്യാവസായിക ലക്ഷ്യങ്ങളെയും ബോംബിടുക എന്നായിരുന്നു. യുദ്ധത്തിൻ്റെ തുടക്കത്തിൽ, പസഫിക്കിൽ, ജപ്പാൻ്റെ എതിരേ അമേരിക്ക ബി-17 ഉപയോഗിച്ചിരുന്നു. ബി-17 ആയിരുന്നു രണ്ടാം ലോകമഹായുദ്ധത്തിൽ ഏറ്റവും കൂടുതൽ ബോംബിട്ട അമേരിക്കൻ വിമാനം. ബോംബർ വിമാനം കൂടാതെ, ഗതാഗത വിമാനവും, അന്തർവാഹിനികളെ ആക്രമിക്കാൻ ഉപയോഗിക്കുന്ന വിമാനവും, ഡ്രോൺ വിമാനവും, ആളുകളെ തിരഞ്ഞിട്ട് രക്ഷപ്പെടുത്താൻ ഉപയോഗിക്കുന്ന വിമാനവും ആയിരുന്നു ബി-17.


</doc>
<doc id="360027" url="https://ml.wikipedia.org/wiki?curid=360027" title="ഒർജിത്‌ സെൻ">
ഒർജിത്‌ സെൻ

ഭാരതീയനായ ഗ്രാഫിക് ആർടിസ്റ്റും ഡിസൈനറുമാണ് ഒർജിത്‌ സെൻ(ജനനം ː1963). 1994 ൽ കൽപ്പവൃക്ഷ് പ്രസിദ്ധീകരിച്ച'റിവർ ഓഫ് സ്റ്റോറീസ്' ഇന്ത്യയിലെ ആദ്യ ഗ്രാഫിക് നോവലായി പരിഗണിക്കപ്പെടുന്നു. 
1963 ൽ കൊൽക്കത്തയിൽ ജനിച്ചു. അഹമ്മദാബാദിലെ നാഷണൽ ഇൻസ്റ്റിറ്റ്യൂട്ട് ഓഫ് ഡിസൈനിൽ പഠിച്ചു. നർമ്മദ ബച്ചാവോ ആന്ദോളനുമായി ബന്ധപ്പെട്ട് പ്രവർത്തിച്ചു. കൽപ്പവൃക്ഷ് എന്ന സന്നദ്ധ സംഘടനയുടെ ധന സഹായത്തോടെ 'റിവർ ഓഫ് സ്റ്റോറീസ്' എന്ന ഗ്രാഫിക് നോവൽ പ്രസിദ്ധീകരിച്ചു. കലാകാരന്മാർക്കും ഡിസൈനർമാർക്കുമായി പീപ്പിൾ ട്രീ എന്ന സഹകരണാടിസ്ഥാനത്തിൽ പ്രവർത്തിക്കുന്ന സ്റ്റുഡിയോ സ്ഥാപിച്ചു പ്രവർത്തിക്കുന്നു. ഗോവ സർവകലാശാലയിലെ മരിയാ മിരാൻഡോ ചെയർ വിസിറ്റിംഗ് പ്രൊഫസറാണ്. 'ഡിസപ്പിയറിംഗ് ടൈഗർ' എന്ന പേരിൽ അദ്ദേഹം തയ്യാറാക്കിയ ടീ ഷർട്ട് വിക്ടോറിയ ആന്റ് ആൽബർട്ട് മ്യൂസിയത്തിൽ നടന്ന ഫേബ്രിക് ഓഫ് ഇന്ത്യ പ്രദർശനത്തിൽ ഉൾപ്പെടുത്തിയിരുന്നു. 

ജന നാട്യ മഞ്ചും (ജനം) പാലസ്തീനിലെ ഫ്രീഡം തീയറ്ററും സഹകരിച്ചുള്ള ഇന്ത്യ - പാലസ്തീൻ തീയറ്റർ സംരംഭം ഫ്രീഡം ജാഥയ്ക്കു വേണ്ടി നിരവധി കലാരൂപങ്ങളുണ്ടാക്കി. 1992 മുതൽ ജന നാട്യ മഞ്ചുമായി ബന്ധപ്പെട്ടു പ്രവർത്തിക്കുന്ന സെൻ നിരവധി ജന നാട്യമഞ്ച് നാടകങ്ങൾക്കു വേണ്ടി പോസ്റ്ററുകളും ബ്രോഷറുകളും തയ്യാറാക്കിയിട്ടുണ്ട്. ജന നാട്യ മഞ്ചിന്റെ ലോഗോയും ഇദ്ദേഹം തയ്യാറാക്കിയതാണ്.

ബിനാലെയുടെ പ്രധാന വേദിയായ ആസ്‌പിൻവാൾ ഹൗസിൽ ഒർജിത്‌ സെന്നിന്റെ 'ഗോ പ്ലെയിസസ്' എന്ന മിശ്ര മാധ്യമ പ്രതിഷ്ഠാപനം അവതരിപ്പിച്ചിരുന്നു. തനതു മാതൃകയിൽ നിലനിൽക്കുന്ന രാജ്യത്തെ മൂന്ന്‌ ചന്തകളുടെ സംവദിക്കുന്ന ഭൂപടമാണിത്. ഗോവയിലെ മാപുസ മാർക്കറ്റ്‌, പഞ്ചാബിലെ ഗ്രാന്റ്‌ ട്രങ്ക്‌ റോഡിലെ മാർക്കറ്റ്‌, ഹൈദരാബാദിലെ പഴയ നഗരം എന്നിവയുടെ ഭൂപടങ്ങളാണ് ഈ പ്രതിഷ്ഠാപനത്തിന്റെ കേന്ദ്രം. പല തരത്തിൽ കാഴ്ചക്കാരുമായി ഭുപടം സംവദിക്കുന്നുണ്ട്. പ്രതിഷ്ഠാപനം കാണാനായി എത്തുന്നവർക്ക് അഞ്ച് ചോദ്യങ്ങളടങ്ങുന്ന ഓരോ കാർഡുകൾ വോളന്റിയർ നൽകും കാർഡിലെ വിവരങ്ങൾ ഭൂപടത്തിലെ വിവരങ്ങളുമായി പൊരുത്തപെടുന്നയിടം കണ്ടെത്താൻ ശ്രമിക്കുകയാണ് കാഴ്ചക്കാരൻ. 

മാപുസ മാർക്കറ്റിന്റെ പ്രത്യേകതകളെല്ലാം സമന്വയിപ്പിച്ച്‌ തയ്യാറാക്കിയ ഭൂപടത്തിൽ ചില ഭാഗങ്ങൾ, ഒരു ജിഗ്സാ പസിലിലെന്നപോലെ എടുത്തു മാറ്റിയിട്ടുണ്ട്‌. അതിന്റെ യഥാർത്ഥ ഭാഗം ചേരും പടി ചേർക്കുന്നതു പോലെ ചേർക്കണം. ഇത്തരത്തിൽ മറ്റ്‌ രണ്ട്‌ മാർക്കറ്റുകളിലും വ്യത്യസ്‌തങ്ങളായ സംവാദം കാഴ്‌ചക്കാരുമായി ഒർജിത്‌ ഒരുക്കിയിരിക്കുന്നു. നിർബന്ധിതമായി വരച്ചു ചേർക്കപ്പെട്ട അതിർത്തികൾ കാരണം നൂറ്റാണ്ടുകളായി തുടർന്നു പോന്നിരുന്ന സാംസ്‌കാരിക മുന്നേറ്റം ഇല്ലാതാക്കിയെന്നാണ് ഓർജിത്‌ സെന്നിന്റെ അഭിപ്രായം. ഗ്രാന്റ്‌ ട്രങ്ക്‌ റോഡിന്റെ ഇരുവശങ്ങളിലുമുള്ളയാളുകളുടെ സ്വത്വം വിഭജനത്തോടെ വ്യത്യസ്‌തമായതായി അദ്ദേഹം നിരീക്ഷിക്കുന്നു. ഇവിടെ നിലനിന്നിരുന്ന അലങ്കാര തൊങ്ങലുകൾ പിടിപ്പിച്ച സിഖ്‌ തലപ്പാവ്‌ ഉണ്ടാക്കുന്ന ഒരു മുസ്ലീം സമൂഹം, വിഭജനത്തിനു ശേഷം ഇല്ലാതായി. ഇന്ന്‌ പഞ്ചാബിൽ കാണുന്ന ഒറ്റ നിറമുള്ള തലപ്പാവിൽ നിന്ന്‌ ഏറെ വ്യത്യസ്‌തമായിരുന്നു ഈ തലപ്പാവുകൾ. ഭരണകൂടത്തിന്റെ ഇടപെടൽ മൂലം ഇത്തരത്തിൽ ചരിത്രത്തിന്റെ മായ്‌ചു കളയലുകൾ നടന്നിട്ടുണ്ടെന്ന്‌ 'ഗോ പ്ലെയിസസ്' എന്ന സൃഷ്ടി ഓർമ്മിപ്പിക്കുന്നു. ജി.ടി. റോഡിന്റെ അരികിലാണ്‌ സ്ഥിതി ചെയ്‌തിരുന്ന മലർകോട്‌ല എന്ന സ്ഥലത്തെ ചെറിയ മുസ്ലീം സമൂഹത്തെ വിഭജനത്തിന്റെ ഘട്ടത്തിൽ സംരക്ഷിച്ചത്‌ ഹിന്ദുക്കളും സിഖുകാരും ചേർന്നാണ്‌. ചരിത്രപുസ്‌തകങ്ങളില്ലാത്ത ഈ സംഭവത്തെ സെൻ തന്റെ കലാസൃഷ്ടിയിലൂടെ ഉയർത്തിക്കാട്ടാൻ ശ്രമിക്കുന്നു. 

ഗോവയുടെ ഹൃദയഭാഗത്ത്‌ സ്ഥിതി ചെയ്യുന്ന മാപുസ മാർക്കറ്റിലെ ദല്ലാളുകൾ, കൗതുക വസ്‌തുക്കച്ചവടക്കാർ, മീൻ വിൽപനക്കാർ എന്നിവരെ തന്മയത്വത്തോടെ ഈ സൃഷ്ടിയിൽ വരച്ചു ചേർത്തിട്ടുണ്ട്. ഗോവയുടെ സാംസ്‌കാരിക പൈതൃകത്തിന്റെ പരിഛേദമായ ഈ മാർക്കറ്റ്‌ ഇടിച്ചു പൊളിച്ച്‌ ആധുനിക രീതിയിലുള്ള മാർക്കറ്റ്‌ നിർമ്മിക്കാൻ സർക്കാർ ആലോചിക്കുന്നു. ഷോപ്പിംഗ്‌ മാൾ സംസ്‌കാരത്തിൽ നിന്നും വേറിട്ട് നിൽക്കുന്ന ഈ മാർക്കറ്റിന്റെ ഇല്ലാതാവലിലൂടെ ഇന്ന്‌ നിലനിൽക്കുന്ന സുസ്ഥിര വികസനം ഇല്ലാതാകുമെന്ന് ഈ പ്രതിഷ്ഠാപനം പറയുന്നു. മാപ്പിംഗ് മാപ്പുസ മാർക്കററ് എന്ന പേരിൽ നേരത്തെ സെൻ നടത്തിയ കലാവിഷ്കാരങ്ങളുടെ തുടർച്ചയാണിത്.


</doc>
<doc id="360033" url="https://ml.wikipedia.org/wiki?curid=360033" title="ഖോനി">
ഖോനി

പടിഞ്ഞാറൻ ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണമാണ് ഖോനി - Khoni (). വടക്ക് പടിഞ്ഞാറൻ ഇമെറെതിയിലൂടെ ഒഴുകുന്ന റ്റ്‌സ്‌ഖെനിസ്റ്റ്കലി നദിയുടെ തീരത്താണ് ഈ പട്ടണം സ്ഥിതിചെയ്യുന്നത്. 2014ലെ ജോർജ്ജിയൻ സെൻസസ് പ്രകാരം 23,600 പേരാണ് ഈ പട്ടണത്തിൽ വസിച്ചിരുന്നത്. സമെഗ്രെലോ-സെമോ സ്വനേതി പ്രവിശ്യയോട് ഏറ്റവും അടുത്തായി അതിർത്തി പങ്കിടുന്ന ഈ പട്ടണത്തിലേക്ക് ജോർജ്ജിയയുടെ തലസ്ഥാന നഗരമായ റ്റ്ബിലിസിയിൽ നിന്നും 266 കിലോമീറ്റർ ദൂരമാണ്. ഖോനി ജില്ലയുടെ ഭരണ സിരാകേന്ദ്രമാണ് ഈ പട്ടണം. ഈ നഗരത്തിന്റെ പ്രധാന സാമ്പത്തിക സ്രോതസ്സ് കൃഷിയാണ്. പ്രധാനമായും തേയില ഉത്പാദനമാണ് ഇവിടത്തെ കൃഷി.
മധ്യകാലഘട്ടം മുതൽ തദ്ദേശീയരായ വ്യാപാരികൾ വസിക്കുന്നതും ജോർജിയൻ ഒർത്തഡോക്‌സ് ചർച്ചിന്റെ സ്വാധീനമുള്ള സ്ഥലമായിട്ടുമാണ് ഈ പ്രദേശം അറിയപ്പെടുന്നത്. ആറാം നൂറ്റാണ്ടിലോ ഒമ്പതാം നൂറ്റാണ്ടിലോ ആണ് ഈ പട്ടണം സ്ഥാപിതമായതെന്നാണ് കരുതപ്പെടുന്നത്. 11ആം നൂറ്റാണ്ടിനും 13ആം നൂറ്റാണ്ടിനും ഇടയിൽ സ്ഥാപിച്ചതെന്ന് കരുതപ്പെടുന്ന സെന്റ് ജോർജ് കത്തീഡ്രൽ ഖോനി പട്ടണത്തിൽ ഇപ്പോഴും നിലനിൽക്കുന്നുണ്ട്. 
1921ലാണ് ഖോനി പ്രദേശത്തിന് നഗര പദവി ലഭിച്ചത്.

ജോർജ്ജിയ, സോവിയറ്റ് യൂനിയന്റെ നിയന്ത്രണത്തിൽ ആയിരുന്ന 1936ൽ ഈ പ്രദേശത്തിന്, പ്രദേശവാസിയും മാർക്‌സിസ്റ്റ് വിപ്ലവകാരിയും പത്രപ്രവർത്തകനുമായിരുന്ന അലക്‌സാണ്ടർ റ്റ്‌സുലുകിഡ്‌സെയുടെ സ്മരണാർത്ഥം റ്റ്‌സുലുകിഡ്‌സെ എന്ന പേര് നൽകി. എന്നാൽ 1991ൽ ജോർജ്ജിയ സ്വതന്ത്രമായതോടെ അതിന്റെ ചരിത്രപരമായ 'ഖോനി' എന്ന പേര് തന്നെ പുനസ്ഥാപിച്ചു.



</doc>
<doc id="360038" url="https://ml.wikipedia.org/wiki?curid=360038" title="സരസ്വതി കുഞ്ഞുകൃഷ്ണൻ">
സരസ്വതി കുഞ്ഞുകൃഷ്ണൻ

കേരളത്തിലെ കോൺഗ്രസ് നേതാവും കേരളത്തിലെ ആദ്യത്തെ വനിത ഡി.സി.സി. പ്രസിഡന്റുമായിരുന്നു സരസ്വതി കുഞ്ഞുകൃഷ്ണൻ. 

2017 ജനുവരി രണ്ടിന് മരിച്ചു. 

1984 ൽ നടന്ന ആറ്റിങ്ങൽ ഉപതിരഞ്ഞെടുപ്പിൽ കോൺഗ്രസ് സ്ഥാനാർത്ഥിയായി മൽസരിച്ചിരുന്നു.


ഭർത്താവ് - അഡ്വ. കളങ്ങര കുഞ്ഞുകൃഷ്ണൻ (മുൻ എം.എൽ.എ.)
മക്കൾ - അനിൽകുമാർ, മിനി, ഡോ. നീതു


</doc>
<doc id="360041" url="https://ml.wikipedia.org/wiki?curid=360041" title="അഷ്ഗാബാത്ത് കരാർ">
അഷ്ഗാബാത്ത് കരാർ

മദ്ധ്യേഷ്യയ്ക്കും പേർഷ്യൻ ഗൾഫ് രാജ്യങ്ങൾക്കുമിടയിലുള്ള വ്യാപാരം മെച്ചപ്പെടുത്തുന്നതിനുവേണ്ടി ഒമാൻ, ഇറാൻ, തുർക്‌മെനിസ്ഥാൻ, ഉസ്ബെക്കിസ്ഥാൻ, ഖസാഖ്‌സ്ഥാൻ, പാകിസ്താൻ എന്നീ രാജ്യങ്ങൾ ചേർന്ന് രൂപീകരിച്ച് ഉടമ്പടിയിലേർപ്പെട്ട ഒരു മൾട്ടിമോഡൽ ഗതാഗത കരാറാണ് അഷ്ഗാബാത്ത് കരാർ. ഈ മേഖലയിൽ ഒരു അന്താരാഷ്‌ട്ര സഞ്ചാര-വ്യാപാര ഇടനാഴി രൂപീകരിക്കുകയാണ് കരാറിന്റെ പ്രധാന ലക്‌ഷ്യം.
2016 മാർച്ച് 23ന് ഇന്ത്യ അഷ്ഗാബാത്ത് കരാർ അംഗീകരിക്കാൻ തീരുമാനിച്ചു. ഇന്ത്യയുടെ യൂറേഷ്യൻ വ്യാപാരബന്ധത്തെ കരാർ സഹായിക്കുമെന്നതാണ് ഇന്ത്യയ്ക്കുള്ള നേട്ടം. യൂറേഷ്യയുമായുള്ള വ്യാപാരത്തിന് ഇന്ത്യയ്ക്ക് കടൽമാർഗ്ഗത്തിൽനിന്നുമാറി കരമാർഗ്ഗത്തെയും ആശ്രയിക്കാം. കൂടാതെ, തെക്ക്-വടക്ക് ഗതാഗത ഇടനാഴിക്ക് വേണ്ടിയുള്ള ഇന്ത്യൻ ശ്രമങ്ങൾക്കും ഇത് ഗുണംചെയ്യും എന്ന് കരുതപ്പെടുന്നു.


</doc>
<doc id="360049" url="https://ml.wikipedia.org/wiki?curid=360049" title="ക്രോ (അബ്സരോക്ക) ഇന്ത്യൻസ്">
ക്രോ (അബ്സരോക്ക) ഇന്ത്യൻസ്

“ക്രോ”  അഥവാ “അബ്സരോക്ക” ജനങ്ങൾ ചരിത്രപരമായി ഐക്യനാടുകളിലെ “യെല്ലോ സ്റ്റോൺ” നദിയുടെ താഴ്വരയിൽ വസിച്ചിരുന്ന അമേരിക്കൻ ഇന്ത്യൻ ജനതയാണ്. അതിനു മുമ്പ് ക്രോ-ഹിതാസ്റ്റാ വർഗ്ഗക്കാരുടെ പൂർവ്വകർ ഈറി തടാകത്തിനു സമീപമുള്ള ഒഹിയോ കണ്ട്രിയിൽ വസിച്ചിരുന്നതായി കണക്കാക്കപ്പെടുന്നു. കൂടതൽ ശക്തരും ആയുധധാരികളുമായ വർഗ്ഗം എത്തിയതോടെ അവർ അവിടെ നിന്നു പാലായനം ചെയ്യുകയും കുറച്ചുകാലം വിന്നിപ്പെഗ് തടാകത്തിനു തെക്ക് മനിറ്റോബയില വസിക്കുകയും ചെയ്തു. അവിടെ നിന്ന് വട്ക്കൻ ഡെക്കോട്ടയിലെ ഡെവിൾസ് ലേക്ക് പ്രദേശത്തെത്തിയ ഈ വർഗ്ഗം രണ്ടു വർഗ്ഗങ്ങളായി പരിയുകയും ഹിതാസ്റ്റാ വിഭാഗം പടിഞ്ഞാറൻ പ്രദേശത്തേയ്ക്കു നീങ്ങുകയും ചെയ്തു. ചെയെന്നെ വർഗ്ഗത്തിന്റെയും അതിനുശേഷം സിയൂക്സുകളുടെയും (ലോക്കോട്ട) അതിക്രമിച്ചു കടക്കലിന്റെയും മറ്റും ഫലമായി ക്രോ വർഗ്ഗക്കാർ ഏറെക്കുറെ പടിഞ്ഞാറൻ ദിശയിലേയ്ക്ക് തള്ളിമാറ്റപ്പെട്ടു. പുതുതായി എത്തിയ പ്രദേശത്ത് ആധിപത്യമുറപ്പിക്കുന്നതിന് ക്രോ വർഗ്ഗക്കാർ ഷോഷോൺ ബാൻറുകളുമായി (ബിക്കാഷെ - "People of the Grass Lodges") യുദ്ധം ചെയ്യുകയും അവരെ പടിഞ്ഞാറേയ്ക്ക് തുരത്തുകയും ചെയ്തു.  

അബ്സരോക്ക എന്നുകൂടി അറിയപ്പെട്ടിരുന്ന ഈ വംശം ഒരു സിയൂൺ ഭാക്ഷഭേദമാണ് സംസാരിച്ചിരുന്നത് ഇന്നത്തെ വയോമിങ് മുതൽ മൊണ്ടാനയുൾപ്പെടെ മിസൌറി നദിയ്ക്കടുത്ത് വടക്കൻ ഡെക്കോട്ട വരെ വ്യാപിച്ചു കിടന്നിരുന്ന പ്രദേശത്തായിരുന്നു പിൽക്കാലത്ത് ഇവരുടെ അധിവാസമേഖല. ഇരുപത്തിയൊന്നാം നൂറ്റാണ്ടിൽ ക്രോ വർഗ്ഗത്തിന്റെ പിന്തുടർച്ചക്കാർ ഫെഡറലായി അംഗീകരിക്കപ്പെട്ട് “ക്രോ ട്രൈബ് ഓഫ് മൊണ്ടാന” എന്ന പേരിൽ സംസ്ഥാനത്തിന്റെ മദ്ധ്യതെക്കൻ ഭാഗത്തുള്ള റിസർവേഷനിൽ അധിവസിച്ചുവരുന്നു.  

ഈ വർഗ്ഗക്കാരെ “ക്രോ”, “അപ്സാലൂക്ക്”, “അപ്സരോക്കെ” എന്നിങ്ങനെയുള്ള പേരുകളിലും അറിയപ്പെട്ടിരുന്നു. ഹിഡാസ്റ്റ വർഗ്ഗക്കാരാണ് ഇവരെ ക്രോ ജനങ്ങൾ ("people of the large-beaked bird"  എന്നു വിശേഷിപ്പിച്ചത്. 

ഒരു കാലത്ത് ഈ ജനങ്ങൾ മിസിസിപ്പി നദിയുടെ പ്രഭവസ്ഥാനത്തെ മിനസോട്ട, വിസ്കോസിൻ പ്രദേശത്തു വസിച്ചിരുന്നു വിശാല സിയൂണ് വർഗ്ഗത്തിലെ “ഹിഡാസ്റ്റ” ഗോത്രത്തിന്റെ ഭാഗമായിരുന്നു. പിന്നീട് ഹിഡാസ്റ്റ, വർഗ്ഗം ഇവരിൽ നിന്ന് അടർന്നുമാറി  സ്വതന്ത്ര വർഗ്ഗമായി പടിഞ്ഞാറേയ്ക്കു മാറുന്നതിന് തൊട്ടുമുമ്പ്   ഇവർ വടക്കൻ ഡെക്കോട്ടയിലെ “ഡെവിൾസ് ലേക്” മേഖലയിലേയ്ക്ക് വാസസ്ഥാനം മാറ്റിയിരുന്നു. മൊണ്ടാനയില് സ്ഥിരവാസമാക്കുന്നതിനു തൊട്ടുമുമ്പ് ക്രോ വർഗ്ഗക്കാർ വീണ്ടും “മൌണ്ടൻ ക്രോ”, “റിവർ ക്രോ” എന്നിങ്ങനെ രണ്ട് ഗോത്രങ്ങളായി പിരിഞ്ഞു 1743 ൽ ക്രോ ജനങ്ങൾ ലൂയിസ്, ക്ലാർക്ക് എന്നീ രണ്ട് ഫ്രഞ്ച് പര്യവേക്ഷകരുമായി ഈ മേഖലയിൽ ഇന്നത്തെ മൊണ്ടാനിയലെ പട്ടണമായ ഹർഡിനിൽ വച്ച് ആകസ്‌മികസമാഗമം നടത്തി. ആദ്യ യുറോപ്യൻ കണ്ടുമുട്ടൽ സമയത്ത് ഫ്രഞ്ച് പര്യവേക്ഷകർ ഇവരെ “Apsáalooke "beaux hommes”" (handsome men) എന്നു വിളിച്ചു. ക്രോ ജനങ്ങൾ ആദ്യ ഫ്രഞ്ച് പര്യവേക്ഷകരെ “"baashchíile”" (persons with yellow eyes) എന്നാണ് വിളിച്ചത്. 

ആദ്യകാല ഫ്രഞ്ച് പര്യവേക്ഷകർ 1804 ൽ ഈ മേഖലയിൽ 3,500 അംഗങ്ങളിലധികമുള്ള 350 അമേരിക്കൻ ഇന്ത്യൻ പാർപ്പിടങ്ങൾ കണ്ടെത്തിയിരുന്നു. മറ്റ് സമതലവാസികളായ ഇന്ത്യൻസിനെപ്പോലതന്നെ ക്രോ ജനങ്ങളും റ്റീപ്പീസ് എന്നറിയപ്പെട്ടിരുന്ന പാർപ്പിടങ്ങളിലാണ് വസിച്ചിരുന്നത്. എന്നാൽ ഈ റ്റീപ്പീകൾ മറ്റ വർഗ്ഗക്കാരുടേതിനേക്കാൽ സാമാന്യം വലിപ്പമുള്ളവയായിരുന്നു. ബലമുള്ള മരക്കാലുകളും കാട്ടുപോത്തുകളുടെ തുകലുമാണ് ടീപ്പീകളുടെ നിർമ്മാണത്തിനു പ്രധാനമായി ഉപയോഗിച്ചിരുന്നത്.  കാട്ടുപോത്തുകളായിരുന്നു ഈ വർഗ്ഗ്കാരുടെ പ്രധാന ആഹാരസ്രോതസ്. അതേസമയം കാട്ടാടുകൾ, മാനുകൾ എന്നിവയേയും ഭക്ഷണാവശ്യത്തിനായി ഇവർ വേട്ടയാടിയിരുന്നു. 

ക്രോ വർഗ്ഗത്തിലെ പൌരന്മാർ മുടി നീട്ടി വളർത്തുകയും അതിയായി അഭിമാനം കൊള്ളുകയും ചെയ്തിരുന്നു.  അതു ചിലസമയം തറയിലിഴയുന്ന രീതിയിൽ നീളമുണ്ടാകാറുണ്ടായിരുന്നു. ഈ മുടി വിവിധ വസ്തുക്കളാൽ അലങ്കരിക്കുകയും ചെയ്തിരുന്നു. ഇവരിടെ സ്ത്രീ ജനങ്ങൽക്ക് നീളം കുറച്ച് മുടി വളർത്തിയിരുന്നു. പുരുഷന്മാർ സമർത്ഥരായ കുതരിസവാരിക്കാരും വേട്ടയിൽ പ്രാവീണ്യമുള്ളവരുമായിരുന്നു. സ്ത്രീകൾ തങ്ങളുടെയും ഒപ്പം തന്നെ പുരുഷന്മാരുടെയും വസ്ത്രങ്ങളിൽ മുത്തുമണികളും മുള്ളൻ പന്നിയുടെ മുള്ളുകളും ഘടിപ്പിക്കുകയും മറ്റ് അലങ്ങാരപ്പണികൾ ചെയ്തു ഭംഗിയാക്കുന്നതിൽ അതീവ വൈദഗ്ദ്ധ്യമുള്ളവരായിരുന്നു. 

വേട്ടയാടുന്നതിൽ വിദഗ്ദ്ധരായ ഈ അലഞ്ഞു തിരിയുന്ന വർഗ്ഗം വിചിത്രമായ ആരാധനാ സമ്പദായമുള്ളവരും കുതിരസവാരിയിൽ അതീവ പ്രാവീണ്യമുള്ളവരും വെള്ളക്കാരോട് പുഛമുള്ളവരുമായിരുന്നു എന്ന് പര്യവേക്ഷകരായ യൂറോപ്ന്മാർ കുറിച്ചിരിക്കുന്നു. ഇവർ വെള്ളക്കാരെ കൊലപ്പെടുത്തിയിരുന്നില്ലെങ്കലും കൊള്ളയടിച്ചിരുന്നു. സമതലങ്ങളിൽ വസിച്ചിരുന്ന മറ്റു ഇന്ത്യൻ വർഗ്ഗക്കാരേക്കാൾ അധികം കുതിരകൾ ഇവരുടെ കൈവശമുണ്ടായിരുന്നു. 1800 കളുടെ മദ്ധ്യത്തിൽ 10,000 വരെയും ഇരുപതാം നൂറ്റാണ്ടിന്റെ തുടക്കത്തിൽ 40,000 കുതിരകളും ഈ വർഗ്ഗത്തിന്റെ കൈവശത്തിലുണ്ടായിരുന്നു. അതുപോലെ തന്നെ നായ്ക്കളേയും ഇവർ വളർത്തിയിരുന്നു. ഒരു പര്യവേക്ഷകൻ 500 വരെയുള്ള നായ്ക്കളെ ഇവരുടെ കൂടെ കണ്ടതായി രേഖപ്പെടുത്തിയിരിക്കുന്നു. 

പെൺവഴിക്കു മാത്രമുള്ള പിൻതുടർച്ചക്രമത്തിൽ ഈ വർഗ്ഗക്കാർ വിശ്വസിച്ചിരുന്നു. ഭർത്താവ് ഭാര്യയുടെ കുടുംബത്തിനൊപ്പം നീങ്ങിയിരുന്നു. ഈ വർഗ്ഗത്തിൽ വനിതകൾക്ക് ഉയർന്ന സ്ഥാനം കൽപ്പിക്കപ്പെട്ടിരുന്നു. ഗോത്രനേതൃസ്ഥാനത്തേയ്ക്കു പോലും സ്ത്രീകൾ പരിഗണിക്കപ്പെട്ടിരുന്നു.

ഇക്കാലത്ത് ഭൂരിപക്ഷം ക്രോ വർഗ്ഗക്കാരും മദ്ധ്യതെക്കൻ മൊണ്ടാനയിലെ 3,600 സ്ക്വയർ മൈലിൽ കൂടുതൽ വിസ്തീർണ്ണമുള്ള ക്രോ ഇന്ത്യൻ നിസർവ്വേഷനിൽ വസിക്കുന്നു.  ഐക്യനാടുകളിലെ ഏറ്റവും വലിയ ഇന്ത്യൻ റിസർവ്വേഷനുകൾ ഇതിന് അഞ്ചാം സ്ഥാനമാണുള്ളത്.  തെക്കു ഭാഗത്ത് വയോമിങും കിഴക്കുഭാഗത്ത് നോർത്തേൺ ചെയെന്നെ ഇന്ത്യന് റിസർവ്വഷനുമാണ് ഇതിന്റെ അതിരുകൾ. 2.3 മില്ല്യണ് ഏക്കറുകളിലായി വ്യാപിച്ചു കിട്ക്കുന്ന റിസർവ്വേഷന്റെയുള്ളിൽ ബിഗ്ഹോണ് മലനിരകളുടെ വടക്കേ അറ്റം (Bighorn), വുൾഫ് മലനിരകൾ, പ്രെയോർ മലനിരകൾ (Pryor) എന്നിവകൂടി ഉൾപ്പെട്ടതാണ്. യെല്ലെ ടെയിൽ ഡാമിൽ നിന്ന് വടക്കോട്ടൊഴകുന്ന ബിഗ്ഹോണ് നദി മോണ്ടാനിയെല ഹാർഡിൻ പട്ടണത്തിനു പുറത്തുവച്ച് ലിറ്റൽ ബിഗ്ഹോണ് നദിയുമായി ലയിക്കുന്നു. റിസർവ്വേഷൻ അതിർത്തിയ്ക്കു 10 മൈൽ വടക്കു പടിഞ്ഞാറായി ബില്ലിങ്സ് പട്ടണം നിലനിൽക്കുന്നു.

ക്രോ ഇന്ത്യൻ നേഷനിൽ രജിസ്റ്റർ ചെയ്ത ആകെയുള്ള 11,000 അംഗങ്ങളിൽ ഏകദേശം 8,000 പേർ ക്രോ ഇന്ത്യൻ റിസർവ്വേഷനിൽ വസിക്കുന്നു. ഇവരിൽ 85 ശതമാനം പേർ അവരുടെ ആദ്യഭാക്ഷയായി ക്രോ ഭാക്ഷ സംസാരിക്കുന്നു.

അബ്സരോക്ക/ക്രോ ജനതയുടെ ക്രോ ഭാക്ഷയുടെ എഴുത്തു ഘടനയും (Apsáalooke ammaalaátuua) ഗോത്രഘടനയും വളരെ ദൃഢമായതാണ്. വിശാല സിയോൺ ഭാക്ഷാ കുടുബത്തിൽപ്പെട്ടതാണ് ക്രോ ഇന്ത്യൻ ഭാക്ഷ. 

ഈ വർഗ്ഗത്തിന്റെ ഗോത്ര ഘടനയിൽ (Apsáalooke Ashammalíaxxiia) നിരവധി ഉപ ഗോത്ര വിഭാഗങ്ങൾ നിലനിൽക്കുന്നു.

ഈ വർഗ്ഗ്ത്തിൻറ മുഖ്യ കാര്യാലയം ക്രോ ഏജൻസിയിൽ നിലനിൽക്കുന്നു. ഇവിടെ ക്രോ വർഗ്ഗക്കാർ “വാർഷിക ക്രോ മേള” നടത്താറുണ്ട്. ഈ മേളയിൽ പോവ്-വോവ് (pow-wow), കന്നുകാലികളെ ഉപയോഗിച്ചുള്ള വിനോദ പരിപാടികൾ (rodeo), ഘോഷയാത്ര എന്നിവ നടത്തുന്നു. എല്ലാ വർഷവും ആഗസ്റ്റ് മാസത്തിലെ മൂന്നാമത്തെ വാരാന്ത്യത്തിൽ നടത്തപ്പെടുന്ന ഈ മേള നടത്തപ്പെടുന്നത്. ഈ സമയത്ത് ക്രോ എജൻസി പ്രദേശം അറിയപ്പെടുന്നത് "The Teepee Capital of the World "  എന്ന അപരനാമത്തിലാണ്. ലിറ്റിൽ ബിഗ് ഹോണ് നദീ താഴ്വര മുഴുവൻ ഇക്കാലത്ത് 1,500 ൽ അധികം റ്റീപ്പീകൾകൊണ്ടു നിറഞ്ഞിരിക്കും.

1740 മുതലുള്ള കാലഘട്ടങ്ങളിൽ സമതലങ്ങളിലെ വർഗ്ഗങ്ങൾ കൂടുതലായി കുതിരകളെ ഉപയോഗപ്പെടുത്തുവാൻ തുടങ്ങിയിരുന്നു. സമതലങ്ങളിൽ നിന്നു സമതലങ്ങളിലേയ്ക്കു വേഗത്തിൽ നീങ്ങുന്നതിനും കൂടുതൽ കാര്യക്ഷമമായി കാട്ടുപോത്തുകളെ വേട്ടയാടുന്നതിനു ഇതുവഴി അവർക്കു സാധിച്ചു. എന്നിരുന്നാലും വടക്കൻ മേഖലയിലെ അതികഠിനമായ ശീതകാലം തെക്കൻ മേഖലയിലെ സമതലങ്ങളിലെ വർഗ്ഗങ്ങളേക്കാൾ അവിടെയുള്ളവർക്ക് കടുത്ത പ്രയാസങ്ങൾ സൃഷ്ടിച്ചു.

ക്രോ, ഹിഡാസ്റ്റ, കിഴക്കൻ ഷോഷോൺ, വടക്കൻ ഷോഷോൺ വർഗ്ഗങ്ങൾ ഇക്കാലത്ത് കുതിരവളർത്തലിലും അവയുടെ വ്യാപാരത്തിലും ശ്രദ്ധയൂന്നുകയും വലിയ കുതിരപ്പറ്റങ്ങളുടെ അധിപരാകുകയും ചെയ്തു. കിഴക്കും വടക്കുമുള്ള മറ്റു വർഗ്ഗങ്ങൾ ഈ സമയം രോമ വ്യവസായത്തിനും മലമ്പോത്തുകളെ വേട്ടയാടുന്നതിനും കൂടുതൽ കുതിരകളെ കൈക്കലാക്കുന്നതിനുമായി സമതലങ്ങളിലേയ്ക്കു കടന്നു കയറി. ക്രോ വർഗ്ഗം കുതിരകൾ തീരെ കുറവുള്ള വർഗ്ഗങ്ങളുടെ മിന്നലാക്രമണങ്ങൾക്കും കുതിരമോഷണങ്ങൾക്കും വിധേയരായി. ഈ കടന്നു കയറ്റക്കാരിൽ പ്രമുഖർ ബ്ലാക്ക്ഫൂട്ട് കോൺഫെഡറസി, ഗ്രോസ് വെഞ്ചർ, അസിനിബോയിൻ, പോവ്നീ, ഉട്ടെ എന്നീ ഇന്ത്യൻ വർഗ്ഗക്കാരായിരുന്നു. പിന്നീട് ഇവർക്ക് ലക്കോട്ട വർഗ്ഗത്തെയും അവരുടെ സഖ്യകക്ഷികളായ “അരപാഹോ”, “ചെയെന്നെ” എന്നീ വർഗ്ഗങ്ങളെയും നേരിടേണ്ടതായി വന്നു. ഇക്കൂട്ടരും തങ്ങളുടെ ശത്രുക്കളായ വർഗ്ഗങ്ങളിൽ നിന്നും കുതിരകളെ മോഷ്ടിച്ചിരുന്നു. ക്രോ വർഗ്ഗത്തിന്റെ ഏറ്റവും പ്രധാന ശത്രുക്കൾ ബ്ലാക്ക്ഫൂട്ട് കോൺഫെഡറസിയും ലക്കോട്ട-ചെയെന്നെ-അരപാഹോ സഖ്യവുമായിരുന്നു.

ക്രോ വർഗ്ഗക്കാർ വടക്കൻ സമതലങ്ങളിലുള്ള “ഫ്ലാറ്റ്ഹെഡ്” വർഗ്ഗങ്ങളുമായി അപൂർവ്വമായി സംഘട്ടനത്തിലേർപ്പെട്ടിരുന്നുവെങ്കിലും പൊതുവായി ഇവർ സൌഹൃദത്തിലായിരുന്നു. സമതലങ്ങളിലെ തന്നെ “നെസ് പെർസ്”, “കുട്ടെനായി”, “ഷോഷോൺ”, “കിയോവ”, “കിയോവ അപ്പാഷെ” വർഗ്ഗങ്ങൾ ക്രോ വർഗ്ഗക്കാരുമായി സഖ്യത്തിലാണ് കഴിഞ്ഞിരുന്നത്. കിയോവ, കിയോവ അപ്പാഷെ ബാൻറുകൾ പിന്നീട് തെക്കൻ ഭാഗങ്ങളിലേയ്ക്കു ചേക്കേറുകയും ക്രോ വർഗ്ഗം അവിടെ പ്രബല വർഗ്ഗമായി 18, 19 നൂറ്റാണ്ടുകളിൽ തുടരുകയും ചെയ്തു. ഇക്കാലത്താണ് രോമ വ്യവസായം വളരെയധികം അഭിവൃദ്ധിപ്പെട്ടത്. വടക്കൻ സമതലങ്ങളിലെ ഇന്ത്യൻ രാഷ്ട്രങ്ങളുമായി സൌഹൃദത്തിലായിരുന്ന രോമ വ്യപാരം ചെയ്തിരുന്ന അതിശക്തരായ “അയൺ കോൺഫെഡറസി” (Nehiyaw-Pwat) ക്രോ ഇന്ത്യൻസിന്റെ ശത്രുക്കളായി പരിണമിച്ചു. ഈ കോൺഫെഡറസിയിൽ “പ്ലെയിൻസ് ക്രീ”, “അസിനിബൊയിൻ”, “സ്റ്റോണി” (Stoney), “സൌൾറ്റ്യൂക്സ്” (Saulteaux), “ഒജിബ്വേ” (Ojibwe), “മെറ്റിസ്” (Métis) വർഗ്ഗങ്ങളും ഉൾപ്പെട്ടിരുന്നു.


</doc>
<doc id="360050" url="https://ml.wikipedia.org/wiki?curid=360050" title="സെലിന">
സെലിന

ഒരു അമേരിക്കൻ ഗായികയും ഗാന രചയിതാവും അഭിനേത്രിയും ഫാഷൻ ഡിസൈനറുമായിരുന്നു സെലിന ക്വിന്റനില്ല-പെരസ് ( or ; തേജനോ സംഗീതത്തിന്റെ രാജ്ഞി എന്നു വിളിക്കപ്പെട്ട ഇവരുടെ സംഗീതത്തിലെയും ഫാഷനിലെയും സംഭാവനകൾ ഇവരെ ഇരുപതാം നൂറ്റാണ്ടിന്റെ അവസാനത്തിൽ പ്രശസ്തിയിലെത്തിച്ചു.എറ്റവും കൂടുതൽ സ്വാധീനം ചെലുത്തിയ എക്കാലത്തെയും മികച്ച ലാറ്റിൻ കലാകാരികളിൽ ഒരാളായ സെലിന ലാറ്റിൻ സംഗീതത്തെ മുഖ്യധാരയിലെത്തിക്കാൻ കാരണമായിട്ടുണ്ട്.6 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്. 

1995 മാർച്ച് 31 നു തന്റെ സുഹൃത്തും മുൻ ജോലിക്കാരിയുമായിരുന്ന യോലൻഡ സാൽഡിവറുടെ വെടിയേറ്റു കൊല്ലപ്പെട്ടു.രണ്ടാഴ്ചയ്ക്കുശേഷം അന്നത്തെ ടെക്സാസ് ഗവർണറായിരുന്ന ജോർജ്ജ് ഡബ്ല്യു. ബുഷ് സെലിനയുടെ ജന്മദിനം സെലിന ദിനം ആയി പ്രഖ്യപിച്ചു. സെലിനയുടെ മരണാനന്തര ആൽബം ഡ്രീമിംങ്ങ് ഓഫ് യു (1995) ബിൽബോർഡ് 200 ചാർട്ടിൽ ഒന്നാം സ്ഥാനത്തെത്തി.ഇതോടെ ഈ നേട്ടം കൈവരിക്കുന്ന ആദ്യ ലാറ്റിൻ കലാകാരിയായി സെലിന മാറി.1997-ൽ വാർണർ ബ്രോസ്. "സെലിന" എന്ന പേരിൽ ഇവരുടെ ജീവിത കഥ സിനിമയാക്കി.ഇതിൽ ജെന്നിഫർ ലോപസ് ആണ് സെലിനയായി വേഷമിട്ടത്


</doc>
<doc id="360054" url="https://ml.wikipedia.org/wiki?curid=360054" title="ജീവിതശൈലീരോഗങ്ങൾ">
ജീവിതശൈലീരോഗങ്ങൾ

തെറ്റായ ജീവിത ശൈലികളുടെ ഫലമായി ഉണ്ടാവുന്ന രോഗങ്ങളാണിവ. ആരോഗ്യം നിലനിർത്താനും രോഗങ്ങളെ ചെറുത്ത് തോൽപ്പിക്കാനും ശരീരത്തിനുള്ള പ്രതിരോധശേഷിയെ ജീവിത ശൈലിയിൽ വന്ന മാറ്റം നശിപ്പിക്കുന്നു. ജീവിത ശൈലീരോഗങ്ങൾ ചെറുപ്പത്തിൽ തന്നെ ബാധിക്കുന്നത് വ്യാപകമാവുകയാണ്. ജീവിതചര്യയിലുള്ള മാറ്റംമൂലം ശരീരം പല തരത്തിലുള്ള രോഗങ്ങൾക്കും അടിമപ്പെടുകയാണ്. ഇങ്ങനെയുണ്ടാകുന്ന പ്രധാന പ്രശ്നങ്ങളാണ് പ്രമേഹം, കൊളസ്ട്രോൾ ആധിക്യം, രക്തസമ്മർദം, അമിതഭാരം എന്നിവ.
സാങ്കേതികവിദ്യ വികാസം പ്രാപിച്ചതോടെ ആയാസമുള്ള പ്രവർത്തനങ്ങൾ നാം യന്ത്രങ്ങൾക്ക് നൽകിത്തുടങ്ങി. ചെറിയ ദൂരത്തേക്ക് പോലും വാഹനങ്ങളെ ആശ്രയിക്കാൻ തുടങ്ങി. കമ്പ്യൂട്ടർ, മൊബൈൽ ഫോൺ എന്നിവയുടെ ഉപയോഗം അലസത വർദ്ധിപ്പിക്കുന്നു. ഇത് ദുർമേദസ്സിനും രോഗങ്ങൾക്കും കാരണമാകുന്നു.
കൂട്ടുകുടുംബവ്യവസ്ഥയിൽ നിന്ന് അണുകുടുംബങ്ങളിലേക്ക് മാറിയപ്പോൾ മാനസിക സമ്മർദ്ദങ്ങളും വർദ്ധിക്കുന്നു. ജോലി സ്ഥലത്തുനിന്നുള്ള ടെൻഷനും പുതിയ തലമുറയിൽ താരതമ്യേന കൂടുതലാണ്. ഇത് മാനസികവും ശാരീരികവുമായ രോഗാവസ്ഥയിലേക്ക് നയിക്കുന്നു.


</doc>
<doc id="360056" url="https://ml.wikipedia.org/wiki?curid=360056" title="ഐ ഡാനിയൽ ബ്ലേക്ക്">
ഐ ഡാനിയൽ ബ്ലേക്ക്

ഐ ഡാനിയൽ ബ്ലേക്ക്
I Daniel. 2016 ലെ കാൻ ചലചിത്രോൽസവത്തിൽ മികച്ച ചിത്രത്തിനുള്ള ഗോൾഡൻ പാം പുരസ്ക്കാരം നേടിയ ബ്രിട്ടിഷ്/ഫ്രഞ്ച് നിർമ്മിത ഇംഗ്ലീഷ് ഭാഷ ചിത്രമാണ് ഐ ഡാനിയൽ ബ്ലേക്ക്.വിഖ്യാത സംവിധായകൻ കെൻ ലോച്ചിനു രണ്ടാമത്തെ കാൻ പുരസ്ക്കാരം നേടിക്കൊടുത്ത ചിത്രമാണിത്. രണ്ട് തവണ കാൻ പുരസ്ക്കാരം നേടിയ ഒമ്പത് പേരിൽ ഒരാളാണ് ലോച്ച്. സംവിധായകന്റെ എണപതാമത്തെ വയസ്സിൽ നേടുന്ന പുരസ്ക്കാരം എന്ന അപൂർവ്വതയും ഈ ചിത്രത്തിനുണ്ട്. കാനിലെ പുരസ്ക്കാരത്തിനു പുറമെ അനവധി ഫെസ്റ്റിവലുകളിൽ വിവിധ അവാർഡുകൾക്ക് നാമനിർദ്ദേശം ചെയ്യപ്പെടുകയും, പലതും നേടുകയും ചെയ്തിട്ടുണ്ട് ഈ സിനിമ. (പട്ടിക കാണുക)


</doc>
<doc id="360063" url="https://ml.wikipedia.org/wiki?curid=360063" title="ബൊമ്മക്കൊലു">
ബൊമ്മക്കൊലു

തമിഴ്നാട്, കർണ്ണാടക, ആന്ധ്രാപ്രദേശ്‌  തുടങ്ങിയ ദക്ഷിണേന്ത്യൻ സംസ്ഥാനങ്ങളിൽ നവരാത്രി കാലങ്ങളിൽ ദേവീദേവന്മാരുടെ ബൊമ്മകൾ (പാവകൾ) അണിനിരത്തി നടത്തുന്ന ഒരു ആചാരമാണ് ബൊമ്മക്കൊലു (Bomma Kolu (Golu).

ബൊമ്മക്കൊലു എന്ന പദം 'പാവ' എന്നർത്ഥം വരുന്ന 'ബൊമ്മ' എന്നതും 'പടികൾ' എന്നർത്ഥം വരുന്ന 'കൊലു' എന്ന വാക്കും കൂടിച്ചേർന്നുണ്ടായതാണ്. 

നവരാത്രിയുടെ ആദ്യ ദിവസം ഗണപതിപൂജയ്ക്കു ശേഷം കുടുംബത്തിലെ മുതിർന്ന ആൾ (ആൺ/പെൺ) സരസ്വതി, പാർവ്വതി, ലക്ഷ്മി എന്നീ ദേവിമാർക്കുവേണ്ടി കലശാവാഹനം പൂജവിധി നടത്തുന്നു. അതിനു ശേഷം മരത്തടികൾ കൊണ്ട് പടികൾ (കൊലു) ഉണ്ടാക്കുന്നു. സാധാരണയായി 3, 5,7, 9, 11 എന്നിങ്ങനെ ഒറ്റസംഖ്യയിലാണ് പടികൾ നിർമ്മിക്കുന്നത്. പടികൾക്കു മുകളിൽ തുണി വിരിച്ചശേഷം ദേവീദേവൻമാരുടെ ബൊമ്മകൽ അവയുടെ വലിപ്പത്തിനും സ്ഥാനത്തിനു മനുസരിച്ച് അതിൽ നിരത്തി വെക്കുന്നു. 

പുരാണത്തിലെ കഥാപാത്രങ്ങളും കഥകളുമാണ് ബൊമ്മകൊലുകളിൽ ചിത്രീകരിക്കുന്നത്. 



</doc>
<doc id="360064" url="https://ml.wikipedia.org/wiki?curid=360064" title="കണക്ടിങ്ങ് റോഡ്">
കണക്ടിങ്ങ് റോഡ്

റെസിപ്രോക്കേറ്റിങ്ങ് എഞ്ചിനകത്ത് പിസ്റ്റണിനേയും ക്രാങ്ക് ഷാഫ്ടിനേയും തമ്മില് ബന്ധിപ്പിക്കുന്നതിനാണ് കണക്ടിങ്ങ് റോഡ് ഉപയോഗിക്കുന്നത്. പിസ്റ്റണിന്ടെ മുകളിലേക്കും താഴേക്കുമുള്ള ചലനത്തെ കറക്കമാക്കി മാറ്റുന്നതിന് കണക്ടിങ്ങ് റോഡ് സഹായിക്കുന്നു.


</doc>
<doc id="360070" url="https://ml.wikipedia.org/wiki?curid=360070" title="ദേശമംഗലം">
ദേശമംഗലം

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ദേശമംഗലം. . തലപ്പിള്ളി താലൂക്കിൽ ഉൾപ്പെടുന്ന ഗ്രാമമാണിത്. വടക്ക് പട്ടാമ്പിയും, തെക്ക് വടക്കാഞ്ചേരിയും, കിഴക്ക് ഷോർണ്ണൂരും, പടിഞ്ഞാറ് കുന്നംകുളവും ദേശമംഗലത്തെ ചുറ്റപ്പെട്ടിരിക്കുന്നു.

2001 ലെ സെൻസസ് പ്രകാരം ദേശമംഗലം ഗ്രാമത്തിലെ ആകെയുള്ള ജനസംഖ്യ 8446 ആണ്. അതിൽ 4034 പുരുഷന്മാരും 4412 സ്ത്രീകളും ആണ്. 

കലാരൂപങ്ങൾക്ക് പ്രശസ്തമാണ് ദേശമംഗലം. തൈപൂയം, ദേശമംഗലം പൂരം, കൊണ്ടയൂർ കുടപ്പാറ പൂരം തുടങ്ങിയവ പ്രശസ്തമാണ്. ദേശമംഗലവും, പരിസരപ്രദേശങ്ങളായ പല്ലൂർ, കൊണ്ടയൂർ, ആറങ്ങോട്ടുകര എന്നിവിടങ്ങളും ചോഴികെട്ടിന് പ്രസിദ്ധമാണ്.



</doc>
<doc id="360075" url="https://ml.wikipedia.org/wiki?curid=360075" title="ജെർമി കോർബിൻ">
ജെർമി കോർബിൻ

ബ്രിട്ടനിലെ പ്രതിപക്ഷനേതാവും ലേബർപാർട്ടി അദ്ധ്യക്ഷനുമാണ് ജെർമി കോർബിൻ . 1983-മുതൽ പാർലമെന്റ് അംഗമാണ്.2015ലാണ് ലേബർപാർട്ടി നേതൃപദവിയിൽ എത്തുന്നത്. ആശയപരമായി ജനാധിപത്യ സോഷ്യലിസ്റ്റ് ആയി കരുതപ്പെടുന്നു.


</doc>
<doc id="360076" url="https://ml.wikipedia.org/wiki?curid=360076" title="മണലിത്തറ">
മണലിത്തറ

കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് മണലിത്തറ.. തെക്കുംകര പഞ്ചായത്തിൽ ഉൾപ്പെടുന്ന ഗ്രാമമാണിത്. വടക്കാഞ്ചേരിയിൽ നിന്നും ഒരു 7 കിലോമീറ്റർ അകലെയാണ് മണലിത്തറ. മണലിത്തറയിൽ നിന്നും 3 കിലോമീറ്റർ അകലെയായി വഴനി അണക്കെട്ട് സ്ഥിതി ചെയ്യുന്നു. ജലസേചനത്തിനുള്ള തോട് മണലിത്തറ വഴി കടന്നുപോകുന്നു. വഴനി അണക്കെട്ടും ഇതു പോലെയുള്ള തോടുകളുമാണ് സമീപത്തുള്ള ഗ്രാമങ്ങളിലെ പ്രധാന ജലസ്രോതസ്സ്. ഇവിടുത്തെ ജനങ്ങൾ പ്രധാനമായും കൃഷിക്കാരാണ്. 

2001 ലെ സെൻസസ് പ്രകാരം മണലിത്തറയിലെ ആകെയുള്ള ജനസംഖ്യ 7755 ആണ്. അതിൽ 3712 പുരുഷന്മാരും 4043 സ്ത്രീകളും ആണ്. 

മണലിത്തറയിൽ പള്ളികളും ക്ഷേത്രങ്ങളും ഉണ്ട്. മച്ചാട് മാമാങ്കം ഇവിടുത്തെ ക്ഷേത്രത്തിലെ അറിയപ്പെടുന്ന ഒരു ആഘോഷമാണ്. മണലിത്തറയിൽ നിന്നും 4 കിലോമീറ്റർ അകലെയുള്ള തിരുവാണിക്കാവ് ക്ഷേത്രത്തിലാണ് ഈ ആഘോഷം നടക്കുന്നത്. 


</doc>
<doc id="360081" url="https://ml.wikipedia.org/wiki?curid=360081" title="മെൽവില്ലെ ദ്വീപ് (ഓസ്ട്രേലിയ)">
മെൽവില്ലെ ദ്വീപ് (ഓസ്ട്രേലിയ)

ടിവി ഭാഷയിൽ യെർമാൽനെർ എന്നു വിളിക്കുന്ന ആസ്ട്രേലിയയുടെ വടക്കൻ പ്രദേശത്തിന്റെ തീരത്ത് കിഴക്കൻ തിമോർ കടലിൽ സ്ഥിതിചെയ്യുന്ന ഒരു ദ്വീപ് ആണ് മെൽവില്ലെ ദ്വീപ്. ആസ്ട്രേലിയയിലെ ഡാർവ്വിൻ പ്രദേശത്തിനും ആർൺഹെം ലാൻഡിൽ സ്ഥിതിചെയ്യുന്ന കോബോർഗ് ഉപദ്വീപിന്റെ പടിഞ്ഞാറ് ആണ് ഈ ദ്വീപ് കിടക്കുന്നത്. ഇവിടത്തെ കാലാവസ്ഥ ട്രോപ്പിക്കൽ ആണ്. 

ഇവിടത്തെ ഏറ്റവും വലിയ സമൂഹം അല്ലെങ്കിൽ പട്ടണം മിലിക്കാപിതി ആണ്. 559 മാത്രമാണ് ഇവിടത്തെ ജനസംഖ്യ. രണ്ടാമത്തെ ഗ്രാമം പിർലാഗിമ്പി ആകുന്നു. (പുലരുമ്പി, മുമ്പ് ഈ സ്ഥലത്തെ ഗാർഡൻ പോയിന്റ് എന്നു വിളിച്ചിരുന്നു.)ജനസംഖ്യ: 440 മാത്രം. ഈ സ്ഥലം, മിലിക്കാപിതിയിൽനിന്ന് 27 കി. മീ. പടിഞ്ഞാറ് ആണ് കിടക്കുന്നത്. മെല്വില്ലെ പടിഞ്ഞാറൻ തീരത്താണിത്. ഏതാണ്ട് 30ൽക്കൂടുതൽ ആളുകൾ അഞ്ചു കുടുംബമായി ഔട്സ്റ്റേഷനുകളിൽ താമസമുണ്ട്.
5,786 ചതുരശ്ര കി. മീ. (2,234 ചതുരശ്ര മൈൽ)വിസ്തൃതിയുള്ള ഈ ദ്വീപ് ലോകത്തെ 100 ദ്വീപുകളെക്കാൾ ചെറുതാണ്. ആസ്ട്രേലിയയിലുള്ള വലിയ രണ്ടാമത്തെ ദ്വീപാണിത്. ആസ്ട്രേലിയയിലെ ഏറ്റവും വലിയ ദ്വീപ്, ടാസ്മാനിയ ആകുന്നു. (ഇവിടെ ആസ്ട്രേലിയാ പ്രധാനദ്വീപിനെ കണക്കാക്കിയിട്ടില്ല) ഇതിന്റെ തെക്കേ അറ്റം പിളർന്ന് ഒരു ചെറു ദ്വീപായിത്തീർന്നിരിക്കുന്നു. ഇർ-റിറ്റിറ്റു ദ്വീപ് എന്നാണിതിന്റെ പേര്. ഇതിന്റെ വിസ്തീർണ്ണം 1.6 ചതുരശ്ര കി. മീ. (0.62 ചതുരശ്ര മൈൽ).

മെൽവില്ലെ ദ്വീപും ബാതർസ്റ്റ് ദ്വീപും ചേർന്ന് ടിവി ദ്വീപുകൾ എന്നറിയപ്പെടുന്നു. 

ഈ ദ്വീപ് ആരു കണ്ടുപിടിച്ചു എന്നത് ഇപ്പോഴും തർക്കവിഷയമാണ്. 1644ൽ ആബൽ ടാസ്മാൻ കണ്ടുപിടിച്ചു എന്നത് ഇപ്പോൾ വിവാദവിഷയമാണ്.


</doc>
<doc id="360082" url="https://ml.wikipedia.org/wiki?curid=360082" title="ടിവി ഭാഷ">
ടിവി ഭാഷ

ടിവി ഭാഷ, ആസ്ട്രേലിയായിലെ ആദിവാസികളുടെ ഭാഷയാണ്. ഇത് ടിവി ദ്വീപുകൾ എന്നറിയപ്പെടുന്ന ആസ്ട്രേലിയായിലെ രണ്ടു ദ്വീപുകളിൽ ആണ് പ്രധാനമായും ഈ ഭാഷ സംസാരിക്കുന്നത്. ഉത്തര ആസ്ട്രേലിയയിലെ തീരപ്രദേശങ്ങളിൽ ആണ് ഇതു സംസാരിക്കുന്നവർ വസിക്കുന്നത്. ഇത് അവിടെ കുട്ടികൾ അഭ്യസിക്കുന്ന ആസ്ട്രേലിയൻ ഭാഷകളിൽ 10% വരും. 

2005ൽ അൻപത് വയസ്സിനു മുകളിലുള്ള ആളുകൾ സംസാരിച്ചിരുന്ന ഈ ഭാഷ, ഒരു അനേകം ഭാഷകൾ ചേർന്ന ഒരു കൃത്രിമഭാഷയാകുന്നു. എന്നിരുന്നാലും, ഇതിന്റെ വ്യാകരണ ദുർഗ്രാഹ്യം പുതുതലമുറ കാര്യമാക്കുന്നില്ല.

മറ്റു ആസ്ട്രേലിയൻ ഭാഷകളെ അപേക്ഷിച്ച്, ഈ ഭാഷയെ ഒരു പ്രത്യേക ഭാഷാകുടുമ്പത്തിൽ ഉൾപ്പെടുത്തിയിരുന്നു. ഒറ്റയ്ക്കായിപ്പോയ ഒരു ഭാഷയായി ഇതിനെ കരുതിയിരുന്നു. 
Tiwi has four phonemic vowels.

The frequency of the open-back vowel is relatively low. It is neutralised with following , and does not occur initially or finally. However minimal pairs exist, albeit few in number, to prove its existence as a distinct phoneme:


</doc>
<doc id="360084" url="https://ml.wikipedia.org/wiki?curid=360084" title="ഫ്ലിന്റേഴ്സ് ദ്വീപ്">
ഫ്ലിന്റേഴ്സ് ദ്വീപ്

ഫ്ലിന്റേഴ്സ് ദ്വീപ് ആസ്ട്രേലിയായിലെ ഏറ്റവും വലിയ ദ്വീപായ ടാസ്മാനിയായുടെ ഉത്തരപൂർവ്വ ഭാഗത്ത് കിടക്കുന്ന ബാസ്സ് കടലിടുക്കിൽ കിടക്കുന്ന 1367 ചതുരശ്ര കി. മീ. (528 ചതുരശ്ര മൈൽ)വിസ്തൃതിയുള്ള ഒരു ദ്വീപാണിത്. ഇത്, ഫിന്നോക്സ് ദ്വീപുസമൂഹത്തിലെ ഏറ്റവും വലിയ ദ്വീപാണ്. ഫ്ലിന്റേഴ്സ് ദ്വീപ്, കേപ്പ് പോർട്ട്‌ലാന്റിൽനിന്നും 54 കിലോമീറ്റർ (34 മൈൽ) അകലെക്കിടക്കുന്നു. ഇത്, 40 ഡിഗ്രി തെക്ക് റോറിങ്ങ് ഫോർട്ടീസ് എന്ന പേരിൽ അറിയപ്പെടുന്ന പ്രദേശത്തു സ്ഥിതിചെയ്യുന്നു.


</doc>
<doc id="360087" url="https://ml.wikipedia.org/wiki?curid=360087" title="കിങ്ങ് ദ്വീപുകൾ (ടാസ്മാനിയ)">
കിങ്ങ് ദ്വീപുകൾ (ടാസ്മാനിയ)

കിങ്ങ് ദ്വീപുകൾ (ടാസ്മാനിയ), ആസ്ട്രേലിയായിലെ ടാസ്മാനിയായിലെ ന്യൂ ഇയർ ദ്വിപുസമൂഹത്തിന്റെ ഭാഗമായ ഒരു ദ്വീപ് ആണ്. ഇതിന്റെ തെക്കൻ അറ്റം സ്റ്റോക്സ് പോയിന്റ് എന്നും വടക്കേ അറ്റത്തിനു വിക്‌ഹാം മുനമ്പ് എന്നും പറയുന്നു. കിങ്ങ് ദ്വീപിനെ ചുറ്റി മൂന്നു ചെരിയ ദ്വിപുകളുണ്ട്. ന്യൂ ഇയർ ദ്വീപ്, ക്രിസ്തുമസ് ദ്വീപ്, കൗൺസിലർ ദ്വീപ് എന്നിവയാണവ. 

ന്യൂ സൗത്ത് വെയിൽസിന്റെ കൊളോണിയൽ ഗവർണ്ണറായിരുന്ന ഫിലിപ്പ് ഗിഡ്‌ലി കിങ്ങ് ന്റെ സ്മരണാർഥമാണ് ഈ പ്രദേശത്തിനു കിങ്ങ് ദ്വീപ് എന്നു പേര് നൽകിയത്. കിങ്ങ് അയലന്റ് കൗൺസിൽ ആണ് ഭരണസമിതി. 2011ലെ ജനസംഖ്യാ കണക്കെടുപ്പു പ്രകാരം, 1,566 ആണ് ജനസംഖ്യ.



</doc>
<doc id="360089" url="https://ml.wikipedia.org/wiki?curid=360089" title="ന്യൂസിലാന്റിലെ ദ്വീപുകളുടെ പട്ടിക">
ന്യൂസിലാന്റിലെ ദ്വീപുകളുടെ പട്ടിക

ന്യൂസിലാന്റിൽ അനേകം ദ്വീപുകൾ ഉണ്ട്. 600 ദ്വീപുകൾ ന്യൂസിലാന്റിൽ ഉള്ളതായി കണക്കാക്കുന്നു. 
ന്യൂസിലാന്റിലെ ദ്വീപുകളുടെ ഒരു പട്ടിക താഴെക്കൊടുത്തിരിക്കുന്നു. 



</doc>
<doc id="360097" url="https://ml.wikipedia.org/wiki?curid=360097" title="സൽമാൻ ടൂർ">
സൽമാൻ ടൂർ

പാകിസ്താൻ സ്വദേശിയായ ചിത്രകാരനാണ് സൽമാൻ ടൂർ. ബ്രൂക്ക്‌ലിൻ കേന്ദ്രീകരിച്ചു പ്രവർത്തിക്കുന്നു. സ്വദേശത്തും വിദേശത്തുമായി നിരവധി ചിത്ര പ്രദർശനങ്ങൾ നടത്തിയിട്ടുണ്ട്. 
പാകിസ്താനിലെ ലാഹോറിൽ 1983 ൽ ജനിച്ചു. 2009 ൽ ബ്രൂക്ക്‌ലിൻ പ്രാറ്റ് ഇൻസ്റ്റിറ്റ്യൂട്ടിൽ നിന്ന് പെയിന്റിംഗിൽ ബിരുദാനന്തര ബിരുദം നേടി. സൂഫി കവിതയുടെയും ചിന്തയുടെയും രൂപകങ്ങൾ തന്റെ രചനകളിൽ ഉപയോഗപ്പെടുത്താറുണ്ട്. കിഴക്കും പടിഞ്ഞാറുമുള്ള പോപ്പ് സംസ്കാരത്തിലും കലാ ചരിത്രത്തിൽ നിന്നുള്ള ഡിസൈനുകളാൽ സമ്പന്നമാണ് ടൂർ പെയിന്റിംഗുകൾ.
ദ റെവലേഷൻ പ്രോജക്ട് എന്ന പ്രതിഷ്ഠാപനമാണ് ആസ്പിൻവാളിലെ പ്രധാന വേദിയിൽ അവതരിപ്പിച്ചത്. ഇതിൽ ചിത്രങ്ങളുടെയും കൊളാഷുകളുടെയും ശ്രേണിക്കൊപ്പം പാകിസ്താനിൽ നിന്നും നാടു കടത്തപ്പെട്ട കവി ഹസൻ മുജ്താബ അദ്ദേഹത്തിന്റെ ഫോർ അലൻ ഗിൻസ്‌ബർഗ് എന്ന ഉറുദു കവിത വായിക്കുന്ന വീഡിയോ ദൃശ്യവുമുണ്ട്. 

̽* വെബ‌സൈറ്റ് ːhttp://www.salmantoor.com


</doc>
<doc id="360099" url="https://ml.wikipedia.org/wiki?curid=360099" title="വാനി">
വാനി

പടിഞ്ഞാറൻ ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണമാണ് വാനി - Vani (). റിയോണി നദിയുടെ പോഷക നദിയായ സുലോറി നദിക്ക് സമീപമാണ് ഈ പട്ടണം സ്ഥിതിചെയ്യുന്നത്. ഇമെറെതി പ്രവിശ്യയുടെ തലസ്ഥാന നഗരമായ കുറ്റെയ്‌സിയിൽ നിന്ന് തെക്കുപടിഞ്ഞാർ വശത്തായി 41 കിലോ മീറ്റർ ദൂരത്തായാണ് ഈ പട്ടണം നിലനിൽക്കുന്നത്. 2014 സെൻസസ് പ്രകാരം ഈ പട്ടണത്തിലെ ആകെ ജനസംഖ്യ 3,744 ആണ്. 40 അയൽ ഗ്രാമങ്ങൾ അടങ്ങുന്ന വാനി നഗരസഭയുടെ ഭരണ സിരാകേന്ദ്രമാണ് ഈ പട്ടണം. 2014ലെ കണക്കുപ്രകാരം, മൊത്തം 557 ചതുരശ്ര കിലോമീറ്റർ പ്രദേശത്തായി 24,512 പേരാണ് ഈ നഗരസഭാ പരിധിയിൽ വസിക്കുന്നത്.
2007 ഒക്ടോബർ 24ന് ഈ പട്ടണം യുനെസ്‌കോയുടെ ലോക പൈതൃകപട്ടികയിൽ സ്ഥാനം പിടിച്ചിട്ടുണ്ട്.

1947മുതൽ വാനി പട്ടണത്തിന്റെ സമീപ പ്രദേശങ്ങളിൽ വ്യവസ്ഥാപിതമായി നടത്തിയ പുരാവസ്തു പഠനങ്ങൾ പുരാതന കോൽഷിസ് ഭരണകാലത്തെ സമ്പന്നമായ പ്രദേശമായിരുന്നു ഇത് എന്ന് വ്യക്തമായിട്ടുണ്ട്. എന്നാൽ, ഈ പ്രദേശത്തിന്റെ പുരാതന പേര് എന്താണെന്ന് അറിവായിട്ടില്ല. എന്നാൽ, തുടർച്ചയായ ജനവാസമുണ്ടായിരുന്ന നാലു ഘട്ടങ്ങൾ ഇവിടെ ഉണ്ടായിരുന്നു എന്ന് കണ്ടെത്തിയിട്ടുണ്ട്.
ആദ്യഘട്ടം ബിസി എട്ടു മുതൽ ഏഴ്‌വരെയുള്ള നൂറ്റാണ്ടിലാണ്. ഈ കാലയളവിൽ വാനി ഒരു പ്രധാന സാംസ്‌കാരിക കേന്ദ്രമായിരുന്നുവെന്നാണ് കണക്കാക്കുന്നത്. രണ്ടാം ഘട്ടം, ഏഴാം നൂറ്റാണ്ടിന്റെ അവസാനവും ആറാം നൂറ്റാണ്ടിന്റെ തുടക്കം മുതൽ നാലാം നൂറ്റാണ്ടിന്റെ ആദ്യ പകുതിവരെയുമാണ്. ഇത് വ്യക്തമാക്കുന്ന സാംസ്‌കാരിക പാളികൾ, മരം കൊത്തിയ രൂപങ്ങൾ, പാറകളിൽ കൊത്തിയ ബലിക്കല്ലുകൾ, സമ്പുഷ്ടമായ ശവസംസ്‌കാരങ്ങളുടെ ശേഷിപ്പുകൾ എന്നിവ ഇവിടെ നിന്ന് കണ്ടെത്തിയിട്ടുണ്ട്.
കോൽഷിസ് രാജവംശത്തിന്റെ ഭരണസിരാ കേന്ദ്രമായിരുന്നു ഈ കാലഘട്ടതിൽ വാനി എന്നാണ് ഈ തെളിവുകളിൽ നിന്നുള്ള നിഗമനം.
നാലാം നൂറ്റാണ്ടിന്റെ രണ്ടാം പകുതി മുതൽ ബിസി മൂന്നാം നൂറ്റാണ്ടിൻ ആദ്യ പകുതി വരെയുള്ള കാലയളവാണ് മൂന്നാം കാലഘട്ടം. ഇത് വ്യക്തമാക്കുന്ന സമ്പന്നമായ ശവകുടീരങ്ങളും ശിലാ രൂപങ്ങളും ഇവിടെ നിന്ന് ലഭിച്ചിട്ടുണ്ട്. 
മൂന്നാം നൂറ്റാണ്ടിന്റെ മധ്യമുതൽ ബിസി ഒന്നാം നൂറ്റാണ്ടു വരെയുള്ള കാലഘട്ടമാണ് നാലാം ഘട്ടം. പ്രതിരോധ മതിലുകൾ, ചെറിയ ഗോപുരങ്ങൾ, പക്ഷി സങ്കേതങ്ങൾ, ക്ഷേത്രങ്ങൾ, ബലി പീഠങ്ങൾ, ലോഹത്തിൽ തീർത്ത അവശിഷ്ടങ്ങൾ തുടങ്ങി, മൂന്നാം നൂറ്റാണ്ട് മുതൽ ഒന്നാം നൂറ്റാണ്ടു വരെയുള്ള കാലഘട്ടത്തിലേതെന്ന് കരുതുന്ന തെളിവുകൾ ഇവിടെ നിന്ന് കണ്ടെത്തിയിട്ടുണ്ട്.
പുരാവസ്തു രേഖകൾ വ്യക്തമാക്കുന്നത് പ്രകാരം വാനി ഒരു മതപരമായ നിയന്ത്രണത്തിലുള്ള പ്രദേശമായിരുന്നു. ബിസി ഒന്നാം നൂറ്റാണ്ടിന്റെ മധ്യത്തിലാണ് ഈ നഗരത്തിന്റെ തകർച്ചയുണ്ടായത്. പിൽക്കാലത്ത്, വാനി ഒരു ഗ്രാമമായി തുടർന്നു. പിന്നീട്, ഔദ്യോഗികമായി ഈ പ്രദേശത്തിന് പട്ടണ പദവി ലഭിക്കുന്നത് 1981ലാണ്. 
1985ൽ നിർമ്മിച്ച ഒരു മ്യൂസിയം ഇവിടെ നിലനിൽക്കുന്നുണ്ട്. പുരാതന കോൽഷിസ് രാജവംശത്തിന്റെ അതുല്യമായ ചില ശേഷിപ്പുകൾ ഇവിടെ പ്രദർശിപ്പിച്ചിട്ടുണ്ട്.
പഴയ ജോർജിയൻ ഭാഷയിൽ വീട്, സ്റ്റേഷൻ, ടൗൺ, ഹൗസിങ് എന്നീ അർത്ഥമുള്ള വാൻ എന്ന പദത്തിൽ നിന്നാണ് വാനി എന്ന പേര് ഉത്ഭവിച്ചതെന്നാണ് ജോർജ്ജിയൻ പണ്ഡിതൻമാരുടെ നിഗമനം



</doc>
<doc id="360103" url="https://ml.wikipedia.org/wiki?curid=360103" title="അനൂകെറ്റ്">
അനൂകെറ്റ്

പുരാതന ഈജിപ്ഷ്യൻ വിശ്വാസപ്രകാരം നൈലിന്റെ ദേവിയാണ് അനൂകെറ്റ് (ഇംഗ്ലീഷ്: Anuket). നൈൽ നദിയുടെ  മനുഷ്യരൂപമാണ് ഈ ദേവി. ഈജിപ്റ്റിലും നൂബിയയിലും അനൂകെറ്റിനെ ആരാധിച്ചിരുന്നു.

ഈജിപ്ഷ്യൻ ഭാഷയിൽ, അനക(Anaka), അൻക്വെറ്റ്(Anqet) എന്നീ പേരുകളിലും നൈൽ ദേവി അറിയപ്പെട്ടിരുന്നു. "മുറുകെ പിടിക്കുന്നവൾ" അല്ലെങ്കിൽ "ആലിംഗനം ചെയ്യുന്നവൾ" എന്നാണ് അനൂകെറ്റിനർത്ഥം.

ഈജിപ്ഷ്യൻ പുരാണങ്ങൾ പ്രകാരം റായുടെ പുത്രിയാണ് അനൂകെറ്റ്. സാധാരണയായി ചൂരൽകൊണ്ടൊ, ഒട്ടകപക്ഷിയുടെ തൂവൽകൊണ്ടൊഉള്ള ഒരു തലപ്പാവ് ധരിച്ച സ്ത്രീ രൂപത്തിലാണ് അനൂകെറ്റിനെ ചിത്രീകരിക്കാറുള്ളത്. അങ്ഗ് ചിഹ്നം ഘടിച്ചിച്ച ഒരു ചെങ്കോലും അനൂകെറ്റിന്റെ കയ്യിൽ കാണാം. ചിങ്കാരമാനാണ് അനൂകെറ്റിന്റെ പവിത്രജീവി. നവ സാമ്രാജ്യ കാലഘട്ടത്തിൽ ഫറവൊയെ മുലയൂട്ടുന്ന മാതാവായും അനൂകെറ്റിനെ ചിത്രീകരിച്ചിരുന്നു . പിൻ കാലത്ത്, അനൂകെറ്റിനെ കവടിയുമായി പ്രതീകവൽക്കരിച്ചിരുന്നു, കവടിക്ക് യോനിയുമായി രൂപസാദൃശ്യം ഉള്ളതിനാലായിരുന്നു ഇത്.


</doc>
<doc id="360104" url="https://ml.wikipedia.org/wiki?curid=360104" title="മനുസ്മൃതി ദഹൻ ദിവസം">
മനുസ്മൃതി ദഹൻ ദിവസം

മനുസ്മൃതി ദഹൻ ദിവസം (മനുസ്മൃതി കത്തിക്കുന്ന ദിവസം). ഡിസംബർ 25, 1927ലെ ഒരു മഹാ സമരത്തിൽ വെച്ചാണ് ഡോ.ബിആർ അംബേദ്കർ മനുസ്മൃതി പരസ്യമായി കത്തിച്ചത്. 

ബ്രാഹ്മണവാദത്തിനെതിരെയുള്ള ദളിതരുടെ പോരാട്ടത്തിന്റെ നാഴികക്കല്ലായിരുന്നു ഈ സംഭവം.


</doc>
<doc id="360107" url="https://ml.wikipedia.org/wiki?curid=360107" title="അലേഷ് ഷ്‌റ്റെയ്ഗർ">
അലേഷ് ഷ്‌റ്റെയ്ഗർ

സ്ലൊവീനിയൻ കവിയും പത്രാധിപരും വിവർത്തകനും സാഹിത്യ വിമർശകനുമാണ് അലേഷ് ഷ്‌റ്റെയ്ഗർ(1973). 
യുഗോസ്ലാവിയയുടെ പതനത്തോടെയാണ് ഷ്‌റ്റെയ്ഗർ, രചനയുടെ പാത തെരഞ്ഞെടുക്കുന്നത്. 1995 ൽ 'സഹോവിൻസ് ഉർ' (Šahovnice ur )എന്ന ക്വ്യ സമാഹാരത്തിന്റെ പ്രസിദ്ധീകരണത്തോടെ ശ്രദ്ധേയനായി. മൂന്നാഴ്ചക്കകം ​എല്ലാ കോപ്പികളും വിറ്റഴിഞ്ഞു. 16 ഭാഷകളിൽ കവിതകൾ വിവർത്തനം ചെയ്യപ്പെട്ടിട്ടുണ്ട്. ഫ്രഞ്ച് സർക്കാരിന്റെ പുരസ്കാരവും ലഭിച്ചു. നിജിഗ റെസി (Knjiga reči - Thee Book of Things, 2010 ) എന്ന കൃതിയുടെ ഇംഗ്ലീഷ് പരിഭാഷക്ക് പരിഭാഷക്കുള്ള പുരസ്കാരവും ലഭിച്ചിട്ടുണ്ട്. 2012 മുതൽ റിട്ടൺ ഓൺ സൈറ്റ് എന്ന പേരിൽ ​എഴുത്തിന്റെ അവതരണം നടത്തുന്നു. 

നാടുകടത്തപ്പെട്ട കവികളുടെ ജീവിതത്തെ തന്റെ വീക്ഷണത്തിലൂടെ അവതരിപ്പിക്കുന്ന 'ദ പിരമിഡ് ഓഫ് എക്‌സൈൽഡ് പൊയറ്റ്‌സ്' എന്ന ഇൻസ്റ്റലേഷൻ അവതരിപ്പിച്ചു. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിന് നടുവിലാണ് ചാണകവറളിയും പായയും കൊണ്ട് കൂറ്റൻ പിരമിഡ് സ്ഥാപിച്ചിരിക്കുന്നത്. ഇതിനുള്ളിൽ ഇരുട്ടിൽ തപ്പിത്തടഞ്ഞ്, അശരീരിയായ കവിതാലാപനം കേട്ടുകൊണ്ടുള്ള നടത്തമാണ് സന്ദർശകർക്കായി കവികൂടിയായ ഷ്‌റ്റെയ്ഗർ പലായനത്തിന് വിധിക്കപ്പെട്ട കവികളുടെ അവസ്ഥ എന്ന രീതിയിൽ ഒരുക്കിയിരിക്കുന്നത്. ബിനാലെയുടെ ആദ്യ രണ്ടുദിവസങ്ങളിൽ 'ഫയർ വാക് വിത് മീ' എന്ന പേരിൽ 10 മിനിറ്റ് ദൈർഘ്യമുള്ള നടത്തങ്ങൾ പിരമിഡിലൂടെ സന്ദർശകർക്കൊപ്പം ഷ്‌റ്റെയ്ഗർ നടത്തിയിരുന്നു. മഹാകവികളായ ഒവിഡ്, ബ്രെത്‌ഹോൾഡ് ബ്രഹ്ത്, മഹ്‌മൂദ് ദർവീഷ്, യാങ്ങ് ലിയാൻ, ജോസഫ് ബ്രോഡ്‌സ്‌കി, ഇവാൻ ബ്ലാറ്റ്‌നി, സീസർ വല്ലെഹോ തുടങ്ങിയവരുടെ കവിതകൾ പിരിമിഡിലെ ഇരുട്ടിൽ കേൾക്കാം. 




</doc>
<doc id="360113" url="https://ml.wikipedia.org/wiki?curid=360113" title="ചെലാൻ ഇന്ത്യൻ വർഗ്ഗം">
ചെലാൻ ഇന്ത്യൻ വർഗ്ഗം

 

ചെലാൻ ഇന്ത്യൻ വർഗ്ഗം അമേരിക്കൻ ഐക്യനാടുകളിലെ (ഉച്ചാരണം : sha-lan) വെനാറ്റ്ച്ചി ഭാഷാ വകഭേദം സംസാരിക്കുന്ന ഉൾനാടൻ സാലിഷ് അമേരിക്കൻ ഇന്ത്യൻ ജനങ്ങളാണ്. പരമ്പരാഗത വെനാറ്റ്ച്ചി (Wenatchi) നാമമായ “Tsi-Laan” എന്ന വാക്കിൽ നിന്നാണ് ഇത് ഉരുത്തിരിഞ്ഞു വന്നത്. ഈ വാക്കിനർത്ഥം "ആഴമുള്ള ജലം" എന്നാണ്. യു.എസ്. സംസ്ഥാനമായ വാഷിംങ്ടണിലെ ചെലാൻ തടാകത്തിന്റെ (Lake Chelan) നിർഗമനമാർഗ്ഗത്തിലാണ് ചരിത്രപരമായി ഇവർ ശിശിരകാലത്ത് അധിവസിച്ചിരുന്നത്. ചെലാൻ ഇന്ത്യൻ വർഗ്ഗം വെനാറ്റ്ച്ചി ഗോത്രത്തിൽ നിന്നു ഉത്ഭവിച്ചതാണെന്ന് അനുമാനിക്കപ്പെടുന്നു. 

ചെലാൻ മേഖലയിൽ മനുഷ്യവാസം തുടങ്ങിയിട്ട് ഏകദേശം 10,000 വർ‌ഷങ്ങളെങ്കിലുമായിട്ടുണെന്നാണ് പൊതുവേയുള്ള നിഗമനം. തടാകതീരപ്രദേശങ്ങളിലെ വിവിധയിടങ്ങളിൽ ചെലാൻ എന്നു പേരായ ഒരു വർഗ്ഗമാണ് ഇക്കാലത്ത് ഇവിടെ ആദ്യം അധിവാസമുറപ്പിച്ചത്. അൽപം കൂടി വലിയ ഒരു വർഗ്ഗമായ വെനാറ്റ്ച്ചിയിൽ നിന്നും പൊട്ടിമുളച്ചാണ് ഈ വർഗ്ഗമെന്നു കരുതപ്പെടുന്നു. ഉൾനാടൻ സലിഷാൻ ഭാക്ഷാകുടുംബത്തിലെ വെനാറ്റ്ച്ചി ഭാക്ഷയുടെ ഒരു വകഭേദം തന്നെയാണ് ചെലാൻ വർഗ്ഗക്കാരും സംസാരിച്ചിരുന്നത്.  പസഫിക് രോമ വ്യവസായക്കമ്പനിയിലെ പര്യവേക്ഷകനായ അലക്സാണ്ടർ റോസ് ((1783-1856) ന്റെ പര്യവേക്ഷണ കാലത്താണ് ഈ പേരിൽ അവർ അറിയപ്പെടാൻ തുടങ്ങിയത്. 1811 മുതൽ 1813 വരെയുള്ള കാലഘട്ടത്തിൽ കൊളമ്പിയ നദിയ്ക്കു സമാന്തരമായുള്ള പ്രദേശങ്ങളിലൂടെ യാത്ര ചെയ്ത അലക്സാണ്ടർ റോസ് കൊളമ്പിയ നദി ചെലാൻ നദിയുമായി സംഗമിക്കുന്നിടത്ത് എത്തിച്ചേർന്നു. നാടൻ ഇന്ത്യക്കാർ അദ്ദേഹത്തോട് നദിയുടെ പേര്  “Tsill-ane” ("deep water") എന്നാണെന്ന് അറിയിച്ചു. അദ്ദേഹത്തിന്റെ ഡയറിക്കുറിപ്പുകളിൽ "Tsill-ane Indians" ഒക്കിനാക്കെൻ രാഷ്ട്രത്തിലെ ജനങ്ങളാണെന്നു കുറിച്ചിരിക്കുന്നു. റോസ് അവരെ ഇങ്ങനെ അഭിസംബോധന ചെയ്യുന്നതിന് മുമ്പുള്ള കാലം അവർ "Tsill-ane" എന്നു വിളിക്കപ്പെട്ടിരുന്നോ എന്നുള്ള കാര്യം അജ്ഞാതമാണ്. 

വെള്ളക്കാരായ കുടിയേറ്റക്കാർ കാര്യമായി അപ്പർ കൊളമ്പിയ മേഖലയിലേയ്ക്ക് അതിക്രമിച്ചു കടക്കാൻ തുടങ്ങിയ കാലത്ത് ചെലാൻ വർഗ്ഗക്കാരുടെ തലവൻ ഇന്നൊമൊസീച്ച (Innomoseecha) ആയിരുന്നുവെന്ന് കണ്ടെത്തിയിട്ടുണ്ട്. പ്രധാനപ്പെട്ട യോത്ര സഭായോഗങ്ങളിലെ ചെലാൻ ഗോത്രത്തെ പ്രതിനധീകിരിച്ചിരുന്നത് ഇദ്ദേഹമായിരുന്നു. പൊതുവായ വെല്ലുവിളികൾ നേരിടുമ്പോളൊഴികെ ചെലാനുകൾ സ്വതന്ത്രവർഗ്ഗങ്ങളായിട്ടാണ് ജീവിച്ചു വന്നിരുന്നത്. പുറംനാട്ടുകാർ ഇവിടെയെത്തുന്നതിനു മുമ്പ് ഇവർ ഒരിടത്തുനിന്ന് മറ്റൊരുസ്ഥലത്തേക്ക് മാറി സഞ്ചരിക്കുകയും വർഗ്ഗഭേദ ചിന്ത വെടിഞ്ഞ്, വിവിധഗോത്രങ്ങൾ തമ്മിൽ മിശ്രവിവാഹ നടത്തുകയും അടിമത്ത വ്യവസ്ഥിതിയ പ്രോത്സാഹിപ്പിക്കുകയും ചെയ്തിരുന്നു. ആദ്യകാല കുടിയേറ്റക്കാരുമായി ചെലാനുകൾ സൌഹൃദത്തിലായിരുന്നു. 1870 കളുടെ അവസാന ശതകങ്ങളിൽ, കൊളമ്പിയ റിസർവേഷനിൽ വിവിധ ബാന്റുകളിലുള്ള ഇന്ത്യൻ വർഗ്ഗക്കാർ ഒത്തൊരുമയോടെ കഴിഞ്ഞിരുന്നു.  നോർത്ത് പ്യുഗെറ്റ് സൌണ്ടിലുള്ള (north Puget Sound) മറ്റ് ഇന്ത്യൻ വർഗ്ഗങ്ങളുമായി വ്യാപാരം നടത്തുന്നതിനായി അവർ തുടർച്ചയായി കാസ്കേഡ് മലനിരകൾ കാൽനടയായി കടന്നു പോയിരുന്നു. അതുപോലെതന്നെ കച്ചവടത്തിനും മത്സ്യബന്ധനത്തിനുമായി വടക്കു കിഴക്കുള്ള കെറ്റിൽ ഫാൾസിലേയ്ക്കും തെക്കുപടിഞ്ഞാറ് സെലിലോ (Celilo Falls) ഫാൾസിലേയ്ക്കും യാത്ര ചെയ്തിരുന്നു.  അതുപോലെ തന്നെ വേട്ടയാടുകയെന്ന ലക്ഷ്യം മുൻനിറുത്തി കിഴക്ക് മൊണ്ടാനയിലെ സമതലങ്ങളിലേയ്ക്കും ദേശാന്തരഗമനം ചെയ്തിരുന്നു. കലഹപ്രയരായിരുന്നില്ല എങ്കിലും അത്യാവശ്യഘട്ടത്തിൽ അവർ യുദ്ധം ചെയ്യുകയും തങ്ങൾക്കു നേരേയുള്ള ആക്രമണങ്ങളെ ചെറുക്കുന്നതിനു ത്രാണിയുള്ളവരുമായിരുന്നു.

തങ്ങളുടെ സ്വദേശ ഭൂമിയൽ ചെലാനുകൾ മാനുകൾ മുതൽ മാർമട്ടുകൾ (marmots - മൂഷികവർഗ്ഗത്തിൽപ്പെട്ട ഒരു വലിയ ജീവി) വരെയുള്ള ജീവികളെ വേട്ടയാടിയിരുന്നു. ഭക്ഷണാവശ്യങ്ങൾക്ക് കാട്ടുപഴങ്ങൾ, വേരുകൾ, പച്ചക്കറികൾ എന്നിവ ശേഖരിക്കുകയും  തടാകത്തിൽ നിന്നും നദികളിൽ നിന്നും മത്സ്യങ്ങളെ പിടിക്കുകയും ചെയ്തിരുന്നു. സസ്യങ്ങൾ സമൃദ്ധിയായി വളർന്ന് മേയുന്ന മൃഗങ്ങളേ ആകർഷിക്കുന്നതിനായി വനമേഖലയിൽ ഇടയ്ക്കിടെ അവർ തീയിട്ടിരുന്നു. മലയാടുകൾ, മാനുകൾ, എന്നിവയെ സംഘം ചേർന്നു വേട്ടയാടുകയും ചെയ്തിരുന്നു. അതുപോലെ കൂടുതൽ മത്സ്യങ്ങളെ പിടിക്കുന്നതിനായി ടണൽ രൂപത്തിലുള്ള മീൻകെണികൾ ഉപയോഗിച്ചിരുന്നു. ചെലാൻ നദി ഈ പ്രദേശം അതിന്റെ കുത്തൊഴുക്കും കിഴുക്കാം തൂക്കാ വെള്ളച്ചാട്ടങ്ങളും കാരണം സാൽമണ് മത്സ്യങ്ങൾക്ക് ജീവിക്കുവാൻ പര്യാപ്തമല്ലായിരുന്നു. ദേശാടനസ്വഭാവമില്ലാത്ത നാടൻ മത്സ്യങ്ങളായ , , തുടങ്ങിയവയെ തടാകത്തിൽ നിന്നു പിടികൂടിയിരുന്നു. 


</doc>
<doc id="360119" url="https://ml.wikipedia.org/wiki?curid=360119" title="ഫ്രാങ്ക് സിനാട്ര">
ഫ്രാങ്ക് സിനാട്ര

ഒരു അമേരിക്കൻ ഗായകനും അഭിനേതാവുമാണ് ഫ്രാൻസിസ് ആൽബർട്ട് "ഫ്രാങ്ക് സിനാട്ര" (/sᵻˈnɑːtrə/; ; ഡിസംബർ 12, 1915 – മെയ് 14, 1998) ഇരുപതാം നൂറ്റാണ്ടിലെ ഏറ്റവുമധികം പ്രശസ്തിയും സ്വാധീനവുമുള്ള സംഗീതജ്ഞരിൽ ഒരാളാണ് ഇദ്ദേഹം. 15 കോടി ആൽബങ്ങൾ ലോകമെമ്പാടുമായി വിറ്റഴിച്ച സിനാട്ര ഏറ്റവും കൂടുതൽ ആൽബങ്ങൾ വിറ്റഴിച്ച കലാകാരന്മാരിൽ ഒരാളുമാണ്.

11 ഗ്രാമി പുരസ്കാരം നേടിയിട്ടുള്ള സിനാട്ര ഓസ്കാർ പുരസ്കാരവും നേടിയിട്ടുണ്ട്. അമേരിക്കൻ സംഗീത നിരൂപകൻ റോബർട്ട് ക്രിസ്റ്റഗു സിനാട്രയെ ഇരുപതാം നൂറ്റാണ്ടിലെ ഏറ്റവും മഹാനായ ഗായകനെന്നാണ് വിശേഷിപ്പിച്ചിട്ടുള്ളത്.


</doc>
<doc id="360135" url="https://ml.wikipedia.org/wiki?curid=360135" title="സെന്റ് മേരീസ് ദ്വീപുകൾ">
സെന്റ് മേരീസ് ദ്വീപുകൾ

കർണ്ണാടകയിലെ ഉഡുപ്പിയിലെ മാൽപെ തീരത്തുനിന്നും മാറി, അറബിക്കടലിൽ സ്ഥിതി ചെയ്യുന്ന നാലു ചെറു ദ്വീപുകൾ ചേർന്ന ദ്വീപസമൂഹമാണ് സെന്റ് മേരീസ് ദ്വീപുകൾ. കോളംനാർ രീതിയിലുള്ള ബാസൾട്ടിക് ലാവയുടെ ഭൌമരൂപാന്തരത്തിന്റെ (ചിത്രം) പേരിലാണ് ഈ ദ്വീപ് അറിയപ്പെടുന്നത്.

ശാസ്ത്രപഠനങ്ങൾ സൂചിപ്പിക്കുന്നതനുസരിച്ച്, മഡഗാസ്കർ ഇന്ത്യയുമായി ചേർന്ന് നിന്നിരുന്നതിന്റെ ഫലമായി ആ കാലഘട്ടത്തിൽ, ഭൂവല്കത്തിനിടയിലുള്ള മാഗ്മ ഉപരിതലത്തിലെ അന്തരീക്ഷവുമായി പ്രവർത്തിച്ചതിന്റെ ഫലമായാണ് സെന്റ് മേരീസ് ദ്വീപുകളിലെ ബാസൾട്ട് രൂപം കൊണ്ടിരിക്കുന്നത്. ഏകദേശം 88 ദശലക്ഷം വർഷങ്ങൾക്കു മുമ്പാണ് മഡഗാസ്കർ ഇന്ത്യൻ ഭൂപ്രദേശത്തിൽ നിന്ന് വേർപ്പെട്ടു പോയതെന്ന് കരുതുന്നു.

കർണ്ണാടക സംസ്ഥാനത്തിലെ നാലു ജിയോളിക്കൽ മൊനുമെന്റികളിലൊന്നാണ് ഈ ദ്വീപുകൾ. ഇന്ത്യയിലെ 26 ജിയോളിക്കൽ മൊനുമെന്റികളിലൊന്നായി 2001-ൽ ജിയോളിക്കൽ സർവ്വെ ഓഫ് ഇന്ത്യ ഇതിനെ പ്രഖ്യാപിച്ചു. ജിയോ ടൂറിസത്തിന്റെ പ്രധാന കേന്ദ്രമായാണ് ഇതിനെ പരിഗണിക്കുന്നത്.


</doc>
<doc id="360138" url="https://ml.wikipedia.org/wiki?curid=360138" title="ആഡംസ് ദ്വീപുകൾ">
ആഡംസ് ദ്വീപുകൾ

ന്യൂസിലാന്റിലെ ഓക്‌ലാന്റ് ഉപദ്വീപിന്റെ ഭാഗമായ ദ്വീപുകളിൽ രണ്ടാമത്തെ വലിയ ദ്വീപാണിത്. 
ഓക്‌ലാന്റ് ദ്വീപിന്റെ തെക്കേഅറ്റം 26 കിലോമീറ്റർ വീതിയിൽ വികസിച്ച്, അവിടെ ഒരു വീതികുറഞ്ഞ സമുദ്രഭാഗം ആയ കാർൺലി ഹാർബർ അല്ലെങ്കിൽ ആഡംസ് സ്ട്രയിറ്റ് ഓക്‌ലാന്റ് ദ്വീപിനേയും ആഡംസ് ദ്വീപിനേയും വേർതിരിക്കുന്നു. ആഡംസ് ദ്വീപ് ത്രികോണാകൃതിയിലാണ്. ഏകദേശം 100 ചതുരശ്ര കിലോമീറ്റർ അല്ലെങ്കിൽ, 39 ചതുരശ്ര മൈൽ ആണ് ആഡംസ് ദ്വീപിന്റെ വിസ്തൃതി. ഈ ദ്വീപ്, പർവ്വതങ്ങൾ നിറഞ്ഞതാണ്. ദ്വീപിന് മൗണ്ട് ഡിക്ക് എന്ന സ്ഥലത്ത് ശരാശരി 705 മീറ്റർ അല്ലെങ്കിൽ (2,313 അടി) പൊക്കമുള്ളതാണ്. ഇവിടെയുള്ള ചാനൽ ഒരു മൃതാവസ്ഥയിലായ അഗ്നിപർവ്വതത്തിന്റെ അവശിഷ്ട ക്രേറ്റർ ആകുന്നു. ആഡംസ് ദ്വീപും ഓക്‌ലാന്റ് ദ്വീപിന്റെ തെക്കൻ ഭാഗവും ചേർന്നാണ് ഈ ക്രേറ്ററിന്റെ അരികുവശം രൂപപ്പെട്ടത്. 

ഈ ദ്വീപിന്റെ പക്ഷിസാന്നിദ്ധ്യം അന്താരാഷ്ട്ര ശ്രദ്ധനേടിയതാണ്. ഈ ദ്വീപ് ഓക്‌ലാന്റ് ദ്വീപ് ഗ്രൂപ്പിന്റെ ഭാഗവും ബേർഡ് ലൈഫ് ഇന്റെർനാഷണൽ എന്ന സംഘടനാംഗീകരിച്ച ഇമ്പോർട്ടന്റ് ബേഡ് ഏരിയയുമാണ്. ഇവിടം പല കടൽപ്പക്ഷികളുടെയും പ്രജനനസ്ഥലമാണ്. ഓക്‌ലാന്റ് ഷാഗ്, ഓക്‌ലാന്റ് ടീൽ, ഓക്‌ലാന്റ് റെയിൽ, ഓക്‌ലാന്റ് സ്നൈപ്പ് തുടങ്ങിയ വംശനാശം സംഭവിക്കാൻ സാദ്ധ്യതയുള്ള പല പക്ഷികളുടെയും സങ്കേതമാണ്. 


</doc>
<doc id="360139" url="https://ml.wikipedia.org/wiki?curid=360139" title="റുബാർബ്">
റുബാർബ്

പോളിഗൊണേസിയായ് കുടുംബത്തിൽപ്പെട്ട ഒരു സസ്യമാണ് റുബാർബ്.


</doc>
<doc id="360141" url="https://ml.wikipedia.org/wiki?curid=360141" title="ചിനൂക്ക് ഇന്ത്യൻ ജനത">
ചിനൂക്ക് ഇന്ത്യൻ ജനത

ചിനൂക്ക് ജനങ്ങൾ അമേരിക്കൻ ഐക്യനാടുകളിലെ വടക്കുപടിഞ്ഞാറൻ പസഫിക് പ്രദേശത്തെ  അനേകം തദ്ദേശീയ ഇന്ത്യൻ വർഗ്ഗങ്ങൾ ഉൾപ്പെട്ടതാണ്. അവർ പൊതുവായി ചിനൂക്കൻ ഭാക്ഷയാണ് സംസാരിക്കുന്നത്. പത്തൊമ്പതാം നൂറ്റാണ്ടിൽ, ചിനൂക്കൻ ഭാക്ഷ സംസാരിക്കുന്ന ഈ വർഗ്ഗക്കാർ കൊളംബിയ നദിയുടെ മദ്ധ്യ, താഴ് ഭാഗങ്ങളിലായി (ഇന്നത്തെ ഒറിഗോണ്, വാഷിങ്ടൺ നഗര പ്രദേശങ്ങൾ) അധിവസിച്ചിരുന്നു.1805 ൽ ലൂയിസ്, ക്ലർക്ക് എന്നീ ഫ്രഞ്ച് പര്യവേക്ഷകരുടെ യാത്രയിൽ ഈ വർഗ്ഗവുമായി കൊളമ്പിയ നദിയുടെ താഴ്ഭാഗത്തുവച്ച് ആദ്യസമാഗമം നടത്തി.

ഇരുപതാം നൂറ്റാണ്ടിന്റെ അവസാന ശതകം മുതൽ ചിനൂക്ക് ഇന്ത്യൻ‌ നേഷൻ, 2,700 അംഗങ്ങളുമായി ശ്രമിച്ചു കൊണ്ടിരുന്നു. ഏറെക്കാലത്തെ പരിശ്രമങ്ങളുടെ ഫലമായി 2001 ൽ പ്രസിഡൻറ് ബിൽ ക്ളിൻറന്റെ കീഴിലുള്ള ഡിപാർട്ട്മെൻറ് ഓഫ് ഇൻറീരിയറിൽ നിന്ന് ഫെഡറൽ അംഗീകാരം ലഭിച്ചുവെങ്കിലും പ്രസിഡൻറ് ജോർജ്ജ് ഡബ്ലിയൂ. ബുഷ് പ്രസിഡൻറായി അധികാരമേറ്റെടുത്തതോടെ അദ്ദേഹത്തിന്റെ രാഷ്ട്രീയ ഉപദേശകർ ഇത് പുനരവലോകനം ചെയ്യുകയും ഒരു അസാധാരണ നടപടിയിലൂടെ ഫെഡറൽ അംഗീകാരം റദ്ദ് ചെയ്യപ്പെട്ടു. അംഗീകാരത്തിന് പ്രതിനിധി സഭയുടെ പിന്തുണ നേടിയെടുക്കുന്നതിൽ ചിനൂക്ക് വർഗ്ഗം വിജയിച്ചു.

ചിനൂക്ക് ജനതയുടെ ഭക്ഷണത്തിനുള്ള പ്രധാന ആശ്രയം മത്സ്യങ്ങളായിരുന്നു, പ്രത്യേകിച്ച് സാൽമൺ മത്സ്യങ്ങൾ. മത്സ്യങ്ങൾ പിടിക്കുന്നതിന് വലകൾ, കൂടകൾ, കെണികൾ തുടങ്ങി അനവധി മാർഗ്ഗങ്ങൾ അവലംബിച്ചിരുന്നുവെങ്കിലും കുന്തം കൊണ്ടു കുത്തി മീൻപിടിക്കന്നതായിരുന്നു പൊതുവായ രീതി. ചിനൂക്ക് ജനങ്ങളിലെ സ്ത്രീകൾ സാൽമൺ പോലുള്ള ഭക്ഷ്യവസ്തുക്കൾ പുകച്ചുണക്കി സൂക്ഷിച്ചിരുന്നു. ഇവ വർഷം മുഴുവനും ഭക്ഷണലഭ്യത ഉറപ്പുവരുത്തി. കാൻറിൽ ഫിഷ് (eulachon) അമർത്തിയെടുത്തു നിർമ്മിക്കുന്ന എണ്ണയിൽ ഭക്ഷണസാധനങ്ങള് കേടുകൂടാതെ സൂക്ഷിക്കുവാൻ ഉപയോഗിച്ചിരുന്നു. യൂറോപ്യന്മാരുമായുള്ള വ്യാപാരത്തിൽ “ഗ്രീസ്” എന്നു പേരായ ഈ എണ്ണയ്ക്കു മുഖ്യസ്ഥാനമുണ്ടായിരുന്നു. അതിനാൽ ഒരു വ്യാപാര പാതയ്ക്ക് “ഗ്രീസ് ട്രയിൽ” എന്ന പേരിൽ അറിയപ്പെടുകയും ചെയ്തു. നത്തയ്ക്കാ, കക്ക, ചിപ്പി എന്നിവയുടെ മാംസവും ഭക്ഷിക്കാൻ ഉപയോഗിച്ചിരുന്നു. ഇതുകൂടാതെ കമാസ് ബൾബ്സ് (ഉള്ളിവർഗ്ഗം), വപാറ്റൊ (ഇന്ത്യൻ പൊട്ടറ്റോ) എന്നിവയും ഇവരുടെ ആഹാരത്തിൽ ഉൾപ്പെടുത്തിയിരുന്നു. 


</doc>
<doc id="360147" url="https://ml.wikipedia.org/wiki?curid=360147" title="ക്യാംമ്പെൽ ദ്വീപ്">
ക്യാംമ്പെൽ ദ്വീപ്

കാമ്പ്‌ബെൽ ദ്വീപ് Campbell Island / Motu Ihupuku ന്യൂസിലാന്റിലെ മനുഷ്യവാസമില്ലാത്ത അന്റാർക്ടിക്കിനടുത്തുള്ള ദ്വിപാണിത്. കാമ്പ്‌ബെൽ ദ്വീപുസമൂഹത്തിന്റെ ഭാഗമാണിത്. 112.68 ചതുരശ്ര കി. മീ. വിസ്തൃതിയുണ്ട്. ഈ ദ്വീപിനു ചുറ്റുപാടുമായി അനേകം ഒറ്റപ്പെട്ട പാറകളും സ്തൂപസമാനപാറക്കെട്ടുകളും ദ്വീപ്‌സമാന അവശിഷ്ട ദ്വിപുകളും കാണാനാകും. ഡെന്റ് ദ്വീപ്, ഫോളി ദ്വീപ് എന്നിവ ഇവയിൽചിലതാണ്. ഇതിൽ ഉൾപ്പെടുന്ന ജാക്യുമാർട്ട് ദ്വീപ് ന്യൂസിലാന്റിന്റെ തെക്കേ അറ്റവും അതിരുമാണ്. കാമ്പ്‌ബെൽ ദ്വീപ് പർവ്വതങ്ങൾ നിറഞ്ഞതാണ്. 500 മീറ്ററോളം (1,640 അടി)(ഉയരമുള്ള പർവ്വതങ്ങൾ ഇവിടെയുണ്ട്. 

കാമ്പ്‌ബെൽ ദ്വീപ് യുനെസ്കോയുടെ ലോകപൈതൃക പട്ടികയിൽ സ്ഥാനം പിടിച്ചിട്ടുണ്ട്. 
ദ ലെയ്ഡി ഓഫ് ദ ഹേതർ, വിൽ ലോവ്‌സൺ എന്ന എഴുത്തുകാരന്റെ നോവൽ ആകുന്നു. കാമ്പ്‌ബെൽ ദ്വീപിൽവച്ച് മരണമടഞ്ഞ കാപ്റ്റൻ ഹാസൽബർഗിന്റെ മരണത്തെ ചുറ്റിപ്പറ്റിയുള്ള സംഭവവികാസങ്ങൾ യാഥാർത്ഥ്യവും ഭാവനയും കൂട്ടിക്കുഴച്ച് ആവിഷ്കരിച്ചതാണ് ഈ നോവൽ. 
സമുദ്രവുമായി ബന്ധപ്പെട്ട തുന്ദ്ര കാലാവസ്ഥയാണിവിടെയുള്ളത്. 

ലോകത്തിലെ ഏറ്റവും ഒറ്റപ്പെട്ട മരം കാമ്പ്‌ബെൽ ദ്വീപിലാണെന്നു വിശ്വസിക്കപ്പെടുന്നു. ഒറ്റപ്പെട്ടുനിൽക്കുന്ന, സ്ട്ക സ്പ്രൂസ് മരമാണിത്. ഇതിനു 100 വയസ്സെങ്കിലും പ്രായം കാണും. ഇതിന്റെ ഏറ്റവും അടുത്ത മരം, 222 കി. മീ. ദൂരെയുള്ള ഓക്‌ലാന്റ് ദ്വീപിലാണുള്ളത്. 



</doc>
<doc id="360158" url="https://ml.wikipedia.org/wiki?curid=360158" title="അപിസ്">
അപിസ്

പുരാതന ഈജിപ്ഷ്യൻ വിശ്വാസപ്രകാരം, പ്രധാനമായും മെംഫിസ് പ്രദേശത്ത് ആരാധിച്ചിരുന്ന ഒരു ദൈവിക വൃഷഭമാണ് അപിസ് അഥവാ ഹപിസ് (ഇംഗ്ലീഷ്: Apis or Hapis). ഈജിപ്ഷ്യൻ ഐതിഹ്യത്തിലെ പ്രധാന ദേവതയായ ഹാത്തോറിന്റെ പുത്രനാണ് അപിസ്. ആദ്യകാലത്ത് ഹാത്തോറിന്റെ ആരാധനയിൽ അപിസിന് പ്രമുഖമായ സ്ഥാനം ഉണ്ടായിരുന്നു എങ്കിലും, പിൽകാലത്ത് മറ്റു ശക്തരായ ദേവന്മാരുടെ ആരാധനയിലെ മദ്ധ്യവർത്തിയായ് അപിസ് മാറുകയുണ്ടായി


</doc>
<doc id="360166" url="https://ml.wikipedia.org/wiki?curid=360166" title="റിസൊല്യൂഷൻ ദ്വീപ് (ന്യൂസിലാന്റ്)">
റിസൊല്യൂഷൻ ദ്വീപ് (ന്യൂസിലാന്റ്)

റിസൊല്യൂഷൻ ദ്വീപ് () അറുന്നൂറോളം ദ്വീപുകളുള്ള ന്യൂസിലാന്റിലെ ഒരു ദ്വീപ് ആണ്. തെക്കുപടിഞ്ഞാറ് ന്യുസിലാന്റിലെ ഫിയോർദ്‌ലാന്റ് പ്രദേശത്തെ ഏറ്റവും വലിയ ദ്വീപാണിത്. 208 ചതുരശ്ര കി. മീ. (80 ചതുരശ്ര മൈൽ) വിസ്തീർണ്ണമുണ്ട്. റിസൊല്യൂഷൻ ദ്വീപ് ന്യൂസിലാന്റിലെ ഏഴാമത്തെ വലിയ ദ്വീപും രണ്ടാമത്തെ ജനവാസമില്ലാത്ത വലിയ ദ്വീപുമാണ്. പ്രധാന പ്രദേശത്തെ സൗത്ത് അയലന്റുമായി ഡസ്കി സമുദ്രഇടനാഴിയിലൂടെ റിസൊല്യൂഷൻ ദ്വീപ് വേർപെട്ടുനിൽക്കുന്നു. 

ഈ ദ്വീപ് ഏതാണ്ട്, ദീർഘചതുരമായി കാണപ്പെടുന്നു. എന്നാൽ, പടിഞ്ഞാറൻ തീരത്ത് ഫൈവ് ഫിങ്കേഴ്സ് ഉപദ്വീപ് എന്നറിയപ്പെടുന്ന ഒരു നീളമുള്ള ഇടുങ്ങിയ ഉപദ്വീപ് ഭാഗം ഈ അകൃതിക്കു മാറ്റമുണ്ടാക്കുന്നു. ഇവിടം തൗമൊവാന സമുദ്ര സംരക്ഷിതപ്രദേശമാണ്. 

ഈ ദ്വീപ് കാപ്റ്റൻ ജെയിംസ് കുക്കിന്റെ കപ്പലായ, റിസൊല്യൂഷന്റെ പേരാണ് സ്വീകരിച്ചിരിക്കുന്നത്. 1773ലെ കുക്കിന്റെ രണ്ടാമത്തെ ദൗത്യത്തിൽ അദ്ദേഹം ഇവിടത്തെ ഡസ്ക്കി സൗണ്ടിൽ ഇറങ്ങി. 

2004ൽ ഈ ദ്വീപിനെ ന്യൂസിലാന്റിന്റെ തിരപ്രദേശത്തിനടുത്തുള്ള സംരക്ഷിതപ്രദേശമായി പ്രഖ്യാപിച്ച് അവിടത്തെ പ്രാദേശികമല്ലാത്ത എല്ലാ സ്പീഷിസുകളേയും അവിടെനിന്നും മാറ്റി.

2009 ജൂലൈ 15നു റിസൊല്യൂഷൻ ദ്വീപ് 7.8 മാഗ്നിട്യൂഡ് ഉണ്ടായിരുന്ന വൻ ഭൂകമ്പ കേന്ദ്രമായിരുന്നു. 




</doc>
<doc id="360167" url="https://ml.wikipedia.org/wiki?curid=360167" title="ഏകപാത്രനാടകം">
ഏകപാത്രനാടകം

ഒരു നടൻ(നടി) തന്നെ മുഴുവൻ കഥാപാത്രങ്ങളേയും അവതരിപ്പിക്കുന്ന നാടകമാണ് ഏകപാത്രനാടകം . ഏകപാത്രനാടകങ്ങൾ ചെയ്യുന്ന പുരുഷൻമാർ വളരെപ്പേർ ഉണ്ടെങ്കിലും സ്തീകൾ അപൂർവ്വമായേ ഉള്ളു. 


</doc>
<doc id="360168" url="https://ml.wikipedia.org/wiki?curid=360168" title="ഗ്രേറ്റ് ബാരിയർ ദ്വീപ്">
ഗ്രേറ്റ് ബാരിയർ ദ്വീപ്

ഗ്രേറ്റ് ബാരിയർ ദ്വീപ് ന്യൂസിലാന്റിലെ ഔട്ടർ ഹൗറാക്കി ഉൾക്കടലിൽ കിടക്കുന്ന ഒരു ദ്വീപാണ്. മദ്ധ്യഓക്‌ലാന്റിനു വടക്കുകിഴക്കായി 100 കി. മീ. (62 മൈൽ) അകലെയാണിതു സ്ഥിതിചെയ്യുന്നത്. 285 ചതുരശ്ര കി. മീ. (110 ചതുരശ്ര മൈൽ) വിസ്തൃതിയുള്ള ഈ ദ്വീപ് ന്യൂസിലാന്റിലെ ആറാമത്തെ വലിയ ദ്വീപാണ്. പ്രധാന ദ്വീപുശൃംഖലയിലെ നാലാമത്തെ വലിയദ്വീപുമാണ്. ഗ്രേറ്റ് ബാരിയർ ദ്വീപിന്റ് ഏറ്റവും ഉയരം കൂടിയഭാഗം മൗണ്ട് ഹോബ്‌സൺ എന്നറിയപ്പെടുന്നു. ഇതിനു സമുദ്രനിരപ്പിൽനിന്നും 621 മീറ്റർ (2,037 അടി) ഉയരമുണ്ട്. ഒക്‌ലാന്റ് കൗൺസിൽ ആണ് പ്രാദേശിക സമിതി. 

ഈ ദ്വിപിൽ സമൃദ്ധമായ വിവിധ ധാതുക്കളും കൗറി മരവും വ്യാവസായികാവശ്യങ്ങൾക്കുപയോഗിക്കുന്നു. 2013ൽ 939 പേർ മാത്രമാണിവിടെ വസിച്ചിരുന്നത്. അവർ കൂടുതലും വിനോദസഞ്ചാരവും ഫാമിങ്ങുമായി ബന്ധപ്പെട്ടാണു ജീവിക്കുന്നത്. ഈ ദ്വീപിന്റെ ഭൂരിഭാഗവും സംരക്ഷിതപ്രദേശമായി പ്രഖ്യാപിച്ചിട്ടുണ്ട്. 


</doc>
<doc id="360169" url="https://ml.wikipedia.org/wiki?curid=360169" title="ഓക്‌ലാന്റ് ദ്വീപ്">
ഓക്‌ലാന്റ് ദ്വീപ്

ഓക്‌ലാന്റ് ദ്വീപ്, ന്യൂസിലാന്റിന്റെ കീഴിലുള്ള ജനവാസമില്ലാത്ത തെക്കൻ പസഫിക് സമുദ്രത്തിലെ ഓക്‌ലാന്റ് ദ്വീപസമൂഹത്തിലെ പ്രധാന ദ്വീപായ ഉപദ്വീപ് ആണ്. ഈ ദ്വീപ് മറ്റു അന്റാർക്ടിക്കിനടുത്തുള്ള ദ്വീപുകളെപ്പോലെ ലോകപൈതൃകപ്പട്ടികയിലുള്ള ദ്വീപാണ്. 


</doc>
<doc id="360170" url="https://ml.wikipedia.org/wiki?curid=360170" title="ചാറ്റം ദ്വീപ്">
ചാറ്റം ദ്വീപ്

ദക്ഷിണ പസഫിക്ക് സമുദ്രത്തിൽ സിലൻഡിലെ ചാറ്റം ദ്വീപസമൂഹത്തിൽപ്പെട്ട ഏറ്റവും വലിയ ദ്വീപാണ് ചാറ്റം ദ്വീപ്. 


</doc>
<doc id="360171" url="https://ml.wikipedia.org/wiki?curid=360171" title="മഹാവീർ സിംഗ് ഫോഗട്ട്">
മഹാവീർ സിംഗ് ഫോഗട്ട്

ഒരു അമച്ച്വർ ഗുസ്തിക്കാരനും , മുതിർന്ന ഒളിമ്പിക്സ് ഗുസ്തി പരിശീലകനുമാണ് മഹാവീർ സിംഗ് ഫോഗട്ട്. മികച്ച കായിക പരിശീലകർക്കുള്ള ദ്രോണാചാര്യ പുരസ്ക്കാര ജേതാവാണിദ്ദേഹം. 
2016 ഡിസംബറിൽ പുറത്തിറങ്ങിയ റേക്കോഡ് നേടിയ ഹിന്ദി ചിത്രം ദംഗൽ ഫോഗട്ടിന്റെ ജീവിതത്തെ ആസ്പദമാക്കി നിർമ്മിച്ച ചിത്രമാണ്. കോമൺ വെൽത്ത് ഗുസ്തി സ്വർണ്ണമെഡൽ ജേതാവും, ഒളിമ്പിക് മൽസരാർഥിയുമായ ഗീതാ ഫോഗട്ടും, 2012ലെ ലോക ഗുസ്തി ചാമ്പ്യൻഷിപ്പ് വെങ്കല മെഡൽ ജേതാവായ ബബിത ഫോഗട്ടും മഹാവീർ സിംഗിന്റെ മക്കളാണ്. മഹാവീറിന്റെ സഹോദര പുത്രി വിനീഷ് ഫോഗട്ടും കോമൺ വെൽത്ത് സ്വർണ്ണമെഡൽ ജേതാവാണ്. 

ഹരിയാനയിലെ ബിവാനി ജില്ലയിലെ ജാട്ട് സമുദായംഗമാണ് മഹാവീർ സിംഗ്. ഭാര്യ ദയാ ശോഭ കൗർ.ഗീത ബബിത, റിത്തു, സംഗീത എന്നീ നാല് പെൺമക്കളാണിവർക്ക്. മരണമടഞ്ഞ സഹോദരന്റെ പുത്രിമാരായ വിനീഷും, പ്രിയങ്കയും മഹാവീരിന്റെ രക്ഷാകർത്തത്തിലാണ് വളരുന്നത്. ആറുപേരുടെയും ഗുസ്തി പരിശീലകൻ കൂടിയാണ് മഹാവീർ. ഗീത, ബബിത വിനീഷ് എന്നിവർ ഇന്ത്യയെ അന്താരാഷ്ട്ര കായിക മേളകളിൽ പ്രതിനിധീകരിച്ചിട്ടുണ്ട്. റിത്തു ദേശീയ ചാമ്പ്യൻഷിപ്പ് കരസ്ഥമാക്കിയിട്ടുണ്ട്. പ്രിയങ്കയും സംഗീതയും ജൂനിയർ അന്താരാഷ്ട്രതാരങ്ങളാണ്.
പ്രദർശന ശാലകളിൽ വൻ വിജയം നേടിയ ദംഗൽ (ഗുസ്തി) എന്ന ചിത്രം മഹാവീറിന്റെ ഹ്രസ്വ ജീവിത കഥയാണ്. ആമിർ ഖാനാണ് മഹാവീറിനെ അവതരിപ്പിച്ചിരിക്കുന്നത്.

സ്പോട്സ് ലേഖകനായ സൗരഭ് ദുഗ്ഗൽ (Sourabh Duggal), അഘാത എന്ന പേരിൽ മഹാവീർ സിംഗിനെ ജീവി ചരിത്രം പുസ്തകമായി പ്രസിദ്ധീകരിച്ചിട്ടുണ്ട്. ഒരു ഉത്തരേന്ത്യൻ കുഗ്രാമത്തിൽ നിന്നും ലോക കായിക വേദികളിലേക്കുള്ള ഫോഗട്ട് സഹോദരങ്ങളുടേയും അവരുടെ പിതാവിന്റേയും യാത്രയുടെ കഥ പറയുന്ന പുസ്തകമാണിത്.


</doc>
<doc id="360183" url="https://ml.wikipedia.org/wiki?curid=360183" title="റ്റെർജോല">
റ്റെർജോല

ജോർജ്ജിയയിലെ ഇമെറെതി പ്രവിശ്യയിലെ ഒരു പട്ടണമാണ് റ്റെർജോല - Terjola () 
പടിഞ്ഞാറൻ ജോർജ്ജിയയിലെ ഇമെറെതി താഴ്വരയിലാണ് ഈ പട്ടണം സ്ഥിതിചെയ്യുന്നത്. ച്ച്ഖാര നദിയുടെ വലത്തേ തീരത്താണ് ഈ പട്ടണം. റ്റ്ബിലിസി-സെസ്റ്റാഫോണി ഹൈവേയിലാണ് ഈ പ്രദേശം. ജോർജ്ജിയയുടെ തലസ്ഥാന നഗരമായ റ്റ്ബിലിസിൽ നിന്ന് വടക്കുപടിഞ്ഞാറായി 190 കിലോമീറ്റർ ദൂരത്തായാണ് റ്റെർജോല പട്ടണം സ്ഥിതിചെയ്യുന്നത്. സെസ്റ്റാഫോണി പട്ടണത്തിൽ വടക്കുപടിഞ്ഞാറ് മാറി 14 കിലോമീറ്റർ യാത്ര ചെയ്താൽ റ്റെർജോലയിൽ എത്താം. 2002ലെ ജനസംഖ്യാ സെൻസസ് അനുസരിച്ച് 5700 ആണ് ഇവിടത്തെ മൊത്തം ജനസംഖ്യ.

പതിനേഴാം നൂറ്റാണ്ടിലെ രേഖകളിലാണ് റ്റെർജോല പ്രദേശത്തെ കുറിച്ച് ആദ്യമായി പരാമർശമുള്ളത്. 1983ലാണ് ഈ പ്രദേശത്തിന് പട്ടണ പദവി ലഭിച്ചത്.

പുരാതനമായ നിരവധി ചരിത്ര സാംസ്‌കാരിക പൈതൃകങ്ങളുടെ ശേഷിപ്പുകൾ ഇവിടെ കാണാവുന്നതാണ്. നാലാം നൂറ്റാണ്ടിൽ നിർമ്മിച്ചതെന്ന കരുതപ്പെടുന്ന സ്‌കാൻഡെ കോട്ടയുടെ അവശിഷ്ടങ്ങൾ, ഗോഗ്നി കോട്ട, പുരാതന കാലത്തെ നിരവധി ചർച്ചുകൾ എന്നിവയും ഈ പ്രദേശത്ത് സ്ഥിതിചെയ്യുന്നുണ്ട്. ഇവിടത്തെ നിരവധി പൗരാണിക ശേഷിപ്പുകൾ ജോർജ്ജിയയിലെ മ്യൂസിയങ്ങളിൽ ഇപ്പോഴും സൂക്ഷിക്കുന്നുണ്ട്.


</doc>
<doc id="360186" url="https://ml.wikipedia.org/wiki?curid=360186" title="അന്താരാഷ്ട്ര പുരോഗതിക്കായുള്ള സുസ്ഥിര വിനോദസഞ്ചാരവർഷം">
അന്താരാഷ്ട്ര പുരോഗതിക്കായുള്ള സുസ്ഥിര വിനോദസഞ്ചാരവർഷം

ഐക്യരാഷ്ട്രസഭയുടെ 70 ആം ജനറൽ അസംബ്ലി തീരുമാനപ്രകാരം (A/RES/70/193), 2017 അന്താരാഷ്ട്ര പുരോഗതിക്കായുള്ള സുസ്ഥിര വിനോദസഞ്ചാരവർഷം (International Year of Sustainable Tourism for Development) ആയി ആചരിക്കാൻ തീരുമാനിച്ചു. 2016 ഡിസമ്പർ 4നു ചേർന്ന യു എൻ പൊതു സഭയാണ് ഈ തീരുമാനമെടുത്തത്.


</doc>
<doc id="360191" url="https://ml.wikipedia.org/wiki?curid=360191" title="ശാസ്താംകോട്ട ശ്രീ ധർമ്മശാസ്താക്ഷേത്രം">
ശാസ്താംകോട്ട ശ്രീ ധർമ്മശാസ്താക്ഷേത്രം

ശാസ്താംകോട്ട ശ്രീ ധർമ്മശാസ്താക്ഷേത്രം കേരളത്തിലെ കൊല്ലം ജില്ലയിൽ കുന്നത്തൂർ താലൂക്കിൽ ശാസ്താംകോട്ടയിൽ സ്ഥിതിചെയ്യുന്ന പ്രസിദ്ധമായ ക്ഷേത്രമാണ്. ഈ ക്ഷേത്രത്തിന്റെ മൂന്നുഭാഗത്തും കേരളത്തിലെ ഏറ്റവും വലിയ ശുദ്ധജലത്തടാകമായ ശാസ്താംകോട്ട കായൽ ആണ്. 

ഈ ക്ഷേത്രം അവിടെ വസിക്കുന്ന വാനരന്മാർക്കു പ്രസിദ്ധമാണ്. ഇവിടുത്തെ പ്രധാന പ്രതിഷ്ഠയായ ധർമ്മശാസ്താവിന്റെ സേവകരായാണ് ഈ വാനരന്മാരെ കരുതുന്നത്. കേരളത്തിലെ ഏറ്റവും പ്രാചിനമായ അഞ്ചു ശാസ്താ ക്ഷേത്രങ്ങളിലൊന്നായാണ് ശാസ്താംകോട്ട ശ്രീ ധർമ്മശാസ്താക്ഷേത്രത്തെ പരിഗണിക്കുന്നത്. മറ്റുള്ള നാലെണ്ണം, അച്ചൻകോവിൽ ശാസ്താക്ഷേത്രം, ആര്യങ്കാവ് ധർമ്മശാസ്താക്ഷേത്രം, കുളത്തൂപ്പുഴ ശ്രീധർമ്മശാസ്താക്ഷേത്രം, ശബരിമല ധർമ്മശാസ്താക്ഷേത്രം എന്നിവയാണ്. ഭാര്യയായ പ്രഭാദേവിയോടും, സത്യകൻ എന്ന മകനോടും കൂടി വസിക്കുന്ന ശ്രീ ധർമ്മശാസ്താവാണ് ഇവിടുത്തെ പ്രതിഷ്ഠ. ശിവൻ, ഗണപതി എന്നിവരാണ് ഉപദേവതകൾ. 

ത്രേതായുഗത്തിനപ്പുറത്തേയ്ക്കു നീളുന്ന ഐതിഹ്യകഥകൾ ക്ഷേത്രവുമായി ബന്ധപ്പെട്ടിട്ടുണ്ട്. ശ്രീരാമൻ തന്റെ പത്നിയായ സീതയോടും സഹോദരനായ ലക്ഷ്മണനോടും കൂടി രാവണനിഗ്രഹശേഷം ഇതു വഴിവന്നുവെന്നും അപ്പോൾ ശ്രീ ധർമ്മശാസ്താവിനെ കണ്ടു വണങ്ങിയെന്നും ഐതിഹ്യമുണ്ട്. 'ശാസ്താംകോട്ട' എന്ന പേരുതന്നെ ഈ ക്ഷേത്രവുമായി ബന്ധപ്പെട്ടിരിയ്ക്കുന്നു.

പത്തു ദിവസം നീളുന്ന ഉത്സവമാണ്.ആദ്യദിനം കൊടിയേറ്റ് ആണ്. കുംഭമാസത്തിൽ ഉത്രം നക്ഷത്രത്തിൽ ആണ് ആറാട്ട് നടക്കുന്നത്. ഇത് മാർച്ച് മാസം വരും. പത്താം ദിവസം കെട്ടുകാഴ്ച്ച് നടക്കും. ഈ ദിനം പലതരം കുതിരകൾ കാള ഇവയുടെ രൂപം ഉണ്ടാക്കി പ്രദർശിപ്പിക്കുന്നു. ഭീമാകാരമാണ് ഓരോ രൂപവും. ഇതിനെ വലിച്ചുകൊണ്ട് നടക്കും. നെറ്റിപ്പട്ടം കെട്ടിയ ഗജവീരന്മാരും ഉണ്ടായിരിക്കും.




</doc>
<doc id="360195" url="https://ml.wikipedia.org/wiki?curid=360195" title="അത്തും">
അത്തും

പുരാതന ഈജിപ്റ്റിൽ ആരാധിച്ചിരുന്ന ഒരു ദേവനാണ് അത്തും (ഇംഗ്ലീഷ്: Atum ()). അത്തേം(Atem), തേം (Tem) എന്നും അറിയപ്പെട്ടിരുന്നു.

പൂർത്തിയാക്കുക നിർവഹിക്കുക എന്നൊക്കെ അർത്ഥം വരുന്ന തേം എന്ന പദത്തിൽനിന്നാണ് അത്തും എന്ന നാമം ഉദ്ഭവിച്ചിരിക്കുന്നത്. ആയതിനാൽ അത്തും ദേവനെ പലപ്പോഴും സമ്പൂർണ്ണനായ ദേവനായി ആവിഷ്കരിച്ചിരുന്നു.

ഭൂമിയിലുണ്ടായ ആദ്യത്തെ ദേവനാണ് അത്തും എന്നാണ് പ്രാചീന ഈജിപ്ഷ്യർ വിശ്വസിച്ചിരുന്നത്. പ്രളയജലത്തിൽനിന്നും സ്വയംഭൂവായ് ജനിച്ച ഇദ്ദേഹം പിന്നീട് മറ്റു ദേവന്മാരെ സൃഷ്ടിച്ചു എന്ന് വിശ്വസിച്ചിരുന്നു.

ഈജിപ്റ്റിലെ ഹീലിയോപോളിസ് നഗരമാണ് (Egyptian: "Annu" or "Iunu") അത്തും ദേവന്റെ പ്രധാന ആരാധനാകേന്ദ്രം. 


</doc>
<doc id="360200" url="https://ml.wikipedia.org/wiki?curid=360200" title="സൂര്യ കൃഷ്ണമൂർത്തി">
സൂര്യ കൃഷ്ണമൂർത്തി

നാടക രചയിതാവും ആസ്വാദകനും ഉപാസകനുമായ ഒരു പ്രമുഖ കലാകാരനാണ് നടരാജ കൃഷ്ണമൂർത്തി എന്ന സൂര്യ കൃഷ്ണമൂർത്തി. പാരമ്പര്യത്തിന്റെ മിഴിവുകൾ നഷ്ടപ്പെടുത്താതെ ശബ്ദവും വെളിച്ചവും കൊണ്ടു കാവ്യാത്മകമാകുന്ന അരങ്ങ് ആകർഷകമാക്കുന്നതിൽ അദ്ദേഹം മികവു പ്രകടിപ്പിക്കുന്നു. മെക്കാനിക്കൽ എൻജിനീയറിങ് ബിരുദധാരിയാണ്. ദീർഘകാലം ഐ എസ് ആർ ഓ ഉദ്യോഗസ്ഥനായിരുന്നു. സീനിയർ സയന്റിസ്റ് ആയാണ് വിരമിച്ചത്. 

കേന്ദ്ര സംഗീത നാടക അക്കാദമി പുരസ്‌കാരം, കേരള സംഗീത നാടക അക്കാദമി ഫെല്ലോഷിപ്പ് ഉൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട്.

രചനയും സംവിധാനവും നിർവഹിച്ച 'മേൽവിലാസം' എന്ന നാടകം നാനൂറിലേറെ വേദികളിൽ അവതരിപ്പിച്ചിട്ടുണ്ട്. ഇരുപതിൽപ്പരം രംഗാവതരണങ്ങളുടെ ശിൽപിയായിരുന്നു.

അവലംബം


</doc>
<doc id="360201" url="https://ml.wikipedia.org/wiki?curid=360201" title="തൈക്കുടം ബ്രിഡ്ജ്">
തൈക്കുടം ബ്രിഡ്ജ്

കേരളത്തിൽ നിന്നുള്ള ഒരു സംഗീത സംഘമാണ് തൈക്കുടം ബ്രിഡ്ജ്. കപ്പ ടിവി സംപ്രേഷണം ചെയ്ത മ്യൂസിക്ക് മോജോ എന്ന് പരിപാടിയിലൂടെയാണ് ഇവർ രംഗ പ്രവേശനം ചെയ്തത്. 2013 സെപ്റ്റംബർ 28 നാണ് ഇവർ ആദ്യമായി പൊതുവേദിയിലെത്തിയത്. മോഡൽ എഞ്ചിനീയറിംഗ് കോളേജിലെ വേദിയിൽ 45 മിനിട്ട് നീളുന്ന ഗാന പരിപാടി അവതരിപ്പിച്ച് തൈക്കൂട്ടം ബ്രിഡ്ജ് എന്ന് ബാന്റ് ശ്രദ്ധേയമായി. സംഗീത സംവിധായകനായ ഗോവിന്ദ് മേനോനും ഗായകനായ സിദ്ധാർത്ഥ് മേനോനും ചേർന്നാണ് തൈക്കൂട്ടം ബ്രിഡ്ജ് സ്ഥാപിച്ചത്.


</doc>
<doc id="360207" url="https://ml.wikipedia.org/wiki?curid=360207" title="അസിനിബോയിൻ ഇന്ത്യൻ ജനത">
അസിനിബോയിൻ ഇന്ത്യൻ ജനത

“അസിനിബോയിൻ” ജനങ്ങൾ () വടക്കേ അമേരിക്കൻ ഭൂഖണ്ഡത്തിലെ മഹാസമതലങ്ങളിൽ ജീവിച്ചിരുന്ന തദ്ദേശീയ ഇന്ത്യൻ (റെഡ് ഇന്ത്യൻ) ജനതയാണ്. ഇന്ന് ഈ വർഗ്ഗക്കാർ, മദ്ധ്യ കാനഡയിലെ “സസ്കാറ്റ്ഷെവാൻ” (Saskatchewan) പ്രദേശത്താണ് പ്രധാനമായി അധിവസിച്ചിരിക്കുന്നത്. കാനഡയിലെ തന്നെ “ആൽബർട്ട”, തെക്കുപടിഞ്ഞാറൻ “മനിറ്റോബ”, യു.എസിലെ “വടക്കൻ മൊണ്ടാന”, “വടക്കൻ ഡെക്കോട്ട” എന്നിവിടങ്ങളിലും ഈ വർഗ്ഗക്കാർ കാണപ്പെടുന്നു. 18,19 നൂറ്റാണ്ടുകളിൽ മുഴുവൻ ഈ വർഗ്ഗക്കാർ “ക്രീ” വർഗ്ഗക്കാരുമായിച്ചേർന്ന് “അയൺ കോൺഫെഡറസിയിൽ” (Iron Confederacy) ഉൾപ്പെട്ടിരുന്നു. അസിനിബോയിൻ‌ ജനങ്ങൾ “ലക്കോട്ട” “ഡക്കോട്ട” ഗോത്രക്കാരുടെ ബന്ധുക്കളായിരുന്നുവെന്നാണ് നിഗമനം. ഇവർ എല്ലാവരും ഒരേതരം ഭാക്ഷ സംസാരിക്കുന്നവരാണ്. എന്നാൽ രാഷ്ടീയമായി സിയോക്സുകളിൽ നിന്നും വിഭിന്നരായിരുന്നു ഇവർ. ഇവർ ഇപ്പറഞ്ഞ വർഗ്ഗങ്ങളുമായി പലപ്പോഴും യുദ്ധത്തിലേർപ്പെട്ടിരുന്നു.

അസിനിബോയിൻ, പടിഞ്ഞാറൻ സിയോൺ ഭാഷാ കുടുംബത്തിലുൾപ്പെട്ട ഒരു മിസിസിപ്പി താഴ്വരയിൽ സംസാരിക്കുന്ന സിയോൺ ഭാഷാവകഭേദമായ നക്കോഡയാണ്. ഇന്നത്തെക്കാലത്ത് ഭൂരിപക്ഷം അസിനിബോയിൻ ജനങ്ങളും ഇംഗ്ലീഷ് സംസാരിക്കുന്നു. ചില അസിനിബോയിനുകൾ, പ്രത്യേകിച്ച് മുതിർ‌ന്ന പൌരന്മാർ അവരടെ തദ്ദേശീയ ഭാഷയായ “നക്കോഡ (Nakoda) ഭാഷയാണ് സംസാരിക്കുന്നത്. യു.എസിൽ സംസാരിക്കപ്പെടുന്ന നക്കോഡ ഭാഷ കാനഡയിൽ സംസാരിക്കുന്ന നക്കോഡ ഭാഷയുമായി വ്യത്യാസപ്പെട്ടിരിക്കുന്നു. ഭൂരിപക്ഷം ഭാഷാവിദഗ്ദ്ധരും ഈ രണ്ടു ഭാഷകളെയും സ്റ്റോണി (Stoney – കനേഡിയൻ), അസിനിബോയിൻ (അമേരിക്കൻ) എന്നിങ്ങനെ രണ്ടു വ്യത്യസ്ത ഭാഷകളായി കണക്കാക്കുന്നു. സ്പാനിഷ്, ഇറ്റാലിയൻ ഭാഷകളെപ്പോലെ അവ തമ്മിൽ സാദൃശ്യമുണ്ടെങ്കിലും ഒരു ഭാഷയിലെ ആൾ മറ്റു ഭാഷയിലെ ആൾ അർത്ഥമാക്കുന്നതെന്തെന്ന് മുന്കൂട്ടി ഊഹിക്കേണ്ട അവസ്ഥയുണ്ട്. അസിനിബോയൻ വാക്കായ “hau” ഇംഗ്ലീഷിലെ “how” പോലെ തന്നെ ഉഛരിക്കുന്നു. ഇതൊരു അഭിവാദന പദമാണ്.  

അസിനിബോയിൻ സ്ത്രീജനങ്ങൾ മലയാടുകളുടേയും മാനുകളുടേയും തുകലാണ് വസ്ത്രങ്ങളായി ഉപയോഗിച്ചിരുന്നത്. തുകല് കൊണ്ടു നിർ‌മ്മിച്ച പൃഷ്‌ടഭാഗംമറച്ച്‌ കാൽമുട്ടുവരെ എത്തുന്ന കാലുറയും തുകൽ കുപ്പായുവുമായിരുന്നു പുരുഷൻമാരുടെ വസ്ത്രം. “moccasins” എന്നറിയപ്പെട്ടിരുന്ന മൃദുചർമ്മപാദുകം ഇവർ ധരിക്കാറുണ്ടായിരുന്നു. കടുത്ത ശൈത്യകാലത്ത് വലിയ കാട്ടുപോത്തുകളുടെ ചർമ്മം കൊണ്ടുണ്ടാക്കിയ മേലങ്കി അണിഞ്ഞിരുന്നു. അസിനിബോയിൻ സ്ത്രീകളുടെയും പോരാളികളുടെയും വസ്ത്രങ്ങൾ തൊങ്ങലുകൾ പിടിപ്പിച്ചും, മുള്ളൻപന്നിയുടെ മുള്ളുകൾ, കടമാൻ (Elk) പല്ലുകൾ, മുത്തുകൾ തൂവലുകൾ എന്നിവ ഘടിപ്പിച്ചും മനോഹമാക്കിയിരുന്നു. പുറമേ വസ്ത്രങ്ങളിൽ നിറങ്ങളുപയോഗിച്ച് ചിത്രപ്പണികളും നടത്തിയിരുന്നു.

അസിനിബോയിൻ ഇന്ത്യൻ നേതാക്കൾ ചില സമയങ്ങളിൽ വാർബോണറ്റ്സ് (warbonnets) എന്നറിയപ്പെട്ടിരുന്ന ശിരോഅലങ്കാരം ധരിച്ചിരുന്നു.ഈ പരമ്പരാഗത ശിരോലങ്കാരം സമതല ഇന്ത്യന് വർഗ്ഗത്തിലെ പുരുഷന്മാരാണ് പരമ്പരാഗതമായി അണിയാറുണ്ടായിരുന്നത്. യൂദ്ധത്തിലും മറ്റ് ആചാരാനുഷ്ടാനങ്ങളുടെ സമയത്തുമാണ് ഇത് പ്രധാനമായി അണിയാറുണ്ടായിരുന്നത്. ദുഖാചരമസമയങ്ങളിലാണ ഇവർ മുടി മുറിക്കാറുണ്ടായിരുന്നത്. സാധാരണസമയങ്ങളിൽ അവർ അലസമായി മുടി നീട്ടിവളർത്തിയിരുന്നു.  പോരാളികൾ മുടി പിന്നിയിട്ടിരുന്നു. പ്രത്യേക അവസരങ്ങളിൽ മുഖം ചായം ഉപയോഗിച്ച് അലങ്കരിച്ചിരുന്നു. ഇത് യുദ്ധ സമയത്തും മതപരമായ ചടങ്ങുകൾക്കും ഉത്സവവേളകളിലും വ്യത്യസ്തമായിരിക്കും. ഗോത്രപരമായ പച്ചകുത്തലുകൾ കൈകളിലും നെഞ്ചിലുമൊക്കെ ചെയ്തരുന്നു. ഇക്കാലത്തും വിവാഹവേളകളിലും നൃത്തം ചെയ്യുന്ന വേളകളിലും അസിനിബോയിൻ ജനങ്ങൾ മാൻതോലും മറ്റും ഉപയോഗിച്ചുള്ള വസ്ത്രങ്ങൾ അണിയാറുണ്ട്. 

ഐക്യനാടുകളിൽ അസിനിബോയിൻ ഇന്ത്യൻസ് പ്രധാനമായി ഫോർട്ട് ബെൽക്നാപ് (Fort Belknap), ഫോർട്ട് പെക്ക് (Fort Peck) എന്നിങ്ങനെ രണ്ടു റിസർവ്വഷനുകളിലായാണ് വസിക്കുന്നത്. ഇന്ത്യൻ ഗോത്രത്തിന്റെ പൂർണ്ണ നിയന്ത്രണത്തിലുള്ള പ്രദേശങ്ങളാണ് റിസർവ്വഷനുകൾ. ഫോർട്ട് ബെൾക്നാപ്പിലുള്ള അസിനിബോയിനുകൾ “ഗ്രോസ് വെഞ്ചർ” എന്ന മറ്റൊരു ഇന്ത്യൻ വർഗ്ഗവുമായി റിസർവ്വേഷൻ പങ്കുവയ്ക്കുന്നു. അതുപോലെ ഫോർട്ട് പെക്കിലുള്ള അസിനിബോയിനുകൾ സിയോക്സുകളുമായും റിസർവ്വേഷൻ പങ്കുവയ്ക്കുന്നു. കാനഡയിൽ സ്റ്റോണി അസിനിബോയിനുകളുടെ ഏഴു പ്രത്യേക ബാന്റുകളുണ്ട്. ഓരോ ബാന്റുകൾക്കും പ്രത്യേകം റിസർവ്വേഷനുകളും നിലനിൽക്കുന്നുണ്ട്. ഇവയിലെ ഓരോ ഗോത്രങ്ങൾക്കും ഒരു ചെറിയ രാജ്യത്തിന്റേതുപോലെ, അവരവരുടേതായ സർക്കാർ, നിയമങ്ങൾ, പോലീസ്, മറ്റു സേവനങ്ങൾ എന്നിവയുണ്ട്. എന്നിരുന്നാലും അസിനിബോയിനുകൾ ഐക്യനാടുകളിലെ അല്ലെങ്കിൽ കാനഡയിലെ പൌരന്മാരും അവിടുത്തെകൂടി നിയമങ്ങളും അനുസരിക്കുവാൻ ബാദ്ധ്യസ്ഥരായിരിക്കുന്നു. 

പഴയകാലത്ത് ഓരോ അസിനിബോയിൻ ബാൻറുകളും ട്രൈബൽ കൌൺസിലാൽ തെരഞ്ഞെടുക്കപ്പെട്ട ഒരു ചീഫിനാൽ നയിക്കപ്പെട്ടിരുന്നു. കാനഡയിലുള്ള ചില അസിനിബോയിൻ ബാൻറുകൾ പഴയ രീതി തന്നെ ഇപ്പോഴും പിന്തുടരുന്നു. ഐക്യനാടുകളിൽ അസിനിബോയിനുകൾ മറ്റു വർഗ്ഗങ്ങളുമായ “ഗ്രോസ് വെഞ്ചർ”, “സിയോക്സ് ”( Sioux) എന്നീ വർഗ്ഗങ്ങളുമായി  റിസർവ്വേഷനുകൾ പങ്കുവയ്ക്കുന്നതിനാൽ, മറ്റു രണ്ടു വർഗ്ഗങ്ങളിലേയും അസിനിബോയിൻ വർഗ്ഗത്തിലേയും മുഴുവൻ ജനങ്ങളാൽ തെരഞ്ഞടുക്കുന്ന ഒരു കൌൺസിലാണ് ഭരണം നടത്തുന്നത്. പരമ്പരാഗതമായി അസിനിബോയിനുകൾ ഭാഗികമായി നാടോടികളാണ്. ഇവർ വസന്തകാലത്ത് കൂട്ടായി കാട്ടുപോത്തുകളെ പിന്തുടർന്ന് വേട്ടയാടുകയും ഗോത്രത്തിലെ സ്ത്രീജനങ്ങൾ ഈ മാംസം സംസ്കരിച്ച് ശീതകാലത്തേയ്ക്കു സൂക്ഷിച്ചു വയ്ക്കുകയും ചെയ്തിരുന്നു. കുതിരപ്പുറത്ത് അമ്പും വില്ലുമുപയോഗിച്ചാണ് ഇവർ വേട്ടായാടിയിരുന്നത്. കാട്ടുപോത്തുകളുടെ തുകലുകൾ ടിപ്പീസ് എന്നറിയപ്പെടുന്ന കൂടാരങ്ങൾ മറയ്ക്കുവാനും വസ്ത്രങ്ങൾ, മറ്റ് ഉപഭോഗവസ്തുക്കൾ തുടങ്ങിയവ നിർമ്മിക്കുവാനും ഉപയോഗിച്ചിരുന്നു. വേട്ടയാടിപ്പിടിക്കുന്ന മൃഗത്തിന്റെ ഏതാണ്ട് മുഴുവൻ ഭാഗങ്ങള്ക്കും ഇവർ ഉപയോഗം കണ്ടെത്തിയിരുന്നു. അശ്വഹൃദയവിദ്യയിൽ (കുതിരസവാരി) അഗ്രഗണ്യരായിരുന്ന ഈ വർഗ്ഗക്കാർ ആദ്യമായി കുതിരകളെ നേടിയത് ബ്ലാക്ക്ഫീറ്റ്, ഗ്രോസ് വെഞ്ചർ ഇന്ത്യൻ വർഗ്ഗക്കാരിൽനിന്നായിരുന്നു. മറ്റ് അമേരിക്കൻ ഇന്ത്യൻ വർഗ്ഗങ്ങളായ മൻഡാൻ, ഹിതാസ്റ്റ, അരികാര എന്നിവരുമായി ഇവർ സഹകരിച്ചിരുന്നു.

അസിനിബോയിൻ ജനങ്ങൾ കാട്ടുപോത്തുകളുടെ തുകൽ ആവരണമായി ഉപയോഗിച്ചു നിർമ്മിച്ച “ടിപ്പിസ്” (tipis or teepees) എന്നറിയപ്പെടുന്ന കൂടാരങ്ങളിലാണ് വസിച്ചിരുന്നത്. ടിപ്പിസ് വളരെ ശ്രദ്ധാപൂർവ്വം നിർമ്മിച്ചിരുന്നതും പെട്ടെന്ന് അഴിച്ചെടുക്കാൻ പാകത്തിലുമാണ് നിർമ്മിച്ചിരുന്നത്. ഒരു മുഴുവൻ അസിനിബോയിൻ വില്ലേജിന് അതിവേഗത്തിൽ കൂടാരങ്ങൾ അഴിച്ചെടുത്ത് നീങ്ങുവാൻ ഏതാനും മണിക്കൂറുകൾ മതിയാകുമായിരുന്നു. യഥാർത്ഥത്തിൽ ടിപ്പികൾ  12 അടി ഉയരത്തിലാണ് നിർമ്മിച്ചിരുന്നത്. അസിനിബോയിനുകൾ കുതിരകളെ സ്വായത്തമാക്കയതോടുകൂടി അതിനേക്കാൾ രണ്ടിരട്ടി വലിപ്പത്തിലുള്ള ടീപ്പികൾ നിർമ്മിക്കപ്പെട്ടുതുടങ്ങി. ഇന്നത്തെക്കാലത്ത് ടീപ്പികൾ നിർമ്മിക്കുന്നത് തങ്ങളുടെ പൈതൃകം ഓർമ്മിക്കപ്പെടുന്നതിനു വേണ്ടിയാണ്. ഭൂരിപക്ഷം അസിനിബോയിനുകളും ആധുനിക ഭവനങ്ങളിലേയ്ക്കു മാറിയിരിക്കുന്നു.


</doc>
<doc id="360210" url="https://ml.wikipedia.org/wiki?curid=360210" title="നീൽ ഡയമണ്ട്">
നീൽ ഡയമണ്ട്

ഒരു അമേരിക്കൻ ഗായകനും ഗാനരചയിതാവും സംഗീതജ്ഞനുമാണ് നീൽ ലെസ്ലി ഡയമണ്ട് (ജനനം ജനുവരി 24, 1941).1960 മുതൽ സംഗീത രംഗത്തുള്ള ഡയമണ്ട് 12 കോടി ആൽബം വിറ്റുവരവോടുകൂടി ഏറ്റവുമധികം ആൽബങ്ങൾ വിറ്റഴിച്ച കലാകാരന്മാരിൽ ഒരാളാണ്. 

സോംങ്ങ് റൈറ്റേഴ്സ് ഹോൾ ഓഫ് ഫെയിം റോക്ക് ആൻഡ് റോൾ ഹോൾ ഓഫ് ഫെയിം എന്നിവയിൽ ചേർക്കപ്പെട്ടിട്ടുണ്ട്.


</doc>
<doc id="360218" url="https://ml.wikipedia.org/wiki?curid=360218" title="രജിത മധു">
രജിത മധു

പ്രശസ്ത ഏകപാത്രനാടക കലാകാരിയാണ് 'രജിത മധു'. കരിവെള്ളൂർ മുരളി രചനയും സംവിധാനവും നിർവ്വഹിച്ച ‘അബൂബക്കറിന്റെ ഉമ്മ’ എന്ന ഏകപാത്രനാടകത്തിൽ അഭിനയിച്ചു. 

കണ്ണൂർ സ്വദേശിയായ രജിത സി.എൽ. ജോസിന്റെ ‘ജ്വലനം’ നാടകത്തിലെ സുമയെന്ന കഥാപാത്രമായി അരങ്ങേറ്റം കുറിച്ചു. ഒ.കെ. കുറ്റിക്കോൽ അഭിനയത്തിന്റെ ആദ്യപാഠങ്ങൾ പകർന്ന് ഗുരുനാഥനായി. അന്നൂർ ‘നാടകവീടി’ന്റെ ഭാഗമായതോടെ നാടകത്തെ കൂടുതൽ ഗൗരവതരമായി കാണാൻ തുടങ്ങി. പ്രിയനന്ദനൻ സംവിധാനം ചെയ്ത വൈക്കം മുഹമ്മദ്‌ബഷീറിന്റെ ‘പ്രേമലേഖന’വും എൻ. ശശിധരന്റെ ‘അടുക്കള’യും അരങ്ങത്തുവന്നതോടെ രജിതയുടെ അഭിനയകാലം തെളിഞ്ഞു. പ്രിയനന്ദനന്റെയും സുവീരന്റെയും കീഴിൽ നാടകാഭിനയം തുടർന്നു. 1989-ൽ സംഗീതനാടക അക്കാദമി പയ്യന്നൂരിൽ വെച്ച് നടത്തിയ മത്സരത്തിൽ എൻ. പ്രഭാകരൻ രചനയും കെ.പി. ഗോപാലൻ സംവിധാനവും നിർവഹിച്ച ‘മരണക്കിണർ’ എന്ന നാടകത്തിലൂടെ മികച്ച നടിയായി തിരഞ്ഞെടുക്കപ്പെട്ടു. 2002-ൽ ആകാശവാണി നാടകോത്സവത്തിൽ എൻ. ശശിധരന്റെ ‘പെണ്ണ്’ എന്ന നാടകത്തിൽ മികച്ച നടിക്കുള്ള അവാർഡ് ലഭിച്ചു. കരിവെള്ളൂർ മുരളി രചനയും സംവിധാനവും നിർവഹിച്ച് അവതരിപ്പിക്കുന്ന ‘അബൂബക്കറിൻെറ ഉമ്മ പറയുന്നു’വെന്ന ഏകാങ്ക നാടകത്തിലൂടെ ഗിന്നസ് റെക്കോഡ്സിലേക്ക് കടന്നു.

സിനിമയിലേക്കുള്ള പ്രവേശം പ്രിയനന്ദനന്റെ നെയ്ത്തുകാരനിൽ സോനാനായർക്ക് ശബ്ദം കൊടുത്തുകൊണ്ടും അതിൽ ചെറിയൊരു വേഷം ചെയ്തുകൊണ്ടുമായിരുന്നു. തുടർന്ന് പുലിജന്മം, പേടിത്തൊണ്ടൻ എന്നീ സിനിമകളിൽ അഭിനയിച്ചു. എം.പി. സുകുമാരൻനായരുടെ രാമാനം എന്ന ചിത്രത്തിലെ ‘പൊക്കി’, മമ്മൂട്ടിയോടൊപ്പം ഡബിൾസിലെ ഉമ്മ, ആഷിക്അബുവിന്റെ റാണിപത്മിനിയിൽ റിമാകല്ലിങ്കലിന്റെ അമ്മ തുടങ്ങിയ കഥാപാത്രങ്ങളെ അവതരിപ്പിച്ചു. 


</doc>
<doc id="360219" url="https://ml.wikipedia.org/wiki?curid=360219" title="നല്ലൂർനാട്">
നല്ലൂർനാട്

കേരളത്തിലെ വയനാട് ജില്ലയിലുള്ള ഒരു ഗ്രാമമാണ് നല്ലൂർനാട്. . എടവക ഗ്രാമപഞ്ചായത്തിൽ ഉൾപെടുന്ന ഗ്രാമമാണിത്.

2001 ലെ സെൻസസ് പ്രകാരം നല്ലൂർനാട് ഗ്രാമത്തിലെ ആകെയുള്ള ജനസംഖ്യ 15548 ആണ്. അതിൽ 7920 പുരുഷന്മാരും 7628 സ്ത്രീകളും ആണ്. 

മാനന്തവാടിയിൽ നിന്നും കൽപ്പറ്റയിൽ നിന്നും പെട്ടെന്ന് എത്തിച്ചേരാൻ പറ്റുന്ന പ്രദേശമാണിത്. പെരിയ ഘട്ട് റോഡ് മാനന്തവാടിയെ തലശ്ശേരി, വടകര എന്നീ സ്ഥലങ്ങളുമായി ബന്ധിപ്പിക്കുന്നു. താമരശ്ശേരി ചുരം കൽപ്പറ്റയെ കോഴിക്കോടുമായി ബന്ധിപ്പിക്കുന്നു. കുറ്റ്യാടി മലയോര പാത വടകരയെ കൽപ്പറ്റയുമായും മാനന്തവാടിയുമായും ബന്ധിപ്പിക്കുന്നു. അതുപോലെ പാൽചുരം മലയോരപാത മാനന്തവാടിയെ കണ്ണൂർ, ഇരിട്ടി എന്നീ സ്ഥലങ്ങളുമായി ബന്ധിപ്പിക്കുന്നു. നിലമ്പൂരിൽ നിന്നും ഊട്ടിയിലേക്കുള്ള റോഡും വയനാട്ടിലെ മേപ്പാടി വഴിയാണ് പോകുന്നത്.


</doc>
<doc id="360223" url="https://ml.wikipedia.org/wiki?curid=360223" title="അഞ്ചുകുന്ന്">
അഞ്ചുകുന്ന്

കേരളത്തിലെ വയനാട് ജില്ലയിലുള്ള ഒരു ഗ്രാമമാണ് അഞ്ചുകുന്ന്. . പനമരം ഗ്രാമപഞ്ചായത്തിൽ ഉൾപ്പെടുന്ന ഗ്രാമമാണിത്. 

2001 ലെ സെൻസസ് പ്രകാരം അഞ്ചുകുന്ന് ഗ്രാമത്തിലെ ആകെയുള്ള ജനസംഖ്യ18049 ആണ്. അതിൽ 9167 പുരുഷന്മാരും 8882 സ്ത്രീകളുമാണ്. 

അഞ്ചുകുന്ന് എന്ന പേരു വരാൻ കാരണം അവിടെയുള്ള അഞ്ചു കുന്നുകളാണ്. അവയുടെ പേര് താഴെ കൊടുത്തിരിക്കുന്നു. 

കേരള സർക്കാർ ലൈബ്രറി കൗൺസിലിന്റെ എ ഗ്രേഡോടു കൂടിയ 'പൊതുജന ഗ്രന്ഥാലയം എന്ന ഗ്രന്ഥശാല അഞ്ചുകുന്ന് സ്ഥിതി ചെയ്യുന്നു. 

മാനന്തവാടിയിൽനിന്നും കൽപ്പറ്റയിൽ നിന്നും റോഡ് മാർഗ്ഗം പെട്ടെന്ന് എത്താം അഞ്ചുകുന്നിലേക്ക്. പെരിയ ഘട്ട് റോഡ് മാനന്തവാടിയെ തലശ്ശേരി, വടകര എന്നീ സ്ഥലങ്ങളുമായി ബന്ധിപ്പിക്കുന്നു. താമരശ്ശേരി ചുരം കൽപ്പറ്റയെ കോഴിക്കോടുമായി ബന്ധിപ്പിക്കുന്നു. കുറ്റ്യാടി മലയോര പാത വടകരയെ കൽപ്പറ്റയുമായും മാനന്തവാടിയുമായും ബന്ധിപ്പിക്കുന്നു. അതുപോലെ പാൽചുരം മലയോരപാത മാനന്തവാടിയെ കണ്ണൂർ, ഇരിട്ടി എന്നീ സ്ഥലങ്ങളുമായി ബന്ധിപ്പിക്കുന്നു. നിലമ്പൂരിൽ നിന്നും ഊട്ടിയിലേക്കുള്ള റോഡും വയനാട്ടിലെ മേപ്പാടി വഴിയാണ് പോകുന്നത്. സമീപത്തുള്ള റയിൽവേ സ്റ്റേഷൻ മൈസൂരാണ്. വിമാനത്താവളം കോഴിക്കോടും (120 കിലോമീറ്റർ), ബംഗുളുരും (290 കിലോമീറ്റർ),കണ്ണൂരും (58 കിലോമീറ്റർ) ഉണ്ട്.


</doc>
<doc id="360227" url="https://ml.wikipedia.org/wiki?curid=360227" title="തെരുവോരം">
തെരുവോരം

കൊച്ചി ആസ്ഥാനമാക്കി പ്രവർത്തിച്ചു വരുന്ന ഒരു സന്നദ്ധ സംഘടനയാണ് തെരുവോരം. അഗതികളായി തെരുവിൽ കഴിയേണ്ടി വന്നവരെ അധിവസിപ്പിക്കുകയാണ് തെരുവോരത്തിന്റെ ദൗത്യം. മുരുഗൻ എസ് തെരുവോരം ആണ് ഈ സംഘടനയ്ക്ക് നേതൃത്വം നൽകുന്നത്. മുരുഗൻ ഏകദേശം പതിനായിരത്തിൽ അധികം തെരുവ് മക്കളെ രക്ഷിച്ചു. ഇന്ത്യയുടെ രാഷ്ട്രപതിയായിരുന്ന ശ്രീ പ്രണബ് മുഖർജിയിൽ നിന്നും 2012 ൽ ദേശീയ പുരസ്ക്കാരം ഏറ്റുവാങ്ങി. രണ്ട് പതിറ്റാണ്ട് കാലമായി ഈ സംഘടന കേരളത്തിലെ തെരുവുകളിൽ അലയുന്ന കുഞ്ഞുങ്ങൾക്കും മറ്റു അനാഥർക്കും വേണ്ടിയാണ് സംഘടന പ്രവർത്തിക്കുന്നത്.
"തെരുവിൽ നിന്നും തണലിലേക്ക്" എന്നതാണ് ഈ സംഘടനയുടെ മുദ്രാവാക്യം.
കുട്ടികളും വൃദ്ധരും മനോരോഗികളും തെരുവോരത്തിന്റെ ഗുണഭോക്താക്കളിൽ പെടുന്നു.

തെരുവോരം മുരുകൻ എന്നറിയപ്പെടുന്ന എസ്. മുരുകൻ ആണ് ഈ സംഘടനയുടെ സ്ഥാപകൻ. തമിഴ്‌നാട്ടിൽ നിന്നും എസ്റ്റേറ്റ് തൊഴിലാളികളായി ഇടുക്കിയിലെത്തിയവരാണ് മുരുകന്റെ മാതാപിതാക്കൾ. തെരുവിൽ കഴിഞ്ഞിരുന്ന മുരുകന് ഒരു ക്രൈസ്തവ സന്നദ്ധ സംഘടനയാണ് അക്ഷരാഭ്യാസവും, തൊഴിൽ പരിശീലനവും നൽകിയത്. പിന്നിട് ഓട്ടോറിക്ഷ ഡ്രൈവറായ മുരുകൻ തെരുവിൽ അലയുന്നവർക്ക് സ്വന്തം നിലയിൽ ഭക്ഷണവും മരുന്നും കണ്ടെത്തുകയായിരുന്നു. 2007ലാണ് തെരുവോരം ഉണ്ടാവുന്നത്.


</doc>
<doc id="360229" url="https://ml.wikipedia.org/wiki?curid=360229" title="കാകാ കലേൽക്കർ">
കാകാ കലേൽക്കർ

സ്വാതന്ത്ര്യസമര സേനാനിയും സാമൂഹ്യ പരിഷ്കർത്താവും പ്രമുഖ ഗാന്ധിയനുമായ ഭാരതീയ സാഹിത്യകാരനാണ് കാകാ കലേൽക്കർ എന്നറിയപ്പെടുന്ന ദത്തത്രേയ ബാലകൃഷ്ണ കലേൽക്കർ (Devanagari: दत्तात्रेय बाळकृष्ण कालेलकर) (01.12.1885-21.08.1981). കേന്ദ്ര സാഹിത്യഅക്കാദമി അവാർഡ്(1965), കേന്ദ്ര സാഹിത്യ അക്കാദമി ഫെല്ലോഷിപ്പ്(1971), പത്മവിഭൂഷൺ(1964) എന്നീ ബഹുമതികൾ ലഭിച്ചിട്ടുണ്ട്. 
1885 ഡിസംബർ 1ന് മഹാരാഷ്ട്രയിലെ സത്താറയിൽ ആണ് കലേൽക്കർ ജനിച്ചത്. ജന്മഗ്രാമമായ "കലേലി" ഗ്രാമത്തിന്റെ പേരിൽ നിന്നാണ് കലേൽക്കർ എന്ന പേര് ലഭിച്ചത്. തത്വശാസ്ത്രത്തിൽ ബിരുദമെടുത്തത്തിനുശേഷം "രാഷ്ട്രമാത" എന്ന മറാത്തി പത്രത്തിലും ബറോഡയിൽ സ്കൂൾ അധ്യാപകനായും ജോലിനോക്കി.1913- ൽ അദ്ദേഹം ഹിമാലയത്തിലേയ്ക്ക് കാൽനടയായി യാത്രചെയ്യുകയും തുടർന്ന് ആചാര്യ കൃപാലിനിയെ മ്യാൻമറിൽ സന്ദർശിക്കുകയും ചെയ്തു. 1915- ൽ മഹാത്മാ ഗാന്ധിയെ കണ്ടുമുട്ടി.


</doc>
<doc id="360231" url="https://ml.wikipedia.org/wiki?curid=360231" title="ബോംബർ വിമാനം">
ബോംബർ വിമാനം

ബോംബർ വിമാനം നിലത്തുള്ള ലക്ഷ്യങ്ങളെയും കടലിലുള്ള ലക്ഷ്യങ്ങളെയും ബോംബുകൾ, ടോർപിഡോകൾ, അല്ലെങ്കിൽ മിസൈലുകൾ ഉപയോഗിച്ച് ആക്രമിക്കുന്ന ഒരു തരം സൈനികവിമാനമാണ്.

കൗശലകരമായ ബോംബർ വിമാനങ്ങളുടെ പ്രാഥമിക ഉപയോഗം ശത്രുവിൻ്റെ വിഭവങ്ങളും ആന്തരഘടനയും നശിപ്പിക്കുക എന്നാണ്. പാലങ്ങളെയും, ഫാക്ടറികളെയും, കപ്പൽ നിർമ്മാണകേന്ദ്രങ്ങളെയും, നഗരങ്ങളെയും ബോംബിട്ടിട്ടാണ് വിഭവങ്ങളും ആന്തരഘടനയും നശിപ്പിക്കുന്നത്.

തന്ത്രപരമായ ബോംബർ വിമാനങ്ങളുടെ പ്രാഥമിക ഉപയോഗം ശത്രുസേനയുടെ പ്രവർത്തനം എതിർക്കുക എന്നാണ്. ഇത്തരത്തിലുള്ള ബോംബർ വിമാനങ്ങൾ ശത്രുസേനയുടെ സൈനിക വാഹനങ്ങളെയും, ഉപകരണങ്ങളെയും, പ്രതിഷ്ഠാപനങ്ങളെയും, സൈനികത്താവളങ്ങളെയും ആക്രമിക്കും.


</doc>
<doc id="360235" url="https://ml.wikipedia.org/wiki?curid=360235" title="ഗ്രീൻ ഡെ">
ഗ്രീൻ ഡെ

ഒരു അമേരിക്കൻ പങ്ക് റോക്ക് സംഗീത സംഘമാണ് ഗ്രീൻ ഡെ.ഗായകനും ഗിറ്റാറിസ്റ്റുമായ ബില്ലി ജോ ആംസ്ട്രോങ് ബാസ് ഗിറ്റാറിസ്റ്റായ മൈക്ക് ഡിർന്റ് എന്നിവർ ചേർന്ന് 1986 ലാണ് ഇത് സ്ഥാപിച്ചത്

ലോകമെമ്പാടുമായി 8.5 കോടി ആൽബങ്ങൾ ഗ്രീൻ ഡെ തങ്ങളുടെതായി വിറ്റഴിച്ചിട്ടുണ്ട്. അഞ്ച് ഗ്രാമി പുരസ്കാരം നേടിയിട്ടുള്ള ഇവർ മൂന്നു തവണ ടോണി പുരസ്കാരത്തിനും നാമനിർദ്ദേശം നേടിയിട്ടുണ്ട്. 2015-ൽ ഇവർ റോക്ക് ആൻഡ് റോൾ ഹോൾ ഓഫ് ഫെയിംൽ ചേർക്കപ്പെട്ടു.


</doc>
<doc id="360245" url="https://ml.wikipedia.org/wiki?curid=360245" title="ഖോൻസു">
ഖോൻസു

പുരാതന ഈജിപ്ഷ്യൻ വിശ്വാസപ്രകാരം ചന്ദ്രദേവനാണ് ഖോൻസു (ഇംഗ്ലീഷ്: Khonsu). സഞ്ചാരി എന്നാണ് ഖോൻസു എന്ന വാക്കിനർഥം. രാത്രിയിൽ ചന്ദ്രന്റെ സ്ഥാനചലനത്തെ ഇത് ആഖ്യാനിക്കുന്നു. ഈജിപ്ഷ്യൻ ദേവനായ തോത്ത്, ഖോൻസുവുമായി ചേർന്നാണ് സമയത്തിന്റെ ഗമനം രേഖപ്പെടുത്തുന്നത്. തീബിയൻ ജനതയുടെ വിശ്വാസപ്രകാരം ഖോൻസു അമുനിന്റെയും മുട്ടിന്റെയും പുത്രനാണ്. ഇവർ മൂന്നുപേരും ചേർന്ന് ഒരു ദൈവിക ത്രയമായി അറിയപ്പെട്ടിരുന്നു. മെംഫിസ്, ഹിബിസ്, എഫ്ദു എന്നിവയാണ് ഖോൻസുവിന്റെ പ്രധാന ആരാധനാകേന്ദ്രങ്ങൾ.

രാത്രിയിൽ ചന്ദ്രൻ ആകാശത്ത് കിഴക്കുനിന്നും പടിഞ്ഞാറോട്ട് സഞ്ചരിക്കുന്നു. ഈ വസ്തുതയെ അവലംബമാക്കിയാണ് ചന്ദ്രദേവന് സഞ്ചാരി എന്നർഥമുള്ള ഖോൻസു എന്ന നാമം നൽകിയിരിക്കുന്നത്. രാത്രികാലങ്ങളിൽ യാത്ര ചെയ്യുന്നവർ എപ്പോഴും ചന്ദ്രനെ ദർശിച്ചിരുന്നു. ആയതിനാൽ "ആശ്ലേഷിക്കുന്നവൻ", "മാർഗദർശകൻ", "പരിരക്ഷകൻ" എന്നീ വിശേഷണങ്ങളും ഖോൻസുവിനുണ്ട്. രാത്രിയിൽ പ്രകാശത്തിന്റെ ദേവനായതിനാൽ വന്യജീവികളിൽനിന്നുള്ള രക്ഷയ്ക്കായും, വേദന ശമനത്തിനായും ഖോൻസുവിനെ പ്രാർത്ഥിച്ചിരുന്നു.

സാധാരണയായി ഒരു മമ്മിയുടെ രൂപത്തിലാണ് ഖോൻസു ദേവനെ ചിത്രീകരിക്കാറുള്ളത്. മുടി വശങ്ങളിലേക്ക് പിന്നിയിട്ട് കഴുത്തിൽ മെനറ്റ് എന്നറിയപ്പെടുന്ന ആഭരണവും, കയ്യിൽ അധികാരചിഹ്നങ്ങളും ഉള്ള ഒരു രൂപമാണ് ഖോൻസുവിന്റെത്. ചിലപ്പോഴൊക്കെ ഹോറസ്സിനെപോലെ ഫാൽക്കൺ ശിരസ്സുള്ള മനുഷ്യരൂപത്തിലും ഖോൻസുവിനെ ചിത്രീകരിക്കാറുണ്ട്. ഖോൻസു ദേവന്റെ ശിരസ്സിൽ ഒരു ചന്ദ്രകലയും കാണാം. ഹോറസ് ദേവനുമായി ചേർന്ന് ഖോൻസുവിനെയും സംരക്ഷക ദൈവമായി ആരാധിച്ചിരുന്നു.

റാംസ്സെസ് കാലഘട്ടത്തിൽ കർണ്ണാക്കിൽ നടന്ന ക്ഷേത്ര നിർമ്മാണ പ്രവർത്തനങ്ങളിൽ അധികവും ഖോൻസുവിന് വേണ്ടിയായിരുന്നു. കർണ്ണാക്കിലെ ഖോൻസു ക്ഷേത്രം താരതമ്യേന നന്നായി സംരക്ഷിക്കപ്പെട്ടിട്ടുണ്ട്. ഈ ക്ഷേത്രത്തിലെ ഒരു ചുവരിൽ കൊത്തിവച്ചിരിക്കുന്ന പ്രപഞ്ചോത്‌പത്തി സിദ്ധാന്തം പ്രകാരം, പ്രപഞ്ച അണ്ഡത്തെ ഫലദീകരിക്കുന്ന ഒരു സർപ്പത്തിന്റെ രൂപത്തിൽ ഖോൻസുവിനെ ചിത്രീകരിച്ചിട്ടുണ്ട്.


</doc>
<doc id="360251" url="https://ml.wikipedia.org/wiki?curid=360251" title="കൊച്ചിൻ യൂണിവേഴ്സിറ്റി കോളേജ് ഓഫ് എൻജിനീയറിങ് കുട്ടനാട്">
കൊച്ചിൻ യൂണിവേഴ്സിറ്റി കോളേജ് ഓഫ് എൻജിനീയറിങ് കുട്ടനാട്

കൊച്ചി ശാസ്ത്ര സാങ്കേതിക സർവകലാശാലയുടെ ആലപ്പുഴയിലെ കാമ്പസാണ് 'പുളിങ്കുന്ന് എൻജിനീയറിങ് കോളേജ് ' എന്നപേരിലുമറിയപ്പെടുന്ന 'കൊച്ചിൻ യൂണിവേഴ്സിറ്റി കോളേജ് ഓഫ് എൻജിനീയറിങ് കുട്ടനാട് ' (C.U.C.E.K.) . പമ്പാനദിയാൽ ചുറ്റപ്പെട്ട പുളിങ്കുന്നെന്ന കുട്ടനാടൻ ഗ്രാമത്തിൽ 1999 ഇൽ ഈ സ്ഥാപനം പ്രവർത്തനമാരംഭിച്ചു .ഉത്തർപ്രദേശ് ,ബീഹാർ,ജാർഖണ്ഡ് ,തമിഴ്‌നാട് തുടങ്ങി രാജ്യത്തിന്റെ വിവിധ ഭാഗങ്ങളിലുള്ള ആയിരത്തിലേറെ വിദ്യാർത്ഥികൾ ഇവിടെ എൻജിനീയറിങ് ബിരുദ (B.Tech)പഠനത്തിനായെത്തുന്നു .കൊച്ചിൻ ശാസ്ത്ര സാങ്കേതിക സർവ്വകലാശാലയുടെ എം .സി .എ (M.C.A) കോഴ്സും ഇതേ കാമ്പസ്സിൽ നടത്തുന്നുണ്ട് .


</doc>
<doc id="360252" url="https://ml.wikipedia.org/wiki?curid=360252" title="സുഖുമി">
സുഖുമി

കരിങ്കടലിന്റെ കിഴക്കുവടക്കു ഭാഗത്തായി സ്ഥിതിചെയ്യുന്ന സ്വയംഭരണ പ്രദേശമായ അബ്ഖാസിയയുടെ തലസ്ഥാന നഗരമാണ് സുഖുമി. Sukhumi / Sokhumi (, "Aqwa"; , ; , "Sukhum(i)")
ഭൂരിപക്ഷ അന്താരാഷ്ട്ര സമൂഹവും ഇതിനെ ജോർജ്ജിയയുടെ ഭാഗമായാണ് കരുതുന്നത്. എന്നാൽ, നിയമപരമായി ഓട്ടോണമസ് റിപ്പബ്ലിക് ഓഫ് അബ്ഖാസിയക്കാണ് ഇതിന്റൈ ഭരണ നിയന്ത്രണം. 
1992-93 കാലഘട്ടത്തിൽ നടന്ന ആഭ്യന്തര യുദ്ധത്തിന് ശേഷം സുഖുമിയുടെയും അബ്ഖാസിയയുടെ മറ്റു പ്രദേശങ്ങളുടെയും നിയന്ത്രണം ജോർജ്ജിയൻ സർക്കാരിന് നഷ്ടപ്പെട്ടു. 1990കളുടെ തുടക്കത്തിൽ നടന്ന ജോർജ്ജിയൻ-അബ്ഖാസിയൻ സംഘർഷത്തിൽ സുഖുമി നഗരത്തിന് കാര്യമായ കേടുപാടുകൾ സംഭവിച്ചിരുന്നു.നിലവിൽ ഇവിടത്തെ ജനസംഖ്യ 60,000 ആണ്. സോവിയറ്റ് ഭരണകാലഘട്ടത്തിന്റെ അവസാന സമയത്തുണ്ടായിരുന്നതിന്റെ പകുതിയാണിത്.
ജോർജിയൻ ഭാഷയിൽ സൊഖുമി - სოხუმი (Sokhumi) എന്നാണ് ഈ പട്ടണം അറിയപ്പെടുന്നത്. മിൻഗ്രേലിയൻ ഭാഷയിൽ അഖുജിഖ - აყუჯიხა (Aqujikha) എന്നും റഷ്യൻ ഭാഷയിൽ സുഖും, സുഖുമി Сухум (Sukhum) / Сухуми (Sukhumi) എന്നൊക്കെയാണ് അറിയപ്പെടുന്നത്.
Beech എന്ന അർത്ഥമുള്ള റ്റ്‌സ്‌ഖോമി, റ്റ്‌സ്ഖുമി എന്ന ജോർജിയൻ പദത്തിൽ നിന്നാണ് സൊഖോമി ഉത്ഭവിച്ചത്.


</doc>
<doc id="360258" url="https://ml.wikipedia.org/wiki?curid=360258" title="ഹമീദലി ഷംനാട്">
ഹമീദലി ഷംനാട്

മുൻ എംപിയും മുസ്ലിംലീഗിന്റെ മുതിർന്ന നേതാവുമാണ് 'ഹമീദലി ഷംനാട്'.
1929 ജൂലൈയിലായിരുന്നു ജനനം. കർണാടക ബല്ലാരി തഹസിൽദാരായിരുന്ന കുമ്പള പുത്തിഗെ പഞ്ചായത്തിലെ അംഗടിമുഗർ ശെറൂൽ ഹൗസിൽ അബ്ദുൽ ഖാദർ ഷംനാട്- ഖദീജാബി ശെറൂൾ ദമ്പതികളുടെ മകനാണ്. ബാഡൂർ ഗവ. എൽ.പി സ്‌കൂളിൽ പ്രാഥമിക പഠനം. കാസർഗോഡ് ബി.ഇ.എം സ്‌കൂൾ, ജി.എച്ച്.എസ്.എസ് കാസർഗോഡ്, മംഗലാപുരം സെന്റ് അലോഷ്യസ് കോളജ് എന്നിവിടങ്ങളിൽ പഠനം. തുടർന്ന് മദ്രാസ് ലോ കോളജിൽ നിന്ന് നിയമബിരുദം പാസായി. പത്താംവയസ്സിൽ പിതാവിനെ നഷ്ടപ്പെട്ട അദ്ദേഹം വല്യുപ്പാപ്പയും ഡൽഹി കേന്ദ്ര അസംബ്ലി അംഗവുമായിരുന്ന ഖാൻ ബഹാദൂർ മഹമൂദ് ഷംനാടിന്റെ സംരക്ഷണത്തിലാണ് വളർന്നത്. കാസർകോട്ട് മുസ്ലിം സമുദായത്തിൽനിന്ന് ആദ്യകാലത്ത് ഉന്നതവിദ്യാഭ്യാസം നേടിയ ചുരുക്കം വ്യക്തികളിലൊരാളാണ്.

മുസ്ലിം ലീഗ് നേതാവായിരുന്ന ബി. പോക്കർ സാഹിബിന്റെ കീഴിൽ മദ്രാസ് ഹൈക്കോടതിയിൽ 1956ൽ പ്രാക്ടീസ് ആരംഭിച്ചു. ഏതാനും വർഷം അവിടെ പ്രവർത്തിച്ച ശേഷം കാസർകോട്ടെത്തി. കാസർകോട് കോടതിയിൽ പ്രാക്ടീസ് തുടങ്ങി.
1960ൽ ഇ.എം.എസ് മന്ത്രിസഭയിൽ നാദാപുരത്തിന്റെ എം.എൽ.എയായി ഹമീദലി നിയമസഭയിലെത്തി. അറിയപ്പെട്ട അഭിഭാഷകനായി കോടതിയിൽ തിളങ്ങി നിൽക്കുന്നതിനിടയിലായിരുന്നു നാദാപുരത്തേക്ക് മത്സരിക്കാൻ അവസരം ലഭിക്കുന്നത്. പിന്നീട് 1970 മുതൽ 79 വരെ രണ്ടുതവണ രാജ്യസഭാംഗമായി. ഇന്ദിരാഗാന്ധി, എ.ബി വാജ്‌പേയ്, എൽ.കെ അദ്വാനി, ഇബ്രാഹിം സുലൈമാൻ സേഠ്, സി.എച്ച് മുഹമ്മദ് കോയ, ജി.എം ബനാത്ത് വാലയടക്കമുള്ള നേതാക്കൾക്കൊപ്പം പ്രവർത്തിച്ചു. 1988 ൽ കാസർകോട് നഗരസഭ ചെയർമാനായിരുന്നു. കേരള യൂണിവേഴ്സിറ്റി സെനറ്റ് അംഗം, ഹോം ഗാർഡ് അഡൈ്വസറി ബോർഡ് അംഗം, കേരള റൂറൽ ഡവലെപ്മെന്റ് ബോർഡിന്റെ ചെയർമാൻ, 1981 മുതൽ 87 വരെ പി.എസ്.സി അംഗം, ഓവർസീസ് ഡവലപ്‌മെന്റ് കോർപറേഷൻ (ഒഡെപെക്) ചെയർമാൻ എന്നീ നിലകളിൽ പ്രവർത്തിച്ചിട്ടുണ്ട്.



</doc>
<doc id="360259" url="https://ml.wikipedia.org/wiki?curid=360259" title="സി. ഭാഗ്യനാഥ്">
സി. ഭാഗ്യനാഥ്

ഒരു ഇന്ത്യൻ ചിത്രകാരനാണ് സി. ഭാഗ്യനാഥ് (ജനനം: 1968). 
1968ൽ തലശ്ശേരിയിൽ ജനിച്ചു. 1992ൽ തിരുവന്തപുരം ഫൈൻ ആർട്സ് കോളേജിൽ നിന്നും ബിരുദം നേടി. ആ വർഷം തന്നെ ഹൈദരാബാദിലേക്ക് ഉപരിപഠനത്തിനായി പോയി. 2006ൽ സരോജിനി നായിഡു സ്ക്കൂൾ ഓഫ് പെർഫോമിങ് ആർട്സിൽ പഠനം പൂർത്തിയാക്കി. ഹൈദരാബാദ് സർവകലാശാലയിൽ നിന്നും ഫൈൻ ആർട്സ് ആന്റ് കമ്മ്യൂണിക്കേഷൻസിൽ ബിരുദാനന്തരബിരുദം നേടി. ഇന്ത്യയിലെ പല നഗരങ്ങളിലും പ്രദർശനങ്ങൾ നടത്തിയിട്ടുണ്ട്.

മനുഷ്യനും മൃഗവും, അകവും പുറവും തമ്മിലുള്ള പാരസ്പര്യം ആവിഷ്കരണത്തോട് നാം എങ്ങനെയാണ് കൂട്ടിച്ചേർക്കലുകൾ നടത്തുന്നത് എന്നതിനെക്കുറിച്ചുള്ള ചിത്രകഥയാണ് 2016ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരിക്കുന്ന സി. ഭാഗ്യനാഥിന്റെ 'സീക്രട്ട് ഡയലോഗ്'. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രങ്ങൾ പ്രദർശിപ്പിച്ചിരിക്കുന്നത്. സുതാര്യമായ ഷീറ്റുകളിൽ ചാർക്കോൾ ഉപയോഗിച്ചാണ് ഈ ചിത്രങ്ങളെല്ലാം വരച്ചിരിക്കുന്നത്. 


</doc>
<doc id="360266" url="https://ml.wikipedia.org/wiki?curid=360266" title="സെക്രട്ടറി ദ്വീപ്">
സെക്രട്ടറി ദ്വീപ്

സെക്രട്ടറി ദ്വീപ് ന്യൂസിലാന്റിന്റെ തെക്കുപടിഞ്ഞാറായിക്കിടക്കുന്ന ഒരു ചേറു ദ്വീപാണ്. ഫിയോർഡ്ലാന്റ് ദേശീയ പാർക്കിലാണിത് ഉൽപ്പെട്ടിട്ടുള്ളത്. ഏതാണ്ട് ത്രികോണാകൃതിയിലുള്ള സെക്രട്ടറി ദ്വീപ് വടക്കുഭാഗത്തുള്ള തോംസൺ സൗണ്ട് (സൗണ്ട്-രണ്ടു കരകൾക്കിടയിലുള്ള കനാൽ പോലുള്ള ഇടുങ്ങിയ സമുദ്രഭാഗം), തെക്കുഭാഗത്തുള്ള ഡൗട്ഫുൾ സൗണ്ട് എന്നിവയുടെ ഇടയിൽ ആണ് കിടക്കുന്നത്. ഈ ദ്വീപിന്റെ പടിഞ്ഞാറുഭാഗം ടാസ്മൻ കടൽ ആണ്. കിഴക്കു ഭാഗത്ത് പെൻദുലോ റീച്ച് കിടക്കുന്നു. ഇത് തോംസൺ സൗണ്ട്, ഡൗട്ഫുൾ സൗണ്ട് എന്നിവയെ പരസ്പരം ബന്ധിപ്പിക്കുന്നു. സമുദ്രനിരപ്പിൽനിന്നും 1200 മീറ്റർ വരെ ഉയർന്നു നിൽക്കുന്ന പർവ്വതശിഖരങ്ങൾ നിറഞ്ഞ ഈ ദ്വീപിൽ സമുദ്രനിരപ്പിൽനിന്നും 1000 മിറ്ററിലധികം ഉയരമുള്ള അനേകം കൊടുമുടികൾ ഉണ്ട്. സമുദ്രത്തിലേയ്ക്കു വളരെച്ചരിഞ്ഞ വശമാണുള്ളത്. ന്യൂസിലന്റിലെ ഉയരംകൂടിയ മൂന്നാമത്തെ ദ്വീപാണിത്. സെക്രട്ടറി ദ്വീപിൽ മൂന്നു തടാകങ്ങളുണ്ട്. ഇതിൽ ഏറ്റവും വലുത്, സെക്രട്ടറി തടാകം ആകുന്നു. 600 മീറ്റർ (2,000 അടി) നീളമുള്ള ഈ തടാകം ഗ്രോണോ കോടുമുടിയുടെ താഴ്വാരത്തിൽ സ്ഥിതിചെയ്യുന്നു. തടാകം, സമുദ്രനിരപ്പിൽ നിന്നും 550 മീറ്റർ (1,800 അടി) ഉയരത്തിലാണ് സ്ഥിതിചെയ്യുന്നത്. 

സെക്രട്ടറി ദ്വീപ് 81.4 ചതുരശ്ര കി. മീ. (31 ചതുരശ്ര മൈൽ)വിസ്തൃതിയുള്ള ജനവാസമില്ലാത്ത പ്രദേശമാണ്. വളരെ ചരിഞ്ഞ മലമ്പ്രദേശമായ ഈ ദ്വീപ് പ്രാദേശികമായി കാണപ്പെടുന്ന ബീച്ച് മരങ്ങളും കുറ്റിക്കാടുകളും കൊണ്ട് മൂടിയിരിക്കുന്നു. ഈ കാടുകളിൽ ഒപ്പോസം എന്ന ജീവിയെ സമൃദ്ധമായി കാണാൻ കഴിയും. 

ഇതിന്റെ ഒറ്റപ്പെട്ട നിലയും വലിപ്പവും ഈ ദ്വീപിന്റെ സംരക്ഷിതപ്രാധാന്യം വർദ്ധിപ്പിക്കുന്നു. സെക്രട്ടറി ദ്വീപ്, ന്യൂസിലാന്റിലെ എറ്റവും പ്രാധാന്യമുള്ള ദ്വീപുകലിലൊന്നാണ്. ഈ ദ്വീപിലെ സസ്യജന്തുജാലങ്ങൾ അപൂർവ്വങ്ങളും ലോകത്തു മറ്റൊരിടത്തും കാണാനാകാത്തൗമായതിനാൽ ന്യുസിലാന്റ് സർക്കാർ ഈ ദ്വിപിഉനെ ഒരു പ്രധാന സംരക്ഷിതപ്രദേശമായി പരിപാലിച്ചുവരുന്നു. 

ഈ ദ്വീപിലെ എലികളേയും മാനുകളേയും ഇവിടെനിന്നും പൂർണ്ണമായും സർക്കാർ ഒഴിപ്പിച്ച് ദ്വീപിന്റെ പരിസ്ഥിതിയെ പൂർണ്ണമായും പ്രാദേശികമായി നിലനിർത്തി. ഇതുവഴി അവിടെ സ്വാഭാവികമായുള്ള പക്ഷികൾ, പ്രാണികൾ, ചിലന്തികൾ തുടങ്ങിയവയുടെ സ്പീഷീസുകൾ സംരക്ഷിക്കപ്പെട്ടു. 


</doc>
<doc id="360267" url="https://ml.wikipedia.org/wiki?curid=360267" title="പി.കെ. സദാനന്ദൻ">
പി.കെ. സദാനന്ദൻ

കേരളീയനായ ചുമർചിത്രകാരനാണ് പി.കെ. സദാനന്ദൻ (ജനനം: 1965). 
1965ൽ ജനിച്ചു. ഗുരുവായൂരിലുള്ള മ്യൂറൽ പെയിന്റിംഗ് ഇൻസ്റ്റിറ്റ്യൂട്ടിൽ നിന്ന് ഡിപ്ലോമ നേടി. മൈസൂരിലുള്ള കർണാടക ഓപ്പൺ യൂണിവേഴ്സിറ്റിയിൽ നിന്ന് ഫൈൻ ആർട്സിൽ ബിരുദം നേടി. നിരവധി പുസ്തകങ്ങൾക്കു വേണ്ടിയും പത്രമാസികകൾക്കു വേണ്ടിയും ചിത്രങ്ങളും കാർട്ടൂണുകളും വരച്ചിട്ടുണ്ട്. 1993 മുതൽ 1998 വരെ തിരുവനന്തപുരം ശ്രീ പദ്‌മനാഭസ്വാമി ക്ഷേത്രത്തിലെ പുനരുദ്ധാരണ സമയത്ത് 3,400 അടി ചുവർ ചിത്രങ്ങൾ സൃഷ്ടിക്കുന്നതിന്റെ പ്രധാന ചുമതല പി.കെ. സദാനന്ദനായിരുന്നു. 1989 മുതൽ ലോക വ്യാപകമായി നിരവധി സോളോ ഗ്രൂപ്പ് പ്രദർശനങ്ങളിൽ പങ്കെടുത്തിട്ടുണ്ട്. 'വേ ഓഫ് ദി ക്രോസ്' എന്ന പേരിൽ കലാമണ്ഡലം ബിന്ദുലേഖയോടൊപ്പം 14 മ്യൂറൽ പെയിന്റിങ്ങുകൾ ചെയ്തിട്ടുണ്ട്. തൃശൂരിലെ സെന്റ് ഫ്രാൻസിസ് സേവ്യർ ചർച്ചിലെ ചുമർ ചിത്രങ്ങളും പി.കെ. സദാനന്ദന്റെ സൃഷ്ടികളാണ്. 

അജന്ത - എല്ലോറ ഗുഹാചിത്രങ്ങളുടെ ശൈലിയിൽ നിന്ന് പ്രചോദനം ഉൾക്കൊണ്ടാണ് പി.കെ. സദാനന്ദന്റെ ചിത്രങ്ങൾ വരച്ചിരിക്കുന്നത്. കൂടുതൽ ചിത്രങ്ങളിലും പ്രകൃതിയിൽ നിന്നുള്ള നിറങ്ങളാണ് ഉപയോഗിച്ചിരിക്കുന്നത്. ചുവപ്പ് നിറത്തിന് പ്രാധാന്യം നൽകിയുള്ള കേരളത്തിലെ പരമ്പരാഗത മ്യൂറൽ ശൈലിയിൽ നിന്നും നീല നിറത്തിന് പ്രാമുഖ്യം നൽകിയുള്ള ശൈലിയാണ് അദ്ദേഹം സ്വീകരിച്ചിരിക്കുന്നത്. 

പറയി പെറ്റ പന്തിരുകുലം എന്ന കഥയെ ആസ്പദമാക്കിയുള്ള ഒരു ചുമർ ചിത്രമാണ് 2016ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിട്ടുള്ളത്. പ്രധാന വേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രം പ്രദർശിപ്പിച്ചിട്ടുള്ളത്. പൗരാണിക സങ്കല്പങ്ങളിൽ നിന്നുള്ള ബിംബങ്ങളും ആഖ്യാനങ്ങളും അവതരിപ്പിക്കുന്ന ചിത്രത്തിൽ പ്രകൃതിദത്ത പ്രതിഭാസങ്ങളും ജൈവിക ലോകവും അദ്ദേഹം ഉൾക്കൊള്ളിച്ചിരിക്കുന്നു. പൂർണമായും പ്രകൃതിയിൽ നിന്നുള്ള നിറങ്ങളാണ് ഈ ചുമർ ചിത്രം വരയ്ക്കാനായി ഉപയോഗിച്ചിട്ടുള്ളത്. കൊച്ചി-മുസിരിസ് ബിനാലെ ആരംഭിച്ചതിനു ശേഷമാകും ഈ ചിത്രം പൂർത്തിയാവുക.

P.K. Sadanandan


</doc>
<doc id="360271" url="https://ml.wikipedia.org/wiki?curid=360271" title="ലിറ്റിൽ ബാറിയർ ദ്വീപ്">
ലിറ്റിൽ ബാറിയർ ദ്വീപ്

ലിറ്റിൽ ബാറിയർ ദ്വീപ് അല്ലെങ്കിൽ ഹാവുതുറു (the official Māori title is Te Hauturu-o-Toi),ന്യൂസിലാന്റിന്റെ ഉത്തര ദ്വീപിനു വടക്കു കിഴക്കൻ തീരത്തു സ്ഥിതിചെയ്യുന്നു. ഒക്‌ലാന്റിനു 80 കിലോമീറ്റർ വടക്കു സ്ഥിതിചെയ്യുന്ന ഈ ദ്വീപ്, പ്രധാന ദ്വീപിൽനിന്നും പടിഞ്ഞാറ്, ജെല്ലികോ ചാനൽ കൊണ്ട് വേർതിരിയുന്നു. ഗ്രേറ്റ് ബാരിയർ ദ്വീപിൽനിന്നും കിഴക്കായി ക്രാഡോക്ക് ചാനൽ വഴി വേർതിരിയുന്നു. മുകളിൽപ്പറഞ്ഞ രണ്ടു ദ്വീപുകളും ലിറ്റിൽ ബാറിയർ ദ്വീപിനെ പസഫിക്ക് സമുദ്രത്തിൽനിന്നും വരുന്ന കൊടുങ്കാറ്റിൽനിന്നും ഈ കൊച്ചു ദ്വീപിനെ രക്ഷിക്കുന്നു. 

ന്യൂസിലാന്റ് സർക്കാർ 1897ൽ ഈ ദ്വീപിനെ സംരക്ഷിതപ്രദേശമായി പ്രഖ്യാപിച്ചു. അതോടെ ഈ ദ്വീപിൽ മനുഷ്യ സാന്നിദ്ധ്യം നിയന്ത്രിക്കപ്പെട്ടു. എന്നൽ, ഏതാണ്ട്, 1350 മുതൽ 1650 വരെ മാവോറി ആദിവാസികൾ ഈ ദ്വീപിൽ വാസമുറപ്പിച്ചിരുന്നു. ക്യാപ്റ്റൻ ജെയിംസ് കുക്കാണ് ഈ ദ്വീപിനും ഇതിന്റെ അടുത്ത ദ്വീപായ ബാരിയർ ദ്വീപിനും ആ പേർ നൽകിയത്. 

ഈ ദ്വീപ് ഇന്ന് പ്രകൃത്യാ ഒരു സംരക്ഷിതപ്രദേശമായിത്തീർന്നു. എങ്കിലും മവോറി ആദിവാസികളും യൂറോപ്യൻ അധിനിവേശകരും ഈ ദ്വീപിലേയ്ക്ക് കൊണ്ടുവന്ന പൂച്ചകൾ ഉൾപ്പെട്ട ജീവികൾ ഇവിടെ സ്വാഭാവികമായി വസിക്കുന്ന പക്ഷികളുടെയും ഉരഗങ്ങളുറ്റെയും മുട്ടകളും മറ്റും നശിപ്പിച്ച് അവയെ വംശനാശത്തിനിടയാക്കാം. 


</doc>
<doc id="360275" url="https://ml.wikipedia.org/wiki?curid=360275" title="ആന്റിപോഡിസ് ദ്വീപുകൾ">
ആന്റിപോഡിസ് ദ്വീപുകൾ

ആന്റിപോഡിസ് ദ്വീപുകൾ(from Greek "αντίποδες" - "antipodes") ന്യൂസിലാന്റിലെ ഒരു കൂട്ടം അഗ്നിപർവ്വതദ്വീപുകൾ ആകുന്നു. ഇവയുടെ തെക്കൻ ഭാഗം അന്റാർക്ക്ടിക്കയുടെ അടുത്ത് സ്ഥിതിചെയ്യുന്നു. സ്റ്റിവാർട്ട് ദ്വീപുകളുടെ 860 കിലോമീറ്റർ അകലെയാണിവ സ്ഥിതിചെയ്യുന്നത്. 20 km2 (7.7 sq mi)വിസ്തീർണ്ണമുള്ള ആന്റിപോഡിസ് ദ്വീപ് ആണ് ഇതിൽ ഏറ്റവും വലുത്. ഉത്തരഭാഗത്ത് ബോളോൺസ് ദ്വീപ് ആണ്.

പാരിസ്ഥിതികമായി അന്റാർക്ടിക്ക് സമീപ ദ്വീപുകളായ ഇവ തുന്ദ്ര ഇക്കോപ്രദേശത്താണ്. ന്യൂസിലാന്റിന്റെ അന്റാർക്ടിക്ക് സമീപദ്വീപുകളെപ്പോലെ ആന്റിപോഡിസ് ദ്വീപുകളേയും യുൻസ്കോ ലോകപൈതൃകമായി തിരഞ്ഞെടുത്തിട്ടുഃട്. ഈ ദ്വീപുകൾ പ്രകൃതിസംരക്ഷിതപ്രദേശങ്ങൾ ആകയാൽ യാതൊരാൾക്കും ഇവിടെ പ്രവേശനമില്ല.
The word antipodes derives from the Greek: ἀντίποδες,


</doc>
<doc id="360277" url="https://ml.wikipedia.org/wiki?curid=360277" title="മീനമൃത്">
മീനമൃത്

ഉത്തര മലബാറിലെ ചില കളിയാട്ടങ്ങളിൽ കാണുന്ന അനാദൃശ്യമായ ചടങ്ങുകളിലൊന്നാണ് 'മീനമൃത്'. മത്സ്യബന്ധനം കുലത്തൊഴിലായിട്ടുള്ള വെള്ളുവ സമുദായത്തിൽ പെട്ട ആളുകൾക്കാണ് മീനമൃത് എടുക്കുവാനുള്ള അധികാരം. ഈ കുടുംബത്തിൽ പെട്ട ഒരാളെ വെള്ളുവക്കുറുപ്പായി സ്ഥാനം നൽകിയിട്ടുണ്ടാകും. വെള്ളുവക്കുറുപ്പിന്റെ നേതൃത്വത്തിലാണ് മീനമൃത് കൊണ്ടുവരിക.
കളിയാട്ടത്തോടനുബന്ധിച്ച തെയ്യങ്ങൾ വൈകുന്നേരങ്ങളിലാണ് ഉണ്ടാവുകയെങ്കിലും, മീനമൃതിനുള്ള തയ്യാറെടുപ്പ് രാവിലെ മുതൽ തന്നെ ആരംഭിക്കും. കാവിൽ/അമ്പലത്തിൽ നിന്നുള്ള തീർത്ഥവുമായി പുഴക്കരയിലുള്ള തറവാട്ടിലേക്ക് രാവിലെ തന്നെ വെള്ളുവക്കുറുപ്പ് പുറപ്പെടും. വീട്ടിലൊരുക്കിയ സദ്യ കഴിച്ചതിനു ശേഷം തറവാട്ടിൽ വിളക്കു കൊളുത്തി മീൻ പിടിക്കാനായി സംഘത്തോടൊപ്പം യാത്രയാവും. മീനമൃതിനാവശ്യമായത്ര മീൻ ലഭിച്ചു കഴിഞ്ഞാൽ തറവാട്ടിലേക്ക് തിരിച്ചു വരും. പരൽ മീനുകളാണ് മീനമൃതിനായി സാധാരണ ഉപയോഗിച്ചു വരുന്നത്. അവിടെ വച്ച് മീനുകളെ ‘കോയ’കളാക്കി തിരിക്കും. ഈർക്കിൽ ഉപയോഗിച്ച് ലഭിച്ച മീനുകളെ കോർത്താണ് ‘കോയ’കളുണ്ടാക്കുന്നത്. പ്രസ്തുത ‘കോയ’കൾ കാലകാലങ്ങളായി ഉപയോഗിച്ചു വരുന്ന ‘തണ്ടിൽ’ കൊളുത്തിയിട്ട് വൈകുന്നേരം അമ്പലത്തിലേക്ക്/ കാവിലേക്ക് പുറപ്പെടുകയായി. വള്ളുവക്കുറുപ്പും പരിവാരങ്ങളും ‘ശീ...ഓം..., ശീം.. ഓം... വിളികളുമായും ചീനിക്കുഴൽ, മദ്ദളം, ഇലത്താളം എന്നീ വാദ്യങ്ങളുടെ അകമ്പടിയോടെയും യാത്രയാകും. അമ്പലത്തിൽ/ കാവിലേക്ക് എത്തുന്ന വെള്ളവക്കുറുപ്പിനെയും, മീനമൃതിനെയും ക്ഷേത്രത്തിലെ ആചാരക്കാർ അരിയെറിഞ്ഞു സ്വീകരിക്കും. അമ്പലമുറ്റത്ത് / കാവിലെ മുറ്റത്ത് സമർപ്പിക്കുന്ന മീനമൃത് ക്ഷേത്രത്തിലെ അവകാശികൾക്കും മറ്റുള്ളവർക്കുമായി വീതിച്ചു നൽകും.


</doc>
<doc id="360278" url="https://ml.wikipedia.org/wiki?curid=360278" title="മെർക്ക്യൂറി ദ്വീപുകൾ">
മെർക്ക്യൂറി ദ്വീപുകൾ

മെർക്ക്യൂറി ദ്വീപുകൾ ന്യൂസിലാന്റിന്റെ ഉത്തരദ്വീപിന്റെ വടക്കുകിഴക്കൻ തീരത്തോടടുത്ത് കിടക്കുന്ന ഏഴു ദ്വീപുകളുടെ കൂട്ടമാണ്. കോറൊമാൻഡൽ ഉപദ്വീപിൽനിന്നും 8 കിലോമീറ്റർ ദൂരെയാണിത്. വിത്തിയാംഗ പട്ടണത്തിന്റെ തീരത്തുനിന്നും 35 കിലോമീറ്റർ (22 മൈൽ) ഉത്തരപൂർവ്വദിക്കിൽ ആണീ ദ്വീപുസമുഹം കിടക്കുന്നത്.
മെർക്കുറി ദ്വീപസമൂഹത്തിൽ ഏഴു പ്രധാന ദ്വീപുകളുണ്ട്. ഈ ദ്വീപുശൃംഖലയിൽ പടിഞ്ഞാറ് കിടക്കുന്ന വലിയ ഗ്രേറ്റ് മെർക്കുറി ദ്വീപ് (മാവോറി ഭാഷയിൽ ഇതിനെ അഹ്വാഹു എന്നു വിളിക്കുന്നു), കിഴക്കുകിടക്കുന്ന റെഡ് മെർക്കുറി ദ്വീപ് (മാവോറി ഭാഷയിൽ ഇതിനെ വ്വക്കാവു എന്നു വിളിക്കുന്നു) എന്നിവയും, ഈ രണ്ടു ദ്വീപുകൾക്കിടയിൽ കിടക്കുന്ന അഞ്ച് ചെറിയ ദ്വീപുകളായ, കൊറാപുക്കി, ഗ്രീൻ, അതിയു, കൗ‌ഹിതു, മോതുരേഹു എന്നിവയും കിടക്കുന്നു. ഇതിൽ പ്രധാന ദ്വീപിൽമാത്രമേ ആൾത്താമസമുള്ളു. മറ്റുള്ളവ പ്രകൃതിസംരക്ഷിതപ്രദേശത്തിന്റെ ഭാഗമാണ്. ഇവയുടെ തെക്കു അനേകം ചെറു ദ്വീപുസമാനപ്രദേശങ്ങൾ മെർക്കുറി ഉൾക്കടലിന്റെ ഉത്തരമുഖഭാഗത്ത് കിടപ്പുണ്ട്. ഗ്രേറ്റ് മെർക്കുറി ദ്വിപിനു വടക്കായി ഒറ്റപ്പെട്ടുകിടക്കുന്ന, കുവിയർ ദ്വീപുണ്ട്. ഇത് 15 കിലോമീറ്റർ അകലെയാണ്. എന്നിരുന്നാലും ഈ ദ്വീപ് മെർക്കുറി ദ്വീപുസമൂഹത്തിന്റെ ഭാഗമായി കരുതാറില്ല. Pliocene rhyolitic volcano യുടെ അവശിഷ്ടഭാഗമാണ് മെർക്കുറി ദ്വീപ്.


</doc>
<doc id="360284" url="https://ml.wikipedia.org/wiki?curid=360284" title="കോഡ്‌ഫിഷ് ദ്വീപ്">
കോഡ്‌ഫിഷ് ദ്വീപ്

കോഡ്‌ഫിഷ് ദ്വീപ് അല്ലെങ്കിൽ വെനുവ ഹൊവ്, തെക്കൻ ന്യൂസിലാന്റിലെ സ്റ്റിവാർട്ട് ദ്വീപിന്റെ പടിഞ്ഞാറ് കിടക്കുന്ന ഒരു ചെറിയ ()ദ്വീപാണ്. 

പേരു സൂചിപ്പിക്കുന്നതു പ്രകാരം, ഈ ദ്വീപിനു ചുറ്റുപാടുനിന്നും പിടിക്കുന്ന നീല കോഡ് മത്സ്യത്തിന്റെ പേരുമായി ചേർത്താണ്. "റവാരു" അല്ലെങ്കിൽ "പാകിരികിരി" എന്നാണ് പ്രാദേശികമായി മാവോറികൾ ഈ മത്സ്യത്തെ വിളിക്കുന്നത്. കോഡ്ഫിഷ് ദ്വീപ് ലോകപ്രശസ്തമായ തത്തവർഗ്ഗത്തിൽപ്പെട്ട കക്കാപൊയുടെ ജന്മദേശമാണ്. ഇത് വളരെ അപൂർവ്വമായ തത്തവർഗ്ഗമാണ്. 
കക്കാപോ പക്ഷിയെ രക്ഷിക്കാനായി ഈ ദ്വീപിൽനിന്നും ഈ പക്ഷിയുടെ ഇരപിടിയന്മാരായ ബ്രഷ് ടെയിൽ ഒപ്പോസം, വേക്ക എന്നിവയെ മറ്റു ദ്വീപിലേയ്ക്കു മാറ്റി. ഇതോടെ ഇവയുടെ ശത്രുക്കൾ ഈ ദ്വീപിൽനിന്നും ഇല്ലാതായി. വംശനാശത്തിന്റെ വക്കിലെത്തിയ ഈ പക്ഷിയെ അങ്ങനെ രക്ഷിക്കാനുള്ള തുടക്കമായി ഇതു മാറി. 1997ൽ ജനിച്ച, സിരോക്കൊ ആണ് ഇവിടത്തെ ഏറ്റവും പ്രസിദ്ധമായ താമസക്കാരൻ. ഇതൊരു കൊക്കാപൊ പക്ഷിയാണ്. 2010ൽ ഈ പക്ഷിയെ ന്യൂസിലാന്റിന്റെ കൊക്കാപ്പൊ പക്ഷി സംരക്ഷണത്തിന്റെ പ്രവർത്തനങ്ങളുടെ ഔദ്യോഗികപക്ഷിയായി തിരഞ്ഞെടുക്കപ്പെട്ടു. 



</doc>
<doc id="360288" url="https://ml.wikipedia.org/wiki?curid=360288" title="മേയർ ദ്വീപ്/തുഹുവ">
മേയർ ദ്വീപ്/തുഹുവ

മേയർ ദ്വീപ് ന്യൂസിലാന്റിന്റെ നോർത്തേൺ ദ്വീപിന്റെ തീരത്തിനടുത്തുള്ള ദ്വീപാണ്. മവോറി ഭാഷയിൽ തുഹുവ എന്നി വിളിക്കുന്നു. ഒരു മൃതമായ അഗ്നിപർവ്വതത്തിന്റെ പുറംഫലകമാണീ ദ്വീപ്. തൗറംഗയിൽനിന്നും 35 കി. മീ. ഉത്ത്രഭാഗത്തു കിടക്കുന്ന ഈ ദ്വീപ്, 13 ചതുരശ്ര കിലോമീറ്റർ (5 ചതുരശ്ര മൈൽ)വിസ്തീർണ്ണമുണ്ട്. സമുദ്രനിരപ്പിൽനിന്നും 355 മീറ്റർ (1,165 അടി) ഉയരമുണ്ട്. 7000 വർഷങ്ങൾക്കുമുമ്പ് സമുദ്രത്തിൽനിന്നും അഗ്നിപർവ്വതപ്രവർത്തനം മൂലം ഉയർന്നുവന്നതാണെന്നു കരുതുന്നു. ഇവിടെ ചൂടുനീരുറവകൾ അനേകം കാണാനാകും. കൂടാതെ ചെറിയ തടാകങ്ങൾ ഉണ്ട്. 500 മുതൽ 1000 വരെ വർഷങ്ങൾക്കുമുമ്പ് ലാവ ഒഴുകിയിരുന്നതായി കാണാനാകും. അഗ്നിപർവ്വത പ്രവർത്തനം മൂലം ഉണ്ടായ ഒരുതരം കറുത്ത ഗ്ലാസ്സ് മവോറികൾക്കു പ്രിയപ്പെട്ടതാണ്. ഒബ്സീഡിയൻ എന്നാണ് ഈ ഗ്ലാസ്സ് അറിയപ്പെടുന്നത്. മവോറികൽ ഈ ഗ്ലാസ്സിനെ തുഹുവ എന്നാണ് വിളിക്കുന്നത്. ഇതെ പേരിലാണ് അവർ ഈ ദ്വീപിനെ വിളിക്കുന്നതും. സിലിക്ക കൂടുതൽ അടങ്ങിയ ലാവ പെട്ടെന്ന് തണുക്കുമ്പോൾ ആണീ ഗ്ലാസ് ഉണ്ടാകുന്നത്. ഇത് മവോറികൾ മുറിക്കാനുള്ള ഉപകരണമായാണ് ഉപയോഗിക്കുന്നത്. 

മേയർ ദ്വീപ് ഇന്ന് ഒരു വന്യജീവിസങ്കേതമാണ്. 
2001ലെ സെൻസസ് പ്രകാരം, 3 പേർ ഉണ്ട്. 1996ൽ ഇതു 0 ആയിരുന്നു. 1991ൽ ഇത് 12 ആയിരുന്നു. 


</doc>
<doc id="360289" url="https://ml.wikipedia.org/wiki?curid=360289" title="അബൂബക്കറിൻെറ ഉമ്മ പറയുന്നു">
അബൂബക്കറിൻെറ ഉമ്മ പറയുന്നു

കരിവെള്ളൂർ മുരളി രചനയും സംവിധാനവും നിർവ്വഹിച്ച നാടകമാണ് 'അബൂബക്കറിന്റെ ഉമ്മ പറയുന്നു'. 2002-ൽ തെരുവുനാടകമായി തുടക്കംകുറിച്ച് പിന്നീട് ഏകപാത്ര നാടകമാക്കി അരങ്ങേറുകയായിരുന്നു ഇത്. ഒരു മണിക്കൂർ നീണ്ടുനിൽക്കുന്ന ഈ ഏകപാത്ര നാടകം. ഒരു സ്ത്രീ ഒറ്റയ്ക്ക്‌ ഏറ്റവും കൂടുതൽ വേദികളിൽ അവതരിപ്പിച്ച നാടകം എന്നനിലയിൽ ലോക റെക്കോഡിട്ടു. രജിത മധു എന്ന കലാകാരിയാണ് ഇതിൽ അബൂബക്കറിന്റെ ഉമ്മയായി അരങ്ങിലെത്തുന്നത്.
1943 മാർച്ച്‌ 29-ന്‌ കണ്ണൂർ സെൻട്രൽ ജയിലിൽ തൂക്കിലേറ്റപ്പെട്ട കയ്യൂർ രക്തസാക്ഷികളായ മഠത്തിൽ അപ്പു, കോയിത്താറ്റിൽ ചിരുകണ്ഠൻ, പൊടോര കുഞ്ഞമ്പു നായർ, പള്ളിക്കാൽ അബൂബക്കർ എന്നിവരുടെ സ്മരണയിൽ, രക്തസാക്ഷി അബൂബക്കറിന്റെ ഉമ്മ 60 വർഷത്തെ കേരളത്തിലെ തീക്ഷ്ണമായ രാഷ്ട്രീയ സംഭവങ്ങളോട്‌ പ്രതികരിക്കുന്ന വിധത്തിലാണ്‌ ‘അബൂബക്കറിന്റെ ഉമ്മ പറയുന്നു’ എന്ന ഏകപാത്രനാടകം അവതരിപ്പിക്കുന്നത്‌. ഇന്ത്യയിലെ എല്ലാ പ്രമുഖ നഗരങ്ങളിലും സർവകലാശാലകളിലുമെല്ലാം അബൂബക്കറിൻെറ ഉമ്മ പറയുന്നു അവതരിക്കപ്പെട്ടിട്ടുണ്ട്.
പതിനാല് വർഷങ്ങൾക്കു മുൻപ് 2002ലാണ് ലോക്‌സഭാ തെരഞ്ഞെടുപ്പുമായി ബന്ധപ്പെട്ട് കരിവെള്ളൂർ മുരളി 'അബൂബക്കറിൻെറ ഉമ്മ പറയുന്നു’ എന്ന നാടകം രചിക്കുന്നത്. കയ്യൂർ രക്തസാക്ഷികളുടെ കഥ വർത്തമാന രാഷ്ട്രീയ സാഹചര്യത്തിൽ പറയുന്ന നാടകം. 30 കലാകാരന്മാർ അഭിനയിച്ച ഈ നാടകത്തിൽ രക്തസാക്ഷിയായ പള്ളിക്കൽ അബൂബക്കറിന്റെ ഉമ്മയായാണ് രജിത മധു വേഷമിട്ടത്. ഇലക്ഷനു വേണ്ടി മാത്രമായിരുന്നു ആ നാടകമെങ്കിലും രജിതയുടെ മനസ്സിൽ നിന്ന് അബൂബക്കറിൻെറ ഉമ്മ ഒഴിഞ്ഞുപോയില്ല. 30 കലാകാരന്മാരെ അണിനിരത്തി ആ നാടകം വീണ്ടും അരങ്ങിലെത്തിക്കുക എന്നത് അസാധ്യവുമായിരുന്നു. അങ്ങനെയാണ് ഏകപാത്രനാടകമായി അതിനെ മാറ്റിയെഴുതുന്നതിനെക്കുറിച്ച് ചിന്തിക്കുന്നത്. അധികം വൈകാതെ കരിവെള്ളൂർ മുരളി തന്നെ വീണ്ടും ആ നാടകം ഏകപാത്ര പരിമിതമായി മാറ്റിയെഴുതി. 2003 ഫെബ്രുവരി 24ന് കണ്ണൂരിൽ നാടകരംഗത്തിന് തന്നെ പുതിയൊരൂർജം പകർന്നു കൊണ്ട് രജിതയുടെ ഏകപാത്ര നാടകം അരങ്ങേറി.


</doc>
<doc id="360295" url="https://ml.wikipedia.org/wiki?curid=360295" title="ലോങ്ങ് ദ്വീപ്, ആൻഡമാൻ ദ്വിപുകൾ">
ലോങ്ങ് ദ്വീപ്, ആൻഡമാൻ ദ്വിപുകൾ

ഇന്ത്യയുടെ കീഴിലുള്ള ആൻഡമാൻ ദ്വിപസമൂഹങ്ങളിലെ ഒരു ദ്വീപാണ് "ലോങ്ങ് ദ്വീപ്" എന്നറിയപ്പെടുന്നത്. ഇന്ത്യയുടെ കേന്ദ്രഭരണപ്രദേശമായ ആൻഡമാൻ നിക്കോബാർ ദ്വീപുകളുടെ ഉത്തര-മദ്ധ്യ ആൻഡമാൻ ഭരണജില്ലയുടെ ഭാഗമാണ് ലോങ്ങ് ദ്വിപുകൾ. പോർട്ട്ബ്ലെയറിൽനിന്നും 80 കിലോമീറ്റർ (50 മൈൽ) അകലെയാണ് ഈ ദ്വീപ് സ്ഥിതിചെയ്യുന്നത്. 
ഇത് കിഴക്കൻ ഭാറതങ്ങ് ദ്വീപുസമൂഹത്തിന്റെ ഭാഗമാണ്. പോർലൊബ് ദ്വീപിന്റെ കിഴക്കാണിതു കിടക്കുന്നത്. 
റംഗത്ത് താലൂക്കിന്റെ ഭാഗം. 
ആകെ മൂന്നു ഗ്രാമങ്ങളാണ് ഈ ദ്വിപിലുള്ളത്. ലോങ്ങ് ഗ്രാമം, മിഡിൽ ഗ്രാമം, ലാലാജി ഉൾക്കടൽ എന്നിവ. പാർക്കിൻസൻ പൊയിന്റ് ആണ് ദ്വീപിന്റെ എറ്റവും വടക്കൻ അറ്റം. ഈ ദ്വീപിനു സ്വന്തം വിദ്യുച്ഛക്തി ഉത്പാദനകേന്ദ്രവും ബോട്ടുനിർമ്മാണശാലയും സിനിയർ സെക്കന്ററി സ്കൂളും ബാങ്കും വയർലെസ്സ് സൗകര്യങ്ങളും ആശുപത്രിയും റേഞ്ച്ഫോറസ്റ്റ് ഓഫീസും പൊലീസ് ഔട്ട് പോസ്റ്റും ഉണ്ട്. പക്ഷേ റോഡ് ശൃംഖലയില്ല.
ആഴ്ച്ചയിൽ 4 പ്രാവശ്യം ഇവിടേയ്ക്കു പോർട്ട്ബ്ലെയറിലെ ഫിനിക്സ്ബേ ബോട്ട് ജെട്ടിയിൽനിന്നും ബോോട്ട് സർവ്വീസുണ്ട്. 
മാർഗ് ബേ, ലാലാജിബേ എന്നിവ ഇവിടെയുള്ള ബീച്ചുകളാണ്. are 2 immaculate beaches famous as a popular picnic spot in this island. The island is a perfect location for beach camping in makeshift tents due to its unpolluted atmosphere and calm environment.
The hotels 



</doc>
<doc id="360296" url="https://ml.wikipedia.org/wiki?curid=360296" title="ധർമ്മശാല">
ധർമ്മശാല



</doc>
<doc id="360299" url="https://ml.wikipedia.org/wiki?curid=360299" title="പാവ്നീ ഇന്ത്യൻ ജനത">
പാവ്നീ ഇന്ത്യൻ ജനത

“പാവ്നീ” എന്നറിയപ്പെടുന്നത് ഐക്യനാടുകളിലെ വസിച്ചിരുന്ന (Plains Indian tribe) ഇന്ത്യൻ വർഗ്ഗങ്ങളിലൊന്നാണ്. അവരുടെ മുഖ്യകാര്യാലയം ഒക്ലാഹോമയിലെ “പാവ്നീ” ആണ്. ഫെഡറൽ അംഗീകാരം സിദ്ധിച്ച ഈ വർഗ്ഗക്കാർ “ പാവ്നീ നേഷൻ ഓഫ് ഒക്ലാഹോമ” എന്നറിയപ്പെടുന്നു. ചില സമയങ്ങളിൽ “പനീസ്സ” (Paneassa) എന്നും വിളിക്കപ്പെട്ടിരുന്ന ഈ വർഗ്ഗം ചരിത്രപരമായി ജീവിച്ചിരുന്നത് പ്ലാറ്റ് നദിയ്ക്ക് (Platte River) സമാന്തരമായി കിടന്നിരുന്ന, ഇന്നത്തെ നെബ്രാസ്ക കൻസാസ് പ്രദേശങ്ങളിലായിരുന്നു. പാവ്നീ ഭാക്ഷയിൽ ഇവർ സ്വയം വിശേഷിപ്പിച്ചിരുന്നത് “Chaticks si Chaticks” (Men of Men) എന്നായിരുന്നു.

മറ്റു സമതല ഇന്ത്യൻസിൽനിന്നു വ്യത്യസ്തമായി പാവ്നീ വർഗ്ഗക്കാരുടെ വില്ലേജുകൾ സ്ഥിരമായിട്ടുള്ളതായിരുനന്നു. ഇവർ പ്രാഥമികമായി കാർഷികവൃത്തിയിലൂന്നി ജീവിച്ചിരുന്നവരാണ്. ചോളം, ബീൻസ്, മത്തൻ ഇനങ്ങൾ, സ്ക്വാഷ് എന്നിവ ഇവർ കൃഷി ചെയ്തിരുന്നു. കുതരികൾ വീണ്ടും അവതരിപ്പിക്കപ്പെട്ടതോടുകൂടി ഇവർ അമേരിക്കൻ ബൈസനുകളെ വേട്ടയാടുവാൻ തുടങ്ങി.

പാവ്നി കോൺഫെഡറസി പ്രധാനമായി താഴെപ്പറയുന്ന നാലു ബാൻറുകളായി വിഭജിക്കപ്പെട്ടിരിക്കുന്നു.
ചോയി (Chaui) ബാൻറായിരുന്നു ഇതിൽ പ്രധാനപ്പെട്ടത്. അണ്‌ഡാകാരമുള്ള “എർത്ത് ലോഡ്ജ്” എന്നറിയപ്പെട്ടിരുന്ന മൺകുടിലുകിലായിരുന്നു ഇവരുടെ വാസം. മരത്തൂണുകളും അരളിവർഗ്ഗത്തിൽപ്പെട്ട ഇലപൊഴുയും മരങ്ങളുടെ ചില്ലകളും പുല്ലും മണ്ണും ചേർത്തുണ്ടാക്കുന്ന ഈ എർത്ത് ലോഡ്ജുകൾക്കുള്ളിൽ 30 മുതൽ 50 പേർക്കു വരെ കഴിയുവാനുള്ള സൌകര്യമുണ്ടായിരുന്നു. ഓരോ വില്ലേജുകളും പത്തു മുതൽ 15 വരെ ഇത്തരം എർത്ത് ലോഡ്ജുകളുണ്ടായിരുന്നു. 

ഒരു വർഷത്തിൽ രണ്ടുതവണ പാവ്നീ വർഗ്ഗക്കാർ ബൈസനുകളെ (ഒരു തരം കാട്ടുപോത്ത്) വേട്ടയാടിയിരുന്നു. വേട്ടയാടലിനു ശേഷം തിരിച്ചു വരുമ്പോൾ എർത്ത് ലോഡ്ജുകളിലെ അന്തേവാസികൾ വില്ലേജിനുള്ളിലെ തന്നെ മറ്റൊരു ലോഡ്ജിലേയ്ക്കു മാറുന്ന പതിവുണ്ടായിരുന്നു. അമ്മവഴിക്കുള്ള പിന്തുടർച്ചായിരുന്നു ഇവർ തുടർന്നിരുന്നത്. വിവാഹശേഷം വധൂവരന്മാർ വധുവിന്റെ ഗ്രഹത്തിലേയ്ക്കു താമസം മാറ്റിയിരുന്നു. സാമൂഹ്യകാര്യങ്ങളില് സ്ത്രീകൾ ഇടപെട്ടിരുന്നുവെങ്കിലും പ്രധാന തീരുമാനങ്ങൾ എടുത്തിരുന്നത് പുരുഷന്മാരായിരുന്നു. 

പാവ്നീ വർഗ്ഗ്ക്കാരുമായി ആദ്യമായി കണ്ടുമുട്ടിയ യൂറോപ്പുകാരൻ ഫ്രാൻസിസ്കോ വാസ്ക്വെസ് ഡെ കൊറോനാഡോ (Francisco Vásquez de Coronado) ആയിരുന്നു. 1541 ൽ സമീപസ്ഥമായ ഒരു വിചിത ഇന്ത്യൻ ഗ്രാമം സന്ദർശിക്കുന്ന വേളയിലായിരുന്നു ഇത്. ഇന്നത്തെ കൻസാസിലോ നെബ്രാസ്കയിലോ ഉൾപ്പെട്ടിരുന്ന “ഹരാഹേ (Harahey) എന്ന സ്ഥലത്തുവച്ച് ഇദ്ദേഹം ഒരു പാവ്നീ ചീഫുമായി കണ്ടുമുട്ടിയിരുന്നു. 

തങ്ങളുടെ അധീനതയിലുള്ള ഭൂമിയുടെ വിസ്തൃതി വർദ്ധിപ്പിക്കുന്നതിൽ വ്യാപൃതരായ യൂറോപ്യൻ കുടിയേറ്റക്കാർ ഇന്നത്തെ കൻസാസ്, നെബ്രാസ്ക എന്നിയുൾപ്പെടുന്ന പ്രദേശങ്ങളിൽ വച്ച് പാവ്നീ വർഗ്ഗക്കാരുമായി വ്യാപാരങ്ങൾ നടത്തിയിരുന്നു. വിവിധ കൊളോണിയൽ ശക്തികളുമായി പാവ്നികളിലെ ഓരോ ബാൻറുകളും തങ്ങളുടെ താല്പര്യങ്ങൾക്കനുസരിച്ച് സഖ്യം ചെയ്തിരുന്നു. 

പത്തൊമ്പതാം നൂറ്റാണ്ടിന്റെ ആദ്യദശകങ്ങളിൽ പാവ്നി ഇന്ത്യൻ വർഗ്ഗക്കാരുടെ അംഗസംഖ്യ 10,000 മുതൽ 12,000 വരെയായിരുന്നു. 1818 ൽ പാവ്നികൾ യൂറോപ്യന് കുടിയേറ്റക്കാരുമായി ആദ്യമായി തുടർച്ചയായ ഏതാനും ഉടമ്പടികൾ ഒപ്പുവയ്ക്കുകയുണ്ടായി. ഈ ഉടമ്പടികൾ തങ്ങളുടെ ഭൂമിയുടെ അവകാശം കുടിയേറ്റക്കാർക്കു പൂർണ്ണമായി കുടിയേറ്റക്കാർക്ക് അടിയറ വയ്ക്കുന്നതിലായിരുന്നു അവസാനിച്ചത്. 1857 ൽ പാവ്നീ വർഗ്ഗക്കാർ നെബ്രാസ്ക റിസർവേഷനിലേയ്ക്കും 1875 ൽ ഒക്ലാഹോമയിലെ ഇന്ത്യൻ ടെറിറ്റിറിയിലേയ്ക്കും മാറ്റിപ്പാർപ്പിക്കപ്പെട്ടു. റിസർവ്വേഷനുകളിൽ സർക്കാർ നിയന്ത്രണം കർശനമായിരുന്നു. പാവ്നികൾ തങ്ങളുടെ ഗോത്രസംസ്ക്കാരവും ഘടനയും ആചാരങ്ങളും ഇക്കാലത്തും മുറുകെപ്പിടിച്ചിരുന്നു. 1900 ആയപ്പോഴേയ്ക്കും ക്രസ്ത്യൻ മിഷണറിമാരുടെ പ്രവർത്തനങ്ങളുടെ ഫലമായി പാവ്നികളുടെ പ്രാചീന മതം ക്രിസ്തുമതത്തിനു വഴിമാറി. കുടിയേറ്റക്കാരുടെ ഇറക്കുമതിയായ വസൂരി, കോളറഎന്നീ രോഗങ്ങളും യുദ്ധങ്ങളും റിസർവ്വേഷനുകളിലേയ്ക്കുള്ള ആട്ടിയോടിക്കലുകളും കാരണായി പാവ്നീ വർഗ്ഗ്കാരുടെ അംഗസംഖ്യ വെറും 600 ആയി ചുരുങ്ങിയിരുന്നു. 


</doc>
<doc id="360304" url="https://ml.wikipedia.org/wiki?curid=360304" title="ലിതോട്രിപ്സി">
ലിതോട്രിപ്സി

പിത്താശയത്തിലും മൂത്രാശയത്തിലുമുൾപ്പെടെ ശരീരത്തിന്റെ അന്തർഭാഗങ്ങളിൽ രൂപപ്പെടുന്ന കല്ലുകളും സമാന സ്വഭാവമുള്ള കഠിന വസ്തുക്കളും ശരീരത്തിൽ നിന്നും നീക്കം ചെയ്യാനായി പൊടിക്കുന്ന വൈദ്യ പ്രക്രിയയാണ് ലിതോട്രിപ്സി (Lithotripsy. ഗ്രീക്ക് ഭാഷയിൽ "ലിതോ" കല്ല്, "ട്രിപ്സോ" പൊട്ടിക്കുക പൊടിക്കുക)

ലിതോട്രിപ്സി പല തരത്തിലുണ്ട്.


</doc>
<doc id="360305" url="https://ml.wikipedia.org/wiki?curid=360305" title="വെള്ളയൂർ">
വെള്ളയൂർ

കേരളത്തിലെ മലപ്പുറം ജില്ലയിൽ ഉള്ള ഒരു ഗ്രാമമാണ് വെള്ളയൂർ. നിലമ്പൂർ താലൂക്കിലെ കാളിക്കാവ് പഞ്ചായത്തിൽ ഉൾപ്പെടുന്ന ഗ്രാമമാണിത്.

വെള്ളയൂർ ഇസ്ലാം മത വിഭാഗത്തിൽ ഉൾപ്പെട്ടവർ തിങ്ങിപ്പാർക്കുന്ന പ്രദേശമാണ്. ഇവിടെ ഹിന്ദു മതസ്ഥർ വളരെ കുറവാണ്. അതിനാൽ അവിടെയുള്ളവർ പരമ്പരാഗതമായി ഇസ്ലാം മതവുമായി ബന്ധപ്പെട്ട സംസ്കാരമാണ് പിന്തുടരുന്നത്. ഈ പ്രദേശത്ത് സാധാരണയായി കാണാൻ പറ്റുന്ന നാടൻ കലകളാണ് "ദഫ് മുട്ട്", "കോൽക്കളി", "അറബനമുട്ട്" എന്നിവ. പള്ളികളോട് ചേർന്ന് വളരെയധികം ഗ്രന്ഥശാലകൾ സ്ഥിതി ചെയ്യുന്നു. അവിടെ വൈവിധ്യമാർന്ന പുസ്തകങ്ങളും ലഭ്യമാണ്. മിക്ക പുസ്തകങ്ങളും എഴുതിയിരിക്കുന്നത് അറബി- മലയാളം ഭാഷയിലാണ്. വൈകുന്നേരങ്ങളിൽ പ്രാർത്ഥനയ്ക്കായി പള്ളിയിൽ ഒത്തുകൂടുന്ന ജനങ്ങൾ പ്രാർത്ഥനയ്ക്ക് ശേഷം സാമൂഹിക- സാംസ്കാരിക പ്രശ്നങ്ങളെ കുറിച്ച് ചർച്ച ചെയ്യുന്നു. വ്യാവസായിക കാര്യങ്ങളും കുടുംബകാര്യങ്ങളും ഈ ചർച്ചയിൽ ഉൾപ്പെടുന്നു. ഹിന്ദു മതസ്ഥർ അധികം ഇല്ലെങ്കിലും ഇവിടെ ക്ഷേത്രങ്ങളിലൊക്കെ ചടങ്ങുകൾ വലിയ ആഘോഷമായിട്ടാണ് നടത്തുന്നത്, അതും മറ്റുള്ള കേരളത്തിലെ ക്ഷേത്രങ്ങളിൽ നടത്തുന്നത് പോലെ തന്നെ. 

ഈ ഗ്രാമം ഇന്ത്യയിലെ മറ്റു സ്ഥലങ്ങളുമായി ബന്ധപ്പെടുത്തുന്നത് നിലമ്പൂർ ടൗൺ വഴിയാണ്. സംസ്ഥാന പാത 28 തുടങ്ങുന്നത് നിലമ്പൂർ നിന്നാണ്. അത് ഊട്ടി, മൈസൂർ, ബാംഗ്ളൂർ എന്നീ സ്ഥലങ്ങളേയും തമ്മിൽ ബന്ധിപ്പിക്കുന്നു. സമീപത്തുള്ള റയിൽവേ സ്റ്റേഷൻ തൊടിയപ്പുലവും വിമാനത്താവളം കോഴിക്കോടുമാണ്.


</doc>
<doc id="360319" url="https://ml.wikipedia.org/wiki?curid=360319" title="മറൂൺ 5">
മറൂൺ 5

അമേരിക്കയിലെ കാലിഫോർണിയയിലെ ലോസ് ഏഞ്ജൽസിൽ രൂപംകൊണ്ട ഒരു പോപ്പ് റോക്ക് സംഗീത സംഘമാണ് "മറൂൺ 5" ഈ റോക്ക് ബാൻറിലെ പ്രധാന ഗായകൻ ആഡം ലെവിൻ ആണ്. ഗിത്താറിസ്റ്റ് ജയിംസ് വാലന്റൈൻ, കീബോർഡ്, റിഥം ആർട്ടിസ്റ്റ് ജെസെ കാർമിക്കേൽ, ഗായകൻ മിക്കി മാഡ്ഡെൻ , ഡ്രമ്മർ മാറ്റ് ഫ്ലൈൻ, കീബോർഡ് വായനക്കാരൻ പി.ജെ. മോർട്ടൻ എന്നിവരടങ്ങിയതാണ് ഈ സംഘം. ലോകത്തൊട്ടാകെ മറൂൺ 5 ഇരുപതു മില്ല്യൺ ആൽബങ്ങളും 70 മില്ല്യണ് സിംഗിൾസും വിൽപ്പന നടത്തിയിട്ടുണ്ട്.


</doc>
<doc id="360321" url="https://ml.wikipedia.org/wiki?curid=360321" title="കാർറ്റ്‌ലി">
കാർറ്റ്‌ലി

ജോർജ്ജിയയുടെ മധ്യ മേഖല മുതൽ കിഴക്കൻ പ്രദേശം വരെ വ്യാപിച്ചു കിടക്കുന്ന ചരിത്രപരമായ മേഖലയാണ് കാർറ്റ്‌ലി. - Kartli ( ). ജോർജ്ജിയയുടെ തലസ്ഥാനമായ റ്റ്ബിലിസി ഉൾപ്പെടുന്ന പ്രദേശമാണിത്. ഈ മേഖലയുടെ കുറുകെയാണ് "കുറ നദി" ഒഴുകുന്നത്. പുരാതന കാലത്ത് "ഐബീരിയ" എന്ന് അറിയപ്പെട്ട മേഖലയാണിത്. 
മധ്യകാലഘട്ടത്തിലെ ജോർജ്ജിയയുടെ വംശീയവും രാഷ്ട്രീയവുമായ ഏകീകരണത്തിൽ പ്രധാന പങ്കുവഹിച്ച പ്രദേശമാണിത്.
കാർറ്റ്‌ലിക്ക് കർശനമായി നിർവചിക്കപ്പെട്ട അതിരുകൾ ഉണ്ടായിരുന്നില്ല.
പതിനഞ്ചാം നൂറ്റാണ്ടിൽ ജോർജ്ജിയ കിങ്ഡത്തിന്റെ വിഭജനത്തോടെ കാർറ്റിയ ഒരു പ്രത്യേക രാജഭരണ പ്രദേശമായി (കിങ്ഡം) നിലനിന്നു. ഇതിന്റെ തലസ്ഥാനം റ്റ്ബിലിസിയായിരുന്നു. ചരിത്രപരമായ കാർറ്റിലി നിലവിലെ ജോർജ്ജിയൻ രാജ്യത്തെ വിവിധ ഭരണ മേഖലകളായി തിരിച്ചിട്ടുണ്ട്.
കാർറ്റ്‌ലി പ്രദേശത്ത് താമസിക്കുന്നവരെ കാർറ്റ്‌ലേലി ( Kartleli (ქართლელი)) എന്നാണ് അറിയപ്പെടുന്നത്. ജോർജ്ജിയൻ ജനതയിലെ ഭൂമിശാസ്ത്രപരമായി ഏറ്റവും വലിയ ഉപവിഭാഗമാണ് കാർറ്റ്‌ലേലി. ഈ ജനതയിൽ അധികം പേരും പൗരസ്ത്യ ഓർത്തഡോക്‌സ് സഭ വിശ്വാസികളാണ്. ആധുനിക ജോർജ്ജിയൻ സാഹിത്യ ഭാഷയുടെ ഒരു വകഭേദമാണ് ഇവർ സംസാരിക്കുന്നത്. 

അഞ്ചാം നൂറ്റാണ്ടിലേതെന്ന് കരുതപ്പെടുന്ന Martyrdom of the Holy Queen Shushanik എന്ന ഗ്രന്ഥത്തിലാണ് കാർറ്റ്‌ലി എന്ന സ്ഥലനാമം ആദ്യ പരാമർശിക്കപ്പെട്ടിരിക്കുന്നത്. കാർറ്റ്‌ലോസ് എന്ന വാക്കിൽ നിന്നാണ് കാർറ്റ്‌ലി എന്ന പദം ഉത്ഭവിച്ചത്.


</doc>
<doc id="360326" url="https://ml.wikipedia.org/wiki?curid=360326" title="പാടാർകുളങ്ങര ഭഗവതി">
പാടാർകുളങ്ങര ഭഗവതി

ശിവപുത്രീസങ്കൽപ്പത്തിലുള്ള ഉഗ്രരൂപിയായ ഒരു തെയ്യമാണ്‌ പാടാർകുളങ്ങര ഭഗവതി 

ശിവന്റെ ഹോമാഗ്നിയിൽ നിന്നും ഉത്ഭവിച്ച കാളി,ശിവന്റെ വസൂരി രോഗം ഭേദമാക്കിയ ശേഷം പത്തില്ലം പട്ടേരിമാർക്ക് സൗഖ്യം പ്രദാനം ചെയ്തു എന്ന് വിശ്വസിക്കപ്പെടുന്നു. പാടാർ കുളക്കടവിൽ പ്രത്യക്ഷപ്പെട്ട ദേവി അവിടെ വച്ച് ഒരു ബ്രാഹ്മണന്റെ കഴുത്തറത്ത് ചോര കുടിക്കുകയുണ്ടായി. 

ഒരു രാത്രി നായാട്ടിനിറങ്ങിയ ഒരു നായർ തറവാട്ടുകാരൻ വഴിതെറ്റി ഒരു പാറപ്പുറത്ത് എത്തി. അവിടെ കണ്ട
ചെറിയ വെട്ടം പാടാർ കുളങ്ങര ഭാഗവതിയുടെതാണ് എന്ന് മനസ്സിലാക്കി തെയ്യം നടത്താൻ തീരുമാനിക്കുകയായിരുന്നു. 

പാടാർകുളങ്ങര ഭഗവതി ചോര കുടിച്ച ബ്രാഹ്മണനെ പാടാർകുളങ്ങര വീരൻ എന്ന പേരിൽ ഭഗവതിയോടൊപ്പം
കെട്ടിയാടിക്കുന്നു. 


</doc>
<doc id="360330" url="https://ml.wikipedia.org/wiki?curid=360330" title="അഡകപ്പ ഇന്ത്യൻ ജനത">
അഡകപ്പ ഇന്ത്യൻ ജനത

“അഡകപ്പ” () ഐക്യനാടുകളിലെ തെക്കുകിഴക്കൻ വുഡ്ലാൻറിലെ അഡകപ്പ ഭാക്ഷ സംസാരിച്ചിരുന്ന തദ്ദേശീയ അമേരിക്കൻ ഇന്ത്യൻ വർഗ്ഗമാണ്. ചരിത്രപരമായി ഇവർ അധിവസിച്ചിരുന്നത് ഗൾഫ് ഓഫ് മെക്സിക്കോയ്ക്ക് സമാന്തരമായുള്ള പ്രദേശത്താണ്. യൂറോപ്യന്മാർ ഈ മേഖലയിൽ ആദ്യമായി കണ്ടുമുട്ടിയ “ചോക്റ്റോ” ഇന്ത്യൻസിൽ നിന്നാണ് ഇവർക്ക് ഈ പേരു ചാർത്തിക്കിട്ടിയത്.  “ഇഷാക്” (Ishak അഥവാ " uh-TAK-uh-paw – ee-SHAK ") എന്ന പേരിലറിയപ്പെടുന്ന വിവിധ ബാൻറുകൾ കൂടിച്ചേർന്നതാണ് അഡഗപ്പ ജനങ്ങൾ. ഈ വാക്കിനർത്ഥം "the People" എന്നാണ്.  ചരിത്രാതീതകാലം മുതൽ ഈ  ഗോത്രങ്ങൾക്കുള്ളിൽ രണ്ടു വ്യത്യസ്ത വിഭാഗങ്ങളുണ്ട്. ഇവ  "ദ സൺറൈസ് പീപ്പിൾ", "ദ സൺസെറ്റ് പീപ്പിൾ" എന്നീ പേരുകളിൽ അറിയപ്പെടുന്നു. യൂറോപ്യന്മാർ പരത്തിയ സാംക്രമിക രോഗങ്ങൾ കാരണമായി ഇവരുടെ വർഗ്ഗം ക്ഷയിക്കുകയും അതിജീവനം ലഭിച്ചവരുടെ പിന്മുറക്കാർ ഒന്നിച്ചുചേർന്ന് ചെറിയൊരു ഗോത്രമായി ലൂയിസിയാനയിലും ടെക്സാസിലും നിലനിൽക്കുകയും ചെയ്യുന്നു. അഡകപ്പ-ഇഷാക് ജനങ്ങളായി തിരിച്ചറിയപ്പെട്ടവർ 2006 ൽ ഒരു കൂടിച്ചേൽ സമ്മേളനം നടത്തിയിരുന്നു.  

ഈ വർഗ്ഗക്കാരുടെ പേര് “Attakapa”, “Attakapas”, അല്ലെങ്കിൽ “Attacapa” എന്നിങ്ങനെ വിവിധതരത്തിൽ ഉഛരിക്കുന്നു. ഈ പേര് “ചോക്റ്റോ” ജനങ്ങൾ അവരെ വിശേഷിപ്പിക്കുവാൻ ഉപയോഗിച്ചിരുന്നതായിരുന്നു. ചോക്റ്റോ ജനങ്ങൾ വഴി ലൂയിസിയാനയിലെ സ്പാനീഷ്, ഫ്രഞ്ച് കുടിയേറ്റക്കാരിൽ ഈ പേര് എത്തിച്ചേർന്നു. ഈ ജനങ്ങൾ നദീ തീരങ്ങൾ, തടാക തീരങ്ങൾ, ഗാൽവെസ്റ്റണ്  (Galveston) ഉൾക്കടൽ മുതൽ ടെക്സാസ് വരെയും ലൂയിസിയാനയിലെ വെർമിലിയൻ (Vermilion) ഉൾക്കടലിന്റെ തീരപ്രദേശങ്ങളിലുമായാണ് അധിവസിച്ചിരുന്നത്.

സെവൻ ഈയേർസ് യുദ്ധത്തിൽ ഫ്രഞ്ചുകാർ പരാജയപ്പെട്ടതോടെ 1762 നു ശേഷം ലൂയിസിയാന സ്പെയിൻകാരുടെ നിയന്ത്രണത്തിലായി. ഒരു വർഗ്ഗമെന്ന നിലയിൽ ഇവരെക്കുറിച്ചു കൂടുതൽ വിവരങ്ങള് എഴുതപ്പെട്ടിട്ടില്ല. പതിനെട്ടാം നൂറ്റാണ്ടിലെ യൂറോപ്യൻ സാംക്രമിക രോഗങ്ങൾ ഈ വർഗ്ഗക്കാരുടെ കൂട്ടമരണത്തിനിടയാക്കിയിരുന്നു. രോഗങ്ങളിൽ നിന്നു രക്ഷനേടിയവരിൽ ഒരു കൂട്ടർ അയൽ ഗോത്രങ്ങലായ “കഡ്ഡോ” (Caddo), “കോസാറ്റി” (Koasati) എന്നിവരിൽ ലയിച്ചിരുന്നു. മറ്റുള്ളവർ തങ്ങളുടെ സ്വത്വം തുടരുകയും ചെയ്തു.


</doc>
<doc id="360331" url="https://ml.wikipedia.org/wiki?curid=360331" title="കെ.ആർ. സുനിൽ">
കെ.ആർ. സുനിൽ

ഒരു ഇന്ത്യൻ ഫോട്ടോഗ്രാഫറാണ് കെ.ആർ. സുനിൽ (ജനനം: 1975).
1975 മെയ് 29ന് കൊടുങ്ങല്ലൂരിൽ ജനിച്ചു. തൃശൂർ ഫൈൻ ആർട്സ് കോളേജിൽ നിന്നും ബിരുദം കരസ്ഥമാക്കി. 1997ൽ കേരള ലളിത കലാ അക്കാദമി പുരസ്കാരം ലഭിച്ചു. ഇന്ത്യയിലും പുറത്തുമാ‌യി നിരവധി പ്രദർശനങ്ങൾ നടത്തിയിട്ടുണ്ട്. 2011ലെ ഗോൾഡൻ റോൾ ഫോട്ടോഗ്രഫി മത്സരത്തിലേക്ക് തെരഞ്ഞെടുക്കപ്പെട്ടിരുന്നു.
കെ.ആർ. സുനിലിന്റെ 'റെഡ് ഡിവോഷൻ' എന്ന ഫോട്ടോ പ്രദർശനം തൃശ്ശൂരിലും കൊച്ചിയിലും പ്രദർശിപ്പിക്കുകയുണ്ടായി. നിരവധി അന്താരാഷ്ട്ര പത്രമാസികകളിൽ കെ.ആർ. സുനിലിന്റെ ചിത്രങ്ങൾ പ്രസിദ്ധീകരിച്ചിട്ടുണ്ട്. 'ജലം' എന്ന വിഷയത്തെ ആധാരമാക്കിയെടുത്ത ചിത്രങ്ങൾക്കാണ് 2016ലെ ഹാബിറ്റാറ്റ് ഇന്ത്യയുടെ ഫോട്ടോസ്‌ഫിയർ പുരസ്കാരം ലഭിച്ചത്. കേരള ലളിത കലാ അക്കാദമിയുടെയും ഗുജറാത്ത് ലളിത കലാ അക്കാദമിയുടെയും വാർഷിക പ്രദർശനങ്ങളിൽ കെ.ആർ. സുനിലിന്റെ ചിത്രങ്ങൾ പ്രദർശിപ്പിച്ചിട്ടുണ്ട്. 
കേരളത്തിലെ തുറമുഖ നഗരമായ പൊന്നാനിയിലെ ജനങ്ങളുടെ സാമൂഹ്യപരവും വ്യാപാര സംബന്ധിയുമായ ജീവിതം അവതരിപ്പിക്കുന്ന ഫോട്ടോഗ്രാഫി പരമ്പരയാണ് 2016ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരിക്കുന്ന കെ.ആർ. സുനിലിന്റെ 'വാനിഷിംഗ് ലൈഫ് വേൾഡ്സ്'. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രങ്ങൾ പ്രദർശിപ്പിച്ചിരിക്കുന്നത്. പൊന്നാനിയുടെ ചരിത്രവും അവിടുത്തെ ജനജീവിതവുമാണ് ഈ ചിത്രങ്ങളുടെ ഉള്ളടക്കം.

കെ.ആർ. സുനിൽ


</doc>
<doc id="360335" url="https://ml.wikipedia.org/wiki?curid=360335" title="പൂക്കളം">
പൂക്കളം

വിശേഷ സന്ദർഭങ്ങളിൽ പൂക്കളും ഇലകളും ഉപയോഗിച്ച് ഒരുക്കുന്ന കലാരൂപമാണ് 'പൂക്കളം'. കേരളത്തിൽ ഓണക്കാലത്ത് സാധാരണയായി ഓണപ്പൂക്കളം ഒരുക്കാറുണ്ട്. വിവാഹച്ചടങ്ങുകൾ, വിശിഷ്ടവ്യക്തികൾ സംബന്ധിക്കുന്ന സമ്മേളനങ്ങൾ തുടങ്ങിയവയോടനുബന്ധിച്ചും പൂക്കളങ്ങൾ ഒരുക്കാറുണ്ട്. എല്ലാ ദിവസവും പൂക്കളമൊരുക്കുന്ന കൗതുകവും കേരളത്തിലുണ്ട്. കോഴിക്കോട് കടത്തനാട് രാജവംശത്തിൽപ്പെട്ട പുറമേരി ആയഞ്ചേരി കോവിലകത്തിൽ 365 ദിവസവും പൂക്കളം തീർക്കും. ഇതിന് പ്രത്യേകിച്ച് ഐതിഹ്യമൊന്നുമില്ല. ഒരുപക്ഷേ, എല്ലാദിവസവും ഓണം പോലെയാകണമെന്ന പൂർവികരുടെ ആഗ്രഹമാകാം, അല്ലെങ്കിൽ പ്രകൃതിയോടിണങ്ങി ജീവിക്കാനുള്ള സന്ദേശമാകാം. എന്തായാലും ഇത് അനേക വർഷമായി തുടരുന്ന ആചാരംപോലുള്ള ശീലം.

നാടൻ പൂക്കളും ഇലകളുമാണ് ഗ്രാമപ്രദേശങ്ങളിൽ പൂക്കളമൊരുക്കാൻ ഉപയോഗിക്കുന്നത്. തുമ്പപ്പൂവ്, കാക്കപ്പൂവ്, വിവിധതരം ചെമ്പരത്തികൾ, തെച്ചിപ്പൂവ്, തുളസി, സുഗന്ധി, നിത്യകല്യാണി, ശീപോതി, കൊങ്ങിണിപ്പൂവ് തുടങ്ങിയ പൂക്കൾ ശേഖരിച്ച് പൂവിടുന്ന കുട്ടികൾ ഗ്രാമത്തിന്റെ കാഴ്ചയാണ്. എന്നാൽ, പട്ടണപ്രദേശങ്ങളിൽ വിലകൊടുത്തുവാങ്ങുന്ന ജമന്തിയും മല്ലികയും മറ്റുമാണ് കൂടുതലായും ഉപയോഗിക്കപ്പെടുന്നത്. നിറം ചേർത്ത മരപ്പൊടി, ധാന്യപ്പൊടി തുടങ്ങിയ കൃത്രിമവസ്തുക്കൾ കൊണ്ടും കളങ്ങൾ നിർമ്മിക്കാറുണ്ട്.

വ്യത്യസ്തങ്ങളായ ആകൃതിയിലും വലിപ്പത്തിലുമുള്ള പൂക്കളങ്ങൾ കാണാറുണ്ട്. എന്നാൽ, വൃത്താകൃതിക്കാണ് കൂടുതൽ സ്വീകാര്യത. പൂക്കളമത്സരങ്ങൾക്ക് ഇത് സംബന്ധിച്ച നിർദ്ദേശങ്ങൾ മുൻകൂട്ടി നൽകാറുണ്ട്.
ഭീമൻ പൂക്കളങ്ങളൊരുക്കി ഗിന്നസ് ബുക്കിൽ ഇടം നേടാനും കലാകാരന്മാർ ശ്രമിക്കാറുണ്ട്.. പൂക്കളങ്ങളുടെ എണ്ണക്കൂടുതൽ കൊണ്ടും ശ്രദ്ധിക്കപ്പെട്ട സംഭവങ്ങളുണ്ട്. കോഴിക്കോട് കോർപറേഷൻ കുടുംബശ്രീ ഓണാഘോഷത്തോടനുബന്ധിച്ച് സംഘടിപ്പിച്ച 'സ്നേഹപാലിക–2016' പൂക്കളമാണ് ലിംക ബുക്ക് ഓഫ് റെക്കോർഡ്സിൽ ഇടം നേടിയത്. കോഴിക്കോട് മലബാർ ക്രിസ്ത്യൻ കോളേജ് ഗ്രൌണ്ടിൽ 60,000 ചതുരശ്ര അടിയിൽ ഒരുക്കിയ വേദിയിലാണ് പൂക്കളം തീർത്തത്. പതിനായിരത്തോളം മത്സരാർഥികൾ ചേർന്ന് 2,021 പൂക്കളം ഒരുക്കി. കോർപറേഷൻ കുടുംബശ്രീ സിഡിഎസിന്റെ ആഭിമുഖ്യത്തിലായിരുന്നു പരിപാടി.


</doc>
<doc id="360340" url="https://ml.wikipedia.org/wiki?curid=360340" title="ടിമുക്വ ഇന്ത്യൻ ജനത">
ടിമുക്വ ഇന്ത്യൻ ജനത

“ടിമുക്വ” (Timucua) ഐക്യനാടുകളിലെ ഫ്ലോറിഡയുടെ വടക്കുകിഴക്കും വടക്കു മദ്ധ്യത്തിലും ജോർജ്ജിയയുടെ തെക്കുകിഴക്കുമായി വസിച്ചിരുന്ന അമേരിക്കൻ ഇന്ത്യൻ വംശമായിരുന്നു. ആ പ്രദേശത്തെ 35 ചീഫ്ഡംസ് (chiefdoms) ഉണ്ടായിരുന്ന ഏറ്റവും വലിയ തദ്ദേശീയ ജനതയായിരുന്നു ഇത്. ഒരോ ചീഫ്ഡത്തിലും ആയിരക്കണക്കിന് ജനങ്ങൾ അംഗങ്ങളായിരുന്നു. ടിമുക്വ വർഗ്ഗത്തിലെ വിവിധ ഗോത്രങ്ങൾ ടിമുക്വ ഭാക്ഷയുടെ പലവകഭേദങ്ങളാണ് സംസാരിച്ചിരുന്നത്. യൂറോപ്യൻ സമ്പർക്ക കാലത്ത്, വിവിധ ടിമുക്വൻ ഭാഷാഭേദങ്ങൾ സംസാരിച്ചിരുന്ന 50,000 ത്തിനും 200,000 ത്തിനുമിടയിലുള്ള ജനങ്ങൾ 29,200 സ്ക്വയർ മൈൽ ((50,000 km) പ്രദേശത്ത് അധിവസിച്ചിരുന്നു. ഇന്നത്തെ ജോർജ്ജിയയിലെ അൽറ്റാമാഹ നദി, കുമ്പർലാൻറ് ദ്വീപ് പ്രദേശങ്ങൾ മുതൽ തെക്ക് മദ്ധ്യ ഫ്ലോറിഡയിലെ ജോർജ്ജ് തടാകം, പടിഞ്ഞാറ് അറ്റ്ലാൻറിക് സമുദ്രം മുതൽ ഫ്ലോറിഡ പാൻഹാൻറിലിലെ അവ്സില്ല നദിയ്ക്കു പടിഞ്ഞാറുവരെയുള്ള വിശാലമായ പ്രദേശങ്ങൾ ഇവരുടെ അധിവാസ മേഖലയിൽ ഉൾപ്പെട്ടിരുന്നു. ഗൾഫ് ഓഫ് മെക്സിക്കോയുടെ സമീപം വരെ ഈ മേഖല എത്തിയിരുന്നു.  

ടിമുക്വ എന്ന പേര് (ഫ്രഞ്ച് കുടിയേറ്റക്കാരുടെ രേഖകളിൽ “Thimogona” എന്നു രേഖപ്പെടുത്തിയിരിക്കുന്നു) യൂറോപ്യൻ കുടിയേറ്റത്തിനു മുമ്പ്, ഇന്നത്തെ ജാക്സൺവില്ലെയിൽ അധിവസിച്ചിരുന്ന ടിമുക്വൻ ചീഫ്ഡത്തിലെ സതുരിവ (Saturiwa) ഗോത്രക്കാർ സെൻറ് ജോൺസ് നദിയ്ക്കു പടിഞ്ഞാറായി താമസിച്ചിരുന്ന മറ്റൊരു ഗോത്രമായ “ഉടിന” ( Utina) യെ സൂചിപ്പിക്കാനാണ് ആദ്യകാലത്ത് ഈ പദം ഉപയോഗിച്ചിരുന്നത്. സ്പാനീഷ് കുടിയേറ്റക്കാരും പര്യവേക്ഷകരും ഈ മേഖലയിലുള്ള മുഴുവൻ വർഗ്ഗക്കാരെയും സൂചിപ്പിക്കുവാൻ ഈ പദം ഉപയോഗിക്കുവാൻ തുടങ്ങി. ക്രമേണ ടിമുക്വൻ ഭാഷ സംസാരിക്കുന്നവരെ മാത്രം സൂചിപ്പിക്കുവാനുള്ള പദമായി ഇതു മാറി

കാലാകാലങ്ങളിൽ ചീഫ്ഡങ്ങളുടെയിടെയിൽ കോൺഫെഡറസികളും സഖ്യങ്ങളും ഉദയം കൊള്ളുകയും അസ്തമിക്കുകയും ചെയ്തിരുന്നു. ടിമുക്വൻ ജനത ഒരൊറ്റ സംഘടിത വർഗ്ഗമായി ഒരിക്കലും ഏകീകരിക്കപ്പെട്ടിരുന്നില്ല. ടിമുക്വൻ ഭാക്ഷ സംസാരിക്കുന്ന വിവിധ ഗോത്രങ്ങളും സംഘങ്ങളും വിവിധ സാസ്കാരിക പാരമ്പര്യങ്ങൾ പിന്തുടരുന്നവരായിരുന്നു. യൂറോപ്പിൽ നിന്നെത്തിയ പുതിയ സാംക്രമിക രോഗങ്ങളോട് പ്രതിരോധശേഷിയില്ലാതെ അനേകായിരം ജനങ്ങൾ ഇക്കാലത്ത് മരണമടഞ്ഞു.1595 ൽ അവരുടെ അംഗസംഖ്യ 200,000 ത്തിൽ നിന്ന് വെറും 50,000 ആയി കുറഞ്ഞു. ആകെയുണ്ടായിരുന്ന 35 ചിഫ്ഡങ്ങളിൽ വെറും 13 എണ്ണം മാത്രമാണ് ഇക്കാലത്ത് ബാക്കിയായത്. 1700 ആയപ്പോഴേയ്ക്കും ഈ വർഗ്ഗത്തിലെ ജനസംഖ്യ 1000 ആയി കുറഞ്ഞു.  ഇംഗ്ലീഷ് കുടിയേറ്റക്കാരും അവരുടെ നാട്ടു സഖ്യങ്ങളും ഇവർക്കെതിരെ നടത്തിയ പോരാട്ടങ്ങളുടെ ഫലമായി പത്തൊമ്പതാം നൂറ്റാണ്ട് ആയപ്പോഴേയ്ക്കും ഈ ഗോത്രം പൂർണ്ണമായി കുറ്റിയറ്റുപോയി.  


</doc>
<doc id="360352" url="https://ml.wikipedia.org/wiki?curid=360352" title="അഭിഷേക് ഹാസ്ര">
അഭിഷേക് ഹാസ്ര

ഭാരതീയനായ കലാകാരനാണ് അഭിഷേക് ഹാസ്ര. ആവിഷ്കാരത്തിനായി വീഡിയോ, പ്രിന്റ്, അവതരണങ്ങൾ തുടങ്ങി വൈവിധ്യമാർന്ന മാധ്യമങ്ങൾ ഉപയോഗിക്കാറുണ്ട്. 
1977 ൽ കൊൽക്കത്തയിൽ ജനിച്ചു. താമസവും പ്രവർത്തനവും ബംഗ്ലൂരുവിൽ. 
സബ്‌മെർജന്റ് ടോപ്പോളജീസ് 2016 എന്ന പേരിൽ പലഭാഗങ്ങളുള്ള മൊബൈൽ പ്രഭാഷണ - അവതരണമാണ് (multi-part mobile lecture performance) കൊച്ചി-മുസിരിസ് ബിനാലെയുടെ മൂന്നാം പതിപ്പിൽ നടത്തിയത്. പത്തു ദിവസങ്ങളിലായി ഒരു മണിക്കൂർ ദൈർഘ്യമുള്ള പ്രകടനങ്ങളായിരുന്നു അവ. 
ബിനാലെ വേദികളിലൂടെ ലൗഡ് സ്പീക്കറിൽ ബിനാലെയുടെ ദൃക്‌സാക്ഷിവിവരണം നടത്തുന്ന രൂപത്തിലായിരുന്നു ഈ അവതരണം. വസ്തുനിഷ്ഠമായ ഒരു ചിന്ത നടത്താനോ ഇന്ദ്രിയങ്ങളെ നിയന്ത്രിക്കുകയോ അല്ല നിങ്ങളുടെ (കാഴ്ചക്കാരന്റെ) ഭാവനയും നിരൂപണ പാടവവും പൂർണമായി ഉപയോഗിക്കൂ എന്ന് ഈ വിവരണം ആഹ്വാനം ചെയ്യുന്നു. 


</doc>
<doc id="360356" url="https://ml.wikipedia.org/wiki?curid=360356" title="ഷാവ്നീ ഇന്ത്യൻ ജനത">
ഷാവ്നീ ഇന്ത്യൻ ജനത

“ഷാവ്നീ” ഒക്ലാഹോമയിൽ അധിവസിക്കുന്ന ഫെഡറൽ അംഗീകാരം സിദ്ധിച്ച ഒരു അമേരിക്കൻ ഇന്ത്യൻ വർഗ്ഗമാണ്. ഇവർ “ലോയൽ‌ ഷാവ്നി” എന്നും അറിയപ്പെടുന്നു. ഷാവ്നി വർഗ്ഗങ്ങളിലെ ഫെഡറൽ അംഗീകാരം ലഭിച്ച മൂന്നു ഗോത്രങ്ങളിലൊന്നാണിത്. അബ്സെൻറീ-ഷാവ്നീ ട്രൈബ്സ് ഓഫ് ഇന്ത്യൻസ് ഓഫ് ഒക്ലഹോമ, കിഴക്കൻ ഷാവ്നീ ട്രൈബ് ഓഫ് ഒക്ലഹോമ എന്നിവയാണ് മറ്റു രണ്ടു ഗോത്രങ്ങൾ. 

ഷാവ്നീ ഗോത്രത്തിന്റെ മുഖ്യകാര്യാലയം ഒക്ലാഹോമയിലെ മിയാമിയാണ്. ഇന്ന് ആകെ 2,226 അംഗങ്ങൾ ഈ ഗോത്രത്തിലുൾപ്പെട്ടിട്ടുണ്ടെന്നു കണക്കാക്കപ്പെട്ടിരിക്കുന്നു. അവരിൽ 1,070 പേർ ഒക്ലാഹോമ സംസ്ഥാനത്തു തന്നെയാണ് വസിക്കുന്നത്. റോൺ സ്പാർക്മാൻ എന്ന ഗോത്രനേതാവാണ് ഇവരുടെ തെരഞ്ഞെടുക്കപ്പെട്ട ചെയർമാൻ. നാലുവർഷമാണ് ചെയർമാന്റെ ഔദ്യോഗിക കാലാവധി. 


</doc>
<doc id="360357" url="https://ml.wikipedia.org/wiki?curid=360357" title="മയാമി, ഒക്ലാഹോമ">
മയാമി, ഒക്ലാഹോമ

മയാമി ( )  അമേരിക്കൻ ഐക്യനാടുകളിലെ ഒക്ലാഹോമ സംസ്ഥാനത്തെ ഒട്ടാവ കൌണ്ടിയിലുള്ള ഒരു പട്ടണവും കൌണ്ടി സീറ്റുമാണ്. 2010 ലെ യു.എസ്. സെൻസസ് പ്രകാരം ഈ പട്ടണത്തിലെ ജനസംഖ്യ 13,570 ആണ്. ഇത് 2000 ലെ സെൻസസ് പ്രകാരമുള്ള 13,704 ൽ നിന്ന് ഒരു ശതമാനം കുറവായിരുന്നു.  തദ്ദേശീയ മയാമി വർഗ്ഗത്തിൻറ പേരിൽനിന്നാണ് പട്ടണത്തിന് മയാമി എന്ന പേരു ലഭിച്ചത്. തദ്ദേശീയ ഇന്ത്യൻ വംശങ്ങളായ “മയാമി ട്രൈബ് ഓഫ് ഒക്ലാഹോമ”, “മൊഡോക് ട്രൈബ് ഓഫ് ഒക്ലാഹോമ”, “ഒട്ടാവ ട്രൈബ് ഓഫ് ഒക്ലാഹോമ”, “പിയോറിയാ ട്രൈബ് ഓഫ് ഓക്ലാഹോമ”, “ഷാവ്നീ ട്രൈബ്” എന്നിവയുടെ തലസ്ഥാനമാണിത്.
മയാമി പട്ടണം സ്ഥിതി ചെയ്യുന്ന അക്ഷാംശ രേഖാംശങ്ങൾ (36.883539, −94.876018) ആണ്. ഐക്യനാടുകളുടെ സെൻസസ് ബ്യൂറോയുടെ കണക്കുകൾ പ്രകാരം ഈ പട്ടണത്തിന്റെ ആകെ വിസ്തൃതി ആണ്. ഇതിൽ , കരപ്രദേശവും ബാക്കി (0.82%) ഭാഗം വെള്ളവുമാണ്.


</doc>
<doc id="360363" url="https://ml.wikipedia.org/wiki?curid=360363" title="കോയിപ്രം">
കോയിപ്രം

കോയിപ്രം, കേരളത്തിലെ പത്തനംതിട്ട ജില്ലയിലെ തിരുവല്ല താലുക്കിലുള്ള ഒരു വലിയ ഗ്രാമം ആണ്. കുമ്പനാട്, മുട്ടുമൺ, പുല്ലാട് എന്നിവയാണ് ഈ ഗ്രാമത്തിലെ പ്രധാന സ്ഥലങ്ങൾ. ഈ ഗ്രാമത്തിൽ അനേകം ബാങ്കുകളും മതസ്ഥാപനങ്ങളും ഉണ്ട്. കോയിപ്രത്ത് പ്രവാസികളുടെ എണ്ണം തിരുവല്ലയുടെ മറ്റു ഭാഗങ്ങളേപോലെ കൂടുതലാണ്. പ്രവാസികളുടെ പണമാണ് ഇവിടത്തെ പ്രധാന സാമ്പത്തികസ്രോതസ്സ്. കോയിപ്രത്ത്, പ്രത്യേകിച്ചും കോയിപ്രത്തിന്റെ ഭാഗമായ കുമ്പനാട് മിക്ക പൊതുമേഖലാ-സ്വകാര്യ ബാങ്കുകളുടേയും ശാഖകൾ ഉണ്ട്. അതിനാൽ വളരെ വികസനം ഉള്ള പ്രദേശം ആണിത്. കോയിപ്രം ബ്ലോക്കിലാണ് ഈ വില്ലേജ്.

2226 ഹെക്ടാർ വിസ്തീർണ്ണമുണ്ട്. 
കോയിപ്രത്ത് 7319 കുടുമ്പങ്ങളാണ് താമസിക്കുന്നത്. 2011ലെ സെൻസസ് പ്രകാരം കോയിപ്രത്തെ ജനസംഖ്യ, 26425 വരും. അതിൽ, 14194 സ്ത്രീകളാണുള്ളത്. പുരുഷന്മാർ 12231 വരും. കോയിപ്രത്തെ ജനസംഖ്യാനുപാതം കേരളത്തിലെ ജനസംഖ്യാനുപാതത്തേക്കാൾ വലുതാണ്. ഇവിടെ 1000 പുരുഷന്മാർക്ക് 1160 സ്ത്രീകളാണുള്ളത്. കേരളത്തിലെ ജനസംഖ്യാനുപാതം 1084 മാത്രമാണ്. കുട്ടികളുടെ ലിംഗാനുപാതവും കോയിപ്രത്തു കൂടുതലാണ്. 989 ആണിവിടത്തെ കുട്ടികളുടെ ലിംഗാനുപാതം. കേരളത്തിൽ ഇത്, 964 ആണ്. അതുപോലെ കോയിപ്രത്തെ സാക്ഷരതാനിരക്കും കൂടുതലാണ്. 2011ലെ സെൻസസ് പ്രകാരം കോയിപ്രം ഗ്രാമത്തിലെ സാക്ഷരതാനിരക്ക് 97.31% ആണ്. കേരളത്തിലെ സാക്ഷരതാനിരക്ക് 94.00% ആണ്. ഇവിടെ പുരുഷന്മാരുടെ സാക്ഷരതാനിരക്ക് 97.57% വരും. സ്ത്രീകളുടെ സാക്ഷരതാനിരക്ക് 97.09% ആണ്. 
പ്രാദേശികമായി മലയാളമാണ് കോയൊപ്രത്തെ ഭാഷ. എങ്കിലും, ഇംഗ്ലിഷ് ഇവിടത്തുകാരിൽ വലിയ ഒരു വിഭാഗത്തിന് നന്നായി കൈകാര്യം ചെയ്യാൻ പ്രയാസമില്ല. 
കോയിപ്രത്ത്, 1 പ്രീ പ്രൈമറി സ്കൂളും 20 പ്രൈമറി സ്കൂളുകളും 8 മിഡിൽ സ്കൂളുകളും 5 സെക്കന്ററി സ്കൂളുകളും 3 സീനിയർ സെക്കന്ററി സ്കൂളുകളുമുണ്ട്.

</doc>
<doc id="360367" url="https://ml.wikipedia.org/wiki?curid=360367" title="കുമ്പനാട്">
കുമ്പനാട്

കുമ്പനാട് കേരളത്തിലെ പത്തനംതിട്ട ജില്ലയിലെ തിരുവല്ല താലൂക്കിലെ കോയിപ്രം പഞ്ചായത്തിലെ ഒരു ചെറിയ പട്ടണമാണ്. ഈ സ്ഥലം തിരുവല്ല - കുമ്പഴ സംസ്ഥാനപാതയ്ക്കരികിലാണ്. പുല്ലാട് ഇവിടെനിന്നും 3 കിലോമീറ്റർ മാത്രം അകലെയാണ്. 
കുംഭി എന്ന സംസ്കൃത വാക്കും (അർത്ഥം: ആന) നാട് എന്ന മലയാളം വാക്കും ചേർന്നാണു കുമ്പനാട് ഉണ്ടായതെന്നു പറയപ്പെടുന്നു. ഒരു കാലത്ത് ഈ പ്രദേശങ്ങൾ നൂറുകണക്കിനു വർഷങ്ങൾക്കുമുമ്പ് കൊടുംകാടായിരുന്നു. അവിടെ കാട്ടുമൃഗങ്ങളും ആനകളും ഉണ്ടായിരുന്നു. അങ്ങനെയാവാം ഈ പേരു വന്നത്.
ഇവിടത്തെ മിക്ക വീടുകളും പ്രവാസികളുടേതാണ്. അമേരിക്ക, ഗൾഫ് രാജ്യങ്ങൾ ഇറ്റലിപോലുള്ള യൂറോപ്യൻ രാജ്യങ്ങളിൽ ജോലിചെയ്യുന്ന പ്രവാസികളുടെ സ്വദേശമാണിത്. ഇന്ത്യയിലെ മിക്ക സ്വകാര്യ - പൊതുമേഖലാ മിക്ക ബാങ്കുകളുടേയും ശാഖകൾ ഇവിടെയുണ്ട്. 2009ലെ കണക്കുപ്രകാരം കുംബനാട് പുല്ലാട് മേഖലയിലെ പ്രവാസികളുടെ നിക്ഷേപം തന്നെ 5,400 കോടി വരും. 

വിദേശപണത്തെ ആശ്രയിച്ചുള്ള ബിസിനസ്സുകളാണിവിടെ കൂടുതൽ നടക്കുക. പ്രവാസികളിൽ കൂടുതലും യുവാക്കളും മദ്ധ്യവയസ്കരും ആണെങ്കിൽ ഇവിടെ സ്ഥിരതാമസമായിരിക്കുന്നവർ പ്രായമായവരാണ്. 
കുമ്പനാട് പത്തനംതിട്ട ജില്ലയുടെ ഭാഗമാണ്. പത്തനംതിട്ട ലോകസഭാ മണ്ഡലത്തിന്റെ ഭാഗമാണ് കുമ്പനാട്. ഇപ്പോഴത്തെ പത്തനംതിട്ട ലോകസഭാമണ്ഡലം പ്രതിനിധി (എം. പി.) ശ്രീ. ആന്റോ ആന്റണി ആണ്. ആറന്മുള നിയമസഭാ മണ്ഡലത്തിൽപ്പെട്ടതാണ് കുമ്പനാട്. ആറന്മുള നിയമസഭാ പ്രതിനിധി ശ്രീമതി വീണാ ജോർജ്ജ് ആണ്. മോൻസി കിഴക്കേടത്ത് ആണ് കുമ്പനാട് ഉൾപ്പെട്ട കോയിപ്രം ഗ്രാമപഞ്ചായത്തിന്റെ ഇപ്പോഴത്തെ പഞ്ചായത്ത് പ്രസിഡന്റ്. 

ട്രോപ്പിക്കൽ കാലവസ്ഥയാണിവിടെ. ജൂൺ മുതൽ ആഗസ്ത് വരെ തെക്കു പടിഞ്ഞാറൻ മൺസൂൺ മഴ പെയ്യുന്നു. ഒക്ക്റ്റോബർ നവംബർ മാസത്തിൽ വടക്കു കിഴക്കൻ മൺസൂൺ മഴ ലഭിക്കുന്നു. മാർച്ച് മുതൽ മേയ് വരെ വേനൽക്കാലമാണ്. ഏപ്രിൽ മുതൽ മേയ് വരെ ശക്തമായ ഇടിയോടുകൂടിയ മഴ ലഭിച്ചുവരുന്നുണ്ട്. 
കുമ്പനാട്, പത്തനംതിട്ട, കോഴഞ്ചേരി, ചെങ്ങന്നൂർ, ശബരിമല, തിരുവനന്തപുരം, കൊച്ചി, തൂത്തുക്കുടി, കോയമ്പത്തൂർ, ബാംഗളൂർ തുടങ്ങിയ സ്ഥലങ്ങളിലേയ്ക്ക് സർക്കാർ സ്വകാര്യ ഗതാഗതസൗകര്യങ്ങൾ കൊണ്ട് ബന്ധിപ്പിച്ചിരിക്കുന്നു. ഇവിടെനിന്നും ടി. കെ റോഡുവഴി എം. സി. റോഡിലെത്തിയശേഷം കേരളത്തിന്റെ വടക്കോട്ടോ (കോട്ടയം, എറണാകുളം/കൊച്ചി, കോഴിക്കോട്, കർണ്ണാടക..) തെക്കോട്ടോ (തിരുവനന്തപുരം, കന്യാകുമാരി..)പോകാവുന്നതാണ്. 

കുമ്പനാട് നിന്നും ടി. കെ റോഡിലൂടെ കിഴക്കോട്ടുപോയാൽ, പുല്ലാട്, ഇരവിപേരൂർ, ചെട്ടിമുക്ക്, മാരാമൺ, കോഴഞ്ചേരി, തെക്കേമല, ഇലന്തൂർ, പത്തനംതിട്ട എന്നിവിടങ്ങളിലെത്താം. Arrattupuzha via Kareelamukku
റെയിൽവെ സ്റ്റേഷൻ:


വിമാനത്താവളങ്ങൾ:

ബസ് സ്റ്റാന്റ് :




</doc>
<doc id="360368" url="https://ml.wikipedia.org/wiki?curid=360368" title="മൂത്രാശയത്തിലെ കല്ല്">
മൂത്രാശയത്തിലെ കല്ല്

കാൽഷ്യം മഗ്നീഷ്യം തുടങ്ങിയ ധാതുക്കൾ അടിഞ്ഞുകൂടി മൂത്രാശയത്തിൽ രുപപ്പെടുന്ന ശിലസമാനമായ കഠിന പദാർഥമാണ് bladder stone അഥവാ മൂത്രാശയത്തിലെ കല്ല്.

മൂത്രത്തിലെ ജലാംശം കുറയുകയും അത് ഘനീഭവിക്കുകയും (concentrated) ചെയ്യുമ്പോൾ കാൽസ്യവും മഗ്നീഷ്യവും പരലുകളായി രുപപ്പെടുന്നതാണ് കല്ലുകൾ (crystalisation). ഇവയുടെ ആകൃതി, വലിപ്പം, തൂക്കം എന്നിവയിൽ വലിയ വ്യത്യാനങ്ങൾ കാണപ്പെടാം. വളരെ നേർത്ത കല്ലുകൾ മുതൽ സാമാന്യം വലിപ്പമുള്ളവ വരെ മൂത്രാശയത്തിൽ രൂപപ്പെടാം.നിർജ്ജലീകരണമാണ് (dehydration) കല്ലുകൾ രുപപ്പെടാനുള്ള പ്രധാന ഘടകങ്ങളിൽ ഒന്ന്.

പലപ്പോഴും കല്ലുകൾ രൂപപ്പെട്ട് കഴിഞ്ഞാലും വക്തി അതറിയാറില്ല. വേദയയോ, മറ്റ് അസ്വാസ്ഥ്യങ്ങളോ പ്രകടമായി കൊള്ളണമെന്നില്ല.
യാദൃച്ഛികമായി എക്സ് റെ പരിശോധനയോ മറ്റ് ആവശ്യങ്ങൾക്ക് സ്കാൻ പരിശോധനകളോ നിർവ്വഹിക്കുമ്പോഴായിരിക്കാം കല്ലുകൾ വീക്ഷിക്കപ്പെടുന്നത്. മൂത്രത്തിന്റെ ലബോറട്ടറി പരിശോധനകളും കല്ലുകളിലെ സൂചിപ്പിക്കാം.
എന്നാൽ മിക്കപ്പോഴും വയറു വേദന, പുറം വേദന മൂത്ര തടസ്സം, മൂത്രമൊഴിയുമ്പോൾ വേദന, പനി, കൂടെ കൂടെ മൂത്രമൊഴിക്കേണ്ടി വരിക എന്നിവ കല്ലുകളുടെ ലക്ഷണങ്ങളാവാം.
പ്രോസ്റ്റേറ്റ് ഗ്രന്ഥിവീക്കം ബാധിച്ച പുരുഷന്മാരിൽ മൂത്രാശയകല്ലുകൾ കാണപ്പെടാൻ ഏറെ സാധ്യതയുണ്ട്. പ്രോസ്റ്റേറ്റ് വീകം മൂത്രനാളത്തെ ഞെരുക്കി മൂത്രം പൂർണ്ണമായി വിസ്സർജ്ജിക്കപ്പെടാതീരിക്കുകയും, അവശിഷ്ട മൂത്രത്തിൽ കാലക്രമേണ പരലുകൾ രൂപപ്പെടുകയും ചെയ്യുന്നു. നട്ടെല്ലിനു ഏറ്റിട്ടുള്ള പരുക്കു മൂലം മൂത്രം വിസർജ്ജനം ഫലപ്രദമായി നടക്കാതിരിക്കുകയും ചെയ്യുന്ന സന്ദർഭങ്ങളിലും ഇത്തരം കല്ലുകൾ രൂപപ്പെടാം.
മൂത്രസ്തംഭനത്തെ മറികടക്കാൻ മൂത്രാശയത്തിലേക്ക് കടത്തുന്ന കുഴലുകൾ (catheter)ചിലപ്പോൾ അണുബാധയ്ക്ക് കാരണമാകാം. മൂത്രാശയത്റ്റിലുണ്ടാകുന്ന അണുബാധ പിന്നീട് കല്ലുകളിലേക്ക് നയിക്കാം. വൃക്കളിൽ ഉണ്ടാകുന്ന കല്ലുകൾ (കിഡ്നി സ്റ്റോൺ മൂത്രനാളത്തിലൂടെ (ureter) ഇറങ്ങി മൂത്രാശയത്തിൽ എത്തിയും മൂത്രാശയ കല്ലുകളുണ്ടാവുന്നു.

കല്ലുകൾ ഉണ്ടായി അവ മൂത്രാശയ ഘടകങ്ങളെ നിരന്തരമായി ഇറിറ്റേറ്റ് ചെയ്യുന്നത് മൂത്രാശയ ക്യാൻസറിലേക്ക് നയിക്കാം എന്ന് പഠനങ്ങൾ കാട്ടിയിട്ടുണ്ട്.


</doc>
<doc id="360371" url="https://ml.wikipedia.org/wiki?curid=360371" title="പടിച്ചിറ">
പടിച്ചിറ

കേരളത്തിലെ വയനാട് ജില്ലയിൽ ഉള്ള ഒരു ഗ്രാമമാണ് പടിച്ചിറ. . പുൽപ്പള്ളി പഞ്ചായത്തിൽ ആണ് ഈ ഗ്രാമമുൾപ്പെടുന്നത്. 

2001 ലെ സെൻസസ് പ്രകാരം പടിച്ചിറ ഗ്രാമത്തിലെ ആകെയുള്ള ജനസംഖ്യ 29697 ആണ്. അതിൽ 15227പുരുഷന്മാരും 14470 സ്ത്രീകളും ആണ്. 


സുൽത്താൻ ബത്തേരിയിൽ നിന്നും എളുപ്പത്തിൽ പടിച്ചിറയിൽ എത്താം. പെരിയ ഘട്ട് റോഡ് മാനന്തവാടിയെ കണ്ണൂരും തലശ്ശേരിയുമായി ബന്ധപ്പെടുത്തുന്നു. താമരശ്ശേരി ചുരം റോഡ് കോഴിക്കോടിനെ കല്പറ്റയുമായി ബന്ധിപ്പിക്കുന്നു. കുറ്റ്യാടി മലയോരപാത വടകരയെ കൽപ്പറ്റ, മാനന്തവാടി എന്നിവയുമായും പാൽചുരം മലയോരപാത മാനന്തവാടിയെ കണ്ണൂർ, ഇരിട്ടി എന്നിവയുമായും ബന്ധിപ്പിക്കുന്നു. നിലമ്പൂരിൽ നിന്നും ഊട്ടിയിലേക്കുള്ള റോഡ് വയനാട്ടിലെ മേപ്പാടി വഴിയാണ് കടന്നു പോകുന്നത്.
സമീപത്തുള്ള റയിൽവേ സ്റ്റേഷൻ മൈസൂരാണ്. വിമാനത്താവളം കോഴിക്കോടും (120 കിലോമീറ്റർ), ബംഗുളുരും (290 കിലോമീറ്റർ),കണ്ണൂരും (58 കിലോമീറ്റർ) ഉണ്ട്.


</doc>
<doc id="360381" url="https://ml.wikipedia.org/wiki?curid=360381" title="ആക്രമണ വിമാനം">
ആക്രമണ വിമാനം

ആക്രമണ വിമാനം സൈനികന്മാരെ സഹായിക്കാൻ ശത്രുസേനയുടെ വാഹനങ്ങളെയും, പ്രതിഷ്ഠാപനങ്ങളെയും, നിലത്തുള്ള മറ്റ് ഉപകരണങ്ങളെയും ആക്രമിക്കുന്ന ഒരു തരം സൈനികവിമാനമാണ്.


</doc>
<doc id="360384" url="https://ml.wikipedia.org/wiki?curid=360384" title="കൈമലശ്ശേരി">
കൈമലശ്ശേരി

മലപ്പുറം ജില്ലയിലെ തിരൂർ താലൂക്കിലെ തൃപ്രങ്ങോട് പഞ്ചായത്തിൽ ഉൾപ്പെട്ട ഒരു ഗ്രാമമാണ് കൈമലശ്ശേരി.
തിരൂർ റെയിൽവേ സ്റ്റേഷനിൽ നിന്ന് ഏകദേശം 9 കിലോ മീറ്റർ ദൂരത്തായാണ് ഈ ഗ്രാമം സ്ഥിതിചെയ്യുന്നത്. മംഗലം അങ്ങാടിക്കും ആലിങ്ങൽ അങ്ങാടിക്കും ഇടയിലാണ് ഈ ഗ്രാമം സ്ഥിതിചെയ്യുന്നത്. പ്രധാനമായും ഒരു കാർഷിക ഗ്രാമമാണിത്. നെല്ല്, പച്ചക്കറികൾ, മത്സ്യം എന്നിവയാണ് ഇവിടത്തെ പ്രധാന കാർഷിക വിളകൾ. കുട്ടമ്മാക്കൽ, പുവാങ്കുളങ്ങര, പൊറ്റോടി, പട്ടണംപടി എന്നിവയൊക്കെ ഈ ഗ്രാമത്തിന്റെ ഉൾപ്രദേശങ്ങളാണ്. വെണ്ണയിലങ്ങാടി, നടുവിലങ്ങാടി എന്നീ രണ്ടു ബസ് ബസ് സ്റ്റോപ്പുകളും ഇവിടെയുണ്ട്.
കൂട്ടായി കടപ്പുറത്ത് നിന്ന് കൈമലശ്ശേരി ഗ്രാമത്തിലേക്ക് ഏകദേശം നാലു കിലോമീറ്റർ ദൂരമുണ്ട്.


തൃപ്രങ്ങോട് പ്രാഥമികാരോഗ്യ കേന്ദ്രത്തിന് കീഴിൽ പ്രവർത്തിക്കുന്ന ഒരു കുടുംബ ക്ഷേമ കേന്ദ്രം കൈമലശ്ശേരിയിൽ സ്ഥിതിചെയ്യുന്നുണ്ട്.


</doc>
<doc id="360388" url="https://ml.wikipedia.org/wiki?curid=360388" title="ഹിസ്റ്റോളജി">
ഹിസ്റ്റോളജി

സസ്യജന്തുജാലങ്ങളുടെ കലകളെക്കുറിച്ചുള്ള പഠനം ഹിസ്റ്റോളജി എന്നറിയപ്പെടുന്നു. 


</doc>
<doc id="360392" url="https://ml.wikipedia.org/wiki?curid=360392" title="ഗന്ധർവ്വൻപാട്ട്">
ഗന്ധർവ്വൻപാട്ട്

കണ്ണൂർ ജില്ലയിൽ പ്രചരിക്കുന്ന ഒരു കലാരൂപമാണിത്. വണ്ണാന്മാരാണ് ഗന്ധർവ്വൻ പാട്ട് നടത്തുന്നവർ അനുഷ്ഠാനപരമായാണ് ഈ കല നടത്തപ്പെടുന്നത്.
പതിനഞ്ചിനും അറുപതിനും ഇടയിൽ പ്രായമുള്ളരാണ് പ്രായേണ ഈ കലാപ്രകടനത്തിൽ പങ്കെടുത്തുവരുന്നത്. തയ്യൽ, വൈദ്യം തുടങ്ങിയവയാണ് വണ്ണാന്മാരുടെ കുലത്തൊഴിൽ. എഴുന്നൂറു കൊല്ലത്തെ പഴക്കമെങ്കിലും ഈ കലാരൂപത്തിനുണ്ടത്രേ. പത്തുപേരെങ്കിലും ആവശ്യമാണ് ഇതിന്റെ അനുഷ്ഠാനത്തിന്.
ബാധോപദ്രവമേറ്റ സ്ത്രീ കളത്തിലിറങ്ങി ഇരുന്നാൽ വണ്ണാന്മാർ പാട്ടാരംഭിക്കുന്നു. ഈ പാട്ടുകൾക്ക് കന്നൽപാട്ടുകളെന്നാണ് പേർ. പാട്ടിന്റെ അവസാനത്തിൽ ഗന്ധർവ്വന്റെ കോലം കെട്ടി പുറപ്പെടും.
ഗന്ധർവ്വൻ പ്രവേശിക്കുമ്പോൾ അണിഞ്ഞൊരുങ്ങിയ മംഗലസ്ത്രീകൾ കളത്തിലിറങ്ങി അവിടെയിരിക്കുന്ന സ്ത്രീക്ക് പൂക്കുലകൾ കൊടുക്കുന്നു. സ്ത്രീ ബാധയിളകി വിറയ്ക്കുന്നു. യോഗി പ്രവേശിച്ച് ആടുന്നതാണ് അടുത്ത ചടങ്ങ്. യോഗി പുറപ്പെട്ടു വന്നാൽ രുദ്രാക്ഷം, ശംഖ്, ഭസ്മം, മുതലായവയുടെ മാഹാത്മ്യങ്ങൾ പാടും. ഗന്ധർവ്വൻ കോലം മുടിയെടുക്കുന്നതോടെ ചടങ്ങുകൾ അവസാനിക്കും.
മദ്ദളം, ചെണ്ട, ഇലത്താളം എന്നിവയാണ് വാദ്യങ്ങൾ. പ്രഭാതത്തിലാരംഭിച്ചാൽ അടുത്ത പ്രഭാതം വരെ ചടങ്ങുകൾ നീണ്ടുനിൽക്കും.
പന്തലിട്ട് കളമെഴുതിയിൽ അരങ്ങായി ഗന്ധർവ്വന്മാരുടെ രൂപം പഞ്ചവർണ്ണപ്പൊടികൊണ്ട് ചിത്രീകരിക്കുന്നതാണ് കളം. കളത്തിൽ ദീപവും നിറനാഴിയും മുതിർച്ചയും വച്ചിരിക്കും. കമ്പിളിയും വെള്ളപ്പുടവയും വിരിച്ചിട്ടുണ്ടായിരിക്കും. 
നിലവിളക്കും തൂക്കുവിളക്കുമാണ് ദീപിവിധാനങ്ങൾ. മുഖത്ത് ചുവപ്പുനിറത്തിലുള്ള തലയിൽ മുടി, അരയിൽ ചിറകടുപ്പ് എന്നിവയാണ് വേഷവിധാനങ്ങൾ .


</doc>
<doc id="360394" url="https://ml.wikipedia.org/wiki?curid=360394" title="അഡ്വക്കേറ്റ് മണിലാൽ">
അഡ്വക്കേറ്റ് മണിലാൽ

പ്രശസ്ത നാടകകൃത്താണ് അഡ്വക്കേറ്റ് മണിലാൽ. ആനുകാലിക പ്രസക്തിയുള്ള നാടകങ്ങൾ അദ്ദേഹത്തിന്റെ പ്രത്യേകതയായി ഉയർത്തിക്കാട്ടാവുന്നതാണ്. അതതു കാലങ്ങളിൽ ജ്വലിച്ചു നിൽക്കുന്ന സാമൂഹ്യ വിഷയങ്ങൾ രംഗത്തവതരിപ്പിക്കുന്നതിൽ നിപുണനായിരുന്നു. എൺപതുകളിൽ ഇത്തരം നാടകങ്ങൾ അരങ്ങേറാത്ത ഉത്സവപ്പറമ്പുകളും പള്ളിമുറ്റങ്ങളും കുറവായിരുന്നു.

അദ്ദേഹത്തിന്റെ 'സ്വയംവരം' എന്ന നാടകത്തിനു മികച്ച നാടകരചയിതാവിനുള്ള 1987-ലെ സംസ്ഥാന പുരസ്കാരം ലഭിച്ചു.


</doc>
<doc id="360395" url="https://ml.wikipedia.org/wiki?curid=360395" title="ബാസ്തെറ്റ്">
ബാസ്തെറ്റ്

പുരാതന ഈജിപ്റ്റിൽ ആരാധിച്ചിരുന്ന, പൂച്ചയുടെ ശിരസോടുകൂടിയ ഒരു ദേവതയാണ് ബാസ്തെറ്റ് (ഇംഗ്ലീഷ്: Bastet) . രണ്ടാം രാജവംശത്തിന്റെ (2890 BC) കാലം മുതൽക്കെ ഈജിപ്റ്റിൽ ബാസ്തെറ്റ് ദേവതയുടെ ആരാധന നിലനിന്നിരുന്നു .ബാസ്ത്(Baast), ഉബാസ്തെ(Ubaste), ബാസെറ്റ്(Baset) എന്നി പേരുകളിലും ബാസ്തെറ്റ് അറിയപ്പെട്ടിരുന്നു. ഗ്രീക് ഐതിഹ്യത്തിൽ, ഈ ദേവി ഐലുറോസ്(Ailuros) എന്നാണ് അറിയപ്പെട്ടിരുന്നത്.

ബാസ്തെറ്റ് ദേവിക്ക് പൂച്ചകൾ ദൈവികമായിരുന്നു. പൂച്ചകളെ ഉപദ്രവിക്കുന്നത് വളരെ ദൗർഭാഗ്യകരവും ബാസ്തെറ്റ് ദേവിക്കെതിരെയുള്ള പാപകർമ്മവുമായി കണക്കാക്കിയിരുന്നു. ബാസ്തെറ്റ് ദേവിയുടെ ക്ഷേത്രത്തിൽ പുരോഹിതർ പൂച്ചകളേയും വളർത്തിയിരുന്നു. ദേവിയുടെ അവതാരമായ വിശുദ്ധപൂച്ചകളായാണ് അവരെ കരുതിയിരുന്നത്. മരണാനന്തരം ഈ പൂച്ചകളെ മമ്മീകരിച്ച് ദേവിയ്ക്കായി സമർപ്പിച്ചിരുന്നു. പുരാതന ഈജിപ്ഷ്യർ പൂച്ചകൾക്ക് വളരെ വലിയ സ്ഥാനമാണ് നൽകിയിരുന്നത്. വിളകളെ സംരക്ഷിക്കുകയും ക്ഷുദ്രജീവികളെ നശിപ്പിച്ച് സാംക്രമിക രോഗങ്ങളിൽനിന്നും രക്ഷിക്കുന്നതിനാലുമായിരുന്നു ഇത്. തന്മൂലം സംരക്ഷ ദേവത എന്നൊരു പദവിയും ബാസ്തെറ്റിന് ലഭിച്ചു.

അതിപുരാതന ഈജിപ്റ്റിൽ ആദ്യകാലങ്ങളിൽ ബാസ്തെറ്റിനെ സിംഹരൂപിണിയായ യോദ്ധാ-ദേവതയായാണ് ആരാധിച്ചിരുന്നത്. എന്നാൽ പിൽകാലത്താണ് നാം ഇന്നുകാണുന്നപോലെയുള്ള പൂച്ചയുടെ രൂപം നൽകിയത്. ഈജിപ്ഷ്യൻ സംസ്കാരത്തിന്റെ അവസാനനാളുകളിൽ ഈജിപ്റ്റിൽ അധിനിവേശിച്ച ഗ്രീക്കുകാർ ബാസ്തെറ്റിനെ ചന്ദ്രദേവതയായി മാറ്റിയിരുന്നു.

കീഴെ ഈജിപ്റ്റിന്റെ സംരക്ഷക എന്നനിലയ്ക്ക്, ഫാറോയുടെ പരിപാലകയായും, പിന്നീട് സാക്ഷാൽ റായുടെ തന്നെ സംരക്ഷകായും ബാസ്തെത്തിനെ കരുതിയിരുന്നു. മറ്റു സിംഹ ദേവതകൾക്കൊപ്പം റായുടെ കണ്ണ് എന്ന സങ്കൽപ്പത്തിന്റെ മൂർത്തിത്വമായി ചിലപോൾ ബാസ്തെറ്റിനെ അവരോധിച്ചിരുന്നു . റായുടെ ശത്രുവായ അപ്പേപ് എന്ന ദുർനാഗവുമായി പോരാടുന്നരൂപത്തിലും ബാസ്തെറ്റിനെ ചിത്രീകരിച്ചിരുന്നു.

പലപ്പോഴും അലബാസ്റ്റർ കല്ലിലാണ് ബാസ്റ്റെറ്റ് ദേവതാശില്പങ്ങൾ നിർമ്മിച്ചിരുന്നത്. ദുർഭൂതങ്ങളിൽനിന്നും സാംക്രമികരോഗങ്ങളിൽനിന്നും സംരക്ഷിക്കുന്ന ദേവതയായും ബാസ്തെറ്റിനെ കരുതിയിരുന്നു. 

ബി.സി അഞ്ചാം നൂറ്റാണ്ടിൽ ഈജിപ്റ്റ് സന്ദർശിച്ച ഹെറോഡോട്ടാസ്, ബാസ്റ്റെറ്റിന്റെ ക്ഷേത്രത്തെക്കുറിച്ച് വിവരിച്ചിട്ടുണ്ട്:

ഈക്ഷേത്രത്തിൽ പൂച്ചകളേയും മമ്മീകരിച്ച് സംസ്കരിച്ചിരുന്നു. ഇവയിൽ തങ്ങളുടെ യജമാനനു സമീപം തന്നെയാണ് പൂച്ചകളേയും സംസ്കരിച്ചിരുന്നത്.


</doc>
<doc id="360403" url="https://ml.wikipedia.org/wiki?curid=360403" title="ബെസ്">
ബെസ്

പുരാതന ഈജിപ്റ്റിൽ ആരാധിച്ചിരുന്ന ഒരു ദൈവമാണ് ബെസ് (ഇംഗ്ലീഷ്: Bes ()). കുടുംബം, മാതാക്കൾ, കുട്ടികൾ, ശിശു ജനനം എന്നിവയുടെ സംരക്ഷക ദൈവമാണ് ബെസ്. പിൽകാലത്ത് നന്മയുടെ കാവൽക്കാരനായും തിന്മയുള്ള എന്തിനേറ്റും ശത്രുവായും ബെസ് അറിയപ്പെട്ടിരുന്നു. മധ്യ കാലഘട്ടതിൽ നൂബിയൻ സംസ്കാരത്തിൽനിന്നും ഈജിപ്റ്റിലേക്കെത്തിയ ദൈവമാണ് ബെസ് എന്ന് കരുതിയിരുന്നു, എന്നാൽ പിലക്കാലത്തെ ഗവേഷണങ്ങളിൽനിന്നും പുരാതന രാജവംശ കാലഘട്ടം മുതൽക്കേ ഈജിപ്റ്റിൽ ബെസ് സങ്കല്പം നിലനിന്നിരുന്നു എന്നു തെളിഞ്ഞിട്ടുണ്ട്.


</doc>
<doc id="360407" url="https://ml.wikipedia.org/wiki?curid=360407" title="മയാമി ജനത">
മയാമി ജനത

“മയാമി” (മയാമി-ഇല്ലിനോയിസ് : Myaamiaki) ഐക്യനാടുകളിലെ അൽഗോങ്കിയൻ ഭാഷാകുടുംബത്തിലെ ഒരു അവാന്തര ഭാഷ സംസാരിക്കുന്ന ഒരു അമേരിക്കൻ ഇന്ത്യൻ ജനതയാണ്. ഇന്ന് ഇന്ത്യാന, തെക്കുപടിഞ്ഞാറൻ മിഷിഗൺ, പടിഞ്ഞാറൻ ഒഹിയോ എന്നിവിടങ്ങളാണെന്നു കണ്ടെത്തിയിട്ടുള്ള പ്രദേശങ്ങളായിരുന്നു “ഗ്രേറ്റ് ലേക് ട്രൈബുകളിൽ” ഉൾപ്പെട്ട ഈ ജനതയുടെ അധിവാസ കേന്ദ്രം. 1846 ൽ ഭൂരിപക്ഷം മയാമി വർഗ്ഗക്കാരും ഇവിടെനിന്നു ഇപ്പോൾ ഒക്ലാഹോമയിലുള്ള ഇന്ത്യൻ ടെറിറ്ററിയിലേയ്ക്കു കുടിയൊഴിപ്പിക്കപ്പെട്ടു. അമേരിക്കൻ ഐക്യനാടുകളിൽ മയാമി ഇന്ത്യൻസിനിടെയിൽ ഫെഡറൽ അംഗീകാരം ലഭിച്ച ഒരേയൊരു വർഗ്ഗമാണിത്. “മയാമി ഇന്ത്യൻ നേഷൻ ഓഫ് ഇന്ത്യാന” ഒരു ഫെഡറൽ അംഗീകാരം ലഭിച്ചിട്ടില്ലാത്ത ഗോത്രമാണ്.

യൂറോപ്പ്യൻ കുടിയേറ്റക്കാർ വടക്കേ അമേരിക്കയിൽ കോളനികൾ സ്ഥാപിക്കുന്ന കാലത്ത് മയാമി വർഗ്ഗക്കാർ യഥാർത്ഥത്തിൽ ജീവിച്ചിരുന്നത് ഇന്ത്യാന, ഇല്ലിനോയിസ്, തെക്കൻ മിഷിഗൺ എന്നിവിടങ്ങളിലാണ്. ഏകദേശം 1700 കളിൽ ഇവർ മിയാമി താഴ്വരയിലേയ്ക്കു നീങ്ങി. താമസിയാതെ അവർ ഒഹിയോ മേഖലിയലെ ഏറ്റവും ശക്തരായ ഇന്ത്യൻ വിഭാഗമായിത്തീർന്നു. അലോങ്കിയൻ ഭാഷാഭേദം സംസാരിക്കുന്ന ഇവർ ഇക്കാരണത്താൽത്തന്നെ ഡിലാവെയർ (ലിനെയ്പ്), ഒട്ടാവ, ഷാവ്നീ ഇന്ത്യൻ വർഗ്ഗങ്ങളുമായി ബന്ധമുള്ളവരാണ്. 

ഏകദേശം 1740 കളിൽ ബ്രിട്ടീഷ് കച്ചവടക്കാർ ഒഹിയോ കണ്ട്രിയിലെത്തുന്നതുവരെ മയാമി വർഗ്ഗക്കാർ ഫ്രഞ്ചുകാരുമായി സഖ്യം ചെയ്തിരുന്നു. ഒഹിയോ മേഖലിയിൽ നിന്നു പുറത്തു പോകുന്നതിന് ഫ്രഞ്ചുകാർ ബ്രിട്ടീഷ് കുടിയേറ്റക്കാരിൽ സമ്മർദ്ദം ചെലുത്തിയിരുന്നു. ഫ്രഞ്ച്, ഇന്ത്യൻ യുദ്ധങ്ങളിൽ ബ്രിട്ടീഷുകാർ വിജയിക്കുന്നതുവരെ മയാമികൾ ഫ്രഞ്ചുകാരുമായി സഖ്യം തുടർന്നിരുന്നു. താമസിയാതെ ഫ്രഞ്ച് വ്യാപാരതാവളങ്ങൾ ബ്രിട്ടീഷ് കോട്ടകളായി രൂപാന്തരം പ്രാപിച്ചു. കൂടുതൽ ശക്തരായ ബ്രിട്ടീഷ് കുടിയേറ്റക്കാരുമായുള്ള ഏറ്റുമുട്ടൽ ഒഴിവാക്കുന്നതിനായി അനേകം മയാമി തദ്ദേശീയ ഇന്ത്യൻ വർഗ്ഗക്കാർ ഇന്നത്തെ ഇന്ത്യാനയിലേയ്ക്കു പാലായനം ചെയ്തു. അമേരിക്കൻ സ്വാതന്ത്ര്യസമരകാലത്ത് കൂടുതൽ വെള്ളക്കാർ ഒഹിയോ കണ്ട്രിയിലേയ്ക്കു വ്യാപിക്കുമെന്നുള്ള ഉൾഭയത്താൽ മയാമികൾ ഐക്യനാടുകളുടെ സേനയ്ക്കെതിരെ ബ്രിട്ടീഷുകാരോടൊപ്പം ചേർന്ന് സഖ്യം ചെയ്തു. ബ്രിട്ടീഷുകാർ യുദ്ധത്തിൽ പരാജയപ്പെട്ടുവെങ്കിലും പുതുതായി രൂപീകരിക്കപ്പെട്ട ഐക്യനാടുകളോട് മയാമികൾ തുടർന്നും യുദ്ധം ചെയ്തു.

ഇക്കാലത്ത് മയാമി ഇന്ത്യക്കാരുടെ പ്രധാനനേതാവ് “ഈൽ (Eel) റിവർ” ഗോത്രാംഗത്വമുള്ള “ലിറ്റിൽ റ്റർട്ടിൽ” ആയിരുന്നു. ഐക്യനാടുകളുടെ രണ്ടു സൈന്യങ്ങൾക്കെതിരെ സൈനിക വിജയം നേടുന്നതിന് മയാമി ഇന്ത്യൻ വർഗ്ഗത്തേയും മറ്റ് അമേരിക്കൻ ഇന്ത്യൻ വർഗ്ഗങ്ങളേയും അദ്ദേഹം സഹായിച്ചിരുന്നു. ഇന്ത്യൻ സൈന്യം 1790 ൽ ജനറൽ ജോസിയ ഹാർമറിന്റെയും (General Josiah Harmar) 1791 ൽ ജനറൽ ആർതർ സെൻറ് ക്ലെയറിൻറയും (General Arthur St. Clair) നേതൃത്വത്തിലുള്ള ഐക്യനാടുകളുടെ സൈന്യങ്ങളെ പരാജയപ്പെടുത്തി. 1791 ലെ സൈനികപരാജയം “സെൻറ്. ക്ലെയേർസ് ഡിഫീറ്റ്” (St. Clair's Defeat) എന്നറിയപ്പെടുന്നു.

1794 ൽ ജനറൽ ആൻറണി വെയിൻ (General Anthony Wayne) മയാമികളെയും മറ്റ് അമേരിക്കൻ ഇന്ത്യൻ വർഗ്ഗങ്ങളെയും “ബാറ്റിൽ ഓഫ് ഫാളൻ റ്റിംബേർസ് (Battle of Fallen Timbers) എന്നറിയപ്പെടുന്ന യുദ്ധത്തിൽ ഒഹിയോ ഭൂമികളിൽ വച്ച് പരാജയപ്പെടുത്തി. മയാമികളും ഒഹിയോയിൽ ഉടനീളം അധിവസിച്ചിരുന്ന മറ്റ് അമേരിക്കൻ ഇന്ത്യൻ വർഗ്ഗങ്ങളും കീഴടങ്ങാൻ നിർബന്ധിതരാവുകയും “ട്രീറ്റി ഓഫ് ഗ്രീൻവില്ലെ” (Treaty of Greeneville) അനുസരിച്ച് തങ്ങളുടെ പിതൃഭൂമിയിൽ ഭൂരിഭാഗവും വെള്ളക്കാർക്ക് ഒഴിഞ്ഞു കൊടുക്കേണ്ടി വരുകുയും ചെയ്തു. 1818 ൽ ഐക്യനാടുകൾ മയാമികളോട് തങ്ങളുടെ അധീനതയിലുള്ള അവസാനത്തെ റിസർവ്വേഷനും ഒഴിഞ്ഞു പോകുവാൻ നിർബന്ധം ചെലുത്തി. മാറിത്താമസിക്കാൻ നിർബന്ധിതരായ മയാമികളിൽ അനേകംപേർ ഇന്ത്യനായിൽ കുടിയേറി. എന്നാൽ 1850 കളിൽ ഒരിക്കൽക്കൂടി ഫെഡറൽ സർക്കാർ മയാമികളിൽ അനേകം പേരെ കൻസാസിലേയ്ക്കു മാറ്റിത്താമസിപ്പിക്കുകയും കുറച്ചുപേരെ ഇന്ത്യാനായിൽ വസിക്കുവാൻ അനുവദിക്കുകയും ചെയ്തു.
“ഒഹിയോ മയാമി”യിലെ സന്തതിപരമ്പരകൾ ഫെഡറൽ അംഗീകാരം സിദ്ധിച്ച “മയാമി ട്രൈബ് ഓഫ് ഒക്ലാഹോമ”യിലെ അംഗങ്ങളാണ്. എന്നാൽ “മയാമി നേഷൻ ഓഫ് ഇന്ത്യന”യ്ക്ക് ഫെഡറൽ അംഗീകാരം ലഭ്യമായിട്ടില്ല.


</doc>
<doc id="360412" url="https://ml.wikipedia.org/wiki?curid=360412" title="ആലിയ">
ആലിയ

ഒരു അമേരിക്കൻ ഗായികയും നർത്തകിയും അഭിനേത്രിയും, മോഡലുമായിരുന്നു ആലിയ ഡാന ഹാട്ടൺ (/ɑːˈliːə/; ജനുവരി 16, 1979 – ആഗസ്റ്റ് 25, 2001). ആർ.കെല്ലിയുമായിട്ടുള്ള ആലിയായുടെ നിയമവിരുദ്ധമായ വിവാഹം വളരെ വിവാദം സൃഷ്ടിച്ചിരുന്നു.

ആഗസ്റ്റ് 25, 2001 നു ബഹാമാസ് - ൽ നടന്ന ഒരു വിമാനപകടത്തിൽ ആലിയയും എട്ടു പേരും കൊല്ലപ്പെട്ടു. മരണശേഷവും ആലിയയുടെ സംഗീത ആൽബങ്ങൾ വാണിജ്യപരമായി വലിയ വിജയകരമായിരുന്നു. ഏകദേശം 3 കോടിയോളം ആൽബങ്ങൾ ആലിയയുടെതായി വിറ്റഴിച്ചിട്ടുണ്ട്. ആനുകാലിക ആർ&ബി പോപ്‌ സംഗീതം, ഹിപ് ഹോപ് സംഗീത ശൈലികളെ പരിപോഷിപ്പിക്കുന്നതിൽ ആലിയാ വളരെയധികം സഹായിച്ചിട്ടുണ്ട്., ഇത് ഇവരെ "ആർ&ബി സംഗീതത്തിന്റെ രാജകുമാരി", "അർബൻ പോപ് സംഗീതത്തിന്റെ രാജ്ഞി" എന്നീ അപരനാമങ്ങളിൽ അറിയപ്പെടാൻ കാരണമായി.


</doc>
<doc id="360418" url="https://ml.wikipedia.org/wiki?curid=360418" title="ലക്ഷദീപ സമർപ്പണം">
ലക്ഷദീപ സമർപ്പണം

ക്ഷേത്രത്തിൽ ഒരു ലക്ഷം ദീപങ്ങൾ ഒരുമിച്ചു കത്തിച്ചു വയ്ക്കുന്ന ചടങ്ങാണ് 'ലക്ഷദീപ സമർപ്പണം'. ത്രിസന്ധ്യയിൽ ലക്ഷദീപം തെളിയിച്ച് ചടങ്ങ് നടത്തുന്നു. ചടങ്ങ് തുടങ്ങുന്നതോടെ ക്ഷേത്ര പരിസരം പ്രഭാപൂരിതമാകുകയും കണ്ണിനും മനസ്സിനും ഒരുപോലെ ഭക്‌തിയുടെ പരമാനന്ദം നൽകുകയും ചെയ്യും.

ഗ്രാമത്തിന്റെ സർവ്വശ്വൈര്യമാണ് ലക്ഷദീപ സമർപ്പണം കൊണ്ട് ലക്ഷ്യമിടുന്നത്. പുതുതലമുറയെ ക്ഷേത്രാചാരങ്ങളുമായി ബന്ധിപ്പിക്കുന്നതിനും ഇതിലൂടെ സാധിക്കുന്നു. ഓരോ ഭക്‌തകുടുംബത്തിൽ നിന്നുള്ള എല്ലാ അംഗങ്ങളുടേയും പേരിൽ ഓരോ വിളക്ക് തെളിയിക്കുന്നതാണ് ചടങ്ങ്. 
ആരാധനാലയങ്ങളിലെ ചുറ്റുവിളക്കുകൾക്ക് പുറമേ, പ്രത്യേക ചിരാതുകൾ പല തട്ടുകളിലായി ക്രമീകരിച്ച് വിളക്കു കൊളുത്തുന്നു. എള്ളെണ്ണ ഉപയോഗിച്ചാണ് പൊതുവേ വിളക്കുതിരി കത്തിക്കുന്നത്. നെയ്യ് ഉപയോഗിച്ചും വിളക്കു കത്തിക്കാറുണ്ട്.


</doc>
<doc id="360421" url="https://ml.wikipedia.org/wiki?curid=360421" title="നീർകാരിത്തുമ്പ">
നീർകാരിത്തുമ്പ

ബൾസാമിനേസീ സസ്യകുടുംബത്തിലെ ഒരു ജനുസാണ് ഹൈഡ്രോസെറ. . ഈ ജനുസിൽ ഉള്ള ഏകസ്പീഷിസാണ് തെക്കുകിഴക്കേ ഏഷ്യയിൽ കാണുന്ന നീർകാരിത്തുമ്പ. ഈ കുടുംബത്തിലെ രണ്ടാമത്തെ ജനുസാണ് "ഇമ്പേഷ്യൻസ്".


</doc>
<doc id="360425" url="https://ml.wikipedia.org/wiki?curid=360425" title="മകര സംക്രാന്തി">
മകര സംക്രാന്തി

ഒരു ഹൈന്ദവ ഉത്സവമാണ് മകര സംക്രാന്തി(Makar Sankranti). ദക്ഷിണായനത്തിൽ നിന്നും ഉത്തരായനത്തിലേയ്ക്കുള്ള സൂര്യഭഗവാന്റെ സഞ്ചാരം ആരംഭം കുറിക്കുന്ന ദിവസമാണ് മകരസംക്രാന്തിയായി ആഘോഷിക്കുന്നത്. മകരമാസത്തിന്റെ തുടക്കത്തിലായിരുന്നു മുൻകാലത്തു ഉത്തരായനം ആരംഭിച്ചിരുന്നത്. ഇതിനാൽ ഭാരതത്തിലുടനീളം ജനുവരി 14-നോ അല്ലെങ്കിൽ 15-നോ മകരസംക്രാന്തി ആഘോഷിക്കപ്പെടുന്നു. എന്നാൽ ഭൂമിയുടെ അയനം നിമിത്തം ഇന്ന് ഉത്തരായനം ആരംഭിക്കുന്നത് ഡിസംബർ 23 (Winter Solstice) -ന്റെ അന്നാണ്. 

പ്രശസ്തമായ ശബരിമല ശ്രീ അയ്യപ്പസ്വാമി ക്ഷേത്രം പോലുള്ള പല ക്ഷേത്രങ്ങളിലും വലിയ രീതിയിലുള്ള ആഘോഷങ്ങൾ മകരസംക്രാന്തിയോടനുബന്ധിച്ച് നടന്നുവരുന്നു.


</doc>
<doc id="360426" url="https://ml.wikipedia.org/wiki?curid=360426" title="സെനെക ഇന്ത്യൻ ജനത">
സെനെക ഇന്ത്യൻ ജനത

“സെനെക” (Seneca)  വടക്കേ അമേരിക്കയിൽ അധിവസിക്കുന്നതും ഇറോക്യൻ ഭാഷ സംസാരിക്കുന്നതുമായ തദ്ദേശീയ അമേരിക്കൻ ഇന്ത്യൻ വംശക്കാരുടെ ഒരു കൂട്ടമാണ്. ചരിത്രപരമായി ഇവർ ജീവിച്ചിരുന്ന മേഖല, ഒൻറാറിയോ തടാകത്തിന് തെക്കുവശത്താണ്. ഈ ജനത, 1765 നും 1783നും ഇടയ്ക്കു നടന്ന അമേരിക്കൻ സ്വാതന്ത്ര്യസമരകാലത്തിനു മുമ്പ് ഭൂഖണ്ഡത്തിന്റെ ഏറ്റവും പടിഞ്ഞാറേ അറ്റത്ത് ന്യൂയോർക്ക് പ്രദേശത്ത് നിലവിലിരുന്ന “സിക്സ് നേഷൻസ്” അഥവാ “ഇറോക്യൂസ് ലീഗ്” (Haudenosaunee) എന്നറിയപ്പെട്ടിരുന്ന "ദീർഘകാല സഖ്യമായിരുന്നു". ഇറോക്യൂസ് ലീഗിലെ (അവരുടെ ഭാക്ഷയിൽ “"Kanonsionni”) മറ്റ് അംഗരാഷ്ട്രങ്ങൾ മൊഹാവ്ക്, ഒനെയ്ഡ, കയൂഗ, ഒനൊൻഡാഗ, ടുസ്കാറോറ എന്നിവയായിരുന്നു." 

ഇരുപത്തിയൊന്നാം നൂറ്റാണ്ടിൽ അമേരിക്കൻ ഐക്യനാടുകളിൽ മാത്രം, ഫെഡറൽ അംഗീകാരം ലഭിച്ച മൂന്നു സെനെക ഗോത്രങ്ങളിലായി 10,000 അംഗങ്ങളുണ്ട്. ഇവയിൽ രണ്ട് ഗോത്രങ്ങൾ ന്യൂയോർക്കിൽ ബഫലോയ്ക്കു സമീപം “സെനെക നേഷൻ ഓഫ് ന്യൂയോർക്കിലെ” രണ്ടു റിസർവ്വേഷനുകളിലായും “റ്റൊനവാൻഡ” ബാൻറ് ഓഫ് സെനക നേറ്റീവ അമേരിക്കൻ റിസർവ്വേഷനിലും” ഒക്ലാഹോമയിലെ “സെനെക-കയൂഗ” നേഷനിലുമായാണുള്ളത്. ഇന്ത്യൻ റിമൂവൽ ആക്ടിന്റെ കാലത്ത് ഒഹിയോയിൽ നിന്ന് എത്തിയവരാണ് സെനെക-കയൂഗ നേഷനിലുള്ളവരുടെ പൂർവ്വികർ. അതുകൂടാതെ ഏകദേശം 1,000 സെനെകാ ഇന്ത്യക്കാർ കാനഡയിലെ ബ്രാൻറഫോർഡിനു സമീപം ഒൻറാറിയോയിൽ "സിക്സ് നേഷൻസ് ഓഫ് ദ ഗ്രാൻഡ് റിവർ ഫസ്റ്റ് നേഷൻ” റസർവ്വേഷനിൽ വസിക്കുന്നു. ഇവർ യഥാർത്ഥത്തിൽ, അമേരിക്കൻ സ്വാതന്ത്ര്യസമരകാലത്ത് ഐക്യനാടുകൾക്കെതിരെ ബ്രിട്ടീഷുകാരോടൊപ്പം സഖ്യം ചെയ്യുകയും പിന്നീട് തങ്ങളുടെ ഭൂരിപക്ഷം ഭൂമിയും നിർബന്ധപൂർവ്വം ഐക്യനാടുകൾക്ക് അടിയറ വയ്ക്കേണ്ടിവന്ന സെനെക വർഗ്ഗക്കാരുടെ പിൻഗാമികളാണ്.


</doc>
<doc id="360430" url="https://ml.wikipedia.org/wiki?curid=360430" title="ജൊനാഥൻ ഒവൻ">
ജൊനാഥൻ ഒവൻ

സ്‌കോട്ടിഷ് കലാകാരനാണ് ജൊനാഥൻ ഒവൻ(ജനനം ː1973). ലണ്ടനിലെ എഡിൻബർഗ് കേന്ദ്രീകരിച്ചു പ്രവർത്തിക്കുന്നു. 
1973 ൽ ലിവർപൂളിൽ ജനിച്ചു. എഡിൻബർഗ് കോളേജ് ഓഫ് ആർട്ടിൽ നിന്ന് എം.എഫ്.എ ബിരുദം നേടി. 
കൊച്ചി മുസിരിസ് ബിനാലെ 2016ൽ, പെപ്പർ ഹൗസിൽ ഒവന്റെ 'അൺടൈറ്റിൽഡ്' പരമ്പരയിലെ ഒരു പെൺശിൽപ്പത്തിന്റെ മുഖം പ്രദർശിപ്പിച്ചിരുന്നു. നശിപ്പിക്കപ്പെട്ട മുഖത്തിന്റെ സ്ഥാനത്ത് ഒരു ഗോളവും ചങ്ങലക്കണ്ണിയും മാത്രം. മാർബിൾ പ്രതിമകളെ സൂക്ഷ്മമായി കൊത്തുപണിയിലൂടെ പരസ്പരബന്ധമില്ലാത്ത ഭാഗങ്ങളാക്കി മാറ്റുന്നതാണ് അദ്ദേഹത്തിന്റെ രീതി. പുതിയ ശില്പഭാഷയിൽ പ്രാചീന ശില്പത്തെ മാറ്റി രചിക്കാൻ ശ്രമിക്കുകയാണ്. എടുത്തുമാറ്റലുകളിലൂടെയാണ് ഓവെന്റെ കലാസൃഷ്ടികളെല്ലാം രൂപപ്പെടുന്നത്. ഇദ്ദേഹത്തിന്റെ ശിൽപങ്ങൾ - എല്ലാം പേരില്ലാത്തവ - ഒരേ രീതിയിലാണ് നിർമ്മിക്കപ്പെടുന്നത്. 

1875ൽ ഫ്രാൻസിൽ നിർമ്മിക്കപ്പെട്ട സൈനികന്റെ ശില്പത്തെയും ജൊനാഥൻ അൺടൈറ്റിൽഡ് പരമ്പരയിൽ പുനരവതരിപ്പിച്ചിട്ടുണ്ട്. സ്ത്രീശില്പത്തെപ്പോലെ ഇവിടെയും മുഖം നശിപ്പിച്ച് അധികാരചിഹ്നങ്ങളുള്ള കബന്ധമായി മാറ്റിയെടുത്തു. മാർബിൾ രൂപങ്ങൾ നിരത്തിയ മുറിയിലെ ചുവരുകളിൽ ഫോട്ടോ എഡിറ്റിങ് സോഫ്റ്റ്‌വെയറുകൾ ഉപയോഗിച്ച് പകുതി മായ്ച്ചു കളഞ്ഞ ഫോട്ടോഗ്രാഫുകളും സിനിമാദൃശ്യങ്ങളും പതിപ്പിച്ചിട്ടുണ്ട്.

̈* സ്കോട്ടിഷ് എൻഡാർക്ക്മെന്റ്(The Scottish Endarkenment)


</doc>
<doc id="360433" url="https://ml.wikipedia.org/wiki?curid=360433" title="അതിരമ്പുഴ">
അതിരമ്പുഴ

അതിരമ്പുഴ കോട്ടയം ജില്ലയിലെ ഒരു ചെറിയ പട്ടണമാണ്. കോട്ടയത്തുനിന്നും അതിരമ്പുഴ 10 കിലോമീറ്റർ വടക്ക് ആയിട്ടാണ് സ്ഥിതി ചെയ്യുന്നത്. ഏറ്റുമാനൂർ 3 കിലോമീറ്ററും ദേശീയപാത 1 ൽ നിന്നും 2 കിലോമീറ്റർ അകലെയാണീ സ്ഥലം.
തിരുവിതാംകൂറിലെ ഏറ്റവും പഴയ വാണിജ്യകേന്ദ്രങ്ങളിലൊന്നാണിത്. അതിരമ്പുഴയിലാണ് മഹാത്മാഗാന്ധി സർവ്വകലാശാല സ്ഥിതിചെയ്യുന്നത്. 
ഏറ്റുമാനൂർ റെയിൽവേസ്റ്റേഷൻ അതിരമ്പുഴയിലാണ് സ്ഥിതിചെയ്യുന്നത്. 
ഏറ്റുമാനൂരപ്പൻ കോളജ്
ഗവ.ഐ ടി ഐ ഏറ്റുമാനൂർ



</doc>
<doc id="360435" url="https://ml.wikipedia.org/wiki?curid=360435" title="നേരറിയും നേരത്ത്">
നേരറിയും നേരത്ത്

നേരറിയും നേരത്ത് 1985-ൽ ഇറങ്ങിയ സലാം ചെമ്പഴന്തി സഹ്രുദയ ചിത്രക്കു വേണ്ടി സംവിധാനിച്ച ഒരു മലയാളചലച്ചിത്രമാണ്. പ്രേംനസീർ, ശങ്കർ, രതീഷ് എന്നിവർ പ്രധാന കഥാപാത്രങ്ങളും, ടി.ജി. രവി, ഉണ്ണിമേരി, രോഹിണി തുടങ്ങിയവർ മറ്റു പ്രധാന കഥാപാത്രങ്ങളും അവതരിപ്പിക്കുന്നു. 


സംഗീതം ജോൺസണും ഗാനരചന എഴചെറി രാമചന്ദ്രനുമാണ്. 


</doc>
<doc id="360440" url="https://ml.wikipedia.org/wiki?curid=360440" title="എരുമേലിയുടെ ചരിത്രം">
എരുമേലിയുടെ ചരിത്രം

എരുമകൊല്ലി എന്ന പേരിൽ പ്രാചീനകാലത്ത് അറിയപ്പെട്ടിരുന്ന ഈ ഗ്രാമം കോട്ടയം ജില്ലയുടെ തെക്കുകിഴക്കായി സ്ഥിതി ചെയ്യുന്നു. ഹൈന്ദവ തീർത്ഥാടനകേന്ദ്രമായ ശബരിമലയിലേയ്ക്കുള്ള പ്രധാന പാതയിലാണ് ഈ ഗ്രാമം സ്ഥിതി ചെയ്യുന്നത്. ശബരിമല തീർത്ഥാടകരുടെ ഒരു പ്രധാന ഇടത്താവളം കൂടിയാണിത്.

എരുമേലി എന്ന നാമം ഈ പ്രദേശത്തിനു ചാർത്തിക്കിട്ടിയത് "എരുമകൊല്ലി" (Killed the buffalo) എന്ന പേരിൽനിനാണ്. പുരാണമനുസരിച്ച് ഭഗവാൻ അയ്യപ്പൻ പുലിപ്പാൽ തേടിയുള്ള യാത്രയിൽ കാനനമദ്ധ്യത്തിൽ വച്ച് "മഹിഷി"യെ വധിച്ചത് ഈ സ്ഥലത്തു നിന്നാണെന്നു വിശ്വസിക്കപ്പെടുന്നു. മഹിഷി എന്ന വാക്കിന് മലയാളത്തിൽ എരുമ എന്ന പദമാണ് വരുന്നത്. മഹിഷിയുടെ രക്തം വീണ രുധിരക്കുളം ഇവിടെ സ്ഥിതിചെയ്യുന്നു. എരുമകൊല്ലി കാലങ്ങളായുള്ള പ്രയോഗത്തിലൂടെ എരുമേലിയായിത്തീർന്നു. 

അയ്യപ്പൻ പ്രധാനമായും തെക്കേ ഇന്ത്യയിലെ ഒരു പ്രധാന ഹൈന്ദവ ആരാധനാമൂർത്തിയാകുന്നു. ശിവന്റെയും വിഷ്ണുവിന്റെ അവതാരമായ മോഹിനിയുടെയും പുത്രനായിട്ടാണ് അയ്യപ്പൻ ജനിച്ചത് എന്നാണ് ഐതിഹ്യം. അതിനാൽ അയ്യപ്പൻ ഹരിഹരസുതൻ എന്ന പേരിലും അറിയപ്പെടുന്നു (ഹരി-വിഷ്ണു, ഹരൻ-ശിവൻ). എന്നാൽ ഹിന്ദു ദേവനാക്കപ്പെട്ട ശ്രീ ബുദ്ധനാണ് അയ്യപ്പൻ എന്നും ഒരു വിശ്വാസം നിലവിലുണ്ട്.

വാവരുടെയും അയ്യപ്പന്റെയും കൂട്ടുകെട്ടിനെക്കുറിച്ച് അനേകം ഐതിഹ്യങ്ങൾ നിലനിൽക്കുന്നു. അദ്ദേഹം അറേബ്യയിൽനിന്നു കുടിയേറിയ ഒരു മുസ്ലിം ദിവ്യനായിരുന്നുവെന്നു കുറച്ചുപേർ വിശ്വസിക്കുന്നു. മറ്റുള്ളവർ കേരളതീരത്ത് കൊള്ളയടിക്കാനെത്തിയ കടൽക്കൊള്ളക്കാരുടെ നേതാവായിരുന്നു അദ്ദേഹമെന്നു വിശ്വസിക്കുന്നു. ഭഗവാൻ അയ്യപ്പനുമായുള്ള ഏറ്റുമുട്ടലിൽ വാവർ പരാജയപ്പെട്ടു. ഈ ചെറുപ്പക്കാരന്റെ വീരശൂരത്വത്തിൽ ആകൃഷ്ടനായ അയ്യപ്പൻ അദ്ദേഹത്തെ തന്നോടൊപ്പം കൂട്ടുകയും വിട്ടുപിരിയാത്ത കൂട്ടുകാരായിത്തീരുകയും ചെയ്തു. പർവ്വതങ്ങൾ നിറഞ്ഞ ദുർഘട പ്രദേശത്ത് പിന്നീടുണ്ടായ യുദ്ധങ്ങളിൽ വാവർ അയ്യപ്പനെ സഹായിച്ചിരുന്നു. കാലങ്ങൾ പോകവേ കടുത്തസ്വാമിയെപ്പോലെ വാവരും അയ്യപ്പന്റെ കടുത്ത ആരാധകനായിത്തീരുകയും വാവർ സ്വാമി എന്നറിയപ്പെടുകയും ചെയ്തു. ശബരിമലയിലെ വാവരുടെ ആരാധനാലയത്തിൽ സൂക്ഷിക്കപ്പെട്ടിരിക്കുന്ന വാൾ വാവരിലെ മഹായോദ്ധാവിനെ വെളിവാക്കുന്നതാണ്. വാവർ സ്വാമിയ്ക്കായി ഒരു പള്ളി എരുമേലിയിൽ പടുത്തുയർത്തുവാൻ അയ്യപ്പൻ പന്തളദേശത്തെ രാജാവിനോട് നിർദ്ദേശിച്ചുവെന്ന് വിശ്വസിക്കപ്പെടുന്നു

ശബരിമലയുടെ കവാടമായിട്ടാണ് എരുമേലി കണക്കാക്കപ്പെടുന്നത്. അയ്യപ്പഭക്തന്മാരുടെ ഒരു പ്രധാന ആരാധനാകേന്ദ്രമാണ് എരുമേലി. 

ശബരിമലയിലേയ്ക്ക് നേരിട്ട് എളുപ്പത്തിലെത്താൻ സാധിക്കുന്ന രണ്ടു പ്രധാന പാതകൾ എരുമേലി വഴിയാണ് കടന്നുപോകുന്നു. ഇതിലൊന്ന് ശബരിമലയിലേയ്ക്കുള്ള കാൽനട പാതയാണ്. ഇത് എരുമേലിയിൽ നിന്ന് കാളകെട്ടി, അഴുത, ഇഞ്ചിപ്പാറ, കരിമല വഴി 45 കിലോമീറ്റർ ദൂരം താണ്ടി ശബരിമലയിലെത്തുന്നു. രണ്ടാമത്തേത് വാഹനഗതാഗത യോഗ്യമായതാണ്. ഇത് എരുമേലിയിൽ നിന്ന് മുക്കൂട്ടുതറ, മുട്ടപ്പള്ളി, പാണപിലാവ്, കണമല വഴി 46 കിലോമീറ്റർ (28.6 മൈൽ) ദൂരമുള്ള ടാർ ചെയ്ത വഴിയാണ്.

ഈ പ്രദേശം നിലനിൽക്കുന്ന അക്ഷാംശവും രേഖാംശവും 9.4710933°N 76.7650384°E ആണ്. എരുമേലി പഞ്ചായത്ത് സ്ഥിതി ചെയ്യുന്നത് കാഞ്ഞിരപ്പള്ളി - പത്തനംതിട്ട പാതയിലാണ്. മണിമലയാർ എരുമേലിയ്ക്കു സമീപം കൊരട്ടി എന്ന സ്ഥലത്തുകൂടി ഒഴുകുന്നു. ഈ പ്രദേശത്തെത്തുമ്പോൾ ഇത് "കൊരട്ടിയാർ" എന്ന അപരനാമത്തിൽ അറിയപ്പെടുന്നു. ഹൈറേഞ്ചിന്റെ കവാടം എന്നറിയപ്പെടുന്ന മുണ്ടക്കയം, എരുമേലിയിൽ നിന്ന് 14 കിലോമീറ്റർ ദൂരത്തിലാണ് സ്ഥിതി ചെയ്യുന്നത്. ലോക മലയാളി അസോസിയേഷനും സർക്കാരും, കേരളത്തിൽ പുതുതായി നിർമ്മിക്കുവാനുദ്ദേശിക്കുന്ന വിമാനത്താവളത്തിനുവേണ്ടി മറ്റു രണ്ടു പ്രദേശങ്ങൾക്കൊപ്പം എരുമേലി ഗ്രാമത്തിനടുത്തുള്ള ചെറുവള്ളി എസ്റ്റേറ്റിനെയും പരിഗണിക്കുന്നു. ഈ നിർദ്ദേശം കേരള സർക്കാരിന്റെ സജീവ പരിഗണനയിലുള്ള വിഷയമാണ്. എരുമേലിയിൽ നിന്ന് 13 കിലോമീറ്റർ (8.1 മൈൽ) ദൂരത്തിലാണ് പത്തനം തിട്ട ജില്ലയിലെ വെച്ചൂച്ചിറയ്ക്കു സമീപം സ്ഥിതി ചെയ്യുന്ന നയനമനോഹരമായ " പെരുന്തേനരുവി" വെള്ളച്ചാട്ടം സ്ഥിതി ചെയ്യുന്നത്. 

2011 ലെ ഇന്ത്യൻ സർക്കാർ കനേഷുമാരി കണക്കുകൾ പ്രകാരം എരുമേലിയിലെ ജനസംഖ്യ 38,890 ആണ്. ഇതിൽ 21,199 പേർ പുരുഷ പ്രജകളും 22230 പേർ സ്ത്രീ ജനങ്ങളുമാണ്. ഇവടുത്തെ സാക്ഷരത പുരുഷന്മാരുടെയിടെയിൽ 97.53 ശതമാനവും സ്ത്രീകളുടെയിടെയിൽ 95.71 ശതമാനവുമാണ്. 

എരുമേലി പഞ്ചായത്ത് രൂപീകരിക്കപ്പെടുന്നത് 1953 ആഗസ്റ്റ് 15 ആം തീയതിയായിരുന്നു. 82.36 ചതുരശ്ര കിലോമിറ്റർ പ്രദേശത്തായി പരന്നുകിടക്കുന്ന ഈ പ്രദേശത്തിന്റെ 40% ഭാഗങ്ങൾ നിബിഢ വനങ്ങളാണ്. പഞ്ചായത്തിന്റെ വടക്കു ഭാഗത്തായി പാറത്തോട്, കാഞ്ഞിരപ്പള്ളി, മുണ്ടക്കയം പഞ്ചായത്തുകളും കിഴക്കും തെക്കും ഭാഗങ്ങളിൽ ചിറ്റാർ പഞ്ചായത്തും മണിമല, ചിറക്കടവ് പഞ്ചായത്തുകൾ പടിഞ്ഞാറുമായി അതിരിടുന്നു. ഭരണസൌകര്യാർത്ഥം പഞ്ചായത്ത് 22 വാർഡുകളായി വിഭജിക്കപ്പെട്ടിരിക്കുന്നു. 

ഈ പഞ്ചായത്തിലെ ഭൂരിപക്ഷം ജനങ്ങളും കാർഷികവൃത്തി ചെയ്യുന്നവരാണ്. മറ്റുള്ളവർ കച്ചവടെ ഉപജീവനമാർഗ്ഗമായി സ്വീകരിച്ചിരിക്കുന്നു. പഞ്ചായത്തിനു ചുറ്റുപാടുമായി റബ്ബർ തോട്ടങ്ങൾ വ്യാപിച്ചു കിടക്കുന്നു. മുമ്പ് ചെറിയൊരു ഗ്രാമമായിരുന്ന ഇവിടം ഇപ്പോൾ വികസനപ്രവർത്തനങ്ങളിലൂടെ പട്ടണമായി വളർന്നുകൊണ്ടിരിക്കുന്നു. 

ശബരിമലയിലേക്കുള്ള പ്രവേശന കവാടമായാണ് എരുമേലി അറിയപ്പെടുന്നത്.

എരുമേലി പഞ്ചായത്തിലെ ഒരു പ്രധാന ആഘോഷമാണ് "പേട്ടതുള്ളൽ" എന്നപേരിൽ അറിയപ്പെടുന്നത്. ഇത് മതപരമായ ഒരു ആഘോഷമാണ്. അയ്യപ്പ ഭഗവാൻ മഹിഷിയെ വധിച്ചതിന്റെ ഓർമ്മപ്പെടുത്തലായാണ് ഈ ആഘോഷം കണക്കാക്കപ്പെടുന്നത്. മലയാളമാസം വൃശ്ചികത്തിലും ധനുവിലുമാണ് (ഡിസംബർ, ജനുവരി മാസങ്ങൾ) പേട്ടതള്ളൽ നടക്കാറുള്ളത്. 

ശബരിമല തീർത്ഥാടനത്തോടനുബന്ധിച്ച് വൃശ്ചിക-ധനു (ഡിസംബർ മുതൽ ജനുവരി വരെ) മാസങ്ങളിൽ നാദസ്വരങ്ങളുടെയും വാദ്യങ്ങളുടെയും അകമ്പടിയോടെ വ്രതമെടുക്കുന്ന അയ്യപ്പഭക്തന്മാർ നടത്തുന്ന തുള്ളലാണ് പേട്ടതുള്ളൽ എന്നപേരിൽ അറിയപ്പെടുന്നത്. അയ്യപ്പഭക്തന്മാർ (സ്ത്രീപുരുഷന്മാരും കുട്ടികളുമുൾപ്പെടെ) തങ്ങളുടെ ശരീരത്തിലാകമാനം ഭസ്മവും വിവിധ നിറങ്ങലിലുള്ള സിന്ദൂരവും അണിഞ്ഞ്, തലയിൽ ബലൂൺ (ഇക്കാലത്ത് ബലൂൺ നിരോധിക്കപ്പെട്ടിരിക്കുന്നു) കയ്യിൽ മരം കൊണ്ടുള്ള കത്തി, ഗദ എന്നിവയേന്തിയും കൈകളിൽ “തൂപ്പ്” എന്ന പേരിൽ അറിയപ്പെടുന്ന മരത്തിന്റെ ചവറുകളും രണ്ടു കന്നി അയ്യപ്പന്മാർ തോളുകളിലേന്തിയ 8 അടി നീളമുള്ള ‘വേട്ടക്കമ്പിൽ” മഹിഷിയുടെ ജഢത്തെ അനുസ്മരിപ്പിക്കും വിധം കെട്ടിത്തൂക്കിയ കറുത്ത കമ്പിളിപ്പുതപ്പിനുള്ളിൽ പച്ചക്കറികളും മറ്റും നിറച്ച് തൂക്കിയിട്ടാണ് തുള്ളൽ നട്ത്തുന്നത്. കന്നി അയ്യപ്പൻമാർ കൂടുതലുണ്ടെങ്കിൽ ഈ വിധം വേട്ടക്കമ്പുകൾ കൂടുതൽ ഉപയോഗിക്കുന്നു. അവർ ഈ സമയം “അയ്യപ്പത്തിന്തക്കത്തോം, സ്വാമി തിന്തക്കത്തോം” എന്ന ശരണമന്ത്രങ്ങൾ ഉഛരിക്കുന്നു. അതോടൊപ്പെം ശരക്കോൽ എന്നറിയപ്പെടുന്ന അമ്പിനെ അനുസ്മരിപ്പിക്കുന്ന ചെറു കോലുകളുമേന്തിയിട്ടുണ്ടാകും. ഈ ശരക്കോൽ അവസാനം സന്നിധാനത്തിനു സമീപമുള്ള ശരം കുത്തിയിലാണ് നിക്ഷേപിക്കേണ്ടത്. കന്നി അയ്യപ്പന്മാർ എരുമേലി വഴി മാത്രമേ ശബരിമലയിൽ പ്രവേശിക്കുവാൻ പാടുള്ളു എന്നാണ്. ഏതെങ്കിലും കാലത്ത് കന്നി അയ്യപ്പന്മാർ ഇല്ലാതെ വരുകയും കല്ലിടും കുന്നിൽ കല്ലുകൾ ഇടാതെ വരുകയും ചെയ്താൽ മഹിഷി ഉയിർത്തെഴുന്നേൽക്കുമെന്നാണ് വിശ്വസിക്കപ്പെടുന്നത്. പേട്ടതുള്ളൽ ആരംഭിക്കുന്നത് ടൌണിനു മദ്ധ്യത്തിലുള്ള ചെറിയ അമ്പലത്തിൽനിന്നാണ്. ഇത് തുടങ്ങുന്നതിനു മുമ്പായി വെറ്റില പാക്കിന്റെ അകമ്പടിയോടെ ഒരു നാണയം ഇരുമുടിക്കെട്ടിൽ നിക്ഷേപിച്ച് നമസ്ക്കരിക്കുന്നു. ഈ ഇരുമുടിക്കെട്ടിനെ “പുണ്യപാമച്ചുമട്” എന്നാണ് വിശേഷിപ്പിക്കുന്നത്. കോട്ടപ്പടിയിൽ നാളികേരം ഉരുട്ടി ചെറിയ അമ്പലത്തിൽ ദർശനം നടത്തി തുള്ളൽ ആരംഭിക്കുന്നു. ഒരോ സംഘത്തിലും പെരിയസ്വാമി എന്നറിയപ്പെടുന്ന ഒരു നായകൻ ഉണ്ടാകും. ഇദ്ദേഹത്തിന് തുള്ളൽ ആരംഭിക്കുന്നതിനു മുമ്പ് അനുയായികൾ പേട്ടപ്പണം കെട്ടേണ്ടതുണ്ട്. ചെറിയ അമ്പനത്തിൽ നിന്ന് തുള്ളൽ ആരംഭിക്കുന്ന ഭക്തന്മാർ അവിടെ നിന്ന് വാവർ പള്ളിയങ്ങണത്തിൽ പ്രവേശിച്ച് പള്ളിയ്ക്കു വലം വയ്ക്കുന്നു. അവിടെ കാണിക്കയിടുകയും പ്രസാദം വാങ്ങി ഇവിടെ നിന്ന് ഏകദേശം അര കിലോമീറ്റർ ദൂരത്തിലുള്ള വലിയമ്പലത്തിലേയ്ക്കു വാദ്യമേളങ്ങളോടെ പ്രവേശിക്കുന്ന ഇവർ കയ്യിലുള്ള ഇലയും കമ്പുകളും പോലെയുള്ള വസ്തുക്കൾ അവിടെ ഉപേക്ഷിക്കുകയും കുളിച്ചു ശുദ്ധിയായി വീണ്ടും ക്ഷേത്രവും വാവരു സ്വാമിയുടെ പള്ളിയും സന്ദർശിച്ച് കാൽ‌നടയായോ വാഹനമാർഗ്ഗമോ ശബരിമലയിലേയ്ക്കു തിരിക്കുന്നു. കാൽനടക്കാർ പേരൂർതോടു വഴി നിബിഢ വനത്തിലൂടെയാണ് പോകുന്നത്. പോകുന്ന വഴി അഴുത നദിയിൽ കുളിക്കുകയും അവിടെ നിന്നു മുങ്ങിയെടുക്കുന്ന കല്ല് യാത്രാ മദ്ധ്യോയുള്ള കല്ലിടുംകുന്നിലിട്ട് വണങ്ങുന്നു. ഇവിടെനിന്ന് കരിമല, നീലിമല എന്നിവ താണ്ടി ശബരിപീഠത്തിലെത്തി ശരം കുത്തിയിൽ ശരം അർപ്പിച്ച് പതിനെട്ടാം പടി കയറി ഹരിഹരസുതനെ ദർശിക്കുന്നു. പുതിയ പാതകൾ പണി പൂർത്തിയായതോടെ ഭൂരിപക്ഷം ആളുകളും വാഹനങ്ങളിലാണെത്തുന്നത്.

ഈ കാലത്തു തന്നെ വാവർ പള്ളി കേന്ദ്രീകരിച്ച് ചന്ദനക്കുട മഹോത്സവവും നടത്താറുണ്ട്. പണ്ടുകാലങ്ങളിൽ "നേർച്ചപ്പാറ ചന്ദനക്കുടം" എന്ന പേരിൽ ഒരു ആഘോഷം നടത്താറുണ്ടായിരുന്നുവെങ്കിലും കാലക്രമേണം അത് അന്യം നിന്നു പോകുകയും പാറ തന്നെ കയ്യേറ്റവും മറ്റുമായി അപ്രത്യക്ഷമാകുകയും ചെയ്തു. അക്കാലത്ത് ചന്ദനക്കുടത്തോടനുബന്ധിച്ച് വലിയ പാറയുടെ മുകളിലായി കലാപരിപാടികളും വെടിക്കെട്ടും നടത്തിയിരുന്നു.

പഞ്ചായത്തിലെ ആദ്യകാല വിദ്യാഭ്യാസ സ്ഥാപനങ്ങളാണ് സെൻറ് തോമസ് ഹൈസ്ക്കൂൾ, ദേവസ്വം ബോർഡ് ഹൈസ്കൂൾ, വാവർ മേമ്മോറിയൽ ഹൈസ്കൂൾ എന്നിവ. 60 വർഷങ്ങളിലേറെ പഴക്കമുള്ള, എരുമേലി ഫെറോന പള്ളിയുടെ ഉടമസ്ഥതയിലുള്ള സെൻറ് തോമസ് ഹൈസ്കൂളാണ് ഇവയിൽ ഏറ്റവും പഴക്കമുള്ളത്. ക്രസൻറ് പബ്ലിക് സ്കൂൾ, നിർമ്മല എന്നിവ എന്നിയും പ്രമുഖമാണ്. എരുമേലിയിൽ നിന്ന് രണ്ടു കിലോമീറ്റർ ദൂരത്തിൽ, മുക്കൂട്ടുതറയിലേയ്ക്കുള്ള പാതയിൽ സ്ഥിതി ചെയ്യുന്ന എം.ഇ.എസ് കോളജും ഷെർ മൌണ്ട് ആർട്സ് ആൻറ് കൊമേർസ് കോളജും വിദ്യാഭ്യാസ മേഖലയിൽ സ്തുത്യർഹമായ സേവനങ്ങൾ നൽകുന്നു. ഈ രണ്ടു കോളജുകളും മഹാത്മാഗാന്ധി സർവ്വകലാശാലയുമായി അഫിലിയേറ്റ് ചെയ്തിരിക്കുന്നു. മുക്കൂട്ടുതറയിലെ അസ്സീസി ഹോസ്പിറ്റൽ ആൻറ് നർസിംഗ് കോളജ്, കൂവപ്പള്ളിയിലെ അമൽജ്യോതി എൻജിനീയറിങ് കോളജ് എന്നിവ പഞ്ചായത്തിനു വളരെ സമീപസ്ഥമായ പ്രദേശങ്ങളിൽ നിലകൊള്ളുന്നു.

മുണ്ടക്കയം, കാഞ്ഞിരപ്പള്ളി, പൊൻകുന്നം, റാന്നി എന്നീ പട്ടണങ്ങളിലൂടെ എരുമേലി പഞ്ചായത്തിലേയ്ക്കു പ്രവേശിക്കാൻ സാധിക്കുന്നു. കോട്ടയം, എറണാകുളം എന്നീ പ്രദേശങ്ങളിൽ നിന്നും എത്തുന്നവർ പൊൻകുന്നത്ത് നിന്ന് നേരിട്ടോ, അല്ലെങ്കിൽ കാഞ്ഞിരപ്പള്ളി വഴിയോ ആണ് എരുമേലിയിൽ എത്തിച്ചേരുന്നത്. ഹൈറേഞ്ചിൽ നിന്നുള്ളവർ പ്രധാനമായും ഉപയോഗിക്കുന്നത് മുണ്ടക്കയം-എരുമേലി സംസ്ഥാന പാതയാണ്. തലസ്ഥാനമായ തിരുവനന്തപുരത്തേയ്ക്കു പോകുവാൻ റാന്നി വഴിയാണ് പോകേണ്ടത്. NH 183 ദേശീയ പാത എരുമേലിയക്ക് 10 കിലോമീറ്റർ സമീപത്തു കൂടി ഇരുപത്താറാം മൈലിലൂടെയാണ് കടന്നു പോകുന്നത്. 

ഏറ്റവും സമീപസ്ഥമായ റെയൽവേ സ്റ്റേഷനുകൾ, കോട്ടയം, ചെങ്ങന്നൂർ, ചങ്ങനാശേരി, തിരുവല്ല റെയിൽവേസ്റ്റേഷനുകളാണ്. പ്രഖ്യാപിക്കപ്പെട്ട ശബരി റെയിൽപാത കടന്നു പോകേണ്ടതു എരുമേലി പഞ്ചായത്തിലൂടെയാണ്. 

കൊച്ചിൻ അന്താരാഷ്ട്ര വിമാനത്താവളമാണ് (119 km) ഏറ്റവുമടുത്ത വിമാനത്താവളം. തിരുവനന്തപുരം വിമാനത്താവളം 140 കിലോമീറ്റർ അകലെയായി സ്ഥിതി ചെയ്യുന്നു. 

ശബരിമല തീർത്ഥാടകരുടെയും സമീപ ജില്ലകളുടെയും സൌകര്യാർത്ഥം മറ്റു മൂന്നു സ്ഥലങ്ങൾ പരിഗണിച്ചതിനൊപ്പം കേരള സർക്കാരിന് അവകാശപ്പെട്ട ചെറുവള്ളി എസ്റ്റേറ്റിൽ ഒരു എയർപോർട്ട് നിർമ്മിക്കുവാനുള്ള സന്നദ്ധത കേന്ദ്രസർക്കാരും സംസ്ഥാന സർക്കാരും അറിയിച്ചിരുന്നു. ഈ സ്ഥലം സർക്കാർ വകയാണെന്നു കോടതി വിധിച്ചിരുന്നുവെങ്കിലും തർക്കങ്ങൾ വീണ്ടും കോടതിയിലും പുറത്തുമായി നടന്നകൊണ്ടിരിക്കുന്നു. ഒരു വലിയ മേഖലയിൽ വ്യവസായരഹിതമായതും അംബരചുംബികളും മറ്റും ഒഴിവാക്കിയുള്ളതുമായ ഒരു ഗ്രീൻഫീൽഡ് എയർപോർട്ടാണ് ഇവിടെ വിഭാവന ചെയ്യുന്നത്. 




എരുമേലി ഗ്രാമത്തിലെ കാലാവസ്ഥ കോപ്പൻ ( ) ആയി തരം തിരിച്ചിരിക്കുന്നു. വർഷം മുഴുവൻ ആർദ്രമായ കാലാവസ്ഥയാണിവിടെ. വാർഷിക താപനില 31 °C ആണ്. ഏറ്റവും ചൂടു കൂടിയ മാസങ്ങൾ മാർച്ച് മുതൽ ഏപ്രിൽ വരെയാണ്. മെയ് മുതൽ ആഗസ്റ്റ് മാസം വരെയുള്ള കാലയളവിൽ എത്തിച്ചേരുന്ന മൺസൂൺ കൂടിയ അളവിൽ മഴയെ പ്രദാനം ചെയ്യുന്നു. ഈ മേഖലയിലെ വാർഷിക പാതം 2620 മില്ലീമീറ്റർ ആണ്. ഡിസംബർ മുതൽ ഫെബ്രുവരി വരെയുള്ള മാസങ്ങളിൽ ശൈത്യം ആരംഭിക്കുന്നു.


</doc>
<doc id="360448" url="https://ml.wikipedia.org/wiki?curid=360448" title="പാദമുദ്ര">
പാദമുദ്ര

ആർ. സുകുമാരൻ സംവിധാനം ചെയ്ത ആദ്യചലച്ചിത്രമാണ് പാദമുദ്ര. മോഹൻലാൽ ,നെടുമുടി വേണു ,സീമ ,ഉർവ്വശി ,രോഹിണി തുടങ്ങിയ അഭിനേതാക്കളാണ് പ്രധാന കഥാപാത്രങ്ങളെ അവതരിപ്പിച്ചത്.

മാതുപ്പണ്ടാരം, കുട്ടപ്പൻ എന്നീ രണ്ട് കഥാപാത്രങ്ങളെ അവതരിപ്പിച്ച മോഹൻലാലിന് ഈ ചിത്രത്തിലെ അഭിനയത്തിന് 1988-ലെ ഏറ്റവും മികച്ച നടനുള്ള ഫിലിം ഫെയർ അവാർഡ് ലഭിച്ചു. 
നിരൂപകപ്രശംസയും വാണിജ്യവിജയവും നേടിയ ഒരു ചലചിത്രമായിരുന്നു ഇത്.


</doc>
<doc id="360451" url="https://ml.wikipedia.org/wiki?curid=360451" title="കണ്ടൻറ് മാനേജ്മെൻറ് സിസ്റ്റം">
കണ്ടൻറ് മാനേജ്മെൻറ് സിസ്റ്റം

കണ്ടെൻറ് മാനേജ്മെന്റ് സിസ്റ്റം സോഫ്റ്റവെയർ ഒരു വെബ്സൈറ്റ് സൃഷ്ടിക്കാനും പരിപാലിക്കാനും സഹായിക്കുന്നു. ഒരു നല്ല കണ്ടൻറ് മാനേജ്മെൻറ് സിസ്റ്റം ഉപയോഗിച്ച് വെബ്സൈറ്റിൽ ഒരു പ്രോഗ്രാമരുടെ സഹായം ഇല്ലാതെ തന്നെ മാറ്റങ്ങൾ വരുത്താൻ കഴിയും.

പ്രമുഖമായ കണ്ടൻറ് മാനേജ്മെൻറ് സിസ്റ്റം സോഫ്റ്റവെയർകൾ വേർഡ്പ്രസ്സ്,ജൂംല,ഡ്രുപാൽ എന്നിവ PHP പ്രോഗ്രാം ലാംഗ്വേജിലാണ് പ്രവർത്തിക്കുന്നത്. എല്ലാ കണ്ടൻറ് മാനേജ്മെൻറ് സോഫ്റ്റ്വേയറുകളം ഒരു ഡാറ്റാബേസ് നിയന്ത്രണത്തിലാണ് പ്രവർത്തിക്കുന്നത്.

</doc>
<doc id="360457" url="https://ml.wikipedia.org/wiki?curid=360457" title="പാലക്ക്">
പാലക്ക്

പോഷകസമ്പന്നമായ ഇലക്കറി വിളയാണ്‌ പാലക്ക്‌ അഥവാ ഇന്ത്യൻ സ്‌പിനാച്ച്‌. താരതമ്യേന തണുത്ത കാലാവസ്‌ഥയിൽ വളരുന്ന ശീതകാല പച്ചക്കറിവിളയാണ്‌ പാലക്ക്‌. ഉത്തരേന്ത്യക്കാരുടെ ഭക്ഷണത്തിലെ അവിഭാജ്യഘടകമാണ്‌ ഈ ഇലക്കറി

ഇളംതണ്ടുകൾക്കും മൃദുവായ പച്ചയിലകൾക്കും വേണ്ടിയാണ്‌ പാലക്കിന്റെ കൃഷി. മാംസളവും ഹരിതാഭവുമായ ഇലകൾ സലാഡുകളിൽ പച്ചയായി ചേർത്തോ വേവിച്ചു പാചകം ചെയ്‌തോ ഭക്ഷിക്കാം. പനീർ, ഉരുളകിഴങ്ങ്‌, കോളിഫ്‌ളർ, കോഴിയിറച്ചി, തുടങ്ങിയവകൊണ്ടുണ്ടാക്കുന്ന ഭക്ഷണവിഭവങ്ങളിൽ രുചി കൂട്ടുന്ന ചേരുവയായും പാലക്ക്‌ ഉപയോഗിക്കാം.
ഏറ്റവും പോഷകസമ്പന്നമായ ഇലക്കറി വിളകളുടെ മുൻനിരയിലാണ്‌ പാലക്കിന്റെ സ്‌ഥാനം. ശരീരഭാരം കുറക്കുന്നതിനും പ്രമേഹം നിയന്ത്രിക്കുന്നതിനും സ്‌ഥിരഭക്ഷണം സഹായിക്കും. പ്രമേഹരോഗം കൊണ്ടു ശരീരത്തിനു സംഭവിച്ചേക്കാവുന്ന സങ്കീർണതകളെ പാലക്കു തടയും. ഉയർന്ന അളവിൽ പൊട്ടാസ്യം അടങ്ങിയിരിക്കുന്നതിനാൽ രക്‌തസമ്മർദ്ദത്തെയും കറക്കും. ഹൃദയത്തിന്റെ സംരക്ഷണത്തിനും പാലക്കു സ്‌ഥിരമായി ഭക്ഷണത്തിൽ ഉൾപ്പെടുത്തുന്നത്‌ ഉത്തമമാണ്‌. ഉയർന്നതോതിൽ നാരുകൾ അടങ്ങിയ ഇലക്കറിയാണ്‌ പാലക്ക്‌. വൈറ്റമിൻ എ, വൈറ്റമിൻ കെ, വൈറ്റമിൻ ബി, മഗ്നീഷ്യം, കോപ്പർ, സിങ്ക്‌, ഫോസ്‌ഫറസ്‌, തുടങ്ങിയ പോഷകങ്ങളുടെ കലവറയാണ്‌ പാലക്ക്‌.

ഈ ഇലക്കറിവിളയുടെ ഉഷ്‌ണമേഖലാ ഇനങ്ങൾ നാട്ടിൻ പുറങ്ങളിലും വിജയകരമായി കൃഷിചെയ്യാമെന്നു കേരള കാർഷിക സർവകലാശാലയുടെ വെള്ളാനിക്കര ഹോർട്ടികൾച്ചർ കോളജിലെ പച്ചക്കറി കൃഷി വിഭാഗത്തിൽ നടത്തിയ പരീക്ഷണങ്ങൾ തെളിയിക്കുന്നു. സെപ്‌റ്റംബർ മുതൽ മാർച്ചു വരെ മാസങ്ങളിൽ നാട്ടിലെ അടുക്കളതോട്ടങ്ങളിലും മട്ടുപാവുകളിലും വീട്ടുവളപ്പുകളിലെ ഗ്രോബാഗുകളിലുമെല്ലാം പാലക്കു വളർത്തിയെടുക്കാം. ചീരയെക്കാളും എളുപ്പത്തിൽ കൃഷിചെയ്യാവുന്ന ഇലക്കറിയാണ്‌ പാലക്ക്‌. ഊട്ടിപോലെ തണുത്ത കാലാവസ്‌ഥയുള്ള മലമ്പ്രദേശങ്ങളിൽ കൃഷിചെയ്യുന്നുണ്ടെങ്കിലും ദക്ഷിണേന്ത്യയിൽ ഇതിനു പ്രചാരം കുറവാണ്‌. കൊടുംചൂടുള്ള കാലാവസ്‌ഥ പാലക്കിന്റെ വളർച്ചക്കു ഹാനികരമാണ്‌. തണുപ്പുള്ള മലമ്പ്രദേശങ്ങളിൽ ഇത്‌ ആണ്ടു മുഴുവൻ കൃഷിചെയ്യാം. നാട്ടിലെ കാലാവസ്‌ഥയിൽ മറ്റു പ്രദേശങ്ങളിൽ സെപ്‌തംബർ മുതൽ മാർച്ചു വരെയുള്ള മാസങ്ങളിൽ കൃഷിചെയ്യാം. ഓൾ ഗ്രീൻ, ഹരിതശോഭ തുടങ്ങിയ ഇനങ്ങൾ കേരളത്തിൽ കൃഷി ചെയ്യാൻ യോജിച്ച ഇനങ്ങളാണ്‌. ഓൾ ഗ്രീൻ ഗ്രീൻഹൗസുകളിൽ ആണ്ടുമുഴുവൻ കൃഷിചെയ്യാം.

വിത്തു പാകി മുളപ്പിച്ചാണ്‌ പാലക്ക്‌ കൃഷി ചെയ്യുന്നത്‌. ട്രേകളിലോ പ്ലാസ്‌റ്റിക്‌ ചട്ടികളിലോ ഗ്രോബാഗുകളിലോ വളർത്താം. ആഴത്തിൽ പോകാനും വേരുകളുള്ളതിനാൽ എവിടെയും ഇത്‌ ആയാസഹരിതമായി വളർത്താം. ഭാഗികമായ തണലിലോ നല്ല സൂര്യപ്രകാശത്തിലോ കൃഷി ചെയ്യാം. നല്ല വളക്കൂറുള്ള മണൽ കലർന്ന പശിമരാശി മണ്ണാണ്‌ കൃഷിക്കു അനുയോജ്യം. മണ്ണിന്‌ നല്ല നീർവാർച്ചയുണ്ടായിരിക്കണം. തുടർച്ചയായി നനച്ചുകൊടുത്താൽ വളർച്ചയുണ്ടാകും. ചട്ടികളിലോ ഗ്രോബാഗുകളിലോ വളർത്തുകയാണെങ്കിൽ മണ്ണ്‌, മണൽ, കമ്പോസ്‌റ്റ്, കൊക്കോപീറ്റ്‌, എന്നിവ തുല്യഅളവിൽ നിറക്കുക. വിത്തു നന്നായി മുളക്കുന്നതിന്‌ ഒരു രാത്രി മുഴുവനും വെള്ളത്തിൽ മുക്കിവെക്കണം. 

വെള്ളത്തിൽ ലയിക്കുന്ന 19:19:19 എൻ.പി.കെ. മിശ്രിതം രണ്ടു മുതൽ അഞ്ചുഗ്രാം വരെ ഒരുലിറ്റർ വെള്ളത്തിൽ ലയിപ്പിച്ചു ആഴ്‌ചയിൽ ഒരിക്കൽ ചെടികൾക്കു തളിച്ചുകൊടുക്കണം. ജൈവവളം മാത്രം നൽകിയും പാലക്കു കൃഷിചെയ്യാം. ജൈവവളമാണ്‌ നൽകുന്നതെങ്കിൽ അടിവളമായി എല്ലുപൊടിയും മേൽവളമായി വേപ്പിൻ പിണ്ണാക്ക്‌, കടല പിണ്ണാക്ക്‌ എന്നിവയും ചേർത്തു കൊടുക്കണം. ഓരോ വിളവെടുപ്പിനു ശേഷവും ചാണകം കലക്കിയവെള്ളം ഒഴിച്ചുകൊടുത്താൽ വിളവുകൂടും. വിളവെടുത്തതിനുശേഷം രാസവളങ്ങളോ, ജൈവവളങ്ങളോ ചേർത്തുകൊടുക്കണം. രണ്ട്‌, മൂന്ന്‌ ആഴ്‌ചകൾക്കുള്ളിൽ വിളവെടുക്കാം. 
സ്യൂഡോമോണാസ്‌ ലായനി രണ്ടാഴ്‌ചയിൽ ഒരിക്കൽ തളിച്ചുകൊടുത്താൽ രോഗബാധനിയന്ത്രിക്കാം.
വിത്തു നട്ട്‌ ഒരു മാസത്തിനുള്ളിൽ ആദ്യവിളവെടുപ്പു നടത്താം. തറനിരപ്പിൽ നിന്നും അഞ്ചു സെന്റിമീറ്റർ ഉയരത്തിൽ മൂർച്ചയുള്ള കത്തികൊണ്ട്‌ തണ്ടോടെ മുറിച്ചെടുക്കണം. വിളവെടുപ്പിനുശേഷം ഒരു ദിവസത്തിലധികം പുറത്തുവെച്ചിരുന്നാൽ ഇലകൾ കേടായിപ്പോകും.
'ആവശ്യമുള്ള സാധനങ്ങൾ:'
പാലക്ക് ചീര :- ചെറുതായി അരിഞ്ഞത് :- 2കപ്പ്‌, പരിപ്പ് :- 1കപ്പ്‌, സവാള :- ചെറുതായി അരിഞ്ഞത് :- 1, ഇഞ്ചി ചെറുതായി അരിഞ്ഞത് :-2സ്പൂൺ, വെളുത്തുള്ളി ചെറുതായി അരിഞ്ഞത് :-1 സ്പൂൺ, മഞ്ഞൾ പൊടി - 1/2 ടീ സ്പൂൺ, ഗരം മസാല പൊടി - 1/2 ടീ സ്പൂൺ, പച്ചമുളക് - 4 എണ്ണം, ജീരകം ചതച്ചത് - 1 ടീ സ്പൂൺ, എണ്ണ - 2 ടീ സ്പൂൺ, ഉപ്പു് - ആവശ്യത്തിനു്.

പരിപ്പ് ഉള്ളിയും ഇഞ്ചിയും വെളുത്തുള്ളിയും ചേർത്ത് നന്നായി വേവിക്കുക (പ്രഷർ കുക്കറിൽ മതി ) . ഇത് നന്നായി ഉടയ്ക്കുക .എണ്ണ ചൂടാക്കി പൊടികൾ ചെറുതായി മൂപ്പിക്കുക. ഇതിൽ പാലക്കും ഉപ്പും പച്ചമുളകും ചേർത്ത് നന്നായി ഇളക്കി അഞ്ചു മിനുട്ട് മൂടി വച്ചു വേവിക്കുക. ഇനി ഉടച്ചു വച്ച പരിപ്പ് ചേർത്തിളക്കി അടുപ്പിൽ നിന്നും വാങ്ങി ചപ്പാത്തിയുടെ കൂടെ കഴിക്കാം.
'ആവശ്യമുള്ള സാധനങ്ങൾ:'
പാലക്ക് - ഏകദേശം അരക്കിലോയുടെ കെട്ട്, പനീർ - ഏകദേശം അര കിലോ, പച്ചമുളക് - 5-6 (ആവശ്യത്തിന്), അണ്ടിപ്പരിപ്പ് - 15-20 എണ്ണം, തക്കാളി വലുത് - 1, സവാള - ഒന്നര(വലുത്), ഇഞ്ചി-വെളുത്തുള്ളി പേസ്റ്റ് - , ഒരു വലിയ സ്പൂൺ, ഗരം മസാല - 2 സ്പൂൺ, മല്ലിപ്പൊടി - ഒരു സ്പൂൺ, ,ജീരകം - ഒരു സ്പൂൺ, ഉലുവയില ഉണക്കിയത്(കസൂരി മേത്തി എന്ന പേരിൽ സൂപ്പർ മാർക്കറ്റുകളിൽ കിട്ടും) - കുറച്ച്, , മല്ലിയില, പാകത്തിന് ഉപ്പ്, , പാചകയെണ്ണ (വെളിച്ചെണ്ണ ഈ കറിക്ക് നല്ലതല്ല), ഒരു സ്പൂൺ വെണ്ണ.
ഉണ്ടാക്കുന്ന വിധം: പാലക്ക് ഇലകൾ നന്നായി കഴുകിയശേഷം (അരിയാതെ)തിളച്ചവെള്ളത്തിലിട്ട് അഞ്ചു മിനിട്ട് അടച്ചുവയ്ക്കുക. അപ്പോഴേക്കും ഇലകൾ വാടിക്കുഴഞ്ഞിട്ടുണ്ടാവും. ഇത് പച്ചമുളകും ചേർത്ത് മിക്സിയിട്ട് നന്നായി അരച്ചെടുക്കുക. വെള്ളം ചേർക്കേണ്ട. പച്ചമുളക് ആവശ്യത്തിന് ചേർക്കുക. അരച്ചശേഷം അരപ്പിന് ആവശ്യത്തിന് എരിവില്ലേ എന്നു നോക്കുക. (ഓർക്കുക: ഇനി നമ്മൾ ഈ കറിയിൽ വേറെ എരിവൊന്നും ചേർക്കുന്നില്ല). ഇനി ഒരു നോൺ സ്റ്റിക്ക് പാനിൽ സ്വല്പം എണ്ണയൊഴിച്ച് പനീർ കഷ്ണങ്ങളിട്ട് ഇളക്കുക. ഇടയ്ക്കിടെ തിരിച്ചും മറിച്ചുമിട്ട് ഒരു ഇളം ബ്രൗൺ നിറമാവുമ്പോൾ കോരി മാറ്റുക. തീ കൂട്ടി വച്ചാൽ പനീർ പെട്ടെന്നു കരിഞ്ഞുപോകും. ഇനി, ഇതേ എണ്ണയിൽ കശുവണ്ടിപ്പരിപ്പ് ഇട്ട് വറുത്തു മാറ്റിവയ്ക്കുക. അതിനുശേഷം ജീരകമിട്ട് പൊട്ടുമ്പോൾ സവാള അരിഞ്ഞതും ഇഞ്ചി-വെളുത്തുള്ളി പേസ്റ്റും ചേർത്ത് വഴറ്റുക. കുറച്ച് മല്ലിയിലയും ചേർക്കാം. ഇതിലേക്ക് തക്കാളി കഷ്ണങ്ങൾ ഇട്ട് ഇളക്കുക. തക്കാളി നന്നായി ഉടഞ്ഞുയോജിച്ചാൽ ഗരം മസാലയും മല്ലിപ്പൊടിയും ചേർക്കാം. എല്ലാം കൂടി യോജിച്ചു കഴിഞ്ഞാൽ വാങ്ങാം. വഴറ്റി വച്ചിരിക്കുന്ന മിശ്രിതവും അണ്ടിപ്പരിപ്പ് വറുത്തതും കൂടി നന്നായി അരച്ചെടുക്കുക. ഇനി ഒരു ചീനച്ചട്ടി അടുപ്പത്തു വച്ച് അതിലേക്ക് അരപ്പും, പാലക്കും, പാകത്തിന് ഉപ്പും ചേർത്ത് നന്നായി ഇളക്കി യോജിപ്പിക്കുക. ഇതിലേക്ക് പനീർ കഷ്ണങ്ങൾ ചേർക്കുക. ഈ കറി കുറച്ചു കട്ടിയായിട്ടാണ് ഇരിക്കേണ്ടത്. അയവ് പോരെങ്കിൽ വെള്ളം ചേർക്കരുത്. പകരം കുറച്ചു പാൽ വേണമെങ്കിൽ ചേർക്കാം. ഒന്നു തിളച്ചാൽ വാങ്ങാം. അധികം തിളപ്പിച്ചാൽ പാലക്കിന്റെ പച്ചനിറം നഷ്ടപ്പെടും. വാങ്ങുന്നതിനുതൊട്ടുമുമ്പ് കുറച്ചു മല്ലിയില അരിഞ്ഞതും ഉലുവയിലയും ഒരു സ്പൂൺ വെണ്ണയും ചേർക്കുക. പാലക്ക് പനീർ റെഡി! ചൂടോടെ ചപ്പാത്തിയുടെ കൂടെ കഴിക്കാം.

https://www.krishipadam.com/indian-spinach-cultivation-videos/


</doc>
<doc id="360463" url="https://ml.wikipedia.org/wiki?curid=360463" title="ക്യാരി അണ്ടർവുഡ്">
ക്യാരി അണ്ടർവുഡ്

ഒരു അമേരിക്കൻ ഗായികയും, ഗാനരചയിതാവും, അഭിനേത്രിയുമാണ് ക്യാരി മാരി അണ്ടർവുഡ് (ജനനം മാർച്ച് 10, 1983)2005-ലെ അമേരിക്കൻ ഐഡലിലിൽ വിജയി ആയതോടെയാണിവർ ശ്രദ്ധേയയാവുന്നത്. അന്നു മുതൽ ഏറ്റവും അധികം വിജയിച്ചിട്ടുള്ള കലാകാരികളിൽ ഒരാളായ അണ്ടർവുഡ് എക്കാലഞ്ഞയും മികച്ച കൺട്രി ഗായികമാരിൽ ഒരാളാണ്.ഏഴ് ഗ്രാമി പുരസ്കാരം,17 "ബിൽബോർഡ്" സംഗീത പുരസ്കാരം, 12 അക്കാദമി ഓഫ് കൺട്രി സംഗീത പുരസ്കാരം 11 അമേരിക്കൻ സംഗീത പുരസ്കാരം, ഒരു ഗിന്നസ് പുസ്തകം അടക്കം നിരവധി പുരസ്കാരങ്ങൾ നേടിയിട്ടുണ്ട്.

ടൈം വാരിക ലോകത്തിലെ 100 സ്വാധീന ശക്തികളിലൊരാളായി ക്യാരി അണ്ടർവുഡിനെ തിരഞ്ഞെടുത്തിട്ടുണ്ട്.


</doc>
<doc id="360480" url="https://ml.wikipedia.org/wiki?curid=360480" title="ബടൂമി">
ബടൂമി

ജോർജ്ജിയയിലെ ഏറ്റവും വലിയ രണ്ടാമത്തെ നഗരമാണ് ബടൂമി(ബറ്റൂമി)- Batumi (Georgian: ბათუმი [bɑtʰumi]) 
ജോർജ്ജിയയുടെ തെക്കുപടിഞ്ഞാറായി ഒഴുകുന്ന കരിങ്കടലിന്റെ തീരത്താണ് ഈ നഗരം സ്ഥിതിചെയ്യുന്നത്. 
ലെസ്സർ കോക്കസസ് പർവ്വത നിരയുടെ താഴ്‌വരയിലുള്ള കുന്നിന്റെ സമീപത്തുള്ള മിതോഷ്ണ മേഖലാ പ്രദേശത്താണ് ഈ നഗരം. 
ബറ്റൂമി അതിന്റെ വ്യത്യസ്തമായ കാലാവസ്ഥ കാരണം ഏറെ തിരക്കേറിയ പ്രസിദ്ധമായ ഒരു വിനോദ സഞ്ചാര കേന്ദ്രമാണ്.
ഇളം ചൂടുള്ള സമയത്താണ് ഇവിടത്തെ തീര പ്രദേശങ്ങളിൽ ഏറെ ജനത്തിരക്ക് അനുഭവപ്പെടുന്നത്. ശൈത്യകാലത്ത് ഈ പ്രദേശം പൂർണമായും മഞ്ഞിൽ പൊതിഞ്ഞ അവസ്ഥയിലായിരിക്കും.
ബടൂമിയിലെ സമ്പദ്ഘടനയുടെ മുഖ്യപങ്കും ടൂറിസവും ചൂതാട്ടവുമാണ്. എന്നാൽ ഈ പട്ടണം പ്രധാന തുറമുഖ നഗരം കൂടിയാണ്. കപ്പൽ നിർമ്മാണം, ഭക്ഷ്യ സംസ്‌കരണം എന്നീ വ്യവസായങ്ങളും ഇവിടെയുണ്ട്. 
2010 മുതൽ, ബടൂമിയിൽ ആധുനിക രീതിയിലുള്ള വൻ കെട്ടിടങ്ങൾ നിർമ്മിച്ചു. അതുപോലെ, 19ആം നൂറ്റാണ്ടിലെ പഴയ പട്ടണത്തിലെ വൻ സൗധങ്ങൾ പുനസ്ഥാപിക്കുകയും ചെയ്തു.
കോൾശിസ് സാമ്രാജ്യ കാലത്ത് ബത്തൂസ് - ബാത്തിസ് (Bathus / Bathys) എന്ന പേരിലായിരുന്നു ഈ പ്രദേശം അറിയപ്പെട്ടിരുന്നത്. പുരാതന ഗ്രീക്ക് കോളനിയുടെ ഭാഗമായിരുന്നു ഈ പ്രദേശം. പുരാതന ഗ്രീക്ക് പദമായ βαθύς λιμεν bathus limen / βαθύς λιμήν bathys limin ൽ നിന്നാണ് ഇത് ഉത്ഭവിച്ചത്. ("deep harbor" )ആഴമുള്ള തുറമുഖം എന്നാണ് ഈ പദത്തിന്റെ അർത്ഥം.
ഏഡി 117 മുതൽ 138 വരെ റോമാചക്രവർത്തിയായിരുന്ന ഹാഡ്രിയൻ ഭരണ കാലത്ത് സുരക്ഷിതമായ ഒരു റോമൻ തുറമുഖമായിരുന്നു ഈ പ്രദേശം.
പത്താം നൂറ്റാണ്ടോട് അടുത്ത സമയത്താണ് ഈ പ്രദേശം ജോർജ്ജിയ കിങ്ഡത്തിന്റെ ഭാഗമാകുന്നത്.


</doc>
<doc id="360500" url="https://ml.wikipedia.org/wiki?curid=360500" title="ഉവൈസുൽ ഖർനി">
ഉവൈസുൽ ഖർനി

മുഹമ്മദ് നബിയുടെ കാലത്തു യമനിൽ ജീവിച്ചിരുന്ന മുസ്ലിം ആധ്യാത്മികാചാര്യനായിരുന്നു ഉവൈസുൽ ഖർനി എന്ന് വിശ്വസിക്കപ്പെടുന്നു. അദ്ദേഹത്തിന്റെ പൂര്ണ്ണ നാമം "അബൂ അംറ് ഉവൈസ് ബ്നു ആമിറ് ബ്നി ജുസ്അ് ബ്നി മാലിക അല്ഖറനി അല്മുറാദി അല്യമാനി". അദ്ദേഹം പ്രവാചകാനുചരനായ സ്വഹാബിയാണെന്നഭിപ്രായമുണ്ടെങ്കിലും മുഹമ്മദ് നബിയുമായ് കൂടിക്കാഴ്ച്ച നടക്കാത്തതിനാൽ ഒന്നാം തലമുറയായ താബി ആണെന്നതാണ് പ്രബലമായ നിരീക്ഷണം. 

അക്കാലത്തെ മുസ്ലിം പുണ്യ പുരുഷനായ ഔലിയ്യ ആന്നെന്ന കാര്യമൊഴിച്ചു നിർത്തിയാൽ ഇദ്ദേഹത്തിന്റെ ജനന മരണങ്ങലടക്കം ജീവ ചരിത്രത്തിൽ ഭൂരിഭാഗവും ഇന്നും അജ്ഞാതമാണ് . നബി വചനങ്ങളിലും ഖലീഫ ചരിത്രങ്ങളിലും കാണുന്ന അൽപ്പം വിവരണങ്ങൾ മാത്രമാണ് ഇദ്ദേഹത്തെ കുറിച്ച് ലഭ്യമായിട്ടുള്ളത് 

യമനിലെ ഖർനിയിൽ മുറാദ് ഗോത്രത്തിലായിരുന്നു ഉവൈസിന്റെ ജനനം . വൃദ്ധയായ മാതാവിനെ പരിചരിക്കുകയും അവരുടെ മരണ ശേഷം പർവ്വത മുകളിൽ ഏകാന്ത വാസം അനുഷ്ഠിക്കുകയും ചെയ്തുവെന്നാണ് വിവരണങ്ങളിൽ കാണുന്നത് . പരുപരുത്ത ഒരു രോമ കുപ്പായവും ഒരു തട്ടവും അല്ലാതെ മറ്റൊന്നും ഉണ്ടായിരുന്നില്ലെന്നും. ദിവസത്തിലധികവും വ്രതം അനുഷ്ഠിക്കുകയും രാത്രി ഉറങ്ങാതെ ആരാധനകളിൽ മുഴുകുകയും ചെയ്യുന്ന പ്രകൃതമായിരുന്നുവെന്നും കരുതുന്നു . ജനങ്ങളുമായി യാതൊരു വിധത്തിലുള്ള ഇടപെടലുകളും നടത്തിയിരുന്നില്ല . ഉന്മാദാവസ്ഥയിൽ ഇടയ്ക്കിടെ അലറി വിളിക്കാറുണ്ടായിരുന്നതിനാൽ പൊതു ജനം അദ്ദേഹത്തെ ഭ്രാന്തനെന്നു മുദ്രകുത്തുകയും ഉപദ്രവിക്കുകയും ചെയ്തിരുന്നു.

മുഹമ്മദ് നബി ശിഷ്യരായ അലിയോടും ഉമറിനോടും ഉവൈസുൽ ഖർനിയെ പറ്റി പറയുന്നതോടു കൂടിയാണ് ഇദ്ദേഹം ചരിത്രത്തിൽ ഇടം പിടിക്കുന്നത് . ഉവൈസ് പുണ്യാആത്മാവാണെന്നും അയാളെ നിങ്ങൾ കണ്ടുമുട്ടിയാൽ നിങ്ങളുടെ നന്മക്കു വേണ്ടി പ്രാർത്ഥിപ്പിക്കണമെന്നും നബി ശിഷ്യരെ ഓർമ്മിപ്പിച്ചു. അത് പ്രകാരം ഉമറും അലിയും ഉവൈസിനെ കാണാൻ വരുകയും പ്രാർത്ഥിപ്പിക്കുകയും ചെയ്തു . ഈ സംഭവം അറിഞ്ഞ ജനങ്ങള് അദ്ദേഹം പുണ്യാആത്മാവാണെന്നു മനസ്സിലാക്കി പരിഗണ നല്കാന് തുടങ്ങിയപ്പോള് ഉവൈസ് ആ പ്രദേശം ഉപേക്ഷിച്ചു മറ്റെവിടേക്കോ പാലായനം ചെയ്യുകയാണുണ്ടായത് . അലിയുടെ കാലത്തു സ്വിഫ്ഫീന് യുദ്ധത്തില് അദ്ദേഹം രക്ത സാക്ഷിയായി എന്നാണ് പ്രബലമായ അഭിപ്രായം. അതല്ല അസര്ബൈജാനിലെ ഒരു യുദ്ധത്തിലാണദ്ദേഹം മരണപ്പെടട്ടതെന്നും അഭിപ്രായമുണ്ട്.ഉവൈസി ത്വരീഖത്ത്‌ എന്നപേരിലുള്ള സൂഫി ധാര ആദ്യകാല സൂഫികൾക്കിടയിൽ പ്രചാരം നേടിയ ത്വരീഖത്തായിരുന്നു

(യാ അലി, യാ ഉമർ) ഉവൈസ് എന്ന വ്യക്തി അത്യുത്തമനാണ് . അദ്ദേഹത്തിനു വെള്ളപ്പാണ്ടുണ്ടായിരുന്നു. ദൈവത്തോട് പ്രാർഥിച്ചു പൊക്കിളിന്റെയവിടെ ഒരു നാണയ വലിപ്പത്തില് ഒഴികെ ബാക്കിയെല്ലാം സുഖപ്പെട്ടു. അദ്ദഹത്തിനു യമനില് തന്റെ ഉമ്മയല്ലാതെ മറ്റൊന്നുമില്ല. അദ്ദേഹത്തെ കണ്ടാല് നിങ്ങള് പ്രാര്ത്ഥിക്കാന് അപേക്ഷിക്കണം. അദ്ദേഹം പ്രാര്ത്ഥിക്കുന്നതായിരിക്കും.” മുഹമ്മദ് നബി.

എന്റെ സമൂഹത്തിലെ ഒരാളുടെ ശുപാർശ മൂലം ബനൂ തമീം ഗോത്രത്തിലുള്ളവരേക്കാളും ജനങ്ങള് സ്വര്ഗത്തില് പ്രവേശിക്കുക തന്നെ ചെയ്യും" മുഹമ്മദ് നബി 

നാളെ നിങ്ങളുടെ കൂടെ ഒരു സ്വര്ഗാവകാശി നിസ്കരിക്കും. അത് ഉവൈസുല്ഖറനിയായിരിക്കും

“പരിത്യാഗിയായ അനുകരിക്കപ്പെടാന് യോഗ്യനായ മഹാന്. തന്റെ കാലത്തെ താബിഉകളുടെ നേതാവ്. ദൈവത്തിന്റെ സൂക്ഷ്മാലുക്കളായ ഔലിയാക്കളിലൊരാൾ . അവന്റെ ആത്മാര്ത്ഥ ദാസന്മാരില് പെട്ടവർ ” ഇമാം ദഹബി

"ഈ സമൂഹത്തിന്റെ റാഹിബ് (പുരോഹിതന്) ആണ് ഉവൈസ്" ഇമാം ഹാകിം


</doc>
<doc id="360504" url="https://ml.wikipedia.org/wiki?curid=360504" title="ഉവൈസി">
ഉവൈസി

മുഹമ്മദ് നബിയുടെ കാലത്തു ജീവിച്ചിരുന്ന ഉവൈസ് അൽ ഖർനിയെന്ന ആധ്യാത്മിക ജ്ഞാനിയുടെ തസ്സവുഫ് പാതയാണ് ഉവൈസിയ ത്വരീഖത്ത്‌ . പിൽ കാലത്തു വന്ന മുഴുവൻ സൂഫി ത്വരീഖത്തുകളുടെയും അടിസ്ഥാന ബിന്ദുവാണ് ഉവൈസിയാ ത്വരീഖത്ത്‌.

 

</doc>
<doc id="360508" url="https://ml.wikipedia.org/wiki?curid=360508" title="ഷംസ് അൽ തബ്റീസി">
ഷംസ് അൽ തബ്റീസി

1185–1248 കാല ഘട്ടത്തിൽ ജീവിച്ചിരുന്ന പേർഷ്യൻ സൂഫി സന്യാസിയായിരുന്നു ഷംസ് അൽ തബ്റീസി ( شمس تبریزی‎‎) . ഷംസ് അൽ ദീൻ മുഹമ്മദ് എന്നാണ് യഥാർത്ഥ നാമം. ചരിത്രത്തിൽ അധികം ഇടം പിടിക്കാത്ത നിഗൂഢ സ്വഭാവമുള്ള വ്യക്തിത്വമാണ് ഷംസ് അൽ തബ്റീസി. എന്നാൽ ജലാലുദ്ധീൻ റൂമിയുടെ ഗുരുനാഥൻ എന്ന നിലയിൽ പ്രസിദ്ധനുമാണ്.
എല്ലാ പ്രസിദ്ധ സൂഫി യോഗികളുടെയും ജീവിതത്തിൽ വഴിത്തിരിവായി ചില നിഗൂഢ വ്യക്തിത്വങ്ങൾ പ്രത്യക്ഷപ്പെടുന്നതായി കാണാം ഇങ്ങനെ ജലാലുദ്ധീൻ റൂമിയുടെ ജീവിതത്തിന്റെ ഗതി മാറ്റി തിരിച്ചു വിട്ട കർമ്മ യോഗിയാണ് ഷംസ് 

തുർക്കിയിലെ കോന്യയയിൽ ഒരു ശർക്കര കച്ചവടക്കാരന്റെ അരികിൽ എത്തുന്നതോടു കൂടിയാണ് ഷംസ് അൽ തബ്രീസി ചരിത്ര താളുകളിൽ ഇടം പിടിക്കുന്നത് . ആരെയോ തേടുകയാണെന്ന മട്ടിൽ അദ്ദേഹം കണ്ണുകൾ ചലിപ്പിച്ചു കൊണ്ടിരിക്കുകയായിരുന്നു . തന്നെ പറ്റി അന്വേഷിച്ചവരോട് വഴിപോക്കനാണെന്ന് മറുപടിയും നൽകി . തെരുവിലൂടെ കുതിര ഓടിച്ചു കടന്നു പോയ റൂമിയെ ഷംസ് തീക്ഷണതയോടെ പിന്തുടരുകയും കുളക്കടവിൽ വെച്ച് സന്ധിക്കുകയും ചെയ്തു .

കുളിക്കടവിൽ കൊച്ചു കവിതകൾ ചൊല്ലി രസിച്ചിരിക്കുകയായിരുന്നു റൂമിയും കൂട്ടരും , അപ്പോഴാണ് തബ്രീസി കടന്നു വരുന്നത് . എന്താണിത് ? പുസ്തക കെട്ടുകളെ ചൂണ്ടി ഷംസ് ചോദിച്ചു 
നിങ്ങൾക്ക് മനസ്സിലാക്കാൻ പറ്റാത്ത കാര്യങ്ങൾ (നിരക്ഷരർക്കു മനസ്സിലാകില്ലെന്നുദ്ദേശം) റൂമി മറുപടി നൽകി 
ഉടനെ ഷംസ് ആ ഗ്രന്ഥങ്ങൾ വെള്ളത്തിലേക്ക് വലിച്ചെറിഞ്ഞു . പകച്ചു പോയ റൂമി വെള്ളത്തിലിറങ്ങി അവയെല്ലാം തിരിച്ചെടുത്തു. ഒന്ന് പോലും നനഞ്ഞിട്ടുണ്ടായിരുന്നില്ല . അത്ഭുതത്തോടെ റൂമി ചോദിച്ചു എന്താണിത് ? മൗലാനാ ഇത് നിനക്കും മനസ്സിലാകാത്ത ഒന്നാണ് (സാക്ഷരത കൊണ്ട് ആ അറിവ് ലഭിക്കില്ലെന്നർത്ഥം ) ഷംസിന്റെ മറുപടി അതായിരുന്നു.

റൂമിയെയും കൂട്ടി ഷംസ് തന്റെ ആശ്രമത്തിലേക്കു യാത്രയാവുകയും കഠിനമായ സൂഫി സാധക മുറകൾ പരിശീലിപ്പിക്കുകയും ചെയ്തു . വർഷങ്ങൾ നീണ്ട സഹവാസത്തിനൊടുവിൽ റൂമിയെ ഉപേക്ഷിച്ചു ഷംസ് അപ്രത്യക്ഷനായി. ഷംസ് വധിക്കപ്പെടുകയായിരുന്നവെന്നും അഭിപ്രായമുണ്ടെങ്കിലും റൂമിയുടെ ചരിത്ര തൂലികകളിലും , റൂമിയുടെ മകൻ സുൽത്താൻ വലദിന്റെ ചരിത്ര രചനയിലും വഴികാട്ടിയ ശേഷം ആദ്ദേഹം റൂമിയെ ഉപേക്ഷിച്ചു അപ്രത്യക്ഷനായി മറഞ്ഞു എന്നാണ് കാണുന്നത്. 

ഷംസ് തനിക്കു വഴി കാട്ടിയായി അയക്കപ്പെട്ടവനാണെന്നും അലിയുടെ അറിവുകൾ തനിക്കു പകർന്നു തരാൻ വന്ന ആളായിരുന്നുവെന്നും റൂമി പലയിടത്തും അനുസ്മരിക്കുന്നുണ്ട്. പേർഷ്യൻ മഹാ കാവ്യമായ "ദീവാൻ എ ഷംസ് അതബരീസി" ഷംസിനോടുള്ള ബഹുമാനർഥം നാമകരണം ചെയ്യപ്പെട്ട റൂമിയുടെ കൃതിയാണ് 
ഷംസിന്റെ വചനങ്ങൾ കോർത്തിണക്കി ഇറക്കിയ കൃതിയാണ് മഖാലാതെ ഷംസ് അൽ തബ്റീസി


</doc>
<doc id="360514" url="https://ml.wikipedia.org/wiki?curid=360514" title="ഗുരിയ">
ഗുരിയ

ജോർജ്ജിയയുടെ പടിഞ്ഞാറ് ഭാഗത്ത് സ്ഥിതിചെയ്യുന്ന ഒരു പ്രവിശ്യയാണ് ഗുരിയ - Guria (Georgian: გურია).
കരിങ്കടലിന്റെ കിഴക്കൻ അഗ്രത്തിലാണ് ഇതിന്റെ അതിർത്തി. 2014ലെ ജനസംഖ്യാ കണക്കെടുപ്പ് അനുസരിച്ച് ഇവിടെ 113,221 ജനങ്ങളാണ് വസിക്കുന്നത്. ഒസുർഗെറ്റിയാണ് ഈ പ്രവിശ്യയുടെ തലസ്ഥാന നഗരം
വടക്കുപടിഞ്ഞാറ് ഭാഗത്ത് സമേഗ്രെലോ, വടക്കു ഭാഗത്ത് ഇമെറെതി, കിഴക്കു ഭാഗത്ത് സാംറ്റ്‌സ്‌ഖെ-ജവഖെറ്റി, തെക്ക് ഭാഗത്ത് അജാറ, പടിഞ്ഞാറ് ഭാഗത്ത് കരിങ്കടലുമാണ് ഗുരിയയുമായി അതിർത്തി പങ്കിടുന്നത്. 2,033 ചതുരശ്ര കിലോമീറ്ററാണ് ഗുരിയ പ്രവിശ്യയുടെ മൊത്തം വിസ്തീർണ്ണം.
മൂന്ന് മുൻസിപാലിറ്റികൾ ചേർന്നതാണ് ഗുരിയ പ്രവിശ്യ. ഗുരിയയുടെ തലസ്ഥാന നഗരം അടങ്ങിയ ഒസുഗെറ്റി മുൻസിപ്പാലിറ്റി, ലാൻച്ഖുറ്റി മുൻസിപ്പാലിറ്റി, ചോഖാറ്റൗരി മുൻസിപ്പാലിറ്റി എന്നിവയാണ് ഇവ

800കളിൽ പുറത്തിറങ്ങിയ ജോർജ്ജിയൻ ചരിത്ര രേഖയായ സ്യുഡോ ജ്വാൻഷറിലാണ് ആദ്യമായി ഈ പേര് രേഖപ്പെടുത്തിയിരിക്കുന്നത്.
ജോർജ്ജിയൻ രാജകുടുംബമായ വർഡാനിഡ്‌സ്-ദാദിയാനിയുടെ നിയന്ത്രണത്തിലുള്ള പ്രദേശമായിരുന്നു ഏകദേശം 1352ൽ ഈ പ്രവിശ്യ. പിന്നീട്, 1463ൽ കിങ്ഡം ഓഫ് ജോർജ്ജിയയുടെ പരമാധികാരത്തിന് കീഴിലായി. ഇതിന് ശേഷം ഈ പ്രവിശ്യ ഗുരേലി എന്നാണ് അറിയപ്പെട്ടിരുന്നത്. ബടൂമി നഗരത്തിലേയും അജാറയിലേയും പ്രദേശങ്ങൾ അടങ്ങിയതാണ് ആധുനിക ഗുരിയ. ഓട്ടോമൻ സാമ്രാജ്യ കാലത്ത് ഈ പ്രവിശ്യയുടെ വ്യാപ്തി കുറയുകയും പ്രവിശ്യ തകരുകയും ചെയ്തു. 1829ൽ അവസാന രാജവായിരുന്ന ഗുരേലി ഡേവിഡ് ഈ പ്രവിശ്യയെ റഷ്യയോട് കൂട്ടിച്ചേർത്തു.


</doc>
<doc id="360533" url="https://ml.wikipedia.org/wiki?curid=360533" title="എം. ഗീതാനന്ദൻ">
എം. ഗീതാനന്ദൻ

കേരളത്തിൽ ആദിവാസി ദളിത് വിഷയങ്ങളുമായി ബന്ധപ്പെട്ട സമരങ്ങൾക്ക് വർഷങ്ങളായി നേതൃത്വം നൽകി വരുന്ന വ്യക്തിയാണ് എം.ഗീതാനന്ദൻ. 2002 ൽ വയനാട്ടിലെ മുത്തങ്ങ വന്യജീവിസങ്കേതത്തിൽ നടന്ന വനം കയ്യേറിയുള്ള ആദിവാസികളുടെ ഭൂസമരത്തിന് തേതൃത്വം നൽകിയവരിൽ പ്രധാനിയായിരുന്നു ഇദ്ദേഹം. കണ്ണൂർ ജില്ലയിൽ ജനിച്ചു വളർന്ന ഇദ്ദേഹം കൊച്ചിയിലെ കുസാറ്റ് സർവകലാശാലയിൽ ഓഷ്യോനാഗ്രഫി വിദ്യാർത്ഥിയായിരുന്നു. പഠനകാലത്ത് നക്‌സലൈറ്റ് രാഷ്ട്രീയത്തിൽ ആകൃഷ്ടനായി ഇദ്ദേഹം നക്‌സൽബാരി പ്രസ്ഥാനത്തിൽ സജീവമാകുകയായിരുന്നു. കെ.വേണു, കണ്ണമ്പള്ളി മുരളി, മുണ്ടൂർ രാവുണ്ണി എന്നിവരോടൊപ്പം പ്രവർത്തിച്ച ഇദ്ദേഹം പിന്നീട് നക്‌സലൈറ്റ് രാഷ്ട്രീയത്തിൽ നിന്നും പിൻമാറുകയും ആദിവാസി ദളിത് സമരങ്ങളിൽ സജീവമാകുകയും ചെയ്തു.


</doc>
<doc id="360534" url="https://ml.wikipedia.org/wiki?curid=360534" title="പാരിതോഷിക സമ്പദ് വ്യവസ്ഥ">
പാരിതോഷിക സമ്പദ് വ്യവസ്ഥ

   

വിഭവങ്ങളും സമ്പത്തും വിപണിയിൽ വിൽപന നടത്താതെയും ഏതെങ്കിലും കാരാറുകൾ ഇല്ലാതെയും ഭാവിയിൽ പ്രതിഫലം പ്രതീക്ഷിക്കാതെയും കൈമാറ്റം ചെയ്യുന്ന രീതിയാണ് പാരിതോഷിക സമ്പദ് വ്യവസ്ഥ ( Gift economy) . ഇത് പരസ്പര കൈമാറ്റ വ്യവസ്ഥയ്ക്കും വിപണിയിലധിഷ്ടിതമായ വ്യാപാര രീതികൾക്കും വിരുദ്ധമായ സാമ്പത്തിക വ്യവസ്ഥയാണ്. ഇങ്ങന കൈമാറ്റം ചെയ്യുമ്പോൾ കൃത്യമായ വില നിശ്ചയിക്കപ്പെടുന്നില്ല. അതുകൊണ്ടുതന്നെ പണമോ മറ്റു വസ്തുക്കളോ കൈമാറ്റത്തിനുള്ള മാധ്യമമായി ഉപയോഗിക്കപ്പെടുന്നില്ല. 


</doc>
<doc id="360539" url="https://ml.wikipedia.org/wiki?curid=360539" title="ഗെബ്">
ഗെബ്

പുരാതന ഈജിപ്ഷ്യൻ വിശ്വാസപ്രകാരം ഭൂമിയുടെ ദേവനാണ് ഗെബ് (ഇംഗ്ലീഷ്: Geb).ഹീലിയോപോളിസിൽ ആരാധിച്ചിരുന്ന എന്യാഡ് എന്ന നവദേവസങ്കല്പത്തിലെ ഒരു ദേവൻ കൂടിയാണ് ഗെബ്. ഗെബിന്റെ ശിരസ്സിൽ ഒരു നാഗവും ഉണ്ടായിരുന്നു. ആയതിനാൽ നാഗങ്ങളുടെ പിതാവായാണ് ഗെബിനെ ഈജിപ്ഷ്യർ കരുതിയിരുന്നത്. ഗെബ് ചിരിക്കുമ്പോഴാണ് ഭൂകമ്പങ്ങൾ ഉണ്ടാകുന്നത് എന്നും വിശ്വസിച്ചിരുന്നു. 

സെബ്(Seb) കെബ്(Keb) എന്നിങ്ങനെയും പലകാലങ്ങളിലായി ഗെബ് ദേവൻ അറിയപ്പെട്ടിരുന്നു. വാത്തയാണ് ഗെബിന്റെ പ്രധാന ചിഹ്നം. വളരെ ഉച്ചത്തിൽ ശബ്ദമുണ്ടാക്കുന്നവൻ എന്ന സങ്കല്പമാണ് ഈ ചിഹ്നത്തിനു പിന്നിലെ കാരണം. കൂടാതെ സൂര്യനെ ഉൾക്കൊണ്ടിരുന്ന പ്രപഞ്ച അണ്ഡം ഗെബിൽ നിന്നുൽഭവിച്ചതാണ് എന്നൊരു വിശ്വാസവും നിലനിന്നിരുന്നു. സൂര്യദേവന്റെ പിതാവയും ഗെബിനെ ചിലർ കരുതിയിരുന്നു. സാധാരണയായി 

ഗെബിനെ ചിത്രീകരിക്കുമ്പോൾ ശിരസ്സിൽ ഒരു വാത്തയേയും വരയ്ക്കാറുണ്ട്. അദ്ദേഹത്തിന്റെ കയ്യിൽ അംഗ് ചിഹ്നവും, അധികാരദണ്ഡും കാണാം. നട്ടിന്റെ താഴെയായി ശയിക്കുന്ന രൂപത്തിൽ നാഗശിരസ്സോടുകൂടിയും ഗെബിനെ ചിത്രീകരിക്കാറുണ്ട്. 


</doc>
<doc id="360543" url="https://ml.wikipedia.org/wiki?curid=360543" title="വെള്ളാഞ്ചിറ">
വെള്ളാഞ്ചിറ

തൃശ്ശൂർ ജില്ലയിലെ ഒരു ഗ്രാമമാണു വെള്ളാഞ്ചിറ. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിലുള്ള വെള്ളാഞ്ചിറ പള്ളി ഇവിടെയാണു.


</doc>
<doc id="360546" url="https://ml.wikipedia.org/wiki?curid=360546" title="ചേറുമ്പ് ഇക്കോ ടൂറിസം വില്ലേജ്">
ചേറുമ്പ് ഇക്കോ ടൂറിസം വില്ലേജ്

മലപ്പുറം ജില്ലയിലെ കരുവാരകുണ്ട് ഗ്രാമപഞ്ചായത്തിൽ, കടലുണ്ടിപ്പുഴയുടെ പ്രധാന കൈവഴിയായ ഒലിപ്പുഴയുടെ തീരത്ത്, മലപ്പുറം ജില്ലാ ടൂറിസം പ്രമോഷൻ കൌൺസിലിന്റെ കീഴിൽ പ്രവർത്തിക്കുന്ന ഒരു വിനോദ സഞ്ചാരകേന്ദ്രമാണ് ചേറുമ്പ് ഇക്കോ ടൂറിസം വില്ലേജ് (Cherumb eco tourism Village). പാർക്കിനോടൊപ്പം കുട്ടികൾക്കായുള്ള കളിസ്ഥലം, ബോട്ടിംഗ് എന്നിവയും ഒരുക്കിയിട്ടുണ്ട്. . 

കരുവാരകുണ്ട് ചേറുമ്പ് ഇക്കോ ടൂറിസം വില്ലേജ് ആഭ്യന്തര മന്ത്രിയായിരുന്ന രമേശ് ചെന്നിത്തലയാണ് ഉദ്ഘാടനം ചെയ്തത്. 2.70 കോടി ചെലവഴിച്ചാണ് പദ്ധതിയുടെ ഒന്നാം ഘട്ടം പൂർത്തീകരിച്ചത്. രണ്ടാം ഘട്ട പദ്ധതിക്കായി രണ്ട് കോടി രൂപയാണ് വകയിരുത്തിയിരിക്കുന്നത്.
പശ്ചിമഘട്ട മലനിരകളിൽ നിന്ന് ഉത്ഭവിക്കുന്ന ഒലിപ്പുഴയുടെ മനോഹാരിത പരമാവധി ഉപയോഗപ്പെടുത്തിയാണ് ഇക്കോ ടൂറിസം വില്ലേജ് നടപ്പാക്കുന്നത്. ബോട്ട് ജെട്ടി, നടപ്പാത, കുട്ടികളുടെ പാർക്ക്, സൈക്കിൾ ട്രാക്ക്, തൂക്കുപാലം മുതലായവ ഇവിടുത്തെ മുഖ്യ ആകർഷകങ്ങളാണ് . പതിറ്റാണ്ടുകൾക്ക് മുമ്പ് ഒലിപ്പുഴയിൽ നിർമിച്ച പെഡൽ ബോട്ട് ശ്രദ്ധേയമാണ്.
ടൂറിസം കേന്ദ്രങ്ങളിലെ സാങ്കേതിക മികവുകൾക്ക് ഊന്നൽ നൽകി ആരംഭിച്ച ഗ്രീൻ കാർപറ്റ് പദ്ധതിയുടടെ ഭാഗമായി മലപ്പുറം ജില്ലയിൽ നിന്നും തെരഞ്ഞെടുത്ത മൂന്ന് കേന്ദ്രങ്ങളിലൊന്നാണ് ചേറുമ്പ് ഇക്കോ ടൂറിസം വില്ലേജ്.



</doc>
<doc id="360553" url="https://ml.wikipedia.org/wiki?curid=360553" title="ഐസിസ്">
ഐസിസ്

പുരാതന ഈജിപ്റ്റിൽ ആരാധിച്ചിരുന്ന ഒരു സുപ്രധാന ദേവതയാണ് ഐസിസ്. (ഇംഗ്ലീഷ്:Isis (; ); ഐസിസ് ദേവതയെ ആദ്യമായി ആരാധിച്ചത് ഈജിപ്റ്റുകാർ ആയിരുന്നെങ്കിലും പിന്നീട് റോമൻ സാമ്രാജ്യത്തിലേക്കും ശേഷം ഗ്രീക്കൊ-റോമൻ കാലഘട്ടത്തിലേക്കും ഐസിസ് ആരാധന സംക്രമിച്ചിരുന്നു. ആധുനികകാലത്ത് ചില മതങ്ങളിലും ഐസിസ് ആരാധന നിലനിൽക്കുന്നുണ്ട്

ശ്രേഷ്ഠയായ മാതവായും ഭാര്യയായുമാണ് ഈജിപ്ഷ്യർ ഐസിസിനെ കണ്ടിരുന്നത്. പ്രകൃതി, ഇന്ദ്രജാലം എന്നിവയുടെ അധിപയും ഐസിസ് ആയിരുന്നു. അടിമകൾ, പാപികൾ, കലാകാരന്മാർ എന്നിവരുടെ മിത്രമായും ഐസിസ് അറിയപ്പെട്ടിരുന്നു. എങ്കിലും ധനികരും, കന്യകമാരും, പ്രഭുക്കന്മാരും ഭരണാധികാരികളുമെല്ലാം ഐസിസ് ദേവിയെ ആരാധിച്ചുവന്നിരുന്നു. രാജാക്കന്മാരുടെയും രാജയോഗത്തിന്റെയും ദേവനായ ഹോറസ്, ഐസിസ്ന്റെ പുത്രനാണ് എന്നാണ് വിശ്വാസം (എങ്കിലും ചില വിശ്വാസപ്രകാരം ഹാത്തോറിന്റെ പുത്രനാണ് ഹോറസ്). പരേതരുടേയും കുട്ടികളുടേയും ദേവതയായും ഐസിസ് അറിയപ്പെട്ടിരുന്നു.

"സിംഹാസനം" എന്നാണ് ഐസിസ് എന്ന വാക്കിനർഥം. അതുകൊണ്ട് തന്നെ ഐസിസിന്റെ കിരീടത്തിൽ ഒരു സിംഹാസനത്തിനെ രൂപം കാണാം. സിംഹാസനത്തിന്റെ അഥവാ രാജാധികാരത്തിന്റ്റെ മനുഷ്യരൂപം എന്ന നിലയിൽ ഐസിസ് ദേവി, ഫറവോ മാരുടെ ശക്തിയേയും പ്രധിനിധികരിക്കുന്നു . ഫറവോമാരെ ഐസിസ് ദേവിയുടെ പുത്രന്മാരായ് കരുതിയിരുന്നു, ഐസിസ് നൽകിയ സിംഹാസനത്തിലാണ് ഫറവോമാർ ഉപവിഷ്ഠരാകുന്നത് എന്നാണ് വിശ്വാസം. ഈജിപ്റ്റിലൊട്ടാകെ ഐസിസ് ആരാധന നിലനിന്നിരുന്നു. 

ഭൂമിയുടെ ദേവനായ ഗെബിന്റെയും, ആകാശത്തിന്റെ ദേവിയായ നട്ടിന്റെയും, പുത്രിയാണ് ഐസിസ് ദേവി എന്നാണ് ഐതിഹ്യം. തന്റെ സഹോദരനായ ഒസൈറിസിനെയാണ് ഐസിസ് വിവാഹം ചെയ്തത്. ഇവരുടെ പുത്രനാണ് ഹോറസ്. ഒസൈറിസിനെ സെത്ത് വധിക്കുകയും ,പിന്നീട് തന്റെ മാന്ത്രിക ശക്തിയാൽ ഐസിസ് ഒസൈറസിന്റെ ശരീരഖണ്ഡങ്ങൾ കൂട്ടിവെച്ച് പുനരുജ്ജീവിപ്പിക്കുകയും ചെയ്തു. ഗ്രീക്കൊ റോമൻ കാലഘട്ടത്തിൽ ഈ ഐതിഹ്യകഥ പരക്കെ വിശ്വസിച്ചിരുന്നു. ആണ്ടുതോറും നൈലിൽ ഉണ്ടായിരുന്ന പ്രളയം, ഒസൈറസിനെയോർത്ത് ദുഃഖത്താൽ ഐസിസ് ഒഴുക്കിയ കണ്ണുനീർ കാരണമാണ് എന്ന് പുരാതന ഈജിപ്ഷ്യർ വിശ്വസിച്ചിരുന്നു. ക്രൈസ്തവ മതം അധിനിവേശിക്കുന്നതുവരെ വളരെ ശക്തമായിത്തന്നെ ഐസിസ് വിശ്വാസം നിലനിന്നിരുന്നു. തന്റെ പുത്രനായ ഹോറസിനെ മുലയൂട്ടുന്ന ഐസിസ് ദേവിയുടെ പ്രതിപാദ്യം പിന്നീട് അഞ്ചാം നൂറ്റാണ്ട് മുതൽ ഉണ്ണിയേശുവിനെ മുലയൂട്ടുന്ന മേരി എന്ന സങ്കല്പമായി ക്രൈസ്തവവൽക്കരിക്കപ്പെട്ടു. 


</doc>
<doc id="360563" url="https://ml.wikipedia.org/wiki?curid=360563" title="കെ.എം. ഫിലിപ്പ്">
കെ.എം. ഫിലിപ്പ്

കേരളത്തിൽ നിന്നുള്ള വ്യവസായിയാണ് കെ.എം. ഫിലിപ്പ്. വ്യവസായരംഗത്തു നൽകിയ സംഭാവനകൾ പരിഗണിച്ച് രാഷ്‌ട്രം 2001ൽ അദ്ദേഹത്തെ പത്മശ്രീ പുരസ്‌കാരം നൽകി ആദരിച്ചിട്ടുണ്ട്. 

മലയാള മനോരമ പത്രാധിപരായിരുന്ന കെ.സി. മാമ്മൻ മാപ്പിള – സാറാ ദമ്പതികളുടെ ആറാമത്തെ പുത്രനായി 1912 മേയ് രണ്ടിനു കോട്ടയത്താണ് കെ.എം. ഫിലിപ്പിന്റെ ജനനം. 2017 ജനുവരി 11ന് തന്റെ 104-മത്തെ വയസിൽ അന്തരിച്ചു. കോട്ടയം എംഡി സെമിനാരി സ്‌കൂളിലും സിഎംഎസ് കോളജിലും പ്രാഥമിക വിദ്യാഭ്യാസത്തിനുശേഷം മദ്രാസ് ലയോള കോളജിൽ മദ്രാസ് ലയോള കോളജിൽ നിന്ന് 1934 ൽ ധനതത്വശാസ്‌ത്രത്തിൽ ബിഎ (ഓണേഴ്‌സ്) പാസായി


ഭാര്യ - ചിന്നമ്മ. മക്കൾ - മാമ്മൻ ഫിലിപ്പ്, ഡോ. പീറ്റർ ഫിലിപ്പ്


</doc>
<doc id="360569" url="https://ml.wikipedia.org/wiki?curid=360569" title="ജോൺ മേയർ">
ജോൺ മേയർ

ഒരു അമേരിക്കൻ ഗായകനും ഗാന രചയിതാവും ഗിറ്റാറിസ്റ്റും സംഗീത സംവിധായകനുമാണ് ജോൺ ക്ളേറ്റൺ മേയർ (/ˈmeɪ.ər/; ജനനം ഒക്ടോബർ 16, 1977). . 
ഗ്രാമി പുരസ്കാരമടക്കം നിരവധി പുരസ്കാരങ്ങൾ നേടിയിട്ടുള്ള ഇദ്ദേഹം 2 കോടി പ്രതി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.


</doc>
<doc id="360578" url="https://ml.wikipedia.org/wiki?curid=360578" title="ബിലെയാമും കഴുതയും">
ബിലെയാമും കഴുതയും

പതിനേഴാം നൂറ്റാണ്ടിലെ പ്രശസ്ത ഡച്ച് ചിത്രകാരനായ റംബ്രാന്തിന്റെ എണ്ണച്ചായചിത്രമാണ് ബിലെയാമും കഴുതയും.(Balaam and the Ass).
ബൈബിൾ പ്രമേയമായി റംബ്രാന്ത് രചിച്ച അനവധി ചിത്രങ്ങളിൽ ഒന്നാണ് ഇത്. സംഖ്യാപുസ്തകത്തിൽ കാണുന്ന വിവരണമാണ് ചിത്രത്തിന് അധാരം. 

ദൈവദൂതനെ (മാലാഖയെ) കഴുത മാത്രമാണ് കാണുന്നത്. കഴുത യാത്ര തുടരാൻ വിസ്സമ്മതിക്കുകയും ബിലെയാം അതിനെ വീണ്ടും വീണ്ടും മർദ്ദിക്കുകയും ചെയ്യുന്നു . ഒടുവിൽ ബിലെയാമിനോട് കഴുത സംസാരിക്കുന്നു.തുടർന്ന് മാലാഖ ബിലെയാമിനും ദൃശ്യപ്പെടുന്നു.ഇതാണ് സംഖ്യാപുസ്തകത്തിൽ കാണുന്ന വിവരണം.

1626ലാണ് ഇതിന്റെ രചന.
63.2x46.5 സെമി വലിപ്പം
ഓക്ക് മരപ്പലകയിൽ എണ്ണ ഛായം
ഇപ്പോൾ പ്രദർശിപ്പിക്കപ്പെട്ടിരിക്കുന്നത് :Paris, Musée Cognacq-Jay പാരീസിൽ.


</doc>
<doc id="360585" url="https://ml.wikipedia.org/wiki?curid=360585" title="അസ്തൂറിയൻ ഭാഷ">
അസ്തൂറിയൻ ഭാഷ

അസ്തൂറിയൻ ഭാഷ (; അല്ലെങ്കിൽ അസ്തൂറിയാനു"ബാബിൾ" എന്നാണറിയപ്പെട്ടിരുന്നത്.<ref name="bable/asturiano">Art. 1 de la Ley 1/1998, de 23 de marzo, de uso y promoción del bable/asturiano/Law 1/93, of March 23, on the Use and Promotion of the Asturian Language</ref> പടിഞ്ഞാറൻ ഇബീരിയൻ റോമൻ ഭാഷാഗോത്രത്തിൽപ്പെടുന്ന ഈ ഭാഷ സ്പെയിന്റെ അസ്തൂറിയാസിൽ സംസാരിക്കുന്നു. വലിയ ഒരു ഭാഷാകുടുമ്പമായ അസ്തുർ ലിയോനീസ് ഭാഷകളിൽ ചേർന്നതാണ്. പ്രാദേശികമായി ഇതു സംസാരിക്കുന്നവരുടെ എണ്ണം ഒരു ലക്ഷം വരും. 450,000 പേർ തങ്ങളുടെ രണ്ടാം ഭാഷയായി ഇതിനെ ഉപയോഗിച്ചുവരുന്നു. അസ്തുർ ലിയോനീസ് ഭാഷാകുടുമ്പത്തിൽ മൂന്നു പ്രധാന തരം ഭാഷാഭേദങ്ങളുണ്ട്. പശ്ചിമം, പൂർവ്വം, മദ്ധ്യം എന്നിവയാണവ. ചരിത്രപരമായും ജനവിതരണ അടിസ്ഥാനത്തിലും പൊതുവ്യവഹാര ഭാഷയായി മദ്ധ്യ അസ്തൂറിയൻ ഭാഷാഭേദത്തെയാണ് ഉപയോഗിച്ചുവരുന്നത്. അസ്തൂറിയൻ ഭാഷയ്ക്ക് വ്യതിരിക്തമായ വ്യാകരണവും നിഘണ്ടുവും എഴുത്തുരീതിയും നിലനിൽക്കുന്നുണ്ട്. ഈ ഭാഷയുടെ ഉന്നമനത്തിനായി സ്പെയിനിൽ അക്കദമി ഓഫ് ത അസ്തൂറിയൻ ലാംഗ്വിജ് എന്ന സംഘടന പ്രവർത്തിക്കുന്നുണ്ട്. പക്ഷേ, ഇപ്പോഴും സ്പെയിനിലെ ഔദ്യോഗികഭാഷാഗണത്തിൽ അസ്തൂറിയൻ ഭാഷയെ ഉൾപ്പെടുത്തിയിട്ടില്ല. എങ്കിലും സ്പെയിനിലെ സ്വയംനിർണ്ണയനാവകാശത്തിന്റെ നിയമസംഹിതയിൽ ഈ ഭാഷയെ സംരക്ഷിച്ചിട്ടുണ്ട്. സ്കൂളുകളിൽ ഇതൊരു തിരഞ്ഞെടുക്കാൻ സ്വാതന്ത്യമുള്ള ഭാഷയായി അനുവദിച്ചിട്ടുണ്ട്. 


</doc>
<doc id="360592" url="https://ml.wikipedia.org/wiki?curid=360592" title="സ്റ്റീപന്റ്‌സ്മിൻഡ">
സ്റ്റീപന്റ്‌സ്മിൻഡ

ജോർജ്ജിയയുടെ വടക്കുകിഴക്കൻ പ്രവിശ്യയായ മ്റ്റ്‌സ്‌ഖേറ്റ-മ്റ്റിയാനേറ്റിയിൽ ഉൾപ്പെട്ട ഒരു ചെറിയ പട്ടണമാണ് സ്റ്റീപന്റ്‌സ്മിൻഡ Stepantsminda (Georgian: სტეფანწმინდა; മുൻപത്തെ പേര്‌ Kazbegi, ყაზბეგი). കസ്‌ബെഗി (Kazbegi, ყაზბეგი) എന്നായിരുന്നു ഇതിന്റെ പഴയപേര്.
ചരിത്രപരമായും നരവംശശാസ്ത്ര പരമായും ഈ പട്ടണം ഖെവി പ്രവിശ്യയുടെ ഭാഗമാണ്. കസ്‌ബെഗി മുൻസിപ്പാലിറ്റിയുടെ കേന്ദ്രമാണ് സ്റ്റീപന്റ്‌സ്മിൻഡ.
ജോർജ്ജിയൻ ഓർത്തഡോക്‌സ് ക്രിസ്ത്യൻ പുരോഹിതനായിരുന്ന സ്റ്റീഫൻ എന്ന ആളുടെ പേരിൽ നിന്നാണ് ഈ പട്ടണത്തിന് സ്റ്റീപന്റ്‌സ്മിൻഡ എന്ന 
പേര് ലഭിച്ചതെന്നാണ് കരുതപ്പെടുന്നത്. ഈ പ്രദേശത്ത് സ്റ്റീഫൻ ഒരു സന്യാസി ആശ്രമം സ്ഥാപിച്ചിരുന്നു. ഇതുവഴി പിന്നീട് ജോർജ്ജിയൻ മിലിട്ടറി റോഡ് എന്ന പേരിൽ അറിയപ്പെടുന്ന ജോർജ്ജിയയേയും റഷ്യയേയും ബന്ധിപ്പിക്കുന്ന ചരിത്രപരമായ റോഡ് നിർമ്മിച്ചു.
കരിങ്കടലിനും കാസ്പിയൻ കടലിനുമിടയിളുള്ള കോക്കസസ് മേഖലയുടെ വടക്കൻ പ്രദേശത്തെ പ്രധാന നദിയായ ടെറെക് നദിയുടെ തീരത്തായാണ് ഈ പട്ടണം സ്ഥിതിചെയ്യുന്നത്. ജോർജ്ജിയയുടെ തലസ്ഥാന നഗരമായ റ്റ്ബിലിസിയുടെ വടക്ക് ഭാഗത്തേക്ക് 157 കിലോമീറ്റർ (98 മൈൽ) ദുരത്താണ് ഈ പട്ടണം. സമുദ്ര നിരപ്പിൽ നിന്നും 1,740 മീറ്റർ (5,710 അടി) ഉയരത്തിലാണ് ഈ പട്ടണത്തിന്റെ സ്ഥാനം.
സ്റ്റീപൻസ്മിൻഡയിലെ കാലാവസ്ഥ താരതമ്യേന വരണ്ട മിതമായ നനവുള്ളതുമാണ്. തണുപ്പുള്ള ശൈത്യകാലവും നീണ്ടതും തണുപ്പനുഭവപ്പെടുന്നതുമായ വേനൽക്കാലവുമാണ് ഇവിടെ. ശരാശിരി വാർഷിക താപനില 4.9 ഡിഗ്രി സെൽഷ്യസാണ്. ഏറ്റവും തണുപ്പ് അനുഭവപ്പെടുന്ന മാസം ജനുവരിയാണ്. മൈനസ് 5.2 ഡിഗ്രി സെൽഷ്യസാണ് ജനുവരി ശരാശിരി താപനില. ജൂലൈ മാസമാണ് ഏറ്റവും ചൂടേറിയ മാസം. 14.4 ഡിഗ്രിയാണ് ഈ മാസത്തിലെ ശരാശിരി താപനില.
ഈപ്രദേശത്ത് ഇതുവരെ രേഖപ്പെടുത്തിയ ഏറ്റവും താഴ്ന്ന താപനില മൈനസ് 34 ഡിഗ്രിയും ഏറ്റവും ഉയർന്ന താപനില 32 ഡിഗ്രി സെൽഷ്യസുമാണ്.
ഈ പ്രദേശത്തെ ശരാശിരി വാർഷിക ജലപാതം 790എംഎംആണ്. ഈ പട്ടണത്തിന്റെ എല്ലാ ഭാഗവും വലിയ മലയാൽ ചുറ്റപ്പെട്ടുകിടക്കുകയാണ്. ഈ പ്രദേശത്തെ ഏറ്റവും പ്രധാനപ്പെട്ട പർവ്വതം മൗണ്ട് കസ്‌ബെക് ആണ്. പട്ടണത്തിന്റെ പടിഞ്ഞാർ ഭാഗത്തായാണ് ഇത് നിലകൊള്ളുന്നത്. പ്രദേശത്തെ ഏറ്റവും രണ്ടാമത്തെ പ്രധാന കൊടുമുടി മൗണ്ട് ഷാനിയാണ്. 4.451 മീറ്ററാണ് ഇതിന്റെ ഉയരം.

സ്റ്റീപന്റ്‌സ്മിൻഡ, വാക്കർത്ഥം സെന്റ് സ്റ്റീഫൻ എന്നാണ്. ജോർജ്ജിയൻ ഓർത്തഡോക്‌സ് പുരോഹിതനായ സ്റ്റീഫൻ ഈ പ്രദേശത്ത് ഒരു സന്യാസി ആശ്രമം സ്ഥാപിച്ചു ഇതിന് ശേഷമാണ് പ്രദേശത്തിന് ഈ പേര് ലഭിച്ചതെന്നാണ് പരനപരാഗതമായ വിശ്വാസം. ഈ പ്രദേശത്തിന്റെ നിയന്ത്രണം പ്രാദേശിക ജന്മിമാരായ ധനാഢ്യൻമാർക്കായിരുന്നു. ചോപിക്ശ്‌വില്ലി വംശക്കാരായ ധനാഢ്യൻമാരായിരുന്നു 18ആം നൂറ്റാണ്ടിന്റെ അവസാനത്തിൽ ഈ പ്രദേശത്ത് കൂടി കടന്നുപോയിരുന്ന യാത്രക്കാരിൽ നിന്ന് ചുങ്കം പിരിച്ചിരുന്നത്. 19ആം നൂറ്റാണ്ടിന്റെ ആദ്യത്തിൽ റഷ്യൻ സാമ്രാജ്യം ജോർജ്ജിയൻ രാജവംശം വരെ വ്യാപിച്ചപ്പോൾ ഈ പ്രദേശത്തെ ജനങ്ങൾ റഷ്യൻ ഭരണത്തിനെതിരെ പ്രക്ഷോഭം ഉണ്ടാക്കി. എന്നാൽ, പ്രാദേശിക ജന്മിയായിരുന്ന ഗബ്രിയേൽ ചോപികാശ്‌വില്ലി റഷ്യൻ സാമ്രാജ്യത്തോട് ശക്തമായ കൂറ് പുലർത്തി, റഷ്യൻ വിരുദ്ധ കലാപം അടിച്ചമർത്താൻ സഹായിച്ചു.
ഗബ്രിയേൽ, റഷ്യൻ സൈനികനാക്കി ഉയർത്തി, ഇദ്ദേഹം കസ്‌ബേഗി എന്ന സ്ഥാനപ്പേര് സ്വീകരിച്ചു. ഈ ഗ്രാമം അദ്ദേഹത്തിന്റെ നിയന്ത്രണത്തിലായതോട, പ്രദേശത്തിന്റെ പേര് കാസ്‌ബേഗി എന്നാക്കി. 1925ൽ റഷ്യൻ ഭരണകാലത്താണ് ഔദ്യോഗികമായി കാസ്‌ബേഗി എന്നാക്കി മാറ്റിയിരുന്നത്. 
പിന്നീട്, 2006ലാണ് ഈ പട്ടണത്തിന്റെ പേര് അതിന്റെ പഴയ പേരായ സ്റ്റീപന്റ്‌സ്മിൻഡ എന്നാക്കിയത്.



</doc>
<doc id="360594" url="https://ml.wikipedia.org/wiki?curid=360594" title="കാംബ്രിഡ്ജ് അന്താരാഷ്ട്ര പരീക്ഷ">
കാംബ്രിഡ്ജ് അന്താരാഷ്ട്ര പരീക്ഷ

കാംബ്രിഡ്ജ് അസെസ്സമെൻറിന്റെ ഒരു പഠനവിഭാഗമാണ് കാംബ്രിഡ്ജ് പരീക്ഷാ സിൻഡിക്കേറ്റ്  സർവകലാശാല.UCLES), 1858ലാണ് ഇത് സ്ഥാപിതമായത്. ലാഭേച്ഛയില്ലാതെ പ്രവർത്തിക്കുന്ന അധ്യാപനേതര വകുപ്പാണ് കാംബ്രിഡ്ജ് സർവകലാശാല.
<grammarly-btn></grammarly-btn>

<grammarly-btn></grammarly-btn>
സിഐഇ വിഭാവനം ചെയ്യുന്ന യോഗ്യതകൾ
<grammarly-btn></grammarly-btn>
<grammarly-btn></grammarly-btn>

<grammarly-btn></grammarly-btn>


</doc>
<doc id="360607" url="https://ml.wikipedia.org/wiki?curid=360607" title="അലൻസിയർ ലേ ലോപ്പസ്">
അലൻസിയർ ലേ ലോപ്പസ്

മലയാള സിനിമ-ടെലിവിഷൻ-നാടക നടനാണ് അലൻസിയർ ലെ ലോപ്പസ്.

തിരുവനന്തപുരം ജില്ലയിലെ തീരപ്രദേശ പ്രദേശമായ പുത്തൻത്തോപ്പ് ഗ്രാമത്തിൽ 1965 ഡിസംബർ 11ന് ജനനം. തിരുവനന്തപുരം യൂണിവേർസിറ്റി കോളേജിൽ നിന്ന് ബിരുദം കരസ്ഥമാക്കി.

അഞ്ചാം വയസുമുതൽ നാടകാഭിനയം തുടങ്ങിയ അലൻസിയർ എട്ടാം ക്ലാസിൽ പഠിക്കുമ്പോൾ തന്നെ സുഹൃത്തുക്കളുമായി ചേർന്ന് "'നേതാജി തിയറ്റർ" എന്ന പേരിൽ ചെറിയ നാടകഗ്രൂപ്പ് ആരംഭിക്കുകയുണ്ടായി. ഇവരുടെ നാടകങ്ങളിൽ അഭിനയിക്കുകയും സംവിധാനം ചെയ്യുകയും ചെയ്തുകൊണ്ടായിരുന്നു അമച്ച്വർ നാടകരംഗത്ത് തുടങ്ങിയത്. കോളേജ് പഠനകാലത്ത് നിരവധി നാടക സംഘങ്ങളുമായി ചേർന്ന് പ്രവർത്തിച്ചിരുന്നു. സി.പി. കൃഷ്ണകുമാറിന്റെ നാടക സംഘത്തിലും കാവാലം നാരായണ പണിക്കരുടെ സോപാനം നാടകസംഘത്തിലും കെ. രഘുവിന്റെ നാടകയോഗം നാടക സംഘത്തിലും പ്രവർത്തിച്ച അലൻസിയർ ടെലിവിഷൻ - സിനിമ രംഗത്തേക്ക് വരുന്നതുവരെ നാടകസംഘങ്ങളിൽ സജീവമായിരുന്നു.

1998 ലെ ദയ എന്ന സിനിമയിലൂടെയാണ് സിനിമാഭിനയരംഗത്തെത്തിയത്. ഞാൻ സ്റ്റീവ് ലോപ്പസ്, മഹേഷിന്റെ പ്രതികാരം എന്നീ സിനിമകളിലൂടെ ശ്രദ്ധേയനാകുകയും ചെയ്തു. തൊണ്ടിമുതലും ദൃക്സാക്ഷിയും എന്ന സിനിമയ്ക്ക് 2018 ലെ മികച്ച സ്വഭാവ നടനുള്ള അവാർഡ് അലന്സിയര്ക്ക് ലഭിച്ചു.





ഭാര്യ - സുശീല ജോർജ്. മക്കൾ - അലൻ സാവിയോ ലോപ്പസ്, അലൻ സ്റ്റീവ് ലോപ്പസ്



</doc>
<doc id="360614" url="https://ml.wikipedia.org/wiki?curid=360614" title="പാരാൻസിസ്‌ട്രോസിറസ് ജാഫർപാലോട്ടി">
പാരാൻസിസ്‌ട്രോസിറസ് ജാഫർപാലോട്ടി

വെസ്പിഡെ കുടുംബത്തിലെ യൂമെനിനെ ഉപകുടുംബത്തിൽ പാരാൻസിസ്‌ട്രോസിറസ് വിഭാഗത്തിൽപ്പെട്ട പശ്ചിമഘട്ടത്തിൽനിന്ന് കണ്ടെത്തിയിട്ടുള്ള ഒരിനം കടന്നെല്ലാണ് 'പാരാൻസിസ്‌ട്രോസിറസ് ജാഫർ പാലോട്ടി' .

സുവോളജിക്കൽ സർവ്വേ ഓഫ് ഇന്ത്യയുടെ കോഴിക്കോട് പ്രാദേശിക കേന്ദ്രത്തിലെ ശാസ്ത്രജ്ഞരായ ഡോ. പി. ഗിരീഷ്‌കുമാർ, ഡോ. പി.എം സുരേശൻ എന്നിവരും ന്യൂയോർക്കിലെ അമേരിക്കൻ മ്യൂസിയം ഓഫ് നാച്ചുറൽ ഹിസ്റ്ററിയിലെ ഡോ. ജയിംസ് കാർപെന്ററും ഉൾപ്പെട്ട സംഘമാണ് കടന്നലിനെ തിരിച്ചറിഞ്ഞത്. പശ്ചിമഘട്ടത്തിലെ ജൈവവൈവിധ്യങ്ങളെക്കുറിച്ച് പഠിക്കുന്ന സുവോളജിക്കൽ സർവ്വേ ഓഫ് ഇന്ത്യയിലെ ശാസ്ത്രജ്ഞനും കണ്ണൂർ സ്വദേശിയുമായ ഡോ. മുഹമ്മദ് ജാഫർ പാലോട്ടിനുള്ള ആദരസൂചകമായിട്ടാണ് ശാസ്ത്രനാമം നൽകിയിരിക്കുന്നത്.

ആറ് മില്ലിമീറ്റർ മാത്രം നീളമുള്ള ഉപദ്രവകാരികളല്ലാത്ത ചെറു കടന്നലുകളാണ് ഇവ മണ്ണുകൊണ്ടാണ് കൂടുണ്ടാക്കുന്നത്. 

മലബാർ വന്യജീവി സങ്കേതം, ആറളം വന്യജീവി സങ്കേതം, നിലമ്പൂർ വനം, മുത്തപ്പൻപുഴ എന്നിവിടങ്ങളിൽ ഇവയെ കണ്ടെത്തിയിട്ടുണ്ട്.


</doc>
<doc id="360619" url="https://ml.wikipedia.org/wiki?curid=360619" title="ബ്രയാൻ മെയ്">
ബ്രയാൻ മെയ്

ഒരു ബ്രിട്ടീഷ് സംഗീതജ്ഞനും ഗായകനും ഗാന രചയിതാവും ജ്യോതിശാസ്ത്രജ്ഞനുമാണ് ബ്രയാൻ ഹറോൾഡ് മെയ് (), CBE (born 19 July 1947). ബ്രിട്ടീഷ് സംഗീത സംഘം ക്വീനിന്റെ പ്രധാന ഗിറ്റാറിസ്റ്റാണ്. 

ഗായകൻ ഫ്രെഡി മെർക്കുറി ഡ്രമ്മർ റോജർ ടെയ്ലർ എന്നിവരോടൊപ്പം ചേർന്ന് ക്വീൻ സ്ഥാപിച്ചത് ഇദ്ദേഹമാണ്. എക്കാലത്തെയും മികച്ച ഗിറ്റാറിസ്റ്റുകാരിൽ ഒരാളായ ഇദ്ദേഹത്തെ "ഗിറ്റാർ വേൾഡ്" എക്കാലത്തെയും മികച്ച രണ്ടാമത്തെ ഗിറ്റാറിസ്റ്റായി തിരഞ്ഞെടുത്തിട്ടുണ്ട്.


</doc>
<doc id="360631" url="https://ml.wikipedia.org/wiki?curid=360631" title="ഈജിപ്തിലേക്കുള്ള പലായനം (വർണ്ണ ചിത്രം)">
ഈജിപ്തിലേക്കുള്ള പലായനം (വർണ്ണ ചിത്രം)

പതിനേഴാംന്നൂറ്റാണ്ടിലെ വിഖ്യാത ഡച്ച് ചിത്രക്കാരനായ റെംബ്രാന്റിന്റെ ഒരു ബൈബിൾ പ്രമേയ എണ്ണ ഛായാചിത്രമാണ് ഈജിപ്തിലേക്കുള്ള പലായനം ( The Flight into Egypt).
മത്തായിയുടെ സുവിശേഷത്തിലാണ് പലായന കഥ വിവരിക്കുന്നത്. ഹെരോദാവ് നവജാതരെ കശാപ്പ് ചെയ്യാൻ ഉദ്ദേശിക്കുന്നതായും അതിനാൽ മറിയമനേയും ഉണ്ണിയേശുവിനേയും കൂട്ടികൊണ്ട് മിസ്രയീമിലേക്ക് പോയി ഇനി ഒരറിയിപ്പ് ലഭിക്കുന്നത് വരെ അവിടെ കഴിയാൻ ദൈവദൂതൻ ജോസഫിന്റെ സ്വപനത്തിൽ പ്രത്യക്ഷപ്പെട്ട് അറിയിക്കുന്നു.
അവർ പോയശേഷം കൎത്താവിന്റെ ദൂതൻ യോസേഫിന്നു സ്വപ്നത്തിൽ പ്രത്യക്ഷനായി: നീ എഴുന്നേറ്റു ശിശുവിനെയും അമ്മയെയും കൂട്ടിക്കൊണ്ടു മിസ്രയീമിലേക്കു ഓടിപ്പോയി, ഞാൻ നിന്നോടു പറയുംവരെ അവിടെ പാൎക്കുക. ഹെരോദാവു ശിശുവിനെ നശിപ്പിക്കേണ്ടതിന്നു അവനെ അന്വേഷിപ്പാൻ ഭാവിക്കുന്നു എന്നു പറഞ്ഞു.
14 അവൻ എഴുന്നേറ്റു ശിശുവിനെയും അമ്മയെയും രാത്രിയിൽ തന്നേ കൂട്ടിക്കൊണ്ടു പുറപ്പെട്ടു മിസ്രയീമിലേക്കു പോയി.(മത്തായി 2:13-14)

റെംബ്രാന്റ് ചിത്രത്തിൽ കഴുതപ്പുറത്തിരിക്കുന്ന അമ്മയും കുഞ്ഞിനേയും കാണാം. കഴുതയെ നയിച്ചുകൊണ്ട് അരികിൽ 
നടക്കുന്ന ജോസഫും. രാത്രിയാണ് ചിത്രത്തിലെ സഞ്ചാരം . മധ്യകാല ചിത്രക്കാരന്മാരിൽ നിരവധി പേർ ഈ പലായനം പ്രമേയമാക്കി വരച്ചിട്ടുണ്ട്. റെംബ്രാന്തിന്റെ തന്നെ മറ്റൊരു ചിത്രമാണ് "പലായനവേളയിലെ വിശ്രമം" (The Rest of the Flight into Egypt).

രചനാകാലം:1627
വലിപ്പം:27.5x24.7 സെമി
ഉപരിതലം: ഓക്ക് മരപ്പലകയിൽ എണ്ണഛായം
ഇപ്പോഴുള്ളത്: Tours (France), Musée des Beaux-Arts de Tours


</doc>
<doc id="360644" url="https://ml.wikipedia.org/wiki?curid=360644" title="ടെറെക് നദി">
ടെറെക് നദി

കരിങ്കടലിനും കാസ്പിയൻ കടലിനും ഇടയിലും യൂറോപ്പ്യൻ റഷ്യയിലുമായി സ്ഥിതിചെയ്യുന്ന കൊക്കേഷ്യയുടെ വടക്കൻ ഭാഗത്തുള്ള ഒരു പ്രധാന നദിയാണ് ടെറെക് നദി- Terek River (;, ; , ; , "Terk"; , , , )
ജോർജ്ജിയ, റഷ്യ എന്നീ രാജ്യങ്ങളിലൂടെ ഒഴുകുന്ന ഈ നദി കാസ്പിയൻ കടലിൽ ലയിക്കുന്നു.
ഗ്രേറ്റർ കോക്കസസ് പർവ്വത നിരയുടെയും ഖോഖ് പർവ്വത നിരയും സന്ധിക്കുന്ന ജോർജ്ജിയക്കടുത്തുളള പ്രദേശത്ത് നിന്നാണ് ഈ നദിയുടെ ഉത്ഭവം. 
സ്റ്റീപന്റ്‌സ്മിൻഡ, ഗെർഗേറ്റി ഗ്രാമം എന്നിവയിലൂടെ ഒഴുകുന്ന ഈ നദി റഷ്യൻ മേഖലയിലെ നോർത്ത് ഒസ്സേഷ്യ, വ്‌ലാഡികവ്കസ് നഗരത്തിലൂടെ കിഴക്ക് തിരിഞ്ഞ് ചെച്‌നിയ, ദാഗസ്താൻ എന്നീ രാജ്യങ്ങളിലൂടെ ഒഴുകുന്നു. കാസ്പിയൻ കടലിൽ ചേരുന്നതിന് മുൻപ് ഈ നദി രണ്ടു ശാഖകളായി തിരിയുന്നുണ്ട്.
കിസ്ലിയാർ നഗരത്തിന് താഴെ വെച്ച് ഈ നദി ചതുപ്പായ നദീമുഖത്തെ തുരുത്തായി ഏകദേശം 100 കിലോമീറ്റർ (62 മൈൽ) വീതിയാകുന്നുണ്ട്.
ടെറെക് നദി ഈ പ്രദേശത്തെ പ്രധാനമായ ഒരുപ്രകൃതി സമ്പത്താണ്. ജലസേചനം, ജലവൈദ്യുത പദ്ധതികൾ എന്നിവയുടെ പ്രധാന ഉറവിടമാണിത്.
റഷ്യൻ പട്ടണങ്ങളായ വ്‌ലാഡികാവ്കാസ്, മൊസ്‌ഡോക്, ദാഗസ്താൻ പട്ടണമായ കിസ്ലിയാർ എന്നിവയാണ് ടെറെക് നദിയുടെ തീരത്തുള്ള പ്രധാന നഗരങ്ങൾ.
നിരവധി ജലവൈദ്യുത പദ്ധതികൾ ടെറെക് നദിയിൽ പ്രവർത്തിക്കുന്നുണ്ട്. വ്‌ലാഡികാവ്കാസിൽ ഡിസാവു ഇലക്ട്രോ സ്‌റ്റേഷൻ പ്രവർത്തിക്കുന്നുണ്ട്. കൂടാതെ, ബെകൻസ്‌കയ, പവലോഡോൽസ്‌കയ എന്നിവിടങ്ങളിലും ജലവൈദ്യുത നിലയങ്ങൾ പ്രവർത്തിക്കുന്നുണ്ട്.
ജോർജ്ജിയ - റഷ്യ അതിർത്തിയിലെ കസ്‌ബേഗി മുൻസിപ്പാലിറ്റിയിൽ 108 മെഗാവാട്ട് വൈദ്യുതി ഉൽപാദിക്കാനുള്ള ദരിയാലി ഹൈഡ്രോ പവർ പ്ലാന്റ് പ്രവർത്തന സജ്ജമായികൊണ്ടിരിക്കുന്നുണ്ട്. 


</doc>
<doc id="360646" url="https://ml.wikipedia.org/wiki?curid=360646" title="ഗ്രീൻ കാർപ്പറ്റ് പദ്ധതി">
ഗ്രീൻ കാർപ്പറ്റ് പദ്ധതി

കേരളത്തിലെ വിനോദ സഞ്ചാര കേന്ദ്രങ്ങളിൽ ഹരിത പരവതാനി ഒരുക്കി സന്ദർശകരെ ആകർഷിക്കാൻ ടൂറിസം വകുപ്പ് ആവിഷകരിച്ച പദ്ധതിയാണ് ഗ്രീൻ കാർപ്പറ്റ് പദ്ധതി.ടൂറിസം കേന്ദ്രങ്ങളെ മെച്ചെപ്പെടുത്തുകയും സുസ്ഥിരമായ പരിപാലനം ഉറപ്പുവരുത്തുകയും ചെയ്യുന്ന തരത്തിലാണ് സംരംഭം. ഓരോ ജില്ലകളിൽ നിന്നും തെരഞ്ഞെടുക്കപ്പെട്ട കേന്ദ്രങ്ങളിലാണ് പദ്ധതി നടപ്പാക്കുന്നത്. സംസ്ഥാനത്ത് 84 കേന്ദ്രങ്ങളാണ് ഈ പദ്ധതിയിലുള്ളത്.
ടൂറിസം കേന്ദ്രങ്ങൾ അതിഥികളെ സ്വീകരിക്കുന്നതിനു തയാറെടുപ്പുകൾ നടത്തുക, ടൂറിസം കേന്ദ്രങ്ങളുടെ പരിപാലത്തിനായി സുസ്ഥിര സംവിധാനം രൂപപ്പെടുത്തുക, ടൂറിസം കേന്ദ്രങ്ങൾ ജനങ്ങൾക്കു ജീവിക്കാനും സന്ദർശിക്കാനുമുള്ള മികച്ച ഇടങ്ങളായി മാറ്റുക, ടൂറിസ്റ്റ് കേന്ദ്രങ്ങളിലെ ശുചിത്വം ഉറപ്പുവരുത്തുക തുടങ്ങിയവയാണ് ഗ്രീൻകാർപ്പറ്റ് പദ്ധതിയുടെ പ്രധാന ലക്ഷ്യങ്ങൾ. 
ശാസ്ത്രീയമായി മാലിന്യം ശേഖരിക്കുന്നതിനും പരിപാലിക്കുന്നതിനും സംവിധാനം ഏർപ്പെടുത്തുന്നതിനാവശ്യമായ കാര്യങ്ങൾ പദ്ധതിയുടെ ഭാഗമായി നടപ്പിലാക്കും. പൊതുശൗചാലയങ്ങൾ , ടൂറിസം കേന്ദ്രങ്ങളിലേക്ക് എത്തിച്ചേരുന്നതിനുള്ള മികച്ച മാർഗങ്ങൾ, പ്രകാശ സംവിധാനങ്ങൾ, നടപ്പാതകൾ, സൂചനാ ബോർഡുകൾ, മറ്റു ആവശ്യ സൗകര്യങ്ങൾ, ശുദ്ധവും സുരക്ഷിതവുമായ കുടിവെള്ളവും ഭക്ഷണവും ഉറപ്പുവരുത്തുന്നതിനുളള ക്രമീകരണങ്ങൾ, പരിസ്ഥിതി അനുകൂലമായ ഹരിത സൗഹൃദ ആശയങ്ങൾ പ്രാവർത്തികമാക്കുന്നതിനുള്ള വിവിധ പദ്ധതികൾ എന്നിവയും നടപ്പിലാക്കും സുരക്ഷക്കും സംരക്ഷണത്തിനുമുള്ള ക്രമീകരണങ്ങളും അടിയന്തര പ്രതികരണ സംവിധാനങ്ങൾ ഉറപ്പുവരുത്തുകയും സന്ദർശകർക്ക് മാർഗനിർദ്ദേശം നൽകുന്നതിനും അഭിപ്രായം രേഖപ്പെടുത്തുന്നതിനും ഇൻഫർമേഷൻ സെന്റർ സ്ഥാപിക്കുകയും ചെയ്യും. പരിശീലനം നേടിയ ഉത്തരവാദിത്തബോധമുള്ള ജീവനക്കാർ, വളണ്ടിയർമാർ, വിവിധ സേവനദാതാക്കൾ എന്നിവർക്കു തിരിച്ചറിയൽ കാർഡും യൂനിഫോമും ഉറപ്പുവരുത്തും.


</doc>
<doc id="360653" url="https://ml.wikipedia.org/wiki?curid=360653" title="എ. ടി. ലിജിഷ">
എ. ടി. ലിജിഷ

മലയാളത്തിലെ ഒരു യുവ ചെറുകഥാകൃത്താണ് എ. ടി. ലിജിഷ. ആനുകാലികങ്ങളിൽ കഥകളും ശാസ്ത്ര ലേഖനങ്ങളും എഴുതാറുണ്ട്.

1992-ൽ മലപ്പുറം ജില്ലയിലെ കാവന്നൂർ മാടാരുകുണ്ടിൽ കെ. ഏകാമ്പരന്റെയും ലീലയുടെയും മൂത്ത മകളായി ജനിച്ചു. കാവന്നൂർ ഗവൺമെന്റ് ഹൈസ്കൂൾ, എം. ഒ. എ. എച്ച്. എസ്. ഇളയൂർ, എൻ. എസ്. എസ്. കോളേജ് മഞ്ചേരി, തുഞ്ചത്തെഴുത്തച്ഛൻ മലയാളസർവകലാശാല എന്നിവിടങ്ങളിൽ നിന്നായി വിദ്യാഭ്യാസം. നിലവിൽ തുഞ്ചത്തെഴുത്തച്ഛൻ മലയാളസർവകലാശാലയിൽ ഗവേഷണ വിദ്യാർത്ഥി. 


അങ്കണം ഷംസുദ്ദീൻ സ്മൃതി വിദ്യാർഥികഥാ പുരസ്കാരം 2018. (നേഹലിന്റെ ആമക്കാലങ്ങൾ )


</doc>
<doc id="360656" url="https://ml.wikipedia.org/wiki?curid=360656" title="സോബെക്">
സോബെക്

ഒരു പുരാതന ഈജിപ്ഷ്യൻ ദൈവമാണ് സോബെക് (ഇംഗ്ലീഷ്: Sobek). സെബെക്(Sebek), സോചെറ്റ്(Sochet), സോബ്ക്(Sobk), സോബ്കി(Sobki) എന്നീ പേരുകളിലും സോബെക് അറിയപ്പെട്ടിരുന്നു. ഗ്രീക് പുരാണങ്ങളിൽ ഈ ദേവൻ, സുഷോസ് (Suchos; Σοῦχος) എന്നാണ് അറിയപ്പെട്ടിരുന്നത്. നൈൽ മുതലയുമായി ബന്ധപ്പെട്ടുള്ള ദേവനാണ് സോബെക്. മുതലയുടെ രൂപത്തിലോ അല്ലെങ്കിൽ മുതലയുടെ ശിരസ്സോട് കൂടിയ മനുഷ്യരൂപത്തിലോ സോബെക് ദേവനെ ചിത്രീകരിക്കുന്നു. പൊതുവേ സംരക്ഷനത്തിന്റെ ദേവനാണ് സോബെക്, എങ്കിലും ഫറവോയുടെ ശക്തി, സമ്പുഷ്ടി, സൈന്യത്തിന്റെ ശൂരത എന്നിവയുമായി ഇദ്ദേഹത്തെ ബന്ധപ്പെടുത്താറുണ്ട്. നൈലിൽനിന്നു ഉണ്ടാകുന്ന അപകടങ്ങളിൽനിന്നും രക്ഷനേടാൻ പുരാതന ഈജിപ്ഷ്യർ സോബെക് ദേവനെ ആരാധിച്ചിരുന്നു.

പുരാതന സാമ്രാജ്യകാലം (c. 2686–2181 BCE) മുതൽക്കേ റോമൻ കാലഘട്ടത്തോളം (c. 30 BCE – 350 CE) സോബെക് ദേവൻ ഈജിപ്റ്റിൽ സോബെക് ദേവൻ എന്ന വിശ്വാസം നിലനിന്നിരുന്നു. പുരാതന സാമ്രാജ്യത്തിലെ പല പിരമിഡ് ലിഖിതങ്ങളിലും സോബെക് ദേവനെ പ്രധിപാദിച്ചിട്ടുണ്ട്.

പുരാതന സാമ്രാജ്യത്തിൽ സോബെക് ദേവനെ ആരാധിച്ചിരുന്നു എന്നാലും അദ്ദേഹത്തിന്റെ പ്രശസ്തി വർദ്ധിക്കുന്നത് മധ്യ സാമ്രാജ്യത്തിൽ (c. 2055–1650 BCE), പ്രധാനമായും 12-ആം രാജവംശത്തിലെ ഫറവോ ആയിരുന്ന, അമെനെംഹാറ്റ് III കാലത്താണ്. സോബെക് ദേവന്മായി വളരെയേറെ ബന്ധമുള്ള ഈജിപ്റ്റിലെ ഫൈയും എന്ന പ്രദേശത്തിൽ അമെനംഹാറ്റ് മൂന്നാമൻ പ്രത്യേഗ താല്പര്യം പ്രകടിപ്പിച്ചിരുന്നു. സോബെക് ദേവന്റെ പ്രശസ്തിവർദ്ധിക്കുമാറ് അമെനെംഹാറ്റ് III ഫൈയുമിലും മറ്റുമായി അനേകം നിർമ്മിതികൾ പടുതുയർത്തിയിരുന്നു. 


</doc>
<doc id="360659" url="https://ml.wikipedia.org/wiki?curid=360659" title="സാഹ്">
സാഹ്

ഈജിപ്ഷ്യൻ വിശ്വാസപ്രകാരം ഒറിയോൺ നക്ഷത്രകൂട്ടത്തിന്റെ ദൈവിക രൂപമാണ് സാഹ് (ഇംഗ്ലീഷ്: Sah). സിറിയസ് നക്ഷത്രത്തിന്റെ ദേവിയായ സോബ്ദെറ്റാണ് സാഹിന്റെ പത്നി. 

പുരാതന സാമ്രാജ്യത്തിലെ പിരമിഡ് ലിഖിതങ്ങളിൽ സാഹിനെ ""ദൈവങ്ങളുടെ പിതാവ്"" എന്ന് വിശേഷിപ്പിച്ചിരിക്കുന്നത് കാണാം. ഫറവോമാർ തങ്ങളുടെ മരണാനന്തരം ഒറിയോണിലേക്ക് പോകുന്നു എന്ന് വിശ്വസിച്ചിരുന്നു.


</doc>
<doc id="360663" url="https://ml.wikipedia.org/wiki?curid=360663" title="സോപ്ദെറ്റ്">
സോപ്ദെറ്റ്

പുരാതന ഈജിപ്ഷ്യൻ വിശ്വാസപ്രകാരം സിറിയസ് നക്ഷത്രത്തിന്റെ ദൈവിക രൂപമാണ് സോപ്ദെറ്റ് (ഇംഗ്ലീഷ്: Sopdet). ഈജിപ്ഷ്യൻ ഭാഷയിൽ "തീവ്രമായവൾ" എന്നാണ് സോപ്ദെറ്റിനർഥം. സിറിയസ് നക്ഷത്രത്തിന്റെ ശോഭയാലാവാം ഈ പേര് വന്നത്. ആകാശത്ത് ഏറ്റവും തിളക്കമുള്ളതായി കാണപ്പെടുന്ന നക്ഷത്രമാണ്‌ സിറിയസ്.  ശിരസ്സിൽ 5 മുനകളുള്ള നക്ഷത്രമുള്ള സ്ത്രീ രൂപത്തിലാണ് സോപ്ദെറ്റ് ദേവിയെ ചിത്രീകരിക്കാറുള്ളത്.

ജൂലൈയിലെ ആകാശത്തിൽ സിറിയസ് നക്ഷത്രത്തിന്റെ ഹിലൈക്ക്ൾ ഉദയത്തിന് തൊട്ടുശേഷമാണ്, നൈലിൽ ആണ്ടുതോറുമുണ്ടാകുന്ന പ്രളയം ആരംഭിക്കുന്നത്, ആയതിനാൽ പുരാതന ഈജിപ്ഷ്യർ ഇവരണ്ടിനേയും ബന്ധപ്പെടുത്തിയിരുന്നു. അനന്തരം മണ്ണിന്റെ ഫലപുഷ്ടിയുടെ ദേവതയായി സോപ്ദെറ്റിനെ കരുതിവന്നു. നൈലിലെ വാർഷിക വെള്ളപ്പൊക്കത്തെ തുടർന്നാണ് ഈജിപ്റ്റിലെ മണ്ണ് കൂടുതൽ ഫലഭൂയിഷ്ടമാകുന്നത്. സിറിയസ് നക്ഷത്രത്തിന്റെ ഹിലൈക്ക്ൾ ഉദയത്തിനുള്ള ഈ പ്രാധാന്യത്തെ ആധാരമാക്കിയാണ് ഈജിപ്ഷ്യർ അവരുടെ കലണ്ടർ തയ്യാറാക്കിയത്.

ഒറിയോൺ നക്ഷത്രഗണത്തിന്റെ ദേവനായ സാഹ് ആണ് സോപ്ദെറ്റിന്റെ പതി. ഈ ദമ്പതികളുടെ പുത്രനാണ് സോപ്ദു.


</doc>
<doc id="360665" url="https://ml.wikipedia.org/wiki?curid=360665" title="സോപ്ദു">
സോപ്ദു

പുരാതന ഈജിപ്ഷ്യൻ വിശ്വാസപ്രകാരം ആകാശത്തിന്റെയും കിഴക്കുദിക്കിന്റെയും ദേവനാണ് സോപ്ദു (ഇംഗ്ലീഷ്: Sopdu).

ഒറിയോൺ നക്ഷത്രഗണത്തിന്റെ ദേവനായ സാഹിനെയും, സിറിയസ് നക്ഷത്രത്തിന്റെ ദേവിയായ സോപ്ദെറ്റിന്റെയും പുത്രനാണ് സോപ്ദു.


</doc>
<doc id="360669" url="https://ml.wikipedia.org/wiki?curid=360669" title="സേഷത്">
സേഷത്

പുരാതന ഈജിപ്ഷ്യൻ വിശ്വാസപ്രകാരം ജ്ഞാനം, വിജ്ഞാനം, എഴുത്ത് എന്നിവയുടെ ദേവിയാണ് സേഷത് (ഇംഗ്ലീഷ്: Seshat). "ലേഖനം ചെയ്യുന്നവൾ" എന്നാണ് സേഷത് എന്ന പദത്തിനർഥം. എഴുത്തിന്റെ ദേവി എന്ന നിലയിൽ കണക്കുകളുടെയെല്ലാം സൂക്ഷിപ്പുകാരിയായും സേഷത്തിനെ കണ്ടിരുന്നു. എഴുത്ത് ഉദ്ഭവിച്ചത് സേഷത് ദേവിയിൽനിന്നുമാണ് എന്ന് ഈജിപ്ഷ്യർ വിശ്വസിച്ചിരുന്നു. കൂടാതെ വാസ്തുവിദ്യ, ജ്യോതിഃശാസ്ത്രം, ജ്യോതിഷം, നിർമ്മാണം, ഗണിതം, ഭൂമാപനവിദ്യ എന്നീ ശാസ്ത്രങ്ങളുടെ ദേവിയായും സേഷതിനെ കരുതിയിരുന്നു.

പുലിത്തോൽ ധരിച്ച് കയ്യിൽ എഴുത്താണിയും എഴുത്തുപലകയുംമായി നിൽക്കുന്ന രൂപത്തിലാണ് സേഷത് ദേവിയെ ചിത്രീകരിക്കുന്നത്.


</doc>
<doc id="360670" url="https://ml.wikipedia.org/wiki?curid=360670" title="ലുഫ്താൻസ">
ലുഫ്താൻസ

ലുഫ്താൻസ ജർമൻ എയർലൈൻസ് എന്നും അറിയപ്പെടുന്ന ലുഫ്താൻസ ജർമ്മനിയിലെ ഏറ്റവും വലിയ എയർലൈൻസാണ്, മാത്രമല്ല അവയുടെ അനുബന്ധ കമ്പനികൾകൂടി ചേരുമ്പോൾ, യാത്രക്കാരുടെ എണ്ണത്തിലും വിമാനങ്ങളുടെ എണ്ണത്തിലും യൂറോപ്പിലെ ഏറ്റവും വലിയ എയർലൈൻസാണ്. 270 വിമാനങ്ങൾ ഉപയോഗിച്ചു 18 ആഭ്യന്തര ലക്ഷ്യസ്ഥാനങ്ങളിലേക്കും ആഫ്രിക്ക, അമേരിക്ക, ഏഷ്യ, യൂറോപ്പ് എന്നിവടങ്ങളിലെ 78 രാജ്യങ്ങളിലായി 197 അന്താരാഷ്‌ട്ര ലക്ഷ്യസ്ഥാനങ്ങളിലേക്കും ലുഫ്താൻസ സർവീസ് നടത്തുന്നു. 1997-ൽ സ്ഥാപിതമായ ഏറ്റവും വലിയ എയർലൈൻ അലയൻസായ സ്റ്റാർ അലയൻസിന്റെ സ്ഥാപക അംഗങ്ങളിൽ ഒരാളാണ് ലുഫ്താൻസ. 

1926-ൽ ബെർലിനിൽ സ്ഥാപിക്കപ്പെട്ട ഡച്ചേ ലുഫ്ത് ഹാൻസ എ ജി-യിൽനിന്നും തുടങ്ങുന്നതാണ് ലുഫ്താൻസയുടെ ചരിത്രം. ഡിഎൽഎച്ച് എന്നറിയപ്പെട്ടിരുന്ന എയർലൈൻസ് കുറച്ചുകാലം ജർമ്മനിയുടെ പതാക വാഹക എയർലൈനുമായിരുന്നു, 1945-ൽ നാസി ജർമ്മനിയുടെ പരാജയം വരെ. പുതിയ ദേശീയ എയർലൈൻ സ്ഥാപിക്കാനായി ലുഫ്ടാഗ് എന്ന കമ്പനി 1953 ജനുവരി 6-നു കൊളോണിൽ സ്ഥാപിക്കപ്പെട്ടു. [6] എന്നാൽ വെസ്റ്റ് ജർമ്മനിക്ക് എയർസ്പേസ് സ്വാതന്ത്ര്യം ലഭിച്ചിരുന്നില്ല, അതിനാൽ എന്ന് മുതൽ പുതിയ എയർലൈൻ പ്രവർത്തനങ്ങൾ ആരംഭിക്കും എന്ന് അറിയില്ലായിരുന്നു. എന്നിരുന്നാലും, 1953-ൽ ലുഫ്ടാഗ് നാല് കോൺവൈർ സിവി-340എസ്, നാല് ലോക്ക്ഹീഡ് എൽ-1049 സൂപ്പർ കോൺസ്റ്റലേഷൻസ് വിമാനങ്ങൾക്ക് ഓർഡർ നൽകി, കൂടാതെ ഹാംബർഗ്‌ എയർപോർട്ടിൽ മെയിൻറ്റനൻസ് ബേസും സ്ഥാപിച്ചു. [6] [7]

1955 ഏപ്രിൽ 1-നു ഷെഡ്യൂൾഡ് ആഭ്യന്തര വിമാന സർവീസുകൾ ആരംഭിക്കാനുള്ള അനുമതി ലുഫ്താൻസയ്ക്ക് ലഭിച്ചു, ഹാംബർഗ്‌, ഡസൽഡോർഫ്, ഫ്രാങ്ക്ഫർട്ട്, കൊളോൺ, മ്യൂണിക്ക്‌ എന്നിവയ്ക്കു ഇടയിൽ. [7] [8] 1955 മെയ്‌ 15-നു അന്താരാഷ്‌ട്ര സർവീസുകൾ തുടങ്ങി, ലണ്ടൻ, പാരിസ്, മാഡ്രിഡ്‌ എന്നിവടങ്ങളിലേക്ക്. [8] [9]

2006 ഡിസംബർ 6-നു 20 ബോയിംഗ് 747-8എസ് വിമാനങ്ങൾക്കുള്ള ഓർഡർ ലുഫ്താൻസ നൽകി, ഈ മോഡലിന്റെ ആദ്യ കസ്റ്റമർ ആയി. എയർ ഫ്രാൻസിനു ശേഷം എയർബസ്‌ എ380 വിമാനം ഉപയോഗിക്കുന്ന രണ്ടാമത്തെ യൂറോപ്പിയൻ എയർലൈനുമായി. ആദ്യ എ380 ഡെലിവർ ചെയ്തത് 2010 മെയ്‌ 9-നു ആണ്, അതേസമയം, ആദ്യ 747-8 സർവീസ് ആരംഭിച്ചത് 2012-ൽ ആണ്. [10]

2008 സെപ്റ്റംബർ 15-നു ലുഫ്താൻസ എയർലൈൻസ് തങ്ങൾ ബ്രസ്സൽസ് എയർലൈൻസിന്റെ ഓഹരികൾ വാങ്ങിതായി പ്രഖ്യാപിച്ചു. 2009 ജൂണിൽ ബ്രസ്സൽസ് എയർലൈൻസും ലുഫ്താൻസയും തമ്മിലുള്ള പങ്കാളിത്തം ഇയു കമ്മീഷൻ അംഗീകാരം നൽകി. ബ്രസ്സൽസ് എയർലൈൻസിന്റെ ഉടമസ്ഥ കമ്പനിയായ എസ്എൻ എയർഹോൾഡിംഗ് എസ്എ/എൻവിയുടെ 45 ശതമാനം ഓഹരികൾ ലുഫ്താൻസ സ്വന്തമാക്കി. [11]

2009 സെപ്റ്റംബറിൽ യൂറോപ്പിയൻ കമ്മീഷന്റെ അനുമതിയോടെ ലുഫ്താൻസ ഓസ്ട്രിയൻ എയർലൈൻസ് വാങ്ങി. 

2010 ജൂൺ 11-നു എയർബസ്‌ എ380 ഉപയോഗിച്ചു ഫ്രാങ്ക്ഫർട്ടിനും ടോക്കിയോയ്ക്കും ഇടയിൽ സർവീസ് ആരംഭിച്ചു. 

ലുഫ്താൻസയുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: അഡ്രിയ എയർവേസ്, ഐഗൻ എയർലൈൻസ്, എയർ കാനഡ, എയർ ചൈന, എയർ ഡോലോമിടി, എയർ ഇന്ത്യ, എയർ മാൾട്ട, എയർ ന്യൂസിലാൻഡ്‌, ഓൾ നിപ്പോൺ എയർവേസ്, ഓസ്ട്രിയൻ എയർലൈൻസ്, അവിയങ്ക, അസർബെയ്ജാൻ എയർലൈൻസ്, ബിഎംഐ റീജനൽ, ബ്രസൽസ് എയർലൈൻസ്, കോപ എയർലൈൻസ്, ക്രൊയേഷ്യ എയർലൈൻസ്, ഈജിപ്ത് എയർ, എതിയോപിയൻ എയർലൈൻസ്, എത്തിഹാദ് എയർവേസ്, യൂറോവിംഗ്സ്, ജർമൻവിംഗ്സ്, ജപ്പാൻ എയർലൈൻസ്, ലതാം ബ്രസിൽ, എൽഒടി പോളിഷ് എയർലൈൻസ്, ലക്സ് എയർ, സ്കാണ്ടിനെവിയൻ എയർലൈൻസ്, സിംഗപ്പൂർ എയർലൈൻസ്, സൗത്ത് ആഫ്രിക്കൻ എയർവേസ്, സ്വിസ്സ് ഇന്റർനാഷണൽ എയർലൈൻസ്, ടാഗ് അംഗോള എയർലൈൻസ്, ടാക എയർലൈൻസ്, ടാപ് പോർച്ചുഗൽ, തായ്‌ എയർവേസ്, യുണൈറ്റഡ് എയർലൈൻസ്. 



</doc>
<doc id="360676" url="https://ml.wikipedia.org/wiki?curid=360676" title="പത്മപ്രഭാ പുരസ്കാരം">
പത്മപ്രഭാ പുരസ്കാരം

ആധുനിക വയനാടിന്റെ ശില്പികളിൽ പ്രമുഖനായ എം.കെ. പത്മപ്രഭാ ഗൗഡരുടെ പേരിൽ ഏർപ്പെടുത്തിയ സാഹിത്യപുരസ്‌കാരമാണ് 'പത്മപ്രഭാ പുരസ്കാരം. 75,000 രൂപയും പത്മരാഗക്കല്ല് പതിച്ച ഫലകവും പ്രശസ്തിപത്രവും അടങ്ങുന്നതാണ് പുരസ്‌കാരം .1996 മുതൽ തുടർച്ചയായി ഇത് നല്കിവരുന്നുണ്ട്. മാതൃഭൂമി മാനേജിംഗ് ഡയറക്ടർ എം.പി. വീരേന്ദ്രകുമാർ അച്ഛന്റെ ഓർമ്മയ്ക്കായി ഏർപ്പെടുത്തിയതാണ് പത്മപ്രഭാ പുരസ്കാരം.


</doc>
<doc id="360678" url="https://ml.wikipedia.org/wiki?curid=360678" title="ഭാജ്യ സംഖ്യകൾ">
ഭാജ്യ സംഖ്യകൾ

ഒരു പൂർണ്ണ സംഖ്യയെ അതിനേക്കാൾ ചെറിയ രണ്ട് പൂർണ്ണ സംഖ്യകളുടെ ഗുണനഫലമായി എഴുതാൻ സാധിക്കുകയാണെങ്കിൽ അത്തരം സംഖ്യയെ ആണു ഭാജ്യ സംഖ്യ എന്നു വിളിക്കുന്നത്. Equivalently, it is a positive integer that has at least one divisor other than 1 and itself. Every positive integer is composite, prime, or the unit 1, so the composite numbers are exactly the numbers that are not prime and not a unit.


</doc>
<doc id="360679" url="https://ml.wikipedia.org/wiki?curid=360679" title="ഇ.പി. ഉണ്ണി">
ഇ.പി. ഉണ്ണി

ഒരു ഇന്ത്യൻ കാർട്ടൂണിസ്റ്റാണ് ഇ.പി. ഉണ്ണി (ജനനം: 1954).
1954ൽ പാലക്കാടിൽ ജനിച്ചു. കേരള സർവകലാശാലയിൽ നിന്നും ഭൗതികശാസ്ത്രത്തിൽ ബിരുദം നേടി. 1973ൽ ശങ്കർ വാരികയിൽ ഇ.പി. ഉണ്ണിയുടെ ആദ്യ കാർട്ടൂൺ പ്രസിദ്ധീകരിച്ചു വന്നു. 1977ൽ ദി ഹിന്ദുവിൽ കാർട്ടൂൺ പ്രസിദ്ധീകരിച്ചുതുടങ്ങി. ഈ കാലയളവിൽ സൺഡേ ടൈംസിലും ഇക്കോണമിക് ടൈംസിലും പ്രവർത്തിച്ചു. ഇന്ത്യൻ എക്സ്പ്രസിലെ ചീഫ് രാഷ്ട്രീയ കാർട്ടൂണിസ്റ്റാണ്. മലയാള വാരികകളിലും മാസികകളിലും ഇ.പി. ഉണ്ണിയുടെ കാർട്ടൂണുകൾ പ്രസിദ്ധീകരിച്ചിട്ടുണ്ട്.
ഇന്ത്യൻ എക്സ്പ്രസിൽ പലപ്പോഴായി പ്രസിദ്ധീകരിച്ച ബിസിനസ് ആസ് യൂഷ്വൽ എന്ന കാർട്ടൂൺ പരമ്പരയാണ് 2016ലെ കൊച്ചി-മുസിരിസ് ബിനാലെയിൽ ഇ.പി. ഉണ്ണി പ്രദർശിപ്പിച്ചിരിക്കുന്നത്. പ്രധാനവേദിയായ ഫോർട്ട് കൊച്ചിയിലെ ആസ്പിൻവാൾ ഹൗസിലാണ് ഈ ചിത്രങ്ങൾ പ്രദർശിപ്പിച്ചിരിക്കുന്നത്. ഇന്ത്യൻ എക്സ്പ്രസിലെ കാർട്ടൂണുകളോടൊപ്പം ഇല്ലസ്ട്രേഷനുകളും ഇവിടെ പ്രദർശിപ്പിച്ചിട്ടുണ്ട്.

ഇ.പി. ഉണ്ണി


</doc>
<doc id="360682" url="https://ml.wikipedia.org/wiki?curid=360682" title="വിക്ടോറിയ ബെക്കാം">
വിക്ടോറിയ ബെക്കാം

ഒരു ബ്രിട്ടീഷ് ഗായികയും ബിസിനസ്സ്കാരിയും ഫാഷൻ ഡിസൈനറും മോഡലുമാണ് വിക്ടോറിയ കരോലിന ബെക്കാം, OBE (ജനനം 17 ഏപ്രിൽ 1974).1990 ന്റെ അവസാനത്തിൽ സ്പൈസ് ഗേൾസ് എന്ന വനിതാ സംഗീത സംഘത്തിലൂടെയാണ് ബെക്കാം പ്രശസ്തിയിലെത്തിയത്. 

ഇംഗ്ലീഷ് ഫുട്ബോൾ താരം ഡേവിഡ് ബെക്കാം ഭർത്താവാണ്.ഇവർക്ക് നാലു മക്കളുണ്ട്. 2015 വരെ ഇവരുടെ രണ്ടു പേരുടെയും ആകെ വരുമാനം 50.8 കോടി പൗണ്ടാണ്.


</doc>
<doc id="360684" url="https://ml.wikipedia.org/wiki?curid=360684" title="സാറ ടെസ്ഡെൽ">
സാറ ടെസ്ഡെൽ

സാറ ടെസ്ഡെൽ  (1884 ആഗ്സറ്റ് 8, 1933 ജനുവരി 29) ഒരു അമേരിക്കൻ  ലിറിക്സ് പോയെറ്റാണ്. സാറ ട്രെവർ ടെസ്ഡെൽ , മിസ്സോറിയിലെ സെയിന്റ് ലൂയിസിൽ ജനിച്ചു. 1914 തന്റെ വിവാഹത്തിനു ശേഷം സാറ ടെസ്ഡെൽ ഫിൽസിങ്കെർ എന്ന് പേര് സ്വീകരിച്ചു.

1884 ആഗ്സ്റ്റ് 8ന് ടെസ്ഡെൽ ജനിച്ചു. തന്റെ കുട്ടിക്കാലത്ത് ശോഷിച്ച ആര്യോഗ്യനിലയായിരുന്നു, ഒമ്പത് വയസ്സുവരെ വീട്ടുവിദ്യാഭ്യാസ രീതിയിലാണ് പഠിച്ചത്. ശേഷം പത്താം വയസ്സുമുതൽ അവർ കലാലയ ജീവിതത്തിലേക്ക് പോയി. 1898 ൽ മേരി ഇൻസ്റ്റിറ്റ്യൂട്ടിലായിരുന്നു തുടക്കം. പക്ഷേ  പിന്നീട് 1899 ഹോസ്മർ ഹാളിലേക്ക് മാറി.അവിടെ വച്ച് 1903 ബിരുദം പൂർത്തിയായി. അവരുടെ കുടുംബം 3668 ലിന്ഡെൽ ബി.എൽ.വി.ഡിയിലായിരുന്നു, പിന്നീട് മിസ്സോറിയിലെ സെയിന്റ് ലൂയിസിലെ, 38 കിങ്ങ്സ്ബ്യൂറി പ്ലെയിസിലേക്ക് മാറി. രണ്ടു ഇടങ്ങളിലേയും വീടുകൾ നിർമ്മിച്ചത് ടെസ്ഡെലിന്റെ അമ്മായിരുന്നു. കിങ്ങ്സ്ബ്യൂറി  പ്ലെയിസിലെ വീട്ടിൽ സാറയ്ക്കുവേണ്ടി പ്രതേകം ഒരു മുറി രണ്ടാം നിലയിലുണ്ടായിരുന്നു. അപ്പോയിന്റ്മെന്റ് എടുത്ത അതിഥികൾക്ക് കടന്നുവരാൻ ഒരു പ്രതേകം വാതിൽകൂൂടിയുണ്ട്. സാറയ്ക്കുവേണ്ടിയുള്ള പ്രതേക മുറിയിലാണ് അവർ എഴുതിയത്, ഉറങ്ങിയത് അവസാനമായി അന്ത്യശ്വാസം വലിച്ചതും അവിടെത്തന്നെ.

വില്യം മാരിയോൺ റീഡീസിന്റെ റീഡീസ് മിറർ എന്ന ലോകൽ ന്യൂസ് പേപ്പറിൽ 1907നാണ് ടെസ്ഡെലിന്റെ ആദ്യത്തെ കവിത പ്രസിദ്ധീകരിച്ചത്.അതേ വർഷത്തിൽ തന്നെ അവരുടെ  സോന്നെറ്റ് ടു ഡ്യൂസ് പോലുള്ള കവിതകളുടെ ആദ്യ കവിതാസമാഹാരം പ്രസിദ്ധീകരിച്ചു.
ടെസ്ഡെൽസിന്റെ രണ്ടാമത്തെ കവിതാസമാഹാരം, ഹെലെൻ ഓഫ് ട്രോയും മറ്റു കവിതകളും 1911 ന് പ്രസിദ്ധീകരിച്ചു. ഇതോടെ അവർ ലിറികൽ കവിതകളുടെ മാസ്റ്റർ ആകുകയും, കൂടുതൽ പ്രശസ്തയാകുകയും ചെയ്തു.

1911 മുതൽ 1914വരെയുള്ള കാലഘട്ടങ്ങൾക്കിടയിൽ ടെസ്ഡെലിന് ധാരാളം പ്രണയാഭ്യർത്ഥനകൾ വന്നിരുന്നു, വാച്ചെൽ ലിൻഡ്സെയും അതിലൊരാളായിരുന്നു. പക്ഷേ ടെസ്ഡെലിനെ തൃപ്തിപ്പെടുത്തും വിധം പണം തന്റെ കൈയ്യിലില്ലെന്ന് മനസ്സിലാക്കിയതോടെ വാച്ചെൽ അത് ഉപേക്ഷിച്ചു. പിന്നീട് 1914 ഡിസെമ്പർ 19ന് ടെസ്ഡെൽ തന്റെ കവിതകളുടെ ആരാധകനും,  തന്നെ  ഏറ്റവും കൂടുതൽ പ്രോത്സാഹിപ്പിക്കുകയും  ചെയ്ത ഏർനസ്റ്റ് ഫിൽസിങ്കറിനെ വിവാഹം കഴിക്കാൻ തീരുമാനിച്ചു.

അവരുടെ മൂന്നാമത്തെ കവിതാ സമാഹാരം റിവർ ടു ദി സീ ആയിരുന്നു, അത് 1915നാണ് പ്രസിദ്ധീകരിച്ചത്. അത് നന്നായി വിറ്റഴിക്കപ്പെടുകയും ചെയ്തു, കൂടാതെ ധാരാളം തവണകൾ പുനപ്രസിദ്ധീകരണം ചെയ്യപ്പെടുകയും ചെയ്തു. 1916ന് ടെസ്ഡെലും, ഭർത്താവും കൂടി ന്യൂയോർക്കിലേക്ക് സ്ഥലം മാറി.

1917 ലൗവ സോങ്ങ്സ് എന്ന കവിതാ സമാഹാരത്തിനായി 1918 ന് പുലിറ്റ്സർ പുരസ്കാരം കരസ്ഥമാക്കി. അത് ദി പോയട്രി സൊസൈറ്റി യുടെ പ്രതേക ഗ്രാന്റിന്റെ അടിസ്ഥാനത്തിലാണ്. 

ഫിൽസിങ്കറിന്റെ ബിസിനസ്സ് ടെസ്ഡെല്ലിനെ ഏകാന്തതയിലാഴ്ത്തി. 1929ന്, മൂന്ന് മാസത്തേക്ക് ഇന്റർസ്റ്റേറ്റിലേക്ക് മാറി. അത് ഒരു ഡൈവോഴ്സിനുവേണ്ടിയുള്ളതായിരുന്നു. അത് ഫിൽസിങ്കറിനെ അറിയിക്കാൻ അവർ താത്പര്യപ്പെട്ടിരുന്നില്ല.  അതറിഞ്ഞപ്പോൾ ഫിൽസിങ്കർ സ്തുഭിതനായിരുന്നു. അതിനുശേഷം തന്റെ വീട്ടിൽ നിന്ന് രണ്ട് ബ്ലോക്കുകൾ മാത്രം തള്ളിനിൽക്കുന്ന മറ്റൊരുവീട്ടലേകക് താസം മാറ്റി. പിന്നീട് അവർ വാച്ചെൽ ലിൻഡ്സെയുമായുള്ള ബന്ധം പുതുക്കി, എന്നിരുന്നാലും വാച്ചെലിന്റെ വിവാഹം കഴിഞ്ഞിരുന്നു. 
1933ന് ടെസെ്ഡെൽ ആത്മഹത്യ ചെയ്തു, ഉറക്ക ഗുളികകൾ ഓവർഡോസ് ആയതാണ് കാരണം. വാച്ചെൽ ലിൻഡ്സെ അവരുടെ മരണത്തിന് രണ്ട് വർഷത്തിന് ശേഷം അന്തരിച്ചു. ടെസ്ഡെലിനെ സെയിന്റ് ലൂയിസ് ബെല്ലെഫോന്റെയിൻ സെമിത്തേരിയിലാണ് സംസ്കരിച്ചത്.

ടെസ്ഡെലിന്റെ ഐ ഷാൾ നോട്ട് കെയർ എന്ന കവിത അവരുടെ ആത്ഹത്യയുമായി ബന്ധപ്പെട്ടതാണെന്ന് പറയപ്പെടുന്നു, കാരണം ആ കവിത മരണത്തിന്റെ ഗീതം മുഴക്കുന്നതായിരുന്നു.




</doc>
<doc id="360687" url="https://ml.wikipedia.org/wiki?curid=360687" title="പദ്മിനി ചെട്ടൂർ">
പദ്മിനി ചെട്ടൂർ

ഭാരതീയയായ നർത്തകിയാണ് പദ്മിനി ചെട്ടൂർ.  (ജനനം 1970) സുപ്രസിദ്ധ നർത്തകിയായ ചന്ദ്രലേഖയുടെ ശിക്ഷണത്തിൽ നൃത്തം അഭ്യസിച്ചു.  ചെന്നൈ കേന്ദ്രീകരിച്ച് "പദ്മിനി ചെട്ടൂർ ഡാൻസ് കമ്പനി"എന്ന പേരിൽ നൃത്ത കമ്പനി നടത്തുന്നു.

 1970 ൽ ജനിച്ച പത്മിനി കുട്ടിക്കാലത്തേ ഭരതനാട്യ നൃത്ത പഠനമാരംഭിച്ചു.  ബിർല ഇൻസ്റ്റിറ്റ്യൂട്ട് ഓഫ് ടെക്നോളജിയിൽ നിന്നും (ബിറ്റ്സ്), പിലാനി 1991 ൽ ബിരുദം നേടി.

 1989 ൽ ആദ്യ നൃത്ത പരീക്ഷണത്തിനു തുടക്കം കുറിച്ചു.

1991 ൽ ചന്ദ്രലേഖയുടെ നൃത്ത കമ്പനിയിൽ ചേർന്ന അവർ 2001, വരെ അവരുമൊത്ത് അവതരണങ്ങൾ നടത്തി. ‘ ലീലാവതി ’, ‘ പ്രാണ ’, ‘ ഐംഗിക ’, 
‘ ശ്രീ’  ‘ യന്ത്ര ’, ‘ മഹാകാളി ’, ‘ ശരീര ’ തുടങ്ങിയ ചന്ദ്രലേഖ നൃത്താവതരണങ്ങളിൽ പങ്കെടുത്തു. 1999 ൽ ‘ വിംഗ്സ് ആന്റ് മാസ്ക്സ്' എന്ന അവതരണത്തിലൂടെ ശ്രദ്ധേയയായി. ബ്രൗൺ, ജ ഡ്യൂയറ്റ് അൺസംഗ്, ഫ്രജിലിറ്റി (2001), സോളോ (2003) 'പേപ്പർഡോൾ' തുടങ്ങിയ ഗ്രൂപ്പ് അവതരണങ്ങൾ നടത്തി.   2006 ൽ ‘പുഷ്ഡ്’ എന്ന പത്മിനിയുടെ അവതരണം, സോൾ പെർഫോമിംഗ് ആർട്സ് ഫെസ്റ്റിവലിൽ (SPAF) അരങ്ങേറി. ബ്രസൽസ്, ഹോളണ്ട്, സാൽസ്‌ബർഗ്, പാരീസ്, ലിസ്ബൺ എന്നിവടങ്ങളിലും നാടകാവതരണം നടത്തി. ‘ബ്യൂട്ടിഫുൾ തിംഗ് 1’ എന്ന ഗ്രൂപ്പവതരണവും ‘ബ്യൂട്ടിഫുൾ തിംഗ് 2’ എന്ന 'സോളോ' നൃത്തവും ശരീരത്തിന്റെ സൗന്ദര്യത്തിന്റെ രാഷ്ട്രീയം കൈകാരേയം ചെയ്യുന്നവയായിരുന്നു.   ഇന്ത്യയിലും വിദേശത്തും ധാരാളം അവതരണങ്ങൾ നടത്തി. ‘വാൾ ഡാൻസിംഗ്’ എന്ന ഗ്രൂപ്പ് അവതരണം ഈ വഴിക്കുള്ള ഒരു തുടരന്വേഷണമായിരുന്നു. ഈ സൃഷ്ടി വിയന്നയിലെയും സിംഗപ്പൂരിലെയും വിവിധ മ്യൂസിയങ്ങളിലും ഗാലറികളിലും പ്രദർശിപ്പിച്ചിട്ടുണ്ട്.  ഈ അവതരണത്തിനിടെയാണ് ഫ്രഞ്ച് കൊറിയോഗ്രാഫറായ ഡേവിഡ് റോളണ്ടുമൊത്ത് കോലം എന്ന അവതരണം നടത്തിയത്. കഥനങ്ങളിലൂടെയുള്ള നൃത്തരൂപങ്ങൾ വളരെ അപൂർവ്വമായേ അവർ അവതരിപ്പിക്കാറുള്ളൂ. ഇന്ത്യൻ ശാസ്ത്രീയ നൃത്തരൂപത്തെ അവർ നിരാകരിക്കുന്നു.  പാരമ്പര്യത്തിന് പുറത്ത് നടത്താവുന്ന പരീക്ഷണ നൃത്ത അവതരണങ്ങളിലാണ് അവർ ശ്രദ്ധ ചെലുത്തുന്നത്.   

ഇംഗ്ലണ്ട്, നെതർലാന്റ്സ്, ജർമ്മനി എന്നിവടങ്ങളിൽ ആർട്ടിസ്റ്റ് ഇൻ റസിഡൻസ് ആയി പ്രവർത്തിച്ചു. ബേസ്മെന്റ് 21 എന്ന കലാകാര കൂട്ടായ്മയുടെ സ്ഥാപകാംഗമാണ്. 

ബിനാലെയുടെ ആദ്യ ആഴ്ചയിൽ ഡേവിഡ് ഹാളിലാണ് മൂന്നു മണിക്കൂർ നിണ്ടു നിന്ന പദ്മിനിയുടെ നാട്യാവതരണം നടന്നത്. ഒരാഴ്ചയോളം എല്ലാ ദിവസവും ഈ പ്രകടനത്തിൽ ചിരപരിചിതമായ പാട്ടുകൾ, വേറിട്ടു നിൽക്കുന്ന നൃത്ത ചലനങ്ങൾ, സമകാലീന എഴുത്തുകാരുടെ രചനകൾ എന്നിവയുണ്ടായിരുന്നു. ഭരതനാട്യത്തിലെ പ്രധാനഭാഗമായ വർണത്തിന്റെ പുനർവ്യാഖ്യാനമായിരുന്നു പദ്മിനി ചെട്ടൂർ നടത്തിയത്. വർണത്തിൽ ശരീരമെന്നത് ജൈവഘടകം മാത്രമാണ്. പുന:സൃഷ്ടിക്കപ്പെട്ട ജതികളലൂടെയാണ് അവ മുന്നോട്ട് പോകുന്നത്. പ്രേമമെന്ന വികാരത്തിന്റെ ആത്മനിർഭരതയും സൗന്ദര്യവും ഗാംഭീര്യവുമെല്ലാം വർണത്തിലൂടെ പകരുകയായിരുന്നു പദ്മിനിയുടെ ലക്ഷ്യം. ഇതിന്റെ ആദ്യ പ്രദർശനമാണ് ബിനാലെയിൽ നടന്നത്. രതിജന്യത, കാത്തിരിപ്പ്, നഷ്ടബോധം എന്നിങ്ങനെ പ്രേമത്തിന്റെ എല്ലാ മേഖലകളെയും സ്പർശിച്ചായിരുന്നു വർണത്തിന്റെ അവതരണം. ആദ്യ ആഴ്ചയ്ക്ക് ശേഷം മൂന്നു മണിക്കൂർ നീണ്ട വർണം 22 മിനിട്ടുള്ള ഭാഗങ്ങളായി ഡേവിഡ് ഹാളിൽ വീഡിയോ പ്രദർശനം നടത്തിവരുന്നു. ഇന്ത്യൻ ശാസ്ത്രീയ നൃത്തത്തെ വിമർശനാത്മകമായി സമീപിക്കുന്ന നൃത്തസംവിധാനത്തിന്റെ വീഡിയോയാണിത്. 



</doc>
<doc id="360690" url="https://ml.wikipedia.org/wiki?curid=360690" title="ഷിറിബാഗിലു">
ഷിറിബാഗിലു

ഷിറിബാഗിലു കാസറഗോഡ് ജില്ലയിലെ ഒരു വില്ലേജ് ആകുന്നു. ഇത് ഒരു പട്ടണപ്രദേശമാണ്. 
5.50 ചതുരശ്ര കി. മീ. വിസ്തീർണ്ണമുണ്ട്. 

2001ലെ സെൻസസ് പ്രകാരം ഷിറിബാഗിലുവിലെ ജനസംഖ്യ 5288 ആകുന്നു. ഇതിൽ 2594 പേർ പുരുഷന്മാരും 2694 സ്ത്രീകളും ആകുന്നു. എന്നാൽ 2011ലെ സെൻസസ് പ്രകാരം ഷിരിബാഗിലുവിലെ ജനസംഖ്യ താഴെപ്പറയുന്ന പ്രകാരമാണ്:

0-06 വരെ പ്രായക്കാരുടെ സംഖ്യയാണ് താഴെക്കൊടുക്കുന്നത്: 
ഇവിടെ ആൺ പെൺ അനുപാതം കേരളത്തേക്കാൾ വ്യത്യസ്തമാണ്. അതുപോലെ, ഷിരിബാഗിലു സാക്ഷരതയിൽ വളരെ പിന്നിലാണ്. 5,955 പേരിൽ 3,045 പുരുഷന്മാരാണ് സാക്ഷരരായിരിക്കുന്നത്. സ്ത്രീകളിൽ 2,910 പേർ സാക്ഷരർ ആകുന്നു. ഇവിടെയുള്ള ജനങ്ങളിൽ 155 പേർ പട്ടികജാതിയിലും 54 പേർ പട്ടിക വർഗ്ഗത്തിലും പെട്ടവരാണെന്നു പ്രഖ്യാപിച്ചിട്ടുണ്ട്. 2011ലെ സെൻസസ് പ്രകാരം 2,518 പേർ ജോലികളിൽ ഏർപ്പെടുന്നു. ഇതിൽ 1,883 പേർ പുരുഷന്മാർ ആകുന്നു. എന്നാൽ, 635 സ്ത്രീകൾ മാത്രമേ ഏതെങ്കിലും ജോലിക്കായി പോകുന്നതായി കാണുന്നുള്ളു. കൃഷിക്കാർ ആകെ 95 പേരേയുള്ളു. ഇതിൽ 86 പേരും പുരുഷന്മാരാണ്. എന്നാൽ വെറും 9 സ്ത്രീകൾ മാത്രമേ തങ്ങൾ കാർഷികവൃത്തിയിൽ എർപ്പെടുന്നു എന്ന് പറഞ്ഞിട്ടുള്ളത്. എന്നാൽ മറ്റു ജോലികളിൽ ഏർപ്പെടുന്നവരാണ് ഭൂരിപക്ഷവും. ആകെ മറ്റു ജോലിയിൽ ഏർപ്പെടുന്നവരുടെ എണ്ണം 1,514 ആണ്. അതിൽ പുരുഷന്മാർ 1,174 വരും. സ്ത്രീകളിൽ 340 പേർ മാത്രമേ ഇത്തരം ജോലികളിലും ഏർപ്പെടുന്നുള്ളു. പ്രത്യെക ജോലിയൊന്നുമില്ലാത്തവർ ആണ് ഷിറിബാഗിലുവിൽ കൂടുതൽ എന്നാണിതിൽനിന്നും മനസ്സിലാക്കേണ്ടത്. സെൻസസ് കണക്കുപ്രകാരം ആകെയുള്ള 5,955 ജനങ്ങളിൽ 5,112 പെർക്കും പ്രത്യേക ജോലിയൊന്നുമില്ല ന്നാണു കാണുന്നത്. 
ബഹുഭാഷാപ്രദേശമാണ് ഷിറിബാഗിലു. കന്നഡ, തുളു ഇവ മലയാളത്തിനൊപ്പം ഉപയോഗിച്ചു വരുന്നുണ്ട്. കൊങ്കണി, ബ്യാരിഭാഷ, മറാത്തി എന്നീ ഭാഷകൾ സംസാരിക്കുന്നവരുമുണ്ട്. 
ദേശീയപാതയിലേയ്ക്ക് ഗ്രാമീണ റോഡുകൾ ബന്ധിപ്പിച്ചിട്ടുണ്ട്. 


</doc>
<doc id="360693" url="https://ml.wikipedia.org/wiki?curid=360693" title="റിയാദിലെ പെൺകുട്ടികൾ (നോവൽ)">
റിയാദിലെ പെൺകുട്ടികൾ (നോവൽ)

റിയാദിലെ പെൺകുട്ടികൾ

2005ൽ പുറത്തിറങ്ങിയ ഒരു അറബി ഭാഷ നോവലാണ് ബനാത്ത് അൽ റിയാദ് അഥവാ റിയാദിലെ പെൺകുട്ടികൾ . Girls of Riyadh എന്ന ഇംഗ്ലീഷി പരിഭാഷയ്ക്ക് ലോക വ്യാപകമായ പ്രചാരം ലഭിക്കുകയുണ്ടായി. സൗദി അറേബ്യയിൽ നിരോധിക്കപ്പെട്ടിട്ടുള്ള ഈ പുസ്തകം അറബ് രാജ്യങ്ങളിൽ വ്യാപകമായി വില്പനയും പ്രചാരണവും നേടിയിരുന്നു.രജാ അസ്വാനിഅ എന്ന എഴുത്തുകാരിയാണ് രചിയിതാവ്.

സൗദി അറേബ്യയിൽ സാമ്പ്രദായികമായി നിലനിൽക്കുന്ന സ്ത്രീപുരുഷ ബന്ധങ്ങളുടെ സ്ഥിതി വിവരണമാണ് കഥാകൃത്ത് അവതരിപ്പിക്കുന്നത്.

നാല് ഹൈസ്കൂൾ വിദ്യാർഥികളുടെ കഥയാണിത്. ഇമെയിലുകളിലൂടെയാണ് ഇവരുടെ അനുഭവങ്ങളും ചിന്തകളും വായനക്കാർ അറിയുന്നത്. സ്നേഹിക്കപ്പെടാൻ വെമ്പുന്ന പെൺകുട്ടികൾക്ക് പക്ഷേ തികഞ്ഞ യാഥാസ്ഥികതയെ മറികടക്കേണ്ടതുണ്ട്.

ഇന്റർനെറ്റും മൊബയിൽ ഫോണുമെല്ലാം കാര്യങ്ങളെ കീഴ്മേൽ മറിയ്ക്കുന്നു. സ്ത്രീകളുടെ വിചാര വികാരങ്ങൾ പഴയതു പോലെ അടിച്ചമർത്തപ്പെടാൻ സാധിക്കില്ല എന്നാവുന്നു കാര്യങ്ങൾ. നോവലിൽ ലൈംഗിക വേഴ്ചകളും ചിത്രീകരിക്കപ്പെടുന്നുണ്ട്. കിട്ടാവുന്ന ഏത് ഇമയിൽ അഡ്രസ്സിലേക്കും ഒരോ ആഴ്ച്ചയും അയക്കപ്പെടുന്ന ഇമെയിലുകളാണ് കഥ വിവരിക്കുന്നത്.

2005ൽ പ്രസിദ്ധീകരിച്ച ഉടൻ തന്നെ സൗദി അധികൃതർ ഈ പുസ്തകം നിരോധിക്കുകയുണ്ടായി. അതിനാൽ കരിഞ്ചന്തയിലൂടെയാണ് ഈ പുസ്തകം അറബ് രാജ്യങ്ങളിൽ വ്യാപിച്ചത്. അറബി രാജ്യങ്ങളിലുടനീളം വമ്പിച്ച പ്രചാരം പുസ്തകത്തിനു ലഭിച്ചു.
മെർലിൻ ബൂത്ത് എന്ന അമേരിക്കൻ വനിതയാണ് ഇംഗ്ലീഷിൽ പരിഭാഷപ്പെടുത്തിയിരിക്കുന്നത്. താൻ ചെയ്ത പരിഭാഷയിൽ രചിയിതാവും പ്രസാധകരും ചേർന്ന കൈകടത്തലുകൾ നടത്തുകയുണ്ടായി എന്ന് ബൂത്ത് ആരോപിക്കുന്നു. 


</doc>
<doc id="360698" url="https://ml.wikipedia.org/wiki?curid=360698" title="മിനുസ ചിത്രശലഭതിരണ്ടി">
മിനുസ ചിത്രശലഭതിരണ്ടി

കടൽ വാസിയായ ഒരു മൽസ്യമാണ് മിനുസ ചിത്രശലഭതിരണ്ടി അഥവാ തപ്പുതിരണ്ടി അഥവാ Smooth butterfly ray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.

Gymnuridae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .

കേരളത്തിലെ മൽസ്യങ്ങളുടെ പട്ടിക

</doc>
<doc id="360712" url="https://ml.wikipedia.org/wiki?curid=360712" title="ഒസുർഗെറ്റി">
ഒസുർഗെറ്റി

ജോർജ്ജിയയുടെ പടിഞ്ഞാറ് ഭാഗത്ത് സ്ഥിതിചെയ്യുന്ന ഗുരിയ പ്രവിശ്യയുടെ തലസ്ഥാന നഗരമാണ് ഒസുർഗെറ്റി - Ozurgeti (Georgian: ოზურგეთი [ɔzurgɛtʰi])
ജോർജ്ജിയൻ ബോൾഷെവിക് വിപ്ലവകാരിയും സർക്കാർ ഉദ്യോഗസ്ഥനുമായിരുന്ന ഫിലിപ്പ് മക്കാറാഡ്‌സെയുടെ ബഹുമാനാർത്ഥം ഈ സ്ഥലത്തിന്റെ പേര് മക്കാറാഡ്‌സെ ( Macharadze / Makharadze) എന്നായിരുന്നു. തേയില, ഹെയ്‌സൽക്കുരു (ചെമ്പങ്കായ) എന്നിവയുടെ പ്രാദേശിക സംസ്‌കരണ കേന്ദ്രമാണ് ഈ പ്രദേശം.

മധ്യകാലഘട്ടത്തിന്റെ അവസാനത്തിലാണ് ഒസുർഗെറ്റി സ്ഥാപിതമായത്. ഗുരിയ രാജഭാരണ പ്രദേശത്തിന്റെ തലസ്ഥാനമായിരുന്നു ഈ പ്രദേശം. പിന്നീടുള്ള നൂറ്റാണ്ടുകളിൽ ഈ പ്രദേശം ഒരു വാണിജ്യ കേന്ദ്രമായി. ഈ നഗരത്തിൽ നിന്ന് 270 വെള്ളി നാണയ ശേഖരം കണ്ടെടുത്തതാണ് ഇതിന് തെളിവായി പറയപ്പെടുന്നത്. ഒസുഗെറ്റ് നിധി എന്നാണ് ഇത് അറിയപ്പെടുന്നത്. 
1840ലാണ് ഒസുഗെറ്റി ഒരു നഗരമായി ഔദ്യേഗികമായി അംഗീകരിക്കപ്പെട്ടത്. 1877-1878ൽ നടന്ന റഷ്യൻ-തുർക്കിഷ് യുദ്ദ സമയത്ത് ഒസുഗെറ്റി ഒരു നയതന്ത്ര പ്രദേശമായിരുന്നു.
19ആം നൂറ്റാണ്ടിൽ പ്രദേശത്തെ ഗവർണറായിരുന്ന മീഖായീൽ വൊറന്റ്‌സോവ് ഈ നഗരത്തിന്റെ സെൻട്രൽ സ്‌ക്വയറിൽ ഇസബെല്ല മുന്തിരി വിത്ത് വെച്ചുപിടിപ്പിക്കാൻ ഉത്തരവിട്ടു.
1917ലെ റഷ്യൻ വിപ്ലവത്തിന് ശേഷം ഈ നഗരവും അതുൾകൊള്ളുന്ന ജില്ലയുടെയും പേര് ബോൾഷെവിക് വിപ്ലവകാരിയായിരുന്ന ഫിലിപ്പ് മക്കറാഡ്‌സെയുടെ ബഹുമാനാർത്ഥം മക്കറാഡ്‌സെ എന്ന് പുനർനാമകരണം ചെയ്തു. 1990കളിൽ ജോർജ്ജിയ റഷ്യയിൽ നിന്ന് സ്വാതന്ത്ര്യമായതിന് ശേഷമാണ് ഈ പ്രദേശത്തിന് അതിന്റെ ചരിത്ര പരമായ പേരായ ഒസുർഗെറ്റി തിരിച്ചു കിട്ടിയത്.
ജോർജ്ജിയൻ നാടക, ഫിലിം ഡയറക്ടറായിരുന്ന അലക്‌സാണ്ടർ റ്റ്‌സുറ്റ്‌സുനാവയുടെ സ്മരാൺർത്ഥം ഈ നഗരത്തിന്റെ സെൻട്രൽ സ്‌ക്വയറിൽ ഒസുർഗെറ്റി ഡ്രമാറ്റിക് തിയേറ്റർ സ്ഥിതി ചെയ്യുന്നുണ്ട്. 
1868ലാണ് ഇത് സ്ഥാപിച്ചത്. പ്രാദേശിക അമേച്വർ നടന്മാരായിരുന്നു ഇത് ആദ്യം നിർമ്മിച്ചത്. പിന്നീട് 1914ൽ പുതിയ ഒരു തിയേറ്റർ കെട്ടിടം സ്ഥാപിച്ചു. 1933ൽ മറ്റൊരു പുതിയ കെട്ടിടം കൂടി നിർമ്മിച്ചു. 
സോവിയറ്റ് നിയോക്ലാസിക്കൽ രീതിയിൽ നിലവിലുള്ള അഞ്ചു നില കെട്ടിടം നിർമ്മിച്ചത് 1962ലാണ്. ജോർജ്ജിയയിലെ വൻ തിയേറ്ററുകളിൽ ഒന്നാണിത്. 
1968ൽ നടന്ന സതാബ്ധി ആഘോഷ വേളയിലാണ് തിയേറ്ററിന് റ്‌റ്‌സുറ്റ്‌സുനാവയുടെ പേര് നൽകിയത്.
2005ൽ ജോർജ്ജിയൻ സാംസ്‌കാരിക മന്ത്രാലയവും തിയേറ്റർ വർക്കേഴ്‌സ് യൂനിയനും, ഒസുർഗെറ്റി ഡ്രമാറ്റിക് തിയേറ്ററിനെ രാജ്യത്തെ ഏറ്റവും മികച്ച പ്രാദേശിക തിയേറ്ററായി പ്രഖ്യാപിച്ചു.


</doc>
<doc id="360718" url="https://ml.wikipedia.org/wiki?curid=360718" title="ഭാസ്ക്കരൻ അന്നൂർ">
ഭാസ്ക്കരൻ അന്നൂർ

ഒരു കുറത്തിയാട്ടം കലാകാരനാണ് 'ഭാസ്ക്കരൻ അന്നൂർ'. 
കണ്ണൂർ ജില്ലയിലെ അന്നൂർ സ്വദേശി. 1980 മുതൽ അന്നൂർ "സപ്തസ്വര" തിയേറ്റേർസിലെ കലാകാരൻ. നാല് പതിറ്റാണ്ടോളമായി കുറവൻവേഷത്തിൽ രംഗപ്രവേശം ചെയ്യുന്നതിനാൽ, "കുറവൻ ഭാസ്കരൻ" എന്ന അപരനാമത്തിൽ അറിയപ്പെടുന്നു.
2013 ൽ ഫോക്‌ലോർ അക്കാദമി അവാർഡ് നൽകി ആദരിച്ചിട്ടുണ്ട്. 


</doc>
<doc id="360728" url="https://ml.wikipedia.org/wiki?curid=360728" title="ജോമോന്റെ സുവിശേഷങ്ങൾ">
ജോമോന്റെ സുവിശേഷങ്ങൾ

സത്യൻ അന്തിക്കാട് സംവിധാനം ചെയ്ത് 2017 ൽ പുറത്തിറങ്ങുന്ന മലയാള ചലച്ചിത്രമാണ് ജോമോന്റെ സുവിശേഷങ്ങൾ. ഇഖ്‌ബാൽ കുറ്റിപ്പുറം രചന നിർവഹിച്ചിരിക്കുന്ന ഈ ചലച്ചിത്രത്തിൽ ദുൽഖർ സൽമാൻ, മുകേഷ്, അനുപമ പരമേശ്വരൻ എന്നിവരാണ് കേന്ദ്രകഥാപാത്രങ്ങളെ അവതരിപ്പിക്കുന്നത്. ഐശ്വര്യ രാജേഷ്, വിനു മോഹൻ ഇന്നസെന്റ് തുടങ്ങിയവരും പ്രധാന വേഷങ്ങളിലെത്തുന്നു. തൃശൂർ, തിരുപ്പൂർ, പൊള്ളാച്ചി എന്നിവിടങ്ങളിലായാണ് ചിത്രീകരണം പൂർത്തിയായത്. 2017 ജനുവരി 19ന് ജോമോന്റെ സുവിശേഷങ്ങൾ പ്രദർശനത്തിനെത്തി.




</doc>
<doc id="360732" url="https://ml.wikipedia.org/wiki?curid=360732" title="ആഡം ലാംബർട്ട്">
ആഡം ലാംബർട്ട്

ഒരു അമേരിക്കൻ ഗായകനും ഗാന രചയിതാവുമാണ് ആഡം മിച്ചൽ ലാംബർട്ട് (ജനനം ജനുവരി 29, 1982). 2009 മുതൽ ഇദ്ദേഹം ഏകദേശം ഒരു കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.

2009 ലെ അമേരിക്കൻ ഐഡലിൽ രണ്ടാം സ്ഥാനത്തെത്തുന്നതോടെയാണ് ആഡം ശ്രദ്ധേയനാവുന്നത്. 

ഒരു ഏകാംഗ കലാകരാനെന്ന നിലയിൽ പ്രവർത്തിച്ചുവന്നിരുന്ന ഇദ്ദേഹം 2011 മുതൽ ബ്രിട്ടീഷ് റോക്ക് സംഗീത സംഘംക്വീനിന്റെ പ്രധാന ഗായകനെന്ന നിലയിൽ ക്വീൻ + ആഡം ലാംബർട്ട് എന്ന പേരിൽ സഹകരിച്ചു വരികയാണ്. 2014 മുതൽ 2016 വരെ ഇവർ ചേർന്ന് വിജയരമായ ഒരു ലോക സംഗീത പര്യടനവും നടത്തിയിട്ടുണ്ട്.


</doc>
<doc id="360736" url="https://ml.wikipedia.org/wiki?curid=360736" title="യുണൈറ്റഡ് എയർലൈൻസ്‌">
യുണൈറ്റഡ് എയർലൈൻസ്

ചിക്കാഗോ, ഇല്ലിനോയി ആസ്ഥാനമായുള്ള പ്രമുഖ അമേരിക്കൻ എയർലൈനാണ് യുണൈറ്റഡ് എന്ന പൊതുവിൽ വിളിക്കപ്പെടുന്ന കോണ്ടിനെൻറൽ ഹോൾഡിംഗ്സ് ഐഎൻസി. സർവീസ് നടത്തുന്ന ലക്ഷ്യസ്ഥാനങ്ങളുടെ എണ്ണത്തിൽ നോക്കുമ്പോൾ ലോകത്തിലെ ഏറ്റവും വലിയ എയർലൈനാണ് യുണൈറ്റഡ് എയർലൈൻസ്‌, ആഭ്യന്തര അന്താരാഷ്ട്ര റൂട്ടുകളിൽ നല്ല നെറ്റ്‌വർക്കുള്ള എയർലൈനിനു ഏഷ്യ - പസിഫിക് പ്രദേശത്ത് വലിയ സാനിധ്യമുണ്ട്. യുണൈറ്റഡ് എയർ ലൈൻസ് (യുഎഎൽ) എന്ന പേരിലായിരുന്നു യുണൈറ്റഡ് മുൻപ് അറിയപ്പെട്ടിരുന്നത്. 

1997-ൽ സ്ഥാപിതമായ ഏറ്റവും വലിയ എയർലൈൻ അലയൻസായ സ്റ്റാർ അലയൻസിന്റെ സ്ഥാപക അംഗങ്ങളിൽ ഒരാളാണ് യുണൈറ്റഡ്. 

വാൾട്ടർ വാർനിയുടെ എയർ മെയിൽ സർവീസ് ആയ വാർനി എയർലൈൻസിൽനിന്നും തുടങ്ങുന്നതാണ് യുണൈറ്റഡ് എയർലൈൻസിന്റെ ചരിത്രം, വാൾട്ടർ വാർനി തന്നെയാണ് കോണ്ടിനെൻറൽ എയർലൈൻസിന്റെ ആദ്യ രൂപമായ വാർനി സ്പീഡ് ലൈൻസ് സ്ഥാപിച്ചതും. ഇഡഹോയിലെ ബോയിസേയിൽ 1926-ൽ സ്ഥാപിക്കപ്പെട്ട എയർലൈൻസ്‌ ആദ്യ കോണ്ട്രാക്റ്റ് എയർ മെയിൽ വിമാനം പറന്നത് 1926 ഏപ്രിൽ 6-നു ആണ്, രാജ്യത്തെ ആദ്യ ഷെഡ്യൂൾഡ് എയർലൈൻ സർവീസ്, പാസ്കോ, ഡബ്ല്യൂഎ-ക്കും എൽകോ, ബോയിസേ വഴി എൻവി-ക്കും ഇടയിൽ. 

1927-ൽ ഏവിയേഷൻ രംഗത്തെ പ്രഥമരിൽ ഒരാളായ വില്ല്യം ബോയിംഗ് തന്റെ ബോയിംഗ് എയർ ട്രാൻസ്പോർട്ട് സ്ഥാപിച്ചു സാൻ ഫ്രാൻസിസ്കോ മുതൽ ചിക്കാഗോ വരെ എയർ മെയിൽ റൂട്ടിൽ സർവീസ് നടത്തി. 1929-ൽ ബോയിംഗ് തന്റെ കമ്പനിയെ പ്രാറ്റ് & വിറ്റ്നി കമ്പനിയുമായി ലയിപ്പിച്ചു, യുണൈറ്റഡ് എയർക്രാഫ്റ്റ് ആൻഡ്‌ ട്രാൻസ്പോർട്ട് കോർപ്പറേഷൻ (യുഎടിസി) രൂപീകരിച്ചു, ഇത് അടുത്ത 28 മാസങ്ങളിലായി പസിഫിക് എയർ ട്രാൻസ്പോർട്ട്, സ്റ്റവ്‌ട്ട് എയർ സർവീസസ്, വാർനി എയർലൈൻസ്‌, നാഷണൽ എയർ ട്രാൻസ്പോർട്ട്, കൂടാതെ അനവധി ഉപകരണ നിർമ്മാണ കമ്പനികളേയും വാങ്ങി. 

യുണൈറ്റഡ് എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: എയർ ലിംഗസ്, എയറോമർ, എയർ കാനഡ, എയർ ചൈന, എയർ ഡോലോമിടി, എയർ ന്യൂസിലാൻഡ്‌, ഓൾ നിപ്പോൺ എയർവേസ്, ഏഷ്യാന എയർലൈൻസ്‌, ഓസ്ട്രിയൻ എയർലൈൻസ്‌, ആവിയങ്ക, ആവിയങ്ക ബ്രസീൽ, അസുൽ ബ്രസീലിയൻ എയർലൈൻസ്‌, ബ്രസ്സൽസ് എയർലൈൻസ്‌, കേപ് എയർ, കോപ എയർലൈൻസ്‌, ക്രൊയേഷ്യ എയർലൈൻസ്‌, ഈജിപ്ത് എയർ, എതിയോപിയൻ എയർലൈൻസ്‌, യൂറോവിംഗ്സ്, ഇവിഎ എയർ, ജർമൻ വിംഗ്സ്, ഗ്രേറ്റ് ലേക്ക്സ് എയർലൈൻസ്‌, ഹവായിയൻ എയർലൈൻസ്‌, ഐലാൻഡ്‌ എയർ, ജെറ്റ് എയർവേസ്, എൽഒടി പോളിഷ് എയർലൈൻസ്‌, ലുഫ്താൻസ, സ്കാണ്ടിനെവിയൻ എയർലൈൻസ്‌, സിൽവർ എയർലൈൻസ്‌, സിംഗപ്പൂർ എയർലൈൻസ്‌, സൗത്ത് ആഫ്രിക്കൻ എയർവേസ്, സ്വിസ്സ് ഇന്റർനാഷണൽ എയർലൈൻസ്‌, ടാപ്പ്‌ പോർച്ചുഗൽ, ടർകിഷ് എയർലൈൻസ്‌.



</doc>
<doc id="360740" url="https://ml.wikipedia.org/wiki?curid=360740" title="യേശുവിന്റെ ഉയർത്തെഴുന്നേൽപ്പ് (റാഫേൽ ചിത്രം)">
യേശുവിന്റെ ഉയർത്തെഴുന്നേൽപ്പ് (റാഫേൽ ചിത്രം)

നവോത്ഥാനകാല ചിത്രകലാകാരനായ റാഫേലിന്റെ പ്രശസ്ത ചിത്രമാണ് യേശുവിന്റെ ഉയർത്തെഴുന്നേൽപ്പ് (resurrection of Christ). കിന്നേർഡ് പ്രഭുവിന്റെ ഉടമസ്ഥതയിൽ ഇരുന്നിട്ടുള്ളതിനാൽ Kinnaird Ressurection എന്നും ഈ ചിത്രം അറിയപ്പെടുന്നു.റാഫേലിന്റെ ഏറ്റവും ആദ്യത്തെ രചനകളിൽ ഒന്നായി ഇത് വിലയിരുത്തപ്പെടുന്നു.
ഗുരുവായിരുന്ന പീറ്റ്രോ_പെറുഗ്വിനോയുടെ (Perugino)സ്വാധീനത്തിൽ നിന്നും മുക്തമായി കൂടുതൽ ശബളമായ ശൈലിയാണ് റാഫേൽ അനുവർത്തിച്ചിരിക്കുന്നത്. 1499-1502 കാലയളവിൽ രചിക്കപ്പെട്ട ഈ ചിത്രം ഇന്ന് ബ്രസീലിലെ São Paulo Museum of Art,ലാണ് സൂക്ഷിച്ചിരിക്കുന്നത്.


</doc>
<doc id="360745" url="https://ml.wikipedia.org/wiki?curid=360745" title="നീണ്ടവാലൻ ചിത്രശലഭതിരണ്ടി">
നീണ്ടവാലൻ ചിത്രശലഭതിരണ്ടി

കടൽ വാസിയായ ഒരു മൽസ്യമാണ് നീണ്ടവാലൻ ചിത്രശലഭതിരണ്ടി അഥവാ longtail butterfly ray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

Gymnuridae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .

കേരളത്തിലെ മൽസ്യങ്ങളുടെ പട്ടിക

</doc>
<doc id="360754" url="https://ml.wikipedia.org/wiki?curid=360754" title="എസ്ര (ചലച്ചിത്രം)">
എസ്ര (ചലച്ചിത്രം)

ജയ് കെ.യുടെ സംവിധാനത്തിൽ 2017 ഫെബ്രുവരിയിൽ പുറത്തിറങ്ങുന്ന മലയാള ചലച്ചിത്രമാണ് എസ്ര , പൃഥ്വിരാജ് സുകുമാരൻ, പ്രിയ ആനന്ദ് എന്നിവർ പ്രധാന വേഷങ്ങളിൽ അഭിനയിക്കുന്ന ഈ ചലച്ചിത്രം ഒരു ഹൊറർ ത്രില്ലർ വിഭാഗത്തിൽപ്പെട്ട ചലച്ചിത്രമാണ്.2016 ജൂണിൽ ചിത്രീകരണം ആരംഭിച്ച ഈ ചിത്രം ഫോർട്ട് കൊച്ചിയിലും ശ്രീലങ്കയിലുമായാണ് ചിത്രീകരണം പൂർത്തിയാക്കിയത്..




</doc>
<doc id="360755" url="https://ml.wikipedia.org/wiki?curid=360755" title="കരുവാരക്കുണ്ട് പാലം">
കരുവാരക്കുണ്ട് പാലം

നിർദിഷ്ട മലയോര ഹൈവേയിൽ മലപ്പുറം ജില്ലയിലെ കരുവാരക്കുണ്ട് ചിറക്കലിൽ ചേറുമ്പ് ഇക്കോ ടൂറിസം വില്ലേജിനോടു ചേർന്ന് കരുവാരക്കുണ്ടിനെയും പുൽവെട്ടയേയും തമ്മിൽ ബന്ധിപ്പിക്കുന്ന, ഒലിപ്പുഴക്കു കുറുകെയുള്ള പാലമാണ് കരുവാരക്കുണ്ട് പാലം. 2009 ജൂലൈ മൂന്നിന്‌ അന്നത്തെ കേരള പൊതുമരാമത്ത് മന്ത്രി അഡ്വ. മോൻസ് ജോസഫ്‌ ആണ് ഈ പാലം ഉല്ഘാടനം ചെയ്തത്. ഈ പാലം വന്നതോടെ കരുവാരക്കുണ്ടിൽ നിന്ന് എടത്തനാട്ടുകരയിലേക്കുള്ള ദൂരം പകുതിയായി കുറഞ്ഞു.


</doc>
<doc id="360762" url="https://ml.wikipedia.org/wiki?curid=360762" title="കേരള മണ്ണു മ്യൂസിയം">
കേരള മണ്ണു മ്യൂസിയം

കേരളത്തിൽ തിരുവനന്തപുരത്തെ പറോട്ടുകോണത്തുള്ള കേന്ദ്ര മണ്ണ് അനലിറ്റിക്കൽ പരീക്ഷണശാലയിൽ സ്ഥിതിചെയ്യുന്ന മ്യൂസിയമാണ് കേരള മണ്ണു മ്യൂസിയം . കേരളത്തിലെ മണ്ണിന്റെ വൈവിധ്യം പ്രദർശിപ്പിക്കുന്ന മ്യൂസിയമാണിത്. 2014 ജനുവരി ഒന്നിനു തുടങ്ങിയ ഈ മ്യൂസിയം മണ്ണുസർവ്വേയ്ക്കും സംരക്ഷണത്തിനുമുള്ള വകുപ്പിന്റെ കീഴിലാണ് സ്ഥാപിച്ചിരിക്കുന്നത്. ഈ മ്യൂസിയം ഇന്ത്യയിലെതന്നെ ആദ്യ മണ്ണുമ്യൂസിയവും ലോകത്തിലെ ഏറ്റവും വലിയ മണ്ണുമ്യൂസിയവുമായി കണക്കാക്കുന്നു. അന്താരാഷ്ട്ര നിലവാരത്തിലാണിത് സ്ഥാപിച്ചിരിക്കുന്നത്. 

കേരളത്തിൽ കണ്ടുവരുന്ന ഏതാണ്ടെല്ലാ മണ്ണിനങ്ങളും ഇവിടെ പ്രദർശിപ്പിച്ചിട്ടുണ്ട്. 82 തരം മണ്ണിനങ്ങളാണിവിടെ പ്രദർശിപ്പിച്ചിരിക്കുന്നത്. ഓരോ മണ്ണിനവും അതുണ്ടായിരുന്ന തറയിൽനിന്നും അതിന്റെ സ്വാഭാവിക ഘടകങ്ങളും ഭാഗങ്ങളും നഷ്ടമാകാതെ കുഴിച്ചെടുത്ത ശേഷം ഒരു മാസമോ അതിൽക്കൂടുതലോ കാലം പ്രോസസ്സ് ചെയ്തശേഷമാണ് മ്യൂസിയത്തിൽ പ്രദർശിപ്പിച്ചിരിക്കുന്നത്. ഇതോടൊപ്പം ഓരോ മണ്ണിനത്തിന്റെയും പൂർണ്ണ വിവരങ്ങൾ കൊടുത്തിട്ടുമുണ്ട്. മണ്ണുപരമ്പരയുടെ ഭൗതിക സ്വഭാവം, അതെവിടെനിന്നു ലഭിച്ചു, ആ മണ്ണിലെ ജൈവഘടന, അത് ഏതു വിളയ്ക്കാണ് എറ്റവും അനുയോജ്യം, ഈ മണ്ണു കാണപ്പെടുന്ന പ്രദേശത്ത് എങ്ങനെയാണ് ഉപയുക്തമാക്കേണ്ടത്, മണ്ണു മാനേജ്മെന്റ് എങ്ങനെ തുടങ്ങിയ വിവരങ്ങൾ ആണ് മണ്ണിന്റെ കൂടെ നൽകിയിരിക്കുന്നത്. യു.എസിന്റെ കൃഷിയുടെയും മണ്ണു തരംതിരിക്കുന്നതിന്റെയും വകുപ്പിന്റെ മാനദണ്ഡങ്ങളാണ് ഇവിടെ മണ്ണിനെ തരംതിരിക്കാൻ ഉപയോഗിച്ചിരിക്കുന്നത്. 


</doc>
<doc id="360766" url="https://ml.wikipedia.org/wiki?curid=360766" title="ജൈനമതം കേരളത്തിൽ">
ജൈനമതം കേരളത്തിൽ

ക്രിസ്തുമതവരവിനുമുമ്പുതന്നെ കേരളത്തിൽ ജൈനമതം തുടർച്ചയായി നിലനിന്നിരുന്നു. ഇന്ന് കേരളത്തിലെ ജൈനമതസ്ഥരുടെ എണ്ണം വളരെക്കുറവാണ്. പ്രധാനമായും ഇവർ പുരാതന ജൈനമതത്തിന്റെ തുടർച്ചയായ അനുയായികളോ കേരളത്തിനു പുറത്തുനിന്നും വ്യാപാരത്തിനായിട്ടും മറ്റും വന്ന ജൈനമതാനുയായികളോ ആണ്. 
ചന്ദ്രഗുപ്തമൗര്യനുശേഷം (ബി. സി. ഇ) മൂന്നാം നൂറ്റാണ്ടിലാണ് കേരളത്തിലേയ്ക്ക് ജൈനമതം എത്തിയത്. ആ സമയത്ത് ജൈനസന്യാസിയായിരുന്ന, ഭദ്രബാഹു മൈസൂറിനടുത്തുള്ള ശ്രാവണബെലഗൊളയിലേയ്ക്കു പോയി. അദ്ദേഹത്തിന്റെ ശിഷ്യന്മാരിൽ ചിലർ ധ്യാനത്തിനുള്ള അനുയോജ്യമായ സ്ഥലമന്വേഷിച്ച്, കർണ്ണാടകത്തിനും കൂടുതൽ തെക്കുള്ള കേരളം, തമിഴ്നാട് എന്നിവിടങ്ങളിലേയ്ക്ക് പോയതായി കരുതപ്പെടുന്നു. സി. ഇ ഒന്നാം നൂറ്റാണ്ടോടെ ജൈനമതം കേരളത്തിൽ ആധിപത്യം ഉറപ്പിച്ചു. ചിലപ്പതികാരം എന്ന തമിഴ് ഇതിഹാസം രചിച്ച കേരളകവിയായ ഇളംകോ അടികൾ രാജകീയ സദസ്സിലെ അറിയപ്പെടുന്ന ജൈനമതാനുയായിയും ആയിരുന്നു. അദ്ദേഹം പ്രശസ്തമായ തൃക്കണാമതിലകം എന്ന അന്നത്തെ ജൈനസംസ്കാരം അത്യുന്നതിയിൽ നിന്നിരുന്ന പ്രദേശത്തെ താമസക്കാരനായിരുന്നു.

എട്ടാം നൂറ്റാണ്ടോടെ, കേരളത്തിൽ ശൈവ വൈഷ്ണവ പ്രസ്ഥാനങ്ങൾ ശക്തമായതോടെ ജൈനമതത്തിന്റെ ശക്തി ക്ഷയിച്ചുതുടങ്ങി. പതിനാറാം നൂറ്റാണ്ടോടെ ജൈനമതം കേരളത്തിൽനിന്നുതന്നെ തിരോഭവിച്ചു. ചില ജൈനമതക്ഷേത്രങ്ങൾ ഇന്നും നിലനിൽക്കുന്നുണ്ട്. പ്രത്യേകിച്ച്, പാലക്കാട്ടെ വടക്കത്തറയിലെ ജൈനമേട്, വയനാട്ടിലെ സുൽത്താൻബത്തേരി എന്നിവ. ടിപ്പുസുൽത്താന്റെ ആക്രമണത്തിൽ അനേകം ജൈനക്ഷേത്രങ്ങൾ തകർന്നുവെന്നു പറയപ്പെടുന്നു. 

പ്രാചീന കേരളത്തിൽ ഇന്നു കാണുന്ന ജൈനക്ഷേത്രങ്ങളിൽക്കൂടുതൽ ക്ഷേത്രങ്ങൾ നിലനിന്നിരുന്നു. ഇരിങ്ങാലക്കുടയിലുള്ള കൂടൽമാണിക്യക്ഷേത്രം ഒരുകാലത്ത് ജൈനക്ഷേത്രമായിരുന്നുവെന്നു കരുതപ്പെടുന്നു. ഈ ക്ഷേത്രം ജൈനമുനിയായ ഭരതേശ്വരനായി സമർപ്പിച്ചതാണെന്നാണ് വിശ്വസിക്കപ്പെടുന്നത്. (ഭരതേശ്വരന്റെ പ്രതിമ ശ്രാവണബെലഗൊളയിൽ കാണാൻ കഴിയും) ജൈനമതം ദുർബ്ബലമായപ്പോൾ അനേകം ജൈനക്ഷേത്രങ്ങൾ കൂടൽമാണിക്യക്ഷേത്രം പോലെ ഹിന്ദുക്ഷേത്രങ്ങളായി മാറ്റപ്പെട്ടു. 

പെരുമ്പാവൂരിലെ കല്ലിൽ ക്ഷേത്രം പാർശ്വനാഥൻ, പത്മാവതി, മഹാവീരൻ എന്നിവർക്കായി സമർപ്പിച്ചതായിരുന്നു എന്നു കരുതപ്പെടുന്നു. ഇന്ന് അതൊരു ദേവീക്ഷേത്രമാണ്. ഇവിടെ ജൈനമതക്കാരും പ്രാർഥിച്ചുവരുന്നു. 

കേരളത്തിലെ ക്ഷേത്രങ്ങളുടെ നിർമ്മാണരീതി ജൈനക്ഷേത്രങ്ങളോട് സാമ്യമുള്ളതാണ്. കേരളത്തിലുള്ള ചില പ്രശസ്ത ജൈനക്ഷേത്രങ്ങൾ താഴെക്കൊടുക്കുന്നു:



</doc>
<doc id="360768" url="https://ml.wikipedia.org/wiki?curid=360768" title="ചെചെൻ ഭാഷ">
ചെചെൻ ഭാഷ

വടക്കുകിഴക്കൻ കൊക്കേഷ്യൻ ഭാഷ കുടുംബത്തിൽ ഉൾപ്പെട്ട ഒരു ഭാഷയാണ് ചെചെൻ ഭാഷ - Chechen (Нохчийн Мотт / Noxçiyn Mott / نَاخچیین موٓتت / ნახჩიე მუოთთ, Nokhchiin mott, [ˈnɔx.t͡ʃiːn mu͜ɔt]).
ഈ ഭാഷ കൂടുതലായും സംസാരിക്കുന്നത് ചെചെൻ റിപ്പബ്ലിക്കിലെ ജനങ്ങളാണ്. റഷ്യ, ജോർദാൻ, മധ്യ ഏഷ്യയിലെ കസാക്കിസ്ഥാൻ, കിർഗിസ്ഥാൻ എന്നിവിടങ്ങളിലും ജോർജ്ജിയ എന്നിവിടങ്ങളിലുമായി താമസിക്കുന്ന ചെചെൻ ജനങ്ങളടക്കം 1.4 ദശലക്ഷത്തിൽ അധികം ജനങ്ങളാണ് ഈ ഭാഷ സംസാരിക്കുന്നത്.
2010ലെ റഷ്യൻ സെൻസസ് പ്രകാരം 1,350,000 ജനങ്ങളാണ് ചെചെൻ ഭാഷ സംസാരിക്കുന്നത്.

ചെച്‌നിയയിലെ ഔദ്യോഗി ഭാഷയാണ് ചെചെൻ.


</doc>
<doc id="360772" url="https://ml.wikipedia.org/wiki?curid=360772" title="മന്ദാകിനി">
മന്ദാകിനി

ഉത്തരാഖണ്ഢിലെ കേദാർനാഥിനു സമീപത്തുള്ള ചരോബരി ഹിമാനിയിൽ നിന്നും ഉദ്ഭവിക്കുന്ന മന്ദാകിനിനദി അളകനന്ദനദിയുടെ പോഷകനദിയാണ്. സോണപ്രയാഗിൽ വെച്ച് വാസുകിഗംഗനദി മന്ദാകിനിയിൽ ലയിക്കുന്നു. രുദ്രപ്രയാഗിൽ വെച്ച് മന്ദാകിനിയുമായി കണ്ടുമുട്ടുന്ന അളകനന്ദ ദേവപ്രയാഗിൽ വെച്ച് ഭാഗീരഥിനദിയുമായി ചേർന്ന് ഗംഗാനദി രൂപം കൊള്ളുന്നു. രുദ്രപ്രയാഗ് ജില്ലയിൽ N.H-109 ന്റെ കൂടെയൊഴുകുന്ന മന്ദാകിനി മൺസൂൺ മാസങ്ങളിൽ നാശനഷ്ടങ്ങളുണ്ടാക്കുന്നത് പതിവാണ്.

സംസ്കൃതത്തിൽ "മന്ദം" എന്നാൽ ശാന്തം എന്നാണർത്ഥം, മന്ദാകിനിയെന്നാൽ ശാന്തമായി ഒഴുകുന്നവൾ.

പുണ്യക്ഷേത്രമായ കേദാർനാഥിനു സമീപത്തുകൂടിയൊഴുകുന്നതിനാലുള്ള പ്രാധാന്യം കൂടാതെ ഹിന്ദു മതഗ്രന്ഥമായ ശ്രീമദ് ഭാഗവതത്തിൽ പരാമർശിക്കപ്പെട്ട ഒരു നദി കൂടിയാണ് മന്ദാകിനി.കേദാർനാഥിനു സമീപത്ത് നദീതീരത്തുള്ള സ്നാനഘട്ടത്തിൽ കുളിച്ചാൽ മോക്ഷപ്രാപ്തി ഉണ്ടാകുമെന്നു കരുതപ്പെടുന്നു.

ഒക്ടോബർ മുതൽ ഏപ്രിൽ വരെയുള്ള കാലയളവിൽ ശാന്തമായൊഴുകുന്ന നദി മൺസൂൺ കാലയളവിൽ പ്രവചനാതീതമായി മാറുന്നു.ഇക്കാലയളവിൽ നദീതടത്തിലും സമീപത്തുള്ള മലനിരകളിലും ഉരുൾപൊട്ടലും മണ്ണിടിച്ചിലും സാധാരണമാണ്.

കേദാർനാഥ് ക്ഷേത്രത്തിന് സമീപത്തുകൂടെയൊഴുകുന്ന മന്ദാകിനി അതിന്റെ ശൈശവാവസ്ഥയിലാണ്.കേദാർനാഥ് ക്ഷേത്രത്തിൽ നിന്നും ഗൗരികുണ്ഢിലേക്കുള്ള വീഥിയിലുടനീളം നദി യാത്രികരെ അനുഗമിക്കുന്നു.സത്യനാരായണ ക്ഷേത്രത്തിനടുത്തുവെച്ച് ക്ഷിർഗംഗ മന്ദാകിനിയിൽ ചേരുന്നു. ഗാന്ധി സരോവരത്തിനടുത്തുവെച്ചാണ് ക്ഷിർ ഗംഗയുടെ ഉത്ഭവം.മധുഗംഗയാണ് ഇവിടെ നിന്നും തുടങ്ങുന്ന മറ്റൊരു നദി. ഇവിടെ നിന്നും നദി ഗുപ്തകാശിയിലേക്കൊഴുകുന്നു.ഗൗരികുണ്ഢിൽ നിന്നും ഗുപ്തകാശിയിലേക്കുള്ള വഴിയിലുടനീളം മന്ദാകിനി റോഡിന് വളരെ അടുത്തുകൂടിയാണ് ഒഴുകുന്നത്. ഇവിടെയെല്ലാം നദിയുടെ നിറം വെള്ളയാണ്. സീതാപുരിയിൽ നിന്നും നമുക്ക് നദിയെ കാണാവുന്നതാണ്.

https://en.wikipedia.org/wiki/Mandakini_River
www.kedarnath-dham.com/2011/12/mandakini-river-origin.html

</doc>
<doc id="360774" url="https://ml.wikipedia.org/wiki?curid=360774" title="ഫിൽ കോളിൻസ്">
ഫിൽ കോളിൻസ്

ഒരു ബ്രിട്ടീഷ് ഗായകനും ഗാനരചയിതാവും സംഗീത സംവിധായകനും അഭിനേതാവുമാണ് ഫിലിപ്പ് ഡേവിഡ് ചാൾസ് "ഫിൽ" കോളിൻസ് LVO (ജനനം 30 ജനുവരി 1951) ബ്രിട്ടീഷ് സംഗീത സംഘം ജെനെസിസ് ന്റെ പ്രധാന ഗായകനും ഡ്രമ്മറുമായ ഇദ്ദേഹം ഏകാംഗ കലാകാരൻ എന്ന നിലയിലും പ്രശസ്തനാണ്.

ഇതുവരെ എട്ടു സ്റ്റുഡിയോ ആൽബങ്ങളാണ് കോളിൻസ് പുറത്തിറക്കിയിട്ടുള്ളത്.ഇതിന്റെ 3.35 കോടി പ്രതികൾ അമേരിക്കയിൽ മാത്രം വിറ്റഴിച്ചപ്പോൾ ലോകമെമ്പാടുമായിട്ടുള്ള വിൽപ്പന 15 കോടിയാണ്.ഇത് ഇദ്ദേഹത്തെ ഏറ്റവുമധികം ആൽബങ്ങൾ വിറ്റഴിച്ചിട്ടുള്ള കലാകാരന്മാരിൽ ഒരാളായി മാറ്റി. ഒരു ഏകാംഗ കലാകാരൻ എന്ന നിലയിലും ഒരു സംഗീത സംഘത്തിലെ അംഗമെന്ന നിലയിലും 10 കോടി ആൽബങ്ങൾ വിറ്റഴിച്ച മൂന്നു കലാകാരിൽ ഒരാളാണിദ്ദേഹം.മൈക്കൽ ജാക്സൺ,പോൾ മക്കാർട്ട്നി എന്നിവരാണ് മറ്റു രണ്ടു പേർ..ഏഴ് ഗ്രാമി പുരസ്കാരം, ആറ് ബ്രിട്ട് പുരസ്കാരം രണ്ട് ഗോൾഡൻ ഗ്ലോബ് പുരസ്കാരം, ഒരു ഓസ്കാർ തുടങ്ങി നിരവധി പുരസ്കാരങ്ങൾ ലഭിച്ചിട്ടുണ്ട്. ഹോളിവുഡ് വാക്ക് ഓഫ് ഹോൾ ഓഫ് ഫെയിം,റോക്ക് ആൻഡ് റോൾ ഹോൾ ഓഫ് ഫെയിം, സോംങ് റൈറ്റേഴ്‌സ് ഹോൾ ഓഫ് ഫെയിം എന്നിവയിൽ പേരു ചേർക്കപ്പെട്ട കോളിൻസിന്റ പ്രകടനങ്ങൾക്കും മറ്റും സമ്മിശ്ര പ്രതികരണമാണ് വിമർശകരിൽ നിന്ന് ലഭിച്ചിട്ടുള്ളത്.


</doc>
<doc id="360787" url="https://ml.wikipedia.org/wiki?curid=360787" title="കൊളപ്പറമ്പ്">
കൊളപ്പറമ്പ്

മലപ്പുറം ജില്ലയിലെ പാണ്ടിക്കാട് ഗ്രാമപഞ്ചായത്തിൽപ്പെടുന്ന ഒരു ഗ്രാമമാണ് കൊളപ്പറമ്പ്. പാണ്ടിക്കാട് പഞ്ചായത്തിന്റെ ആദ്യകാല ആസ്ഥാനം കൊളപ്പറമ്പായിരുന്നു. സംസ്ഥാനപാത 39 കൊളപ്പറമ്പ് വഴിയാണ് കടന്നു പോകുന്നത്. 

മലബാർ കലാപത്തിന്റെ തുടർച്ചയായി 1934-ൽ ഇവിടെ മലബാർ സ്പെഷ്യൽ പോലീസിന്റെ ഒരു ക്യാമ്പ് ആരംഭിച്ചു. ഈ ക്യാമ്പിൽ കുട്ടിക്കാലം ചെലവിട്ടതിന്റെ അനുഭവങ്ങളിൽ നിന്നാണ് ഒ.വി. വിജയൻ ഖസാക്കിന്റെ ഇതിഹാസം എന്ന നോവലിലെ ചില കഥാപാത്രങ്ങളുടെ സ്വത്വം വേർതിരിച്ചെടുത്തത്.


</doc>
<doc id="360793" url="https://ml.wikipedia.org/wiki?curid=360793" title="പിൻ‌യിൻ">
പിൻ‌യിൻ

പിൻയിൻ അല്ലെങ്കിൽ ഹാൻയു പിൻയിൻ സാമാന്യ ചൈനീസ് ഭാഷയുടെ ഔദ്യോഗികമായ റോമനീകരണമാണ്. ചൈന പ്രധാന പ്രദേശം, മലേഷ്യ, സിംഗപ്പൂർ, തായ്‌വാൻ എന്നിവിടങ്ങളിൽ ഇത്തരത്തിൽ ചൈനീസ് ഭാഷയെ റോമൻ അക്ഷരമാലയുപയോഗിച്ച് എഴുതാനുള്ള ഔദ്യോഗികവും ലോകവ്യാപകമായി അംഗീകൃതവുമായ രീതിയേ ഈ പെരിൽ അറിയപ്പെടുന്നു. ചൈനീസ് അക്ഷരമാലയുപയോഗിച്ചെഴുതുന്ന ചൈനീസ് ഭാഷയെ ഇങ്ങനെ ഇംഗ്ലിഷ് ഭാഷയ്ക്കുപയോഗിച്ചുവരുന്ന റോമൻ അക്ഷരമാലയുപയോഗിച്ച് എഴുതുന്നു. പുതുതായി ചൈനീസ് പഠിക്കുന്നവർക്കും വിദേശസഞ്ചാരികൾക്കും ഇത് ഉപയോഗപ്രദമാണ്. ഇതിനായി രണ്ടു രീതിയിൽ എഴുതിവരുന്നു. ആവശ്യമായ ഉച്ചാരണശബ്ദ ചിഹ്നങ്ങളോടെ എഴുതുന്നതാണ് ഒരു രീതി. മറ്റേത്, ഉച്ചാരണശബ്ദങ്ങൾ കാണിക്കാതെ എഴുതുന്ന രീതിയാണ്. ചൈനയിലെ പല സ്ഥലനാമങ്ങളും വഴിയരികിലുള്ള സ്ഥലപ്പേർ കാണിക്കുന്ന ബോഡുകളിൽ ഈ രണ്ടു രീതിയിലോ ഏതെങ്കിലും ഒരു രീതിയിലോ പലേടത്തും കാണിച്ചിട്ടൂണ്ട്. ഇത് വിനോദ സഞ്ചാരികൾക്കും ചൈനയിലെത്തുന്ന മറ്റു രാജ്യങ്ങളിലെ ജനങ്ങൾക്കും അനായാസം ഈ ബോഡുകൾ വായിച്ചു മനസ്സിലാക്കാൻ ഉപകരിക്കുന്നു. ചൈനീസ് ഭാഷ ഉപയോഗിച്ചുവരുന്ന മലേഷ്യ, സിംഗപ്പൂർ, തായ്‌വാൻ പ്രദേശങ്ങളിലും ഈ രീതി സ്വീകരിച്ചിട്ടുണ്ട്. കംപ്യൂട്ടർ പ്രോഗ്രാമിലും ഈ രീതി പ്രാവർത്തികമാക്കിയിട്ടുണ്ട്.

ഹാൻയു പിൻയിൻ സമ്പ്രദായം 1950കളിലാണ് അതിനുമുമ്പത്തെ റോമന്വത്കരണ സമ്പ്രദായത്തെ ആസ്പദമാക്കി ഔദ്യോഗികമായി രൂപപ്പെടുത്തിയത്. അത്, ചൈനീസ് സർക്കാർ 1958ൽ ആണ് പുറത്തിറക്കിയത്. പല തവണ ഈ സമ്പ്രദായം പരിഷകരിക്കപ്പെട്ടിട്ടുണ്ട്. 1982ൽ സാമാന്യവത്കരണത്തിനായുള്ള അന്താരാഷ്ട്ര സംഘടന ഇതിനെ അന്താരാഷ്ട്ര സാമാന്യരീതിയായി എടുത്തിട്ടുണ്ട്. 2009ൽ ഈ സമ്പ്രദായത്തെ തായ്‌വാൻ തങ്ങളുടെ സാമാന്യരീതിയായി അംഗീകരിച്ചു. ഇംഗ്ലിഷിനുതകുന്ന രീതിയിൽ ചില മേഖലകളിൽ ഇതിനെ തിരഞ്ഞെടുത്തിട്ടുണ്ട്. എന്നാൽ വിദ്യാഭ്യാസ ആവശ്യങ്ങൾക്കും കമ്പ്യൂട്ടർ മേഖലയിലും ഇത് സാർവത്രികമാക്കിയിട്ടില്ല. 

"ഹാൻയു" () എന്ന ചൈനീസ് വാക്കിന്റെ അർത്ഥം ഹാൻ ജനങ്ങളുടെ സംസാരഭാഷയെന്നും "പിൻയിൻ" () എന്നതിനർത്ഥം ഉച്ചരിച്ച വാക്കുകൾ എന്നുമാണ്.


</doc>
<doc id="360794" url="https://ml.wikipedia.org/wiki?curid=360794" title="കാവനാട്">
കാവനാട്

കൊല്ലം ജില്ലയിലെ ശക്തികുളങ്ങര വില്ലേജിൽ ഉൾപ്പെടുന്ന ഒരു പ്രദേശമാണ് കാവനാട്. കൊല്ലം കോർപ്പറേഷന്റെ ശക്തികുളങ്ങര സോണൽ ഓഫീസ്, ശക്തികുളങ്ങര വില്ലേജ് ഓഫീസ് എന്നിവ കാവനാട് സ്ഥിതി ചെയ്യുന്നു. മൽസ്യചന്ത ഉൾപ്പെടെ നിരവധി സ്ഥാപനങ്ങളുള്ള ഇവിടം ഒരു വ്യാപാരകേന്ദ്രമായി ശ്രദ്ധനേടുന്നു. ഒരു ഗ്രാമപ്രദേശം ഒരു ചെറിയ പട്ടണമായി പരിണമിക്കുന്നതിന് ഉദാഹരണമാണ് കാവനാട്.


</doc>
<doc id="360795" url="https://ml.wikipedia.org/wiki?curid=360795" title="വെന്ദ ഭാഷ">
വെന്ദ ഭാഷ

ട്ഷിവെന്ദ അല്ലെങ്കിൽ ലുവെന്ദ എന്നൊക്കെ അറിയപ്പെടുന്ന ഒരു ബാൺടു ഭാഷയാണ് വെന്ദ. ദക്ഷിണാഫ്രിക്കയിലെ ഔദ്യോഗികഭാഷകളിലൊന്നാണിത്. ദക്ഷിണാഫ്രിക്കയുടെ വടക്കുഭാഗത്തെ ലിംപോപ്പോ പ്രവിശ്യയിലെ വെന്ദ ജനത സംസാരിക്കുന്ന ഭാഷയാണ്. സിംബാബ്‌വേയിലെ ലെംബാ ജനതയും ഈ ഭാഷ സംസാരിച്ചുവരുന്നു. വെന്ദ ഭാഷ ബോട്സ്വാന, സിംബാബ്‌വേ എന്നിവിടങ്ങളിലെ കലങ്ങ ഭാഷയുമായി ബന്ധമുള്ള ഭാഷയാണ്. വർണ്ണവിവേചനകാലത്ത് ദക്ഷിണാഫ്രിക്കയിലെ വെന്ദാ ജനതയും കറുത്തവംശജർക്കായി ആഫ്രിക്കൻ സർക്കാർ തിരിച്ച ബാണ്ടുസ്താൻ പ്രവിശ്യകളിൽ പെട്ടുപോയിരുന്നു.


</doc>
<doc id="360798" url="https://ml.wikipedia.org/wiki?curid=360798" title="ഇഞുപ്പിയാത് ഭാഷ">
ഇഞുപ്പിയാത് ഭാഷ

ഇഞുപ്പിയാത് ഭാഷ അലാസ്കയിലെ വടക്കു വടക്കുപടിഞ്ഞാറും പ്രദേശങ്ങളിലെ ഇന്യൂട്ട് ഭാഷകളിലെ ഭാഷാഭേദങ്ങളിലൊന്നാണ്. ഇഞുപ്പിയാത് ജനതയാണിത് സംസാരിക്കുന്നത്. യുപ്പിക്ക്-ഇന്യൂട്ട് ഭാഷാഗോത്രത്തിൽപ്പെട്ടതാണീ ഭാഷ. 2000 പേർ മാത്രമേ ലോകത്ത് ഈ ഭാഷ സംസാരിക്കുന്നവരായിട്ടുള്ളു. 

ഇഞുപ്പിയാത് എന്ന നാമം ഇനുപ്പിയാത്തുൻ, ഇനുപ്പിയാക്ക്, ഇഞുപ്പിയാക്ക്, ഇന്യുപ്പിയാക്ക് Inyupeat, , ഇന്യുപ്പിയാത്ത്, ഇന്യുപ്പീറ്റ്, ഇന്യുപ്പിക്ക്, ഇനുപ്പിക്ക് എന്നിങ്ങനെ വ്യത്യസ്തമായി ഉച്ചരിച്ചുവരുന്നുണ്ട്. 

ഇഞുപ്പിയാക്ക് ഭാഷയിൽ ഏകവചനം, ബഹുവചനം, ദ്വിവചനം എന്നിവയുണ്ട്. എന്നാൽ, ലിംഗവിവേചനമില്ല. ആർടിക്കിളുകളും ഇല്ല. 


</doc>
<doc id="360800" url="https://ml.wikipedia.org/wiki?curid=360800" title="കനോലി തൂക്കുപാലം">
കനോലി തൂക്കുപാലം

മലപ്പുറം ജില്ലയിലെ നിലമ്പൂരിൽ സ്ഥിതി ചെയ്യുന്ന ലോകത്തിലെ മനുഷ്യനിർമിതമായ ആദ്യത്തെ തേക്കിൻ തോട്ടമായ കനോലി പ്ലോട്ടിനെയും അരുവാക്കോടിനെയും തമ്മിൽ ബന്ധിപ്പിച്ച് ചാലിയാർ നദിക്ക് കുറുകെ കേരള വനംവകുപ്പ് നിർമിച്ചതാണ് കനോലി തൂക്കുപാലം. 2008-ലാണ് ഇത് നിർമ്മിച്ചത്. ഇതിന്റെ നീളം 147.5 മീറ്ററും വീതി 1.2 മീറ്ററുമാണ്. പൊതുമേഖലാസ്ഥാപനമായ സിൽക്ക് ആണ് ഈ പാലം നിർമ്മിച്ചത്


</doc>
<doc id="360801" url="https://ml.wikipedia.org/wiki?curid=360801" title="അകാൻ ഭാഷ">
അകാൻ ഭാഷ

അകാൻ ഭാഷ ആഫ്രിക്കയിലെ ഘാന രാജ്യത്തെ അകാൻ ജനത സംസാരിക്കുന്ന പ്രധാന പ്രാദേശിക ഭാഷയാണ്. ആ രാജ്യത്തിന്റെ ദക്ഷിണ പകുതിയിൽ ആണ് ഈ ഭാഷ കൂടുതലായി ഉപയോഗിക്കുന്നത്. ഘാനയിലെ 58% പേർ സംസാരിക്കുന്ന ഈ ഭാഷ, ഐവറികോസ്റ്റിൽ 30% പേരുടെ ഭാഷയാണ്. 

മൂന്നുതരം ഭാഷാഭെദങ്ങൾ അംഗീകരിക്കപ്പെട്ടിട്ടുണ്ട്. അസാന്റെ, അക്വാപ്പെം, ഫാന്റെ എന്നിവയാണവ. (അസാന്റെ, അക്വാപ്പെം, എന്നിവ ഒന്നിച്ച് ട്വി എന്നറിയപ്പെടുന്നു.) എന്നൽ ഇവ പരസ്പരം മനസ്സിലാക്കാൻ കഴിയുമെങ്കിലും എഴുതുമ്പോൾ പരസ്പരം ഗ്രഹിക്കാൻ പ്രയാസമുണ്ട്. 


</doc>
<doc id="360803" url="https://ml.wikipedia.org/wiki?curid=360803" title="കെന്റക്കി ഫ്രൈഡ് ചിക്കൻ">
കെന്റക്കി ഫ്രൈഡ് ചിക്കൻ

കെ.എഫ്.സി എന്ന പേരിൽ ലോക പ്രശസ്തമായ കെന്റക്കി ഫ്രൈഡ് ചിക്കൻ, ഒരു അമേരിക്കൻ ഫാസ്റ്റ് ഫുഡ്‌ ശൃംഖല ആണ് . അമേരിക്കയിലെ ലൂയിവിൽ ആണ് കെ.എഫ്.സി യുടെ ആസ്ഥാനം. 123 രാജ്യങ്ങളിലെ 20,000 സ്ഥലങ്ങളിൽ സാനിദ്ധ്യമുള്ള കെ.എഫ്.സി ലോകത്തില്ലെ രണ്ടാമത്തെ വലിയ ഭക്ഷണശാല ശൃംഖല ആണ്.

അമേരിക്കാകാരനായ കേണേൽ ഹാർലാൻഡ് സാണ്ടെര്സ് ആണ് കെ.എഫ്.സി ആരംഭിച്ചത് . ഗ്രേറ്റ് ഡിപ്രഷൻ നടന്ന കാലത്ത് കെന്റക്കിയിലെ വഴിയോര ഭക്ഷണ ശാലയിൽ ഫ്രൈഡ് ചിക്കൻ വിൽപ്പന നടത്തി ആയിരുന്നു തുടക്കം. ഫ്രൈഡ് ചിക്കേന്റെ കച്ചവട സാദ്ധ്യത മനസ്സിലാക്കിയ അദ്ദേഹം 1952ൽ ഉട്ടാഹിൽ ആദ്യ "കെ.എഫ്.സി" ഫ്രാന്ച്യ്സീ തുടങ്ങി. പ്രായമായി തുടങ്ങിയ സാണ്ടെര്സ് , നിക്ഷേപകരായ ജോൺ Y ബ്രൌൺ നും ജാക്ക് C മാസിക്കും 1964ൽ കെ.എഫ്.സി എന്ന കമ്പനി വിറ്റു.

അന്താരാഷ്ട്ര ഫാസ്റ്റ് ഫുഡ്‌ വിപണിയിൽ സാനിദ്ധ്യം അറിയിച്ച ആദ്യ അമേരിക്കൻ കമ്പനികളിൽ ഒന്നാണ്‌ കെ.എഫ്.സി. 1970 കളുടെ തുടകത്തിൽ "കെ.എഫ്.സി" യെ ഹ്യുബ്ലിൻ എന്ന കമ്പനി വാങ്ങിച്ചു. ഹ്യുബ്ലിനെ R.J രേയ്നോൾഡ്സ് എന്ന കമ്പനി ഏറ്റെടുക്കകയും , പിന്നീട് "Pepsi Co" യ്ക്ക് വില്കുകയും ചെയ്തു. ഇപ്പോൾ പെപ്സി കൊ. യുടെ കീഴിലുള്ള "Yum! Brands" ഇന്റെ കീഴിലാണ് കെ.എഫ്.സി.

ഫ്രൈഡ് ചിക്കനിൽ ശ്രദ്ധ കേന്ദ്രികരിച്ചിരുന്ന കെ.എഫ്.സി ഇന്ന് ബർഗർ, ഫ്രഞ്ച് ഫ്രൈസ്,സോഫ്റ്റ്‌ ഡ്രിങ്ക്സ് തുടങ്ങിയവയും വില്കുന്നു. സാണ്ടെര്സിന്റെ രഹസ്യകൂട്ടാണ് ഇന്നും ഉപയോഗിക്കുന്നത്."Finger Lickin' Good" എന്നതാണ് കെ.എഫ്.സി യുടെ പരസ്യ വാചകം.


</doc>
<doc id="360805" url="https://ml.wikipedia.org/wiki?curid=360805" title="ഫിജിയൻ പ്രാദേശിക ഭാഷ">
ഫിജിയൻ പ്രാദേശിക ഭാഷ

ഫിജിയൻ പ്രാദേശിക ഭാഷ മലയോ-പോളിനേഷ്യൻ കുടുംബത്തില്പ്പെട്ട ഭാഷയാണിത്. പ്രദേശവാസികളായ 350,000 ആളുകൾ ഈ ഭാഷ സംസാരിച്ചുവരുന്നു. 1997ലെ ഭരണഘടനാഭേദഗതി പ്രകാരം ഇംഗ്ലിഷിനും ഹിന്ദുസ്ഥാനിക്കുമൊപ്പം ഫിജിയൻ ഫിജിയിലെ ഒരു ഔദ്യോഗികഭാഷയായി. മറ്റു രണ്ടുഭാഷകൾ ഔദ്യോഗികഭാഷകളായി നിലനിർത്തിക്കൊണ്ട്, ഇത് ഫിജിയിലെ ദേശീയഭാഷയാക്കാനുള്ള നീക്കവും നടന്നുവരുന്നുണ്ട്. ഇത് ഒരു ക്രിയ-കർമ്മം-കർത്താവ് രീതിയിലുപയോഗിക്കുന്ന ഭാഷയാണ്. 
സാമാന്യഫിജിയൻ കിഴക്കൻ ഫിജിയൻ ദ്വീപായ ബൗവിലെ ഭാഷ അധാരമാക്കിയ ഭാഷയാണ്. 


</doc>
<doc id="360809" url="https://ml.wikipedia.org/wiki?curid=360809" title="സോത്തൊ ഭാഷ">
സോത്തൊ ഭാഷ

സതേൺ സോത്തോ അല്ലെങ്കിൽ സതേൺ സെസോത്തൊ എന്നൊക്കെ അറിയപ്പെടുന്ന സോത്തോ ഭാഷ ദക്ഷിണാഫ്രിക്കയിലെ സൊതൊ-റ്റ്സ്വാനയിലെ ഭാഷയാണ്. ലെസൊത്തോയിലെ ഔദ്യോഗികഭാഷയും അവിടത്തെ 11 ഔദ്യോഗികഭാഷകളിൽ ഒന്നുമാണ്. ഇതൊരു ബാൺടു ഭാഷയാണ്. 
സെസോത്തൊ ഒരു തെക്കൻ ബാൺടു ഭാഷയാണ്. നൈജർ-കോംഗൊ ഭാഷാകുടുംബത്തിൽ‌പ്പെട്ടതാണ്. 

സോത്തൊ ഒരു ആദിവാസികളുടെ പേരിന്റെ ഭാഗമായ വാക്കാണ്. ഇപ്പോൾ ലെസോത്തൊയിലും ദക്ഷിണാഫ്രിക്കൻ ഇംഗ്ലിഷിലും സെസോത്തോ എന്നാണ് ഈ ഭാഷയെ സൂചിപ്പിക്കുന്ന വാക്ക്. 





</doc>
<doc id="360810" url="https://ml.wikipedia.org/wiki?curid=360810" title="പുള്ളി കാക്കത്തിരണ്ടി">
പുള്ളി കാക്കത്തിരണ്ടി

കടൽ വാസിയായ ഒരു മൽസ്യമാണ് പുള്ളി കാക്കത്തിരണ്ടി അഥവാ Spoted Eagle Ray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

Myliobatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .

കേരളത്തിലെ മൽസ്യങ്ങളുടെ പട്ടിക

</doc>
<doc id="360813" url="https://ml.wikipedia.org/wiki?curid=360813" title="ബാംബറ ഭാഷ">
ബാംബറ ഭാഷ

മാലിയിലെ 15000,000 ആളുകൾ സംസാരിക്കുകയും 50ലക്ഷം പേർ തങ്ങളുടെ രണ്ടാം ഭാഷയായി ഉപയൊഗിക്കുകയും ചെയ്യുന്ന ഭാഷയാണ്, ബാംബറ ഭാഷ. ഇത് മാലിയിലെ ഔദ്യോഗികഭാഷയുംകൂടിയാണ്. ഇത് പരസ്പരബന്ധ ഭാഷകൂടിയാണ്. മാലിയിൽ 80% പേരും ഈ ഭാഷയാണ് ഉപയോഗിക്കുന്നത്. കർത്താവ്-കർമ്മം-ക്രിയ രീതിയിലുള്ള ഭാഷയാണിത്. ഈ ഭാഷയിൽ രണ്ടുതരം ഉച്ചാരണങ്ങൾ ഒരു ശബ്ദത്തിനുണ്ട്. 
ബാംബറ ഭാഷ ഒരു കൂട്ടം പരസ്പര ബന്ധമുള്ള ഭാഷകളെ കൂട്ടിയോജിപ്പിക്കുന്ന ഭാഷയാണ്. മദ്ധ്യകാലത്തെ മാലി സാമ്രാജ്യത്തോളം പഴക്കമുള്ള പാരമ്പര്യം ഈ ഭാഷയ്ക്ക് മാലിക്കാർ കൽപ്പിച്ചുവരുന്നു. ബർക്കിന ഫാസോ, സെനഗൽ, ഗിനി-ബിസൗ , ഗിനിയ, ലൈബീരിയ, ഐവറി കോസ്റ്റ്, ഗാംബിയ എന്നീ രാജ്യങ്ങളിൽ 3 കോടി മുതൽ 4 കോടിവരെ ആളുകൾ ഈ ഭാഷ ഉപയോഗിച്ചുവരുന്നുണ്ട്. 



</doc>
<doc id="360819" url="https://ml.wikipedia.org/wiki?curid=360819" title="സ്ക്വാഷ്">
സ്ക്വാഷ്

രണ്ടോ നാലോ പേർ നാലുവശവും ചുവരുള്ള കോർട്ടിൽ റാക്കറ്റും പൊള്ളയായ റബ്ബർ പന്തും ഉപയോഗിച്ചു കളിക്കുന്ന കായിക വിനോദമാണ്‌ സ്ക്വാഷ്.
പതിനെട്ടാം നൂറ്റാണ്ടിൽ ഇംഗ്ലണ്ടിൽ ആരംഭിച്ച റാക്കറ്റ്സ് എന്ന കളിയുടെ വകഭേദമാണ് സ്ക്വാഷ്. ഇരുകളികളും പന്ത് ചുവരിലേക്ക് അടിച്ചാണ് കളിക്കുന്നത്. സ്ക്വാഷിൽ പൊള്ളയായ റബ്ബർ പന്താണ് ഉപയോഗിക്കുന്നതെങ്കിൽ റാക്കറ്റ്സിൽ കട്ടിയുള്ള പന്താണ് ഉപയോഗിക്കുന്നത്. പൊള്ളയായ റബ്ബർ പന്ത് ചുവരിൽ തട്ടി ഉടക്കുമ്പോൾ ഉണ്ടാകുന്ന പാത വ്യത്യാസം കൂടുതൽ കായികാധ്വാനത്തിനും വിവിധ ഷോട്ടുകൾക്കും വഴിവെക്കുന്നു എന്ന ചിന്തയാണ് റാക്കറ്റ്സിൽ നിന്ന് സ്ക്വാഷിലേക്ക് നയിക്കുന്നത്. 

ഞെരുങ്ങുക അഥവാ ഉടക്കുക എന്നർത്ഥം വരുന്ന ഇംഗ്ലീഷ് പദമാണ്‌ സ്ക്വാഷ്. സ്ക്വാഷ് രൂപപ്പെട്ടത് 1830-ൽ ഇംഗ്ലണ്ടിലെ ഹാരോ വിദ്യാലയത്തിലാണ്. 1864-ൽ സ്കൂൾ ഈ കായികവിനോദത്തെ അംഗീകരിക്കുകയും നാല് സ്ക്വാഷ് കോർട്ടുകൾ നിർമ്മിക്കുകയും ചെയ്തു.

1890ൽ ബ്യൂഫോർട്ട്‌ പ്രഭു രചിച്ച "ദി ബാഡ്മിൻറൺ ലൈബ്രറി ഓഫ് സ്പോർട്സ് ആൻറ് പാസ്റ്റ് ടൈംസ്‌" എന്ന ഇംഗ്ലീഷ് പുസ്തകത്തിലാണ് സ്ക്വാഷിനെ കുറിച്ച് ആദ്യമായി പരാമർശിക്കുന്നത്. എന്നാൽ ടെന്നിസിലും റാക്കറ്റ്സിലും ലോകജേതാവായിരുന്ന യൂസ്റ്റസ് മൈൽസ് ആണ് സ്ക്വാഷിനെക്കുറിച്ച് ആദ്യമായി(1901) പുസ്തകമെഴുതുന്നത്. ആദ്യ പ്രൊഫഷണൽ സ്ക്വാഷ് ചാമ്പ്യൻഷിപ്പ് നടക്കുന്നത് 1920ൽ ഇംഗ്ലണ്ടിലാണ്. അതിൽ ക്വീൻസ് ക്ലബ്ബിന്റെ സി.ആർ റീഡ് ആർ.എ.സി ക്ലബ്ബിന്റെ എ.ഡബ്ല്യു.ബി ജോൺസനെ പരാജയപ്പെടുത്തി കിരീടമണിഞ്ഞു.

പൊള്ളയായ റബ്ബർ പന്തും റാക്കറ്റും ഗോഗ്ഗ്ൾസുമാണ് സ്ക്വാഷിന്റെ പ്രധാന കളിയുപകരണങ്ങൾ. പ്രധാനമായും രണ്ടു തരം പന്തുകളാണ് സ്ക്വാഷിൽ ഉപയോഗിക്കുന്നത്. രണ്ടു മഞ്ഞപ്പുള്ളികളുളള പന്തും ഒരു മഞ്ഞപ്പുള്ളിയുള്ള പന്തും. പുള്ളികളുടെ എണ്ണവും നിറവും വേഗത്തെയാണ് സുചിപ്പിക്കുന്നത്. പുള്ളികളുടെ എണ്ണം വേഗത്തിന് ആനുപാതികമാണ്, എന്നാൽ മഞ്ഞ നിറം വേഗക്കുറവിനെയാണ് സുചിപ്പിക്കുന്നത്. പന്തുകളുടെ വ്യാസം 40 മില്ലീമീറ്ററും ഭാരം 24 ഗ്രാമുമാണ്. സ്ക്വാഷ് റാക്കറ്റുകൾ ടെന്നീസ് റാക്കറ്റിനോട് സമാനമാണെങ്കിലും ആകൃതിയിൽ നേരിയ വ്യത്യാസങ്ങളുണ്ട്‌. സ്ക്വാഷ് കോർട്ടുകളുടെ മൂന്നുവശം ഭിത്തി കൊണ്ടും ഒരു വശം മത്സരം വീക്ഷിക്കാനുള്ള പളുങ്ക് ചുവരുമാണ്. ഒരു സിംഗിൾസ് സ്ക്വാഷ് കോർട്ടിന്റെ നീളം·വീതി·ഉയരം 9.75m·6.40m·5.64m ആണ്.

റാക്കറ്റ് സ്പിൻ വിജയിയാണ് സർവീസ് ആരംഭിക്കുക. ഓരോ ഗെയ്മിന്റെ ആരംഭത്തിലും സെർവർ മാറുമ്പോഴും ഏതു സർവീസ് ബോക്സിൽ നിന്ന് സെർവ്വ് ചെയ്യണമെന്ന് സെർവർക്ക് തീരുമാനിക്കാം. സെർവർ സർവീസ് നിലനിർത്തുകയാണെങ്കിൽ ഓരോ ബോക്സിൽ നിന്നും ഏകാന്തരക്രമത്തിൽ സെർവ്വ് ചെയ്യണം. സെർവ്വ് ചെയ്യുമ്പോൾ സെർവറുടെ പാതം സർവീസ് ബോക്സിനുള്ളിലായിരിക്കുകയും പാതങ്ങൾ ഒന്നും ബോക്സുകളുടെ അതിരിൽ തൊടാതിരിക്കുകയും വേണം. ഓരോ റാലി ജയിക്കുന്നവർ പിന്നീട് സെർവ്വ് ചെയ്യണം. ഒരു റാലി ജയിക്കുമ്പോൾ ജേതാവിന് ലഭിക്കുന്നത് ഒരു പോയിൻറാണ്. അങ്ങനെ ആദ്യ പതിനൊന്ന് പോയിൻറ് നേടുന്നയാൾ ഗെയിം സ്വന്തമാക്കും. രണ്ടു കളിക്കാർക്കും/ടീമുകൾക്കും പത്തുപോയിൻറ് വീതം ലഭിക്കുകയാണെങ്കിൽ പിന്നീട് രണ്ടു പോയിൻറ് വ്യത്യാസം വരുന്നതുവരെ ആ ഗെയിം തുടരും. ഒരു മാച്ചിൽ അഞ്ചു ഗെയിമാണുള്ളത്‌. ചില അവസരങ്ങളിൽ മൂന്നു ഗെയിമിന്റെ മാച്ചും നടത്താറുണ്ട്‌.

ഒരു റഫറിയും ഒരു മാർക്കറും ചേർന്നാണ് മത്സരം നിയന്ത്രിക്കുന്നത്‌. മത്സരം ആരംഭിച്ചതായി പ്രഖ്യാപിക്കുകയും ഓരോ റാലിക്കും ഗെയിമിനു ശേഷവും മത്സരത്തിന്റെ പുരോഗതി വിലയിരുത്തേണ്ടതും മാർക്കറാണ്. മാർക്കറെ തിരുത്താനുള്ള അവകാശം റഫറിക്കു മാത്രമാണുള്ളത്. മാർക്കറുടെ തീരുമാനത്തിൽ അതൃപ്തിയുണ്ടെങ്കിൽ കളിക്കാർക്ക് റഫറിയെ സമീപിക്കാവുന്നതാണ്. റഫറിയുടെ തീരുമാനം അന്തിമമായിരിക്കും. മാർക്കറുടെ നിലപാടിൽ തെറ്റുണ്ടെങ്കിൽ പരാതിക്കു കാത്തുനിൽകാതെ നേരിട്ട് നടപടിയെടുക്കാനും ഇടയ്ക്ക് മത്സരം നിർത്താനും റഫറിയ്ക്ക് അധികാരമുണ്ട്‌. 

സ്ക്വാഷിനുവേണ്ടി രൂപീകരിച്ച ആദ്യ സംഘടന 1907-ൽ സ്ഥാപിതമായ യു.എസ്‌ സ്ക്വാഷ് റാക്കറ്റ്സ് അസോസിയേഷൻ ആണ്. 1912-ൽ നിർമ്മിച്ച ആർ.എം.എസ്‌ ടൈറ്റാനിക് എന്ന ആഡംബര കപ്പലിൽ സ്ക്വാഷ് കോർട്ടുകൾ ഉണ്ടായിരുന്നതായി പറയപ്പെടുന്നു.

1933-ൽ ഈജിപ്തുകാരനായ എഫ്.ഡി. അമ്ർ ബേ തന്റെ ആദ്യ ബ്രിട്ടീഷ്‌ ഓപ്പൺ ചാമ്പ്യൻഷിപ്പ് നേടി. അക്കാലത്തെ സ്ക്വാഷ് ലോകചാമ്പ്യൻഷിപ്പ് എന്നറിയപ്പെട്ടിരുന്ന ടൂർണമെൻറാണ് ബ്രിട്ടീഷ്‌ ഓപ്പൺ ചാമ്പ്യൻഷിപ്പ്. അതിനുശേഷം ഈജിപ്തും ഇംഗ്ലണ്ടും ഒരുപോലെ സ്ക്വാഷിൽ ആധിപത്യം പുലർത്തി പോരുന്നു. പാകിസ്താനിൽ നിന്നുള്ള ജഹാംഗീർ ഖാനാണ് സ്ക്വാഷിലെ ഇതിഹാസം എന്നറിയപ്പെടുന്നത്. അദ്ദേഹം വേൾഡ് ഓപ്പൺ ആറുവട്ടവും ബ്രിട്ടീഷ്‌ ഓപ്പൺ പത്തുവട്ടവും നേടിയിട്ടുണ്ട്.

പ്രൊഫഷണൽ സ്ക്വാഷ് അസോസിയേഷൻ (പി.എസ്‌.എ):- ടെന്നിസിൽ ഡബ്ല്യു.ടി.എ യ്ക്ക് സമാനമായ സ്ക്വാഷിലെ സംഘടനയാണ് പി.എസ്‌.എ. സ്ഥാപിതമായത് 1975-ലാണ്. എല്ലാമാസവും പി.എസ്‌.എയിൽ അംഗമായിട്ടുള്ള കളിക്കാരുടെ പ്രകടനം വിലയിരുത്തിയുള്ള റാങ്ക് ലിസ്റ്റ് പ്രസിദ്ധീകരിക്കും.

</ref>


</doc>
<doc id="360820" url="https://ml.wikipedia.org/wiki?curid=360820" title="ശ്വേതാംബരർ">
ശ്വേതാംബരർ

ശ്വേതാംബരർ ജൈനമതത്തിന്റെ രണ്ടു വിഭാഗങ്ങളിൽ ഒന്നാണ്. ദിഗംബരർ ആണ് മറ്റേ വിഭാഗം. ശ്വേതാംബരവിഭാഗത്തിൽപ്പെട്ട ജൈനസന്ന്യാസികൾ വെള്ള വസ്ത്രം മാത്രം ധരിക്കുന്നു. (ശ്വേത: വെള്ള; അംബരം: വസ്ത്രം) ദിഗംബരർ ഇതിനു വിപരീതമായി ആകാശവസ്ത്രം (വസ്ത്രധാരണമില്ലാതെ) ധരിക്കുന്നു. ശ്വേതാംബരർ സന്ന്യാസിമാർ നഗ്നരായിരിക്കണമെന്നു വിശ്വസിക്കുന്നില്ല. 

സ്ത്രീകളും മോക്ഷത്തിനർഹരാണെന്നു ശ്വേതാംബരർ വിശ്വസിക്കുന്നു. ശ്വേതാംബരർ വിശ്വസിക്കുന്നത്, പത്തൊമ്പതാമത്തെ തീർഥങ്കരനായ മല്ലീനാഥ ഒരു സ്ത്രീ ആണെന്നാണ്. 
ശ്വേതാംബരർ, ആചാര്യ സ്ഥൂലഭദ്രന്റെ പാരമ്പര്യം കാത്തുസുക്ഷിക്കുന്നവരാണ്. കൽപ്പസൂത്ര ആണ് ഈ പാരമ്പര്യത്തെ സൂചിപ്പിക്കുന്നത്. 
ശ്വേതാംബരവിഭാഗം പല പാന്തുകൾ ആയി വിഭജിച്ചിരിക്കുന്നു. 



</doc>
<doc id="360831" url="https://ml.wikipedia.org/wiki?curid=360831" title="സമോവൻ ഭാഷ">
സമോവൻ ഭാഷ

സമോവൻ ഭാഷസമോവൻ ദ്വീപുകളിലെ ഭാഷയാണ്. സ്വതന്ത്ര രാഷ്ട്രമായ സമോവയും അമേരിക്കയുടെ കീഴിലുള്ള സമോവയും ചെർന്നതാണ് ഈ ദ്വിപുകൾ. ഈ രണ്ടു പ്രദേശത്തേയും ഔദ്യോഗികഭാഷകളിലൊന്നാണ്. ഇവിടെ രണ്ടിടത്തും ഇംഗ്ലിഷ് ഔദ്യോഗികഭാഷയാണ്. 

246,000 ആളുകളുള്ള സമോവ ദ്വീപുകളിലെ ഒന്നാം ഭാഷയാണ് സമോവൻ ഭാഷ. മറ്റു രാജ്യങ്ങളിൽക്കൂടി താമസിക്കുന്ന സമോവൻ ജനതയുടെകൂടി എണ്ണം ചേർത്താൽ 510,000 (2015). ന്യൂസിലാന്റിലെ മൂന്നാമത്തെ എറ്റവും കൂടുതൽ ഉപയോഗിക്കുന്ന ഭാഷയാണ്. 2013ൽ ന്യൂസിലാന്റിലെ 86,000 പേർക്ക് ഈ ഭാഷ സംസാരിക്കാനറിയാമായിരുന്നു. ന്യൂസിലാന്റിന്റെ ജനസംഖ്യയിൽ 2% വരും ഈ ഭാഷ സംസാരിക്കുന്നവർ. 

സമോവൻ ഭാഷ വ്യത്യസ്ത സന്ദർഭങ്ങളിൽ വ്യത്യസ്തമായി പ്രയോഗിക്കുന്ന സ്വരപ്രധാനമായ ഭാഷയാണ്.

സമോവൻ ഒരു ഒറ്റപ്പെട്ട ആസ്ട്രോനേഷ്യൻ കുടുംബത്തിൽപ്പെട്ട ഭാഷയാണ്. പോളിനേഷ്യൻ ഉപകുടുംബത്തിലെ സമോയിക് ശാഖയിൽപ്പെട്ടതാണിത്.

ലോകവ്യാപകമായി, 470,000 സമോവൻ ഭാഷ സംസാരിക്കുന്നവരായിട്ടുണ്ട്. അതിൽ പകുതിയും സമോവ ദ്വീപുകളിൽത്തന്നെയാണു താമസിക്കുന്നത്. ഇതിനുശേഷം കണക്കാക്കിയാൽ ഏറ്റവും കൂടുതൽ സമോവജനത താമസിക്കുന്നത് ന്യൂസിലാന്റിലാണ്. അവിടെ ന്യൂസിലാന്റ് യൂറോപ്പിയന്മാർ, മാവോറികൾ, ചൈനക്കാർ എന്നിവർക്കുശേഷം ജനസംഖ്യയിൽ നാലാം സ്ഥാനം ഇവർക്കുണ്ട്. 2006ലെ ന്യൂസിലാന്റ് സെൻസസ് പ്രകാരം, ന്യൂസിലാന്റിൽ, 141,103 സമോവൻ വംശജരിൽ 95,428 സമോവൻ ഭാഷ സംസാരിക്കുന്നു. 70 ശതമാനം സമോവക്കാരും അവിറ്റെ സമൊവ ഭാഷ സംസാരിക്കാൻ ഉപയോഗിക്കുന്നവരാണ്. ഇംഗ്ലിഷും മവോറി ഭാഷയ്ക്കും ശേഷം സമൊവയാണ് ന്യൂസിലാന്റിലെ മൂന്നാമത്തെ ഭാഷ. സമോവൻ ജനതയിൽ കൂടുതൽപ്പേരും ന്യൂസിലാന്റിന്റെ വാനിജ്യ കേന്ദ്രമായ ഓക്‌ലാന്റിൽ ആണുള്ളത്. 

2006ലെ ആസ്ട്രേലിയൻ സെൻസസ് പ്രകാരം, ആസ്ട്രേലിയായിൽ 39,992 സമോവൻ വംശജർ ഉണ്ട്. അതിൽ 38,525 സമോവൻ സംസാരിക്കാനറിയുന്നവരാണ്. 

2010ലെ യു എസ് സെൻസസ് പ്രകാരം, 180,000 സമോവൻസ് ആണ് അവിടെ താമസിക്കുന്നത്. അമേരിക്കൻ സമോവയിൽ താമസിക്കുന്നതിന്റെ 3 ഇരട്ടിയുണ്ട് അമേരിക്കയിൽ താമസിക്കുന്ന സമോവക്കാരുടെ എണ്ണം.

ന്യൂസിലാന്റിൽ സമോവൻ ഭാഷാവാരം (Vaiaso o le Gagana Sāmoa) ആഘോഷിച്ചുവരുന്നുണ്ട്. ന്യുസിലാന്റ് സർക്കാരും യുനെസ്കൊ പോലുള്ള ഏജൻസികളും ഈ ആഘോഷത്തെ പിന്തുണയ്ക്കുന്നു. 2010ലാണ് സമോവൻ ഭാഷാവാരം ആസ്ട്രേലിയായിൽ ആഘോഷിക്കാൻ തുടങ്ങിയത്.

ഇംഗ്ലിഷിൽനിന്നും മറ്റു ഭാഷകളിൽനിന്നും സമോവൻ ഭാഷയിലേയ്ക്ക് അനേകം വാക്കുകൾ കടമെടുത്തിട്ടുണ്ട്.



</doc>
<doc id="360835" url="https://ml.wikipedia.org/wiki?curid=360835" title="വൊലൊഫ് ഭാഷ">
വൊലൊഫ് ഭാഷ

വൊലൊഫ് ഭാഷ സെനെഗൽ, ഗാംബിയ, മൗറിത്താനിയ എന്നീ രാഷ്ട്രങ്ങളുടെയും വൊലൊഫ് ജനതയുടെയും ഭാഷയാണ്. ഇതിന്റെ അടുത്ത ഭാഷകളായ, സെറെർ, ഫുല ഭാഷകളെപ്പോലെ ഇതും നൈജർ-കോംഗോ ഭാഷാകുടുംബത്തിൽപ്പെട്ട സെനെഗാംബിയൻ കൈവഴിയിൽപ്പെടുന്നു. മറ്റു സബ് സഹാറൻ ഭാഷകളെപ്പോലെ വൊലൊഫ് ഭാഷ ശബ്ദവ്യതിയാനഭാഷയല്ല. 

ലെബു ജനതയുടെ ഭാഷയായാണ് വൊലൊഫ് ഭാഷ ഉദ്ഭവിച്ചത്. സെനഗലിലെ ഭാഷകളിലേറ്റവും കൂടുതൽ ഉപയോഗിക്കുന്ന ഭാഷകളിലൊന്നാണിത്. അവിടെ 40% പേർ ഈ ഭാഷ സംസാരിക്കുന്നു. 






</doc>
<doc id="360839" url="https://ml.wikipedia.org/wiki?curid=360839" title="മഡഗാസ്കർ പദ്ധതി">
മഡഗാസ്കർ പദ്ധതി

യൂറോപ്പിലെ ജൂതരെ മഡഗാസ്കറിലേക്ക് നാടുകടത്താനുള്ള നാസിജർമനിയുടെ ശ്രമമാണ് മഡഗാസ്കർ പദ്ധതി (The Madagascar Plan) എന്ന് അറിയപ്പെടുന്നത്. ഫ്രാൻസ് കീഴടക്കുന്നതിനു തൊട്ടുമുൻപ് 1940 ജൂണിൽ നാസി വിദേശകാര്യമന്ത്രിയായിരുന്ന ഫ്രാൻസ് റാഡെമാഷർ ആണ് ഈ പദ്ധതി മുന്നോട്ടുവച്ചത്. അന്നു ഫ്രഞ്ച് കോളനിയായിരുന്ന മഡഗാസ്കർ ജർമനിക്കു കൈമാറുന്നതും ഫ്രാൻസിന്റെ കീഴടങ്ങൽ ഉടമ്പടിയിലെ വ്യവസ്ഥകളിൽ ഒന്നായിരുന്നു.

1937 - ൽ പോളണ്ടിലെ സർക്കാർ ജൂതരെ നാടുകടത്തുന്നതിനുള്ള സാധ്യതകൾ ആരാഞ്ഞിരുന്നു. എന്നാൽ ഏറിയാൽ ഏതാണ്ട് 5000  മുതൽ 7000 വരെ മാത്രം കുടുംബങ്ങളെ മാറ്റിപ്പാർപ്പിക്കാനുള്ള സാധ്യതകളേ അതിനായി ഉണ്ടാക്കിയ സമിതി കണ്ടെത്തിയുള്ളൂ. രണ്ടാം ലോകമഹായുദ്ധത്തിനു മുൻപ് ജൂതരെ ജർമനിയിൽ നിന്നും പുറാത്താക്കാനുള്ള എല്ലാശ്രമങ്ങളും ഭാഗികമായേ ഫലിച്ചുള്ളൂ. അങ്ങനെയാണ് 1940 -ൽ വീണ്ടും ഈ ആശയത്തിനു ജീവൻ വച്ചത്.

1940 ജൂൺ 3 ന് റാഡെമാഷർ യൂറോപ്പിലെ ജൂതരെ നാടുകടത്താനായി മഡഗാസ്കർ വിട്ടുകിട്ടണമെന്ന് ആവശ്യപ്പെടുകയും ഹിറ്റ്‌ലറുടെ അനുമതിയോടെ 1940 ആഗസ്റ്റ് 15 -ന് എയ്‌ക്മാൻ തുടർന്നുള്ള നാലുവർഷങ്ങളിൽ വർഷംതോറും പത്തുലക്ഷം വീതം ജൂതന്മാരെ മഡഗാസ്കറിലേക്ക് നാടുകടത്താനുള്ള പദ്ധതികൾ തയ്യാറാക്കുകയും ചെയ്തു. ഇതു പ്രകാരം മഡഗാസ്കർ എസ് എസ്സിന്റെ ഭരണത്തിൻ കീഴിൽ ഒരു പോലീസ് സ്റ്റേറ്റ് ആയിട്ടാാാണ് വിഭാവനം ചെയ്തത്. ഇങ്ങനെ ഒരു പദ്ധതി നടപ്പിലാക്കുമ്പോൾത്തന്നെ ധാരാളം ജൂതർ ഈ ദുരിതത്തിൽ ഒടുങ്ങിക്കോള്ളുമെന്നുതന്നെയാണ് നാസികൾ കരുതിയതും. എന്നാൽ 1940 സെപ്തംബറിൽ ബ്രിട്ടീഷ് നാവികപ്പട ഉണ്ടാക്കിയ തടസങ്ങളാൽ ഈ പദ്ധതി ഒരിക്കലും നടന്നില്ല. 1942 ആയപ്പോഴേക്കും ആ പദ്ധതി പൂർണ്ണമായും ഉപേക്ഷിക്കുകയും ജൂതപ്രശ്നത്തിനുള്ള  അന്തിമപരിഹാരത്തിനുള്ള ശ്രമങ്ങൾ ആരംഭിക്കുകയും ചെയ്തു..





</doc>
<doc id="360842" url="https://ml.wikipedia.org/wiki?curid=360842" title="താഹിതിയൻ ഭാഷ">
താഹിതിയൻ ഭാഷ

താഹിതിയൻ ഭാഷ ഒരു പോളിനേഷ്യൻ ഭാഷയാണ്. സൊസൈറ്റി ദ്വീപുകളിലെയും ഫ്രഞ്ച് പോളിനേഷ്യയിലേയും സംസാര ഭാഷയാണിത്. കിഴക്കൻ പോളിനെഷ്യൻ സമൂഹത്തിൽപ്പെട്ടതാണിവ.

പത്തൊമ്പതാം നൂറ്റാണ്ടിലെ ലണ്ടൻ മിഷനറി സൊസൈറ്റിയിലെ മിഷനറികൾ ആണ് സംസാരഭാഷയായിരുന്ന താഹിതിയൻ ഭാഷയ്ക്ക് എഴുത്തുരീതി കൊണ്ടുവന്നത്. 



</doc>
<doc id="360850" url="https://ml.wikipedia.org/wiki?curid=360850" title="ടോക് പിസിൻ ഭാഷ">
ടോക് പിസിൻ ഭാഷ

ടോക് പിസിൻ ഭാഷ Tok Pisin (;പാപ്പുവ ന്യൂ ഗിനിയായിലുടനീളം ഉപയോഗിക്കുന്ന ഒരു മിശ്രഭാഷയാണ്. ഇത് പാപ്പുവ ന്യൂ ഗിനിയായിലെ ഏറ്റവും കൂടുതൽ ഉപയൊഗിക്കുന്ന ഭാഷയും ഔദ്യൊഗിക ഭാഷയുമാണ്. എങ്കിലും ഈ രാജ്യത്തിന്റെ പടിഞ്ഞാറൻ, ഉൾക്കടൽ, നദ്ധ്യ, ഓറോ പ്രവിശ്യ എന്നി ഭാഗങ്ങളിൽ ഈ ഭാഷയ്ക്കു ചെറിയ സ്വീകാര്യതയെ ഉള്ളൂ. പ്രായമായ ആളുകളുടെയിടയിൽ ഇതിനു അധികം പ്രചാരമില്ല. ഈ ഭാഷ വികസിപ്പിച്ചത് അനെകം വ്യത്യസ്ത ഭാഷകൾ നിലനിൽക്കുന്ന പാപ്പുവ ന്യു ഗിനിയാ പോലുള്ള ബഹുഭാഷാരാജയത്ത് പൊതുവായി വിനിമയം നടത്താനാണ്. എന്നാൽ ഇന്ന് ഈ മിശ്ര ഭാഷ അതിന്റെ സ്വന്തം അസ്തിത്വത്തിൽ നിലനിൽക്കുന്നു. പുതിയ ഒരു ഭാഷയായി അതു മാറിക്കഴിഞ്ഞു. 


</doc>
<doc id="360852" url="https://ml.wikipedia.org/wiki?curid=360852" title="ബൻജാർ ഭാഷ">
ബൻജാർ ഭാഷ

ബൻജാർ ഭാഷ (ബഹാസ ബൻ-ജാർ/ബാസ ബൻജാർ) ഇന്തോനേഷ്യയിലെ കലമന്താനിലെ ബൻജാറീസ് ജനത ഉപയോഗിക്കുന്ന ആസ്ട്രോനേഷ്യൻ ഭാഷയാണ്. യാത്രചെയ്യുന്ന വ്യാപാരികളായ ബൻജാറീസ് ജനത ഈ ഭാഷ അവർ ചെല്ലുന്ന ഇന്തോനെഷ്യയിലെ എല്ലാ ഭാഗത്തും എത്തിച്ചിട്ടുണ്ട്. 
പ്രത്യേകിച്ച് കലിമന്താൻ ദ്വിപിൽ ബൻജാർ ഭാഷ ഒരു പരസ്പര ബന്ധിതമായ ഭാഷയയാണ് പ്രവർത്തിക്കുന്നത്. കലിമന്താനിലെ 5 പ്രവിശ്യകളിൽ മൂന്നിലും ഈ ഭാഷ വ്യാപകമായി ഉപയൊഗിച്ചുവരുന്നുണ്ട്. 


</doc>
<doc id="360870" url="https://ml.wikipedia.org/wiki?curid=360870" title="അലങ്കാര കാക്കത്തിരണ്ടി">
അലങ്കാര കാക്കത്തിരണ്ടി

കടൽ വാസിയായ ഒരു മൽസ്യമാണ് അലങ്കാര കാക്കത്തിരണ്ടി അഥവാ Ornate Eagle Ray (Reiculate Eagle Ray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ ഭീഷണി നേരിടുന്ന ജീവികൾ എന്നാണ്.

Myliobatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .


കേരളത്തിലെ മൽസ്യങ്ങളുടെ പട്ടിക


</doc>
<doc id="360889" url="https://ml.wikipedia.org/wiki?curid=360889" title="അഡ്‌ലായ് സ്റ്റീവെൻസൻ I">
അഡ്‌ലായ് സ്റ്റീവെൻസൻ I

അമേരിക്കൻ ഐക്യനാടുകളുടെ 23ആമത്തെ വൈസ് പ്രസിഡന്റായിരുന്നു Adlai E. Stevenson - Adlai Stevenson I


</doc>
<doc id="360902" url="https://ml.wikipedia.org/wiki?curid=360902" title="പാരമോർ">
പാരമോർ

ഒരു അമേരിക്കൻ റോക്ക് സംഗീത സംഘമാണ് പാരമോർ.2004-ൽ സ്ഥാപിതമായ ഈ സംഘത്തിൽ ഇപ്പോൾ പ്രധാന ഗായിക ഹെയ്ലെ വില്യംസ്,ഗിറ്റാറിസ്റ്റ് ടെയ്ലർ യോർക്ക് എന്നിവരാണുള്ളത്. ഗ്രാമി പുരസ്കാരം അടക്കം നിരവധി പുരസ്കാരങ്ങൾ നേടിയിട്ടുണ്ട്.


</doc>
<doc id="360907" url="https://ml.wikipedia.org/wiki?curid=360907" title="ആറ്റുചെണ്ട്">
ആറ്റുചെണ്ട്

തെക്കേ ഇന്ത്യ തദ്ദേശവാസിയായ നദീതീരങ്ങളിൽ കാണപ്പെടുന്ന ഒരു സസ്യമാണ് ആറ്റുചെണ്ട്. . പുഴകളിലെ കല്ലുനിറഞ്ഞ പ്രദേശങ്ങളിലാണ് വളരുന്നത്. 



</doc>
<doc id="360909" url="https://ml.wikipedia.org/wiki?curid=360909" title="കേരള സ്കൂൾ കലോത്സവം 2017">
കേരള സ്കൂൾ കലോത്സവം 2017

കേരളത്തിന്റെ അമ്പത്തേഴാമത് സ്കൂൾ കലോത്സവം കണ്ണൂരിൽ 2017 ജനുവരി 16 ന് ആരംഭിച്ച് ജനുവരി 22-നു സമാപിച്ചു. ഏഷ്യയിലെ ഏറ്റവും വലിയ കലോത്സവമാണ് സംസ്ഥാന സ്ക്കൂൾ യുവജനോത്സവം. പ്രധാന വേദിയായ നിളയിൽ [പോലീസ് മൈതാനം]നടന്ന ചടങ്ങിൽ മുഖ്യമന്ത്രി പിണറായി വിജയൻ കലോത്സവം ഔദ്യോഗികമായി ഉദ്ഘാടനം ചെയ്തു. കണ്ണൂർ സെന്റ് മൈക്കിൾസ് ആംഗ്ളോ ഇന്ത്യൻ ഹയർ സെക്കൻഡറി സ്കൂൾ പരിസരത്ത് നിന്ന് ആരംഭിച്ച ഘോഷയാത്രയോടെയാണ് കലോത്സവത്തിന് തുടക്കമായത്. ഗായിക സയനോര ഫിലിപ്പ് ഫ്ലാഗ് ഓഫ് ചെയ്തു. വിദ്യാഭ്യാസ മന്ത്രി സി. രവീന്ദ്രനാഥ്,മന്ത്രി കടന്നപ്പള്ളി രാമചന്ദ്രൻ, പി. ജയരാജൻ, ഗായിക കെ. എസ്. ചിത്ര, കണ്ണൂർ ജില്ലാ പഞ്ചായത്ത് പ്രസിഡന്റ് കെ.വി.സുമേഷ് എന്നിവർ സന്നിഹിതരായിരുന്നു.

232 ഇനങ്ങളിലായി ഏതാണ്ട് 12000 ഓളം പ്രതിഭകൾ ഈ കലോത്സവത്തിൽ പങ്കെടുത്തു. 939 പോയിൻറുമായി കോഴിക്കോട് ഒന്നാം സ്ഥാനവും, 936 പോയിൻറ് നേടി പാലക്കാട് രണ്ടാം സ്ഥാനവും 933 പോയിൻറോടെ ആതിഥേയരായ കണ്ണൂർ മൂന്നാം സ്ഥാനവും നേടി വിദ്യാഭ്യാസമന്ത്രി സി. രവീന്ദ്രനാഥ്, തുറമുഖ പുരാവസ്തു വകുപ്പ് മന്ത്രി കടന്നപ്പള്ളി രാമചന്ദ്രൻ, പ്രതിപക്ഷ നേതാവ് രമേശ് ചെന്നിത്തല എന്നിവർ സമാപന ചടങ്ങിൽ പങ്കെടുത്തു. വിജയികൾക്ക് സമ്മാനങ്ങൾ നൽകി. പ്രശസ്ത മാന്ത്രികൻ ഗോപിനാഥ് മുതുകാടും സമാപന ചടങ്ങിൽ പങ്കെടുത്തിരുന്നു.

ഹൈസ്‌കൂൾ വിഭാഗത്തിൽ 133 പോയിന്റ് നേടി പാലക്കാട് ആലത്തൂർ ബി.എസ്.എസ് ഗുരുകുലം എച്ച്.എസ്.എസിനാണ് ഒന്നാംസ്ഥാനം. 83 പോയിന്റ് നേടിയ ഇടുക്കി കുമാരമംഗലം എം.കെ.എൻ.എം.എച്ച്.എസിനാണ് രണ്ടാംസ്ഥാനം. ഹയർസെക്കൻഡറി വിഭാഗത്തിൽ 131 പോയിന്റ് സ്വന്തമാക്കിയ കുമാരമംഗലം എം.കെ.എൻ.എം.എച്ച്.എസ് ഒന്നാമതെത്തിയപ്പോൾ 123 പോയിന്റുമായി ആലത്തൂർ ബി.എസ്.എസ് ഗുരുകുലം എച്ച്.എസ്.എസ് രണ്ടാമതെത്തി.അറബിക് കലോത്സവത്തിൽ 95 പോയിന്റുകൾ വീതംനേടി തൃശൂർ, കോഴിക്കോട്, കണ്ണൂർ, കൊല്ലം ജില്ലകൾ ഒന്നാംസ്ഥാനം പങ്കിട്ടു. 91 പോയിന്റുകളുമായി പാലക്കാട്, മലപ്പുറം, കാസർകോട് ജില്ലകൾ രണ്ടാംസ്ഥാനത്തെത്തി. സംസ്‌കൃതോത്സവത്തിൽ 95 പോയിന്റുകൾ നേടി മലപ്പുറം, കണ്ണൂർ, കാസർകോട്, എറണാകുളം ജില്ലകൾക്കാണ് ആദ്യസ്ഥാനം.

ചരിത്രത്തിലാദ്യമായി രചനാ മത്സരങ്ങളിൽ ആദ്യ മൂന്നു സ്ഥാനങ്ങൾ നേടിയവരുടെയും പങ്കെടുത്തവരുടെയും രചനകൾ ഓൺലൈനായി ലഭ്യമായത് കണ്ണൂർ കലോത്സവത്തിലാണ്. സ്കൂൾ വിക്കിയിലാണ് ഇത് ലഭ്യമായത്. 

കണ്ണൂരും പരിസരങ്ങളിലുമായി 20 വേദികളിലായാണ് മത്സരങ്ങൾ നടന്നത്. ഓരോ വേദികൾക്കും കേരളത്തിലെ പ്രധാന നദികളുടെ പേരാണു നൽകിയിരുന്നത്.


</doc>
<doc id="360911" url="https://ml.wikipedia.org/wiki?curid=360911" title="സ്ഥലം ഈടുനൽകുന്നതുമായി ബന്ധപ്പെട്ട വിവരങ്ങൾ">
സ്ഥലം ഈടുനൽകുന്നതുമായി ബന്ധപ്പെട്ട വിവരങ്ങൾ

വിവിധങ്ങളായ സാമ്പത്തിക ആവശ്യങ്ങൾക്കും വായ്പകൾ ലഭിക്കുവാനും പലപ്പോഴും സാമ്പത്തികസ്ഥാപനങ്ങൾക്കും ബാങ്കുകൾക്കും വ്യക്തികൾക്കും സ്ഥലം ഈടു നൽകേണ്ടി വരാറുണ്ട്. അത്തരം അവസ്ഥയിൽ ശ്രദ്ധിക്കേണ്ട കാര്യങ്ങളും വിവിധങ്ങളായ പദാവലികളുമാണ് ഈ ലേഖനത്തിൽ പ്രതിപാദിക്കുന്നത്. 

Land എന്നതിനെ കുറിക്കാൻ കേരളത്തിൽ പലയിടത്തും ഉപയോഗിക്കുന്ന പദങ്ങൾ ഭൂമി, വസ്തു, സ്ഥലം എന്നിവ ഈ ലേഖനത്തിൽ പലയിടത്തും Land എന്ന അർത്ഥത്തിൽ ഉപയോഗിക്കുന്നുണ്ട്.

ഒരു ധനകാര്യസ്ഥാപനത്തിന്റെ നടപടിക്രമങ്ങളിൽ ഏറ്റവും പ്രധാനപ്പെട്ടതാണ് പ്രമാണം ചമയ്ക്കൽ അഥവാ Documentation. വായ്പയായി നല്കിയ തുകയുടെയും മറ്റു ഇനങ്ങളുടെയും തിരിച്ചടവ് ഉറപ്പാക്കുന്നതിലേക്കായി സ്ഥാപനങ്ങൾക്ക് വായ്പാവിതരണവേളയിൽ Documentation പ്രക്രിയ കൃത്യമായി നടത്തേണ്ടതുണ്ട്. ഒരു സാമ്പത്തികപ്രക്രിയയിലേക്ക് അതിന്റെ വിവിധ ഘട്ടങ്ങൾ പൂർത്തീകരിക്കാൻ ആവശ്യമായ രേഖകൾ ഉണ്ടാക്കുന്നതിനെയാണ് documentation എന്നത് കൊണ്ട് ഉദ്ദേശിക്കുന്നത്. ആയതിനാൽ തന്നെ വായ്പാരേഖകൾ ആവശ്യപ്പെടുമ്പോൾ, അവയുടെ ആധികാരികത ഉറപ്പാക്കുന്ന തരത്തിലുള്ള നിയമപരപായ വസ്തുതകൾ അറിഞ്ഞിരിക്കേണ്ടതാണ്. സാമ്പത്തിക-വാണിജ്യ ഇടപാടുകളുടെയും നിയമങ്ങളുടെയും അടിസ്ഥാനശിലകളാണ് പ്രമാണങ്ങൾ അഥവാ Documents. ഇതിൽ പ്രാരംഭമായി സ്വീകരിക്കുന്ന അപേക്ഷ മുതലുള്ള മുഴുവൻ രേഖകളും ഉൾപ്പെടും. അപേക്ഷകനെ തിരിച്ചറിയുന്നതു മുതലുള്ള വിവിധ ഘട്ടങ്ങൾ ഇതിനുണ്ട്. വസ്തു ജാമ്യമായി സ്വീകരിക്കുന്നത് സംബന്ധിച്ച് ബാങ്കുകൾ, കേരളാ സ്റ്റേറ്റ് ഫിനാൻഷ്യൽ എന്റർപ്രൈസസ് (KSFE), മറ്റു ധനകാര്യസ്ഥാപനങ്ങൾ തുടങ്ങിയവ കാലാകാലങ്ങളിൽ ആവശ്യമായ മാർഗനിർദ്ദേശങ്ങൾ ഇടപാടുകാർക്ക് നല്കാറുണ്ട്. 

രാജ്യത്ത് നിലവിലുള്ള വസ്തുസംബന്ധമായ നിയമങ്ങളെ (Registration act, Transfer of Property Act, Hindu Succession Act etc) അടിസ്ഥാനപ്പെടുത്തിയാണ് കേരളത്തിലെയും പണയാധാരങ്ങൾ (Equitable Mortgage) സംബന്ധിച്ച നടപടിക്രമങ്ങൾ. 

ഇന്ത്യയിലെ സുപ്രധാനമായ ഒരു ജാമ്യരീതിയാണ് Equitable Mortgage. ഇതിൽ സ്ഥലം സ്ഥാപനങ്ങൾ രജിസ്റ്റെർ ചെയ്തു വാങ്ങുന്നില്ല. മറിച്ചു് വസ്തുവുമായി ബന്ധപ്പെട്ട മുഴുവൻ അസ്സൽ രേഖകളും കൈവശത്തിൽ സൂക്ഷിക്കുകയാണ് ചെയ്യുന്നത്. ഇതിന് ആധാരമായ Transfer of Property Act Section 58(f) താഴെ പറയും പ്രകാരമാണ്:
Mortgage by deposit of title-deeds is sanctioned by law under Section 58(f) of the Transfer of Property Act in specified towns: 
Mortgage by deposit of title deeds.—Where a person in any of the following towns, namely, the towns of Calcutta, Madras, and Bombay, and in any other town which the State Government concerned may, by notification in the Official Gazette, specify in this behalf, delivers to a creditor or his agent documents of title to immovaable property, with intent to create a security thereon, the transaction is called a mortgage by deposit of title-deeds.

Notified area എന്ന് വ്യക്തമാക്കപ്പെട്ട സ്ഥലങ്ങളിൽ വെച്ച് മാത്രമേ ചൂണ്ടിപ്പണയം നടത്താവു എന്ന് സർക്കാർ പ്രത്യേകം നിഷ്കര്ഷിച്ചിട്ടുണ്ട്. കേരളത്തിലെ മുഴുവൻ സ്ഥലങ്ങളും notified area എന്ന നിലയിൽ സര്ക്കാ്ർ വിജ്ഞാപനം നടത്തിയിട്ടുമുണ്ട്. 

വിഷയത്തിന്റെ മുന്നോടിയായി നമുക്ക് ചില പഴയ ആധാരങ്ങളുടെ രീതികൾ പരിചയപ്പെടാം
ആധാരങ്ങൾ (Documents)

ഭൂമി കൈമാറ്റത്തിന്റെ ഔദ്യോഗിക രേഖയാണ് ആധാരം. രജിസ്ട്രാർ ഓഫീസിൽ രജിസ്ടർ ചെയ്താൽ മാത്രമേ ആധാരം സാധുവാകു. ഒരു സ്ഥലത്തിന്റെ നിലവിലുള്ള പഴയ ആധാരങ്ങളെ മുന്നാധാരങ്ങൾ-കീഴാധാരങ്ങൾ- അടിയാധാരങ്ങൾ (Prior Documents) എന്നൊക്കെ പറയുന്നു.

തീരാധാരം / വില ആധാരം (Sale Deed)

പ്രതിഫലം പറ്റിക്കൊണ്ട്‌ ആര്ക്കു വേണമെങ്കിലും രജിസ്റ്റർ ചെയ്തു കൊടുക്കാവുന്ന ആധാരം. ഭൂമി, കെട്ടിടം തുടങ്ങിയ മുതലുകൾ കൈമാറ്റം ചെയ്യുന്നതിന് തയ്യാറാക്കുന്ന രേഖ. 

അവകാശ/കൂട്ടവകാശ ഒഴിമുറി

കൂട്ടവകാശവസ്തുവിന്മേൽ ഒരാളുടെ അവകാശം കൂട്ടവകാശികള്ക്ക് പ്രതിഫലം വാങ്ങി ഒഴിഞ്ഞു കൊടുക്കുന്നു
ഒഴിഞ്ഞു പോകുന്ന ആളും ഒഴിഞ്ഞു കിട്ടുന്ന ആളും മേൽ പ്രകാരമുള്ള വസ്തുവിൽ കൂട്ടവകാശി ആയിരിക്കണം.
ഭാഗപത്രം (Partition Deed)

കൂട്ടവകാശ വസ്തുക്കൾ ഭാഗിച്ച് എടുക്കുന്നത് സംബന്ധിച്ച ആധാരം .ഒരു മുതൽ കൂട്ടൂടമസ്ഥന്മാർ തമ്മിൽ ഭാഗിക്കുകയോ , അതിന് സമ്മതിക്കുകയോ ചെയ്തു കൊണ്ട് തയ്യാറാക്കുന്ന ആധാരം. ഒന്നിൽ കൂടുതൽ പേർ വസ്തു ഭാഗിചെടുക്കണം. ആവശ്യമെങ്കിൽ മറ്റുള്ളവര്ക്ക്ആ പണം വാങ്ങി അവകാശം ഒഴിയാം. 
വസ്തു ഭാഗം ചെയ്യുമ്പോൾ പ്രധാനിയായ ഒരാള്ക്ക് മുഖ്യ ആധാരം കൈവശത്തിൽ കിട്ടേണ്ടതാണ്. മറ്റുള്ളവര്ക്കായി തയ്യാറാക്കുന്ന ഓരോ ഡ്യൂപ്ലിക്കേറ്റ്‌ഭാഗപത്രതിനും 100 രൂപയുടെ മുദ്രപത്രം ആവശ്യമാണ്. അല്ലെങ്കിൽ പിന്നീടു പണയപ്പെടുതുന്നതിനും മറ്റും പ്രയാസങ്ങൾ നേരിടും.
ഇതിൽ കുടുംബങ്ങൾ തമ്മിലുള്ളവയും, അല്ലാത്തവയും എന്നിങ്ങനെ രണ്ടു രീതിയിലാണ് സര്ക്കാ്ർ സ്റ്റാമ്പ്‌ ഡ്യൂട്ടിയും റജി. ഫീയും നിശ്ചയിച്ചിരിക്കുന്നത്. (കുടുംബം എന്നാൽ ഭാര്യ,ഭര്ത്താുവ്,മക്കൾ,മരണപെട്ട മക്കളുടെ അവകാശികൾ) 

മരണപത്രം(വില്പത്രം) Will:

ഒന്നാമത്തെ ഇനം: 

ഒരു വ്യക്തി തന്റെ മരണശേഷം നടപ്പിലാവേണ്ടതും, നടപ്പിലാക്കെണ്ടതുമായ കാര്യങ്ങൾ മുൻ‌കൂർ രേഖപ്പെടുത്തുന്ന കരണം(ആധാരം). ജീവിച്ചിരിക്കുമ്പോൾ ഇഷ്ടാനുസരണം പൂര്ണമായോ/ ഭാഗികമായോ ഭേദഗതി ചെയ്യാം. എഴുതി വെച്ച മുതലുകൾ വില്പന/പണയം നടത്തുവാനും തടസ്സമില്ല. മരണപത്രം, എഴുതിയ വ്യക്തിയുടെ മരണശേഷം മാത്രമേ പ്രാബല്യത്തിൽ വരികയുള്ളു. എഴുതി ഒപ്പിട്ടാൽ മാത്രം വില്പ/ത്രം നിയമപരമാവില്ല,മറിച്ചു അത് നിര്ബസന്ധമായും രജിസ്ട്രാപ്പീസിൽ രജിസ്റെർ ചെയ്തിരിക്കണം. ഒരാൾ മരണ പത്രത്തിൽ ഏതെങ്കിലും ഒരു പിന്തുടര്ച്ചാവകാശിക്ക് മുതൽ കൊടുക്കുകയോ /കൊടുക്കാതിരിക്കുകയോ ചെയ്യുന്നുണ്ടെങ്കിൽ അതിന്റെ കാരണം രേഖപ്പെടുത്തുന്നത് ആ ആധാരത്തെ ബലപ്പെടുത്തും. ഒരാള്ക്ക് അയാളുടെ പേരിൽ ഒരു സമയം ഒരു മരണപത്രം മാത്രമേ പാടുള്ളൂ. നിലവിലുള്ള മരണ പത്രത്തിന് മാറ്റം വരുത്താതെ തുടര്ച്ച മരണപത്രം(Codicil) എഴുതി രജിസ്ടെർ ചെയ്തു വെ ക്കാവുന്നതാണ്. നിലവിലുള്ള ഒരു മരണപത്രം ആവശ്യമെങ്കിൽ റദ്ദു ചെയ്തു പുതിയത് രജിസ്റെർ ചെയ്യാം. ഒരാള്ക്ക് ഇഷ്ടമുള്ള രാജിസ്റാർ ആഫീസിൽ മരണപത്രം രജിസ്റെർ ചെയ്യാം.

രണ്ടാമത്തെ ഇനം :

വിൽ എഴുതിയ ആളിന്റെ മരണ ശേഷം വില്പത്രവും മരണ സർടിഫിക്കറ്റിന്റെ കോപ്പിയും, അവകാശികളാണെന്നു തെളിയിക്കുന്ന രേഖകളും കൊണ്ടുപോയി പോക്കു വരവ് ചെയ്യിക്കുമ്പോഴാണ് യഥാര്ത്ഥ ഉടമസ്ഥാവകാശം ലഭിക്കുക. ഒന്നിലധികം അവകാശികളുടെ വിവരം ഒരേ വിൽ പത്രത്തിലുണ്ടെങ്കിൽ, അതും ഒരു പ്രോപ്പർട്ടിയുടെ ഭാഗങ്ങൾ തന്നെയാണെങ്കിൽ എല്ലാവരും വന്ന് ഒപ്പിട്ടാലേ, അതതു സ്ഥലങ്ങൾ അവരവരുടെ പേരിൽ ആവുകയുള്ളൂ.
വിൽ പത്രത്തിന് സ്റ്റാമ്പ്‌ ഡ്യൂട്ടി ഇല്ല. ഫീ നൂറു രൂപ.വില്പത്രം റദ്ദ് ചെയ്യാൻ ഫീ നൂറു രൂപ.

ഇഷ്ടദാനാധാരം- ധനനിശ്ചയ ആധാരം: (Settlement Deed)

തന്നെ ആശ്രയിച്ചു കഴിയുന്ന ആള്ക്ക് പ്രതിഫലം വാങ്ങാതെ എഴുതികൊടുക്കുന്ന ആധാരം. 
ഉദാ: ഭര്ത്താ്വ് ഭാര്യക്ക്‌/മക്കള്ക്ക് , അമ്മ മക്കള്ക്ക്

ദാനാധാരം(Gift Deed)

ഇളകുന്നതോ ,അല്ലാത്തതോ ആയ മുതലുകൾ യാതൊരു പ്രതിഫലവും കൂടാതെ സ്വമേധയ വേറൊരാള്ക്ക് കൈമാറി എഴുതുന്ന ആധാരം.രക്ത ബന്ധുക്കൾ ആവണമെന്നില്ല.തീരധാരത്തിന്റെ മുദ്ര പത്രവും ഫീസും നല്കൊണം.ദാനാധാരങ്ങളിൽ വ്യവസ്ഥകൾ ഒന്നും വച്ചിട്ടില്ല എങ്കിൽ, ലഭിച്ച ആൾ പോക്കുവരവു ചെയ്ത് പേരിൽ കൂട്ടിയാൽ പിന്നെ ദാനം ചെയ്ത ആൾക്ക് അതിൽ പ്രത്യകിച്ചു അധികാരമൊന്നും ഇല്ല. 

പരസ്പര കൈമാറ്റാധാരം(Exchange of Property):

രണ്ടു പേരുടെ മുതലുകൾ പരസ്പരം കൈമാറിക്കൊണ്ട് എഴുതുന്നത്‌. കൂടുതൽ വിലയുള്ള മുതലിന്റെ വിലക്കനുസരിച്ചു മുദ്രവിലയും ഫീസും നല്ക്ണം. ഒറിജിനൽ ഒരാള്ക്കും , 100 രൂപ പത്രതിൽ എഴുതിയ ഡ്യൂപ്ലിക്കേറ്റ്‌ രണ്ടാമനും കൈവശം വെയ്ക്കാം. 

ജാമ്യാധാരം

ഒരു കരാർ/ആധാര പ്രകാരമായി ക്രമമായി പ്രവര്ത്തിച്ചു കൊള്ളാമെന്ന ഉറപ്പിലേക്കായി ജാമ്യക്കാരൻ എഴുതികൊടുക്കുന്ന രേഖ. ഒരാൾ ചെയ്യാമെന്ന് ഏറ്റ കാര്യം ചെയ്യാതിരുന്നാൽ, അത് ഏറ്റെടുത്തു സ്വയം ചെയ്യുമെന്ന് സമ്മതിച്ചു കൊണ്ട് മറ്റൊരാൾ എഴുതി കൊടുക്കുന്ന ആധാരം

പണയധാരം

ഒരാൾ മറ്റൊരാളിൽ നിന്ന് പണം കടം വാങ്ങിയതിന് ഈടായി വസ്തു പണയപ്പെടുത്തികൊണ്ട് എഴുതികൊടുക്കുന്ന ആധാരം. ഇത് മൂന്ന് വിധമുണ്ട്.
കൈവശപ്പണയം: ഇതിൽ വസ്തു എഴുതികൊടുക്കുന്ന ആള്ക്ക് കൈവശമായി നല്കുുന്നു.
ചൂണ്ടിപ്പണയം:വസ്തു ഇന്നതാണെന്നു ചൂണ്ടിക്കാണിച്ചു രജിസ്റ്റർ ചെയ്തു പണയത്തിനു നല്കുന്നു 
ചാരുപണയം: ആധാര ലക്ഷ്യങ്ങൾ മാത്രം ഏല്പ്പി്ച്ചു(രജിസ്ട്രർ ചെയ്യലും കൈവശം നല്കലും ഇല്ല) എഴുതി കൊടുക്കുന്നു.

തെറ്റ് തിരുത്താധാരം:(Correction Deed)

ഒരു ആധാരം രജിസ്ട്രർ ചെയ്തതിന് ശേഷം,അതിലെ വസ്തുവിനോ, പ്രതിഫല തുകയ്ക്കോ, വ്യവസ്ഥകള്ക്കോ മാറ്റം വരുത്താതെ, കൈതെറ്റായി വന്ന വിവരങ്ങൾ ശരിയാക്കി എഴുതി രജിസ്ട്രർ ചെയ്യുന്ന ആധാരം.ഇതിനു മുദ്രപത്രത്തിന്റെ ആവശ്യമില്ല. 

റദ്ധാധാരം(Cancellation Deed):

നേരത്തെ എഴുതി രജിസ്ട്രർ ചെയ്ത ഒരു ആധാരത്തെ റദ്ദാക്കി കൊണ്ടുള്ള പുതിയ ഒരു ആധാരം. 

ഒറ്റി ആധാരം 

പണയപെടുത്തുന്ന ഭൂമിയുടെ കൈവശം കൂടി വിട്ടു കൊടുക്കുന്നതാണ് ഒറ്റിയാധാരം

പണയം
കൈവശം കൊടുക്കാതെയുള്ള പണയപെടുത്തൽ 

കാണം തീറ്/ഒറ്റി ക്ക് മേൽ വില

ഒറ്റിക്ക് കൊടുത്തിരിക്കുന്ന വസ്തുവിന്മേലുള്ള ജന്മാവകാശം കൂടി ഒഴിഞ്ഞു കൊടുക്കുന്നത് 

കാണം -കുഴിക്കാണം അവകാശം

ജന്മിയിൽ നിന്നും കൈമാറ്റം ചെയ്തു കിട്ടുന്ന വസ്തുവിലുള്ള സകല കുഴിക്കൂർ ചമയങ്ങളുടെ അവകാശ സഹിതം ലഭിക്കുന്ന പ്രത്യേക അവകാശം.

കുഴിക്കാണം ഒറ്റി
പണയപെടുത്തുന്ന വസ്തുവിന്മേൽ ദേഹണ്ഡം ചെയ്യാനുള്ള അവകാശം

പട്ടയം അഥവാ ക്രയ സര്ട്ടിഫിക്കറ്റ് (Purchase Certificate)

ഭൂപരിഷ്കരണത്തോടെ കേരളത്തിൽ ജന്മികളിൽ നിന്നും ഭൂമിയുടെ ഉടമസ്ഥ്ത അവകാശം സര്ക്കാരിലേക്ക് നിക്ഷിപ്തമായി. അതോടൊപ്പം കുടിയാന്മാര്ക്ക് ഭൂമിയിൽ അവകാശവും ലഭിച്ചു. എന്നാൽ കുടിയാന്മാര്ക്ക് വില്ക്കൽ/വാങ്ങൽ അവകാശം ഉണ്ടായിരുന്നില്ല. സര്ക്കാരിന്റെ ഉടമസ്ഥതയിലുള്ള ഭൂമി ഒരു വ്യക്തിക്കോ സ്ഥാപനത്തിനോ പതിച്ചു നല്കുമ്പോൾ നല്കുന്ന ഉടമസ്ഥ അവകാശ രേഖയാണ് പട്ടയം. ഇതിനായി കേരളത്തിൽ നിരവധി Land Tribunal ആപ്പീസുകളും ആരംഭിച്ചു. ജന്മ വില നല്കി സര്ക്കാരിൽ നിന്നും പട്ടയം ലഭിച്ചാൽ മാത്രമേ ഒരു കുടിയാൻ യഥാര്ത്ഥത്തിൽ ഭൂമിയുടെ അവകാശി ആയി മാറുകയും കൈമാറ്റ അവകാശം സിദ്ധിക്കുകയും ചെയ്യൂ. പട്ടയം നല്കുന്നതിലേക്ക് നയിച്ച Proceedings കൂടി പട്ടയതോടോന്നിച്ചു ലഭിക്കുന്നതാണ്. ഒരു സ്ഥലം കൈമാറ്റം ചെയ്യുന്നതിന് ഉടമസ്ഥാവകാശം തെളിയിക്കാൻ പട്ടയം ആവശ്യമാണ്. പട്ടയ രജിസ്റ്ററിൽ രേഖപ്പെടുത്തിയ പേരിനെയാണ്‌ തണ്ടപ്പേര് എന്നുപറയുന്നത്

പോക്കുവരവ് 

രജിസ്ട്രർ ഓഫീസിൽ രജിസ്ടർ ചെയ്ത ആധാരം റവന്യൂ വകുപ്പിൽ ആധികാരികമായി രേഖപ്പെടുത്തുന്ന പ്രക്രിയയാണ് പോക്കുവരവ് അഥവാ പേരിൽ കൂട്ടൽ. സര്ക്കാരിൽ ഭൂമിയുടെ ഉടമസ്ഥതയെ കുറിച്ചുള്ള പ്രധാന രേഖയാണിത്. വസ്തു വാങ്ങിയ ശേഷം ആധാരത്തിന്റെ കോപ്പിയും ഒരു അപേക്ഷയും വില്ലജ് ഓഫീസിൽ എത്തിക്കണം. വിവരങ്ങൾ പുതിയ ഒരു കണക്കുപുസ്‌തകത്തിൽ പുതിയ അവകാശിയുടെ പേരിൽ വില്ലേജാഫീസിൽ തുടങ്ങും. അതാണ് തണ്ടപ്പേര്. പിന്നീട് അവർ അത് രെജിസ്ട്രാർ ഓഫീസിലേക്ക് തിരികെ അയച്ചു കൊടുക്കും. ഇതാണ് പോക്കുവരവു ചെയ്യുക (mutation) എന്നു പറയുന്നത്. അപ്പോഴാണ് വാങ്ങുന്നവൻ ഭൂമിയുടെ യഥാർത്ഥ അവകാശി ആകുന്നത്. പിന്നീട് അയാളുടെ പേരിൽ കരം അടക്കാനും സാധിക്കും. ഇത്രയും ചെയ്തു കഴിഞ്ഞാലെ പ്രസ്തുത ഭൂമി ധനകാര്യ സ്ഥാപനങ്ങൾ പണയം ആയി സ്വീകരിക്കുകയുള്ളൂ.

അവകാശങ്ങൾ

സര്ക്കാങരിൽ നിന്നും നേരിട്ട് പതിച്ചു കിട്ടിയ ഭൂമിക്കു [പട്ടയം കിട്ടിയതിന്] പണ്ടാരവക ഭൂമി എന്ന് പറയാം.
നേരത്തെ പാട്ടത്തിനു എടുത് ,ജന്മിയിൽ നിന്നോ, Land Tribunal തഹസില്ദാരിൽ നിന്നോ ജന്മവില കൊടുത്തു പട്ടയം വാങ്ങിയ ഭൂമികളെ ജന്മം അവാകാശം എന്നു പറയുന്നു. ഈ രണ്ടു അവകാശങ്ങളിലും പെടാത്ത ഭൂമികളെ വെറുമ്പാട്ടം അവകാശം, കാണ൦ അവകാശം എന്നിങ്ങനെ പറഞ്ഞു വരുന്നു.

കാണം

ഭൂമിയിൽ മുഴുവൻ അവകാശങ്ങളും ഉള്ളവനും ഉത്പാദനത്തിന്റെ പ്രധാനഭാഗം, കൃഷിയെടുത്കൊണ്ടിരുന്ന പാട്ടക്കാരിൽ നിന്നും അനുഭവിക്കാൻ സ്വാതന്ത്ര്യം ഉള്ളവരുമായിരുന്ന ജന്മിമാർ തങ്ങളുടെ ഭൂമി അന്യാധീനപ്പെട്ടു പോകാതിരിക്കാൻ ഏർപ്പെടുത്തിയ പാട്ട സമ്പ്രദായമാണ് കാണപ്പാട്ട സമ്പ്രദായം. പാട്ടത്തിനു വാങ്ങുമ്പോൾ കുടിയാൻ ജന്മിക്കു കൊടുക്കുന്ന തുകയാണ്‌ കാണം അഥവാ കാണപ്പണം. നിശ്ചിതമായ പ്രതിഫലം ഉറപ്പിച്ചു കൃഷിക്കുള്ള അവകാശം മറ്റൊരാളെ ഏല്പിക്കുന്നതി പാട്ടം എന്ന് പറയുന്നു. 
പണ്ടാരവക, ജന്മം എന്നീ രണ്ടു അവകാശങ്ങൾ ഒഴികെയുള്ള ഏതൊരു അവകാശത്തിനും പട്ടയം ആവശ്യപ്പെടെണ്ടതാണ്.

ഒഴിമുറി(വിടുമുറി) ആധാരം:

വസ്തുവിന്മേലുള്ള ഒരു പണയം രജിസ്റെർ ഓഫീസിൽ രേഖപ്പെടുത്തി കഴിഞ്ഞാൽ അത് കുടിക്കടത്തിൽ ഒരു ആധാരം നമ്പർ സഹിതം അടയാളപ്പെടുതുന്നതാണ്. കടത്തിന്റെ സ്വഭാവം അറിയാൻ ഇത് ആര് എഴുതി നല്കി് എന്നും, ആര്ക്കുന എഴുതി നല്കിക എന്നും കുടിക്കടരേഖ വായിച്ചു ബോധ്യപ്പെടുക.രേഖപ്പെടുത്തിയ ഒരു കടം തീര്ന്നതായി സ്ഥാപിച്ച്, വസ്തു തിരിച്ച് എഴുതി നല്കുന്നതാണ് ഒഴിമുറി എന്നതുകൊണ്ട്‌ ഉധേശിക്കുന്നത്. 

കുടിക്കടം(Encumbrance):

സമര്പ്പിക്കപ്പെട്ട ആധാരതിനുമേൽ മറ്റു വല്ല നിയമപരവും, സാമ്പത്തികവുമായ ബാദ്ധ്യതകൾ അവശേഷിക്കുന്നുണ്ടോ എന്ന് രേഖപ്പെടുത്തുന്നത് കുടിക്കടത്തിലാണ്. സ്വതന്ത്രമായ ഉടമസ്ഥാവകാശം നിലനില്ക്കുന്നുണ്ടെന്ന് ഉറപ്പുവരുത്താനാണ് കുടിക്കടം പരിശോദിക്കുന്നത്. പണയത്തിനായി സ്വീകരിക്കുന്ന വസ്തു മറ്റെല്ലാ ബാദ്ധ്യതകളിൽ നിന്നും തീര്ത്തും മുക്തമാണെന്ന് ഉറപ്പാക്കേണ്ടത് നമ്മുടെ ചുമതലയാണ്. രജിസ്ട്രാർ ഓഫീസിൽ രേഖപ്പെടുത്തിയ പണയങ്ങൾ മാത്രമേ കുടിക്കടത്തിൽ ദൃശ്യമാവൂ. 1908 ലെ രജിസ്ട്രഷൻ നിയമ പ്രകാരം രജിസ്ട്രേഷൻ ആവശ്യമില്ലാത്ത ബാദ്ധ്യതകൾ ഈ രേഖയിൽ കാണില്ല. ഉദാഹരണത്തിന് Equitable Mortgage തന്നെ(മുഴുവൻ അസ്സൽ രേഖകളും പണയ സ്ഥാപനം കൈവശത്തിൽ വാങ്ങുന്നു, രജിസ്റെർ ചെയ്യുന്നുമില്ല). സാധാരണയായി സര്ക്കാാർ, ഇതര ബാങ്ക് ധനകാര്യ സ്ഥാപനങ്ങൾ 13 മുതൽ 30 വര്ഷംി വരെ പരിശോദിക്കുകയാണ് പതിവ്..

മുക്ത്യാർ (Power of Attorney):

ഒരാൾ,തന്റെ അഭാവത്തിൽ തനിക്കു വേണ്ടി കാര്യങ്ങൾ ചെയ്യാൻ മറ്റൊരാളെ ചുമതലപ്പെടുത്തി എഴുതി കൊടുക്കുന്ന രേഖ. പൊതുവായ എല്ലാ കാര്യങ്ങളും ചെയ്യാൻ ചുമതലപ്പെടുത്തുന്നതിനെ സാധാരണ മുക്ത്യാർ(GPA) എന്നു പറയുന്നു. ചില പ്രത്യേക കാര്യങ്ങൾ മാത്രം പരാമര്ശിച്ചും മുക്ത്യാർ എഴുതാം. വസ്തു സംബന്ധമായ ഏതൊരു മുക്ത്യറും നിര്ബന്ധമായും രജിസ്റെർ ചെയ്തിരിക്കണം. ഇപ്പോൾ കേരളത്തിൽ മുന്നൂറു രൂപയുടെ സ്റ്റാമ്പ്‌ പേപ്പർ ആവശ്യമാണ്. കേരളത്തിലെ ഏതു റജിസ്ട്രാർ ഓഫിസിലും മുക്ത്യാർ രജിസ്ട്രർ ചെയ്യാം.അവശ്യമെങ്കിൽ റദ്ദാക്കുകയും ആവാം. രക്ത ബന്ധുക്കൾ തമ്മിലല്ല മുക്ത്യാർ എങ്കിൽ അതിനു സാധാരണ രജിസ്ട്രേഷന് ആവശ്യമായതിൽ ഒരു ശതമാനം കുറച്ചുള്ള നിരക്കിൽ സ്റ്റാമ്പ്‌ പേപ്പർ വേണം. മുക്ത്യാർ അവകാശം സിദ്ധിച്ച വ്യക്തികൾ നടത്തിയ ഭൂമി കൈമാറ്റ ആധാരങ്ങളിൽ പ്രത്യേകം ശ്രദ്ധ പുലര്ത്തുരക. കാരണം, പൊതുവായ മുക്ത്യാർ(General Power of Attorney) മുഖേന നടത്തിയ ഒരു കൈമാറ്റത്തിലൂടെ, വസ്തു വാങ്ങിയ വ്യക്തിക്ക് ജന്മാവകാശം സിദ്ധിക്കില്ല എന്നൊരു വിധി സുപ്രീം കോടതി ഒക്ടോബർ 2011 ൽ നടത്തിയിട്ടുണ്ട്. ഈ വിധിയിൽ GPA എന്നത് വസ്തു കൈമാറ്റത്തിനുള്ള ഒരു അന്ഗീകൃത രീതിയല്ല എന്നും കോടതി പറഞ്ഞിട്ടുണ്ട്.

മുക്ത്യാർ റദ്ധാവുന്ന അവസരങ്ങൾ (Revocation Of Power of Attorney): 

എഴുതി നല്കി്യ വ്യക്തിക്ക്(ജന്മി) സ്വമേധയ റദ്ധാക്കാം - ജന്മിയോ ഏ എജെന്ടോ മരണപ്പെടുക/ മാനസികനില തകരാറിലാവുക - ജന്മി പാപ്പരാവുക - നിശ്ചയിക്കപ്പെട്ട ക്രയ വിക്രയങ്ങൾ കഴിഞ്ഞാൽ - ജന്മിയും എജെന്റും അന്യോന്യം തീരുമാനിച്ചു റദ്ധാക്കുനത് - മുക്ത്യാർ വഴി നല്കപ്പെട്ട അവകാശങ്ങൾ എജെന്റ് ലംഖിക്കുമ്പോൾ.

പൊതുവായ വിഷയങ്ങൾ ചുരുക്കത്തിൽ 

ഒരു മൈനര്ക്ക് കൃത്യമായ ജാമ്യത്തിൽ വായ്പ നല്കിയാൽ പോലും, അത് തിരിച്ചു പിടിക്കാൻ വ്യവസ്ഥയില്ല. കാരണം, മൈനർ ഒന്നാം കക്ഷി എന്ന നിലയിലുള്ള ഏതൊരു കരാറും അസാധുവാണ്. ആയതിനാൽ ജാമ്യക്കാരനെ സമീപിക്കാൻ നിയമപരമായി സ്ഥാപനങ്ങൾക്ക് അവകാശമുണ്ടായിരിക്കില്ല. ഉത്തരവാദപ്പെട ഒരു രക്ഷിതാവിന്റെ പേരിൽ മാത്രമേ ഒരു മൈനര്ക്ക് (അവരുടെ ആവശ്യങ്ങള്ക്കായി) ക്രയവിക്രയങ്ങൾ നടത്താനാവു.
മാനസിക നില തകരാറിലായ ഒരാള്ക്ക് വായ്പ നല്കരുത്. വായ്പാ സ്വീകരിച്ച സമയത്ത് മാനസിക നില തകരാറിലായിരുന്നു എന്ന് തെളിയിക്ക്പെടുന്ന പക്ഷം തിരിച്ചടവ് അസാധ്യമാവും.ഏതൊരു കരാറും പൂര്ണമായും മാനസിക കൃത്യതയുള്ള രണ്ടു വ്യകതികൾ തമ്മിൽ ആയിരിക്കണം. മദ്യപിച്ചോ മറ്റോ ഉണ്മാദാവസ്തയിലായ ഒരു വ്യക്തിയുമായി കരാറിൽ ഏര്പ്പെടാതിരിക്കുക.

വസ്തുവിന്റെ് derivation മനസ്സിലാക്കുകയെന്നത് പ്രധാനപ്പെട്ടതാണ്. ഇതിനായി പുറകോട്ടുള്ള ആധാരങ്ങൾ/രേഖകൾ ക്രമത്തിൽ വായിചെടുക്കണം. ഓരോന്നും എങ്ങനെ തയ്യാറാക്കപ്പെട്ടു എന്നു പരിശോധിക്കുക. 

വ്യതസ്തമായ പേരിലുള്ള അവകാശങ്ങൾ പ്രാദേശികമായ വകഭേദങ്ങളോടെ കാണാം. മുന്കാലങ്ങളിൽ രേഖപെടുത്തിയ ഇത്തരം അവകാശങ്ങള്ക്ക്യ പലതിനും കാലക്രമേണ പട്ടയം നല്കിയിട്ടുണ്ടാവണം. പട്ടയം ആവശ്യപ്പെടെണ്ട അവകാശങ്ങളെ കുറിച്ച് ശ്രദ്ധിക്കുക.
അവകാശങ്ങൾ/ അനുഭവങ്ങൾ തുടങ്ങിയവ "എടുത്തു പറയുന്ന" രീതി ചില ആധാരങ്ങളിൽ കാണാം. (കിണർ ഉപയോഗിക്കാൻ, വഴി നടക്കാൻ, വൃക്ഷങ്ങളുടെ കായ്ഫലങ്ങൾ എടുക്കാൻ, വീട്ടിൽ താമസിക്കാൻ തുടങ്ങിയവ). ഈ സാഹചര്യങ്ങളിൽ ഇത്തരത്തിലുള്ള അവകാശം നേടിയവരുടെ പങ്കാളിത്തം കരാറിൽ അനിവാര്യമാണ്. 

ഒരു അവിവാഹിതനായ ഹിന്ദു പുരുഷൻ വില്പത്രം എഴുതാതെ മരണപ്പെട്ടാല് അയാളുടെ സ്വത്തില് അമ്മക്ക് മാത്രമാണ് അവകാശം. അമ്മ ജീവിച്ചിരിപ്പില്ലെങ്കിൽ അച്ഛനും, ഇരുവരും മരിച്ചുപോയാൽ സഹോദരങ്ങള്ക്കു മാണ് അവകാശം.(Hindu Succession Act 1956). വിവാഹിതനാണെങ്കിൽ അയാളുടെ സ്വത്തിൽ അമ്മ-ഭാര്യ-മക്കൾ എന്നിവര്ക്ക് അവകാശം ഉണ്ട്. ഇത്തരത്തിൽ ഒരു അമ്മക്ക് കൈവന്ന മകന്റെ സ്വത്തിൽ, ആ അമ്മയുടെ കാലശേഷം അവരുടെ മുഴുവൻ മക്കള്ക്കും അവകാശം ഉണ്ടായിരുന്നു .എന്നാൽ ഈ ആവകാശം നേരത്തെ മരിച്ച മകന്റെ ഭാര്യ/മക്കള്ക്ക് മാത്രമായി ഇപ്പോൾ പരിമിതപ്പെടുതിയിരിക്കുന്നു.(ഇത് ഈയിടെയാണ് പ്രാബല്യത്തിൽ വന്നത്. പക്ഷേ മുന്കാല പ്രാബല്യത്തോടെ ഇത് നടപ്പാക്കാൻ കഴിയില്ല എന്നറിയുക).
വിവാഹത്തിന് ശേഷം ഭര്ത്താവിന്റെ പേര് ചേര്ത്ത് പറയുന്ന ഭാര്യയുടെ പേരിനു നിയമ സാധുത ഇല്ല. 

ഒരു വ്യക്തിക്ക് പരമാവധി കൈവശം വെക്കാനുള്ള സ്ഥലത്തിന്റെ പരിധി ഏഴര ഏക്കറാണ്. ഇതിൽ കൂടുതൽ കൈവശം വെച്ചാൽ സര്ക്കാർ അത് പിടിച്ചെടുത്തു മിച്ചഭൂമിയാക്കും. തോട്ടങ്ങളെ ഈ നിയമത്തിൽ നിന്നും ഒഴിവാക്കിയിട്ടുണ്ട്. 

ഒരു സമ്പാദ്യത്തിന്റെ നോമിനിയായി ചേര്ക്കപ്പെടുന്ന വ്യക്തിക്ക് മുഴുവൻ അവകാശവും ലഭിക്കില്ല. അയാൾ ഒരു എജന്റ്റ് മാത്രമാണ്. മരണപ്പെട്ടയാളുടെ സ്വത്ത്‌ വീതിക്കുന്നത് പിന്തുടര്ച്ച അവകാശ നിയമം അനുസരിച്ചാണ്. വിശ്വസ്തരായ ആരെയും നോമിനിയാക്കം, Legal Heir ആവണമെന്നില്ല. 
കുടുംബ അംഗത്വ രേഖ (FAMILY Membership certificate) മരണപ്പെട്ട ഒരു വ്യക്തിയുടെ ഭാര്യ/ഭര്ത്താവ് , മകൻ, മകൾ തുടങ്ങിയവർ ആരൊക്കെയാണ് എന്ന് വിശദീകരിച്ചു കൊണ്ട് വില്ലേജ് ഓഫീസർ നല്കുsന്നതാണ്.

നിയമപ്ര്കാരമുള്ള അവകാശികളുടെ വിവരങ്ങൾ(Legal Heir ship Certificate) എന്നത് മരണപ്പെട്ട ഒരു വ്യക്തിയുടെ സ്വത്തിൽ നിയമപ്രകാരം അവകാശമുള്ളവർ ആരൊക്കെയാണ് എന്ന് വിശദീകരിക്കുന്നു. ഇത് തഹസില്ദാർ, ഗസറ്റ് വിജ്ഞാപനം വഴിയാണ് നല്കുനന്നത്. 

ഒരാളെ തുടര്ച്ചയ്യായി ഏഴു വര്ഷം വരെ കാണാതായിരുന്നാൽ അയാളെ മരിച്ചതായി കണക്കാക്കാം. അയാളുടെ സ്വത്ത്‌ അവകാശികള്ക്ക് കിട്ടാൻ Man missing certificate വാങ്ങിക്കണം. 

സൌകര്യവകാശം(easement right): തുടര്ച്ചയായി 20 വര്ഷം സ്വന്തം വീട്ടിലേക്കു അന്യന്റെ സ്ഥലത്തുകൂടെ അവരുടെ അറിവും സമ്മതത്തോടും കൂടെ വഴിയായി ഉപയോഗിച്ചാൽ അതിൽ നിയമപരമായി അവകാശം ലഭിക്കും. സര്ക്കാർ ഭൂമിയെങ്കിൽ ഇത് മുപ്പതു വര്ഷമാണ്‌. 

ആധാരങ്ങൾ പരിശോധിക്കുമ്പോൾ ശ്രദ്ധിക്കേണ്ടത്

1. പഞ്ചായത്ത്‌ പ്രദേശങ്ങളിൽ 5 സെന്ടും മുനിസിപൽ/കോര്പaറേഷൻ പ്രദേശങ്ങളിൽ 3 സെന്ടുമാണ് പൊതുവിൽ ധനകാര്യ സ്ഥാപനങ്ങൾക്ക് ആവശ്യമായ ഏറ്റവും ചുരുങ്ങിയ വിസ്തീര്ണം . 

2. യഥാർഥ ആധാരം നിര്ബന്ധമായും കണ്ടിരിക്കണം. ചിലപ്പോൾ ഈ ആധാരം ഏതെങ്കിലും സ്ഥാപനങ്ങളിൽ പണയത്തിലാണെങ്കിൽ ബാദ്ധ്യതാ സർട്ടിഫിക്കറ്റ് എടുക്കുന്നത് വഴി അത്തരത്തിലുള്ള കടബാദ്ധ്യതകൾ അറിയാൻ സാധിക്കില്ല. കാരണം അത്തരം പണയവസ്തുവിനെക്കുറിച്ചുള്ള വിവരങ്ങൾ രജിസ്ട്രാർ ഓഫീസിൽ രേഖപ്പെടുത്തുന്നില്ല എന്നത് പ്രത്യേകം ശ്രദ്ധിക്കുക.

3. പ്രായപൂര്ത്തിയാവാത്ത ഒരാള്ക്ക് അവകാശം രേഖപ്പെടുത്തിയ/കോടതി നടപടികൾ നേരിടുന്ന/മറ്റു ബാദ്ധ്യതകൾ രേഖപ്പെടുത്തിയ ഒരു ആധാരം പൊതുവേ ഒരു ധനകാര്യ സ്ഥാപനങ്ങളും സ്വീകരിക്കുന്നതല്ല. 

4. ജാമ്യ വസ്തു കേരള സംസ്ഥാനത്തിൽ ആയിരിക്കണം. കേരളത്തിന്‌ വെളിയിലുള്ളതോ ആരാധനാലയങ്ങൾ-മത സ്ഥാപനങ്ങൾ-ശ്മശാനം എന്നിവയുമായി ബന്ധപ്പെട്ടതോ ആയിട്ടുള്ള ഒരു ആധാരം സ്വീകാര്യമല്ല.

5. ഏതെങ്കിലും തരത്തിലുള്ള ഒരവകാശം (വീട്ടിൽ താമസിക്കാൻ-മരണം വരെ അനുഭവങ്ങൾ എടുക്കാൻ-കിണർ ഉപയോഗിക്കാൻ തുടങ്ങിയവ) വസ്തുവിൽ ഉള്ള എല്ലാവരും പണയ കരാറിൽ പങ്കാളികൾ ആയ്യിരിക്കും.

6. ഒരു ഭാഗപത്രം മുഖേനയുള്ള ഭൂമി അസ്സൽ സൂക്ഷിപ്പുകാരൻ പണയപ്പെടുതുമ്പോൾ, മുഴുവൻ അവകാശികളുടെയും രേഖാമൂലമുള്ള അനുമതി(attested by notary) ഹാജരാക്കണം.

7. പകര്പ്പ് കൈവശമുള്ള അവകാശികളാണ് പണയപ്പെടുത്തുന്നത് എങ്കിൽ, അസ്സൽ ഭാഗപത്രം പരിശോധനക്കായി ആവശ്യപ്പെടുക.

8. വസ്തുവിലേക്ക് പൊതുവഴിയിൽ നിന്നു നേരിട്ടുള്ള പ്രവേശനം നിര്ബ്ന്ധമായും ഉറപ്പു വരുത്തുക. വര്ഷ്ങ്ങളായി റോഡ്‌ ആയി ഉപയോഗിക്കുന്നുണ്ട്എന്ന് പറഞ്ഞാലും, അത് ആധാരത്തിൽ/കൈവശ രേഖയിൽ രേഖപ്പെടുതിയിട്ടില്ലെങ്കിൽ വഴി അവകാശം രജിസ്റെർ ചെയ്തു വാങ്ങിക്കുവാൻ ശ്രമിക്കുക.

9. ആധാരത്തിലും റവന്യൂ രേഖകളിലും വ്യത്യസ്ത സര്വ്വേ നമ്പരുകൾ കണ്ടാൽ, വില്ലേജ് ഓഫീസരിൽ നിന്നും യഥാര്ത്ഥ സര്വ്വേ നംബർ ഇന്നതാണെന്നു എഴുതി വാങ്ങണം. 

10. മറ്റൊരാളുടെ ഉടമസ്ഥതയിലുള്ള സ്ഥലതുകൂടിയാണ് പ്രവേശനമെങ്കിൽ, ആ ആധാരം പണയപ്പെടുതുകയോ, വില്ലേജിൽ നിന്നുള്ള Regd. right of Pathway (With demarcated sketch) ആവശ്യപ്പെടുകയോ വേണം. 

11. ഒരു മുന്നാധാരത്തിന്റെേ ഒറിജിനൽ അല്ലെങ്കിൽ പട്ടയം ബാങ്കിലോ മറ്റോ പണയത്തിലാണ്‌ എന്നും അതൊകൊണ്ട് ഹാജരാക്കാനാവില്ല എന്നുമാണങ്കിൽ, പണയപ്പെടുത്തിയ സ്ഥാപനത്തിൽ നിന്നും അതിന്റെ അളവ് സംബന്ധിച്ച ഒരു സര്ടിഫിക്കടു ആവശ്യപ്പെടുകയും, അതിൽ ഈ സ്ഥലം ഉള്പ്പെുട്ടിട്ടില എന്ന് ഉറപ്പു വരുത്തുകയും ചെയ്യുക.
12. പട്ടയം പരിശോദിക്കുന്നതോടൊപ്പം അതിന്റെ order of assignment ശ്രദ്ധിക്കുന്നത് ഉചിതമാണ്. കാരണം വസ്തു കൈമാറ്റം ഏതെങ്കിലും രീതിയിൽ തടയുന്ന(restricting of alienation) നിര്ദേരശങ്ങള്ക്ക് സാധ്യതയുണ്ട്.പട്ടയം ജാമ്യമായി സ്വീകരിക്കുന്ന അവസരങ്ങളിൽ ഇത് പരിശോദിച്ച് പ്രസ്തുത നിബന്ധനകളിൽ നിന്നും പട്ടയം മുക്തമാണെന്ന് ഉറപ്പാക്കണം

13. ഒരു പുതിയ രജിസ്ട്രേഷൻ നടത്തുന്ന വേളയിൽ, ആധാരത്തിൽ കാണിച്ച കൈമാറ്റതുകയുടെ അടിസ്ഥാനത്തിൽ സ്റ്റാമ്പ് പേപ്പർ, ഫീസ് എന്നിവ ശരിയാണോ എന്ന് മാത്രമാണ് രജിസ്ട്രാർ നോക്കുന്നത്. മുന്നാധാരത്തിന്റെ തുടർച്ചയാണോ, വിസ്തീർണ്ണം ശരിയാണോ എന്നൊന്നും പരിശോധിക്കേണ്ട ചുമതല അദ്ദേഹത്തിനില്ല.

14. പണ്ടാരവക, ജന്മം എന്നീ രണ്ടു അവകാശങ്ങൾ ഒഴികെയുള്ള ഏതൊരു അവകാശത്തിനും പട്ടയം ആവശ്യപ്പെടുക .

15. ആദ്യപണയത്തിനു ശേഷം തുടര്പണയങ്ങൾ നടത്തുന്ന അവസരങ്ങളിൽ ഭൂമി/കെട്ടിട നികുതി രശീതി ഒറിജിനൽ നിര്ബന്ധമായും ആവശ്യപ്പെടുക. ഒറിജിനൽ നികുതി ഷീറ്റ്, മറ്റേതെങ്കിലും സ്ഥാപനങ്ങളിൽ കാര്ഷിക സ്വരണപ്പണയം ഉള്പ്പെ്ടെയുള്ള എന്തിനും പണയപ്പെടുത്തി എന്നുള്ളത് തീര്ത്തും കുറ്റകരമാണ്. അത്തരം അവസരങ്ങളിൽ തുടര്പണയം നിരസിക്കപ്പെടും 

16. ഭൂമി വരിക്കാരന്റെ പേരിൽ തന്നെ ആയിരിക്കണമെന്ന് നിര്ബരന്ധമില്ല. ഭൂമിയുടെ ഉടമസ്ഥനും,അവകാശമുള്ളവരും പണയ കരാറിൽ പങ്കാളികൾ ആയിരിക്കും. 

17. പണയപ്പെടുത്തുന്ന ഭൂമിയുടെ ഉടമസ്ഥൻ വിവാഹിതനാണങ്കിൽ, അവരുടെ ഭാര്യ പണയ സംബന്ധമായ രേഖകളിൽ ഒപ്പിടെണ്ടാതാണ്.(Protection of women from domestic violence act )

18. ഉടമസ്ഥന്റെ മരണശേഷം അവകാശികൾ പണയപ്പെടുതുമ്പോൾ മരണ സര്ട്ടിഫിക്കറ്റ്, ലീഗൽ ഹയർഷിപ്‌ സര്ട്ടിഫിക്കറ്റ് തുടങ്ങിയവ ആവശ്യപ്പെടുക. കരാറിൽ മുഴുവൻ അവകാശികളുടെയും പങ്കാളിത്തം ഉറപ്പാക്കുക.

19. കുടിക്കടത്തിൽ രേഖപ്പെടുത്തിയ ഒരു പണയം എഴുതി കിട്ടിയ ആൾ, ബാദ്ധ്യതകൾ കൈപ്പറ്റി, തിരിച്ചു എഴുതി നല്കിയിട്ടില്ലെങ്കിൽ , ആ ആധാരം ധനകാര്യ സ്ഥാപനങ്ങൾ സ്വീകാര്യമല്ല. കടം തീര്ന്നതായി തിരിച്ചു എഴുതി നല്കുന്നതും ഒരു രജിസ്ട്രേഡ് ആധാരം മുഖേന ആയിരിക്കണം. ആ ആധാരം നിര്ബന്ധമായും ആവശ്യപ്പെടണം.

20. ഹാജരാക്കിയ ആധാരം, മുൻ കൈവശക്കാരന്റെ അനന്തരാവകാശി എന്ന നിലയിൽ അയാളുടെ മരണശേഷം ലഭ്യമായതാണെങ്കിൽ, ഇതിൽ അവകാശമുള്ള ജീവിച്ചിരിക്കുന്ന മറ്റുള്ളവർ ഇല്ല എന്ന് ഉറപ്പു വരുത്തണം. അതിനായി മരണപ്പെട്ടയാളുടെ Family Membership certificate, Legal Heir ship Certificate എന്നിവ ആവശ്യപ്പെടുക. 

21. സര്ക്കാറുകൾ സമൂഹത്തിലെ വിവിധ ദുര്ബല വിഭാഗങ്ങള്ക്കായി പല പദ്ധതികളിലൂടെ ഭൂമി നല്കാകറുണ്ട്. ഇത്തരത്തിലുള്ള ആധാരങ്ങൾ സൂക്ഷമമായി പരിശോദിച്ച്, പണയപ്പെടുതുന്നതിനോ, ഒരു നിശ്ചിത കാലയളവിൽ കൈമാറ്റം നടത്തുന്നതിനോ നിയന്ത്രണം ഏര്പ്പെടുത്തിയിട്ടില്ല എന്ന് ഉറപ്പുവരുത്തുക. 

22. ആധാരങ്ങളുടെ അവസാന പേജിന്റെ പിന്ഭാ്ഗം നിര്ബന്ധമായും പരിശോധിക്കുക. കോടതി കേസുകൾ സംബന്ധമായ രേഖപ്പെടുത്തലുകൾ കണ്ടേക്കാം. സാധാരണ വ്യക്തികൾ തമ്മിലുള്ള കേസുകൾ 12 വർഷം കഴിഞ്ഞാൽ നിലനിൽക്കില്ല. എന്നാൽ ഗവണ്മെന്റ് ഇടപെട്ട കേസുകൾ 30 വർഷം വരെ നില നിൽക്കും. 

23. മുക്ത്യാർ(Power Of Attorney) മുഖേന ഓരോ പെയ്മെന്റ്റ്‌ നടത്തുന്നതിനും മുന്പേ , മുക്ത്യറിന്റെ ഒരു സ്ഥിരീകരണം ( പിൻവലി ച്ചിട്ടില്ല,നിലവിലുണ്ട് എന്നുള്ളതിനു) നടത്താൻ നിര്ബ്ന്ധമായും ശ്രമിക്കുക. മുക്ത്യാർ ആധാരത്തിന്റെ എല്ലാ പേജുകളിലും കക്ഷിയുടെ ഒപ്പ് നിര്ബന്ധമാണ്‌. രക്ത ബന്ധുക്കൾ തമ്മിൽ അല്ലാത്തവയിൽ അമിത താല്പര്യമെടുക്കാതിരിക്കുക. ജന്മി വിദേശത്താണ് എങ്കിൽ അവിടെ ഇന്ത്യൻ എംബസി വഴി തയ്യാറാക്കിയ മുക്ത്യാറുകൾ കാണാം. ഇവ മൂന്ന് മാസത്തിനുള്ളിൽ ഹാജരാക്കിയിരിക്കണം. അത് സ്റ്റാമ്പ്‌ പേപ്പറിൽ അല്ല തയ്യാറാക്കിയത് എങ്കിൽ, അതത് ജില്ല അധികാരികൾ മുഖേന അതിൽ ആവശ്യമുള്ള സ്റ്റാമ്പ്‌ ഡ്യൂട്ടി കെട്ടാനുള്ള നടപടികൾ ചെയ്യണം

24. മുക്ത്യാർ നിലനിക്കുന്നതിനിടെ, നല്കിമ വ്യക്തി നേരിൽ പണയ സ്ഥലത്ത്രു വരികയും, സൗകര്യം പരിഗണിച്ച് നേരിട്ട് രേഖകളിൽ ഒപ്പിടുകയും ചെയ്ത് കഴിഞ്ഞാൽ, നേരത്തെ തയ്യാറാക്കിയ മുക്ത്യാർ റഥാവുന്നതിനു തുല്യമാണ്. പിന്നീടുള്ള പണയങ്ങള്ക്കാ്യി പുതിയ മുക്ത്യാർ തയ്യാറാക്കണം. 

25. ഒരു മുക്ത്യാർ മുഖേന നടത്തപ്പെട്ട തീരാധാരങ്ങൾ സ്വീകരിക്കൂബോഴും അതീവ ജാഗ്രത പുലര്ത്തുക. മുക്ത്യാർ മുഖേന(രണ്ടായിരത്തി പതിനൊന്നിനു ശേഷം) നടത്തിയ വില്പന-തീര് ആധാരങ്ങൾ വഴി യഥാര്ത്ഥ ജന്മം കൈമാറ്റം ചെയ്യപ്പെടില്ല എന്ന് സുപ്രീം കോടതി വ്യക്തമാക്കിയിട്ടുണ്ട്. 

26. രജിസ്റ്റർ ചെയ്ത ഒരു ഒസ്യത് പ്രകാരം ലഭിച്ചതിൽ ഒരാളുടെ ഭൂമിയാണ്‌ പണയപെടുതുന്നത് എങ്കിൽ ഒസ്യതിന്റെ ഒരു CERTIFIED COPY അവശ്യപ്പെടുകയും, ഒറിജിനൽ കണ്ടു ബോധ്യപ്പെടുകയും വേണം. അതോടൊപ്പം ഒസ്യത് എഴുതിയ ആളിന്റെ മരണ സര്ടിഫികെറ്റ് ആവശ്യപ്പെടുക. ഹാജരാക്കിയത് അവസാനത്തെ ഒസ്യത് ആണെന്നും, ഇതിന്റെ ആധികാരികത അംഗീകരിക്കുന്നു എന്നും ഒരു വക്കീൽ മുഖാന്തരമുള്ള 25 രൂപ മുദ്രപത്രതിലെഴുതിയ സത്യവങ്ങ്മൂലo വാങ്ങിക്കണം. ഇത് എല്ലാ അവകാശികളും ചേര്ന്ന് നല്കങണം. 

27. പണയപ്പെടുത്തിയ വസ്തുവിന്റെ വര്ഷം തോറുമുള്ള ഭൂമി/കെട്ടിട നികുതി അടച്ച ഒറിജിനൽ രശീതികൾ നിര്ബന്ധമായും പ്രസ്തുത സാമ്പത്തിക സ്ഥാനത്തിൽ എല്പ്പിക്കെണ്ടാതാണ് .


</doc>
<doc id="360930" url="https://ml.wikipedia.org/wiki?curid=360930" title="ബ്രിട്ടീഷ് ബംഗ്ലാവ് ഇരിയ">
ബ്രിട്ടീഷ് ബംഗ്ലാവ് ഇരിയ

ബ്രിട്ടീഷ് ഭരണകാലത്തെ ഒരു സ്മാരകമന്ദിരമാണ് ബ്രിട്ടീഷ് ബംഗ്ലാവ്. കാസർഗോഡ് ജില്ലയിലെ പുല്ലൂർ പെരിയ ഗ്രാമപഞ്ചായത്തിൽ പെട്ട സ്ഥലമായ ഇരിയയിൽ ആണിതുള്ളത്. "ബ്രിട്ടീഷ് ട്രാവലേഴ്‌സ് ബംഗ്ലാവ്" എന്നപേരിൽ അറിയപ്പെട്ടിരുന്നു ബംഗ്ലാവ് ഇന്ന് നാമാവശേഷമായിക്കൊണ്ടിരിക്കുന്നു. രണ്ടു മുറികളും ചുറ്റിലും വരാന്തയും കുതിരാലയവും ഒക്കെ ഉള്ളതായിരുന്നു ബ്രിട്ടീഷ് ബംഗ്ലാവ്. കാഞ്ഞങ്ങാട് പാണത്തൂർ സംസ്ഥാന പാതയോരത്തായി ഈ ബംഗ്ലാവ് സ്ഥിതി ചെയ്യുന്നു. വിദേശ ഭരണകാലത്ത് ബ്രിട്ടീഷ് അധികാരികൾക്ക് കർണാടകയിലെ കുടക്, പുത്തൂർ ഭാഗങ്ങളിലേയ്ക്കുള്ള യാത്രയിൽ പ്രധാന ഇടത്താവളമായിരുന്നു ഇരിയ ബംഗ്ലാവ്. ബ്രിട്ടീഷ് പടയോട്ടക്കാലത്തെ പ്രധാന കേന്ദ്രമായിരുന്ന ഇരിയയിലെ ഈ ബംഗ്ലാവും കുതിരാലയവും മറ്റും. 1965 -70 കാലഘട്ടത്തിൽ ബംഗ്ലാവ് കെട്ടിടത്തിൽ ഇരിയയിലെ സ്‌കൂൾ പ്രവർത്തിച്ചിരുന്നതായി ഒരു സംസാരം നിലവിലുണ്ട്.

ഏറെ ചരിത്രപ്രാധാന്യമുള്ള ബ്രിട്ടീഷ് ബംഗ്ലാവ് ഇന്ന് അന്യം നിൽക്കുകയാണെന്നു പറയാം. ഗവണ്മെന്റ് സ്ഥലങ്ങൾ അധികവും സ്വകാര്യവ്യക്തികൾ കൈയ്യേറുന്ന രീതിയും നിലവിൽ കാണാവുന്നതാണ്. 250 ഓളം വർഷങ്ങൾ പഴക്കമുള്ള കെട്ടിടമാണിത്. ഇന്ന് ഇതിന്റെ അവസ്ഥ തീർത്തും പരിതാപാവസ്ഥയിലാണ്. ബംഗ്ലാവിന്റെ മേൽക്കൂരകൾ തകർന്നിട്ട് വർഷങ്ങളായി. കാടുമൂടിക്കിടന്ന കെട്ടിടാവശിഷ്ടത്തിന്റെ കല്ലുകളാണ് അടുത്തായിട്ട് ചില സാമൂഹ്യവിരുദ്ധർ കടത്തിക്കൊണ്ടുപോയത്. ചുമർക്കെട്ടുകൾ ഇടിച്ചുതകർത്താണ് കല്ലുകൾ കടത്തിയത് എന്ന് ഇപ്പോൾ കണ്ടറിയാനാവും. ഇന്നത്തെ പുല്ലൂർ-പെരിയ, കോടോം-ബേളൂർ ഉൾപ്പെടുന്ന പ്രദേശങ്ങളിലെയും ചുങ്കപ്പിരിവും അതുസംബന്ധിച്ച ചർച്ചകളും നടന്നിരുന്നത് ഇവിടെവെച്ചായിരുന്നു. ഇരവിൽ വാഴുന്നവരും ബേളൂർ പട്ടേലരുമായിരുന്നു അന്ന് ചുങ്കപ്പിരിവ് നടത്തിയിരുന്നത്. പിരിച്ചെടുത്ത് ചുങ്കം കൈപ്പറ്റുന്നതിനൊപ്പം പുത്തൂരിലേക്കുള്ള യാത്രാമധ്യേ ബ്രിട്ടീഷ് ഭരണാധികാരികൾ വിശ്രമിച്ചിരുന്നതും ഇവിടെയാണ്. തലചുമടുകളുമായി വരുന്നവർക്ക് സഹായത്തിനായി സ്ഥാപിച്ച ചുമടുതാങ്ങിഇന്നും അവിടെയുണ്ട് . ഭരണാധികാരികളുടെ കുതിരകളെ പാർപ്പിച്ചിരുന്ന ലായവും ഇവിടെയുണ്ടായിരുന്നു .അടുത്തകാലം വരെ അതിന്റെ ചുമരുകൾ ആൽമരത്തിന്റെ അടുത്തായി കണ്ടിരുന്നു . തലച്ചുമടുകളുമായി വരുന്നവർക്ക് സഹായത്തിനായി സ്ഥാപിച്ച ചുമടുതാങ്ങി ഇന്നും അവിടെ നിലനിൽക്കുന്നുണ്ട്. 

മലയാള സിനിമയുടെ പ്രശസ്തി പുറംരാജ്യങ്ങളിൽ എത്തിച്ച, നിരവധി അന്താരാഷ്ട അവാർഡുകൾ നേടിയതും ഷാജി എൻ. കരുൺ ആദ്യമായി സംവിധാനം ചെയ്തതുമായ പിറവി എന്ന സിനിമയുടെ പ്രധാന ലൊക്കേഷൻ ആയിരുന്നു ഇരിയയും, ബ്രിട്ടീഷ് ബംഗ്ലാവും, ഇരിയയിലെ പഴയ ഇല്ലവും അടങ്ങുന്ന പ്രദേശം. പഴയ ഇല്ലം അതിന്റെ മനോഹാരിത ഒട്ടും നഷ്ടപ്പെടുത്താതെതന്നെ കാസറഗോഡ് അനന്തപുരി അമ്പലത്തിന്റെ അടുത്ത് കുന്നിലേക്ക് പറിച്ചു നട്ടിരുന്നു. അതിനവിടേയും വേണ്ടത്ര ശ്രദ്ധ കിട്ടുന്നില്ല എന്നൊരു വസ്തുത നിലനിൽക്കുന്നു.


</doc>
<doc id="360939" url="https://ml.wikipedia.org/wiki?curid=360939" title="റാഷിദ് അലി അൽ-ഗൈലാനി">
റാഷിദ് അലി അൽ-ഗൈലാനി

ഇറാഖിന്റെ സ്വാതന്ത്ര്യ സമരത്തിന് നേതൃത്വം നൽകിയ പ്രധാന വ്യക്തികളിലൊരാളും മൂന്ന് തവണ ഇറാഖിന്റെ പ്രധാനമന്ത്രി പദവിയിലിരുന്ന വ്യക്തിയായിരുന്നു റാഷിദ് അലി അൽ-ഗൈലാനി Rashid Ali al-Gaylani (, ),  (1892 – August 28, 1965), in Arab standard pronunciation Rashid Aali al-Kaylani, also transliterated as Sayyad Rashid Aali al-Gillani, Sayyad Rashid Ali al-Gailani, or sometimes Sayyad Rashid Ali el Keilany ബ്രിട്ടീഷുകാർക്കെതിരെ സ്വാതന്ത്ര്യ സമരത്തിനാണ് അദ്ദേഹം രാജ്യത്ത് നേതൃത്വം നൽകിയത്.


</doc>
<doc id="360941" url="https://ml.wikipedia.org/wiki?curid=360941" title="ജി.എൽ.പി. സ്കൂൾ, പൂഞ്ഞാർ">
ജി.എൽ.പി. സ്കൂൾ, പൂഞ്ഞാർ

1901-ൽ പൂഞ്ഞാർ കൊട്ടാരത്തിലെ കുട്ടികൾക്ക് വേണ്ടി ശ്രീമൂലം തിരുനാൾ രാജാവ് പണികഴിപ്പിച്ചതാണ് ഈ സ്കൂൾ പെൺ പള്ളിക്കൂടം ആൺ പള്ളിക്കൂടം എന്നീ രണ്ട് വിഭാഗങ്ങളായി ട്ടായിരുന്നു നിലനിന്നിരുന്നത് പിന്നീട് കേരള സർക്കാർ വിദ്യാലയമായി മാറി. ഇന്ന് 25 0 കുട്ടികളും 20 സ്റ്റാഫുകളുമായി സ്കൂൾ നിലനിൽക്കുന്നു പല ഉന്നത നേതാക്കളുടെയും, പ്രശസ്തരുടെ യും മാതൃവിദ്യാലയമാണ്.


</doc>
<doc id="360945" url="https://ml.wikipedia.org/wiki?curid=360945" title="മുസ്തഫ കമിൽ പാഷ">
മുസ്തഫ കമിൽ പാഷ

ഈജിപ്തിലെ ഒരു പത്രപ്രവർത്തകനും അഭിഭാഷകനും ദേശീയ സമര നേതാവുമായിരുന്നു മുസ്തഫ കാമിൽ പാഷ(,) (ആഗസ്റ്റ് 14, 1874, Cairo, Egypt – February 10, 1908, Cairo) 


</doc>
<doc id="360951" url="https://ml.wikipedia.org/wiki?curid=360951" title="തെഫ്നട്ട്">
തെഫ്നട്ട്

പുരാതന ഈജിപ്ഷ്യൻ വിശ്വാസപ്രകാരം ഈർപ്പം, ആർദ്ര വായു, മഞ്ഞ്, മഴ എന്നിവയുടെ ദേവിയാണ് തെഫ്നട്ട് (ഇംഗ്ലീഷ്: Tefnut). വായുദേവനായ ഷുവിന്റെ സഹോദരിയും പത്നിയുമാണ് തെഫ്നട്ട്. ഗെബ്, നട്ട് എന്നിവർ തെഫ്നട്ടിന്റെ മക്കളാണ്.

ഹീലിയോപോളിസിലെ നവദൈവ സങ്കൽപ്പമായ എന്നിയാഡിലെ ഒരു ദേവതയാണ് തെഫ്നട്ട്. ഒരു പെൺസിംഹത്തിന്റെ ശിരസ്സോടുകൂടിയ സ്ത്രീരൂപത്തിലാണ് എന്നിയാഡിൽ തെഫ്നട്ടിനെ ചിത്രീകരിക്കാറുള്ളത്. അർദ്ധ-മനുഷ്യ രൂപത്തിലും പൂർണ്ണ-മനുഷ്യരൂപത്തിലും തെഫ്നട്ടിനെ ചിത്രീകരിക്കാറുണ്ട്.


</doc>
<doc id="360954" url="https://ml.wikipedia.org/wiki?curid=360954" title="ടി.വി. സന്തോഷ്">
ടി.വി. സന്തോഷ്

ഭാരതീയനായ ചിത്രകാരനാണ് ടി.വി. സന്തോഷ് (ജനനം: 1968).
1968ൽ തൃശൂർ ജില്ലയിൽ ജനിച്ചു. തൃശൂരിലെ ഫൈൻ ആർട്സ് കോളേജിൽ നിന്ന് ചിത്രരചന അഭ്യസിച്ചു തുടങ്ങി. പശ്ചിമ ബംഗാളിലെ ശാന്തിനികേതനിൽ നിന്ന് ശില്പനിർമ്മാണത്തിൽ ബിരുദം നേടി. ബറോഡയിലെ മഹാരാജ സായാജിറാവു സർവകലാശാലയിൽ നിന്ന് ബിരുദാനന്തബിരുദം നേടി. ഇന്ത്യയിലും വിദേശ രാജ്യങ്ങളിലുമായി നിരവധി ചിത്ര പ്രദർശനങ്ങൾ ന‌ടത്തിയിട്ടുണ്ട്. പാസേജ് ടു ഇന്ത്യ എന്ന ചിത്ര പ്രദർശനത്തിൽ ടി.വി. സന്തോഷിന്റെ 'ഹൗണ്ടിങ്ഡൗൺ' എന്ന ശില്പം പ്രദർശിപ്പിച്ചരുന്നു. ബ്രിട്ടനിലെ സെയ്‌ൻസ്‌ബെറി സെന്ററിലും നോർവിച്ച് ആർട്ട് മ്യൂസിയത്തിലും ടി.വി. സന്തോഷിന്റെ ചിത്രങ്ങൾ പ്രദർശിപ്പിച്ചിരുന്നു.
അക്രമത്തിന്റെ വിവിധ രൂപങ്ങൾ നമ്മളിലുണ്ടാക്കുന്ന അനുഭവങ്ങളും അവ നമ്മളെ എങ്ങനെ ബാധിക്കുന്നുവെന്നും വിശദീകരിക്കുന്ന ജലഛായ ചിത്ര ശ്രേണിയാണ് 2016-ലെ കൊച്ചി-മുസിരിസ് ബിനാലെയിൽ പ്രദർശിപ്പിച്ചിട്ടുള്ള ടി.വി. സന്തോഷിന്റെ ദ പ്രൊട്ടഗോണിസ്റ്റ് ആൻഡ് ഫോക്‌ലോർസ് ഓഫ് ജസ്റ്റിസ്. ബിനാലെയുടെ വേദകളിലൊന്നായ എറണാകുളത്ത് സ്ഥിതി ചെയ്യുന്ന ടി.കെ.എം. വെയർഹൗസിലാണ് ഈ ചിത്രശ്രേണി പ്രദർശിപ്പിച്ചിട്ടുള്ളത്. 
ടി.വി. സന്തോഷിന്റെ നിരവധി ചിത്രങ്ങൾ അമേരിക്കയിലെ ക്രിസ്റ്റീസിൽ പ്രദർശിപ്പിച്ചിട്ടുണ്ട്.


</doc>
<doc id="360960" url="https://ml.wikipedia.org/wiki?curid=360960" title="ലിൻഡ്സെ ലോഹൻ">
ലിൻഡ്സെ ലോഹൻ

ലിൻഡ്സെ ലോഹൻ ഒരു അമേരിക്കൻ നടിയും ഗായികയുമാണ്. 1986 ജൂലൈ 2 ന് ന്യൂയോർക്ക് നഗരത്തിലെ ബ്രോങ്ക്സിൽ ജനിച്ചു. മൂന്നാം വയസിൽ കുട്ടികളുടെ ഫാഷൻ മോഡലായാണ് കലാരംഗത്ത് പ്രവേശിക്കുന്നത്. പത്താം വയസിൽ “അനതർ വേൾഡ്” എന്ന ടെലിവിഷൻ പരമ്പരയിൽ അഭിനയിച്ചു. 1998 ൽ തന്റെ പതിനൊന്നാമത്തെ വയസിൽ ഡിസ്നിയുടെ പുനർനിർമ്മിക്കപ്പെട്ട വിമിർശനാത്മകവും വാണിജ്യപരമായി വിജയിച്ചതുമായ “ദ പേരന്റ് ട്രാപ്പ്” എന്ന ചിത്രത്തിൽ അഭിനയിച്ചു. 2003 ൽ ഡിസ്നിയുടെതന്നെ “ഫ്രീക്ക് ഫ്രൈഡേ” യും സാമ്പത്തികമായും കലാപരമായും വിജയിച്ച ചിത്രമായിരുന്നു.

2004 ൽ പ്രദർശനത്തിനെത്തിയ “മീൻ ഗേൾസ്” "(Mean Girls)", 2005 ലെ ഡിസ്നിയുടെ “ഫുള്ളി ലോഡഡ്, എന്നീ ചിത്രങ്ങൾ ലോഹനെ കൌമാരപ്രായക്കാരുടെ ആരാധനാപാത്രമാക്കി. 2006 ൽ പുറത്തിറങ്ങിയ “ജസ്റ്റ് മൈ ലക്ക്” പ്രതീക്ഷിച്ച വിജയം കൈവരിച്ചില്ല. ഇതിനു ശേഷം ലോഹൻ തെരഞ്ഞെടുത്തതും വ്യത്യസ്തവുമായ കഥാപാത്രങ്ങളെ മാത്രം അവതരിപ്പിക്കുന്നതിൽ ശ്രദ്ധ പതിപ്പിച്ചു. ഇക്കാലത്ത് അഭിനയിച്ച “A Prairie Home Companion” (2006), “Bobby” (2006) “Chapter 27” (2007) എന്നിവ പ്രേക്ഷക ശ്രദ്ധ നേടിയ ചിത്രങ്ങളാണ്.

ലിൻഡ്സെ ലോഹൻ 1986 ജൂലൈ 2 ന് ന്യൂയോർക്കിലെ “ദ ബ്രോങ്ക്സ്” പട്ടണത്തിൽ ജനിച്ച് ന്യൂയോർക്കിലെ തന്നെ പട്ടണങ്ങളായ മെറിക്ക്, കോൾഡ് സ്പ്രിങ് ഹാർബർ എന്നിവിടങ്ങളിൽ കുട്ടിക്കാലം ചിലവഴിച്ചു. ഒരു മുൻകാല വാൾ സ്ട്രീറ്റ് വ്യവസായിയായിരുന്ന മൈക്കേൾ ലോഹൻ, ഡിന എന്നിവരുടെ മൂത്ത പുത്രിയായിരുന്നു ലോഹൻ. ഒരു പഴയകാല ഗായികയും നർത്തകിയുമായരുന്നു ലോഹന്റെ മാതാവ്. ലോഹന് താഴെ മോഡലുകളും അഭിനേതാക്കളുമായ മൂന്നു സഹോദരങ്ങൾ കൂടിയുണ്ട്. “ദ പേരൻറ് ട്രാപ്പ്” എന്ന സിനിമയിൽ ലോഹനോടൊപ്പം സഹോദരൻ മൈക്കേൾ ജൂനിയർ അഭിനയിച്ചിരുന്നു. “അലി” എന്നറിയപ്പെടുന്ന അലീന, “കോഡി” എന്ന ലക്കോട്ട ലോഹൻ എന്നിവരാണ് സഹോദരിമാർ. ലോഹൻ ഐറീഷ്-ഇറ്റാലിയൻ പാരമ്പര്യമുള്ള വ്യക്തിയാണ്. അമ്മവഴിയുളള പൂർവ്വികർ പ്രബല ഐറിഷ് കത്തോലിക്കാ പാരമ്പര്യമുള്ളവരും പ്രപിതാമഹൻ ജോൺ എൽ സള്ളിവൻ ലോങ് ഐലന്റിലെ “Pro-life” പാർട്ടിയുടെ സഹസ്ഥാപകനുമായിരുന്നു. ഗ്രേഡ് 11 വരെ ലോഹൻ കോൾഡ് സ്പ്രിങ് ഹാർബർ ഹൈസ്കൂളിലും സാൻഫോർഡ് എച്ച. കാൽഹൺ ഹൈസ്കൂളിലുമായി സയൻസ്, കണക്ക് എന്നിവ ഐഛിക വിഷയമായി പഠനം തുടർന്നിരുന്നു.

ലോഹന്റെ മാതാപിതാക്കളുടെ ജീവിതം കോളിളകിയ കടൽ പോലെ പ്രക്ഷുബ്ധമായിരുന്നു 1985 ൽ വിവാഹിതരായ അവർ ലോഹന് മൂന്നു വയസു പ്രായമുള്ളപ്പോൽ വേർപിരിയുകയും പിന്നീട് ഒന്നിച്ചു ചേരുകയും ചെയ്തു. 2005 ൽ വീണ്ടും അവർ വേർപിരിയുകയും 2007 ൽ വിവാഹമോചനമുണ്ടാകുകുയും ചെയ്തു. 

മൂന്നാമത്തെ വയസിൽ കുട്ടികളുടെ മോഡലായി “ഫോർഡ് മോഡൽസിലാണ്” (1946 ൽ സ്ഥാപിക്കപ്പെട്ട ന്യൂയോർക്കിലെ ഇൻറർനാഷണൽ മോഡലിങ് എജൻസി) ലോഹൻ തുടക്കം കുറിക്കുന്നത്. Calvin Klein ന്റെയും Abercrombie യുടെയും കുട്ടികളുടെ വസ്ത്രങ്ങളിൽ ഫാഷൻ മോഡലായും പിസ ഹട്ട്, വെൻഡിസ് (Wendy's), Bill Cosby തുടങ്ങി അറുപതോളം ടെലിവിഷൻ പരസ്യങ്ങളിൽ പ്രമുഖ ബ്രാൻറുകളെ പ്രതിനിധീകരിച്ചു. 10 വയസു പ്രായമുള്ളപ്പോൾ ടെലിവിഷൻ പരമ്പരയായ Another World ൽ “അലക്സാൻട്ര “അല്ലി” ഫ്ലവർ എന്ന കഥാപാത്രത്തെ അവതരിപ്പിച്ചു ശ്രദ്ധേയായി.  

1998 ൽ ഡിസ്നിയുടെ ഹാസ്യ കുടുംബ ചിത്രമായി “ദ പേരൻറ് ട്രാപ്പിൽ” അഭിനയിക്കുന്നതുവരെ ഈ ടെലിവിഷൻ പരമ്പരയിൽ തുടർന്നു. 1961 ൽ പുറത്തിറങ്ങിയ ഡിസ്നിയുടെ തന്നെ ഒരു സിനിമയുടെ റീമേക്കായിരുന്നു ഇത്. ഈ ചിത്രത്തിൽ ബാല്യകാലത്ത് പിരിഞ്ഞുപോയതും വിവാഹമോചിതരായ മാതാപിതാക്കളെ വീണ്ടും ഒന്നിപ്പിക്കുവാൻ പ്രചോദനം നൽകുന്നതുമായ ഇരട്ടക്കുട്ടികളായി ലോഹൻ ഇരട്ട കഥാപാത്രങ്ങളായി അഭിനയിച്ചു. മാതാപിതാക്കളായി ഡെന്നീസ് ക്വായിഡ് (Dennis Quaid), നടാഷ റിച്ചാർഡ്സൺ (Natasha Richardson) എന്നിവരാണ് അഭിനയിച്ചത്. ലോകവ്യാപകമായി ഈ ചിത്രം 92 മില്ല്യൺ ഡോളർ നേടി. ആദ്യ ചിത്രംതന്നെ പ്രേക്ഷകരിൽ ലോഹനെക്കുറിച്ചു മതിപ്പുളവാക്കി. 1961 ലെ മൂലചിത്രത്തിൽ ഇതേ കഥാപാത്രങ്ങളെ അവതരിപ്പിച്ചിരുന്ന ഹൈലി മിൽസിനോട് (Hayley Mills) കിടപിടിക്കുന്ന അഭിനയമാണ് ലോഹൻ കാഴ്ചവച്ചതെന്ന് നിരൂപകൻ  കെന്നത്ത് ടുറാൻ (Kenneth Turan) സാക്ഷ്യപ്പെടുത്തുന്നു. ഈ ചിത്രത്തിലെ അഭിനയത്തിന് മികച്ച ബാലതാരത്തിനുള്ള അവാർഡ് ലോഹനെ തേടിയെത്തി. ഇതേത്തുടർന്ന് ഡിസ്നിയുടെ അടുത്ത മൂന്നു ചിത്രങ്ങളിലേയ്ക്കും ലോഹൻ കരാറൊപ്പിട്ടു. പതിനാലാമത്തെ വയസിൽ ബെറ്റി മിഡ്ലറുടെ (Bette Midler) മകളായി “Bette” എന്ന ടെലിവിഷൻ പരമ്പരയിൽ അഭിനയിച്ചു തുടങ്ങിയെങ്കിലും നിർമ്മാണ യൂണിറ്റ് ന്യൂയോർക്കിൽ നിന്ന് ലോസ് ആഞ്ജലസിലേയ്ക്കു മാറിയതോട് ഇത് ഏതാനും എപ്പിസോഡുകൾക്കു ശേഷം ഉപേക്ഷിച്ചു. 2000 ൽ ടൈറ ബാങ്ക്സിനൊപ്പം (Tyra Banks) “Life-Size”, 2002 ൽ “Get a Clue” എന്നിങ്ങനെ ഡിസ്നിയുടെ രണ്ടു ടെലിസിനിമകളിൽ കൂടി ലോഹൻ അഭിനയിച്ചിരുന്നു.    


</doc>
<doc id="360964" url="https://ml.wikipedia.org/wiki?curid=360964" title="ഭീമൻ ചെകുത്താൻതിരണ്ടി">
ഭീമൻ ചെകുത്താൻതിരണ്ടി

കടൽ വാസിയായ ഒരു മൽസ്യമാണ് ഭീമൻ ചെകുത്താൻതിരണ്ടി അഥവാ Giant Manta (Devil Ray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

Mobulidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .

കേരളത്തിലെ മൽസ്യങ്ങളുടെ പട്ടിക


</doc>
<doc id="360968" url="https://ml.wikipedia.org/wiki?curid=360968" title="മേലാറ്റൂർ-ചെമ്മാണിയോട് പാലം">
മേലാറ്റൂർ-ചെമ്മാണിയോട് പാലം

മലപ്പുറം ജില്ലയിലെ മേലാറ്റൂർ-ചെമ്മാണിയോട് പ്രദേശങ്ങളെ ബന്ധിപ്പിച്ച് കടലുണ്ടിപ്പുഴയുടെ പോഷക നദിയായ വെള്ളിയാർ പുഴക്ക് കുറുകെ നിർമ്മിച്ചിരിക്കുന്ന പാലമാണ് മേലാറ്റൂർ-ചെമ്മാണിയോട് പാലം. 400 ദിവസങ്ങൾക്കുള്ളിൽ 100 പാലങ്ങൾ എന്ന കേരള സർക്കാരിന്റെ പദ്ധതിയിലുൾപ്പെടുത്തി 7.10 കോടി ചെലവഴിച്ച് നിർമിച്ച പാലത്തിന് 77.28 മീറ്റർ നീളമുണ്ട്. 2016 ജനുവരി 28 ന് അന്നത്തെ മുഖ്യമന്ത്രി ഉമ്മൻചാണ്ടിയാണ് പാലം ഉദ്ഘാടനം ചെയ്തത്. ഈ പാലം വന്നതോടെ മേലാറ്റൂർ ഭാഗത്ത് നിന്ന് പെരിന്തൽമണ്ണയിലേക്ക് നാല് കിലോമീറ്റർ ദൂരം കുറയും. 


</doc>
<doc id="360971" url="https://ml.wikipedia.org/wiki?curid=360971" title="ഒലിപ്പുഴ പാലം">
ഒലിപ്പുഴ പാലം

മലപ്പുറം ജില്ലയിലെ [പാണ്ടിക്കാട് മണ്ണാ�ർക്കാട് പ്രദേശങ്ങളെ ബന്ധിപ്പിച്ച് കടലുണ്ടിപ്പുഴയുടെ പോഷക നദിയായ ഒലിപ്പുഴക്ക് കുറുകെ മഞ്ചേരി-മണ്ണാർക്കാട്] റോഡിൽ നിർമ്മിച്ചിരിക്കുന്ന പാലമാണ് ഒലിപ്പുഴ പാലം. 


</doc>
<doc id="360972" url="https://ml.wikipedia.org/wiki?curid=360972" title="കേരള ലിറ്ററേച്ചർ ഫെസ്റ്റിവൽ">
കേരള ലിറ്ററേച്ചർ ഫെസ്റ്റിവൽ

കേരള ലിറ്ററേച്ചർ ഫെസ്റ്റിവൽ ( കെഎൽഎഫ്), ആദ്യമായി ആരംഭിച്ചത് 2016 ൽ കോഴിക്കോട്, കേരള,
ഇന്ത്യയിലാണ്. ഡി സി കിഴക്കേമുറി ഫൗണ്ടേഷനാണ് കെഎൽഎഫിന് തുടക്കമിട്ടത്. എഴുത്തുകാരും വായനക്കാരും തമ്മിലുള്ള പരസ്പരവിനിമയം ലക്ഷ്യം കൊണ്ട് തുടക്കം കുറിച്ച കേരള ലിറ്ററേച്ചർ ഫെസ്റ്റിവലിന്റെ ആദ്യപതിപ്പിൽ കേരളത്തിനകത്തും പുറത്തുമുള്ള 150 ൽപരം എഴുത്തുകാരാണ് പങ്കെടുത്തത്. 2016 ഫെബ്രുവരി 4 മുതൽ 7 വരെ കോഴിക്കോട് ബീച്ചിൽ  വച്ചാണ് ആദ്യപതിപ്പ് നടന്നത്.  പ്രശസ്ത ശില്പി റിയാസ് കോമുവാണ് കെഎൽഎഫ് ലോഗോ രൂപകല്പന ചെയ്തത്. കവിയും, വിമർശകനും കേന്ദ്ര സാഹിത്യ അക്കാദമി മുൻ സെക്രട്ടറിയുമായ പ്രൊഫ.(ഡോ) കെ സച്ചിദാനന്ദനാണ് ഫെസ്റ്റിവൽ ഡയറക്ടർ.

സാഹിത്യചർച്ചകൾ മാത്രമല്ല, കലാമൂല്യമുള്ള സിനിമകളുടെയും ഡോക്യുമെന്ററികളുടെയും പ്രദർശനം, വിവിധതരം രുചികളെ പരിചയപ്പെടുത്തുന്ന പാചകോത്സവം, നൃത്ത സംഗീതവിരുന്ന്, കാർട്ടൂൺ പ്രദർശനം, ചിത്രപ്രദർശനം, കാവ്യാർച്ചന, ഗോത്രകലോത്സവം തുടങ്ങിയ പരിപാടികൾകൊണ്ട് വിപുലസമൃദ്ധമാണ് കെഎൽഎഫ്.

2019

കേരള ലിറ്ററേച്ചർ ഫെസ്റ്റിവൽ മൂന്നാംപതിപ്പ് ജനുവരി 10 - 13, 2019, കോഴിക്കോട് കടപ്പുറത്ത നടക്കും. 

കെഎൽഫിന്റെ മൂന്നാം പതിപ്പ് 2018 ഫെബ്രുവരി 8 മുതൽ 11 വരെ കോഴിക്കോട് ബീച്ചിൽ സംഘടിപ്പിച്ചു. മലയാളത്തിലെ പ്രശസ്ത എഴുത്തുകാരൻ എം.ടി. വാസുദേവൻ നായരാണ് ഫെസ്റ്റിവൽ ഉദ്ഘാടനം ചെയ്തത്. സ്‌പെയിൻ, ഓസ്‌ട്രേലിയ, ലാറ്റ്വിയാ,ഫ്രാൻസ്,റഷ്യ തുടങ്ങി ഇന്ത്യക്കകത്തും പുറത്തുനിന്നുമായി 500 ൽ പരം എഴുത്തുകാരും സാംസ്‌കാരിക പ്രവർത്തകരുമാണ് കെഎൽഫിന്റെ മൂന്നാം പതിപ്പിന്റെ ഭാഗമായത്. അയർലണ്ടായിരുന്നു അതിഥി രാജ്യം. പൗലോ കൊയ്‌ലോയുടെ ആൽകെമിസ്റ്റ് എന്ന നോവലുമായി ബന്ധപ്പെട്ട് നടത്തിയ ചിത്രപ്രദർശനമായിരുന്നു കെഎൽഫ്-2018 ന്റെ പ്രത്യേകത. എഴുത്തോല, തൂലിക, വാക്ക്, അക്ഷരം എന്നീ നാലു വേദികളിലായാരുന്നു പരിപാടികൾ. ദേശീയ അവാർഡ് ജേതാവായ ബീന പോൾ ആയിരുന്നു ഫിലിംഫെസ്റ്റിവൽ ക്യുറേറ്റർ.

ഗബ്രിയേൽ റോസെൻസ്‌റ്റോക്ക്, കോണർ ക്രോസ്റ്റിക്, ലിയാം കാഴ്‌സൺ, അലൻ റ്റിറ്റ്‌ലി, അമാൻഡാ ബെൽ, പാഡി ബുഷ് (അയർലണ്ട്) ലെസ് വിക്‌സ്, (ഓസ്‌ട്രേലിയ), ഗ്യുലർമൊ റൊഡ്രിക്വസ്(സ്‌പെയിൻ), ബാർബറാ കാസിൻ(ഫ്രാൻസ്) ഡാഗ് ഓയിൻസ്റ്റിൻ (നോർവേ), ക്ലൗഡിയ കെയ്‌സർ(ജർമനി), റൊമില ഥാപ്പർ, ഉപീന്ദർ സിങ്, അരുന്ധതി റോയ്, അഷീഷ് നന്ദി, വന്ദന ശിവ, തീസ്ത സെതൽവാദ്, ജയറാം രമേശ്, അശോക് സൂത്ത,അനിത പ്രതാപ്, സാഗരിക ഘോഷ്, പ്രകാശ് രാജ്, ഋഷി കപൂർ, കാഞ്ച ഐലയ്യ, കെ.എസ്. ഭഗവാൻ, ഭാമ, ജെറി പിന്റോ, അനിത നായർ, കവിത ലങ്കേഷ്, ഷബ്‌നം ഹാഷ്മി, അസീം ത്രിവേദി, കനയ്യ കുമാർ, രജ്ദീപ് സർദേശായി, ഇ.പി. ഉണ്ണി, എം.ജി.എസ്. നാരായണൻ, രാജൻ ഗുരുക്കൾ, ടി. പത്മനാഭൻ, എം. മുകുന്ദൻ, സേതു (സാഹിത്യകാരൻ), കെ.ആർ. മീര, ബെന്യാമിൻ തുടങ്ങി ഇന്ത്യയിലെ പ്രശസ്ത എഴുത്തുക്കാരും കെഎൽഎഫ്-2018 ൽ പങ്കെടുത്തു.

കെഎൽഫിന്റെ
രണ്ടാംപതിപ്പ് 2017 ഫെബ്രുവരി
2 മുതല് 5 വരെ കോഴിക്കോട്
ബീച്ചിൽ സംഘടിപ്പിച്ചു.ഇന്ത്യയിൽനിന്നും വിദേശത്തുനിന്നുമുള്ള ഇരുന്നൂറോളം എഴുത്തുകാരാണ് കെ എൽ എഫ് 2017ൽ പങ്കെടുത്തത്. 
വിദ്യാർത്ഥികൾക്കായി ഒരുക്കിയ സ്റ്റുഡന്റ്
കെഎൽഫ് ആണ് കേരള
ലിറ്ററേച്ചർ
ഫെസ്റ്റിവൽ രണ്ടാം
പതിപ്പിന്റെ പ്രത്യേകത.
വിദ്യാർത്ഥികൾക്ക്
എഴുത്തുകാരുമായി നേരിട്ട്
സംവദിക്കാനും തങ്ങളുടെ
ആശയങ്ങളും ചിന്താധാരകളും
പങ്കുവയ്ക്കാനുള്ള തുറന്ന
വേദിയാണ് സ്റ്റുഡന്റ്
കെഎൽഎഫ്. പാകിസ്താൻ,
നോർവെ, ദക്ഷിണാഫ്രിക്ക
തുടങ്ങി ഇന്ത്യക്കകത്തും
പുറത്തുനിന്നുമായി 300
ൽപരം എഴുത്തുകാരും
സാംസ്‌കാരിക
പ്രവർത്തകരുമാണ്
കെഎൽഫിന്റെ
രണ്ടാംപതിപ്പിന്റെ
ഭാഗമായത്.
കെഎൽഫ് ഫിലിം
ഫെസ്റ്റിവൽ,
കാർട്ടൂൺ
ഫെസ്റ്റിവൽ, നൃത്തം,
നാടകം, പാചകോത്സവം,
കാവ്യാർച്ചന തുടങ്ങിയ
വൈവിധ്യമാർന്ന
പരിപാടികളാണ് ഒരുക്കിയത്.

കേരള ലിറ്ററേച്ചർ ഫെസ്റ്റിവൽ 2016 ന്റെ
ഓർഗൈനൈസിംഗ്
കമ്മിറ്റിയുടെ
ചെയർമാൻ കോഴിക്കോട്
മേയർ വി.കെ.സി മമ്മദ് കോയയും, ചീഫ്
കോർഡിനേറ്റർ രവി
ഡീസീയും, ജനറൽ കൺവീനർ
എ.കെ അബ്ദുൾ
ഹക്കീമുമായിരുന്നു.
കെ.എല്.എഫിന്റെ 2016ലെ വേദി
ധന്യമാക്കിയത്
എം.ടി. വാസുദേവൻ നായർ,
അടൂർ ഗോപാലകൃഷ്ണൻ,
ആനന്ദ്, എം മുകുന്ദൻ, ടി
പദ്മനാഭന്, സാറ ജോസഫ്,
തസ്ലീമ നസ്റീൻ, അശോക് വാജ്പേയി, ഖദീജ മുംതാസ്,
ഇന്ദു മേനോൻ, ഗീത ഹരിഹരൻ,
മീന കന്ദസ്വാമി,
പ്രതിഭ റായ്, ടി.ഡി. രാമകൃഷ്ണൻ,
സുഭാഷ്ചന്ദ്രന്, ഉണ്ണി ആർ., ലീന മണിമേഖലൈ,
ഗിരീഷ് കാസറവള്ളി, ടി.എം. കൃഷ്ണ, മട്ടന്നൂർ ശങ്കരൻ‌കുട്ടി
തുടങ്ങിയവരാണ്.

"ഭാരതത്തിൽ ഹിന്ദുക്കളും മുസ്ലിങ്ങളും തമ്മിൽ സംഘർഷമില്ല. മതേതരത്വവും മതമൗലികവാദവും തമ്മിലാണ് സംഘർഷം നടക്കുന്നത്. മാനവികതയും കാടത്തവും തമ്മിലുള്ള പോരാട്ടമാണിത്ത" തസ്ലീമ നസ്റീൻ കെ എൽ എഫ് 2016 പരിപാടിയിൽ പറഞ്ഞു, ജന്മഭൂമി ദിനപത്രം റിപ്പോർട്ട് ചെയ്തത്‌. 



</doc>
<doc id="360982" url="https://ml.wikipedia.org/wiki?curid=360982" title="ചാക്ക ഖാൻ">
ചാക്ക ഖാൻ

ഒരു അമേരിക്കൻ ഗായികയാണ് ചാക്ക ഖാൻ (ജനനം മാർച്ച് 23, 1953). അഞ്ച് പതിറ്റാണ്ടുകളിലേറെയായി സംഗീതരംഗത്തുള്ള ഇവർ ഫങ്ക് സംഗീതത്തിന്റെ രാജ്ഞി എന്നാണറിയപ്പെടുന്നത്. പത്തു ഗ്രാമി പുരസ്കാരം നേടിയിള്ള ഖാൻ 7 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.


</doc>
<doc id="360983" url="https://ml.wikipedia.org/wiki?curid=360983" title="ഷൈജു അന്തിക്കാട്">
ഷൈജു അന്തിക്കാട്

മലയാള നാടക-ചലച്ചിത്ര സംവിധായകനും തിരക്കതാകൃത്തുമാണ് ഷൈജു അന്തിക്കാട്'. തൃശ്ശൂർ ജില്ലയിലെ അന്തിക്കാട് ആണ് സ്വദേശം.

1976 ഒക്ടോബർ 5 -ന്‌ കേരളത്തിലെ തൃശ്ശൂർ ജില്ലയിൽ ജനിച്ചു.

എസ്.എസ്.എൽ.സി. വരെയുള്ള പഠനം പുത്തൻപീടിക സെന്റ്. ആന്റണി സ്കൂളിൽ ആയിരുന്നു. കലാലയ ജീവിതം പൂർത്തിയാക്കിയത് തൃശൂർ ശ്രീ കേരള വർമ്മ കോളേജിൽ നിന്നുമാണ്. 



ഞായറാഴ്ച എന്ന നാടകത്തിനു കേരള സംഗീത നാടക അക്കാദമിയുടെ അമച്വർ നാടകമത്സരത്തിൽ മികച്ച സംവിധായാകനുള്ള പുരസ്കാരം ലഭിച്ചു. ആ വർഷത്തെ മികച്ച നാടകം ,നടി എന്നീ അവാർഡുകളും ഈ നാടകത്തിനായിരുന്നു .


</doc>
<doc id="360986" url="https://ml.wikipedia.org/wiki?curid=360986" title="മൈസലൂൺ യുദ്ധം">
മൈസലൂൺ യുദ്ധം

സിറിയയും ഫ്രഞ്ച് സൈന്യവും തമ്മിൽ 1920 ജൂലൈ 24 ന് നടന്ന യുദ്ധമാണ് മൈസലൂൺ യുദ്ധം എന്നറിയപ്പെടുന്നത്. (), മൈസലൂൺ ഖാൻ യുദ്ധം എന്ന പേരിലും ഇതറിയപ്പെടുന്നു. ദമാസ്ക്കസിൽ നിന്നും 25 കിലോമീറ്റർ അകലെയുള്ള ലെബനോൺ പർവത മേഖലയിലാണ് ഈ യുദ്ധം നടന്നത്.


</doc>
<doc id="360992" url="https://ml.wikipedia.org/wiki?curid=360992" title="മെസന്ററി">
മെസന്ററി

മെസന്ററി
മനുഷ്യശരീരത്തിലെ ഉദര ഭിത്തിയായ പെരിട്ടോണിയത്തോട് കുടലിനേയും മറ്റും ചേർത്ത് നിർത്തുന്ന സ്‌തരങ്ങളുടെ മടക്കുകളാണ് മെസെന്ററി. ശരീരത്തിലെ ദഹനേന്ദ്രിയ വ്യൂഹത്തിനകത്ത് പ്രത്യക്ഷത്തിൽ കാണാത്തവിധത്തിൽ മറഞ്ഞിരിക്കുന്ന നിലയിൽ ഉള്ള ‘മെസൻററി ’ എന്ന ഭാഗമാണിത്. വർഷങ്ങളായി, പല അവയവ ഭാഗങ്ങൾ ഒന്നിച്ചുചേർന്ന അനുബന്ധ ഭാഗമായിട്ടായിരുന്നു ഇതിനെ കരുതിയിരുന്നത്. എന്നാൽ, മെസൻററി സ്വന്തം നിലയിൽ തന്നെ ഒരു അവയവമാണെന്നും അതിന് തുടർച്ചയുള്ള ഘടനയുണ്ടെന്നുമാണ് അയർലൻഡിലെ യൂനിവേഴ്സിറ്റി ഓഫ് ലിമെറികിലെ പ്രഫസർ ജെ. കാൽവിൻ കോഫി നേതൃ ത്വം നൽകുന്ന ഗവേഷക സംഘം കണ്ടെത്തി.


</doc>
<doc id="360995" url="https://ml.wikipedia.org/wiki?curid=360995" title="കേരള സംസ്ഥാന ശാസ്ത്രസാങ്കേതിക മ്യൂസിയം">
കേരള സംസ്ഥാന ശാസ്ത്രസാങ്കേതിക മ്യൂസിയം

കേരള സംസ്ഥാന ശാസ്ത്രസാങ്കേതിക മ്യൂസിയം കേരളസർക്കാർ 1984ൽ തുടങ്ങിയ ഒരു സ്വയംഭരണ സ്ഥാപനമാണ്. പൊതുജനങ്ങളിൽ, പ്രത്യേകിച്ച് യുവജനങ്ങളിൽ ശാസ്ത്രബോധവും ശാസ്ത്രത്തെ ജനകീയമാക്കാനുമായാണ് ഈ കേന്ദ്രം തുടങ്ങിയത്. കേരളത്തിൽ തിരുവനന്തപുരത്തിന്റെ ഹൃദയഭാഗത്താണ് ഈ സ്ഥാപനം സ്ഥിതിചെയ്യുന്നത്. 1994ൽ തുടങ്ങിയ പ്രിയദർശിനി പ്ലാനെറ്റാറിയം ഇതോടനുബന്ധിച്ച് പ്രവർത്തിച്ചുവരുന്നു.

കേരള സംസ്ഥാന ശാസ്ത്രസാങ്കേതിക മ്യൂസിയത്തിനു 300 പ്രദർശനവസ്തുക്കൾ പ്രദർശിപ്പിക്കുന്ന 10 ഗാലറികൾ ഉണ്ട്. ഓരോ ഗാലറിയും ശാസ്ത്രത്തിന്റെ ഒരു പ്രത്യേക മേഖലയുമായി ബന്ധപ്പെട്ട പ്രദർശനവസ്തുക്കളാണ് പ്രദർശിപ്പിച്ചിരിക്കുന്നത്. ഇലക്ട്രിക്കൽസ്, ഇലക്ട്രോണിക്സ്, മെക്കാനിക്കൽ, ഓട്ടോമൊബൈൽ, ബയോമെഡിക്കൽ എഞ്ചിനീയറിംഗ് എന്നിവയ്ക്ക് പ്രത്യേകം ഗാലറികൾ ഉണ്ട്. ജനകീയശാസ്ത്രത്തിനു പ്രത്യേകം ഗാലറിയുണ്ട്. കൂടാതെ, സൗരോർജ്ജം, ഗണിതം, കമ്പ്യൂട്ടർ സയൻസ്, സ്പേസ് സയൻസ് എന്നിവയാണ് മറ്റു ഗാലറികളിൽ ഉള്ളത്. 
പ്ലാനറ്റോറിയം കൂടാതെ, രാത്രിയിലെ ആകാശം നിരീക്ഷിക്കാനായി, ഒരു മുഴുവൻ സ്വയം നിയന്ത്രിതമായ 11 ഇഞ്ച് റ്റെലസ്കോപ്പ് സ്ഥാപിച്ചിട്ടുണ്ട്. ഈ മ്യൂസിയം രണ്ടു ശാസ്ത്ര പ്രദർശനവാഹനങ്ങളും ആസ്ട്രോവാൻ എന്ന പേരിലുള്ള ഒരു പ്രത്യേക മൊബൈൽ ആസ്ട്രോണമി വാഹനവും പ്രവർത്തിപ്പിച്ചുവരുന്നു. ഓരോ വേനലവധിക്കും സ്കൂൾ കുട്ടികൾക്കായി ക്രിയേറ്റീവ് സയൻസ് വർക്കുഷോപ്പ് നടത്തിവരുന്നു. 3ഡി സാങ്കേതികവിദ്യ പ്രദർശിപ്പിക്കുന്ന ഒരു തിയേറ്ററും ഹാം റേഡിയോ സ്റ്റേഷനും പ്രവർത്തിച്ചുവരുന്നു. 1997ൽ കുട്ടികളുടെ ശാസ്ത്രോദ്യാനം തുടങ്ങി. 2005ൽ 13 ശാസ്ത്ര കളിക്കോപ്പുകൾ അടങ്ങിയ പ്ലേപാർക്ക് തുടങ്ങി. എനർജി പാർക്ക്, ഡിജിറ്റൽ വേയിങ്ങ് മെഷീൻ, എഡ്യൂസാറ്റ് ടാക്ക്ബാക്ക് ടെർമിനൽ, എനർജിബോൾ എന്നിവയും ഇവിടെയുണ്ട്. 
കേരളത്തിലെ വിദ്യാഭ്യാസമന്ത്രി ചെയർമാൻ ആയ പതിനേഴ് അംഗ ഭരണസമിതിയ്ക്കാണ് ഭരണചുമതല. മ്യൂസിയത്തിന്റെ ഡയറക്റ്റർക്കാണ് അതിന്റെ ദൈനംദിനപ്രവർത്തനങ്ങളിൽ ചുമതലയുള്ളത്.
(2015 ആഗസ്തിലെ കണക്കാണ് മുകളിൽ)
തിങ്കളാഴ്ച അവധിയായിരിക്കും.


</doc>
<doc id="360996" url="https://ml.wikipedia.org/wiki?curid=360996" title="ഗാരെറ്റ് ഹോബാർട്ട്">
ഗാരെറ്റ് ഹോബാർട്ട്

അമേരിക്കൻ ഐക്യനാടുകളുടെ 24ആമത്തെ വൈസ് പ്രസിഡന്റായിരുന്നു ഗാരെറ്റ് ഹോബാർട്ട് (Garret Hobart).

</doc>
<doc id="361016" url="https://ml.wikipedia.org/wiki?curid=361016" title="സത്യസായി ഗ്രാമം ഇരിയ">
സത്യസായി ഗ്രാമം ഇരിയ

ആതുരശുശ്രൂഷാരംഗത്തും ജീവകാരുണ്യപ്രവർത്തന രംഗത്തും കഴിഞ്ഞ 21 വർഷമായി പ്രവർത്തിച്ചുവരുന്ന സത്യസായി ഓർഫണേജ് ട്രസ്റ്റ് - കേരള, "സായിപ്രസാദം" എന്ന പേരിൽ ഉൾപ്പെടുത്തി കാസർഗോഡ് ജില്ലയിലെ എൻഡോസൾഫാൻ ബാധിതർക്കായി പ്രവർത്തനം തുടങ്ങിയിരുന്നു. ഇതിന്റെ ഭാഗമായാണ് സത്യസായി ഗ്രാമം എന്ന പദ്ധതി നടപ്പിലാക്കിയത്. കാസർഗോഡ് ജില്ലയിൽ മൂന്ന് പഞ്ചായത്തുകളിലാണിത് നടപ്പിൽ വരുന്നത്. ഇതിലെ ഭവനനിർമ്മാണപദ്ധതി കേരള ഗവണ്മെന്റുമായി ചേർന്നുള്ള സംയുക്ത സംരംഭമാണ്. ഇതുപ്രകാരം ഓരോ കുടുംബത്തിനും കേരള ഗവണ്മെന്റ് 10 സെന്റ് സ്ഥലം വീതം പതിച്ചു നൽകുന്നു. ഈ സ്ഥലത്താണ് സത്യസായി ഓർഫണേജ് ട്രസ്റ്റ് 500 ചതുരശ്രയടി വരുന്ന വീടുകൾ വെച്ചുകൊടുക്കുന്നത്. ചുരുങ്ങിയ 25 വർഷത്തേക്ക് ഇത് മറ്റാർക്കും കൈമാറ്റം ചെയ്യാനാവാത്ത വ്യവസ്ഥയോടെയാണിതു നടപ്പിലാക്കിയത്. മൊത്തത്തിൽ 108 വീടുകളാണ് എൻഡോസൾഫാൻ ബാധിതർക്കായി പതിച്ചുനൽകുന്നത്. ഒരു ചെറിയ ടൗൺഷിപ്പ് മാതൃകയിലാണ് ഈ പദ്ധതികൾ നടക്കുന്നത്. ഏകദേശം 10 കോടി രൂപയാണ് ചെലവ് പ്രതീക്ഷിക്കുന്നത്. കൊച്ചിൻ ഷിപ്പ് യാർഡ്, ഫെഡറൽ ബാങ്ക്, ദുബായി സത്യസായി ട്രസ്റ്റ് തുടങ്ങിയ സ്ഥാപനങ്ങളുടെ സഹകരണത്തോടെയാണ് സായിപ്രസാദം പദ്ധതി മുന്നോട്ട് നീങ്ങുന്നത്.
കാസർഗോഡ് ജില്ലയിൽ പുല്ലൂർ-പെരിയ, കിനാനൂർ-കരിന്തളം, എൻമകജെ എന്നീ മൂന്നു പഞ്ചായത്തുകളിലായാണ് വീടുകൾ മൊത്തത്തിൽ നിർമ്മിക്കുന്നത്. ഇതിൽ 36 വീടുകൾ പുല്ലൂർ-പെരിയ പഞ്ചായത്തിലെ ഇരിയയിൽ കാട്ടുമാടത്ത് പൂർത്തിയായിരിക്കുന്നു. ഈ വീടുകളുടെ താക്കോൽ ദാനകർമ്മം കേരള മുഖ്യമന്ത്രി പിണറായി വിജയൻ നിർവ്വഹിച്ചു. പട്ടയദാനം നടത്തിയത് റവന്യൂവകുപ്പ് മന്ത്രി ഇ. ചന്ദ്രശേഖരനായിരുന്നു. ഇരിയ കാട്ടുമാടത്ത് നടക്കുന്ന പരിപാടികൾ കാസർഗോഡ് പൂരം എന്ന പേരിൽ എട്ടു ദിവസങ്ങളിലായി നടന്നു. മലയാള സിനിമാ നടനായ ജയസൂര്യയാണ് സത്യസായിഗ്രാമം അംബാസിഡറായി പ്രവർത്തിക്കുന്നത്.

വീടിനോടു ചേർന്നു ചിൽഡ്രൻസ് പാർക്ക്, ഹെൽത്ത് ക്ളിനിക്, മിനി തീയറ്റർ, സായി ബാലഭവൻ (ആംഗൻവാടി), മറ്റ് അടിസ്ഥാനസൌകര്യങ്ങൾ എന്നിവയും ട്രസ്റ് നിർമിച്ചു നൽകുന്നു. ഗ്രാമത്തിൽ കുട്ടികൾക്കായി നിർമ്മിച്ച പാർക്കാണ് "ചിൽഡ്രൻസ് പാർക്ക്". ഇതിന്റെ ഉദ്ഘാടനം പ്രതിപക്ഷനേതാവ് രമേശ് ചെന്നിത്തലയാണു നടപ്പിലാക്കിയത്. കേരള വിദ്യാഭ്യാസ വകുപ്പ് മന്ത്രി പ്രൊഫ. സി. രവീന്ദ്രനാഥ്, ഉദുമ എം. എൽ. എ. കെ. കുഞ്ഞിരാമന്റെ നേതൃത്വത്തിൽ തറക്കല്ലിട്ട "ബഡ്സ് സ്കൂൾ" സത്യസായി ഗ്രാമത്തിൽ സ്ഥിതിചെയ്യുന്നു. ആരോഗ്യവകുപ്പ് മന്ത്രിയയ കെ. കെ. ശൈലജയാണ് "പ്രൈമറി ഹെൽത്ത് സെന്ററിന്റെ" തറക്കല്ലിടൽ കർമ്മം നിർവ്വഹിച്ചത്. വിവിധ കലാസാംസ്കാരിക പ്രവർത്തനങ്ങൾ, 50000 ലിറ്റർ കുടിവെള്ള പദ്ധതി, ആംഫി തിയറ്റർ, സ്വയം തൊഴിൽ പരിശീലന പദ്ധതികൾ തുടങ്ങി നിരവധി പദ്ധതികൾ ഇവിടെ നടക്കുന്നു. മുൻ മുഖ്യമന്ത്രി ഉമ്മൻ ചാണ്ടി, കാസർഗോഡ് എം. പി. കരുണാകരൻ, എം. എൽ. എ. ഒ. രാജഗോപാൽ, കൊച്ചിൻ ഷിപ്പ് യാർഡ് ചെയർമാൻ മധു എസ് നായർ തുടങ്ങി പലരും പദ്ധതിയുടെ പുറകിൽ ശ്രദ്ധകേന്ദ്രീകരിക്കുകയും പദ്ധതി സ്ഥലത്ത് എത്തിച്ചേരുകയും ചെയ്തിരുന്നു.


</doc>
<doc id="361028" url="https://ml.wikipedia.org/wiki?curid=361028" title="ചാൾസ് ഫെയർബാങ്ക്സ്">
ചാൾസ് ഫെയർബാങ്ക്സ്

അമേരിക്കൻ ഐക്യനാടുകളുടെ 26-ആമത്തെ വൈസ് പ്രസിഡന്റായിരുന്നു ചാൾസ് ഫെയർബാങ്ക്സ്


</doc>
<doc id="361031" url="https://ml.wikipedia.org/wiki?curid=361031" title="സംസ്ഥാന ഓഡിറ്റ് വകുപ്പ്">
സംസ്ഥാന ഓഡിറ്റ് വകുപ്പ്

സംസ്ഥാന സർക്കാരിന്റെ ഓഡിറ്റ് വകുപ്പാണ് കേരള സംസ്ഥാന ഓഡിറ്റ് വകുപ്പ്. ഈ വകുപ്പ് ധനകാര്യവകുപ്പിന് കീഴിലുള്ള ഒരു ഫീൽഡ് വകുപ്പാണ്. 

കാണുക-local fund audit

</doc>
<doc id="361036" url="https://ml.wikipedia.org/wiki?curid=361036" title="നാഗവംശി">
നാഗവംശി

പുരാതന ഭാരതത്തിൽ നിലവിലുണ്ടായിരുന്ന ക്ഷത്രിയ വംശമാണ് നാഗവംശികൾ.കേരളത്തിലെ നായർ സമുദായത്തിലെ ഇല്ലത്തു നായർ,കിരിയത്ത് നായർ, സ്വരൂപത്തിൽ നായർ,സാമന്തൻ നായർ,സാമന്ത ക്ഷത്രിയർ,മലയാള ക്ഷത്രിയർ എന്നിങ്ങനെയുള്ള സംവരണ രഹിതരായ വിഭാഗങ്ങൾ, ഉത്തരേന്ത്യയിലെ നാഗവംശി രജ്പുത് സമുദായങ്ങൾ, കർണ്ണാടകയിലെ ബണ്ട് സമുദായം ബണ്ട് സമുദായത്തിന്റെ ഉപജാതിയായ സാമന്ത ക്ഷത്രിയ ബല്ലാള(ബല്ലാൾ) എന്നിവർ നാഗവംശികളാണ്. അനന്തൻ മുതലായ നാഗരാജാക്കന്മാരുടെ സന്തതി പരമ്പരയാണ് ഇവരെന്ന് കരുതപ്പെടുന്നു. ആര്യസമുദായത്തിൽ നിന്നും ഭിന്നമായ അസ്തിത്വം നാഗവംശികൾ നിലനിർത്തിയിരുന്നുവെങ്കിലും നാഗവംശജരെപ്പറ്റി പുരാണേതിഹാസങ്ങളിൽ വ്യാപക പരാമർശമുണ്ട്. വിദേശ ക്ഷത്രിയരുടെ ഗണത്തിൽ പെടുന്ന ഇവർ ഇൻഡോ -സിഥിയൻ വിഭാഗക്കാർ ആണ് നാഗദേവതകളെ ആരാധിക്കുന്നത് ഇവർക്കിടയിലെ പ്രധാന ആചാരമാണ്. നാഗവംശി ക്ഷത്രിയർക്ക് വേദാധികാരമില്ലാത്തതിനാൽ ഉപനയനാദി ചടങ്ങുകളുമില്ല.എന്നാൽ കേരളത്തിലെ ചില രാജാക്കന്മാർ പ്രത്യേക ചടങ്ങുകൾ നടത്തി വേദാധികാരം നേടാറുണ്ട് മലയാളദേശത്തും തുളുനാട്ടിലുമുള്ള എല്ലാ രാജവംശങ്ങളും നാഗവംശജരുടേതാണ് 


</doc>
<doc id="361040" url="https://ml.wikipedia.org/wiki?curid=361040" title="2017-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2017-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="361055" url="https://ml.wikipedia.org/wiki?curid=361055" title="നീണ്ടകൊമ്പൻ ചെകുത്താൻതിരണ്ടി">
നീണ്ടകൊമ്പൻ ചെകുത്താൻതിരണ്ടി

കടൽ വാസിയായ ഒരു മൽസ്യമാണ് നീണ്ടകൊമ്പൻ ചെകുത്താൻതിരണ്ടി അഥവാ Longhorned Mobula. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.

Myliobatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .


കേരളത്തിലെ മൽസ്യങ്ങളുടെ പട്ടിക

</doc>
<doc id="361056" url="https://ml.wikipedia.org/wiki?curid=361056" title="ടോണി ബെന്നറ്റ്">
ടോണി ബെന്നറ്റ്

ഒരു അമേരിക്കൻ ജാസ് ഗായകനാണ് ആന്റണി ഡൊമിനിക് ബെനെഡെറ്റൊ എന്ന ടോണി ബെന്നറ്റ് (ജനനം ആഗസ്റ്റ് 3, 1926). ഒരു ചിത്രകാരൻ കൂടിയായ ഇദ്ദേഹം അന്തോണി ബെനെഡെറ്റൊ എന്ന പേരിലാണ് തന്റെ സൃഷ്ടികൾ പുറത്തിറക്കിയിരുന്നത്

19 ഗ്രാമി പുരസ്കാരം (2001-ലെ ആജീവനാന്ത പുരസ്കാരമടക്കം) രണ്ട്എമ്മി പുരസ്ക്കാരം അടക്കം നിരവധി പുരസ്കാരങ്ങൾ നേടിയിട്ടുണ്ട്. ഏകദേശം അഞ്ച് കോടി പ്രതി ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.


</doc>
<doc id="361058" url="https://ml.wikipedia.org/wiki?curid=361058" title="ധന്യ രാമൻ">
ധന്യ രാമൻ

മാതൃകാപരമായ സാമൂഹ്യ പ്രവർത്തനത്തിലൂടെ ശ്രദ്ധേയയായ യുവ വ്യക്തിത്വമാണ്‌ ധന്യ രാമൻ (Eng: Dhanya Raman). പ്രതിസന്ധികളെ അതിജീവിച്ച് കേരളത്തിലെ ആദിവാസി - ദളിത് വിഭാഗങ്ങളുടെ അവകാശ പോരാട്ടങ്ങൾക്ക് പുതിയ ദിശാബോധം നൽകി.പാർശ്വവൽകൃത ജനവിഭാഗങ്ങളുടെ ദുരിതജീവിതവും അവരുടെമേലുള്ള അസംഖ്യം ചൂഷണങ്ങളും അവഗണനയും അതിക്രമണങ്ങളും കണ്ടെത്തി പരിഹാരത്തിനായി സമര പരിപാടികളും നിയമ പോരാട്ടവും നടത്തിവരുന്നു.പട്ടികജാതി പട്ടികവർഗ്ഗ വിഭാഗങ്ങളുടെ ക്ഷേമത്തിനായി ആവിഷ്ക്കരിച്ച സർക്കാർ പദ്ധതികളിലെ അഴിമതിയും കെടുകാര്യസ്ഥതയും തുറന്നുകാട്ടി അഴിമതിക്കെതിരേ നിരന്തരമായ നിയമപോരാട്ടം നടത്തിക്കൊണ്ട് സമഹ്യനീതി ഉറപ്പാക്കാനുള്ള തീവ്രശ്രമത്തിലാണ് ധന്യ രാമൻ.ദളിത് നേതാവും സാമൂഹ്യപ്രവർത്തകനുമായ പീ .കെ. രമന്റെയും യശോധയുടേയും മകളായി 1982 ൽ കാസർകോട് ജില്ലയിലെ കള്ളാ൪ എന്ന ഗ്രാമത്തിൽ ജനിച്ച ധന്യ രാമൻ കാസർകോട് രാജപുരം ഹോളി ഫാമിലി സ്കൂൾ, കാഞ്ഞങ്ങാട് നെഹറു കോളേജ് എന്നിവിടങ്ങളില്നി ന്നും സ്കൂൾ പ്രീഡിഗ്രി വിദ്യാഭ്യാസം പൂ൪ത്തിയാക്കി. തുടർന്ന് കണ്ണൂ൪ നിർമ്മലഗിരി കോളേജിൽനിന്നും ബിരുദം നേടി. https://www.facebook.com/dhanya.raman


</doc>
<doc id="361062" url="https://ml.wikipedia.org/wiki?curid=361062" title="കെ. സഹദേവൻ">
കെ. സഹദേവൻ

1969ൽ പയ്യന്നൂരിലെ കാറമേലിൽ ജനനം. പരിസ്ഥിതി-ആണവ വിരുദ്ധ പ്രവർത്തകൻ. ആണവ നിലയങ്ങൾ ഉയർത്തുന്ന ആരോഗ്യപ്രശ്‌നങ്ങളുമായി ബന്ധപ്പെട്ട പഠനങ്ങളിൽ സജീവം. ഇന്ത്യയിലെ ജനകീയ സമരങ്ങളുമായി ബന്ധപ്പെട്ട് കഴിഞ്ഞ മൂന്ന് പതിറ്റാണ്ട് കാലമായി പ്രവർത്തിച്ചുവരുന്നു. പരിസ്ഥിതി, വികസനം, ഊർജ്ജം, പരിസ്ഥിതി സമ്പദ്ശാസ്ത്രം, വർഗ്ഗീയത തുടങ്ങിയ വിഷയങ്ങളുമായി ബന്ധപ്പെട്ട് ആനുകാലികങ്ങളിൽ എഴുതുന്നു.
നഗരമാലിന്യം : പ്രശ്‌നങ്ങളും പരിഹാരങ്ങളും, ഇന്ത്യൻ പരിസ്ഥിതി വർത്തമാനം, എന്റെ ജീവിതം തന്നെ എന്റെ സന്ദേശം (നാല് വാല്യം, വിവർത്തനം) (കറന്റ് ബുക്‌സ്, തൃശൂർ), എണ്ണ മണ്ണ് മനുഷ്യൻ: പരിസ്ഥിതി സമ്പദ്ശാസ്ത്രത്തിന് ഒരാമുഖം (ട്രാൻസിഷൻ സ്റ്റഡീസ് പബ്ലിക്കേഷൻസ്), ഇന്ത്യയിലെ ആദിവാസി കോറിഡോറിൽ സംഭവിക്കുന്നത്:വിദ്യാർത്ഥി പബ്ളിക്കേഷൻസ്, കോഴിക്കോട്.

2014 ൽ ഇന്ത്യയുടെ ജി.ഡി.പി നിരക്ക് കുറക്കുന്നതിലുള്ള സർക്കാരേതര സംഘടനകളുടെ പങ്ക് സംബന്ധിച്ച് ഇൻഡലിജൻസ് ബ്യൂറോ പ്രധാനമന്ത്രിക്ക് സമർപ്പിച്ച റിപ്പോർട്ടിൽ ജനകീയ സമര പ്രവർത്തനങ്ങളിൽ ഏർപ്പെട്ടിരിക്കുന്ന വിവിധ പ്രസ്ഥാനങ്ങളും സാമൂഹിക പ്രവർത്തകരും ഉള്ളതായ വാർത്തകൾ പുറത്തു വന്നിരുന്നു. ഇതിൽ കേരളത്തിൽ നിന്നും ഉണ്ടായിരുന്നത് ആണവവിരുദ്ധ പ്രവർത്തനങ്ങളിൽ സജീവമായിരുന്ന കെ.സഹദേവൻ ആയിരുന്നു.

http://www.ipsnews.net/2013/01/villagers-wail-against-nuclear-power/

http://www.mathrubhumi.com/kozhikode/malayalam-news/kozhikode-1.2632884

http://www.mathrubhumi.com/environment/feature/sardarsarovardamnarmadanarendramodi-1.2244390

http://www.samakalikamalayalam.com/keralam/2017/may/18/%E0%B4%AA%E0%B4%BE%E0%B4%B6%E0%B5%8D%E0%B4%9A%E0%B4%BE%E0%B4%A4%E0%B5%8D%E0%B4%AF-%E0%B4%86%E0%B4%A3%E0%B4%B5-%E0%B4%B5%E0%B5%8D%E0%B4%AF%E0%B4%B5%E0%B4%B8%E0%B4%BE%E0%B4%AF%E0%B4%A4%E0%B5%8D%E0%B4%A4%E0%B5%86-%E0%B4%9A%E0%B5%86%E0%B4%B1%E0%B5%81%E0%B4%95%E0%B5%8D%E0%B4%95%E0%B4%BE%E0%B4%A8%E0%B5%81%E0%B4%B3%E0%B5%8D%E0%B4%B3-%E0%B4%A4%E0%B5%80%E0%B4%B0%E0%B5%81%E0%B4%AE%E0%B4%BE%E0%B4%A8%E0%B4%AE%E0%B4%BE%E0%B4%A3%E0%B5%8D-%E0%B4%95%E0%B5%87%E0%B4%A8%E0%B5%8D%E0%B4%A6%E0%B5%8D%E0%B4%B0%E0%B4%A4%E0%B5%8D%E0%B4%A4%E0%B4%BF%E0%B4%A8%E0%B5%8D%E0%B4%B1%E0%B5%87%E0%B4%A4%E0%B5%86%E0%B4%A8%E0%B5%8D%E0%B4%A8%E0%B5%8D-%E0%B4%95%E0%B5%86-%E0%B4%B8%E0%B4%B9%E0%B4%A6%E0%B5%87%E0%B4%B5%E0%B4%A8%E0%B5%8Dzwj-3953.html


</doc>
<doc id="361086" url="https://ml.wikipedia.org/wiki?curid=361086" title="ജെയിംസ് എസ്. ഷെർമൻ">
ജെയിംസ് എസ്. ഷെർമൻ

അമേരിക്കൻ ഐക്യനാടുകളുടെ 27ആമത്തെ വൈസ് പ്രസിഡന്റായിരുന്നു ജയിംസ്. എസ്James S. Sherman. 
ഐക്യനാടുകളുടെ ന്യൂയോർക്കിൽ നിന്നുള്ള പ്രതിനിധിയായിരുന്ന ഇദ്ദേഹം പ്രസിഡൻറ് വില്യം ഹോവാർഡ് ടാഫ്റ്റിന്റെ കീഴിൽ ഐക്യനാടുകളുടെ വൈസ് പ്രസിഡൻറായിരുന്നത് 1909 മുതൽ 1912 വരെയുള്ള കാലഘട്ടത്തിലായിരുന്നു. 1855 ഒക്ടോബർ 24 ന് ആണ് ജയിംസ് സ്കൂൾക്രാഫ്റ്റ് ഷെർമാൻ ജനിച്ചത്. ന്യൂ ഇംഗ്ലണ്ടിലെ പരസ്പര ബന്ധമുണ്ടായിരുന്ന നിയമജ്ഞരുടെയും രാഷ്ട്രീയപ്രവർത്തകരുടെയും പ്രമുഖ കുടുംബങ്ങളായിരുന്ന ബാൽഡ്വിൻ, ഹോർ, ഷെർമാൻ
കുടുംബങ്ങളിൽപ്പെട്ട അംഗമായിരുന്നു ഷെർമാൻ.

ന്യൂയോർക്കിലെ യുട്ടികയിൽ റിച്ചാർഡ് അപ്ഡിക് ഷെർമാന്റെയും മേരി ഫ്രാൻസെസ് ഷെർമാന്റെയും മകനായി ജനിച്ചു. 


</doc>
<doc id="361091" url="https://ml.wikipedia.org/wiki?curid=361091" title="ഭുവനേശ്വർ റെയിൽവേ സ്റ്റേഷൻ">
ഭുവനേശ്വർ റെയിൽവേ സ്റ്റേഷൻ

ഇന്ത്യൻ സംസ്ഥാനമായ ഒഡീഷയുടെ തലസ്ഥാനമായ ഭുവനേശ്വറിൽ സ്ഥിതിചെയ്യുന്ന റെയിൽവേ സ്റ്റേഷനാണ് ഭുവനേശ്വർ റെയിൽവേ സ്റ്റേഷൻ. ഇന്ത്യൻ റെയിൽവേയുടെ ഈസ്റ്റ് കോസ്റ്റ് റെയിൽവേ സോണിന്റെ ആസ്ഥാനവും ഭുവനേശ്വർ റെയിൽവേ സ്റ്റേഷനാണ്.

ഒഡീഷയുടെ തലസ്ഥാനമാണ്‌ ഈ സംസ്ഥാനത്തിലെ ഏറ്റവും വലിയ നഗരമായ ഭുവന്വേശ്വർ. കലിംഗ രാജാക്കന്മാരുടെ തലസ്ഥാനമായിരുന്നു ഈ നഗരം. ജർമ്മൻ ആർക്കിറ്റെക്റ്ററായ ഓട്ടോ കോണിസ്‌ബർഗർ ആണ്‌ 1946-ൽ ആധുനിക ഭുവനേശ്വർ രൂപകല്പ്പന ചെയ്തത്, തുടർന്ന് 1948-ൽ ഒഡീഷയുടെ തലസ്ഥാനം കട്ടക്കിൽനിന്നും ഭുവനേശ്വറിലേക്ക് മാറ്റുകയാണുണ്ടായത്. കട്ടക്കും ഭുവനേശ്വറും ഒറീസ്സയിലെ ഇരട്ടനഗരങ്ങൾ എന്ന് അറിയപ്പെടുന്നു.

1893-നും 1896-നും ഇടയിലുള്ള കാലത്ത് 800 മൈൽ ഈസ്റ്റ് കോസ്റ്റ് സ്റ്റേറ്റ് റെയിൽവേ നിർമ്മിക്കപ്പെട്ടു ഗതാഗതത്തിനു തുറന്നു കൊടുത്തു. ഇതിനു വേണ്ടി ബ്രാഹ്മണി, കതജോടി, കുഖായ്, ബിരുപ എന്നീ നദികൾക്ക് കുറുകെ ഏറ്റവും നീളം കൂടിയ പാലങ്ങൾ നിർമിച്ചു.

ഭാരത സർക്കാരിന്റെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാ ശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല, 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ്.

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടിഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിന്റെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടിഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗതസംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാതീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രയുടെ ദൂരം.

1944-ൽ ബംഗാൾ നാഗ്പൂർ റെയിൽവേ ദേശീയവത്കരിക്കപ്പെട്ടു. 1952, ഏപ്രിൽ 14-നു ഈസ്റ്റ് ഇന്ത്യ റെയിൽവേ കമ്പനിയുടെ ഒരു ഭാഗവും ബംഗാൾ നാഗ്പൂർ റെയിൽവേയുടെ ഒരു ഭാഗവും ചേർത്തു ഈസ്റ്റേൺ റെയിൽവേ രൂപീകൃതമായി. 1955-ൽ ഈസ്റ്റേൺ റെയിൽവേയിൽനിന്നും ഒരു ഭാഗം അടർത്തിമാറ്റി സൗത്ത് ഈസ്റ്റേൺ റെയിൽവേ രൂപീകരിച്ചു. മുൻപ് ബിഎൻആറിന്റെ ഭാഗമായിരുന്ന ഭാഗമാണു ഇതിൽ കൂടുതലായി ഉണ്ടായിരുന്നത്. ഏപ്രിൽ 2003-ൽ തുടങ്ങിയ പുതിയ സോണുകളിൽ ഈസ്റ്റ് കോസ്റ്റ് റെയിൽവേ, സൗത്ത് ഈസ്റ്റ് റെയിൽവേ എന്നിവയുണ്ട്. ഇവ രണ്ടും സൗത്ത് ഈസ്റ്റേൺ റെയിൽവേയിൽനിന്നും അടർത്തിയെടുത്തതാണ്. 

ഭുവനേശ്വർ യാർഡ്‌, ഖുർദ – ഭുവനേശ്വർ സെക്ഷൻ എന്നിവ 2001 – 2002 കാലഘട്ടത്തിൽ വൈദ്യുതീകരിക്കപ്പെട്ടു. ഭുവനേശ്വർ - ബരങ്ങ് സെക്ഷൻ 2002 – 2003 കാലഘട്ടത്തിൽ വൈദ്യുതീകരിക്കപ്പെട്ടു.

ഗൂഗിളുമായി സഹകരിച്ചു, ഇന്ത്യൻ റെയിൽവേയുടെ ടെലികോം വിഭാഗമായ റെയിൽടെൽ ഭുവനേശ്വർ റെയിൽവേ സ്റ്റേഷനിൽ ഉയർന്ന വേഗതയുള്ള സൗജന്യ വൈഫൈ സൗകര്യം ലഭ്യമാക്കിയിരിക്കുന്നു. കേന്ദ്ര റെയിൽവേ മന്ത്രി സുരേഷ് പ്രഭുവും, സംസ്ഥാന റെയിൽവേ മന്ത്രിയായ മനോജ്‌ സിൻഹയും പങ്കെടുത്ത ഉദ്ഘാടന ചടങ്ങിൽ ഈ സൗകര്യം ദിവസേന ഭുവനേശ്വർ റെയിൽവേ സ്റ്റേഷൻ വഴി സഞ്ചരിക്കുന്ന 1.4 ലക്ഷം യാത്രക്കാർക്ക് ഉപയോഗപ്രദമായിരിക്കും എന്ന് പറഞ്ഞു.

ഭുവനേശ്വർ യാർഡ്‌, ഖുർദ റോഡ്‌ - ഭുവനേശ്വർ ഭാഗം 2001-02 കാലത്ത് വൈദ്യുതീകരിക്കപ്പെട്ടു. ഭുവനേശ്വർ - ബരംഗ് ഭാഗം വൈദ്യുതീകരിച്ചത് 2002-03 കാലത്താണ്. 

ഇന്ത്യൻ റെയിൽവേയുടെ ടെലികോം വിഭാഗമായ റെയിൽടെൽ ഗൂഗിളുമായുള്ള പങ്കാളിത്തം വഴി ഭുവനേശ്വർ റെയിൽവേ സ്റ്റേഷനിൽ സൗജന്യ ഹൈ സ്പീഡ് വൈഫൈ സൗകര്യം ലഭ്യമാക്കിയിട്ടുണ്ട്. കേന്ദ്ര റെയിൽവേ മന്ത്രി സുരേഷ് പ്രഭു ആണ് ഈ സേവനം ഉദ്ഘാടനം ചെയ്തത്, ഈ വൈഫൈ സേവനം ഭുവനേശ്വർ റെയിൽവേ സ്റ്റേഷനിൽ ദിവസവും എത്തുന്ന 1.4 ലക്ഷം യാത്രക്കാർക്ക് ഉപകാരപ്രദമാകും എന്നും അദ്ദേഹം പറഞ്ഞു. 

ഇന്ത്യൻ റെയിൽവേയുടെ ഏറ്റവും കൂടുതൽ ബുക്കിംഗ് ഉള്ള 100 സ്റ്റേഷനുകളിൽ പെട്ടതാണ് ഭുവനേശ്വർ റെയിൽവേ സ്റ്റേഷൻ. 173 ട്രെയിനുകൾ ഭുവനേശ്വർ റെയിൽവേ സ്റ്റേഷനിൽ നിർത്തും, 34 ട്രെയിനുകൾ ഇവിടെ നിന്നും ആരംഭിക്കുന്നുമുണ്ട്. ഈ റെയിൽവേ സ്റ്റേഷനിലൂടെ ദിവസവും 1.5 ലക്ഷം യാത്രക്കാർ കടന്നുപോവുന്നു. കൊണാർക്ക്‌ എക്സ്പ്രസ്സ്‌, ശദാബ്തി എക്സ്പ്രസ്സ്‌ തുടങ്ങിയ ട്രെയിനുകൾ ഭുവനേശ്വർ റെയിൽവേ സ്റ്റേഷൻ വഴി കടന്നു പോവുന്നു. 


</doc>
<doc id="361100" url="https://ml.wikipedia.org/wiki?curid=361100" title="ഹെയ്ലി മിൽസ്">
ഹെയ്ലി മിൽസ്

ഹെയ്ലി കാതറീൻ റോസ് വിവിയൻ മിൽസ് ഒരു ഇംഗ്ലീഷ് നടിയാണ്. സർ ജോൺ മിൽസ്, മേരി ഹൈലി ബെൽ എന്നിവരുടെ മകളായി 1946 ഏപ്രിൽ 18 ന് ജനിച്ചു. നടി ജൂലിയറ്റ് മിൽസിന്റെ ഇളയ സഹോദരിയായിരുന്നു ഇവർ. മിൽസ് തന്റെ അഭിനയജീവിതം ആരംഭിക്കുന്നത് ഒരു ബാലതാരമായിട്ടായിരുന്നു. 1959 ൽ പുതുമുഖ അഭിനേതാവിനുള്ള “BAFTA Award for Most Promising Newcomer” പുരസ്കാരം “ടൈഗർ ബെ” (Tiger Bay) എന്ന ചിത്രത്തിലെ അഭിനയത്തിനു ലഭിച്ചു. 1960 ൽ പോളിയാന (Pollyanna) എന്ന ചിത്രത്തിലെ അഭിനയത്തിന് ഒരു  അക്കാദമി ജുവനൈൽ അവാർഡും 1961 ൽ “Golden Globe Award for New Star of the Year – Actress” എന്ന പുരസ്കാരവും ലഭിച്ചു. ആദ്യകാലത്ത് വാൾട്ട് ഡിസ്നിയുടെ 6 ചിത്രങ്ങളിൽ അഭിനയിച്ചിരുന്നു. 1961 ൽ പുറത്തിറങ്ങിയ ഡിസ്നിയുടെ ദ പേരൻറ് ട്രാപ്പ് (The Parent Trap) എന്ന ചിത്രത്തിൽ സൂസൻ, ഷാരോൺ എന്നീ ഇരട്ട കഥാപാത്രങ്ങളെ അവതരിപ്പിച്ച് പ്രേക്ഷകരുടെ മുക്തകണ്ഠമായ പ്രശംസ നേടിയിരുന്നു.  1960 കളിൽ കൂടുതൽ മുതിർന്ന കഥാപാത്രങ്ങളെ അവതരിപ്പിച്ചു തുടങ്ങി. ബാലതാരമായുള്ള അഭിനയത്തിനു ശേഷം ശ്രദ്ധേയമായ കഥാപാത്രങ്ങളൊന്നും മിൽസിനെ തേടിയെത്തിയില്ല. സ്റ്റുഡിയോകളുമായുള്ള കരാറുകൾ തീർന്നതോടെ സ്വന്തമായി ചിത്രങ്ങൾ നിർമ്മിക്കുകയും “"Good Morning”, “Wild at Heart”" തുടങ്ങിയ ടെലിവിഷൻ പരമ്പരകളിൽ അഭിനയിച്ച് രംഗത്തു തുടരുകയും ചെയ്തു. 


</doc>
<doc id="361105" url="https://ml.wikipedia.org/wiki?curid=361105" title="ദേശീയ മാനത്തെ അവമതിക്കുന്നത് നിരോധിക്കൽ നിയമം, 1971">
ദേശീയ മാനത്തെ അവമതിക്കുന്നത് നിരോധിക്കൽ നിയമം, 1971

ദേശീയപൂജ്യതയോടുള്ള അധിക്ഷേപങ്ങൾ നിരോധിക്കൽ നിയമം, 1971 (ദേശീയമാനത്തോടുള്ള അധിക്ഷേപങ്ങൾ നിരോധിക്കൽ നിയമം, 1971)


</doc>
<doc id="361112" url="https://ml.wikipedia.org/wiki?curid=361112" title="അടപ്പുമൂക്കൻ ചെകുത്താൻതിരണ്ടി">
അടപ്പുമൂക്കൻ ചെകുത്താൻതിരണ്ടി

കടൽ വാസിയായ ഒരു മൽസ്യമാണ് അടപ്പുമൂക്കൻ ചെകുത്താൻതിരണ്ടി അഥവാ Flapnose Ray (Javanese Cownose Ray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

Myliobatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .


കേരളത്തിലെ മൽസ്യങ്ങളുടെ പട്ടിക


</doc>
<doc id="361116" url="https://ml.wikipedia.org/wiki?curid=361116" title="വൈലോപ്പിള്ളി സാഹിത്യ പുരസ്കാരം">
വൈലോപ്പിള്ളി സാഹിത്യ പുരസ്കാരം

വൈലോപ്പിള്ളി ശ്രീധരമേനോന്റെ പേരിൽ വൈലോപ്പിള്ളി സ്മാരക സമിതി ഏർപ്പെടുത്തിയ സാഹിത്യപുരസ്‌കാരമാണ് വൈലോപ്പിള്ളി സാഹിത്യ പുരസ്കാരം. 10,001 രൂപയും പ്രശസ്തിഫലകവുമടങ്ങിയതാണ് പുരസ്കാരം.


</doc>
<doc id="361121" url="https://ml.wikipedia.org/wiki?curid=361121" title="ബാർബറ സ്ട്രീസന്റ്">
ബാർബറ സ്ട്രീസന്റ്

ഒരു അമേരിക്കൻ ഗായികയും ഗാനരചയിതാവും അഭിനേതാവുമാണ് ബാർബറ ജോൺ സ്ട്രീസന്റ് (, ; ജനനം ഏപ്രിൽ 24, 1942).ആറ് പതിറ്റാണ്ടിലേറെ നീണ്ട സംഗീത ജീവിതത്തിനിടയിൽ വിനോദത്തിന്റെ വിവിധ മേഖലകളിൽ ശ്രദ്ധേയയായിരുന്നു. ഇത് ഇവരെ "എല്ലാ സമകാലീന പോപ്പ് താരങ്ങളുടെയും അമ്മ" , "താരങ്ങളുടെ രാജ്ഞി" എന്നീ വിശേഷണങ്ങൾക്കർഹയാക്കി. രണ്ട് ഓസ്കാർ പുരസ്കാരം, പത്ത് ഗ്രാമി ( ഗ്രാമി ആജീവനാന്തര പുരസ്കാരം ഗ്രാമി ലെജൻഡ് പുരസ്കാരം അടക്കം), അഞ്ച് എമ്മി പുരസ്കാരം (ഒരു ഡെടൈം എമ്മി അടക്കം) ഒരു പ്രത്യേക ടോണി പുരസ്കാരം, നാല് പീബോഡി പുരസ്കാരം, പ്രസിഡൻഷ്യൽ മെഡൽ ഓഫ് ഫ്രീഡം, ഒമ്പത് ഗോൾഡൻ ഗ്ലോബ് പുരസ്കാരം എന്നിവ ലഭിച്ചിട്ടുണ്ട്.. ഓസ്കാർ,എമ്മി,ഗ്രാമി,ടോണി പുരസ്കാരങ്ങൾ നേടിയ അപൂർവ്വം കലാകാരരികളിൽ ഒരാളാണ്.

ലോകമെമ്പാടുമായി 14.5 കോടി ആൽബങ്ങൾ ലോകമെമ്പാടുമായി വിറ്റഴിച്ചിട്ടുള്ള ബാർബറ ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള കലാകാരികളിൽ ഒരാളാണ്..

1942 ഏപ്രിൽ 24 ന് ന്യൂയോർക്കിലെ ബ്രൂക്ലിനിൽ ഡയാനയുടെയും (ജനനം ഐഡ റോസൻ) ഇമ്മാനുവൽ സ്ട്രീസന്റിന്റെയും മകളായി സ്ട്രീസന്റ് ജനിച്ചു. അമ്മ ചെറുപ്പത്തിൽ സോപ്രാനോ ഗായികയായിരുന്നതിനാൽ സംഗീതത്തിൽ ഒരു കരിയർ പരിഗണിച്ചിരുന്നുവെങ്കിലും പിന്നീട് ഒരു സ്കൂൾ സെക്രട്ടറിയായി. അവളുടെ പിതാവ് അതേ സ്കൂളിൽ ഒരു ഹൈസ്കൂൾ അദ്ധ്യാപകനായിരുന്നു.സ്ട്രീസന്റിന്റെ കുടുംബം ജൂതന്മാരായിരുന്നു. അവളുടെ പിതൃവഴിയിലുള്ള മുത്തച്ഛനും മുത്തശ്ശിയും ഗലീഷ്യയിൽ നിന്ന് (പോളണ്ട്-ഉക്രെയ്ൻ) കുടിയേറിവന്നവരും മാതൃവഴിയിലുള്ള മുത്തച്ഛനും മുത്തശ്ശിയും റഷ്യൻ സാമ്രാജ്യത്തിൽ നിന്നുള്ളവരും ആയിരുന്നു. അവളുടെ മുത്തച്ഛൻ ഒരു കാന്ററായിരുന്നു.

അവളുടെ പിതാവ് 1928-ൽ ന്യൂയോർക്കിലെ സിറ്റി കോളേജിൽ നിന്ന് ബിരുദാനന്തര ബിരുദം നേടുകയും ഒരു നല്ല കായികാഭ്യാസിയും ആയി കണക്കാക്കപ്പെട്ടു. ഒരു വിദ്യാർത്ഥിയെന്ന നിലയിൽ, അദ്ദേഹം തന്റെ വേനൽക്കാലം പുറത്ത്‌ ചെലവഴിക്കുകയും ഒരു ലൈഫ് ഗാർഡായും ജോലി ചെയ്യുകയും കാനഡയിലൂടെ വാഹനത്തിൽ കയറി ഉല്ലാസയാത്ര ചെയ്യുകയും ചെയ്തിരുന്നു. ബിരുദം നേടി രണ്ടുവർഷത്തിനുശേഷം 1930-ൽ അദ്ദേഹം ഐഡയെ വിവാഹം കഴിച്ചു. നിരാലംബരും കുറ്റവാളികളുമായ യുവാക്കളെ സഹായിക്കുന്നതിൽ ശ്രദ്ധ കേന്ദ്രീകരിച്ച അദ്ദേഹം വളരെ ആദരണീയനായ ഒരു അധ്യാപകനായി.

സ്ട്രീസന്റിന്റെ ആദ്യ ജന്മദിനത്തിന് ഏതാനും മാസങ്ങൾക്കുശേഷം 1943 ഓഗസ്റ്റിൽ, അപസ്മാരം പിടിപെട്ടതിനെത്തുടർന്ന് 34 വയസുള്ളപ്പോൾ അവളുടെ പിതാവ് പെട്ടെന്നു മരിച്ചു. വർഷങ്ങൾക്ക് മുമ്പ് തലയ്ക്ക് പരിക്കേറ്റതിന്റെ ഫലമായിരിക്കാം ഇത് സംഭവിച്ചത്. കുടുംബം ദാരിദ്ര്യത്തിലേക്ക് വീണു, ഒപ്പം അവളുടെ അമ്മ കുറഞ്ഞ ശമ്പളമുള്ള ബുക്ക് കീപ്പറായി ജോലി ചെയ്തു. പ്രായപൂർത്തിയായപ്പോൾ, സ്ട്രീസന്റ് ആ ആദ്യകാലങ്ങളെ എല്ലായ്പ്പോഴും ഒരു "അശരണരായി" അനുഭവപ്പെടുന്നതായി ഓർമിച്ചു. "മറ്റെല്ലാവരുടെയും പിതാവ് ജോലി കഴിഞ്ഞ് ദിവസം അവസാനിക്കുമ്പോൾ വീട്ടിലെത്തി. എനിക്കതുണ്ടായില്ല." അമ്മ അവരുടെ ബില്ലുകൾ അടയ്ക്കാൻ ശ്രമിച്ചുവെങ്കിലും മകൾക്ക് അവൾ ആഗ്രഹിക്കുന്ന ശ്രദ്ധ നൽകാൻ കഴിഞ്ഞില്ല: "എനിക്ക് എന്റെ അമ്മയിൽ നിന്ന് സ്നേഹം ആവശ്യമുള്ളപ്പോൾ അവർ എനിക്ക് ഭക്ഷണം തന്നു." സ്ട്രീസന്റ് പറയുന്നു.

അമ്മയ്ക്ക് ഒരു മികച്ച ശബ്ദമുണ്ടായിരുന്നുവെന്നും ചില അവസരങ്ങളിൽ പകുതി തൊഴിൽപരമായി പാടിയിട്ടുണ്ടെന്നും സ്ട്രീസന്റ് ഓർമ്മിക്കുന്നു. സ്‌സ്ട്രീസന്റിന് 13 വയസ്സുള്ളപ്പോൾ കാറ്റ്‌സ്‌കിൽസ് സന്ദർശിച്ചപ്പോൾ റോസി ഓ ഡൊണെലിനോട് പറഞ്ഞു. അവളും അമ്മയും ചില ഗാനങ്ങൾ ടേപ്പിൽ റെക്കോർഡുചെയ്‌തിരുന്നു. ആ സെഷൻ ആദ്യമായി ഒരു കലാകാരിയെന്ന നിലയിൽ സ്ട്രീസന്റ് സ്വയം അവകാശപ്പെട്ടു. ഇത് ഒരു കലാകാരിയെന്ന നിലയിൽ അവളുടെ "പ്രചോദനത്തിന്റെ ആദ്യ നിമിഷം" ആയി മാറി.


</doc>
<doc id="361143" url="https://ml.wikipedia.org/wiki?curid=361143" title="കമീൽ നൊർമെന്റ്">
കമീൽ നൊർമെന്റ്

ശബ്ദം, പ്രതിഷ്ഠാപനം, ശിൽപ്പം, ചിത്രം, അവതരണം, വീഡിയോ എന്നിങ്ങനെ വ്യത്യസ്ത മാധ്യമങ്ങളുടെ സഹായത്തോടെ സർഗാതമക സൃഷ്ടികൾ തീർക്കുന്ന കലാ കാരിയാണ് കമീൽ നൊർമെന്റ് (ജനനം ː1970)
1970 ൽ അമേരിക്കയിൽ ജനിച്ചു. ഇപ്പോൾ നോർവെയിലെ ഓസ്ലോ കേന്ദ്രീകരിച്ചു പ്രവർത്തിക്കുന്നു. മൂന്ന് സംഗീതോപകരണങ്ങൾ ഉൾക്കൊള്ളുന്ന കമീൽ നൊർമെന്റ് ട്രയോ എന്ന സംഗീത ബാൻഡ് നയിക്കുന്നു. അപൂർവ്വവും നേരത്തെ ലോല വികാരങ്ങളുണർത്തുന്നത് എന്നു കാട്ടി പതിനഞ്ചാം നൂറ്റാണ്ടിൽ പള്ളി നിരോധിച്ചിരുന്ന ഗ്ലാസ് ആർമോണിക്ക, ഹാർഡിങ് ഫെൽ എന്ന നോർവീജിയൻ ഫിഡിൽ, ഇലക്ട്രിക് ഗിത്താർ എന്നിവയുൾപ്പെടുത്തിയാണ് കമീൽ നൊർമെന്റ് ട്രയോ എന്ന സംഗീത ബാൻഡിന്റെ അവതരണങ്ങൾ. ബി.ബി.സി., എൻ.ആർ.കെ. റേഡിയോ എന്നിവയുൾപ്പെടെ നിരവധി റേഡിയോ കേന്ദ്രങ്ങൾ കമീലിന്റെ സംഗീതം പ്രക്ഷേപണം ചെയ്തിട്ടുണ്ട്.

ഭാഷയുണ്ടാകുന്നതിനു മുൻപുള്ള കാലത്തെ ശബ്ദങ്ങളാണ് കൊച്ചി മുസിരിസ് ബിനാലെയുടെ പ്രധാന വേദിയായ ആസ്പിൻവാൾ ഹൗസിൽ ഒരുക്കിയിരിക്കുന്ന കമീൽ നോർമെന്റിന്റെ 'പ്രൈം' എന്ന സൃഷ്ടിയുടെ പ്രമേയം. മർമ്മരങ്ങളായും മന്ത്രോച്ചാരണങ്ങളായും മൂളലുകളായും തേങ്ങലുകളായുമൊക്കെ വാക്കുകളില്ലാത്ത സംഭാഷണങ്ങളിൽ അവ സന്ദർശകരെ തേടിയെത്തുന്നു. വിവിധ സംസ്‌കാരങ്ങളുടെ മിശ്രണമാണ് സൃഷ്ടിയിലുപയോഗിച്ചിരിക്കുന്ന മനുഷ്യസ്വരങ്ങൾ. ആഫ്രിക്കൻ-അമേരിക്കൻ ദേവാലയങ്ങളിൽ കേൾക്കുന്ന തേങ്ങൽ പോലെയുള്ള പ്രാർത്ഥന, ടിബറ്റൻ ബുദ്ധസന്യാസിമാരുടെ തൊണ്ടപ്പാട്ട്, ഓംകാരധ്വനി എന്നിങ്ങനെയുള്ള വേറിട്ട ശബ്ദങ്ങളും അവയുടെ സാംസ്‌കാരിക പശ്ചാത്തലവും ഇൻസ്റ്റലേഷൻ ഉപയോഗിക്കുന്നു.

ആസ്പിൻവാൾ ഹൗസിന് ചുറ്റുമുള്ള കടൽക്കാഴ്ച്ചകൾ ആസ്വദിക്കാനും വിശ്രമിക്കാനുമായി സന്ദർശകർ ഇരിക്കുന്ന ബെഞ്ചുകളിലാണ് 'പ്രൈം' എന്ന ഈ ഇൻസ്റ്റലേഷന്റെ ഭാഗമായ എക്‌സൈറ്ററുകൾ ഘടിപ്പിച്ചിരിക്കുന്നത്.   ഇവ പുറപ്പെടുവിക്കുന്ന ശബ്ദപരമ്പര ആദ്യം വിദൂരതയിൽ കേൾക്കുന്ന ശബ്ദങ്ങളെ പ്രതിധ്വനിപ്പിക്കുകയും പിന്നീട് അവയുടെ സ്വഭാവത്തിലെ വ്യത്യാസങ്ങൾ കാണിച്ചുതരുകയും, ചെയ്യും. 
̆* വെനീസ് ബിനാലെയുടെ 2015 ലെ പതിപ്പിൽ പങ്കെടുത്തിട്ടുണ്ട്.


</doc>
<doc id="361150" url="https://ml.wikipedia.org/wiki?curid=361150" title="കുറിച്ചി">
കുറിച്ചി

കോട്ടയം ജില്ലയിലെ ചങ്ങനാശേരിയിലുള്ള ഒരു ഗ്രാമമാണ് കുറിച്ചി. 
കുറിച്ചി എം സി റോഡിന്റെ വശത്തുള്ള ഗ്രാമമാണ്. ചങ്ങനാശ്ശേരിയും കോട്ടയവും ആണ് അടുത്ത പട്ടണങ്ങൾ. കുറിച്ചി ചങ്ങനാശ്ശേരിയിൽനിന്നും 7 കിലോമീറ്റർ മ്മത്രം അകലെയാണ്. കുറിച്ചിക്കടുത്തുള്ള മറ്റൊരു സ്ഥലമാണ് ചെത്തിപ്പുഴ.

കുറിച്ചിയിലുള്ള ഹോമിയൊ കോളേജ് പ്രസിദ്ധമാണ്. ഇവിടെ ഒരു പ്രൈവറ്റ് എഞ്ചിനീയറിങ് കോളജ് ഉണ്ട്. കുറിച്ചി പൊലീസ് ഔട് പോസ്റ്റ് പ്രസിദ്ധമാണ്. 
ഇവിടെ മകരവിളക്കു് സമയത്ത് കിരാതം കഥകളി അരങ്ങേറാറുണ്ട്.

ശ്രീരാമക്ഷേത്രം സചിവോത്തമപുരത്ത് സ്ഥിതിചെയ്യുന്നു. സർ സി പി രാമസ്വാമി അയ്യർക്ക് തിരുവിതാംകൂർ മഹാരാജാവ് ആയിരുന്ന ശ്രീചിത്തിരതിരുനാൾ ബാലരാമവർമ്മ നൽകിയ നാമമാണ് സചിവോത്തമ എന്നത്. ആ പേരാണ് ഈ സ്ഥലത്തിനു ലഭിച്ചത്. 1936 മുതൽ 1947 വരെയായിരുന്നു തിരുവിതാംകൂർ ദിവാൻ( പ്രധാനമന്ത്രി) ആയിരുന്നത്. 
കഥകളിവേഷക്കാരായ, കുഞ്ഞൻ പണിക്കർ ആശാൻ, കുറിച്ചി കൃഷ്ണപിള്ള എന്നിവർ ഈ നാട്ടുകാർ ആയിരുന്നു. 


</doc>
<doc id="361155" url="https://ml.wikipedia.org/wiki?curid=361155" title="അബ്ഖാസ് ഭാഷ">
അബ്ഖാസ് ഭാഷ

അബ്ഖാസ് Abkhaz അല്ലെങ്കിൽ അബ്ക്സാസ് ഒരു വടക്കുപടിഞ്ഞാറൻ കോക്കേഷ്യൻ ഭാഷയാണ്. അബ്ഖാസ് ജനതയാണ് ഈ ഭാഷ കൂടുതലായി സംസാരിക്കുന്നത്. മുൻ സോവിയറ്റ് യൂണിയനിലെയും ഇന്നത്തെ ജോർജ്ജിയയിലെയും ഒരു സ്വയംഭരണ റിപ്പബ്ലിക്കായ അബ്ഖാസിയായിലെ ഔദ്യോഗികഭാഷയാണ് അബ്ഖാസ്. അബ്ഖാസിയായിൽ ഏതാണ്ട്, 100,000 ജനങ്ങൾ ഈ ഭാഷ സംസാരിക്കുന്നു. ടർക്കി, ജ്യോർജ്ജിയയിലെ മറ്റൊരു റിപ്പബ്ലിക്കായ അഡ്ജാറ, സിറിയ, ജോർദാൻ അനേകം പടിഞ്ഞാറൻ രാജ്യങ്ങൾ എന്നിവിടങ്ങളിലെ പതിനായ്രക്കണക്കിനു പേരും ഈ ഭാഷ സംസാരിക്കുന്നുണ്ട്. 2010ലെ റഷ്യൻ സെൻസസ് പ്രകാരം, റഷ്യയിലെ അബ്ഖാസ് എന്ന സ്ഥലത്ത് 6,786 പേർ ഈ ഭാഷ സംസാരിക്കുന്നതായി കണ്ടെത്തി. 


</doc>
<doc id="361157" url="https://ml.wikipedia.org/wiki?curid=361157" title="നൗറുവെൻ ഭാഷ">
നൗറുവെൻ ഭാഷ

നൗറുവെൻ ഭാഷ (Nauruan: dorerin Naoero) ദ്വീപരാജ്യമായ നൗറുവിൽ ഏതാണ്ട് 6000 പേർ മാത്രം സംസാരിക്കുന്ന സമുദ്രഭാഷകളിൽപ്പെട്ട ഭാഷയാണ്. ഈ ഭാഷയ്ക്ക് മറ്റു മൈക്രോനേഷ്യൻ ഭാഷകളോടുള്ള ബന്ധം ഇനിയും തെളിയിക്കാനുണ്ട്. 


</doc>
<doc id="361160" url="https://ml.wikipedia.org/wiki?curid=361160" title="ഈഗ്‌ബോ ഭാഷ">
ഈഗ്‌ബോ ഭാഷ

ഈഗ്‌ബോ ഭാഷ Igbo (; ;ആഫ്രിക്കയിലെ നൈജീരിയയിലെ തെക്കുകിഴക്കു താമസിക്കുന്ന ആദിവാസികളായ ഈഗ്‌ബോ ജനതയുടെ ഭാഷയാണ്. 2കോടി 20ലക്ഷം പേർ ഈ ഭാഷ സംസാരിച്ചുവരുന്നു. ഇവരിൽ മിക്കവരും നൈജീരിയയിൽത്തന്നെ താമസിക്കുന്ന ഈഗ്‌ബോ വർഗ്ഗക്കാരാണ്. ഈഗ്‌ബോ ഭാഷ ബ്രിട്ടിഷുകാർ പരിചയപ്പെടുത്തിയ ലാറ്റിൻ അക്ഷരമാലയാണ് ഉപയോഗിച്ചുവരുന്നത്. ഏതാണ്ട് 20 വ്യത്യസ്ത തരം ഈഗ്‌ബോ ഭാഷാഭേദങ്ങളുണ്ട്. ഈ ഭാഷാഭേദങ്ങൾ പരസ്പരം മാറിവരാറുണ്ട്. 1972ൽ പൊതുവായ ഒരു സാഹിത്യഭാഷ നിർമ്മിക്കാൻ ശ്രമം നടത്തിയിട്ടുണ്ട്. ഇക, ഇക്‌വെർറെ, ഓഗ്‌ബാ എന്നീ ഭാഷകളുമായി അടുത്ത ബന്ധം ഈ ഭാഷയ്ക്കുള്ളതായി കരുതുന്നു. ഇവയെ ഈ ഭാഷയുടെ ഭാഷാഭേദങ്ങളായിത്തന്നെ പരിഗണിക്കുന്നുണ്ട്. എക്‌പേയേ ആണ് ഇതിൽ ഏറ്റവും അകലെയുള്ള ഈ ഭാഷയുടെ ബന്ധു. ഇക്വറ്റോറിയൽ ഗിനിയയിൽ ഈ ഭാഷയെ ന്യൂനപക്ഷഭാഷയായി അംഗീകരിച്ചിട്ടുണ്ട്. 


</doc>
<doc id="361172" url="https://ml.wikipedia.org/wiki?curid=361172" title="ടി. ശനാതനൻ">
ടി. ശനാതനൻ

ശ്രീലങ്കൻ സ്വദേശിയായ ചിത്രകാരനും പ്രതിഷ്ഠാപന കലാകാരനുമാണ് ദാമോദരംപിള്ള ശനാതനൻ എന്ന ടി. ശനാതനൻ. 
ജാഫ്നയിൽ ജനിച്ചു. ഡൽഹി കോളേജ് ഓഫ് ആർട്ടിൽ നിന്നും ഫൈൻ ആർട്‌സിൽ ബിരുദാനന്തര ബിരുദം നേടി. കൊളംബോയിലും ജാഫ്നയിലും ആഭ്യന്തരയുദ്ധ കാലത്തു നിരവധി കലാപ്രദർശനങ്ങൾ നടത്തി. ശ്രീലങ്കയിലെ മനുഷ്യാവകാശ ലംഘനങ്ങൾ സമകാലീന കലാരൂപത്തിൽ ബ്രിട്ടനിൽ എത്തിക്കുന്ന സമൂഹത്തിൽ അംഗമാണ്. 
മൂന്നര പതിറ്റാണ്ട് നീണ്ടുനിന്ന ആഭ്യന്തര യുദ്ധത്തിന്റെയും അതിനു ശേഷം നടന്ന വംശഹത്യയുടെയും കഥകൾ  പ്രതിപാദിക്കുന്ന ക്യാബിനറ്റ് ഓഫ് റസിസ്റ്റൻസ് നമ്പർ 2 എന്ന സൃഷ്ടി അവതരിപ്പിച്ചിരുന്നു. മട്ടാഞ്ചേരി ആനന്ദ് വെയർഹൗസിലെ ഈ പ്രദർശനം യുദ്ധത്തിൽ സാധാരണക്കാർ അനുഭവിക്കുന്ന കെടുതികൾ വിവരിക്കുന്നതാണ്. ഒരു വായനശാലയിലെ കാറ്റലോഗ് മേശയാണിത്. ഓരോ അറയിലും ഓരോ കഥയുടെ സ്‌കെച്ചും മറ്റു വിവരങ്ങളും പ്രതിപാദിച്ചിരിക്കുന്നു. സമൂഹത്തിലെ വ്യത്യസ്ത തുറകളിലുള്ള ആളുകളുടെ ജീവിതമാണ് മേശയുടെ ഓരോ അറയിലും അദ്ദേഹം നിറച്ചിരിക്കുന്നത്. ആഭ്യന്തര യുദ്ധത്തിൽ കൊല്ലപ്പെട്ട നിരവധി ആർട്ടിസ്റ്റുകളുടെ സൃഷ്ടികളും അദ്ദേഹം ഇതിൽ ഉൾപ്പെടുത്തിയിട്ടുണ്ട്.


</doc>
<doc id="361184" url="https://ml.wikipedia.org/wiki?curid=361184" title="പശുവാലൻ മുള്ളൻതിരണ്ടി">
പശുവാലൻ മുള്ളൻതിരണ്ടി

കടൽ വാസിയായ ഒരു മൽസ്യമാണ് പശുവാലൻ മുള്ളൻതിരണ്ടി അഥവാ Cowtail Stingray (Frill Tailed Stingray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.തീര കടലിലും , കരയോട് ചേർന്ന പ്രദേശങ്ങളിലും , നദിയിലും ഇവയെ കാണുന്നു . 
Dasyatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .

കേരളത്തിലെ മൽസ്യങ്ങളുടെ പട്ടിക


</doc>
<doc id="361196" url="https://ml.wikipedia.org/wiki?curid=361196" title="ഡോൿടർ ജെക്കിലിന്റെയും മിസ്റ്റർ ഹൈഡിന്റേയും വിചിത്രമായ കഥ">
ഡോൿടർ ജെക്കിലിന്റെയും മിസ്റ്റർ ഹൈഡിന്റേയും വിചിത്രമായ കഥ

പ്രസിദ്ധ സ്കോട്ടിഷ് എഴുത്തുകാരനായ റോബർട്ട് ലൂയി സ്റ്റീവൻസൺ എഴുതിയ ശ്രദ്ധേയമായ നോവലുകളിൽ ഒന്നാണ് ഡോക്ടർ ജെക്കിലിന്റെയും മിസ്റ്റർ ഹൈഡിന്റേയും വിചിത്രമായ കഥ. നന്മയും തിന്മയും തമ്മിലെ ആന്തരിക പോരാട്ടത്തെ പ്രതിനിധീകരിക്കുന്ന ഈ കഥ വളരെ ജനശ്രദ്ധ ആകർഷിച്ചു. 1886 - ലാണ് ഈ കൃതി എഴുതപ്പെട്ടത്. ഈ കഥയെ ആസ്പദമാക്കി അനേകം നാടകങ്ങളും ചലച്ചിത്രവും നിര്മിച്ചിട്ടുണ്ട് .

ജോൺ ഗബ്രിയേൽ അട്ടേഴ്സൺ എന്ന വ്യക്തി ക്രൂരനായ മി. ഹൈഡും തന്റെ സുഹൃത്തായ ഡോൿടർ ജെക്കിലും തമ്മിലെ ബന്ധം അൻവേഷിക്കുന്നു. ഹൈഡ് ജെക്കിലിനെ ഭീഷണിപ്പെടുത്തുകയാണെന്ന് ഭയപ്പെടുന്ന അട്ടേഴ്സൺ ഒടുവിൽ ഞെട്ടിപ്പിക്കുന്ന സത്യം തിരിച്ചറിയുന്നു.

വക്കീലായ മി. ഗബ്രിയേൽ ജോൺ അട്ടേഴ്സണും സുഹൃത്ത് മി. എൻഫീൽഡും നടന്നുപോകുമ്പോൾ എൻഫീൽഡ് ഒരു സംഭവം പറയുന്നു. ക്രൂരനായ എഡ്‌വേഡ്‌ ഹൈഡ് എന്ന ഒരു വ്യക്തി ഒരു ചെറിയ പെണ്കുട്ടിയെ ചവിട്ടിമറിച്ച് കടന്നുപോയി. ആളുകൾ പ്രശ്നമുണ്ടാക്കിയപ്പോൾ അയാൾ അതിനു പരിഹാരമായി ഒരു മാന്യനായ വ്യക്തി ഒപ്പിട്ട ചെക്കുമായി വന്നു. 
കഥ കേട്ട അട്ടേഴ്സൺ ഈ മാന്യനായ വ്യക്തിയെ തനിക്കറിയും എന്ന് മനസ്സിലാക്കി. മുൻപ് അദ്ദേഹത്തിന്റെ സുഹൃത്തായ ഡോ. ജെക്കിൽ തന്റെ വിൽപത്രത്തിൽ തന്റെ എല്ലാ സ്വത്തിന്റെയും അടുത്ത അവകാശിയായി ഒരു ഹൈഡിന്റെ പേരാണ് കൊടുത്തത് എന്ന് അട്ടേഴ്സൺ ഓർമ്മിക്കുന്നു. ഇതേപ്പറ്റി കൂടുതൽ അറിയാൻ ആട്ടേഴ്സൺ ജെക്കിലിനെയും ഇരുവരുടെയും സുഹൃത്തായ ഡോ.ഹെൻറി ലാന്യനെയും സന്ദർശിക്കുന്നു. ലാന്യൻ ജെക്കിലിന്റെ ‘അശാസ്ത്രീയമായ’ ഗവേഷണങ്ങൾ കാരണം ജെക്കിലുമായി മുൻപ് ഉടക്കിയിരുന്നു. അതിനി ശേഷം അവർ തമ്മിൽ അധികം കണ്ടിട്ടില്ല. 
അട്ടേഴ്സൺ ഹൈഡ് പോകാറുള്ള ഒരു കെട്ടിടത്തിൽ ചെന്ന് നോക്കി. ആ കെട്ടിടം ജെക്കിലിന്റെ വീടിന്റെ പിന്നിലുള്ള ലബോറട്ടറി ആണെന്ന് മനസ്സിലാക്കുന്നു. അവിടെ വച്ച് ഹൈഡിനെ കണ്ടുമുട്ടുന്ന അട്ടേഴ്സൺ ഹൈഡിൽ നിന്നും അയാളുടെ മേൽവിലാസം ചോദിച്ചുവാങ്ങുന്നു. ശേഷം വീണ്ടും ജെക്കിലിനെ സന്ദർശിക്കുന്ന അട്ടേഴ്‌സണോട് ജെക്കിൽ ഹൈഡിനെപ്പറ്റി ചിന്തിക്കേണ്ടതില്ലെന്ന് പറയുന്നു.
ഒരു വർഷത്തേക്ക് ഹൈഡിനെപ്പറ്റി വാർത്തകളൊന്നും ഉണ്ടാകുന്നില്ല. എന്നാൽ ഒരു ദിവസം പാർലമെന്റ് അംഗമായ സർ. ഡാൻവേർസ് കാറ്യു എന്ന വൃദ്ധനെ മർദിക്കപ്പെട്ട് വധിക്കപ്പെട്ട നിലയിൽ കണ്ടെത്തുന്നു. കൊലയാളി എന്നു കരുതപ്പെടുന്ന ഹൈഡിനെ അന്വേഷിച്ചെങ്കിലും കണ്ടെത്തുന്നില്ല. ജെക്കിലാകട്ടെ, ഹൈഡുമായുള്ള തന്റെ എല്ലാ ഇടപാടുകളും അവസാനിപ്പിച്ചു എന്ന് അവകാശപ്പെട്ടുകൊണ്ട് ഹൈഡ് തനിക്കെഴുതിയ കത്ത് അട്ടേഴ്സണെ കാണിച്ചുകൊടുക്കുന്നു. പിന്നീട് അട്ടേഴ്സണിന്റെ ക്ലർക് ഹൈഡിന്റെ കയ്പ്പട ജെക്കിലിന്റേതുമായി സാദൃശ്യമുള്ളതാണെന്ന് ചൂണ്ടിക്കാണിക്കുന്നു.
മാസങ്ങൾക്കു ശേഷം ജെക്കിലിന്റെ പെരുമാറ്റം പെട്ടെന്നു മാറുന്നു. ആരെയും കാണുകയോ സംസാരിക്കുകയോ ചെയ്യാതെയാകുന്നു. അത് കൂടാതെ ആരോഗ്യസ്‌ഥിതി അപ്രതീക്ഷിതമായി വഷളായ ഡോ. ലാന്യൻ അട്ടേഴ്സണെ കാണാൻ വിളിക്കുന്നു. ജെക്കിലിന്റെ മരണമോ തിരോധനമോ സംഭവിച്ച ശേഷമേ വായിക്കാവൂ എന്ന് എഴുതിച്ചേർത്ത ഒരെഴുത്തു കൊടുത്ത ശേഷം ലാന്യൻ മരിക്കുന്നു.
മറ്റൊരു ദിവസം അട്ടേഴ്സണും എൻഫീൽഡും നടക്കുമ്പോൾ ജെക്കിലിനെ ലബോറട്ടറിയുടെ ജനലിലൂടെ കാണുന്നു. ഒരു സംഭാഷണം തുടങ്ങുന്നതിനു മുൻപേ ജെക്കിലിന്റെ മുഖത്ത് പെട്ടെന്ന് ഒരു ഭീതി പ്രത്യക്ഷപ്പെടുകയും ജനൽ വലിച്ചടയ്ക്കുകയും ചെയുന്നു. അല്പസമയത്തിനകം ജെക്കിലിന്റെ ബട്ലർ മി. പൂലെ അട്ടഴ്സന്റെ അടുത്ത് ഓടിവന്ന് ജെക്കിൽ കുറേ ആഴ്ചകളായി ലബോറട്ടറിയിൽ തന്നെയാണെന്ന് അറിയിക്കുന്നു. ഇരുവരും ലബോറട്ടറിയിലേക്ക്ചെല്ലുന്നു.അവിടെനിന്നും കേട്ട ശബ്ദം ജെക്കിലിന്റെതല്ല എന്ന് പരിചാരകർ അറിയിക്കുന്നു. മറുപടി ലഭിക്കാത്തതിനാൽ വാതിൽ ബലമായി തകർത്ത് അകത്തുകയറുമ്പോൾ ജെകിലിന്റെ വസ്ത്രം ധരിച്ച ഹൈഡിന്റെ മൃതദേഹം കാണുന്നു. ആത്മഹത്യചെയ്യപ്പെട്ട നിലയിലെ ആ ശരീരത്തിന്റെ സമീപം ഒരു കത്ത് കാണുന്നു. ഒപ്പം സ്വത്ത് മുഴുവൻ അറ്റേഴ്സണിന്റെ പേരിലാക്കിയ പുതിയ വില്പത്രവും.
വീട്ടിലെത്തിയ അട്ടേഴ്സൺ ആദ്യം ലാന്യന്റെ കത്തു വായിക്കുന്നു. ഒരു ലായിനി കുടിച്ച് ഹൈഡ് ജെക്കിലായ കാഴ്ചയാണ് ലാന്യന്റെ അവസ്ഥക്ക് കാരണമായത് എന്ന് മനസ്സിലാക്കുന്നു. ജെക്കിലിന്റെ കത്തിൽ താൻ ഹൈഡായ കഥയാണ്. മനുഷ്യനിലെ തിന്മയെ വേർതിരിക്കാൻ സാധിക്കുന്ന (മരുന്ന്) കണ്ടെത്തുന്ന ജെക്കിൽ ഇതു കുടിച്ചുകൊണ്ട് ഹൈഡായി മാറുന്നു. മരുന്ന് വഴി വീണ്ടും ജെക്കിൽ ആകുന്നു. ഈ ഇരട്ടവ്യക്തിത്വം ആദ്യം ആസ്വദിച്ചെങ്കിലും പിന്നീട് ജെക്കിൽ ആയി മാറാൻ മരുന്ന് കൂടുതൽ ഉപയോഗിക്കേണ്ട സ്ഥിതിയായി. പിന്നെ മരുന്ന് കുടിക്കാതെ തന്നെ ഹൈഡായി മാറാൻ തുടങ്ങി. മരുന്നിനാവശ്യമായ ചേരുവകളിലൊന്നിൽ കലർപ്പുണ്ടായിരുന്നു. അത് തീർന്നു പോയ ശേഷം പുതിയത് ഉപയോഗിച്ച് മരുന്ന് ഉണ്ടാക്കാൻ ജെക്കിലിനു കഴിയാതെയായി. ഇനി ഹൈഡ് ആയാൽ പിന്നെ ജെക്കിലാകാൻ കഴിയില്ല എന്ന് മനസ്സിലാക്കിയ ജെക്കിൽ ജീവനൊടുക്കുന്നു. ‘സന്തോഷമെന്തെന്നറിയാത്ത ഹെൻറി ജെക്കിലിന്റെ ജീവിതം ഞാൻ അവസാനിപ്പിക്കുന്നു’ എന്ന വാക്കുകളോടെ കഥ തീരുന്നു.

 ജെക്കിലിന്റെ അഭിപ്രായത്തിൽ മനുഷ്യൻ രണ്ടാണ്. മരുന്നിന്റെ സഹായത്തോടെ തന്റെ തിന്മയുടെ രൂപം പുറത്തു കൊണ്ടുവരുന്ന ജെക്കിൽ പിന്നീട് സ്വന്തം ശരീരത്തിന്റെ ആധിപത്യത്തിനായി ഹൈഡെന്ന തിന്മയുടെ രൂപവുമായി ഏറ്റുമുട്ടുകയാണ്. അക്രമവും ക്രൂരതയും ആസ്വദിക്കുന്ന ഹൈഡ് സാവധാനം ജെക്കിലിനെ കീഴ്പെടുത്തുന്നു. ഹൈഡായി മാറാനുള്ള പ്രലോഭനം പലപ്പോഴും ജെക്കിലിനെ കീഴ്പെടുത്തുന്നു. ക്രമേണ ഹൈഡിൽ നിന്നും തിരിച്ചു വരുന്നത് കൂടുതൽ ബുദ്ധിമുട്ടായി മാറുന്നു. തിന്മ ആവർത്തിക്കുന്തോറും ശക്തമായി വരുന്ന തിന്മയുടെ രൂപമായാണ് ഹൈഡിനെ കാണിക്കുന്നത്. തിന്മയെ വേർതിരിക്കുന്നതിനു പകരം നന്മയെ വേർതിരിക്കാനായിരുന്നു ശ്രമിച്ചിരുന്നതെങ്കിൽ എത്ര വ്യത്യസ്തമാകുമായിരുന്നു എന്ന് ജെക്കിൽ ചിന്ദിക്കുന്നുണ്ട്.

 സമൂഹത്തിന്റെ മുൻപിൽ മാന്യനായി കാണപ്പെടുകയും മറവിൽ ക്രൂരകൃത്യങ്ങൾ ചെയ്യുകയും ചെയ്യുന്ന ഒരു മനുഷ്യമുഖവുമായി ജെക്കിലിനെയും ഹൈഡിനെയും പ്രതിനിധീകരിക്കാറുണ്ട്. ജെക്കിൽ ക്രൂരനല്ലെങ്കിലും ഹൈഡിന്റെ പ്രവൃത്തികൾക്ക് കാരണക്കാരനാണ്. ഹൈഡായി മാറാനുള്ള കഴിവ് കുറച്ചൊക്കെ ജെക്കിൽ ആസ്വദിക്കുകയും ചെയ്തിട്ടുണ്ട്. സമൂഹത്തിൽ ആദരണീയനായതിനാൽ ജെക്കിൽ തന്നെയാണ് ഹൈഡ് എന്ന സത്യം ജെക്കിൽ വെളിപ്പെടുത്തും വരെ ആരും മനസ്സിലാക്കുന്നില്ല.


</doc>
<doc id="361197" url="https://ml.wikipedia.org/wiki?curid=361197" title="കാൻഹേരി ഗുഹകൾ">
കാൻഹേരി ഗുഹകൾ

ഇന്ത്യൻ സംസ്ഥാനമായ മഹാരാഷ്ട്രയുടെ തലസ്ഥാനമായ മുംബൈയുടെ പ്രാന്തപ്രദേശമായ ബോരിവലിയിൽ സ്ഥിതിചെയ്യുന്ന പാറകൊണ്ട് ഉണ്ടാക്കിയ സ്മാരകങ്ങളുടെ കൂട്ടമാണ്‌ കാൻഹേരി ഗുഹകൾ. സഞ്ജയ്‌ ഗാന്ധി നാഷണൽ പാർക്കിന്റെ കാടുകളുടെ ഉള്ളിൽ ഉള്ള ഈ ഗുഹകൾ മെയിൻ ഗേറ്റിൽനിന്നും 6 കിലോമീറ്ററും ബോരിവലി സ്റ്റേഷനിൽനിന്നും 7 കിലോമീറ്ററും അകലെയാണ്. രാവിലെ 9 മണി മുതൽ സഞ്ചാരികൾക്ക് പ്രവേശനമുണ്ട്. ഇന്ത്യൻ കലാരൂപങ്ങളിലും സംസ്കാരങ്ങളിലും ബുദ്ധ ചിന്താഗതിയുടെ സ്വാധീനം കാൻഹേരി ഗുഹകളിൽ കാണാൻ സാധിക്കും. കറുത്ത മല എന്ന് അർത്ഥം വരുന്ന സംസ്കൃത പദമായ കൃഷ്ണഗിരിയിൽനിന്നുമാണ് കാൻഹേരി എന്ന പേര് വന്നത്. വലിയ ബസാൾട്ടിക് പാറയിൽനിന്നും കൊത്തിയെടുത്തവയാണ് ഇവ. 

ക്രിസ്തുവിനു മുൻപ് ആദ്യ നൂറ്റാണ്ട് മുതൽ ക്രിസ്തുവിനു ശേഷം പത്താം നൂറ്റാണ്ട് വരെ ഈ ഗുഹകളുടെ ചരിത്രം നീളുന്നു. ബസാൾട്ടിൽനിന്നും 109 ഗുഹകൾ ഉണ്ടാക്കിയിരിക്കുന്നു. എല്ലാ ഗുഹകളിലും കട്ടിൽ ആയി ഒരു വലിയ പാറ കഷണമുണ്ട്. സ്തൂപം എന്ന് പറയുന്ന വലിയ കൽതൂണുകൾ ഉള്ള ബുദ്ധ ക്ഷേത്ര ഹാൾ ഉണ്ട്. കുന്നിന്റെ മുകളിലേക്ക് വീണ്ടും പോയാൽ കനാലുകളും സിസ്ടെർണുകളും കാണാം, ഇവയാണ് മുൻ കാലങ്ങളിൽ മഴവെള്ളത്തെ വലിയ ടാങ്കുകളിലേക്ക് എത്തിച്ചിരുന്നത്. ഈ ഗുഹകൾ സ്ഥിരം സന്യാസി ആശ്രമങ്ങൾ ആക്കിയ ശേഷം, ബുദ്ധന്റെ വാക്കുകൾ ഗുഹയിൽ ആലേപനം ചെയ്യപ്പെട്ടു. മൂന്നാം നൂറ്റാണ്ടോടുകൂടി കാൻഹേരി കൊങ്കൺ തീരത്തുള്ള പ്രധാനപ്പെട്ട ബുദ്ധ വാസസ്ഥലമായി മാറി. പത്താം നൂറ്റാണ്ടിന്റെ അവസാനത്തിൽ ബുദ്ധമത അധ്യാപകനായ അതിഷ രാഹുലഗുപ്തയിൽനിന്നും ബുദ്ധ ധ്യാനം പഠിക്കാനായി കൃഷ്ണഗിരി വിഹാരയിൽ എത്തി. 

51 വ്യക്തതയുള ലിഖിതങ്ങളും 26 ശിലാലേഖങ്ങളും കാൻഹേരിയിൽ കാണപ്പെടുന്നു, ഇതിൽ ബ്രഹ്മി, ദേവനഗിരി എന്നിവയിലുള്ളവയും ഗുവ 90-ൽ ഉള്ള മൂന്ന് പഹ്ലാവി ശിലാലേഖങ്ങളും ഉൾപ്പെടുന്നു. പ്രധാനപ്പെട്ട ഒരു ലിഖിതത്തിൽ സതവഹാന രാജാവായിരുന്ന വിശിഷ്ടിപുത്ര സതകർണിയും രുദ്രദമന്റെ മകളുമായുള്ള വിവാഹത്തെക്കുറിച്ച് പരാമർശിക്കുന്നു. 

കാൻഹേരിയിൽ കാണപ്പെട്ട 494 – 495 കാലത്തെ ലിഖിതത്തിൽ ത്രൈകുടക രാജവംശത്തെ കുറിച്ചു പരാമർശിക്കുന്നുണ്ട്. 

34-ആം നമ്പർ ഗുഹയുടെ മുകൾത്തട്ടിൽ ബുദ്ധന്റെ പൂർത്തിയാകാത്ത ഒരു ചിത്രമുണ്ട്.
ഇന്ത്യൻ സംസ്ഥാനമായ മഹാരാഷ്ട്രയുടെ തലസ്ഥാനമായ മുംബൈയുടെ പ്രാന്തപ്രദേശമായ ബോരിവലിയിൽ സഞ്ജയ്‌ ഗാന്ധി നാഷണൽ പാർക്കിന്റെ വളരെ അകത്താണ് കാൻഹേരി ഗുഹകൾ സ്ഥിതിചെയ്യുന്നത്. എല്ലാ മണിക്കൂറിലും ബസ്‌ സേവനം ലഭ്യമാണ്. പാർക്ക്‌ ഗേറ്റിലും ഗുഹാ കവാടത്തിലും പ്രവേശന ഫീസ്‌ നൽകണം.



</doc>
<doc id="361201" url="https://ml.wikipedia.org/wiki?curid=361201" title="കോൽച്ചിസ്">
കോൽച്ചിസ്

ക്ലാസിക്കൽ കാലഘട്ടത്തിലെ ജോർജ്ജിയൻ നാട്ടുരാജ്യമായിരുന്നു കോൽച്ചിസ്,

</doc>
<doc id="361202" url="https://ml.wikipedia.org/wiki?curid=361202" title="ലീല സന്തോഷ്">
ലീല സന്തോഷ്

ആദിവാസി വിഭാഗത്തിൽ നിന്നും ചലച്ചിത്ര സംവിധാന രംഗത്ത് ചുവടുറപ്പിച്ച ആദ്യ മലയാളി വനിതാ സംവിധായികയാണ് ലീല സന്തോഷ് (Eng: Leela Santhosh).
വയനാട്ടിലെ ആദിവാസി വിഭാഗമായ പണിയരുടെ ദുരിതജീവിതവും പൈതൃക നഷ്ടവും പ്രമേയമാക്കി ലീല സംവിധാനം ചെയ്യ്ത നിഴലുകൾ നഷ്‌ടപ്പെട്ട ഗോത്രഭൂമി എന്ന ഡോക്ക്മെന്റെറി ശ്രദ്ധേയമായി. 
കേരളത്തിൽ വയനാട് ജില്ലയിലെ മാനന്തവാടി താലൂക്കിൽ പനമരം പഞ്ചായത്തിലെ പാലുകുന്ന് ഗ്രാമത്തിൽ പരേതനായ ശ്രീധരന്റെയും റാണിയുടേയും രണ്ടാമത്തെ മകളായി 1988 ൽ ജനിച്ചു. സാഹിത്യകാരനും സാമൂഹ്യപ്രവർത്തകനുമായ കെ . ജെ ബേബി സ്ഥാപിച്ച കനവ്‌ എന്ന ബദൽ സ്കൂളിൽ 1994 ൽ ചേർന്നു. ഗുരുകുല സംബ്രദായത്തിലായിരുന്നു കനവിലെ പഠനരീതി. പാഠപുസ്തകങ്ങൾക്ക് പുറമേ കളരിയും, കാർഷികവൃത്തിയും, നൃത്തവും, സാഹിത്യരചനയും , സിനിമയും , നാടകവുമെല്ലാം കനവിലെ കരിക്കുലത്തിൽ ഉൾപ്പെടുത്തീരുന്നു. ഗുരുനാഥനായ കെ . ജെ ബേബി 2004 ൽ ഗുഡ എന്ന ഗോത്രഭാഷയിലുള്ള സിനിമ നിർമ്മിച്ചപ്പോൾ സഹസംവിധായികായി പ്രവർത്തിക്കാൻ ലീലക്ക് അവസരം ലഭിച്ചു. ഈ അനുഭവമാണ്‌ ചലച്ചിത്ര നിർമ്മാണ രംഗത്ത് ചുവടുറപ്പിക്കാൻ പ്രചോദനമായത്. തുടർന്ന് തിരുവനന്തപുരത്തും രാജസ്ഥാനിലും സിനുമാ നിർമ്മാണവുമായി ബന്ധപ്പെട്ട നിരവധി വർക്ക്‌ഷോപ്പുകളിൽ പങ്കെടുത്തു. ഇവിടെനിന്നും സംവിധാനം, സ്ക്രിപ്റ്റ് , മറ്റ് സാങ്കേതിക വിദ്യകൾ മുതലായവ സ്വയത്തമാക്കി. ലീല സംവിധാനം നിർവ്വഹിച്ച ആദ്യ ഡോക്ക്മെന്ററി യാണ് 'നിഴലുകൾ നഷ്ടപ്പെട്ട ഗോത്രഭൂമി' . 2014 ൽ നിർമ്മിച്ച ഈ ഡോക്യുമെന്ററി ആദിവാസി സമൂഹത്തിന്റെ ദുരിതജീവിതം പ്രമേയമാക്കി. ഭർത്താവ് കളരി വിദ്വാനായ സന്തോഷ് .വിദ്യാർത്ഥികളായ സത്തെലജ്, സ്വതിക, സിഥാർഥ് എന്നിവർ മക്കളാണ്.


</doc>
<doc id="361208" url="https://ml.wikipedia.org/wiki?curid=361208" title="പീതാംബരൻ. കെ . സി">
പീതാംബരൻ. കെ . സി

വടക്കൻ കേരളത്തിലെ ഒരു അനുഷ്ഠാന കലാരൂപമണ് തിറയാട്ടം. ഈ കലാരംഗത്ത് പ്രശസ്തനായ കലാകാരനാണ് പീതാംബരൻ. (Eng: Peethambaran). കഴിഞ്ഞ 40 വർഷമായി തിറയാട്ട കലാരംഗത്ത് സജീവമായി പ്രവർത്തിക്കുന്നു.കലാനാമം മൂർക്കനാട് പീതാംബരൻ.
കൊഴികോട് ജില്ലയിലെ പന്തീരങ്കാവിൽ മൂർക്കാനട്ട് വേലായുധൻ വൈദ്യരുയരുടേയും ഉണ്യാതയുടേയും അഞ്ചുമക്കളിൽ രണ്ടാമത്തെ മകനായി 1962 ൽ ജനിച്ചു. പിതാവ് വേലായുധൻ വൈദ്യർ അറിയപ്പെടുന്ന തിറയാട്ടം കലാകാരനായിരുന്നു. ബാല്യകാലം മുതൽ തിറയാട്ടം അഭ്യസിച്ചുതുടങ്ങിയ പീതാംബരന്റെ ആദ്യഗുരു അചഛൻ വേലായുധൻ വൈദ്യർ ആകുന്നു. കൊടൽ നടക്കാവ് യൂ .പി സ്കൂൾ, പന്തീരങ്കാവ് ഹൈസ്കൂൾ എന്നിവിടങ്ങളിൽനിന്നും സ്കൂൾ പഠനം പൂർത്തിയാക്കിയ പീതാംബരൻ 1977 ൽ കോഴിക്കോട് ഗുരുവായൂരപ്പൻ കോളേജിൽ പ്രീഡിഗ്രിക്ക് ചേർന്നു. 1978 ൽ അചഛൻ മരണപ്പെട്ടു. അതോടെ കോളേജ് പഠനം ഉപേക്ഷിച്ച് തൊഴിലാളിയായി. അമ്മയും സഹോദരങ്ങളും അടങ്ങിയ കുടുംമ്പത്തിന്റെയും തിറയാട്ട സംഘത്തിന്റെയും ചുമതല ചെറുപ്രായത്തിൽ ഏറ്റെടുക്കേണ്ടിവന്നു. പിതാവിന്റെ ഗുരുവായിരുന്ന അപ്പുട്ടി ആശാന്റെ ശിക്ഷണത്തിൽ തിറയാട്ടത്തിൽ തുടർ പഠനം. ഭാര്യ ജോളി. ഏകമകൾ അനിഴ വൈദ്യശാസ്ത്ര വിദ്യാർഥിനിയാണ്.

തെക്കൻ മലബാറിലെ (കോഴിക്കോട്, മലപ്പുറം ജില്ലകൾ) കാവുകളിലും തറവാട്ട് സ്ഥാനങ്ങളിലും വർഷംതോറും നടത്തിവരുന്ന അനുഷ്ഠാന കലാരൂപമാണ്‌ തിറയാട്ടം. ദേവപ്രീതിക്കായി കോലം കെട്ടിയാടുന്ന ചടുലവും വർണ്ണഭവും ഭക്തിനിർഭരവുമായ ഗോത്ര കലാരൂപമാണിത്. നൃത്തവും അഭിനയക്രമങ്ങളും വാദ്യഘോഷങ്ങളും ചമയങ്ങളും ഗീതങ്ങളും ഹാസ്യവിമർശനങ്ങളും അനുഷ്ഠാനങ്ങളും സമന്വയിക്കുന്ന തിറയാട്ടം ഇന്ത്യൻ പാരിസ്ഥിതിക നാട്യവേദിക്ക് ഉത്തമ ഉദാഹരണമാണ്‌.

ചെണ്ട, തുടി, ഇലത്താളം, പഞ്ചായുധം(വാദ്യങ്ങൾ) എന്നിവ കൈകാര്യംചെയ്യുന്നു. തിറയാട്ടത്തിലെ വിവിധ കോലങ്ങൾ കെട്ടിയാടുന്നു. തിറയാട്ടകോലങ്ങൾക്ക് ആവശ്യമായ മുഖത്തെഴുത്ത്,
മേലെഴുത്ത്, പോയ്‌മുഖനി൪മ്മാണം, മുടിനിര്മ്മാ ണം, കുരുത്തോലപ്പണികൾ, പാളപ്പണികൾ എന്നിവ ചെയ്യുന്നു. തോറ്റം‌പാട്ടുകൾ, അഞ്ചടികൾ, പോലിച്ചുപാടൽ, മുതലായവ അനുഷ്ഠാനങ്ങൾക്ക് അനുസൃതമായി ചൊല്ലുന്നു. വില്ലികളെകെട്ടൽ, ഒടക്കുകഴിക്കൽ, കളമെഴുത്ത്, ഗുരുതിതര്പ്പ ണം തുടങ്ങി തിറയാട്ടത്തിലെ അവസാനചടങ്ങായ “കുടികൂട്ടൽ” വരയുള്ള അനുഷ്ഠാന ചടങ്ങുകൾ ചെയ്യുന്നു. തിറയാട്ടം എന്ന ഗോത്രകല അന്യംനിന്നു പോകാതിരിക്കുന്നതിനായി പുതുതലമുറയെ പഠിപ്പിക്കുന്നു. മൂർക്കനാട്ടു പീതാംബരൻ & പാർട്ടി എന്ന പേരിൽ ഒരു തിറയാട്ടസംഘം മുപ്പതു വര്ഷിമായി പ്രവ൪ത്തിക്കുകയും ആയതിനു നേതൃത്വം കൊടുക്കുകയും ചെയ്യുന്നു. കോഴിക്കോട്, മലപ്പുറം ജില്ലകളിലായി എല്ലാവർഷാവും അറുപതിലധികം കാവുകളിൽ ഈസമിതി തിറയാട്ടം നടത്തിവരുന്നു. അച്ഛൻ മൂർക്കനാട്ടു വേലായുധൻ വൈദ്യ൪ പൈതൃകമായി കേട്ടിയാടീരുന്ന “ചെട്ടിമൂ൪ത്തി” എന്ന കോലം(മാളിൽ കാവ്‌, രാമനട്ടുകര) കഴിഞ്ഞ 37 വര്ഷ൪ങ്ങളായി മുടങ്ങാതെ പീതാംബരൻ കെട്ടിയാടിവരുന്നു.ദേശീയ അന്തർദേശീയ വേദികളിൽ തിറയാട്ടം അവതരിപ്പിച്ചിട്ടുണ്ട്.

മൂർക്കനാട് പീതാംബരന്റെ "തിറയാട്ടം" എന്ന പുസ്തകം കേരള ഭാഷാ ഇൻസ്റ്റിറ്റ്യൂട്ട് 2017 ൽ പ്രസിദ്ധീകരിച്ചു.


</doc>
<doc id="361229" url="https://ml.wikipedia.org/wiki?curid=361229" title="അധ്യാപനത്തിൽ പുതുതായി യോഗ്യതനേടിയവർ">
അധ്യാപനത്തിൽ പുതുതായി യോഗ്യതനേടിയവർ

ഇംഗ്ലണ്ടിൽ പുതുതായി അധ്യാപന യോഗ്യത നേടിയവരെ NQT (Newly qualified teacher) എന്നാണ് അറിയപ്പെടുന്നത്. അധ്യാപന യോഗ്യത നേടിയിട്ടുണ്ടെങ്കിലും പന്ത്രണ്ട് മാസത്തോളം നീണ്ടു നിൽക്കുന്ന കോഴ്സ് പൂർത്തിയാക്കത്തവരാണ്. സർക്കാറിന്റെ സ്കൂളുകളിൽ സ്ഥിരമായി ജോലി ചെയ്യാൻ ഈ കൊഴ്സ് ചെയ്തവർക്ക് സാധിക്കില്ല.


</doc>
<doc id="361236" url="https://ml.wikipedia.org/wiki?curid=361236" title="ജോർജ്ജിയൻ ഐബീരിയ">
ജോർജ്ജിയൻ ഐബീരിയ

ക്ലാസിക്കൽ കാലഘട്ടത്തിലെ ജോർജ്ജിയൻ നാട്ടുരാജ്യമായിരുന്നു ഐബീരീയ - (കിങ്ഡം ഓഫ് ഐബീരിയ).

</doc>
<doc id="361244" url="https://ml.wikipedia.org/wiki?curid=361244" title="ജവഹർ കോളനി">
ജവഹർ കോളനി

തിരുവനന്തപുരം ജില്ലയിലെ നെടുമങ്ങാട് താലൂക്കിൽ പെരിങ്ങമ്മല ഗ്രാമ പഞ്ചായത്തിന്റെയും പാങ്ങോട് ഗ്രാമ പഞ്ചായത്തിന്റെയും ഭാഗമായി വരുന്ന ഒരു ഗ്രാമമാണ് ജവഹർ കോളനി. തിരുവനന്തപുരത്ത് ആരംഭിച്ച് കൊല്ലം തിരുമംഗലം ദേശീയപാതയിൽ അവസാനിക്കുന്ന സംസ്ഥാനപാത 2 ജവഹർ കോളനി വഴി കടന്നുപോകുന്നു.




</doc>
<doc id="361249" url="https://ml.wikipedia.org/wiki?curid=361249" title="നീലപ്പുള്ളി മുള്ളൻതിരണ്ടി">
നീലപ്പുള്ളി മുള്ളൻതിരണ്ടി

കടൽ വാസിയായ ഒരു മൽസ്യമാണ് നീലപ്പുള്ളി മുള്ളൻതിരണ്ടി അഥവാ Bluespoted Stingray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.

Dasyatidae കുടുംബത്തിൽ പെട്ട മൽസ്യമാണ് ഇവ. പൊതുവെ തിരണ്ടികൾ എന്നാണ് ഇവ അറിയപ്പെടുന്നത് .



</doc>
<doc id="361254" url="https://ml.wikipedia.org/wiki?curid=361254" title="കെ. രാമചന്ദ്രൻ">
കെ. രാമചന്ദ്രൻ

കണ്ണൂർ ജില്ലയിലെ പയ്യന്നൂർ സ്വദേശിയായ കെ. രാമചന്ദ്രൻ പരിസ്ഥിതി, മനുഷ്യാവകാശം, ജനകീയാരോഗ്യം, ബദൽ വികസനം തുടങ്ങിയ വിഷയങ്ങളിൽ ഇംഗ്ളീഷിലും മലയാളത്തിലും തുടർച്ചയായ ലേഖനങ്ങൾ ആനുകാലികങ്ങളിൽ എഴുതിക്കൊണ്ടിരിക്കുന്നു. ആണവനിലയങ്ങൾക്കും പരിസ്ഥിതിവിനാശം വിതയ്ക്കുന്ന വികസന പദ്ധതികൾക്കുമെതിരെ കഴിഞ്ഞ മൂന്ന് ദശകങ്ങളിലേറെയായി കേരളത്തിൽ നടന്ന ഒട്ടുമിക്ക സമരങ്ങളിലും പ്രചരണ പരിപാടികളിലും സജീവമായിരുന്നു. ദീർഘകാലം ഇത്തരം പ്രവർത്തനങ്ങൾക്ക് നേതൃത്വം നൽകിയ പയ്യന്നൂരിലെ പബ്ളിക് ഹെൽത്ത് ഫോറത്തിന്റെ പ്രസിഡണ്ടായിരുന്നു. കേരളത്തിലെ ആദ്യകാല ചലച്ചിത്ര സൊസൈറ്റികളിലൊന്നായ സർഗ ഫിലിം സൊസൈറ്റിയുടെ സ്ഥാപകരിലൊരാളായിരുന്നു. ലോകക്ളാസിക് സിനിമകൾക്ക് മലയാളത്തിൽ സബ്ടൈറ്റിൽ നൽകുന്ന പ്രവർത്തനങ്ങൾക്ക് നേതൃത്വം നൽകുന്നു. കുപ്ളേരി രാമചന്ദ്രൻസ് ബ്ളോഗ് എന്ന പേരിൽ ബ്ളോഗുകളെഴുതി വരുന്നു.
ഭാര്യ:സീതാലക്ഷ്മി, മക്കൾ: നന്ദലാൽ, മീര, നിള

കേരള സർവകലാശാലയിൽ നിന്നും ഇംഗ്ളീഷ് ഭാഷയിലും സാഹിത്യത്തിലും മാസ്റ്റർ ബിരുദം
പരിസ്ഥിതി വിജ്ഞാനത്തിൽ പോസ്റ്റ് ഗ്രാജുവേറ്റ് ഡിപ്ളോമ

ഇവാൻ ഇല്ലിച്ചിന്റെ 'ലിമിറ്റ്സ് ടു മെഡിസിൻ', 'വൈദ്യശാസ്ത്രത്തിന് അതിർവരമ്പുകൾ' എന്ന പേരിൽ മലയാളത്തിൽ പരിഭാഷപ്പെടുത്തി പ്രസിദ്ധീകരിക്കുന്നതിൽ നിർണ്ണായക പങ്കുവഹിച്ചു. 'മാലിന്യ സംസ്കരണം-ഖരമാലിന്യങ്ങൾ: പ്രശ്നങ്ങളും പരിഹാരങ്ങളും', 'ഊർജ്ജം, കൃഷി, വെള്ളം' എന്നീ പുസ്തകങ്ങളുടെ കർത്താക്കളിൽ ഒരാളാണ്. 2013 ൽ കേരളീയം പുസ്തകശാലയ്ക്കു വേണ്ടി ഫ്രഞ്ച് പരിസ്ഥിതി ദാർശനികനായ ആന്ദ്രെ ഗോർസിന്റെ <nowiki>'ഇക്കേളജി ആസ് പൊളിറ്റിക്സ്' എന്ന പുസ്തകം 'ഇക്കോളജി രാഷ്ട്രീയം തന്നെ' എന്ന പേരിൽ മലയാളത്തിലേക്ക് വിവർത്തനം ചെയ്തു. ആരോഗ്യം, പരിസ്ഥിതി, വികസനം, അണുശക്തി, മനുഷ്യാവകാശം എന്നീ വിഷയങ്ങളിലെ ഇദ്ദേഹത്തിന്റെ തിരഞ്ഞെടുത്ത ലേഖനങ്ങളുടെ സമാഹാരം "</nowiki>വിസമ്മതത്തിന്റെ കാതൽ" എന്ന പേരിൽ തൃശ്ശൂരിലെ ട്രാൻസിഷൻസ് സ്റ്റഡീസ് പബ്ളിക്കേഷൻസ് 2018 ൽ പുറത്തിറക്കി. 
http://www.keraleeyammasika.com/media/2014/03/101-103-Eniyum-Anu-Shakthiyo-August-2010.pdf
http://www.keraleeyammasika.com/media/2015/08/vadhashiksha-nirthalakkuka.pdf
http://www.keraleeyammasika.com/media/2016/09/thettu-pattiyathu-aarkku-kodathikko-vikasana-vidagdharkko.pdf

</doc>
<doc id="361258" url="https://ml.wikipedia.org/wiki?curid=361258" title="മുള്ളിക്കുളങ്ങര ദേവി ക്ഷേത്രം">
മുള്ളിക്കുളങ്ങര ദേവി ക്ഷേത്രം

കേരളത്തിലെ ആലപ്പുഴ ജില്ലയിലെ മാവേലിക്കര താലൂക്കിൽ തെക്കേക്കരയിലെ മുള്ളിക്കുളങ്ങരയിൽ സ്ഥിതിചെയ്യുന്ന ഒരു ക്ഷേത്രമാണ് മുള്ളിക്കുളങ്ങര ദേവി ക്ഷേത്രം. ഇവിടത്തെ പ്രതിഷ്ഠ ശ്രീ ഭദ്രകാളിയാണ്. മുള്ളികുളങ്ങര ഉൾപ്പെടുന്ന മാവേലിക്കര താലൂക്ക്, കാർത്തികപ്പള്ളി താലൂക്ക് എന്നിവ ഉൾപ്പെടുന്ന പ്രദേശം പൊതുവെ ഓണാട്ടുകര എന്ന പേരിൽ അറിയപ്പെടുന്നു. മാവേലിക്കരയ്ക്കു പടിഞ്ഞാറായി 3 കി.മീ. മാറിയും കായംകുളത്ത് നിന്ന് 9 കി.മീ മാറിയും ക്ഷേത്രം സ്ഥിതി ചെയ്യുന്നു. വിവിധ കരകൾ ഉൾപ്പെട്ടതാണ്ഈ ക്ഷേത്രം. ക്ഷേത്രം സ്ഥിതി ചെയ്യുന്നതും മൂലസ്ഥാനമായ ആൽത്തറമൂട് ഉൾപ്പെടുന്ന പോനകമാണ് ഒന്നാം കര, കാര്യക്കാരുടെ കളത്തട്ട്, പല്ലാരിമംഗലം(തെക്ക്, വടക്ക്, ഇടഭാഗം), ഉമ്പർനാട്, കൈലാസനാഥ, തുടങ്ങിയ വിവിധ പ്രധാന കരകളാണ് ക്ഷേത്രത്തിലുള്ളത്.

ചെട്ടികുളങ്ങര ദേവിയുടെ ജ്യേഷ്ഠത്തിയാണ് മുള്ളിക്കുളങ്ങര 'അമ്മ എന്നാണ് വിശ്വാസം.
പുരാതനകാലത്ത് ചെട്ടികുളങ്ങരയിൽ നിന്ന് മുള്ളിക്കുലങ്ങരയിലെത്തിയ ഒരു കൂട്ടർ അവിടെ കെട്ടുകാഴ്ച ഒരുക്കി. അന്ന് മുതല് മുള്ളിക്കുലങ്ങരയിൽ കെട്ടുകാഴ്ച ഒരു പതിവായി.എന്നാൽ എന്തോ കാരണത്താൽ ഒരിക്കൽ അത് മുടങ്ങി.അതിന് കാരണം ചെട്ടികുളങ്ങര ദേവിയാണെന്ന് മുള്ളിക്കുകങ്ങരയമ്മ വിശ്വസിക്കുകയും ദേവിയോട് പിണങ്ങുകയും ചെയ്തു.പറയെടുപ്പ്‌ വേളയിൽ ഒരുദിനം സഹോദരിയായ മുള്ളിക്കുലങ്ങര അമ്മയെ കാണാൻ പോകുന്ന പതിവ് ചെട്ടികുളങ്ങര അമ്മയ്ക് ഉണ്ടായിരുന്നു.എന്നാൽ അത്തവണ ചെന്നപ്പോൾ സഹോദരി സ്വീകരിച്ചില്ല.അതിൽ പ്രതിഷേധിച്ച് ചെട്ടികുളങ്ങര അമ്മ പിന്നീട് അങ്ങോട്ട് എഴുന്നല്ലിയില്ല.ഇതിന് ശേഷം ആ നാട്ടിൽ വസൂരി പടർന്നു പിടിച്ചു.ഇതിന് കാർണം ചെട്ടികുളങ്ങര അമ്മയുടെ കോപമാണെന്ന് മനസ്സിലാക്കിയ മുള്ളിക്കുളങ്ങര വാസികൾ അമ്മയോട് പിണക്കം മാറ്റാൻ അപേക്ഷിച്ചു. ഇതേ തുടർന്ന് .അടുത്ത വർഷം മുതൽ ളാഹ മുക്കിൽ അമ്മയ്ക്ക് അമ്പിളി നൽകി തുടങ്ങി.പിണക്കം മാറ്റിയ സഹോദരിമാർ സന്തോഷത്തോടെ ആലിംഗനം ചെയ്തു.അങ്ങനെയാണ് ളാഹ മുക്കിലെ അൻപൊലി തുടങ്ങിയതെന്ന് പറയപ്പെടുന്നു.

മുമീനഭരണി മഹോത്സവമാണ് പ്രധാന ഉത്സവം. 

ഈ ക്ഷേത്രത്തിൽ നടത്തിവരുന്ന നൂറ്റണ്ടുകളുടെ പാരമ്പര്യമുള്ള ഒരു ഉൽസവമാണ്‌ മീനമാസത്തിലെ അശ്വതി. മേട ഭരണിയോടനുബന്ധിച്ചുള്ള കുരുതിയും വൃശ്ചിക ചിറപ്പും ഇവിടെ ആഘോഷിക്കുന്നു.രക്ത പുഷ്പാഞ്ജലി,പന്തീരാഴി,കുരുതി,കളമെഴുത്തും പാട്ടും എന്നിവ ദേവിയുടെ ഇഷ്ട വഴിപാടുകളാണ്.

മീനഭരണി ഉത്സവ ദിവസം ഉച്ചകഴിഞ്ഞ് കെട്ടുകാഴ്ച ഉത്സവം നടക്കുന്നു. ക്ഷേത്രത്തിനു ചുറ്റും ഉള്ള കരകളുടെ പങ്കാളിത്തത്തോടെ ആണ് കെട്ടുകഴ്ച നടക്കുന്നത്. ഭീമാകാരമായ അലങ്കരിച്ച എടുപ്പുകുതിരകളും രഥങ്ങളും തുടങ്ങിയ ഇതിഹാസ കഥാപാത്രങ്ങളുടെ രൂപങ്ങളും ഘോഷയാത്രയായി ക്ഷേത്രത്തിനു കിഴക്കുവശത്തായി അണിനിരക്കും. രാത്രി സമയത്ത് ദേവിയുടെ രൂപം ജീവതയിൽ ഓരോ കെട്ടുകാഴ്ചയും സന്ദർശിച്ച് ദേവി എല്ലാ കരകളിലും പ്രസാദിച്ചിരിക്കുന്നു എന്ന് ഉറപ്പുവരുത്തുന്നു.

നാലുചക്രങ്ങളിൽ ഉറപ്പിക്കുന്ന അടിച്ചട്ടത്തിന്റെ മുകളിലാണ് ഓരോതട്ടുകളും പണിതുറപ്പിക്കുക. സമചതുരാകൃതിയിൽ ഒരേ വലിപ്പത്തിൽ മേൽക്കൂടാരം വരെ പോകുന്നതാണ് കുതിരയുടെ ഘടന. അടികൂടാരം ഇടക്കൂടാരം മേൽക്കൂടാരം എന്ന മൂന്നു ഭാഗങ്ങൾ കുതിരയ്ക്കുണ്ട്. ഇടക്കൂടാരത്തിനും അടിക്കൂടാരത്തിനും ഇടയിലുള്ള സ്ഥലത്താണ് നെറ്റിപ്പട്ടവും തിടമ്പും ദാരുശില്പങ്ങളും ഒരുക്കുക. പിരമിഡ് ആകൃതിയും നീണ്ട നാമ്പും കൂടിയതാണ് മേൽക്കൂടാരം. അടിത്തട്ടിനുമുകിലോട്ടുള്ള തട്ടുകൾ നിലത്തുവെച്ച് പണിക്കൂറ തീർത്ത് കപ്പിയും കയറും ഉപയോഗിച്ച് ഉയർത്തി ഒന്നിനുമുകളിലൊന്നായി ചട്ടത്തിൽ ഉറപ്പിക്കുന്നു. വെള്ളത്തുണിയും തൊങ്ങലുകളും വർണ്ണക്കടലാസുകളുമാണ് അലങ്കാരപ്പണിക്ക് ഉപയോഗിക്കുന്നത്.തേരിനെക്കാൾ വർണ്ണവൈവിധ്യം കുതിരയ്ക്കുണ്ടായിരിക്കും.
ഉത്സവത്തോടനുബന്ധിച്ച് നടക്കുന്ന അൻപൊലി പ്രസിദ്ധമാണ്.


</doc>
<doc id="361282" url="https://ml.wikipedia.org/wiki?curid=361282" title="അർധ് സത്യ">
അർധ് സത്യ

ഗോവിന്ദ് നിഹലാനി എന്ന ഇന്ത്യൻ സംവിധായകന്റെ പ്രശസ്തമായ സിനിമയാണ് അർധ് സത്യ. 1983 നിഹലാനി സംവിധാനം ചെയ്ത ഈ സിനിമയുടെ തിരക്കഥ രചിച്ചത് വിജയ് തെണ്ടുൽക്കർ എന്ന മറാഠി നാടകകൃത്ത് ആയിരുന്നു. എസ്. ഡി പവാൽക്കറുടെ സൂര്യ എന്ന ചെറുകഥയെ അടിസ്ഥാനപ്പെടുത്തിയാണ് തെണ്ടുൽക്കർ ഈ തിരക്കഥ തയ്യാറാക്കിയത്. ഗോവിന്ദ് നിഹലാനിയുടെ രണ്ടാമത്തെ സിനിമയായിരുന്നു ഇത്. ആദ്യ സിനിമയായ ആക്രോശ് (1980) പ്രശസ്തമാണ്. 

ഈ അതിപ്രശസ്തമായ പൊലീസ് സിനിമയിൽ പ്രധാന കഥാപാത്രമായ പൊലീസ്കാരനായി ഓം പുരി ആണ് അഭിനയിക്കുന്നത്. നായകൻ, തന്റെ ചുറ്റുപാടുമുള്ള പൈശാചികതയോടും തന്റെ സ്വന്തം ചപലതകളോടും സമരം ചെയ്യുന്നു. ഈ സിനിമയിൽ ഓം പുരിക്കൊപ്പം, അമ്രീഷ് പുരി, സ്മിതാ പാട്ടീൽ, നാസീറുദ്ദീൻ ഷാ, സദാശിവ് അമ്രപുർക്കർ തുടങ്ങിയവരും അഭിനയിക്കുന്നു. മറാത്തി കവിയായ ദിലീപ് ചിത്രെയുടെ തീം കവിതയും ഈ ചിത്രത്തിലുണ്ട്. ഇത് ഒരു മറാത്തി നാടകമായിരുന്നു. The title of the film came from a poem written by Dilip Chitre. ദിലീപ് ചിത്രെ രചിച്ച ഒരു കവിതയുടെ തലക്കെട്ടിൽനിന്നാണ് ഈ ചിത്രത്തിന്റെ പേരു വന്നത്. 
അർധ് സത്യ അനേകം പുരസ്കാരങ്ങൾ നേടിയിട്ടുണ്ട്. ഇന്ത്യൻ ചലച്ചിത്രലോകത്തെ ഒരു നാഷികക്കല്ലായ സിനിമയായി ഈ ചിത്രം മാറി. ഇന്ത്യയിൽ നിർമ്മിക്കപ്പെട്ട പൊലീസ് സംബന്ധമായ ഏറ്റവും നല്ല സിനിമയായി ഈ സിനിമയെ കരുതിവരുന്നു. 1984ൽ അർധ് സത്യയുടെ തുടർച്ചയായ സിനിമയായ "പാർട്ടി" ഇറങ്ങി.


</doc>
<doc id="361283" url="https://ml.wikipedia.org/wiki?curid=361283" title="ആക്രോശ് (1980ലെ ചിത്രം)">
ആക്രോശ് (1980ലെ ചിത്രം)

ആക്രോശ് പ്രശസ്ത ഇന്ത്യൻ സംവിധായകനായ ഗോവിന്ദ് നിഹലാനി സംവിധാനം ചെയ്ത ആദ്യ ചിത്രമാണ്. വിജയ് തെണ്ടുൽക്കർ ആണ് ഈ സിനിമയുടെ തിരക്കഥ രചിച്ചത്. 

</doc>
<doc id="361285" url="https://ml.wikipedia.org/wiki?curid=361285" title="അപരാജിത ദത്ത">
അപരാജിത ദത്ത

ഇന്ത്യയിലെ ഒരു വന്യജീവി ജീവശാസ്ത്രജ്ഞയാണ് അപരാജിത ദത്ത. നിലവിൽ മൈസൂർ നേച്ചർ കൺസർവേഷൻ ഫൗണ്ടേഷനിൽ ശാസ്ത്രജ്ഞ. ദേശീയ കടുവാ സംരക്ഷണ അതോറിട്ടി അംഗം. വേഴാമ്പലുകളുടെ സംരക്ഷണ പ്രവർത്തനങ്ങൾക്ക് ഗ്രീൻ ഓസ്‌കാർ എന്നറിയപ്പെടുന്ന വിറ്റ്ലി പുരസ്ക്കാരം ലഭിച്ചിട്ടുണ്ട്. നിരവധി ഗവേഷണ പ്രബന്ധങ്ങൾ രചിച്ചിട്ടുണ്ട് 
പചിമ ബംഗാളിലെ കൊൽക്കത്തയിൽ ജനനം (1970).



</doc>
<doc id="361286" url="https://ml.wikipedia.org/wiki?curid=361286" title="തമസ് (ചലച്ചിത്രം)">
തമസ് (ചലച്ചിത്രം)

തമസ് (അർത്ഥം: ഇരുട്ട്) 1988 കാലത്ത് ഗോവിന്ദ് നിഹലാനി രചിച്ച്, സംവിധാനം നിർവ്വഹിച്ച ടെലിഫിലിം ആണ്. ഭിഷം സാഹ്നിയുടെ ഇതേ പേരിലുള്ള നോവലിനെ ആധാരമാക്കിയാണിത് രചിച്ചിട്ടുള്ളത്. 1974ലെ സാഹിത്യ അക്കാഡമി പുരസ്കാരം നേടിയ നോവൽ ആണ്. ഇന്ത്യാവിഭജനസമയത്തെ വർഗ്ഗീയലഹളാബാധിതമായ പാകിസ്താനിലെ കഥയാണിത്. ആ സമയത്ത് പാകിസ്താനിലെ പ്രവാസികളായി കഴിയേണ്ടിവന്ന സിക്ക്, ഹിന്ദു കുടുംബങ്ങളുടെ വസ്ഥയാണ് പ്രതിപാദ്യം. ആദ്യം ഇത് ഇന്ത്യയുടെ ദേശീയചാനൽ ആയ ദൂരദർശനിൽ ഒരു മിനി സീരിയൽ ആയി കാണിച്ച തമസ് പിന്നീട് നാലു മണിക്കൂർ ദൈർഘ്യമുള്ള ചലച്ചിത്രമായി രൂപപ്പെടുത്തി. മുപ്പത്തഞ്ചാമത് ദേശീയ ചലച്ചിത്ര പുരസ്കാരങ്ങളിൽ ഈ ചിത്രം ദേശീയോദ്‌ഗ്രഥനത്തിനുള്ള ഏറ്റവും നല്ല ചിത്രത്തിനുള്ള നർഗ്ഗീസ്ദത്ത് അവാർഡ് ഉൾപ്പെടെ 3 പുരസ്കാരങ്ങൾ നേടി. 2013 ആഗസ്റ്റിൽ ഹിസ്റ്ററി ടിവി18ൽ സീരിയൽ ആയി കാണിച്ചു.



</doc>
<doc id="361289" url="https://ml.wikipedia.org/wiki?curid=361289" title="വിശ്വചരിത്രാവലോകം">
വിശ്വചരിത്രാവലോകം

ഇന്ത്യയുടെ പ്രഥമ പ്രധാന മന്ത്രിയും സ്വാതന്ത്രസമരസേനാനിയുമായിരുന്ന പണ്ഡിറ്റ്‌ ജവഹർലാൽ നെഹ്‌റു 1930-33 കാലഘട്ടത്തിൽ ജയിലിൽ വെച്ച് മകൾ ഇന്ദിരാ ഗാന്ധിക്ക് പത്തു വയസ്സുള്ളപ്പോൾ അയച്ച 196-ഓളം കത്തുകളുടെ സമാഹാരമാണ് വിശ്വചരിത്രാവലോകം എന്ന നാമത്തിൽ പ്രസിദ്ധീകരിക്കുന്നത്. 1928 ൽ നെഹ്‌റു ലോകച്ചരിത്രത്തെയും സംസ്കാരങ്ങളെയും കുറിച്ച് ഇന്ദിരയ്ക്ക് അയച്ച മുപ്പതു കത്തുകൾ "ഒരച്ഛൻ മകൾക്കയച്ച" "കത്തുകൾ" എന്ന പേരിൽ പ്രസിദ്ധീകരിച്ചിരുന്നു. അതിനു ലഭിച്ച മികച്ച പ്രതികരണമാണ് എല്ലാ കത്തുകളും പ്രസിദ്ധീകരിക്കാൻ പ്രചോദനമായതെന്ന് പുസ്തകത്തിന്റെ ആമുഖത്തിൽ നെഹ്‌റു പ്രസ്താവിച്ചിട്ടുണ്ട്. ലോകത്തെയും ലോകച്ചരിത്രത്തെയും മകൾക്ക് പരിചിതമാക്കുക എന്ന ഉദ്ദേശ്യത്തോടെയാണ് അദ്ദേഹം കത്തുകളെഴുതിയത്‌. 
6000 ബി.സി. മുതൽ ഗ്രന്ഥരചനാകാലം വരെയുള്ള മാനവരാശിയുടെ ചരിത്രത്തെ സർവ്വദിഗ്‌ദർശകമായി അവതരിപ്പിക്കുന്ന ഗ്രന്ഥമാണ് വിശ്വചരിത്രാവലോകം. ആകെ 196 അധ്യായങ്ങളായിട്ടാണ് ഈ ഗ്രന്ഥം രചിച്ചിരിക്കുന്നത്. ഇന്ദിരയ്ക്കയച്ച ഓരോ കത്തും ഓരോ അധ്യായവും ഓരോ യുഗത്തെപറ്റി പ്രതിപാദിക്കുന്നതുമാണ്. ആദ്യത്തെ കത്തുകളിൽ മറ്റു മാതാപിതാക്കൾ മക്കൾക്ക്‌ നൽകുന്നപോലെ ഭൌതികമായ സമ്മാനങ്ങൾ മകൾക്ക് നൽകാൻ കഴിയാത്തതിൽ അദ്ദേഹം ഖേദം പ്രകടിപ്പിക്കുന്നുണ്ട്. പകരമായി തനിക്കു കൈമുതലായുള്ള അറിവും വിദ്യയും തന്റെ ഹൃദയത്തിൽ നിന്നുള്ള വാക്കുകളുമായി കോർത്തിണക്കിയുള്ള സമ്മാനം മകൾക്കു നൽകാമെന്ന് വാക്കുകൊടുക്കുന്നു. എല്ലാ സാമ്രാജ്യങ്ങളെക്കുറിച്ചും സംസ്കാരങ്ങളെക്കുറിച്ചും വിശദമായി പരാമർശിക്കുന്ന ഈ പുസ്തകത്തിൽ പല സംഭവങ്ങളെയും ഹാസ്യാത്മകമായി വർണ്ണിക്കുകയും നിത്യ ജീവിത സംഭവങ്ങളോട് ഉപമിക്കുകയും ചെയ്തിട്ടുണ്ട്.

യൂറോപ്യൻ കോണിൽ നിന്നല്ലാതെയുള്ള ആധുനിക ലോകത്തിലെ ആദ്യ ചരിത്ര അവലോകനമായി ഈ കൃതിയെ കണക്കാക്കാം. പതിനാറാം നൂറ്റാണ്ട് മുതലുള്ള ചരിത്രത്തിലെ യൂറോപ്യൻ ആധിപത്യം പരിഗണിച്ചും എന്നാൽ അതേ കാലഘട്ടത്തിലെ ഏഷ്യൻ സാമ്രാജ്യങ്ങളായ മോങ്കോളിനെയും മുഗളിനെയും ഉയർത്തിക്കാട്ടിയാണ് ഈ കൃതി മുന്നോട്ട് കൊണ്ട് പോകുന്നത്. ചെങ്കിസ് ഖാനെ ലോകചരിത്രത്തിലെ ഏറ്റവും ശക്തനായ പടത്തലവനായും നേതാവായും അദ്ദേഹം കാണുന്നു. ഭാരതത്തിലെ ഒന്നാം സ്വാതന്ത്രസമരത്തെക്കുറിച്ചും ശിപായി ലഹളയെക്കുറിച്ചും സാർ ചക്രവർത്തിമാരെക്കുറിച്ചും ലെനിനെക്കുറിച്ചും മഹാത്മാ ഗാന്ധിയെക്കുറിച്ചുമെല്ലാം അദ്ദേഹം പരാമർശിച്ചിട്ടുണ്ട്.

ജയിലിലായിരുന്നതുകൊണ്ട് അവലംബത്തിനായി ആവശ്യത്തിന് പുസ്തകമൊന്നും അദ്ദേഹത്തിന് ലഭിച്ചിരുന്നില്ല. അതുകൊണ്ടുതന്നെ വായിച്ച പുസ്തകങ്ങളെക്കുറിച്ചെഴുതിയ കുറിപ്പുകളാണ് അദ്ദേഹം അവലംബമായി ഉപയോഗിച്ചത്. തനിക്കു സഹായകരമായ പുസ്തകങ്ങളിൽ എച്ച്.ജി. വെൽസ് രചിച്ച ഔട്ട്‌ലൈൻ ഓഫ് ദി ഹിസ്റ്ററിയെപറ്റി ആമുഖത്തിൽ പ്രത്യേകം പറയുന്നു.


</doc>
<doc id="361296" url="https://ml.wikipedia.org/wiki?curid=361296" title="തണ്ണീലാമൃത്">
തണ്ണീലാമൃത്

തണ്ണീലാമൃത് എന്നാൽ സാധാരണ സുബ്രഹ്മണ്യ കോവിലുമായി ബന്ധപെട്ടു നടക്കുന്ന പ്രധാന ഉത്സവങ്ങളിൽ ഒന്നാണ് . ആണ്ടിയൂട്ട് എന്നറിയപ്പെടുന്ന ഉത്സവത്തിന്റെ പ്രധാന ചടങ്ങാണ് ഇത് .ആണ്ടികൾക്കുകൊടുക്കുന്ന ഊട്ട്, അതായത് പണ്ടാരങ്ങൾക്കു നൽകുന്ന സദ്യ .പണ്ടാരം എന്നാൽ സുബ്രഹ്മണ്യന്റെ ഭക്തൻ

</doc>
<doc id="361300" url="https://ml.wikipedia.org/wiki?curid=361300" title="ഏറ്റവും കൂടുതൽ പേർ കണ്ട അഭിമുഖങ്ങളുടെ പട്ടിക">
ഏറ്റവും കൂടുതൽ പേർ കണ്ട അഭിമുഖങ്ങളുടെ പട്ടിക

ഇത് ഏറ്റവും കൂടുതൽ പേർ ടെലിവിഷനിൽ കണ്ട അഭിമുഖങ്ങളുടെ പട്ടിക ആണ്

ഫെബ്രുവരി 10, 1993 നു ഓപ്ര വിൻഫ്രി മൈക്കൽ ജാക്സണുമായി നടത്തിയ അഭിമുഖമാണ് ഏറ്റവും കൂടുതൽ ആളുകൾ കണ്ട അഭിമുഖം.വളരെ സ്വകാര്യമായ ജീവിത നയിച്ചിരുന്ന ജാക്സൺ 14 വർഷത്തോളമായി അഭിമുഖം നൽകിയിരുന്നില്ല.ഈ അഭിമുഖം ജാക്സന്റെ വസതിയായ നെവർലാന്റ് റാഞ്ചിൽ വെച്ചാണ് നടന്നത്.ഇത് ലോകമെമ്പാടുമായി ഒമ്പത് കോടി ജനങ്ങളാണ് വീക്ഷിച്ചത്.


</doc>
<doc id="361309" url="https://ml.wikipedia.org/wiki?curid=361309" title="അമ്പലക്കുളം">
അമ്പലക്കുളം

ക്ഷേത്രങ്ങളോട് അനുബന്ധിച്ചുള്ള ജലസംഭരണികളാണ് അമ്പലക്കുളം. കാവുകളിലും ഇത്തരം കുളങ്ങൾ കാണപ്പെടുന്നു.
പ്രാചീനകാലം മുതൽക്കുതന്നെ അമ്പലക്കുളങ്ങൾ നിലനിന്നിരുന്നതായി ഐതിഹ്യങ്ങളിൽ കാണാം. നൂറ്റാണ്ടുകൾക്ക് മുൻപ് സ്ഥാപിതമായ എല്ലാ ക്ഷേത്രങ്ങൾക്കും വളരെ വിശാലമായ കുളങ്ങളുള്ളതായി കാണാം.
വാസ്തുശാസ്ത്രപ്രകാരമാണ് ഇവയുടെ നിർമ്മിതി. അമ്പലക്കുളത്തിനു ചുറ്റും കൽപ്പടവുകളുള്ള ധാരാളം കടവുകൾ, സ്ത്രീകൾക്കും പുരുഷൻമാർക്കും വെവ്വേറെ കുളിപ്പുരകൾ. മലിനജലം ഒഴുകിവീഴാതിരിക്കുന്നതിനുള്ള സംരക്ഷണഭിത്തി തുടങ്ങിയവ പൊതുവായി കാണപ്പെടുന്നു.
ഒരു നാടിന്റെ കാർഷിക സംസ്കൃതിയിൽ അമ്പലക്കുളങ്ങൾക്ക് വലിയ സ്ഥാനമുണ്ട്. ഇത്തരം കുളങ്ങൾക്ക് സമീപമുള്ള മറ്റ് ജലസ്രോതസ്സുകളിൽ നിന്നും കൃഷിക്കാവശ്യമായ ജലം സമൃദ്ധമായി ലഭിക്കുന്നു. 


</doc>
<doc id="361316" url="https://ml.wikipedia.org/wiki?curid=361316" title="ടി.ആർ. ശങ്കർ രാമൻ">
ടി.ആർ. ശങ്കർ രാമൻ

ഇന്ത്യക്കാരനായ ഒരു വന്യജീവി ജീവശാസ്ത്രജ്ഞനും, ശാസ്ത്ര ലേഖകനും, കോളമെഴുത്തുകാരനും, ബ്ലോഗേഴുത്തുകാരനുമാണ് ടി. ആർ. ഷങ്കർ രാമൻ (ശ്രീധർ). മൈസൂർ ആസ്ഥാനമായി പ്രവർത്തിക്കുന്ന നേച്ചർ കൺസർവേഷൻ ഫൗണ്ടേഷനിൽ ശാസ്ത്രജ്ഞൻ. ഇന്ത്യയുടെ വിവിധ ഭാഗങ്ങളിൽ കാണപ്പെടുന്ന മാനുകൾ, ആന, മറ്റു സസ്തനികൾ, പക്ഷികൾ, വിവിധയിനം മരങ്ങൾ എന്നിവയെക്കുറിച്ച് പഠനം നടത്തി നിരവധി ഗവേഷണ പ്രബന്ധങ്ങൾ രചിച്ചിട്ടുണ്ട്. ദേശീയ വന്യജീവി ബോർഡിൽ നേച്ചർ കൺസർവേഷൻ ഫൗണ്ടേഷന്റെ പ്രധിനിധി. 

തമിഴ്നാട്ടിലെ ചെന്നൈയിൽ ജനനം. ചെന്നൈ ലയോള കോളജ്; വൈൽഡ് ലൈഫ് ഇൻസ്റ്റിറ്റ്യൂട്ട് ഓഫ് ഇന്ത്യ, ഡറാഡൂൺ; ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസ്, ബാംഗ്ലൂർ എന്നിവിടങ്ങളിൽ പഠനം.



</doc>
<doc id="361317" url="https://ml.wikipedia.org/wiki?curid=361317" title="അനിതാ ഷെയ്ക്ക്">
അനിതാ ഷെയ്ക്ക്

ദക്ഷിണേന്ത്യയിലെ ഒരുസൂഫിഗായികയാണ് മലയാളിയായ അനിതാ ഷെയ്ക്ക്. തമിഴ്, കന്നട, തെലുങ്ക്, ഒറിയ, പഞ്ചാബി ഭാഷകളിലായി നിരവധി ചലച്ചിത്രഗാനങ്ങളും സൂഫിഗീതങ്ങളും പാടിയിട്ടുണ്ട്. സൂഫി കവിതകൾക്കൊപ്പം മീരാഭജനും ഗസലും ഖവ്വാലിയും വേദിയിൽ അവതരിപ്പിക്കുന്നു. 

തിരുവിതാംകൂർ രാജാക്കൻമാരുടെ അംഗരക്ഷകരായി നൂറ്റാണ്ടുകൾക്കുമുമ്പ് ഹൈദരാബാദിൽനിന്നും എത്തിയ പത്താൻ പരമ്പരയിലുള്ളതാണ് കുടുംബം. മ്യൂസിക്ക്‌ ടീച്ചറും ആകാശവാണിയിൽ ഗ്രേഡഡ് ആർട്ടിസ്റ്റുമായിരുന്ന അമ്മ സിറാജുന്നിസ ബീഗമാണ് ആദ്യഗുരു. അമ്മയ്ക്കു പുറമെ എം.ജി. രാധാകൃഷ്ണൻ, ഡോ. ഓമനക്കുട്ടി, പെരുമ്പാവൂർ ജി. രവീന്ദ്രനാഥ്, പി.ആർ. കുമാരകേരളവർമ, ഗുരു ഉസ്താദ് ദേവ് ദിൻദാർജി തുടങ്ങിയവരായിരുന്നു ഗുരുക്കൻമാർ. 2011-ൽ ഐ.പി.എൽ. കേരള ക്രിക്കറ്റ് ടീമായ കൊച്ചിൻ ടസ്‌ക്കേഴ്‌സിനു വേണ്ടി അനിത രചനയും സംഗീതവും നിർവഹിച്ച വീഡിയോ ആൽബം ശ്രദ്ധ പിടിച്ചുപറ്റിയിരുന്നു. 2013-ൽ മീരാഭായി, അമീർ ഖുസ്രു, ഫർഹദ് ഷഹ്‌സാദ്, ബാബ ബുല്ലേഷാ, ക്വാസിർ രത്‌നഗിർവി എന്നിവരുടെ തിരഞ്ഞെടുത്ത രചനകൾ ഉൾപ്പെടുത്തിയ സത്‌രംഗീ എന്ന ആൽബം ചെയ്തു. ജലന്ധറിലെ പ്രശസ്തമായ നകോദർമേളയിലും അമൃത്‌സറിലെ ഖൽസാ യൂണിവേഴ്‌സിറ്റിയിലും പാടാൻ അവസരം ലഭിച്ചിട്ടുണ്ട്.


</doc>
<doc id="361321" url="https://ml.wikipedia.org/wiki?curid=361321" title="രാമൻ സുകുമാർ">
രാമൻ സുകുമാർ

ഇന്ത്യക്കാരനായ ഒരു പരിസ്ഥിതി ശാസ്ത്രജ്ഞനാണ് രാമൻ സുകുമാർ. ബാംഗ്ലൂർ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിലെ സെന്റർ ഫോർ ഇക്കോളജിക്കൽ സയൻസിൽ പ്രൊഫസർ. ആനകൾ, മനുഷ്യ–മൃഗ സംഘർഷം, കാലാവസ്ഥാ വ്യതിയാനം, മഴക്കാടുകളുടെ പരിസ്ഥിതി വിജ്ഞാനം എന്നിവയിൽ പഠനങ്ങൾ നടത്തി നിരവധി ഗവേഷണ പ്രബന്ധങ്ങൾ രചിച്ചിട്ടുണ്ട്. 
തമിഴ്നാട്ടിലെ ചെന്നൈയിൽ ജനനം (ഏപ്രിൽ 3, 1955). മദ്രാസ്‌ സർവകലാശാല; ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസ്, ബാംഗ്ലൂർ; പ്രിൻസ്ടൺ സർവകലാശാല എന്നിവിടങ്ങളിൽ പഠനം.




</doc>
<doc id="361333" url="https://ml.wikipedia.org/wiki?curid=361333" title="ആനത്താര">
ആനത്താര

ഒരു വനമേഖലയിൽനിന്നും മറ്റൊരു വനമേഖലയിലേക്കുള്ള കാട്ടാനകളുടെ പരമ്പരാഗത സഞ്ചാര മാർഗങ്ങളാണ് ആനത്താരകൾ എന്നറിയപ്പെടുന്നത്. എന്നാൽ വൻതോതിലുള്ള വനനശീകരണം മൂലം ഇത്തരം ആനത്താരകൾ നശിക്കുകയും തുടർന്ന് ഇവിടങ്ങളിൽ രൂപംകൊണ്ട ജനവാസകേന്ദ്രങ്ങളിൽ കാട്ടാനകൾ ഇറങ്ങി കൃഷിയും വീടുകളും നശിപ്പിക്കപ്പെടുകയും ചിലപ്പോഴെങ്കിലും മനുഷ്യ ജീവൻ നഷപ്പെടുന്ന അവസ്ഥ സംജാതമാവുകയും ചെയ്തു. 
ഇത്തരത്തിലുള്ള മനുഷ്യ–ആന സംഘർഷം ലഘൂകരിക്കുന്നതിനായി വന്യജീവി വിദഗ്ദ്ധർ ആനത്താര പദ്ധതികൾ ശുപാർശ ചെയ്യുകയുണ്ടായി. 

വംശനാശ ഭീഷണി നേരിടുന്ന കാട്ടാനകളുടെ സംരക്ഷണത്തിനായി അവയുടെ പരമ്പരാഗത സഞ്ചാര മാർഗങ്ങൾ പുനർ നിർമ്മിക്കുന്നതിനായി ആസൂത്രണം ചെയ്തതാണ് ആനത്താര പദ്ധതികൾ. ഇന്ത്യയിലെ 11 സംസ്ഥാനങ്ങളിലായി 138 ആനത്താര പദ്ധതികൾ ആസൂത്രണം ചെയ്തിട്ടുണ്ട്. നിരവധി സർക്കാറിതര വന്യജീവി സംരക്ഷണ, ഗവേഷണ സംഘടനകളുടെ സഹായത്തോടെയാണ് ഈ പദ്ധതികൾ നടപ്പിലാക്കി വരുന്നത്. ഭൂമി ഏറ്റെടുക്കലും ആനത്താരകളിലെ കുടംബങ്ങളെ മാറ്റിപാർപ്പിക്കുന്നതുമായി ബന്ധപ്പെട്ടു നിരവധി പ്രതിക്ഷേധങ്ങളും നടന്നു വരുന്നു. കേരളത്തിൽ 12 ആനത്താര പദ്ധതികളാണ് ആസൂത്രണം ചെയ്തിരിക്കുന്നത് 


</doc>
<doc id="361336" url="https://ml.wikipedia.org/wiki?curid=361336" title="കോർണീലിയ കോളെ ഫെയർബാങ്ക്സ്">
കോർണീലിയ കോളെ ഫെയർബാങ്ക്സ്

1905 മുതൽ 1909 വരെ അമേരിക്കൻ ഐക്യനാടുകളുടെ 26-ആമത്തെ വൈസ് പ്രസിഡന്റായിരുന്ന ചാൾസ് ഫെയർബാങ്ക് സിന്റെ ജീവിത പങ്കാളിയായിരുന്നു കോർണീലിയ കോളെ ഫെയർബാങ്ക്സ്. 1852 ജനുവരി 14 നായിരുന്നു അവരുടെ ജനനം. ഭർത്താവിന്റെ ഭരണകാലത്ത് ഐക്യനാടുകളുടെ അനൌദ്യോഗിക സെക്കൻറ് ലേഡിയായിരുന്നു കോർണെലിയ.

1852 ൽ ഒഹിയോയിലെ മേരീസ്വില്ലെയിൽ ഒഹിയോ സ്റ്റേറ്റ് സെനറ്റർ ഫിലാൻറർ കോളിന്റെയും ഡൊറോത്തി വിറ്ററുടെയും മകളായിട്ടായിരുന്നു കോർണീലിയയുടെ ജനനം.   വിദ്യാഭ്യാസം ഒഹിയോ വെസ്ലിയാൻ ഫീമേയിൽ കോളജിൽ. 1872 ൽ അവിടെ നിന്നു ബിരുദം നേടി.

1874ൽ അവർ ഒഹിയോ വെസ്ലിയാനിൽ വച്ചു കണ്ടുമുട്ടിയ ചാൾസ് ഫെയർബാങ്ക്സിനെ വിവാഹം കഴിച്ചു.  ഈ ദമ്പദികൾക്ക് റോബർട്ട് ഫെയർബാങ്ക്സ്, റിച്ചാർഡ് എം. ഫെയർബാങ്ക്സ് (ഒന്നാം ലോകമഹായുദ്ധത്തിൽ ക്യാപ്റ്റനായി സേവനമനുഷ്ടിച്ചിരുന്നു), അഡലെയ്ഡ് ഫെയർബാങ്ക്സ്, വാറൻ ചാൾസ് ഫെയർബാങ്ക്സ്, ഫ്രെഡറിക് കോൾ ഫെയർബാങ്ക്സ് എന്നിങ്ങനെ നാല് ആൺകുട്ടികളും ഒരു പെൺകുട്ടിയുമാണ് കുട്ടികളായി ഉണ്ടായിരുന്നത്. ചാൾസ് നിയമപഠനം തുടങ്ങിയതോടെ കോർണീലിയയോടൊപ്പം ഇന്ത്യാനയിലേയക്കു താമസം മാറി. അവർ ഭർത്താവിന്റെ നിയമപഠനത്തിന് സഹായിയായി വർത്തിക്കുകയും താമസിയാതെ രാഷ്ട്രീയപ്രവേശനത്തിനു പ്രേരണനൽ‌കുകയും ചെയ്തു.

ഇന്ത്യനാപോളിസിലെ “all-women's Fortnightly Literary Club” ന്റെ സഹസ്ഥാപകരിലൊരാളായിരുന്നു കോർണീലിയ. ഈ ക്ലബ്ബിന്റെ ആദ്യപ്രസിഡൻറായിരുന്ന അവർ 1885 മുതൽ 1888 വരെയുള്ള കാലഘട്ടങ്ങളിൽ ഈ ക്ലബ്ബിനെ നയിച്ചു.  ഈ കാലത്തുതന്നെ “സ്റ്റേ്റ്റ് ബോർഡ് ഓഫ് ചാരിറ്റീസ്" എന്ന സംഘടനയിലും പ്രവർത്തിച്ചു. 

1897 കളുടെ ആദ്യപാദത്തിൽ ഭർത്താവ് യു.എസ്. സെനറ്ററായിരുന്ന വേളയിൽ ദമ്പദികൾ വാഷിങ്ടൺ ടി.സി.യിലെത്തിച്ചേർന്നു. 1899 ല് അവർ ബ്രിട്ടീഷ്, അമേരിക്കൻ ജോയിൻറ് ഹൈക്കമ്മീഷന്റെ അലാസ്കയിലേയ്ക്കുള്ള പര്യടനത്തിന് നേതൃത്വം വഹിച്ചു.  അതിനുശേഷം അലാസ്കയിലെ ഫെയർബാങ്ക് പട്ടണത്തിന് അവരുടെ ഭർത്താവിനോടുള്ള ആദരസുചകമായി ഫെയർബാങ്ക്സ് എന്ന പേരും നൽകപ്പെട്ടു.

1901 ൽ കോർണീലിയ “ഡോട്ടേർസ് ആഫ് ദ അമേരിക്കൻ റെവലൂഷൻ” എന്ന ദേശീയ കൂട്ടുകെട്ടിന്റെ പ്രസിഡൻറ് ജനറൽ ആയി തെരഞ്ഞെടുക്കപ്പെട്ടു. ഈ പദവിയിൽ അവർ രണ്ടുതവണ തെരഞ്ഞെടുക്കപ്പെട്ടിരുന്നു. അവരുടെ പ്രവർത്തന കാലഘട്ടത്തിൽ വാഷിങ്ടണിൽ ഈ സൊസൈറ്റിക്കായി “മെമ്മോറിയൽ കോണ്ടിനെന്റൽ ഹാൾ” നിർമ്മിക്കുന്നതിനായുള്ള ഫണ്ട് സ്വരൂപിക്കുന്നതിൽ അവർ വിജയിച്ചിരുന്നു.  ഈ സംഘടനയുടെ ഒരു പ്രത്യേകവിഭാഗം 1907 ൽ 28 ചാർട്ടർ അംഗങ്ങളുമായി രൂപീകിരിച്ചിരുന്നു.   “ജോർജ്ജ് ജൂനിയർ റിപ്പബ്ലിക് മൂവ്മെൻറിലും” കോർണീലിയ അംഗമായിരുന്നു.

ഭർത്താവ് സ്ഥാനമൊഴിഞ്ഞശേഷം ദമ്പതികൾ ലോകസഞ്ചാരം നടത്തുകയും ഈ വേളയിൽ എഡ്വേർ ഏഴാമൻ രാജാവുമായി ദർശനം സാദ്ധ്യമാക്കുകയും ചെയ്തു. പ്രൊട്ടസ്റ്റൻറ് ക്രിസ്റ്റ്യാനിറ്റിയിൽ അടിയുറച്ചു വിശ്വസിച്ചിരുന്ന ദമ്പതികൾ മിഷണറി പ്രവർത്തനങ്ങളെ സർവ്വാത്മനാ പ്രോത്സാഹിപ്പിച്ചിരുന്നു.
1913 ൽ ന്യൂമോണിയ ബാധയാൽ ഭർത്താവ് ഫെയർബാങ്ക്സ് മരണമടഞ്ഞു.   1918 ൽ കോർണീലിയ മരണപ്പെടുകയും ഫെയർബാങ്ക്സിൻ ശവകുടീരത്തിനടുത്തായി ഇന്ത്യാനായിലെ ഇന്ത്യനാപോളീസിലുള്ള ക്രൌൺ ഹിൽ സെമിത്തേരിയിൽ അടക്കം ചെയ്യപ്പെടുകുയും ചെയ്തു.

|-


</doc>
<doc id="361355" url="https://ml.wikipedia.org/wiki?curid=361355" title="ഇസ്കെന്ദർ പാഷ">
ഇസ്കെന്ദർ പാഷ

തുർക്കിയിൽ ഇസ്ളാമിക ഭരണം തിരികെ കൊണ്ട് വരാൻ രൂപീകരിക്കപ്പെട്ട നക്ഷബന്ധി കളുടെ കീഴിൽ സാഹോദര്യ സംഘമാണ് ഇസ്കെന്ദർ പാഷ. ഓട്ടോമൻ രാജവംശത്തിന്റെ പതനം നക്ഷബന്ധി സൂഫികളുടെ കൂടിയും പതനമായിരുന്നു . തുർക്കിയിൽ അധികാരത്തിൽ വന്ന മതേതര വാദിയായും പുരോഗമനവധിയുമായ കമാൽ അത്തുർക്ക് മത രഹിത തുർക്കിയെ പടുത്തുയർത്തി. ഇതിനെതിരെ പല രീതിയിലും സൂഫി കൾ പ്രതികരിക്കാൻ ശ്രമിച്ചുവെങ്കിലും അതൊക്കെയും ഫലം കണ്ടില്ല . ഓട്ടോമൻ ഖിലാഫത് തിരികെ കൊണ്ടുവരാനായി നക്ഷബന്ധി- ഖാലിദിയ്യ സാഹോദര്യ സംഗം പല ഗൂഢാലോചനകളും നടത്തി 139 ,മെഹ്മെദ് സാഹിദ് കൊട്ക്ക, ബൈത്തു സമ്മാൻ സൈദ് നൂർസി തുടങ്ങിയ നക്ഷബന്ധി സന്യാസികളായിരുന്നു ചരടുവലികൾ നടത്തിയത്. "ഇസ്കെന്ദർ പാഷ കമ്യൂണിറ്റി"യെന്ന കൂട്ടായ്മ ഇതിനായി രൂപികരിച്ചു . സൈന്യത്തിലും, സർക്കാരിലും നുഴഞ്ഞു കയറുക , പുതിയ രാഷ്ട്രീയ പാർട്ടികൾ സ്ഥാപിച്ചു അധികാരം പിടിച്ചെടുക്കുക എന്നിങ്ങനെയുള്ള ഗൂഢ പദ്ധതികളായിരുന്നു അതിലൂടെ ആവിഷ്ക്കരിക്കപ്പെട്ടിരുന്നത്. 

നെജ്മത്തിൻ എർബകാൻ പോലുള്ളവർ ജസ്റ്റിസ് പാർട്ടിയുടെ തലപ്പത്തേക്കു കയറിക്കൂടി കമാലിസത്തിൽ നിന്നും തുർക്കിയെ മാറ്റിമറിക്കാനുള്ള ശ്രമങ്ങൾ ആരംഭിച്ചു. അപകടം മണത്ത മതേതര സൈന്യം സർക്കാരിനെ പുറത്താക്കി ഭരണം പിടിച്ചെടുത്തു. എംഎൻപി , എൻ എസ് പി , വെൽഫെയർ പാർട്ടി, വെർച്യൂ പാർട്ടി, എന്നിങ്ങനെയുള്ള പല രാഷ്ട്രീയ പാർട്ടികൾ ഇസ്കെന്ദർ സാഹോദര്യ സംഘത്തിന്റെ ഭാഗമായി ഉണ്ടാക്കിയെങ്കിലും അവയൊക്കെ നിരോധിക്കപ്പെട്ടു . ഇതോടെ അടവുകൾ മാറ്റി കൂടുതൽ മിതവാദത്തിലേക്കു ഇവർ നീങ്ങുകയും ആക് പാർട്ടി രൂപീകരണത്തിലൂടെ തുർക്കി സർക്കാർ സംവിധാനങ്ങൾ പൂർണ്ണമായി കൈവശപ്പെടുത്തുകയുമുണ്ടായി . തുർക്കിയിൽ ഭരണം പിടിച്ചെടുത്തെങ്കിലും കുർദിഷ് ഹിസ്ബുല്ലാഹ്, ഹുദാപർ എന്നീ സംഘങ്ങളിലൂടെ കുർദ് മേഖലയിൽ സ്വാധീനം നേടാനുള്ള നക്ഷബന്ധി ക്കാരുടെ ശ്രമം വിജയം കണ്ടില്ല. കമ്യൂണിസ്റ് സിദ്ധാതങ്ങളുള്ള കുർദ് വിമോചന സേന ഇവരുടെ ഗൂഢ നീക്കങ്ങൾക്കു വിലങ്ങു തടിയായി മാറിയതാണ് കാരണം.


</doc>
<doc id="361357" url="https://ml.wikipedia.org/wiki?curid=361357" title="ജാലിക ചാട്ടവാലൻതിരണ്ടി">
ജാലിക ചാട്ടവാലൻതിരണ്ടി

കടൽ വാസിയായ ഒരു മത്സ്യമാണ് ജാലിക ചാട്ടവാലൻതിരണ്ടി അഥവാ Honeycomb Singray (Reiculate Whipray). . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

Dasyatidae കുടുംബത്തിൽ പെട്ട മത്സ്യങ്ങളാണ് ഇവ. പൊതുവെ "തിരണ്ടികൾ" എന്നാണ് ഇവ അറിയപ്പെടുന്നത് .



</doc>
<doc id="361359" url="https://ml.wikipedia.org/wiki?curid=361359" title="കൂടൽമർക്കള">
കൂടൽമർക്കള

കാസർഗോഡ് ജില്ലയിലെ ഒരു ചെറുഗ്രാമം ആണ് കൂടൽമർക്കള. 
2001ലെ സെൻസസ് പ്രകാരം കൂടൽമർക്കളയിൽ 5901 ജനങ്ങളുണ്ട്. ഇതിൽ 2896 പുരുഷന്മാരും 3005 സ്ത്രീകളുമാണ്. 
ഇതൊരു പിന്നാക്ക പ്രദേശമാണ്.

ദേശീയപാത 66 ലേയ്ക്ക് പ്രാദേശിക പാതകൾ ബന്ധിച്ചിട്ടുണ്ട്. മംഗലാപുരം, കോഴിക്കോട് എന്നിവിടങ്ങളിലേയ്ക്ക് ഇവിടെനിന്നും ദേശീയപാത 66 വഴി കടന്നു പോകാവുന്നതാണ്. ഏറ്റവും അടുത്ത റെയിൽവേസ്റ്റേഷൻ മഞ്ചേശ്വരം ആണ്. ഇത് പാലക്കാട്- മംഗലാപുരം റെയിൽവേ ലൈനിൽ ആണ്. അടുത്ത വിമാനത്താവളം മംഗലാപുരം ആകുന്നു. 
കാസർഗോഡിന്റെ ഉത്തരഭാഗത്തെ മറ്റു ഗ്രാമങ്ങളെപ്പോലെ ഇവിടവും ബഹുഭാഷാപ്രദേശമാണ്. മലയാളം, കന്നഡ എന്നിവ ഔദ്യോഗികഭാഷകൾ ആയി ഉപയോഗിച്ചുവരുന്നുവെങ്കിലും തുളു, കൊങ്കണി, മറാത്തി, ബ്യാരി എന്നീ ഭാഷകൾക്ക് വലിയ പ്രചാരം ഉണ്ട്. ഇവിടേയ്ക്കു ജോലിക്കായിവന്ന മറ്റു സംസ്ഥാനതൊഴിലാളികൾ തമിഴ്, ഹിന്ദി എന്നിവയും ഉപയോഗിക്കുന്നുണ്ട്. 
മഞ്ചേശ്വരം അസ്സംബ്ലി നിയോജകമണ്ഡലത്തിൽപ്പെട്ട ഗ്രാമമാണിത്. കാസർഗോഡ് ആണ് ലോകസഭാ മണ്ഡലം.


</doc>
<doc id="361363" url="https://ml.wikipedia.org/wiki?curid=361363" title="ആദൃശ്ശേരി-കാവപ്പുര">
ആദൃശ്ശേരി-കാവപ്പുര

മലപ്പുറം ജില്ലയിലെ തിരൂർ താലൂക്കിലെ പൊന്മുണ്ടം പഞ്ചായത്ത് പരിധിയിൽ വരുന്ന ഒരു ഗ്രാമമാണ് ആദൃശ്ശേരി-കാവപ്പുര. പൊന്മുണ്ടം ഗ്രാമ പഞ്ചായത്തിലെ ഒന്ന്, രണ്ട് വാർഡുകൾ ഉൾക്കൊള്ളുന്ന പ്രദേശമാണിത്. തിരൂരിൽ നിന്നും ഈ ഗ്രാമത്തിലേയ്ക്ക് 6 കിലോമീറ്റർ ദൂരമുണ്ട്.


</doc>
<doc id="361387" url="https://ml.wikipedia.org/wiki?curid=361387" title="കുണാൽ ഗാന്ജ്വാല">
കുണാൽ ഗാന്ജ്വാല

ചലച്ചിത്ര പിന്നണി ഗായകനാണ് കുണാൽ ഗാന്ജ്വാല' (ജനനം 14 ഏപ്രിൽ 1972). നിരവധി ഹിന്ദി, കന്നഡ ചലച്ചിത്രങ്ങൾ ആലപിച്ചിട്ടുണ്ട്.


</doc>
<doc id="361388" url="https://ml.wikipedia.org/wiki?curid=361388" title="വിചിത അമേരിക്കൻ ഇന്ത്യൻ ജനങ്ങൾ">
വിചിത അമേരിക്കൻ ഇന്ത്യൻ ജനങ്ങൾ

വിചിത ജനങ്ങൾ മദ്ധ്യ പടിഞ്ഞാറൻ അമേരിക്കൻ ഇന്ത്യൻ വർഗ്ഗങ്ങളുടെ ഒരു കോൺഫെഡറേഷനാണ്. ചരിത്രപരമായി അവർ കഡ്ഡോയൻ ഭാക്ഷാകുടുംബത്തിലുൾപ്പെട്ട “വിചിത” ഭാക്ഷയാണ് സംസാരിക്കുന്നത്. കൻസാസ്, ഒക്ലാഹോമ, ടെക്സാസ് എന്നിവിടങ്ങളിലെ തദ്ദേശീയ ജനതയായിരുന്നു ഇവർ. ഇന്ന് നാല് വിചിത വംശങ്ങൾ നിലവിലുണ്ട്. വാക്കോ (Waco), ടാവോവായ (Taovaya), ടവകോനി (Tawakoni), വിചിത പ്രോപ്രർ (ഫെഡറൽ അംഗീകാരം സിദ്ധിച്ച “കിച്ചായി” ജനങ്ങൾ) എന്നിവയാണിവ. ഈ നാലു വിവിധ വിചിത വംശങ്ങൾ ഒരു കൂട്ടായ്മയായി “വിചിത ആൻറ് അഫിലിയേറ്റഡ് ട്രൈബ്സ്” എന്നറിയപ്പെടുന്നു.

വിചിത വർഗ്ഗക്കാരുടെ മുഖ്യകാര്യാലയം ഒക്ലാഹോമയിലെ അനഡാർക്കോ ആണ്. ഗോത്ര അധികാരപരിധിയിലുള്ള പ്രദേശങ്ങൾ ഒക്ലാഹോമയിലെ കഡ്ഡോ കൌണ്ടിയിൽ ഉൾപ്പെട്ടിരിക്കുന്നു. വിചിത വർഗ്ഗക്കാർ സ്വയം ഭരണാധികാരമുള്ള ഗോത്രവർഗ്ഗമാണ്. 

ഇപ്പോഴത്തെ വിചിത ഗോത്രഭരണ നേതൃത്വം :

വിചിത വർഗ്ഗത്തിന്റെ അധീനതയിൽ‌ ഒരു കാസിനോ, പുകവലികേന്ദ്രം, സഞ്ചാരവിവരകേന്ദ്രം, ചരിത്രകേന്ദ്രം, ക്ഷീരോല്പന്ന ശീതീകരണകേന്ദ്രം, അനഡാർക്കോയിൽ സ്ഥിതി ചെയ്യുന്ന ക്രോസ് റ്റിംബേർസ് റസ്റ്റോറൻറ് എന്നിവയുണ്ട്. 2010 ലെ വാർഷിക സാമ്പത്തിക വരുമാനം 4.5 മില്ല്യൺ ഡോളർ ആയിരുന്നു. 

വിചിത വർഗ്ഗക്കാരുടെ പൂർവ്വികർ ഏകദേശം 2,000 വർഷങ്ങൾക്കപ്പുറം നെബ്രാസ്കയുക്ക് വടക്ക് റെഡ് നദീപ്രദേശം മുതൽ കിഴക്കൻ മഹാസമതലങ്ങൾ വരെയുള്ള മേഖലയിലാണ് ജീവച്ചിരുന്നത്. ആദ്യകാല വിചിത ജനങ്ങൾ സംഘം ചേർന്നു വേട്ടയാടുന്ന നാടോടികളായിരുന്നെങ്കിലും ക്രമേണ അവർ കാർഷികവ്യവസ്ഥയിലേയ്ക്കു തിരിഞ്ഞു.  വാഷിത, ഒക്ലാഹോമയിലെ വാഷിത, തെക്കൻ കനേഡിയൻ നദികൾക്കു മേൽഭാഗത്തുള്ള പ്രദേശങ്ങളിൽ 900 CE കാലഘട്ടത്തിൽ ക്രമേണ കാർഷികഗ്രാമങ്ങൾ രൂപപ്പെട്ടിരുന്നു. പത്താം നൂറ്റാണ്ടിലെ ഈ സമൂഹം ചോളം, ബീൻസ്, സ്ക്വാഷ്, സൂര്യകാന്തി കുടുംബത്തിലെ “മാർഷ് എൽഡർ (Iva annua), പുകയില എന്നിവ കൃഷി ചെയ്തിരുന്നു. ഇതോടൊപ്പംതന്നെ അവർ മാൻ, മുയല്, ടർക്കി, കാട്ടുപോത്ത് എന്നിവയെ വേട്ടയാടുകയും നദികളിൽ മീൻ, കടുക്ക എന്നിവ പിടിക്കുകയും ചെയ്തിരുന്നു.  ദീർഘചതുരാകൃതിയിലുള്ള പുല്ലുമേഞ്ഞ പാർപ്പിടങ്ങളായിരുന്നു ഇവരുടേത്.


</doc>
<doc id="361403" url="https://ml.wikipedia.org/wiki?curid=361403" title="ശല്ക്ക ചാട്ടവാലൻതിരണ്ടി">
ശല്ക്ക ചാട്ടവാലൻതിരണ്ടി

കടൽ വാസിയായ ഒരു മൽസ്യമാണ് ശല്ക്ക ചാട്ടവാലൻതിരണ്ടി അഥവാ Scaly Whipray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്.

Dasyatidae കുടുംബത്തിൽ പെട്ട മത്സ്യങ്ങളാണ് ഇവ. പൊതുവെ "തിരണ്ടികൾ" എന്നാണ് ഇവ അറിയപ്പെടുന്നത് .



</doc>
<doc id="361410" url="https://ml.wikipedia.org/wiki?curid=361410" title="ചാൾസ് ജി. ഡേവ്സ്">
ചാൾസ് ജി. ഡേവ്സ്

അമേരിക്കൻ ഐക്യനാടുകളുടെ മുപ്പതാമത്തെ വൈസ് പ്രസിഡൻറായിരുന്നു ചാൾസ് ജി. ഡേവ്സ് - Charles G. Dawes


</doc>
<doc id="361415" url="https://ml.wikipedia.org/wiki?curid=361415" title="വള്ളിക്കുന്ന് തീവണ്ടി നിലയം">
വള്ളിക്കുന്ന് തീവണ്ടി നിലയം

മലപ്പുറം ജില്ലയിലെ വള്ളിക്കുന്ന് ഗ്രാമപഞ്ചായത്തിലെ അരിയല്ലൂരിൽ സ്ഥിതി ചെയ്യുന്ന ഒരു തീവണ്ടി നിലയമാണ് വള്ളിക്കുന്ന് തീവണ്ടി നിലയം .കേരളത്തിലെ പഴക്കം ചെന്ന റെയിൽവെ സ്റ്റേഷനുകളിൽ ഒന്നായ ഇത് ആദ്യത്തെ റെയിൽവെ പാതയായ തിരൂർ-ബേപ്പൂർ പാതയുടെ ഭാഗമാണ്.ഈ റെയിൽവെ നിലയം പാലക്കാട് ഡിവിഷന്റെ ഭാഗമാണ്.


</doc>
<doc id="361422" url="https://ml.wikipedia.org/wiki?curid=361422" title="മെക്സിക്കോ സിറ്റി നയം">
മെക്സിക്കോ സിറ്റി നയം

അമേരിക്കൻ ഫെഡറൽ ധനസഹായം സ്വീകരിക്കുന്ന വിദേശ സർക്കാരേതര സംഘടനകൾ യു.എസ്. ഇതര ഫണ്ട് ഉപയോഗിച്ച് ഗർഭച്ഛിദ്രം ഒരു കുടുംബാസൂത്രണമാർഗ്ഗമായി സ്വീകരിക്കുകയോ പ്രോത്സാഹിപ്പിക്കുകയോ ചെയ്യുന്നത് വിലക്കുന്ന ഒരു യു.എസ്. നിയമമാണ് മെക്സിക്കോ സിറ്റി നയം. 

1973ൽ ഹെൽമ്സ് നിയമഭേദഗതി പ്രാവർത്തികമായതു മുതൽ ലോകത്തെവിടെയും ഗർഭച്ഛിദ്രം പ്രോത്സാഹിപ്പിക്കുന്നതിന് യു.എസ്. ഫണ്ടുകൾ ഉപയോഗിക്കുന്നത് വിലക്കുന്ന നയം അമേരിക്കൻ അന്താരാഷ്ട്ര വികസന ഏജൻസി (USAID) അനുവർത്തിച്ചിരുന്നു.
എന്നാൽ മെക്സിക്കോ സിറ്റി നയം യു.എസ്. ഫണ്ടുകൾ സ്വീകരിക്കുന്ന ഈ സംഘടനകളെ തങ്ങൾക്ക് ലഭിക്കുന്ന മറ്റ് യു.എസ്. ഇതര ഫണ്ടുകളുപയോഗിച്ച് ഗർഭച്ഛിദ്രം പ്രോത്സാഹിപ്പിക്കുന്ന പ്രവൃത്തികളിലേർപ്പെടുന്നതിൽനിന്ന് വിലക്കുന്നു.

അമേരിക്കയിൽ ഗർഭച്ഛിദ്രവുമായി ബന്ധപ്പെട്ട തർക്കങ്ങളുടെ മുൻപന്തിയിൽ നിൽക്കുന്ന ഈ ഭേദഗതി മാറിമാറിവരുന്ന റിപ്പബ്ലിക്കൻ സർക്കാരുകൾ അനുവർത്തിക്കുകയും ഡെമോക്രാറ്റിക്ക് സർക്കാരുകൾ പിൻവലിക്കുകയും ചെയ്തുപോരുന്നു. 1984ൽ റിപ്പബ്ലിക്കൻ പ്രസിഡന്റായിരുന്ന റൊണാൾഡ് റീഗൺ ഈ ഭേദഗതി അനുവർത്തിച്ചപ്പോൾ ജനുവരി 1993ൽ ഡെമോക്രാറ്റിക്ക് പ്രസിഡന്റായി തിരഞ്ഞെടുക്കപ്പെട്ട ബിൽ ക്ലിന്റൺ ഈ ഭേദഗതി നിർത്തലാക്കി. പിന്നീട് ജനുവരി 2001ൽ റിപ്പബ്ലിക്കൻ പ്രസിഡന്റായി തിരഞ്ഞെടുക്കപ്പെട്ട ജോർജ്ജ് ഡബ്ല്യു. ബുഷ് വീണ്ടും ഈ ഭേദഗതി അനുവർത്തിച്ചപ്പോൾ 2009 ജനുവരി 23ന് ഡെമോക്രാറ്റിക്ക് പ്രസിഡന്റായി തിരഞ്ഞെടുക്കപ്പെട്ട ബരാക്ക് ഒബാമ ഈ ഭേദഗതി വീണ്ടും നിർത്തലാക്കി. ഏറ്റവും അടുത്തായി ജനുവരി 2017ൽ റിപ്പബ്ലിക്കൻ പ്രസിഡന്റായി തിരഞ്ഞെടുക്കപ്പെട്ട ഡൊണാൾഡ് ട്രംപ് മെക്സിക്കോ സിറ്റി നയം തിരിച്ചുകൊണ്ടുവരുന്ന നിയമഭേദഗതിയിൽ ഒപ്പുവച്ചു..

മെക്സിക്കോ സിറ്റി നയം റൊണാൾഡ് റീഗൺ പ്രഖ്യാപിച്ചത് മെക്സിക്കോ സിറ്റിയിൽവച്ച് നടന്ന ജനസംഖ്യയെ സംബന്ധിച്ച ഐക്യരാഷ്ട്രസഭാ അന്താരാഷ്ട്രകോൺഫറൻസിൽ വച്ചായിരുന്നു. അതുകൊണ്ടാണ് നയത്തിന് മെക്സിക്കോ സിറ്റി നയം എന്ന പേര് വന്നത്.


</doc>
<doc id="361430" url="https://ml.wikipedia.org/wiki?curid=361430" title="അന്തിമഹാകാളൻ">
അന്തിമഹാകാളൻ

കേരളത്തിൽ ആരാധിക്കുന്ന ശൈവമൂർത്തികളിൽ പ്രധാനിയാണ് അന്തിമഹാകാളൻ. സന്ധ്യാ നടനത്തിലേർപ്പെട്ട പരമശിവൻ എന്നാണ് സങ്കല്പം. തൃശ്ശൂർ ജില്ലയിൽ ചേലക്കരയ്ക്കടുത്ത് പ്രസിദ്ധമായ അന്തിമഹാകാളൻ കാവ് സ്ഥിതിചെയ്യുന്നു. പാലക്കാട് കൊടുമ്പ് ഓലശ്ശേരി അന്തിമഹാകാളൻ ക്ഷേത്രവും,ചെല്ലൂർ ശ്രീ അന്തിമഹാകാളൻ കാവും പ്രസിദ്ധമാണ് . 12 ജ്യോതിർലിംഗങ്ങളിൽപ്രസിദ്ധമായ ഉജ്ജയിനിയിലെ മാഹാകാലേശ്വരനും ഈ സങ്കല്പത്തിൽ തന്നെ യാണ്. മേഘദൂതത്തിൽ അപ്യന്യസ്മിൻ.. എന്ന ശ്ലോകത്തിൽ കാളിദാസൻ മഹാകാലന്റെ സന്ധ്യാപൂജ കൈക്കൊള്ളാൻ കാത്തുനിന്നാലും സാരമില്ലെന്നാണ് പറയുന്നത്. പിന്നീട് പശ്ചാദുച്ചൈഃ എന്ന 36ആം ശ്ലോകത്തിൽ ശിവതാണ്ഡവത്തെ ക്കുറിച്ചും പറയുന്നുണ്ട് 

അന്തിമഹാകാളന്ന് കളമ്പാട്ട് പതിപുണ്ട്.


</doc>
<doc id="361433" url="https://ml.wikipedia.org/wiki?curid=361433" title="തൃപുരാന്തകൻ">
തൃപുരാന്തകൻ

കേരളത്തിൽ ആരാധിക്കുന്ന ശൈവമൂർത്തികളിൽ പ്രധാനിയാണ് ത്രിപുരാന്തകൻ. ത്രിപുരന്മാരുടെരുടെ അന്തകനായ ശിവൻ എന്നാണ് പദാർത്ഥം. മലപ്പുറം ജില്ലയിൽകിഴിശ്ശേരിക്കടുത്ത് പ്രസിദ്ധമായ ത്രിപുരാന്തകക്ഷേതംസ്ഥിതിചെയ്യുന്നു. ആന്ധ്രപ്രദേശിൽപ്രകാശം ജില്ലയിൽ ത്രിപുരാന്തകത്ത് ഉള്ള ത്രിപുരാന്തകസ്വാമി ക്ഷേത്രവും പ്രശസ്തമാണ്. തമിഴ്നാട്ടിൽ തിരുവള്ളുവർ ജില്ലയിലും ഒരു ത്രിപുരാന്തകസ്വാമിക്ഷേത്രം ഉണ്ട്.

ത്രിപുരാന്തകന് കളം പാട്ട് പതിപുണ്ട്.


</doc>
<doc id="361475" url="https://ml.wikipedia.org/wiki?curid=361475" title="തനിമ കലാസാഹിത്യ വേദി">
തനിമ കലാസാഹിത്യ വേദി

തനിമ കലാസാഹിത്യ വേദി. കോഴിക്കോട് കേന്ദ്രമായി രൂപം കൊണ്ട കലാ സാസ്‌കാരിക സംഘമാണ് തനിമ കലാസാഹിത്യവേദി. 1991 ൽ രൂപീകരിച്ചു. മൂല്യാധിഷ്ടിതമായ കലയും സാഹിത്യവും പ്രോത്സാഹിപ്പിക്കുക എന്നതാണ് കൂട്ടായ്മയുടെ ലക്ഷ്യം. സാംസ്കാരിക ഇടപെടലുകൾ, ,സാംസ്കാരിക സദസ്സുകൾ, സാംസ്കാരിക സഞ്ചാരം, സാഹിത്യ ശിൽപശാലകൾ, കാല-സർഗ്ഗ-സാഹിത്യ മത്സരങ്ങൾ, സാഹിത്യ പുരസ്കാരം, ടെലിഫിലിം നിർമ്മാണം തുടങ്ങിയ പ്രവർത്തനങ്ങൾ സംഘടിപ്പിക്കുന്നു. ചിത്ര രചന മത്സരം, ചലിചിത്രമേളകൾ, എക്സിബിഷൻ , ടെലിഫിലിം നിർമ്മാണം തുടങ്ങിയവയും നടത്തിയിട്ടുണ്ട്. സൗന്ദര്യമുള്ള ജീവിതത്തിന്‌ എന്ന തലക്കെട്ടിൽ 2011 മെയ് 6 ന് കോഴിക്കോട് തനിമ സംസ്ഥാന സമ്മേളനവും പുനസംഘാടനവും നടന്നു. നിലിവിൽ ആദം അയൂബ് പ്രസിഡന്റും ഡോ. ജമീൽ അഹ്മദ് ജനറൽ സെക്രട്ടറിയുമാണ്. തനിമ ബുള്ളറ്റിൻ പുറത്തിറക്കുന്നു. സാമൂഹിക-സാംസ്‌കാരിക വിഷയങ്ങളിലും ഇടപെടുന്നു. 
1991 കോഴിക്കോട് വെച്ചാണ് തനിമ കലാസാഹിത്യവേദിക്ക് രൂപീകരിക്കുന്നത്. അഹ്മദ് കൊടിയത്തൂർ പ്രസിഡണ്ടും മാധ്യമ പ്രവർത്തനായ എം. സി. നാസർ സെക്രട്ടറിയുമായാണ് തനിമ പ്രവർത്തനം ആരംഭിക്കുന്നത്. 1995 മുതൽ 2010 വരെ കലാസാഹിത്യവേദിയുടെ പ്രവർത്തനങ്ങൾ കോഴിക്കോട് കേന്ദ്രീകരിച്ചായിരുന്നു. ടെലിഫിലിം സംവിധാനയകനായ സലാം കൊടിയത്തൂർ, സാമൂഹിക പ്രവർത്തകനായ നജീബ് കുറ്റിപ്പുറം എന്നിവർ ഡയറക്ടർമാരായിരുന്നു. 2011 മാർച്ച് 6ന് കോഴിക്കോട്ട് നടത്തിയ തനിമയുടെ സംസ്ഥാന സമ്മേളനത്തിനു ശേഷമാണ് പ്രവർത്തനം കേരള വ്യാപകമായതിനെ തുടർന്നാണ് സാംസ്‌കാരിക മണ്ഡലത്തിൽ തനിമ ഇടം നേടുന്നത്. കേരള ജമാഅത്തെ ഇസ്‌ലാമിയുടെ ആശിർവാദവും പിന്തുണയോടും കൂടിയാണ് ഈ വേദി ആരംഭിച്ചത്. കലാനിശകൾ, ഗാനാവതരണ പരിപാടികൾ, സംഗീത ആൽബങ്ങൾ, ശിൽപശാലകൾ, നാടകങ്ങൾ, തെരുവു അവതരണങ്ങൾ, ചൊൽക്കാഴ്ചകൾ എന്നീ പരിപാടികൾ നടന്നു. 2010 ൽ തലശ്ശേരിയിൽ തനിമ സംഘടിപ്പിച്ച പാട്ടരങ്ങ് കേരളത്തിലെ ഇസ്‌ലാമിക ഗാനങ്ങളുടെ ചരിത്രത്തെ ഓർത്തെടുക്കുന്നതായിരുന്നു. ഇസ്‌ലാമിക ഗാനങ്ങൾ എന്ന കാവ്യശാഖയിലെ രചനകളെ ശേഖരിക്കാനുള്ള ശ്രമങ്ങൾ 2015 ൽ തനിമ ആരംഭിച്ചു. 2002 ഡിസംബർ മുതൽ 2016 നവംബർ കാലായളവുകളിൽ സാസ്കാരിക സഞ്ചാരം നടത്തി.
2002 ഡിസംബറിൽ ആരംഭിച്ച് കേരളത്തിന്റെ ഗ്രാമപാതകളിലൂടെയും സാസ്കാരിക ഭൂമികളിലൂടെയും മൂന്ന് ഘട്ടങ്ങളിലായി 25 ദിവസംകൊണ്ട് നടത്തിയ യാത്രയായിരുന്നു സാസ്കാരിക സഞ്ചാരം. കലാസാഹിത്യ മേഖലകളെ പ്രചരിപ്പിക്കുക, വായനയെയും ഭാഷാ സംരക്ഷണത്തെയും പ്രോത്സാഹിപ്പിക്കുക എന്നിവ ലക്ഷ്യം വെച്ചായിരുന്നു യാത്ര. ഗ്രാമോത്സവങ്ങളും ആദരവുകളും അനുസ്മരണങ്ങളും കൊണ്ട് തനിമയുടെ മുദ്രകൾ കേരളത്തിന്റെ സാംസ്‌കാരിക ഭൂമികയിൽ അത് പതിപ്പിച്ചു. സഞ്ചാരത്തിനിടയിൽ ആയിരത്തി ഇരുന്നൂറിലധികം പ്രതിഭകളെ ആദരിക്കുകയും ആയിരത്തിലധികം മൺമറഞ്ഞ കലാകാരന്മാരെ അനുസ്മരിക്കുകയും ചെയ്തു. കാസർക്കോഡ് ജില്ലയിലെ പാട്ടുകളുടെ ഗ്രാമം എന്നറിയപ്പെടുന്ന മൊഗ്രാലിൽനിന്നാണ് അതിന്റെ ഒന്നാംഘട്ട യാത്ര ആരംഭിച്ച് കോഴിക്കോട് ജില്ലയിലെ ബേപ്പൂരിലുള്ള വൈലാലിൽ വീട്ടിൽ വൈക്കം മുഹമ്മദ് ബഷീറിന്റെ മാങ്കോസ്റ്റിൻ ചോട്ടിൽ അവസാനിപ്പിച്ചു. രണ്ടാം ഘട്ടം മലപ്പുറം ജില്ലയിലെ തിരൂർ തുഞ്ചൻപറമ്പിലെ കാഞ്ഞിരമരച്ചോട്ടിൽ നിന്ന് യാത്ര പുനരാരംഭിക്കുകയും തൃശൂർ പുന്നയൂർകുളത്തെ കമലാസുറയ്യയുടെ നീർമാതളച്ചോട്ടിൽ അത് അവസാനിക്കുകയും ചെയ്തു. മൂന്നാമത്തെയും അവസാനത്തെയും ഘട്ടം ആരംഭിച്ചത് ചരിത്രം കപ്പലിറങ്ങിയ മട്ടാഞ്ചേരി മുതലാണ്. മട്ടാഞ്ചേരിയിലെ കലാ പ്രവർത്തകർക്ക് ഫലവൃക്ഷതൈകൾ കൈമാറി ആരംഭിച്ച യാത്ര അവസാനിച്ചത് സംസ്‌കാരം വില്ലുവണ്ടിയേറിയ വെങ്ങാനൂരിലെ അയ്യങ്കാളിയുടെ സമൃതിമണ്ഡപത്തിലാണ്. 
സാഹിത്യത്തിലും എഴുത്തിലും പുതിയ തലമുറക്ക് പരിശീലനം നൽകുകയെന്ന ലക്ഷ്യത്തോടെ 'ഉയിരെഴുത്ത് സാഹിത്യപഠന ശിൽപശാല' എല്ലാ വർഷവും നടത്തിക്കൊണ്ടിരിക്കുന്നു. 2016 ഓഗസ്റ്റ് 13,14 ദിവസങ്ങളിൽ കണ്ണൂരിൽ വെച്ചായിരുന്നു നാലാമത്തെ സംഗമം. മലയാളത്തിന്റെ പ്രഗൽഭരായ എഴുത്തുകാരുടെയും കലാകാരന്മാരുടെയും സാന്നിദ്ധ്യമുണ്ടായി. 2013 ൽ കവിതയ്‌ക്കൊരു പകൽ എന്ന പരിപാടി സംഘടിപ്പിച്ചു. വിവിധ രംഗങ്ങളിലെ എഴുത്തുകാരെ ചേർത്ത് ചർച്ചകളും സംവാദങ്ങളും സംഘടിപ്പിച്ചു. 
'നാടകപ്പുര' എന്ന പേരിൽ നാടകക്യാമ്പുകൾ സംഘടിപ്പിച്ചുകൊണ്ടിരിക്കുന്നു. നാടക രചനാ ശില്പശാലകൾ, നാടകരചനാമത്സരങ്ങൾ എന്നിവയും തനിമ നടത്തി. 2015 ൽ സ്‌കൂൾ നാടകങ്ങൾ സമാഹരിച്ചുകൊണ്ട് 'നാടകപുസ്തകം" എന്ന പേരിൽ ഒരു നാടകഗ്രന്ഥവും പുറത്തിറക്കിയിട്ടുണ്ട്. സാമൂഹിക വിഷയങ്ങളെ ആസ്പദമാക്കിയുള്ള തെരുവു നാടകങ്ങളും ഏകാംഗ നാടകങ്ങളും നടത്തി കൊണ്ടിരിക്കുന്നു. 
ഇന്റർവെൽ എന്ന തലക്കെട്ടിൽ അഞ്ചു വർഷങ്ങളായി സിനിമാ നിർമ്മാണ പരിശീലന ക്യാമ്പുകൾ സംഘടിപ്പിച്ചുകൊണ്ടിരിക്കുന്നുണ്ട്. സിനിമാ പ്രദർശനങ്ങൾ, ഫെസ്റ്റിവലുകൾ എന്നിവ സംഘടിപ്പിച്ചു. ഇരുപതിലേറെ ഷോട്ഫിലിം പ്രവർത്തകർ പങ്കെടുത്ത, കാലിഡോസ്‌കോപ് എന്ന തലക്കെട്ടിൽ കൊണ്ടോട്ടിയിൽ നടന്ന ചെറുസിനിമ പ്രവർത്തകരുടെ സംഗമം നടത്തി. തനിമ നിർമിച്ച ഷോർട്ഫിലിമായ 'അന്യം'ശ്രദ്ധേയത നേടി. 
ഖുർആൻ സൂക്തങ്ങൾ ആസ്പദമാക്കി നടത്തിയ ചിത്രരചനാ മത്സരം ഇന്ത്യൻ ചിത്രകലയുടെ ചരിത്രത്തിലെത്തനെ അപൂർവ ചുവടുവയ്പ്പായി മാറി. കൊച്ചിൻബിനാലെയിലടക്കം ഈ ചിത്രങ്ങൾ പ്രദർശിപ്പിക്കുകയും അത് ചിത്രകാർക്കിടയിൽ ചർചാവിഷയമാവുകയും ചെയ്തു. കാർട്ടൂൺ രചനാ പരിശീലന പരിപാടികളും നടത്തിയിട്ടുണ്ട്. ഓരോ വർഷവും ഒരു കലാ-സാഹിത്യമത്സരം തനിമ സംഘടിപ്പിക്കുന്നു. തിരക്കഥ രചന, പാട്ടെഴുത്ത്, ഫോട്ടോഗ്രാഫി, നിരൂപണപ്രബന്ധം, ചിത്രരചന എന്നിവയിൽ ഇത്തരം മത്സരങ്ങൾ നടന്നു.
2009 മുതൽ സാഹിത്യ പുരസ്കാരം നൽകിക്കൊണ്ടിരിക്കുന്നു. 10000 രൂപയും ഫലകവും പ്രശസ്തി പത്രവുമാണ് നൽകുന്നത്. വിവിധ വർഷങ്ങളിൽ പുരസ്കാരത്തിന് അർഹരയായവരുടെ പട്ടിക 


</doc>
<doc id="361479" url="https://ml.wikipedia.org/wiki?curid=361479" title="ഉമാതില്ല ഇന്ത്യൻ വർഗ്ഗം">
ഉമാതില്ല ഇന്ത്യൻ വർഗ്ഗം

ഉമാതില്ല ജനങ്ങൾ, പരമ്പരാഗതമായി ഐക്യനാടുകളുടെ വടക്കു പടിഞ്ഞാറൻ ഭാഗത്ത് ഉമാതില, കൊളമ്പിയ നദികൾക്കു സമാന്തരമായി കൊളമ്പിയ പീഠഭൂമി പ്രദേശത്ത് അധിവസിച്ചിരുന്ന  സഹാപ്റ്റിൻ ഭാക്ഷ സംസാരിക്കുന്ന ഒരു അമേരിക്കൻ ഇന്ത്യൻ വംശമാണ്.

ഉമാതില്ല നേഷന്റെ അതിരുകൾ കൊളമ്പിയ നദിയ്ക്ക് മറുവശത്ത് പടിഞ്ഞാറേ ദിക്കിൽ ടെനിനോസും (Teninos) വടക്കു ദിക്കിൽ ക്ലിക്കിറ്റാറ്റ്സും (Klickitats) ആണ്. അവരുടെ വടക്കൻ അതിരിൽ വാസ്കോ-വിഷ്റാംസ് ജനങ്ങൾ വസിക്കുന്ന പ്രദേശവുമാണ്. ഉമാതില്ല ജനങ്ങൾ നിരന്തരമായി മറ്റ് ഇന്ത്യൻ വർഗ്ഗങ്ങളായ “ബന്നോക്സ്” (Bannocks), “പൈയൂട്സ്” (Paiutes) എന്നിവരുടെ ആക്രമണങ്ങൾക്കിരയായിരുന്നു.    

ഭാക്ഷാപരമായി ഉമാതില്ല ഭാക്ഷ, പെനൂട്ടിയൻ ഭാക്ഷാകുടുംബത്തിലെ ഉപവിഭാഗമായ സഹാപ്റ്റിന് ഭാക്ഷയുടെ അവാന്തര വിഭാഗമാണ്. ഇന്നത്തെക്കാലത്ത് കിഴക്കൻ ഒറിഗോൺ, കിഴക്കൻ വാഷിങ്ടൺ, ഇഡാഹോ പാൻഹാൻറിൽ പ്രദേശങ്ങളിലെ ഇന്ത്യൻ വർഗ്ഗങ്ങളുടെ ഭാക്ഷകളുമായി ഇതിനു വളരെ സാമ്യമുണ്ട്. “നെസ് പേർസ്”, “കയൂസെ”, “വല്ല വല്ല”, “യാക്കിമ” വിഭാഗക്കാരുടെ ഭാക്ഷകളും ഉമാതില്ല ഭാക്ഷയുമായി ബന്ധപ്പെട്ടിരിക്കുന്നു. പത്തൊമ്പതാം നൂറ്റാണ്ടിന്റെ ആദ്യപകുതിയിൽ  യൂറോപ്യൻ കുടിയേറ്റക്കാരോടൊപ്പം ഭൂഖണ്ഡത്തിലെത്തിയ വസൂരി പോലയുള്ള സാംക്രമിക രോഗങ്ങൾ, ഈ രോഗങ്ങളോടു പ്രതിരോധശേഷിയില്ലാത്ത ഈ തദ്ദേശീയ വിഭാഗങ്ങളുടെ അന്തകരായി. ഉമാതില്ല ജനങ്ങളുടെ അംഗസംഖ്യ ഇക്കാലത്ത് ഗണ്യമായി കുറഞ്ഞു.

1855 ൽ ഐക്യനാടുകളുമായുള്ള ഉടമ്പടികളുടെ ഭാഗമായി ഈ സഹാപ്റ്റിന് ഭാക്ഷ സംസാരിക്കുന്ന വർഗ്ഗങ്ങളുടെ പിതൃഭൂമികളിൽ ഭൂരപക്ഷവും ഐക്യനാടുകൾക്കു കൈമാറി റിസർവ്വേഷനുകളിലേയ്ക്കു മാറിത്താമിസിക്കുവാൻ നിർബന്ധിതരായിത്തീർന്നു. 

ഇന്ന് “കയൂസെ”, “വല്ല വല്ല” വർഗ്ഗങ്ങളുമായുള്ള കൂട്ടായ്മയിൽ ഇവർ “കോൺഫെഡറേറ്റഡ് ട്രൈബ്സ് ആഫ് ദ ഉമാതില്ല ഇന്ത്യൻ റിസർവ്വേഷൻ” ആയി ഫെഡറൽ അംഗീകാരം സിദ്ധിച്ച്, ഗോത്ര സർക്കാർ സംവിധാനവും റിസർവ്വേഷനും പങ്കുവയ്ക്കുന്നു. അവരുടെ റിസർവ്വേഷൻ ഒറിഗോണിലം പെന്റെൽട്ടൺ (Pendleton), ബ്ലൂ മൌണ്ടൻ പ്രദേശങ്ങളിലായി വ്യാപിച്ചു കിടക്കുന്നു. ഉമാതില്ല നദി, ഉമാതില്ല കൌണ്ടി, ഉമാതില്ല ദേശീയ വനം എന്നിങ്ങനെ ഒട്ടനവധി സ്ഥലങ്ങളും ഭൂമിശാസ്ത ഘടകങ്ങളും ഉമാതില്ല വർഗ്ഗത്തിന്റെ പേരുമായി ബന്ധപ്പെട്ടു കിടക്കുന്നു. കൊളംബിയ നദിയിലെ “ജോൺ ഡേ” അണക്കെട്ടിൽ രൂപ്പെട്ടിരിക്കുന്ന തടാകം “ലെയ്ക്ക് ഉമാതില്ല” എന്നറിയപ്പെടുന്നു.


</doc>
<doc id="361480" url="https://ml.wikipedia.org/wiki?curid=361480" title="കണ്ടൽ ചാട്ടവാലൻതിരണ്ടി">
കണ്ടൽ ചാട്ടവാലൻതിരണ്ടി

കടൽ വാസിയായ ഒരു മൽസ്യമാണ് കണ്ടൽ ചാട്ടവാലൻതിരണ്ടി അഥവാ Mangrove Whipray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്.
Dasyatidae കുടുംബത്തിൽ പെട്ട മത്സ്യങ്ങളാണ് ഇവ. പൊതുവെ "തിരണ്ടികൾ" എന്നാണ് ഇവ അറിയപ്പെടുന്നത് .



</doc>
<doc id="361486" url="https://ml.wikipedia.org/wiki?curid=361486" title="ചരടുകുത്തി കോൽക്കളി">
ചരടുകുത്തി കോൽക്കളി

ഒരു നാടൻ കലയാണ് 'ചരടുകുത്തി കോൽക്കളി'. പയ്യന്നൂരിന്റെ തനത്‌ നാടൻ കലയായ പയ്യന്നൂർ കോൽക്കളിയിലെ ആകർഷക ഇനമാണ് ഇത്.

വൃത്താകൃതിയിൽ കോലുമേന്തി നിൽക്കുന്ന കളിക്കാരുടെ കയ്യിൽ ചരടുകെട്ടി അതിന്റെ മറ്റെ അറ്റം മദ്ധ്യത്തിൽ ഉറപ്പിച്ചുവെച്ച തൂണിൽ കെട്ടുകയും കളിക്കാർ കളിക്കുന്നതിനൊപ്പം ചരട്‌ വല പോലെ നെയ്‌ത്‌ വരികയും മടക്കം കളിക്കുമ്പോൾ ചരട്‌ അഴിഞ്ഞ്‌ വന്ന്‌ പഴയ രീതിയിലാവുകയും ചെയ്യുന്നതാണ്‌ കളിയുടെ പ്രത്യേകത. ചുവടുകൾക്കൊപ്പം വർണച്ചരടുകളാൽ വല നെയ്തുണ്ടാകുന്ന ആകർഷണീയമായ കളിയാണ്ഇത്. പാട്ടിനൊപ്പം കോലടിച്ച് കളത്തിനകത്തേക്കും പുറത്തേക്കും ചുവടുകൾ വെയ്ക്കുന്നതിനൊപ്പം അടുത്ത് നിൽക്കുന്ന കളിക്കാരുടെ മുന്നിലൂടെയും പിന്നിലൂടെയും മറികടന്ന് കളിച്ചുപോകുമ്പോഴാണ് വർണനൂലുകളിൽ വല രൂപപ്പെടുന്നത്. . കോൽക്കളിയിലെ മൂന്ന്‌ കളികളാണ്‌ സാധാരണയായി ചരടുകുത്തിക്കളിയായി കളിക്കാറുള്ളത്‌. 
കോൽക്കളിരംഗത്ത് സാധാരണയായി പുരുഷൻമാരാണ് ഉള്ളതെങ്കിൽ, ചരടുകുത്തി കോൽക്കളി വനിതകളാണ് അവതരിപ്പിച്ചുകാണുന്നത്. , 

ഏഴ്‌ വയസ്സിനും പതിനെട്ട്‌ വയസ്സിനും ഇടയിലുള്ള ആൺകുട്ടികളും പെൺകുട്ടികളും അടങ്ങുന്ന നൂറ്‌ കുട്ടികളെ ഒന്നിച്ച്‌ ഒരേ താളത്തിൽ ചരടുകുത്തിക്കളി അവതരിപ്പിച്ച്, പയ്യന്നൂർ ഫൈൻ ആർട്‌സ്‌ സൊസൈറ്റി, ലിംക ബുക്ക്‌സ്‌ ഓഫ്‌ വേൾഡ്‌ റിക്കോർഡിൽ ഇടം നേടിയിട്ടുണ്ട്.


</doc>
<doc id="361494" url="https://ml.wikipedia.org/wiki?curid=361494" title="ഉർത്വുഗ്റുൽ">
ഉർത്വുഗ്റുൽ

പതിമൂന്നാം നൂറ്റാണ്ടിൽ ജീവിച്ച സർജ്‌ജുക്ക് തുർക്കി ഗോത്ര തലവനാണ് (ബേ) ഉർത്വുഗ്റുൽ ഖാസി.ഖാസി എന്ന തുർക്കിഷ് വാക്കിന്റെ അർത്ഥം യോദ്ധാവ് എന്നാണ്.ഖുവാരിസ്മ് പ്രദേശവാസിയായ ഖായീ ഗോത്രത്തിലെ അംഗമായിരുന്നു അദ്ദേഹം. ഗോത്ര തലവൻ സുലൈമാൻ ഷാ (കുന്ദോസ് അൽബ്) ഉർത്വുഗ്റുലിന്റെ പിതാവ് ആയിരുന്നു . ബാഗ്ദാദ് തകർത്ത മംഗോളുകളുടെ ആക്രമണ ഭീഷണി കാരണം സുലൈമാൻ ഷാ തന്റെ ഗോത്രവുമായി നാടോടികളായി അലയുന്ന സമയം മുസ്ലിം ആത്മീയാചാര്യൻ ഇബ്ൻ അറബി യുമായുള്ള അവിചാരിതമായി പരിചയപ്പെടാനിടയായി 

ബാഗ്‌ദാദ്‌ , സ്പൈൻ പട്ടണങ്ങളിലെ ഇസ്‌ലാമിക ഭരണം അവസാനിച്ചതിൽ വ്യസനിച്ചും യൂറോപ്പിൽ നിന്നുമുള്ള സേനയെ തടയിടാൻ കരുത്തുറ്റ ഇസ്‌ലാമിക ഭരണം സ്ഥാപിക്കുവാനായും ഇബ്ൻ അറബി സുലൈമാൻ ഷായെയും, ഉർത്വുഗ്റുലിനെ പ്രേരിപ്പിക്കുകയും രംഗത്തിറക്കുകയും ചെയ്തു. സുലൈമാൻ ഷാ മരണപ്പെട്ടതിനെ തുടർന്ന് അധികാരമേറ്റെടുത്ത ഉർത്വുഗ്റുൽ സുൽത്താൻ അലാവുദ്ധീനെ സഹായിച്ചതിന് പ്രത്യുപകാരമായി ബൈസന്റൈൻ സാമ്രാജ്യത്തിന്റെ ഇടയിലുള്ള പ്രദേശം പതിച്ചു കിട്ടി. യക്കീശഹ്ർ, ബിലാജിക്, കോതാഹിയ എന്നീ പ്രദേശങ്ങൾ ഉൾക്കൊള്ളുന്ന ഇന്നത്തെ അങ്കാറക്കു സമീപമുള്ള 2000 ച.കി.മീ. വിസ്തീർണം മാത്രമുള്ള ഈ പ്രദേശം കേന്ദ്രമാക്കിയാണ് . ഉർത്വുഗ്റുലിന്റെ മരണ ശേഷം മകൻ ഉസ്മാൻ ഒന്നാമൻ ഓട്ടോമൻ സാമ്രാജ്യ സ്ഥാപനത്തിന് തുടക്കം കുറിക്കുന്നത്.AD 1280 ലായിരുന്നു ഉർത്വുഗ്റുലിന്റെ മരണം.

ഇബ്നു അറബിയുടെ അക്ബരിയ്യ താരീഖ പിന്തുടർന്ന ഉർത്വുഗ്റുൽ സൂഫി പോരാളികളിൽ പ്രമുഖ വ്യക്തിത്വമായും എണ്ണപ്പെടുന്നു . അകബരിയ്യ സൂഫികളിൽ പ്രമുഖനും, ഓട്ടോമൻ രാജവംശ സ്ഥാപക ആസൂത്രകനുമായ ശൈഖ് ഇദ്‌ബലി ഇദ്ദേഹത്തിന്റെ സതീർഥ്യനാണ്. 
2014 മുതൽ ഡ്രിൽസ് ഉർത്വുഗ്റുൽ എന്ന പേരിൽ തുർക്കിഷ് ചാനൽ ടി.ആർ.ടി ഉർത്വുഗ്റുലിന്റെ ജീവചരിത്രം സീരിയലായി പ്രദർശിപ്പിച്ചു വരുന്നു . തുർക്കിയിലും സമീപ രാജ്യങ്ങളിലും ഏറ്റവും പ്രചാരമുള്ള സീരിയലാണിത്.


</doc>
<doc id="361495" url="https://ml.wikipedia.org/wiki?curid=361495" title="വിദ്വാൻ എൻ. കോയിത്തട്ട">
വിദ്വാൻ എൻ. കോയിത്തട്ട

വാസ്തുശാസ്ത്രപണ്ഡിതനും കവിയും ഗ്രന്ഥകാരനുമായിരുന്നു വിദ്വാൻ എൻ. കോയിത്തട്ട.. മലയാളസാഹിത്യത്തിനും വാസ്തുശാസ്ത്രത്തിനും വിലപ്പെട്ട സംഭാവന നൽകിയ സംസ്കൃതപണ്ഡിതനാണ്.

തലശ്ശേരി വടക്കുമ്പാട് ഗോവിന്ദനാചാരിയുടേയും നങ്ങേലിയമ്മയുടേയും മകനായി 1916 സപ്തംബർ 16 ന് ജനിച്ചു.യഥാർത്ഥ പേര് നാരായണൻ. പിന്നീട് കോയിത്തട്ട എന്ന തറവാട്ടുപേരിൽ പ്രസിദ്ധനായി. വാസ്തുശാസ്ത്രപണ്ഡിതൻ, ഗ്രന്ഥകാരൻ, അദ്ധ്യാപകൻ എന്നീ നിലകളിൽ വ്യക്തിമുദ്ര പതിപ്പിച്ചു. 1990 ഒക്ടോബർ 7 ന് അന്തരിച്ചു.

</doc>
<doc id="361503" url="https://ml.wikipedia.org/wiki?curid=361503" title="വല്ല വല്ല അമേരിക്കൻ ഇന്ത്യൻ ജനത">
വല്ല വല്ല അമേരിക്കൻ ഇന്ത്യൻ ജനത

വല്ല വല്ല ( ), വടക്കു പടിഞ്ഞാറൻ പീഠഭൂമിയിൽ അധിവസിച്ചിരുന്നതും സഹാപ്റ്റിൻ ഭാക്ഷ സംസാരിച്ചിരുന്നതുമായ തദ്ദേശീയ അമേരിക്കൻ ഇന്ത്യൻ വംശമാണ്. ഇവർ വലൂലപാം (Waluulapam) എന്ന പേരിലും അറിയപ്പെട്ടിരുന്നു. ഈ വാക്കിന്റെ അർത്ഥം ഇംഗ്ലീഷിൽ "many waters" എന്നാണ്.

അനേകം വല്ല വല്ല വർഗ്ഗക്കാർ “കോൺഫെഡറേറ്റഡ് ട്രൈബ്സ് ആഫ് ദ ഉമാതില്ല ഇന്ത്യൻ റിസർവ്വേഷനിൽ” വസിക്കുന്നു. വല്ല വല്ല വിഭാഗക്കാർ മറ്റ് തദ്ദേശീയ ഇന്ത്യൻ വംശങ്ങളായ കയൂസെ, ഉമാതില്ല ഗോത്രങ്ങളുമായി യോജിച്ച് കോൺഫെഡറേറ്റഡ് ട്രൈബ്സ് ദി ഉമാതില എന്ന കൂട്ടായ്മയിലൂടെ റിസർവ്വേഷനുള്ളിലെ ഭൂമിയും പ്രാദേശിക സർക്കാർ സംവിധാനങ്ങളും പങ്കുവയ്ക്കുന്നു. ഈ റിസർവ്വേഷൻ സ്ഥിതി ചെയ്യുന്നത് ഐക്യനാടുകളിലെ ഒറിഗോണിലുള്ള  ബ്ലൂമൌണ്ടനുകൾ‌ക്കു സമീപം പെന്റിൽട്ടണിൽ ആണ്. കുറച്ച് വല്ല വല്ല വർഗ്ഗക്കാർ ഫെഡറൽ അംഗീകാരം ലഭിച്ച “കോൺഫെഡറേറ്റഡ് ട്രൈബ്സ് ആന്റ് ബാന്റ്സ് ആഫ് ദ യക്കാമ നേഷനിലും” അധിവസിക്കുന്നു.

ഈ വർഗ്ഗക്കാർ സഹാപ്റ്റിൻ ഭാക്ഷ സംസാരിക്കുന്നവരാണ്. പരമ്പരാഗതമായി ഇന്നത്തെ ഐക്യനാടുകളുടെ വടക്കു പടിഞ്ഞാറൻ മേഖലയിലെ  കൊളമ്പിയ നദീ പ്രദേശത്താണ് വസിച്ചിരുന്നത്. യൂറോപ്യൻ കുടിയേറ്റക്കാർ എത്തുന്നതിന് നൂറ്റാണ്ടുകൾക്കു മുമ്പു തന്നെ മൂന്നു പ്രധാന ഉപവർഗ്ഗങ്ങളുണ്ടായിരുന്ന വല്ല വല്ല വർക്കാർ വല്ല വല്ല നദിയ്ക്കു സമാന്തരമായുള്ള പ്രദേശത്തും സ്നേക്ക് നദിയും കൊളമ്പിയ നദിയും സന്ധിക്കുന്നതിന് സമാന്തരവുമായുള്ള പ്രദേശത്ത് (ഇന്നത്തെ വടക്കന് ഒറിഗോണും വാഷിങ്ടണ് സംസ്ഥാനത്തിന്റെ തെക്കു കിഴക്കൻ ഭാഗങ്ങളും) അധിവസിച്ചു വന്നിരുന്നു.  ഈ മേഖലയിൽ “യക്കാമ”, “പലൂസ്”, “ഉമാതില്ല”, “വനാപും” വർഗ്ഗക്കാരേപ്പോലെ കാലാവസ്ഥാനുസൃതമായ ഉപജീവനമാർഗ്ഗം വല്ല വല്ല വർഗ്ഗക്കാരും കൈക്കൊണ്ടു.

വല്ല വല്ല വർക്കാരും യൂറോപ്യൻ കുടിയേറ്റക്കാരുമായുള്ള ആദ്യ സമ്പർക്കമുണ്ടാകുന്നത് ലെവിസിന്റെയും ക്ലാർക്കിന്റെയും പര്യവേക്ഷണയാത്രയുടം കാലത്താണ്. 1805 ലെ ആദ്യകൂടിക്കാഴ്ച്ചയിൽ യൂറോപ്പിൽ നിന്നുള്ള പര്യവേക്ഷകർ പസഫിക സമുദ്രം സന്ദർശിച്ചശേഷം കൂടുതൽ ആളുകളുമായി വീണ്ടു വരുമെന്ന് വല്ല വല്ല ചിഫായ യെല്ലെപ്പിറ്റിനോട് വാഗ്ദാനം ചെയ്തു. ഈ സംഘം 1806 ഏപ്രിൽ മാസത്തിൽ വല്ല വല്ല നദീ മുഖത്തിനു സമീപം കൊളമ്പിയ നദിതട മേഖലയിലുള്ള വല്ല വല്ല പ്രദേശത്ത് വീണ്ടും എത്തിച്ചേർന്നു.  വ്യാപാര ഇടപാടുകൾക്കിടെ യെല്ലെപ്പിറ്റ് ക്ലാർക്കിനു മുന്നിൽ ഒരു ശ്വേദ നിറമുള്ള അശ്വത്തെ ഹാജരാക്കുകയും പകരമായി  പിച്ചള കൊണ്ടുളള ഒരു കെറ്റിൽ ആവശ്യപ്പെടുകയും ചെയ്തു. യൂറോപ്യന്മാരുടെ കൈവശം അത്തരമൊന്നില്ലാതെ വന്നതിനാൽ ക്ലാർക്ക് തന്റെ വാൾ വല്ല വല്ല ചീഫിനു നല്കി. അതോടൊപ്പം ഒരു പഴയ തോക്കും വെടിമരുന്നുകളും പ്രസിഡൻറ് തോമസ് ജാഫെർസന്റെ ചിത്രം ആലേഖനം ചെയ്ത ഒരു ലോഹത്തകിടും, ഒരു ചെറിയ അമേരിക്കൻ പതാകയും നൽകിയിരുന്നു.  വാഷിങ്ടണിലെ യെല്ലെപിറ്റ് പട്ടണം വല്ല വല്ല ചീഫിന്റെ പേരിൽനിന്നാണുത്ഭവിച്ചത്.

വല്ല വല്ല നേഷനിലെ അടുത്ത സന്ദർശകൻ 1811 ൽ കനേഡിയൻ-ബ്രിട്ടീഷ് നോർത്ത് വെസ്റ്റ് കമ്പനിയിലെ ഡേവിഡ് തോംസൺ ആയിരുന്നു. യെല്ലെപിറ്റ്സിൻ വില്ലേജിൽ നിന്ന് നദിയുടെ 5 മൈൽ മുകളിലായുള്ള ഭാഗത്ത് കൊളമ്പിയ നദിയും സ്നേക്ക് നദിയും സന്ധിക്കുന്നതിനടുത്തായി ഒരു മരക്കാൽ നാട്ടുവാൻ തോംസൺ കൽപ്പിക്കുകയും ആ പ്രദേശം ഇനി മേലിൽ ബ്രീട്ടീഷ് രാജ്ഞിയുടെ അധീനതയിലുള്ളതായിരിക്കുമെന്ന് മരക്കാലിൽ സ്ഥാപിക്കപ്പെട്ട ലിഖിതത്തിൽ വ്യക്തമാക്കുകയും ചെയ്തു. പ്രസ്തുത മേഖലയിൽ ഒരു വ്യാപാരകേന്ദ്രം സ്ഥാപിക്കുവാനും തോംസണ് താൽപര്യപ്പെട്ടു. അതിർത്തിയിൽ സ്ഥാപിച്ച അവകാശ രേഖ നോർത്ത് വെസ്റ്റ് കമ്പനിയുടെ അമേരിക്കൻ എതിരാളികളായിരുന്ന പസഫിക് ഫർ കമ്പനിയ്ക്കുള്ള സൂചനയായിരുന്നു. നദിയ്ക്കു താഴ്വശത്തേയ്ക്കുള്ള യാത്രയിൽ തോംസണ് യെല്ലെപിറ്റ് വില്ലേജിൽ എത്തിച്ചേരുകയും അമേരിക്കൻ വ്യാപാരികൾ നല്കിയ പതാകയും മെഡലും കാണാനിടവരുകയും ചെയ്തു. യെല്ലെപിറ്റ് സൌഹൃദം ആഗ്രഹിക്കുന്നവനും ബുദ്ധിശാലിയുമാണെന്ന് തോംസണ് മനസ്സിലായി. സമീപത്തായി ഒരു വ്യാപാരകേന്ദ്രം സ്ഥാപിക്കുകയെന്നതായിരുന്നു തോംസന്റെ ആത്യന്തികമായ ലക്ഷ്യമെങ്കിലും അനേകം കാരണങ്ങളാൽ 1818 വരെ ഈ ട്രേഡിംങ് പോസ്റ്റ് നിർമ്മിക്കപ്പെട്ടില്ല.  പിന്നീട്  NWC “ഫോർട്ട് നെസ് പെർസസ്” എന്ന പേരിൽ വല്ല വല്ല നദീമുഖത്ത് ഒരു രോമ വ്യവസായ കേന്ദ്രം ആരംഭിച്ചിരുന്നു.


</doc>
<doc id="361523" url="https://ml.wikipedia.org/wiki?curid=361523" title="നായത്തോട്">
നായത്തോട്

എറണാകുളം ജില്ലയിലെ കാലടിക്കടുത്തുള്ള ഒരു ഗ്രാമമാണ് നായത്തോട്. മലയാളത്തിലെ പ്രശസ്തനായ കവിയും ഉപന്യാസകാരനും സർവ്വകലാശാല അദ്ധ്യാപകനുമായിരുന്ന ജി. ശങ്കരക്കുറുപ്പിന്റെ ജന്മദേശമാണു നായത്തോട്.

</doc>
<doc id="361524" url="https://ml.wikipedia.org/wiki?curid=361524" title="ചാൾസ് കേർട്ടിസ്">
ചാൾസ് കേർട്ടിസ്

അമേരിക്കൻ ഐക്യനാടുകളുടെ മുപ്പത്തിഒന്നാമത്തെ വൈസ് പ്രസിഡൻറായിരുന്നു ചാൾസ് കേർട്ടിസ് - Charles Curtis


</doc>
<doc id="361532" url="https://ml.wikipedia.org/wiki?curid=361532" title="നെസ് പെർസ് അമേരിക്കൻ ഇന്ത്യൻ ജനത">
നെസ് പെർസ് അമേരിക്കൻ ഇന്ത്യൻ ജനത

നെസ് പെർസ് ( (autonym: Niimíipu അവരുടെതന്നെ ഭാഷയിൽ) ഐക്യനാടുകളിലെ വടക്കുപടിഞ്ഞാറൻ പസഫിക് പീഠഭൂമി മേഖലയിലുള്ള തദ്ദേശീയ അമേരിക്കൻ ഇന്ത്യൻ വർഗ്ഗമാണ്. ഈ വർഗ്ഗം നെസ് പെർസ് ട്രൈബ് എന്ന പേരിൽ ഫെഡറൽ അംഗീകാരം നേടിയ ഇവർ ഇഡോഹോയിലെ റിസർവ്വേഷനിൽ സ്വയംഭരണാധികാരം നടത്തുന്നു. ഈ വർഗ്ഗത്തിന്റെ ഇപ്പോഴത്തെ ചീഫ് ജോ നെയ്ലിയാണ്.  ഇഡോഹോ സംസ്ഥാനത്തെ ഫെഡറൽ അംഗീകാരം ലഭിച്ച അഞ്ചു വർഗ്ഗങ്ങളിലൊന്നാണിത്. 

ഈ വർഗ്ഗം പ്രാചീനകാലത്തെ കോർഡില്ലെറൻ സംസ്കാരത്തിന്റെ (കാസ്കെയ്ഡ് ഫെയ്സ് എന്നും അറിയപ്പെടുന്ന ഈ സംസ്കാരം വടക്കേ അമേരിക്കയിലെ വടക്കുപടിഞ്ഞാറൻ പസഫിക് മേഖലയിൽ 9000 അല്ലെങ്കിൽ 10000 BC  മുതൽ ഏകദേശം 5500 BC വരെ നിലനിന്നിരുന്ന പ്രാചീന തദ്ദേശീയ ഇന്ത്യൻ വർഗ്ഗക്കാരുടെ സംസ്കാരമാണ്) പിന്തുടർച്ചക്കാരാണെന്ന് നരവംശശാസ്‌ത്രജ്ഞർ രേഖപ്പെടുത്തുന്നു. റോക്കി പർവ്വത മേഖലയിൽ നിന്നും തെക്കു ഭാഗത്തേയ്ക്കും പടിഞ്ഞാറുള്ള സമതല മേഖലയിലുമെത്തിയ വിവിധ സംഘങ്ങൾ സംയോജിച്ചാണ് ഈ വർ‌ഗ്ഗം ഉടലെടുത്തത്.   ഈ വർഗ്ഗത്തനും അയൽമേഖലയിലുള്ള ചിനൂക്ക് വർഗ്ഗക്കാർക്കും നെസ് പെർസ് എന്ന പേരു നല്കിയത് ഈ മേഖലയിൽ വന്നെത്തിയ ഫ്രഞ്ചു പര്യവേക്ഷകരായിരുന്നു. ഇതിനർത്ഥം തുളച്ച മൂക്കുള്ളവർ എന്നാണ്. എന്നാൽ ഇത്തരത്തിലുള്ള അലങ്കാരം ചിനൂക്ക് വർഗ്ഗക്കാരാണ് നടത്താറുള്ളത്. 

നെസ് പെർസ് ജനങ്ങൾ അവരുടെ തന്നെ ഭാഷയിൽ "Nimíipuu" (ഉച്ചാരണം  [https://en.wikipedia.org/w/Help:IPA <nowiki>[nimiːpuː]</nowiki>]), എന്നറിയപ്പെടുന്നു. സഹാപ്റ്റിയൻ ഭാക്ഷാകുടുംബത്തിലെ അവരുടെ ഭാക്ഷയിലുള്ള ഈ വാക്കിന് "The People," എന്നർത്ഥം വരുന്നു. ഐക്യനാടുകൾ ഔദ്യോഗികരേഖകളിലും ഇടപാടുകളിലും നെസ് പെർസ് എന്ന പേരുപയോഗിക്കുന്നതിനാൽ ഈ ഗോത്രവും നെസ് പെർസ് എന്ന പേരുപയോഗിച്ചുവരുന്നു. നെസ് പെർസ് എന്ന ഫ്രഞ്ച് വാക്കിന്റെ യഥാർത്ഥ ഉച്ചാരണം ] എന്നാണ്.  

1805 ൽ ഫ്രഞ്ച് പര്യവേക്ഷകർ ഈ ജനങ്ങളെ നെസ് പെർസ് എന്ന് തെറ്റായി രേഖപ്പെടുത്തുകയായിരുന്നു. ഇവർ മൂക്കു തുളച്ച് ആഭരണങ്ങൾ അണിയുന്ന വർഗ്ഗമായിരുന്നില്ല. യഥാർത്ഥത്തിൽ ഈ ആചാരം വടക്കുപടിഞ്ഞാറൻ പസഫിക്ക് മേഖലയിൽ കൊളമ്പിയ നദിയ്ക്കു താഴ്ഭാഗത്തു വസിച്ചിരുന്ന ചിനൂക്ക് വർഗ്ഗക്കാരായിരുന്നു യഥാർത്ഥത്തിൽ മൂക്കൂതുളച്ച് ആഭരണങ്ങള് അണിയാറുണ്ടായിരുന്നത്. ആഹാരത്തിനായി ചിനൂക്കുകളെപ്പോലെ നെസ് പെർസുകളും നദികളിലെ സാൽമൺ മത്സ്യങ്ങളെയായിരുന്നു ആശ്രയിച്ചിരുന്നത്. ഈ രണ്ടുവർഗ്ഗങ്ങളും മത്സ്യബന്ധനമേഖലകളും വ്യാപാര കേന്ദ്രങ്ങളും അന്യോന്യം പങ്കുവച്ചിരുന്നു. എന്നാൽ ചിനൂക്കുകൾ സാമൂഹികമായും സംസ്കാരികമായി ഏറെ വ്യത്യസ്തരായ ജനവിഭാഗമായിരുന്നു. ചിനൂക്ക് വർഗ്ഗത്തിൽ പുരോഹിതവാഴ്ചയായിരുന്നു നിലനിന്നിരുന്നത്.     


</doc>
<doc id="361534" url="https://ml.wikipedia.org/wiki?curid=361534" title="ബാൽഫോർ പ്രഖ്യാപനം">
ബാൽഫോർ പ്രഖ്യാപനം

ജൂതന്മാർക്ക് ഫലസ്തീൻ നൽകുന്നതുമായി ബന്ധപ്പെട്ട് ബ്രിട്ടീഷ് വിദേശകാര്യ സെക്രട്ടറിയായിരുന്ന ആർതർ ജെയിംസ് ബാൽഫോർ തയ്യാറാക്കിയ കത്താണ് ബാൽഫോർ പ്രഖ്യാപനം എന്നറിയപ്പെടുന്നത്.1917 നവംബർ 2 നാണ് ഇത് തയ്യാറാക്കിയത്. ബ്രിട്ടണിലെ ജൂത നേതാവായിരുന്ന വാൾട്ടർ റോത്ത്ഷിൽഡിനും ബാരോൺറോത്ത്ഷീൽഡ് രണ്ടാമനുമാണ് ഈ കത്ത് അയത്തത്.


</doc>
<doc id="361537" url="https://ml.wikipedia.org/wiki?curid=361537" title="ഓ കാനഡ">
ഓ കാനഡ

ഓ കാനഡ (ഇംഗ്ലീഷ്: "O Canada", ഫ്രഞ്ച്: "Ô Canada") കാനഡയുടെ ദേശീയ ഗാനമാണ്. 1880-ൽ കലിക്സ ലവാലെ ഈ ഗാനം രചിച്ചു, അതിനുശേഷം, കവിയും ന്യായാധിപതിയുമായ അഡോൾഫ് ബസീൽ രൂഥിയെ ഗാനത്തിൻ്റെ വരികൾ എഴുതി. യഥാർത്ഥത്തിൽ, ഈ ഗാനത്തിൻ്റെ വരികൾ എഴുതിയത് ഫ്രഞ്ചിലായിരുന്നു, 1906-ൽ ആയിരുന്നു ഇംഗ്ലീഷിലുള്ള പതിപ്പ് എഴുതിയത്. റോബർട്ട് സ്റ്റാൻലി വെയ്ർ 1908-ൽ ഇംഗ്ലീശിലുള്ള മറ്റൊരു പതിപ്പ് എഴുതി. ഈ പതിപ്പാണ് ഔദ്യോഗികമായതും ഏറ്റവും അറിയപ്പെടുന്നതും. ഓ കാനഡ 1980-ൽ കാനഡയുടെ ഔദ്യോഗിക ദേശീയ ഗാനമായി മാറി.


</doc>
<doc id="361552" url="https://ml.wikipedia.org/wiki?curid=361552" title="റിയോഡിനിഡേ">
റിയോഡിനിഡേ

Riodinidae (Metalmark) ഒരു ചിത്രശലഭ കുടുംബമാണ്. പേരു സൂചിപ്പിക്കുന്നതുപോലെ ഈ ചിത്രശലഭങ്ങളുടെ ചിറകുകളിൽ ചെറിയ തിളങ്ങുന്ന പൊട്ടുകൾ കാണാം. 1532-ൽപ്പരം ചിത്രശലഭങ്ങൾ 146 ജനുസുകളിൽ ആയി ലോകത്താകമാനമായി ഈ കുടുംബത്തിൽ ഉണ്ട്. ഇവ നീലി ചിത്രശലഭങ്ങളുമായി വളരെ സാമ്യം പുലർത്തുന്നു. 



</doc>
<doc id="361561" url="https://ml.wikipedia.org/wiki?curid=361561" title="ജോൺ നാൻസ് ഗാർണർ">
ജോൺ നാൻസ് ഗാർണർ

അമേരിക്കൻ ഐക്യനാടുകളുടെ മുപ്പത്തി രണ്ടാമത്തെ വൈസ് പ്രസിഡൻറായിരുന്നു ജോൺ നാൻസ് ഗാർണർ (John Nance Garner).

വടക്കുകിഴക്കൻ ടെക്സാസിലെ റെഡ് റിവർ കൌണ്ടിയിലുൾപ്പെട്ട ഡെട്രിയോയിറ്റ് വില്ലേജിൽ ജോൺ നാൻസ് ഗാർനർ മൂന്നാമന്റെയും അദ്ദേഹത്തിന്റെ സഹധർമ്മിണി സാറ ജെയിൻ ഗസ്റ്റിന്റെയും പുത്രനായി ഗാർനർ ജനിച്ചു


</doc>
<doc id="361563" url="https://ml.wikipedia.org/wiki?curid=361563" title="പനമ്പിള്ളി ഗോവിന്ദമേനോൻ മെമ്മോറിയൽ ലോവർ പ്രൈമറി സ്കൂൾ">
പനമ്പിള്ളി ഗോവിന്ദമേനോൻ മെമ്മോറിയൽ ലോവർ പ്രൈമറി സ്കൂൾ

തൃക്കൂർ പഞ്ചായത്തിലെ XI- വാർഡിൽ കള്ളായി എന്ന മലയോര പ്രദേശത്താണ് പനമ്പിള്ളി ഗോവിന്ദമേനോൻ മെമ്മോറിയൽ ലോവർ പ്രൈമറി സ്കൂൾ സ്ഥിതി ചെയ്യുന്നത്.1976 ൽ സ്ഥാപിതമായ ഈ വിദ്യാലയത്തിന്റെ ശിലാസ്ഥാപനകർമ്മം നടത്തിയത് മുൻമന്ത്രി ശ്രീ. പി. പി. ജോർജജ് ആണ്. മുൻ കേരള മുഖ്യമന്ത്രിയും ഗ്രന്ഥശാല പ്രസ്ഥാന നേതാവുമായ പനമ്പിള്ളി ഗോവിന്ദമേനോന്റെ സ്മരണാർത്ഥമാണ് ഈ വിദ്യാലയത്തിന് പേരു നൽകിയിരിക്കുന്നത്.ഈ സ്കൂളിന്റെ മാനേജർ ശ്രീ. ടി. ജി. രാമകൃഷ്ണനും പ്രധാനാധ്യാപിക ശ്രീമതി. ടി. ആർ. ലതയുമാണ് .നഴ്സറി മുതൽ 4 വരെ ഒരോ ഡിവിഷനുകളിലായി ക്ലാസുകൾ ഇവിടെ പ്രവർത്തിക്കുന്നു. 4 അധ്യാപകരും, 2 അനധ്യാപകരും ഇവിടെ സേവനമനുഷ്ഠിക്കുന്നു. ഈ വിദ്യാലയത്തിന്റെ 5 KM ചുറ്റളവിൽ മറ്റു വിദ്യാലയങ്ങൾ ഒന്നും തന്നെ ഇല്ല A. U. P. S. മരോട്ടിച്ചാൽ, S. U. P. S. ആലേങ്ങാട്, St.Pious X th U. P. S. വലൂപ്പാടം, C. J. M. A. H. S. S. വരന്തരപ്പിള്ളി എന്നിവയാണ് ഫീഡിംഗ് സ്കൂളുകൾ
സ്കൂളിന്റെ പുരോഗമന പ്രവർത്തനങ്ങൾക്കുവേണ്ടി മാനേജർ, PTA - MPTA, മറ്റു സന്നദ്ധ സംഘടനകൾ എന്നിവ ആശ്രാന്ത പരിശ്രമം നടത്തിവരുന്നു. വിദ്യാർത്ഥികളുടെ സർവ്വതോന്മുഖമായ കഴിവുകൾ വികസിപ്പിച്ചെടുക്കുന്നതിനായി അധ്യാപകർ ശ്രമിക്കുന്നുണ്ട്. വിദ്യാലയത്തിനകത്തും പുറത്തും നടത്തപ്പെടുന്ന പാഠ്യ-പാഠ്യേതര പ്രവർത്തനങ്ങളിൽ മികച്ച പ്രകടനം കാഴ്ചവെക്കുവാൻ ഈ സ്കൂളിലെ കുട്ടികൾക്ക് സാധിക്കുന്നുണ്ട്

തൃശ്ശൂർ ജില്ലയിൽ തൃക്കൂർ പഞ്ചായത്തിലെ കള്ളായി എന്ന മലയോര പ്രദേശത്താണ് പനമ്പിള്ളി ഗോവിന്ദമേനോൻ മെമ്മോറിയൽ ലോവർ പ്രൈമറി സ്കൂൾ എന്ന സരസ്വതിക്ഷേത്രം സ്ഥിതി ചെയ്യുന്നത്. 1976 ജൂൺ മാസത്തിലാണ് ഈ സ്ഥാപനം നിലവിൽ വന്നത്.ഈ സരസ്വതി ക്ഷേത്രം നിലവിൽ വരുന്നതിനു മുമ്പ് ആശാന്മാർ വീടുകളിലെത്തി പഠിപ്പിക്കുന്ന രീതിയായിരുന്നു നിലവിലുണ്ടായിരുന്നത്.വീടുവീടാന്തരം കയറിയിറങ്ങി കുട്ടികളെ വിദ്യ അഭ്യസിപ്പിച്ച് ഒരാഴ്ചയ്ക്കു ശേഷമാണ് ആശാൻ വീട്ടിലേക്കു മടങ്ങിപ്പോയിരുന്നത്.പിന്നീട് എഴുത്തു പള്ളികൾ രൂപം പ്രാപിച്ചു.
കാലചക്രം തിരിഞ്ഞതോടെ ഇന്നത്തെ രീതിയിലുള്ള സ്കൂളുകൾ നിലവിൽ വന്നെങ്കിലും കള്ളായി ദേശത്ത് അതിനുള്ള സൗകര്യം ഇല്ലായിരുന്നു. കള്ളായിൽ നിന്നും 8.കി.മീ. അകലെയുള്ള പാലയ്ക്കാപ്പറമ്പിലെ സ്കൂളിലേയ്ക്കാണ് പോയിരുന്നത് അതും വളരെ കുറച്ചുപേർ മാത്രം. കാരണം ഗതാഗത സൗകര്യങ്ങൾ ഒട്ടും തന്നെ ഇല്ലായിരുന്നു. ഇതിൽ ഉത്കണ്ഠാകുലരായ മാതാപിതാക്കൾ തങ്ങളുടെ മക്കളുടെ ഭാവി സുരക്ഷിതമാക്കാൻ നടത്തിയ അശ്രാന്തപരിശ്രമത്തിന്റെ ഫലമാണ് ഇന്നിവിടെ തലയുയർത്തി നിൽക്കുന്ന ഈ വിദ്യാലയം
ഈ വിദ്യാലയം പണിയുന്നതിനായി സൗജന്യമായി സ്ഥലം നൽകിയത് മൺമറഞ്ഞുപോയ ശ്രീ. തണ്ടാംപറമ്പിൽ ഗോവിന്ദനായിരുന്നു. ഓടിട്ട രണ്ടു ബ്ലോക്കുകളിലാണ് അധ്യയനം തുടങ്ങിയത്. ആരംഭത്തിൽ മൂന്ന് ഒന്നാം ക്ലാസ്സുകളും ഒരു രണ്ടാം ക്ലാസ്സുമാണുണ്ടായിരുന്നത് .അന്നത്തെ ഹെഡ്മിസ്ട്രസ് ശ്രീമതി കെ. കെ പുഷ്പാവതി ടീച്ചറായിരുന്നു. ശ്രീമതി വി .വി. മേരി, ശ്രീമതി ഇ. മാധവി, ശ്രീമതി സി. ജി. ശാന്ത എന്നിവർ അന്നത്തെ അധ്യാപകരായിരുന്നു.
തുടർന്ന് ശ്രീമതി ടി. ആർ. ലത ടീച്ചർ സ്കൂളിന്റെ സാരഥ്യം ഏറ്റെടുത്തു. പല പുതിയ കർമപരിപാടികളും ടീച്ചറുടെ നേതൃത്യത്തിൽ നടപ്പിലാക്കിക്കൊണ്ടിരുക്കുന്നു.
ഓരോ വർഷവും പുതിയ കർമപരിപാടികൾ ആസൂത്രണം ചെയ്ത് അധ്യാപകരും, പി.ടി.എ. അംഗങ്ങളും, മാനേജരും ഒത്തൊരുമിച്ച് പ്രവർത്തിച്ച് ഈ വിദ്യാലയത്തെ പുരോഗതിയിലേക്ക് നയിച്ചുകൊണ്ടിരിക്കുന്നു.


http://www.education.kerala.gov.in/Downloads2011/Notifications/statitics/lp/thrissurlp.pdf


</doc>
<doc id="361580" url="https://ml.wikipedia.org/wiki?curid=361580" title="ഡിങ്കമതം">
ഡിങ്കമതം

സാമൂഹിക മാദ്ധ്യമങ്ങളിൽ ആരംഭിക്കുകയും വളരുകയും ചെയ്യുന്ന ഒരു മതവും സാമൂഹിക പ്രസ്ഥാനവുമാണ് ഡിങ്കമതം അല്ലെങ്കിൽ ഡിങ്കോയിസം. ഈ മതം വളർത്തുന്നതും പ്രചരിപ്പിക്കുന്നതും കേരളത്തിലെ വ്യത്യസ്ത ആളുകളും സംഘടനകളുമാണ്. വിശ്വാസികൾ ഡിങ്കമതത്തെ ശരിയായ മതമായാണ് അവതരിപ്പിക്കുന്നതെങ്കിലും, പൊതുമാദ്ധ്യമങ്ങൾ മറ്റുമതങ്ങളുടെ ഹാസ്യാനുകരണമായാണ് ഇതിനെ കണക്കാക്കുന്നത്.

ഇന്ത്യാ ടുഡേയിൽ വന്ന ഒരു ലേഖനപ്രകാരം, കേരളത്തിലെ ഒരു കൂട്ടം യുക്തിവാദികൾ, "അന്ധമായ മതവിശ്വാസത്തിലെ യുക്തിരാഹിത്യത്തെ" കളിയാക്കാൻ 2008-ൽ സൃഷ്ടിച്ചതാണ് ഈ മതം.

മംഗളം ഗ്രൂപ്പിന്റെ ബാലവാരികയായിരുന്ന ബാലമംഗളത്തിലെ "ഡിങ്കൻ" എന്ന ചിത്രകഥയിലെ നായകനാണ് ഡിങ്കൻ എന്ന എലി. 1983-ൽ ആണ് ഡിങ്കൻ തുടങ്ങിയത്. ചിത്രകഥയിലെ കഥപ്രകാരം "പങ്കിലക്കാട്" എന്ന കേരളത്തിലെവിടെയോ ഉള്ള ഒരു വനത്തിലെ കുസൃതിയായ ഒരു എലിയായിരുന്നു ഡിങ്കൻ. ഒരിക്കൽ ഡിങ്കനെ അന്യഗ്രഹജീവികൾ പിടിച്ചുകൊണ്ടുപോയി പരീക്ഷണങ്ങൾ നടത്തി. തുടർന്ന് ഡിങ്കന് അസാമാന്യശക്തിയും പറക്കാനുള്ള കഴിവും ലഭിച്ചു. പങ്കിലക്കാട്ടിൽ തിരിച്ചെത്തിയ ഡിങ്കൻ തന്റെ ശക്തികൾ കാട്ടിലെ ജീവികളുടെ നന്മയ്ക്കായി ഉപയോഗിക്കാൻ തുടങ്ങി. "കേരകൻ" എന്ന ദിനോസർ കഥയിൽ ഡിങ്കന്റെ മുഖ്യ എതിരാളിയായിരുന്നു.

ഡിങ്കൻ പ്രസിദ്ധീകരിച്ച് വന്ന ബാലമംഗളം വാരിക വിപണി മത്സരം നേരിടാനാവാതെ നിർത്തിപ്പോവുകയാണുണ്ടായത്. ഉടമകളായ മംഗളം ഒക്ടോബർ 2012-ൽ ബാലമംഗളം പ്രസിദ്ധീകരണം അവസാനിപ്പിക്കുകയാണെന്ന് അറിയിച്ചു. ഈ വാർത്ത സമൂഹമാദ്ധ്യമങ്ങളിൽ വലിയ കോലാഹലമുണ്ടാക്കിയതിനെ തുടർന്ന് ബാലമംഗളം നിർത്തിയത് "താത്കാലികമായിട്ടാണെന്നും വീണ്ടും പ്രസിദ്ധീകരിച്ചേക്കാനിടയുണ്ടെന്നും" എന്നും മംഗളം പ്രഖ്യാപിക്കുകയുണ്ടായി.

ചിത്രകഥയിലെ കഥാപാത്രമായ ഡിങ്കനെ ആരാധിക്കണം എന്ന് ഡിങ്കോയിസം അനുശാസിക്കുന്നു. സാമ്പ്രദായിക മതങ്ങളുടെ കള്ളത്തരങ്ങളും പൊള്ളത്തരങ്ങളും വെളിപ്പെടുത്തുന്നതിനായി മൂഷികദേവനായ ഡിങ്കനെ ഡിങ്കോയിസ്റ്റുകൾ ഉപയോഗിക്കുന്നു. ഡിങ്കന്റെ വാസസ്ഥാനം എന്ന രീതിയിൽ പങ്കിലക്കാടും എലിപ്പൊത്തും പുണ്യസ്ഥലമായും, ഭക്ഷണമെന്ന രീതിയിൽ കപ്പ ദിവ്യവസ്തുവായും പൊതുവേ കണക്കാക്കപ്പെടുന്നു.

ഡിങ്കമതം എന്ന ആശയം വ്യാപിക്കുന്നത് സമൂഹമാദ്ധ്യമങ്ങളിലാണെങ്കിലും പ്രതിഷേധങ്ങളിലും മറ്റും പങ്കെടുക്കാൻ ആൾക്കാർ എത്താറുണ്ട്. ദിലീപ് തന്റെ "പ്രൊഫസർ ഡിങ്കൻ" എന്ന ചലച്ചിത്രം പ്രഖ്യാപിച്ച അവസരത്തിൽ, മതവികാരം വ്രണപ്പെട്ടു എന്നവകാശപ്പെട്ട് മറ്റുമതങ്ങളിൽ ഉള്ളവർ പ്രതിഷേധിക്കുന്ന മാതൃകയിൽ ഡിങ്കമതവിശ്വാസികൾ ദിലീപിന്റെ ""ദേ പുട്ട്"" എന്ന ഭക്ഷണശാലയുടെ മുമ്പിൽ പ്രതിഷേധം സംഘടിപ്പിച്ചിരുന്നു. മൂഷികസേന എന്ന പേരിൽ 2016 ജനുവരി മുപ്പതിനായിരുന്നു ഈ പ്രതിഷേധം സംഘടിപ്പിച്ചത്. ഒരു പ്രമുഖ നടിയെ ആക്രമിച്ച കേസിൽ ദിലീപ് അറസ്റ്റിലായ സമയത്തും ഇത്തരത്തിൽ ചില പ്രതിഷേധങ്ങൾ ഉയർന്നിരുന്നു. ഡിങ്കോയിസ്റ്റുകൾക്ക് മറ്റ് മതങ്ങളിലെ വിശ്വാസികളിൽ നിന്നും ഭീഷണികൾ ഉണ്ടായിട്ടുണ്ട് ദ

കാലിഫോർണിയയിൽ താമസിക്കുന്ന ഡിങ്കോയിസ്റ്റ് തന്റെ കാറിന് ഡിങ്കൻ എന്ന് നമ്പർ പ്ലേറ്റ് സംഘടിപ്പിച്ചത് മുമ്പ് വാർത്തയായിട്ടുണ്ട്. പ്രശസ്ത എഴുത്തുകാരി ജെ. ദേവിക ഡിങ്കമതം സമൂഹത്തിന്റെ സ്വഭാവവുമായി യോജിച്ച് പോകുന്നതാണെന്ന് അവകാശപ്പെട്ടിട്ടുണ്ട്. ഡിങ്കമതവിശ്വാസികൾ സാമൂഹ്യപരിഷ്കർത്താക്കളാണെന്ന് നിരീക്ഷണമുണ്ടായിട്ടുണ്ട്. "കലക്ടർ ബ്രോ" എന്നറിയപ്പെടുന്ന കോഴിക്കോട് ജില്ലാ കലക്ടർ പ്രശാന്ത്, ഡിങ്കമതത്തെ പ്രകീർത്തിച്ചിട്ടുണ്ട്.

കോഴിക്കോട് വെച്ച് ന്യൂനപക്ഷമതവിഭാഗമായി കണക്കാക്കണമെന്നാവശ്യപ്പെട്ട് നടത്തുന്ന "ഡിങ്കമത മഹാസമ്മേളനത്തിൽ" 25,000 വിശ്വാസികൾ പങ്കെടുക്കുമെന്ന് റിപ്പോർട്ട് ഉണ്ടായിരുന്നു. സ്പോർട്ട്സ് കൗൺസിൽ ഹാളിലും, മാനാഞ്ചിറ മൈതാനിയിലുമായി 2016 മാർച്ച് 20-ന് ആയിരുന്നു സമ്മേളനം. കപ്പ എന്ന വിഷയത്തെ അടിസ്ഥാനമാക്കി നിരവധി പരിപാടികൾ അന്ന് നടത്തപ്പെട്ടിരുന്നു. ബാലമംഗളത്തിലെ കഥാപാത്രമായ മിട്ടു മുയലിനേയും "ചക്ക വീണു മുയൽ ചത്തു" എന്ന പഴഞ്ചൊല്ലും ബന്ധിപ്പിച്ച്, ചക്കയെ ദുഷ്ടശക്തിയായി കണക്കാക്കി കല്ലെറിയുന്ന ചടങ്ങുകൾ പോലുള്ള പ്രതീകാത്മക പരിപാടികളും മഹാസമ്മേളനത്തിൽ ഉണ്ടായിരുന്നു. അതിനു മുമ്പ് 2016 ഫെബ്രുവരി 28-ന് ഡിങ്കമതവിശ്വാസികൾ കൊച്ചിയിൽ വെച്ച് ഡിങ്കമത രോഗശാന്തി ശുശ്രൂഷ നടത്തിയിരുന്നു. ഈ നടപടികൾ വിമർശനങ്ങൾക്ക് കാരണമായിട്ടുണ്ട്.

രാഷ്ട്രീയത്തിൽ ഇടപെടുന്നതിനും വിശ്വാസികൾ പദ്ധതിയിട്ടിട്ടുണ്ട്. ഫേസ്‌ബുക്ക് വഴിയാണ് ഡിങ്കമതം വിശ്വാസികളെ കണ്ടെത്തുന്നത്. വളരെ വളർച്ചയുള്ള നിരീശ്വരവാദപ്രസ്ഥാനമായി 2016-ൽ ബി.ബി.സി. ഡിങ്കമതത്തെ വിശേഷിപ്പിച്ചിട്ടുണ്ട്.



</doc>
<doc id="361587" url="https://ml.wikipedia.org/wiki?curid=361587" title="ഭാരതി ശിവജി">
ഭാരതി ശിവജി

പ്രശസ്ത മോഹിനിയാട്ടം കലാകാരിയും നൃത്താധ്യാപികയുമാണ് ഭാരതി ശിവജി (ജനനം : 1948, കുംഭകോണം, തമിഴ്നാട്). മോഹിനിയാട്ടം അഭ്യസിപ്പിക്കുന്ന 'ദ സെന്റർ ഫോർ മോഹിനിയാട്ടത്തിന്റെ' സ്ഥാപകയാണ്. മോഹിനിയാട്ടം നവീകരിക്കുവാനായി നടത്തിയ ശ്രമങ്ങൾക്ക് ഭാരതത്തിലെ ഏറ്റവും ഉയർന്ന നാലാമത്തെ സിവിലിയൻ ബഹുമതിയായ പത്മശ്രീ 2004-ൽ ലഭിച്ചു. കേന്ദ്ര സംഗീത നാടക അക്കാദമി പുരസ്കാരം, സാഹിത്യ കലാ പരിഷത് സമ്മാനം, കേരള സർക്കാരിന്റെ 2017-ലെ നിശാഗന്ധി പുരസ്കാരം എന്നിവ ഉൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട്. "ആർട്ട് ഓഫ് മോഹിനിയാട്ടം" (1986), "മോഹിനിയാട്ടം" (2003) എന്നീ ഗ്രന്ഥങ്ങളുടെ സഹരചയിതാവാണ്. മകൾ വിജയലക്ഷ്മിയും മോഹിനിയാട്ടം കലാകാരിയാണ്.

1948-ൽ തമിഴ്നാട്ടിലെ തഞ്ചാവൂർ ജില്ലയിലുള്ള കുംഭകോണത്താണ് ഭാരതി ശിവജി ജനിച്ചത്. ആദ്യകാലത്ത് ലളിത ശാസ്ത്രിയിൽ നിന്ന് മോഹിനിയാട്ടവും കേളു ചരൺ മഹാപത്രയിൽ നിന്ന് ഒഡീസിയും അഭ്യസിച്ചു. സാമൂഹ്യ പ്രവർത്തകയായ കമലാദേവി ഛതോപാദ്യയുടെ ഉപദേശപ്രകാരം മോഹിനിയാട്ടത്തിൽ ഗവേഷണം ആരംഭിച്ചു. സംഗീത നാടക അക്കാദമിയിൽ നിന്ന് ഫെല്ലോഷിപ്പ് നേടിയ ശേഷം കേരളത്തിലെത്തിയ ഭാരതി ശിവജി കാവാലം നാരായണ പണിക്കരോടൊപ്പം മോഹിനിയാട്ടത്തിലെ ഗവേഷണം തുടർന്നു. പിന്നീട് കലാമണ്ഡലം സത്യഭാമ, കലാമണ്ഡലം കല്യാണിക്കുട്ടി, രാധാ മാരാർ എന്നിവരുടെ ശിഷ്യയായി മോഹിനിയാട്ടം പരിശീലിച്ചു.

ന്യൂഡെൽഹിയിലെത്തിയ ഭാരതി ശിവജി മോഹിനിയാട്ടം പരിശീലിപ്പിക്കുന്നതിനുള്ള 'സെന്റർ ഫോർ മോഹിനിയാട്ടം' എന്ന സ്ഥാപനം ആരംഭിച്ചു. മകളും ശിഷ്യയുമായ വിജയലക്ഷ്മിക്കൊപ്പം മോഹിനിയാട്ടത്തിൽ നവീന ആശയങ്ങൾ നടപ്പിലാക്കി.

1986-ൽ പുറത്തിറങ്ങിയ "ആർട്ട് ഓഫ് മോഹിനിയാട്ടം" എന്ന ഗ്രന്ഥത്തിന്റെ സഹരചയിതാവാണ് ഭാരതി ശിവജി. മോഹിനിയാട്ടത്തെ സംബന്ധിച്ചുള്ള അടിസ്ഥാന ഗ്രന്ഥങ്ങളിലൊന്നാണിത്‌. മകൾ വിജയലക്ഷ്മിയോടൊപ്പം ഭാരതി ശിവജി രചിച്ച "മോഹിനിയാട്ടം" എന്ന ഗ്രന്ഥം പുറത്തിറങ്ങിയത് 2003-ലാണ്. ഇന്ത്യയിലും വിദേശത്തുമായി ധാരാളം വേദികളിൽ ഭാരതി ശിവജി മോഹിനിയാട്ടം അവതരിപ്പിച്ചിട്ടുണ്ട്. രാജ്യത്തും വിദേശത്തുമായി നിരവധി ശിഷ്യരെ മോഹിനിയാട്ടം അഭ്യസിപ്പിച്ചിട്ടുമുണ്ട്.. 2011 ജൂലൈ 9-ന് ലോസ് ഏഞ്ചലസിലെ റെയ്ലി തീയറ്ററിൽ പ്രദർശിപ്പിച്ച "ബിയോണ്ട് ഗ്രേസ്" എന്ന ഡോക്യുമെന്ററിയിൽ ഭാരതി ശിവജിയും വിജയലക്ഷ്മിയും മോഹിനിയാട്ടത്തെക്കുറിച്ച് വിവരിക്കുന്നുണ്ട്.





</doc>
<doc id="361589" url="https://ml.wikipedia.org/wiki?curid=361589" title="നീണ്ടമൂക്കൻ മുള്ളൻതിരണ്ടി">
നീണ്ടമൂക്കൻ മുള്ളൻതിരണ്ടി

കടൽ വാസിയായ ഒരു മൽസ്യമാണ് നീണ്ടമൂക്കൻ മുള്ളൻതിരണ്ടി അഥവാ Sharpnose Singray. . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.

കേരളത്തിലെ മൽസ്യങ്ങളുടെ പട്ടിക


</doc>
<doc id="361593" url="https://ml.wikipedia.org/wiki?curid=361593" title="കോമരം (വെളിച്ചപ്പാട്)">
കോമരം (വെളിച്ചപ്പാട്)

വടക്കൻ കേരളത്തിലെ കാവുകളിലും ക്ഷേത്രങ്ങളിലും കണ്ടുവരുന്ന അനുഷ്ടാന കർമ്മിയാണ് കോമരം(വെളിച്ചപ്പാട്). കാൽച്ചിലമ്പും അരമണിയും കയ്യിൽ പള്ളിവാളും കോമരങ്ങളുടെ പൊതു വേഷമാണ്

</doc>
<doc id="361594" url="https://ml.wikipedia.org/wiki?curid=361594" title="പൊട്ടൻ ശലഭങ്ങൾ">
പൊട്ടൻ ശലഭങ്ങൾ

Potanthus (പൊട്ടൻ ശലഭങ്ങൾ, Darts) ദക്ഷിണേഷ്യയിലും പൂർവ്വേഷ്യയിലും കാണപ്പെടുന്ന തുള്ളൻ ചിത്രശലഭങ്ങളുടെ ഒരു വലിയ ജനുസ് ആണ്. ഒരുപോലെയിരിക്കുന്ന അവയെ തിരിച്ചറിയാൻ ആൺശലഭങ്ങളുടെ പ്രത്യുൽപ്പാദനാവയവം പരിശോധിക്കാതെ സാദ്ധ്യമല്ല. 

വനങ്ങളിലും സമതലങ്ങളിലും കാണപ്പെടുന്ന ചിത്രശലഭമാണിത്. ഗ്രാമങ്ങളിലെ കുന്നുകളിലും ചെറുകാടുകളിലും ഇവയെ വല്ലപ്പോഴും കാണാൻ കഴിയും. ഇന്ത്യയുടെ വനമേഖലകളും ശ്രീലങ്കയുമാണ് ഇവയുടെ പ്രധാന കേന്ദ്രങ്ങൾ. തെറിച്ചുതെറിച്ചാണിവ പറക്കുന്നത്. ഇടയ്ക്കിടെ വിശ്രമിക്കും. മിക്കപ്പോഴും ചിറകുകൾ പൂട്ടിപ്പിടിച്ചാണ് ഇരിക്കുന്നത്. എന്നാൽ വെയിൽ കായുന്ന സമയത്ത് രണ്ടു ചിറകുകളും ലംബമായിരിക്കും. ഉയരത്തിൽ പറക്കാറില്ല. ചിറകുകൾക്ക് തവിട്ട് നിറമാണ്. ചിറകിന്റെ പുറത്തും അടിവശത്തും ഓറഞ്ച് നിറത്തിലുള്ള പുള്ളികൾ ഉണ്ട്. പിൻചിറകിന്റെ പുറത്ത് മഞ്ഞപ്പുള്ളികളാണുള്ളത്.


</doc>
<doc id="361596" url="https://ml.wikipedia.org/wiki?curid=361596" title="മെഹറിൻ തദ്ദേശീയ ഇന്ത്യൻ വർഗ്ഗം">
മെഹറിൻ തദ്ദേശീയ ഇന്ത്യൻ വർഗ്ഗം

നോർത്ത് കരോലിനയിലെ സംസ്ഥാന അംഗീകാരം സിദ്ധിച്ച 8 അമേരിക്കൻ ഇന്ത്യൻ വർഗ്ഗങ്ങളിലൊന്നാണ് മെഹറിൻ നേഷൻ എന്ന പേരിൽ അറിയപ്പെടുന്നത്. നോർത്ത് കരോലിനയിലെ വടക്കുകിഴക്കൻ മേഖലയിലെ നദീ പ്രദേശത്തുള്ള ഗ്രാമ പ്രദേശത്താണ് ഇവർ അധിവസിച്ചു വന്നിരുന്നത്. വിർജീനിയയുടെയും നോർത്ത് കരോലിനയുടെയും അതിർത്തി പ്രദേശമായിരുന്നു ഇത്. 1986 ൽ ഈ വർഗ്ഗക്കാർ സംസ്ഥാന അംഗീകാരം നേടി. മെഹറിൻ ജനങ്ങളുടെ ആകെയുള്ള എണ്ണം ഏകദേശം 900 ജനങ്ങൾക്കു മേലേയാണ്.

ഇറോക്വിയൻ ഭാക്ഷ സംസാരിക്കുന്ന അമേരിക്കൻ ഇന്ത്യൻ വിഭാഗക്കാരാണ് മെഹറിനുകൾ. ചരിത്രപരമായി ഇവർ പതിനെട്ടാം നൂറ്റാണ്ടിൽ ന്യൂയോർക്കു ഭാഗത്തേയ്ക്കു കുടിയേറുകയും ന്യൂയോർക്ക് കേന്ദ്രമായ ഇറോക്യൂസ് കോൺഫെഡറസിയിലുൾപ്പെട്ടതുമായ ടസ്കാറോറാ വർഗ്ഗക്കാരുമായി ഇവർ ബന്ധപ്പെട്ടിരിക്കുന്നു. ആദിമകാലത്ത് ടസ്കാറോറാ ജനങ്ങൾ ഇവരുടെ അയൽ വർഗ്ഗക്കാരായിരുന്നു. 

യഥാർത്ഥത്തിൽ വിർജീനിയയിലെ പീഡ്മോണ്ട് മേഖലിയലെ ആദിമവാസികളായിരുന്ന ഇവർ പതിനെട്ടാം നൂറ്റാണ്ടിൽ ആംഗ്ലോ-അമേരിക്കൻ കുടിയേറ്റക്കാരുടെ ആക്രമണം ഭയന്ന് തെക്കൻ മേഖലയിലുള്ള നോർത്ത് കരോലിന പ്രദേശത്ത് എത്തിച്ചേർന്നു. ഭാഷാശാസ്ത്രപരമായി മെഹറിൻ, ടസ്കാറോറാ, നോട്ടോവേ വർഗ്ഗങ്ങൾ പൊതുവായ ഒരു വംശപരമ്പരയിൽനിന്നാണെന്ന് അനുമാനിക്കപ്പെടുന്നു. ഇവർ ഒരേ ഭാഷയോ അതിന്റെ അവാന്തര വിഭാഗത്തൽപ്പെട്ട ഭാഷകളോ ആണ് സംസാരിക്കുന്നത്. 

1705 ൽ മെഹറിൻ വർഗ്ഗത്തിനായി ഒരു റിസർവ്വേഷൻ “വെർജീനിയ കോളനി” (വടക്കേ അമേരിക്കയിലെ ആദ്യത്തെ സ്ഥിരമായ ഇംഗ്ലീഷ് കോളനി) “മഹെറിൻ നെക്” പ്രദേശത്ത്  (പിന്നീട് “മാൻലീസ് നെക്ക്” എന്നു പുനർനാമകരണം ചെയ്യപ്പെട്ടു) സ്ഥാപിക്കപ്പെട്ടു. യഥാർത്ഥത്തിൽ ഈ പ്രദേശം വിർജീനിയയും കരോലിനയും തമ്മിൽ അവകാശത്തർക്കം നിലനിന്നിരുന്ന പ്രദേശമായിരുന്നു.  പിന്നീട് ഇത് കരോലിനയുടെ മാത്രം പ്രദേശമായി നിർണ്ണയിക്കപ്പെട്ടു. 1706 ൽ കരോലിന മെഹറിനുകളോട് തങ്ങളുടെ അതിർത്തിയ്ക്കു പുറത്തേയ്ക്കു പോകുവാൻ കല്പിക്കുകയും മെഹറിനുകൾ ഇതിന് കൂടുതൽ സമയം ആവശ്യപ്പെടുകയും ചെയ്തു. അവരുടെ കൃഷിചെയ്തിരുന്ന വിളകൾ പാകമായി കൊയ്തെടുക്കുന്നതിന് ഏകദേശം ഒരു വർഷത്തോളം സമയം ആവശ്യമായിരുന്നു. മെഹറിനുകൾ വിർജീനിയയോട് സഹായം അഭ്യർത്ഥിച്ചു. തർക്കത്തിൽ വിർജീനിയ മെഹറിനുകളെ ഭാഗത്തു നിലയുറപ്പിക്കുകയും എന്നാൽ 1707 ആഗസ്റ്റ് മാസത്തിൽ കരോലിനയുടെ തോമസ് പൊള്ളോക്കിൻ നേതൃത്വത്തിലുള്ള 60 പേരടങ്ങിയ ഒരു സൈന്യം മെഹറിൻ ടൌൺ ആക്രമിക്കുകയും അവരുടെ കാർഷിക വിളകളും വീടുകളുമുൾപ്പെടെയുള്ള എല്ലാ വസ്തുക്കളും പൂർണ്ണമായി നശിപ്പിക്കുകയും 36 മെഹറിൻ വർഗ്ഗക്കാരെ തടവുകാരായി പിടിക്കുകയും ചെയ്തു. സെപ്റ്റംബർ മാസത്തിൽ വെർജീനിയൻ നാട്ടുപട മെഹറിൻ ചീഫിനെ സന്ദർശിക്കുകയും തങ്ങളുടെ സംരക്ഷണവും പിന്തുണയും തുടരുമെന്ന് വാഗ്ദാനം ചെയ്യുകയും ചെയ്തു. വിർജീനിയ കൌൺസിൽ പ്രസിഡന്റായിരുന്ന കേണൽ എഡ്മണ്ട് ജെന്നിങ്സ് കരോലിനയുടെ നടപടികളെ നിശിതമായി വിമർശിച്ചുകൊണ്ട് അവിടുത്തെ പ്രധാന ഉദ്യോഗസ്ഥർക്ക് കത്തെഴുതുകയും ചെയ്തു. 1707 ൽ മെഹറിനുകൾ തങ്ങൾ നേരത്തേ അധിവസിച്ചിരുന്നതും ചൊവാനോക്ക് വർഗ്ഗം കയ്യടക്കി വച്ചിരുന്നതുമായ മെഹറിന് നദീമുഖത്തുള്ള പ്രദേശങ്ങളിൽ പുനരധിവാസം നടത്തി. 

1711 മുതൽ 1712 വരെയുള്ള കാലഘട്ടത്തിൽ ടുസ്കാറോറാ യുദ്ധവേളയിൽ മെഹനിൻ വർഗ്ഗക്കാർ ടുസ്കാറോറുകളുടെ സഖ്യകക്ഷിയായിരുന്നു. 1717 ൽ മെഹനിനുകൾക്ക് ഒരു റിസർവ്വേഷൻ അനുവദിക്കപ്പെട്ടു. ഇത് ചോവാനോക് നദിയുടെ പടിഞ്ഞാറൻ തീരത്തിനു സമാന്തരമായി ആധുനിക കോളറെയ്നു സമീപം (ബെർട്ടീ കൌണ്ടിയിൽ) നദി ആൽബെർമാർലെയിൽ പതിക്കുന്നതിന് ഒട്ടും അകലെയല്ലാത്ത പ്രദേശത്തായിരുന്നു. ആസമയത്ത് ഗവർണർ ചാൾസ് ഏഡൻ കരുതിയത് മെഹറിനുകൾക്കു നൽകിയ റിസർവ്വേഷൻ ഭൂമി 10,000 ഏക്കർ ആണെന്നായിരുന്നു. എന്നാൽ സർവ്വേയർ കേണൽ എഡ്വേർഡ് മോസ്ലി പിന്നീട് ഈ ഭൂമി 40,000 എക്കറിനു മുകളിലാണെന്നു കണ്ടെത്തി. 1723 ൽ ഈ റിസർവ്വേഷനു മകളിലുള്ള മെഹറിനുകളുടെ അവകാശത്തെ “വിർജീനിയ കോളനി” സ്ഥിരീകരിക്കുകയും സർവ്വാത്മനാ പിന്താങ്ങുകയും ചെയ്തു. മെഹറിനുകളുടെ ഭൂമി നോർത്ത് കരോലിന അന്യായമായി കൈവശപ്പെടുത്തുന്നതിനെ അവർ ശക്തിയായി വിമർശിക്കുകയും ചെയ്തു. ഭൂരിപക്ഷം ടസ്കാറോറാ വർഗ്ഗക്കാരും റിസർവ്വേഷൻ വിട്ടു പോയതോടെ മെഹറിൻ വർഗ്ഗക്കാരും കുടിയേറ്റക്കാരും വെവ്വേറെ സമർപ്പിച്ച രണ്ടു പെറ്റീഷനുകൾക്ക് നോർത്ത് കരോലിന അധികൃതർ തീർപ്പു കൽപ്പിച്ചതോടെ മെഹറിൻ റിസർവ്വേഷന്റെ വലിപ്പം അതിയായി ചുരുങ്ങുകയും റിസർവ്വേഷൻ ഭൂമികൾ ഉപയോഗശൂന്യമായ ചോവാനോക്ക് ഫീൽഡുകളിലേയ്ക്കു മാറ്റി സ്ഥാപിക്കുകയും ചെയ്തു. ഇത് 1726 ലെ നോർത്ത് കരോലിന കോളനിയും മെഹറിനുകളുമായുള്ള ഉടമ്പടിയനുസരിച്ചാണെന്ന് വ്യക്തമാക്കപ്പെടുകയും ചെയ്തു.

മെഹറിനുകൾ ഒരു പ്രത്യേക സമൂഹമായി 19, 20 നൂറ്റാണ്ടുകളിലും നിലനിന്നു. 1975 ൽ മെഹറിനുകളുടെ അനന്തരഗാമികൾ തങ്ങളുടെ ഗോത്ര സംവിധാനത്തെ ഉടച്ചു വാർക്കുകയും ചീഫ് വയ്ൻ ബ്രൌണിന്റെ നേതൃത്വത്തിൽ അവരുടെ സ്വത്വം വീണ്ടെടുത്തതായി പ്രഖ്യാപിക്കുകയും ചെയ്തു. 1986 ൽ സംസ്ഥാന അംഗീകാരം ലഭിക്കുകയും ചെയ്തു. നോർത്ത് കരോലിനയിലെ വിന്റൺ (Winton) ആൺ മെഹറിനുകളുടെ ഗോത്ര സീറ്റ്.  മെഹറിനുകൾ ഇക്കാലത്ത് നോർത്ത് കരോലിനയിലെ ഹെർട്ട്ഫോർഡ് കൌണ്ടിയ്ക്കു ചുറ്റുപാടുമുള്ള മേഖലകളിലാണ് അധിവസിക്കുന്നത്.


</doc>
<doc id="361604" url="https://ml.wikipedia.org/wiki?curid=361604" title="2017 ലെ പത്മ പുരസ്കാരങ്ങൾ ലഭിച്ചവരുടെ പട്ടിക">
2017 ലെ പത്മ പുരസ്കാരങ്ങൾ ലഭിച്ചവരുടെ പട്ടിക

2017 ലെ പത്മ പുരസ്കാരങ്ങൾ 2017 ജനുവരി 25 ന് പ്രഖ്യാപിച്ചു. ആറ് മലയാളികളാണ് പദ്മ പുരസ്‌കാരങ്ങൾക്ക് അർഹരായത്. ഗായകൻ യേശുദാസിന് പദ്മവിഭൂഷൺ ലഭിച്ചു.


</doc>
