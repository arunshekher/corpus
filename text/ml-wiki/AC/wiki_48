<doc id="435524" url="https://ml.wikipedia.org/wiki?curid=435524" title="വട ചെന്നൈ">
വട ചെന്നൈ

ധനുഷ്, ഐശ്വര്യ രാജേഷ് എന്നിവരെ കേന്ദ്രകഥാപാത്രങ്ങളാക്കി വെട്രിമാരൻ രചനയും സംവിധാനവും നിർവഹിക്കുന്ന തമിഴ്‌ചലച്ചിത്രമാണ് വടാ ചെന്നൈ(ഇംഗ്ലീഷ്: North Chennai). വടക്കൻ ചെന്നൈയിലെ ആളുകളുടെ 35 വർഷത്തെ ജീവിതമാണ് ഈ സിനിമ പറയുന്നത്. ഒരു ദേശീയതല ക്യാരംസ് കളിക്കാരന്റെ വേഷത്തിലാണ് ധനുഷ് എത്തുന്നത്. എ. സുബാസ്കാരൻ, ധനുഷ്, വെട്രിമാരൻ എന്നിവർ ചേർന്നാണ് ചിത്രം നിർമ്മിക്കുന്നത്.


22 ജൂൺ 2016നാണ് ചിത്രത്തിന്റെ ആദ്യ ഷെഡ്യൂൾ ഷൂട്ടിംഗ് ചെന്നൈയിലെ ബിന്നി മിൽസിൽ വച്ച് ആരംഭിച്ചത്. 2016ന്റെ പകുതിയോളം ഷൂട്ടിംഗ് പുരോഗമിച്ചു. 1970 കാലഘട്ടത്തിന്റെ ഷൂട്ടിംഗിന് വേണ്ടി വടക്കൻ ചെന്നൈയിൽ 30 ദിവസത്തോളം ഷൂട്ടിംഗ് ഉണ്ടായിരുന്നു.വെട്രിമാരന്റെ മുമ്പത്തെ ചിത്രമായ "വിസാരണൈ" ഓസ്കാർ അവാർഡിന് നാമനിർദ്ദേശം ചെയ്യപ്പെട്ടതുമായ തിരക്കുമൂലം ആണ് ചിത്രത്തിന്റെ ഷൂട്ടിംഗ് വൈകിയത്. ആ ഇടവേളയിൽ ധനുഷ് മറ്റു ചിത്രങ്ങളുമായ് തിരക്കിലായിരുന്നു.

ചിത്രത്തിന്റെ രണ്ടാം ഷെഡ്യൂൾ 2017 ഏപ്രിലിൽ ചെന്നൈയിലെ രോയല്പുരത്ത് ആണ് ആരംഭിച്ചത്. ചിത്രത്തിന്റെ ഫസ്റ്റ് ലുക്ക് പോസ്റ്റർ 8 മാർച്ച് 2018നാണ് പുറത്തിറങ്ങിയത്.
സംഗീത സംവിധായകൻ സന്തോഷ് നാരായണനാണ് വട ചെന്നൈയുടെ ശബ്ദട്രാക്കിന്റെ സംഗീത സംവിധാനം നിർവ്വഹിച്ചിരിക്കുന്നത്. വെട്രിമാരനുമായും ധനുഷുമായും സന്തോഷ് നാരായണൻ ആദ്യമായി പ്രവർത്തിക്കുന്ന ചിത്രമാണ് വട ചെന്നൈ. സന്തോഷ് നാരായണന്റെ 25 - ാമത് ചിത്രം കൂടിയാണിത്. 

ചിത്രത്തിൽ ആകെ എട്ട് ഗാനങ്ങൾ ഉണ്ട്. 


</doc>
<doc id="435552" url="https://ml.wikipedia.org/wiki?curid=435552" title="ജസ്റ്റിസ് കെ.എസ്. പുട്ടസ്വാമി കേസ്">
ജസ്റ്റിസ് കെ.എസ്. പുട്ടസ്വാമി കേസ്

ഭരണഘടനയിലെ 14, 19, 21 വകുപ്പുകൾ പ്രകാരം സ്വകാര്യത ഒരു മൗലിക അവകാശമാണെന്ന് വിധിച്ച ഒരു നാഴികക്കല്ലായ വിധിയാണ് ജസ്റ്റിസ് പുട്ടസ്വാമി കേസ്. റിട്ട് പെറ്റീഷനിൽ 2017 ആഗസ്റ്റ് 24നു ഒൻപതംഗ ബഞ്ചാണു വിധി പുറപ്പെടുവിച്ചത്. മുൻപുണ്ടായ ഖരക് സിങ് കേസ്, എം.പി. ശർമ കേസിലെ വിധികളെ തിരുത്തിക്കൊണ്ടു ജീവിക്കാനുള്ള അവകാശത്തിന്റെ പരിധിയിൽ വരുന്നതാണ് സ്വകാര്യതയ്ക്കുള്ള അവകാശവും എന്ന് ഇതിൽ വിധിക്കുകയുണ്ടായത്.


</doc>
<doc id="435566" url="https://ml.wikipedia.org/wiki?curid=435566" title="കുടമാളൂർ">
കുടമാളൂർ

കേരളത്തിലെ കോട്ടയം ജില്ലയിലെ ഒരു ഗ്രാമം ആണ് കുടമാളൂർ. മിനുക്ക് വേഷങ്ങളിലും കേമനായിരുന്നു കേൾവികേട്ട കഥകളി നടൻ കലാമണ്ഡലം കുടമാളൂർ കരുണാകരൻ നായരുടെ നമത്തിലും ഭാരതത്തിലെ ആദ്യ വനിത വിശുദ്ധയായ അൽഫോൻസാമ്മയുടെ നാമത്തിലും കുടമാളൂർ ഗ്രാമം പ്രസിദ്ധമാണ്. കുടമാളൂരിലെ അൽഫോൻസാമ്മയുടെ ജന്മഗൃഹമായ മുട്ടത്തു പാടം വീട്, അൽഫോൺസാമ്മയെ ജ്ഞാനസ്നാനം നടത്തിയ സെന്റ് മേരീസ് ഫെറോന പള്ളി തുടങ്ങിയവ ഇവിടത്തെ പ്രശസ്തമായ തീർത്ഥാടനകേന്ദ്രമാണ്.

വിശുദ്ധ അൽഫോൻസാമ്മയുടെ ജ്ഞാനസ്നാനം നടത്തിയ ദേവാലയതമാണ് കുടമാളൂർ ഉള്ള സെന്റ് മേരീസ് ഫെറോന പള്ളി. കോട്ടയം ജില്ലയിലെ ചങ്ങനാശ്ശേരി സീറോ മലബാർ കത്തോലിക്കാ അതിരൂപതയിൽ ആണ് കുടമാളൂർ ഇടവകയിൽ ദേവാലയം.



</doc>
<doc id="435594" url="https://ml.wikipedia.org/wiki?curid=435594" title="അന്താരാഷ്ട്ര കടുവാ ദിനം">
അന്താരാഷ്ട്ര കടുവാ ദിനം

എല്ലാ വർഷവും ജൂലൈ 29 നാണ് അന്താരാഷ്ട്ര കടുവാ ദിനം ആയി ആചരിക്കുന്നത്. കടുവകളെ സംരക്ഷിക്കേണ്ടതിന്റെ ആവശ്യകത ഓർമിപ്പിച്ചുകൊണ്ടുള്ള ഒരു വാർഷിക ഓർമദിനം ആണ് ഇത്. 2010-ൽ സെന്റ് പീറ്റേഴ്സ്ബർഗ് ടൈഗർ സമ്മിറ്റിൽ വെച്ചാണ് ഇത് ആരംഭിച്ചത്. ലോകത്ത് ബംഗാൾ കടുവ, സുമാത്രൻ കടുവ, സൈബീരിയൻ കടുവ, പേർഷ്യൻ കടുവ, ജാവൻ കടുവ എന്നിങ്ങനെ വിവിധ ഇനം കടുവകളുണ്ട്. ഇന്ന് കടുവകൾ വംശനാശം നേരിടുന്ന ജീവികളുടെ പട്ടികയിലാണ്. ഏഷ്യയിലാണ് ഏറ്റവും കൂടുതൽ കടുവകളെ കണ്ടുവരുന്നത്.

വംശനാശഭീഷണി അഭിമുഖീകരിച്ച ബംഗാൾ കടുവകളെ 1972-ൽ ഭാരതത്തിന്റെ ദേശീയമൃഗമായി തിരഞ്ഞെടുത്തു. കടുവകളെ വംശനാശത്തിൽ നിന്നും സംരക്ഷിക്കുന്നതിനായി 1973-ൽ ഇന്ത്യയിൽ ആരംഭിച്ച പദ്ധതിയാണ് കടുവാ സംരക്ഷണ പദ്ധതി അഥവാ പ്രോജക്റ്റ് ടൈഗർ. 2016–ലെ കണക്കനുസരിച്ച് ഇന്ത്യയിൽ ഇന്ന് 49 കടുവാസംരക്ഷണ കേന്ദ്രങ്ങളുണ്ട്. ഇന്ത്യയിൽ കടുവ സംരക്ഷണാർത്ഥം സ്ഥാപിതമായ ആദ്യത്തെ ദേശീയോദ്യാനം 1936-ൽ തുടങ്ങിയ ഹെയിലി നാഷണൽപാർക്ക് ആണ്. പിന്നീട് 1957-ൽ ഇതിന് ജിം കോർബെറ്റ് ദേശീയോദ്യാനം എന്ന നാമം നൽകി. ലോകത്ത് ഏറ്റവും കൂടുതൽ കടുവകൾ ഉള്ള ഒരു രാജ്യമാണ് ഇന്ത്യ. ഇന്ത്യയിൽ ഏ​റ്റവും കൂടുതൽ കടുവകളുള്ള സംസ്ഥാനം കർണാടക ആണ്.




</doc>
<doc id="435649" url="https://ml.wikipedia.org/wiki?curid=435649" title="ദിഗേന്ദ്ര കുമാർ">
ദിഗേന്ദ്ര കുമാർ

ഇന്ത്യൻ ആർമിയുടെ രാജ്പുത്താന റൈഫിൾസ് രണ്ടാം ബറ്റാലിയൻ മുൻ അംഗമാണ് ദിഗേന്ദ്ര കുമാർ. രാജ്യം അദ്ദേഹത്തെ കാർഗിൽ യുദ്ധത്തിലെ പോരാട്ട വീര്യത്തിനും യുദ്ധകാലത്തെ സേവനത്തിനും സൈനികർക്ക് നൽകുന്ന രണ്ടാമത്തെ ഉന്നത ബഹുമതിയായ മഹാ വീര ചക്രം നൽകി ആദരിച്ചു . 2005 ജൂലൈ 31 ന് അദ്ദേഹം സൈന്യത്തിൽ നിന്ന് വിരമിച്ചു.


</doc>
<doc id="435650" url="https://ml.wikipedia.org/wiki?curid=435650" title="സൂര്യകാന്തി (ചലച്ചിത്രം)">
സൂര്യകാന്തി (ചലച്ചിത്രം)

1977ൽ വിജയന്റെ കഥക്ക് സുരാസു തിരക്കഥയും സംഭാഷണവുമെഴുതി എസ് പരമേശ്വരൻ നിർമ്മിച്ച ബേബി സംവിധാനം ചെയ്ത ചിത്രമാണ്സൂര്യകാന്തി. എം.ജി. സോമൻ ,സുകുമാരൻ ,സുധീർ ,കുതിരവട്ടം പപ്പു ,മല്ലിക സുകുമാരൻനിലമ്പൂർ ബാലൻ തുടങ്ങിയവർ വേഷമിട്ട ഈ ചിത്രത്തിൽപൂവച്ചൽ ഖാദർ, ഡോ. പവിത്രൻ എന്നിവരുടെ വരികൾക്ക് ജയവിജയ സംഗീതം നിർവ്വഹിച്ചു. 
ഗാനങ്ങൾ :പൂവച്ചൽ ഖാദർ<br>, ഡോ. പവിത്രൻ<br>
ഈണം : ജയവിജയ


</doc>
<doc id="435654" url="https://ml.wikipedia.org/wiki?curid=435654" title="സമുദ്രം (ചലച്ചിത്രം)">
സമുദ്രം (ചലച്ചിത്രം)

1977ൽ സുവർണ്ണ ആർട്സിന്റെ ബാനറിൽ കെ.സുകുമാരന്റെ കഥക്ക്,എം. ആർ ജോസഫ് തിരക്കഥ യും സംഭാഷണവുമെഴുതികെ. സുകുമാരൻ സംവിധാനം ചെയ്ത ചിത്രമാണ് സമുദ്രം..പ്രേം നസീർ, ഷീല,തിക്കുറിശ്ശി സുകുമാരൻ നായർ ,അടൂർ ഭാസി ,ബഹദൂർ ,ടി പി മാധവൻ ,രവികുമാർ ,ജയഭാരതി ,ശ്രീലത ,തുടങ്ങിയവർ അഭിനയിച്ച ഈ ചിത്രത്തിൽ യൂസഫലി കേച്ചേരിയുടെ വരികൾക്ക ദേവരാജൻ ഈണം പകർന്ന ഗാനങ്ങളാണൂള്ളത്..

ഗാനങ്ങൾ :യൂസഫലി<br>
ഈണം : ജി. ദേവരാജൻ

സമുദ്രം 1977


</doc>
<doc id="435656" url="https://ml.wikipedia.org/wiki?curid=435656" title="പ്രിയാ നമ്പൂതിരി">
പ്രിയാ നമ്പൂതിരി

കേരളത്തിലെ ഒരു കഥകളി കലാകാരിയാണ് പ്രിയാ നമ്പൂതിരി. പാലക്കാട് ശ്രീകൃഷ്ണപുരം സ്വദേശിനിയാണ്. ശ്രീകൃഷ്ണപുരം കോടനാട്ട് മനയ്ക്കൽ ശങ്കരനാരായണൻ നമ്പൂതിരിയുടെയും ദേവി അന്തർജനത്തിന്റെയും മകളായി ജനിച്ച പ്രിയ നമ്പൂതിരി 24 വർഷമായി കഥകളി അഭ്യസിക്കുന്നു. മുംബൈ സർവകലാശാലയുടെ കീഴിലുള്ള നളന്ദ നൃത്തവിദ്യാലയത്തിലെ അധ്യാപകനായ കലാമണ്ഡലം ഗോപാലകൃഷ്ണന്റെ ശിഷ്യയാണ് പ്രിയ. രാവണൻ, ഹനുമാൻ, നരകാസുരൻ, കാട്ടാളൻ തുടങ്ങിയ വേഷങ്ങൾ അവതരിപ്പിച്ചിട്ടുണ്ട്. മുംബൈയിൽ സ്ഥിരതാമസമാണ്. മുംബൈയിൽ ടി.സി.എസിൽ ഉദ്യോഗസ്ഥനായ സുദീപാണ് ഭർത്താവ്. മകൾ: അനന്യ. 

കഥകളി വേഷത്തിനുള്ള കേന്ദ്ര സാംസ്കാരിക വകുപ്പിന്റെ 2018-ലെ ജൂനിയർ ഫെലോഷിപ് പ്രിയാ നമ്പൂതിരിക്ക് ലഭിച്ചു.


</doc>
<doc id="435660" url="https://ml.wikipedia.org/wiki?curid=435660" title="കിം ജീ-വൂൺ">
കിം ജീ-വൂൺ

പ്രശസ്തനായ ഒരു കൊറിയൻ സംവിധായകനും തിരക്കഥാകൃത്തും ആണ് കിം ജീ-വൂൺ. നാടകസംവിധാനത്തിൽ ആണ് കിം തുടക്കമിട്ടതെങ്കിലും തന്റെ സിനിമയിലുള്ള കഴിവ് തിരിച്ചറിഞ്ഞ് സിനിമ മേഖലയിലേക്ക് പോവുകയായിരുന്നു.



</doc>
<doc id="435663" url="https://ml.wikipedia.org/wiki?curid=435663" title="വിശ്വരൂപം II">
വിശ്വരൂപം II

2018-ൽ കമൽ ഹാസൻ സംവിധാനം ചെയ്ത് പുറത്തിറങ്ങിയ ഒരു ഇന്ത്യൻ ദ്വിഭാഷാ ആക്ഷൻ - സ്പൈ - ത്രില്ലർ ചലച്ചിത്രമാണ് വിശ്വരൂപം II (ഹിന്ദിയിൽ വിശ്വരൂപ് II). 2013-ൽ കമൽ ഹാസൻ തന്നെ സംവിധാനം ചെയ്ത് പുറത്തിറങ്ങിയ വിശ്വരൂപം എന്ന ചലച്ചിത്രത്തിന്റെ രണ്ടാം ഭാഗമാണിത്. കമൽ ഹാസൻ, രാഹുൽ ബോസ്, പൂജ കുമാർ, ആൻഡ്രിയ ജെർമിയ എന്നിവരാണ് ഈ ചലച്ചിത്രത്തിൽ കേന്ദ്ര കഥാപാത്രങ്ങളെ അവതരിപ്പിച്ചിരിക്കുന്നത്. ആദ്യഭാഗമായ വിശ്വരൂപം അമേരിക്കൻ ഐക്യനാടുകളിൽ വച്ചാണ് ചിത്രകരിച്ചതെങ്കിലും വിശ്വരൂപം II ഇന്ത്യയിൽ വച്ചാണ് ചിത്രീകരിച്ചിരിക്കുന്നത്. 

തമിഴിൽ വേണു രവിചന്ദ്രനും, ഹിന്ദി ഭാഷയിൽ വിശ്വരൂപ് II എന്ന പേരിൽ ഏക്ത കപൂർ, ശോഭ കപൂർ എന്നിവരും ചേർന്നാണ് ചലച്ചിത്രം നിർമ്മിച്ചിരിക്കുന്നത്. 2013-ൽ വിശ്വരൂപം II ന്റെ പ്രാരംഭ പ്രവർത്തനങ്ങൾ ആരംഭിച്ചിരുന്നെങ്കിലും തുടർന്ന് ചിത്രീകരണം തടസ്സപ്പെടുകയും ഒടുവിൽ 2017-ൽ കമൽ ഹാസൻ അവശേഷിക്കുന്ന ഭാഗത്തിന്റെ നിർമ്മാണം ഏറ്റെടുക്കുകയും ചെയ്തിരുന്നു. 

2017-ൽ ചലച്ചിത്രത്തിന്റെ പോസ്റ്റ് പ്രൊഡക്ഷൻ പ്രവർത്തനങ്ങൾ ആരംഭിച്ചിരുന്നു. വിശ്വരൂപം II-ന്റെ ഫസ്റ്റ് ലുക്ക് പോസ്റ്റർ 2017 മേയ് 2-ന് ഔദ്യോഗികമായി പുറത്തിറങ്ങി. 2018 ജൂൺ 11-നാണ് ഔദ്യോഗിക ട്രെയിലർ (തമിഴ്, തെലുഗു, ഹിന്ദി ​എന്നീ ഭാഷകളിൽ) പുറത്തിറങ്ങിയത്. 2018 ഓഗസ്റ്റ് 10-ന് വിശ്വരൂപം റിലീസ് ചെയ്തു.

ഇന്ത്യയിലാണ് വിശ്വരൂപം II ചിത്രീകരിച്ചിരിക്കുന്നത്. അമ്മയും മകനും തമ്മിലുള്ള സ്നേഹബന്ധവും ചിത്രത്തിന്റെ ഉള്ളടക്കമായിരിക്കുമെന്ന് 2013-ൽ കമൽ ഹാസൻ പറഞ്ഞിരുന്നു. ആദ്യഭാഗത്തിന്റെ ചിത്രീകരണ സമയത്തു തന്നെ രണ്ടാം ഭാഗത്തിന്റെ 40% ദൃശ്യങ്ങളും ചിത്രീകരിച്ചു കഴിഞ്ഞിരുന്നുവെന്നും കമൽ ഹാസൻ പറയുകയുണ്ടായി. വിശ്വരൂപത്തിന്റെ ആദ്യഭാഗത്തിന് 2 മണിക്കൂർ 20 മിനിറ്റ് ദൈർഘ്യമാണുണ്ടായിരുന്നത്. എന്നാൽ വിശ്വരൂപം II-ന്റെ ദൈർഘ്യം 2 മണിക്കൂറിലും കുറവായിരിക്കും. 
വിശ്വരൂപത്തിന്റെ ഛായാഗ്രാഹകനായിരുന്ന സാനു വർഗീസിനു പകരം ഷംദത്ത് സൈനുദീൻ ആണ് വിശ്വരൂപം II-ന്റെ ഛായാഗ്രഹണം നിർവ്വഹിച്ചത്. ചിത്രത്തിന്റെ സംഗീത സംവിധാനം നിർവ്വഹിച്ചിരിക്കുന്നത് ജിബ്രൻ ആണ്. ആദ്യഭാഗത്തിൽ അഭിനയിച്ച പ്രധാന അഭിനേതാക്കളോടൊപ്പം വഹീദ റഹ്‌മാൻ, അനന്ത് മഹാദേവൻ എന്നിവരെയും കമൽ ഹാസൻ കൂട്ടിച്ചേർക്കുകയുണ്ടായി. 
തായ്‌ലാന്റിലാണ് ചലച്ചിത്രത്തിന്റെ ചിത്രീകരണം ആരംഭിച്ചത്. തുടർന്ന് ഏതാനും ദൃശ്യങ്ങൾ ബാങ്കോക്ക് എയർബേസിൽ വച്ചും ചിത്രീകരിക്കുകയുണ്ടായി. 2013 ജൂൺ 13 മുതൽ ചെന്നൈയിൽ വച്ചുള്ള ചിത്രീകരണം ആരംഭിച്ചു. 2017 നവംബർ 27-ന് ചിത്രത്തിന്റെ അവസാന ചിത്രീകരണ ഷെഡ്യൂളും ചെന്നൈയിൽ വച്ച് പൂർത്തിയായി. 

ചലച്ചിത്രത്തിന്റെ സംഗീത സംവിധാനവും പശ്ചാത്തലസംഗീതവും നിർവ്വഹിച്ചിരിക്കുന്നത് ജിബ്രൻ ആണ്. വൈരമുത്തു, കമൽ ഹാസൻ എന്നിവരാണ് ഗാനരചയിതാക്കൾ. ഹിന്ദിയിൽ പ്രസൂൺ ജോഷി, സന്ദീപ് ശ്രീവാസ്തവ എന്നിവരും ഗാനങ്ങൾ രചിച്ചിട്ടുണ്ട്. ഹിന്ദി ഭാഷയിലുള്ള വിശ്വരൂപ് II-ന്റെ ടൈറ്റിൽ ട്രാക്ക് 2018 ജൂലൈ 24-ന് ഔദ്യോഗികമായി പുറത്തിറങ്ങി.

ചിത്രത്തിലെ ആദ്യഗാനം 2018 ജൂൺ 29-ന് സംഗീതസംവിധായകൻ ജിബ്രൻ തന്റെ ട്വിറ്റർ പേജിലൂടെ റിലീസ് ചെയ്തു. രണ്ടാമത്തെ ഗാനം 2018 ജൂലൈ 2-നാണ് റിലീസ് ചെയ്തത്. 

ചലച്ചിത്രത്തിന്റെ ഭാഗികമായ ഓഡിയോ ലോഞ്ച് 2018 ജൂൺ 30-ന് ബിഗ് ബോസ് തമിഴ് 2 എന്ന പരിപാടിയിൽ വച്ച് നടന്നു. 

ഹിന്ദി ഗാനങ്ങൾ (വിശ്വരൂപ് II)
2015 ഓഗസ്റ്റ് 3-നാണ് റിലീസ് തീയതി നിശ്ചയിച്ചിരുന്നതെങ്കിലും തുടർന്ന് കമൽ ഹാസൻ, റിലീസ് നീട്ടിവയ്ക്കുകയുണ്ടായി. അമേരിക്കൻ ഐക്യനാടുകളിൽ ഡയറക്ട് ടു ഹോം ആയി ചിത്രം റിലീസ് ചെയ്യുമെന്നും കമൽ ഹാസൻ അറിയിച്ചിരുന്നു. എന്നാൽ പിന്നീട് ഈ രീതി ഉപേക്ഷിക്കുകയായിരുന്നു. ആ വർഷം നവംബറിൽ, 2016-ൽ ചിത്രം റിലീസ് ചെയ്യാൻ തീരുമാനിച്ചിരുന്നു. ഇതിനിടയിൽ ആസ്കർ രവിചന്ദ്രനിൽനിന്നും ലൈക്ക പ്രൊഡക്ഷൻസ്, ചിത്രത്തിന്റെ നിർമ്മാണം ഏറ്റെടുക്കുമെന്നും അഭ്യൂഹങ്ങളുണ്ടായിരുന്നു. 

2017 ഫെബ്രുവരിയിൽ, ആസ്കർ രവിചന്ദ്രന് ചിത്രത്തിന്റെ നിർമ്മാണ ചെലവ് വഹിക്കാൻ സാധിക്കില്ലെന്നും ആറു മാസത്തിലധികത്തേക്കുള്ള നിർമ്മാണ പ്രവർത്തനങ്ങൾ ശേഷിക്കുന്നുണ്ടെന്നും കമൽ ഹാസൻ അറിയിച്ചിരുന്നു. സെൻട്രൽ ബോർഡ് ഓഫ് ഫിലിം സർട്ടിഫിക്കേഷൻ, 2018 മാർച്ച് 16-ന് വിശ്വരൂപം II-ന് U/A സർട്ടിഫിക്കറ്റ് നൽകിയിരുന്നു. 

തമിഴ്, തെലുഗു, ഹിന്ദി എന്നീ മൂന്ന് ഭാഷകളിൽ 2018 ഓഗസ്റ്റ് 10-ന് ചിത്രം റിലീസ് ചെയ്യുമെന്ന് രാജ് കമൽ ഫിലിംസ് തങ്ങളുടെ ട്വിറ്റർ പേജിലൂടെ അറിയിച്ചിരുന്നു. 2018 ജൂൺ 11-ന് ചിത്രത്തിന്റെ ട്രെയിലർ റിലീസ് ചെയ്യുകയും അനുകൂലമായ അഭിപ്രായങ്ങൾ നേടുകയും ചെയ്തിരുന്നു. 


</doc>
<doc id="435669" url="https://ml.wikipedia.org/wiki?curid=435669" title="ദമാ ദം മസ്ത് ഖലന്ദർ">
ദമാ ദം മസ്ത് ഖലന്ദർ

സിന്ധിലെ സൂഫി സന്ന്യാസിയായിരുന്ന ലാൽ ഷഹബാസ് ഖലന്ദറിന്റെ ഓർമ്മയ്ക്കായി എഴുതിയ കീർത്തനമാണ് "ദമാ ദം മസ്ത് ഖലന്ദർ". യഥാർത്ഥ പദ്യം അമീർ ഖുസ്രൊ ആണ് എഴുതിയത്. പിന്നീട് ബുല്ലേ ഷാ ഖവ്വാലി രൂപത്തിലേക്ക് ഇത് നവീകരിച്ചിട്ടുണ്ട്. ഒടുവിലായി ആഷിക് ഹുസൈൻ ചിട്ടപ്പെടുത്ത കീർത്തനമാണ് ഇപ്പോൾ പ്രചരിക്കുന്നത്. പാകിസ്താനി ഗായകരായ നൂർ ജഹാൻ, നുസ്രത് ഫസേ അലി ഘാൻ, ആബിദാ പർവീൻ, രേഷ്മ,ജുനൂൻ എന്നിവരും ഇന്ത്യൻ ഗായകരായ വദാലി സഹോദരന്മാർ, ഹർഷ്‌ദീപ് കൗർ, നൂറാൻ സഹോദരിമാർ, മൈകാ സിങ് എന്നിവരൊക്കെ ഇത് ആലപിച്ചിട്ടുണ്ട്.


</doc>
<doc id="435670" url="https://ml.wikipedia.org/wiki?curid=435670" title="ഗോൾഡൻ വൈറ്റ്-ഐ">
ഗോൾഡൻ വൈറ്റ്-ഐ

ഗോൾഡൻ വൈറ്റ്-ഐ (ക്ലെപ്റ്റോർണിസ് മർച്ചി) വൈറ്റ്-ഐ കുടുംബമായ സോസ്റ്ററോപിഡേയിൽ കാണപ്പെടുന്ന ഒരു പക്ഷിയാണ്. ക്ലെപ്റ്റോർണിസ് എന്ന ജനുസ്സിലെ ഒരേയൊരു സ്പീഷീസാണിത്. ഗോൾഡൻ-വൈറ്റ് ഐ ഒരിക്കൽ മെലിഫാജിഡേ കുടുംബത്തിലെ ഒരു ഹണീഈറ്ററായി കണക്കാക്കപ്പെട്ടിരുന്നു, ഇപ്പോൾ അത് വൈറ്റ്-ഐയാണെന്ന് അറിയപ്പെടുന്നു. ആ കുടുംബത്തിനുള്ളിൽ അതിന്റെ സ്ഥാനം ഇപ്പോഴും അനിശ്ചിതാവസ്ഥയിലാണ്.



</doc>
<doc id="435673" url="https://ml.wikipedia.org/wiki?curid=435673" title="ജോനാതൻ നോളൻ">
ജോനാതൻ നോളൻ

ഒരു ബ്രിട്ടീഷ് അമേരിക്കൻ ചലച്ചിത്ര സം‌വിധായകനും, നിർമ്മാതാവും തിരക്കഥാകൃത്തുമാണ് ജോനാതൻ നോളൻ. സി. ബി. എസ്. സയൻഫിക്ഷൻ സീരീസ്‌ ആയ "പേഴ്സൺ ഓഫ് ഇന്ററസ്റ്റിന്റെ (2011-2016)" നിർമ്മാതാവും, എച്ച്. ബി. ഓ. സയൻഫിക്ഷൻ സീരീസ്‌ ആയ "വെസ്റ്റ് വേൾഡിന്റെ (2016-മുതൽ)" സഹനിർമ്മാതാവും ആണ്. പ്രശസ്ത ബ്രിട്ടീഷ്‌-അമേരിക്കൻ സംവിധായകനായ ക്രിസ്റ്റഫർ നോളന്റെ സഹോദരനാണ് ജോനാതൻ നോളൻ. സഹോദരനായ ജോനാതൻ നോളനുമൊത്ത് ഒരുപാട് സിനിമകൾ ചെയ്തിട്ടുണ്ട്. മെമെന്റോ മോറി എന്ന ചെറുകഥയെ ആസ്പദമാക്കി ക്രിസ്റ്റഫർ നോളൻ സംവിധാനം ചെയ്ത "മെമെന്റോ" എന്ന സിനിമ അവതരണം കൊണ്ടും കഥാമികവുകൊണ്ടും വളരെയേറെ ശ്രദ്ധിക്കപ്പെട്ടു. മിസ്റ്റിരി-ത്രില്ലർ ആയ "പ്രെസ്റ്റിജ് (2006)", സൂപ്പർ ഹീറോ സിനിമകളായ "ദി ഡാർക്ക് നൈറ്റ് (2008)", "ദി ഡാർക്ക് നൈറ്റ് റൈസസ് (2012)", 2014ൽ പുറത്തിറങ്ങിയ എക്കാലത്തെയും മികച്ച സയൻസ് ഫിക്ഷൻ സിനിമയായ "ഇന്റർസ്റ്റെല്ലാർ" എന്നീ ചിത്രങ്ങൾ സഹോദരനായ നോളന്റെ കൂടെ ചെയ്തു.
മെമെന്റോ എന്ന ചിത്രത്തിന് മികച്ച തിരക്കഥയ്ക്കുള്ള ഓസ്കാർ അവാർഡിന് നാമനിർദ്ദേശം ചെയ്യപ്പെട്ടിട്ടുണ്ട്. കൂടാതെ സയൻസ് ഫിക്ഷൻ സീരീസ്‌ ആയ വെസ്റ്റ് വേൾഡ് പ്രൈംടൈം എമ്മി അവാർഡ് തുടങ്ങി ഒട്ടനേകം പുരസ്കാരങ്ങൾ നേടി.



</doc>
<doc id="435674" url="https://ml.wikipedia.org/wiki?curid=435674" title="വൈറ്റ്-ഐ">
വൈറ്റ്-ഐ

തെക്കൻ ഏഷ്യയിലും, കിഴക്കൻ ഏഷ്യയിലും, ഓസ്ട്രേലിയൻ പ്രദേശങ്ങളിലും ഉഷ്ണമേഖലാ, ഉപോഷ്ണമേഖല , മിതശീതോഷ്ണ പ്രദേശങ്ങളിലും, ഉപ സഹാറൻ ആഫ്രിക്കയിലും തദ്ദേശവാസിയായ ചെറിയ ചേക്കയിരിക്കുന്ന പക്ഷികൾ അഥവാ പാടുന്ന പക്ഷികൾ ആണ് വൈറ്റ്-ഐ. ഇന്ത്യൻ മഹാസമുദ്രത്തിലും പടിഞ്ഞാറൻ പസഫിക് മഹാസമുദ്രത്തിലും ഗൾഫ് ഓഫ് ഗിനിയയിലും ഉഷ്ണമേഖലാ ദ്വീപുകളിലുമാണ് വൈറ്റ് -ഐ കാണപ്പെടുന്നത്. സോസ്റ്ററോപ്സ് ജനുസ്സിലെ ചില അംഗങ്ങൾ കുറയുന്നതായി കാണപ്പെടുന്നു. മിക്ക സ്പീഷീസുകളും ഒറ്റ ദ്വീപിലോ ദ്വീപസമൂഹങ്ങളിലോ കാണപ്പെടുന്നു. 

Family: ZOSTEROPIDAE

If the white-eyes are maintained as a separate family or subfamily, this yuhinas would have to be included there too.





</doc>
<doc id="435680" url="https://ml.wikipedia.org/wiki?curid=435680" title="പിഗ്മി വൈറ്റ്-ഐ">
പിഗ്മി വൈറ്റ്-ഐ

പിഗ്മി ഐബോൺ എന്നറിയപ്പെടുന്ന പിഗ്മി വൈറ്റ്-ഐ (Oculococincta squamifrons), സോസ്റ്ററോപിഡേയിലെ വൈറ്റ്-ഐ-യുടെ കുടുംബത്തിലെ ഒരു പക്ഷിയാണ്. ഇത് Oculocincta എന്ന ജനുസ്സിൽ ഉള്ള മോണോടൈപിക് സ്പീഷീസ് ആണ്. 

ഇത് കുന്നിൻ ചെരുവിലെ വനങ്ങളിലും വടക്കൻ ബോർണിയോയിലെ മോൺടേൻ ഫോറസ്റ്റുകളിലും കാണപ്പെടുന്നു.


</doc>
<doc id="435685" url="https://ml.wikipedia.org/wiki?curid=435685" title="കണിയാപുരം">
കണിയാപുരം

തിരുവനന്തപുരത്തുനിന്ന് 14 കിലോമീറ്റർ അകലെ സ്ഥിതി ചെയ്യുന്ന ഒരു ചെറിയ പട്ടണമാണ് കണിയപുരം. കണിയാപുരം ഏരിയ പ്രധാന കേന്ദ്രം കഴക്കൂട്ടത്തും പള്ളിപ്പുറം സി.ആർ.പി.എഫ് ബേസും തമ്മിലുള്ള എൻ എച്ച് 47 ലാണ് സ്ഥിതി ചെയ്യുന്നത്. കണ്ണിയാപുരം പ്രദേശം ഒരു വിശാലമായ പ്രദേശമാണ്. കിഴക്കുഭാഗത്ത് ആണ്ടൂർക്കോണം, പടിഞ്ഞാറ് പാർവ്വതി പുത്തനാർ, തെക്ക് വെട്ടൂറദ്, പള്ളിപ്പുറം (സി.ആർ.പി.എഫ് ബേസ്) എന്നിവ വടക്കൻ. അന്ത്യാക്കോണം പഞ്ചായത്തിന്റെ ഭാഗമാണ് കനിയപുരം. ആണ്ടൂർക്കോണം ഇപ്പോഴും 3 കിലോമീറ്റർ കിഴക്കായി സ്ഥിതി ചെയ്യുന്നു. കന്യാപുരിയിലെ പ്രധാന നഗരം ആലുംമൂട് ജംഗ്ഷൻ ആണ്.


</doc>
<doc id="435686" url="https://ml.wikipedia.org/wiki?curid=435686" title="ബോർണിയൻ ലീഫ്ബേർഡ്">
ബോർണിയൻ ലീഫ്ബേർഡ്

കിനബാലു ലീഫ്ബേർഡ് എന്നും അറിയപ്പെടുന്ന ബോർണിയൻ ലീഫ്ബേർഡ് (Chloropsis kinabaluensis), ഇലക്കിളി (Chloropseidae) കുടുംബത്തിൽപ്പെട്ട പക്ഷി വർഗ്ഗമാണ്. വടക്കൻ ബോർണിയോ ദ്വീപിലെ ഈർപ്പം നിറഞ്ഞ വനപ്രദേശത്താണ് ഇത് കാണപ്പെടുന്നത്. ബ്ളു-വിങ്ഡ് ലീഫ്ബേർഡ് (C. cochinchinensis) പരമ്പരാഗതമായി ഇതിന്റെ ഒരു ഉപജാതിയായി കണക്കാക്കപ്പെടുന്നു.



</doc>
<doc id="435689" url="https://ml.wikipedia.org/wiki?curid=435689" title="രതിമന്മഥൻ">
രതിമന്മഥൻ

1977ൽ പാപ്പനംകോട് ലക്ഷ്മണൻകഥയും തിരക്കഥയും സംഭാഷണവും തയ്യാറാക്കി ജെ. ശശികുമാർ സംവിധാനം ചെയ്ത് മനോജ് മൂവി മേകേഴ്സിന്റെ ബാനറിൽ എം.എ റഹ്മാൻ,നസീമ കബീർ എന്നിവ്ർ നിർമ്മിച്ച് പുറത്തുവന്ന ചിത്രമാണ്രതിമന്മഥൻ പ്രേം നസീർ ,ജയൻ ,തിക്കുറിശ്ശി സുകുമാരൻ നായർ ,ബഹദൂർ ,ശങ്കരാടി ,ജയഭാരതി ,മീന ,അടൂർ ഭാസി തുടങ്ങിയവർ അഭിനയിച്ച ഈ ചിത്രത്തിലെ ഗാനങ്ങൾ പാപ്പനംകോട് ലക്ഷ്മണൻ വരികൾ എഴുതിഎം.എസ് വി ഈണം പകർന്നവയാണ് 

ഗാനങ്ങൾ :പാപ്പനംകോട് ലക്ഷ്മണൻ <br>
ഈണം : എം.എസ് വി

രതിമന്മഥൻ1977


</doc>
<doc id="435690" url="https://ml.wikipedia.org/wiki?curid=435690" title="ഡസ്കി മുനിയ">
ഡസ്കി മുനിയ

ബോർണിയോയിലെ തദ്ദേശവാസിയായ ഡസ്കി മുനിയ (Lonchura fuscans) എസ്ട്രിൽഡിഡ് ഫിഞ്ചിന്റെ ഒരു ഇനമാണ്.ഉപോഷ്ണമേഖലാ / ഉഷ്ണമേഖലയിലെ താഴ്ന്ന കുറ്റിച്ചെടിപ്രദേശങ്ങളിലും, വനം, പുല്ല് തുടങ്ങിയ പ്രദേശങ്ങളിലും ഇവ കാണപ്പെടുന്നു. ഇത് നിലനിൽപ്പിന് ഒട്ടും ഭീഷണിയില്ലാത്ത ജീവിവർഗ്ഗങ്ങളുടെ പട്ടികയിൽപ്പെടുന്നു.



</doc>
<doc id="435727" url="https://ml.wikipedia.org/wiki?curid=435727" title="റോളി-പോളി ബേർഡ്">
റോളി-പോളി ബേർഡ്

കുട്ടികളുടെ പുസ്തകങ്ങളിൽ റൌൾഡ് ഡാൾ അവതരിപ്പിക്കുന്ന സാങ്കല്പിക കഥാപാത്രമാണ് റോളി-പോളി ബേർഡ്. ദി എനോർമസ് ക്രോക്കോഡൈൽ (1978), ദി ട്വിറ്റ്സ് (1980), കവിത ശേഖരം "ഡേർട്ടി ബിയേറ്റ്സ്" (1983) എന്നീ ചിത്രങ്ങളിൽ അദ്ദേഹം പ്രത്യക്ഷപ്പെടുന്നുണ്ട്.

റൌൾഡ് ഡാൾ വഴി കുട്ടികൾക്കുള്ള പല പുസ്തകങ്ങളിലും റോളി-പോളി ബേർഡ് പ്രത്യക്ഷപ്പെടുന്നുണ്ട് - കുരങ്ങ് മഗ്ഗിൾ വംപിനൊപ്പം രണ്ട് കേസുകളിൽ. റോളി-പോളി ബേർഡ് വളരെ വലുതാണ്. വാലിലെ തൂവലുകൾ അതിശയകരമായ നിറങ്ങളിലുള്ളതാണ്. ക്വിൻടീൻ ബ്ലെയ്ക്കിന്റെ' ചിത്രീകരണത്തിൽ നീല ശരീരം, നീണ്ട കഴുത്ത്, തലയിൽ മയിലിനെപ്പോലെ ഒരു ചിഹ്നവും കാണപ്പെടുന്നു. ഓറഞ്ചു വൃക്ഷത്തിൽ ഒരു തവണയെങ്കിലും അവൻ കൂടുണ്ടാക്കിയിരുന്നു. അവന്റെ പ്രിയപ്പെട്ട ഭക്ഷണസാധനങ്ങൾ ബെറിപ്പഴങ്ങളായിരുന്നു. സുലു ഇംഗ്ലീഷ് എന്നീ രണ്ടു ഭാഷയും സംസാരിച്ചിരുന്നു. ഒരു കുരങ്ങനെ പോലെ ബുദ്ധിയുള്ളതാണ്.

എഡ്വേർഡ് ഉസ്പൻസ്കിയുടെ ചെബുരക്ഷ എന്ന 1966-ലെ കുട്ടികളുടെ പുസ്തകത്തിൽ (റഷ്യൻ: Чебурашка) റോളി-പോളി ടോയി അല്ലെങ്കിൽ ചെബുരക്ഷ എന്ന കഥാപാത്രത്തോടൊപ്പം റോയ് പോളിയുടെ ക്രോക്കോഡിയൻ സൈഡ് കിക്ക്, ക്രോകോഡിലിൽ ജെന കൂടി പ്രത്യക്ഷപ്പെടുന്നു.


</doc>
<doc id="435731" url="https://ml.wikipedia.org/wiki?curid=435731" title="കുടമാളൂർ കരുണാകരൻ നായർ">
കുടമാളൂർ കരുണാകരൻ നായർ

സ്ത്രീവേഷത്തിലും കുചേലൻ നാരദൻ എന്നിങ്ങനെയുള്ള മിനുക്ക് വേഷങ്ങളിലും കേമനായിരുന്നു കേൾവികേട്ട കഥകളി നടൻ കലാമണ്ഡലം കുടമാളൂർ കരുണാകരൻ നായർ(ജനനം: നവംബർ 30, 1916; മരണം:ഒക്ടോബർ 17, 2000). ഉർവ്വശി, ലളിത, മോഹിനി, ദമയന്തി, സൈരന്ധ്രി, കാട്ടാളസ്ത്രീ, മണ്ണാത്തി എന്നിങ്ങനെ എല്ലാ വേഷങ്ങളിലും കുടമാളൂർ കരുണാകരൻ നായർ തിളങ്ങിയിരുന്നു.

കോട്ടയം ജില്ലയിലെ കുടമാളൂർ എന്ന ഗ്രാമത്തിൽ 1916 നവംബറിലായിരുന്നു കുടമാളൂർ കരുണാകരൻ നായരുടെ ജനനം. ഏറ്റുമാനൂർ വാസുദേവൻ നമ്പൂതിരി, കുടമാളൂർ നാരായണിയമ്മ എന്നിവരാണ് അച്ഛനമ്മമാർ. ആദ്യ ഗുരു കുറിച്ചി രാമ പണിയ്ക്കർ ആയിരുന്നു. പിന്നീടദ്ദേഹം കുറിച്ചി കുഞ്ഞൻ പണിയ്ക്കർ, തോട്ടം ശങ്കരൻ നമ്പൂതിരി, കൊച്ചാപ്പി രാമൻ സഹോദരന്മാർ എന്നിവരുടെ അടുത്ത് അഭ്യസിച്ചു. വാഴേങ്കട എന്ന ദേശത്ത് വന്ന് താമസിച്ച് കവളപ്പാറ നാരായണൻ നായരുടെ കീഴിൽ വടക്കൻ രീതിയിലുള്ള ചിട്ടയും അഭ്യസിച്ചിട്ടുണ്ട്.

ആർപ്പൂക്കര സുബ്രഹ്മണ്യ ക്ഷേത്രത്തിൽ രുക്മിണി എന്ന കഥാപാത്രത്തെ അവതരിപ്പിച്ചുകൊണ്ടാണ് കഥകളിയിൽ അരങ്ങേറ്റം. കലാമണ്ഡലം കൃഷ്ണൻ നായർ ഇദ്ദേഹത്തിനോടൊപ്പം അനവധി കൂട്ടുവേഷങ്ങളിൽ അരങ്ങത്ത് വന്നിട്ടുണ്ട്.കൊല്ലവർഷം 114 മുതൽ അദ്ദേഹം കൊട്ടാരം കഥകളിനടനായിരുന്നു. അദ്ദേഹം ഫാക്റ്റ് കഥകളി സ്കൂളിലും കുടമാളൂർ കലാ കേന്ദ്രത്തിലും അദ്ധ്യാപകനായി ജോലി അനുഷ്ഠിച്ചിട്ടുണ്ട്.

2000-ൽ സെപ്റ്റംബറിൽ 30ന് തലച്ചോറിൽ നിന്നും രക്തസ്രാവമുണ്ടായതിനെത്തുടർന്നാണ് അദ്ദേഹത്തെ മെഡിക്കൽ കോളേജിൽ പ്രവേശിപ്പിച്ചു. തുടർന്ന് 84-ാം വയസ്സിൽ ഒക്ടോബർ 17നാണ് കുടമാളൂർ വിടപറഞ്ഞു. കഥകളി നടൻ കുടമാളൂർ അപ്പുക്കുട്ടൻ കരുണാകരൻ നായരുടെ ശിഷ്യഗണത്തിൽ പ്രധാനിയായിരുന്നു.

2016-2017 കാലയളവിൽ കഥകളിയരങ്ങിലെ കരുണാകരൻ നായരുടെ ജന്മശതാബ്ദി ആഘോഷിക്കുന്നു. കുടമാളൂർ കലാകേന്ദ്രത്തിന്റെ നേതൃത്വത്തിലായിരുന്നു ജന്മശതാബ്ദി ആഘോഷം. ഒരു വർഷം നീണ്ടു നിന്ന ആഘോഷ പരിപാടികൾ നടത്തി. 2017 സെപ്റ്റംബർ 23ന് കുടമാളൂർ കരുണാകരൻ നായർ സ്മാരക ഹാളിൽ വെച്ച് വാർഷിക സമാപന സമ്മേളനം നടത്തി. "കരുണാകരൻ നായരുടെ കലാസപര്യ അതുല്യമാണെന്ന്" സമാപന സമ്മേളനം ഉദ്ഘാടനം ചെയ്തുകൊണ്ട് ജസ്റ്റിസ് കെ.ടി.തോമസ് പറയുകയുണ്ടായി.



</doc>
<doc id="435735" url="https://ml.wikipedia.org/wiki?curid=435735" title="ബ്രിട്ടീഷ് പെന്നി ചരിത്രം (1901-1970)">
ബ്രിട്ടീഷ് പെന്നി ചരിത്രം (1901-1970)

മുൻ-ദശാംശ നാണയം ആയ ബ്രിട്ടീഷ് പെന്നി (ഒരു പൗണ്ട് സ്റ്റെർലിംഗിന്റെ 1/240 ) 700-നടുത്ത് ആരംഭിച്ച പെന്നികളുടെ ഒരു വലിയ പരമ്പര തുടർന്നുകൊണ്ടിരിരുന്നു. 1970 നു ശേഷം ഇത് പിൻവലിക്കുന്നതുവരെ ഇരുപതാം നൂറ്റാണ്ടിൽ ഇടയ്ക്കിടെ അപ്രത്യക്ഷമായിരുന്നു. 1901 മുതൽ 1970 കാലഘട്ടത്തിൽ, വെങ്കല നാണയത്തിന്റെ മുഖം ("തല" വശം) ആ വർഷം ആരംഭിച്ച രാജാവിനെ പ്രതീകപ്പെടുത്തിയിരുന്നു. മറുവശത്ത് ഷീൽഡ്, ട്രിഡന്റ്, ഹെം, എന്നിവയോടുകൂടിയ ബ്രിട്ടാണിയയുടെ ഒരു ചിത്രവും സ്ഥാനവും നേടിയിരുന്നു. ലിയോനാർഡ് ചാൾസ് വൈയോൺ ആണ് ഇത് ആദ്യം സൃഷ്ടിച്ചത്. തന്റെ പിതാവ് വില്യം വൈയോണിന്റെ മുൻകാല ഡിസൈൻ അടിസ്ഥാനമാക്കിയുള്ളതാണ്. സ്വന്തം നാണയങ്ങൾ പുറത്തിറക്കാത്ത ആധിപത്യങ്ങളും ബ്രിട്ടീഷുകാരുടെ കോളനികളും ഈ നാണയങ്ങളുപയോഗിച്ചു.

1895- ൽ കൊത്തുപണിക്കാരനായ റോയൽ മിന്റ് ജോർജ്ജ് വില്യം ദേ സൗല്ലസ് ആണ് റിവേഴ്സ് ഡിസൈൻ പരിഷ്കരിച്ചത്. 1901- ൽ വിക്ടോറിയ രാജ്ഞിയുടെ മരണത്തെ തുടർന്ന്, എഡ്വേർഡ് ഏഴാമനെ പ്രതീകമായി ഒരു പുതിയ മാതൃക സൃഷ്ടിക്കാനായി സൗല്ലസിനെ വിളിച്ചിരുന്നു. രൂപം നൽകി. ഇത് 1902-ലെ പെന്നിയിലായിരുന്നു പ്രത്യക്ഷപ്പെട്ടിരുന്നത്. 1910-ൽ എഡ്വാർഡിന്റെ മരണസമയം വരെ ഉപയോഗത്തിലായിരുന്നു. 1911- ൽ ജോർജ് V വിവരിക്കുന്ന സർ ബെർട്റാം മാക്നായലിന്റെ മുഖമാതൃക ഉപയോഗിച്ചു. 1936-ൽ ഒപ്പം രാജാവ് മരിക്കുന്നതു വരെ ചില പരിഷ്കരണത്തോടുകൂടി തുടർന്നു. 1933- ൽ വാണിജ്യാടിസ്ഥാനത്തിൽ ഒരു പെന്നിയും ഉണ്ടാക്കാൻ കഴിഞ്ഞിരുന്നില്ല. സർക്കുലേഷനിൽ വേണ്ടത്ര എണ്ണമുണ്ടായിരുന്നു. പ്രധാനമായും ഫൗണ്ടേഷൻ കല്ലുകളിലും മ്യൂസിയങ്ങളിലും പ്ലേസ്മെന്റ് ഏർപ്പെട്ടിരുന്നതിനാൽ ആ വർഷം ഏഴ് തവണ സ്തംഭനാവസ്ഥയിലായി.. അവ ഇന്ന് വിലപ്പെട്ടതാണ്.. എഡ്വേർഡ് എട്ടാമന്റെ ഭരണത്തിന്റെ കാലയളവിൽ 1937 -ലെ ഒരു പാറ്റേൺ നാണയം മാത്രമേ പ്രതിനിധാനം ചെയ്യപ്പെട്ടിരുന്നുള്ളൂ. ആ വർഷം ജോർജ് ആറാമൻ ഹംഫ്രി പാഗറ്റ് പുതിയ മാതൃക രൂപകൽപ്പന ചെയ്തു. 1941 മുതൽ 1943 വരെ രണ്ടാം ലോകമഹായുദ്ധ കാലത്ത് കോളനികൾക്കു വേണ്ടിയുള്ള പെന്നികൾ തടസ്സപ്പെട്ടു. ഇവയെല്ലാം 1940 ലെ കണക്കാണ്. ഏറ്റവും അടുത്ത വർഷം യുണൈറ്റഡ് കിംഗ്ഡത്തിനുവേണ്ടിയുല്പാദിപ്പിച്ചു. യുദ്ധത്തിനു ശേഷം, പെന്നിക്ക് വേണ്ട ഡിമാൻഡ് കുറഞ്ഞു. 1950-നും 1951-നും ഇടയിലുണ്ടായിരുന്ന മിക്ക വസ്തുക്കളും ബെർമുഡക്ക് അയച്ചുകൊടുത്തു. പലരും വിതരണം ഏറ്റെടുത്തെങ്കിലും ആപേക്ഷിക ക്ഷാമം കാരണം ബ്രിട്ടീഷ് നാണയ വിതരണക്കാരെ തിരിച്ചയച്ചു. 

വാണിജ്യം അവർക്ക് ആവശ്യമില്ലെങ്കിലും, 1953- ൽ എലിസബത്ത് രണ്ടാമന്റെ സാദൃശ്യമുള്ള പെന്നികൾ പൊതുജനങ്ങൾക്കായി വിറ്റു തീർത്തു. മുഖം രൂപകല്പന ചെയ്തത് മേരി ഗില്ലിക്ക് ആയിരുന്നു അത്. ഇത് പൊതുജനങ്ങൾക്കായി വിറ്റു തീർത്തു. 1954 ലെ പെന്നി ആന്തരികമായി ഉദ്പാദിപ്പിക്കാൻ ശ്രമിച്ചെങ്കിലും തടസ്സപ്പെട്ടു. 1961 ആയപ്പോഴേക്കും പുതിയ പെന്നികൾ വീണ്ടും ആവശ്യമായി വന്നതിനാൽ വളരെയധികം നിർമ്മിക്കുകയും ചെയ്തു. 1960 കളിൽ ഡെസിമലൈസേഷൻ നടത്തിയിരുന്ന ഉദ്യോഗസ്ഥർ വലിയ വെങ്കലനാണയങ്ങളെ സൂക്ഷിച്ചില്ല. ഇത് നാണയപ്പെരുപ്പത്തിനിടയാക്കുകയും നാണയങ്ങളുടെ മൂല്യത്തകർച്ചയ്ക്കും വഴിതെളിച്ചു. അവസാന സർക്കുലേഷൻ കാലാവധി 1967-ൽ ആയിരുന്നു. അവസാന പ്രൂഫ് സെറ്റിന്റെ കാലാവധി 1970 -ൽ ആയിരുന്നു.1971 ഫെബ്രുവരി 15 ന്, ഡെസിമൽ ഡേയ്ക്കുശേഷം പഴയ പെന്നി വളരെ വേഗം ഉപയോഗശൂന്യമായി. ആ വർഷം ഓഗസ്റ്റ് 31 ന് അത് പ്രദർശിപ്പിച്ചിരുന്നു.
നാണയത്തിൽ തീയതിയും മിന്റ് മാർക്കും ദൃശ്യമാകുന്ന ആകെ സ്ട്രക്ക്. H ഹീറ്റൊൺ മിന്റ് ; കിങ്സ് നോർട്ടൻ- സിഎൻഎൻ..




</doc>
<doc id="435763" url="https://ml.wikipedia.org/wiki?curid=435763" title="സയൺ കോട്ട">
സയൺ കോട്ട

മുംബൈ നഗരത്തിലെ സയൺ അഥവാ ശിവ് എന്ന സ്ഥലത്ത് സ്ഥിതിചെയ്യുന്ന ഒരു കോട്ടയാണ് സയൺ കോട്ട. 
1669 നും 1677 നും ഇടക്ക് ഇംഗ്ലീഷ് ഈസ്റ്റ് ഇന്ത്യാ കമ്പനിയുടെ ഭരണത്തിൻ കീഴിലായിരുന്നു ഈ കോട്ട നിർമ്മിക്കപ്പെട്ടത്. ജെറാർഡ് ഓങ്ങ്ഗിയർ ആയിരുന്നു ഈ കാലഘട്ടത്തിൽ ബോംബെ ഗവർണർ. ബ്രിട്ടീഷുകാർ ഭരിച്ചിരുന്ന പരേൽ ദ്വീപ്, വടക്കു ദിക്കിൽ പോർട്ടുഗീസുകാർ ഭരിച്ചിരുന്ന സാൽസെറ്റ് ദ്വീപ് എന്നിവയുടെ അതിരിലായിരുന്നു ഇതിന്റെ സ്ഥാനം.
1925 ൽ ഇതു് ഒരു ഗ്രേഡ് 1 പൈതൃക ഘടനയായി പ്രഖ്യാപിക്കപ്പെട്ടു.
സയൺ റെയിൽവേ സ്റ്റേഷനിൽ നിന്ന് 500 മീറ്റർ അകലെ ഒരു കുന്നിന്റെ മുകളിലാണ് ഇത് സ്ഥിതിചെയ്യുന്നത്. ഈ കുന്നിന് താഴെയായി പുരാവസ്തു വകുപ്പിന്റെ മുംബൈ സർക്കിൾ ഓഫീസും പണ്ഡിറ്റ് ജവഹർലാൽ നെഹ്റു ഉദ്യാനവും ഉണ്ട്. രേവ കോട്ട, ശിവ്രി കോട്ട എന്നിവയാണ് ഇതിനടുത്തുള്ള മറ്റു കോട്ടകൾ.

വൃക്ഷങ്ങളും മണ്ണും കയ്യേറിയ കരിങ്കൽ മതിലുകൾ, ചിതറിക്കിടക്കുന്ന ചുവരുകൾ, അവശിഷ്ടങ്ങൾ എന്നിവയുടെ ശേഖരമാണ് ഈ കോട്ടയിൽ കാണാൻ കഴിയുക. കോട്ടയുടെ ഭിത്തിയിൽ മുകളിൽ ഒരു ചെറിയ മുറി ഉണ്ട്. താനെ ക്രീക്കിലെ ഉപ്പളങ്ങളുടെ വിശാലദൃശ്യം ഈ കോട്ടയിൽ നിന്ന് ലഭ്യമാണ്. നശീകരണപ്രവർത്തനങ്ങൾ കോട്ടയുടെ ഘടനയെ സാരമായി ബാധിച്ചിട്ടുണ്ട്. 2009 ൽ കോട്ടയുടെ പുനരുദ്ധാരണം ആരംഭിച്ചെങ്കിലും ഫണ്ടിന്റെ കുറവുമൂൂലം ഇടയ്ക്കുവെച്ച് നിർത്തലാക്കി.


</doc>
<doc id="435775" url="https://ml.wikipedia.org/wiki?curid=435775" title="രണ്ട് ലോകം">
രണ്ട് ലോകം

1977ൽ ഹരിപോത്തൻ നിർമ്മിച്ച മാലിയം രാജഗോപാലിന്റെ കഥക്ക് പാപ്പനംകോട് ലക്ഷ്മണൻ തിരക്കഥയും സംഭാഷണവും തയ്യാറാക്കി ജെ. ശശികുമാർ സംവിധാനം ചെയ്ത് സുപ്രിയയുടെ ബാനറിൽ ഹസീനഫിലിംസ് വിതരണം ചെയ്ത് പുറത്തുവന്ന ചിത്രമാണ്രണ്ട് ലോകം. പ്രേം നസീർ ,ജയൻ,ജയഭാരതി,അടൂർ ഭാസി തുടങ്ങിയവർ അഭിനയിച്ച ഈ ചിത്രത്തിൽ യൂസഫലി കേച്ചേരി യുടെ വരികൾക്ക് ജി. ദേവരാജൻസംഗീതം നൽകിയ പാട്ടുകളൂണ്ട്. The film was inspired from Tamil film "Savaale Samaali".
സമ്പന്നതയുടെയും ദാരിദ്ര്യത്തിന്റെയും രണ്ട് ലോകമാണ് ഇവിടെ കേന്ദ്രകഥാപാത്രം, സമ്പത്തിന്റെ ഹുങ്കും പാവാപ്പെട്ടവരുടെ കൂട്ടായ്മയും തമ്മിൽ പോരു നടന്ന എഴുപത് കാലഘട്ടത്തെ വരച്ചിടുന്ന ചിത്രം, സമ്പന്നതയിൽ നിന്ന് സാധാരണക്കാരന്റെ വീട്ടിലേക്ക വരേണ്ടിവരുന്ന ഒരു ചെറുപ്പക്കാരിയുടെ മാനസിക സംഘർഷമാണ് ഇവിടെ കുറിക്കപ്പെടുന്നത്.
ശങ്കരക്കുറുപ്പ് മുതലാളീയുടെ കാര്യസ്ഥനാണ് ഗോവിന്ദൻ. അയാളുടെ മകനായ സുരേന്ദ്രൻ പണത്തേക്കാളധികം മനുഷ്യത്വത്തിനു പ്രാധാന്യം നൽകുന്നു. അതുകൊണ്ട് തന്നെ പണത്തിന്റെ ഹുങ്ക് കാണിക്കുന്ന കുറുപ്പിന്റെ പുത്രി രാധയുമായി പലപ്പോഴും ഇടയുന്നു. കൂലി കൂടുതൽ ചോദിച്ചതിന് കൊയ്യാൻ വേറെ ആളെ കൊണ്ടുവന്ന മുതലാളിയെ സുരേന്ദ്രൻ തടയുന്നു. അടുത്ത പഞ്ചായത്ത് തിരഞ്ഞെടുപ്പിനു അങ്ങുന്നിനു എതിരായി സുരേന്ദ്രൻ വരുന്നു. സുരേന്ദ്രനെ കളിയാക്കാൻ സുരേന്ദ്രൻ ജയിച്ചാൽ മകളെ കെട്ടിച്ച് കൊടുക്കാമെന്ന് കുറുപ്പങ്ങുന്ന് വെല്ലുവിളിക്കുന്നു. ജയിക്കുന്നു. അച്ഛനെ അപമാനത്തിൽ നിന്നും മരണത്തിൽ നിന്നും രക്ഷിക്കാൻ രാധ കല്യാണം കഴിക്കുന്നു ആ പാവപ്പെട്ട വീട്ടിലെ പണികളും പാടത്തുപണിക്കും എല്ലാം സഹായിക്കേണ്ടി വരുന്നു. എന്നാൽ രണ്ട് ലോകത്തിൽ ജീവിച്ച അവർക്ക് താഴെക്ക് ഇറങ്ങിവരാൻ സാധിക്കുന്നില്ല. അവസാനം മരിക്കാൻ തീരുമാനിക്കുന്ന അവളെ സുരേന്ദ്രൻ രക്ഷിക്കുന്നു. 

ഗാനങ്ങൾ :യൂസഫലി കേച്ചേരി<br>
ഈണം : ജി. ദേവരാജൻ

രണ്ട് ലോകം 1977


</doc>
<doc id="435781" url="https://ml.wikipedia.org/wiki?curid=435781" title="ഏഴ് റില തടാകങ്ങൾ">
ഏഴ് റില തടാകങ്ങൾ

ബൾഗേറിയയിലെ വടക്കുപടിഞ്ഞാറൻ റില പർവതനിരകളിലെ ഗ്ലേഷ്യൽ തടാകങ്ങളുടെ ഒരു കൂട്ടമാണ് ഏഴ് റില തടാകങ്ങൾ. ബൾഗേറിയയിലെ ഏറ്റവും കൂടുതൽ ആളുകൾ സന്ദർശിക്കുന്ന ഈ തടാകം സമുദ്രനിരപ്പിൽ നിന്ന് 2,100 മുതൽ 2,500 മീറ്റർ വരെ ഉയരത്തിലാണ് സ്ഥിതി ചെയ്യുന്നത്.

ഓരോ തടാകവും അതിന്റെ സ്വഭാവ സവിശേഷതയുമായി ബന്ധപ്പെട്ട ഒരു പേര് വഹിക്കുന്നു. ഏറ്റവും ഉയർന്നത് സാൽസേറ്റ എന്നാണ് അറിയപ്പെടുന്നത്. ("The Tear") ശുദ്ധജലം മൂലം ആഴത്തിൽ ദൃശ്യപരത ലഭിക്കുന്നു. അടുത്തത് ഉയരവുമായി ബന്ധപ്പെട്ട് ഒക്കൊട്ടോ ("The Eye") എന്ന പേരു നൽകുന്നു. അത് അണ്ഡാകൃതിയിലാണ് കാണപ്പെടുന്നത്. 37.5 മീറ്റർ ആഴത്തിൽ ബൾഗേറിയയിലെ ഏറ്റവും ആഴമുള്ള സിർക്ക് തടാകമാണ് ഒക്കൊട്ടോ. ഏറ്റവും കുത്തനെ തീരങ്ങളുള്ള തടാകമാണ് ബാബ്രെക്ക ("The Kidney"). വിസ്തീർണ്ണം അനുസരിച്ച് ഏറ്റവും വലുതാണ് ബ്ലിസ്‌നാക്ക ("The Twin"). ട്രിലിസ്റ്റിനിക ("The Trefoil") ക്രമമില്ലാത്ത ആകൃതിയും താഴ്ന്ന തീരവും ഉള്ള ഒരു തടാകമാണ്. ആഴമില്ലാത്ത തടാകം ആണ് റിബ്നോട്ടോ ഇസെറോ ("The Fish Lake"). ഏറ്റവും താഴ്ന്നത് ഡോൾനോട്ടോ ഇസെറോ ("The Lower Lake") ആണ്. മറ്റു തടാകങ്ങളിൽ നിന്ന് ഒഴുകുന്ന വെള്ളം കൂടിവരുന്നത് അവിടെ ദ്ഴർമാൻ നദിയെ രൂപപ്പെടുത്തുന്നു.


</doc>
<doc id="435782" url="https://ml.wikipedia.org/wiki?curid=435782" title="പരിവർത്തനം (ചലച്ചിത്രം)">
പരിവർത്തനം (ചലച്ചിത്രം)

1977ൽ ശ്രീകുമാരൻ തമ്പി കഥയും തിരക്കഥയും സംഭാഷണവുമെഴുതി എൻ സി മേനോൻ നിർമ്മിച്ചതും ജെ. ശശികുമാർ സംവിധാനം ചെയ്തതുമായ ചിത്രമാണ് പരിവർത്തനം. പ്രേം നസീർ, ശ്രീവിദ്യ, ബഹദൂർ, അടൂർ ഭാസി തുടങ്ങിയവർ അഭിനയിച്ച ഈ ചിത്രത്തിലെ ഗാനങ്ങൾ ശ്രീകുമാരൻ തമ്പി വരികൾ എഴുതിഎം.എസ് വി ഈണം പകർന്നവയാണ്.

ഗാനങ്ങൾ :ശ്രീകുമാരൻ തമ്പി<br>
ഈണം : എം.എസ് വി


</doc>
<doc id="435798" url="https://ml.wikipedia.org/wiki?curid=435798" title="സർക്കാർ (ചലച്ചിത്രം)">
സർക്കാർ (ചലച്ചിത്രം)

2018-ൽ എ.ആർ. മുരുകദോസ് സംവിധാനം ചെയ്ത് പുറത്തിറങ്ങിയ ഒരു തമിഴ് ആക്ഷൻ - ത്രില്ലർ ചലച്ചിത്രമാണ് സർക്കാർ (). വിജയ്, കീർത്തി സുരേഷ്, വരലക്ഷ്മി ശരത്‌കുമാർ എന്നിവരാണ് ഈ ചലച്ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ചലച്ചിത്രത്തിന്റെ സംഗീത സംവിധാനം നിർവ്വഹിച്ചിരിക്കുന്നത് എ.ആർ. റഹ്‌മാനാണ്. 2018 ജനുവരിയിൽ നിർമ്മാണം ആരംഭിച്ച സർക്കാർ, 2018 നവംബർ 7-ന് ദീപാവലിയോടനുബന്ധിച്ച് റിലീസ് ചെയ്യും. 


തുപ്പാക്കി, കത്തി, സ്പൈഡർ എന്നീ ചലച്ചിത്രങ്ങൾക്കുശേഷം എ.ആർ. മുരുകദോസ് സംവിധാനം ചെയ്യുന്ന ചലച്ചിത്രമാണ് സർക്കാർ. അവസാനം പുറത്തിറങ്ങിയ രണ്ട് ചലച്ചിത്രങ്ങളിലും വിജയ് ആയിരുന്നു കേന്ദ്ര കഥാപാത്രത്തെ അവതരിപ്പിച്ചിരുന്നത്. വിജയുടെ 62-ാമത്തെ ചലച്ചിത്രമാണിത്. "വിജയ് 62" എന്നാണ് ആദ്യം ചലച്ചിത്രത്തിന് പേരിട്ടിരുന്നത്. 

ഏകദേശം 3 മാസങ്ങൾ നീണ്ട പ്രീ - പ്രൊഡക്ഷൻ പ്രവർത്തനങ്ങൾക്കുശേഷം 2018 ജനുവരിയിലാണ് ചലച്ചിത്രത്തിന്റെ ചിത്രീകരണം ആരംഭിച്ചത്. ദീപാവലിയോടനുബന്ധിച്ച് ചിത്രം പുറത്തിറക്കാനായിരുന്നു തീരുമാനിച്ചിരുന്നത്. കലി, അങ്കമാലി ഡയറീസ്, സോളോ എന്നീ ചലച്ചിത്രങ്ങളുടെ ഛായാഗ്രാഹകനായിരുന്ന ഗിരീഷ് ഗംഗാധരനാണ് സർക്കാരിന്റെ ഛായാഗ്രഹണം നിർവ്വഹിച്ചിരിക്കുന്നത്. 

2017 നവംബറിൽ യോഗി ബാബു, ചിത്രത്തിൽ ഒരു പ്രധാന കഥാപാത്രത്തെ അവതരിപ്പിക്കുമെന്ന് നിർമ്മാതാക്കൾ അറിയിച്ചിരുന്നു. ഇതിനോടൊപ്പം തന്നെ എ.ആർ. റഹ്‌മാൻ സംഗീത സംവിധാനം നിർവ്വഹിക്കുമെന്നും അറിയിച്ചിരുന്നു. . ആദ്യം നയൻതാരയെയായിരുന്നു കേന്ദ്ര കഥാപാത്രമായി നിശ്ചയിച്ചിരുന്നത്. ഇതിനുമുൻപ് തുപ്പാക്കി, കത്തി എന്നീ ചലച്ചിത്രങ്ങളുടെ എഡിറ്റിങ് നിർവ്വഹിച്ച എ. ശ്രീകർ പ്രസാദാണ് സർക്കാരിന്റെ എഡിറ്ററായി പ്രവർത്തിച്ചിട്ടുള്ളത്. 

2017 ഡിസംബർ ആദ്യത്തിൽ ടി. സന്താനത്തെ ചലച്ചിത്രത്തിന്റെ കലാസംവിധായകനായി തിരഞ്ഞെടുക്കുകയുണ്ടായി. തുടർന്ന് സൺ പിക്ചേഴ്സായിരിക്കും ചിത്രം നിർമ്മിക്കുകയെന്ന് ഔദ്യോഗികമായി അറിയിച്ചിരുന്നു. 2018 ജൂൺ 21-ന് ചിത്രത്തിന്റെ പേര് പ്രഖ്യാപിക്കുന്നതിനു മുൻപ് ദളപതി 62 എന്നായിരുന്നു ചിത്രത്തിന് പേര് നൽകിയിരുന്നത്. കീർത്തി സുരേഷ്, വരലക്ഷ്മി ശരത്‌കുമാർ എന്നിവരാണ് ചിത്രത്തിലെ മറ്റ് കേന്ദ്ര കഥാപാത്രങ്ങളെ അവതരിപ്പിക്കുന്നത്. ബി. ജയമോഹനാണ് ചിത്രത്തിന്റെ കഥാകൃത്ത്. 2018 ജനുവരിയിൽ സർക്കാരിന്റെ ചിത്രീകരണം ആരംഭിക്കുകയുണ്ടായി. ഒന്ന്, രണ്ട് ഷെഡ്യൂളുകൾ പൂർത്തിയാക്കിയ ശേഷം മൂന്നാമത്തെ ഷെഡ്യൂൾ അമേരിക്കൻ ഐക്യനാടുകളിൽ വച്ചാണ് ആരംഭിച്ചത്. 

എ.ആർ. റഹ്‌മാനാണ് ചിത്രത്തിന്റെ ശബ്‌ദട്രാക്കിന്റെ സംഗീതസംവിധാനം നിർവ്വഹിച്ചിരിക്കുന്നത്. തമിഴ് ഗാനരചയിതാവായ വിവേക് ആണ് എല്ലാ ഗാനങ്ങളുടെയും വരികൾ രചിച്ചിരിക്കുന്നത്. 

ഗാനങ്ങളുടെ പട്ടിക

2018 , 2018 നവംബർ 6 നു സർക്കാർ റിലീസ് ചെയ്യും. 


</doc>
<doc id="435806" url="https://ml.wikipedia.org/wiki?curid=435806" title="ഫരിദ ജലാൽ">
ഫരിദ ജലാൽ

ഫരീദാ ജലാൽ (ജനനം: 1949 മാർച്ച് 14) ഒരു ഇന്ത്യൻ ചലച്ചിത്ര നടിയാണ്. ഹിന്ദി, തെലുങ്ക്, തമിഴ് സിനിമാ വ്യവസായങ്ങളിലായി 200 ലേറെ ചിത്രങ്ങളിൽ അഭിനയിച്ചു. സ്വതന്ത്ര സിനിമയിലെ കഥാപാത്രങ്ങളിലൂടെ പ്രശസ്തയായ ഫരീദാ ബോളിവുഡ് നിർമാതാക്കളിൽ പ്രമുഖയായിരുന്നു. ജലാലിന് നാലു ഫിലിം ഫെയർ അവാർഡുകളും രണ്ട് ബംഗാൾ ഫിലിം ജേർണലിസ്റ്റ് അസോസിയേഷൻ അവാർഡും. ലഭിച്ചിട്ടുണ്ട്. 


</doc>
<doc id="435808" url="https://ml.wikipedia.org/wiki?curid=435808" title="പീറ്റർ ടെമ്പിൾ">
പീറ്റർ ടെമ്പിൾ

ഓസ്ട്രേലിയൻ ക്രൈം ഫിക്ഷൻ എഴുത്തുകാരനായിരുന്നു പീറ്റർ ടെമ്പിൾ (മാർച്ച് 10, 1946 - മാർച്ച് 8, 2018). ജാക്ക് ഐറിഷ് നോവൽ പരമ്പരക്ക് പ്രശസ്തനായിരുന്നു അദ്ദേഹം. 2007- ൽ അദ്ദേഹം ഗോൾഡൻ ഡാഗർ ഉൾപ്പെടെ നിരവധി പുരസ്കാരങ്ങൾ നേടി.





Notes
Sources


</doc>
<doc id="435814" url="https://ml.wikipedia.org/wiki?curid=435814" title="വിജയ് ദേവരകൊണ്ട">
വിജയ് ദേവരകൊണ്ട

തെലുങ്ക് സിനിമയിലെ ഒരു നടൻ ആണ് വിജയ് സായ് ദേവരകൊണ്ട. തെലങ്കാന ആണ് സ്വദേശം, കൂടാതെ ഫിലിം ഫെയർ അവാർഡ്‌ ഉൾപ്പെടെ ഒട്ടനേകം പുരസ്കാരങ്ങൾ നേടിയിട്ടുണ്ട്. പഠനത്തിന് ശേഷം നാടകങ്ങളിലൂടെയാണ് വിജയ് മുഖ്യധാരയിലേക്ക് വരുന്നത്. രവി ബാബുവിന്റെ 2011ൽ പുറത്തിറങ്ങിയ ചിത്രമായ നുവ്വിലയിൽ ഒരു ക്രിക്കറ്റ് കളിക്കാരന്റെ വേഷത്തിലൂടെയാണ് സിനിമയിലേക്ക് രംഗപ്രവേശം ചെയ്തത്. "യെവടെ സുബ്രമണ്യം" എന്ന ചിത്രത്തിലൂടെ ദേശീയതലത്തിൽ ശ്രദ്ധിക്കപ്പെട്ടു.

2017ൽ പുറത്തിറങ്ങിയ കൾട്ട് ക്ലാസിക് ചിത്രമായ അർജ്ജുൻ റെഡ്ഡി എന്ന ചിത്രമാണ് വിജയ്‌ ദേവരകൊണ്ടയെ പ്രശസ്തനാക്കിയത്. അതിനു ശേഷം "മഹാനടി"'യിലെ വേഷവും ശ്രദ്ധിക്കപ്പെട്ടു..


</doc>
<doc id="435820" url="https://ml.wikipedia.org/wiki?curid=435820" title="രാകേഷ് ഓംപ്രകാശ് മെഹ്റ">
രാകേഷ് ഓംപ്രകാശ് മെഹ്റ

രാകേഷ് ഓംപ്രകാശ് മെഹ്റ ഒരു ഇന്ത്യ സിനിമ സംവിധായകനും തിരക്കഥാകൃത്തും ആണ്. 2006ൽ പുറത്തിറങ്ങിയ "രംഗ് ദേ ബസന്തി", 2013ൽ പുറത്തിറങ്ങിയ "ഭാഗ് മില്കാ ഭാഗ്" എന്നീ ചിത്രങ്ങൾ ഇദ്ദേഹത്തിന്റെ മികച്ച ചിത്രങ്ങളാണ്.

സ്വന്തമായി ആരംഭിച്ച ഫ്ലിക്സ് മോഷൻ പിക്ചർ പ്രൈവറ്റ് ലിമിറ്റെഡ് എന്ന കമ്പനിയിലൂടെ പരസ്യസംവിധായകൻ ആയാണ് തുടങ്ങിയത്. കൊക്കോകോള, പെപ്സി, ടൊയോട്ട, അമേരിക്കൻ എക്സ്പ്രസ്, ബി. പി. എൽ എന്നീ അന്താരാഷ്‌ട്ര കമ്പനികൾക്ക് വേണ്ടി പരസ്യചിത്രങ്ങൾ ചെയ്തു. കൂടാതെ അമിതാഭ് ബച്ചനെ നായകനാക്കി അബി ബേബി എന്ന പേരിൽ ഒരു മ്യൂസിക് വീഡിയോ ചെയ്തിട്ടുണ്ട്.

അമിതാഭ് ബച്ചനെ നായകനാക്കി 2001ൽ സംവിധാനം ചെയ്ത "'എകെഎസ്" ആണ് ആദ്യ ചിത്രം. അമിതാഭ് ബച്ചന്റെ പ്രകടനം കൊണ്ട് ചിത്രം ശ്രദ്ധ നേടിയെങ്കിലും, ബോക്സ് ഓഫീസിൽ ചിത്രം പരാജയമായിരുന്നു.
രണ്ടാമാത്തെ ചിത്രമായ "രംഗ് ദേ ബസന്തി" 2006ൽ ആണ് പുറത്തിറങ്ങിയത്. ആമിർ ഖാൻ, സോഹ അലി ഖാൻ എന്നിവരെ കേന്ദ്രകഥാപാത്രങ്ങളാക്കിയ ചിത്രത്തിന്റെ സംവിധാനവും നിർമ്മാണവും മെഹ്ര തന്നെയാണ് നിർവഹിച്ചത്. ചിത്രം എക്കാലത്തെയും മികച്ച ചിത്രങ്ങളിൽ ഒന്നായിരുന്നു. ഈ ചിത്രം മെഹ്റയെ ലോകപ്രശസ്തനാക്കി. മികച്ച ചിത്രത്തിനുള്ള ദേശീയ പുരസ്കാരം ഉൾപ്പെടെ നിരവധി പുരസ്കാരങ്ങൾ നേടി. കൂടാതെ ആ വർഷത്തെ ഇന്ത്യയിൽ നിന്നുള്ള ഓസ്കാർ അവാർഡിന് നാമനിർദ്ദേശം ചെയ്യപ്പെട്ട ചിത്രവും കൂടി ആയിരുന്നു രംഗ് ദേ ബസന്തി.
മൂന്നാമത്തെ ചിത്രമായ ഡൽഹി 6ൽ അഭിഷേക് ബച്ചൻ, സോനം കപൂർ, ഓം പുരി, വഹീദ റഹ്മാൻ, അതുൽ കുൽക്കർണി എന്നിവർ ആയിരുന്നു കേന്ദ്രകഥാപാത്രങ്ങൾ. അതിന് ശേഷം ടീൻ തെയ് ഭായ് എന്ന ചിത്രം നിർമ്മിച്ചു.
ഫർഹാൻ അക്തറിനെ നായകനാക്കി പുറത്തിറക്കിയ ഭാഗ് മിൽഖാ ഭാഗ് ആണ് മെഹ്രയുടെ ശ്രദ്ധിക്കപ്പെട്ട മറ്റൊരു ചിത്രം. ഇന്ത്യൻ ഇതിഹാസ കായികതാരമായ മിൽഖാ സിംഗിന്റെ ജീവിതമാണ് ഈ സിനിമയിലൂടെ പറഞ്ഞത്. ഈ ചിത്രം ലോകമെമ്പാടും ശ്രദ്ധിക്കപ്പെട്ടു.


</doc>
<doc id="435832" url="https://ml.wikipedia.org/wiki?curid=435832" title="ബോറസ്സോഡെൻട്രോൻ">
ബോറസ്സോഡെൻട്രോൻ

അരക്കേസീ കുടുംബത്തിലെ പൂക്കുന്ന ചെടികളുടെ ഒരു ജനുസ്സാണ് ബോറസ്സോഡെൻട്രോൻ".ആകെ രണ്ടു സ്പീഷീസുള്ള ഈ സസ്യം തെക്ക് കിഴക്ക് ഏഷ്യൻ തദ്ദേശവാസിയാണ്.



</doc>
<doc id="435838" url="https://ml.wikipedia.org/wiki?curid=435838" title="നഴ്സസ് സോംഗ്">
നഴ്സസ് സോംഗ്

വില്യം ബ്ലെയ്ക്കിന്റെ, രണ്ട് അനുബന്ധ കവിതകളുടെ പേരാണ് നഴ്സസ് സോംഗ്. 1789- ൽ സോംഗ്സ് ഓഫ് ഇന്നസെൻസ്, 1794-ൽ സോംഗ്സ് ഓഫ് എക്സിപീരിയൻസ്, എന്നീ പാട്ടുകൾ പ്രസിദ്ധീകരിച്ചു. 

സോങ്ങ്സ് ഓഫ് ഇന്നസെൻസ് -ലെ കവിത ഒരു നഴ്സിന്റെ കഥ പറയുന്നു. വയലിൽ കളിക്കുന്ന കുട്ടികളെ നോക്കി നിൽക്കുന്ന നഴ്സിനെക്കുറിച്ച് നാം എന്തൊക്കെയാണ് ചിന്തിക്കുന്നത്. അവൾ അവരെ വിളിക്കാൻ ശ്രമിക്കുമ്പോൾ, അവർ പ്രതിഷേധിക്കുന്നു. ഇപ്പോഴും വെളിച്ചം ബാക്കിയുണ്ടെന്നും അതിനാൽ കളിക്കാൻ ഇനിയും സമയം ഉണ്ടെന്നും അവർ വാദിക്കുന്നു. കവിതയിലെ പ്രധാനവിഷയം നിഷ്കളങ്കതയാണ്. പുറത്തു കളിക്കുന്നതുകൊണ്ടുള്ള നെഗറ്റീവ് വശങ്ങൾ പരാമർശിക്കുന്നില്ല. രാത്രിയിൽ കളിക്കുന്ന കുട്ടികൾ ആധുനിക സമൂഹത്തിൽ പരിഗണിക്കപ്പെടുന്ന അപകടങ്ങളെക്കുറിച്ച് ശ്രദ്ധിക്കുന്നില്ല. കുട്ടികൾ കളിക്കുന്നതും ഭാവനയെക്കുറിച്ചും ഉള്ള വിവിധ ചിത്രങ്ങൾ ഭാഷയിൽ ഉപയോഗിക്കുന്നു. നഴ്സ് ആഹ്ളാദചിത്തനും ഊഷ്മളസ്വഭാവത്തിനുടമയുമാണ്. കാരണം വിശാലമായ പ്രത്യാഘാതങ്ങളുടെ യാതൊരു ചിന്തയും കൂടാതെ കുട്ടികളെ അവരുടെ കളികൾ തുടരാൻ അനുവദിക്കുന്നു. അസ്തമയം വരെ അൽപ്പം സമയം കൂടി കളിക്കാൻ അനുവദിച്ച സന്തോഷത്തിൽ ബ്ലെയ്ക്കിനെക്കൂടാതെ അത്തരമൊരു വിജയകരമായ കവിത എഴുതാൻ കഴിയുമായിരുന്നതായി ഒരു വിമർശകൻ പറഞ്ഞതായി സർ ജിയോഫ്രി കെയ്ൻസ് അഭിപ്രായപ്പെട്ടു.
സോംഗ്സ് ഓഫ് ഇന്നസെൻസ്
<poem>
When the voices of children are heard on the green,
And laughing is heard on the hill,
My heart is at rest within my breast,
And everything else is still.

‘Then come home, my children, the sun is gone down,
And the dews of night arise;
Come, come leave off play, and let us away
Till the morning appears in the skies.’

‘No, no, let us play, for it is yet day,
And we cannot go to sleep;
Besides, in the sky the little birds fly,
And the hills are all cover'd with sheep.’

‘Well, well, go and play till the light fades away,
And then go home to bed.’
The little ones leapèd, and shoutèd, and laugh'd
And all the hills echoèd. 
</poem>


</doc>
<doc id="435852" url="https://ml.wikipedia.org/wiki?curid=435852" title="പഞ്ചാമൃതം(ചലച്ചിത്രം)">
പഞ്ചാമൃതം(ചലച്ചിത്രം)

ജെ. ശശികുമാറിന്റെ കഥക്ക് എസ്.എൽ. പുരം സദാനന്ദൻ സംഭാഷണമെഴുതി [[ജെ. ശശികുമാർ] സംവിധാനം ചെയ്ത ചിത്രമാണ്പഞ്ചാമൃതം. 1977-ൽ പുറത്തുവന്ന ഈ ചിത്രത്തിന്റെ നിർമ്മാണം ഇ .കെ ത്യാഗരാജൻ ആണ്. [[പ്രേം നസീർ ]],[[ശങ്കരാടി]],[[ജയഭാരതി]],[[അടൂർ ഭാസി]] തുടങ്ങിയവർ അഭിനയിച്ച ഈ ചിത്രത്തിന്റെ ഗാനങ്ങൾ [[ശ്രീകുമാരൻ തമ്പി]]യുടെ വരികൾക്ക് [[ജി. ദേവരാജൻ]]സംഗീതം നൽകിയവയാണ്

ഗാനങ്ങൾ :[[ശ്രീകുമാരൻ തമ്പി]]<br>
ഈണം : [[ജി. ദേവരാജൻ]]

[[വർഗ്ഗം:1977-ൽ പുറത്തിറങ്ങിയ മലയാളചലച്ചിത്രങ്ങൾ]]
[[വർഗ്ഗം:ജെ. ശശികുമാർ സം‌വിധാനം ചെയ്ത ചലച്ചിത്രങ്ങൾ]]
[[വർഗ്ഗം:ജയഭാരതി അഭിനയിച്ച മലയാളചലച്ചിത്രങ്ങൾ]]
[[വർഗ്ഗം:നസീർ-ജയഭാരതി ജോഡി]]

[[വർഗ്ഗം:കെ. ശങ്കുണ്ണി ചിത്രസംയോജനം നിർവ്വഹിച്ച ചലച്ചിത്രങ്ങൾ]]
[[വർഗ്ഗം:ബഹദൂർ അഭിനയിച്ച ചലച്ചിത്രങ്ങൾ]]
[[വർഗ്ഗം:അടൂർ ഭാസി അഭിനയിച്ച മലയാളചലച്ചിത്രങ്ങൾ]]
[[വർഗ്ഗം:ഭാസി-ബഹദൂർ ജോഡി]]
[[വർഗ്ഗം:ശ്രീകുമാരൻ തമ്പിയുടെ ഗാനങ്ങൾ]]
[[വർഗ്ഗം:ജി. ദേവരാജൻ സംഗീതം നൽകിയ ചലച്ചിത്രങ്ങൾ]]
[[വർഗ്ഗം:തമ്പി-ദേവരാജൻ ഗാനങ്ങൾ]]
[[വർഗ്ഗം:ഇ, കെ ത്യാഗരാജൻ നിർമ്മിച്ച ചലച്ചിത്രങ്ങൾ]]

</doc>
<doc id="435855" url="https://ml.wikipedia.org/wiki?curid=435855" title="ഗീതാ ഗോവിന്ദം (ചലചിത്രം)">
ഗീതാ ഗോവിന്ദം (ചലചിത്രം)

""

2018-ൽ പുറത്തിറങ്ങിയ ഒരു തെലുങ്ക് റൊമാന്റിക് സിനിമയാണ് ഗീതാ ഗോവിന്ദം. തെലുങ്കിലെ പ്രശസ്ത നിർമ്മാതാവും അല്ലു അർജുൻന്റെ പിതാവുമായ അല്ലു അരവിന്ദ് നിർമ്മിച്ച് പരശുരാം സംവിധാനം ചെയ്ത ഈ ചിത്രത്തിൽ വിജയ് ദേവരകൊണ്ട, രശ്മിക മന്ദണ്ണ എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു. റിലീസ് ചെയ്ത് 3 ആഴ്ചക്കുള്ളിൽ 100 കോടി ക്ലബ്ബിൽ ഈ ചിത്രം ഇടം പിടിച്ചു. 


ഗോപി സുന്ദർ ആണ് ഈ ചിത്രത്തിന്റെ സംഗീതം കൈകാര്യം ചെയ്തിരിക്കുന്നത്.. 



</doc>
<doc id="435856" url="https://ml.wikipedia.org/wiki?curid=435856" title="കാട്ടു ചേരാച്ചിറകൻ">
കാട്ടു ചേരാച്ചിറകൻ

കറുത്ത പുള്ളികളും കലകളുമുള്ള ചേരാചിറകൻ കുടുംബത്തിൽ ഉള്ള ഒരു സൂചിത്തുമ്പിയാണ് കാട്ടു ചേരാച്ചിറകൻ . ഇന്ത്യ, തായ്‌ലാന്റ്, മലേഷ്യ എന്നീ രാജ്യങ്ങളിൽ ഇവ കാണപ്പെടുന്നു.

ഇവയ്ക്ക് നീലക്കണ്ണി ചേരാച്ചിറകൻ തുമ്പിയുമായി ഏറെ സാമ്യമുണ്ടെങ്കിലും കുറച്ചുകൂടി വലിപ്പമുണ്ട്. ഇവയുടെ ശിരസ്സിനു കറുപ്പുനിറവും പ്രായപൂർത്തിയായ ആൺതുമ്പികളുടെ കണ്ണുകൾക്ക് നീലനിറവുമാണ്. ഇവയുടെ ഉരസ്സിന്റെ മുതുകുഭാഗത്ത് നീലക്കണ്ണി ചേരാച്ചിറകൻ തുമ്പിക്ക് ഉള്ളതുപോലുള്ള കരിമ്പച്ച നിറത്തിലുള്ള ഒരു പുള്ളിയുണ്ട്. അതിനു താഴെയായി ഇരുവശത്തും കറുപ്പും പച്ചയും കലർന്ന ഓരോ വരകൾകൂടിയുണ്ട്. അതോടൊപ്പം മൂന്നു കറുത്ത പൊട്ടുകളും. നീലക്കണ്ണി ചേരാച്ചിറകൻ തുമ്പിക്ക് ഈ വരകൾ ഇല്ല. പ്രായപൂർത്തിയായ ആൺതുമ്പികളുടെ ഈ കലകളെല്ലാം ഇളം നീലനിറത്തിലുള്ള പൊടികൾകൊണ്ട് മറയ്ക്കപ്പെടും. സുതാര്യമായ ചിറകുകളിൽ കറുത്ത പൊട്ടുകളുണ്ട്. 8, 9, 10 ഖണ്ഡങ്ങൾ കറുപ്പ് നിറമാണ്. പത്താം ഖണ്ഡത്തിന്റെ മുതുഭാഗത്തുമാത്രം പ്രായമാകുമ്പോൾ നീലനിറത്തിലുള്ള പൊടികൾകൊണ്ട് മൂടപ്പെടും. നീലക്കണ്ണി ചേരാച്ചിറകൻ തുമ്പിക്ക് ഒൻപതാം ഖണ്ഡത്തിൽ ഇരുവശത്തും നീല കലകൾ ഉണ്ട്. പ്രായമായ ആൺതുമ്പിയുടെ കുറുവാലുകളുടെ മധ്യഭാഗം ഇളം നീല നിറത്തിലും ഇരു അഗ്രങ്ങളും കറുപ്പുനിറത്തിലും ആയിരിക്കും.

പെൺതുമ്പികളുടെ കലകൾ കൂടുതൽ വീതിയുള്ളതും വ്യക്തവുമാണ്. തീരെ ചെറിയ കുറുവാലുകൾക്ക് ഇരുണ്ട നിറമാണ്.

വലിപ്പക്കൂടുതലും 8, 9 ഖണ്ഡങ്ങളിലെ കലകളുടെ അഭാവവും ഉരസ്സിന്റെ വശത്തുള്ള കറുപ്പും പച്ചയും കലർന്ന വരയും ഇവയെ നീലക്കണ്ണി ചേരാച്ചിറകൻ തുമ്പിയിൽനിന്നും വേർതിരിച്ചറിയാൻ സഹായിക്കുന്നു.

ചെടികൾ നിറഞ്ഞ കുളങ്ങളിലാണ് ഇവ പ്രജനനം നടത്തുന്നത്.



</doc>
<doc id="435858" url="https://ml.wikipedia.org/wiki?curid=435858" title="പ്രൈം ലെൻസ്">
പ്രൈം ലെൻസ്

സൂം ലെൻസിൽ നിന്നും വിഭിന്നമായി ഫോക്കൽ ദൂരം വ്യത്യാസപ്പെടുത്താൻ കഴിയാത്തതും ഒരു നിശ്ചിത ഫോക്കൽ ദൂരം മാത്രമുള്ളതും ഫോട്ടോഗ്രാഫി-ഛായാഗ്രഹണ ക്യാമറകളിൽ ഉപയോഗിക്കുന്നതുമായ ഒരു ലെൻസാണ് പ്രൈം ലെൻസ്. പ്രൈം ലെൻസിന്റെ അപ്പെർച്വർ പരമാവധി f2.8 മുതൽ f1.2 വരെയായിരിക്കും.


</doc>
<doc id="435859" url="https://ml.wikipedia.org/wiki?curid=435859" title="ഇന്റർനെറ്റ് ട്രോൾ">
ഇന്റർനെറ്റ് ട്രോൾ

സമൂഹ മാധ്യമങ്ങളിൽ ആക്ഷേപഹാസ്യരൂപേണ സമകാലിക വിഷയങ്ങൾ അവതരിപ്പിക്കുന്നതിനെയാണ് ട്രോൾ (TROLL) എന്നുപറയുന്നത്. സിനിമയിലെ കഥാപാത്രങ്ങളുടെ സംഭാഷണ രംഗങ്ങൾ അടർത്തിയെടുത്ത്‌ അതിൽ നർമ്മം കലർത്തി സന്ദർഭത്തിനനുസരിച്ച് പ്രയോഗിക്കുന്ന രീതിയാണ് ഇത്.
സാമൂഹിക വിഷയങ്ങൾ, രാഷ്ട്രീയ വിഷയങ്ങൾ എന്നിവ ഹാസ്യരൂപേണ അവതരിപ്പിച്ചുകൊണ്ട് ഏവരെയും ചിരിപ്പിക്കുവാനും അതിലുപരി ചിന്തിപ്പിക്കുവാനും ട്രോളുകൾക്കു സാധിക്കുന്നു. പണ്ടുകാലത്ത് പത്ര മാധ്യമങ്ങളിൽ ആക്ഷേപഹാസ്യരൂപേണ അവതരിപ്പിച്ചിരുന്ന കാർട്ടൂണുകളുടെ ഒരു ആധുനിക രൂപമെന്നു ട്രോളുകളെ വിശേഷിപ്പിക്കാം. ട്രോൾ തയ്യറാക്കുന്ന ആളുകളെ പൊതുവെ ട്രോളർമാർ എന്നു വിളിക്കുന്നു. നവമാധ്യമ കൂട്ടയ്മയായ ഫേസ്ബുക്ക് വഴിയാണ് ട്രോളുകൾ പ്രധാനമായും പ്രചരിക്കുന്നത്.

പ്രധാനമായും ചലച്ചിത്രങ്ങളിലെ ഹാസ്യരംഗങ്ങളും കഥാപാത്രങ്ങളുടെ സംഭാഷണ ശകലങ്ങളും സംയോജിപ്പിച്ചാണ് ട്രോളുകൾ നിർമ്മിക്കുന്നത്. ഏതെങ്കിലുമൊരു വിഷയത്തോട് ഒരു കഥാപാത്രം പ്രതികരിക്കുന്നതായി നർമ്മരൂപേണ അവതരിപ്പിക്കുന്നതാണ് മിക്ക ട്രോളുകളുടെയും ശൈലി. ഭൂരിഭാഗം ട്രോളുകളും ചിരിപ്പിക്കുക എന്ന ലക്ഷ്യത്തോടെയാണ് നിർമ്മിക്കപ്പെടുന്നത്.

ട്രോളുകൾക്ക് പ്രചാരം ഏറിയതോടെ ഇത് എളുപ്പത്തിൽ നിർമ്മിക്കാനുള്ള നിരവധി ആപ്ലിക്കേഷനുകളും ഇന്ന് നിലവിൽ ഉണ്ട്. പഞ്ചാബി ഹൗസ് എന്ന ചിത്രത്തിൽ ഹരിശ്രീ അശോകൻ അവതരിപ്പിച്ച 'രമണൻ', പുലിവാൽ കല്യാണം എന്ന ചിത്രത്തിലെ സലിംകുമാർ അവതരിപ്പിച്ച 'മണവാളൻ' എന്നീ കഥാപാത്രങ്ങൾ ധാരാളും ട്രോളുകളിൽ പ്രത്യക്ഷപ്പെട്ടിട്ടുണ്ട്.



</doc>
<doc id="435864" url="https://ml.wikipedia.org/wiki?curid=435864" title="നീ-ജിമ">
നീ-ജിമ

ടോക്കിയോ മെട്രോപൊളിറ്റൻ ഗവൺമെന്റിന്റെ ഒരു അഗ്നിപർവത ജപ്പാനീസ് ദ്വീപ് ആണ് നീ-ജിമ (新 島). . ഇസുവിലെ ഏഴ് ദ്വീപുകളുടെ കൂട്ടത്തിൽ ഏഴ് വടക്കൻ ദ്വീപുകളിൽ നിന്നുള്ള ഇസു ദ്വീപ് സമൂഹത്തിൽ ഒന്നാണ് ഇത്. ടോക്കിയോക്ക് ഏകദേശം 163 കിലോമീറ്റർ തെക്ക് ഭാഗത്തും, 36 കിലോമീറ്റർ തെക്ക് ഷിമോദ ഷിസോക്കാ പ്രിഫെക്ച്യറിലുമായി സ്ഥിതി ചെയ്യുന്നു. ടോക്കിയോ മെട്രോപൊളിസിന്റെ ഓഷിമ സബ് പ്രിഫെക്ചറിൽ നീജിമ ഗ്രാമത്തിലെ ഏറ്റവും വലിയ ജനവാസകേന്ദ്രമാണ് ഈ ദ്വീപ്. ഇതിൽ വലിയ, അയൽദേശമായ ഷിക്കൈൻ-ജിമ ദ്വീപും ചെറിയ ജനവാസമില്ലാത്ത ജിനായ്-ടോയും ഉൾപ്പെടുന്നു. ഫ്യൂജി-ഹാകോൺ-ഇസു ദേശീയോദ്യാനത്തിന്റെ അതിർത്തിയ്ക്കകത്ത് ആണ് നീ-ജിമ സ്ഥിതിചെയ്യുന്നത്.




</doc>
<doc id="435866" url="https://ml.wikipedia.org/wiki?curid=435866" title="എന്നെ നോക്കി പായും തോട്ട (ചലച്ചിത്രം)">
എന്നെ നോക്കി പായും തോട്ട (ചലച്ചിത്രം)

2018ൽ പുറത്തിറങ്ങാനിരിക്കുന്ന ഒരു തമിഴ്-റൊമാന്റിക്ക് ത്രില്ലർ ചിത്രമാണ് എന്നെ നോക്കി പായും തോട്ട. ഗൗതം മേനോൻ രചനയും സംവിധാനവും നിർവഹിക്കുന്ന ചിത്രത്തിൽ ധനുഷ്, മേഘ ആകാശ് എന്നിവർ ആണ് കേന്ദ്രകഥാപാത്രമായി വരുന്നത്. 2016 മാർച്ചിൽ ആണ് ചിത്രീകരണം ആരംഭിച്ചതെങ്കിലും ഗൗതം മേനോന്റെ തന്നെ ചിത്രമായ ധ്രുവനച്ചത്തിരത്തിന്റെ ഷൂട്ടിംഗ് തിരക്ക് മൂലം ഈ ചിത്രത്തിന്റെ ചിത്രീകരണം ചിത്രം ഒരുപാട് വൈകുകയായിരുന്നു. 2018 സെപ്റ്റംബറിലാണ് ചിത്രം റിലീസ് ചെയ്യുന്നത്.


</doc>
<doc id="435868" url="https://ml.wikipedia.org/wiki?curid=435868" title="പ്രഭാദേവി ക്ഷേത്രം">
പ്രഭാദേവി ക്ഷേത്രം

മുംബൈയിലെ ദാദറിനടുത്ത് പ്രഭാദേവി എന്ന സ്ഥലത്ത് സ്ഥിതി ചെയ്യുന്ന ഒരു ഹിന്ദു ക്ഷേത്രമാണ് പ്രഭാവതി ദേവി ക്ഷേത്രം അഥവാ പ്രഭാദേവി ക്ഷേത്രം. 
പ്രധാന പ്രതിഷ്ഠയായ പ്രഭാവതി ദേവിയെ പ്രതിനിധീകരിക്കുന്ന വിഗ്രഹം പന്ത്രണ്ടാം നൂറ്റാണ്ടിലേതാണ്. എങ്കിലും ക്ഷേത്രത്തിന്റെ കെട്ടിടം 1715 ൽ പണിതതാണ് . 
പ്രഭാദേവി യഥാർത്ഥത്തിൽ പാർവ്വതിയുടെ അവതാരമായ ശാകംബരി ദേവി ആണെന്ന് ചരിത്രകാരന്മാർ അഭിപ്രായപ്പെടുന്നു. ഗുജറാത്തിലെ യാദവ രാജാവായ ഭീമ രാജായുടെ കുലദേവതയാണ് പ്രഭാദേവി . പഥാരെ പ്രഭു സമുദായത്തിൽ പെട്ട ശ്യാം നായിക്ക് എന്ന ഭക്തന്റെ സ്വപ്നങ്ങളിൽ പ്രഭാദേവി പ്രത്യക്ഷപ്പെട്ടതിനെ തുടർന്ന് അദ്ദേഹമാണ് പ്രഭാദേവി ക്ഷേത്രം നിർമ്മിച്ചതെന്ന് പറയപ്പെടുന്നു.
മുഗളന്മാരുടെ ആക്രമണത്തെ തുടർന്ന് ദേവിയുടെ വിഗ്രഹം കർണാടകത്തിലേയ്ക്ക് മാറ്റിയിരുന്നു. പിന്നീട് ഇത് ഇപ്പോഴത്തെ പ്രഭാദേവി ക്ഷേത്രത്തിൽ സ്ഥാപിച്ചു.


</doc>
<doc id="435875" url="https://ml.wikipedia.org/wiki?curid=435875" title="ഡുവാ ലിപ">
ഡുവാ ലിപ

ഒരു ഇംഗ്ലീഷ് ഗായികയും, ഗാനരചയിതാവും, മോഡലുമാണ്.ഡുവാ ലിപ (ജനനം 22 ആഗസ്റ്റ് 1995). യൂട്യൂബിലൂടെ തന്റെ 14-ആം വയസ്സിൽ മറ്റ് കലാകാരൻമാരുടെ ഗാനങ്ങൾ പാടിയാണ് ലിപാ തന്റെ സംഗീത ജീവിതം തുടങ്ങിയത്.തുടർന്ന് 2015-ൽ ഇവർ വാർണർ മ്യൂസിക് ഗ്രൂപ്പുമായി കരാറൊപ്പിടുകയും തന്റെ ആദ്യഗാനം പുറത്തിറക്കുകയും ചെയ്തു.

2017 ജനുവരിയിൽ ലിപ ഇബിബിഎ പബ്ളിക് ചോയ്സ് അവാർഡ് കരസ്ഥമാക്കി.2017 ജൂൺ 2 ന് ലിപി സ്വന്തം പേരിലുള്ള തന്റെ ആദ്യ സ്റ്റുഡിയോ ആൽബം പുറത്തിറങ്ങി.ഈ ആൽബം ഏഴു സിംഗിളുകൾ അടങ്ങിയിരുന്നതായിരുന്നു. ഇതിൽ "ബി ദ വൺ" "ഐഡിജിഎഫ്" എന്നീ ഗാനങ്ങൾ യു.കെ. നമ്പർ സിംഗിൾ ചാർട്ടിൽ ആദ്യ പത്തിൽ ഇടം പിടിച്ചപ്പോൾ "ന്യൂ റൂൾസ്" എന്ന ഗാനം യുകെ യിൽ ഒന്നാം സ്ഥാനത്തും അമേരിക്കൻ ബിൽബോർഡ് ഹോട്ട് 100 ചാർട്ടിൽ ആറാം സ്ഥാനത്തുമെത്തി.ഇത് 2018 ഫെബ്രുവരിയിൽ ബ്രിട്ടിഷ് ഫീമെയിൽ സോളോ ആർട്ടിസ്റ്റ് ആൻഡ് ബ്രിട്ടീഷ് ബ്രേക്ക്ത്രൂ ആക്ട് എന്നീ ഇനങ്ങളിലായി രണ്ട് ബ്രിട്ട് അവാർഡുകളാണ് ലിപയ്ക്കു നേടിക്കൊടുത്തത്.ഏപ്രിലിൽ ലിപ, കാൽവിൻ ഹാരിസ് എന്നിവർ ചേർന്ന് "വൺ കിസ്സ്" എന്ന ഗാനം പുറത്തിറക്കുകയും അത് ബ്രിട്ടനിൽ ഒന്നാം സ്ഥാനത്തെത്തുകയും ചെയ്തു. ചാർട്ടിൽ ഒന്നാം സ്ഥാനത്തെത്തി.


</doc>
<doc id="435878" url="https://ml.wikipedia.org/wiki?curid=435878" title="ലോത്ത്സ് വൈഫ് (ക്രാഗ്)">
ലോത്ത്സ് വൈഫ് (ക്രാഗ്)

ലോത്ത്സ് വൈഫ് (孀婦岩 സിയോഫു ഇവാ അഥവാ സോഫു ഗൺ, "വിഡൗസ് ക്രാഗ്") ടോക്കിയോ ദ്വീപിൽ തെക്ക് ഏതാണ്ട് 650 കിലോമീറ്റർ തെക്ക് ഫിലിപ്പൈൻ സമുദ്രത്തിൽ സ്ഥിതി ചെയ്യുന്ന ഒരു അഗ്നിപർവ്വത മരുഭൂമി ദ്വീപ് ആണ്. ജപ്പാനിലെ ഇസു ദ്വീപിലെ വടക്കേ അറ്റത്ത് 0.01 കി.മീറ്റർ മാത്രം ഉള്ള പ്രദേശത്ത് ഏകദേശം 100 മീറ്റർ ഉയരത്തിലെത്തി നിൽക്കുന്നു .



</doc>
<doc id="435880" url="https://ml.wikipedia.org/wiki?curid=435880" title="ഔറംഗബാദ് ജില്ല, ബീഹാർ">
ഔറംഗബാദ് ജില്ല, ബീഹാർ

ഇന്ത്യൻ സംസ്ഥാനമായ ബീഹാറിലെ 38 ജില്ലകളിൽ ഒന്നാണ് ഔറംഗബാദ് ജില്ല. ഇപ്പോൾ ഇത് ചുവപ്പ് കോറിഡോറിന്റെ ഭാഗമാണ്.

ഇന്ത്യൻ സ്വാതന്ത്ര്യസമരചരിത്രത്തിൽ ഔറംഗബാദിന് പ്രമുഖമായ സ്ഥാനമുണ്ട്. ബീഹാറിലെ ആദ്യത്തെ ഡെപ്യൂട്ടി ചീഫ് മിനിസ്റ്റർ ആയ ഡോ. അനുഗ്രഹ് നാരായണൻ സിൻഹയുടെ ജന്മസ്ഥലമാണ് ഔറംഗബാദ്. അദ്ദേഹം ചമ്പാരൻ സത്യാഗ്രഹത്തിൽ പങ്കെടുക്കുകയും ആധുനിക സ്വതന്ത്ര ബീഹാറിന്റെ നിർമ്മാണത്തിൽ പ്രമുഖ പങ്കുവഹിക്കുകയും ചെയ്തു.

3,389 ചതുരശ്രകിലോമീറ്ററാണ് ഔറംഗബാദ് ജില്ലയുടെ വിസ്തൃതി. ഇത് റഷ്യയുടെ വൈഗാച് ദ്വീപിന് സമാനമാണ്. ഔറംഗബാദ് പട്ടണമാണ് ജില്ലയുടെ ഭരണസിരാകേന്ദ്രം. മഗധ് ഡിവിഷന്റെ ഭാഗമാണ് ഔറംഗബാദ് ജില്ല.

1972ൽ ഗയ ജില്ലവിഭജിച്ചാണ് ഔറംഗബാദ് ജില്ല രൂപീകൃതമായത്. അതിനുശേഷമാണ് ഔറംഗബാദ് ഒരു പൂർണ്ണജില്ലയായി മാറിയത്.

2006 ൽ ഇന്ത്യാ സർക്കാർ ഔറംഗബാദ് ജില്ലയെ രാജ്യത്തെ 250-ാം പിന്നോക്ക ജില്ലയായി പ്രഖ്യാപിച്ചു(ആകെ  640 പിന്നോക്ക ജില്ലകളാണ് ഉള്ളത്). പിന്നോക്ക വിഭാഗ ഗ്രാന്റ് ഫണ്ട് പ്രോഗ്രാമിൽനിന്ന് (ബിആർജിഎഫ്) പണം ലഭിക്കുന്ന ബീഹാറിലെ 36 ജില്ലകളിൽ ഒന്നാണ് ഔറംഗബാദ് ജില്ല. 

2011  ലെ കാനേഷുമാരി കണക്കനുസരിച്ച് ഔറംഗബാദ് ജില്ലയിലെ ജനസംഖ്യ 2,511,243 ആണ്. ഇത് കുവൈറ്റ് രാജ്യത്തെയും അമേരിക്കൻ ഐക്യനാടുകളിലെ നെവാഡ സംസ്ഥാനത്തെയും ജനസംഖ്യക്ക് തുല്യമാണ്. ഇത് ജനസംഖ്യയിൽ ഇന്ത്യയിലെ  172-ാം ജില്ലയാണ്. ഒരു ചതുരശ്രകിലോമീറ്ററിൽ 760 പേരാണ് ഈ ജില്ലയിലെ ജനസംഖ്യ. ഇവിടത്തെ ജനസംഖ്യാവളർച്ച  24.75% ആണ്. ഓറംഗബാദിലെ ആൺപെൺ അനുപാതം 916 സ്ത്രീകൾക്ക്  1000 പുരുഷന്മാരെന്നതാണ്. 72.77%  ആണ് ഇവിടത്തെ സാക്ഷരത.



</doc>
<doc id="435882" url="https://ml.wikipedia.org/wiki?curid=435882" title="ജിനായ്-ടു">
ജിനായ്-ടു

ജിനായ്-ടു (地 内 島), ഫിലിപ്പീൻ തീരത്ത് സ്ഥിതി ചെയ്യുന്ന ഒരു അഗ്നിപർവ്വത മരുഭൂമി ദ്വീപാണ്. ടോക്കിയോയ്ക്ക് ഏതാണ്ട് 220 കിലോമീറ്റർ (140 മൈൽ), കിഴക്ക് നീജിമയുടെ തീരത്ത്, ജപ്പാനിലെ ഇസു ദ്വീപസമൂഹത്തിന്റെ വടക്കൻ ഭാഗത്ത് സ്ഥിതി ചെയ്യുന്നു. 




</doc>
<doc id="435891" url="https://ml.wikipedia.org/wiki?curid=435891" title="സി.വി. സാരഥി">
സി.വി. സാരഥി

സി. വി. സാരഥി ഒരു മലയാള സിനിമ നിർമ്മാതാവാണ്. സിനിമ നിർമ്മാണ കമ്പനിയായ "ഇ 4 എന്റർടെയ്ന്മെന്റ്" എന്ന കമ്പനിയുടെ സ്ഥാപകനും കൂടിയാണ് സി. വി. സാരഥി. നോർത്ത് 24 കാതം, ഗപ്പി, ഗോധ തുടങ്ങിയ ശ്രദ്ധിക്കപ്പെട്ട മലയാളസിനിമകൾ നിർമ്മിച്ചത് സി. വി. സാരഥിയുടെ ഇ 4 എന്റർടെയ്ന്മെന്റ് ആണ്.


</doc>
<doc id="435897" url="https://ml.wikipedia.org/wiki?curid=435897" title="അംബിക (ദേവത)">
അംബിക (ദേവത)

പാർവ്വതി / ദുർഗയുടെ പേരുകളിൽ ഒന്നാണ് അംബിക. സിംഹത്തിന്റെയോ കടുവയുടെയോ പുറത്ത് സഞ്ചരിക്കുന്ന അംബികയ്ക്ക് ആയുധങ്ങൾ വഹിക്കുന്ന എട്ടു കൈകളുണ്ട്. അംബിക ദുർഗ സപ്തഷഷ്ഠിയിലെ കൗശികിയെന്നറിയപ്പെടുന്നു . പാർവ്വതി ദേവിയുടെ ശരീരത്തിൽ നിന്നും ഉരുത്തിരിഞ്ഞ് ശുംഭനെന്നും, നിശുംഭനെന്നുമറിയപ്പെടുന്ന അസുരന്മാരെ ദേവന്മാരുടെ അഭ്യർത്ഥനപ്രകാരം നിഗ്രഹിച്ചു. പാർവതിയുടെയും ആദി ശക്തിയുടെയും ഒരു രൂപമാണ് അംബിക. ഇന്ത്യയിലെ ദേവതയായ ദുർഗ്ഗ / പാർവതി / അംബികയെ അംബേ മാതാ എന്നു വിളിക്കുന്നു. 


</doc>
<doc id="435912" url="https://ml.wikipedia.org/wiki?curid=435912" title="രാമപ്പ ക്ഷേത്രം">
രാമപ്പ ക്ഷേത്രം

തെക്കേ ഇന്ത്യയിൽ തെലങ്കാന സംസ്ഥാനത്തിലെ ഹൈദരാബാദിൽ നിന്നും 157 കിലോമീറ്റർ അകലെ കാക്കാത്തിയ രാജവംശത്തിന്റെ തലസ്ഥാനമായ വാറങ്കൽ നിന്ന് 77 കി മീ അകലെയായി രാമലിംഗേശ്വര ക്ഷേത്രം എന്നും അറിയപ്പെടുന്ന രാമപ്പ ക്ഷേത്രം സ്ഥിതി ചെയ്യുന്നു. 13-ഉം 14-ഉം നൂറ്റാണ്ടുകളിലെ മഹത്ത്വമുള്ള നാളുകളിൽ ജയശങ്കർ ഭുപൽപള്ളി ജില്ലയിലെ മുളക് താലൂക്കിൽ സ്ഥിതിചെയ്യുന്ന വെങ്കടപൂർ മണ്ഡലിലെ പാലാംപെറ്റ് ഗ്രാമത്തിലെ ഒരു താഴ്വരയിലായിരുന്നു ഈ ക്ഷേത്രം നിർമ്മിച്ചത്. 



</doc>
<doc id="435919" url="https://ml.wikipedia.org/wiki?curid=435919" title="ടോനിന">
ടോനിന

ടോനിന (അല്ലെങ്കിൽ സ്പാനിഷ് ടോണീന) കൊളംബിയയുടെ മുൻകാല പുരാവസ്തുഗവേഷണ കേന്ദ്രവും, മായാ സംസ്കാരത്തിലെ നാശമുണ്ടായ നഗരവുമാണ്. ഇന്നത്തെ മെക്സിക്കൻ സംസ്ഥാനമായ ചിയാപാസിൽ , ഒക്കോസിങോ നഗരത്തിന്റെ കിഴക്ക് 13 കി മീ (13 മൈൽ) ആണ് സ്ഥിതി ചെയ്യുന്നത്.

ഈ സ്ഥലം വളരെ വലുതാണ്, ക്ഷേത്ര പിരമിഡുകളുടെ കൂട്ടങ്ങൾ 71 മീറ്റർ (233 അടി) ഉയരമുള്ള മേൽക്കൂരകളാണ്. ആറാം നൂറ്റാണ്ടിനും ഒൻപതാം നൂറ്റാണ്ടിനും ഇടക്കുള്ള ക്ലാസിക് കാലഘട്ടത്തിൽ നിർമ്മിച്ച മേസൊമേരിക്കൻ ബോൾ ഗെയിം കളിക്കുന്നതിനുള്ള ഒരു വലിയ കളിക്കളവും 100 കൊത്തുപണികളുള്ള സ്മാരകങ്ങളും ഇവിടെ കാണപ്പെടുന്നു. 




</doc>
<doc id="435928" url="https://ml.wikipedia.org/wiki?curid=435928" title="കാളിമല">
കാളിമല

സമുദ്രനിരപ്പിൽ നിന്നും 3500 അടിയിൽ അധികം ഉയരത്തിൽ മലമുകളിൽ സ്ത്രീകൾ പൊങ്കാല അർപ്പിക്കുന്ന ഏക ദേവീസ്ഥാനമാണ് തിരുവനന്തപുരം ജില്ലയിലെ വെള്ളറടക്കു സമീപം കേരളാ-തമിഴ്നാട് അതിർത്തിയിൽ വരമ്പതി മലനിരയിൽ സ്ഥിതി ചെയ്യുന്ന കാളിമല സഹ്യപർവത മുകളിൽ സ്ഥിതിചെയ്യുന്ന കാളിമല ദക്ഷിണഭാരത തീർത്ഥാടനകേന്ദ്രമായാണ് അറിയപെടുന്നത്. ഭദ്രകാളിയാണ് ഇവിടുത്തെ പ്രധാന ആരാധനാമൂർത്തി. എന്നാൽ ഒരു ശാസ്താ ക്ഷേത്രവും ഇവിടെ ഉണ്ട്. ശിവനും, ഗണപതിയും, നാഗയക്ഷിയും ഉപദേവതകൾ ആയി ഇവിടെ കാണാം. വിശേഷ ദിവസങ്ങളിൽ ശബരിമലയിലെന്ന വിധം ഭക്തർ വ്രതം അനുഷ്ഠിച്ചു മാലയിട്ട് ഇരുമുടികെട്ടും കെട്ടിയാണ് കാളിമല ചവിട്ടുന്നത് . എന്നാൽ വർഷത്തിൽ ഒരിക്കൽ "ചിത്രപൗർണമി" നാളിൽ നടക്കുന്ന പൊങ്കാലയാണ് പ്രശസ്തമായത്. ആയിരക്കണക്കിനു ആളുകൾ ചിത്ര പൌർണമി പൊങ്കാല ദിവസം ഇവിടെ എത്താറുണ്ട്. ചൊവ്വ,വെള്ളി,ഞായർ ദിവസങ്ങളിൽ രാവിലെ പൂജ ഉണ്ടായിരിക്കും. വനത്തിന്റെയും മലയിടുക്കുകളുടെയും ശാന്തതയിൽ പ്രാചീന ദ്രാവിഡ രീതിയിലുള്ള ഒരു ദേവീ സങ്കൽപ്പം അതാണ് കാളിമല .ഇവിടെ സ്ഥിതിചെയ്യുന്ന ദേവീ ക്ഷേത്രത്തിന്റെ പഴക്കം ആർക്കും തന്നെ നിശ്ച്ചയമില്ല. പ്രാചീന, ചരിത്രാധീത കാലത്തെ ഗുഹാനിവാസികളുടെ കാലത്തോളം പഴക്കം വരും ഈ വിശ്വാസ സങ്കൽപ്പത്തിന്.

വരമ്പതിമലയിൽ തപസ്സനുഷ്ഠിച്ചിരുന്ന അഗസ്ത്യമുനിയുടെ തപസ്സിൽ സന്തുഷ്ടനായ ശ്രീധർമ്മശാസ്താവ് അഗസ്ത്യമുനിക്ക് നേരിട്ട് ദർശനമേകിയെന്നും. മുനിയുടെ തപഃശക്തിയിൽ മലമുകളിൽ രൂപംകൊണ്ട ഉറവയിൽനിന്നും ഔഷധഗുണമുള്ള ജലം പ്രവഹിച്ചു തുടങ്ങിയെന്നും. കൊടുംവേനലിൽ വറ്റാത്ത ഉറവയായി കാളിതീർത്ഥം എന്ന പേരിൽ ഇത് അറിയപെടുന്നു . രോഗശാന്തിക്കായി ഗംഗാതീർത്ഥം പോലെ കാളീതീർത്ഥവും വീടുകളിൽ കൊണ്ടുപോയി പവിത്രമായി ഭക്തർ സൂക്ഷിക്കുന്നു. ചിത്രാപൗർണമി നാളിൽ പതിനായിരക്കണക്കിന് ഭക്തജനങ്ങൾ പൊങ്കാല അർപ്പിക്കുന്നത് ഈ കാളിതീർത്ഥത്തിലെ ജലം കൊണ്ടാണ്. അഗസ്ത്യമുനി തപസ്സനുഷ്ഠിച്ച സ്ഥലത്ത് ഒരു സർപ്പം കല്ലായി കിടക്കുന്നുണ്ട് എന്ന വിശ്വാസവും നിലവിൽ ഉണ്ട്. എന്നാൽ എട്ടുവീട്ടിൽപിള്ളമാരുടെ ആക്രമണം ഭയന്നു കൂനിച്ചിമലയിലെത്തിയ മാർത്താണ്ഡവർമ മഹാരാജാവിനെ വനവാസി ബാലന്റെ രൂപത്തിലെത്തിയ ധർമശാസ്താവ് രക്ഷപ്പെടുത്തിയെന്നും മാർത്താണ്ഡവർമ മഹാരാജാവ് ക്ഷേത്രത്തിന്റെ പേരിൽ 600 ഏക്കർ ഭൂമി കരം ഒഴിവാക്കി പട്ടയം നൽകി എന്നും മറ്റൊരു ഐതിഹ്യം കൂടെയുണ്ട് .

വിദൂരസ്ഥലങ്ങളിൽ നിന്നുപോലും ഇവിടെ പൂജ അർപ്പിക്കുവാൻ ഭക്തജനങ്ങൾ എത്തിച്ചേരുന്നു. കാളിമലയിൽ അന്നൂരി നെല്ല് എന്ന ഒരു അത്ഭുത നെല്ല് ഉണ്ടായിരുന്നു എന്നും . രാവിലെ കതിരാവുകയും ഉച്ചയോടുകൂടി നെല്ലായി അസ്തമയത്തിനുമുമ്പായി പഴുത്തു പൊഴിയുകയും ചെയ്യുന്ന ദൈവികശക്തിയുള്ള നെല്ലാണ് അന്നൂരി നെല്ല് എന്ന് പറയപ്പെടുന്നുണ്ട് . ഈ നെല്ല് ഉതിർത്ത് ഭക്തർ കൊണ്ടുവരുന്ന അരിയുടെ കൂടെ ചേർത്ത് പൊങ്കാല അർപ്പിക്കുമായിരുന്നു. പുണ്യമായ അന്നൂരി നെല്ല് പൊങ്കാലക്കലത്തിൽ ഉണ്ടായിരുന്നാൽ ഒറ്റവറ്റുപോലും അവശേഷിക്കാതെ പൊങ്കാല മുഴുവൻ തിളച്ച് പുറത്തേക്ക് പോകുമെന്നും പറയപെടുന്നുണ്ട്. 
കാളിമലയുടെ മുകളിൽ നിന്നുള്ള കാഴ്ച്ച വളരെ മനോഹരമാണ്.തലയെടുപ്പോടെ നിൽക്കുന്ന പശ്ചിമഘട്ടമലനിരകൾ,പച്ചപുതച്ച താഴ്വാരത്തിനു ഇടയിൽ ജലസമൃദ്ധമായി കിടക്കുന്ന ശിവലോകം ഡാമുകളും നെയ്യാർഡാമും കണ്ണിനു കുളിർമ നൽക്കുന്നു . അഗസ്ത്യാർകൂടത്തിന്റെയും നിബിഡവനങ്ങളുടെയും കാഴ്ച കാളി മലയുടെ മാത്രം സവിശേഷതയാണ് അതി ശക്തകമായ തെക്കൻ കാറ്റിനെ തഴുകി നിൽക്കുന്ന കാറ്റാടി മരങ്ങൾക്കിടയിലൂടെ ഇവിടേയ്ക്കുള്ള യാത്ര വിനോദ സഞ്ചാരികളെയും ഇവിടേയ്ക്ക് ആകർഷിക്കുന്നു.


</doc>
<doc id="435930" url="https://ml.wikipedia.org/wiki?curid=435930" title="ടോനിന (സസ്യം)">
ടോനിന (സസ്യം)

എറിയോക്കോളേസീയിലെ ഒരു മോണോടൈപിക് ജീനസും ആയ ടോനിന (Tonina fluviatilis) ദക്ഷിണ മെക്സിക്കോ, മധ്യ അമേരിക്ക, ദക്ഷിണ അമേരിക്ക, (കൊളംബിയ, വെനസ്വേല, ഇക്വഡോർ, പെറു, വടക്കൻ ബ്രസീൽ, ഗ്വിനാസ്) ക്യൂബ, ട്രിനിഡാഡ് എന്നീ രാജ്യങ്ങളിൽ നിന്നുള്ള തദ്ദേശവാസിയാണ്.ഈ ജീനസിൽക്കാണപ്പെടുന്ന ഒരേ ഒരു സ്പീഷീസാണ് ടോനിന ഫ്ലൂവിയാറ്റിലിസ്.

ഔഷധമായി ഉപയോഗിക്കപ്പെടുന്ന ഈ ചെടി സമൂലം അരച്ച് പിഴിഞ്ഞെടുക്കുന്ന ചാറിൽ കുഞ്ഞുങ്ങളെ കുളിപ്പിക്കുന്നത് രോഗപ്രതിരോധശക്തി വർദ്ധിപ്പിക്കുമെന്ന് കരുതുന്നു.

ഇതിനു അക്വേറിയം ചെടി എന്ന നിലയിലും ഉപയോഗിക്കുന്നു. 
സ്വതേതന്നെ ഇലയുടെ ആകൃതികൊണ്ട് ആകർഷകമായ ഇത് മറ്റുസസ്യങ്ങളുമായി ചേർത്ത് ഉപയോഗിക്കുമ്പോൾ ഇതിന്റെ നിറവും മറ്റുള്ളവയുടെ എതിർനിറവുമായി ഇടകലർന്ന് കൂടുതൽ ആകർഷകമാകുന്നു. എന്നാൽ ഇവ അക്വേറിയത്തിൽ വളർത്തുക അത്ര എളുപ്പമല്ല.



</doc>
<doc id="435935" url="https://ml.wikipedia.org/wiki?curid=435935" title="ടൈഗർ വെള്ളച്ചാട്ടം">
ടൈഗർ വെള്ളച്ചാട്ടം

ഉത്തരാഖണ്ഡിലെ ചക്രാത മലനിരകളിലാണ് ടൈഗർ വെള്ളച്ചാട്ടം. 312 അടി ഉയരത്തിൽ ആയി ആണ് ഈ വെള്ളച്ചാട്ടം സ്ഥിതി ചെയ്യുന്നത്. ഇന്ത്യയിലെ നേരിട്ട് താഴെ പതിക്കുന്ന വെള്ളച്ചാട്ടങ്ങളിൽ ഏറ്റവും വലിയ ഒരു വെള്ളച്ചാട്ടമായി ഇത് കണക്കാക്കപ്പെടുന്നു. ഇത് 50 മീറ്ററിൽ മുകളിൽ നിന്ന് നേരിട്ട് താഴേക്ക് ഒരു കുളത്തിലേക്ക് പതിക്കുന്നു പ്രാദേശികമായി ഇത് കെരാറോ പചാദ് എന്നാണ് അറിയപ്പെടുന്നത്. കെരാറോ എന്ന വാക്കിനർത്ഥം അലറുന്ന ശബ്ദം എന്നാണ്. പചാദ് എന്നാൽ വീഴുന്നു എന്നാണ്.

സംസ്ഥാന തലസ്ഥാനമായ ഡെറാഡൂണിൽ നിന്ന് 98 കിലോമീറ്റരും , ചക്രാത നിന്ന് 20 കിലോമീറ്റർ അകലെ ആണ് വെള്ളച്ചാട്ടം. ഓക്ക് മരങ്ങൾ ചുറ്റുവട്ടത്തുള്ള അഞ്ച് കിലോമീറ്ററോളം ദൂരം  ട്രെക്കിംഗിലൂടെ എത്തിച്ചേരാം. 



</doc>
<doc id="435939" url="https://ml.wikipedia.org/wiki?curid=435939" title="ഹേമന്ത് മേനോൻ">
ഹേമന്ത് മേനോൻ

മലയാള ചലച്ചിത്രരംഗത്ത് പ്രവർത്തിക്കുന്ന ഒരു അഭിനേതാവാണ്ഹേമന്ത് മേനോൻ (born 19 April 1989).2011ൽ ലിവിംഗ് ടുഗെദർ എന്ന ചിത്രത്തിലാണ് അദ്ദേഹമാദ്യമായ് അഭിനയിച്ചത്.പിന്നീട് ഡോക്ടർ ലൗ (2011), ഓർഡിനറി (2012) ചട്ടക്കാരി, ചാപ്റ്റേഴ്സ് തുടങ്ങിയ ചിത്രങ്ങളിൽ അഭിനയിച്ചു. ഇതുവരെ ഏകദേശം 15ലധികം ചലച്ചിത്രങ്ങളിൽ വേഷമിട്ടു.



</doc>
<doc id="435940" url="https://ml.wikipedia.org/wiki?curid=435940" title="ബ്ളാക്ക്ബെറി">
ബ്ളാക്ക്ബെറി

നിരവധി സ്പീഷീസുകൾ ഉൾക്കൊള്ളുന്ന റുബസ് ജനുസിലെ റോസസി കുടുംബത്തിലെ ഭക്ഷ്യയോഗ്യമായ ഒരു ഫലമാണ് ബ്ളാക്ക്ബെറി. ഈ സ്പീഷീസുകളുടെ സങ്കരയിനം കൂടുതലും റൂബസ്, ഇഡിയോബറ്റസ് എന്നീ ഉപജീനസുകൾക്കിടയിലാണ് കാണപ്പെടുന്നത്. സങ്കരയിനങ്ങളുടെയും അസംഗജനനത്തിന്റേയും ഫലമായി ടാക്സോണമി ചരിത്രപരമായി ആശയക്കുഴപ്പത്തിലാക്കിയിട്ടുണ്ട്. അതിനാൽ ഇതിലെ സ്പീഷീസുകളെ പലപ്പോഴും ഒരുമിച്ച് ചേർക്കപ്പെട്ടിട്ടുണ്ട്. ഇതിനെ സ്പീഷീസ് അഗ്രിഗേറ്റ്സ് എന്നുവിളിക്കുന്നു. 



</doc>
<doc id="435951" url="https://ml.wikipedia.org/wiki?curid=435951" title="രാജീവ് മേനോൻ">
രാജീവ് മേനോൻ

ഒരു മലയാള ചലച്ചിത്ര ഛായാഗ്രാഹകനും ചലച്ചിത്രസംവിധായകനുമാണ് 'രാജീവ് മേനോൻ'. "മിൻസാര കനവ്", "കണ്ടുകൊണ്ടേൻ കണ്ടുകൊണ്ടേൻ" എന്നീ രണ്ട് ചിത്രങ്ങൾ ഇതുവരെ സംവിധാനം ചെയ്തിട്ടുണ്ട്.
ആദ്യ ചിത്രമായ മിൻസാര കനവ് സാമ്പത്തികവിജയത്തിന് പുറമേ പ്രേക്ഷകശ്രദ്ധ പിടിച്ചുപറ്റിയ ഒരു ചിത്രം കൂടിയായിരുന്നു. കൂടാതെ ഈ ചിത്രത്തിന് ഒട്ടനേകം ദേശയീയപുരസ്കാരങ്ങളും ലഭിച്ചിട്ടുണ്ട്.
മമ്മൂട്ടി, ഐശ്വര്യ റായ്, അജിത് കുമാർ, തബ്ബു എന്നിവരെ കേന്ദ്രകഥാപാത്രങ്ങളാക്കി സംവിധാനം ചെയ്ത കണ്ടുകൊണ്ടേൻ കണ്ടുകൊണ്ടേൻ ആണ് രണ്ടാമത്തെ ചിത്രം. സംവിധാനത്തിന് പുറമെ ഈ ചിത്രത്തിന്റെ തിരക്കഥയും രാജീവ് മേനോൻ തന്നെയായിരുന്നു. ഈ ചിത്രം മികച്ച സംവിധായകനുള്ള ഫിലിം ഫെയർ അവാർഡ് നേടി. സംവിധാനത്തിന് പുറമെ "രാജീവ് മേനോൻ പ്രൊഡക്ഷൻസ്" എന്ന പേരിൽ നിർമ്മാണവും മൈൻഡ് സ്ക്രീൻ എന്ന പേരിൽ ഒരു ഫിലിം ഇൻസ്റ്റിറ്റ്യൂട്ടും തുടങ്ങി. ഫാസിൽ സംവിധാനം ചെയ്ത ഹരികൃഷ്ണൻസിൽ രാജീവ് മേനോൻ അഭിനയിച്ചിട്ടുണ്ട്.






</doc>
<doc id="435952" url="https://ml.wikipedia.org/wiki?curid=435952" title="തീവണ്ടി (ചലച്ചിത്രം)">
തീവണ്ടി (ചലച്ചിത്രം)

നവാഗതനായ ഫെല്ലിനി ടി പി സംവിധാനം ചെയ്ത് 2018-ൽ പുറത്തിറങ്ങിയ ഒരു മലയാള സിനിമയാണ് തീവണ്ടി. വിനി വിശ്വ ലാൽ ആണ് ചിത്രത്തിന്റെ രചന നിർവഹിക്കുന്നത്. ടൊവിനോ തോമസ്, സംയുക്ത മേനോൻ എന്നിവർ കേന്ദ്രകഥാപാത്രങ്ങളെ അവതരിപ്പിക്കുന്ന ചിത്രത്തിൽ സുരഭി ലക്ഷ്മി, രാജേഷ്‌ ശർമ്മ, സുരാജ് വെഞ്ഞാറമൂട്, ഷമ്മി തിലകൻ എന്നിവർ മുഖ്യകഥാപാത്രങ്ങളായി വരുന്നു. നവംബർ 2017-ൽ തുടങ്ങിയ സിനിമയുടെ ചിത്രീകരണം 2018 ജനുവരിയിലാണ് അവസാനിച്ചത്. 2018 ജൂൺ 28ന് റിലീസ് ചെയ്യാനിരുന്ന ചിത്രം പിന്നീട് മാറ്റിവച്ചു. തുടർന്ന് 2018 സെപ്റ്റംബർ ഏഴാം തീയതി സിനിമ റിലീസ് ചെയ്തു. റിലീസ് തീയതി മുതൽ മികച്ച പ്രതികരണമാണ് സിനിമ നേടിയത്.


അമിതമായി പുകവലിക്കുന്ന ഒരാളുടെ കഥയാണ് ഈ ചിത്രം പറയുന്നത്.

Nivi viswalal music for vijanatheerame


</doc>
<doc id="435955" url="https://ml.wikipedia.org/wiki?curid=435955" title="ചൂട് നീരുറവ">
ചൂട് നീരുറവ

ചൂട് നീരുറവ (Hot spring) ഭൂമിയ്ക്കുള്ളിലെ ചൂടുകൊണ്ട് ചൂടാകുന്ന ഭൂഗർഭജലം ഭൂമിയുടെ ഉപരിതലത്തിലേയ്ക്കുയർന്നു വരുന്ന നീരുറവയാണ്. ഈ ഉറവകളിൽ ചിലത് കുളിക്കുന്നതിനുള്ള സുരക്ഷിതമായ ചൂടുള്ള ജലത്തിന്റെ ഉറവയാണ്. ചില നീരുറവകൾ ചൂട് കൂടുതലായതിനാൽ പൊള്ളലേൽക്കുകയോ മരണത്തിനോ കാരണമാകാം.




</doc>
<doc id="435956" url="https://ml.wikipedia.org/wiki?curid=435956" title="മാഗ്നറ്റാർ">
മാഗ്നറ്റാർ

സൂപ്പർനോവ പൊട്ടിത്തെറിയിലൂടെ ഞെരുങ്ങി ചെറുതായ നക്ഷത്രത്തിന്റെ ആദ്യ കാന്തികമണ്ഡലം ചുരുങ്ങിയടുത്ത് വ്യാപിക്കുമ്പോൾ, കാന്തികമണ്ഡലത്തിന്റെ]] ശക്തി ഭൂമിയുടെ കാന്തികമണ്ഡലത്തിന്റെ ലക്ഷം കോടി കോടി മടങ്ങ് കൂടിയതായിരിക്കും. നക്ഷത്രത്തോടൊപ്പം കറങ്ങുകയും വൈദ്യുത കാന്തിക തരംഗങ്ങളും കണികകളും ഭ്രമണോർജ്ജത്തെ കാര്യക്ഷമമായ രീതിയിൽ സ്വീകരിക്കുകയും ചെയ്യുന്നത് കൊണ്ട്, ഭ്രമണവേഗം പെട്ടെന്ന് കുറയുന്നു. ഇങ്ങനെ കുറഞ്ഞ് ഒടുവിൽ ഏതാനും ആയിരം വർഷങ്ങൾകൊണ്ട് സെക്കന്റിൽ ഒന്നെന്ന നിലയിലേക്ക് ഭ്രമണനിരക്ക് താഴുന്നു. ഇത്തരം ന്യൂട്രോൺ നക്ഷത്രങ്ങളെയാണ് 'മാഗ്നറ്റാറുകൾ' എന്നു വിളിക്കുന്നത്. ഇവ എക്സ്-റേ സ്രോതസ്സുകളാണ്.




</doc>
<doc id="435959" url="https://ml.wikipedia.org/wiki?curid=435959" title="പുരുഷാർഥം">
പുരുഷാർഥം

സി വി ശ്രീറാമിന്റെ കഥ,കെ.ആർ. മോഹനൻ തിരക്കഥ, സംഭാഷണം എഴുതി പി ടി കുഞ്ഞുമുഹമ്മദ് നിർമ്മിച്ച് 1986ൽ പുറത്തുവന്ന ചിത്രമാണ് പുരുഷാർത്ഥം. .അടൂർ ഭാസി,മാടമ്പ് കുഞ്ഞുക്കുട്ടൻ,സുജാത മേഹ്ത്ത,</ref>


</doc>
<doc id="435962" url="https://ml.wikipedia.org/wiki?curid=435962" title="സീത കുണ്ഡ്">
സീത കുണ്ഡ്

ഇന്ത്യയിൽ ബീഹാറിലെ സിതാമർഹി ജില്ലയിലെ ഒരു ഹിന്ദു തീർത്ഥാടന കേന്ദ്രമാണ് സീത കുണ്ഡ്. ഇവിടെ ഒരു പുരാതന ഹൈന്ദവക്ഷേത്രമുണ്ട്. സിതാമർഹി ടൗണിന് പടിഞ്ഞാറ് 5 കിലോമീറ്റർ അകലെ സ്ഥിതി ചെയ്യുന്ന ഇവിടം സന്ദർശകരുടെ പ്രധാന ആകർഷണമാണ്.

പുനൗര ധാം മന്ദിർ (Hindi: सीता कुण्ड या पुनौरा धाम मंदिर) : ബീഹാറിലെ സിതാമർഹിയിൽ സ്ഥിതി ചെയ്യുന്ന സീതാദേവിയെ ആരാധിക്കുന്ന പാവനമായ ഒരു ക്ഷേത്രമാണിത്. ഓരോ വർഷവും ആയിരക്കണക്കിന് തീർത്ഥാടകർ ക്ഷേത്രത്തിൽ എത്താറുണ്ട്. ഉത്തരേന്ത്യയിലെ ഏറ്റവും പ്രശസ്തമായ ആരാധനാലയമാണിത്.
സിതാമർഹിക്ക് 5 കിലോമീറ്റർ പടിഞ്ഞാറ് പുനൗര ധാം സ്ഥിതി ചെയ്യുന്നു. പുൺട്രിക്ക്സ് സന്ന്യാസിയുടെ ആശ്രമം ഇവിടെയാണ് സ്ഥിതിചെയ്തിരുന്നത്. സീത-കുണ്ഡ് ഹിന്ദുദേവത സീതയുടെ ജന്മസ്ഥലമാണ്.




</doc>
<doc id="435965" url="https://ml.wikipedia.org/wiki?curid=435965" title="അഫ്ഗാൻ ചർച്ച്">
അഫ്ഗാൻ ചർച്ച്

മുംബൈയിലെ ഒരു ആംഗ്ലിക്കൻ ചർച്ച് ആണ് അഫ്ഗാൻ ചർച്ച് എന്നറിയപ്പെടുന്ന സെന്റ് ജോൺ ദി ഇവാഞ്ചലിസ്റ്റ് ചർച്ച്. ദക്ഷിണ മുംബൈയിലെ കൊളാബ എന്ന സ്ഥലത്തെ നേവി നഗറിലാണ് ഈ പള്ളി സ്ഥിതിചെയ്യുന്നത്.
ഒന്നാം അഫ്ഗാൻ യുദ്ധത്തിൽ മരണപ്പെട്ടവരുടെ ഓർമ്മയ്ക്കായി ബ്രിട്ടീഷുകാർ നിർമിച്ചതാണ് ഈ പള്ളി. ആംഗ്ലോ-അഫ്ഗാൻ യുദ്ധങ്ങളിൽ നിന്നുള്ള സ്മാരകങ്ങൾ ഈ പള്ളിയുടെ പിൻഭാഗത്ത് പ്രദർശിപ്പിച്ച് സൂക്ഷിച്ചിട്ടുണ്ട്.

നേവി നഗറിലെ ആദ്യത്തെ ആംഗ്ലിക്കൻ ചർച്ച് ഒരു ചെറിയ ചാപ്പലായാണ് തുടങ്ങിയത്. അന്ന് അവിടെ കസേരകളുണ്ടായിരുന്നില്ല. ആരാധിക്കാൻ വരുന്നവർ സ്വന്തമായി കസേരകൾ കൊണ്ടുവരേണ്ടിയിരുന്നു. പിന്നീട് പള്ളി രൂപീകരിക്കാനായി ഒരു പുതിയ സ്ഥലം സർക്കാർ സർക്കാർ അനുവദിച്ചു. പള്ളിയുടെ ഗോപുരം തുറമുഖത്തെ കപ്പലുകളിലെ നാവികർക്ക് സ്ഥലം തിരിച്ചറിയാനും ഉപകരിക്കും എന്ന പ്രതീക്ഷയോടെയാണ് പള്ളി ഇവിടെ പണിതത്.

1840 ൽ ഒരു പുതിയ പള്ളി പുതുക്കി പണിയാൻ ഈസ്റ്റ് ഇന്ത്യാ കമ്പനിക്കുവേണ്ടി റവ. ജോർജ്ജ് പിഗോട്ട് മുന്നിട്ടിറങ്ങി. 1843 മാർച്ചിൽ, ഓക്സ്ഫോർഡ് സൊസൈറ്റി ഫോർ പ്രമോട്ട് ദി സ്റ്റഡി ഓഫ് ഗോഥിക് ആർക്കിടെക്ചർ (പിന്നീട് ഓക്സ്ഫോർഡ് ആർക്കിടെക്ചറൽ ആന്റ് ഹിസ്റ്റോറിയൽ സൊസൈറ്റി എന്ന സ്ഥാപനത്തോട് റവ. പിഗോട്ട് പുതിയ പള്ളിയുടെ രൂപകൽപ്പന ചെയ്യാൻ ആവശ്യപ്പെട്ടു. അതേ വർഷം തന്നെ ഇംഗ്ലീഷ് വാസ്തുശില്പി ജോൺ മക്ഡഫ് ഡെറിക്ക് സൊസൈറ്റിയിൽ ഡിസൈൻ അവതരിപ്പിച്ചു. ഈ ഡിസൈൻ നവംബറിൽ സൊസൈറ്റി അംഗീകരിക്കുകയും ചെയ്തു. എന്നിരുന്നാലും, 1845 ജൂണിൽ ഈ ഡിസൈൻ ചെലവ് വളരെ കൂടിയതും ആവശ്യത്തിനുതകാത്തതും ആയിരിക്കുമെന്ന അഭിപ്രായത്തോടെ ഇന്ത്യയിൽ തിരസ്ക്കരിക്കപ്പെട്ടു. പിന്നീട് 1847 ൽ ബോംബേയിൽ തന്നെയുള്ള എഞ്ചിനീയർ ഹെൻറി കോണിബെയർ ആണ് ഈ പള്ളി നിർമ്മിച്ചത്.

1847 ഡിസംബർ 4-നാണ് ഗവർണർ സർ ജോർജ് റസ്സൽ ക്ലാർക്ക് പള്ളിക്ക് തറക്കല്ലിട്ടത്. 1850 ൽ കോണിബെയർ ടൗൺ എൻജിനീയർ ആയിരുന്നപ്പോൾ, റോയൽ എൻജിനീയർമാരുടെ ക്യാപ്റ്റൻ സി.ഡബ്ല്യുമേൻമെറേഴ്സ്, സൂയിസൈൻ ആർക്കിടെക്റ്റായി അംഗീകരിക്കപ്പെട്ട രൂപകൽപ്പനയുടെ ചില വശങ്ങൾ പരിഷ്കരിച്ചു. ടവർ ഗോപുരത്തിന്റെ ഉയരം കുറച്ചുകൊണ്ട് സർ ജംഷേട്ജി ജീജിബോയ് സ്കൂൾ ഓഫ് ആർട്ട് വിദ്യാർത്ഥികൾക്കൊപ്പം വാസ്തുശില്പി വില്യം ബട്ടർഫീൽഡ് അലങ്കാര ടൈൽ റെരെഡോസ് രൂപകല്പന ചെയ്തു . അഫ്ഗാൻ വാർ മെമ്മോറിയൽ ഫലകങ്ങൾ, തറയിലെ ടൈലുകൾ, ക്വയർ സ്റ്റാളുകൾ മുതലായവ ബട്ടർഫീൽഡിന്റെരൂപകൽപ്പനയിൽ നിർമ്മിക്കപ്പെട്ടു. ബോംബെയിലെ ബിഷപ്പ് ജോൺ ഹാർഡിംഗ് 1858 ജനുവരി ഏഴിനാണ് ഈ പള്ളി പണിത് സമർപ്പിച്ചത്. പള്ളിയുടെ ഗോപുരം 5,65,000 രൂപ ചിലവിൽ 1865 ജൂൺ 10 ന് പൂർത്തിയായി. നിർമ്മാണം പൂർത്തിയാക്കാൻ സർ കൊവാസ്ജി ജഹാംഗിർ 7,500 രൂപ സംഭാവന ചെയ്തു.


</doc>
<doc id="435977" url="https://ml.wikipedia.org/wiki?curid=435977" title="അച്ഛനും അമ്മയും ചിരിക്കുമ്പോൾ">
അച്ഛനും അമ്മയും ചിരിക്കുമ്പോൾ

2009ൽ ബിനോയ് ജോൺ യുടെ കഥ അദ്ദേഹം തന്നെ തിരക്കഥയും സംഭാഷണവുമെഴുതി സയം നിർമ്മിച്ചതും സംവിധാനം ചെയ്തതുമായ ചിത്രമാണ് അച്ഛനും അമ്മയും ചിരിക്കുമ്പോൾ. ബിനോയ് ജോൺരമേഷ് പിഷാരടികെ.ടി.എസ്. പടന്നയിൽതുടങ്ങിയവർ അഭിനയിച്ച ഈ ചിത്രത്തിലെ ഗാനങ്ങൾ ബിനോയ് ജോൺ വരികൾ എഴുതിസുജയ് ഈണം പകർന്നവയാണ്.

ഗാനങ്ങൾ :ബിനോയ് ജോൺ<br>
ഈണം : സുജയ്

അച്ഛനും അമ്മയും ചിരിക്കുമ്പോൾ2009

</doc>
<doc id="436018" url="https://ml.wikipedia.org/wiki?curid=436018" title="വാരിഞ്ജം ശ്രീ സുബ്രഹ്മണ്യസ്വാമി ക്ഷേത്രം">
വാരിഞ്ജം ശ്രീ സുബ്രഹ്മണ്യസ്വാമി ക്ഷേത്രം

കൊല്ലം ജില്ലയിലെ ചാത്തന്നൂർ പട്ടണത്തിൽ നിന്ന് വെറും 3.6 കിലോമീറ്റർ മാത്രം ദൂരത്തുള്ള മുരുകൻ ക്ഷേത്രം ആണ്
വാരിഞ്ജം ശ്രീ സുബ്രഹ്മണ്യസ്വാമി ക്ഷേത്രം.



</doc>
<doc id="436023" url="https://ml.wikipedia.org/wiki?curid=436023" title="എ ബ്യൂട്ടിഫുൾ ചൈൾഡ്">
എ ബ്യൂട്ടിഫുൾ ചൈൾഡ്

എ ബ്യൂട്ടിഫിൾ ചൈൽഡ് (ISBN 978-0425204405) അമേരിക്കയിൽ 2004 ലും 2005 ൽ പേപ്പർബാക്കിലും പ്രസിദ്ധീകരിച്ചു. ഷാരോൺ മാർഷൽ അടക്കം പല പേരുകളിലും അറിയപ്പെടുന്ന ഒരു യുവതിയുടെ കഥ പറയുന്നു. അവരെ പിച്ചവച്ചുനടക്കുന്ന പ്രായത്തിൽ തട്ടികൊണ്ടുപോകുകയും ഫ്രാങ്ക്ളിൻ ഡെലാനോ ഫ്ലോയ്ഡ് എന്ന കുറ്റവാളി വളർത്തുകയും ചെയ്തു. എഴുത്തുകാരൻ മാറ്റ് ബിർക്ക്ബെക്ക് എഴുതിയ "എ ബ്യൂട്ടിഫിൾ ചൈൽഡ്" ഷാരോണിന്റെ യഥാർത്ഥ സ്വത്വം കണ്ടെത്തുന്നതിന് അനേകം വെബ് സൈറ്റുകൾ വഴി പ്രചോദിപ്പിച്ചിരുന്നു. ഈ സൈറ്റുകളിൽ നിന്നുള്ള നിർദ്ദേശങ്ങളിലൂടെ, ബിർക്ക്ബെക്ക്, മിസ്സിംഗ് ആൻഡ് എക്സ്പ്ലോയിറ്റഡ് ചിൽഡ്രൺ നാഷണൽ സെന്റർ എന്നിവയുമായി ചേർന്ന് 1970 കളുടെ തുടക്കത്തിൽ കാണാതായ നിരവധി പെൺകുട്ടികളുടെ ബന്ധുക്കളുടെ ഡിഎൻഎ പരിശോധന നടത്തിയിരുന്നു. അടുത്തിടെ വരെ പൊരുത്തങ്ങളൊന്നും കണ്ടില്ല, ഷാരോണിന്റെ സ്വത്വം ഒരു നിഗൂഢതയായിരിക്കുന്നു. 

</doc>
<doc id="436030" url="https://ml.wikipedia.org/wiki?curid=436030" title="ബങ്കർ റോയി">
ബങ്കർ റോയി

ബെയർഫുട്ട് കോളേജ് സ്ഥാപിച്ച ഒരു ഇന്ത്യൻ സാമൂഹ്യ പ്രവർത്തകനും വിദ്യാഭ്യാസ വിചക്ഷണനുമാണ് സഞ്ജീത് ബങ്കർ റോയി (ജനനം: 2 ഓഗസ്റ്റ് 1945). 2010ൽ ലോകത്തിലെ ഏറ്റവും സ്വാധീനം ചെലുത്തുന്ന നൂറ് വ്യക്തികളിൽ ഒരാളായി ടൈം മാസിക റോയിയെ തെരഞ്ഞെടുത്തിരുന്നു. 1986 ൽ റോയിക്ക് ഗ്യാനി സെയിൽ സിംഗ്‌ പത്മശ്രീ നൽകി.
ഇപ്പോൾ ബെയർഫൂട്ട് കോളേജ് എന്നു വിളിക്കപ്പെടുന്നതിന്റെ സ്ഥാപകനാണ് ബങ്കർ. 100 ൽ പരം വരൾച്ച ബാധിത പ്രദേശങ്ങളിൽ ജലവിതരണ സർവേ നടത്തിയ ശേഷം 1972 ൽ റോയി സോഷ്യൽ വർക്ക് ആൻഡ് റിസർച്ച് സെന്റർ (എസ്.ഡബ്യൂ.ആർ.സി) സ്ഥാപിച്ചു. വെള്ളം, ജലസേചനംത്തിനുവേണ്ടിയുള്ള ഊന്നൽ എന്നിവയിൽ നിന്നും ഇതിന്റെ ദൗത്യം പിന്നീട് ശാക്തീകരണം, സുസ്ഥിരത എന്നതിലേക്കി മാറി. പിന്നീട് എസ്.ഡബ്യൂ.ആർ.സി ബെയർഫൂട്ട് കോളേജുമായി സംയോജിപ്പിച്ചായിരുന്നു പ്രവർത്തനങ്ങൾ.

2010 ൽ സോളാർ എൻജിനീയർമാർ, അധ്യാപകർ, മിഡ്വൈഫുകൾ, നെയ്ത്തുകാർ, ആർക്കിടെക്റ്റർമാർ, ഡോക്ടർമാർ എന്നിവരുൾപ്പെടെ 3 ദശലക്ഷത്തിലധികം പേർക്ക് റോയി പരിശീലനം നൽകിയ കോളേജ് പ്രോഗ്രാമുകൾക്ക് ടൈം അദ്ദേഹത്തിന് അംഗീകാരം നൽകി.


</doc>
<doc id="436032" url="https://ml.wikipedia.org/wiki?curid=436032" title="ബാലാജി മോഹൻ">
ബാലാജി മോഹൻ

ഒരു ഇന്ത്യൻ ചലച്ചിത്രസംവിധായകനാണ് ബാലാജി മോഹൻ. പഠനകാലഘട്ടത്തിൽ ഹ്രസ്വചിത്രങ്ങൾ ചെയ്താണ് ബാലാജി സിനിമയിലേക്ക് വരുന്നത്. ആദ്യ സിനിമ 2012ൽ പുറത്തിറങ്ങിയ "കാതലിൽ സുതപ്പുവത് എപ്പടി" ആണ്. പിന്നീട് 2015ൽ "ധനുഷിനെ" നായകനാക്കി 'മാരി സംവിധാനം ചെയ്തു. മാരി ഒരു വലിയ സാമ്പത്തിക വിജയം നേടിയ സിനിമയായിരുന്നു.


</doc>
<doc id="436033" url="https://ml.wikipedia.org/wiki?curid=436033" title="മൂത്തോൻ">
മൂത്തോൻ

നിവിൻ പോളി കേന്ദ്രകഥാപാത്രമാക്കി ഗീതു മോഹൻദാസ് സംവിധാനം ചെയ്യുന്ന ഒരു ഇന്ത്യൻ സാഹസിക ചലച്ചിത്രമാണ് മൂത്തോൻ. ചിത്രത്തിന്റെ തിരക്കഥ തയ്യാറാക്കുന്നത് പ്രശസ്ത ഹിന്ദി സംവിധായകനായ അനുരാഗ് കശ്യപും ഗീതു മോഹൻദാസും ചേർന്നാണ്. ഈ ബഹുഭാഷ ചിത്രം നിർമ്മിക്കുന്നത് ആനന്ദ് എൽ റായ്, അജയ് ജി. റായ്, അലൻ മക്ക്അലക്സ് എന്നിവരാണ്.
ഈ ചിത്രം ഗീതു മോഹൻദാസിന്റെ മലയാളത്തിലെ ആദ്യത്തെ മുഴുനീള ചിത്രമാണ്. ഒരാൾ അയാളുടെ മൂത്ത സഹോദരനെ തേടി പോവുന്ന കഥയാണ് ചിത്രം പറയുന്നത്. ലക്ഷദ്വീപിലാണ് ഈ സിനിമ ചിത്രീകരിച്ചത്.



</doc>
<doc id="436055" url="https://ml.wikipedia.org/wiki?curid=436055" title="ആന്റൈനംബലന നദി">
ആന്റൈനംബലന നദി

ആന്റൈനംബലന നദി (ചില മാപ്പുകളിൽ ആന്റൈനംബലൻ എന്നും അറിയപ്പെടുന്നു)വടക്ക് കിഴക്കൻ മഡഗാസ്കറിലെ അനലൻജിറോഫോ മേഖലയിലെ ഒരു നദിയാണ്. മലനിരകളിൽ കൂടി അന്റോങ്ങിൽ ഉൾക്കടലിലേക്കും മരോന്റെസ്ട്രയ്ക്കരികിലൂടെ ഇന്ത്യൻ സമുദ്രത്തിലേയ്ക്കൊഴുകുന്നു


</doc>
<doc id="436063" url="https://ml.wikipedia.org/wiki?curid=436063" title="അമ്മാന്നിയ">
അമ്മാന്നിയ

അമ്മാന്നിയ അമേരിക്ക, ആഫ്രിക്ക, ഏഷ്യ, ഓസ്ട്രേലിയ യൂറോപ്പ് എന്നിവിടങ്ങളിലെ ഈർപ്പമുളള പ്രദേശങ്ങളിൽ നിന്നും കണ്ടെടുത്ത ലൈത്രേസി സസ്യകുടുംബത്തിലെ 25 മുതൽ 30 വരെ ഇനം സസ്യങ്ങളുടെ ഒരു ജനുസ്സാണ്. പലപ്പോഴും ഇതിനെ റെഡ്സ്റ്റംസ് എന്ന് വിളിക്കുന്നു. അക്വേറിയത്തിൽ ഇതിന്റെ അനേകം സ്പീഷീസുകൾ അലങ്കാര സസ്യങ്ങളായി വളരുന്നു.



</doc>
<doc id="436065" url="https://ml.wikipedia.org/wiki?curid=436065" title="ധനലക്ഷ്മി ബാങ്ക്">
ധനലക്ഷ്മി ബാങ്ക്

കേരളത്തിലെ തൃശ്ശൂർ ആസ്ഥാനമായി പ്രവർത്തിക്കുന്ന ഒരു സ്വകാര്യ ബാങ്കാണ്‌ ധനലക്ഷ്മി ബാങ്ക്.  1927 ൽ ആണ് ബാങ്ക് ആരംഭം കുറിച്ചത്. 

11,000 രൂപയുടെ മൂലധനവും 7 ജീവനക്കാരുമായി 1927 നവംബർ 14 ന് തൃശ്ശൂരിൽ ധനലക്ഷ്മി ബാങ്ക് പ്രവർത്തനം ആരംഭിച്ചു. 1977 ൽ ഇത് ഒരു ഷെഡ്യൂൾഡ് കൊമേഴ്സ്യൽ ബാങ്കായി മാറി. ഇന്ന് കേരളം, തമിഴ്നാട്, കർണാടകം, ആന്ധ്രപ്രദേശ്, തെലുങ്കാന, മഹാരാഷ്ട്ര, ഗുജറാത്ത്, ഡൽഹി, പശ്ചിമബംഗാൾ, മധ്യപ്രദേശ്, പഞ്ചാബ്, ഉത്തർപ്രദേശ്, രാജസ്ഥാൻ, ചണ്ഡീഗഢ്, ഗോവ, ഹരിയാന എന്നിവിടങ്ങളിൽ 280 ശാഖകളും 398 എ.ടി.എമ്മുകളും ബാങ്കിനുണ്ട്.

ധനലക്ഷ്മി ബാങ്കിന്റെ പ്രവർത്തന ലാഭം 2015-16 ആദ്യ കാലയളവിൽ 12.58 കോടി രൂപയായി ഉയർന്നു. ഇതേ കാലയളവിലെ നഷ്ടം 22.71 കോടി രൂപയാണ്.

2009ൽ ധനലക്ഷ്മി ബാങ്ക് ബജാജ് അലയൻസുമായി സഹകരണം ആരംഭിച്ചു. ബജാജ് അലയൻസ് ലൈഫ് ഇൻഷുറൻസ് ഉൽപ്പന്നങ്ങളുടെ വിൽപ്പന നടുത്തവ സംബന്ധിച്ചാണ് കരാർ. 2017 വരെ ധനലക്ഷ്മി ബാങ്ക് 365 കോടി രൂപയുടെ ബിസിനസ് ഇടപാടുകൾ ബജാജ് അലയൻസിനായി ചെയ്തിട്ടുണ്ട്.

2010 മാർച്ചിൽ ധനലക്ഷ്മി ബാങ്ക് പ്ലാറ്റിനം, ഗോൾഡ് ക്രെഡിറ്റ് കാർഡുകൾ ആരംഭിച്ചു.



</doc>
<doc id="436066" url="https://ml.wikipedia.org/wiki?curid=436066" title="ബുസിദ">
ബുസിദ

ഇന്ത്യൻ ബദാം കുടുംബത്തിലെ കോംബ്രട്ടേസീയിലെ (Combretaceae) പൂച്ചെടികളുടെ ഒരു ജനുസ്സാണ് ബുസിദ. ഇതിൽ താഴെ പറയുന്ന സ്പീഷീസ് ഉൾപ്പെടുന്നു (എന്നാൽ ഈ പട്ടിക അപൂർണ്ണമായിരിക്കാം):


</doc>
<doc id="436070" url="https://ml.wikipedia.org/wiki?curid=436070" title="ക്ലാർക്കിയ">
ക്ലാർക്കിയ

ഒനാഗ്രേസി കുടുംബത്തിലെ സപുഷ്പികളുടെ ഒരു ജനുസാണ് ക്ലാർക്കിയ. 40 ഓളം ഇനങ്ങൾ ഇപ്പോൾ ക്ലാർക്കിയയിൽ തരംതിരിച്ചിട്ടുണ്ട്. ഏതാണ്ട് എല്ലാം സ്പീഷീസുകളും പടിഞ്ഞാറൻ വടക്കേ അമേരിക്കയിൽ നിന്നുളളവയാണ്. ഒരു സ്പീഷീസ് (ക്ലർക്കിയ ടെനെല്ല) ദക്ഷിണ അമേരിക്കയിൽ നിന്നുള്ളതാണ്.

ക്ലാർക്കിയകൾ സാധാരണയായി വാർഷിക സസ്യങ്ങളാണ്, 1.5 മീറ്ററിൽ താഴെ ഉയരത്തിൽ വളരുന്നു. ചെറുതും ലഘുപത്രവുമായ ഇലകൾക്ക് ഇവയുടെ സ്പീഷീസുകളെ ആശ്രയിച്ച് 1 മുതൽ 10 സെന്റിമീറ്റർ വരെ നീളമുണ്ട്. അവയുടെ പൂക്കൾക്ക് നാല് വിദളങ്ങളും നാല് ദളങ്ങളും കാണപ്പെടുന്നു.

ജനുസ്സിലെ നിരവധി അംഗങ്ങളെ ചിലപ്പോൾ "ഗോഡെഷ്യ" എന്ന പൊതുനാമത്തിൽ വിളിക്കാറുണ്ട്. അതിൽ ക്ലാർക്കിയ അമിയോന, ക്ലാർക്കിയ അഫിനിസ്, ക്ലാർക്കിയ ലസ്സെനെൻസിസ് (ലാസൻ ഗോഡെഷ്യ) എന്നിവ ഉൾപ്പെടുന്നു. കാരണം, മുമ്പ് ഗോഡെഷ്യ എന്ന ജനുസ്സിൽ ഇവയെ തരംതിരിച്ചിരുന്നു. ക്ലാർക്കിയ ജനുസ്സിലേക്ക് അതിലെ അംഗങ്ങൾ ലയിപ്പിച്ചതിനാൽ ഈ ജനുസ് അംഗീകരിക്കപ്പെട്ടില്ല. പഴയ സ്രോതസ്സുകൾ ഇപ്പോഴും ഗോഡെഷ്യയെ ഒരു ജനുസ്സായി കാണുന്നു.

പര്യവേക്ഷകനായ ക്യാപ്റ്റൻ വില്യം ക്ലാർക്കിന്റെ ബഹുമാനാർത്ഥം ഈ ജനുസിന് ഈ പേര് നൽകുകയുണ്ടായി.

റോയൽ നേവിക്ക് ഒരു ഫ്ലവർ ക്ലാസ് കോർ‌വെറ്റ് ആയ എച്ച്‌എം‌എസ് ക്ലാർക്കിയ എന്ന യുദ്ധക്കപ്പൽ ഉണ്ടായിരുന്നു.

തിരഞ്ഞെടുത്ത ഇനം:



</doc>
<doc id="436074" url="https://ml.wikipedia.org/wiki?curid=436074" title="റൊട്ടാല">
റൊട്ടാല

ലൂസ് സ്ട്രൈഫ് (ലൈത്രേസി) സസ്യകുടുംബത്തിലെ സപുഷ്പികളുടെ ഒരു ജീനസാണ് റൊട്ടാല ("Rotala"). നിരവധി ഇനം അക്വേറിയം സസ്യങ്ങളായി ഉപയോഗിക്കുന്നു. 




</doc>
<doc id="436078" url="https://ml.wikipedia.org/wiki?curid=436078" title="മഗ്നോലിയ ലില്ലിഫ്ളോറ">
മഗ്നോലിയ ലില്ലിഫ്ളോറ

മഗ്നോലിയ ലില്ലിഫ്ളോറ (മുലാൻ മഗ്നോലിയ , പർപ്പിൾ മഗ്നോലിയ, റെഡ് മഗ്നോലിയ , ലില്ലി മഗ്നോലിയ , തുലിപ് മഗ്നോലിയ, ജാനെ മാഗ്നോലിയ, വുഡ് ഓർക്കിഡ്) തെക്കുപടിഞ്ഞാറൻ ചൈനയിലെ (സിചുവാൻ, യുനാൻ എന്നിവിടങ്ങളിൽ) ഒരു ചെറിയ മരമാണ്. ചൈനയിലും ജപ്പാനിലും നൂറ്റാണ്ടുകളോളം ഇത് കൃഷിചെയ്യപ്പെട്ടിരുന്നു. ജപ്പാനീസ് ഉത്ഭവത്തിൽ നിന്ന് ഇംഗ്ലീഷ് സംസാരിക്കുന്ന രാജ്യങ്ങളിലേക്ക് ആദ്യമായി ഈ സസ്യത്തെ പരിചയപ്പെടുത്തി. ഇത് ജപ്പാനിലെ മഗ്നോലിയ ആണെങ്കിലും വാസ്തവത്തിൽ ഇതിന്റ സ്വദേശം ജപ്പാനല്ല. വടക്കേ അമേരിക്കയിലെയും യൂറോപ്പിലെയും അലങ്കാര സസ്യമായി ഇന്നും ഇതിനെ നട്ടുപിടിപ്പിക്കുന്നു. എന്നിരുന്നാലും ഇതിന്റെ ഏറ്റവും പ്രശസ്തമായ ഹൈബ്രിഡ് കുറവാണ്. 

മറ്റു സ്പീഷീസിനെക്കാളിലും കടുത്ത നിറത്തിലുള്ള കൾട്ടിവർ "നൈഗ്ര" റോയൽ ഹോർട്ടിക്കൽ സൊസൈറ്റിയുടെ ഗാർഡ് മെറിറ്റ് പുരസ്കാരം നേടുകയുണ്ടായി.

ഈ ഇനത്തിന്റെ വളരെ പ്രശസ്തമായ ഹൈബ്രിഡ് മാതാപിതാക്കളാണ് സോസർ മഗ്നോലിയ "M." × "സൗലാൻജീന", മറ്റൊരു മാതാപിതാക്കളിൽപ്പെട്ടതാണ് യൂലാൻ മഗ്നോളിയ,"M. ഡിനഡേറ്റ".


</doc>
<doc id="436081" url="https://ml.wikipedia.org/wiki?curid=436081" title="ദി കാമ്പസ്">
ദി കാമ്പസ്

2004ൽ ചെറിയാൻ കല്പകവാടി കഥ, തിരക്കഥ, സംഭാഷണമെഴുതി എ രാജൻ നിർമ്മിച്ച മോഹൻസംവിധാനം ചെയ്ത ചിത്രമാണ് ദി കാമ്പസ്.നരേന്ദ്രപ്രസാദ്, മധു വാരിയർ,ഇന്നസെന്റ്,അഗസ്റ്റിൻ,കൊച്ചുപ്രേമൻതുടങ്ങിയവർ അഭിനയിച്ച ഈ ചിത്രത്തിൽ എം.ഡി. രാജേന്ദ്രൻ, ബിയാർ പ്രസാദ് എന്നിവരുടെ വരികൾക്ക് എം. ജയചന്ദ്രൻ ഈണം പകർന്ന ഗാനങ്ങൾ ഉണ്ട്. 

ഗാനങ്ങൾ :എം.ഡി. രാജേന്ദ്രൻ, ബിയാർ പ്രസാദ്<br>
ഈണം : എം. ജയചന്ദ്രൻ

ദി ക്യാപസ്2004


</doc>
<doc id="436088" url="https://ml.wikipedia.org/wiki?curid=436088" title="ഫോർഡ് മാഡോക്സ് ബ്രൗൺ">
ഫോർഡ് മാഡോക്സ് ബ്രൗൺ

ഫോർഡ് മാഡോക്സ് ബ്രൗൺ(16 ഏപ്രിൽ 1821 - ഒക്ടോബർ 6, 1893) ഫ്രാൻസിൽ ജനിച്ച ബ്രിട്ടീഷ് ചിത്രകാരൻ ആയിരുന്നു. ധാർമ്മികവും ചരിത്രപരവുമായ വിഷയങ്ങളിൽ അദ്ദേഹത്തിന്റെ ഗ്രാഫിക്കുകൾ വളരെ ശ്രദ്ധേയമാണ്. പലപ്പോഴും ചിത്രങ്ങൾ പ്രീ-റാഫേലൈറ്റ് ശൈലിയിലുള്ള ഹൊഗാർത്തിയൻ പതിപ്പുകൾ ആയിരുന്നു. അദ്ദേഹത്തിന്റെ ഏറ്റവും ശ്രദ്ധേയമായ ചിത്രരചന "വർക്ക്" (1852-65) ആയിരുന്നു. മാഞ്ചെസ്റ്റർ ടൗൺ ഹാളിൽ മാൻകുനിയൻ ചരിത്രം വിവരിക്കുന്ന മാഞ്ചെസ്റ്റർ ചുമർചിത്രം വരയ്ക്കുന്നതിനായി ജീവിതത്തിലെ അവസാനത്തെ കാലഘട്ടം ബ്രൌൺ ചിലവഴിച്ചു.





</doc>
<doc id="436092" url="https://ml.wikipedia.org/wiki?curid=436092" title="പുലാമന്തോൾ">
പുലാമന്തോൾ

മലപ്പുറം ജില്ലയിലെ പുലാമന്തോൾ പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് പുലാമന്തോൾ .മലപ്പുറം - പാലക്കാട് ജില്ലകളുടെ അതിർത്തിയിലൂടെയും സൈലന്റ് വാലിയിലൂടെയും ഒഴുകുന്ന കുന്തിപ്പുഴയുടെ തീരത്താണ് ഈ ഗ്രാമം. അഷ്ടവൈദ്യകുടുംബാംഗങ്ങളിൽ ഒരാളായ പുലാമന്തോൾ മൂസ്സിന്റെ ജന്മനാടാണിത്. ആയുർവേദ ആചാര്യൻ ധന്വന്തരി പ്രതിഷ്‌ഠ ആയിട്ടുള്ള ശ്രീ രുദ്ര ധന്വന്തരി ക്ഷേത്രം ഇവിടെ സ്ഥിതി ചെയ്യുന്നു .കൂടാതെ പുലാമന്തോൾ ജുമാ മസ്ജിദും ഇവിടെയാണ്. പുലാമന്തോൾ ആസ്ഥാനമായി ഒരു പഞ്ചായത്തുമുണ്ട്. സ്വാതന്ത്ര്യ സമരവുമായി വളരെയധികം ബന്ധമുള്ള പ്രദേശമാണ് ഇത്. കൊല്ലിയതു ബാപ്പുട്ടി മാസ്റ്റർ , മലവട്ടത്തു മുഹമ്മദ് ഹാജി എന്നെ രണ്ടു സ്വാതന്ത്ര്യ സമര സേനാനികൾ ഈ നാട്ടുകാരാണ് . മലബാർ കലാപവുമായും ഈ പ്രദേശം ബന്ധപെട്ടു കിടക്കുന്നു. വാഗൺ ട്രാജഡി ദുരന്തത്തിൽ മരണപ്പെട്ട എഴുപതു പേരിൽ 41 പേരും പുലാമന്തോൾ പഞ്ചായത്തിൽ പെട്ടവരാണ് . വളപുരത്തു നിന്നും അറസ്റ്റ് ചെയ്യപ്പെട്ട ഉസ്താദിനെ വിട്ടയക്കാൻ വേണ്ടി , പുലാമന്തോൾ പാലം പൊളിക്കാൻ ശ്രമിച്ചു എന്ന കുറ്റം ചുമത്തിയാണ് ഇവരെ അറസ്റ്റ് ചെയ്തത്

1924 ൽ ബ്രിട്ടീഷുകാർ കരിങ്കൽ തൂണുകളിൽ ഇരുമ്പു ഗാർഡറുകളാൽ നിർമിച്ച കേരളത്തിലെ പഴക്കം ചെന്ന പാലങ്ങളിൽ ഒന്ന് ഇവിടെയായിരുന്നു . 2002 ൽ പാലം ഒരു വശം തകർന്നതിനു ശേഷം പുതിയ പാലം നിർമിച്ചു . തകർന്ന പാലം പൊളിച്ചെടുക്കുമ്പോൾ ഉണ്ടായ അപകടത്തിൽ മൂന്ന് പേര് മരണമടഞ്ഞു 

പെരുമ്പിലാവ് - നിലമ്പൂർ സംസ്ഥാന പാത 39 - ൽ പെരിന്തൽമണ്ണ പട്ടാമ്പി റൂട്ടിൽ പെരിന്തൽമണ്ണയിൽ നിന്ന് നിന്ന് 11 .5 കിലോമീറ്ററും പട്ടാമ്പിയിൽ നിന്ന് 11 .5 കിലോമീറ്ററും മധ്യത്തിലായി മലപ്പുറം പാലക്കാട് ജില്ലകളുടെ അതിർത്തിയായി സ്ഥിതി ചെയ്യുന്നു 


</doc>
<doc id="436093" url="https://ml.wikipedia.org/wiki?curid=436093" title="പുലാമന്തോൾ മൂസ്സ്">
പുലാമന്തോൾ മൂസ്സ്

കേരളത്തിൽ പണ്ടു മുതലേ വൈദ്യവൃത്തിയിൽ ഏർപ്പെട്ടിരുന്ന പ്രശസ്തമായ എട്ടു കുടുംബങ്ങളെയാണ് അഷ്ടവൈദ്യ കുടുംബങ്ങൾ എന്നു പറയുന്നത്.
അവരിൽ പെട്ട ഒരു പ്രശസ്ത വൈദ്യനാണു  പുലാമന്തോൾ മൂസ്സ്.
മലപ്പുറം - പാലക്കാട് ജില്ലകളുടെ  അതിരിട്ടു ഒഴുകുന്ന  കുന്തിപ്പുഴയുടെ തീരത്തുള്ള പുലാമന്തോൾ എന്ന ഗ്രാമത്തിലാണ് പുലാമന്തോൾ മൂസ്സിന്റെ മന   സ്ഥിതി ചെയ്യുന്നത് .ആയുർവേദ ആചാര്യൻ ധന്വന്തരി പ്രതിഷ്‌ഠ ആയിട്ടുള്ള  പുലാമന്തോളിൽ ഉള്ള ശ്രീ രുദ്ര ധന്വന്തരി ക്ഷേത്രം, ഇവരുടെ കുടുംബ ക്ഷേത്രമാണ് .കൊട്ടാരത്തിൽ ശങ്കുണ്ണി എഴുതിയ ഐതിഹ്യമാലയിൽ 4 ആം ഗ്രന്ഥത്തിൽ മൂന്നാം ലേഖനം പുലാമന്തോൾ മൂസ്സ് നെ കുറിച്ചാണ്  
http://srdayurveda.com/pulamanthole-family.php


</doc>
<doc id="436095" url="https://ml.wikipedia.org/wiki?curid=436095" title="സെവൻത് ഡേ (ചലച്ചിത്രം)">
സെവൻത് ഡേ (ചലച്ചിത്രം)

അഖിൽ പോൾ തിരക്കഥയെഴുതി ശ്യാംധർ സംവിധാനം ചെയ്ത് 2014-ൽ പുറത്തിറങ്ങിയ ഒരു മലയാള ചലച്ചിത്രമാണ് സെവൻത് ഡേ (7th Day). 42 വയസ്സുള്ള ഡേവിഡ് എബ്രഹാം എന്ന പോലീസ് ഉദ്യോഗസ്ഥനായി പൃഥ്വിരാജ് അഭിനയിച്ചിരിക്കുന്ന ഈ ചിത്രം ഒരു കുറ്റാന്വേഷണകഥയാണ് പറയുന്നത്. ടൊവിനോ തോമസ്, അനു മോഹൻ, വിനയ് ഫോർട്ട്, യോഗ് ജാപ്പെ, ജനനി അയ്യർ, പ്രവീൺ പ്രേം എന്നിവരും ചിത്രത്തിൽ അഭിനയിച്ചിട്ടുണ്ട്.

ഒരു ക്രിസ്തുമസ് രാത്രിയിൽ ഡേവിഡ് എബ്രഹാം (പൃഥ്വിരാജ്) എന്ന ഐ.പി.എസ്. ഉദ്യോഗസ്ഥൻ തന്നോടു തന്നെ നടത്തുന്ന സംഭാഷണത്തോടെയാണ് ചിത്രം ആരംഭിക്കുന്നത്. ക്രിസ്മസ് പാർട്ടി കഴിഞ്ഞു മടങ്ങവേ ഡേവിഡിന്റെ ജീപ്പ് ഒരു ബൈക്കിൽ ഇടിക്കുന്നു. ബൈക്കിലുണ്ടായിരുന്ന ഷാൻ (വിനയ് ഫോർട്ട്), വിനു (അനു മോഹൻ) എന്നിവർക്കു പരിക്കേൽക്കുകയും ഡേവിഡ് അവരെ ഒരു ആശുപത്രിയിൽ എത്തിക്കുകയും ചെയ്യുന്നു. ആശുപത്രിയിൽ വച്ച് അപ്രതീക്ഷിതമായി വിനുവിനെ കാണാതാകുന്നു. വിനുവിന്റെ തിരോധാനത്തിൽ ഷാനും അത്ഭുതപ്പെടുന്നു. വിനുവിന്റെയും ഷാനിന്റെയും പെരുമാറ്റത്തിൽ ഡേവിഡ് എബ്രഹാമിനു ചില സംശയങ്ങൾ തോന്നുന്നു. അദ്ദേഹം ഷാനിനോട് പ്രശ്നമെന്താണെന്ന് അന്വേഷിക്കുന്നുവെങ്കിലും ഒന്നും തുറന്നുപറയുവാൻ ഷാൻ തയ്യാറാകുന്നില്ല. ഷാനിനെ അയാളുടെ വീട്ടിലേക്കു കൂട്ടിക്കൊണ്ടു പോകവേ തന്റെ പേര് ഡേവിഡ് എബ്രഹാം ഐ.പി.എസ്. എന്നാണെന്നും താൻ ക്രൈം ബ്രാഞ്ചിലെ ഒരു ഉദ്യോഗസ്ഥനാണെന്നും ഡേവിഡ് വെളിപ്പെടുത്തുന്നു. ഷാനിനെ വീട്ടിലെത്തിച്ചതിനു ശേഷമാണ് ഡേവിഡ് മടങ്ങിയത്.

പിറ്റേ ദിവസം വിനുവിന്റെ മരണവാർത്ത കേൾക്കുന്ന ഡേവിഡ് അതേക്കുറിച്ച് അന്വേഷിക്കുവാനായി ഷാനിന്റെ വീട്ടിൽ പോകുന്നു. ഷാൻ തന്റെ സുഹൃത്തുക്കളായ വിനു, എബി (ടൊവിനോ തോമസ്), ജെസീക്ക (ജനനി അയ്യർ), സൈക്കിൾ (പ്രവീൺ പ്രേം) എന്നിവരുടെ ജീവിതകഥ ഡേവിഡിനോടു പറയുന്നു. വിനു ഒരു ഇന്റർനെറ്റ് കഫേ നടത്തിയാണ് ജീവിച്ചിരുന്നത്. സമ്പന്ന കുടുംബത്തിൽ ജനിച്ചുവെങ്കിലും സൈക്കിൾ ഇപ്പോൾ കുറച്ചു സാമ്പത്തിക പ്രതിസന്ധിയിലാണ്. എബിയും ജെസിയും ഒരു അനാഥാലയത്തിലാണ് വളർന്നത്. അഞ്ച് സുഹൃത്തുക്കളും വളരെ സന്തോഷത്തോടെയാണ് കഴിഞ്ഞിരുന്നത്. വിനുവും ജെസിയും തമ്മിൽ പ്രണയത്തിലാണെന്ന കാര്യം മറ്റുള്ളവർ വളരെ വൈകിയാണ് മനസ്സിലാക്കുന്നത്. 

ഒരു ദിവസം വിനുവിന്റെ ഇന്റർനെറ്റ് കഫേയിൽ പോലീസുകാർ പരിശോധന നടത്തുന്നുവെങ്കിലും അവിടെ നിന്നും അനധികൃതമായ ഒരു വസ്തുവും കണ്ടെത്താൻ കഴിയുന്നില്ല. അന്നു രാത്രിയിൽ വിനുവിന്റെ വീട്ടിൽ ചില ഗുണ്ടകൾ എത്തുകയും വിനുവിനെയും കുടുംബത്തെയും ഉപദ്രവിക്കുകയും ഭീഷണിപ്പെടുത്തുകയും ചെയ്യുന്നു. ക്രിസ്റ്റഫർ മോറിയാർട്ടി എന്നയാളുടെ 1.75 കോടി രൂപ വിനുവിന്റെ കൈയ്യിലുണ്ടെന്നും അത് വീണ്ടെടുക്കുവാനായി ക്രിസ്റ്റഫർ തങ്ങളെ അയച്ചതാണെന്നും ഗുണ്ടാതലവൻ വെളിപ്പെടുത്തുന്നു. പണം തിരികെ നൽകുവാൻ അവർ വിനുവിന് 36 മണിക്കൂർ സമയം നൽകുന്നു. പക്ഷേ ഈ സംഭവത്തിൽ വിനു തീർത്തും നിരപരാധിയായിരുന്നു.

ഇന്റർനെറ്റ് കഫേയിലുണ്ടായിരുന്ന പണം താനാണ് മാറ്റിയതെന്നു സൈക്കിൾ തന്റെ കൂട്ടുകാരോടു വെളിപ്പെടുത്തുന്നു. എന്നാൽ ആ പണം പക്ഷേ സൈക്കിളിന്റെ കൈയ്യിൽ നിന്നും നഷ്ടപ്പെട്ടു. ക്രിസ്റ്റഫറിനെയും ഗുണ്ടകളെയം ഭയന്ന് വിനുവും കൂട്ടുകാരും ഒളിവിൽ പോകുന്നു. ഗുണ്ടാസംഘത്തിന്റെ ആക്രമണത്തിനിടയിൽ ഷാൻ കൂട്ടുകാരിൽ നിന്നും ഒറ്റപ്പെടുന്നു. പിന്നെ കുറച്ചു ദിവസങ്ങൾക്കു ശേഷം ഷാൻ വിനുവിനെ കണ്ടുമുട്ടിയപ്പോഴാണ് ഡേവിഡ് എബ്രഹാമിന്റെ ജീപ്പുമായുള്ള അപകടം നടക്കുന്നത്. ഷാനിൽ നിന്നും ഇത്രയും കാര്യങ്ങൾ കേട്ടറിഞ്ഞ ഡേവിഡ് വിനുവിന്റെ മരണത്തെക്കുറിച്ച് ഏകനായി അന്വേഷണം നടത്തുന്നു. ക്രിസ്തുമസിനു തുടങ്ങിയ അന്വേഷണം ഏഴു ദിവസങ്ങൾ കൊണ്ട് പൂർത്തിയാകുന്നു.

വിനുവും ജെസിയും തമ്മിലുള്ള പ്രണയെത്തെക്കുറിച്ച് മനസ്സിലാക്കിയ എബിയാണ് ക്രിസ്റ്റഫറിന്റെ പണം വിനുവിന്റെ കഫേയിൽ വച്ചതെന്ന് അന്വേഷണത്തിൽ തെളിയുന്നു. വിനുവിനെ കൊന്ന് ജെസിയെ സ്വന്തമാക്കുവാനായി എബി നടത്തിയ നാടകമാണ് എല്ലാ സംഭവങ്ങൾക്കും പിന്നിലെന്നും വെളിപ്പെടുന്നു. എബിയുടെ പദ്ധതി മനസ്സിലാക്കുന്ന വിനുവും ജെസിയും സൈക്കിളും അക്ഷരാർത്ഥത്തിൽ ഞെട്ടുന്നു. എബിക്കു തന്റെ പ്രവൃത്തിയിൽ പശ്ചാത്താപം തോന്നുമെങ്കിലും ജെസി അവനോടു ക്ഷമിക്കുവാൻ തയ്യാറാകുന്നില്ല. അതോടെ തന്റെ സുഹൃത്തുക്കളുടെ പഴയ എബിയായി ഇനി ജീവിക്കുവാൻ കഴിയില്ലെന്ന യാഥാർത്ഥ്യം മനസ്സിലാക്കുന്ന എബി ഒരു വെള്ളച്ചാട്ടത്തിലേക്ക് എടുത്തുചാടി ആത്മഹത്യ ചെയ്യുന്നു. വിനുവിന്റെ ശരീരപ്രകൃതിയോടു സാദൃശ്യമുണ്ടായിരുന്നതിനാൽ എബിയുടെ മരണത്തെ എല്ലാവരും വിനുവിന്റെ മരണമായി തെറ്റിദ്ധരിച്ചു. മരിക്കും മുമ്പ് ഒളിപ്പിച്ചു വച്ചിരുന്ന പണം എബി തന്റെ കൂട്ടുകാർക്കു കൈമാറിയിരുന്നു. 

ഇത്രയും കാര്യങ്ങൾ വിനുവിൽ നിന്നും ജെസിയിൽ നിന്നും കേട്ടറിയുന്ന ഡേവിഡ് എബ്രഹാം മറ്റു ചില കാര്യങ്ങൾ കൂടി വെളിപ്പെടുത്തുന്നു. ക്രിസ്റ്റഫർ മോറിയാർട്ടിയുടെ അനേകം ഏജന്റുമാരിൽ ഒരാളായിരുന്നു എബി. ക്രിസ്റ്റഫറിന്റെ 1.75 കോടിയുടെ കള്ളപ്പണമാണ് എബി ഒളിപ്പിച്ചുവച്ചത്. പ്രായത്തിന്റെ പക്വതയില്ലായ്മകൊണ്ട് വിനുവും കൂട്ടുകാരും ചെയ്ത അബദ്ധങ്ങളാണ് എല്ലാത്തിനും കാരണമെന്ന് മനസ്സിലാക്കുന്ന ഡേവിഡ് അവർക്കെതിരെ കൊലപാതകത്തിനും മറ്റും കേസെടുക്കുവാൻ തയ്യാറാകുന്നില്ല. ഇക്കാര്യങ്ങളെല്ലാം പുറത്തറിഞ്ഞാൽ നാളെ ക്രിസ്റ്റഫറോ ജുഡീഷ്യറിയോ വിനുവിനോടും കൂട്ടുകാരോടും നീതി കാണിക്കില്ലെന്നു ഡേവിഡ് മുന്നറിയിപ്പും നൽകുന്നു. ഉപേക്ഷിക്കപ്പെട്ട ഒരു ബാഗിൽ നിന്നും കുറച്ചു കള്ളപ്പണം കണ്ടെത്തിയെന്നു പറഞ്ഞുകൊണ്ട് ഈ കേസ് അവസാനിപ്പിക്കാമെന്നും എല്ലാവരും സമാധാനമായി വീട്ടിലേക്കു മടങ്ങിപ്പോകണമെന്നും ഡേവിഡ് അവരോടു പറയുന്നു. 

പണം ഡേവിഡിനു കൈമാറിയ ശേഷം വിനുവും കൂട്ടുകാരും വീട്ടിലേക്കു മടങ്ങുന്നു. യാത്രാമധ്യേ ഷാൻ ചില സംശയങ്ങൾ വിനുവിനോടും കൂട്ടരോടും ചോദിക്കുന്നു. ഇത്രയും നേരം നമ്മളോടൊപ്പമുണ്ടായിരുന്ന ഡേവിഡ് എബ്രഹാം ഐ.പി.എസ്. ശരിക്കും ആരാണ്? അയാൾ തന്റെ യൂണിഫോമോ തിരിച്ചറിയൽ രേഖയോ കാണിച്ചിരുന്നോ? അയാളൊരു പോലീസുകാരനാണ് എന്നതിന് എന്തു തെളിവാണുള്ളത്? ഷാനിന്റെ ഈ ചോദ്യങ്ങൾ വിനുവിനെയും കൂട്ടരെയും ഏറെ ചിന്തിപ്പിക്കുന്നു. ഡേവിഡ് എബ്രഹാം ഐ.പി.എസ്. എന്ന പോലീസുദ്യോഗസ്ഥനായി അവർക്കു മുമ്പിലെത്തിയത് സാക്ഷാൽ ക്രിസ്റ്റഫർ മോറിയാർട്ടി തന്നെയാണെന്നു സൂചിപ്പിച്ചുകൊണ്ട് ചിത്രം അവസാനിക്കുന്നു.



</doc>
<doc id="436100" url="https://ml.wikipedia.org/wiki?curid=436100" title="സന്ധ്യ മയങ്ങും നേരം">
സന്ധ്യ മയങ്ങും നേരം

1983ൽ ജോൺപോൾ കഥ, തിരക്കഥ സംഭാഷണമെഴുതി ഭരതൻ സംവിധാനം ചെയ്ത ചിത്രമാണ് സന്ധ്യ മയങ്ങും നേരം . ബോബ്ബൻ കുഞ്ചാക്കോ നിർമ്മിച്ച ഈ ചിത്രത്തിൽഭരത് ഗോപി ,ശ്രീനാഥ് ,ടി ജി രവി ,ജയഭാരതി ,ഫിലോമിന ,ഉണ്ണിമേരി തുടങ്ങിയവർ അഭിനയിച്ചിരിക്കുന്നു. ഓ.എൻ വി രചിച്ച വരികൾക്ക് ശ്യാം സംഗീതമൊരുക്കി .

Bharath Gopi plays the role of a Judge, Balgangadhara Menon, who retires with his last judgement - a capital punishment to a man he once knew. He had sentenced ten people to their death, and later in the evening of his life remorse sets in and he becomes obsessed with whether he was right in hanging all those people.

The story begins with the death verdict in a court in Kerala by Balgangadhara Menon. With narrators adding passive commentary on his character of detachment and obsession, the plot is depicted with multiple frames of characteristics. He comes back from the court announcing to his children to "go spread the word that dad is not going to court anymore." B.M has three kids, two daughters and a son. His wife's sister also stays at the same house. 

After the verdict, B.M is seen troubled with himself, arguing his guilt towards announcing the death of ten men (he refers to them as breadwinners) in his private chamber circled with books and typical red shade of the court with a centrally placed judge's chair.

Eventually, you see the romance of the wife's sister Rohini with a Man named Mohan. Yashodha is seen approving, blushing and walking away from the tingling moments, whenever. On the day of B.M retirement reception, he angrily speaks to the audience about how demeaning the role of a judge who has to write-off ten lives is. 

A psychiatrist and police friend of B.M are seen dragging him off the stage while Yashodha breaks in hushed weeps. Afterwards, the police friend convinces B.M to meet the psychiatrist. B.M is seen recalling his memory of visiting one of the familiiesy of the felons he'd convicted to deathThe family abuses and curses at him when he offers money for the penance. He is seen fleeing the seen after getting beaten up by the large father-less family. 

The doctor is seen counselling him and referring a few tablets while B.M argues how wouldn't a man transform into insanity after such a horrible life. The doctor contacts Yashoda and enquires about his behaviour at home. Yashoda confesses that B.M does not have a healthy sexual appetite and it has been 7-8 years since their last congress. She narrates how he began to feel scared of people in the room since their last child and they do not sleep together anymore. Doctor suggests Yashoda to revive the sexuality in B.M. in her own ways.

Yashoda tries to approach B.M when he is sleeping by laying next to him and caressing his forehead. B.M wakes with a smile but instantly begins to see sudden series of flashes of the families of the people who killed. He then jumps off the bed and demeans the sexuality of Yashoda.

Upon reaching home, he witnesses a glimpse of the Rohini-Mohan Romance. He also notices Yashoda talking to Mohan while the latter was leaving the house. He begins to imagine Mohan and Yashoda together. After a family trip that B.M did not attend with Yashoda, Kids, Rohini and Mohan to fix the lovebirds' marriage, B.M's delusions began unfolding fiercely. B.M shares his thoughts of Yashoda's extra-marital affairs with the doctor and the psychiatrist, but both shush him up and warn him not to share it with anyone. He lashes out at Yashoda and Rohini for seducing the same person, regardless of their blood relations. 

Another day, Yashoda, Rohini and the kids go for a marriage reception. Yashoda apparently hastily went off mid-way when she received a call and authorized Rohini to take the kids home. B.M is shocked at the news when the Rohini and Kids reach home but emphasizes that he will wait for her.

In the morning, there is no Yashoda and B.M is seen complaining how he did not sleep awaiting the call or knock on the door by Yashoda. He calls the psychiatrist and the police and they begin the investigation. They find that Mohan is also missing. Several titbits add to the assumption that Yashoda and Mohan must have eloped and B.M is right. 

But, the police officer does not cease his investigation. In the climax, he informs B.M that Yashoda was dropped by a Taxi in front of the house on the night of the reception. B.M tries to join random dots to frame that Yashoda is a shrewd woman who cleverly eloped without a clue left behind. However, midway through his rant, B.M's brain begins to autofire and he pauses. B.M continues with the story of how he was the one who called Yashoda to come back home on the night of the reception. He also told Yahoda to call Mohan to come home as well as her brother Ramu had come from far to meet both for her sister's marriage. When she reached he took her to the chamber and begins to make out using a feather and so on. Midway, he caresses Yashoda's necks and suddenly begins to strangle her.

After B.M comes out of the chamber, Mohan is seen entering the house. B.M invites Mohan into the chamber and kills him using the door. 

Another monologue continues B.M where his attire is transformed into that of a man convicted for death sentence. He praises the noose across his neck and the black clothes as he believes the same emphasizes that he is truly one amongst the felons. The story is seen ending with him and the ten felons dancing in the aformentioned black robe and noose in the desert, hand-in-hand. 

ഗാനങ്ങൾ :ഓ.എൻ വി <br>
ഈണം : ശ്യാം

സന്ധ്യ മയങ്ങും നേരം 


</doc>
<doc id="436107" url="https://ml.wikipedia.org/wiki?curid=436107" title="ഒവർ ലേഡി ഓഫ് ദ പില്ലർ">
ഒവർ ലേഡി ഓഫ് ദ പില്ലർ

എ.ഡി. 40-ൽ ഹിസ്പാനിയയിലെ സരാഗാസോയിലുള്ള എബ്രോ നദിക്കരയിൽ യേശുക്രിസ്‌തുവിന്റെ ശിഷ്യരിലൊരാളായ യാക്കോബ് ശ്ലീഹാ പ്രാർത്ഥിച്ചുകൊണ്ടിരുന്നപ്പോൾ അദ്ദേഹത്തിനു മുമ്പിൽ അനുഗൃഹീത കന്യാമറിയം പ്രത്യക്ഷപ്പെട്ടുവെന്ന അവകാശവാദത്തെത്തുടർന്ന് കന്യാമറിയത്തിനു നൽകിയിരിക്കുന്ന പേരാണ് Our Lady of the Pillar. ഒരു തൂണിന്റെയോ സ്തംഭത്തിന്റെയോ ആകൃതിയിൽ കന്യാമറിയത്തിന്റെ രൂപം കൊത്തിവച്ചിരിക്കുന്നതിനെ സൂചിപ്പിക്കുവാനും ഈ പദം ഉപയോഗിച്ചുവരുന്നു. സ്പെയിനിലെ സരാഗോസയിലുള്ള ബസലിക്ക ഓഫ് അവർ ലേഡി ഓഫ് ദ പില്ലർ പള്ളിയിൽ മാതാവിന്റെ ഇത്തരമൊരു രൂപമാണ് പ്രതിഷ്ഠിച്ചിരിക്കുന്നത്. 

ആദ്യകാല പാരമ്പര്യം 

റോമാ നാളുകളിൽ നിന്നുള്ള സരഗോസ്സയിലെ ക്രിസ്തീയ ശവകുടീരങ്ങൾ അനുഗൃഹീത കന്യകയെ പ്രതിനിധാനം ചെയ്യുന്ന പ്രതിമകളെ ചിത്രീകരിക്കുന്നു. നാലാം നൂറ്റാണ്ടിൽ, നിരകളിലോ തൂണുകളിലോ സ്ഥാപിച്ചിട്ടുള്ള ഒരു നേർച്ച നിറവേറ്റിക്കൊണ്ട് അർപ്പിക്കുകയോ സമർപ്പിക്കുകയോ ചെയ്ത ചിത്രങ്ങളുടെ സാന്നിധ്യം കാണപ്പെടുന്നു, 

സരഗോസ്സയിൽ അനുഗൃഹീത കന്യക ഭക്തിയുടെ ഏറ്റവും പുരാതനമായ മൊഴി സാക്ഷ്യം.1155-ൽ പെഡ്രോ ലിബ്രാന എന്ന പോലെ..സാധാരണയായി തിരിച്ചറിഞ്ഞിട്ടുണ്ട്.




</doc>
<doc id="436117" url="https://ml.wikipedia.org/wiki?curid=436117" title="പാക്കിസോറസ്">
പാക്കിസോറസ്

സോറാപോഡ് കുടുംബത്തിൽപ്പെട്ട ദിനോസറാണ് പാക്കിസോറസ്. പാകിസ്താനിലെ ബലൂചിസ്ഥാനിൽ നിന്നുമാണ് ഫോസിൽ കിട്ടിയിട്ടുള്ളത്. അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഇവയുടെ വാളിന്റെ മൂന്ന് കശേരുക്കൾ മാത്രമാണ് കിട്ടിയിട്ടുള്ളത്.



</doc>
<doc id="436135" url="https://ml.wikipedia.org/wiki?curid=436135" title="മുറ്റത്തെ മുല്ല">
മുറ്റത്തെ മുല്ല

1977ൽ പാപ്പനംകോട് ലക്ഷ്മണൻകഥയും തിരക്കഥയും സംഭാഷണവും തയ്യാറാക്കി ജെ. ശശികുമാർ സംവിധാനം ചെയ്ത് തിരുപ്പതി ചെട്ടിയാർ നിർമ്മിച്ച് പുറത്തുവന്ന ചിത്രമാണ്'മുറ്റത്തെമുല്ല". പ്രേം നസീർ ,വിധുബാല ,ജോസ് പ്രകാശ് ,കവിയൂർ പൊന്നമ്മ ,അടൂർ ഭാസി തുടങ്ങിയവർ അഭിനയിച്ച ഈ ചിത്രത്തിലെ ഗാനങ്ങൾ പാപ്പനംകോട് ലക്ഷ്മണൻ വരികൾ എഴുതി വി. ദക്ഷിണാമൂർത്തി ഈണം പകർന്നവയാണ് .

ഗാനങ്ങൾ :പാപ്പനംകോട് ലക്ഷ്മണൻ <br>
ഈണം : വി. ദക്ഷിണാമൂർത്തി

മുറ്റത്തെമുല്ല1977


</doc>
<doc id="436144" url="https://ml.wikipedia.org/wiki?curid=436144" title="രജനി">
രജനി

ബങ്കിം ചന്ദ്ര ചാറ്റർജി എഴുതിയ ഒരു ബംഗാളി നോവലാണ് രജനി. 1877ൽ പുറത്തിറങ്ങിയ ഇത് ഒരു അന്ധയായ പൂക്കച്ചവടക്കാരി പെൺകുട്ടിയും സചീന്ദ്ര, അമരനാഥ് എന്നിവരും തമ്മിലുള്ള ബന്ധങ്ങളാണ് ഇതിവൃത്തമാക്കുന്നത്. 1978ൽ ഇതേ പേരിൽ ചലച്ചിത്രമാക്കപ്പെട്ടിട്ടുണ്ട്.


</doc>
<doc id="436149" url="https://ml.wikipedia.org/wiki?curid=436149" title="മഗ്നോലിയ പസിഫിക്ക">
മഗ്നോലിയ പസിഫിക്ക

ജാലിസ്കോ, സോറോണ, മെക്സിക്കോ.മഗ്നോലിയയുടെ ഒരു സ്പീഷീസാണ് മഗ്നോലിയ പസിഫിക്ക.


</doc>
<doc id="436151" url="https://ml.wikipedia.org/wiki?curid=436151" title="മഗ്നോലിയ ഗ്രാൻഡിഫ്ളോറ">
മഗ്നോലിയ ഗ്രാൻഡിഫ്ളോറ

മഗ്നോലിയ ഗ്രാൻഡിഫ്ളോറ' സാധാരണയായി ദക്ഷിണ മഗ്നോലിയ അല്ലെങ്കിൽ ബുൾ ബേ എന്നും അറിയപ്പെടുന്നു. തെക്ക് കിഴക്ക് അമേരിക്കൻ ഐക്യനാടുകളിലെ തദ്ദേശവാസിയായ ഈ സസ്യം മഗ്നോലിയേസീ കുടുംബത്തിലെ ഒരു മരം ആണ്.




</doc>
<doc id="436156" url="https://ml.wikipedia.org/wiki?curid=436156" title="മഗ്നോലിയ ഇൽട്ടിസിയാന">
മഗ്നോലിയ ഇൽട്ടിസിയാന

മഗ്നോലിയേസീ കുടുംബത്തിലെ ഒരു സസ്യമാണ് മഗ്നോലിയ ഇൽട്ടിസിയാന. മെക്സിക്കോയിൽ ഇത് വ്യാപകമായി കാണപ്പെടുന്നു.


</doc>
<doc id="436168" url="https://ml.wikipedia.org/wiki?curid=436168" title="ഗാലഗോ">
ഗാലഗോ

ഗാലഗോ, ബുഷ്ബേബീസ് അല്ലെങ്കിൽ നാഗാപീസ് എന്നും അറിയപ്പെടുന്നു. (ആഫ്രിക്കൻ ഭാഷയിൽ "ചെറിയ രാത്രി കുരങ്ങുകൾ" "little night monkeys"എന്നർത്ഥം) ആഫ്രിക്കൻ ഭൂഖണ്ഡങ്ങളിലെ തദ്ദേശവാസികളായ ഇവ നിശാസഞ്ചാരികളാണ്. ഗാലഗൈഡെ (ചിലപ്പോൾ ഗാലഗോനിഡെ എന്നും വിളിക്കാറുണ്ട്) കുടുംബത്തിൽപ്പെട്ട അവ ഉപകുടുംബമായ ലോറിസിഡേ അല്ലെങ്കിൽ ലോറിഡേയിലോ ഉൾപ്പെടുത്തിയിട്ടുണ്ട്.
ഗാലഗോസിനെ മൂന്ന് ജനീറസുകളായി തരംതിരിച്ചിട്ടുണ്ട്. മുമ്പ് ഇതിൽ രണ്ടു ജീനസുകൾ ഇപ്പോൾ നിലവിലില്ലാത്ത ജനുസ്സായ ഗാലഗോയിഡെസിലായിരുന്നെങ്കിലും ഇപ്പോൾ അവയുടെ യഥാർത്ഥ ജനുസ്സായ ഗാലഗോയിലാണുൾപ്പെടുത്തിയിട്ടുള്ളത്.
Family Galagidae - galagos, or bushbabies


നിശാജീവികളായ മൃഗങ്ങളുടെ പട്ടിക


</doc>
<doc id="436170" url="https://ml.wikipedia.org/wiki?curid=436170" title="ആനചാടി കുത്ത് വെള്ളച്ചാട്ടം">
ആനചാടി കുത്ത് വെള്ളച്ചാട്ടം

ഇടുക്കി ജില്ലയിലെ തൊടുപുഴ പട്ടണത്തിൽ നിന്നും ഇരുപതു കിലോമീറ്റർ അകലെ, തൊമ്മൻകുത്തിനു സമീപത്തായുള്ള വെള്ളച്ചാട്ടമാണ് ആനചാടി കുത്ത് വെള്ളച്ചാട്ടം അഥവാ ആനയടി കുത്ത് വെള്ളച്ചാട്ടം (Anayadikuthu waterfall). മഴക്കാല മാസങ്ങളിൽ മാത്രമേ വെള്ളച്ചാട്ടം മുഴുവൻ ഭംഗിയിൽ ആസ്വദിക്കാൻ കിട്ടൂ. ജൂലൈ മുതൽ ഒക്ടോബർ മാസം വരെ വെള്ളച്ചാട്ടം സന്ദർശിക്കാൻ അനുയോജ്യമായ സമയം.

പ്രദേശ വാസികൾ വെള്ളച്ചാട്ടത്തിനെ ആനചാടി കുത്ത് എന്ന് വിളിക്കുന്നു. പരിസരവാസികൾ പറയുന്നതനുസരിച്ചു വർഷങ്ങൾക്കു കാട്ടാനകളുടെ വിഹാര കേന്ദ്രമായിരുന്നു ഇവിടം. ഒരിക്കൽ രണ്ടു കൊമ്പൻ ആനകൾ വെള്ളച്ചാട്ടത്തിനു മുകളിലെ പാറയുടെ മുകളിൽ കൊമ്പ് കോർക്കുകയും, അതിൽ ഒരു ആന പാറയിൽ നിന്ന് വഴുതി താഴേക്കു വീണത് കൊണ്ടാണ് ആനചാടി കുത്ത് എന്ന പേര് കിട്ടിയതെന്ന് കരുതുന്നു.
കോട്ടയം ഭാഗത്തു നിന്ന് വരുന്നവർ തൊടുപുഴ ടൗണിൽ നിന്നും ഇരുപതു കിലോമീറ്റർ ദൂരം സഞ്ചരിച്ചു തൊമ്മൻ കുത്തു ജംഗ്ഷനിൽ എത്തണം. അവിടെ നിന്ന്  വണ്ണപ്പുറം പോകുന്ന വഴി ഒരു കിലോമീറ്റർ ദൂരം സഞ്ചരിച്ചു ആന ചാടി കുത്തിൽ എത്താം. ബസ്സിൽ വരുന്നവർ തൊടുപുഴയിൽ നിന്ന് തൊമ്മൻ കുത്തു ജംഗ്ഷനിൽ ഇറങ്ങി, ഓട്ടോ പിടിച്ചു വെള്ളച്ചാട്ടത്തിന്റെ അടുത്തെത്താം.



</doc>
<doc id="436184" url="https://ml.wikipedia.org/wiki?curid=436184" title="എബ്രോ">
എബ്രോ

ഐബീരിയൻ ഉപദ്വീപിലെ ഒരു നദിയാണ് എബ്രോ. ടാഗസിനു ശേഷം ഐബീരിയൻ പെനിൻസുലയിൽ രണ്ടാമത്തെ ഏറ്റവും നീളമുള്ള നദിയും. ഡൂറോ / ഡൗറോക്ക് ശേഷം ഡ്രെയിനേജ് ഏരിയയിൽ ഏറ്റവും കൂടുതൽ ഒഴുക്കുള്ള രണ്ടാമത്തെ നദിയും ആണ് ഇത്..

എബ്രോ താഴെ പറയുന്ന നഗരങ്ങളിലൂടെ ഒഴുകുന്നു: കാന്റബ്രിയയിൽ റെയിനോസ; കാസ്റ്റിലും ലിയോണും ഫ്രെയിസും മിറാൻഡ ഡെ എബ്രോയും; ലാ റിയോജയിലെ ഹാരോ, ലോഗ്രോണോ, കാലാഹോറ, അൽഫാരോ; നവാറെയിലെ തുഡേല; അലഗോൺ, ഉറ്റെബോ, സരാഗോസ, അരഗോണിലെ കാസ്പെ; കാലിഫോർണിയയിലെ ഫ്ളിക്സ്, മോറ ദ് എബ്രേ, ബെനിഫാൽലെറ്റ്, ടിവേനീസ്, ക്സെർട്ട, ആൽഡവർ, ടോർട്ടോസ, കാറ്റലോണിയയിലെ ആംപോസ്റ്റ എന്നിവ.




</doc>
<doc id="436186" url="https://ml.wikipedia.org/wiki?curid=436186" title="യാൻസി ബട്ലർ">
യാൻസി ബട്ലർ

യാൻസി വിക്ടോറിയ ബട്ലർ (ജനനം: ജൂലൈ 2, 1970) ഒരു അമേരിക്കൻ അഭിനേത്രിയാണ്. 1993-ൽ പുറത്തിറങ്ങിയ ഹാർഡ് ടാർജറ്റ് എന്ന സിനിമയിലെ നടാഷ ബൈൻഡർ, ഡ്രോപ്സോൺ എന്ന സിനിമയിലെ ജെസ്സ് ക്രോസ്മാൻ, ടി.എൻ.ടി സൂപ്പർ നാച്വറൽ ഡ്രാമാ പരമ്പരയായ വിച്ച്ബ്ലേഡ് എന്നീ കഥാപാത്രങ്ങളിലൂടെയാണ് അവർ പ്രേക്ഷകമനസ്സിൽ ചിരപ്രതിഷ്ഠ നേടിയത്. 

ഒരു തീയേറ്റർ മാനേജരായ ലെസ്ലി വെഗായുടേയും "ദ ലോവിൻ സ്പൂൺഫുൾ" എന്നറിയപ്പെട്ടിരുന്ന 1960കളിലെ റോക്ക് ഗ്രൂപ്പിലെ ഡ്രമ്മറും ഗായകനുമായിരുന്ന ജോ ബട്ലറുടേയും മകളായി മാൻഹാട്ടനിലെ ഗ്രീൻവിച്ച് വില്ലേജിലാണ് യാൻസി ജനിച്ചത്.

ബട്ലറുടെ ആദ്യ മുഖ്യ വേഷം 1992 ലെ "മാൻ & മെഷീൻ" എന്ന ടെലിവിഷൻ പരമ്പരയിലായിരുന്നു. ഇതിൽ ഒരു കുറ്റാന്വേഷകനോടൊന്നിച്ചു പ്രവർത്തിക്കുന്ന ആൻഡ്രോയിഡ് പോലീസ് ഓഫീസറുടെ വേഷമായിരുന്നു.


</doc>
<doc id="436189" url="https://ml.wikipedia.org/wiki?curid=436189" title="വെസ്റ്റ്‌ നൈൽ പനി">
വെസ്റ്റ്‌ നൈൽ പനി

വൈറസ് മൂലമുണ്ടാകുന്ന ഒരു പകർച്ചവ്യാധിയാണ് വെസ്റ്റ്‌ നൈൽ പനി. വെസ്റ്റ് നൈൽ വൈറസാണ് രോഗകാരി. കൊതുക് വഴിയാണ് ഇത് പകരുന്നത്.
വെസ്റ്റ് നൈൽ വൈറസാണ് രോഗമുണ്ടാക്കുന്നത്. 1937ൽ ഉഗാണ്ടയിലാണ് ഈ വൈറസിനെ ആദ്യമായി കണ്ടെത്തിയത്.

അണുബാധയുള്ള പക്ഷികളിൽ നിന്നും കൊതുകുകൾ വഴിയാണ് ഈ രോഗം മനുഷ്യരിലെത്തുന്നത്. മനുഷ്യരിൽ നിന്ന് മനുഷ്യരിലേയ്ക്ക് വൈറസ് നേരിട്ട് പകരില്ലെങ്കിലും രക്തദാനത്തിലൂടെയും അവയവ മാറ്റത്തിലൂടെയും മുലയൂട്ടലിലൂടെയും രോഗം പകരാം.

തലവേദന, പനി, പേശിവേദന, തടിപ്പ്, തലചുറ്റൽ, ഓർമ്മ നഷ്ടപ്പെടൽ എന്നിവയാണ് പ്രധാന രോഗലക്ഷണങ്ങൾ. രോഗബാധയുണ്ടായ 75% ശതമാനം പേരിലും പലപ്പോഴും രോഗലക്ഷണങ്ങൾ പ്രകടമായി അനുഭവപ്പെടാറില്ല. 20%ത്തോളം പേർക്ക് പനി, തലവേദന, ഛർദ്ദി, ചൊറിച്ചിൽ തുടങ്ങിയ ലക്ഷണങ്ങൾ കാണാം. ഒരു ശതമാനം ആളുകളിൽ മസ്തിഷ്‌ക വീക്കം, മെനിഞ്ചൈറ്റിസ് തുടങ്ങിയ പ്രശ്നങ്ങളുണ്ടാവാം.

വെസ്റ്റ്‌ നൈൽ പനിക്ക് പ്രത്യേക വാക്സിനുകളോ ആൻറിവൈറസ് ചികിത്സകളോ ഇല്ല . . പനിക്കും മറ്റു ലക്ഷണങ്ങൾക്കുമുള്ള മരുന്നുകൾ ഉപയോഗിക്കാറുണ്ട്. വൈറസ് പകരാതിരിക്കാൻ ശ്രദ്ധിക്കുക. കൊതുകുള്ള സ്ഥലങ്ങളിൽ അവയെ പ്രതിരോധിക്കാനുള്ള മാർഗങ്ങൾ സ്വീകരിക്കുക.
2011 ൽ ആലപ്പുഴയിലാണ് ആദ്യമായി രോഗം റിപ്പോർട്ട് ചെയ്തത്. 2019 മാർച്ച് മാസത്തിൽ വെസ്‌റ്റ് നൈൽ വൈറസ് ബാധിച്ച് കോഴിക്കോട് മെഡിക്കൽ കോളജ് ആശുപത്രിയിൽ ചികിൽസയിലായിരുന്ന ആറു വയസ്സുകാരൻ മരിച്ചു


</doc>
<doc id="436197" url="https://ml.wikipedia.org/wiki?curid=436197" title="അപ്പലാച്ചിക്കോള നദി">
അപ്പലാച്ചിക്കോള നദി

അപ്പലാച്ചിക്കോള നദി അമേരിക്കൻ ഐക്യനാടുകളിലെ ഫ്ലോറിഡ സംസ്ഥാനത്തുകൂടി ഒഴുകുന്നതും ഏകദേശം 112 മൈൽ (180 കിലോമീറ്റർ) ദൈർഘ്യമുള്ളതുമായ ഒരു നദിയാണ്. ACF റിവർ ബേസിൻ എന്ന ചുരുക്കപ്പേരിലറിയപ്പെടുന്ന ഈ നദിയുടെ ബൃഹത്തായ നീർത്തടം ഗൾഫ് ഓഫ് മെക്സിക്കോയിലേയ്ക്ക് ഒഴുകുന്നതിനിടെ ഏകദേശം 19,500 ചതുരശ്ര മൈൽ (50,505 ചതുരശ്ര കിലോമീറ്റർ പ്രദേശത്ത് നീരണിയിക്കുന്നു. വടക്കുകിഴക്കൻ ജോർജിയയിലുള്ള ഈ നദിയുടെ ഏറ്റവും ദൂരെയുള്ള മുഖ്യപ്രവാഹത്തിന്റെ അന്തരം ഏകദേശം 500 മൈലാണ് (800 കിലോമീറ്റർ). നദീതീരത്ത് താമസിച്ചിരുന്ന അപ്പാച്ചിക്കോള അമേരിക്കൻ ഇന്ത്യൻ ഗോത്രത്തിൽ നിന്നാണ് നദിയുടെ പേരിന്റെ ഉത്ഭവം.

ഫ്ലിന്റ്, ചാട്ടാഹൂച്ചീ നദികളുടെ സംഗമസ്ഥാനത്ത്, പനാമാ സിറ്റിയ്ക്ക് ഏകദേശം 60 മൈൽ (97 കിലോമീറ്റർ) വടക്കുകിഴക്കായി ഫ്ലോറിഡയിലെ ചാറ്റഹൂച്ചീ നഗരത്തിനു സമീപത്തായി ഫ്ലോറിഡ, ജോർജിയ സംസ്ഥാനങ്ങളുടെ അതിർത്തികൾക്കിടയിൽനിന്നാണ് ഈ നദി രൂപം പ്രാപിക്കുന്നത്. ജിം വുഡ്രഫ് ഡാമിനാൽ രൂപംകൊണ്ട ലേക്ക് സെമിനോൾ റിസർവോയറിൽ ഈ നദികളുടെ യഥാർത്ഥ സംഗമം ആഴ്ന്നുകിടക്കുന്നു. ബ്രിസ്റ്റോൾ കടന്ന് ഫ്ലോറിഡ പാൻഹാൻഡിലിലെ വനത്തിലൂടെ തെക്കോട്ടാണ് ഈ നദി പ്രധാനമായി ഒഴുകുന്നത്. വടക്കൻ ഗൾഫ് കൗണ്ടിയിൽവച്ച് ഇതു പടിഞ്ഞാറ് നിന്ന് ചിപോലാ നദിയെ ഉൾക്കൊള്ളുന്നു. അപ്പാച്ചിക്കോളയിൽവച്ച് ഇത് ഗൾഫ് ഓഫ് മെക്സിക്കോയിലെ ഒരു ഇടക്കടലായ അപ്പാച്ചിക്കോള ഉൾക്കടലിലേയ്ക്കു കടക്കുന്നു. നദിയുടെ 30 മൈൽ (48 കിലോമീറ്റർ) നിമ്ന്ന ഭാഗത്തെ വലയം ചെയ്ത് തീരത്തൊഴികെ വിശാലമായ ചതുപ്പുകളും ഈർപ്പനിലങ്ങളുമുണ്ട്.

നദിയുടെ നീർത്തടത്തിൽ ദേശീയ പ്രാധാന്യമുള്ള വനമേഖലകൾക്കൊപ്പം ഗ്രേറ്റ് സ്മോക്കി പർവതനിരകളുടെ എതിരായി മിസിസിപ്പി നദിയുടെ കിഴക്കുഭാഗത്തുള്ള ഏറ്റവും ഉയർന്ന ഏതാനും ജൈവ വൈവിദ്ധ്യവും ഉൾപ്പെടുന്നു.


</doc>
<doc id="436199" url="https://ml.wikipedia.org/wiki?curid=436199" title="ഫാച്ച്">
ഫാച്ച്

ഒരു റാസ്റ്റർ ഗ്രാഫിക്സ് എഡിറ്ററാണ് ഫാച്ച് (ഫോട്ടോ ആന്റ് ബാച്ച്). ഡിജിറ്റൽ ഫോട്ടോകൾ ഒരു ബാച്ചായി പ്രോസസ് ചെയ്യാനുപയോഗിക്കുന്ന സോഫ്റ്റ്വെയറാണ് ഫാച്ച്. ഡെസ്ക്ടോപ്പ് കമ്പ്യൂട്ടറുകളിൽ ഫാച്ചിന് ഒരു ഗ്രാഫിക്കൽ സമ്പർക്കമുഖവും സെർവ്വറുകളിൽ ഒരു കമാന്റ് ലൈൻ കമാന്റും ഉണ്ട്.

വലിപ്പവ്യത്യാസം, തിരിക്കൽ, മുറിച്ചുമാറ്റൽ, ഫോർമാറ്റ് മാറ്റൽ, നിഴലുകൾ ഉണ്ടാക്കൽ, ഉരുണ്ട അരികുകൾ നിർമ്മിക്കൽ, പെഴ്സ്പെക്ടീവ് തുടങ്ങിയ പ്രവർത്തികൾ ഫാച്ചിന് ഒരു കൂട്ടം ഫയലുകളുടെ മേൽ ഒന്നിച്ച് ചെയ്യാൻ കഴിയും. ഫോർമാറ്റ് മാറ്റങ്ങൾക്കും എക്സിഫ് ഡാറ്റയുടെ അടിസ്ഥാനത്തിലുള്ള ഫയലുകളുടെ പേര് മാറ്റുന്നതിനും ഫാച്ച് ഉപയോഗിക്കാവുന്നതാണ്.

ഇമേജ് ഇൻസ്പെക്ടർ എന്ന ഭാഗമുപയോഗിച്ച് ഫയലുകളുടെ മെറ്റഡാറ്റയും ടാഗുകളും പരിശാധിക്കാൻ സാധിക്കുന്നു. പിന്നീട് ഇവ വിവിധ പ്രവർത്തനങ്ങളിലേക്ക് കൊടുക്കാൻ കഴിയുന്നു. ഇവിടെ പേരുമാറ്റൽ, കോപ്പി, ഫോർമാറ്റ് മാറ്റൽ തുടങ്ങിയ പ്രവർത്തനങ്ങൾ ചെയ്യാൻ കഴിയും. ഒരേസമയം ഒന്നിലധികം ഇൻസ്പെക്ടറുകൾ തുറക്കാനും അവയിലെ വിലകൾ തമ്മിൽ താരതമ്യം ചെയ്യാനും കഴിയും.

ഫാച്ചിനെ ഒരു ചെറിയ ചതുരമായി മറ്റ് വിന്റോകളുടെ മുകളിൽ നിൽക്കുന്ന തരത്തിൽ പ്രവർത്തിപ്പിക്കാൻ കഴിയും അതിലേക്ക് വലിച്ചിടുന്ന എന്ത് ചിത്രങ്ങളെയും പ്രോസസ് ചെയ്യാൻ ഇതുപയോഗിച്ച് കഴിയും.

ഫാച്ചിൽ ഒരു പൈത്തൻ കൺസോൾ ഉണ്ട്. അതുപയോഗിച്ച് പ്രോഗ്രാം പ്രവർത്തിക്കുന്നതെങ്ങനെയെന്ന് പരിശോധിക്കാൻ കഴിയും.

സ്റ്റാനി മിച്ചൽസ് ഉബുണ്ടു ലിനക്സിലാണ് ഫാച്ച് നിർമ്മിച്ചത്. ലോഗോയും മസ്കോട്ടും ചില ഐക്കണുകളും അഡ്മിററർ ഡിസൈൻ സ്റ്റുഡിയോ ആണ് നിർമ്മിച്ചത്. മറ്റ് ചില് ഐക്കണുകൾ ഓപ്പൺ ക്ലിപ് ആർട്ട് ലൈബ്രറിയിൽ നിന്നും എടുത്തതാണ്. പൈത്തൺ ഇമേജ് ലൈബ്രറി ഉപയോഗിച്ചാണ് ഫാച് ചിത്രങ്ങൾ പ്രോസസ് ചെയ്യുന്നത്. ബസ്സാറും ലോഞ്ച് പാഡും ഉപയോഗിച്ചാണ് ഫാച്ചിന്റെ പരിഭാഷകളും വിപുലീകരണവും കൈകാര്യം ചെയ്യുന്നത്. ഫാച്ചിന് പൈത്ത് ഉപയോഗിച്ച് എക്സ്റ്റെന്റ് ചെയ്യാവുന്ന ഒരു പൈത്തൺ എപിഐ ഉണ്ട്.


</doc>
<doc id="436213" url="https://ml.wikipedia.org/wiki?curid=436213" title="പുളിഞ്ചോട് മെട്രോ നിലയം">
പുളിഞ്ചോട് മെട്രോ നിലയം

പുളിഞ്ചോട് ഉള്ള കൊച്ചി മെട്രോ നിലയം ആണ് പുളിഞ്ചോട് മെട്രോ നിലയം. 2017 ജൂൺ 19 ന് സേവനം ആരംഭിച്ച ആലുവ നിലയത്തിനും കമ്പനിപ്പടി മെട്രോ നിലയത്തിനും ഇടയിൽ ഉള്ള മെട്രോ നിലയം ആണിത്.

കൊച്ചി മെട്രോയുടെ പുളിഞ്ചോട് മെട്രോ നിലയത്തിന്റെ തീം പച്ചപ്പ് നിറഞ്ഞുനിൽക്കുന്ന പുളിഞ്ചോട് ആണ്. ഹരിതഭംഗിയുടെ കഥപറയുന്ന ചിത്രങ്ങൾ ആണ് ഇവിടത്തെ പ്രത്യേകത. പുൽമേടുകളുടെയും ഘോരവനത്തിന്റെ ചിത്രങ്ങളും ഈ മെട്രോ നിലയത്തിൽ കാണാം.

കൊച്ചി മെട്രോയിൽ ടിക്കറ്റ് ആയും മെട്രോയ്ക്ക് പുറത്ത് ഡെബിറ്റ് കാർഡായും ഉപയോഗിക്കാവുന്ന ഒരു കാർഡ് ആണ് കൊച്ചി വൺ കാർഡ്.


</doc>
<doc id="436215" url="https://ml.wikipedia.org/wiki?curid=436215" title="അബ്രോണിയ ലാറ്റിഫോളിയ">
അബ്രോണിയ ലാറ്റിഫോളിയ

സാൻഡ്-വെർബിനയുടെ സ്പീഷീസായ അബ്രോണിയ ലാറ്റിഫോളിയ (Menzies) അല്ലെങ്കിൽ അബ്രോണിയ അരെനാരിയ സാധാരണയായി കോസ്റ്റൽ അല്ലെങ്കിൽ യെല്ലോ-സാൻഡ് വെർബിന എന്നറിയപ്പെടുന്നു. കാനഡയിലെയും അമേരിക്കൻ ഐക്യനാടുകളിലെ ദക്ഷിണ കാലിഫോർണിയ മുതൽ വടക്കേ അമേരിക്കയുടെ പടിഞ്ഞാറൻ തീരത്തെയും തദ്ദേശ സസ്യവർഗ്ഗമാണിത്. 



</doc>
<doc id="436228" url="https://ml.wikipedia.org/wiki?curid=436228" title="കമ്പനിപ്പടി മെട്രോ നിലയം">
കമ്പനിപ്പടി മെട്രോ നിലയം

എറണാകുളം ജില്ലയിലെ വ്യവസായകേന്ദ്രമായിരുന്ന കമ്പനിപ്പടിയിൽ സ്ഥിതി ചെയ്യുന്ന കൊച്ചി മെട്രോ നിലയമാണ് കമ്പനിപ്പടി മെട്രോ നിലയം. പുളിഞ്ചോട് അമ്പാട്ടുകാവ് എന്നി മെട്രോ നിലയകളുടെ മധ്യത്തിലാണ് കമ്പനിപ്പടി മെട്രോ നിലയം.

പണ്ട് നിരവധി ആളുകൾ ജോലിക്കായി വന്നുപോയിരുന്ന, ഒരു സ്ഥലമായിരുന്നു കമ്പനിപ്പടി. അവയിൽ പലതും ഇന്ന് ഇല്ലാതെയായെങ്കിലും കമ്പനിപ്പടി ഇന്നും ആ പേരിലറിയപ്പെടുന്നു.

കേരളത്തിന്റെ പശ്ചിമഘട്ടത്തിന്റെ ചിത്രങ്ങളാണ് കമ്പനിപ്പടി മെട്രോ നിലയത്തിൽ ഉള്ളത്. മനുഷ്യരും മലനിരകളും തമ്മിലുള്ള ബന്ധത്തിന്റെ ചിത്രീകരണവും ഇവിടെ കാണാം.


</doc>
<doc id="436229" url="https://ml.wikipedia.org/wiki?curid=436229" title="അമ്പാട്ടുകാവ് മെട്രോ നിലയം">
അമ്പാട്ടുകാവ് മെട്രോ നിലയം

എറണാകുളം ജില്ലയിലെ അമ്പാട്ടുകാവിൽ സ്ഥിതി ചെയ്യുന്ന കൊച്ചി മെട്രോ നിലയമാണ് അമ്പാട്ടുകാവ് മെട്രോ നിലയം. ആലുവ - തൃപ്പൂണിത്തുറ മെട്രോ പാതയിൽ കമ്പനിപ്പടി മെട്രോ നിലയത്തിനും മുട്ടം മെട്രോ നിലയത്തിനും ഇടയിലാണ് ഈ മെട്രോ നിലയം.


</doc>
<doc id="436230" url="https://ml.wikipedia.org/wiki?curid=436230" title="മുട്ടം മെട്രോ നിലയം">
മുട്ടം മെട്രോ നിലയം

എറണാകുളം ജില്ലയിലെ മുട്ടത് സ്ഥിതി ചെയ്യുന്ന കൊച്ചി മെട്രോ നിലയമാണ് മുട്ടം മെട്രോ നിലയം. ആലുവ - തൃപ്പൂണിത്തുറ മെട്രോ പാതയിൽ അമ്പാട്ടുകാവ് മെട്രോ നിലയത്തിനും കളമശ്ശേരി മെട്രോ നിലയത്തിനും ഇടയിലാണ് ഈ മെട്രോ നിലയം.


</doc>
<doc id="436231" url="https://ml.wikipedia.org/wiki?curid=436231" title="കൊച്ചിൻ യൂണിവേഴ്‌സിറ്റി മെട്രോ നിലയം">
കൊച്ചിൻ യൂണിവേഴ്‌സിറ്റി മെട്രോ നിലയം

എറണാകുളം ജില്ലയിലെ ഓട്ടോനോമസ് സർ‌വ്വകലാശാലയായ കൊച്ചിൻ ശാസ്ത്ര സാങ്കേതിക സർവ്വകലാശാലയുടെ അവിടെ സ്ഥിതി ചെയ്യുന്ന കൊച്ചി മെട്രോ നിലയമാണ് കൊച്ചിൻ യൂണിവേഴ്‌സിറ്റി മെട്രോ നിലയം.


</doc>
<doc id="436232" url="https://ml.wikipedia.org/wiki?curid=436232" title="പത്തടിപ്പാലം മെട്രോ നിലയം">
പത്തടിപ്പാലം മെട്രോ നിലയം

എറണാകുളം ജില്ലയിലെ പത്തടിപ്പാലത്ത് സ്ഥിതി ചെയ്യുന്ന കൊച്ചി മെട്രോ നിലയമാണ് പത്തടിപ്പാലം മെട്രോ നിലയം. ആലുവ - തൃപ്പൂണിത്തുറ മെട്രോ പാതയിൽ കൊച്ചിൻ യൂണിവേഴ്‌സിറ്റി മെട്രോ നിലയത്തിനും ഇടപ്പള്ളി മെട്രോ നിലയത്തിനും ഇടയിലാണ് ഈ മെട്രോ നിലയം.


</doc>
<doc id="436233" url="https://ml.wikipedia.org/wiki?curid=436233" title="ഇടപ്പള്ളി മെട്രോ നിലയം">
ഇടപ്പള്ളി മെട്രോ നിലയം

എറണാകുളം ജില്ലയിലെ ഇടപ്പള്ളി ജംഗ്ഷനിൽ സ്ഥിതി ചെയ്യുന്ന കൊച്ചി മെട്രോ നിലയമാണ് ഇടപ്പള്ളി മെട്രോ നിലയം. ആലുവ - തൃപ്പൂണിത്തുറ മെട്രോ പാതയിൽ പത്തടിപ്പാലം മെട്രോ നിലയത്തിനും ചങ്ങമ്പുഴ പാർക്ക് മെട്രോ നിലയത്തിനും ഇടയിലാണ് ഈ മെട്രോ നിലയം.

മെട്രോ സ്റ്റേഷനിൽ നിന്ന് അടുത്തുള്ള ലുലുമാളിലേക്കുള്ള ആകാശപ്പാത അഥവാ സ്കൈവൈ രാവിലെ 9 മുതൽ രാത്രി 10 വരെ.
കാൽനട യാത്രക്കാർക്കായി ഡൽഹി മെട്രോ റെയിൽ കോർപ്പറേഷന്റെ (ഡി.എം.ആർ.സി.) നേതൃത്വത്തിലാണ് അടിപ്പാത നിർമ്മാണം പൂർത്തിയാക്കിയത്. ഇരുവശങ്ങളിലും സ്റ്റേഷന്റെ മുന്നിൽനിന്നാണ് അടിപ്പാതയിലേക്കുള്ള പ്രവേശനം. 44 മീറ്റർ നീളവും രണ്ടര മീറ്റർ വീതിയും മൂന്നു മീറ്റർ ഉയരവുമുള്ളതാണ് അടിപ്പാത.

"ഓരോ സ്ത്രീയും ഏറെ പ്രത്യേകതയുള്ളയാൾ" എന്ന ടാഗ് ലൈനോടുകൂടിയാണ് കെഎംആർഎൽ വനിതാ ദിനം ആചരിച്ചത്. വനിത ദിനത്തിന്റെ ഭാഗമായി 2018 മാർച്ച് 8 ന് സ്റ്റേഷൻ കൺട്രോളറും സാങ്കേതിക വിഭാഗം ജീവനക്കാരും എല്ലാം വനിതകളായിരുന്നു.
കൊച്ചി മെട്രോയുടെ ഒന്നാം വാർഷികത്തിൽ ഇടപ്പള്ളി മെട്രോ സ്‌റ്റേഷനിൽ നടന്ന ചടങ്ങിൽ ജനപ്രതിനിധികളും കെഎംആർഎൽ അധികൃതരും മെട്രോ ജീവനക്കാരും ചേർന്ന് ഒരു വലിയ കേക്ക് മുറിച്ചാണ് ആഘോഷപരിപാടികൾക്ക് തുടക്കം കുറിച്ചത്. തുടർന്ന് മജീഷ്യൻ ഗോപിനാഥ് മുതുകാടിന്റെ ടൈം-ട്രാവലർ-മാജിക് മെട്രോ ഇന്ദ്രജാലം അരങ്ങേറി.


</doc>
<doc id="436234" url="https://ml.wikipedia.org/wiki?curid=436234" title="ചങ്ങമ്പുഴ പാർക്ക് മെട്രോ നിലയം">
ചങ്ങമ്പുഴ പാർക്ക് മെട്രോ നിലയം

എറണാകുളം ജില്ലയിലെ മഹാകവി ചങ്ങമ്പുഴ കൃഷ്ണപിള്ളയുടെ ഓർമ്മയ്ക്കായി സ്ഥാപിച്ചിട്ടുള്ള വിനോദ, സാംസ്കാരിക കേന്ദ്രമായ ചങ്ങമ്പുഴ പാർക്കിന്റെ നാമത്തിൽ ഉള്ള കൊച്ചി മെട്രോ നിലയമാണ് ചങ്ങമ്പുഴ പാർക്ക് മെട്രോ നിലയം. ഇടപ്പള്ളി പാലാരിവട്ടം എന്നി മെട്രോ നിലയങ്ങളുടെ മധ്യത്തിലാണ് ചങ്ങമ്പുഴ മെട്രോ നിലയം സ്ഥിതി ചെയ്യുന്നത്.


</doc>
<doc id="436237" url="https://ml.wikipedia.org/wiki?curid=436237" title="ജെ. എൽ. എൻ സ്റ്റേഡിയം മെട്രോ നിലയം">
ജെ. എൽ. എൻ സ്റ്റേഡിയം മെട്രോ നിലയം

എറണാകുളം ജില്ലയിലെ അന്താരാഷ്ട്രസ്റ്റേഡിയമായ ജവഹർലാൽ നെഹ്റു സ്റ്റേഡിയത്തിന്റെ നാമത്തിൽ ഉള്ള കൊച്ചി മെട്രോ നിലയമാണ് ജെ. എൽ. എൻ സ്റ്റേഡിയം മെട്രോ നിലയം. കലൂർ പാലാരിവട്ടം എന്നി മെട്രോ നിലയകളുടെ മധ്യത്തിലാണ് ജെ. എൽ. എൻ സ്റ്റേഡിയം മെട്രോ നിലയം സ്ഥിതി ചെയ്യുന്നത്.


</doc>
<doc id="436238" url="https://ml.wikipedia.org/wiki?curid=436238" title="ടൗൺ ഹാൾ മെട്രോ നിലയം">
ടൗൺ ഹാൾ മെട്രോ നിലയം

എറണാകുളം ജില്ലയിലെ ലിസ്സി ആശുപത്രിയുടെ സമീപം സ്ഥിതി ചെയ്യുന്ന കൊച്ചി മെട്രോ നിലയമാണ് ടൗൺ ഹാൾ നിലയം. കലൂർ എം ജി റോഡ്‌ എന്നി മെട്രോ നിലയകളുടെ മധ്യത്തിലാണ് ടൗൺ ഹാൾ മെട്രോ നിലയം സ്ഥിതി ചെയ്യുന്നത്. പാലാരിവട്ടം മുതൽ മഹാരാജാസ് കോളേജ് വരെയുള്ള മെട്രോ സംവിധാനത്തിന്റെ വിപുലീകരണത്തിന്റെ ഭാഗമായി 2017 ഒക്ടോബർ 3 നാണ് ഇത് തുറന്നത്.


</doc>
<doc id="436239" url="https://ml.wikipedia.org/wiki?curid=436239" title="എം. ജി റോഡ്‌ മെട്രോ നിലയം">
എം. ജി റോഡ്‌ മെട്രോ നിലയം

എറണാകുളം ജില്ലയിലെ എം.ജി റോഡിൽ, പദ്മ തീയറ്ററിന് സമീപം സ്ഥിതി ചെയ്യുന്ന കൊച്ചി മെട്രോ നിലയമാണ് എം. ജി റോഡ്‌ മെട്രോ നിലയം. ആലുവ - തൃപ്പൂണിത്തുറ മെട്രോ പാതയിൽ ലിസ്സി മെട്രോ നിലയത്തിനും മഹാരാജാസ് കോളേജ് നിലയത്തിനും ഇടയിലാണ് ഈ മെട്രോ നിലയം.


</doc>
<doc id="436240" url="https://ml.wikipedia.org/wiki?curid=436240" title="മഹാരാജാസ് കോളേജ് മെട്രോ നിലയം">
മഹാരാജാസ് കോളേജ് മെട്രോ നിലയം

എറണാകുളം ജില്ലയിലെ എം.ജി റോഡിൽ, മഹാരാജാസ് കോളേജ് മൈതാനത്തിന്റെ അവിടെ സ്ഥിതി ചെയ്യുന്ന കൊച്ചി മെട്രോ നിലയമാണ് മഹാരാജാസ് കോളേജ് മെട്രോ നിലയം. ആലുവ - തൃപ്പൂണിത്തുറ മെട്രോ പാതയിൽ എം ജി റോഡ്‌ മെട്രോ നിലയത്തിനും എറണാകുളം മെട്രോ നിലയത്തിനും ഇടയിലാണ് ഈ മെട്രോ നിലയം.


</doc>
<doc id="436248" url="https://ml.wikipedia.org/wiki?curid=436248" title="യാഖ്ചൽ">
യാഖ്ചൽ

യാഖ്ചൽ (പേർഷ്യൻ: یخچال "ഐസ് കുഴി"; "യാഖ്" എന്നാലർത്ഥം "ഐസ്" എന്നും ചാൽ "കുഴി") ഒരു പുരാതന തരം ബാഷ്പീകരണ ശീതീകരണി ആണ്. ഭൂമിക്ക് മുകളിലായി കുംഭഗോപുരാകൃതിയിൽ ഉളള ഘടനയ്ക്കകത്ത് ഭൂഗർഭ സ്റ്റോറേജ് സ്പേസ് കാണപ്പെടുന്നു. ഇത് ഐസ് ധാരാളമായി സൂക്ഷിക്കാൻ പലപ്പോഴും ഉപയോഗിക്കാറുണ്ടായിരുന്നു. ചിലപ്പോൾ ഭക്ഷണസാധനങ്ങൾ സൂക്ഷിക്കാനും ഉപയോഗിച്ചിരുന്നു. ഭൂഗർഭസ്ഥലം കട്ടിയുള്ള താപ-പ്രതിരോധശേഷിയുള്ള നിർമ്മാണ വസ്തുക്കളുമായി കൂട്ടിച്ചേർത്ത് നിർമ്മിച്ചിരിക്കുന്നു. ഈ ഘടന പ്രധാനമായും പേർഷ്യയിൽ നിർമ്മിക്കുകയും ഉപയോഗിക്കുകയും ചെയ്തു. നൂറുകണക്കിനു വർഷം മുൻപ് നിർമ്മിക്കപ്പെട്ട ഇത്തരത്തിലുള്ള ശീതീകരണികൾ ഇപ്പോഴും നിലകൊള്ളുന്നു.




</doc>
<doc id="436254" url="https://ml.wikipedia.org/wiki?curid=436254" title="കെർമൻ">
കെർമൻ

കെർമൻ (പേർഷ്യൻ: كرمان, കെർമാൻ, കെർമുൻ, കിർമാൻ, കർമാനിയൻ എന്നും അറിയപ്പെടുന്നു.) ഇറാനിലെ കെർമാൻ പ്രവിശ്യയുടെ തലസ്ഥാന നഗരം ആണ്. 2011 -ലെ സെൻസസ് പ്രകാരം ജനസംഖ്യ 821,374 ആണ്. ജനസംഖ്യ 221,389 വീടുകളിലായി ഉൾക്കൊള്ളുന്നതാണ് . ഇറാനിലെ ഏറ്റവും ജനസംഖ്യയുള്ള നഗരങ്ങളിൽ പത്താമത്തെ നഗരമാണിത്.




</doc>
<doc id="436258" url="https://ml.wikipedia.org/wiki?curid=436258" title="മോഹവും മുക്തിയും">
മോഹവും മുക്തിയും

മോഹവും മുക്തിയും എന്ന ചിത്രം 1977ൽ ഷണ്മുഖരത്ന ഫിലിംസ് ബാനറിൽ എം എസ് നാഗരാജൻ, പി എസ് ശേഖർ എന്നിവർ കൂട്ടായി നിർമിച്ച ശശികുമാർ സംവിധാനം ചെയ്തതാണ്. പ്രേം നസീർ.ഷീല,ലക്ഷ്മി,അടൂർ ഭാസി .ശ്രീലത തുടങ്ങിയവർ പ്രധാനവേഷമിട്ടു. ശ്രീകുമാരൻ തമ്പി എഴുതി എം.കെ. അർജുനൻ ഈണമിട്ടതാണ് ഇതിലെ ഗാനങ്ങൾ. ഇരു കോടുകൾ എന്ന തമിഴ് ചിത്രത്തിന്റെ പുനർനിർമ്മാണമാണ് ഈ ചിത്രം.

ഗാനങ്ങൾ :ശ്രീകുമാരൻ തമ്പി <br>
ഈണം : എം.കെ. അർജുനൻ


</doc>
<doc id="436264" url="https://ml.wikipedia.org/wiki?curid=436264" title="മിനിമോൾ">
മിനിമോൾ

മിനിമോൾ എന്ന ചലച്ചിത്രം 1977ൽ ജിയോ മൂവീസിന്റെ ബാനറിൽ എൻ ജി ജോൺ നിർമ്മിച്ചതും പാപ്പനംകോട് ലക്ഷ്മണൻ കഥ, തിർക്കഥ സംഭാഷണമെഴുതി [[ജെ. ശശികുമാർ] സംവിധാനം ചെയ്തതാണ്. [[പ്രേം നസീർ]], [[അടൂർ ഭാസി]],[[ബഹദൂർ]],[[വിധുബാല]],[[ഉണ്ണിമേരി]],[[ശങ്കരാടി ]],[[സുകുമാരി]],[[ശ്രീലത]], മുതലായവർ അഭിനയിച്ച ഈ ചിതത്തിന്റെ ഗാനങ്ങൾ [[ശ്രീകുമാരൻ തമ്പി]]യുടെ വരികൾക്ക് [[ജി. ദേവരാജൻ]]സംഗീതം നൽകിയവയാണ് 

ഗാനങ്ങൾ :[[ശ്രീകുമാരൻ തമ്പി]]<br>
ഈണം : [[ജി. ദേവരാജൻ]]

[[വർഗ്ഗം:1977-ൽ പുറത്തിറങ്ങിയ മലയാളചലച്ചിത്രങ്ങൾ]]
[[വർഗ്ഗം:ജെ. ശശികുമാർ സം‌വിധാനം ചെയ്ത ചലച്ചിത്രങ്ങൾ]]

[[വർഗ്ഗം:ബഹദൂർ അഭിനയിച്ച ചലച്ചിത്രങ്ങൾ]]
[[വർഗ്ഗം:അടൂർ ഭാസി അഭിനയിച്ച മലയാളചലച്ചിത്രങ്ങൾ]]
[[വർഗ്ഗം:ഭാസി-ബഹദൂർ ജോഡി]]
[[വർഗ്ഗം:ശ്രീകുമാരൻ തമ്പിയുടെ ഗാനങ്ങൾ]]
[[വർഗ്ഗം:ജി. ദേവരാജൻ സംഗീതം നൽകിയ ചലച്ചിത്രങ്ങൾ]]
[[വർഗ്ഗം:തമ്പി-ദേവരാജൻ ഗാനങ്ങൾ]]
[[വർഗ്ഗം:പാപ്പനംകോട് ലക്ഷ്മണൻ തിരക്കഥ എഴുതിയ ചലച്ചിത്രങ്ങൾ]]

</doc>
<doc id="436272" url="https://ml.wikipedia.org/wiki?curid=436272" title="ലക്ഷ്മി (ചലച്ചിത്രം)">
ലക്ഷ്മി (ചലച്ചിത്രം)

ലക്ഷ്മി എന്നത് 1977ൽ ശ്രീ മുരുകാലയ ഫിലിംസിന്റെ ബാനറിൽ ഇ കെ ത്യാഗരാജൻ നിർമ്മിച്ചതും സി എം മുത്തുവിന്റെ കഥയിൽ എം.ആർ ജോസഫ് തിരക്കഥയും സംഭാഷണമെഴുതി ജെ. ശശികുമാർ സംവിധാനം ചെയ്തതുമായ ചിത്രമാണ്. പ്രേം നസീർ ,എം.ജി. സോമൻ, ശങ്കരാടി, ബഹദൂർ, ഷീല, ജയഭാരതി, മീന, സാധന, അടൂർ ഭാസി, മുതലായവർ അഭിനയിച്ച ഈ ചിതത്തിന്റെ ഗാനങ്ങൾ ശ്രീകുമാരൻ തമ്പിയുടേതും സംഗീതം നൽകിയത് ജി. ദേവരാജനുമാണ്. 

ഗാനങ്ങൾ :ശ്രീകുമാരൻ തമ്പി<br>ഈണം : ജി. ദേവരാജൻ


</doc>
<doc id="436283" url="https://ml.wikipedia.org/wiki?curid=436283" title="സി.ജെ മോഹൻ">
സി.ജെ മോഹൻ

മലയാള, തമിഴ്, തെലുങ്ക് , കന്നട, സിംഹളചലച്ചിത്രരംഗത്ത് ക്യാമറാമേൻ എന്ന നിലയിൽ അറുപതുകളിലുംഎഴുപതുകളിലും പ്രവർത്തിച്ച വ്യക്തിയാണ് സി ജെ മോഹൻ അഥവാ സി.ജെ മോഹൻറാവു. 1924 നവംബർ 15 നു ശ്രീ ജാനകിറാമിന്റെയും ശ്രീമതി രത്നമ്മയുടെയും പുത്രനായി മദ്രാസിൽ ജനിച്ചു. സിനിമാ ഫോട്ടോഗ്രാഫി പഠിക്കുന്നതിനായി മദ്രാസ് സ്റ്റുഡിയോകളിൽ പഠിച്ചു.﻿1952 ൽ പണം എന്ന തമിഴ് ചിത്രത്തിന്റെ ക്യാമറാമാനായിട്ടാണ് മോഹൻ സിനിമാരംഗവുമായി ബന്ധപ്പെടുന്നത്. ഇദ്ദേഹം ക്യാമറാ കൈകാര്യം ചെയ്ത ആദ്യ മലയാള ചിത്രം കുട്ടിക്കുപ്പായമാണ്. മോഹൻ ജെ. ശശികുമാറിന്റെ ചിത്രങ്ങൾക്കു വേണ്ടിയാണ് അധികം മലയാളത്തിൽ കാമറ കൈകാര്യം ചെയ്തിട്ടുള്ളത്. മോഹന്റെ പത്നി ശ്രീമതി.മീനാദേവിയാണ്.


</doc>
<doc id="436284" url="https://ml.wikipedia.org/wiki?curid=436284" title="സൈഡ് പ്ലാറ്റ്ഫോം">
സൈഡ് പ്ലാറ്റ്ഫോം

റെയിൽപ്പാതകളുടെ ഇരുവശത്തുമായാണ് പ്ലാറ്റ്ഫോമുകൾ സ്ഥിതി ചെയ്യുന്നതെങ്കിൽ ആ പ്ലാറ്റ്ഫോമുകലെ സൈഡ് പ്ലാറ്റ്ഫോം എന്നാണ് പറയുന്നത്. ഇത് പൊതുവായി ഉപയോഗിക്കുന്ന ഒരു പ്ലാറ്റ്ഫോം ഡിസൈനാണ്. യാത്രയുടെ ഓരോ ദിശയിലേക്കി ട്രാക്കുകളുടെ ഇരു വശങ്ങളിലുമായി പ്ലാറ്റ്ഫോം എന്ന ഡിസൈൻ രീതി ആണിത്. ഐലൻഡ് പ്ലാറ്റ്ഫോം ട്രാക്കുകൾക്കിടയിൽ ഒരൊറ്റ പ്ലാറ്റ്ഫോം കിടക്കുന്ന ഡിസൈൻ രീതി ആണ്.
രണ്ട് സൈഡ് പ്ലാറ്റ്ഫോമുകളുള്ള മിക്ക സ്റ്റേഷനുകളും പാതയുടെ പ്രാഥമിക ലക്ഷ്യത്തിലേയ്ക്ക് പോകുന്ന ട്രെയിനുകൾ ഉപയോഗിക്കുന്നത് 'അപ്' പ്ലാറ്റ്ഫോമാണ്. മറ്റൊരു പ്ലാറ്റ്ഫോം 'ഡൗൺ' പ്ലാറ്റ്ഫോമാണ്. ഇത് നേരെ എതിർദിശയിലേക്ക് പോകുന്ന ട്രെയിനുകൾ ആണ് ഉപയോഗിക്കുക. സാധാരണയായി ഈ സ്റ്റേഷനിലെ പ്രധാന സൗകര്യങ്ങൾ 'അപ്' പ്ലാറ്റ്ഫോമിലാണ് സ്ഥിതിചെയ്യുന്നത്.
വലിയ സ്റ്റേഷനുകളിൽ സൈഡ് പ്ലാറ്റ്ഫോമുകളും കൂടെ വിവിധ ദ്വീപ് പ്ലാറ്റ്ഫോമുകളും ഉണ്ടാകും.


</doc>
<doc id="436289" url="https://ml.wikipedia.org/wiki?curid=436289" title="റാറ്റ് (റിമോർട്ട് ആക്‌സസ് ട്രോജൻ)">
റാറ്റ് (റിമോർട്ട് ആക്‌സസ് ട്രോജൻ)

മറ്റൊരു വ്യക്തിയുടെ കംപ്യൂട്ടർ, സ്മാർട്ട്‌ഫോൺ പ്രവർത്തനങ്ങൾ അവർ അറിയാതെ കൈവശപ്പെടുത്തുന്ന സ്വയം പെരുകാത്ത പ്രത്യേകതരം മാൽവെയർ ആണ് റാറ്റ് അഥവാ റിമോർട്ട് ആക്‌സസ് ട്രോജൻ (Remote Access Trojan). ഈ വൈറസ്സ് വളരെ വലുതായി ബാധികുന്നത് കംപ്യൂട്ടറിനേക്കാൾ സുരക്ഷിതത്വം കുറഞ്ഞ ആൻഡ്രോയ്ഡ് ഫോണുകളെയാണ്. ഈ മാൽവെയർ സ്മാർട്ട്‌ഫോണിലോ കമ്പ്യൂട്ടറിലോ കയറികൂടി ഈ ഉപകരണങ്ങൾ പൂർണ നിയന്ത്രണം ഹാക്കറുടെ അധീനതയിലാകുന്നു. ഹാക്കർക്ക് വെബ്‌ ക്യാമറ അല്ലെങ്കിൽ മൊബൈൽ ക്യാമറ ഉപയോഗിച്ച് ഉപഭോക്താക്കൾ അറിയാതെ ചിത്രങ്ങൾ വിഡിയോകൾ എടുക്കാനും സംസാരം റെക്കോർഡ്‌ ചെയ്യാനും കഴിയുന്നതാണ്. കൂടാതെ ഉപഭോക്താക്കളുടെ ഇമെയിൽ, സോഷ്യൽ മീഡിയ അക്കൗണ്ട്‌, ചിത്രങ്ങൾ ഫോൺ നമ്പറുകൾ തുടങ്ങി സ്മാർട്ട്‌ ഫോണിൽ ഉള്ള എല്ലാ വിവരങ്ങളും ഉപഭോക്താക്കൾ അറിയാതെ മറ്റൊരു സ്ഥലത്ത് ഇരുന്നുകൊണ്ട് നിരീക്ഷിക്കുവാനും അത് ദുരുപയോഗം ചെയ്യാനും സാധിക്കും.


</doc>
<doc id="436291" url="https://ml.wikipedia.org/wiki?curid=436291" title="ഇ. കെ. ത്യാഗരാജൻ">
ഇ. കെ. ത്യാഗരാജൻ

മലയാളതമിഴ് ചലച്ചിത്ര നിർമ്മാതാവ് എന്ന നിലക്ക് പ്രശസ്തനാണ് ഇ.കെ ത്യാഗരാജൻ. 
1958 മുതൽ തമിഴ് ചലച്ചിത്ര നിർമ്മാണ മേഖലയിൽ സജീവമായിരുന്നു. 1964ലാണ് കളഞ്ഞ് കിട്ടിയ തങ്കം എന്ന ചിത്രത്തോടെ യാണ് മലയാള ചലച്ചിത്ര രംഗത്തേക്ക് കടന്നത്. പ്രശസ്ത നിർമാതാവ് ജെ. ശശികുമാർ സംവിധാനം ചെയ്ത രഹസ്യം, ബോബനും മോളിയും എന്നീ ചിത്രങ്ങളിൽ പ്രൊഡക്ഷൻ കണ്ട്രോളർ ആയിരുന്നു.. മാധവിക്കുട്ടി, തിക്കുറിശ്ശിയുടെ 'അച്ഛന്റെ ഭാര്യ', മധുവിന്റെ 'സിന്ദൂരച്ചെപ്പ്' എന്നീ സിനിമകളുടെ പ്രൊഡക്ഷൻ എക്‌സിക്യൂട്ടീവായിരുന്നു.
ശ്രീമുരുകാലയ എന്ന പേരിൽ സ്വന്തമായി ചലച്ചിത്രകമ്പനി 1972ൽ തുടങ്ങി. 1973ൽ ശശികുമാർ സംവിധാനം ചെയ്ത 'തിരുവാഭരണം' ആയിരുന്നു ആദ്യ ചിത്രം. തുടർന്ന് പഞ്ചതന്ത്രം, പാലാഴിമഥനം, പഞ്ചാമൃതം, ലക്ഷ്മി, മുദ്രമോതിരം, വെള്ളായണി പരമു, ഇത്തിക്കര പക്കി, നാഗമഠത്തു തമ്പുരാട്ടി, മുളമൂട്ടിൽ അടിമ, ആ നേരം അല്പനേരം എന്നീ സിനിമകൾ നിർമിച്ചു.

ഭാര്യ: ഭാമവതി. മക്കൾ: ബാലമുരുകൻ, കല്യാൺകുമാർ, സുകന്യ.

2015 ജനുവരി 19 ന് അന്തരിച്ചു.


</doc>
<doc id="436294" url="https://ml.wikipedia.org/wiki?curid=436294" title="അരുവിമി നദി">
അരുവിമി നദി

കോംഗോയുടെ വടക്കും കിഴക്കും സ്ഥിതിചെയ്യുന്ന കോംഗോ നദിയുടെ പോഷക നദിയാണ് അരുവിമി നദി.

അരുവിമി നദി, കിബലെ നദിക്ക് വടക്കുഭാഗത്ത് സാവന്നാ പ്രദേശത്ത് സ്ഥിതിചെയ്യുന്ന ആൽബർട്ട് തടാകത്തിന് അടുത്തുള്ള "ഇതുരി" നദിയിൽ നിന്ന് ആരംഭിക്കുന്നു. . പിന്നീട് തെക്കുപടിഞ്ഞാറു ഭാഗത്ത് ബനിയ വഴി ഒഴുകി ശാരി നദിയിൽ ചേരുന്നു. ഇതുരി പിന്നീട് പടിഞ്ഞാറ് ഇതുരി വനത്തിലൂടെ തിരിഞ്ഞ്, അരുവിമി നദി ആയിത്തീരുകയും ബോമിലി പട്ടണത്തിലൂടെ ഒഴുകി നെപോക്കോ നദിയുമായി (അല്ലെങ്കിൽ നേപ്പോക്കി) ചേരുന്നു. 




</doc>
<doc id="436296" url="https://ml.wikipedia.org/wiki?curid=436296" title="റെഡ്‌വുഡ് സിറ്റി">
റെഡ്‌വുഡ് സിറ്റി

റെഡ്വുഡ് സിറ്റി, അമേരിക്കൻ ഐക്യനാടുകളിൽ വടക്കൻ കാലിഫോർണിയയുടെ ഉൾക്കടൽ മേഖലയിൽ സാൻ ഫ്രാൻസിസ്കോ ഉപദ്വീപിൽ സ്ഥിതിചെയ്യുന്നതും സാൻ ഫ്രാൻസിസ്കോയിൽ നിന്ന് 27 മൈൽ (43 കിലോമീറ്റർ) തെക്കും, സാൻ ജോസിന് 24 മൈൽ (39 കിലോമീറ്റർ) വടക്കുപടിഞ്ഞാറുമായി സ്ഥിതിചെയ്യുന്ന ഒരു നഗരമാണ്.


</doc>
<doc id="436307" url="https://ml.wikipedia.org/wiki?curid=436307" title="ബോബോലി ഗാർഡൻസ്">
ബോബോലി ഗാർഡൻസ്

ബോബോലി ഗാർഡൻസ് (ഇറ്റാലിയൻ: Giardino di Boboli) ഇറ്റലിയിലെ ഫ്ലോറൻസിൽ സ്ഥിതിചെയ്യുന്ന ഒരു ഉദ്യാനമാണ്. 16 -ാം നൂറ്റാണ്ടു മുതൽ 18-ാം നൂറ്റാണ്ട് വരെയുള്ള ചില റോമൻ പുരാവസ്തു ശില്പങ്ങളുടെ ശേഖരം ഇവിടെ കാണപ്പെടുന്നു.
ഫ്ലോറൻസിലെ ടസ്കാനിയിലെ മെഡിസി ഗ്രാൻഡ് ഡൂക്കുകളുടെ പ്രധാന സീറ്റിൽ പിറ്റി പാലസിന്റെ നേരെ പുറകിലാണ് ഈ പൂന്തോട്ടം സ്ഥിതിചെയ്യുന്നത്.


</doc>
<doc id="436315" url="https://ml.wikipedia.org/wiki?curid=436315" title="വില്ല മർലിയ">
വില്ല മർലിയ

വില്ല മർലിയ' അല്ലെങ്കിൽ വില്ല റീയൽ ദി മർലിയ നവോത്ഥാനകാലത്തിനു ശേഷം പണികഴിപ്പിച്ച കൊട്ടാരമോ അല്ലെങ്കിൽ ഒരു വില്ലയോ ആണ്. പ്രസിദ്ധിയാർജ്ജിച്ച തോട്ടങ്ങളും അടുത്തുള്ള വില്ലകളും നക്ഷത്രബംഗ്ലാവും ഇതിന്റെ എസ്റ്റേറ്റ് കോംപൗണ്ടിൽ ഉൾപ്പെടുന്നു. ഇറ്റലിയുടെ വടക്കൻ ടസ്കാനി പ്രദേശത്ത് ഫ്ലോറൻസിന് പടിഞ്ഞാറായി ലുക്ക പ്രവിശ്യയിലെ, കപ്പനോരിയിലാണ് ഈ വില്ല സ്ഥിതി ചെയ്യുന്നത്. 



</doc>
<doc id="436317" url="https://ml.wikipedia.org/wiki?curid=436317" title="കടുവായെ പിടിച്ച കിടുവ">
കടുവായെ പിടിച്ച കിടുവ

കടുവായെ പിടിച്ച കിടുവ എന്ന ചിത്രം 1977ൽ ജയമാരുതി ഫിലിംസ് ബാനറിൽ ടി.ഇ. വാസുദേവൻ നിർമിച്ച് എ.ബി. രാജ് സംവിധാനം ചെയ്തതാണ്. പ്രേം നസീർ, കെ.പി. ഉമ്മർ, ലക്ഷ്മി, സുകുമാരി, ജി.കെ. പിള്ള, പറവൂർ ഭരതൻ, ജയമാലിനി തുടങ്ങിയവർ ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചു. ശ്രീകുമാരൻ തമ്പി എഴുതി വി. ദക്ഷിണാമൂർത്തി ഈണമിട്ടതാണ് ഇതിലെ ഗാനങ്ങൾ 

ഗാനങ്ങൾ :ശ്രീകുമാരൻ തമ്പി <br>
ഈണം : വി. ദക്ഷിണാമൂർത്തി


</doc>
<doc id="436321" url="https://ml.wikipedia.org/wiki?curid=436321" title="ഡോൺ വിൻസെന്റ്">
ഡോൺ വിൻസെന്റ്

ഒരു ഇന്ത്യൻ മ്യൂസിക്ക് കമ്പോസറും സൌണ്ട് ഡിസൈനറുമാണ് ഡോൺ വിൻസെന്റ്പൂനെ ഫിലിം ഇൻസ്റ്റിറ്റ്യൂട്ടിൽ നിന്നും സൌണ്ട് എഞ്ചിനീയറിങ്ങിൽ ബിരുധം നേടിയിട്ടുണ്ട്. കൂടാതെ ലണ്ടണിലെ പ്രശസ്ത സംഗീത കോളേജ് ആയ ട്രിനിറ്റിയിൽ നിന്നും പിയാനിസ്റ്റിനുള്ള അംഗീകാരം നേടിയിട്ടുണ്ട്. കമ്മട്ടിപ്പാടം, അഡ്വെഞ്ചറസ് ഓഫ് ഓമനക്കുട്ടൻ, തരംഗം, ഈട, കിസ്മത്ത്, മണ്ട്രോ തുരുത്ത് എന്നീ ചിത്രങ്ങളാണ് പ്രവർത്തിച്ച പ്രധാന ചിത്രങ്ങൾ.

ഹ്രസ്വചിത്രങ്ങൾക്ക് സംഗീതം നൽകിക്കൊണ്ടാണ് ഡോൺ സംഗീത സംവിധാനത്തിലേക്ക് കടക്കുന്നത്. പൂനെയിലെ ബിരുധ പഠനത്തിന് ശേഷം പുരസ്കാര ജേതാവായ പ്രശസ്ത സൌണ്ട് എഞ്ചിനീയർ പ്രമോദ് തോമസിന്റെ സഹായിയായി പ്രവർത്തിച്ചു. 2016ൽ പുറത്തിറങ്ങിയ മണ്ട്രോ തുരുത്ത് എന്ന ചിത്രത്തിലൂടെയാണ് മുഖ്യധാര സിനിമയിൽ പ്രവർത്തനം ആരംഭിച്ചത്. അതിന് ശേഷം പ്രവർത്തിച്ചത് ദുൽക്കർ സൽമാനെ നായകനാക്കി രാജീവ് രവി സംവിധാനം ചെയ്ത "കമ്മട്ടിപ്പാടം" എന്ന ചിത്രത്തിലാണ്. ഈ ചിത്രം ഒരു പ്രധാന വഴിത്തിരിവായിരുന്നു. തിത്തി എന്ന കന്നട ചിത്രത്തിന്റെ സൌണ്ട് അഡ്വൈസർ കൂടിയായിരുന്നു ഡോൺ.


</doc>
<doc id="436340" url="https://ml.wikipedia.org/wiki?curid=436340" title="സാൻ അൻസെൽമോ">
സാൻ അൻസെൽമോ

സാൻ അൻസെൽമോ അമേരിക്കൻ ഐക്യനാടുകളിലെ കാലിഫോർണിയയിൽ മാരിൻ കൗണ്ടിയിലെ ഒരു സംയോജിത നഗരമാണ്. ഈ നഗരം സാൻ റഫായേൽ നഗരത്തിന് 1.5 മൈൽ (2.4 കിലോമീറ്റർ) പടിഞ്ഞാറായി സമുദ്രനിരപ്പിൽനിന്ന് ഏകദേശം 46 അടി (14 മീറ്റർ) ഉയരത്തിലാണ് സ്ഥിതിചെയ്യുന്നത്. സാൻ ഫ്രാൻസിസ്കോ നഗരത്തിന് 20 മൈൽ (32 കിലോമീറ്റർ) വടക്കായിട്ടാണ് സാൻ അൻസെൽമോയുടെ സ്ഥാനം. നഗരത്തിന്റെ അതിരുകളായി കിഴക്ക് സാൻ റഫായേൽ, പടിഞ്ഞാറ് ഫെയർഫാക്സ്, തെക്ക് റോസ് എന്നീ നഗരങ്ങളാണുള്ളത്. തെക്കുഭാഗത്തെ പ്രധാന കാഴ്ച്ച തമൽപായിസ് പർവ്വതമാണ്.


</doc>
<doc id="436343" url="https://ml.wikipedia.org/wiki?curid=436343" title="നിക്കി ദെ സെയിന്റ് ഫല്ലെ">
നിക്കി ദെ സെയിന്റ് ഫല്ലെ

നിക്കി ദെ സെയിന്റ് ഫല്ലെ (ജനനം: കാതറിൻ-മേരി ആഗ്നസ് ഫൽ ദെ സെയിന്റ് ഫല്ലെ, 29 ഒക്ടോബർ 1930 - മേയ് 21, 2002) ഒരു ഫ്രഞ്ച്-അമേരിക്കൻ ശില്പി, ചിത്രകാരി, സംവിധായിക എന്നീ നിലകളിൽ പ്രസിദ്ധയായിരുന്നു. സ്മാരക ശിൽപ്പങ്ങൾക്കു പേരുകേട്ട ഏതാനും സ്ത്രീ കലാകാരികളിൽ ഒരാളായിരുന്നു നിക്കി . കൂടാതെ അർപ്പണമനോഭാവത്തിലും അവർ മുമ്പിലായിരുന്നു.

അവർക്ക് ബാല്യവും വിദ്യാഭ്യാസവും ബുദ്ധിമുട്ടുള്ളതും ക്ലേശകരവുമായിരുന്നു. പതിറ്റാണ്ടുകൾക്ക് ശേഷം അതിനെക്കുറിച്ചവരെഴുതി. ആദ്യ വിവാഹത്തിനും രണ്ട് കുട്ടികൾക്കും ശേഷം, അവർ പരീക്ഷണാത്മകമായ രീതിയിൽ ശില്പങ്ങൾ സൃഷ്ടിക്കാൻ തുടങ്ങി. തോക്കുപയോഗിച്ച് വെടിവച്ച അക്രമാസക്തവുമായ സമ്മേളനങ്ങൾ, ദേഷ്യം എന്നിവയുടെ പേരിൽ അവർ ആദ്യമായി ലോകശ്രദ്ധ നേടി. ഇവ ഗൗരവമില്ലാത്ത, തോന്നിയതരത്തിലുളള വിചിത്രമായ, വർണ്ണാഭമായ, മൃഗങ്ങളുടെ, രാക്ഷസന്മാരുടെ, സ്ത്രീ രൂപങ്ങളുടെ വലിയ ശില്പങ്ങളായി പരിണമിച്ചു. അവരുടെ ഏറ്റവും സമഗ്രമായ ശില്പം ടാരോട്ട് ഗാർഡൻ ആയിരുന്നു. വലിയ ഒരു ശില്പ ഉദ്യാനം, വീടിന്റെ വലിപ്പത്തിലുള്ള സൃഷ്ടികൾ വരെയുള്ള നിരവധി ശില്പങ്ങൾ എന്നിവയും അവർ നിർമ്മിച്ചിരുന്നു. അവരുടെ സവിശേഷമായ ശൈലിയെ "ഔട്ട്‌സൈഡർ ആർട്ട്" എന്ന് വിളിക്കുന്നു. അവർക്ക് കലയിൽ ഔപചാരിക പരിശീലനം ഇല്ലായിരുന്നുവെങ്കിലും സമകാലികരായ മറ്റു പല കലാകാരന്മാരുമായും, എഴുത്തുകാർ, സംഗീതസംവിധായകർ എന്നിവരുമായും സ്വതന്ത്രമായി ബന്ധപ്പെട്ടിരുന്നു.





</doc>
<doc id="436347" url="https://ml.wikipedia.org/wiki?curid=436347" title="എറിക് മില്ലർ (സോക്കർ)">
എറിക് മില്ലർ (സോക്കർ)

എറിക് മില്ലർ (ജനനം ജനുവരി 15, 1993) ഒരു അമേരിക്കൻ പ്രൊഫഷണൽ ഫുട്ബാൾ കളിക്കാരനാണ്. മിന്നെസോട്ട യുണൈറ്റഡിന്റെ മേജർ ലീഗ് സോക്കറിൽ ഒരു ഡിഫൻഡറായി കളിക്കുന്നു.

മില്ലർ ഫ്ലോറിഡയിലെ ജാക്സൺവില്ലയിൽ ജനിച്ചു. മിന്നെസോട്ടയിൽ ബംഗു സുനാമി, മിന്നെസോട്ട തണ്ടർ അക്കാദമി എന്നിവിടങ്ങളിലായി ഫുട്ബോൾ കളിക്കാൻ തുടങ്ങി. 2011-ൽ മില്ലർ ഗട്ടോറേഡ് പ്ലെയർ ഒഫ് ദ ഇയർ അവാർഡും വുഡ്ബറി ഹൈസ്കൂളിൽ അവസാന വർഷത്തിൽ 15 അസിസ്റ്റുകൾ നേടുകയും, മിന്നെസോട്ട സംസ്ഥാനത്തിന് വേണ്ടി 16 ഗോൾ നേടിയതിന് മിസ്റ്റർ സോക്കർ അവാർഡ് ലഭിക്കുകയും ചെയ്തു.



</doc>
<doc id="436354" url="https://ml.wikipedia.org/wiki?curid=436354" title="സർഫാസി നിയമം">
സർഫാസി നിയമം

സെക്യൂരിറ്റൈസേഷൻ ആൻഡ് റീകൺസ്ട്രക്ഷൻ ഓഫ് ഫിനാൻഷ്യൽ അസ്സെറ്റ്സ് ആൻഡ് എൻഫോഴ്സ്മെന്റ് ഓഫ് സെക്യൂരിറ്റീസ് ഇന്ററസ്റ്റ് ആക്ട് എന്നതിന്റെ ചുരുക്കപ്പേരാണ് സർ‌ഫാസി (SARFAESI) Securitisation and Reconstruction of Financial Assets and Enforcement of Security Interest Act, 2002. വായ്പകളുടെ തിരിച്ചടവ് മുടങ്ങിയാൽ ധനകാര്യ സ്ഥാപനങ്ങൾക്ക് നേരിട്ട് ജപ്തി നടപടികൾ നടത്താനുള്ള അധികാരം കൊടുക്കുന്ന നിയമമാണിത്. 2002 ലാണ് ഇന്ത്യൻ പാർലമെന്റ് ഈ നിയമം പാസ്സാക്കിയത്.
ധനകാര്യ സ്ഥാപനങ്ങൾക്ക് കൂടുതൽ അധികാരം നൽകുന്ന നിയമമാണ് സർ‌ഫാസി . വായ്പയുടെ തിരിച്ചടവ് മുടങ്ങിയാൽ, പ്രസ്തുത അക്കൗണ്ട് നോൺ പെർഫോമിങ് അസറ്റ് ആയി പ്രഖ്യാപിക്കാൻ ബാങ്കിന് സാധിക്കുന്നു. വായ്പ തിരിച്ചടക്കുന്നതിൽ മൂന്നു ഗഡുക്കൾ തുടർച്ചയായി വീഴ്ചവരുത്തിയാൽ ഈടായി നൽകിയ വസ്​തു ബാങ്കിന് നേരിട്ടു പിടിച്ചെടുക്കാനും വിൽക്കാനും നിയമം അധികാരം നൽകുന്നു. ഈട് വസ്​തു പിടിച്ചെടുക്കാൻ കോടതി ഉത്തരവ് വേണ്ട. വായ്പാ വസ്​തുവിൽ നോട്ടീസ്​ പതിച്ച് ബാങ്കിന് ഏറ്റെടുക്കാം. കടമെടുത്തയാൾ 60 ദിവസത്തിനുള്ളിൽ പൂർണമായും തിരിച്ചടവ് നടത്തണമെന്ന് നോട്ടീസ് അയയ്ക്കാനും ബാങ്കിന് കഴിയും. നിശ്ചിത സമയപരിധിയിൽ കുടിശ്ശികസംഖ്യ പൂർണമായി തിരിച്ചടയ്ക്കാൻ സാധിച്ചില്ലെങ്കിൽ ബാങ്കിന് ജപ്തി നടപടികൾ സ്വീകരിക്കാം. കടമെടുത്തയാളിൽ നിന്ന് ജപ്തി മുഖാന്തരം സംഖ്യ ഈടാക്കാനായില്ലെങ്കിൽ, ജാമ്യക്കാരുടെ സ്ഥാവരജംഗമങ്ങൾ ജപ്തി ചെയ്യുന്നതിനും ബാങ്കിന് അധികാരമുണ്ടായിരിക്കും. ഒരു ലക്ഷത്തിൽ താഴെയുള്ള, വസ്​തുഈട് നൽകാത്ത വായ്പക്കു മാത്രമാണ് നിയമം ബാധകമല്ലാത്തത്. തിരിച്ചടക്കേണ്ട തുക എടുത്ത വായ്പയുടെ ഇരുപതു ശതമാനത്തിൽ താഴെയാണെങ്കിലും നിയമം ബാധകമാകില്ല. .
2016 ആഗസ്റ്റ് 2 ന് സർഫാസി നിയമത്തിൽ ഭേദഗതി വരുത്തി "Enforcement of Security Interest and Recovery of Debts Laws and Miscellaneous Provisions (Amendment) Bill, 2016", ലോകസഭ പാസാക്കി. രാജ്യസഭ 2016 ആഗസ്റ്റ് 10 ന് ഇത് അംഗീകരിച്ചു 
കൃത്യമായ നടപടിക്രമം പാലിച്ചുമാത്രമേ ഈ നിയമപ്രകാരം പണം തിരിച്ചുപിടിക്കാൻ പാടുള്ളൂ. ഇതിന് ആർബിഐ മാർഗ്ഗനിർദ്ദേശങ്ങൾ നൽകിയിട്ടുണ്ട്. താത്ക്കാലികമായ വീഴ്ചകൾ നോൺ പെർഫോമിങ് അസ്സറ്റായി പ്രഖ്യാപിക്കരുത്. സ്റ്റോക്ക് സ്റ്റേറ്റ്മെന്റ് നൽകുന്നത് വൈകൽ, സ്ഥാപനത്തിന്റെ ക്രയശേഷിയെ കവിഞ്ഞു നിൽക്കുന്ന വായ്പാബാക്കി തുടങ്ങിയവ, ഒരു വായ്പയെ നോൺ പെർഫോമിങ് അസറ്റായി പ്രഖ്യാപിക്കാൻ പര്യാപ്തമല്ല. ഒരു ആസ്തിയെ നോൺ പെർഫോമിങ് അസറ്റായി പ്രഖ്യാപിച്ചു കഴിഞ്ഞാലും ബാങ്കുകൾ ഉടൻ ജപ്തി നടത്തരുത്. വായ്പയെടുത്തയാൾ 90 ദിവസം തുടർച്ചയായി തിരിച്ചടവ് മുടക്കുകയും ഇത് വീണ്ടും 12 മാസത്തോളം പോകുകയും ചെയ്താൽ അയാളുടെ ഈടു നൽകിയ ആസ്തി നോൺ പെർഫോമിങ് അസറ്റായി മാറുന്നു. ഇതോടെ ബാങ്കിന് നിയനടപടികൾ നടത്താം. ഇതിന്, അടുത്ത അറുപത് ദിവസത്തിനകം വായ്പ തിരിച്ചടയ്ക്കണമെന്ന നോട്ടീസ് നൽകണം. അതായത്, ഒരു വായ്പ നോൺ പെർഫോമിങ് അസറ്റായി മാറുന്നതിനും അതിനു ശേഷമുള്ള മറ്റു നിയമനടപടികൾ നടക്കുന്നതിനുമെല്ലാം സമയക്രമം പാലിക്കണം. വായ്പയെടുത്തയാൾക്ക് 17 മാസത്തോളം ലഭിക്കുന്നു.

പലവിധ കാരണങ്ങളാൾ, സർഫാസി നിയമത്തെ ഒരു കരിനിയമമായി പൊതുജനം കരുതുന്നു. 
2004ൽ, സർഫാസി നിയമത്തിന്റെ ഭരണഘടനാപരമായ സാധുത കോടതിയിൽ ചോദ്യം ചെയ്യപ്പെട്ടിരുന്നു. മാർദിയ കെമിക്കൽസുമായി ഐസിഐസിഐ ബാങ്ക് നടത്തിയ കേസിൽ, ബാങ്കിന് അനുകൂലമായി കോടതി വിധിയുണ്ടായി. ലോണിന്റെ 75 ശതമാനം തിരിച്ചടയ്ക്കാതെ കിടക്കുന്നതിനാൽ ജപ്തിനടപടികളുമായി മുമ്പോട്ടു പോകാമെന്നും സർഫാസി നിയമത്തിൽ ഭരണഘടനാ വിരുദ്ധമായി യാതൊന്നുമില്ലെന്നും സുപ്രീം കോടതി വിധിച്ചു , .


</doc>
<doc id="436361" url="https://ml.wikipedia.org/wiki?curid=436361" title="ബാലിമേള റിസർവോയർ">
ബാലിമേള റിസർവോയർ

ഇന്ത്യയിലെ ഒരു നദിയായ ഗോദാവരി നദിയുടെ ഒരു പോഷകനദിയായ സിലെരു നദിയിൽ ഒഡീഷയിലെ മൽക്കൻഗിരി ജില്ലയിലാണ് ബാലിമേള റിസർവോയർ സ്ഥിതി ചെയ്യുന്നത്. ബാലിമേള റിസർവോയറിന്റെ മൊത്തം സ്റ്റോറേജ് കപ്പാസിറ്റി 3610 മില്യൻ ക്യുബിക് മീറ്റർ ആണ്.

ആന്ധ്രാപ്രദേശ് , ഒഡീഷ എന്നീ സംസ്ഥാനങ്ങൾ ബാലിമേള ഡാം സ്ഥാപിക്കുന്നതിനുള്ള കരാറുകളിൽ ഒപ്പുവെയ്ക്കുകയും ബാലിമേള അണക്കെട്ടിലെ സിലെരു നദീതീര ജലസംഭരണി തുല്യമായി പങ്കുവെക്കുകയും ചെയ്യുന്നു. ബലിമേളയിലെ വെള്ളം പോട്ടേരു ഉപനദി തടാകത്തിലേയ്ക്ക് മാറ്റിക്കൊണ്ട് ഒഡീഷ 360 മെഗാവാട്ടിന്റെ (6 × 60 മെഗാവാട്ട്) വൈദ്യുതനിലയം വികസിപ്പിച്ചെടുത്തു.




</doc>
<doc id="436389" url="https://ml.wikipedia.org/wiki?curid=436389" title="ഐറിറി നദി">
ഐറിറി നദി

ബ്രസീലിലെ പാര സംസ്ഥാനത്തിലെ, ക്സിൻഗു നദിയുടെ ഒരു വലിയ പോഷകനദിയാണ് ഐറിറി നദി. 1,300 കി.മീ (810 മൈൽ) നീളമുള്ള ഈ നദി ലോകത്തിലെ 116-ാമത്തെ ഏറ്റവും ദൈർഘ്യമേറിയ നദിയും (കൃഷ്ണ നദിക്കൊപ്പം), ആമസോൺ തടത്തിലെ നീളമുള്ള പതിനഞ്ചാമത്തെ നദിയുമാണ്. ഈ നദീ ഉറവിടങ്ങൾ പനാര ജനങ്ങളുടെ പരമ്പരാഗത ഭവനമാണ്.

2005-ൽ സെറ ഡോ കാച്ചിംബോയിൽ സ്ഥാപിച്ച കർശനമായി സംരംക്ഷിച്ചിരുന്ന സംരക്ഷണ യൂണിറ്റ് ആയ നാസെന്റസ് ഡാ സെറ ഡോ കാച്ചിംബോ ബയോളജിക്കൽ റിസർവിന്റെ 342,192 ഹെക്ടറിൽ (845,570 ഏക്കർ) നദി കാണപ്പെടുന്നു. സിങ്കു നദിയുടെ അത്യുന്നതഭാഗങ്ങളിൽ ഒന്നാണിത്. 3,373,133.89 ഹെക്ടർ (8,335,195.4 ഏക്കർ) ടെറ ഡോ മിയോ ഇക്കോളജിക്കൽ സ്റ്റേഷനിലൂടെ ഒഴുകുന്ന ഐറിറി നദി സിങ്കുവിൽ ചേരുന്നതിന് മുമ്പ് ഇത് 900 കിലോമീറ്റർ (560 മൈൽ) ദൂരം സഞ്ചരിക്കുന്നു. സീസണിനെ ആശ്രയിച്ച് നദിയുടെ ജലത്തിന്റെ അളവിൽ വലിയ വ്യത്യാസവും കാണപ്പെടുന്നു. വരണ്ട സീസണിൽ വെള്ളച്ചാട്ടങ്ങൾ, പാറകൾ, ജലപാതം എന്നിവ ഉൾപ്പെടുന്നു.

തപജോസ്-സിങ്കു ഈർപ്പ വനങ്ങളിലൂടെ ഐറിറി നദി ഒഴുകുന്നു. ഇവിടെയും സിങ്കുവിലും മാത്രം കാണപ്പെടുന്ന നിരവധി ജീവിവർഗ്ഗങ്ങളും, മത്സ്യങ്ങളും നദിയിൽ സമൃദ്ധമായി കാണപ്പെടുന്നു. ആമസോൺ മഴക്കാടുകളാൽ ചുറ്റപ്പെട്ട ഈ പ്രദേശം ഒറ്റപ്പെട്ടു നിൽക്കുന്നതു കാരണം വലിയ വിഭാഗങ്ങൾ പര്യവേക്ഷണം ചെയ്യപ്പെടാതെ തുടരുന്നു. ശക്തമായ പ്രവാഹമുള്ള വെള്ളച്ചാട്ടമുള്ള ഭാഗങ്ങളും കാണപ്പെടുന്നു.


</doc>
<doc id="436391" url="https://ml.wikipedia.org/wiki?curid=436391" title="ഗിൽറോയ്">
ഗിൽറോയ്

ഗിൽറോയ്, അമേരിക്കൻ ഐക്യനാടുകളിൽ വടക്കൻ കാലിഫോർണിയയിലെ സാന്താ ക്ലാര കൗണ്ടിയിൽ മോർഗൻ ഹില്ലിനു തെക്കും സാൻ ബെനിറ്റോ കൌണ്ടിയ്ക്കു വടക്കുമായി സ്ഥിതി ചെയ്യുന്ന ഒരു നഗരമാണ്. 2010 ലെ അമേരിക്കൻ ഐക്യനാടുകളിലെ സെൻസസ് രേഖകൾ പ്രകാരം ഈ നഗരത്തിലെ ജനസംഖ്യ 48,821 ആയിരുന്നു.

ഗിൽറോയ് നഗരം അതിന്റെ വെളുത്തുള്ളി വിളയ്ക്കും വാർഷിക ‘ഗിൽറോയ് ഗാർലിക്  ഫെസ്റ്റിവലിനും’ പേരുകേട്ടതാണ്. ഇക്കാലത്ത് വെളുത്തുള്ളി ഐസ്ക്രീം പോലെയുള്ള നാനാജാതി വെളുത്തുള്ളിയടങ്ങിയ ഭക്ഷണസാധനങ്ങളും പ്രദർശിപ്പിക്കപ്പെടുന്നു. അതിനാൽ നഗരം “ഗാർലിക് കാപ്പിറ്റൽ ഓഫ് ദ വേൾഡ്” എന്ന അപരനാമത്തിൽ അറിയപ്പെടുന്നു. ഗിൽറോയ് നഗരം ഗണ്യമായ തോതിൽ കൂണും ഉത്പാദിപ്പിക്കുന്നു. ഗിൽറോയ് നഗരം അതിന്റെ പടിഞ്ഞാറൻ മേഖലയിലെ ഭൂരിഭാഗ പ്രദേശങ്ങളിലേയും വൈൻ ഉത്പാദനത്തിന്റെ പേരിലും അറിയപ്പെടുന്നു. ഇതിൽ ഭൂരിഭാഗവും സാന്താ ക്രൂസ് മലനിരകളുടെ അടിവാരത്തിലുള്ള കുടുംബ വക തോട്ടങ്ങൾ ഉൾപ്പെട്ട പ്രദേശങ്ങളിലാണ് ഉത്പാദിപ്പിക്കുന്നത്.


</doc>
<doc id="436404" url="https://ml.wikipedia.org/wiki?curid=436404" title="ജോല്ജ'">
ജോല്ജ'

മധ്യ തെക്കൻ മെക്സിക്കോയിലെ ചിയാപ്പാസ് മലനിരകളിൽ സ്ഥിതി ചെയ്യുന്ന മുൻ കൊളംബിയൻ മായൻ സംസ്കാരത്തിന്റെ പുരാവസ്തുകേന്ദ്രമാണ് ജോല്ജ.' സ്പാനിഷ് ഭാഷയിൽ ക്യൂവ ദെ ജോൽജ (അല്ലെങ്കിൽ ജോൽജ) എന്നും അറിയപ്പെടുന്നു. മുൻ ക്ലാസിക് കാലഘട്ടത്തിലെ (ഏതാണ്ട് ക്രി.മു. 3 മുതൽ 7 വരെ നൂറ്റാണ്ടുകളിൽ) മായൻ ലിപിയിൽ ഉള്ള ചായം പൂശിയ ചുമർചിത്രങ്ങളും അനേകം ലിഖിതങ്ങളും അടങ്ങിയ ഒരു ഗുഹയാണ് ഈ പുരാവസ്തുകേന്ദ്രം.


</doc>
<doc id="436427" url="https://ml.wikipedia.org/wiki?curid=436427" title="ആൽവിൻ ജോർജ്">
ആൽവിൻ ജോർജ്

ഒരു ഇന്ത്യൻ ഫുട്ബോൾ കളിക്കാരനാണ് അൽവിൻ ജോർജ്. നിലവിൽ ഇന്ത്യൻ സൂപ്പർ ലീഗിൽ പൂനെ സിറ്റിക്ക് വേണ്ടി മിഡ്ഫീൽഡറായി കളിക്കുന്ന താരമാണ് അൽവിൻ.
2008 ൽ ടാറ്റ ഫുട്ബോൾ അക്കാദമിയിൽ ചേർന്നാണ് അൽവിൻ ഫുട്ബോൾ ജീവിതം ആരംഭിച്ചത്. ഈ കാലയളവിൽ ടാറ്റ അക്കാദമി ജൂനിയർ ദേശീയ ചാമ്പ്യൻഷിപ്പ് ഗോവയെ ടൂർണമെന്റിൽ 3-1 ന് പരാജയപ്പെടുത്തി നേടി. ടാറ്റയിൽ നാലു വർഷം ചെലവഴിച്ചശേഷം, 2012 ഫെബ്രുവരി 11ന് അൽവിൻ തന്റെ ആദ്യ പ്രൊഫഷണൽ കരിയർ ഐ-ലീഗിലെ പൈലൻ എറോസുമായി കരാർ ഒപ്പിട്ടു. അടുത്ത ദിവസം, ഐ-ലീഗിലെ ഡെംപോയ്ക്കെതിരായ അരങ്ങേറ്റ മത്സരത്തിൽ എറോസ് 2-0 ന് പരാജയപ്പെട്ടു. 2012-13 സീസണിൽ ഒഎൻജിസിക്കെതിരെ 2012 ഡിസംബർ 1 ന് അൽവിൻ തന്റെ ആദ്യ ഗോൾ സ്വന്തമാക്കി.
ഡാംപോയ്ക്കായി അൽവിൻ കരാർ ഒപ്പിട്ടുവെന്ന് 2013 ഒക്ടോബർ 26 ന് സ്ഥിരീകരിച്ചു. 2013 നവംബർ 1-ന് ഡാംപോയ്ക്കായി മോഹൻ ബഗാൻ അത്‌ലറ്റിക് ക്ലബ്ബ്നെതിരെ ആദ്യ മത്സരം കളിച്ചു.
2012 ജൂണിൽ ഇന്ത്യൻ U23 ടീമിൽ തിരഞ്ഞെടുക്കപ്പെട്ടു. ജൂൺ 23 ന് ലെബനൻ U23 ടീമിനെതിരായ മത്സരമായിരുന്നു അണ്ടർ 23 ടീമിലെ ആദ്യ മത്സരം.

സ്ഥിതിവിവരക്കണക്കുകൾ.


</doc>
<doc id="436429" url="https://ml.wikipedia.org/wiki?curid=436429" title="ലോസ് അലമിറ്റോസ്">
ലോസ് അലമിറ്റോസ്

ലോസ് അലമിറ്റോസ്, (സ്പാനിഷ് ഭാഷയിൽ, "ലിറ്റിൽ കോട്ടൺവുഡ്സ്") അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിലെ ഓറഞ്ച് കൗണ്ടിയിലെ ഒരു നഗരമാണ്. ഈ നഗരം1960 മാർച്ചിലാണ് സംയോജിപ്പിക്കപ്പെട്ടത്. 2010 ലെ സെൻസസ് പ്രകാരം ജനസംഖ്യ 11,449 ആയിരുന്നു. 2000 ലെ സെൻസസ് അനുസരിച്ച് 11,536 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസിൽ 11,449 ആയി കുറഞ്ഞിരുന്നു.


</doc>
<doc id="436432" url="https://ml.wikipedia.org/wiki?curid=436432" title="സാൻ ലിയാൻഡ്രോ">
സാൻ ലിയാൻഡ്രോ

സാൻ ലിയാൻഡ്രോ അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് അലമേഡ കൗണ്ടിയിൽ സ്ഥിതിചെയ്യുന്ന ഒരു വലിയ പ്രാന്തനഗരമാണ്. സാൻഫ്രാൻസിസ്കോ ഉൾക്കടലിന്റെ കിഴക്കൻ തീരത്തായി വടക്കു പടിഞ്ഞാറ് ഓക്ലാൻഡിനും തെക്കുകിഴക്ക് ഹെയ്വാർഡിനും മദ്ധ്യത്തിലായാണ് ഈ നഗരം നിലനിൽക്കുന്നത്.

ബിസി 3500 നും 2500 നും ഇടയ്ക്കുള്ള കാലഘട്ടത്തിൽ വന്നെത്തിയ ഒഹ്ലോൺ ജനതയുടെ പൂർവ്വികരാണ് പിന്നീട് സാൻ ലിയാൻഡ്രോ നഗരമായി വികസിച്ച ഈ പ്രദേശത്തെ ആദിമനിവാസികൾ. 


</doc>
<doc id="436433" url="https://ml.wikipedia.org/wiki?curid=436433" title="ഐസ് ഹൗസ് (കെട്ടിടം)">
ഐസ് ഹൗസ് (കെട്ടിടം)

ഐസ് ഹൗസുകൾ അല്ലെങ്കിൽ ഐസ്ഹൗസുകൾ വർഷത്തിലുടനീളം ഐസ് സൂക്ഷിക്കാൻ ഉപയോഗിക്കുന്ന കെട്ടിടങ്ങളാണ്. സാധാരണയായി റഫ്രിജറേറ്റർ കണ്ടുപിടിക്കുന്നതിനു മുമ്പ് ഇത് ഉപയോഗിച്ചിരുന്നു. മിക്കതും ഭൂഗർഭ അറകളായിരുന്നു. ഐസ്കട്ടകൾ സാധാരണയായി മനുഷ്യനിർമ്മിതവും, ശുദ്ധജല തടാകങ്ങളിലെ പ്രകൃതിദത്തവുമായ മഞ്ഞുകട്ടകളോട് സാമ്യമുള്ളതും ആയിരുന്നു. മിക്ക കെട്ടിടങ്ങളിലും പലതരം ഇൻസുലേഷനുകളുമുണ്ടായിരുന്നു.

മഞ്ഞുകാലത്ത് മഞ്ഞുകട്ടകൾ തടാകങ്ങളിലെ നദികളിൽ നിന്ന് വെട്ടിമാറ്റി ഐസ്ഹൗസിലേക്ക് മാറ്റുകയും ഇൻസുലേഷൻ പലപ്പോഴും വൈക്കോൽ അല്ലെങ്കിൽ മരപ്പൊടിയോ ആയിരുന്നു.




</doc>
<doc id="436440" url="https://ml.wikipedia.org/wiki?curid=436440" title="ഇബിലീസ് (ചലച്ചിത്രം)">
ഇബിലീസ് (ചലച്ചിത്രം)

ആസിഫ് അലി, മഡോണ സെബാസ്റ്റ്യൻ എന്നിവരെ കേന്ദ്രകഥാപാത്രങ്ങളാക്കി രോഹിത്‌ വി എസ് സംവിധാനം ചെയ്ത ചിത്രമാണ് ഇബിലീസ്. ഇച്ചായീസ് പ്രൊഡക്ഷൻസ് ആണ് ചിത്രം നിർമ്മിച്ചിരിക്കുന്നത്. 2018 ആഗസ്റ്റ് 3നാണ് ചിത്രം പുറത്തിറങ്ങിയത്.
1980 കാലഘട്ടമാണ് ചിത്രം പറയുന്നത്. ഒരു മാജിക്കൽ‌ ഫാന്റസി ജോണറിലാണ് ഇബിലീസ്‌ തയ്യാറാക്കിയിരിക്കുന്നത്.
രോഹിത്ത് വി എസ് - ആസിഫ് അലു കൂട്ടുകെട്ടിലെ രണ്ടാമത്തെ ചിത്രമാണ് ഇബിലീസ്. രോഹിത്തിന്റെ ആദ്യ സംവിധാനസംരംഭമായ അഡ്വെഞ്ചറസ് ഓഫ് ഓമനകുട്ടൻ എന്ന ചിത്രത്തിലും ആസിഫ് അലി തന്നെയായിരുന്നു നടൻ.



</doc>
<doc id="436442" url="https://ml.wikipedia.org/wiki?curid=436442" title="ആലിസൺ ലോഹ്മാൻ">
ആലിസൺ ലോഹ്മാൻ

ആലിസൺ മരിയൻ ലോഹ്മാൻ (ജനനം: സെപ്റ്റംബർ 18, 1979) ഒരു അമേരിക്കൻ നടിയാണ്. 2002ൽ പുറത്തിറങ്ങിയ വൈറ്റ് ഒലീൻഡർ എന്ന ചിത്രത്തിൽ ആസ്ട്രിഡ് എന്ന കഥാപാത്രത്തെ അവതരിപ്പിക്കുകയും മാച്ച്സ്റ്റിക് മെൻ (2003), വെയർ ദ ട്രൂത്ത് ലൈസ് (2005), ദ ബിഗ് വൈറ്റ് (2005), നൌസിക്ക ഓഫ് ദ വാലി ഓഫ് ദ വിൻഡ് (2005), ഫ്ലിക്ക (2006) തുടങ്ങിയ ചിത്രങ്ങളിൽ അഭിനിയിക്കുകയും ചെയ്തു. സാം റൈമിയുടെ ഡ്രാഗ് മീ ടു ഹെൽ (2009) എന്ന ചിത്രത്തിലെ ക്രിസ്റ്റീൻ ബ്രൗൺ എന്ന കഥാപാത്രമായിരുന്നു ഏറ്റവും ശ്രദ്ധേയമായത്. കൂടാതെ ബിഗ് ഫിഷ് (2003), ബെയൊവുൾഫ് (2007), ഗെയിമർ (2009) എന്നീ ചിത്രങ്ങളിൽ അപ്രധാന വേഷങ്ങളിലും അഭിനയിച്ചിരുന്നു. ടക്കർ, പസഡെന തുടങ്ങിയ ടെലിവിഷൻ ഷോകളിലും അവർ തന്റെ സാന്നിദ്ധ്യമറിയിച്ചിരുന്നു.

മിന്നെസോട്ടവാസിയായ വാസ്തുശിൽപി ഗാരി ലോഹ്മാന്റെയും ഒരു ബേക്കറി ഉടമയായിരുന്ന ഡയാനെയുടേയും (മുമ്പ്, ഡൺഹാം) മകളായി കാലിഫോർണിയയിലെ പാം സ്പ്രിംഗ്സിലാണ് ആലിസൺ ലോഹ്മാൻ ജനിച്ചതും വളർന്നതും. അവർക്ക് റോബർട്ട് എന്ന പേരിൽ ഒരു ഇളയ സഹോദരൻ (ജനനം 1982) കൂടിയുണ്ട്. മങ്ക്, ക്ളിന്റ് എന്നീ പേരുകളിൽ അവർക്കു രണ്ടു പൂച്ചകളുണ്ട്. തന്റെ ഒൻപതാമത്തെ വയസ്സിൽ അവർ പാം ഡിസേർട്ടിലെ മക്കാലം തിയേറ്ററിൽ ദ സൌണ്ട് ഓഫ് മ്യൂസിക്ക് എന്ന സംഗീതനൃത്ത നാടകത്തിൽ ഗ്രെറ്റിൽ എന്ന കഥാപാത്രത്തെ അവതരിപ്പിച്ചിരുന്നു. രണ്ടു വർഷങ്ങൾക്കു ശേഷം, ആനി എന്ന പ്രധാന കഥാപാത്രത്തെ അവതരിപ്പിച്ചതിന്റെ പേരിൽ "ഒരു സംഗീത നാടകത്തിലെ (മ്യൂസിക്കൽ) ഏറ്റവും ശ്രദ്ധേയയായ നടിക്കുള്ള" ഡസർട്ട് തീയേറ്റർ ലീഗിന്റെ അവാർഡ് ലഭിച്ചിരുന്നു. 17 വയസ്സായപ്പോൾ, ലോഹാൻ 12 വ്യത്യസ്ത നിർമ്മാണക്കമ്പനികളിലൂടെ രംഗത്ത് പ്രത്യക്ഷപ്പെടുകയും ഡസർട്ട് സിംഫണിയുടേയും ഫ്രാങ്ക് സിനാട്ര, ബോബ് ഹോപ്പ്, എന്നിവരുടേയും താൽപര്യപ്രകാരം ഒരു പിന്നണി ഗായികയായും ജോലി ചെയ്തിരുന്നു.

മുതിർന്നതിനു ശേഷം നാഷണൽ ഫൗണ്ടേഷൻ ഫോർ അഡ്വാൻസ്മെന്റ് ഇൻ ദി ആർട്ട്സിന്റെ പുരസ്കാരം ലഭിച്ചിക്കുകയും ടിഷ് സ്കൂൾ ഓഫ് ദ ആർട്ട്സിൽ ചേരുന്നതിനുള്ള അവസരം ലഭിച്ചിരുന്നെങ്കിലും ലോഹ്മാന് അതു നിരസിച്ചിരുന്നു.

1997-ൽ ഹൈസ്കൂൾ പഠനം പൂർത്തിയാക്കിയശേഷം അഭിനയജീവിതം സ്വപ്നം കണ്ട ലോഹ്മാൻ തന്റെ ലാവണം ലോസ് ഏഞ്ചൽസിലേക്ക് മാറ്റി.

പിന്നീടുള്ള ഏതാനും വർഷങ്ങളിൽ സയൻസ് ഫിക്ഷൻ അടിസ്ഥാനമാക്കിയുള്ള ബി-സിനിമകളായ (കുറഞ്ഞ ബജറ്റിലുള്ള വാണിജ്യ സിനിമ) ക്രേജ്! ദി സീ മോൺസ്റ്റർ, പ്ലാനറ്റ് പട്രോൾ തുടങ്ങിയവയിലും ഷെയറിംഗ് ദി സീക്രട്ട് പോലെയുള്ള ടെലിവിഷൻ നിർമ്മാണോദ്യമങ്ങളിലും ഡെലിവറിംഗ് മിലോ, ദ മില്യൺ ഡോളർ കിഡ് പോലെയുള്ള കുട്ടികളടെ സിനിമകളിലും വേഷമിട്ടിരുന്നു. വൈറ്റ് ബോയ് എന്ന ഡാർക്ക് അർബൻ നാടകത്തിലും ലോഹ്മാന് അഭിനയിച്ചിരുന്നു.

ജാനറ്റ് ഫിറ്റ്ച്ചിന്റ നോവലിനെ ആസ്പദമാക്കി പീറ്റർ കോസ്മിൻസ്കി സംവിധാനം ചെയ്ത വൈറ്റ് ഓലീൻഡർ എന്ന ചിത്രത്തിൽ മിഷേൽ പിഫീഫർ, റോബിൻ റൈറ്റ് പെൻ, റെനീ സെൽവെഗർ എന്നിവരോടൊപ്പം അഭിനയിച്ചിരുന്നു. ഈ ചിത്രം ബോക്സ് ഓഫീസിൽ പരാജയപ്പെട്ടുവെങ്കിലും (1,510 തിയേറ്ററുകളിൽ $ 5.6 മില്ല്യൺ മാത്രം നേടി), ചിത്രം ഉദാരമായ അവലോകനങ്ങൾ നേടുകയും, ലോഹ്മാന്റെ ഈ ചിത്രത്തിലെ പ്രകടനം നിരൂപകരുടെ മുക്തകണ്ഠമായ പ്രശംസ നേടിയതോടൊപ്പം മാധ്യമങ്ങൾ ലോഹ്മാന്റെ കഥാപാത്രത്തെ പ്രകീർത്തിക്കുകയും ചെയ്തു. തുടർന്നുള്ള വർഷം, റിഡ്ലീ സ്കോട്ട് സംവിധാനം ചെയ്ത മാച്ച്സ്റ്റിക് മെനിൽ നിക്കോളാസ് കേജ്, സാം റോക്ൿവെൽ എന്നിവരോടൊപ്പം അഭിനയിച്ചു. ഒരു ബോക്സ് ഓഫീസ് വിജയമായിരുന്നില്ലെങ്കിൽപ്പോലും ഇതിലെ കഥാപാത്രം ലോഹ്മാന് നിരൂപക പ്രശംസ നേടിക്കൊടുക്കുന്നതിനു കാരണമായി.


</doc>
<doc id="436443" url="https://ml.wikipedia.org/wiki?curid=436443" title="അഗസ്റ്റ, ലേഡി ഗ്രിഗറി">
അഗസ്റ്റ, ലേഡി ഗ്രിഗറി

ഇസബെല്ലാ അഗസ്റ്റ, ലേഡി ഗ്രിഗറി(née പെഴ്സി, മാർച്ച് 15, 1852 - മേയ് 22, 1932 ) ഒരു ഐറിഷ് നാടകകൃത്ത്, നാടോടി ഗായിക, നാടകസംവിധായിക എന്നീ രംഗങ്ങളിൽ പ്രശസ്തയായിരുന്നു. വില്യം ബട്ട്ലർ യീറ്റ്സ്, എഡ്വാർഡ് മാർട്ടിൻ എന്നിവരുമായി ചേർന്ന് ഐറിഷ് ലിറ്റററി തിയേറ്ററും അബ്ബി തിയേറ്ററുമായി അവർ സഹകരിച്ച് രണ്ട് കമ്പനികൾക്കുമുള്ള അനേകം ചെറുകഥകൾ എഴുതി. ഐറിഷ് മിത്തോളജിയിൽ നിന്ന് എടുത്ത പല കഥകളും ലേഡി ഗ്രിഗറി പുനരാവിഷ്ക്കരണം ചെയ്തു. ബ്രിട്ടീഷ് ഭരണവുമായി അടുത്ത ബന്ധം പുലർത്തുന്ന ഒരു ക്ലാസ്സിൽ ജനിച്ച അവർ അതിനെതിരെ തിരിഞ്ഞു. അവരുടെ ജീവിതകാലത്ത് അയർലണ്ടിൽ നടന്നിരുന്ന പല രാഷ്ട്രീയ പോരാട്ടങ്ങളുടെ പ്രതീകവും സാംസ്കാരിക ദേശീയതയിലേക്കുള്ള പരിവർത്തനത്തിന്റെ തെളിവുമായിരുന്നു അവരുടെ രചനകൾ. 

ഐറിഷ് സാഹിത്യ പുനഃപ്രവർത്തനത്തിനു പിന്നിലെ പ്രവർത്തനങ്ങളാണ് ലേഡി ഗ്രിഗറിയെ പ്രധാനമായും ഓർമ്മിക്കുന്നത്. കൗണ്ടി ഗാൽ‌വേയിലെ കൂൾ‌ പാർക്കിലുള്ള അവരുടെ വീട്, പുനഃപ്രവർത്തന പ്രമുഖരുടെ ഒരു പ്രധാന കൂടികാഴ്ചാ സ്ഥലമായിരുന്നു. ആബി ബോർഡിലെ അംഗമെന്ന നിലയിൽ അവരുടെ ആദ്യകാല പ്രവർത്തനങ്ങൾ ആ തിയേറ്ററിന്റെ വികസനത്തിനായുള്ള അവരുടെ സൃഷ്ടിപരമായ രചനകളേക്കാളും പ്രധാനമായിരുന്നു. "ഒരു ജ്ഞാനിയെപ്പോലെ ചിന്തിക്കുകയും, സാധാരണക്കാരെപ്പോലെ സ്വയം പ്രകടിപ്പിക്കുക." ഇതായിരുന്നു അരിസ്റ്റോട്ടിലിൽ നിന്ന് എടുത്ത ലേഡി ഗ്രിഗറിയുടെ മുദ്രാവാക്യം. 




</doc>
<doc id="436448" url="https://ml.wikipedia.org/wiki?curid=436448" title="ടാരോട്ട് ഗാർഡൻ">
ടാരോട്ട് ഗാർഡൻ

ടാരോട്ട് ഗാർഡൻ (ഇറ്റാലിയൻ: Il Giardino dei Tarocchi) 
ഫ്രഞ്ച് ആർട്ടിസ്റ്റായ നിക്കി ദെ സെയിന്റ് ഫല്ലെ (1930-2002) സൃഷ്ടിച്ച എസോടെറിക് ടാരോട്ട് അടിസ്ഥാനമാക്കിയുള്ള ഇറ്റലിയിലെ ടസ്കനിയിൽ ഗ്രോസെട്ടോ പ്രവിശ്യയിലെ, കപാൽബിയോ മുനിസിപ്പാലിറ്റിയിൽ സ്ഥിതിചെയ്യുന്ന ഒരു ശില്പോദ്യാനമാണ് ടാരോട്ട് ഗാർഡൻ. 1998 -ൽ പാർക്ക് പൊതുജനങ്ങൾക്ക് തുറന്നുകൊടുത്തു.




</doc>
<doc id="436453" url="https://ml.wikipedia.org/wiki?curid=436453" title="ബൊട്ടാണിക് ഗാർഡൻസ് (ബെൽഫാസ്റ്റ്)">
ബൊട്ടാണിക് ഗാർഡൻസ് (ബെൽഫാസ്റ്റ്)

വടക്കൻ അയർലണ്ടിലെ ബെൽഫാസ്റ്റിൽ സ്ഥിതിചെയ്യുന്ന ഒരു പൊതു ഉദ്യാനമാണ് ബൊട്ടാണിക് ഗാർഡൻ.28 ഏക്കർ (110,000 ചതുരശ്ര അടി) സൗത്ത് ബെൽഫാസ്റ്റിന് കീഴിലുള്ള ഈ തോട്ടം ഓഫീസ് ജീവനക്കാർക്കും വിദ്യാർത്ഥികൾക്കും ടൂറിസ്റ്റുകൾക്കും പ്രിയപ്പെട്ടതാണ്. ക്യൂൻസ് യൂണിവേഴ്സിറ്റിക്ക് സമീപം ക്വീൻസ് ക്വാർട്ടറിൽ സ്റ്റാൻമില്ലിസ് റോഡിൽ സ്ഥിതിചെയ്യുന്നു. പ്രധാന പ്രവേശന കവാടത്തിലാണ് ഉൽസ്റ്റർ മ്യൂസിയം സ്ഥിതി ചെയ്യുന്നത്. 

McCracken, E. 1971. "The Palm House and Botanic Garden, Belfast." Ulster Architectural Heritage Society.



</doc>
<doc id="436456" url="https://ml.wikipedia.org/wiki?curid=436456" title="മൂർബാങ്ക് ബൊട്ടാണിക് ഗാർഡൻസ്">
മൂർബാങ്ക് ബൊട്ടാണിക് ഗാർഡൻസ്

ഇംഗ്ലണ്ടിലെ ന്യൂകാസ്റ്റിൽ അപോൺ ടൈനിൽ ഒരു സർവകലാശാല ബൊട്ടാണിക്കൽ ഗാർഡൻ ആയിരുന്നു മൂർബാങ്ക് ബൊട്ടാണിക് ഗാർഡൻ'. ന്യൂകാസ്റ്റിൽ യൂണിവേഴ്സിറ്റിയിലെ പ്രധാന കാമ്പസ്സിൽ ക്ലേർമോണ്ട് റോഡിൽ ഒരു 3 ഹെക്ടർ സ്ഥലത്ത് വ്യാപകമായിരുന്ന ഈ ബൊട്ടാണിക്കൽ ഗാർഡൻ 1920 കളിൽ ആണ് വികസിപ്പിച്ചെടുത്തത്. മൂർബാങ്ക് ന്യൂകാസ്റ്റിലിന്റെ ഫ്രീമാനിൽ നിന്ന് പാട്ടത്തിനെടുത്തത് 2013- ൽ വരെ തുടർന്നു. അതിനുശേഷം പാട്ടങ്ങൾ പുതുക്കിയില്ല. അതിനാൽ പൂന്തോട്ടം അടച്ചിട്ടു.



</doc>
<doc id="436459" url="https://ml.wikipedia.org/wiki?curid=436459" title="ഒഡെസ ബൊട്ടാണിക്കൽ ഗാർഡൻ">
ഒഡെസ ബൊട്ടാണിക്കൽ ഗാർഡൻ

ഉക്രെയിൻ, ഒഡെസയിലെ ഒരു ബൊട്ടാണിക്കൽ ഗാർഡൻ ആണ് ഒഡെസ ബൊട്ടാണിക്കൽ ഗാർഡൻ."ഒഡെസ യൂണിവേഴ്സിറ്റിക്ക് കീഴിലാണത്. രണ്ട് പ്രദേശങ്ങൾ ഇതിൽ ഉൾക്കൊള്ളുന്നു: പഴയ പ്രദേശവും പുതിയ പ്രദേശവും.
ഒഡെസയിലെ ബൊട്ടാണിക്കൽ ഗാർഡൻ 1820-ൽ ഗവർണർ ജനറലായ അലക്സാണ്ടർ ഫെഡോറോവിച്ച് ലാങെറോൺ സ്ഥാപിച്ചു. അദ്ദേഹം ഷാർലെം ഡെസ്സെമെന്റം റോസ സംസ്കാരത്തിന്റെ വിദഗ്ദ്ധനായിരുന്നു. 1834-1848 കാലഘട്ടത്തിലാണ് അലക്സാണ്ടർ വോൺ നോർഡ്മാനിന്റെ നേതൃത്വത്തിൽ ഇത് വികസിപ്പിച്ചെടുത്തത്. കൂടാതെ ഒരു സെൻട്രൽ സ്കൂൾ ഓഫ് ഗാർഡനിങ്ങ് പട്ട് വളർത്തൽ വകുപ്പ് കൂടി സ്ഥാപിച്ചു.


</doc>
<doc id="436466" url="https://ml.wikipedia.org/wiki?curid=436466" title="ഇവനെന്റെ പ്രിയപുത്രൻ">
ഇവനെന്റെ പ്രിയപുത്രൻ

ഹരിഹരൻ സംവിധാനം ചെയ്ത് 1977ൽ പുറത്തുവന്ന മലയാള ചിത്രമാണ്ഇവനെന്റെ പ്രിയപുത്രൻ. എസ്.എൽ. പുരം സദാനന്ദൻ കഥ, തിരക്കഥ, സംഭാഷണം എന്നിവ തയ്യാറാക്കിയ ഈ ചിത്രത്തിൽ പ്രേം നസീർ, ഷീല, കെ.പി. ഉമ്മർ,എം.ജി. സോമൻ ,ജയൻ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു. മങ്കൊമ്പ് രചിച്ച വരികൾക്ക് കെ.ജെ. ജോയ് ഈണം പകർന്നു.

ഗാനങ്ങൾ :മങ്കൊമ്പ് <br>
ഈണം : കെ.ജെ. ജോയ്


</doc>
<doc id="436468" url="https://ml.wikipedia.org/wiki?curid=436468" title="ഡെനാലി">
ഡെനാലി

ഡെനാലി (പഴയ ഔദ്യോഗിക നാമമായ മൗണ്ട് മക്കിൻലി എന്നും അറിയപ്പെടുന്നു) വടക്കേ അമേരിക്കയിലെ ഏറ്റവും ഉയരം കൂടിയ പർവതമാണ്. സമുദ്രനിരപ്പിൽ നിന്ന് ഏകദേശം 20,310 അടി (6,190 മീറ്റർ) ഉയരത്തിലാണ് ഈ പർവ്വതം സ്ഥിതിചെയ്യുന്നത്. മൌണ്ട് എവറസ്റ്റ്, അകൊൻകാഗ്വ എന്നിവ കഴിഞ്ഞാൽ ഭൂമിയിലെ ഏറ്റവും ഉയരം കൂടിയ മൂന്നാമത്തെ പർവ്വതമാണിത്. യുഎസ് സംസ്ഥാനമായ അലാസ്കയുടെ പരിധിക്കുള്ളിലായി അലാസ്കാ റേഞ്ചിൽ‌ സ്ഥിതിചെയ്യുന്ന ഇത് ഡെനാലി ദേശീയോദ്യാനത്തിന്റേയും സംരക്ഷിത പ്രദേശത്തിന്റേയും  കേന്ദ്രഭാഗമാണ്.

പർവതനിരയ്ക്കു ചുറ്റുപാടുമായുള്ള പ്രദേശത്തു വസിക്കുന്ന കൊയൂക്കോൺ ജനത നൂറ്റാണ്ടുകളായി ഈ കൊടുമുടിയെ "ഡെനാലി" എന്ന് വിളിക്കാറുണ്ടായിരുന്നു.

1896 ൽ അന്നത്തെ പ്രസിഡന്റ്റ് സ്ഥാനാർത്ഥി വില്യം മക്കിൻലിയുടെ പിന്തുണയോടെ സ്വർണ്ണം തിരഞ്ഞുവന്ന  ഒരു ഖനിജാന്വേഷകൻ ഈ പർവ്വതത്തെ "മൌണ്ട് മക്കിൻലി" എന്നു പേരിട്ടുവിളിച്ചു. 1917 മുതൽ 2015 വരെയുള്ള കാലഘട്ടത്തിൽ അമേരിക്കയുടെ ഫെഡറൽ ഗവൺമെൻറ് അംഗീകരിച്ച ഔദ്യോഗിക നാമമായിരുന്നു അത്. 2015 ആഗസ്റ്റ് മാസത്തിൽ‌ അമേരിക്കൻ ഐക്യനാടുകളിലെ ഡിപ്പാർട്ട്മെന്റ് ഓഫ് ദി ഇന്റീരിയർ പർവ്വതത്തിന്റെ ഔദ്യോഗിക നാമം ഡെനാലി എന്നു മാറ്റിയതായി പ്രഖ്യാപിച്ചു. 

1903-ൽ ജെയിംസ് വിക്കർഷാം എന്നയാൾ ഡെനാലി കീഴടക്കുവാനുള്ള ആദ്യ ഉദ്യമം നടത്തിയെങ്കിലും ഇത് വിജയിച്ചില്ല. 1906 ൽ ഫ്രെഡറിക്ക് കുക്ക് എന്നയാൾ കൊടുമുടി ആദ്യമായി കീഴടക്കിയെന്ന് അവകാശപ്പെട്ടുവെങ്കിലും പിന്നീട് ഇത് തെറ്റാണെന്ന് തെളിഞ്ഞു. 1913 ജൂൺ ഏഴിന്, ഹഡ്സൺ സ്റ്റോക്, ഹാരി കാർസ്റ്റെൻസ്, വാൾട്ടർ ഹാർപ്പർ, റോബർട്ട് ടാറ്റം എന്നിവരടങ്ങിയ സംഘം ദക്ഷിണ ശിഖരത്തിലൂടെ കയറിയതാണ് ആദ്യത്തെ തെളിയിക്കപ്പെട്ട സംരംഭം. 1951 ൽ, ബ്രാഡ്ഫോർഡ് വാഷ്ബേൺ വെസ്റ്റ് ബട്രസ് റൂട്ട് കണ്ടെത്തുകയും ഇത് ഏറ്റവും സുരക്ഷിതവും എളുപ്പമുള്ളതുമായ മാർഗ്ഗമായി പരിഗണിക്കപ്പെടുകയും നിലവിൽ ഏറ്റവും പ്രചാരമുള്ള  മാർഗ്ഗമായി കണക്കാക്കപ്പെടുകയും ചെയ്യുന്നു. 2015 സെപ്റ്റംബർ രണ്ടിന് യു.എസ്. ജിയോളജിക്കൽ സർവ്വേ, ഫോട്ടോഗ്രാമെട്രി ഉപയോഗിച്ച് 1952 ൽ അളന്ന 20,320 അടി (6,194 മീ.) എന്നതു തെറ്റാണെന്നു സമർത്ഥിക്കുകയും പർവ്വതത്തിന്റെ യഥാർത്ഥ ഉയരം 20,310 അടി (6,190 മീറ്റർ) ഉയരമാണെന്ന് പ്രഖ്യാപിക്കുകയും ചെയ്തു.


</doc>
<doc id="436469" url="https://ml.wikipedia.org/wiki?curid=436469" title="ചതുർവ്വേദം (ചലച്ചിത്രം)">
ചതുർവ്വേദം (ചലച്ചിത്രം)

ഗാനങ്ങൾ :ശ്രീകുമാരൻ തമ്പി<br>ഈണം : ജി. ദേവരാജൻ


</doc>
<doc id="436470" url="https://ml.wikipedia.org/wiki?curid=436470" title="യഷ് ബൊട്ടാണിക്കൽ ഗാർഡൻ">
യഷ് ബൊട്ടാണിക്കൽ ഗാർഡൻ

യഷ് ബൊട്ടാണിക്കൽ ഗാർഡൻ ഇതിന്റെ സ്ഥാപകൻ അനസ്തസി ഫാതുവിന്റെ പേരിനുശേഷം ഇപ്പോൾ ഈ പേർ നല്കിയിരിക്കുന്നു. റൊമാനിയയിൽ കോപൗ അയൽപ്രദേശമായ യഷ് -യിലെ ഒരു ബൊട്ടാണിക്കൽ ഗാർഡൻ ആണിത്. 1856 -ൽ സ്ഥാപിതമായ ഇത് അലക്സാണ്ട്രൂ ലോൻ കസാ യൂണിവേഴ്സിറ്റി ആണ് പരിപാലിക്കുന്നത്. റൊമാനിയയിലെ പുരാതനവും വലിപ്പമുള്ളതുമായ ബൊട്ടാണിക്കൽ ഗാർഡൻ ആണിത്.



</doc>
<doc id="436494" url="https://ml.wikipedia.org/wiki?curid=436494" title="പട്ടാളത്ത് പള്ളി, കൊല്ലം">
പട്ടാളത്ത് പള്ളി, കൊല്ലം

കൊല്ലം ജില്ലയിൽ സ്ഥിതിചെയ്യുന്ന ഒരു മുസ്ലീം പള്ളിയാണ് പട്ടാളത്ത് പള്ളി അഥവാ പട്ടാളത്ത് പള്ളി മുസ്ലീം ജമാഅത്ത് (Pattalathu Pally Muslim Jama Ath). കൊല്ലം റെയിൽവേ സ്റ്റേഷനും പബ്ലിക് ലൈബ്രറിക്കും സമീപമാണ് പള്ളി സ്ഥിതിചെയ്യുന്നത്. 1898-ൽ കൊല്ലത്തു നിലയുറപ്പിച്ച ബ്രിട്ടീഷ് സൈന്യത്തിലെ ഹനഫി മുസ്ലീം സൈനികരെ കബറടക്കുന്നതിനു വേണ്ടിയാണ് പള്ളി പണികഴിപ്പിച്ചത്. വെള്ളിയാഴ്ചകളിൽ ജുമുഅ നിസ്കാരത്തിനായി ധാരാളം വിശ്വാസികൾ ഇവിടെയെത്താറുണ്ട്.

മീറ്റർ സഞ്ചരിച്ചാൽ വൈ.എം.സി.എ. റോഡിലെത്താം. അവിടെ നിന്ന് ഇടത്തേക്കു തിരിഞ്ഞാൽ പട്ടാളത്ത് പള്ളിയിൽ എത്തിച്ചേരാം. 



</doc>
<doc id="436498" url="https://ml.wikipedia.org/wiki?curid=436498" title="ബ്രിബ്രി ഭാഷ">
ബ്രിബ്രി ഭാഷ

കോസ്റ്റാ റിക്കയിലെ ബ്രിബ്രി ജനങ്ങൾ സംസാരിക്കുന്ന ടോണൽ SOV ഭാഷയാണ് ബ്രിബ്രി ഭാഷ. ചിബ്ചാൻ ഭാഷാ കുടുംബത്തിലെ അംഗമാണ്. ഇന്ന് ഈ ഭാഷ സംസാരിക്കുന്ന11,000 പേർ അവശേഷിക്കുന്നു. 
ബ്രിബ്രി സഹോദരി ഭാഷയായ കബേകറിനെപ്പോലെ സ്വരപ്പൊരുത്തമുള്ളതാണ്.

കോസ്റ്റാറിക്ക സർവകലാശാലയിലെ ഭാഷാശാസ്ത്ര വിഭാഗം മുമ്പത്തെ നിരവധി ശ്രമങ്ങളെ അടിസ്ഥാനമാക്കി ഗുണനിലവാരമുള്ള ഒരു അക്ഷരമാല സംവിധാനം ആവിഷ്കരിച്ചു.
അനുനാസിക അർദ്ധസ്വരങ്ങൾ ഒരു ടിൽഡ് സൂചിപ്പിക്കുന്നു: (മുമ്പ് ചുവടെയുള്ള ഒരു മാക്രോൺ ഉപയോഗിച്ച് സൂചിപ്പിച്ചിരിക്കുന്നു: a̱, e̱, i̱, o̱, u̱) അനുനാസിക വ്യഞ്ജനാക്ഷരത്തിനുശേഷം ഒഴികെ (സ്വരാക്ഷരത്തിന്റെ അനുനാസികം ഇതിനകം സൂചിപ്പിക്കുന്നു). ഉയർന്ന ടോണിനുള്ള ഗ്രേവ് ആക്സന്റും താഴ്ന്ന ടോണിനുള്ള അക്യൂട്ട് ആക്സന്റും ഉപയോഗിച്ച് ടോണുകൾ സൂചിപ്പിക്കുന്നു; ഇവ അനുനാസിക അർദ്ധസ്വരങ്ങളിലും സ്ഥാപിക്കാം.




</doc>
<doc id="436501" url="https://ml.wikipedia.org/wiki?curid=436501" title="രോഹിത് വി എസ്">
രോഹിത് വി എസ്

ഒരു മലയാള ചലച്ചിത്ര സംവിധായകനും തിരക്കഥാകൃത്തുമാണ് രോഹിത് വി എസ്. (ജനനം: 19 ജനുവരി 1991). 2017ൽ പുറത്തിറങ്ങിയ "അഡ്വഞ്ചേഴ്സ് ഓഫ് ഓമനക്കുട്ടൻ" എന്ന സിനിമയിലൂടെ സംവിധായകനായി തുടങ്ങി. ആസിഫ് അലി, മഡോണ സെബാസ്റ്റ്യൻ എന്നിവരെ കേന്ദ്രകഥാപാത്രങ്ങളാക്കി ഒരുക്കി 2018-ൽ പുറത്തിറങ്ങിയ ഇബിലീസ് ആണ് രണ്ടാമത്തെ ചിത്രം


</doc>
<doc id="436505" url="https://ml.wikipedia.org/wiki?curid=436505" title="ചിത്രകൂട് വെള്ളച്ചാട്ടം">
ചിത്രകൂട് വെള്ളച്ചാട്ടം

ഛത്തീസ്ഗഢിലെ ബസ്തർ ജില്ലയിൽ ജഗ്ദൽപൂറിന് പടിഞ്ഞാറ് 38 കിലോമീറ്റർ അകലെ സ്ഥിതി ചെയ്യുന്ന ഇന്ദ്രാവതി നദിയിലെ ഒരു പ്രകൃതിദത്ത വെള്ളച്ചാട്ടമാണ് ചിത്രകൂട് വെള്ളച്ചാട്ടം. വെള്ളച്ചാട്ടത്തിന്റെ ഉയരം 29 മീറ്റർ (95 അടി) ആണ്.ഇന്ത്യയിലെ ഏറ്റവും വലിയ വിസ്താരമേറിയ വെള്ളച്ചാട്ടം ആണിത്. മൺസൂൺ കാലത്ത് ഇതിന്റെ വീതിയും വിസ്താരവും കണക്കിലെടുത്ത് ഇതിനെ ഇന്ത്യയിലെ നയാഗ്ര വെള്ളച്ചാട്ടം എന്നും വിളിക്കാറുണ്ട്.





</doc>
<doc id="436510" url="https://ml.wikipedia.org/wiki?curid=436510" title="ശ്രീ കണ്ഠീരവ സ്റ്റേഡിയം">
ശ്രീ കണ്ഠീരവ സ്റ്റേഡിയം

ബംഗളൂരുവിലെ വിവിധോദ്ദേശകരമായ ഒരു സ്റ്റേഡിയമാണ് ശ്രീ കണ്ഠീർവ സ്റ്റേഡിയം. ഫുട്ബോൾ മത്സരങ്ങൾക്ക് മിക്കപ്പോഴും ഈ സ്റ്റേഡിയം ഉപയോഗിക്കുന്നു. ഒരു വോളിബോൾ കോർട്ട് , ട്രാക്ക് എന്നിവയും ഇവിടെ ഉണ്ട്. 2017-18-ന്റെ ഹീറോ ഇന്ത്യൻ സൂപ്പർ ലീഗ് (ഐഎസ്എൽ) കലാശക്കളി ഇവിടെവെച്ചാണ് നടന്നത്.
2017 ൽ നടന്ന അന്താരാഷ്ട്ര യോഗ ദിനാചരണത്തിനു സർക്കാരിന്റെ നേതൃത്വത്തിൽ ബെംഗളൂരു ശ്രീകണ്ഠീരവ സ്റ്റേഡിയത്തിൽ ഗാന്ധിയൻ അണ്ണാ ഹസാരെയ്ക്കൊപ്പം ലോകത്തെ ഏറ്റവും പ്രായമുള്ള യോഗാ ഗുരു ന്യൂയോർക്കിൽ നിന്നുള്ള താവോ പോർച്ചോൺ ലിഞ്ചും (വയസ്: 98), ഇന്ത്യയിലെ മുതിർന്ന യോഗാ ഗുരു അമ്മ നനമ്മാളും (വയസ്: 97) നേതൃത്വം നൽകി.

ഇന്ത്യൻ സൂപ്പർ ലീഗിൽ കളിക്കുന്ന ഫുട്ബോൾ ടീമായ ബംഗളൂരു എഫ്.സിയുടെ ഹോം ഗ്രൗണ്ട് സ്റ്റേഡിയമാണ് ഇത്.


</doc>
<doc id="436513" url="https://ml.wikipedia.org/wiki?curid=436513" title="രാം (സംവിധായകൻ)">
രാം (സംവിധായകൻ)

ഒരു തമിഴ് ചലച്ചിത്രസംവിധായകനാണ് രാം. ഹിന്ദി സംവിധായകരായ രാജ്കുമാർ സന്തോഷി, ബാലു മഹേന്ദ്ര എന്നിവരുടെ കീഴിൽ പ്രവർത്തിച്ച് കൊണ്ടാണ് സിനിമ ജീവിതം തുടങ്ങിയത്. 2007-ൽ "കട്ട്രദു തമിഴ്" എന്ന ചിത്രത്തിലൂടെ സംവിധായകനായി. പിന്നീട് സംവിധാനം ചെയ്ത "തങ്ക മീങ്കൾ" 3 ദേശീയപുരസ്കാരങ്ങൾ ഉൾപ്പെടെ നിരവധി പുരസ്കാരങ്ങൾ നേടുകയുണ്ടായി. ആണ്ട്രിയ ജെർമിയായെ നായികയാക്കി സംവിധാനം ചെയ്ത "താരാമണി"യാണ് രാമിന്റെ മൂന്നാമത്തെ ചിത്രം. മമ്മൂട്ടിയെ നായകനാക്കി സംവിധാനം ചെയ്ത പേരൻപ് റോട്ടർഡാം അന്താരാഷ്ട്ര ചലച്ചിത്ര മേളയിൽ പ്രദർശിപ്പിക്കുകയുണ്ടായി. ഒരുപാട് ലോകശ്രദ്ധ നേടിയ ഒരു ചിത്രം കൂടിയാണ് പേരൻപ്.


</doc>
<doc id="436515" url="https://ml.wikipedia.org/wiki?curid=436515" title="കലാണ്ടുല വെള്ളച്ചാട്ടം">
കലാണ്ടുല വെള്ളച്ചാട്ടം

കലാണ്ടുല വെള്ളച്ചാട്ടം (മുമ്പ്, ഡുക്വെ ബ്രഗാൻക ഫാൾസ്) അങ്കോളയിലെ മലാൻജെ പ്രവിശ്യയിലെ കലാണ്ടുല മുനിസിപ്പാലിറ്റിയിലുള്ള വെള്ളച്ചാട്ടങ്ങളാണ്. ലുക്കാല നദിയിലെ ഈ വെള്ളച്ചാട്ടങ്ങൾക്ക് ഏകദേശം 105 മീറ്റർ (344 അടി) ഉയരവും 400 മീറ്റർ (1,300 അടി) വിസ്താരവുമുണ്ട്. വ്യാപ്തിയിൽ ആഫ്രിക്കയിലെ വലിയ വെള്ളച്ചാട്ടങ്ങളിൽ ഒന്നാണിത്. ലുവാണ്ടയിൽ നിന്ന് ഇവിടേയ്ക്കുള്ള ദൂരം 360 കിലോമീറ്ററാണ്. 

</doc>
<doc id="436520" url="https://ml.wikipedia.org/wiki?curid=436520" title="മണലാർ വെള്ളച്ചാട്ടം">
മണലാർ വെള്ളച്ചാട്ടം

കൊല്ലം ജില്ലയിലെ അച്ചൻകോവിൽ പ്രദേശത്തു സ്ഥിതിചെയ്യുന്ന ഒരു വെള്ളച്ചാട്ടമാണ് മണലാർ വെള്ളച്ചാട്ടം. ജില്ലയുടെ കിഴക്കുഭാഗത്ത് കോന്നി വനങ്ങൾക്കു സമീപം അച്ചൻകോവിലാറിലാണ് വെള്ളച്ചാട്ടം സ്ഥിതിചെയ്യുന്നത്. കൊല്ലം നഗരത്തിൽ നിന്ന് ഏതാണ്ട് 112 കിലോമീറ്റർ അകലെയാണ് ഈ പ്രദേശം. മണലാർ വെള്ളച്ചാട്ടത്തിനു സമീപത്തായി കുംഭാവുരുട്ടി വെള്ളച്ചാട്ടവും സ്ഥിതിചെയ്യുന്നുണ്ട്.

അച്ചൻകോവിലിൽ നിന്ന് 12 കിലോമീറ്റർ അകലെ മണലാർ വനത്തിൽ വനം വകുപ്പ് ഒരുക്കിയിരിക്കുന്ന പ്രകൃതി സമ്പർക്ക കേന്ദ്രമാണ് മണലാർക്കാട്. ഇതിനു സമീപമാണ് മണലാർ വെള്ളച്ചാട്ടം സ്ഥിതിചെയ്യുന്നത്. മണലാറിൽ നിന്ന് വനപാതയിലൂടെ നാലു കിലോമീറ്റർ സഞ്ചരിച്ചാൽ കുംഭാവുരുട്ടി വെള്ളച്ചാട്ടത്തിനു സമീപം എത്തിച്ചേരാം.





</doc>
<doc id="436523" url="https://ml.wikipedia.org/wiki?curid=436523" title="ഓത്തുപള്ളി">
ഓത്തുപള്ളി

കേരളത്തിലെ പ്രത്യേകിച്ച് മലബാറിലെ മുസ്ലിങ്ങൾക്കിടയിൽ മതപഠനത്തോടൊപ്പം ഭൗതിക വിദ്യാഭ്യാസവും നൽകി വന്നിരുന്ന സമ്പ്രദായമായിരുന്നു നിലനിന്നിരുന്നത്. മതപഠനശാലകളായ മദ്രസകളിൽ വെച്ചായിരുന്നു പഠനം നടത്തിയിരുന്നത്. മതപഠനത്തിന് തന്നെയായിരുന്നു പ്രാധാന്യം നൽകിയിരുന്നത്. അതോടൊപ്പം കണക്ക്, മലയാളം, എന്നിവയും നൽകിയിരുന്നു. മലബാറിലെ ഭൂരിപക്ഷ സ്കൂളുകളും ഇത്തരം ഓത്തുപള്ളികൾ സ്കൂളുകളായി അംഗീകരിച്ച് സർക്കാർ ഗ്രാന്റ് നൽകിയതാണ്. പിന്നീട് പല പ്രൈമറി സ്കൂളുകളും സ്വമേധയാ സർക്കാറിന് വിട്ടു കൊടുത്ത് ഗവൺമെന്റ് സ്കൂളുകളായി. ഇപ്പോൾ ഹയർസെകൻഡറി വരെ ഉയർത്തിയ പല സ്കൂളുകളുടെയും ചരിത്രം പരിശോധിച്ചാൽ അവയുടെ ഉത്ഭവം ഓത്തുപള്ളികളായി പ്രദേശത്തെ പണ്ഡിതൻമാരായ അക്കാലത്ത് മൊല്ലമാർ എന്ന് അറിയപ്പെട്ടിരുന്നവർ സ്ഥാപിച്ചതാണെന്ന് കാണാനാകും.

മൊല്ലമാർ എന്ന പേരിൽ അറിയപ്പെട്ടിരുന്ന പണ്ഡിതൻമാരായിരുന്നു ഓത്തുപള്ളികളിൽ അധ്യാപനം നടത്തിയിരുന്നത്.

മതപഠനത്തോടൊപ്പം ചെറിയ തോതിലുള്ള ഭൗതിക വിദ്യാഭ്യാസം നൽകാൻ മൊല്ലമാർ ശ്രമിച്ചിരുന്നു. അറബിമലയാളത്തിലായിരുന്നു പഠിപ്പിച്ചിരുന്നത്.

നാട്ടുകാരിൽ നിന്നും പിരിവെടുത്ത്
കേരളത്തിലെ മുസ്ലിം ഭൂരിപക്ഷ പ്രദേശങ്ങളിലെ പല ഓത്തുപള്ളികളുമാണ് പ്രൈമറി സ്കൂളുകളായും പിന്നീട് ഹയർസെകൻഡറി സ്കൂളുകളായും ഉയർത്തപ്പെട്ടത്.
ഓത്തുപള്ളിയിലന്ന് നമ്മള്
പോയിരുന്ന കാലം ...


</doc>
<doc id="436526" url="https://ml.wikipedia.org/wiki?curid=436526" title="അക്ഷയ് വെങ്കടേഷ്">
അക്ഷയ് വെങ്കടേഷ്

ഇന്ത്യൻ വംശജനായ ആസ്ട്രേലിയൻ ഗണിതശാസ്ത്രജ്ഞനാണ്അക്ഷയ് വെങ്കടേഷ് (ജനനം 21 നവംബർ 1981). ഗണിതശാസ്ത്രത്തിലെ നൊബേൽ പുരസ്‌ക്കാരം എന്നറിയപ്പെടുന്ന ഫീൽഡ്‌സ് മെഡൽ നേടിയ ഇന്ത്യൻ വംശജനാണ് അക്ഷയ്. നമ്പർ തിയറി, ലീനിയർ ആൾജിബ്ര, ടോപോളജി, എർഗോഡിക് സിദ്ധാന്തം തുടങ്ങിയവയാണ് ഗണിതശാസ്ത്രത്തിലേക്കുള്ള അദ്ദേഹത്തിന്റെ സംഭാവനകൾ. 

12 -ാം വയസ്സിൽ ഇന്റർനാഷണൽ ഫിസിക്സ് ഒളിംപ്യാഡ് , ഇന്റർനാഷണൽ മാത്തമറ്റിക്കൽ ഒളിംപ്യാഡ് എന്നിവിടങ്ങളിൽ മെഡൽ നേടിയ ഒരേയൊരു ഓസ്ട്രേലിയൻ താരമാണ് അക്ഷയ് ഫീൽഡ്സ് മെഡൽ നേടുന്ന രണ്ടാമത്തെ ഓസ്ട്രേലിയൻ താരവും രണ്ടാമത്തെ ഇന്ത്യൻ വംശജനുമാണ് ഇദ്ദേഹം .

നിലവിൽ ഓസ്‌ട്രേലിയൻ പൗരനായ അക്ഷയ് ഇന്ത്യയിലെ ന്യൂഡൽഹിയിൽ ഒരു മധ്യവർഗ്ഗ ഹിന്ദു ബ്രാഹ്മണ കുടുംബത്തിൽ ആണ് ജനിച്ചത് . രണ്ടാം വയസ്സിൽ ഇവരുടെ കുടുംബം പെർത്തിലേക്ക് കുടിയേറി. അക്ഷയ് സ്കോച്ച് കോളേജിൽ ചേർന്നു പഠിച്ചു. അദ്ദേഹത്തിന്റെ അമ്മ ശ്വേത ഡെയ്കിൻ യൂണിവേഴ്സിറ്റിയിലെ കമ്പ്യൂട്ടർ സയൻസ് പ്രൊഫസറാണ്. 13-ാം വയസ്സിൽ യൂണിവേഴ്‌സിറ്റി ഓഫ് വെസ്റ്റേൺ ഓസ്‌ട്രേലിയയിൽ ഗണിതശാസ്ത്ര ബിരുദ കോഴ്‌സിനു ചേർന്നു. മാത്‌സ് ഒളിംപ്യാഡ് മത്സരങ്ങളിൽ നിരവധി മെഡലുകൾ അക്ഷയ് സ്വന്തമാക്കിയിരുന്നു. 

16-ാം വയസ്സിൽ ശുദ്ധ ഗണിതത്തിൽ ബിരുദം പൂർത്തിയാക്കി. 20-ാം വയസ്സിൽ പ്രിൻസ്റ്റൺ യൂണിവേഴ്‌സിറ്റിയിൽ നിന്ന് പിഎച്ച്ഡിയും നേടി. വില്യംസ്ബർഗിൽ വെർജീനയിലെ 24-ാമത് അന്താരാഷ്ട്ര ഫിസിക്സ് ഒളിംപ്യാഡ് പൂർത്തിയാക്കിയപ്പോൾ അദ്ദേഹം വെങ്കല മെഡൽ നേടി.തുടർന്നുള്ള വർഷത്തിൽ അദ്ദേഹം തന്റെ ശ്രദ്ധ ഗണിതത്തിലേക്ക് മാറ്റി, ഓസ്ട്രേലിയൻ ഗണിത ഒളിംപ്യാഡിൽ രണ്ടാം സ്ഥാനത്ത് തുടർന്നു. ഹോങ്കോങ്ങിൽ നടന്ന 1994 ലെ അന്താരാഷ്ട്ര മാത്തമറ്റിക്കൽ ഒളിംപ്യാഡിൽ ഒരു വെങ്കല മെഡൽ നേടി വിജയിക്കും മുമ്പ് ആറാം ഏഷ്യൻ പസഫിക് മാത്തമാറ്റിക്സ് ഒളിംപ്യാഡിൽ ഒരു വെള്ളി മെഡൽ നേടി.ഫാക്കൽറ്റി ഓഫ് സയൻസ്, എൻജിനീയറിങ്, ഡെന്റസ്ട്രി, മെഡിക്കൽ സയൻസിൽ എന്നിവയിൽ ആ വർഷത്തിൽ ഏറ്റവും മികച്ച ബിരുദാനന്തര ബിരുദധാരിയായി ജെ.എ. വുഡ്സ് മെമ്മോറിയൽ പുരസ്കാരം അദ്ദേഹത്തിനു ലഭിച്ചു. മസാച്യുസെറ്റ്‌സ് ഇൻസ്റ്റിറ്റ്യൂട്ടിൽ പോസ്റ്റ് ഡോക്ടറൽ ഫെല്ലോ, ക്ലേ മാത്തമാറ്റിക്‌സ് സർവകലാശാലയിൽ ക്ലേ റിസർച്ച് ഫെല്ലോ എന്നീ പദവികൾക്കു ശേഷം സ്റ്റാൻഫോർഡ് സർവകലാശാലയിൽ പ്രഫസറായി.



</doc>
<doc id="436533" url="https://ml.wikipedia.org/wiki?curid=436533" title="ലിയോപോൾഡ് കഫേ">
ലിയോപോൾഡ് കഫേ

മുംബൈയിലെ കൊളാബയിൽ സ്ഥിതി ചെയ്യുന്ന പ്രശസ്തമായ ഒരു ഭക്ഷണശാലയാണ് ലിയോപോൾഡ് കഫേ . 2008 നവംബറിലെ മുംബൈ ഭീകരാക്രമണത്തിൽ ആദ്യ അക്രമിക്കപ്പെട്ട ഇടങ്ങളിലൊന്നായിരുന്നു ഇത് .
19-ആം നൂറ്റാണ്ടിന്റെ അവസാനത്തിലും 20-ആം നൂറ്റാണ്ടിന്റെ തുടക്കത്തിലും ഇന്ത്യയിലേക്ക് വന്ന പാർസികൾ സ്ഥാപിച്ച അനവധി ഭക്ഷണശാലകളിൽ ഒന്നായിരുന്നു ഇത്. അവയിൽ പലതും ഇപ്പോളും ഇറാനിയൻ കഫേകൾ എന്ന് അറിയപ്പെടുന്നു. 1871 ലായിരുന്നു ഇതിന്റെ തുടക്കം. പാചക എണ്ണയുടെ മൊത്തവ്യാപാരകേന്ദ്രമായാണിത് ആരംഭിച്ചത്. പിൽക്കാലത്ത് , സ്റ്റോർ, ഫാർമസി, റെസ്റ്റോറ ന്റ് എന്നിങ്ങനെ മാറ്റങ്ങൾ സംഭവിച്ചു. ലിയോപോൾഡ് കഫേ ആൻഡ് സ്റ്റോർസ് എന്ന പേര് ഇങ്ങനെ ലഭിച്ചതാണ് .

2008-ലെ തീവ്രവാദ ആക്രമണത്തിന് മുമ്പ്, വിദേശ ടൂറിസ്റ്റുകൾക്ക് ഇത് ഒരു പ്രിയപ്പെട്ട കേന്ദ്രമായിരുന്നു. ആക്രമണത്തിനുശേഷം അനേകം ഇന്ത്യക്കാർ ഇപ്പോൾ എതിർപ്പിന്റെ ആത്മാവിനെ അനുസ്മരിപ്പിക്കും. താജ് , ട്രൈഡന്റ് പോലെയുള്ള സ്ഥാപനങ്ങൾ ആക്രമണത്തിന്റെ എല്ലാ കേടുപാടുകളും തീർത്തപ്പോൾ, ലിയോപോൾഡ് കഫേ ആക്രമണത്തിന്റെ ചില അടയാളങ്ങൾ ഇന്നും സൂക്ഷിച്ചു വരുന്നു. 


</doc>
<doc id="436534" url="https://ml.wikipedia.org/wiki?curid=436534" title="ഷഹിദുൾ അലാം">
ഷഹിദുൾ അലാം

ഷഹിദുൾ അലാം (ജനനം 1955 ബംഗ്ലാദേശിലെ ധാക്കയിൽ) ബംഗ്ലാദേശുകാരനായ ഫോട്ടോഗ്രാഫറും ആക്റ്റിവിസ്റ്റുമാണ്. ഡ്രിക്കിന്റെ സ്ഥാപകനാണ്.

അലാം ലണ്ടനിലാണ് പഠിച്ചത്. തുടർന്ന് അദ്ദേഹം അവിടെ രസതന്ത്രം അദ്ധ്യാപകനായിരുന്നു. ലണ്ടൻ സർവകലാശാലയിൽ നിന്ന് ഡോക്ടർ ഒഫ് ഫിലോസഫി ബിരുദം നേടി .

1989ൽ അദ്ദേഹം ഡ്രിക്ക് പിക്ചർ ലൈബ്രറി സ്ഥാപിച്ചു. 1998ൽ പാഠ് ശാല: സൗത്ത് ഏഷ്യൻ ഇൻസ്റ്റിറ്റ്യൂട്ട് ഒഫ് ഫോട്ടോഗ്രഫിയും അദ്ദേഹം സ്ഥാപിച്ചു. ഏഷ്യയിലെ ഫോട്ടോഗ്രാഫി ഫെസ്റ്റിവലായ ചോബി മേളയുടെ ഡയറക്ടരുമാണ് അദ്ദേഹം. ധാരാളം മത്സരങ്ങളുടെ ജൂറി അംഗമായി അദ്ദേഹം സേവനമനുഷ്ഠിച്ചിട്ടുണ്ട്. വേൾഡ് പ്രസ്സ് ഫോട്ടോ മത്സരത്തിന്റെ ജൂറിയായി നാല് തവണ സേവനമനുഷ്ഠിച്ച അദ്ദേഹം അതിന്റെ ഏഷ്യക്കാരനായ ആദ്യ ജൂറി ചെയർമാൻ കൂടിയാണ് . 

അലാം സൗത്ത് ഏഷ്യൻ മീഡിയ അക്കാദമി സ്ഥാപിച്ചു. പെറുവിലെ പ്രശസ്ത ക്യൂറേറ്ററായ ജോർജെ വിലകോർട്ട സംഘടിപ്പിച്ച "ക്രോസ് ഫയർ" എന്ന പേരിലെ പ്രദർശനം ഏറെ പ്രശംസ പിടിച്ചുപറ്റി. പ്രദർശനെം പോലീസ് അടപ്പിച്ചത് രാജ്യവ്യാപകമായ പ്രതിഷേധങ്ങൾക്ക് കാരണമായി. ഡ്രിക്കിന്റെ അഭിഭാഷകർ സർക്കാരിന് നോട്ടീസ് നൽകിയതിനെ തുടർന്നാണ് പോലീസ് ബാരിക്കേഡുകൾ മാറ്റാൻ തയ്യാറായത്. കോടതിയുടെ ഇടപെടലിനെ തുടർന്ന് മാർച്ച് 31ന് പ്രദർശനം വീണ്ടും തുറന്നു .

2018ൽ അലാമിനെ ധൻമോണ്ഡിയിലെ വസതിയിൽ നിന്ന് പോലീസ് അറസ്റ്റ് ചെയ്തു. 2018ൽ റോഡ് സുരക്ഷ സംബന്ധിച്ച വിദ്യാർത്ഥികൾ നടത്തിയ പ്രക്ഷോഭത്തെപ്പറ്റി അൽ ജസീറയോട് സംസാരിക്കുകയും ഫേസ്ബുക്കിൽ പോസ്റ്റ് ചെയ്യുകയും ചെയ്തതിനെ തുടർന്നായിരുന്നു അറസ്റ്റ്. കേസെടുക്കാതെ അലാമിനെ ഉടൻ വിട്ടയയ്ക്കണമെന്ന് കമ്മിറ്റി ടു പ്രൊട്ടക്റ്റ് ജേണലിസ്റ്റ് സർക്കാരിനോട് ആവശ്യപ്പെട്ടു , .


</doc>
<doc id="436535" url="https://ml.wikipedia.org/wiki?curid=436535" title="കേരള പൊതുമരാമത്ത് വകുപ്പ്">
കേരള പൊതുമരാമത്ത് വകുപ്പ്

കേരള സർക്കാരിനു കീഴിലുള്ള ഒരു വകുപ്പാണ് കേരള പൊതുമരാമത്ത് വകുപ്പ് (Kerala Public Works Department, KPWD). സർക്കാർ കെട്ടിടങ്ങൾ, റോഡുകൾ, പാലങ്ങൾ എന്നിവയുടെ നിർമ്മാണവും പരിപാലനവുമാണ് ഈ വകുപ്പിന്റെ കർത്തവ്യം. 1956-ൽ കേരളം രൂപീകൃതമായതോടെയാണ് സംസ്ഥാന പൊതു മരാമത്ത് വകുപ്പ് പ്രവർത്തനം ആരംഭിച്ചത്.

ബ്രിട്ടീഷുകാരുടെ ഭരണകാലത്ത് കൊച്ചിയിൽ നിർമ്മാണ പ്രവർത്തനങ്ങൾ നടത്തുന്നതിനായി ബ്രിട്ടീഷ് റെസിഡന്റിന്റെ അധികാരപരിധിയിൽ പബ്ലിക് വർക്ക്സ് കമ്മീഷൻ എന്നൊരു ഡിപ്പാർട്ട്മെന്റ് പ്രവർത്തിച്ചിരുന്നു. റോഡുകളുടെയും കൊട്ടാരങ്ങളുടെയും നിർമ്മാണപ്രവർത്തനങ്ങളുടെ മേൽനോട്ടത്തിനായി 1825-ൽ കൊച്ചിയിൽ മരാമത്ത് വകുപ്പ് രൂപീകൃതമായി. 

1901-ൽ തിരുവിതാംകൂറിലും കൊച്ചിയിലും പൊതുമരാമത്ത് വകുപ്പുകൾ സ്ഥാപിക്കുവാനും ഇരു രാജ്യങ്ങളിലും പി.ഡബ്ല്യൂ.ഡി. എഞ്ചിനിയർമാർ ഉൾപ്പെടുന്ന ഒരു സ്ഥിരം ജോയിന്റ് കമ്മീഷൻ രൂപീകരിക്കുവാനും ധാരണയായി. തിരുവിതാംകൂർ മരാമത്തിന്റെ ചുമതല ഒരു ചീഫ് എഞ്ചിനിയറും കൊച്ചിൻ മരാമത്തിന്റെ ചുമതല ദിവാൻ പേഷ്കാറും (സ്റ്റേറ്റ് സെക്രട്ടറി) നിർവ്വഹിച്ചു. 1949-ൽ തിരുകൊച്ചി സംയോജനം നടന്നതോടെ ഇരു വകുപ്പുകളും ചേർത്ത് കേരള പി.ഡബ്ല്യു.ഡി. രൂപീകൃതമായി. നിലവിൽ അഞ്ച് ചീഫ് എഞ്ചിനിയർമാർ, 20 സൂപ്രണ്ട് എഞ്ചിനിയർമാർ, 76 എക്സിക്യൂട്ടീവ് എഞ്ചിനിയർമാർ, 639 അസിസ്റ്റ്ന്റ് എഞ്ചിനിയർമാർ എന്നിവരോടൊപ്പം മറ്റു ജീവനക്കാരും ഈ വകുപ്പിൽ പ്രവർത്തിക്കുന്നുണ്ട്.

ക്യാബിനറ്റ് പദവിയുള്ള ഒരു മുതിർന്ന മന്ത്രിയാണ് പൊതുമരാമത്ത് വകുപ്പിന്റെ ചുമതല നിർവ്വഹിക്കുക. നിലവിൽ ജി. സുധാകരൻ ആണ് കേരള പൊതുമരാമത്ത് വകുപ്പ് മന്ത്രി. ഇദ്ദേഹത്തെ സഹായിക്കുന്നതിനായി പൊതുമരാമത്ത് സെക്രട്ടറി എന്ന ഉദ്യോഗസ്ഥനുണ്ടാകും. ഒരു സാങ്കേതിക വകുപ്പായതിനാൽ ചീഫ് എഞ്ചിനിയർമാരുടെയും സാങ്കേതിക ഉപദേഷ്ടാക്കളുടെയും ഒരു സമിതിയും പൊതുമരാമത്ത് വകുപ്പിനുണ്ട്.

പൊതുമരാമത്ത് വകുപ്പിന് അഞ്ചു വിഭാഗങ്ങളാണുള്ളത്. ഓരോ വിഭാഗത്തിന്റെയും മേധാവി ഒരു ചീഫ് എഞ്ചിനിയർ ആയിരിക്കും.


ഡിവിഷൻ തലത്തിലുള്ള മേൽനോട്ടത്തിനായി റോഡ്സ് ആൻഡ് ബ്രിഡ്ജസ് വിഭാഗത്തിനും ബിൽഡിംഗ്സ് ആൻഡ് ലോക്കൽ വർക്ക്സ് വിഭാഗത്തിനും മൂന്ന് സർക്കിളുകൾ വീതമുണ്ട്. രണ്ടു വിഭാഗങ്ങൾക്കും ജില്ലാ തലത്തിൽ ഒരു ഡിവിഷനുണ്ട്. കോടതികളുടെ നിർമ്മാണപ്രവർത്തനങ്ങൾക്കു മേൽനോട്ടം വഹിക്കുന്നതിനായി ബിൽഡിംഗ്സ് വിഭാഗത്തിന് ഒരു ജുഡീഷ്യൽ സർക്കിൾ കൂടിയുണ്ട്. നാഷണൽ ഹൈവേ വിംഗിന് മൂന്ന് സർക്കിളുകളും എട്ട് ഡിവിഷനുകളുമുണ്ട്.


വിവിധ വിനോദസഞ്ചാരകേന്ദ്രങ്ങളിലെ ടൂറിസ്റ്റ് ബംഗ്ലാവുകൾ പൊതുമരാമത്ത് വകുപ്പിന്റെ ഉടമസ്ഥതയിലുണ്ട്. ചില ബംഗ്ലാവുകൾ വിനോദസഞ്ചാരവകുപ്പിനു വിട്ടുകൊടുത്തിരിക്കുകയാണ്.


</doc>
<doc id="436545" url="https://ml.wikipedia.org/wiki?curid=436545" title="റോസ് സ്ട്രീറ്റ്">
റോസ് സ്ട്രീറ്റ്

റോസ് ഹോവാർഡ് സ്ട്രീറ്റ് (29 സെപ്റ്റംബർ 1945, സിഡ്നി) കാറ്റഗറി തിയറിയിൽ പരിശീലനം നടത്തുന്ന ഒരു ഓസ്ട്രേലിയൻ ഗണിതശാസ്ത്രജ്ഞൻ ആണ്.സിഡ്നി യൂണിവേഴ്സിറ്റിയിൽ ബിരുദവും ബിരുദാനന്തര ബിരുദവും നേടിയ അദ്ദേഹത്തിന്റെ പ്രഭാഷക ഉപദേഷ്ടാവ് മാക്സ് കെല്ലി ആയിരുന്നു. മാക്വേരി സർവകലാശാലയിലെ, ഗണിതശാസ്ത്ര പ്രൊഫസറായ ഇദ്ദേഹം, 1995-ൽ ഓസ്ട്രേലിയൻ മാത്തമറ്റിക് സൊസൈറ്റിയുടെ സഹപ്രവർത്തകനും, 1989-ൽ ഓസ്ട്രേലിയൻ അക്കാദമി ഓഫ് സയൻസ് ഫെലോ ആയും തെരഞ്ഞെടുക്കപ്പെട്ടു. 1977-ൽ ന്യൂ സൗത്ത് വെയിൽസിലെ റോയൽ സൊസൈറ്റിയുടെ എഡ്ജവർത്ത് ഡേവിഡ് മെഡൽ, 2012 ലെ ഓസ്ട്രേലിയൻ മാത്തമറ്റിക്കൽ സൊസൈറ്റി ജോർജ് സെയ്ക്കേർസ് മെഡൽ എന്നിവ ലഭിക്കുകയുണ്ടായി. 









An excerpt from Street's web page.
of dual objects."



</doc>
<doc id="436549" url="https://ml.wikipedia.org/wiki?curid=436549" title="പിസിമാൻ ഫയൽ മാനേജർ">
പിസിമാൻ ഫയൽ മാനേജർ

തായ്വാനിലെ ഹോങ് ജെൻ യി നിർമ്മിച്ച ഒരു ഫയൽ മാനേജർ ആപ്ലിക്കേഷനാണ് പിസിമാൻ ഫയൽ മാനേജർ (PCManFM). ഇത് ഗ്നോം ഫയൽസ് , ഡോൾഫിൻ , തുനാർ എന്നിവയ്ക്ക് പകരമായാണ് നിർമ്മിച്ചത് . പിസിമാൻ എഫ്എം എന്നത് എൽഎക്സ്ഡിഇയിലെ അടിസ്ഥാന ഫയൽ മാനേജറാണ്, അദ്ദേഹത്തോടൊപ്പം ഒപ്പം മറ്റ് പ്രോഗ്രാമർമാരും ഈ ഫയൽമാനേജർ വികസിപ്പിക്കാൻ ചേർന്നിട്ടുണ്ട്. 2010 മുതൽ പി.സി.മാൻഎഫ്എം പൂർണ്ണമായി തിരുത്തിയെഴുതലിന് വിധേയമായിട്ടുണ്ട്. ബിൽഡ് നിർദ്ദേശങ്ങൾ, സജ്ജീകരണം, കോൺഫിഗറേഷൻ എന്നിവയിൽ സാരമായ മാറ്റം വരുത്തൽ നടത്തി.

ഗ്നു ജനറൽ പബ്ലിക് ലൈസൻസിനു കീഴിലാണ് പിസിമാൻ എഫ്എം പുറത്തിറക്കിയിട്ടുള്ളത്. പിസിഎംഎൻഎഫ്എം ഒരു സ്വതന്ത്രസോഫ്റ്റ്‌വേർ ആണ്.  പരസ്പരപ്രവർത്തനക്ഷമതക്കായി ഫ്രീഡെസ്ക്ടോപ്പ്.ഓർഗ്ഗ് നൽകിയ നിർവ്വചനങ്ങളെ ഇത് പിന്തുടരുന്നു.

2013 മാർച്ച് 26 ന് ക്യൂടി അടിസ്ഥാനമാക്കിയ പിസിമാൻ എഫ്എം ന്റെ പതിപ്പ് പുറത്തിറക്കി. ജിടികെ3 യിലെ പ്രവർത്തനങ്ങളിൽ അതൃപ്തി തോന്നിയതുകൊണ്ടാണ് ക്യുടി അടിസ്ഥാനമാക്കി വികസിപ്പിച്ചത്. എന്നിരുന്നാലും, "ജിടികെ പതിപ്പും ക്യു.ടി. പതിപ്പും നിലനിൽക്കും" എന്നാണ് അദ്ദേഹം പറഞ്ഞിട്ടുള്ളത്.  

പിസിമാൻ എഫ്എം ന്റെ സവിശേഷതകൾ താഴെപ്പറയുന്നവയാണ്:




</doc>
<doc id="436556" url="https://ml.wikipedia.org/wiki?curid=436556" title="ബുഡോ-സു-ങായ് പാടി ദേശീയോദ്യാനം">
ബുഡോ-സു-ങായ് പാടി ദേശീയോദ്യാനം

ബുഡോ-സു-ങായ് പാടി ദേശീയോദ്യാനം തായ്ലൻഡിലെ നാരതിവാട്ട് പ്രവിശ്യയിലെ ഒരു ദേശീയ ഉദ്യാനമാണ്. മലേഷ്യയിലെ ക്രാ ഇസ്ത്മസ് നിന്ന് ടെനസെരിം കുന്നുകളുടെ തെക്കുഭാഗത്തായി സ്ഥിതി ചെയ്യുന്ന ശങ്കാല ഖിരി മലനിരകളുടെ ഭാഗമാണ് ഇത്.

ഈ പ്രദേശം ഗറില്ലകളുടെ ആവാസകേന്ദ്രമായിരുന്നു. ചുരുക്കം പേർ ഇവിടെ പ്രകൃതി ഭംഗി ആസ്വദിക്കാൻ വനാന്തർഭാഗത്തേയ്ക്ക് കടക്കാറുണ്ട്. എന്നാൽ 1974- ലെ സ്ഥിതി മെച്ചപ്പെട്ടപ്പോൾ, റോയൽ വനം വകുപ്പ് പച്ചോ വെള്ളച്ചാട്ടം പാർക്ക് സ്ഥാപിച്ചു. ഇത് ബുഡോ സു-ങായ് പാടി നാഷണൽ പാർക്ക് ആയി മാറി.


</doc>
<doc id="436561" url="https://ml.wikipedia.org/wiki?curid=436561" title="യോ ഫങ് ങ ദേശീയോദ്യാനം">
യോ ഫങ് ങ ദേശീയോദ്യാനം

യോ ഫങ് ങ ദേശീയോദ്യാനം തെക്കൻ തായ്ലൻഡിൽ ഫങ് ങ പ്രവിശ്യയിൽ ആണ് സ്ഥിതിചെയ്യുന്നത്. റോയൽ ഡിക്രി തയ്യാറാക്കി 1981 ഏപ്രിൽ 29 ലെ പ്രഖ്യാപനം നമ്പർ 98 ൽ, 64 ആം വകുപ്പനുസരിച്ചാണ് റോയൽ ഗസറ്റ് പ്രഖ്യാപിച്ചത്. മ്യൂാങ് ഫങ് ങ ജില്ലയിലെയും ടക്വാ തങ് ജില്ലയിലെയും തീരപ്രദേശങ്ങളിൽ ഈ ദേശീയോദ്യാനം ഉൾപ്പെടുന്നു.ആൻഡമാൻ കടലിന്റെ ഒരു ഭാഗത്ത് പാർക്കിന്റെ ഭൂരിഭാഗവും ഉൾക്കൊള്ളുന്നു. നിരവധി ചുണ്ണാമ്പ് ഗോപുരങ്ങളും ഈ ദ്വീപിൽ കാണപ്പെടുന്നു. ജെയിംസ് ബോണ്ട് ചിത്രമായ "ദി മാൻ വിത്ത് ദി ഗോൾഡൻ ഗൺ" എന്ന ചിത്രത്തിന്റെ ചിത്രീകരണം ഈ സ്ഥലത്ത് ആയിരുന്നതിനാൽ ഇവിടം ജെയിംസ് ബോണ്ട് ഐലന്റ് എന്ന പേരിലാണ് പ്രശസ്തമായ ഈ ദ്വീപുകൾ അറിയപ്പെടുന്നത്.


</doc>
<doc id="436564" url="https://ml.wikipedia.org/wiki?curid=436564" title="എത്തിപോത്തല വെള്ളച്ചാട്ടം">
എത്തിപോത്തല വെള്ളച്ചാട്ടം

എതിപൊത്താല വെള്ളച്ചാട്ടം ആന്ധ്രാപ്രദേശിലെ ഗുണ്ടൂർ ജില്ലയിൽ ഏകദേശം 70 അടിയോളം (21 മീറ്റർ) ഉയരത്തിൽ സ്ഥിതി ചെയ്യുന്ന ഒരു വെള്ളച്ചാട്ടമാണ്. കൃഷ്ണ നദിയുടെ ഒരു കൈവഴിയായ ചന്ദ്രവാംഗ നദിയിലാണ് ഇതു സ്ഥിതി ചെയ്യുന്നത്. ചന്ദ്രവാംഗ വാഗു, നക്കല വാഗു, തുമ്മല വാഗു എന്നിങ്ങനെ മൂന്ന് അരുവികളുടെ സങ്കലനമാണ് ഈ വെള്ളച്ചാട്ടം. നാഗാർജുനസാഗർ ഡാമിൽ നിന്ന് ഏകദേശം 11 കിലോമീറ്റർ (6.8 മൈൽ) ദൂരെയായി ഇതു സ്ഥിതി ചെയ്യുന്നു.വെള്ളച്ചാട്ടത്തിൽ നിന്ന് 3 കിലോമീറ്റർ (1.9 മൈൽ) സഞ്ചരിച്ചതിനു ശേഷം ഈ കൈവഴി കൃഷ്ണാ നദിയുമായി ചേരുന്നു. സമീപത്തെ കുന്നിൻമുകളിൽ ആന്ധ്രപ്രദേശ് വിനോദസഞ്ചാര വകുപ്പ് വെള്ളച്ചാട്ടം നിരീക്ഷിക്കുവാനായി തന്ത്രപ്രധാനമായ ഒരു കാഴ്ചസ്ഥാനം സൃഷ്ടിച്ചിരിക്കുന്നു. രംഗനാഥ, ദത്താത്രേയ എന്നീ ക്ഷേത്രങ്ങൾ വെള്ളച്ചാട്ടത്തിന്റെ കാഴ്ചപ്പാടിലായി സ്ഥിതി ചെയ്യുന്നു. വെള്ളച്ചാട്ടത്താൽ രൂപപ്പെട്ട ഒരു കുളത്തിൽ മുതലവളർത്തൽ കേന്ദ്രം നിലനിൽക്കുന്നു. വിനോദ സഞ്ചാരത്തിനായി നാഗാർജുന സാഗറിന്റെ വലതു കനാലിൽനിന്നുള്ള വെള്ളം അരുവികളിലേയ്ക്കു തുറന്നുവിട്ട് വെള്ളച്ചാട്ടം എല്ലായ്പ്പോഴും സജീവമാക്കി നിലനിർത്താൻ ശ്രമിക്കുന്നു.


</doc>
<doc id="436566" url="https://ml.wikipedia.org/wiki?curid=436566" title="ഗണിതവും ഭൗതികശാസ്ത്രവും തമ്മിലുള്ള ബന്ധം">
ഗണിതവും ഭൗതികശാസ്ത്രവും തമ്മിലുള്ള ബന്ധം

പണ്ടുകാലം മുതൽക്ക് തത്വചിന്തകരും, ഗണിതശാസ്ത്രജ്ഞരും, ഭൗതികശാസ്ത്രജ്ഞരും സമീപകാലത്ത് ചരിത്രകാരന്മാരും വിദ്യാഭ്യാസവിചക്ഷണരും പഠിച്ചുകൊണ്ടിരിക്കുന്ന വിഷയമാണ് ഗണിതവും ഭൗതികശാസ്ത്രവും തമ്മിലുള്ള ബന്ധം. ഇവ തമ്മിൽ അടുത്ത ബന്ധം ഉണ്ടെന്ന് പൊതുവിൽ അംഗീകരിക്കുമ്പോൾ തന്നെ,  ഭൗതികശാസ്ത്രത്തിന്റെ "അടിസ്ഥാനപരമായ ഒരു ഉപകരണമായാണ് ഗണിതത്തെ കണക്കാക്കിയിട്ടുള്ളത്" കൂടാതെ, ഭൗതികശാസ്ത്രം ഗണിതശാസ്ത്രത്തിന്റെ "സമ്പന്നമായ പ്രചോദനമായും കണക്കാക്കപ്പെടുന്നു".

അരിസ്റ്റോട്ടിൽ തന്റെ "ഫിസിക്"സ് എന്ന കൃതിയിൽ കൈകാര്യം ചെയ്ത ഒരു ശീർഷകം ഭൗതികശാസ്ത്രജ്ഞരുടെയും ഗണിതശാസ്ത്രജ്ഞരുടെയും പഠനങ്ങൾ എങ്ങനെ വ്യത്യസ്തമായിരിക്കുന്നു എന്നതാണ്. പ്രകൃതിയുടെ ഭാഷയായി ഗണിതത്തെ കണക്കാക്കുന്ന സമീപനങ്ങൾ പൈതഗോറിയന്മാരുടെ ആശയങ്ങളിൽ കാണാനാകും. പൈതഗോറിയന്മാർ "സംഖ്യകൾ ലോകത്തെ ഭരിക്കുന്നു", "എല്ലാം സംഖ്യകളാണ്", എന്നും, രണ്ട് നൂറ്റാണ്ടുകൾക്ക് ശേഷം ഗലീലിയോ ഗലീലി:"പ്രകൃതിയുടെ പുസ്തകം ഗണിതത്തിന്റെ ഭാഷയിലാണ് എഴുതിയിട്ടുള്ളത്"  എന്നും പറഞ്ഞിട്ടുണ്ട്.
ഗോളത്തിന്റെ വ്യാപ്തം കണ്ടെത്തുന്നതിനുള്ള സൂത്രവാക്യത്തെ സാധൂകരിക്കാനായി ഗണിത തെളിവുകൾക്ക് മുൻപ് ആർക്കിമിഡീസ് ഭൗതിക തെളിവുകളാണ് മുന്നോട്ടുവെച്ചത്. 17ആം നൂറ്റാണ്ട് മുതൽ ഗണിതത്തിലെ പല നേട്ടങ്ങളും ഭൗതികശാസ്ത്ര പഠനത്തിൽ നിന്ന് പ്രചോദനം ഉൾക്കൊണ്ടുകൊണ്ടായിരുന്നു. 19ആം നൂറ്റാണ്ടിന് ശേഷം ഗണിതം കൂടുതൽ കൂടുതൽ സ്വതന്ത്രമായിത്തുടങ്ങിയെങ്കിലും ഭൗതികശാസ്ത്രത്തിന്റെ സ്വാധീനം പിന്നീടും തുടർന്നു. കലനത്തിന്റെ(calculus) കണ്ടെത്തലും വളർച്ചയും ഭൗതികശാസ്ത്ര പഠനത്തിന്റെ ആവശ്യങ്ങളോട് ബന്ധപ്പെട്ടായിരുന്നു: ഗലീലിയോ ഗലീലി, ഐസക് ന്യൂട്ടൺ, എന്നിവരുടെ പഠനങ്ങളിലൂടെ ഉരുത്തിരിഞ്ഞ ബലതന്ത്രപരമായ ചലനാത്മകതയെ പഠിക്കാൻ പുതിയ ഒരു ഗണിത ഭാഷ ആവശ്യമായി വന്നു. ഈകാലത്ത്, ഗണിതവും ഭൗതികശാസ്ത്രവും തമ്മിലുള്ള അതിർവരമ്പ് നേരിയതായിരുന്നു; ഉദാഹരണത്തിന് ജ്യാമിതിയെ ബലതന്ത്രത്തിന്റെ ശാഖയായാണ് ന്യൂട്ടൺ കണക്കാക്കിയിരുന്നത്. കാലക്രമേണ കൂടുതൽ കൂടുതൽ പരിഷ്കൃതവും സങ്കീർണവുമായ ഗണിതക്രിയകൾ ഭൗതികശാസ്ത്രത്തിൽ ഉപയോഗിച്ചുതുടങ്ങി. സൂപ്പർ സ്ട്രിങ്ങ് സിദ്ധാന്തത്തിൽ ഉപയോഗിക്കുന്നത് പോലെ കൂടുതൽ കൂടുതൽ സങ്കീർണമായി ഗണിതവിജ്ഞാനമാണ് ഇന്നത്തെ ഭൗതികശാസ്ത്രപഠനത്തിൽ ഉപയോഗിക്കുന്നത്.
ഗണിതത്തിലെ തത്വശാസ്ത്രത്തിൽ പരിഗണിക്കപ്പെടുന്ന ചില പ്രശ്നങ്ങൾ താഴെപ്പറയുന്നവയാണ്:


ഗണിതവും ഭൗതികശാസ്ത്രവും തമ്മിൽ പരസ്പരബന്ധം ഉണ്ടെങ്കിലും സമീപകാലത്ത് ഈ രണ്ട് വിഷയങ്ങളും പ്രത്യേകമായി പഠിപ്പിച്ചുവരുന്നു. ഗണിത ശാസ്ത്രം പഠിപ്പിക്കുന്നതിൽ തല്പരരായ ഫെലിക്സ് ക്ലെയ്ൻ, റിച്ചാർഡ് കോറന്റ്, ഫ്ലാഡിമിർ ആർനോൾഡ്, മോറിസ് ക്ലെയ്ൻ തുടങ്ങിയ ഗണിതശാസ്ത്രജ്ഞർ ഭൗതികശാസ്ത്രവുമായി ബന്ധപ്പെടുത്തി ഗണിതം പഠിപ്പിക്കണമെന്ന് അഭിപ്രായപ്പെടുന്നുണ്ട്.





</doc>
<doc id="436567" url="https://ml.wikipedia.org/wiki?curid=436567" title="ആൻഡ്രോയിഡ് പൈ">
ആൻഡ്രോയിഡ് പൈ

ആൻഡ്രോയിഡ് ഓപ്പറേറ്റിംഗ് സിസ്റ്റത്തിന്റെ പതിനാറാമത്തെ വേർഷനും, ഒമ്പതാമത്തെ പ്രധാന അപ്ഡേറ്റുമാണ് ആൻഡ്രോയിഡ് പൈ (ആൻഡ്രോയിഡ് പി എന്നാണ് ഡവലപ്പ്മെന്റ് സമയത്ത് വിളിച്ചിരുന്നത്. ) 2018 മാർച്ച് 7 ഏഴിനാണ് ഗൂഗിൾ ആൻഡ്രോയിഡ് പൈ എന്ന പുതിയ വേർഷനെക്കുറിച്ച് ലോകത്തോട് പറയുന്നത്. അതേ ദിവസം തന്നെ ഡവലപ്പർ പ്രിവ്യുവും പുറത്തിറക്കിയിരുന്നു. 2018 മെയ് 8 -ന് ബീറ്റ ക്വാളിറ്റി എന്നരീതിയിൽ ഇതിന്റ് രണ്ടാമത് പതിപ്പ് പുറത്തിറക്കി. രണ്ടാമത്  ബീറ്റ പതിപ്പ് 2018 ജൂൺ 6 -നും മൂന്നാമത് ബീറ്റ പതിപ്പ് 2018 ജൂലൈ 2നും പുറത്തിറക്കി. അവസാനത്തെ ബീറ്റ പതിപ്പ് 2018 ജൂലൈ 25 -നായിരുന്നു പുറത്തിറക്കിയത് . 

2018 ആഗസ്ത് 6  -നായിരുന്നു ആൻഡ്രോയിഡ് പി യുടെ ഒദ്യോഗിക പതിപ്പ് പൈ എന്ന പേരിൽ പുറത്തിറക്കിയത്. 


ആന്ഡ്രോയിഡ് പി ബീറ്റ പ്രിവ്യു താഴെ കാണുന്ന ഡിവൈസുകൾ ലഭ്യമാണ്.



</doc>
<doc id="436571" url="https://ml.wikipedia.org/wiki?curid=436571" title="പുലാമന്തോൾ ശ്രീ രുദ്ര ധന്വന്തരി ക്ഷേത്രം">
പുലാമന്തോൾ ശ്രീ രുദ്ര ധന്വന്തരി ക്ഷേത്രം

കേരളത്തിൽ, മഹാവിഷ്ണുവിന്റെ അവതാരവും ആയുർവേദത്തിന്റെ ആധാരദേവനുമായ ധന്വന്തരിമൂർത്തി പ്രതിഷ്‌ഠയായിട്ടുള്ള  അപൂർവ്വം ക്ഷേത്രങ്ങളിൽ ഒന്നാണ് മലപ്പുറം ജില്ലയിലെ പുലാമന്തോളിൽ സ്ഥിതിചെയ്യുന്ന ശ്രീ രുദ്ര-ധന്വന്തരി ക്ഷേത്രം. തൂതപ്പുഴയുടെ തീരത്താണ് ഈ ക്ഷേത്രം സ്ഥിതി ചെയ്യുന്നത്. രുദ്രനായ പരമശിവനും ധന്വന്തരിമൂർത്തിയും തുല്യപ്രാധാന്യത്തോടെ കുടികൊള്ളുന്ന കേരളത്തിലെ ഏക ക്ഷേത്രമാണിത്. അഷ്ടവൈദ്യന്മാരിലൊരാളായ പുലാമന്തോൾ മൂസ്സിന്റെ കുടുംബക്ഷേത്രമാണിത്. 

കൊട്ടാരത്തിൽ ശങ്കുണ്ണിയുടെ ഐതിഹ്യമാലയിൽ പരാമർശിച്ചിട്ടുള്ളതാണ് ഈ ക്ഷേത്രത്തിന്റെ ഉദ്ഭവകഥ. അതിങ്ങനെ: 

ആദ്യകാലത്ത് ക്ഷേത്രത്തിൽ ശിവന്റെ പ്രതിഷ്ഠ മാത്രമേ ഉണ്ടായിരുന്നുള്ളൂ. അങ്ങനെയിരിയ്ക്കേ ഒരിയ്ക്കൽ അന്നത്തെ തിരുവിതാംകൂർ മഹാരാജാവിനു കലശലായ വയറു വേദന പിടിപെട്ടു. വിവിധ വൈദ്യന്മാർ ചികിൽസിച്ചിട്ടും മാറിയില്ല. മഹാരാജാവ് തന്റെ സേവകനെ അഷ്ടവൈദ്യൻ പുലാമന്തോൾ മൂസ്സിന്റെ മനയിലേക്കു പറഞ്ഞയച്ചു. സേവകൻ വന്ന സമയത്ത് മനയിൽ ഉപനയനം കഴിയാത്ത ഒരു ബാലനും മാത്രമേ ഉണ്ടായിരുന്നുള്ളു. മാതാവിന്റെ നിർദ്ദേശപ്രകാരം കുടുംബ ക്ഷേത്രത്തിൽ 12 ദിവസം ഭജന കൂടിയ ശേഷമേ പോകാവൂ എന്ന് മഹാരാജാവിന്റെ സേവകനോട് പറഞ്ഞ ശേഷം ബാലൻ  കുടുംബക്ഷേത്രത്തിൽ 12 ദിവസം ഭജന ഇരുന്നു. പന്ത്രണ്ടാം ദിവസം ഒരു സന്യാസി രൂപത്തിൽ പ്രത്യക്ഷപ്പെട്ട ശിവഭഗവാൻ, മൂന്നു ഗുളികകൾ ബാലന് നൽകി. ഈ ഗുളികകൾ കഴിച്ച മഹാരാജാവിന്റെ വയറുവേദന നിശ്ശേഷം മാറി. സന്തോഷവാനായ മഹാരാജാവ് നൽകിയ സമ്മാനങ്ങൾ സ്നേഹത്തോടെ നിരസിച്ച മൂസ്സിന്റെ ആവശ്യപ്രകാരം ക്ഷേത്രത്തിനോട് ചേർന്ന് ഒഴുകുന്ന തൂതപ്പുഴയിൽ ഉണ്ടായിരുന്ന ധന്വന്തരിയുടെ വിഗ്രഹം കണ്ടെടുത്തു ശിവന്റെ ശ്രീകോവിലിനടുത്ത് പുതിയ ശ്രീകോവിൽ പണിയിച്ച് പ്രതിഷ്ഠിച്ചു. കാലാന്തരത്തിൽ ഇരു മൂർത്തികൾക്കും തുല്യപ്രാധാന്യം ലഭിച്ചു.


</doc>
<doc id="436572" url="https://ml.wikipedia.org/wiki?curid=436572" title="തുനാർ">
തുനാർ

ലിനക്സിനും യുണിക്സ് പോലുള്ള മറ്റ് സിസ്റ്റങ്ങൾക്കും ഉള്ള ഒരു ഫയൽ മാനേജരാണ് തുനാർ . ആദ്യകാലങ്ങളിൽ ജിടികെ+ 2 ടൂൾക്കിറ്റ് ഉപയോഗിച്ചാണ് ഇത് വികസിപ്പിച്ചത്. പിന്നീട് ജിടികെ+ 3 ടൂൾക്കിറ്റിലേക്ക് പോർട്ട് ചെയ്തു. എക്സ്എഫ്സിഇ 4.4 RC1 പതിപ്പ്- ലും തുടർന്നുള്ള പതിപ്പുകളിലും ഇത് ഉൾപ്പെടുത്താൻ  ആരംഭിച്ചു. ബെനഡിക്റ്റ് മ്യൂററർ ആണ് തുനാർ വികസിപ്പിച്ചെടുത്തത്, എക്സ്എഫ്സിഇയുടെ മുൻ ഫയൽമാനേജറായ എക്സ് എഫ്എമ്മിന്റെ  മാറ്റി പകരം വയ്ക്കാൻ ആണ് ഇത് വികസിപ്പിച്ചെടുത്തത്. ഫില്ലർ എന്നായിരുന്നു ആദ്യം അറിയപ്പെട്ടിരുന്നതെങ്കിലും പിന്നീട് തുനാർ എന്നാക്കി മാറ്റി.

വേഗതയാർന്നതും, വ്യക്തവും, ഉപയോഗിക്കാൻ എളുപ്പവുമുള്ള ഒരു ഫയൽ മാനേജർ സൃഷ്ടിക്കുകയെന്നതായിരുന്നു തുനാർ പ്രൊജക്റ്റിന്റെ ലക്ഷ്യം. നോട്ടിലസ് , കോൺക്വറർ തുടങ്ങിയ മറ്റ് ലിനക്സ് ഫയൽ മാനേജർമാരേക്കാൾ കൂടുതൽ വേഗത്തിൽ തുറക്കാനും റെസ്പോൺസീവ് ആകാനും ഉള്ള തരത്തിലാണ്  തുനാർ രൂപകൽപ്പന ചെയ്തിട്ടുള്ളത്. ഈ പ്രൊജക്റ്റിന്റെ മറ്റൊരു ലക്ഷ്യം, ഗ്നോം ആക്സസബിലിറ്റി ടൂൾകിറ്റ് ഉപയോഗിച്ച് ആക്സസബിലിറ്റിയുള്ള പ്രോഗ്രാം ഉണ്ടാക്കുക എന്നതാണ്. എക്സ്എഫ്സിഇയുടെ ബാക്കിവിഭാഗങ്ങൾ പോലെ, തുനാർ ഫ്രീഡെസ്ക്ടോപ്പ്.ഓർഗ്ഗ് ൽ പറഞ്ഞിട്ടുള്ള നിലവാരങ്ങൾ അനുസരിച്ച് രൂപകൽപ്പന ചെയ്തിട്ടുള്ളതാണ്. തുനാർ വളരെ ലളിതവും ആകർഷണീയമായ ഡിസൈൻ പിൻതുടരുന്നതാണ്. കൂടാതെ അതിന്റെ പ്രവർത്തനം പ്ലഗിന്നുകൾ വഴി വ്യാപിപ്പിക്കാൻ കഴിയും.

നോർസ് മിത്തോളജിയിലെ ഇടിമിന്നലിന്റെ ദൈവത്തിന്റെ പഴയ സാക്സൺ പേരാണ് തുനാർ. ഈ ദൈവം തോറിന്റെ ചുറ്റികയായ എംജോൽനിർ ഉപയോഗിക്കുന്നു. ഇതാണ് ഈ ഫയൽ മാനേജരിന്റെ ഐക്കൺ. 

പ്രധാന കോഡുകൾ ചെയ്യുന്നതിനുമുൻപ് തുനാറിന്റെ സമ്പർക്കമുഖമാണ് ആദ്യം വികസിപ്പിച്ചെടുത്തത്. പൈത്തൺ ഉപയോഗിച്ച് വളരെഅടിസ്ഥാന പ്രവർത്തനങ്ങൾ ചെയ്യാവുന്ന സോഫ്റ്റ്വെയറാണ് ആദ്യം വികസ്പ്പിച്ചെടുത്തത്. പരീക്ഷണ ഉപയോക്താക്കളുടെ നിർദ്ദേശപ്രകാരം പിന്നീട് മാറ്റങ്ങൾ വരുത്തുകയും കൂടുതൽ ഫീച്ചറുകളും യുഐ മാറ്റങ്ങൾ വരുത്തുകയും ചെയ്തു.

മറ്റ് ഡവലപ്പർമാർക്ക് തുനാർ ഒരു എപിഐ നൽകുന്നുണ്ട്:


വിവിധ ഫയൽ തരങ്ങൾക്കായി സന്ദർഭ മെനുവിൽ വിവിധ സ്ക്രിപ്റ്റുകൾ ഉൾപ്പെടുത്താൻ തുനാർ ഫയൽമാനേജരിന് കഴിയും.


</doc>
<doc id="436578" url="https://ml.wikipedia.org/wiki?curid=436578" title="ടെട്രഗോണിയ ടെട്രഗോണിയോയിഡ്സ്">
ടെട്രഗോണിയ ടെട്രഗോണിയോയിഡ്സ്

അത്തി-ജമന്തി കുടുംബത്തിലെ (ഐസോയേസീ) പൂച്ചെടിയാണ് ടെട്രഗോണിയ ടെട്രഗോണിയോയിഡ്സ്. പൊതുവേ ന്യൂസിലാൻഡ് ചീര എന്നും മറ്റ് പ്രാദേശിക നാമങ്ങളിലും അറിയപ്പെടുന്നു. ഇലക്കറികളായിട്ടാണ് ഇവ കൃഷിചെയ്യുന്നത്.

കിഴക്കൻ ഏഷ്യ, ആസ്ത്രേലിയ, ന്യൂസീലൻഡ് എന്നിവിടങ്ങളിലാണ് ഇവ വ്യാപകമായി കാണപ്പെടുന്നത്. ആഫ്രിക്ക, യൂറോപ്പ്, വടക്കേ അമേരിക്ക, തെക്കേ അമേരിക്ക എന്നിവിടങ്ങളിൽ ഇതൊരു ജൈവാധിനിവേശസസ്യമായി കരുതുന്നു. ഇതിന്റെ സ്വാഭാവിക ആവാസ വ്യവസ്ഥ മണൽ തീരങ്ങളും കീഴ്ക്കാംതൂക്കായ പ്രദേശങ്ങളും ആണ്. ഹാലോഫൈറ്റായ ഇവ ഉപ്പുരസമുള്ള മണ്ണിൽ നന്നായി വളരുന്നു.


</doc>
<doc id="436585" url="https://ml.wikipedia.org/wiki?curid=436585" title="ലീഫ്പാഡ്">
ലീഫ്പാഡ്

ലിനക്സ്, ബിഎസ്ഡി,  എന്നിവയ്ക്കുള്ള ഓപ്പൺ സോഴ്സ് ടെക്സ്റ്റ് എഡിറ്റർ ആണ് ലീഫ്പാഡ് . കുറഞ്ഞ ഡിപൻഡൻസികളുള്ള വളരെ ചെറിയ ഒരു ടെക്സ്റ്റ് എഡിറ്ററാണ് ഇത്, ലളിതവും എളുപ്പത്തിൽ-കമ്പൈൽ ചെയ്യാവുന്ന രൂപകൽപ്പനയും ആണ് ലീഫ്പാഡിന് ഉള്ളത്. ലുബുണ്ടു, എക്സുബുണ്ടു, എൽഎക്സ്ഡിഇ ഡെസ്ക്ടോപ്പ് എൻവയോൺമെന്റ് എന്നിവയ്ക്കുള്ള ഡിഫോൾട്ട് ടെക്സ്റ്റ് എഡിറ്റർ ആണ് ലീഫ്പാഡ്. 

ലീഫ്പാഡ് ഗ്നു സാർവ്വജനിക അനുമതിപത്രപ്രകാരം പുറത്തിറക്കിയിരിക്കുന്നതിനാൽ ഇത് ഒരു സ്വതന്ത്ര സോഫ്റ്റ്വെയറാണ്.

 ഒരു കോഡ്സെറ്റ് ഓപ്ഷൻ, ഓട്ടോ കോഡ്സെറ്റ് ഡിറ്റക്ഷൻ, അൺലിമിറ്റഡ് അൺഡു / റീഡു ഫീച്ചർ,  വലിച്ചിടാനുള്ള ഫീച്ചർ എന്നിവ ലീഫ്പാഡിന്റെ സവിശേഷതകളിൽ ഉൾപ്പെടുന്നു.

ജിഎഡിറ്റ്, കേറ്റ് പോലുള്ള ടെക്സ്റ്റ് എഡിറ്ററുകളുമായി താരതമ്യം ചെയ്യുമ്പോൾ ലീഫ്പാഡിന് കുറഞ്ഞ റിസോഴ്സ് ഉപയോഗമാണ് ഉള്ളത്.



</doc>
<doc id="436601" url="https://ml.wikipedia.org/wiki?curid=436601" title="ഗോൺസാലസ്">
ഗോൺസാലസ്

ഗോൺസാലസ്, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് മോണ്ടെറെ കൗണ്ടിയിൽ സ്ഥിതിചെയ്യുന്ന ഒരു നഗരമാണ്. സലിനാസിന് 16 മൈൽ (26 കിലോമീറ്റർ) തെക്കുകിഴക്കായി സമുദ്രനിരപ്പിൽനിന്ന് 135 അടി (41 മീറ്റർ). ഉയരത്തിലാണ് ഗോൺസാൽസ് നഗരം സ്ഥിതിചെയ്യുന്നത്. 2000 ലെ സെൻസസിൽ 7,525 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 8,187 ആയി ഉയർന്നിരുന്നു. അസോസിയേഷൻ ഓഫ് മോണ്ടെറി ബേ ഏരിയ  ഗവൺമെന്റിലെ അംഗമാണ് ഗോൺസാലസ് നഗരം.

ഗോൺസാലസ് വീഞ്ഞുത്പാദനത്തിനായുള്ള മുന്തിരി കൃഷി ചെയ്യുന്ന ഒരു പ്രധാന പ്രദേശമാണ്.കോൺസ്റ്റെലേഷൻ ബ്രാൻഡുകൾ, റോബർട്ട് ടാൽബോട്ട്, പിസോണി മുന്തിരിത്തോട്ടം, ബോക്കെനൂഗൻ വൈനറി, സലിനാസ് വാലി വൈൻയാർഡ്സ് എന്നിവയാണ് ഗോൺസാൽസ് നഗരത്തിൽ സ്ഥിതി ചെയ്യുന്ന വൈനറികൾ.


</doc>
<doc id="436602" url="https://ml.wikipedia.org/wiki?curid=436602" title="ഓപ്പൺബോക്സ്">
ഓപ്പൺബോക്സ്

ഗ്നൂ സാർവ്വജനക അനുമതി പത്രത്തിൽ പ്രസിദ്ധീകരിച്ച എക്സ് വിന്റോ സിസ്റ്റത്തിന് വേണ്ടി നിർമ്മിച്ചിട്ടുള്ള ഒരു സ്വതന്ത്ര സ്റ്റാക്കിംഗ് വിന്റോ മാനേജരാണ് ഓപ്പൺബോക്സ്. ബ്ലാക്ബോക്സ് 0.65.0 (സി++ പ്രോജക്റ്റ്) നെ അടിസ്ഥാനപ്പെടുത്തി നിർമ്മിച്ചതാണിത്. വെർഷൻ 3.0 മുതൽ ഓപ്പൺബോക്സ് പൂർണ്ണമായും തിരുത്തിയെഴുത്തിന് വിധേയമായി. ഇത് സി പ്രോഗ്രാമിംഗ് ഭാഷയിലാണ് എഴുതപ്പെട്ടത്. 3.0 മുതൽ ബ്ലാക് ബോക്സ് അടിസ്ഥാനമായല്ല ഇത് വികസിപ്പിക്കുന്നത്.

ഇന്റർ ക്ലൈന്റ് കമ്യൂണിക്കേഷൻ കൺവെൻഷൻ മാന്വലിനും എക്സ്റ്റെന്റഡ് വിന്റോമാനേജർ ഹിന്റ്സിനും അനുരൂപമായാണ് ചെറുതും വേഗതയേറിയതുമായ ഓപ്പൺബോക്സ് രൂപകൽപ്പന ചെയ്തിട്ടുള്ളത്. ഇത് യൂസറുകൾക്ക് നിയന്ത്രിക്കാവുന്നതും വിവിധ തരത്തിലുള്ള വിവരങ്ങൾ പ്രദർശിപ്പിക്കുന്നതുമായ മെനുകൾ പോലുള്ള വിവിധ ഫീച്ചറുകളെ പിൻതുണയ്ക്കുന്നു. 

എൽഎക്സ്ഡിഇയിലെ അടിസ്ഥാന വിന്റോമാനേജരാണ് ഓപ്പൺബോക്സ്. ക്രഞ്ച്ബാങ്ങ് ലിനക്സ്, ആർച്ചബാങ്ങ്, ലുബുണ്ടു, ടൈനിമീ, ട്രൈസ്ക്യുൽ മിനി തുടങ്ങിയ ലിനക്സ് വിതരണങ്ങൾ ഓപ്പൺബോക്സ് ഉപയോഗിക്കുന്നു

കാനഡയിലെ ഓൺടായിരിയോയിലെ ഒട്ടാവയിൽ സ്ഥിതിചെയ്യുന്ന കാർലെടൺ സർവ്വകലാശാല ഡാന ജാൻസെൻസാണ് ഓപ്പൺ ബോക്സിന്റെ പ്രധാന സ്രഷ്ടാവ്.<

ഓപ്പൺബോക്സ് ഡെസ്ക്ടോപ്പ് റൈറ്റ് ക്ലിക്കിൽ (അല്ലെങ്കിൽ മറ്റേതെങ്കിലും കീ ബൈൻഡ് ) "റൂട്ട് മെനു" അനുവദിക്കുന്നു,  കൂടാതെ വിന്റോകൾ കൈകാര്യം ചെയ്യുന്ന രീതി ക്രമീകരിക്കാൻ ഉപയോക്താക്കളെ അനുവദിക്കുന്നു. ഒരു വിൻഡോ മിനിമൈസ് ചെയ്യുമ്പോൾ അത് അദൃശ്യമായി മാറുന്നു. വീണ്ടും വിൻഡോകൾ മുകളിലേയ്ക്ക് കൊണ്ടുവരാൻ, മിക്കപ്പോഴും അല്ലെങ്കിൽ വലത് ക്ലിക്കുചെയ്യുമ്പോൾ വരുന്ന ഡെസ്ക്ടോപ്പ് മെനു ഉപയോഗിക്കാം. ഐക്കണുകൾ, ടാസ്ക്ബറുകൾ, ലോഞ്ചറുകൾ തുടങ്ങിയവ ചേർക്കുന്ന മറ്റ് ചെറിയ പ്രോഗ്രാമുകൾ ഉപയോഗിച്ച് ഓപ്പൺബോക്സ് വിപുലീകരിക്കൽ സാധാരണമാണ്.

~ / .config / openbox- ൽ സ്ഥിതി ചെയ്യുന്ന രണ്ടു കോൺഫിഗറേഷൻ ഫയലുകൾ മാത്രമാണ്  ഓപ്പൺബോക്സ് ക്രമീകരിക്കാൻ ഉള്ളത് . അവയെ menu.xml , rc.xml എന്ന് വിളിക്കുന്നു . അവ നേരിട്ട് എഡിറ്റ്ചെയ്യുകയോ അല്ലെങ്കിൽ ഒബികോൺഫ്, ഓബിമെനു എന്നീ ഗ്രാഫിക്കൽ കോൺഫിഗറേഷൻ ടൂൾസ് ഉപയോഗിച്ച് ക്രമീകരിക്കുകയോ ചെയ്യാം.

എല്ലാ മൗസ് കീകളും കീബോർഡ് കീകളും ക്രമീകരിക്കാവുന്നതാണ്. ഉദാഹരണത്തിന് 


തുടങ്ങിയവയെല്ലാം ഓപ്പൺബോക്സിൽ ക്രമീകരിക്കാവുന്നതാണ്.

പൈപ്പ് മെനുകൾ എന്നറിയപ്പെടുന്ന ഡൈനാമിക് മെനുസിസ്റ്റമാണ് ഓപ്പൺബോക്സ് ഉപയോഗിക്കുന്നത്. ഇതിന് ഒരു ഷെൽ സ്ക്രിപ്റ്റിന്റെ സ്റ്റാന്റേഡ് ഔട്ട്പുട് ഉപയോഗിച്ച് ഉപമെനുകൾ നിർമ്മിക്കാൻ കഴിയും. ഈ സ്ക്രിപ്റ്റ് എല്ലാത്തവണയും മൗസ് ക്ലിക്ചെയ്യുമ്പോൾ പ്രവർത്തിക്കുമെന്നതിനാൽ ഈ സ്ക്രിപ്റ്റിന് അപ്പോഴത്തെ സാഹചര്യം വിലയിരുത്തി മെനുവിൽ വേണ്ട മാറ്റങ്ങൾ ഡൈനാമിക്കായി കൊണ്ടുവരാനും കഴിയും. അതുപോലെ പൈപ്പ് മെനുകളിൽ കണ്ടീഷണൽ ബ്രാഞ്ചിംഗ് ഉൾപ്പെടുത്തിയിട്ടുണ്ട്. മറ്റ് സാധാരണ വിന്റോ മാനേജരുകളിൽ സ്റ്റാറ്റിക് മെനു സിസ്റ്റമാണ് ഉപയോഗിക്കുന്നത് ഒരിക്കൽ ലോഡ് ചെയ്തുകഴിഞ്ഞാൽ പിന്നെ വിൻഡോ മാനേജർ വീണ്ടും സ്റ്റാർട്ട് ചെയ്യുന്നതുവരെ ആമെനു സിസ്റ്റം മാറുന്നതല്ല. ഇവയ്ക്ക് സാഹചര്യം അനുസരിച്ച് മെനു മാറ്റാനുള്ള കഴിവ് ഇല്ല.



</doc>
<doc id="436607" url="https://ml.wikipedia.org/wiki?curid=436607" title="റിയോ ഡെൽ">
റിയോ ഡെൽ

റിയോ ഡെൽ (മുമ്പ്, ഈഗിൾ പ്രയറി) എന്നറിയപ്പെട്ടിരുന്നു) അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ ഹംബോൾട്ട് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. ഈൽ നദിയുടെ പടിഞ്ഞാറേ തീരത്ത് സ്കോഷ്യ നഗരത്തിന് 1 മൈൽ (2 കിലോമീറ്റർ) വടക്കായി സമുദ്രനിരപ്പിൽനിന്ന് ഏകദേശം 161 അടി  (49 മീറ്റർ) ഉയരത്തിലാണ് ഈ നഗരം സ്ഥിതിചെയ്യുന്നത്. 2000 ലെ സെൻസസ് പ്രകാരം 3,174 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 3,363 ആയി ഉയർന്നിരുന്നു.

റിയോ ഡെൽ നഗരം ആദ്യകാലത്ത് ഈഗിൾ പ്രയറി എന്നു നാമകരണം ചെയ്തുവെങ്കിലും 1890 ൽ അത് റിയോ ഡെൽ എന്നു പുനർനാമകരണം ചെയ്യപ്പെട്ടു. റിവർ ഡെൽ എന്ന പേര് ആദ്യം നിർദ്ദേശിക്കപ്പെട്ടുവെങ്കിലും കാലിഫോർണിയയിലെ റിവർ ഡെയിലുമായി സാദൃശ്യമുള്ളതിനാൽ ഈ പേര് ഉപേക്ഷിക്കപ്പെട്ടു.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകളനുസരിച്ച് ഈ നഗരത്തിന്റെ ആകെ വിസ്തീർണ്ണം 2.4 ചതുരശ്ര മൈൽ (6.2 ചതരുശ്ര കിലോമീറ്റർ) ആണ്. ഇതിൽ 2.3 ചതുരശ്ര മൈൽ (6.0 ചതരുശ്ര കിലോമീറ്റർ) കരഭൂമിയും 0.1 ചതുരശ്ര മൈൽ (0.26 ചതുരശ്ര കിലോമീറ്റർ) പ്രദേശം (5.61% ശതമാനം) ജലം ഉൾപ്പെട്ടതുമാണ്.


</doc>
<doc id="436613" url="https://ml.wikipedia.org/wiki?curid=436613" title="പാംഡെയിൽ">
പാംഡെയിൽ

പാംഡെയിൽ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് വടക്കൻ ലോസ് ഏഞ്ചലസ് കൗണ്ടിയുടെ മദ്ധ്യഭാഗത്തായി സ്ഥിതിചെയ്യുന്ന ഒരു നഗരമാണ്. സാൻ ഗബ്രിയേൽ പർവതനിരകൾ ലോസ് ആഞ്ജലസ് പട്ടണത്തെ പാംഡെയിലിൽനിന്നു വേർതിരിക്കുന്നു.

1962 ആഗസ്റ്റ് 24 ന് പാംഡെയിൽ ആന്റിലോപ് താഴ്വരയിലെ ആദ്യത്തെ സംയോജിത സമൂഹമായി മാറി ഉൾപ്പെടുത്താൻ ആദ്യമായി പാമ്ഡൽ മാറി. 47 വർഷം കഴിഞ്ഞ്, 2009 നവംബറിൽ, വോട്ടർമാർ ഇതിനെ ഒരു ചാർട്ടർ സിറ്റിയായി രൂപീകരിക്കാൻ അനുമതി നൽകി. 2000 ലെ സെൻസസിൽ 116,670 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 152,750 ആയി ഉയർന്നിരുന്നു. പാംഡെയിൽ കാലിഫോർണിയ സംസ്ഥാനത്തെ മുപ്പത്തി മൂന്നാമത്തെ ജനസാന്ദ്രതയുള്ള നഗരമാണ്.  2013-ൽ പാംഡെയിൽ / ലങ്കാസ്റ്റർ നഗര മേഖലയിലെ ആകെ ജനസംഖ്യ 513,547 ആയി കണക്കുകൂട്ടിയിരുന്നു.


</doc>
<doc id="436617" url="https://ml.wikipedia.org/wiki?curid=436617" title="സാൻ ക്ലെമെന്റെ">
സാൻ ക്ലെമെന്റെ

സാൻ ക്ലെമെന്റെ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്തെ, ഓറഞ്ച് കൗണ്ടിയിലുൾപ്പെട്ട ഒരു നഗരമാണ്. 2010 ലെ സെൻസസിൽ ഈ നഗരത്തിലെ ആകെ ജനസംഖ്യ 63,522 ആണെന്നു കണ്ടെത്തിയിരുന്നു. കാലിഫോർണിയ തീരത്ത്, ലോസ് ആഞ്ചലസ്, സാൻ ഡിയാഗോ നഗരങ്ങൾക്കു മദ്ധ്യഭാഗത്തായി സ്ഥിതിചെയ്യുന്ന ഓറഞ്ച് കൌണ്ടിയുടെ ഏറ്റവും തെക്കുള്ള ഈ നഗരം  ഇവിടുത്തെ സമുദ്രം, മലനിരകളുടെ വീക്ഷണം, ഹൃദ്യമായ കാലാവസ്ഥ, സ്പാനിഷ് കൊളോണിയൽ ശൈലിയിലുള്ള വാസ്തുവിദ്യ എന്നിവയ്ക്ക് പേരുകേട്ടതാണ്. സാൻ ക്ലെമന്റെ നഗര മുദ്രാവാക്യം "സ്പാനിഷ് വില്ലേജ് ബൈ ദ സീ" എന്നതാണ്. ഔദ്യോഗിക നഗര പുഷ്പം ബൊഗൈൻ വില്ലയും, ഔദ്യോഗിക നഗരവൃക്ഷം കോറലുമാണ് (Erythrina).


</doc>
<doc id="436631" url="https://ml.wikipedia.org/wiki?curid=436631" title="ഇന്ദിര ബാനർജി">
ഇന്ദിര ബാനർജി

നിലവിലെ സുപ്രീംകോടതി ജഡ്ജിയായ ഇന്ദിര ബാനർജി എട്ടാമത്തെ വനിത ജഡ്ജിയും സുപ്രീംകോടതിയുടെ മൂന്നാമത് വനിതാ ജഡ്ജിയും ആണ്. ഇതിനു മുൻപ് മദ്രാസ് ഹൈക്കോടതി ചീഫ് ജസ്റ്റിസായിരുന്നു ഇന്ദിര.

ഇന്ദിര ബാനർജി 1957 സെപ്റ്റംബർ 24 നാണ് ജനിച്ചത്. പഠനം കൊൽക്കത്തയിലെ ലോറെറ്റോ ഹൌസിൽ വെച്ചായിരുന്നു. കൊൽക്കത്തയിലെ പ്രസിഡൻസി കോളേജിലും കൊൽക്കത്ത യൂണിവേഴ്സിറ്റി കോളേജിലും അവർ വിദ്യാഭ്യാസം പൂർത്തിയാക്കി. 1985 ജൂലൈ 5 ന് അഭിഭാഷകയായി ചേർന്നു കൽക്കത്ത ഹൈക്കോടതിയിൽ പരിശീലനം നേടി.

2002 ഫെബ്രുവരി 5 ന് ഇന്ദിര ബാനർജി കൊൽക്കത്ത ഹൈക്കോടതിയിലെ ഒരു സ്ഥിരം ജഡ്ജിയായി നിയമിതയായി. 2016 ഓഗസ്റ്റ് 8 ന് ഡൽഹി ഹൈക്കോടതിയിലേക്ക് സ്ഥലം മാറ്റി. 2017 ഏപ്രിൽ 5 ന് മദ്രാസ് ഹൈക്കോടതി ചീഫ് ജസ്റ്റിസായി ചുമതല ഏറ്റെടുത്തു.


</doc>
<doc id="436636" url="https://ml.wikipedia.org/wiki?curid=436636" title="ഷെർലക് ഹോംസ് കേസുകളുടെ സമയത്തിന്റെയും സ്ഥലങ്ങളുടെയും പട്ടിക">
ഷെർലക് ഹോംസ് കേസുകളുടെ സമയത്തിന്റെയും സ്ഥലങ്ങളുടെയും പട്ടിക

സർ ആർതർ കോനാൻ ഡോയലിന്റെ വിവരണപ്രകാരം ഷെർലക് ഹോംസ് 60 കേസുകളുടെ അന്വേഷണത്തിൽ പങ്കെടുത്തു. പകുതിയിലധികം കേസുകളും നടന്നത് ലണ്ടനിലാണ്. കേസുകൾ നടന്ന സ്ഥലങ്ങളുടെയും സമയത്തിന്റെയും പട്ടിക ചുവടെ


</doc>
<doc id="436637" url="https://ml.wikipedia.org/wiki?curid=436637" title="ഹാവ്തോൺ">
ഹാവ്തോൺ

ഹാവ്തോൺ അമേരിക്കൻ ഐക്യനാടുകളിലെ കാലിഫോർണിയയിൽ തെക്കുപടിഞ്ഞാറൻ ലോസ് ഏഞ്ചൽസ് കൗണ്ടിയിൽ സ്ഥിതിചെയ്യുന്ന ഒരു നഗരമാണ്. 2000 ൽ ഇത് 84,112 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് ആയപ്പോഴേയ്ക്കും 84,293 ആയി മാറിയിരുന്നു. 2013 ൽ ഈ നഗരത്തിലെ ആകെ ജനസംഖ്യ 86200 ആയി കണക്കുകൂട്ടിയിരുന്നു.

1905 ൽ ബി.എൽ. ഹാർഡിങ്, എച്ച്.ഡി. ലൊമ്പാർഡ് എന്നിവർ ചേർന്ന് "ഹാവ്തോൺ ഇംപ്രൂവ്മെന്റ് കമ്പനി" എന്ന പേരിൽ ഈ നഗരം സ്ഥാപിച്ചു. ഹാർഡിംഗിന്റെ പുത്രി അമേരിക്കൻ സ്വാതന്ത്ര്യ ദിനത്തിന്റെ അതേ ദിവസം വരുന്ന തന്റെ ജന്മദിനമായ ജൂലൈ 4 ന്യൂ ഇംഗ്ലണ്ടിലെ സാഹിത്യകാരനായിരുന്ന നതാനിയേൽ ഹാവതോണിനൊപ്പം ആഘോഷിക്കുകയും അദ്ദേഹത്തിന്റെ ബഹുമാനാർഥം നഗരത്തനു ഹാവ്തോണ് എന്ന പേരു നൽകുവാൻ തീരുമാനിക്കുകയും ചെയ്തു.

ഹാവ്തോണ് നഗരം ഒരുകാലത്ത് വെളുത്തവർക്കു മാത്രമായുള്ള കുടിയേറ്റ കേന്ദ്രമായി അറിയപ്പെടുകയും സൺഡൌണ് ടൌൺ എന്നു പൊതുവായി വിളിക്കപ്പെടുകയും ചെയ്തിരുന്നു. 1930 കളിൽ ആഫ്രിക്കൻ-അമേരിക്കക്കാർ നഗരത്തിനു പുറത്തു പോകുക എന്ന മുന്നറിയിപ്പ് സൂചികകൾ നൽകിയിരുന്നു.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകൾ പ്രകാരം ഈ നഗരത്തിന്റെ ആകെ വിസ്തീർണ്ണം 6.1 ചതുരശ്ര മൈലാണ് (16 ചതുരശ്ര കിലോമീറ്റർ). നഗരത്തിലെ 99 ശതമാനവും കരഭൂമിയാണ്. ഹാവ്തോണിനു വടക്കുഭാഗത്തായി സംയോജിപ്പിക്കപ്പെടാത്ത സമൂഹമായ ലെന്നോക്സും ഇംഗിൾവുഡ് നഗരവുമാണ്. കിഴക്കുഭാഗത്ത് സംയോജിപ്പിക്കപ്പെടാത്ത സമൂഹമായ ആതൻസും ഗാർഡെന നഗരവും നിലനിൽക്കുന്നു. തെക്കുഭാഗത്ത് സംയോജിപ്പെടാത്ത സമൂഹമായ എൽ ക്യാമിനോ ഗ്രാമവും ലോൺഡെയിൽ, റെഡോണ്ടോ ബീച്ച് നഗരങ്ങളുമാണുള്ളത്. ഹാവ്തോണിന്റെ തെക്കുപടിഞ്ഞാറൻ മൂലയിലായി മൻഹാട്ടൻ ബീച്ച് നഗരം നിലനിൽക്കുന്നു. പടിഞ്ഞാറ് എൽ സെഗുണ്ടൊ നഗരവും വടക്കുപടിഞ്ഞാറായി ലോസ് ആഞ്ചലസിന്റെ അയൽപക്കമായ വെസ്ച്ചെസ്റ്ററും സ്ഥിതിചെയ്യുന്നു.


</doc>
<doc id="436639" url="https://ml.wikipedia.org/wiki?curid=436639" title="ക്രോക്കസ് സാറ്റിവസ്">
ക്രോക്കസ് സാറ്റിവസ്

ക്രോക്കസ് സാറ്റിവസ് സാധാരണയായി സാഫ്രോൺ ക്രോക്കസ്', അല്ലെങ്കിൽ ഓട്ടം ക്രോക്കസ് എന്നും അറിയപ്പെടുന്നു. ഇറിഡേസീ കുടുംബത്തിലെ ക്രോകസ് ജനുസ്സിലെ സപുഷ്പികളുടെ ഒരു സ്പീഷീസാണ്. പൂവിനകത്ത് കാണപ്പെടുന്ന തന്തുകത്തിൽ നിന്ന് സുഗന്ധദ്രവ്യമായ കുങ്കുമം നിർമ്മിക്കുന്നു. "ഓട്ടം ക്രോക്കസ്" കൊൾചികം സ്പീഷീസുമായി തെറ്റിദ്ധരിക്കപ്പെടാറുണ്ട്. എന്നിരുന്നാലും ക്രോക്കസുകളിൽ 3 കേസരവും 3 ജനിദണ്ഡും ആണുള്ളത്. കൊൾചിക്കത്തിന് 1 ജനിദണ്ഡും 6 കേസരമാണുള്ളത്. ഇവ വിഷലിപ്തമാണ്. 




</doc>
<doc id="436642" url="https://ml.wikipedia.org/wiki?curid=436642" title="അറ്റ്വാട്ടർ">
അറ്റ്വാട്ടർ

അറ്റ്വാട്ടർ, അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിലെ മെർസ് കൗണ്ടിയിൽ സ്റ്റേറ്റ് റൂട്ട് 99 ൽ സ്ഥിതിചെയ്യുന്ന ഒരു നഗരമാണ്. മെർസ്ഡ് നഗരത്തിന് 8 മൈൽ (13 കിലോമീറ്റർ) പടിഞ്ഞാറ്-വടക്കുപടിഞ്ഞാറായി സമുദ്രനിരപ്പിൽ നിന്നും ഏകദേശം 151 അടി (46 മീറ്റർ) ഉയരത്തിലാണ് ഈ നഗരം സ്ഥിതിചെയ്യുന്നത്. 2010 ലെ യു.എസ്. സെൻസസ് പ്രകാരമുള്ള ഈ നഗരത്തിലെ ആകെ ജനസംഖ്യ 28,168 ആയിരുന്നു.

അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കനുസരിച്ച്, ഈ നഗരത്തിന്റെ മൊത്തം വിസ്തീർണ്ണം 6.1 ചതുരശ്ര മൈൽ (16 ചതുരശ്ര കിലോമീറ്റർ) ആണ്. ഇതിൽ 99.86 ശതമാനം കരഭൂമിയും ബാക്കി 0.14 ശതമാനം ഭാഗം വെള്ളവുമാണ്. കാസിൽ എയർ മ്യൂസിയം നഗരത്തിൽ ഉൾപ്പെടുന്നുണ്ടെങ്കിലും കാസിൽ എയർ ഫോഴ്സ് ബെയിസ് ഉൾപ്പെടുന്നില്ല.


</doc>
<doc id="436644" url="https://ml.wikipedia.org/wiki?curid=436644" title="ഹവായിയൻ ഗാർഡൻസ്">
ഹവായിയൻ ഗാർഡൻസ്

ഹവായിയൻ ഗാർഡൻസ്, അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ ലോസ് ഏഞ്ചലസ് കൗണ്ടിയിലുള്ള ഒരു നഗരമാണ്. ഏകദേശം 1.0 ചതുരശ്ര മൈൽ മാത്രം വിസ്തൃതിയുള്ള ഇത് കൗണ്ടിയിലെ ഏറ്റവും ചെറിയ നഗരമാണ്. 1964 ഏപ്രിൽ 9 ന് ഈ നഗരം സംയോജിപ്പിക്കപ്പെട്ടു. 2000 ലെ സെൻസസ് പ്രകാരം 14,779 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് അനുസരിച്ച് 14,254 ആയി കുറഞ്ഞിരുന്നു.


</doc>
<doc id="436649" url="https://ml.wikipedia.org/wiki?curid=436649" title="റഹ്മാനിയ്യ അറബിക് കോളേജ്, കടമേരി">
റഹ്മാനിയ്യ അറബിക് കോളേജ്, കടമേരി

കോഴിക്കോട് ജില്ലയിലെ വടകര താലൂക്കിൽ സ്ഥിതി ചെയ്യുന്ന കേരളത്തിലെ പ്രഥമ സമന്വയ വിദ്യാഭ്യാസ കേന്ദ്രമാണ് കടമേരി റഹ്മാനിയ്യ അറബിക് കോളേജ്. 1972-ൽ സ്ഥാപിതമായ കോളേജിന്റെ മുഖ്യ ശിൽപി ചീക്കിലോട്ട് കുഞ്ഞമ്മദ് മുസ്ലിയാരാണ്. വടകര താലൂക്ക് പരിസരങ്ങളിൽ അതു വരെ അനുഷ്ഠിച്ചുപോന്ന ഇസ്ലാമികാചാരങ്ങളിൽ നവീന രീതികൾ പരിചയിച്ച് ഐക്യസംഘം എന്ന പേരിലെത്തിയ വിഭാഗത്തിനെതിരെയുള്ള ശാശ്വത പരിഹാരം എന്ന നിലയിലായിരുന്നു സ്ഥാപനം ആരംഭിച്ചത്. കടമേരി ജുമാ മസ്ജിദിൽ ചേർന്ന വടകര താലൂക്ക് ഉലമാ (പണ്ഡിതർ), ഉമറാ (നേതാക്കൾ) കൺവെൻഷൻ ആണ് ഒരു സ്ഥാപനത്തിൻ്റെ ആവശ്യകത മുന്നിൽ വെച്ചത്. പ്രസ്തുത കൺവെൻഷനിൽ സമസ്ത ഉപാധ്യക്ഷനായിരുന്ന കോട്ടുമല അബൂബക്കർ മുസ്ലിയാരാണ് മുഖ്യ ഭാഷണം നടത്തിയത്. കണ്ണിയ്യത്ത് അഹ്മദ് മുസ്ലിയാരാണ് ക്ലാസ് ഉദ്ഘാടനം ചെയ്തത്. ആദ്യ ബാച്ചിൽ 33 വിദ്യാർത്ഥികളെയാണ് തെരെഞ്ഞെടുത്തത്. 
അഹ്ലുസ്സുന്നയുടെ യഥാർത്ഥ മുഖം പ്രരിചയപ്പെടുത്തലായിരുന്നു ലക്ഷ്യം. അന്ന് കേരളത്തിൽ നിലവിലുണ്ടായിരുന്ന പരമ്പരാഗത ദർസു (മുസ്ലിം ഓത്തുപള്ളി)കളിൽ നിന്ന് വിഭിന്നമായി മത വിഷയങ്ങളുടെ കൂടെ ഭൗതിക വിഷയങ്ങളും ഇവിടെ അധ്യാപനം നടത്തി. സമസ്തയുടെ അക്കാലത്തെ കർമകുശലനായ നേതാവ് എം.എം ബഷീർ മുസ്ലിയാർ സ്ഥാപനത്തിലെത്തിയതോടെ സ്ഥാപനം ഉയർച്ചയിൽ നിന്ന് ഉയർച്ചയിലേക്കുയർന്നു. അദ്ദേഹം മരണം വരെ റഹ്മാനിയ്യയുടെ പ്രിൻസിപ്പളായി സേവനം ചെയ്തു. തുടർന്നാണ് സമസ്തയുടെ സമുന്നത നേതാവും കേരള സംസ്ഥാന ഹജ് കമ്മറ്റി ചെയർമാനുമായിരുന്ന ശൈഖുനാ കോട്ടുമല ബാപ്പു മുസ്ലിയാർ പ്രിൻസിപ്പാൾ ചാർജ്ജെടുക്കുന്നത്. അദ്ദേഹത്തിൻ്റെ സാരഥ്യത്തിലും സ്ഥാപനം ഏറെ മുന്നോട്ടു കുതിച്ചു. കേരളം അറബി കാവ്യ ലോകത്തിന് സമ്മാനിച്ച അമൂല്യ പ്രതിഭ അരീക്കൽ അബ്ദുറഹ്മാൻ മുസ്ലിയാർ അന്ത്യം വരെ റഹ്മാനിയ്യയിൽ അദ്ധ്യാപകനായിരുന്നു. സമസ്തയുടെ നിലവിലെ പ്രസിഡൻ്റ് സയ്യിദ് ജിഫ്രി മുത്തുക്കോയ തങ്ങൾ, സമസ്ത കേന്ദ്ര മുശാവറ അംഗമായിരുന്ന അരീക്കൽ ഇബ്രാഹീം മുസ്ലിയാർ, ഡോ. ബഹാഉദ്ദീൻ നദ്വി, അബ്ദുൽ ഗഫൂർ ഖാസിമി, വറ്റല്ലൂർ അബ്ദുൽ അസീസ് മുസ്ലിയാർ തുടങ്ങിയവർ സ്ഥാപനത്തിൽ മുൻകാലത്ത് സേവനം ചെയ്ത പ്രമുഖരിൽ പെടുന്നു. 
നിലവിൽ ഹൈദരലി ശിഹാബ് തങ്ങൾ പ്രസിഡൻ്റും ചീക്കിലോട് കുഞ്ഞമ്മദ് മുസ്ലിയാർ സെക്രട്ടറിയും എം.ടി അബ്ദുല്ല മുസ്ലിയാർ പ്രിൻസിപ്പലുമായ ഗവേണിങ്ങ് ബോഡിയാണ് സ്ഥാപനം നടത്തുന്നത്. 
കേരളം കൂടാതെ കർണാടക, തമിഴ്നാട് സംസ്ഥാനങ്ങളിൽ നിന്നും വിദ്യാർത്ഥികൾ ഇവിടെ എത്തുന്നുണ്ട്.
ഹാഫിസുകൾക്ക് മാത്രമായി ശരീഅത്ത് കോഴ്സ് നൽകപ്പെടുന്ന ഒരു ജൂനിയർ കോളേജ് റഹ്മാനിയ്യയപടെ സിലബസ് പ്രകാരം നടത്തപ്പെടുന്നുണ്ട്. വിവിധ ജില്ലകളിലായി റഹ്മാനിയ്യ സിലബസ് പ്രകാരം നടന്നു വരുന്ന ജൂനിയർ സ്ഥാപനങ്ങളുമുണ്ട്.
അറബിക് കോളേജ് കൂടാതെ ബോർഡിംഗ് മദ്രസ, വനിതാ കോളേജ്, പബ്ലിക് സ്ക്കൂൾ, ഹയ്യർ സെക്കൻഡറി സ്ക്കൂൾ, കംബ്യൂട്ടർ ഇൻസ്റ്റിറ്റ്യൂഷൻ അടങ്ങിയതാണ് നിലവിൽ റഹ്മാനിയ്യ സ്ഥാപന സമുച്ചയം.


</doc>
<doc id="436652" url="https://ml.wikipedia.org/wiki?curid=436652" title="കെയർബറ ബ്രൂണി">
കെയർബറ ബ്രൂണി

ഫോർമിനിസി ഉപകുടുംബത്തിലെ ഉറുമ്പുകളുടെ ഒരു സ്പീഷീസാണ് കെയർബറ ബ്രൂണി. ഇത് ശ്രീലങ്കയിലും ചൈനയിലും കാണപ്പെടുന്നു.


</doc>
<doc id="436656" url="https://ml.wikipedia.org/wiki?curid=436656" title="ജൂലിയ ബട്ടർഫ്ലൈ">
ജൂലിയ ബട്ടർഫ്ലൈ

ജൂലിയ ബട്ടർഫ്ലൈ (Dryas iulia) ജൂലിയ ഹെലികോനിയൻ, ഫ്ലേം അല്ലെങ്കിൽ ഫ്ലേംബ്യൂ എന്നീ സാധാരണ നാമങ്ങളിലറിയപ്പെടുന്ന ഈ ചിത്രശലഭം ബ്രഷ്- ഫൂട്ടെഡ് (or nymphalid) സ്പീഷീസാണ്. ബ്രസീലിലും തെക്കൻ ടെക്സാസിലെയും ഫ്ലോറിഡയിലെയും തദ്ദേശവാസിയായ ഇവ ഡ്രിയാസ് ജീനസിലെ ഒരേയൊരു പ്രതിനിധിയും വേനൽക്കാലത്ത് ചിലപ്പോൾ കിഴക്കൻ നെബ്രാസ്കയുടെ വടക്ക് വരെ കാണപ്പെടുന്നു.15 ലധികം ഉപജാതികളെ വിവരിച്ചിരിച്ചിട്ടുണ്ട്.

Listed alphabetically:



</doc>
<doc id="436659" url="https://ml.wikipedia.org/wiki?curid=436659" title="ബാൺഗംഗ">
ബാൺഗംഗ

മുംബൈയിലെ മലബാർ ഹിൽ മേഖലയിലെ വാൾകേശ്വർ ക്ഷേത്രസമുച്ചയത്തിലെ ഒരു ജലസംഭരണിയാണ് ബാൺഗംഗ അഥവാ ബാൺഗംഗ ടാങ്ക്.
1127-ൽ സിൽഹാരാ രാജവംശത്തിന്റെ ഭരണകാലത്ത് ഒരു മന്ത്രിയായിരുന്ന ലക്ഷ്മൺ പഭു പണികഴിപ്പിച്ചതാണ് ഈ ക്ഷേത്രവും കൂടെയുള്ള ബാൺഗംഗ ക്ഷേത്രക്കുളവും. ബാൺഗംഗ ക്ഷേത്രക്കുളത്തിനു ചുറ്റുമായി നിരവധി ചെറുക്ഷേത്രങ്ങൾ പിൽക്കാലത്ത് രൂപം കൊണ്ടു. 1860-കളോടെ ഈ ക്ഷേത്രം നിരവധി ഭക്തരെ ആകർഷിച്ചു തുടങ്ങിയതോടെ ബാൺഗംഗയുടെ പരിസരങ്ങളിലായി അമ്പതോളം ധർമ്മശാലകൾ പണികഴിക്കപ്പെട്ടു .
തദ്ദേശീയരുടെ വിശ്വാസമനുസരിച്ച് രാമായണകാലത്ത് ശ്രീരാമൻ സീതയെ അന്വേഷിച്ചു നടന്ന കാലത്ത് ഇവിടെ തങ്ങിയിരുന്നു. ക്ഷീണവും ദാഹവും മൂലം രാമൻ തന്റെ സഹോദരനായ ലക്ഷ്മണനോട് കുറച്ച് വെള്ളം കൊണ്ടുവരാൻ ആവശ്യപ്പെട്ടു. ലക്ഷ്മണൻ തൽക്ഷണം ഒരു അമ്പു എടുത്തു ഭൂമിയിലേക്ക് എയ്തു. അപ്പോൾ ഗംഗയുടെ ഒരു കൈവഴി അവിടെ സൃഷ്ടിക്കപ്പെട്ടു. ബാണം (അമ്പ്) എയ്ത് ഗംഗാനദിയെ വരുത്തിയതിനാലാണ് ഈ കുളത്തിന് ബാൺഗംഗ എന്ന പേര് കൈവന്നത് .

ഗൗഡ സരസ്വത ബ്രാഹ്മണരുടെ ശ്രീ കാശി, ശ്രീ കൈവല്യ എന്നീ മഠങ്ങൾ ഇതിനരികിൽ സ്ഥിതിചെയ്യുന്നു . ഇവിടെയുണ്ടായിരുന്ന ഹിന്ദു ശ്മശാനം 2003-നു ശേഷം ഒരു ഗ്യാസ് ശ്മശാനമായി നവീകരിക്കപ്പെട്ടു . ശ്രീ സിദ്ധരാമേശ്വർ മഹാരാജും (1888-1936), അദ്ദേഹത്തിന്റെ ശിഷ്യനായ ശ്രീ രഞ്ജിത് മഹാരാജും (1913-2000) ഉൾപ്പെടെ നിരവധി അദ്വൈത ഗുരുക്കളുടെ സമാധികൾ പഴയ ഹിന്ദു ശ്മശാനത്തിൽ ഇപ്പോഴും ഉണ്ട്.


</doc>
<doc id="436662" url="https://ml.wikipedia.org/wiki?curid=436662" title="അലെയോഡെസ് ഗാഗ">
അലെയോഡെസ് ഗാഗ

ബ്രാക്കോണിഡേ എന്ന കുടുംബത്തിലെ പാരസിറ്റോയിഡ് വാസ്പിന്റെ ഒരു സ്പീഷീസാണ് അലെയോഡെസ് ഗാഗ.തായ്ലൻറിലെ ഖി സൺ ദേശീയോദ്യാനത്തിൽ നിന്ന് ഒറ്റ സ്പീഷീസിനെ കണ്ടെത്തിയതിനെത്തുടർന്ന് 2012-ൽ ഇതിനെക്കുറിച്ച് ആദ്യമായി വിവരിച്ചത് ഡൊണാൾഡ് ക്വിക്, ബണ്ടിക ബുച്ചേർ എന്നിവരായിരുന്നു. ലേഡി ഗാഗ എന്ന പേരിലാണ് ഈ ഇനം അറിയപ്പെടുന്നത്. സൈറ്റോക്രോം ഓക്സിഡേസ് I (Cytochrome oxidase I(COI)) ന്റെ ഡി.എൻ.എ. ബാർകോഡിംഗിനായി ആദ്യത്തെ "ടർബോ-ടാക്സോണമിക്" തിരയൽ വഴി തിരിച്ചറിഞ്ഞ 179 ഇനങ്ങളിൽ ഒന്നാണ് ഈ സ്പീഷീസ്.



</doc>
<doc id="436666" url="https://ml.wikipedia.org/wiki?curid=436666" title="ദ്വിമാന ജ്യാമിതീയ രൂപങ്ങളുടെ പട്ടിക">
ദ്വിമാന ജ്യാമിതീയ രൂപങ്ങളുടെ പട്ടിക

ജ്യാമിതിയിലും യൂക്ലീഡിയൻ ജ്യാമിതിയിലും വരുന്ന ദ്വിമാന ജ്യാമിതീയ രൂപങ്ങളുടെ (Two-dimensional geometric shape)‌പട്ടികയാണിത്. 






</doc>
<doc id="436668" url="https://ml.wikipedia.org/wiki?curid=436668" title="കെഡെൻലൈവ്">
കെഡെൻലൈവ്

കെഡിഇ, ക്യൂട്ടി, എംഎൽടി ഫ്രെയിംവർക്ക് എന്നിവ അടിസ്ഥാനപ്പെടുത്തി നിർമ്മിച്ച ഒരു നോൺലീനിയർ എഡിറ്ററാണ് കെഡെൻലൈവ് (കെഡിഇ നോൺലീനിയർ എഡിറ്റർ). ഇത് ഒരു സ്വതന്ത്ര സോഫ്റ്റ്വെയറാണ്. 2002 ൽ ജാസൺ വുഡ്ഡാണ് ഈ പ്രോജക്റ്റ് തുടങ്ങിയത്. ഇപ്പോൾ ഒരു ചെറിയ ഡവലപ്പർടീമാണ് ഈ പ്രോജക്റ്റ് മുന്നോട്ട് കൊണ്ടുപോകുന്നത്.

കെഡെൻലൈവ് 15.04.0 പതിപ്പ് പുറത്തിറക്കിയതോടെ കെഡെൻലൈവ് ഔദ്യോഗിക കെഡിഇയുടെ ഭാഗമായി മാറി.

ലിനക്സ്, ഫ്രീബിഎസ്ഡി, മൈക്രോസോഫ്റ്റ് വിന്റോസ് എന്നീ ഓപ്പറേറ്റിംഗ് സിസ്റ്റങ്ങളിൽ പ്രവർത്തിക്കുന്ന പാക്കേജുകൾ ലഭ്യമാണ്. കെഡെൻലൈവിന്റെ സ്രോതസ്സ് ഗ്നൂ സാർവ്വജനിക അനുമതി പത്രം വെർഷൻ 2 ഓ പിന്നീടുള്ള വെർഷനുകളോ പ്രകാരം ലഭ്യമാണ്.

എംഎൽടി, ഫ്രിയോർ ഇഫക്ട്സ്, സോക്സ്, എൽഎഡിഎസ്പിഎ തുടങ്ങിയ ലൈബ്രറികൾ കെഡെൻലൈവ് ഉപയോഗിക്കുന്നു. എഫ്എഫ്എംപിഇജിയും ലിബ്എവിയും പിൻതുണക്കുന്ന എല്ലാ ഫോർമാറ്റുകളും കെഡെൻലൈവും പിൻതുണയ്ക്കുന്നുണ്ട്(വെബ്എം, ക്യുക്ടൈം, എവിഐ, ഡബ്ലിയുഎംവി, എംപിഇജി, ഫ്ലാഷ് വീഡിയെ തുടങ്ങിയ ഫോർമാറ്റുകൾ). ഇത് 4:3, 16:9 എന്നീ ആസ്പെക്ട് അനുപാതങ്ങളെയും പിൻതുണയ്ക്കുന്നു. പിഎഎൽ, എൻടിഎസ്സി, വിവിധ എച്ഡി സ്റ്റാൻേഡുകൾ (എച്ഡിവിയും എവിഎച്ഡിയും) എന്നിവയും പിൻതുണയ്ക്കുന്നു. ഡിവി ഉപകരണങ്ങളിലേക്കോ ഡിവിഡിയിലേക്കോ നേരിട്ട് വീഡിയോ കയറ്റുമതി ചെയ്യാനുള്ള സൗകര്യവും ഇതിലുണ്ട്. വിവിധ അദ്ധ്യായങ്ങളായി വീഡിയോ തിരിക്കാനും മെനുകൾ നിർമ്മിക്കാനും ഇതിൽ സാധിക്കും.


2002-ൽ ജാസൺ വുഡ് ആണ് ഈ പ്രോജക്റ്റ് ആരംഭിച്ചത്. പിന്നീട് കെ ഡെസ്ക്ടോപ്പ് പ്ലാറ്റ്ഫോം 4ലേക്ക് കെ ഡെസ്ക്ടോപ്പ് പ്ലാറ്റ്ഫോം 3 ൽ (ഈ പതിപ്പ് എംഎൽടിക്ക് വേണ്ടിയല്ല നിർമ്മിച്ചത്) നിന്നും കെഡെൻലൈവിന്റെ ന്റെ വികസനം മാറ്റുകയും കെഡെൻലൈവ് പൂർണ്ണമായ തിരുത്തിയെഴുത്തിന് വിധേയമാക്കുകയും ചെയ്തു. 2008 നവംബർ 12-ന് പുറത്തിറക്കിയ കെഡെൻലൈവ് 0.7- നൊപ്പം ഈ പ്രക്രീയ പൂർത്തിയായി. 2014 ഒക്ടോബർ 1-ന് പുറത്തിറക്കിയ കെഡെൻലൈവ് 0.9.10 അവസാനത്തെ കെഡിഇ 4 റിലീസ് ആയിരുന്നു.

2014 ൽ കെഡിഇ പ്രൊജക്റ്റിലേക്കും അതിന്റെ അടിസ്ഥാന സൗകര്യത്തിലേക്കും മാറാനുള്ള പദ്ധതി കെഡെൻലൈവ് ആരംഭിച്ചു. കെഡിഇ ആപ്ലിക്കേഷൻ 5 ന്റെ 2015.04.0 റിലീസോടെ കെഡിഇ ഫ്രെയിംവർക്ക് 5 ലേക്കുള്ള പോർട്ട് പൂർത്തിയാക്കി. കെഡിഇയിലേയ്ക്കുള്ള മാറ്റം തുടരുന്നു. 

2017 ന്റെ തുടക്കത്തിൽ പ്രോഗ്രാമിനെ പുനർനിർമ്മിക്കുന്നതിനായി ഡവലപ്പ്മെന്റ് സംഘം പ്രവർത്തിച്ചുതുടങ്ങി. 2017 ജൂണിൽ ആദ്യ പ്രിവ്യൂ ലഭ്യമായി.  2017 ഡിസംബറിൽ, ആദ്യ ഉപയോഗപ്രദമായ പ്രിവ്യൂ പുറത്തിറക്കി.



</doc>
<doc id="436670" url="https://ml.wikipedia.org/wiki?curid=436670" title="നെവാർക്ക്">
നെവാർക്ക്

നെവാർക്ക് (Newark) അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയയിൽ അലമേഡ കൌണ്ടിയിലുൾപ്പെട്ട ഒരു പട്ടണമാണ്. ഇത് ഒരു പട്ടണമായി സംയോജിപ്പിക്കപ്പെട്ടത് 1955 സെപ്റ്റംബർ മാസത്തിലായിരുന്നു. നെവാർക്ക് പട്ടണം പൂർണ്ണമായി ഫ്രെമോണ്ട് നഗരത്താൽ വലയം ചെയ്യപ്പെട്ടുകിടക്കുന്നു. നെവാർക്ക്, ഫ്രെമോണ്ട്, യൂണിയൻ സിറ്റി എന്നീ മൂന്നു പട്ടണങ്ങൾ ഒന്നുചേർന്ന് ഒരു ട്രൈ-സിറ്റി മേഖല രൂപം കൊള്ളുന്നു. 2015 ലെ കണക്കുകൾ പ്രകാരം 44,205 ജനസംഖ്യയുള്ള ഈ നഗരം നെവാർക്ക് എന്നു നാമകരണം ചെയ്യപ്പെട്ട അമേരിക്കൻ ഐക്യനാടുകളിലെ മറ്റു പട്ടണങ്ങളായ നെവാർക്ക് (ഒഹയോ), നെവാർക്ക് (ന്യൂ ജർസി) എന്നിവയിൽ ജനസംഖ്യയിൽ മൂന്നാം സ്ഥാനത്തു നിൽക്കുന്ന പട്ടണമാണ്. 

പട്ടണത്തിന്റെ പടിഞ്ഞാറേ അറ്റം സാൻ ഫ്രാൻസിസ്കോ ഉൾക്കടലിന്റെ തെക്കേ അഗ്രത്തിനു സമീപത്തായാണ്  സ്ഥിതിചെയ്യുന്നത്. സ്റ്റേറ്റ് റൂട്ട് 84 നെവാർക്ക് പട്ടണത്തിനുള്ളിലൂടെ കടന്നുപോകുന്നു. ഇത് ഡംബാർട്ടൺ പാലത്തിലൂടെ സാൻ ഫ്രാൻസിസ്കോ ഉൾക്കടൽ മുറിച്ചു കടന്ന് മെൻലോ പാർക്കിലെത്തുന്നു. ഇന്റർ സ്റ്റേറ്റ് 880 ഫ്രീമോണ്ടിന്റെ കിഴക്കേ അതിർത്തിയാണ്. 

അമേരിക്കൻ ഐക്യനാടുകളുടെ സെൻസസ് ബ്യൂറോയുടെ കണക്കകളനുസരിച്ച് ഈ നഗരത്തിന്റെ മൊത്തം വിസ്തീർണ്ണം 13.9 ചതുരശ്ര മൈൽ (36 ചതുരശ്ര കിലോമീറ്റർ) ആണ്. ഇതിൽ 13.9 ചതുരശ്ര മൈൽ പ്രദേശം (36 ചതുരശ്ര കിലോമീറ്റർ) കരഭൂമിയും 0.02 ചതുരശ്ര മൈൽ (0.052 ചതുരശ്ര കിലോമീറ്റർ) അതായത് (0.17 ശതമാനം) വെള്ളവുമാണ്.


</doc>
<doc id="436671" url="https://ml.wikipedia.org/wiki?curid=436671" title="ന്യൂമാൻ">
ന്യൂമാൻ

ന്യൂമാൻ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് സ്റ്റാൻസ്ലൌസ് കൌണ്ടിയിൽ സ്ഥിതിചെയ്യുന്ന ഒരു പട്ടണമാകുന്നു. 2000 ലെ സെൻസസ് പ്രകാരം 7,093 ആയിരുന്ന ഈ നഗരത്തിലെ ജനസംഖ്യ 2010 ആയപ്പോഴേയ്ക്കും 10,224 ആയി വർദ്ധിച്ചിരുന്നു. ഈ നഗരം മോഡെസ്റ്റോ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയുടെ ഭാഗമാണ്. 1888 ൽ സൈമൺ ന്യൂമാൻ എന്നയാൾ സ്ഥാപിച്ച ഈ നഗരം കാലിഫോർണിയയുടെ മദ്ധ്യതാഴ്വരയുടെ പടിഞ്ഞാറൻ വശത്തിന്റെ ഭാഗമാണ്. 

ന്യൂമാൻ പട്ടണം നിലനിൽക്കുന്ന അക്ഷാംശ രേഖാംശങ്ങൾ 37°18′54″N 121°1′21″W (37.315038, -121.022476) ആണ്. അമേരിക്കൻ ഐക്യനാടുകളിലെ സെൻസസ് ബ്യൂറോയുടെ കണക്കുകളനുസരിച്ച്, ഈ നഗരത്തിന്റെ ആകെ വിസ്തീർണ്ണം 2.1 ചതുരശ്ര മൈൽ (5.4 ചതുരശ്ര കിലോമീറ്റർ) ആണ്, ഇതു മുഴുവനും കരഭാഗമാണ്. ഗുസ്തീൻ, ക്രോവ്സ് ലാൻഡിംഗ് പട്ടണങ്ങൾക്കിടയിൽ കാലിഫോർണിയ സ്റ്റേറ്റ് റൂട്ട് 33 ലാണ് ഈ നഗരം നിലനിൽക്കുന്നത്. പട്ടണത്തിന് ഏതാനും മൈലുകൾ പടിഞ്ഞാറായി ഇന്റർസ്റ്റേറ്റ് 5 പാത സ്ഥിതി ചെയ്യുന്നു. 


</doc>
<doc id="436672" url="https://ml.wikipedia.org/wiki?curid=436672" title="ഓപ്പറേഷൻ സീ വേവ്സ്">
ഓപ്പറേഷൻ സീ വേവ്സ്

2004-ൽ ഇന്ത്യൻ മഹാസമുദ്രത്തിലുണ്ടായ സുനാമിയെത്തുടർന്ന് ഇന്ത്യൻ സൈന്യം ആൻഡമാൻ നിക്കോബാർ ദ്വീപുകളിൽ നടത്തിയ രക്ഷാപ്രവർത്തനമാണ് ഓപ്പറേഷൻ സീ വേവ്സ് (Operation Sea Waves). ഇതിനു സമാനമായി തമിഴ്‌നാട്ടിലും ആന്ധ്രാപ്രദേശിലും 'ഓപ്പറേഷൻ മദദ്' (Operation Madad) എന്ന പേരിലും രക്ഷാപ്രവർത്തനം നടത്തിയിരുന്നു.


</doc>
<doc id="436674" url="https://ml.wikipedia.org/wiki?curid=436674" title="ലിയോനാർഡോ ബ്രൂണി">
ലിയോനാർഡോ ബ്രൂണി

ലിയോനാർഡോ ബ്രൂണി (അല്ലെങ്കിൽ ലിയോനാർഡോ അരീറ്റിനോ, സി .1370 - മാർച്ച് 9, 1444) ഒരു ഇറ്റാലിയൻ മനുഷ്യസ്നേഹി, ചരിത്രകാരൻ, രാഷ്ട്രതന്ത്രജ്ഞൻ എന്നിവ ആയിരുന്നു. നവോത്ഥാനകാലത്തെ ഏറ്റവും പ്രധാനപ്പെട്ട മാനവിക ചരിത്രകാരനും ആയിരുന്നു.ആദ്യ ആധുനിക ചരിത്രകാരൻ എന്നാണ് അദ്ദേഹത്തെ വിളിച്ചിരിക്കുന്നത്.പുരാതനകാലം, മധ്യകാലഘട്ടം, ആധുനിക കാലഘട്ടങ്ങൾ, എന്നീ ചരിത്രത്തിന്റെ മൂന്നു കാലഘട്ട വീക്ഷണങ്ങൾ ഉപയോഗിച്ച് എഴുതിയ ഏറ്റവും ആദ്യത്തെ വ്യക്തിയായിരുന്നു അദ്ദേഹം. ബ്രൂണി കാലഘട്ടത്തെ നിർവ്വചിക്കാൻ ഉപയോഗിക്കുന്ന തീയതി കൃത്യമല്ല. ഇന്നത്തെ ആധുനികകാല ചരിത്രകാരന്മാർ ഉപയോഗിക്കുന്നതും എന്നാൽ ചരിത്രത്തിന്റെ ട്രിപാർടൈറ്റ് വിഭാഗത്തിന്റെ ആശയപരവും അടിസ്ഥാനപരവുമായ അടിത്തറയിലാണ് അദ്ദേഹം പ്രവർത്തിച്ചിരുന്നത്.






</doc>
<doc id="436686" url="https://ml.wikipedia.org/wiki?curid=436686" title="ട്രൈക്കോഗ്ലോട്ടിസ് അട്രോപർപൂറിയ">
ട്രൈക്കോഗ്ലോട്ടിസ് അട്രോപർപൂറിയ

ട്രൈക്കോഗ്ലോട്ടിസ് അട്രോപർപൂറിയ, ഡാർക്ക് പർപ്പിൾ ട്രൈക്കോഗ്ലോട്ടിസ് ഓർക്കിഡേസീയിലെ ഓർക്കിഡ് കുടുംബത്തിൽപ്പെട്ട ഈ സ്പീഷീസ് ഫിലിപ്പീൻസിന്റെ തനതായ സസ്യമാണ്. ചൂടുള്ളതും ഊഷ്മളവുമായ കാലാവസ്ഥയിൽ വളരുന്ന എപിഫൈറ്റുകളായ ഇവ ആദ്യമായി കണ്ടെത്തിയത് ബിലിരാൻ, കാറ്റാൻഡുവാൻസ്, മിൻഡാനായോ (അഗസ്സൻ ഡെൽ സുർ, ഡാവോ), പോളില്ലൊ എന്നീ ദ്വീപുകളിലെ ചതുപ്പുനിലങ്ങളിൽ ആണ്. 


</doc>
<doc id="436692" url="https://ml.wikipedia.org/wiki?curid=436692" title="അസ്കോസെന്ട്രം കർവിഫോളിയം">
അസ്കോസെന്ട്രം കർവിഫോളിയം

ആസ്സാം ഇന്ത്യ, കിഴക്കൻ ഹിമാലയ, നേപ്പാൾ, മ്യാൻമാർ, തായ്ലാന്റ്, ലാവോസ്, തെക്കൻ ചൈന, വിയറ്റ്നാം എന്നിവിടങ്ങളിൽ കാണപ്പെടുന്ന ഓർക്കിഡേസീ കുടുംബത്തിലെ ഒരു ഓർക്കിഡ് ഇനം ആണ് അസ്കോസെന്ട്രം കർവിഫോളിയം 


</doc>
<doc id="436697" url="https://ml.wikipedia.org/wiki?curid=436697" title="അസ്കോസെന്ട്രം മിനിയാട്ടം">
അസ്കോസെന്ട്രം മിനിയാട്ടം

അസ്കോസെന്ട്രം മിനിയാട്ടം (Ascocentrum miniatum) അല്ലെങ്കിൽ റസ്റ്റ്-റെഡ് അസ്കോസെന്ട്രം , ആസ്സാം, ലാവോസ്, തായ്ലാന്റ്, വിയറ്റ്നാം, ജാവ, മലേഷ്യ, ഫിലിപ്പൈൻസ്, സുമാത്ര എന്നിവിടങ്ങളിൽ നിന്നുള്ള ഓർക്കിഡേസീ കുടുംബത്തിലെ ഒരു ഓർക്കിഡ് ഇനമാണ്. അസ്കോസെന്ട്രം ജീനസിലെ ഒരു ടൈപ്പ് സ്പീഷീസാണിത്.


</doc>
<doc id="436701" url="https://ml.wikipedia.org/wiki?curid=436701" title="പൂജപ്പുര ശ്രീ സുബ്രഹ്മണ്യ സ്വാമി ക്ഷേത്രം">
പൂജപ്പുര ശ്രീ സുബ്രഹ്മണ്യ സ്വാമി ക്ഷേത്രം

പൂജപ്പുര സുബ്രഹ്മണ്യ സ്വാമി ക്ഷേത്രം കേരളത്തിലെ കൊല്ലം ജില്ലയിൽ സ്ഥിതിചെയ്യുന്ന ഒരു ക്ഷേത്രമാണ്. ദേശീയപാത 744 കടന്നുപോകുന്ന ചന്ദനത്തോപ്പ് -കേരളപുരം ഭാഗത്തോടു ചേർന്ന് എടവട്ടം എന്ന പ്രദേശത്താണ് ക്ഷേത്രം സ്ഥിതിചെയ്യുന്നത്. ഈ ക്ഷേത്രത്തിലെ പ്രധാന പ്രതിഷ്ഠ സുബ്രഹ്മണ്യനാണ്. ഇവിടുത്തെ പ്രതിഷ്ഠയ്ക്കു 'പൂജപ്പുരേശ്വരൻ' എന്നും പേരുണ്ട്. എല്ലാ സുബ്രമണ്യക്ഷേത്രങ്ങളിലേതും പോലെ തൈപ്പൂയമാണ് ഇവിടുത്തെയും പ്രധാന ആഘോഷം. അന്നേ ദിവസം പറക്കും കാവടി, കാവടിയാട്ടം, മയിലാട്ടം തുടങ്ങിയ കലാപരിപാടികളും പ്രത്യേക പൂജകളും നടക്കാറുണ്ട്. പങ്കുനി ഉത്രവും ഒരു പ്രധാന ആഘോഷമാണ്. ചന്ദനത്തോപ്പ് തീവണ്ടി നിലയത്തിൽ നിന്ന് 2 കിലോമീറ്റർ അകലെയാണ് പൂജപ്പുര സുബ്രമണ്യസ്വാമി ക്ഷേത്രം സ്ഥിതിചെയ്യുന്നത്.



</doc>
<doc id="436713" url="https://ml.wikipedia.org/wiki?curid=436713" title="ചട്ടാഹൂച്ചീ നദി">
ചട്ടാഹൂച്ചീ നദി

അലബാമയുടെ തെക്കൻ പകുതി, ജോർജിയൻ അതിർത്തി അതുപോലെതന്നെ ഫ്ലോറിഡ അതിർത്തിയുടെ ഭാഗം എന്നിവിടങ്ങളിൽനിന്നു രൂപംകൊള്ളുന്ന ഒരു നദിയാണ് ചട്ടാഹൂച്ചീ നദി. ഫ്ലോറിഡയിൽനിന്ന് ഗൾഫ് ഓഫ് മെക്സിക്കോയിലെ അപ്പലാച്ചിക്കോള ഉൾക്കടലിൽ പതിക്കുന്നതും ചട്ടാഹൂച്ചീ, ഫ്ലിന്റ് നദികളുടെ സംഗമത്താൽ രൂപംകൊണ്ടതുമായ താരമ്യേന ചെറിയ നദിയായ അപ്പലാച്ചിക്കോള നദിയുടെ ഒരു ഉപനദിയാണിത്. ഈ നദിയുടെ ആകെനീളം 430 മൈലാണ് (690 കിലോമീറ്റർ). ചട്ടാഹൂച്ചീ, ഫ്ലിന്റ്, അപ്പലാച്ചിക്കോള നദികൾ ചേർന്നു രൂപംകൊള്ളുന്നതാണ് അപ്പലാച്ചിക്കോള-ചട്ടാഹൂച്ചീ-ഫ്ലിന്റ് നദീതടം (ACF റിവർ ബേസിൻ എന്ന ചുരുക്കപ്പേരിൽ അറിയപ്പെടുന്നു). AFC യുടെ ഡ്രെയിനേജ് ബേസിന്റെ മുഖ്യ ഭാഗം ചട്ടാഹൂച്ചി കയ്യാളുന്നു.

ചട്ടാഹൂച്ചീ നദിയുടെ ഉറവിടം സ്ഥിതിചെയ്യുന്നത് അപ്പലേച്ചിയൻ മലനിരകളുടെ ഒരു ഉപശ്രേണിയായ ബ്ലൂ റിഡ്ജ് മലനിരകളിൽ, യൂണിയൻ കൌണ്ടിയുടെ തെക്കുകിഴക്കേ മൂലയിലായി,  ജാക്സ് നോബിന്റെ തെക്കുകിഴക്കൻ താഴ്വരയിലുള്ള ജാക്സ് ഗ്യാപ്പിലാണ്.


</doc>
<doc id="436714" url="https://ml.wikipedia.org/wiki?curid=436714" title="വാൽഡോർഫ് സലാഡ്">
വാൽഡോർഫ് സലാഡ്

വാൽഡോർഫ് സലാഡ് സാധാരണയായി പഴവർഗ്ഗങ്ങളും നട്ടും ഉപയോഗിച്ചുണ്ടാക്കുന്ന ഒരു സലാഡാണ്. ആപ്പിൾ, സെലറി, മുന്തിരി, വാൽനട്ട് എന്നിവയോടൊപ്പം മയോന്നയിസ് (സോസ്) ചേർത്ത് ഉർവച്ചീര (ഇത് വിശപ്പുണ്ടാക്കുകയും ലഘുഭക്ഷണമായും ഉപയോഗിക്കുന്നു) കൊണ്ടലങ്കരിച്ച് ഉപയോഗിക്കുന്നു. 

ന്യൂയോർക്ക് നഗരത്തിലെ വാൽഡോർഫ്-അസ്റ്റോറിയ ഹോട്ടലിൽ 1896 മാർച്ച് 14 ന് സെന്റ് മേരീസ് ഹോസ്പിറ്റലിന്റെ ബഹുമാനാർത്ഥം നൽകിയ ചാരിറ്റി പ്രവർത്തനത്തിന്റെ ഭാഗമായി ചിൽഡ്രൻസ് ബഹുമതി നൽകുന്നതിന് വേണ്ടിയാണ് വാൽഡോർഫ് സലാഡ് ആദ്യം സൃഷ്ടിക്കപ്പെട്ടത്. വാൽഡോർഫിന്റെ മെയ്ട്രേ ഡി ഹോറ്റൽ ആയിരുന്ന ഒസ്കാർ സിചിർകി, നിരവധി വിഭവങ്ങളുടെ പാചകക്കുറിപ്പ് സൃഷ്ടിക്കുന്നതിൽ വ്യാപകമായി അറിയപ്പെടുന്നു. 1896- ൽ "ഓസ്കാർ ഓഫ് വാൽഡോർഫ്" എന്ന പുസ്തകത്തിൽ ഈ സാലഡ് സ്ഥാനം നേടിയിരുന്നു. 

ബിബിസിയിലെ സിറ്റ്കോം ഫാൾട്ടി ടവേഴ്‌സിന്റെ പേരിടാത്ത എപ്പിസോഡിലാണ് ഈ വിഭവം പ്രധാനമായും അവതരിപ്പിച്ചിരിക്കുന്നത്. ഹൗസ് ഓഫ് ഗെയിംസിന്റെ അവസാനത്തിലും ഇത് പരാമർശിക്കപ്പെടുന്നു. Girlfriends’ Guide to Divorce season 1 എപ്പിസോഡ് 11, ൽ സൂചിപ്പിച്ചുകൊണ്ട് ഈ വിഭവം “ട്രെയിലർ ട്രാഷ് ഫുഡ്” എന്ന് പരാമർശിച്ചിരിക്കുന്നു.


</doc>
<doc id="436722" url="https://ml.wikipedia.org/wiki?curid=436722" title="ലെന്റിബുലറിയേസീ">
ലെന്റിബുലറിയേസീ

3 ജീനസുകൾ ഉൾപ്പെടുന്ന കീടഭോജികളായ സസ്യങ്ങളുടെ കുടുംബമാണ് ലെന്റിബുലേറിയേസീ അല്ലെങ്കിൽ ബ്ലാഡർവോർട്ട് : "ജെൻലിസിയ" (കോർക്ക്സ്ക്രൂ ചെടികൾ); പിങ്ക്വിക്കുലേറ്റ (ബട്ടർവോർട്ട് ചെടികൾ), യൂട്രിക്കുലേറിയ (ബ്ലാഡർവോർട്ട് ചെടികൾ) എന്നിവയാണ് ഈ കുടുംബത്തിലെ ജനുസുകൾ.

പോളിപോംഫോലിക്സ്, ബയൊവുലേറിയ എന്നീ ജനുസുകൾ ഈ കുടുംബത്തിലെ നാലാമത്തെയും അഞ്ചാമത്തെയും അംഗങ്ങളായി കണക്കാക്കപ്പെട്ടിരുന്നു. "Biovularia" ബയോവുലേറിയ യൂട്രിക്കുലേറിയയിൽ ഉൾപ്പെടുത്തുകയും പോളിപോംഫോലിക്സ് യൂട്രിക്കുലേറിയയിലെ ഉപജനുസായി തരംതാഴ്ത്തപ്പെടുകയും ചെയ്തു. സ്ക്രോഫുലറിയേൽസിൽ ഉൾപ്പെടുത്തിയിരുന്ന ഈ കുടുംബത്തെ ഇപ്പോൾ ആഞ്ചിയോസ്പേം ഫൈലോജെനി ഗ്രൂപ്പ് സിസ്റ്റം പ്രകാരം ലാമിയേൽസിൽ ഉൾപ്പെടുത്തിയിരിക്കുന്നു. 
സസ്യങ്ങളിലെ കീടഭക്ഷണശീലം സപുഷ്പിസസ്യങ്ങളുടെ നാലു പ്രധാന നിരകളിൽ സ്വതന്ത്രമായി പരിണമിച്ചുണ്ടായതാണ്. പോയേൽസ്, കാരിയോഫില്ലേൽസ്, ഓക്സാലിഡേൽസ്, എരിക്കേൽസ്, ലാമിയേൽസ് എന്നിവയാണിവ.

ഇലകളുടെ ഉപരിതലത്തിൽ പ്രോട്ടീനേസ് സ്രവങ്ങൾ ഉല്പാദിപ്പിക്കുന്നു എന്നതാണ് നിരവധി ലാമിയേൽസ് കുടുംബങ്ങളിൽ കീടഭക്ഷണശീലത്തിലേക്ക് നയിച്ച ഒരു പൊതു സ്വഭാവം. ഈ സ്രവം ഹാനികാരകങ്ങളായ കീടങ്ങളെ കുടുക്കി അതുവഴി അവയുടെ ആക്രമണം തടയാനായി ഉദ്ദേശിച്ചുള്ളതാണ്. ഈ സ്രവങ്ങൾ പുറപ്പെടുവിക്കുന്ന ഗ്രന്ഥികൾ സ്രാവങ്ങൾ ഉല്പാദിപ്പിക്കുന്നതിൽ നിന്ന് പോഷകങ്ങൾ വലിച്ചെടുക്കുന്നതിലേക്ക് സ്വഭാവം മാറ്റാൻ കഴിയുന്നവയാണെന്ന് ഗവേഷണങ്ങൾ കാണിക്കുന്നു. കെണിയിൽപ്പെടുത്തിയ കീടങ്ങളിൽ നിന്ന് അധിക പോഷകങ്ങൾ വലിച്ചെടുക്കുന്ന ഗ്രന്ഥികൾ രൂപം കൊള്ളുന്ന ഈ മാറ്റം ലെന്റിബുലാരിയേസീയുടെ ഏറ്റവുമടുത്ത പൊതു പൂർവികരിൽ (most recent common ancestor MRCA) ആദ്യം സംഭവിച്ചത്. ഇങ്ങനെ കിട്ടിയ അധിക പോഷണം പോഷണദാരിദ്ര്യമുള്ള ചുറ്റുപാടുകളിൽ വളരുന്ന സസ്യങ്ങളുടെ ആരോഗ്യം വർദ്ധിക്കുന്നതിൽ സഹായിച്ചിരിക്കാം. ഇതാവാം കീടഭക്ഷണശീലത്തിലേക്ക് പിന്നീട് മാറുന്നതിലേക്ക് വഴിതെളിച്ചത്. Further mapping of traits also suggests the MRCA was terrestrial and possessed a basal rosette composed of flat leaves and a primary root.



</doc>
<doc id="436728" url="https://ml.wikipedia.org/wiki?curid=436728" title="ഫെറൻ കോറോമിനാസ്">
ഫെറൻ കോറോമിനാസ്

ഒരു സ്പാനിഷ് ഫുട്ബോൾ കളിക്കാരനാണ് ഫെറൻ കോറോമിനാസ് (ജനനം: ജനുവരി 5, 1983). നിലവിൽ ഫെറൻ ഇന്ത്യൻ സൂപ്പർ ലീഗിൽ എഫ്. സി. ഗോവയിൽ മുൻനിര താരമായി കളിക്കുന്നുണ്ട്. ഇന്ത്യൻ സൂപ്പർ ലീഗ് 2017-18 ലെ സുവർണ്ണ പാദുകം അവാർഡ് ഫെറൻ സ്വന്തമാക്കി.

പ്രൊഫഷണൽ കരിയറിലെ ഭൂരിഭാഗവും ഫെറൻ എസ്പാന്യോൾ ഫുട്‌ബോൾ ക്ലബ്ബിൽ ചെലവഴിച്ചു. 200 മത്സരങ്ങളിൽ നിന്ന് 24 ഗോളുകൾ നേടി.









</doc>
<doc id="436738" url="https://ml.wikipedia.org/wiki?curid=436738" title="ഗാസ്ട്രോക്കിലസ് അക്യൂട്ടിഫോളിയസ്">
ഗാസ്ട്രോക്കിലസ് അക്യൂട്ടിഫോളിയസ്

കിഴക്കേ ഹിമാലയം, നേപ്പാൾ, മ്യാൻമർ, വിയറ്റ്നാം എന്നീ രാജ്യങ്ങളിൽ കാണപ്പെടുന്ന ഓർക്കിഡേസീ കുടുംബത്തിലെ ഒരു ഓർക്കിഡ് ഇനം ആണ് ഗാസ്ട്രോക്കിലസ് അക്യൂട്ടിഫോളിയസ്. ലാറ്റിൻ പദമായ അക്യുട്ടസ് (മുനയുള്ള, കൂർത്തമുനയുള്ള), -ഫോളിയസ് (ഇലവരുന്ന) എന്നിവയിൽ നിന്നാണ് "മുള്ളുള്ള ഇലകൾ" എന്നർത്ഥം വരുന്ന അക്യുറ്റിഫോളിയസ് എന്ന പ്രത്യേക നാമം ഉത്ഭവിച്ചത്. ഇത് ഇലകളുടെ സവിശേഷ ആകൃതിയെ സൂചിപ്പിക്കുന്നു.


</doc>
<doc id="436741" url="https://ml.wikipedia.org/wiki?curid=436741" title="ഇയോണിയ">
ഇയോണിയ

ഇയോണിയ, അപൂർവ ഓർക്കിഡുകളുടെ ജനുസാണ്. (കുടുംബം (ഓർക്കിഡെയ്സി) നിലവിൽ 5 അംഗീകൃത സ്പീഷീസുകൾ ഇതിൽ ഉൾക്കൊള്ളുന്നു. മഡഗാസ്കറിലെയും മസ്കാരനിലേയും തദ്ദേശവാസിയാണ്.


</doc>
<doc id="436743" url="https://ml.wikipedia.org/wiki?curid=436743" title="അപോസ്റ്റേസിയ നൂഡ">
അപോസ്റ്റേസിയ നൂഡ

അപോസ്റ്റേസിയ നൂഡ ഒരു ഓർക്കിഡേസീ കുടുംബത്തിലെ ഓർക്കിഡ് ഇനമാണ്.


</doc>
<doc id="436756" url="https://ml.wikipedia.org/wiki?curid=436756" title="ഡെൻട്രോബിയം അനോസ്മം">
ഡെൻട്രോബിയം അനോസ്മം

ഓർക്കിഡേസീ കുടുംബത്തിലെ ഒരു എപ്പിഫൈറ്റിക് ഓർക്കിഡ് ഇനം ആണ് ഡെൻട്രോബിയം അനോസ്മം. ശ്രീലങ്കയിൽ നിന്ന് ന്യൂ ഗ്വിനിയയിലേക്കും ഇന്തോചൈന, ഇൻഡോനേഷ്യ, ഫിലിപ്പൈൻസ് എന്നിവിടങ്ങളിലേക്കും ഈ ഇനം വ്യാപിച്ചിരിക്കുന്നു. 1839-ൽ ഫിലിപ്പീൻസിൽ ലിൻഡ്ലി ഇതിന്റെ സുഗന്ധമുള്ള ഇനത്തെ ആദ്യമായി കണ്ടെത്തിയപ്പോൾ ഡൻട്രോബിയം മാക്രോഫില്ലം എന്ന പേരാണ് അതിനു നല്കിയത്. പിന്നീട് അത് മറ്റ് സ്പീഷീസുകളുടെ പര്യായമായി (homonym ) സൂചിപ്പിക്കുകയും ചെയ്തു. ആറു വർഷം കഴിഞ്ഞ്, സുഗന്ധമില്ലാത്ത ഈ ഇനത്തെ ഫിലിപ്പീൻസിൽ വീണ്ടും കണ്ടെത്തുന്നതു വരെ ബൊട്ടാണിക്കൽ നാമകരണം നടത്തിയിരുന്നില്ല. 

മസാങ്‌സാങ്ങ് (overpowering scent), നകകൌമയ് (tiresome) എന്നിവയുടെ ഒരു ടാഗലോഗ് പദം ആയി ഇത് ഫിലിപ്പൈൻസിൽ പ്രാദേശികമായി അറിയപ്പെടുന്നത് സാങ്കുമയ് എന്നാണ്. മറ്റ് പ്രാദേശിക പദങ്ങളിൽ ലാറ്റിഗോ (കുതിരസവാരി) ഉൾപ്പെടുന്നു. ലാറ്റിഗോ നീളമുള്ള ചാഞ്ചാടുന്ന ചൂരലുകളെ സൂചിപ്പിക്കുന്നു. ഈ സസ്യം പൂവിടുമ്പോൾ ഇതിന്റെ ഇലപൊഴിയുന്നു.


</doc>
<doc id="436758" url="https://ml.wikipedia.org/wiki?curid=436758" title="കുഞ്ഞതിരാണി">
കുഞ്ഞതിരാണി

മെലസ്റ്റൊമാറ്റേസീ സസ്യകുടുംബത്തില്പെട്ട വാർഷിക ഓഷധിയാണ് കുഞ്ഞതിരാണി (ചെറുകലദി; ശാസ്ത്രീയനാമം:"Osbeckia muralis"). 10-30 സെ.മീ ഉയരത്തിൽ വളരുന്ന ഈ ചെടിയുടെ സ്പീഷീസ് പേരായ "muralis" എന്നത്കൊണ്ട് ഇതിന്റെ ചുമരുകളിൽ വളരുന്ന ശീലമാണ് ഉദ്ദേശിക്കുന്നത്. ഇത് പശ്ചിമഘട്ടത്തിലെ തദ്ദേശീയസസ്യമാണ്. തണ്ടുകളിലും ഇലകളിലും നിറയെ നേരിയ രോമങ്ങളുണ്ട്. പൂക്കൾക്ക് പർപിൾ-പിങ്ക് നിറമാണ്.


</doc>
<doc id="436767" url="https://ml.wikipedia.org/wiki?curid=436767" title="എക്സ് മുസ്ലിം അസോസിയേഷൻ ഓഫ് നോർത്തമേരിക്ക">
എക്സ് മുസ്ലിം അസോസിയേഷൻ ഓഫ് നോർത്തമേരിക്ക

ഇസ്ലാം മതം ഉപേക്ഷിക്കുന്നവർക്കെതിരെയുള്ള വിവേചനം അവസാനിപ്പിക്കുക എന്ന പ്രഖ്യാപിതലക്ഷ്യത്തോടെ ലാഭേച്ഛയില്ലാതെ പ്രവർത്തിക്കുന്ന സംഘടനയാണ് 'എക്സ് മുസ്ലിം അസോസിയേഷൻ ഓഫ് നോർത്ത് അമേരിക്ക അഥവാ EXMNA.

2013-ഇൽ വാഷിങ്ടണിൽ സാറാഹൈദറും മുഹമ്മദ് സയ്ദും ചേർന്നും ടൊറന്റോയിൽ സദർ അലിയും നാസ് ഇഷ്മെയിലും ചേർന്നുമാണ് ഈ സംഘടന സ്ഥാപിച്ചത്.ഇസ്ലാം മതമുപേക്ഷിച്ചവർക്കു മാത്രമായി ആദ്യമായി സ്ഥാപിക്കപ്പെടുന്ന സംഘടനയാണിതെന്ന് ഇതിന്റെ സ്ഥാപകർ ആവകാശപ്പെടുന്നു.

ഇസ്ലാമിനെക്കുറിച്ചുള്ള സമഗ്രവും കൃത്യവുമായ വിവരങ്ങൾ നൽകാൻ ഉദ്ദേശിച്ചുള്ള വിക്കിഇസ്ലാമിന്റെ http://wikiislam.net ഉടമസ്ഥാവകാശം ഈ സംഘടന 2015-ഇൽ ഏറ്റെടുത്തു


</doc>
<doc id="436768" url="https://ml.wikipedia.org/wiki?curid=436768" title="സാറാഹൈദർ">
സാറാഹൈദർ

പാകിസ്താൻ വംശജയായ അമേരിക്കൻ എഴുത്തുകാരിയും പ്രഭാഷകയുമാണ് സാറാ ഹൈദർ(Sarah Haider). ഇസ്ലാംമതവിമർശകയായ ഇവർ, മതം ഉപേക്ഷിച്ച മുസ്ലിങ്ങളെ സഹായിക്കാനുള്ള ശ്രമങ്ങളുടെ പേരിലാണ് അവർ പ്രധാനമായും അറിയപ്പെടുന്നത്.


</doc>
<doc id="436772" url="https://ml.wikipedia.org/wiki?curid=436772" title="മുഹമ്മദ് സയ്ദ്">
മുഹമ്മദ് സയ്ദ്

എഴുത്തുകാരൻ, പ്രഭാഷകൻ, രാഷ്ട്രീയപ്രവർത്തകൻ എന്നീ നിലകളിൽ അറിയപ്പെടുന്ന അമേരിക്കക്കാരനാണ് മുഹമ്മദ് സയ്ദ്. മതം ഉപേക്ഷിച്ച മുസ്ലീങ്ങളെ സഹായിക്കാനായി രൂപംകൊടുത്ത എക്സ് മുസ്ലിം അസോസിയേഷൻ ഓഫ് നോർത്ത് അമേരിക്കയുടെ സ്ഥാപകനാണ് അദ്ദേഹം. ഇപ്പോൾ അതിന്റെ പ്രസിഡന്റുമാണ്.


</doc>
<doc id="436774" url="https://ml.wikipedia.org/wiki?curid=436774" title="ഖുറാൻ വിമർശനം">
ഖുറാൻ വിമർശനം

ഇസ്ലാം മതത്തിന്റെ പ്രമാണഗ്രന്ഥമായ ഖുറാൻ മുഹമ്മദിന് ഗബ്രിയേൽ വെളിപ്പെടുത്തിയതായാണ് മുസ്ലിങ്ങൾ വിശ്വസിക്കുന്നത്. ഖുറാന്റെ ആധികാരികതയെപ്പറ്റിയും ധാർമ്മികതപറ്റിയുമുള്ള വിമർശനങ്ങൾ പലഭാഗത്തുനിന്നും ഉണ്ടായിട്ടുണ്ട്.വിമർശകരുംചില ഗവേഷകരും ഖുറാനിൽ ചിലയിടത്ത് ശാസ്ത്രീയമായ പിഴവുകളും പരസ്പരവരുദ്ധ്യവും ഉള്ളതായി ചൂണ്ടിക്കാണിക്കുന്നതിനോടൊപ്പം അതു നൽകുന്ന ധാർമ്മികമായ സന്ദേശത്തെയും ചെയ്തിട്ടുണ്ട്


</doc>
<doc id="436775" url="https://ml.wikipedia.org/wiki?curid=436775" title="റിഫ്ക ബാരി വിവാദം">
റിഫ്ക ബാരി വിവാദം

ക്രിസ്തുമതം സ്വീകരിച്ചതിന് മാതാപിതാക്കൾ തന്നെ വധിക്കാനിടയുണ്ടെന്ന് ആരോപിച്ച് ഓഹിയോയിലെ തന്റെ വീട്ടിൽനിന്ന് ഓടിപ്പോയതിലൂടെ ലോകശ്രദ്ധയാകർഷിച്ച് ശ്രീലങ്കൻ വംശജയായ അമേരിക്കക്കാരിയാണ് ഫാത്തിമ റിഫ്ക ബാരി (ജനനം.ആഗസ്ത്10,1992n ,ഗലെ ശ്രീലങ്ക).മാധ്യമങ്ങളിൽ വലിയ ചർച്ചയായ ഈ സംഭവം ഇവാഞ്ചലിക്കൽ ക്രിസ്ത്യാനികളും മുസ്ലിങ്ങളുമായുള്ള സാംസ്കാരിക സംഘടനത്തിന്റെ കേന്ദ്രബിന്ദുവാകുക ഉണ്ടായി.


</doc>
<doc id="436776" url="https://ml.wikipedia.org/wiki?curid=436776" title="ഫോർമർ മുസ്ലിംസ് യുണൈറ്റഡ്">
ഫോർമർ മുസ്ലിംസ് യുണൈറ്റഡ്

മുൻ മുസ്ലിങ്ങൾ ശരിയ നിയമപ്രകാരം ശിക്ഷിക്കപ്പെടേണ്ടവരാണെന്നു കരുതുന്ന മുസ്ലിങ്ങളിൽ നിന്ന് ഇസ്ലാംമതം ഉപേക്ഷിച്ചവരെ രക്ഷിക്കുക എന്ന ഉദ്ദേശത്തോടെഅമേരിക്കൻ ഐക്യനാടുകളിൽരൂപംകൊണ്ട സംഘടനയാണ് ഫോർമർ മുസ്ലിംസ് യുണൈറ്റഡ് . നോണി ഡാർവിഷ് (Nonie Darwish) ആണ് 2015-ഇൽ സ്ഥാപിച്ചസംഘടനയുടെ ഡയറക്ടർ


</doc>
<doc id="436777" url="https://ml.wikipedia.org/wiki?curid=436777" title="നൗ ദേ കാൾ മി ഇൻഫിഡിൽ">
നൗ ദേ കാൾ മി ഇൻഫിഡിൽ

ഈജിപ്ഷ്യൻ-അമേരിക്കൻ മനുഷ്യാവകാശ പ്രവർത്തകയായ നോണി ഡാർവിഷ് രചിച്ച ഒരു ബസ്റ്റ് സെല്ലർ ഗ്രന്ഥമാണ് നൗ ദേ കാൾ മി ഇൻഫിഡിൽ (അർത്ഥം: ഇപ്പോൾ അവരെന്നെ അവിശ്വാസിയെന്നു വിളിക്കുന്നു). 2006-ൽ സെന്റിനൽ പബ്ലിഷേഴ്സ് ആണ് ഈ പുസ്തകം ആദ്യമായി പ്രസിദ്ധീകരിച്ചത്. ജൂതൻമാരോടും ഇസ്രായേലികളോടുമുള്ള ഗ്രന്ഥകർത്താവിന്റെ നിലപാടിൽ വന്ന മാറ്റമാണ് ഈ പുസ്തകം പ്രധാനമായും ചർച്ച ചെയ്യുന്നത്. അമേരിക്കയിലെ ഇസ്ലാമിക ഭീകരതയെക്കുറിച്ചും ഈ പുസ്തകത്തിൽ പരാമർശമുണ്ട്. ഇസ്ലാം വിമർശനത്തിന്റെയും മറ്റും പേരിൽ ഈ പുസ്തകത്തെ ചുറ്റിപ്പറ്റി പല വിവാദങ്ങളും ഉണ്ടായിട്ടുണ്ട്.


</doc>
<doc id="436779" url="https://ml.wikipedia.org/wiki?curid=436779" title="ഡെൻട്രോബിയം വിക്ടോറിയ -രജിനി">
ഡെൻട്രോബിയം വിക്ടോറിയ -രജിനി

ഫിലിപ്പീൻസിലെ തദ്ദേശവാസിയും ഒരു ചെറിയ ഇടത്തരം സസ്യവും ഓർക്കിഡെയ്സി സസ്യകുടുംബത്തിലെ ഒരു അംഗവും ആണ് ഡെൻട്രോബിയം വിക്ടോറിയ -രജിനി(Queen Victoria's dendrobium).മിതോഷ്ണമേഖലയിൽ വളരുന്ന ഈ എപ്പിഫൈറ്റുകൾ കനംകുറഞ്ഞ് താഴേയ്ക്കിറങ്ങി പടർന്നു വളരുന്ന സ്യൂഡോബൾബുകളാണ്. 3 മുതൽ 4 സെന്റീമീറ്റർ വരെ നീളമുള്ള ഇരുണ്ട അറ്റവും മധ്യത്തിൽ വെള്ളനിറവുമുള്ള ഇവയിൽ വയലറ്റ് അല്ലെങ്കിൽ പർപ്പിൾ പൂക്കുലകൾ കാണപ്പെടുന്നു. ലിത്തോകാർപസ് സ്പീഷീസുകളിൽ 1300 മുതൽ 2700 മീറ്റർ വരെ ഉയരമുള്ള ഫിലിപ്പീൻസിലെ മൊണ്ടേൺ ഇക്കോജൈവമേഖലയിൽ ഇവ കാണപ്പെടുന്നു


</doc>
<doc id="436786" url="https://ml.wikipedia.org/wiki?curid=436786" title="ഗ്രേവ് ഓഫ് ദി ഫയർഫ്ലൈയ്സ്">
ഗ്രേവ് ഓഫ് ദി ഫയർഫ്ലൈയ്സ്

അകിയുക്കി നൊസാക്കയുടെ "ഗ്രേവ് ഓഫ് ദി ഫയർഫ്ലൈസ്" എന്ന ചെറുകഥയെ ആസ്പദമാക്കി 1988 പുറത്തിറങ്ങിയ ഒരു ജാപ്പനീസ് അനിമെ സിനിമയാണ് ഗ്രേവ് ഓഫ് ദി ഫയർഫ്ലൈസ്(火垂るの墓 Hotaru no Haka). സ്റ്റുഡിയോ ഗിബ്ലിയുടെ അനിമേഷനിൽ  ഇസാഒ തക്കാഹാട്ടയാണ് തിരക്കഥയും , സംവിധാനവും നിർവഹിച്ചിരിക്കുന്നത്. റ്റ്സുറ്റോമു തറ്റ്സുമി ,  അയാനോ ഷിറായിഷി,
യോഷിക്കോ ഷിനോഹറ, അകെമി യമാഗുച്ചി എന്നിവരാണ് ശബ്ദം നൽകിയിരിക്കുന്നത്. ജപ്പാനിലെ  കൊബെയിലാണ് കഥ നടക്കുന്നത്. രണ്ടാം ലോകമഹായുദ്ധകാലത്തിന്റെ അവസാന മാസങ്ങളിൽ അതിജീവനത്തിനായി പൊരുതുന്ന സേത്ത, സെറ്റ്സുക്കോ എന്നീ രണ്ട് സഹോദര സഹോദരിമാരുടെ കഥയാണ് ഗ്രേവ് ഓഫ് ദി ഫയർ ഫ്ലൈസ് മുന്നോട്ട്വയ്ക്കുന്നത്.

രണ്ടാം ലോകമഹായുദ്ധത്തിന്റെ അന്ത്യത്തിന് ശേഷം 1945 സെപ്തംബർ 21 -ന് കൊബെ ട്രെയിൻ സ്റ്റേഷനിൽ സേറ്റ എന്ന ചെറുപ്പക്കാരൻ വിശന്നു മരിക്കുന്നു. അവിടം വൃത്തിയാക്കാൻ വരുന്ന തൂപ്പുകാരൻ സേറ്റയുടെ കൈയ്യിലുള്ള സാധനങ്ങൾ തപ്പിയെടുക്കുന്നു, കൈയ്യിൽ കിട്ടിയത് ഒരു ഒഴിഞ്ഞ മിഠായി കാൻ ആയിരുന്നു, അതയാൾ ദൂരേക്ക് വലിച്ചെറിയുന്നു. അതിൽ നിന്ന് സെറ്റ്സുക്കോ ഉണരുകയും, ചീവീടുകളുടെ മേഘകൂട്ടങ്ങളിലേക്ക് ലയിച്ചില്ലാതാകുകയും ചെയ്യുന്നു.

കുറച്ച് മാസങ്ങൾക്ക് മുമ്പ് സേറ്റയുടേയും, സെറ്റ്സുക്കോയുടേയും, വീട് യുദ്ധകാല ബോംബിംഗിൽ നശിക്കുകയാണ്, അതിൽ അവരുടെ അമ്മ വെന്ത് മരിക്കുന്നു. സേറ്റയും, സെറ്റ്സുക്കോയും ഒരു അകന്ന അമ്മായിയുടെ വീട്ടിലേക്ക് താമസം മാറ്റുകയാണ്. അവിടെ അരിക്കുവേണ്ടി അമ്മയുടെ വസ്ത്രങ്ങളും എല്ലാം വിൽക്കുന്നു, പക്ഷേ വൈകാതെ സേറ്റയുടെ സെറ്റ്സുക്കോയും അമ്മായിക്ക് വലിയ ഭാരമായി തീരുന്നു. ആ വീട്ടിൽ നിന്ന് അവർ തെരുവിലേക്കിറങ്ങുകയും,  ആളൊഴിഞ്ഞ അഭയാർത്ഥി കൂടാരത്തിലേക്ക് അഭയംപ്രാപിക്കുന്നു. അന്ന രാത്രിയിൽ വെളിച്ചത്തിനായി ചീവിടുകളെ ആ ഇരുണ്ട മുറിയിലേക്ക് സേറ്റ കടത്തിവിടുന്നു. രാവിലെ ചിറകൊടിഞ്ഞ് ഇല്ലാതായ ചീവീടുകളെ നോക്കി സെറ്റുസുക്കോ ചോദിക്കുന്നു, എന്തിനാണ് ഇവരും, അമ്മയും മരിച്ചത്. മരിച്ചുപോയ ചീവീടുകൾക്ക് സെറ്റ്സുക്കോ ഒരു ശവകുടീരം ഉണ്ടാക്കുന്നു. വൈകാതെ അവരുടെ കൈയ്യിലുള്ള അരിയും ഭക്ഷണവും തീരുന്നു, വിശപ്പകറ്റാനായി സേറ്റ പച്ചക്കറികളും, അരിയും മോഷ്ടിക്കുന്നു. വൈകാതെ സെറ്റ്സുക്കോ രോഗബാധിതയാകുകയാണ്, പോഷകാഹാരക്കുറവുകൊണ്ടാണെന്ന് ഡോക്ടർ നിർദ്ദേശിക്കുന്നു. 

സെറ്റുസുക്കോയ്ക്ക് നല്ല ഭക്ഷണം നൽകാനായി സേത്ത ബാങ്കിൽ നിന്ന് മുഴുവൻ പണവും പിൻവലിക്കുന്നു. തിരിച്ച് വരുന്ന വഴിയിൽ യുദ്ധത്തിൽ ജപ്പാൻ കീഴടങ്ങിയെന്നും, മിക്ക ജപ്പാൻ കപ്പലുകളും മുങ്ങിയെന്നും, അതിൽ തന്റെ അച്ഛനും ഇല്ലാതായെന്നും തിരിച്ചറിയുന്നു. 

കൈയ്യിൽ നിറയെ ഭക്ഷണവുമായാണ് സേത്ത സെറ്റ്സുക്കോയുടെ അടുത്തേക്ക് വരുന്നത്, പക്ഷേ അപ്പോഴേക്കും സെറ്റസ്ക്കോ മരിച്ചിരുന്നു. സെറ്റ്സുക്കോയേയും, അവളുടെ പാവയേയും, ഒരു മരപ്പെട്ടിയിലാക്കുന്നു. അവരുടെ മിഠായി കാനിൽ സെറ്റുസുക്കോയുടെ ചാരവും,  അച്ഛന്റെ ചിത്രവുമായി ഏകാന്തനായി സേത്ത തെരുവിലേക്കിറങ്ങുന്നു.

സേത്തയുടേയും, സെറ്റ്സുക്കോയുടേയും ആത്മാക്കൾ യുദ്ധങ്ങൾക്കുശേഷം മനോഹരമായി  നിർമ്മിക്കപ്പെട്ട വർത്തമാനകാലത്തെ കൊബെ നഗരത്തിലേക്ക് ചീവീടുകൾക്കൊപ്പം നോക്കിയിരിക്കുന്നതോടെ സിനിമ അവസാനിക്കുന്നു.


</doc>
<doc id="436789" url="https://ml.wikipedia.org/wiki?curid=436789" title="മോഹൻലാലിന് ലഭിച്ച പുരസ്കാരങ്ങളുടെയും നാമനിർദേശങ്ങളുടെയും പട്ടിക">
മോഹൻലാലിന് ലഭിച്ച പുരസ്കാരങ്ങളുടെയും നാമനിർദേശങ്ങളുടെയും പട്ടിക

മോഹൻലാൽ ഒരു പ്രമുഖ ഇന്ത്യൻ നടനാണ്, പിന്നണിഗായകൻ, നിർമ്മാതാവ് എന്നീ നിലകളിൽ പ്രശസ്തനാണ്. മലയാള സിനിമയിൽ പ്രധാനമായും 340 സിനിമകളിൽ അഭിനയിച്ചിട്ടുണ്ട്. അഞ്ച് ദേശീയ ചലച്ചിത്ര പുരസ്കാരങ്ങൾ, ഒൻപത് കേരള സംസ്ഥാന പുരസ്കാരങ്ങൾ, ഒൻപത് ഫിലിംഫെയർ അവാർഡ് സൗത്ത്, ഒരു നന്ദി അവാർഡ്, ഒരു അന്താരാഷ്ട്ര ഇന്ത്യൻ ഫിലിം അക്കാദമി അവാർഡ്, രണ്ട് സ്ക്രീൻ അവാർഡ്, രണ്ട് സൗത്ത് ഇന്ത്യൻ ഇന്റർനാഷണൽ ഫിലിം അവാർഡ്, എട്ട് കേരള ഫിലിം ക്രിട്ടിക്സ് അസോസിയേഷൻ അവാർഡ് തുടങ്ങി അദ്ദേഹത്തിന്റെ അഭിനയത്തിന് നിരവധി പുരസ്കാരങ്ങൾ ലഭിച്ചു. 1978 -ൽ മഞ്ഞിൽ വിരിഞ്ഞ പൂക്കൾ എന്ന സിനിമയിൽ ഒരു വില്ലനായി മോഹൻലാൽ അഭിനയരംഗത്തെത്തി.

അഞ്ച് ദേശീയ ചലച്ചിത്ര പുരസ്കാരങ്ങൾ മോഹൻലാൽ നേടിയിട്ടുണ്ട്. ഈ പുരസ്കാരങ്ങൾ 1954 -ൽ നിലവിൽ വന്നു. ഇന്ത്യയിലെ ഏറ്റവും മികച്ച ചലച്ചിത്ര പുരസ്കാരമാണിത്. 1973 മുതൽ ഡയറക്ടറേറ്റ് ഓഫ് ഫിലിം ഫെസ്റ്റിവൽ ആണ് ഇത് നിർവ്വഹിക്കുന്നത്.



</doc>
<doc id="436802" url="https://ml.wikipedia.org/wiki?curid=436802" title="പാം സ്പ്രിംഗ്സ്">
പാം സ്പ്രിംഗ്സ്

പാം സ്പ്രിംഗ്സ്, അമേരിക്കൻ ഐക്യനാടുകളിലെ കാലിഫോർണിയയിൽ റിവർസൈഡ് കൗണ്ടിയിലുൾപ്പെട്ടതും കോച്ചെല്ലാ  താഴ്വരയുടെ പരിധിക്കുള്ളിൽ സ്ഥിതിചെയ്യുന്നതുമായ ഒരു മരുഭൂ റിസോർട്ട് പട്ടണമാണ്. സാൻ ബർണാർഡിനോയ്ക്ക് ഏതാണ്ട് 55 മൈൽ (89 കി. മീ.) കിഴക്കായും, ലോസ് ആഞ്ചലസിന് 107 മൈൽ (172 കി.മീ) കിഴക്കായും, സാൻ ഡിയാഗോയ്ക്ക് 123 മൈൽ (198 കിലോമീറ്റർ) വടക്കുകിഴക്കായും അരിസോണയിലെ ഫീനിക്സ് നഗരത്തിന് 268 മൈൽ (431 കി.മീറ്റർ) പടിഞ്ഞാറായുമാണ് ഈ നഗരം സ്ഥിതിചെയ്യുന്നത്. 2010 ലെ യു.എസ്. സെൻസസിൽ ഈ നഗരത്തിലെ ആകെ ജനസംഖ്യ 44,552 ആയിരുന്നു എന്നു കണ്ടെത്തിയിരുന്നു. ഏതാണ്ട് 94 ചതുരശ്ര മൈൽ (240 ചതുരശ്ര കി.മീ ) വിസ്തൃതിയുള്ള പാം സ്പ്രിംഗ്സ് ഭൂവിസ്തൃതിയിൽ കൌണ്ടിയിലെ ഏറ്റവും വലിയ നഗരമായി മാറുന്നു.

ബൈക്കിംഗ്, ഗോൾഫ്, മലകയറ്റം, കുതിരസവാരി, നീന്തൽ, ടെന്നീസ് എന്നിവ പാം സ്പ്രിംഗിനു സമീപത്തുള്ള മരുഭൂമിയിലും മലനിരകളിലുമായി അരങ്ങേറുന്ന പ്രധാന വിനോദങ്ങളാണ്. മധ്യകാല നൂറ്റാണ്ടിലെ ആധുനിക വാസ്തുവിദ്യ, ഡിസൈൻ ഘടകങ്ങൾ, കലകൾ, സാംസ്കാരിക ദൃശ്യങ്ങൾ എന്നിവയ്ക്കെല്ലാം ഈ നഗരം പ്രശസ്തമാണ്.

കോളനിവാഴ്ച്ചയ്ക്കു മുമ്പ്

ഏകദേശം 2,000 വർഷങ്ങൾക്കുമുമ്പ് ഇവിടെ താമസമുറപ്പിച്ചിരുന്ന കഹ്വില്ല ജനങ്ങളായിരുന്നു ഈ പ്രദേശത്തെ ആദിമനിവാസികൾ. യൂറോപ്യൻ ആഗമനത്തിനു നൂറുകണക്കിനു വർഷങ്ങൾക്കുമുമ്പ് മറ്റു സംസ്കാരങ്ങളിൽനിന്നും ഒറ്റപ്പെട്ട് കഹ്വില്ല ഇന്ത്യക്കാർ ഇവിടെ താമസിച്ചിരുന്നു. ഉട്ടോ-ആസ്ടെക്കൻ ഭാഷാകുടുംബത്തിലെ ഒരു വകഭേദമായ ഇവില്യൂവാട്ട് (Ivilyuat) ആണ് ഇവർ സംസാരിച്ചിരുന്നത്. കഹ്വില്ല ലയണിനെപ്പോലെയുള്ള (ചീഫ് ജുവാൻ അൻറോണിയോ) നിരവധി പ്രബലരും ശക്തരുമായ കഹ്വില്ല നേതാക്കൾ പാം സ്പ്രിംഗ്സിൽനിന്നുള്ളവരായിരുന്നു. ശൈത്യകാലങ്ങളിൽ കാന്യോണിൽ അധിവസിക്കാറുണ്ടായിരുന്ന ഇവർ പലപ്പോഴും വേനൽക്കാലമാകുമ്പോഴേയ്ക്ക് താരമ്യേന കുളിർമ്മയുള്ള ചിനോ കാന്യോണിലയ്ക്കു മാറിത്താമസിച്ചിരുന്നു.  

ജലവും തണലും സമൃദ്ധമായതിനാൽ പാം സ്പ്രിങ്ങ്സിന്റെ മലയിടുക്കുകളിൽ കഹ്വില്ല ഇന്ത്യൻ വർഗ്ഗക്കാർക്ക് നിരവധി അധിവാസകേന്ദ്രങ്ങൾ ഉണ്ടായിരുന്നു. ശൈത്യകാലത്ത് അവർ ഇവിടെ സമൃദ്ധമായിരുന്ന വിവിധങ്ങളായ ചൂടുള്ള നീരുറവകൾ ഉപയോഗിച്ചിരുന്നു. അടുത്തുള്ള തടാകങ്ങളിൽനിന്നും നദികളിൽനിന്നും മീൻ പിടിക്കുന്നതിനൊപ്പം കാഹ്വില്ല ജനത മുയൽ, മലയാടുകൾ, തിത്തിരിപ്പക്ഷി തുടങ്ങിയവയെ വേട്ടയാടിപ്പിടിച്ചിരുന്നു.

വേട്ടയാടൽ ഈ വർഗ്ഗത്തിലെ പുരുഷന്മാരുടെ ചുമതലയായിരുന്നുവെങ്കിലും  സ്ത്രീകൾ ചെറുപഴങ്ങൾ, അക്കോണുകൾ (ഓക്ക് മരത്തിന്റെ കായ), വിത്തുകൾ എന്നിവ ശേഖരിക്കുന്നതിന് നിയോഗിക്കപ്പെട്ടിരുന്നു.  മെസ്ക്വിറ്റെ ബീൻസുപയോഗിച്ച് അവർ ഒരു തരം ദോശയുണ്ടാക്കിയിരുന്നു. കഹ്വില്ലാകൾ പലപ്പോഴും ഇന്ത്യൻ ഗിരികന്ദരങ്ങളിലാണു തങ്ങളുടെ വേനൽക്കാലം ചെലവഴിച്ചിരുന്നതെങ്കിലും പട്ടണമദ്ധ്യത്തിലുള്ള ഇന്നത്തെ സ്പാ റിസോർട്ട് കാസിനോ നിലനിൽക്കുന്ന സ്ഥലത്ത് പ്രകൃതിദത്തമായ ചൂടുള്ള ഉറവുകൾ നിലനിന്നിരുന്നതു കാരണമായി ശൈത്യകാലത്തെ അധിവാസത്തിനായി ഉപയോഗിച്ചിരുന്നു. ടാഹ്ക്വിറ്റ് കാന്യോൺ, ചിനോ കാന്യോൺ, ഇന്ത്യൻ കാന്യോൺ എന്നിവിടങ്ങളിൽ തദ്ദേശീയ അമേരിക്കൻ ഇന്ത്യാക്കാരുടെ പെട്രോഗ്ലിഫിക്സുകൾ കാണാൻ സാധിക്കുന്നു.

കഹ്വില്ലകളടുടെ ജലസേചനത്തിനുള്ള കിടങ്ങുകൾ, ചിറകൾ, വീടിനോടു ചേർന്നുള്ള ജലസേചന കുഴികൾ എന്നിവയും ഇവിടെ കാണാവുന്നതാണ്. പുരാതന പെട്രോഗ്ലിഫ്സുകൾ, പിക്റ്റോഗ്രാഫുകൾ, ഉരൽക്കുഴികൾ എന്നിവ ആൻഡ്രിയാസ് കാന്യോണിൽ കാണുവാൻ സാധിക്കുന്നു. ഭക്ഷണാവശ്യത്തിന് അക്കോണുകൾ പൊടിക്കുവാനായി ഉരൽക്കുഴികൾ ഉപയോഗിച്ചിരുന്നു.

1876 ൽ 31,128 ഏക്കർ വിസ്തൃതിയുള്ള അഗ്വാ കാലിയെന്റെ (ഹോട്ട് വാട്ടർ) റിസർവേഷൻ സ്ഥാപിക്കപ്പെട്ടു. ഇതിലെ 6,700 ഏക്കർ പ്രദേശം പാം സ്പ്രിംഗ് നഗരകേന്ദ്രത്തിനു സമീപമാണ് സ്ഥിതിചെയ്യുന്നത്. തദ്ദേശീയ അമേരിക്കൻ ഇന്ത്യൻ ഭൂപ്രദേശങ്ങൾ സുദീർഘ കാലത്തേയ്ക്കു പാട്ട വ്യവസ്ഥയിലുള്ള പ്രദേശങ്ങളായി കണക്കാക്കപ്പെടുകയും കാലിഫോർണിയയിലെ ചിലവേറിയ സമൂഹങ്ങൾക്കു തൊട്ടായി നിലനിൽക്കുകയും ചെയ്യുന്നതിനാൽ ഈ വർഗ്ഗക്കാരെ കാലിഫോർണിയയിലെ സമ്പന്ന വർഗ്ഗങ്ങളിലൊന്നായി കണക്കാക്കപ്പെടുന്നു. 


</doc>
<doc id="436808" url="https://ml.wikipedia.org/wiki?curid=436808" title="ഭൂമിക്ക് ഒരു ചരമഗീതം">
ഭൂമിക്ക് ഒരു ചരമഗീതം

പരിസ്ഥിതി എന്ന വിഷയം ഉന്നയിച്ചു ജ്ഞാനപീഠ ജേതാവ് ഒ.എൻ.വി. കുറുപ്പ് രചിച്ച മലയാളം കവിതകളിൽ ഒന്നാണ് ഭൂമിക്കൊരു ചരമ ഗീതം. പ്രകൃതിയെ അമ്മയെന്ന് സങ്കല്പത്തിൽ ഉപമിച്ചു, ചരമ ഗീതത്തിന്റെ പൈശാചിക ഭീകരതയിൽ മനുഷ്യ വർഗ്ഗത്തിന്റെ പരമ വിനാശത്തിന്റെ ചിത്രം മെനഞ്ഞു കാട്ടുന്ന കവിതയാണ് ഒ.എൻ.വി. ഒരുക്കിയിരിക്കുന്നത്. ഭൂമിയുടെ യൗവനത്തിൽ കവി ചരമ ഗീതം പാടുന്നു എന്ന കടുത്ത വിമർശനങ്ങൾ കേട്ടിരുന്നു. കടുത്ത വറുതിയിലും ചൂടിലും വിമർശനങ്ങൾ അണഞ്ഞു പോയെന്നു മറുവാദവും നിലനിൽക്കുന്നു. മക്കളാൽ അപമാനിക്കപ്പെട്ട അമ്മയാണു ഭൂമി. അണുവായുധശേഖരവും പേറി സൗരമണ്ഡല പെരുവഴിയിലൂടെ സഞ്ചരിക്കുമ്പോൾ അപ്രതീക്ഷിതമായി ഈ ഭൂമിക്ക് അന്ത്യം സംഭവിക്കാം. ഭൂമിയോടൊപ്പം സർവജീവജാലങ്ങളും ചാമ്പലാകും അതുകൊണ്ടാണ് കവി മുൻകൂട്ടി ചരമഗീതം എഴുതിയത്.


</doc>
<doc id="436809" url="https://ml.wikipedia.org/wiki?curid=436809" title="ഒസ്ബെക്കിയ">
ഒസ്ബെക്കിയ

മെലാസ്റ്റൊമാറ്റേസീ സസ്യകുടുംബത്തിലെ ഒരു ജനുസാണ് ഒസ്ബെക്കിയ.സ്വീഡിഷ് പര്യവേഷകനും പ്രകൃതിശാസ്ത്രജ്ഞനുമായിരുന്ന പേർ ഓസ്ബെക്കിന്റെ ഓർമയ്ക്ക് കാൾ ലിനേയസ് ആണ് ഈ ജനുസിന് പേരിട്ടത് (Pehr Osbeck-1723–1805).

ഒസ്ബെക്കിയ ജനുസിലെ ചെടികൾ കിഴക്കനേഷ്യയിൽ സ്വദേശികളാണ്- ചൈന, ജപ്പാൻ, മലേഷ്യ, ഇന്ത്യ, ശ്രീലങ്ക, ഓസ്ത്രേലിയ. സസ്യൗഷധങ്ങളെന്ന നിലയിലുള്ള ചില സ്പീഷീസുകളുടെ ഫലപ്രാപ്തിയെക്കുറിച്ച് ഗവേഷണങ്ങൾ നടക്കുന്നുണ്ട്.
The Plant List അംഗീകരിച്ച 11 സ്പീഷീസുകൾ

താഴെപ്പറയുന്ന പേരുകൾ പുസ്തകങ്ങളിൽ ഉപയോഗിക്കുന്നുണ്ടെങ്കിലും The Plant Listഅംഗീകരിച്ചിട്ടില്ല.


</doc>
<doc id="436812" url="https://ml.wikipedia.org/wiki?curid=436812" title="ഹ്യൂറൺ">
ഹ്യൂറൺ

ഹ്യൂറൺ, അമേരിക്കൻ ഐക്യനാടുകളിലെ കാലിഫോർണിയയിൽ ഫ്രെസ്നോ കൌണ്ടിയിൽ സ്ഥിതിചെയ്യന്ന ഒരു പട്ടണമാണ്. 2000 ലെ സെൻസസ് പ്രകാരം 6,306 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 6,754 ആയി വർദ്ധിച്ചിരുന്നു. വിളവെടുപ്പുകാലത്ത്, കുടിയേറ്റ കർഷക തൊഴിലാളികളുടെ വരവ് മൂലം ജനസംഖ്യ 15,000 നു മുകളിലായ പെരുകുന്നു. കോളിങ്കയ്ക്ക് 15 മൈൽ (24 കിലോമീറ്റർ) കിഴക്ക്-വടക്കുകിഴക്കായി സ്ഥിതിചെയ്യുന്ന ഹ്യൂറൺ പട്ടണം സമുദ്രനിരപ്പിൽനിന്ന് 374 അടി (114 മീറ്റർ) ഉയരത്തിലാണ് നിലനിൽക്കുന്നത്. 2000 ലെ അമേരിക്കൻ ഐക്യനാടുകളിലെ സെൻസസ് പ്രകാരം, അമേരിക്കൻ ഐക്യനാടുകളിലെ ഏറ്റവും കൂടുതൽ ഹിസ്പാനിക് അഥവാ ലാറ്റിൻ വംശജരുടെ അനുപാദം കൂടുതലുള്ള നഗരമായിരുന്നു ഹ്യൂറൺ.


</doc>
<doc id="436813" url="https://ml.wikipedia.org/wiki?curid=436813" title="ഫോവ്ളർ">
ഫോവ്ളർ

ഫോവ്ളർ, അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത് ഫ്രസെനോ കൗണ്ടിയിലെ ഒരു പട്ടണമാണ്. (മുൻപ്, ഫൗളേർസ് സ്വിച്ച്) എന്നറിയപ്പെട്ടിരുന്നു). സാൻ ജോവാക്വിൻ താഴ്വരയ്ക്കുള്ളിലാണ് ഈ നഗരം സ്ഥിതി ചെയ്യുന്നത്. ഇവിടെ ശക്തമായ ഒരു കാർഷിക സമൂഹവും, സമൃദ്ധമായ മുന്തിരിത്തോട്ടങ്ങളും വിശാലമായ കൃഷിഭൂമികളുമുണ്ട്. ഫ്രെസ്നോയ്ക്ക് 11 മൈൽ (18 കിലോമീറ്റർ) തെക്ക്കിഴക്കായി സമുദ്രനിരപ്പിൽനിന്ന് 308 അടി (94 മീറ്റർ). ഉയരത്തിലാണ് ഇതു സ്ഥിതിചെയ്യുന്നത്. 2010 ലെ സെൻസസിൽ ഈ നഗരത്തിൽ 5,570 ജനങ്ങളുണ്ടായിരുന്നു.


</doc>
<doc id="436819" url="https://ml.wikipedia.org/wiki?curid=436819" title="ഈയറിന">
ഈയറിന

ഈയറിന ഓർക്കിഡുകളുടെ ഒരു ജനുസ്സാണ് (കുടുംബം ഓർക്കിഡേസീ). നിലവിൽ (ജൂൺ 2014), 7 ഇനങ്ങളെ തിരിച്ചറിഞ്ഞിട്ടുണ്ട്. ഈ സസ്യങ്ങൾ പസഫിക്ക് സമുദ്രത്തിലെ വിവിധ ദ്വീപുകളിലെ സ്വദേശികളാണ്.ന്യൂസീലൻഡ് സ്പീഷീസുകൾ എല്ലാം എപിഫൈറ്റികാണ്. എന്നാൽ ചിലത് ലിത്തോഫൈറ്റികാണ്. വടക്കൻ-തെക്ക് ദ്വീപുകളിലെ മഴക്കാടുകളിൽ പായലുകളുളള പ്രദേശങ്ങളിൽ വളരുന്നു. ഭൂകാണ്ഠത്തിൽ നിന്നുള്ള പറ്റുവേരുകളിൽ നിന്ന് സ്ട്രാപ്പാകൃതിയിലുള്ള ഇലകൾ സ്യൂഡോബുൾബുകളിൽ നിന്ന് വളരുന്നു. E. mucronata പൂക്കൾ പ്രധാനമായും വസന്തത്തിലും അതേസമയം E. autumnalis, പേരു സൂചിപ്പിക്കുന്നപോലെ ശരത്കാലത്തുമാണ് കാണപ്പെടുന്നത്. അതിന്റെ സുഗന്ധമുള്ള ചെറിയ പൂക്കൾ സാധാരണയായി 1 സെന്റിമീറ്ററിൽ കുറവുള്ളതും എന്നാൽ അവ സമൃദ്ധമായി കൂട്ടത്തോടെ കാണപ്പെടുന്നു. 




</doc>
<doc id="436823" url="https://ml.wikipedia.org/wiki?curid=436823" title="ബെർണി മാക്ക്‌">
ബെർണി മാക്ക്

അമേരിക്കൻ ഹോളിവുഡ്‌ ഹാസ്യതാരവും അഭിനേതാവും ശബ്ദ നടനുമായിരുന്നു ബെർണി മാക്ക്‌ (October 5, 1957 – August 9, 2008). മാക്ക്‌ ജനിച്ചു വളർന്നത് തെക്കേ ചിക്കാഗോയിൽ ആയിരുന്നു. 2004 ൽ പുറത്തിറങ്ങിയ അമേരിക്കൻ സ്പോർട്സ് കോമേഡി ചിത്രമായ മിസ്റ്റർ 3000 യും 2001 ൽ പുറത്തിറങ്ങിയ ഓഷ്യൻസ് ഇലവൻ എന്ന ചിത്രയുമാണ് ബെർണിന്റെ ഏറ്റവും ശ്രദ്ധേയമായ ചലച്ചിത്രം. ഓഷ്യൻസ് ഇലവൻ എന്ന ചിത്രത്തിലെ ഫ്രാങ്ക് കട്ടൺ എന്ന റോളാണ് ബെർണിന്റെ ഏറ്റവും ശ്രദ്ധേയമായ അഭിനയം.



</doc>
<doc id="436827" url="https://ml.wikipedia.org/wiki?curid=436827" title="ടഫോനി">
ടഫോനി

മണൽക്കല്ല്, ഗ്രാനൈറ്റ്, മണൽ-ചുണ്ണാമ്പുകല്ല് മുതലായവ ഗ്രാനുലർ പാറകളിൽ കാണപ്പെടുന്ന ചെറിയ ഗുഹകൾ പോലെയുള്ള സവിശേഷതയാണ് ടഫോനി (സിംഗുലാർ: ടഫൺ). വൃത്താകൃതിയിലുള്ള പ്രവേശനങ്ങളും മിനുസമായ കോൺകേവ് മതിലുകളും പലയിടത്തും വശങ്ങളിൽ വലകൾ പോലെ ബന്ധിപ്പിച്ചിരിക്കുന്നു. പരുക്കനായ കുന്നിൻചെരുവിലും, മലയോരങ്ങളിലും മറ്റു റോക്ക് ഫോർമേഷനുകളിലും ഇവ കൂട്ടമായി കാണപ്പെടുന്നു. എല്ലാ കാലാവസ്ഥാ വിഭാഗങ്ങളിലും അവ കണ്ടെത്താം. എന്നാൽ അതു പരന്ന മേഖലാ പ്രദേശങ്ങളിലും അർദ്ധമരുഭൂമികളിലും വരണ്ട മരുഭൂമികളിലും വളരെയധികം കാണുന്നുണ്ട്. 





</doc>
<doc id="436834" url="https://ml.wikipedia.org/wiki?curid=436834" title="സോഫല">
സോഫല

സോഫല ഇപ്പോൾ നോവ സോഫല എന്നും അറിയപ്പെടുന്നു. ഇത് Mwenemutapa Kingdom ന്റെ പ്രധാന തുറമുഖമായി ഉപയോഗിച്ചിരുന്നു. ഇതിന്റെ തലസ്ഥാനം മൗണ്ട് ഫുറ ആയിരുന്നു. മൊസാമ്പിക്കിലെ സോഫല പ്രവിശ്യയിലെ സോഫല നദീതടത്തിലാണ് ഇത് സ്ഥിതി ചെയ്യുന്നത്. സോമാലി വ്യാപാരികളും സമുദ്രയാത്രക്കാരും ചേർന്ന് ആണ് ഇത് സ്ഥാപിച്ചത്. സോമാലി ഭാഷയിൽ സോഫല എന്ന പദത്തിന്റെ അർഥം "“Go dig”"എന്നാണ്. ഈ മേഖല പ്രദേശിക വിഭവങ്ങൾ കൊണ്ട് സമ്പന്നമായതിനാലാണ് ഈ പേര് ലഭിച്ചത്..



</doc>
<doc id="436838" url="https://ml.wikipedia.org/wiki?curid=436838" title="മൗണ്ട് ഫുറ">
മൗണ്ട് ഫുറ

മൗണ്ട് ഫുറ പഴയ ഭൂപടത്തിൽ മോണോമോട്ടാപ സാമ്രാജ്യത്തിന്റെ തലസ്ഥാനം സ്ഥിതി ചെയ്തിരുന്ന സ്വർണ്ണ ഖനികളുള്ള ഒരു പർവ്വതം ആണ്. തിരിച്ചറിഞ്ഞപ്രകാരം ഇത് സ്റ്റാൻഫോർഡിന്റെ കൂടെ (1896) സിംബാബ്വെയിലെ മഷോണാലാൻഡ് സെൻട്രലിലെ ആധുനിക മൗണ്ട് ഫുറ (മൌണ്ട് ഡാർവിൻ) ആണ്


</doc>
<doc id="436840" url="https://ml.wikipedia.org/wiki?curid=436840" title="ഗാൻഗ്രെൽ ഡാം">
ഗാൻഗ്രെൽ ഡാം

ഗാൻഗ്രെൽ ഡാം' ആർ എസ്. സാഗർ ഡാം എന്നും അറിയപ്പെടുന്ന മഹാനദി നദിക്കു കുറുകെ പണികഴിപ്പിച്ച ഈ ഡാം ഇന്ത്യയിലെ ഛത്തീസ്ഗഡിൽ ധാംതരി ജില്ലയിൽ ധാംതരിയിൽ നിന്ന് ഏകദേശം 15 കിലോമീറ്ററും റായ്പൂരിൽ നിന്ന് 90 കിലോമീറ്ററും ദൂരത്തിൽ സ്ഥിതി ചെയ്യുന്നു. ഛത്തീസ്ഗഡിലെ ഏറ്റവും വലിയ അണക്കെട്ടാണ് ഇത്. വർഷം തോറും കർഷകർ ജലസേചനത്തിനായി ഈ അണക്കെട്ടിലെ ജലം ഉപയോഗിക്കുന്നു. 10 മെഗാവാട്ട് ജലവൈദ്യുതി ശേഷിയും ഡാം നൽകുന്നു.



</doc>
<doc id="436841" url="https://ml.wikipedia.org/wiki?curid=436841" title="പിക്കോ റെവേറ">
പിക്കോ റെവേറ

അമേരിക്കൻ ഐക്യനാടുകളിലെ കാലിഫോർണിയ സംസ്ഥാനത്ത്, തെക്കുകിഴക്കൻ ലോസ് ഏഞ്ചൽസ് കൗണ്ടിയിൽ സ്ഥിതിചെയ്യുന്ന ഒരു നഗരമാണ് പിക്കോ റിവേറ. ലോസ് ആഞ്ചലസ് നഗരകേന്ദ്രത്തിന് ഏകദേശം 11 മൈൽ (18 കിലോമീറ്റർ) തെക്കുകിഴക്കായി ലോസ് ആഞ്ചലസ് തടത്തിന്റെ കിഴക്കേ അറ്റത്തായും സൻ ഗബ്രിയേൽ താഴ്വര എന്നറിയപ്പെടുന്ന പ്രദേശത്തിന്റെ തെക്കേ അറ്റത്തായും ഈ നഗരം സ്ഥിതിചെയ്യുന്നു. ലോംഗ് ബീച്ച്, ലോസ് ആഞ്ചലസ് എന്നീ തുറമുഖങ്ങളും ലോസ് ആഞ്ചലസ് ഇന്റർനാഷണൽ എയർപോർട്ടും (LAX) ഈ നഗരത്തിനു സമീപത്തായാണ് സ്ഥിതിചെയ്യുന്നത്. 2010 ലെ സെൻസസ് പ്രകാരമുള്ള ഈ നഗരത്തിലെ മൊത്തം ജനസംഖ്യ 62,942 ആയിരുന്നു.


</doc>
<doc id="436842" url="https://ml.wikipedia.org/wiki?curid=436842" title="ഹിമാലിയ">
ഹിമാലിയ

വ്യാഴത്തിന്റെ ഒരു ഉപഗ്രഹമാണ് ഹിമാലിയ. 1904 ലാണ് ഹിമാലിയയെ കണ്ടെത്തുന്നത്. 11.48 ദശലക്ഷം കി.മീ. അകലെ കൂടി 28° ചരിവിൽ 251 ദിവസം കൊണ്ട് സാമാന്യം വൃത്താകൃതി പാതയിലൂടെയാണ് ഇത് വ്യാഴത്തെ പ്രദക്ഷിണം വയ്ക്കുന്നത്. ഉദ്ദേശം 186 കി.മീ. ആണ് ഇതിന്റെ വ്യാസം.1904 ഡിസംബർ മൂന്നിന് ലിക് ഒബ്സർവേറ്ററിയിൽ ചാൾസ് ദില്ലൻ പെരിൻ ഹിമാലിയയെ കണ്ടുപിടിച്ചു. 




</doc>
<doc id="436844" url="https://ml.wikipedia.org/wiki?curid=436844" title="റെഡ്ഡിംഗ്">
റെഡ്ഡിംഗ്

അമേരിക്കൻ ഐക്യനാടുകളിൽ കാലിഫോർണിയ സംസ്ഥാനത്തിന്റെ വടക്കുഭാഗത്ത് ഷാസ്ത കൗണ്ടിയിൽ സ്ഥിതിചെയ്യുന്നതും കൌണ്ടി ആസ്ഥാനവുമായ ഒരു നഗരമാണ് ഔദ്യോഗികമായി റെഡ്ഡിംഗ് നഗരം എന്നറിയിപ്പെടുന്ന റെഡ്ഡിംഗ്. സാക്രമെന്റോ നദിയോരത്തുടനീളമായി സാക്രമെന്റോ നഗരത്തിനു 162 മൈൽ (261 കിലോമീറ്റർ) വടക്കായും ഒറിഗൺ അതിർത്തിയിൽ നിന്ന് 120 മൈൽ (190 കിലോമീറ്റർ) തെക്കായുമാണ് ഇതു സ്ഥിതിചെയ്യുന്നത്. നഗരത്തിൽനിന്ന് ഏകദേശം 15 മൈൽ (24 കിലോമീറ്റർ) വടക്കായി സ്ഥിതിചെയ്യുന്ന ഷാസ്ത തടാകത്തിനു സമീപത്തെത്തുന്നതിനുമുമ്പായി, തെക്കു ഭാഗത്തുനിന്നു വടക്ക് ഭാഗത്തേയ്ക്കു പോകുന്ന ഇന്റർസ്റ്റേറ്റ് 5 പാത നഗരത്തെ രണ്ടായി ഛേദിച്ചു കടന്നുപോകുന്നു. 2010 ലെ കണക്കുകൾ പ്രകാരം ഈ നഗരത്തിലെ ആകെ ജനസംഖ്യ 89,861 ആയിരുന്നു. ശാസ്ത കാസ്കേഡ് മേഖലയിലെ ഏറ്റവും വലിയ നഗരമെന്നതോടൊപ്പം സക്രാമെന്റോ, എൽക് ഗ്രോവ്, റോസ്വില്ലെ, വക്കാവില്ലെ, ചിക്കോ എന്നിവയ്ക്കു പിന്നിൽ സാക്രമെന്റോ താഴ്വരയിലെ ആറാമത്തെ ഏറ്റവും വലിയ പട്ടണവുമാണിത്.


</doc>
<doc id="436847" url="https://ml.wikipedia.org/wiki?curid=436847" title="മാഗ്നസ് ഹിർഷ്ഫെൽഡ്">
മാഗ്നസ് ഹിർഷ്ഫെൽഡ്

മാഗ്നസ് ഹിർഷ്ഫെൽഡ് (മേയ് 14, 1868 - മേയ് 14, 1935) ഒരു ജർമ്മൻ യഹൂദ ഭിഷഗ്വരനും, സെക്സോളജിസ്റ്റും പ്രാഥമികമായി ജർമ്മനിയിൽ വിദ്യാഭ്യാസം നേടുകയും അദ്ദേഹത്തിന്റെ പ്രാക്ടീസ് ബെർലിൻ-ചാൾട്ടൻബർഗിനെ അടിസ്ഥാനമാക്കിയായായിരുന്നു. ലൈംഗിക ന്യൂനപക്ഷങ്ങൾക്ക് പ്രത്യക്ഷമായ ഒരു അഭിഭാഷകൻ എന്ന നിലയിൽ ഹിർഷ്ഫെൽഡ് സയന്റിഫിക്-ഹ്യുമാനിറ്റേറിയൻ കമ്മിറ്റി സ്ഥാപിച്ചു. സ്വവർഗ്ഗരതിക്കും ട്രാൻസ്ജെൻഡറിന്റെയും അവകാശവാദമുന്നയിക്കുന്നതിനുവേണ്ടിയുള്ള ആദ്യത്തെ അഭിഭാഷകനെന്ന നിലയിലാണെന്ന് ചരിത്രകാരനായ ഡസ്റ്റിൻ ഗോൾട്സ് ഈ ഗ്രൂപ്പുകളെ വിശേഷിപ്പിച്ചത്.





</doc>
<doc id="436849" url="https://ml.wikipedia.org/wiki?curid=436849" title="ധൻരാജ് മഹൽ">
ധൻരാജ് മഹൽ

മുംബൈയിലെ ധൻരാജ്ഗിർ കുടുംബത്തിന്റെ വസതിയാണ് ധൻരാജ് മഹൽ. പ്രശസ്ത ആദ്യകാല നടിയായിരുന്ന സുബൈദ ബീഗം ധൻരാജ് ഇവിടെ താമസിച്ചിരുന്നു. വസതിയായിരുന്നു ഇത്. 

ദക്ഷിണ മുംബൈയിലെ കൊളാബയിൽ ഗേറ്റ്‌വേ ഓഫ് ഇന്ത്യയുടെ സമീപമാണ് ഇതിന്റെ സ്ഥാനം

ഹൈദരാബാദിലെ രാജാ ധൻരാജ്ഗിറിനു വേണ്ടി 1930-കളിലാണ് ഈ കെട്ടിടം പണിതത്. ഒരുകാലത്ത് ബോംബേയിലെ ഏറ്റവും വലുതും ചിലവേറിയതുമായ കെട്ടിടമായിരുന്നു ഇത്. രണ്ടാം ലോകമഹായുദ്ധകാലത്ത് പ്രതിരോധമന്ത്രാലയം ഈ കെട്ടിടം ഏറ്റെടുത്തിരുന്നുവെങ്കിലും പിന്നീട് രാജകുടുംബത്തിന് തിരിക നൽകി.
ഇന്ന് പാർപ്പിടത്തിനും വാണിജ്യസ്ഥാപനങ്ങൾക്കുമായി ഈ കെട്ടിടം വാടകയ്ക്ക് നൽകിയിരിക്കുന്നു. ഒരു പിസ്സാ ഷോപ്പ്, ബെന്റ്ലി കാർ ഷോറൂം തുടങ്ങിയവ ഇവിടെ പ്രവർത്തിക്കുന്നു. 
ആർട്ട് ഡെക്കോ നിർമ്മാണ ശൈലിയിൽ പണിത കെട്ടിടമാണിത്. 20-ആം നൂറ്റാണ്ടിന്റെ തുടക്കത്തിൽ പാരീസിലും മറ്റും പ്രചാരം നേടിയ ഒരു കെട്ടിട നിർമ്മാണ ശൈലിയാണിത്.


</doc>
<doc id="436850" url="https://ml.wikipedia.org/wiki?curid=436850" title="ട്യൂൾലേക്ക്">
ട്യൂൾലേക്ക്

അമേരിക്കൻ ഐക്യനാടുകളിലെ കാലിഫോർണിയയിൽ സമുദ്രനിരപ്പിൽ നിന്ന് ഏകദേശം 4,066 അടി (1,239 മീ) ഉയരത്തിൽ സ്ഥിതിചെയ്യുന്നതും, വടക്കുകിഴക്കൻ സിസ്ക്യൂ കൗണ്ടിയിലുൾപ്പെട്ടതുമായ ഒരു നഗരമാണ് ട്യൂൾലേക്ക് ( ). സമീപത്തായുള്ള ട്യൂൽ തടാകമാണ് നഗരത്തിന്റെ പേരിന് ആധാരം. 2000 ലെ സെൻസസിൽ 1,020 ആയിരുന്ന ഈ നഗരത്തിലെ ജനസംഖ്യ 2010 ലെ സെൻസസ് പ്രകാരം 1,010 ആയി കുറഞ്ഞിരുന്നു.


</doc>
<doc id="436851" url="https://ml.wikipedia.org/wiki?curid=436851" title="ഇനന്ന">
ഇനന്ന

ഇനന്ന സ്നേഹം, സൗന്ദര്യം, ലൈംഗികത, ആഗ്രഹം, ഫെർട്ടിലിറ്റി, യുദ്ധം, നീതി, രാഷ്ട്രീയ ശക്തി എന്നിവയുമായി ബന്ധപ്പെട്ട പുരാതന മെസൊപ്പൊട്ടേമിയൻ ദേവതയാണ്. ഇനന്ന തുടക്കത്തിൽ സുമേറിൽ ആരാധിക്കപ്പെടുകയും പിന്നീട് അക്കാദിയന്മാർ, ബാബിലോണിയർ, അസീറിയർമാർ "ഇഷ്തർ" എന്ന പേരിൽ ആരാധിച്ചു. "സ്വർഗ്ഗരാജ്യത്തിലെ രാജ്ഞി" എന്നറിയപ്പെട്ട ഇനന്ന ഊരുക്കിനടുത്തുള്ള, ഇയന്നാ എന്ന ക്ഷേത്രത്തിൻെറ സംരക്ഷക ദേവതയായിരുന്നു. ശുക്രൻ ഗ്രഹവുമായി ബന്ധപ്പെട്ട അവളുടെ ഏറ്റവും പ്രധാനപ്പെട്ട ചിഹ്നങ്ങളിൽ സിംഹവും എട്ട് പോയിന്റ് നക്ഷത്രങ്ങളും ഉൾപ്പെട്ടിരുന്നു. അവളുടെ ഭർത്താവ് ഡുമുസിദ് (പിന്നീട് തമ്മൂസ് എന്നായിരുന്നു അറിയപ്പെട്ടിരുന്നത്) ആയിരുന്നു. അവളുടെ സക്കൽ "sukkal", അല്ലെങ്കിൽ വ്യക്തിഗത ശുശ്രൂഷകൻ നിൻഷൂബൂർ ദേവൻ ആയിരുന്നു (പിന്നീട് പപ്സുക്കൽ എന്ന ദേവനാകുകയും ചെയ്തു)




</doc>
<doc id="436854" url="https://ml.wikipedia.org/wiki?curid=436854" title="കാർസൺ">
കാർസൺ

കാർസൺ അമേരിക്കൻ ഐക്യനാടുകളിലെ സംസ്ഥാനമായ കാലിഫോർണിയിയിൽ ലോസ് ആഞ്ചലസ് കൌണ്ടിയിലുൾപ്പെട്ട ഒരു നഗരമാണ്. 2010 ലെ സെൻസസ് പ്രകാരം ഈ നഗത്തിലെ ജനസംഖ്യ 91,714 ആയിരുന്നു. ലോസ് ഏഞ്ചലസ് നഗരകേന്ദ്രത്തിൽ നിന്നു 13 മൈൽ (21 കിലോമീറ്റർ) തെക്കായും ലോസ് ആഞ്ചലസ് ഇന്റർനാഷണൽ എയർപോർട്ടിൽ നിന്ന് ഏകദേശം 14 മൈൽ അകലെയുമാണ് ഈ നഗരം സ്ഥിതി ചെയ്യുന്നത്. 1968 ഫിബ്രവരി 20 ന് സംയോജിപ്പിക്കപ്പെട്ടെ കാർസൺ, ലോസ് ആഞ്ചലസ് മെട്രോപൊളിറ്റൻ നഗരത്തിന്റെ തെക്കൻ ഉൾക്കടൽ പ്രദേശത്തെ ഏറ്റവും പ്രായം കുറഞ്ഞ മുനിസിപ്പാലിറ്റിയാണ്.


</doc>
<doc id="436857" url="https://ml.wikipedia.org/wiki?curid=436857" title="ദിപു മണി">
ദിപു മണി

ദിപു മണി (ബംഗ്ലാദേശ്: ജനനം 8 ഡിസംബർ 1965) ) 2009 മുതൽ 2013 വരെ ബംഗ്ലാദേശിന്റെ വിദേശകാര്യമന്ത്രിയായിരുന്നു. 2008 ഡിസംബർ 29 ന് അവാമി ലീഗ് നേതൃത്വത്തിലുള്ള ഗ്രാൻഡ് അലയൻസ് വിജയത്തെതുടർന്ന് 2009 ജനുവരി 6 ന് ആദ്യത്തെ വനിതാ വിദേശകാര്യ മന്ത്രിയായി.ബംഗ്ലാദേശിലെ ദേശീയ പാർലമെൻറിന്റെ വിദേശകാര്യ സമിതിയുടെ പാർലമെന്ററി സ്റ്റാൻഡിംഗ് കമ്മിറ്റി ചെയർമാനും ബംഗ്ലാദേശ് പീപ്പിൾസ് റിപ്പബ്ലിക്കിലെ മുൻ വിദേശകാര്യമന്ത്രിയും ആയിരുന്നു. ബംഗ്ലാദേശ് അവാമി ലീഗ് ഇരുപതാം കൗൺസിൽ ജോയിൻറ് സെക്രട്ടറിയായി വീണ്ടും തിരഞ്ഞെടുക്കപ്പെട്ടിരുന്നു. ബംഗ്ലാദേശിലെ പത്താമത് ദേശീയ പാർലമെന്റിൽ അംഗമായി ചന്ദ്പൂർ -3 (Chandpur-Haimchar) പ്രതിനിധീകരിക്കുന്നു.




</doc>
<doc id="436860" url="https://ml.wikipedia.org/wiki?curid=436860" title="ടോവരിയ">
ടോവരിയ

ജമൈക്ക, തെക്കെ അമേരിക്ക എന്നിവിടങ്ങളിലെ തദ്ദേശവാസിയായ ടോവരിയ ഔഷധസസ്യത്തിന്റെ ഒരു ജനുസാണ്. ടോവരിയ പെൻഡുലയും ടോവരിയ ഡിഫ്യൂസയുമാണ് ഇതിലെ രണ്ടുസ്പീഷീസുകൾ. ടോവറീയേസി കുടുംബത്തിലെ ഒരേയൊരു ജനുസ്സാണ് ഇത്.



</doc>
<doc id="436863" url="https://ml.wikipedia.org/wiki?curid=436863" title="സാൽവഡോറ (സസ്യം)">
സാൽവഡോറ (സസ്യം)

സാൽവഡോറേസീ കുടുംബത്തിലെ സപുഷ്പി സസ്യങ്ങളുടെ ഒരു ജനുസ്സാണ് സാൽവഡോറ. 
ഉൾപ്പെടുന്ന സ്പീഷീസുകൾ :



</doc>
<doc id="436866" url="https://ml.wikipedia.org/wiki?curid=436866" title="സാംസങ് ഗാലക്സി നോട്ട് 9">
സാംസങ് ഗാലക്സി നോട്ട് 9

സാംസങ് ഗാലക്സി നോട്ട് 9 സാംസങ് ഇലക്ട്രോണിക്സ് രൂപകൽപ്പന ചെയ്ത് വികസിപ്പിച്ചെടുത്ത് പുറത്തിറക്കിയ സാംസങ് നോട്ട് സീരീസിലുള്ള ആൻഡ്രോയിഡ് ഫാബ്‌ലറ്റ് സ്മാർട്ട് ഫോണാണ്. 2018 ആഗസ്റ്റ് ഒമ്പതിന് 
സാംസങ് ഗാലക്സി നോട്ട് 8-ന്റെ പിൻമുറക്കാരനായി നോട്ട് 9 അവതരിപ്പിച്ചു.

ഗാലക്സി നോട്ട് 9 ഔദ്യോഗികമായി അവതരിപ്പിക്കുന്നതിന് മുമ്പ് തന്നെ എസ്-പെന്നിന്റേതുൾപ്പെടെ ഏതാനും ചില സവിശേഷതകൾ ചോർന്നിരുന്നു. 2018 ജൂൺ 27ന് സാംസങ് തങ്ങളുടെ അടുത്ത "അൺപാക്ക്ഡ്" ഈവന്റിന്റെ ക്ഷണപത്രിക സ്വർണ്ണനിറത്തിലുള്ള എസ്-പെൻ ചിത്ര സഹിതം അയച്ചു തുടങ്ങി.

ബ്ലൂട്ടൂത്ത് സൗകര്യത്തോടുകൂടിയാണ് ഇത്തവണ നോട്ട് 9-ന്റെ എസ്-പെൻ പുറത്തിറക്കിയിരിക്കുന്നത്. ഒപ്പം ഗാലറി, ക്യാമറ, മ്യൂസിക് തുടങ്ങിയ ഏതാനും ചില ആപ്ലിക്കേഷനുകളെ നിയന്ത്രിക്കാൻ സാധിക്കുന്ന പുതിയ സവിശേഷത നോട്ട് 9-ന്റെ എസ്-പെന്നിൽ ഉൾപ്പെടുത്തിയിരിക്കുന്നു. ബ്ലൂട്ടൂത്ത് ഫീച്ചറുകൾക്കായി എസ്-പെന്നിൽ ബാറ്ററി ഉൾപ്പെടുത്തിയിരിക്കുന്നു. ഇത് ഫോണിന്റെ അകത്തുനിന്ന് 40 സെക്കന്റ് ചാർജ് ചെയ്താൽ 30 മിനിറ്റോളം ഉപയോഗിക്കാൻ (അല്ലെങ്കിൽ 200 ക്ലിക്കുകൾ) സാധിക്കുമെന്ന് കമ്പനി അവകാശപ്പെടുന്നു.

നോട്ട് 9 ആൻഡ്രോയിഡ് ഓറിയോ 8.1 ഓപ്പറേറ്റിങ് സിസ്റ്റത്തിൽ, "സാംസങ് എക്സ്പീരിയൻസ് 9.5" യൂസർ ഇന്റർഫേസിൽ പ്രവർത്തിക്കുന്നു.
ആഗസ്റ്റ് 20-നാണ് സാംസങ് ഗാലക്സി നോട്ട് 9 ഇന്ത്യൻ വിപണിയിൽ ലഭ്യമാവുക. ഒരേസമയം ഇരട്ട സിംകാർഡോ അല്ലെങ്കിൽ ഒരു സിം കാർഡും ഒരു മെമ്മറി കാർഡും ഇടാവുന്ന ഹൈബ്രിഡ് സിം-സ്ലോട്ടോട് കൂടിയാണ് ഇന്ത്യൻ വിപണിയിൽ പുറത്തിറക്കുക. മിഡ് നൈറ്റ് ബ്ലാക്ക്, ഓഷ്യൻ ബ്ലൂ, മെറ്റാലിക് കോപ്പർ എന്നീ നിറങ്ങളിൽ ലഭിക്കും. നോട്ട് 9-ന്റെ രണ്ട് വേർഷനുകൾ ഇന്ത്യൻ വിപണിയിൽ അവതരിപ്പിക്കുമെന്നാണ് സൂചന. 6 ജിബി റാമും ഒപ്പം 128 ജിബി ആന്തരിക മെമ്മറിയുള്ള ഒരു വേർഷനും, 8 ജിബി റാമും കൂടെ 512 ജിഗാബൈറ്റ് ആന്തരിക മെമ്മറിയുള്ള മറ്റൊരു വേർഷനുമാണ് ഇന്ത്യൻ വിപണിയിൽ ലഭ്യമാക്കുക.



</doc>
<doc id="436880" url="https://ml.wikipedia.org/wiki?curid=436880" title="സ്കാർലറ്റ് ഐബിസ്">
സ്കാർലറ്റ് ഐബിസ്

ത്രെസ്കിയോർണിതിഡേ പക്ഷി കുടുംബത്തിലെ ഐബിസുകളുടെ ഒരു ഇനമാണ് സ്കാർലറ്റ് ഐബിസ് . ഇത് തെക്കൻ അമേരിക്ക, കരീബിയൻ ദ്വീപുകൾ എന്നിവിടങ്ങളിലെ ഉഷ്ണമേഖലപ്രദേശങ്ങളിൽ കാണപ്പെടുന്നു. അതിന്റെ രൂപത്തിൽ, ഐബിസിന്റെ മറ്റ് ഇരുപത്തിമൂന്ന് സ്പീഷീസുകൾ തമ്മിൽ സാമ്യം കാണാം, എന്നാൽ അതിശയിപ്പിക്കുന്ന സ്കാർലറ്റ് നിറം ഇവയെ മറ്റുള്ളവയുമായി തെറ്റിദ്ധരിക്കപ്പെടാറുണ്ട്. ട്രിനിഡാഡ് ആൻഡ് ടൊബാഗോയുടെ രണ്ട് ദേശീയ പക്ഷികളിൽ ഒന്നാണിത്.



</doc>
<doc id="436885" url="https://ml.wikipedia.org/wiki?curid=436885" title="മുറികൂട്ടി (സൊർണിയ ഡൈഫില്ല)">
മുറികൂട്ടി (സൊർണിയ ഡൈഫില്ല)

ഫാബേസീ സസ്യകുടുംബത്തിലെ ഒരു ഓഷധിയാണ് മുറികൂട്ടി ("Zornia diphylla"). ഇത് ഇന്ത്യയിലും ശ്രീലങ്കയിലും കണ്ടുവരുന്നു. പുല്ലുകൾ വളരുന്ന ചെങ്കൽച്ചെരിവുകളിലാണ് ഈ ചെടി സാധാരണ വളരുന്നത്. നടുക്കുള്ള ഉറപ്പുള്ള വേരിന്റെ കുറ്റിയിൽ നിന്ന് ചുറ്റും പടരുന്നു. രണ്ട് ഇലകളുള്ള സംയുക്ത പത്രങ്ങൾ രോമങ്ങളില്ലാതെ മിനുസമുള്ളവയാണ്. തണ്ടിന്റെ അറ്റത്തോ പത്രകക്ഷങ്ങളിലോ റസീം പൂക്കുലകളിലാണ് മഞ്ഞനിറമുള്ള ചെറിയ പൂക്കൾ വിരിയുന്നത്. 


</doc>
<doc id="436889" url="https://ml.wikipedia.org/wiki?curid=436889" title="സോർണിയ">
സോർണിയ

ഫാബേസീ സസ്യകുടുംബത്തിലെ പയർവർഗ്ഗത്തിൽപ്പെട്ട ഔഷധസസ്യത്തിന്റെ ഒരു കോസ്മോപൊളിറ്റൻ ജീനസാണ് സോർണിയ. അടുത്തിടെ ഡാൽബെർജീയുടെ അറിയപ്പെടാത്ത മോണോഫൈലെറ്റിക് അഡെസ്മിയ ക്ലേഡിലായിരുന്നു കാണപ്പെട്ടിരുന്നത്.
"Zornia" comprises the following species:


















</doc>
<doc id="436891" url="https://ml.wikipedia.org/wiki?curid=436891" title="മൈസൂർ-ഏറാടി യുദ്ധം">
മൈസൂർ-ഏറാടി യുദ്ധം

സാമൂതിരി പാലക്കാടിനെ കീഴടക്കാൻ അക്രമിച്ചപ്പോൾ പാലക്കാട് രാജാവ് മൈസൂരിലെ ഹൈദരാലിയുടെ സഹായം അഭ്യർഥിച്ചു. ഹൈദരാലിയുടെ സൈന്യാധിപൻ മഖ്ദൂം അലി പതിനായിരത്തോളമുള്ള പടയുമായി വന്ന് പാലക്കാട് രാജാവിന്റെ പടക്കൊപ്പം ചേന്ന് സാമൂതിരിയുടെ സൈന്യത്തെ തോൽപിച്ചു. യുദ്ധത്തിൽ തോറ്റ സാമൂതിരി തന്റെ രാജ്യം അക്രമിക്കാതിരിക്കാൻ പകരമായി ഒരു കൊല്ലത്തിനുള്ളിൽ ലക്ഷം രൂപ തരാമെന്നേറ്റു. പക്ഷേ പറഞ്ഞ അവധിക്കുള്ളിൽ ധനം സാമൂതിരി കൊടുത്തില്ല. അങ്ങനെ ഒരു കൊല്ലത്തിനു ശേഷം മൈസൂർ സൈന്യം സാമൂതിരിയെ അക്രമിച്ച് കോഴിക്കോട് കീഴടക്കുകയും സാമൂതിരി അപമാനഭാരത്താൽ തീകൊളുത്തി ആത്മഹത്യ ചെയ്യുകയും ചെയ്തു.

</doc>
<doc id="436893" url="https://ml.wikipedia.org/wiki?curid=436893" title="സൊർണിയ">
സൊർണിയ

പയർ കുടുംബമായ ഫാബേസീയിൽ പെട്ട ഓഷധികളുടെ ഒരു സാർവജനീന ജനുസാണ് സൊർണിയ. ഇത് അടുത്തകാലത്തായി ഡാൽബെർജീ ട്രൈബിലെ അഡെസ്മ ക്ലാഡിൽ ഉൾപ്പെടുത്തപ്പെട്ടു.

"സൊർണിയ" ജനുസിലെ സ്പീഷീസുകൾ:


















</doc>
<doc id="436907" url="https://ml.wikipedia.org/wiki?curid=436907" title="കേരളത്തിലെ വെള്ളപ്പൊക്കം (2018)">
കേരളത്തിലെ വെള്ളപ്പൊക്കം (2018)

2018 ജൂലൈ-ഓഗസ്റ്റ് മാസങ്ങളിൽ തെക്കുപടിഞ്ഞാറൻ കാലവർഷകാലത്ത് ഉയർന്ന അളവിൽ മഴ പെയ്തതിന്റെ ഫലമായാണ് 2018-ലെ കേരള വെള്ളപ്പൊക്ക ദുരന്തം സംഭവിച്ചത്. അതിശക്തമായ മഴയെത്തുടർന്ന് കേരളത്തിലെ മിക്ക ജില്ലകളിലും വെള്ളപ്പൊക്കവും മലയോര മേഖലകളിൽ ഉരുൾപൊട്ടലുമുണ്ടായി. അണക്കെട്ടുകളിലെ ജലനിരപ്പ് ക്രമാതീതമായി ഉയർന്നതോടെ അവയുടെ ഷട്ടറുകൾ തുറന്നുവിട്ടത് വെള്ളപ്പൊക്കത്തിന്റെ ആഘാതം വർദ്ധിപ്പിച്ചു. ചരിത്രത്തിലാദ്യമായാണ് കേരളത്തിലെ 54 അണക്കെട്ടുകളിൽ 35 എണ്ണവും തുറന്നുവിടേണ്ടി വന്നത്. 26 വർഷത്തെ ഇടവേളയ്ക്കു ശേഷമാണ് ചെറുതോണി അണക്കെട്ടിന്റെ 5 ഷട്ടറുകൾ ഒരുമിച്ചു തുറന്നത്. അതിശക്തമായ മഴയിൽ വയനാട് ജില്ല പൂർണമായും ഒറ്റപ്പെട്ടുവെന്നു പറയാം. നദികൾ കരകവിഞ്ഞൊഴുകിയത് റോഡ്, റെയിൽ, വ്യോമ ഗതാഗത ശൃംഖലകളെ പ്രതികൂലമായി ബാധിച്ചു. തൊണ്ണൂറ്റിയൊമ്പതിലെ വെള്ളപ്പൊക്കം എന്നറിയപ്പെടുന്ന 1924-ലെ പ്രളയത്തിനുശേഷം കേരളത്തിലുണ്ടായ ഏറ്റവും വലിയ പ്രളയമെന്നാണ് 2018-ലെ വെള്ളപ്പൊക്കം വിശേഷിപ്പിക്കപ്പെടുന്നത്. കനത്ത മഴയിലും, പ്രളയത്തിലും ഉരുൾപൊട്ടലിലും ഏകദേശം 483 പേർ മരിച്ചതായും 14 പേരെ കാണാതായതായും 140 പേർ ആശുപത്രിയിലായതായും മുഖ്യമന്ത്രി പിണറായി വിജയൻ പ്രളയാനന്തര പ്രവർത്തനങ്ങളെ കുറിച്ച് ചർച്ച ചെയ്യാൻ ചേർന്ന പ്രത്യേക നിയമസഭാ സമ്മേളനത്തെ അറിയിച്ചു. കാലവർഷം ശക്തമായ ഓഗസ്റ്റ് 21 ന് 3,91,494 ലക്ഷം കുടുംബങ്ങളിൽ നിന്നായി 14,50,707 ആളുകൾ ദുരിതാശ്വാസ ക്യാമ്പുകളിൽ ജിവിക്കേണ്ട അവസ്ഥയിലെത്തി കേരളത്തിലെ 14 ജില്ലകളിലും അതീവ ജാഗ്രതാ മുന്നറിയിപ്പ് പ്രഖ്യാപിച്ചു.

പ്രളയത്തേയും തൽഫലമായുണ്ടായ കെടുതികളെയും തുടർന്ന് കേരളത്തിന് ഏകദേശം 40,000 കോടി രൂപയുടെ നഷ്ടം സംഭവിച്ചിട്ടുണ്ടെന്നാണ് സംസ്ഥാന സർക്കാരിന്റെ പ്രാഥമിക വിലയിരുത്തൽ. വെള്ളപ്പൊക്കത്തെ തുടർന്ന് ലോകമെമ്പാടുമായി വിവിധ രാജ്യങ്ങളിൽ നിന്നും സംഘടനകളിൽ നിന്നും വ്യക്തികളിൽ നിന്നുമായി നിരവധി സഹായ വാഗ്ദാനങ്ങളാണ് കേരളത്തിനു ലഭിച്ചുകൊണ്ടിരിക്കുന്നത്. എന്നാൽ കേന്ദ്ര ഗവൺമെന്റ് വിദേശ സഹായങ്ങൾ സ്വീകരിക്കുന്നതിൽ വിമുഖത കാണിച്ചു. ഇത് രാജ്യമെമ്പാടുമായി കേന്ദ്ര ഗവൺമെന്റിനെതിരെ വലിയ വിമർശനങ്ങൾക്കൾക്ക് വഴിതെളിച്ചു.

2018 ജൂലൈ-ഓഗസ്റ്റിൽ തെക്കുപടിഞ്ഞാറൻ കാലവർഷകാലത്ത് ഉയർന്ന അളവിൽ മഴ പെയ്തതിന്റെ ഫലമായാണ് 2018-ലെ കേരള വെള്ളപ്പൊക്ക ദുരന്തം സംഭവിച്ചത്. ശക്തമായ മഴയെത്തുടർന്ന് കേരളത്തിലെ മിക്ക ജില്ലകളിലും വെള്ളപ്പൊക്കവും മലയോര മേഖലകളിൽ ഉരുൾപൊട്ടലുമുണ്ടായി. അണക്കെട്ടുകളിൽ ജലനിരപ്പ് ഉയർന്നതോടെ അണക്കെട്ടുകളുടെ ഷട്ടറുകൾ തുറന്നുവിട്ടതാണ് വെള്ളപ്പൊക്കത്തിന്റെ ആഘാതം വർദ്ധിക്കുവാൻ പ്രധാന കാരണമായതെന്ന ആരോപണം ഉയരുന്നുണ്ട്. എന്നാൽ കേന്ദ്ര ജല ക്കമ്മീഷന്റെ റിപ്പോർട്ട് വന്നതോടെ ആരോപണങ്ങൾ ശരിയല്ലെന്ന് തെളിഞ്ഞു. കണക്കുകൾ പരിശോധിച്ചാൽ മനസ്സിലാകുന്നത് യഥാർത്ഥത്തിൽ ഡാമുകളിലേക്ക് ഒഴുകിയെത്തിയതിൽ ഒരു ഭാഗം മാത്രമാണ് പുറത്തേക്ക് തുറന്ന് വിട്ടത്. ഒരു ഭാഗം ജലം ഡാമിൽ തന്നെ പിടിച്ചു നിർത്തുകയും അത്രത്തോളം പ്രളയത്തിന്റെ രൂക്ഷത കുറയ്ക്കാനും സഹായകരമായി എന്നാണ് കേന്ദ്ര ജല കമ്മിഷന്റെ കണ്ടെത്തൽ.

അന്തർ സംസ്ഥാന അണക്കെട്ടുകളുടെ ഏകോപനമില്ലായ്മ, ഒട്ടനവധി മേഘവിസ്ഫോടനങ്ങൾ, അന്തരീക്ഷത്തിലെ ന്യൂനമർദം എന്നിവയും ഈ പ്രളയത്തിന്റെ കാരണങ്ങളിൽ ചിലതുമാത്രമാണ്. ഭൂപ്രകൃതിപരമായി നിരവധി പ്രത്യേകതകളുള്ള കേരള സംസ്ഥാനത്തിന് ഈ മഹാപ്രളയം മോശമായി ബാധിച്ചു. കേരളത്തിലെ ജനസാന്ദ്രത ചതുരശ്ര കിലോമീറ്ററിന് 859 ആണെങ്കിൽ ദേശീയ ജനസാന്ദ്രത വെറും 382 ആണ്. അതുപോലെ തന്നെ കേരളത്തിന്റെ ഏകദേശം പത്തു ശതമാനം പ്രദേശങ്ങളെങ്കിലും സമുദ്രനിരപ്പിനു താഴെ സ്ഥിതിചെയ്യുന്നതിനോടൊപ്പം 41 നദികൾ അറബിക്കടലിലേയ്ക്കു പതിക്കുന്നവയുമാണ്. ഈ നദികളിലെല്ലാംകൂടി ഏകദേശം 54 ജലസംഭരണികളെങ്കിലും നിലനിൽക്കുന്നുണ്ട്. നിലയ്ക്കാതെ പെയ്ത മഴവെള്ളത്തെ ഉൾക്കൊള്ളുവാൻ ഈ നദികൾക്കോ ജലസംഭരണികൾക്കോ സാധിച്ചില്ല. ശാന്തസമുദ്രത്തിൽ രൂപപ്പെട്ട ഷൻഷൻ, യാഗി എന്നീ ചുഴലിക്കാറ്റുകളും കേരളത്തിലെ കനത്തമഴയെ സ്വാധീനിച്ചിരുന്നുവെന്ന് കാലാവസ്ഥാ നിരീക്ഷകർ അഭിപ്രായപ്പെടുന്നു. ഈ പ്രകൃതിദുരന്തം പരിസ്ഥിതി ശാസ്ത്രജ്ഞൻ പ്രൊഫസർ മാധവ് ഗഡ്ഗിലിനേയും അദ്ദേഹത്തിന്റെ ഗാഡ്ഗിൽ റിപ്പോർട്ടിനേയും വീണ്ടും ജനശ്രദ്ധയിലെത്തിച്ചു. പാരിസ്ഥിതിക നാശം മൂലമുണ്ടാവുന്ന വിശക്കുന്ന ജല പ്രതിഭാസം കൂടി പ്രളയകാരണങ്ങളിൽപ്പെടുത്താവുന്നതാണ് .
ഇടുക്കിയിൽ ജലനിരപ്പ് ഉയർന്നിട്ടും ഷട്ടറുകൾ തുറക്കാൻ വൈകിയതാണ് പെരിയാറിന്റെ തീരങ്ങളെയും കൊച്ചി നഗരത്തിന്റെ ഭാഗങ്ങളെയും പൂർണ്ണമായി ജലത്തിനടിയിലാക്കിയത് എന്നാരോപണമുണ്ട്. മുല്ലപ്പെരിയാർ, ഇടുക്കി ഒഴികെയുള്ള അണക്കെട്ടുകൾ തുറക്കാൻ ജില്ലാ ദുരന്തനിവാരണ വിഭാഗത്തിന്റെ മേധാവിയായ കലക്ടറുടെ അനുമതി ആവശ്യമാണ്. അണക്കെട്ടിന്റെ ചുമതലയുള്ള ഉദ്യോഗസ്ഥൻ നിലവിലെ അവസ്ഥയും ആവശ്യവും അറിയിക്കുന്നതിന്റെ അടിസ്ഥാനത്തിലാണ് സാധാരണയായി കളക്ടർ അണക്കെട്ട് തുറക്കാൻ അനുമതി നൽകുന്നത്. വൈദ്യുതി, ജലസേചന വകുപ്പുകളുടെ ഉടമസ്ഥതയിലുള്ള അണക്കെട്ടുകളുടെ ചുമതല അസി. എക്‌സി. എൻജിനീയർ, എക്‌സി. എൻജിനീയർ എന്നിവർക്കാണ്.

തമിഴ്‌നാടിന്റെ നിയന്ത്രണത്തിലുള്ള അപ്പർ ഷോളയാർ, പറമ്പിക്കുളം ഡാമുകളിലെ ഷട്ടർ തുറക്കുന്ന വിവരം യഥാസമയം കേരളം അറിയാതെ പോയതും വെള്ളപ്പൊക്കത്തിന്റെ ആഘാതം കൂടാൻ മറ്റൊരു കാരണമായി. ഡാം തുറക്കുന്നതിന് ഏതാനും മണിക്കൂർ മുൻപു മാത്രമാണു തമിഴ്‌നാട് വിവരം പുറത്തുവിട്ടത്.

ബാണാസുരസാഗർ അണക്കെട്ട് മണ്ണ് കൊണ്ടാണ് നിർമിച്ചിരിക്കുന്നത്. അതിനാൽ പരമാവധി ജലനിരപ്പിൽ നിന്നും ഒട്ടും തന്നെ ജലം ഡാമിൽ നിർത്താൻ സാധ്യമല്ല. ജലനിരപ്പ് ഉയർന്നതിനെ തുടർന്ന് 2018 ജൂലൈ 15ന് ഡാം തുറന്ന് വെള്ളം പുറത്തേക്ക് ഒഴുക്കിയിരുന്നു.ഇതിനായുള്ള മുന്നറിയിപ്പുകൾ യഥാസമയം ജില്ലാ ഭരണാധികാരികൾക്ക് നൽകിയിരുന്നു. അത് ആഗസ്റ്റ് 5 വരെ തുടർന്നു. ആഗസ്റ്റ് 6 ന് ഉണ്ടായ അതിശക്തമായ മഴയിൽ ജലനിരപ്പ് ഉയർന്നതിനെ തുടർന്ന് 7 ന് വീണ്ടും ബാണാസുര സാഗർ അണക്കെട്ട് തുറന്നു. ഇതിനും ജില്ലാ ഭരണാധികാരിക്ക് അടിയന്തര അറിയിപ്പ് നൽകിയിരുന്നു. അറിയാതെയാണ് ബാണാസുരയുടെ അണക്കെട്ടുകൾ അധികൃതർ തുറന്നുവിട്ടത് എന്ന ആരോപണം ശരിയല്ല.<http://www.kseb.in/index.php?option=com_content&view=article&id=140:2018-08-29-09-56-20&catid=11&Itemid=690&lang=enവെള്ളം തുറന്നു വിട്ടപ്പോൾ ജലം കുത്തിയൊഴുകി വീടുകൾ തകർന്നും മറ്റും ദുരിതത്തിലായത് ഏഴ് പഞ്ചായത്തിൽ ഉള്ളവരാണ്.

കേരളത്തിൽ 2018ൽ ഉണ്ടായ മഹാപ്രളയത്തിന് കാരണം അണക്കെട്ടുകൾ തുറന്നത് കൊണ്ടല്ല എന്നും മറിച്ച് കേരളത്തിൽ പെയ്ത അതി തീവ്ര മഴയുടെ ഭാഗമായി അണക്കെട്ടുകളിൽ ഒഴുകി വന്ന ജലത്തിന്റെ ഒരു ഭാഗം മാത്രമേ തുറന്നു വിട്ടിട്ടുള്ളു എന്നും കേന്ദ്ര ജല കമ്മീഷൻ അവരുടെ റിപ്പോർട്ടിൽ പറഞ്ഞിട്ടുണ്ട്.
ആയതിനാൽ ഡാമുകൾ തുറന്ന് വിട്ടതാണ് കേരളത്തിലുണ്ടായ പ്രളയത്തിന് കാരണമെന്ന അബദ്ധജടിലമായ ആരോപണങ്ങളുടെ മുനയൊടിക്കുന്നതാണ് കേന്ദ്ര ജല ക്കമ്മീഷന്റെ റിപ്പോർട്ട്.http://cwc.gov.in/main/webpages/keralafloodreport.html

കേരളത്തിലെ അണക്കെട്ടുകളുടെ സുരക്ഷാ സംബന്ധമായ കാര്യങ്ങൾ പരിശോധിക്കുന്നത് ഡാം സുരക്ഷാ അതോറിറ്റിയാണ്. കേരളത്തിൽ മഹാപ്രളയം വരുത്തിവെച്ചതിൽ ഡാം സുരക്ഷാ അതോറിറ്റിക്കും അധികൃതർക്കും സംബന്ധിച്ച വീഴ്‌ച്ചകളാണെന്ന ആരോപണം ശക്തമാണ്.

വൃഷ്ടി പ്രദേശത്തും മറ്റും പെയ്ത നിർത്താതെ മഴ മൂലം ഇടുക്കി ഡാമിലെ ജലനിരപ്പുയരുകയും ഡാമിന്റെ 5 ഷട്ടറുകൾ ചരിത്രത്തിലാദ്യമായി തുറക്കുകയും ചെയ്തു. പ്രധാനമന്ത്രി നരേന്ദ്ര മോദിയും കേന്ദ്ര പ്രതിരോധ മന്ത്രി രാജ്നാഥ് സിങ്ങും  കേരളത്തിൽ വ്യോമമാർഗ്ഗം നിരീക്ഷണം നടത്തി. കേരള ചരിത്രത്തിലാദ്യമായാണ് 35 ഡാമുകൾ ഒരുമിച്ച് തുറന്നത്. വയനാട്ടിൽ മഴയും മണ്ണിടിച്ചിലും വ്യാപകമായ നാശനഷ്ടം വിതച്ചു, ചുരം ഇടിഞ്ഞ് യാത്ര തടസ്സപ്പെട്ടു . ഇടുക്കിയിലെ ചെറുതോണിയിൽ വെള്ളം കയറി. 330-ൽ അധികം പേർ കൊല്ലപ്പെടുകയും പത്ത് ലക്ഷത്തിൽപരം ആളുകളെ മാറ്റിപ്പാർപ്പിക്കുകയും ചെയ്തു..
മലപ്പുറം ജില്ലാ കളക്ടറും ജില്ലാ പോലീസ് മേധാവിയും രക്ഷാപ്രവർത്തനത്തിനിടയിൽ കണ്ടുമുട്ടുന്ന ഏത് മൃഗത്തെയും രക്ഷിക്കാൻ പോലീസിന് നിർദ്ദേശം നൽകുകയും ചെയ്തിരുന്നു.

പ്രളയത്തെത്തുടർന്ന് ആഗസ്റ്റ് 28 വരെ നാലു ലക്ഷത്തോളം പക്ഷികളുടെയും 18,532 ചെറിയ മൃഗങ്ങളുടെയും 3,766 വലിയ മൃഗങ്ങളുടെയും ജഡങ്ങൾ സംസ്കരിച്ചതായി മുഖ്യമന്ത്രി അറിയിച്ചു

പ്രളയം സംസ്ഥാനത്തെ വ്യവസായ, വാണിജ്യ മേഖലകൾക്ക് വലിയ ആഘാതമാണ് ഏൽപ്പിച്ചിട്ടുള്ളത്. ഇവ ഏകദേശം 10,000 കോടി രൂപയോളം വരുമെന്നാണ് പ്രാഥമിക നിഗമനം. വ്യാപാര സ്തംഭനം, സ്റ്റോക്കിനുണ്ടായ നാശം, കെട്ടിടങ്ങൾക്കും യന്ത്രസാമഗ്രികൾക്കുണ്ടായ കേടുപാടുകൾ എന്നിവയ്ക്കു പുറമെ അവസര നഷ്ടത്തിന്റെ മൂല്യവും ഇതിൽ ഉൾപ്പെടുന്നു. അതിവർഷത്തിൽ ഏറ്റവും വലിയ നഷ്ടം നേരിട്ടിരിക്കുന്നതു തോട്ടം വ്യവസായത്തിനാണ്. ഈ മേഖലയുടെ നഷ്ടം 1000 കോടി രൂപയ്ക്കു മുകളിലായിരിക്കുമെന്നു കണക്കാക്കുന്നു.

പറവൂർ ചേന്ദമംഗലം കൈത്തറി ഉൽപാദന മേഖല പാടേ തകർന്നത് ഉൾപ്പെടെ ടെക്സറ്റൈൽ വ്യവസായത്തിനു കനത്ത ആഘാതമാണുണ്ടായത്. ഓണത്തിനു മുന്നോടിയായി നടക്കേണ്ടിയിരുന്ന വസ്ത്ര വിപണനം 1000 കോടി രൂപയുടേതെങ്കിലുമാണ്. അതിന്റെ നാലിലൊന്നുപോലും ഈ പ്രാവശ്യം നടന്നിട്ടില്ല. കേരളത്തിൽനിന്നുള്ള 500 കോടി രൂപയുടെയെങ്കിലും ഓർഡർ റദ്ദാക്കപ്പെട്ടിട്ടുണ്ടെന്നാണു സൂറത്തിലെ ടെക്സ്റ്റൈൽ വ്യാപാരികൾ സാക്ഷ്യപ്പെടുത്തുന്നത്..

തോരാതെ പെയ്ത മഴയും വിവിധ അണക്കെട്ടുകളിൽ നിന്നുള്ള കുത്തൊഴുക്കും മണ്ണിടിച്ചിലും കേരളത്തിന്റെ വിവിധ പ്രദേൾങ്ങൾ വെള്ളത്തിനടിയിലാക്കി. ഇത് കേരളത്തിലെ റോഡ്, ട്രെയിൻ ഗതാഗതത്തെയും അതുപോലെ വിമാന സർവീസുകളെയും സാരമായി ബാധിച്ചു. നിരവധി റോഡുകൾ വെള്ളത്തിനടിയിലാവുകയും ഒലിച്ചുപോവുകയും ചെയ്തു. അതു പോലെ നിരവധി പാലങ്ങൾ തകരുകയും ചെയ്തു. തിരുവനന്തപുരം-ഷൊർണൂർ റൂട്ടിലും കോഴിക്കോട്-ഷൊർണ്ണുർ റൂട്ടിലും ട്രെയിൻ സർവിസ് നിർത്തി വെക്കേണ്ടി വന്നു. അതു പോലെ നെടുമ്പാശ്ശേരി വിമാനത്താവളം അടച്ചിടേണ്ടി വരികയും മറ്റു വിമാനതാവളത്തിലേക്കുള്ള സർവ്വീസുകൾ ഒഴിവാക്കേണ്ടിയും വരികയും സംസ്ഥാനം തീർത്തും ഒറ്റപ്പെട്ട ഒരു അവസ്ഥയും സംജാതമായി. വെള്ളപ്പൊക്കത്തെത്തുടർന്ന് ഏകദേശം രണ്ട് ആഴ്ചയോളം അടച്ചിട്ടിരുന്ന കൊച്ചി അന്താരാഷ്ട്ര വിമാനത്താവളം ആഗസ്റ്റ് 29 ബുധനാഴ്ചയോടെ പ്രവർത്തനസജ്ജമാകുകയും ഒരു ആഭ്യന്തര വിമാനം 2 മണിയോടെ പറന്നിറങ്ങുകയും ചെയ്തു. സിയാലിന്റെ ആകെ നഷ്ടം 300 കോടിയാണെന്നു കണക്കാക്കിയിരിക്കുന്നു.

സംസ്ഥാനത്തിന്റെ മൊത്ത വരുമാനത്തിൽ 10% നേടിക്കൊടുക്കുന്ന വ്യവസായമാണ് ടൂറിസം മേഖല. വെള്ളപ്പൊക്കം കാരണമായി കേരളത്തിലെ ടൂറിസം വ്യവസായത്തിന്റെ നഷ്ടം കണക്കാക്കിയിരിക്കുന്നത് ഏകദേശം 20 ബില്യൺ രൂപയാണ്. ഇത് കഴിഞ്ഞ രണ്ടു മാസങ്ങളിലേയും വരുന്ന രണ്ടുമൂന്നു മാസങ്ങളിലേയും അവസര നഷ്ടമായ 15 ബില്ല്യൺ ഉൾ‌പ്പെടെയുള്ള കണക്കാണ്. റോഡ് ഗതാഗതം സ്തംഭിച്ചതും കൊച്ചിയിലേക്കുള്ള വിമാന സർവീസുകൾ മുടങ്ങിയതും മൂലം വൻതോതിലാണു ഹോട്ടൽ മുറികളുടെ ബുക്കിങ് റദ്ദാക്കപ്പെട്ടത്. ദിവസം ആയിരത്തിലേറെ ടൂറിസ്റ്റ് വാഹനങ്ങൾ എത്തിയിരുന്ന മൂന്നാർ ഉൾപ്പെടെ സംസ്ഥാനത്തെ എല്ലാ വിനോദസഞ്ചാര കേന്ദ്രങ്ങളും തീർത്തും നിർജ്ജീവമായി. കേരള ടൂറിസത്തിന്റെ വിപണനത്തിൽ വലിയ പങ്കുള്ള ആലപ്പുഴ നെഹ്റു ട്രോഫി വള്ളംകളി പോലും നടന്നില്ല.ഹൈറേഞ്ച് ടൂറിസത്തിനു 100 കോടി രൂപയുടെ വരുമാനം നഷടമായപ്പോൾ ഹൗസ് ബോട്ട് ടൂറിസത്തിനു നഷ്ടം 10 കോടിയോളം രൂപയാണ് നഷ്ടമായി കണക്കാക്കുന്നത് 

പ്രളയം മൂലം പുറത്തിറങ്ങാൻ തിയ്യതി നിശ്ചയിച്ച നിരവധി ചിത്രങ്ങളാണ് റിലീസിങ്ങ് മാറ്റി വെച്ചത്. ഇതു മൂലം മലയാള സിനിമാ വ്യവസായത്തിന് 30 കോടിയുടെ നഷ്ടമാണുണ്ടാവുക എന്ന് ഫിലിം ചേമ്പർ വ്യക്തമാക്കി.

സംസ്ഥാനത്തെ കർഷകരുടെ ജീവിതത്തിനുമേൽ ദുരന്തം കരിനിഴൽവീഴ്ത്തിയ വർഷമാണ് 2018 എന്നു പറയാം. അതിവർഷത്തിന് അകമ്പടിയായെത്തിയ ശക്തമായ കാറ്റും ഉരുൾപൊട്ടലും മണ്ണിടിച്ചിലും അനേകം കർഷകരുടെ ജീവനെടുക്കുകയും അവരുടെ ജീവനോപാധികൾ പൂർ‌ണ്ണമായി ഇല്ലാതാക്കുകയും ഭാവി ജീവിതം ചോദ്യചിഹ്നമാക്കുകയും ചെയ്തു. പച്ചക്കറി, വാഴ, നെല്ല്, കപ്പ, നാണ്യവിളകൾ തുടങ്ങി അതിവർഷത്തിൽ നശിക്കാത്ത യാതൊരു വിളകളും സംസ്ഥാനത്തില്ല. ഏറ്റവും കൂടുതൽ നാശനഷ്ടമുണ്ടായത് നെല്ല്, വാഴ തുടങ്ങിയ വിളകൾക്കായിരുന്നു. കതിരണിഞ്ഞ ഏക്കർകണക്കിനു വയലേലകൾ കുത്തിയൊഴുകിയെത്തിയ മലവെള്ളത്തിൽ മുങ്ങിപ്പോയി. കുട്ടനാട്ടിലും അപ്പർ കുട്ടനാടൻ മേഖലയിലും മാത്രം ഏകദേശം 10,495 ഹെക്ടർ പ്രദേശത്തെ നെൽകൃഷി നശിച്ചതായി കണക്കാക്കപ്പെടുന്നു. വെള്ളം വറ്റിക്കാനുപയോഗിച്ചിരുന്ന പമ്പുസെറ്റുകൾപോലും വെള്ളത്തിൽ മുങ്ങിപ്പോയി. കുട്ടനാട‌്, അപ്പർകുട്ടനാട‌് മേഖലകളിലെ സകല പാടശേഖരങ്ങളും പ്രളയജലത്തിന്റെ പ്രഹരമേറ്റുവാങ്ങി. ഇവിടുത്തെ ആകെയുള്ള 28 പഞ്ചായത്തുകളിൽ ഒറ്റ വയലിൽപ്പോലും നെൽകൃഷി അവശേഷിക്കുന്നില്ല. വെള്ളപ്പൊക്കത്തിൽ കുട്ടനാടൻ മേഖലയിലെ പാടശേഖരങ്ങളിൽ മാത്രം ഏകദേശം 150 കോടി രൂപയുടെ നഷ്ടം സംഭവിച്ചുവെന്നു കണക്കാക്കിയിരിക്കുന്നു. വയനാട്, പാലക്കാട്, ഇടുക്കി ജില്ലകളിലെ പല മേഖലകളിലും ഉരുൾപ്പൊട്ടൽ ഉണ്ടായതിനെത്തുടർന്ന് പാടങ്ങളിൽ ചെളി നിറഞ്ഞിരിക്കുന്നതിനാൽ അടുത്ത സീസണിലെ കൃഷി അസാദ്ധ്യമായിരിക്കുന്നു. നാളികേരം, കുരുമുളക്, കൊക്കോ, ജാതിക്ക എന്നവയുടെയെല്ലാം ഉത്പാദനത്തെ മോശം കാലാവസ്ഥ പ്രതികൂലമായി ബാധിച്ചു. വിലയിടിവുകൊണ്ടു നട്ടംതിരിഞ്ഞിരുന്ന കർഷകരുടെ തലയിൽ ഇടിത്തീ വീണതുപോലെയായി ദ്രുതഗതിയിലെത്തിയ അതിവൃഷ്ടി. തെങ്ങിൻ തോപ്പുകളിലും റബ്ബർ തോട്ടങ്ങളിലും ഇടവിളയായി കൃഷിചെയ്യാറുള്ള കൊക്കോയുടെ ഉത്പാദനം ഏകദേശം 50 ശതമാനമെങ്കിലും കുറയുമെന്നു വിലയിരുത്തപ്പെടുന്നു. കാപ്പി, തേയില എന്നിവയുടെ ഉത്പാദനവും വെള്ളപ്പൊക്കത്തിനു ശേഷം 50 ശതമാനമെങ്കിലും കുറയുമെന്നാണ് നിഗമനം. ഈ പ്രളയകാലത്ത് ഭീമമായ നാശം നേരിട്ട ഒരു വിളയാണ് ഏലം. ഏലത്തോട്ടങ്ങളിൽ പലതും വിളവെടുപ്പ് അടുത്തു വരുന്ന സമയത്താണ് അതിവൃഷ്ടി ആരംഭിച്ചത്. ഇത് സുഗന്ധവ്യഞ്ജന വിപണിയിൽ വിപരീതഫലം ഉളവാക്കിയേക്കും. പലയിടത്തും ഭൂമി അപ്പാടെ ഒലിച്ചു പോകുകയും കൃഷിയ്ക്കു യോജിച്ചതല്ലാതായിത്തീരുകയും ചെയ്തു. തോട്ടം മേഖലയിലെ ആകെ നഷ്ടം 800 കോടിയിലധികമായി കണക്കാക്കിയിരിക്കുന്നു. സംസ്ഥാനത്ത് ഏകദേശം 48,000 ഹെക്ടർ തോട്ടങ്ങളെയെങ്കിലും പ്രളയം ബാധിച്ചിട്ടുണ്ടെന്നാണ് വിലയിരുത്തൽ. റബർ തോട്ടങ്ങൾക്കു മാത്രം ഏകദേശം 500 കോടിയിലധികം രൂപയുടെ നഷ്ടമുണ്ടായതായി വിലയിരുത്തുന്നു. റബ്ബറിന്റെ വിലയിടിവിൽനിന്നു കരകയറാൻ കർഷകർക്കു സാധിക്കാതെയിരുന്ന സമയത്താണ് തുടർച്ചയായ മഴയും കാറ്റും എത്തുന്നത്. ഇത് റബ്ബർ ഉത്പാദനത്തെ പ്രതികൂലമായി ബാധിച്ചു. ഏലം, കുരുമുളക് എന്നിവയും കനത്ത നാശം നേരിട്ടവയിൽ ഉൾപ്പെടുന്നു. തേയിലത്തോട്ടങ്ങളിൽ ഉൽപാദനം 50 ശതമാനത്തോളമാണ് കുറഞ്ഞത്.

പേമാരിയിലും പ്രളയത്തിലും സംസ്ഥാനത്തെ വൈദ്യുതി വിതരണ സംവിധാനം താറുമാറായി. 25 ലക്ഷം ആളുകളുടെ വൈദ്യുതി കണക്ഷൻ നഷ്ടപ്പെട്ടു. അതോടൊപ്പം 28 സബ്.സ്റ്റേഷനുകളും 5 ഉത്പാദന നിലയങ്ങളും പ്രവർത്തനം നിർത്തി വെയ്ക്കേണ്ടി വന്നു. പുറമെ 5 ചെറുകിട വൈദ്യുതി നിലയങ്ങൾ വെള്ളം കയറി തകരുകയും ചെയ്തു. വൈദ്യുതി പ്രതിഷ്ടാവനങ്ങൾക്ക് ഉണ്ടായ 350 കോടി രൂപയുടെ നഷ്ടത്തിനു പുറമെ വൈദ്യുതി ബോർഡിന് ഏകദേശം 470 കോടി രൂപയുടെ വരുമാന നഷ്ടവും ഉണ്ടായതായി കണക്കാക്കുന്നു. 

വൈദ്യുതി വിതരണ മേഖലയിൽ പതിനായിരം ട്രാൻസ്ഫോർമറുകൾ വെള്ളപ്പൊക്കവും പേമാരിയും മൂലം അപകടം ഒഴിവാക്കാനായി ഓഫ് ചെയ്ത് വെയ്ക്കേണ്ടി വന്നിട്ടുണ്ട്. വെള്ളപ്പൊക്കം ഒഴിഞ്ഞ പ്രദേശങ്ങളിൽ ഇതുവരെയായി 4500-ഓളം എണ്ണം ചാർജ്ജ് ചെയ്തു. ബാക്കിയുള്ളവയിൽ ഏകദേശം 1200-ഓളം ട്രാൻസ്ഫോർമറുകൾ ഇപ്പോളും വെള്ളത്തിൽ മുങ്ങിയ അവസ്ഥയിലാണ്. അവയെല്ലാം പ്രവർത്തന സജ്ജമാക്കാനുള്ള പരിശോധനകളും നടപടികളും ഇതിനകം ആരംഭിച്ചു കഴിഞ്ഞു. 

വൈദ്യുതി വിതരണ സംവിധാനം തകർന്ന പ്രദേശങ്ങളിൽ അവ പുതരുദ്ധരിക്കുന്നതിനുള്ള നടപടികളും ആരംഭിച്ചിട്ടുണ്ട്. വയറിംഗ് സംവിധാനങ്ങളുടെയും പൊതുജനങ്ങളുടെയും സുരക്ഷ ഉറപ്പാക്കിയ ശേഷം എത്രയും പെട്ടെന്ന് കണക്ഷനുകൾ പുന:സ്ഥാപിക്കാൻ നടപടി. 

തകർന്ന വൈദ്യുതി വിതരണ സംവിധാനത്തിന്റെ പ്രവർത്തനങ്ങൾ കൃത്യമായി ഏകീകരിച്ച് നടപ്പിലാക്കാൻ ‘മിഷൻ റീകണക്റ്റ്’ എന്ന പേരിൽ ടാസ്ക് ഫോഴ്സ് രൂപീകരിച്ചു. വിതരണവിഭാഗം ഡയറക്ടറുടെ മേൽ നോട്ടത്തിൽ തിരുവനന്തപുരം വൈദ്യുതി ഭവനിൽ 24 മണിക്കൂറും പ്രത്യേക വിഭാഗം ഇതിനായി പ്രവർത്തിക്കും. കൂടാത കല്പറ്റ, തൃശ്ശൂർ, ഇരിഞ്ഞാലക്കുട, പെരുമ്പാവൂർ, എറണാകുളം, തൊടുപുഴ, ഹരിപ്പാട്, ആലപ്പുഴ, പത്തനംതിട്ട എന്നീ ഇലക്ട്രിക്കൽ സർക്കിളുകളിൽ ഡെപ്യൂട്ടി ചീഫ് എൻജിനീയർമാരുടെ നേതൃത്വത്തിലും, പ്രശ്ന ബാധിത പ്രദേശങ്ങളിലെ സെക്ഷനുകളിൽ അസിസ്റ്റന്റ് എക്സിക്യൂട്ടീവ് എൻജിനീയർമാരുടെ നേതൃത്വത്തിലും പ്രത്യേക സമിതികൾ പുനരുദ്ധാരണ പ്രവർത്തികൾക്ക് മേൽനോട്ടം നൽകും. എല്ലാ ജില്ലയിലും പ്രവർത്തനങ്ങൾ നിരീക്ഷിക്കാൻ ചീഫ് എൻജിനീയർമാരെയും നിയോഗിച്ചിട്ടുണ്ട്. 

സർവീസിൽ നിന്നും വിരമിച്ച ജീവനക്കാരുടേയും മറ്റ് ഇലക്ട്രിക്കൽ സെക്ഷനിൽ നിന്നുള്ള ജീവനക്കാരുടെയും കരാറുകാരുടെയും സേവനവും ലഭ്യമാക്കും. അതോടൊപ്പം തമിഴ്.നാട്, കർണ്ണാടക, തെലുങ്കാന തുടങ്ങിയ സംസ്ഥാനങ്ങളിൽ നിന്നും ജീവനക്കാരെയും ട്രാൻസ്ഫോർമറുകൾ അടക്കമുള്ള സാധനങ്ങളും നൽകാമെന്ന് അറിയിച്ചിട്ടുണ്ട്. പവർഗ്രിഡ്, എൻ.ടി.പി.സി, റ്റാറ്റാ പവർ, എൽ & ടി, സീമൻസ് തുടങ്ങിയ സ്ഥാപനങ്ങളും സഹായം നൽകി.

കണക്ഷൻ പുന:സ്ഥാപിക്കുന്നതിന് മുമ്പായി വയറിംഗ് സംവിധാനവും, വൈദ്യുതി ഉപകരണങ്ങളും പരിശോധിച്ച് അപകട സാധ്യത ഇല്ല എന്ന് ഉറപ്പാക്കേണ്ടതുണ്ട്. ഇവ ഉറപ്പാക്കാതെ കണക്ഷൻ പുന:സ്ഥാപിക്കുന്നത് വൈദ്യുതി അപകടത്തിന് ഇടയാക്കുമെന്നതിനാൽ ഇക്കാര്യത്തിൽ ഇലക്ട്രീഷ്യൻമാരുടെ സേവനവും, സന്നദ്ധ സംഘടനകളുടെ സേവനവും ലഭ്യമാക്കി. 

കണക്ഷൻ പുന:സ്ഥാപിക്കാൻ താമസം നേരിടുന്ന വീടുകളിൽ എർത്ത് ലീക്കേജ് സർക്ക്യൂട്ട് ബ്രേക്കർ ഉൾപ്പടുത്തി ഒരു ലൈറ്റ് പോയിന്റും, പ്ലഗ് പോയിന്റും മാത്രമുള്ള താൽക്കാലിക സംവിധാനത്തിലൂടെ വൈദ്യുതി നൽകാൻ ബോർഡ് തീരുമാനിച്ചിരുന്നു.

തെരുവ് വിളക്കുകൾ കേടായ ഇടങ്ങളിൽ തദ്ദേശസ്വയംഭരണ സ്ഥാപനങ്ങൾ സാധനങ്ങൾ നൽകുന്ന മുറയ്ക്ക് സൌജന്യമായി അവ സ്ഥാപിച്ച് നൽകും. കൂടാതെ സെക്ഷൻ ഓഫീസുകൾ, റിലീഫ് ക്യാമ്പുകൾ മറ്റ് പൊതു ഇടങ്ങൾ എന്നിവിടങ്ങളിലെല്ലാം പൊതുജനങ്ങൾക്ക് സൌജന്യമായി മൊബൈൽ ഫോൺ ചാർജ്ജ് ചെയ്യാനുള്ള സംവിധാനവും ഏർപ്പെടുത്തി.

വെള്ളപ്പൊക്കത്തിൽ തകരാറിലായ ട്രാൻസ്ഫോർ സ്റ്റേഷനുകൾ പുനരുദ്ധരിക്കുന്ന ജോലികൾക്കാവും പ്രഥമ പരിഗണന. തെരുവ് വിളക്കുകൾ‌  കുടിവെള്ള പമ്പിംഗ് സ്റ്റേഷനുകൾ, ആശുപത്രികൾ, മറ്റ് സർക്കാർ സംവിധാനങ്ങൾ എന്നിവിടങ്ങളിൽ വൈദ്യുതി പുന:സ്ഥാപിക്കാനും, അതോടൊപ്പം, വൈദ്യുതി സുരക്ഷ ഉറപ്പാക്കുന്ന മുറയ്ക്ക് വീടുകളിലെയും, സ്ഥാപനങ്ങളിലെയും കണക്ഷൻ പുന:സ്ഥാപിക്കുകയും ചെയ്യുക എന്ന മുൻഗണനയിലാണ് പ്രവർത്തനങ്ങൾ ആസുത്രണം ചെയ്ത് നടപ്പാക്കിയത്..

വൈദ്യുതി വിതരണം പൂർവ്വ സ്ഥിതിയിലാക്കാൻ വൈദ്യുതി ബോർഡും ജീവനക്കാരും ഓണാവധി ദിവസങ്ങൾ പൂർണ്ണമായി ഒഴിവാക്കിയാണ് ജോലികൾ പൂർത്തീകരിച്ചത്.



പത്തനംതിട്ട ജില്ലയിൽ പ്രളയം ഏറെ ബാധിച്ചത് റാന്നി, ചെങ്ങന്നൂർ പാണ്ടനാട്, ആറന്മുള, പന്തളം, നിരണം, തേവേരി, ഇരതോട്, കടപ്രമാന്നാർ മേഖലകളിലാണ് . കേരള സംസ്ഥാന ദുരന്തനിവാരണ അതോറിറ്റി പുറത്തുവിട്ട കണക്കുകൾപ്രകാരം 14നു വൈകിട്ടു നാലിനു കക്കി - ആനത്തോട് അണക്കെട്ടിൽനിന്നു സെക്കൻഡിൽ 85,300 ലീറ്ററും പമ്പ അണക്കെട്ടിൽനിന്നു സെക്കൻഡിൽ 47,000 ലിറ്റർ ജലവുമാണു പുറത്തുവിട്ടത്. രാത്രിയായതോടെ രണ്ട് അണക്കെട്ടുകളുടെയും ഷട്ടറുകൾ കൂടുതൽ ഉയർത്തി. രാത്രി 10നു രണ്ടിടത്തുനിന്നുമായി സെക്കൻഡിൽ 4.68 ലക്ഷം ലിറ്റർ ജലം പുറത്തേക്ക് ഒഴുക്കി. രാത്രി ഒന്നിന് ഇത് ആറര ലക്ഷവും പുലർച്ചെ ആറോടെ സെക്കൻഡിൽ 9.39 ലക്ഷം ലിറ്ററുമായി ഉയർന്നു. ഡാമുകൾ തുറന്നു വിട്ടതിനാൽ ആറന്മുള , ഇടയാറന്മുള, റാന്നിയും ചുറ്റുവട്ട പ്രദേശങ്ങളൂം ദിവസങ്ങളോളം വെള്ളത്തിന്റെ അടിയിൽ ആയിരുന്നു. പമ്പ, മണിമല സംഗമമായ തിരുവല്ല പുളിക്കീഴും പമ്പ, അച്ചൻകോവിൽ സംഗമമായ വീയപുരവും വെള്ളത്തിൽ മുങ്ങി. തിരുവല്ല - കായങ്കുളം റോഡിൽ കടപ്ര മുതൽ മണിപ്പുഴവരെ ശക്തമായ നീഴൊഴുക്കിൽ ഗതാഗതം മുടങ്ങി അച്ചൻകോവിൽ നദി കരകവിഞ്ഞു ഒഴുകിയതിനാൽ പന്തളം നഗരം പൂർണമായി വെള്ളത്തിലായി. ആയതിനാൽ ദിവസങ്ങളോളം എം. സി. റോഡ് വഴിയുള്ള ഗതാഗതം സ്തംഭിച്ചു. ആറൻമുളയും മറ്റും പരിസര പ്രദേശത്തുമായി നിരവധിപേർ വീടുകളിൽ  കുടുങ്ങി. ഇന്ത്യൻ  എയർഫോർസിന്റെ  ഹെലികോപ്റ്റർ മാർഗ്ഗമാണ് നിരവധിപേരെ രക്ഷപെടുത്തിയത്. ജില്ലയിൽ 106 ദുരിതാശ്വാസ ക്യാംപുകൾ തുറന്നിരുന്നു. 2,331 കുടുംബങ്ങളിലെ 8,788 പേരെ മാറ്റി പാർപ്പിച്ചു. ചെങ്ങന്നൂരിലെ ആകെയുള്ള നാലുലക്ഷം പേരിൽ 1,60,000 പേരെ ഈ പ്രളയം ബാധിച്ചു.

പ്രളയം മൂലം പമ്പ നദി കരകവിഞ്ഞ് ഒഴുകിയതിനാൽ ശബരിമല  തീർത്ഥാടനം പൂർണമായി നിർത്തിവച്ചു. സന്നിധാനത്തേക്ക് ത്രിവേണിയിൽനിന്ന് അയ്യപ്പന്മാർ നടന്നുപൊയ്ക്കൊണ്ടിരുന്ന വഴിയിലേക്ക് പമ്പയാർ വഴിമാറിയൊഴുകി. ശബരിമല പമ്പാതീരവും ത്രിവേണീ സംഗമവും പൂർണ്ണമായും വെള്ളത്തിനടിയിലായി. ശക്തമായ മഴയും വെള്ളപ്പൊക്കവും നിലനിൽക്കുന്നതിനാൽ ഇനിയൊരറിയിപ്പുണ്ടാകുന്നതുവരെ അയ്യപ്പഭക്തർ ശബരിമല യാത്ര ഒഴിവാക്കണമെന്ന് ദേവസ്വം ബോർഡ് നിർദ്ദേശം നൽകി.പമ്പാനദി കര കവിഞ്ഞ് ഒഴുകിയതിനാൽ തന്ത്രിക്ക് ക്ഷേത്രത്തിൽ നിറപുത്തരി ചടങ്ങിന് എത്താനായില്ല. പമ്പാ നദിയിലെ കുുത്തൊുഴുക്കിനേ സ്വന്തം ജീവന് പോലും തൃണവല്ഗണിച്ച് നിറപുത്തരിയുമായി ഒറ്റ കൈയ്യില് നീന്തി കടന്നു നിറപുത്തരി സന്നിധാനത്ത് എത്തിച്ച അട്ടത്തോടുളള 2 ധീര യുവാക്കളുടെ സാഹസികത യാണ് നിറപുത്തരി ചടങ്ങുകള് മുടങ്ങാതെ ഈ വര്ഷം ശബരിമലയില് നടക്കുവാന്കാരണം. മണപ്പുറത്തിനൊപ്പം അവിടെ അയ്യപ്പൻമാരുടെ വിശ്രമകേന്ദ്രമായിരുന്ന രാമമൂർത്തിമണ്ഡപം ഒലിച്ചുപോയി. ഓണം പൂജകൾക്കായി ഇന്നലെ നടതുറന്നെങ്കിലും തീർഥാടകർക്കു പങ്കെടുക്കാനാകാത്തതിനാൽ ഓണസദ്യ ഒഴിവാക്കി.

ആലപ്പുഴയിൽ കായലുകളും തോടുകളും കരകവിഞ്ഞൊഴുകി നഗരത്തിലേക്കു വെള്ളം കയറി. എഎസ് കനാൽ കവിഞ്ഞ് ആലപ്പുഴയിലേക്കു വെള്ളം കയറി. വേമ്പനാട് കായലിലെ എല്ലാ ബോട്ടുകളും രക്ഷാ പ്രവർത്തനത്തിനായി പിടിച്ചെടുക്കാൻ മന്ത്രി ജി. സുധാകരൻ നിർദ്ദേശം നൽകി. ബോട്ടുകൾ നൽകാത്ത ചിലരുടെ ലൈസൻസ് റദ്ദാക്കി. 30 ബോട്ടുകൾ കലക്ടർ പിടിച്ചെടുത്തു. 700 ഓളം ദുരിതാശ്വാസ ക്യാംപുകൾ തുറന്നു. 50,754 കുടുംബങ്ങളിൽ നിന്നു 2,10,119 പേരാണു ക്യാംപുകളിൽ കഴിയുന്നത്. അമ്പലപ്പുഴയിൽ 150 ക്യാംപുകളിലായി 16854 കുടുംബങ്ങളിലെ 60860 പേരും ചേർത്തലയിൽ 60 ക്യാംപുകളിലായി 2900 കുടുംബങ്ങളിലെ 31552 പേരുമാണു കഴിയുന്നത്. മാവേലിക്കരയിൽ 148 ക്യാംപുകളിൽ 15200 കുടുംബങ്ങളിലെ 52,465 പേരും കാർത്തികപ്പള്ളിയിൽ 320 ക്യാംപുകളിലായി 15800 കുടുംബങ്ങളിലെ 65242 പേരും കഴിയുന്നു. ആലപ്പുഴ ബീച്ചിനു സമീപം കനാലിനെയും കടലിനെയും ബന്ധിപ്പിക്കുന്ന പൊഴി മുറിക്കാൻ കലക്ടർ നിർദ്ദേശം നൽകി. ചേർത്തല താലൂക്കിലുൾപ്പെടെ കായലോര പ്രദേശങ്ങളിൽ വെള്ളം കയറി.

ചെങ്ങന്നൂർ, പാണ്ടനാട് , ഇടനാട് എന്നീ പ്രദേശങ്ങൾ പൂർണമായും ഒറ്റപ്പെട്ടു. തിരുവൻവണ്ടൂർ, വാഴാർ, മംഗലം എന്നിവടങ്ങളിലും ജനജീവിതം ദുസഹമായി.

കുട്ടനാട്ടിലെ സ്ഥിതി അതീവഗുരുതുതരമായി. കുട്ടനാടിന്റെ പ്രളയ ബാധിത മേഖലകളിൽനിന്നു വലിയ അളവിൽ ആളുകളെ ഒഴിപ്പിച്ചു. കുട്ടനാടിന്റെ പ്രളയ ബാധിത മേഖലകളിൽനിന്നുള്ള ഒഴിപ്പിക്കൽ തുടരുന്നു. ചമ്പക്കുളം പഞ്ചായത്തിന്റെ വിവിധ മേഖലകളിലും പുന്നപ്ര തെക്ക്, വടക്ക് പഞ്ചായത്തുകളുടെ കിഴക്കേ മേഖലകളിലും ഒട്ടേറെപ്പേർ കുടുങ്ങി. ചേർത്തലയിൽ തുറന്ന ക്യാംപുകളിലേക്ക് 4,500ൽ അധികം പേരെ മാറ്റി. രാമങ്കരി, മുട്ടാർ പ്രദേശങ്ങളിലും പുളിങ്കുന്ന് കാവാലത്തും മുട്ടാർ, രാമങ്കരി ഭാഗത്തും എൻഡിആർഎഫിന്റെ സംഘങ്ങൾ രക്ഷാ പ്രവർത്തനം നടത്തി. ലഭ്യമായ ശിക്കാര വള്ളങ്ങളും വഞ്ചിവീടുകളും തലവടി, എടത്വ, മുട്ടാർഭാഗങ്ങളിൽ രക്ഷാ പ്രവർത്തനം നടത്തി.

കോട്ടയം ജില്ലയുടെ കിഴക്കൻമേഖലകളായ പാല ഈരാറ്റുപേട്ട, തീക്കോയി, ഏന്തയാർ, മുണ്ടക്കയം, എരുമേലി, മണിമല ഭാഗങ്ങളിൽ ശക്തമായ മഴയും ഉരുൾപൊട്ടലും മൂലം മീനച്ചിൽ നദിയും മണിമലയാറും കരകവിഞ്ഞ് ക്രമാതീതമായ വെള്ളപ്പൊക്കം ഉണ്ടായി വൻ നാശനഷ്ടങ്ങൾ ഉണ്ടായി. അതേസമയംതന്നെ ഈ വെള്ളം ജില്ലയുടെ പടിഞ്ഞാറൻ ഭാഗങ്ങളായ വൈക്കം, തലയോലപറമ്പ്, നീണ്ടൂർ, കല്ലറ, ആർപ്പൂക്കര, അയ്മനം, കുമരകം, തിരുവാർപ്പ്, കോട്ടയം നഗരത്തിന്റെ പടിഞ്ഞാറൻ വാർഡുകൾ, ചിങ്ങവനം, കുറിച്ചി., ചങ്ങനാശ്ശേരി, പായിപ്പാട് എന്നിവിടങ്ങളിൽ ആഴ്ചകൾ നീണ്ടുനിന്ന അതി തീവ്രമായ വെള്ളപ്പൊക്കം ഉണ്ടാക്കി.
450-ൽ അധികം ദുരിതാശ്വാസ ക്യാമ്പുകളിലായി അറുപതിനായിരത്തിൽപരം ആളുകൾക്ക് കഴിയേണ്ടിവന്നു.കുട്ടനാട്ടിൽ ജലനിരപ്പ് ക്രമാതീതമായി ഉയർന്നതുമൂലം അപ്പർ, ലോവർ കുട്ടനാട്ടിലെ ദുരിതാശ്വാസ ക്യാമ്പുകൾ ഉയർന്ന സ്ഥലങ്ങളിലേക്ക് പല തവണ മാറ്റി സ്ഥാപിക്കേണ്ടി വന്നു.സർക്കാരിന്റേയും നിരവധി സന്നദ്ധ സംഘടനകളുടേയും നേതൃത്വത്തിൽ ദുരിതബാധിതർക്ക് ഭക്ഷണവും വസ്ത്രവും മരുന്നുകളും വിതരണം ചെയ്തു വരുന്നു.450 അധികം ക്യാമ്പുകളിലായി 19.8.18 മുതൽ എൺപതിനായിരത്തിലധികം ആളുകളെ മാറ്റിപ്പാർപ്പിച്ചു. 22.8.18 മുതൽ ക്യാമ്പിൽനിന്നും ആളുകൾ സ്വന്തം വീടുകളിലേക്ക് മടങ്ങിത്തുടങ്ങി. ദുരിതാശ്വാസക്യാമ്പുകളുടെ ഏകോപനത്തിനായി സർക്കാർ ഏജൻസികളെ കൂടാതെ സോഷ്യൽ മീഡിയകളും സൈറ്റുകളും നിർണ്ണായക പങ്ക് വഹിച്ച ഒരു സംഭവം കൂടിയായി ഇത് മാറി

തിമിർത്തു പെയ്ത മഴയാണ് ഇടുക്കി അണക്കെട്ടിലെ ജലനിരപ്പ് 2401 അടിയും പിന്നിടുവാൻ ഇടയാക്കിയത്. ഈ അവസരത്തിൽ സെക്കന്റിൽ ഏകദേശം 1024 ഘനമീറ്റർ എന്ന രീതിയിൽ അണക്കെട്ടിലേയ്ക്കുള്ള നീരൊഴുക്കു വർദ്ധിച്ചതോടെ ഷട്ടറുകൾ ഓരോന്നായി തുറക്കേണ്ടിവന്നു. സെക്കൻഡിൽ 1024 ഘനമീറ്റർ എന്ന നിലയ്ക്ക് നീരൊഴുക്ക് വർധിച്ചതോടെ ജലനിരപ്പ് 2400 അടിക്ക് താഴെയെത്തിക എന്ന ലക്ഷ്യം മുൻനിറുത്തി ഷട്ടറുകൾ ഒന്നൊന്നായി തുറന്നു. വൈകുന്നേരം നാല് മണിയോടെ അണക്കെട്ടിലെ ജലനിരപ്പ് 2401.76 ലേയ്ക്കു സ്ഥിരപ്പെടുത്തുവാൻ സാധിച്ചു. ഇടുക്കി ജില്ലയിലെ ചെറുതോണി, മുല്ലപ്പെരിയാർ ഡാമുകൾ കനത്ത മഴയെത്തുടർന്ന് തുറന്നുവിട്ടതോടെ ചെറുതോണി നഗരം വെള്ളത്തിനടിയിലാകുകയും കനത്ത മഴയും വെള്ളപ്പൊക്കവും മണ്ണിടിച്ചിലും മൂലം ജില്ലയിലെ പല സ്ഥലങ്ങളും ഒറ്റപ്പെടുകയും ചെയ്തു. വൈദ്യുതി, മൊബൈൽ എന്നിവ മുടങ്ങിയതോടൊപ്പം ഹൈറേഞ്ച് മേഖല പൂർണ്ണമായും ഒറ്റപ്പെട്ടിരുന്നു. അവയിൽ പ്രമുഖ സ്ഥാനം മൂന്നാറിനാണ്. കനത്ത മഴയേത്തുടർന്ന് മൂന്നാറിൽ നിരവധി സഞ്ചാരികൾ കുടുങ്ങിയിരുന്നു. ചെറുതോണി പുഴ പാലത്തിന് മുകളിലൂടെ ജലം കുതിച്ചൊഴുകിയതോടെ കട്ടപ്പനയിലേയ്ക്കുള്ള ഗതാഗതം പൂർണ്ണമായി നിലച്ചു. വള്ളക്കടവു മുതൽ ഉപ്പുതറ ചപ്പാത്തു വരെ പെരിയാർ കരകവിഞ്ഞൊഴുകിയിരുന്നു. കടുത്ത പ്രളയത്തിൽ ഇടുക്കി ജില്ലയിൽ ഗതാഗത യോഗ്യമായ പാതകളുടെ എണ്ണം നാമമാത്രമായി ചുരുങ്ങി. പൊതുമരാമത്ത് വകുപ്പിനു മാത്രമുള്ള നഷ്ടം ഏകദേശം ആയിരം കോടിയിലധികം രൂപയാണെന്നു കണക്കാക്കപ്പെടുന്നു. പ്രളയത്തിൽ ജില്ലയിലെ 92 പാതകളും മൂന്നു പാലങ്ങളും തകർന്നടിഞ്ഞതിനാൽ ജില്ലയുടെ പുറത്തേയ്ക്കുള്ള വഴികൾ അടഞ്ഞു. പ്രളയത്താൽ നാശം സംഭവിച്ച കൂടുതൽ പാതകളും ദേവികുളം സബ് ഡിവിഷനു കീഴിലുള്ളതായിരുന്നു. ഇടുക്കി സബ് ഡിവിഷനു കീഴിൽ ആകെയുണ്ടായിരുന്ന 86 പാതകളിൽ 83 എണ്ണവും സഞ്ചാരയോഗ്യമല്ലാതായിത്തീർ‌ന്നു. ജില്ലയിലെ പ്രധാന പാതകളിൽ കല്ലാർകുട്ടി പനംകുട്ടി പാത, കല്ലാർകുട്ടി മുനിയറ നെടുങ്കണ്ടം പാത, വെള്ളത്തൂവൽ രാജാക്കാട്, തൊടുപുഴ ഇടുക്കി, കട്ടപ്പന എറണാകുളം, എന്നീ റോഡുകളും, കൊച്ചി-ധനുഷ്കോടി ദേശീയ പാതയിൽ അടിമാലി മൂന്നാർ പാത, കല്ലാർ മാങ്കുളം, മൂന്നാർ മറയൂർ ഉദുമൽപേട്ട പാത തുടങ്ങിയവയും ഗതാഗതയോഗ്യമല്ല. ചെറുതോണി-കട്ടപ്പന, കട്ടപ്പന-ഇരട്ടയാർ, കട്ടപ്പന-നെടുങ്കണ്ടം പാതകളും പ്രളയജലത്തിന്റെ കുത്തൊഴുക്കിൽ തകർന്നടിഞ്ഞു. തൊടുപുഴ ഇടുക്കി വഴിയിലെ മീൻമുട്ടി പാലം, മൂന്നാർ മറയൂർ പാതയിലെ പെരിയാവാരെ പാലം, കട്ടപ്പന ശാന്തിഗ്രാം പാലം, എല്ലയ്ക്കൽ പാലം എന്നീ പാലങ്ങൾ തകർന്നു. ഏതാനും പാതകളിൽ നാമമാത്രമായി ഗതാഗതം പുനഃസ്ഥാപിച്ചിട്ടുണ്ട്. ഉരുൾപൊട്ടൽ, മണ്ണിടിച്ചിൽ എന്നിവമൂലം ജില്ലയിൽ 10 പേർ മരിച്ചതായി സംശയിക്കപ്പെടുന്നു; ആറു പേരെ കാണാതാകുകയും ചെയ്തു. അടിമാലി റൂട്ടിൽ മണ്ണിടിച്ചിലുണ്ടായി. നെടുങ്കണ്ടത്ത് പത്തുവളവിലുണ്ടായ ഉരുൾപൊട്ടലിൽ ഒരു കുടുംബത്തിലെ മൂന്നു പേർ മരണമടഞ്ഞു. മുട്ടത്തുണ്ടായ ഉരുൾപൊട്ടലിൽ ഒരാളെ കാണാതായി. അറക്കുളം പഞ്ചായത്തിലെ 20 സ്ഥലങ്ങളിൽ ഉരുൾപൊട്ടലുണ്ടായി. അതിശക്തമായ കുത്തൊഴുക്കിൽ പള്ളിവാസൽ ആറ്റുകാട് പാലം തകർന്നു വീണിരുന്നു. മുഴിയാർ-ഗവി റൂട്ടിൽ അരണമുടിയിലും കൊക്കയാർ പഞ്ചായത്തിലെ മേലാരാം കാർഗിൽ കവലയിലും ഉരുൾപൊട്ടലുണ്ടാകുകയും പാതകൾ ഗതാഗതയോഗ്യമല്ലാതാവുകയും ചെയ്തു.

കേന്ദ്ര ആഭ്യന്തരമന്ത്രി രാജ്നാഥ് സിങ് കേരളത്തിലെ മറ്റു പ്രളയബാധിത സ്ഥലങ്ങളോടൊപ്പം ഇടുക്കിയിലെ പ്രളയബാധിത മേഖലകളിലൂടെയും മുഖ്യമന്ത്രിയോടൊപ്പം വ്യോമനിരീക്ഷണം നടത്തിയിരുന്നു. ഏറ്റവും പുതിയ കണക്കുകൾ പ്രകാരം ഇടുക്കി ജില്ലയിൽ ഏകദേശം 20040 പേരാണ് വിവിധ ദുരിതാശ്വാസ ക്യാമ്പുകളിലായി കഴിയന്നത്.

അണക്കെട്ടിന്റെ വൃഷ്ടി പ്രദേശത്ത് അതിശക്തമായ മഴ തുടർന്നതിനാൽ ഇടമലയാർ‌ അണക്കെട്ടിന്റെ പൂർണ്ണ സംഭരണശേഷിയായ169.5 മീറ്ററിനും മുകളിൽ അണക്കെട്ടിലെ ജലനിരപ്പ് എത്തിയതോടെ ആഗസ്റ്റ് 9 നു വെളുപ്പിന് അഞ്ച് മണിയ്ക്ക് അണക്കെട്ടിന്റെ ഷട്ടറുകൾ തുറന്നതോടെ പെരിയാർ കര കവിഞ്ഞൊഴുകി. ഇതോടൊപ്പം അടുത്ത ദിവസങ്ങളിൽ ക്രമാതീതമായി ജലനിരപ്പ‌് ഉയർന്നതിനെ തുടർന്ന‌് ചെറുതോണി അണക്കെട്ടിലെ ഷട്ടറുകളും ഓരോന്നായി തുറക്കുകയും ഇതോടൊപ്പം ഇടുക്കി അണക്കെട്ടിലേയ്ക്കു മുല്ലപ്പെറിയാറിലെ അധിക ജലം എത്തുകയും ചെയ്തതോടെ സ്ഥിതിഗതികൾ നിയന്ത്രണാതീതമായിത്തീർന്നു.

ഇടുക്കിയുടെ ആകെയുള്ള അഞ്ച‌് ഷട്ടറുകളിലൂടെ സെക്കൻഡിൽ ഏഴുലക്ഷം ലിറ്റർ (700 ഘനയടി) വെള്ളമാണ‌് പുറത്തേക്ക‌് ഒഴുകിയിരുന്നത്. 50,000 ലിറ്റർ ജലം തുറന്നുവിട്ട‌്  പരീക്ഷണാടിസ്ഥാനത്തിലാണ് ആദ്യം ഒരു ഷട്ടർ തുറന്നതെങ്കിലും നീരൊഴുക്ക് അതിശക്തമായി നിലനിന്നതിനേത്തുടർന്ന് ഡാമിന്റെ ഷട്ടർ തുറന്നുതന്നെ വയ്ക്കുകയും ആഗസ്റ്റ് 10 വെള്ളിയാഴ്ച രാവിലെ ഏഴു മണിയ്ക്ക് രണ്ടുഷട്ടറുകൾ കൂടി അധികമായി തുറക്കുകയും ചെയ്തു. അണക്കെട്ടിലെ ജലനിരപ്പ‌് 2401 പിന്നിട്ടപ്പോൾ സെക്കൻഡിൽ ഒരു ലക്ഷം ലിറ്റർ ജലം തുറന്നുവിട്ടു. പിന്നീട‌് ജലനിരപ്പ് 2401.50 അടി കടന്നപ്പോൾ അന്നേ ദിവസം ഒരു മണിക്കും ഒന്നേമുക്കാലിനുമിടയിൽ രണ്ട‌ുഷട്ടർ കൂടി തുറന്നു. ഈ ദിവസങ്ങളിൽ അതിവൃഷ്ടിയെത്തുടർന്ന് സെക്കൻഡിൽ 950 ഘനയടിയാണ‌് ഇടുക്കി സംഭരണിയിലേക്ക‌്  എത്തിയിരുന്നത്. ഈ ജലം മുഴുവൻ പെരിയാറിലൂടെ ഒഴുകിയെത്തുകയും എറണാകുളം ജില്ലയിലെ അനേകം താഴ്ന്ന പ്രദേശങ്ങൾ വെള്ളത്തിനടിയിലാകുകയും ചെയ്തു.

പുഴയുടെ തീരപ്രദേശങ്ങളിലനുഭവപ്പെട്ട കനത്ത മഴയാൽ ജലനിരപ്പ് ഉയർന്നുനിന്ന അതേ സമയത്താണ് അണക്കെട്ടുകൾ തുറന്നു വിട്ടത്. ഇതോടൊപ്പം ഇടമലയാർ, ഭൂതത്താൻ കെട്ട് അണക്കെട്ടുകളിലെ ജലവും കൂടിച്ചേർന്നപ്പോൾ ആലുവാ മണപ്പുറം മുങ്ങിപ്പോകുകയും സമീപ പ്രദേശങ്ങളാകെ ജലനിരപ്പ് ഉയരുകയും തീരപ്രദേശം പൂർണ്ണമായി ജലത്തിനടിയിലാകുകയും ചെയ്തു. പ്രളയം ഏറ്റവും കൂടുതൽ ബാധിച്ചത് കോതമംഗലം, കുന്നത്തുനാട്, കണയന്നൂർ, ആലുവ, കാലടി, അങ്കമാലി, അത്താണി, പെരുമ്പാവൂർ, മുപ്പത്തടം, ഏലൂർക്കര, ചിറ്റാറ്റുകര പ്രദേശങ്ങളെയാണ്. ആലുവ, ഏലൂർ, നോർത്ത് പറവൂർ എന്നിവിടങ്ങളിൽ ഭവനങ്ങളുടെ രണ്ടാം നിലകളിൽവരെ പ്രളയ ജലം ഉയർന്നിരുന്നു.
പെരിയാർ കരകവിഞ്ഞ് ഒഴുകിപ്പരന്നതോടെ ആലുവയിൽ ദേശീയ പാത വെള്ളത്തിനടിയിലായിരുന്നു. എംസി റോഡിലൂടെയുള്ള വാഹന ഗതാഗതം പൂർണ്ണമായി നിലച്ചു. അതിനു മുമ്പുതന്നെ നെടുമ്പാശ്ശേരി വിമാനത്താവളം അടച്ചുപൂട്ടിയിരുന്നു. നെടുമ്പാശ്ശേരി, ആലുവ, അങ്കമാലി പ്രദേശങ്ങൾ വെള്ളത്തിനടിയിലായതോടെ പെരിയാറിനു തീരത്തെ കാലടി പൂർണ്ണമായി ഒറ്റപ്പെട്ടിരുന്നു. പുഴയിൽനിന്ന് രണ്ടോ മൂന്നോ കിലോമീറ്റർ അടുത്തു താമസിക്കുന്നവർക്കുപോലും ദുരിതാശ്വാസ ക്യാമ്പുകളിൽ എത്താനായില്ല. ആളുകളെ പാർപ്പിച്ചിരുന്ന ഏതാനും ക്യാമ്പുകളിലും പ്രളയജലമെത്തി. വൈദ്യൂതി ബന്ധം വിശ്ചേദിക്കപ്പെടുകയും നെറ്റ്വർക്കുകളുടെ അഭാവത്താൽ മൊബൈൽ ഫോണുകൾ പ്രവർത്തനരഹികമാകുകയും ചെയ്തു. 3 പഞ്ചായത്തുകളിലെ ഏകദേശം ഒരു ലക്ഷത്തിലധികം വരുന്ന ജനങ്ങളെ പ്രളയം ആശങ്കയുടെ മുൾമുനയിൽ നിറുത്തി.
കോതമംഗലം മുനിസിപ്പാലിറ്റിൽ പെരിയാറിലെ ജലവിതാനം ഉർന്നതും കനാലുകൾ തോടുകൾ എന്നിവ നിറഞ്ഞൊഴുകിയതും ഈ മേഖലയിലെ തങ്കളം തൃക്കാരിയൂർ കോതമംഗലം ടൗൺ മലയിൻകീഴ് ഭാഗങ്ങൾ വെളളത്തിനടിയിലായി തങ്കളം ഭാഗത്ത് ജവഹർ കോളനിയെ ആണ് ഈ പ്രളയം ഏറ്റവും അധികം ബാധിച്ചത് ഈകോളനി സ്ഥാപിതമായതിനു ശേഷം ഇന്നുവരെ എല്ലാ വർഷകാലത്തും ഇവിടെ വെളളപ്പൊക്കം ഉണ്ടാകുന്നുണ്ട്. പക്ഷേ ഈ വർഷം തുടർച്ചയായി ഈ കോളനിയിൽ അഞ്ചുതവണ വെളളം കയറുകയും കോളനി നിവാസികൾ മൂന്നു തവണ ദുരിതാശ്വാസ ക്യാമ്പിലേക്കു മാറേണ്ടിയും വന്നു.
ആഗസ്റ്റ് 15 നു വൈകുന്നേരം പെരുമ്പാവൂരിൽനിന്ന് കാലടിയിലേക്കുള്ള രണ്ടു പാലങ്ങൾക്കും മേലേ പെരിയാർ കുത്തിയൊലിച്ചാണ് കടന്നുപോയത്. കാലടി ശ്രീ ശങ്കരാചാര്യ സംസ്കൃത സർവകലാശാലക്ക് സമീപമുള്ള കെട്ടിടത്തിൽ 600 ൽ അധികം ആളുകൾ രണ്ടാം നിലയിൽ കുടുങ്ങിക്കിടന്നിരുന്നു. താഴത്തെ നിലയിലടക്കം വെള്ളം കയറിയിരുന്ന ഇവിടെ കുടുങ്ങിക്കിടന്ന മുഴുവൻപേരെയും രക്ഷാസേന സുരക്ഷിതകേന്ദ്രങ്ങളിലെത്തിച്ചിരുന്നു. ആലുവയിൽ ശക്തമായ മഴയെയും വെള്ളപ്പൊക്കത്തെയും തുടർന്ന് കെട്ടിടത്തിന് മുകളിൽ അകപ്പെട്ട ഒരു ഗർഭിണിയെ ഹെലികോപ്ടർ എയർലിഫ്റ്റിംഗ് വഴി രക്ഷപ്പെടുത്തിയതും വാർത്തയായിരുന്നു. ജില്ലയിലാകമാനം ഇരുനൂറ്റമ്പതിലധികം ദുരിതാശ്വാസ ക്യാമ്പുകളിലായി ഏകദേശം 38,000 നു മുകളിൽ ജനങ്ങളെ മാറ്റിപ്പാർപ്പിച്ചിരുന്നു. ഈ ക്യാമ്പുകളിൽ 11,000ത്തിന് മുകളിൽ കുടുംബങ്ങളാണ് കഴിയുന്നത്. മലയാള മാസം 1099 ലെ പ്രളയത്തിനുശേഷം എറണാകുളം ജില്ല കണ്ടതിൽ വച്ച് ഏറ്റവും രൂക്ഷമായ രണ്ടാമത്തെ പ്രളയബാധയാണ് ഇക്കാലത്ത് അനുഭവപ്പെട്ടത്.

ആദ്യ നാളിൽ കേരളത്തിൽ റെഡ് അലർട്ട് പ്രഖ്യാപിച്ചപ്പോൾ തൃശൂരും തിരുവനന്തപുരവും കോഴിക്കോടും അലർട്ട് പ്രഖ്യാപിച്ചിരുന്നില്ല. തുടക്കത്തിൽ ഇടുക്കിയുമായി ബന്ധപ്പെട്ട് കിടക്കുന്ന പെരിയാർ മൂലമുള്ള ഭീഷണിയിലൂടെ തെക്കുവശത്തുള്ള എറണാകുളം ജില്ലയും, അതേ സമയം വടക്കുള്ള പാലക്കാട്. മലപ്പുറം ജില്ലകളും പ്രളയബാധിതമായപ്പോൾ ഇടയിലുള്ള തൃശൂർ ജില്ല ഏറെക്കുറേ സുരക്ഷിത പ്രദേശമായി നിലനിന്നിരുന്നു. പിന്നീട് ജില്ലയിലെ ചാലക്കുടിപ്പുഴ കരകവിഞ്ഞൊഴുകിയതാണ് തൃശൂർ ജില്ലയുടെ തെക്കുഭാഗത്തെ ദുരിതത്തിലാഴ്ത്തിയത്. പെരിയാറിനൊപ്പം ചാലക്കുടിപ്പുഴയും കരകവിഞ്ഞൊഴുകിയതോടെ ഇരുനദികളുടെയും സംഗമസ്ഥാനത്താണ് വെള്ളപ്പൊക്കം ഏറ്റവുമധികം നീണ്ടുനിന്നത്. ചാലക്കുടിപ്പുഴയുടെ മുകൾഭാഗത്തുള്ള എല്ലാ അണക്കെട്ടുകളും തുറന്നുവിട്ടതാണ് പുഴ കരകവിയാൻ കാരണമായത്. അണക്കെട്ടുകളിൽ ഏറ്റവും താഴെയുള്ള പെരിങ്ങൽകുത്ത് അണക്കെട്ടിൽനിന്ന് വെള്ളം ഷട്ടറുകളിലൂടെ പുറത്തേക്ക് ഒഴുകുന്നതിന് പകരം അണക്കെട്ട് തന്നെ കവിഞ്ഞൊഴുകുകയായിരുന്നു. ചാലക്കുടി പട്ടണവും സമീപത്തുള്ള നിരവധി ഗ്രാമങ്ങളും ഇതിലൂടെ പൂർണമായും വെള്ളത്തിനടിയിലായി. ദേശീയപാതയും റെയിൽപ്പാതയും മറ്റ് റോഡുകളും വെള്ളം കയറി തടസപ്പെട്ടതോടെ ചാലക്കുടി പട്ടണവും മറ്റ് പല ഗ്രാമങ്ങളും ദിവസങ്ങളോളം ഒറ്റപ്പെട്ടു.

തൃശ്ശൂർ ജില്ലയിലെ പീച്ചി അണക്കെട്ട് തുറന്നു വിടാത്തിനാൽ മണലി പുഴ കരകവിഞ്ഞ് ഒഴുകി ആമ്പല്ലൂർ, കല്ലൂർ ഗ്രാമങ്ങൾ വെള്ളക്കെട്ട് കൊണ്ട് വലഞ്ഞു. തൃശൂരിലെ ദേശീയപാതയിലുണ്ടായ വെള്ളക്കെട്ടിൽ നെല്ലായി, ആമ്പല്ലൂർ, പാലിയേക്കര ടോൾപ്ലാസ എന്നി സ്ഥലങ്ങൾ മുങ്ങി, ഇടപ്പള്ളി-മണ്ണുത്തി ദേശീയ പാതയിൽ ഗതാഗതം തടസപ്പെട്ടു. പട്ടിക്കാട് ഭാഗത്ത് മലകൾ ഇടിഞ്ഞു നിരവധി വീടുകൾക്ക് കേടുപാടുകൾ സംഭവിച്ചു.
വെള്ളപ്പൊക്കത്തിൻ്റെ അവസാനഘട്ടത്തിൽ തൃശൂർ കോൾപാടങ്ങളിലും വെള്ളം കയറി.

അര നൂറ്റാണ്ട് ചരിത്രത്തിനിടയിലെ വലിയ വെള്ളപ്പൊക്കമായിരുന്നു പാലക്കാട് അനുഭവിച്ചത്. മലമ്പുഴ ഡാമിന്റെ ഷട്ടറുകൾ 150 സെന്റിമീറ്ററിൽ നിന്ന് 63 സെന്റിമീറ്ററിലേക്ക് താഴ്ത്തി. പുഴയോരത്തുള്ളവർക്ക് അതീവ ജാഗ്രത നിർദ്ദേശം നൽകി. നദികൾ കരകവിഞ്ഞൊഴുകി ശേഖരിപുരം,കൽപ്പാത്തി, കഞ്ചിക്കോട്, പുതുപരിയാരം, മാട്ടുമന്ത തുടങ്ങി ജില്ലയിലെ താഴ്ന്ന പ്രദേശങ്ങളെല്ലാം ഇപ്പോഴും വെള്ളത്തിലായി. 21 ദുരിതാശ്വാസ ക്യാമ്പുകളാണ് ജില്ലയിൽ തുടങ്ങിയത്. 2025 പേരെ വിവധ ക്യാമ്പുകളിലായി മാറ്റി പാർപ്പിച്ചു. അഗ്‌നിശമന സേനയുടെ നേതൃത്വത്തിൽ രക്ഷാപ്രവർത്തനം സജീവമായിരുന്നു. ഭക്ഷണപ്പൊതി ഉൾപ്പെടെ സേനാംഗങ്ങൾ വിതരണം ചെയ്തു. ജില്ലയിൽ അതീവ ജാഗ്രത നിർദ്ദേശമായ റെഡ് അലർട് പ്രഖ്യാപിച്ചിരുന്നു.

പ്രളയക്കെടുതിയിൽ നെല്ലിയാമ്പതി പൂർണ്ണമായും ഒറ്റപ്പെട്ടു. വനം വകുപ്പ് ഉദ്യോഗസ്ഥരും തോട്ടം തൊഴിലാളികളും ഉൾപ്പെടെ നിരവധിപ്പേർ കുടുങ്ങി. ഗതാഗതം പൂർണമായും തടസപ്പെട്ടു. പോത്തുണ്ടി ഡാമിൽ നിന്നും നെല്ലിയാമ്പതി എത്തുന്നത് വരെയുള്ള വഴിയിൽ 74 സ്ഥലങ്ങളിലായി വലിയ മരങ്ങൾ വീണ് റോഡ് തകർന്നു. പതിനാല് ഇടങ്ങളിൽ മണ്ണ് ഇടിഞ്ഞു ഉരുൾപൊട്ടി. ഹെലികോപ്റ്റർ മാർഗ്ഗമല്ലാതെ അവിടേക്ക് എത്തിപ്പെടാൻ സാധിക്കാത്ത അവസ്ഥയായിരുന്നു. ഉരുൾപൊട്ടലിൽ ഒറ്റപ്പെട്ട തോട്ടം തൊഴിലാളികളെ സഹായിക്കാൻ വ്യോമസേന രംഗത്തിറങ്ങി. വൈദ്യസഹായം ആവശ്യമുള്ളവരെ ഹെലികോപ്റ്ററുകളിൽ പാലക്കാട്ടെത്തിച്ചു. നെന്മാറ മുതൽ നെല്ലിയാമ്പതി വരെ ഉരുൾപൊട്ടലിൽ പതിനഞ്ച് കിലോമീറ്റർ റോഡ് തകർന്നു. ചെറുനെല്ലി ആദിവാസി കോളനിക്ക് സമീപമുണ്ടായ ശക്തമായ ഉരുൾപൊട്ടലിൽ നെല്ലിയാമ്പതിയിലേക്കെത്തുന്ന രണ്ട് പാലങ്ങളും റോഡും പൂർണമായും തകർന്നു.

2018 ലെ വെള്ളപ്പൊക്കം മലപ്പുറം ജില്ലയെയും കാര്യമായി ബാധിച്ചു. തുടർച്ചയായ മഴയും നിലമ്പൂർ, കാളികാവ് മേഖലയിൽ ഉണ്ടായ ഉരുൽപൊട്ടലും മൂലം കടലുണ്ടിപ്പുഴയിലെ വെള്ളം കരകവിഞ്ഞൊഴുകിയതാണ് മലപ്പുറം ജില്ലയിൽ ദുരിതത്തിന് ഇടയാക്കിയത്. കേരളത്തിലെ ഇതര ജില്ലകളെ അപേക്ഷിച്ച് വെള്ളപ്പൊക്കതോത് കുറവായിരുന്നെങ്കിലും ഉരുൾപൊട്ടലിലും മണ്ണിടിച്ചിലിലും പെട്ട് മരണ സംഖ്യ വർദ്ധിച്ചു. മെയ് 29 മുതൽ ഓഗസ്ത് 24 വരെ 48 പേർ മരണപ്പെട്ടതായിട്ടാണ് കണക്ക്.12 ലക്ഷത്തിലധികം പേരെ ജില്ലയിൽ ഈ പ്രളയം നേരിട്ട് ബാധിച്ചു. രണ്ട് ദിവസത്തോളം കടലുണ്ടിപ്പുഴയിലെ വെള്ളം ഉയർന്നു നിന്നതിനാൽ പുഴക്ക് ഇരുവശവുമുള്ള ഒട്ടനേകം വീടുകളിൽ വെള്ളം കയറി.ചാലിയാർ കര കവിഞ്ഞൊഴുകി നിലമ്പൂർ ടൌൺ വെള്ളം മൂടി. കുന്തിപ്പുഴയും  അതിന്റെ കൈവഴികളും തോടുകളും കര കവിഞ്ഞു ഒഴുകിയതു മൂലം പുഴക്ക് ഇരുവശവുമുള്ള ഒട്ടനേകം വീടുകൾ വെള്ളത്തിനടിയിലായി. മലയോര മേഖലകളിൽ നിരവധി സ്ഥലങ്ങളിൽ മണ്ണിടിച്ചിൽ ഉരുൾ പൊട്ടൽ എന്നിവമൂലം നിരവധി വീടുകൾക്കും റോഡുകൾക്കും കൃഷിയിടങ്ങൾക്കും നാശനഷ്ടങ്ങൾ സംഭവിച്ചു. നിലമ്പൂർ, ഏറനാട്, കൊണ്ടോട്ടി താലുക്കുകളിലാണ് കൂടുതൽ മണ്ണിടിച്ചിലുണ്ടായത്. 540 വീടുകൾ പുർണമായും 4241 വീടുകൾ ഭാഗികമായും തകർന്നു. 191 ദുരിതാശ്വാസ ക്യാമ്പുകൾ തുറന്നു. വ്യാപകമായ കൃഷിനാശവും മലപ്പുറം ജില്ലയിലുണ്ടായി. 11614 ലക്ഷം രൂപയുടെ കൃഷിനാശം സംഭവിച്ചതായാണ് കൃഷിവകുപ്പിന്റെ പ്രാഥമിക കണക്കിൽ പറയുന്നത്. 615 ഹെക്ടർ നെൽകൃഷിയും നശിച്ചു. 56,000 റബർമരങ്ങളും 840 ഹെക്ടർ കപ്പകൃഷിയും 671 ഹെക്ടർ പച്ചക്കറി കൃഷിയും വെള്ളപ്പൊക്കതിൽ നശിച്ചു. നെടുമ്പാശേരി എയർപോർട്ട് വഴി യാത്രപോകാൻ ഉദ്ദേശിച്ചവർക്ക് മലപ്പുറം ജില്ലയിൽ സ്ഥിതിചെയ്യുന്ന കാലിക്കറ്റ് എയർപ്പോർട്ടിനെ വെള്ളപ്പൊക്കം ബാധിക്കാത്തതിനാൽ വിമാനയാത്ര അനുഗ്രഹമായി. ഓഗസ്റ്റ് 9 നു നിലമ്പൂർ ആഢ്യൻപാറ വെള്ളച്ചാട്ടത്തിനു സമീപം എരുമമുണ്ടയിൽ ഉണ്ടായ ഉരുൾപൊട്ടലിൽ ഒരു കുടുംബത്തിലെ 5 പേർ അടക്കം 6 പേർ  മരിച്ചു. ഓഗസ്റ്റ് 15 നു  മണ്ണിടിഞ്ഞു കൊണ്ടോട്ടി പൂച്ചാലിൽ ഒരു കുടുംബത്തിലെ 3 പേരും കൊണ്ടോട്ടി പെരിങ്ങാവിൽ ഒരു കുടുംബത്തിലെ 5 പേർ അടക്കം 9 പേരും മരിച്ചു. ഊർങ്ങാട്ടിരി വെറ്റിലപ്പാറ നെല്ലിയായി ആദിവാസി കോളനിയിൽ ഉരുൾ പൊട്ടി ഒരു കുടുംബത്തിലെ 4 പേർ അടക്കം 7 പേർ  മരിച്ചു.

കോഴിക്കോട് ജില്ലയിൽ പ്രളയ ഭീഷണിയെത്തുടർന്ന് റെഡ് അലർട്ട് പ്രഖ്യാപിച്ചിരുന്നു. മലയോര മേഖലയിൽ വ്യാപകമായും ആനക്കാംപൊയിലിലും നായാട്ടുപൊയിലിലും വനത്തിനുള്ളിൽ ഉരുൾപൊട്ടി. പുല്ലൂരാംപാറ ഇലന്തുകടവിൽ പുഴ ഗതിമാറിയൊഴുകി. മറിപ്പുഴയും ഇരുവഞ്ഞിപ്പുഴയും കര കവിഞ്ഞൊഴുകി. കൂടരഞ്ഞി പഞ്ചായത്തിലെ കല്പിനിയിൽ ഉരുൾപൊട്ടലിൽ മണ്ണിനടിയിൽപെട്ട് അച്ഛനും മകനും മരിച്ചു. പുല്ലൂരാംപാറ–തിരുവമ്പാടി റോഡിലും തിരുവമ്പാടി കോഴിക്കോട് റോഡിലും വെള്ളപ്പൊക്കത്തെതുടർന്ന് ഗതാഗതം തടസപ്പെട്ടു. കുറ്റ്യാടിപ്പുഴയിൽ ആറടിയോളം വെള്ളമുയർന്നു. കുറ്റ്യാടി ടൗണിലെ കടകളിൽ വെള്ളം കയറി. ശക്തമായ മലവെള്ളപാച്ചിലിൽ മലയോരത്താകെ രൂക്ഷമായ വെള്ളം പൊക്കമായിരുന്നു. തിരുവമ്പാടി അങ്ങാടിയിൽ വെള്ളം കയറി. സംസ്ഥാന പാതയിൽ അഗസ്ത്യൻ മുഴിയിൽ വെള്ളം കയറി. ദേശീയപാതയിൽ നെല്ലാങ്കണ്ടി, വാവാട് സെന്റർ, താഴെ പടനിലം, വെണ്ണക്കാട് എന്നിവിടങ്ങളിൽ പൂനൂർ പുഴയിൽ നിന്ന് വെള്ളം കയറി ഗതാഗതം തടസപ്പെട്ടു. ജില്ലയിൽ 500 കോടിയുടെ നാശനഷ്ടമുണ്ടായതായാണ് പ്രാഥമിക കണക്ക്. വിവിധ ഭാഗങ്ങളിൽ വെള്ളപ്പൊക്കത്തിൽ അകപ്പെട്ടവരെ സുരക്ഷിത കേന്ദ്രങ്ങളിലേക്ക് മാറ്റുന്നതിനായി ബോട്ട് സർവീസ് പ്രവർത്തിച്ചു. കക്കയം ഡാം പെരുവണ്ണാമൂഴി ഷട്ടർ തുറന്നതിനാൽ കുറ്റ്യാടിപ്പുഴയിൽ വെള്ളം പൊങ്ങി.

ജില്ലയിൽ നാല് താലൂക്കുകളിലെ 92 വില്ലേജുകളിലായി 303 ദുരിതാശ്വാസ കേന്ദ്രങ്ങൾ പ്രവർത്തിച്ചു. ഇതിൽ 13700 കുടുംബങ്ങളിൽ നിന്നായി 44328 പേരാണ് അഭയം തേടിയത്. കോഴിക്കോട് താലൂക്കിൽ 39 വില്ലേജുകളിലായി 187 ദുരിതാശ്വാസ ക്യാമ്പുകൾ തുറന്നു. 9960 കുടുംബങ്ങളിൽ നിന്നും 31038 പേരാണുണ്ടായിരുന്നത്. ദുരിതാശ്വാസ ക്യാമ്പുകളിൽ കഴിയുന്നവർക്ക് മെഡിക്കൽ സഹായം എത്തിക്കുന്നതിനായി ഓപറേഷൻ നവജീവൻ ആരംഭിച്ചു.

ബാണാസുര സാഗർ അണക്കെട്ടിന്റെ ഷട്ടർ മൂന്നുഷട്ടറുകളും കൂടി തുറന്നത് 80 സെന്റി മീറ്ററായി നിജപ്പെടുത്തി. രണ്ടു ഷട്ടറുകൾ 30 സെന്റിമീറ്ററും ഒരു ഷട്ടർ 20 സെന്റിമീറ്റർ എന്ന നിലയിലാണ് വെള്ളം പുറത്തുവിടുന്നത്. ഇടമുറിയാതെ പെയ്ത മഴ പതിനായിരക്കണക്കിന് കുടുംബങ്ങളെ ദുരിതത്തിലാക്കി. പനമരം പുഴക്കരയിലെ കൃഷി അസിസ്റ്റന്റ് ഡയറകടർ, ഐ.സി.ഡി.എസ് ഓഫീസുകളിൽ വെള്ളം കയറി ഫയലുകളും കമ്പ്യൂട്ടറും പൂർണ്ണമായും നശിച്ചു. കോട്ടത്തറ അങ്ങാടിക്ക് തൊട്ടരികിലൂടെ ഒഴുകുന്ന ചെറുപുഴയിൽ നിന്നുള്ള വെള്ളം കോട്ടത്തറ-പിണങ്ങോട് റോഡ് തുടങ്ങുന്നയിടവും സമീപത്തെ നിരവധി കടകളും തകർത്തു. കോട്ടത്തറ പഞ്ചായത്തിലെ 3, 4, 5 വാർഡുകളൊഴികെ മറ്റ് 10 വാർഡുകളും വെള്ളത്താൽ ചുറ്റപ്പെട്ടു. വലിയകുന്ന്, കുളക്കിമട്ടംകുന്ന്, ചേലാകുനിക്കുന്ന്, മാങ്കോട്ട്കുന്ന്, പുതിയേടത്ത്കുന്ന്, കല്ലട്ടി, പുതുശ്ശേരിക്കുന്ന്, കുറുമണി, പൊയിൽ, കള്ളംപടി, ഈരംകൊല്ലി, പാലപ്പൊയിൽ, കരിഞ്ഞകുന്ന്, പടവെട്ടി, ചെമ്പന്നൂർ എന്നീ ജനവാസകേന്ദ്രങ്ങൾ ഏറെക്കുറെ ഒറ്റപ്പെട്ടു. മൈലാടി-വെണ്ണിയോട് റോഡ്, വെണ്ണിയോട്-കോട്ടത്തറ റോഡ്, വെണ്ണിയോട്-മെച്ചന റോഡ് എന്നിവ വെള്ളത്തിനടിയിലായി.ജില്ലയിലെ 126 ദുരിതാശ്വാസ ക്യാമ്പുകളിൽ 3768 കുടുംബങ്ങളിൽ നിന്നായി 13,916 പേർ കഴിഞ്ഞു.

ജില്ലയിൽ നേരിട്ട നാശനഷ്ടങ്ങൾ വിലയിരുത്തി വയനാട് കളക്‌ട്രേറ്റിൽ ചേർന്ന അവലോകന യോഗത്തിൽ മഴക്കെടുതിയിൽ വീടും ഭൂമിയും നഷ്ടപ്പെട്ടവർക്ക് പത്ത് ലക്ഷം രൂപയും മരണപ്പെട്ടവരുടെ കുടുംബങ്ങൾക്ക് നാല് ലക്ഷം രൂപയും നൽകുമെന്ന് മുഖ്യമന്ത്രി പിണറായി വിജയൻ അറിയിച്ചു. ദുരിതാശ്വാസ ക്യാമ്പുകളിൽ കഴിയുന്ന ഒരു കുടുംബത്തിന് 3800 രൂപ വീതം നൽകാൻ തീരുമാനിച്ചു.

ജില്ലയിലെ മലയോര മേഖലയിലുണ്ടായ ഉരുൾപൊട്ടലിലും മഴക്കെടുതിയിലും 74 വീടുകൾ പൂർണമായും രണ്ടായിരത്തോളം വീടുകൾ ഭാഗികമായും തകർന്നു. കൃഷിയും വ്യാപകമായി നശിച്ചിട്ടുണ്ട്. 635 ഹെക്ടറിലാണ് കൃഷിനാശമുണ്ടായത്. വിളനാശത്തിനു പുറമെ പലയിടത്തും കൃഷി ഭൂമിതന്നെ ഒലിച്ചുപോയി. കാലവർഷക്കെടുതിയിൽ കൃഷിനാശം കാരണം 21.26 കോടിയുടെ നഷ്ടമുണ്ടായി. ഉരുൾപൊട്ടലിൽ മാത്രം 1.65 കോടിയുടെ കൃഷിയും കൃഷി ഭൂമിയുമാണ് നശിച്ചത്. മലയോര മേഖലയിൽ 198 കുടുംബങ്ങളിലായി 633 പേരെ ദുരിതാശ്വാസ ക്യാമ്പുകളിലേക്ക് മാറ്റി. ഇരിട്ടി, തളിപ്പറമ്പ് താലൂക്കുകളിൽ മുന്നൂറോളം വീടുകളിൽ വെള്ളം കയറി. അയ്യങ്കുന്ന്, നുച്യാട്, വയത്തൂർ, ചാവശ്ശേരി, കോളാരി, വിളമന, കേളകം, ആറളം, ഇരിക്കൂർ, കൊട്ടിയൂർ, എരിവേശ്ശി, ചെങ്ങളായി, ഉളിക്കൽ വില്ലേജുകളിലാണ് കൂടുതൽ നാശനഷ്ടങ്ങളുണ്ടായത്. എരിവേശ്ശി, ഉളിക്കൽ, കേളകം, അയ്യങ്കുന്ന് വില്ലേജുകളിലുണ്ടായ മണ്ണിടിച്ചിലിൽ 5266840 രൂപയുടെ കൃഷി നശിച്ചു. വളപട്ടണം പുഴ മൽമ്യാര മേഖലയിലെ ഉരുൾപൊട്ടലും മലവെള്ളവും കാരണം കലങ്ങിയതിനാൽ പമ്പിങ്ങ് നിർത്തിവെച്ചു. ഇരിട്ടി താലൂക്കിലെ അടക്കാത്തോട്, ശാന്തിഗിരി, കൈലാസപ്പടി മേഖലകളിൽ ഭൂമിയിലും കെട്ടിടങ്ങളിലും വിള്ളലുകൾ ഉണ്ടായി. ഇത് സോയിൽ പൈപ്പിംഗ് പ്രതിഭാസമാവാൻ സാധ്യതയുണ്ടെന്ന് വിലയിരുത്തിയിട്ടുണ്ട്. മലയുടെ മുകൾ ഭാഗങ്ങളിൽ ഗർത്തങ്ങൾ രൂപപ്പെട്ട് അതുവഴി ഇറങ്ങുന്ന വെള്ളം താഴെയുള്ള വിള്ളലുകളിലൂടെ പുറത്തേക്കൊഴുകി. 

കാസർഗോഡ് ജില്ലയിൽ 2018 ലെ വെള്ളപ്പൊക്കത്തിൽ കാര്യമായ നാശനഷ്ടങ്ങൾ ഉണ്ടായില്ല. വെള്ളരിക്കുണ്ട് താലൂക്കിലെ ഭീമനടിയിൽ റോഡിലേക്ക് ഇടിഞ്ഞുവീണ മണ്ണിനടിയിൽ രണ്ടുപേർ കുടുങ്ങിയതായി സംശയം ഉണ്ടായി എങ്കിലും ദുരന്തമൊന്നും ഉണ്ടായില്ല.

മുഖ്യമന്ത്രി പിണറായി വിജയൻ ജില്ലാ കളക്ടർമാരുടെയും ഭരണ സംവിധാനങ്ങളുടെയും കേന്ദ്ര സേനകളുടെയും സന്നദ്ധ സംഘടനകളുടെയും നാട്ടുകാരുടെയും മൽസ്യ തൊഴിലാളികളുടെയും സോഷ്യൽ മീഡിയയുടെയും സഹായത്തോടെ രക്ഷാ പ്രവർത്തങ്ങൾ ഏകോപിച്ചു ദുരന്തത്തെ നേരിട്ടത് പ്രധാനമന്ത്രി നരേന്ദ്ര മോദിയുടെ പോലും അഭിനന്ദനം നേടുന്ന രൂപത്തിലായിരുന്നു .

ഏത് ദുരന്തമുണ്ടാകുമ്പോഴും സാധാരണയായി എറ്റവും ആദ്യം രക്ഷാപ്രവർത്തിനെത്തുന്ന സർക്കാരിന്റെ ഔദ്യോഗിക സംവിധാനമാണ് അഗ്നി-രക്ഷാ സേന. കേരളത്തിലെ 14 ജില്ലകളിലെയും സേനാംഗങ്ങൾ രക്ഷാപ്രവർത്തനത്തിൽ പങ്കാളികളായി. സൈന്യവും ദേശീയ ദുരന്ത പ്രതികരണ സേനയും രക്ഷാപ്രവർത്തനത്തിനെത്തുന്നതിന് മുമ്പേതന്നെ പ്രളയരക്ഷാദൗത്യമാരംഭിച്ച അഗ്നി-രക്ഷാ സേന ഒരു ലക്ഷത്തി ഇരുപതിനായിരം ആൾക്കാരെയാണ് രക്ഷപ്പെടുത്തിയത്. രണ്ടായിരത്തോളം പേരാണ് രക്ഷാപ്രവർത്തനത്തിൽ പങ്കാളികളായത്. വിയ്യൂരിലെ പരിശീലന കേന്ദ്രത്തിൽ പരിശീലനത്തിലായിരുന്ന നാനൂറോളം പേരും രക്ഷാപ്രവർത്തനത്തിന് നിയോഗക്കപ്പട്ടു. മോട്ടോർ ഘടിപ്പിച്ച റബ്ബർ ഡിങ്കികളുപയോഗിച്ചാണ് സേനാംഗങ്ങൾ പ്രധാനമായും രക്ഷാപ്രവർത്തനം നടത്തിയത്. കേരളത്തിന്റെത് കൂടാതെ തമിഴ്നാട് , ഒഡീഷ എന്നിവിടങ്ങളിലെ ഫയർ ഫോഴ്സും രക്ഷാപ്രവർത്തനത്തിൽ പങ്കെടുത്തു.

കേരളത്തിലുടനീളം സംസ്ഥാന പോലീസ് സേനയ്ക്കും അഗ്നി-രക്ഷാ സേനയ്ക്കും നാട്ടുകാർക്കും മത്സ്യത്തൊഴിലാളികൾക്കുമൊപ്പംചേർന്ന് വിവിധ സേനാവിഭാഗങ്ങളുടെ സൈനികർ രക്ഷാ പ്രവർത്തനത്തിൽ ഭാഗമായി. അടിയന്തര സാഹചര്യം മുൻനിറുത്തി വ്യോമസേനയുടെ തിരുവനന്തപുരത്തേയും നാവികസേനയുടെ കൊച്ചിയിലേയും വിമാനത്താവളങ്ങൾ രക്ഷാ പ്രവർത്തനത്തിന് ഉടനടി തുറന്നു കൊടുക്കാൻ നിർദ്ദേശം നൽകിയതായി കേന്ദ്ര പ്രതിരോധമന്ത്രി നിർമ്മലാ സീതാരാമൻ വ്യക്തമാക്കിയിരുന്നു. അതീവ ഗുരുതര സാഹചര്യമുണ്ടായിരുന്ന ചില പ്രദേശങ്ങളിൽ സൈന്യം ജനങ്ങൾക്കു ആത്മവിശ്വാസം പകർന്നു. എല്ലാ സൈനിക വിഭാഗങ്ങളിൽനിന്നായും തീരസംരക്ഷണ സേനയിൽനിന്നുമായി വലിയൊരു സംവിധാനം കേരളത്തിൽ പ്രവർത്തിച്ചു. അതുപോലെതന്നെ തീര സംരക്ഷണ സേനയുടെ 42 ടീമുകൾ, 2 ഹെലിക്കോപ്റ്ററുകൾ, 2 കപ്പലുകൾ എന്നിവ രക്ഷാപ്രവർത്തനത്തിലേർപ്പെട്ടു. എഞ്ചിനീയറിംഗ ടാസ്ക് ഫോർസ് അവരുടെ 10 ടീമുകളിലെ 790 സൈനികരെ രക്ഷാപ്രവർത്തനത്തിനു വിന്യസിപ്പിച്ചിരുന്നു.

"ഓപ്പറേഷൻ കരുണ" എന്ന് പേരിട്ട കേരളത്തിലെ പ്രളയരക്ഷാദൗത്യത്തിൽ പ്രളയത്തിൽ കുടുങ്ങിയവരെ രക്ഷിക്കാൻ വ്യോമസേനയുടെ നേതൃത്വത്തിൽ പ്രവർത്തനങ്ങളുണ്ടായി. നിരവധി ഹെലികോക്റ്ററുകളാണ് വ്യോമസേന വിന്യസിച്ചത്. വ്യോമസേനയുടെ 10 എംഐ-17, വി5 ഹെലികോപ്റ്ററുകളും 10 ലൈറ്റ് ഹെലികോപ്റ്ററുകളും 3 ചേതക്/ ചീറ്റ ഹെലികോപ്റ്ററുകളുമാണ് രക്ഷാ ദൗത്യത്തിനിറങ്ങിയത്. ഓരോ സി 17, സി 130 വിമാനങ്ങളും രണ്ട് ഐഎൽ-76 വിമാനങ്ങളും ഏഴു എഎൻ-32
വിമാനങ്ങളും ദൗത്യത്തിലുണ്ടായിരുന്നു.
കേരളത്തിലുടനീളം സംസ്ഥാന പോലീസ് സേനയ്ക്കും അഗ്നി-രക്ഷാ സേനയ്ക്കും നാട്ടുകാർക്കും മത്സ്യത്തൊഴിലാളികൾക്കുമൊപ്പംചേർന്ന് വിവിധ സേനാവിഭാഗങ്ങളുടെ സൈനികർ രക്ഷാ പ്രവർത്തനത്തിൽ ഭാഗഭാക്കായി. വ്യോമസേന അവരുടെ 500 മോട്ടോർബോട്ട്, 90 ചെറു വിമാനങ്ങൾ എന്നിവ ഉപയോഗപ്പെടുത്തി. പാലക്കാടു ജില്ലയിലെ ദേശീയ പാതയിൽ പ്രളയത്തിൽ ഒലിച്ചുപോയ പാലം എഞ്ചിനീയറിംഗ് ടാസ്ക് ഫോർസ് അതിവേഗത്തിൽ പുനസ്ഥാപിക്കുകയും ഗതാഗതം പുനസ്ഥാപിക്കുകയും ചെയ്തു. സേനാവിഭാഗങ്ങൾക്കൊപ്പം മത്സ്യത്തൊഴിലാളികളും വിവിധ സന്നദ്ധ സംഘടനകളും മുൻകയ്യെടുത്തു പ്രവർത്തിച്ചത് ദുരന്തത്തിന്റെ ആഘാതം കുറയ്ക്കുന്നതിനു കാരണമായി.

ഓപ്പറേഷൻ സഹയോഗ് എന്ന പേരിൽ കേരള സംസ്ഥാനത്തിന്റെ പല പ്രദേശങ്ങളിലും സൈന്യം നിരവധി രക്ഷാപ്രവർത്തനങ്ങളിൽ പങ്കാളികളായി. കാലാവസ്ഥാ പ്രശ്നങ്ങളും ദൂര സ്ഥലങ്ങളിൽനിന്നു് വേഗത്തിൽ എത്തിച്ചേരുന്നതിനുള്ള അസൗകര്യമൊക്കെയായി ഉദ്ദേശിച്ച സമയത്തും ആൾബലവും എത്തിക്കുന്നതിനു നേരിയ പ്രശ്നങ്ങൾ ഉണ്ടായി എന്നതൊഴിച്ചാൽ മികച്ച രീതിയിലുള്ള സഹകരണം സൈനിക വിഭാഗങ്ങളുടെ പക്ഷത്തുനിന്നു ലഭിച്ചിരുന്നു. കരസേന കേരളത്തിലെ പ്രളയബാധിതമായ ഏതാനും ഇടങ്ങളിൽ 13 താൽക്കാലിക പാലങ്ങൾ നിർമ്മിച്ചിരുന്നു.

നാവിക സേനയുടെ 82 ടീമുകളിലെ ഏകദേശം ആയിരത്തോളം പേർ രക്ഷാപ്രവർത്തനത്തിൽ പങ്കെടുത്തു. നാവിക സേനയുടെ 38 ഹെലിക്കോപ്റ്ററുകളും മറ്റു നിരവധി വാഹനങ്ങളും കേരളത്തിൽ പലയിടങ്ങളിലായി പ്രവർത്തിച്ചിരുന്നു. മോശമായ കാലാവസ്ഥ പലയിടങ്ങളിലും ഹെലികോപ്റ്ററുകളുടെ പ്രവർത്തനത്തിനും ഇറങ്ങുന്നതിനും പ്രശ്നങ്ങൾ സൃഷ്ടിച്ചിരുന്നു. കൊച്ചിയിൽ സീകിങ് 42 സി ഹെലികോപ്റ്റർ വീടിനു മുകളിലിറക്കി 26 പേരെ രക്ഷിച്ച നാവികസേനയുടെ ക്യാപ്റ്റൻ പി. രാജ്കുമാറിന്റെ സേവനം എടുത്തു പറയേണ്ടതാണ്. പ്രളയജലത്താൽ വലയം ചെയ്യപ്പെട്ട് അശരണരായ കഴിഞ്ഞ ആലുവ ചെങ്ങമനാട്ടുള്ള ഒരു പൂർണഗർഭിണിയേയും മറ്റൊരു വനിതയേയും നാവിക സേനാ കമാൻഡർ വിജയ് വർമയും സംഘവും അതിസാഹസികമായി വീടിനു മുകളിൽ നിന്നു രക്ഷിച്ചിരുന്നു. ഈ സംഭവത്തിനു ശേഷം ഒരു വീടിനു മുകളിൽ വെള്ള പെയ്ന്റ് ഉപയോഗിച്ച്‌ ഏതോ അജ്ഞാതനായ വ്യക്തി ആകാശത്തുനിന്നു ദർശിക്കാവുന്ന വലിപ്പത്തിൽ "താങ്ക്സ്" എന്ന് ഇംഗ്ലിഷിൽ എഴുതിയിട്ടു നന്ദി പ്രകടിപ്പിച്ചതിന്റെ ചിത്രം ഭാരതീയ നാവികസേന തന്നെയാണ് അവരുടെ ട്വിറ്റർ പേജിലൂടെ പുറത്തു വിട്ടത്. പിൽക്കാലത്ത് ഈ രക്ഷാപ്രവർത്തനങ്ങളുടെ പേരിൽ 2018 നവംബറിൽ നാവികസേനയുടെ ക്യാപ്റ്റൻ വിജയ് വർമ്മ, ക്യാപ്റ്റൻ പി. രാജ്കുമാർ എന്നിവർക്ക് സിംഗപ്പൂരിലെ ഇംഗ്ലീഷ് പത്രമായ 'ദ സ്ട്രെയിറ്റ് ടൈംസ്' ഏർപ്പെടുത്തിയ 'ഏഷ്യൻ ഓഫ് ദ ഈയർ' പുരസ്കാരം മറ്റു രാജ്യങ്ങളിലെ രക്ഷാപ്രവർത്തകർക്കൊപ്പം ലഭിച്ചിരുന്നു.

വയനാട് നീരാട്ടാടി പൊയിലിൽ വെള്ളത്തിലകപ്പെട്ട വീട്ടമ്മയെ രക്ഷപെടുത്താനുള്ള ശ്രമത്തിനിടെ ശക്തമായ ഒഴുക്കിൽപ്പെട്ട് ഭാരതീയ നാവികസേനയുടെ ബോട്ട് മരത്തിലിടിച്ചു മറിയുകയും നാലു നാവിക സേനാ ഉദ്യോഗസ്ഥരും വഴികാട്ടിയും ഒഴുക്കിൽപെടുകയും ചെയ്തു. മൂന്നുപേർ നീന്തി രക്ഷപ്പെടുകയും രണ്ടുപേരെ നാട്ടുകാർ രക്ഷപെടുത്തുകയും ചെയ്തു. ഭാരതീയ നാവികസേനയുടെ കേരള വെള്ളപ്പൊക്ക രക്ഷാ സേവന ദൗത്യം 'ഓപറേഷൻ മദദ്' എന്നാണറിയപ്പെട്ടത്. ഈ ഹിന്ദി വാക്കിന്റെ അർത്ഥം സഹായമെന്നാണ്. പത്തനംതിട്ട, തൃശൂർ, എറണാകുളം, കണ്ണൂർ, ആലപ്പുഴ ജില്ലകളിൽനിന്നായി നാവിക സേനാ വിഭാഗം ബോട്ടുകളിലും ഹെലിക്കോപ്റ്ററുകളിലുമായി 16,843 പേരെ രക്ഷപെടുത്തി സുരക്ഷിതസ്ഥാനത്തെത്തിച്ചിരുന്നു. കൂടുതൽ പേരെ രക്ഷിക്കാൻ സാധിക്കുന്ന ജെമിനി ബോട്ടുകളിലായി എറണാകുളത്തുമാത്രം 48 രക്ഷാ സംഘങ്ങളുണ്ടായിരുന്നു. വടക്കൻ പറവൂർ (16 എണ്ണം) പെരുമ്പാവൂർ (7 എണ്ണം), പിഴാല തുരുത്ത്, ഇടപ്പള്ളി (ഒന്നു വീതം) , ആലുവ (10 എണ്ണം) മൂവാറ്റുപുഴ (4 എണ്ണം), കടുങ്ങല്ലൂർ (7 എണ്ണം),  അത്താണി (2 എണ്ണം) എന്നിങ്ങനെയായിരുന്നു ജെമിനി ബോട്ടുകൾ വിന്യാസിപ്പിച്ചിരുന്നത്. നാവികസേനയുട ജെമിനി ബോട്ടിൽ വയനാട്, കൽപ്പറ്റ, പനമരം എന്നീ പ്രദേശങ്ങളിൽനിന്ന് പ്രളയത്തിലകപ്പെട്ട 55 പേര സുരക്ഷിത പ്രദേശങ്ങളിലേയ്ക്കു മാറ്റുവാൻ സാധിച്ചിരുന്നു. നാവികസേനയുടെ ഹെലിക്കോപ്റ്റർ ജീവൻ രക്ഷാ ഉപകരണങ്ങളുമായി വയനാട്ടിൽ വ്യോമനിരീക്ഷണം നടത്തി. നേവിയുടെ മുങ്ങൽ വിദഗ്ദ്ധരുടെ 4 സംഘങ്ങൾ വയനാട്ടിൽ പ്രവർത്തിച്ചിരുന്നു. ആലുവ, കാലടി, അങ്കമാലി പ്രദേശങ്ങൾ കേന്ദ്രീകരിച്ചാണ് എറണാകുളം ജില്ലയിൽ നാവിക സേനയെ വിന്യസിപ്പിച്ചത്. ദുരിതബാധിതർക്ക് മരുന്നുകൾ കൂടാതെ 8000 കിലോ ഭക്ഷ്യവസ്തുക്കളും നാവികസേന എത്തിച്ചുകൊടുത്തിരുന്നു. നാവികസേനയുടെ 92 സംഘങ്ങളിൽ ഈസ്റ്റേൺ -വെസ്റ്റേൺ സേനാംഗങ്ങളാണ് പ്രവർത്തിച്ചത്.

എൻഡിആർഎഫിന്റെ ചരിത്രത്തിലെ ഏറ്റവും വലിയ ദൗത്യങ്ങളിലൊന്നാണ് കേരളത്തിൽ നടന്നത്. തൃശ്ശൂരിൽ പതിനഞ്ചും പത്തനംതിട്ടയിൽ പതിമൂന്നും ആലപ്പുഴയിൽ പതിനൊന്നും എറണാകുളത്ത് അഞ്ചും ഇടുക്കിയിൽ നാലും മലപ്പുറത്ത് മൂന്നും വയനാടും കോഴിക്കോടും രണ്ട് വീതം സംഘങ്ങളുമാണ് പ്രവർത്തനം നടത്തിയത്. 24,600 പേരെ ദുരിത ബാധിത പ്രദേശങ്ങളിൽ നിന്ന് ഒഴിപ്പിച്ചു. ഇതിൽ 535 പേരെ മരണമുഖത്തുനിന്നാണ് രക്ഷിക്കാൻ കഴിഞ്ഞത്. 119 മൃഗങ്ങളെയും സേന സുരക്ഷിത സ്ഥാനങ്ങളിലേക്കെത്തിച്ചു.

പത്തനംതിട്ട, എറണാകുളം ജില്ലകളിലെ അതിരൂക്ഷമായ പ്രളയക്കെടുതിയിൽ നിരവധി ജീവനുകൾ രക്ഷിച്ചത് കൊല്ലം ജില്ലയിലെ വാടിയിലേയും നീണ്ടകരയിലേയും തിരുവനന്തപുരത്തെ വിഴിഞ്ഞം, പൂന്തുറ എന്നിവിടങ്ങളിലേയും എറണാകുളം മുനമ്പത്തേയും മത്സ്യബന്ധന ബോട്ടുകളും അവയിലെ തൊഴിലാളികളുമാണ്. 94 മത്സ്യബന്ധന ബോട്ടുകളാണ് കൊല്ലം, തിരുവനന്തപുരം ജില്ലകളിൽ നിന്നും രക്ഷാ പ്രവർത്തന ദൌത്യങ്ങൾക്ക് പത്തനംതിട്ടയിൽ എത്തിച്ചത്. മീൻപിടുത്തത്തിന് ഉപയോഗിക്കുന്ന ചെറുവള്ളങ്ങൾ മുതൽ വലിയ ബോട്ടുകൾ വരെയുള്ളവയാണ് പ്രളയസമയത്ത് മൂന്നു ദിവസങ്ങളിലായി രാവും പകലുമില്ലാതെ രക്ഷാ പ്രവർത്തനങ്ങളിൽ ഏർപ്പെട്ടിരുന്നത്.

ഐടിബിപിയുടെയും ആർമിയുടേയും സേനാംഗങ്ങൾ ആവശ്യത്തിന് എത്തിയിരുന്നെങ്കിലും ഇവർ കൊണ്ടുവന്ന പരിമിതമായ ബോട്ടുകൾ മാത്രം ഉപയോഗിച്ച് രക്ഷാപ്രവർത്തനം സാധ്യമായിരുന്നില്ല. തുടർന്ന് വാടി കടപ്പുറത്തു നിന്നും നീണ്ടകരയിൽ നിന്നും തിരുവനന്തപുരത്തു നിന്നും കണ്ണുരിൽ നിന്നും എത്തിച്ച വള്ളങ്ങളും ബോട്ടുകളും രംഗത്തിറങ്ങിയതോടെയാണ് രക്ഷാപ്രവർത്തനം കാര്യക്ഷമമായത്. ഹെലികോപ്ടർ ഉപയോഗിച്ച് രക്ഷാപ്രവർത്തനം നടത്തുന്നുണ്ടായിരുന്നെങ്കിലും അഞ്ച് പേരെ മാത്രമാണ് ഒരു ഹെലികോപ്ടറിൽ ഒരു സമയം മാറ്റുവാൻ കഴിഞ്ഞത്. ഈ സമയത്ത് വലിയ മത്സ്യബന്ധന ബോട്ടുകളിൽ ഒരുസമയം 60 പേരെ വരെ രക്ഷപ്പെടുത്തുവാൻ കഴിഞ്ഞു. വലിയ ബോട്ടുകൾക്ക് അടുക്കുവാൻ കഴിയാത്ത സ്ഥലങ്ങളിൽ ചെറിയ വള്ളങ്ങൾ വിന്യസിപ്പിച്ചും ഇത് രണ്ടും സാധ്യമല്ലാത്ത സ്ഥലങ്ങളിൽ സ്പീഡ് ബോട്ടുകൾ ഉപയോഗിച്ചുമാണ് രക്ഷാപ്രവർത്തനം നടത്തിയത്. രക്ഷാപ്രവർത്തനത്തിനായി എത്തിച്ച ഒരു മത്സ്യബന്ധന ബോട്ട് പൂർണമായി തകരുകയും ആറു ബോട്ടുകൾക്ക് ഭാഗികമായി കേടുപാടുകൾ സംഭവിക്കുകയും ചെയ്തു.

രക്ഷാപ്രവർത്തനങ്ങളുടെ അവസാനഘട്ടത്തിൽ മുഖ്യമന്ത്രി പിണറായി വിജയൻ പത്രസമ്മേളനത്തിൽ, രക്ഷാപ്രവർത്തതനങ്ങളിൽ വലിയ സഹായമാണ് മത്സ്യബന്ധന ബോട്ടുകളും മത്സ്യതൊഴിലാളികളും നൽകിയിട്ടുള്ളത് എന്നു വിലയിരുത്തി. രക്ഷാപ്രവർത്തനത്തിലേർപ്പെട്ട മത്സ്യതൊഴിലാളികളെ "കേരളത്തിന്റെ സൈന്യം" എന്ന് മുഖ്യമന്ത്രി പിണറായി വിജയൻ വിശേഷിപ്പിച്ചു. ബോട്ടുടമകളും പൊതുവെ നല്ലനിലയിൽ സഹകരിച്ചിട്ടുണ്ടെന്നും ബോട്ടിന് ഇന്ധനത്തോടൊപ്പം തന്നെ ദിവസം 3000 രൂപ വച്ച് നൽകണമെന്ന നിർദ്ദേശവും നൽകിയതായി അറിയിച്ചു. രക്ഷാ പ്രവർത്തനത്തിനിടയിൽ തകർന്നുപോയ ബോട്ടുകളുടെ കേടുപാടുകൾ സർക്കാർ മേൽനോട്ടത്തിൽ തന്നെ തീർത്തുകൊടുക്കാൻ നിർദ്ദേശിച്ചിട്ടുണ്ടെന്നറിയിച്ചു. ദുരിതാശ്വാസ പ്രദേശത്ത് രക്ഷാ പ്രവർത്തനത്തിനായി എങ്ങനെയാണോ ബോട്ടുകളെ എത്തിച്ചത്, അതേ തരത്തിൽ തന്നെ അത് മടക്കിയെത്തിക്കണമെന്ന് നിർദ്ദേശവും നൽകി.

ലോകത്തിന്റെ വിവിധ ഭാഗങ്ങളിൽ ഉള്ള മുഴുവൻ മലയാളികളുടെയും പിന്തുണയോടെ, സംസ്ഥാനത്തുടനീളം ദുരിതാശ്വാസ ക്യാമ്പുകളിലായി 10 ലക്ഷത്തിലധികം പേരാണ് ഉണ്ടായിരുന്നത്.

പ്രളയവും തൽഫലമായുണ്ടായ കെടുതികളും കേരളസർക്കാർ ഓരോ അവസരങ്ങളിലും വിലയിരുത്തുകയും സ്ഥിതിഗതികൾ അപ്പപ്പോൾത്തന്നെ പ്രധാനമന്ത്രി, പ്രതിരോധ മന്ത്രി എന്നിവരെ അറിയിക്കുകയും ചെയ്തിരുന്നു. പ്രാഥമികമായി കണക്കാക്കിയ നഷ്ടം ഏകദേശം 19,512 കോടി രൂപയുടേതായിരുന്നു. അതു കണക്കിലെടുത്ത് 20,000 കോടി രൂപയുടെ സഹായം കേരളം കേന്ദ്രത്തോട് ആവശ്യപ്പെട്ടുവെങ്കിലും അനുവദിച്ച തുക വെറും 500 കോടി രൂപ മാത്രമായിരുന്നു.

മുഖ്യമന്ത്രിയുടെ ദുരിതാശ്വാസ നിധിയിലേയ്ക്ക് 29 ആഗസ്‌റ്റ് വരെ ഏകദേശം 730 കോടി രൂപയാണു സമാഹരിക്കപ്പെട്ടതെന്നു കണക്കുകൾ വ്യക്തമാക്കുന്നു. വാഗ്ദാനം ചെയ്ത വ്യക്തികളുടേയും വൻ വ്യവസായികളുടേയും സംഘടനകളുടേയും സ്ഥാപനങ്ങളുടേയും തുക കൂടിയെത്തുമ്പോൾ ഇത് ആയിരം കോടി രൂപക്കും മുകളിൽ കടക്കുമെന്നു പ്രതീക്ഷിക്കപ്പെടുന്നു. യു.എ.ഇ. അടക്കമുള്ള ഗൾഫ് രാജ്യങ്ങളിൽനിന്നും മറ്റു വിദേശ രാജ്യങ്ങളിൽനിന്നും  കേരളത്തെ പുനർനിർമ്മിക്കാനുള്ള ഫണ്ട് ഉറപ്പിക്കാനുള്ള ചർച്ചകൾ കേരളത്തിലെ മുഖ്യമന്ത്രി നടത്തി വരുന്നു. സംസ്ഥാനത്തെ പുനർനിർമ്മിക്കുവാൻ കേരള മുഖ്യമന്ത്രി ആഹ്വാനം ചെയ്ത സാലറി ചലഞ്ചിന് പൊതുസമൂഹത്തിൻനിന്നു വളരെ മികച്ച പ്രതികരണമാണുണ്ടായത്. ഇതിലേയ്ക്ക് മുൻ പ്രധാനമന്ത്രി മൻമോഹൻസിങിന്റെ വകയായി ഒരു മാസത്തെ ശമ്പളത്തോടൊപ്പം എം.പി. ഫണ്ടിൽനിന്ന് 1 കോടി രൂപയും നൽകുമെന്നു അദ്ദേഹം വാഗ്ദാനം ചെയ്തു. 
മുഖ്യമന്ത്രിയുടെ ദുരിദാശ്വാസ ഫണ്ടിൽ നിന്നും പിണറായിവിജയൻ സർക്കാർ ദൂർത്തുകൾ നടത്തിയതിന്റെ തെളിവുകൾ ..ലക്ഷമി നായരുടെ വിവാദഭൂമിയിൽ ഫ്ലാറ്റ് സമുച്ചയം പണിയാൻ ലക്ഷണങ്ങൾ സർക്കാർ വകമാറ്റി. ഏകദേശം 88 ലക്ഷം രൂപയാണ് ഇതിനായി മാറ്റിയത്.https://keralakaumudi.com/news/news.php?id=86427&u=lakshmi-nair-flat-take-rebuild-kerala-office.

ഇന്ത്യയിലെ മറ്റു സംസ്ഥാനങ്ങളും കേന്ദ്രഭരണപ്രദേശങ്ങളും വ്യക്തികളും മറ്റു സ്ഥാപനങ്ങളും കേരളത്തിനു സംഭാവനയായി നൽകാമെന്നു സമ്മതിച്ച തുകയുടെ വിവരങ്ങൾ താഴെ കൊടുക്കുന്നു. 

! വ്യക്തികൾ !! തുക !! മറ്റുകാര്യങ്ങൾ


</doc>
<doc id="436908" url="https://ml.wikipedia.org/wiki?curid=436908" title="സൊന്നറേഷിയ അൽബ">
സൊന്നറേഷിയ അൽബ

ലൈത്രേസി സസ്യകുടുംബത്തിൽ കാണപ്പെടുന്ന ഒരു കണ്ടൽമരമാണ് സൊന്നറേഷിയ അൽബ. പ്രത്യേക എപ്പിത്തെറ്റ് അൽബ എന്ന ലാറ്റിൻ പദം സൂചിപ്പിക്കുന്നത് "വെളുപ്പ്" എന്നാണ്. ഇത് പൂക്കളെ പ്രതിപാദിക്കുന്നു.


</doc>
<doc id="436909" url="https://ml.wikipedia.org/wiki?curid=436909" title="ബെവെർലി ആഡ്ലാൻറ്">
ബെവെർലി ആഡ്ലാന്റ്

ബെവർലി എലെയിൻ ആഡ്ലാന്റ് ( ജീവിതകാലം: സെപ്റ്റംബർ 16, 1942 മുതൽ ജനുവരി 5, 2010) ഒരു അമേരിക്കൻ ചലച്ചിത്ര നടിയായിരുന്നു. സൌത്ത് പസഫിക് ഉൾപ്പെടെയുള്ള നിരവധി ചിത്രങ്ങളിൽ അവർ അഭിനയിച്ചിരുന്നു. എറോൾ ഫ്ലിന്നിനോടൊപ്പം ക്യൂബൻ റിബൽ ഗേൾസിൽ ഒരു കൗമാരക്കാരിയായിരുന്ന അവർ അഭിനയിക്കുകയും പിന്നീട് അദ്ദേഹവുമായി ഒരു ബന്ധം ആരംഭിക്കുകയും ചെയ്തിരുന്നു.

കാലിഫോർണിയയിലെ ഹോളിവുഡിലാണ് ആഡ്ലാൻറ് ജനിച്ചത്. കൌമാരകാലത്ത് ഡെത്ത് ഓഫ് എ സെയിൽസ്മാൻ (1951) എന്ന ചിത്രത്തിൽ അഭിനയിച്ചിരുന്നു.



</doc>
<doc id="436910" url="https://ml.wikipedia.org/wiki?curid=436910" title="ജീൻ ആക്കർ">
ജീൻ ആക്കർ

ജീൻ ആക്കർ (ആദ്യകാലനാമം ഹാരിയറ്റ് ആക്കേർസ്. ജീവിതകാലം: ഒക്ടോബർ 23, 1893, ആഗസ്റ്റ് 16, 1978) നിശ്ശബ്ദ ചലച്ചിത്ര കാലഘട്ടം മുതൽ 1950 കൾ വരെ ചലച്ചിത്രരംഗത്തു നിറഞ്ഞു നിന്നിരുന്ന ഒരു അമേരിക്കൻ അഭിനേത്രിയായിരുന്നു. നിശ്ശബ്ദ ചിത്രങ്ങളിലെ നടനായിരുന്ന റുഡോൾഫ് വാലന്റിനോയുടെ അകന്നുകഴിഞ്ഞിരുന്ന പത്നി എന്ന നിലയിലാണ് അവർ കൂടുതലായി അറിയപ്പെടുന്നത്.
1893 ഒക്ടോബർ 23 ന് ന്യൂജേഴ്സിയിലെ ട്രെന്റോണിലാണ് ജീൻ ആക്കർ ജനിച്ചത്. അവരുടെ പിതാവായിരുന്ന ജോസഫ് ആക്കേർസ് ഒരു ചെറോക്കി വംശത്തിൽപ്പെട്ടയാളായിരുന്നു. അവരുടെ മാതാവ് മാർഗരറ്റ് (സ്ഥിരീകരിക്കപ്പട്ടിട്ടില്ല) ഐറിഷ് വംശജയായിരുന്നു. 1900 ലെ സെൻസസിൽ, അവർ ജോസഫിനോടും അവരുടെ മുത്തച്ഛന്മാരോടൊപ്പമുണ്ട്, എന്നാൽ ജോസഫിന്റെ പത്നിയെക്കുറിച്ച് സെൻസസിൽ പരാമർശനമില്ല. വാസ്തവത്തിൽ, ജോസഫ് വിവാഹിതനല്ല എന്നാണ് പ്രസ്താവിക്കപ്പെട്ടിരുന്നത്. ഒരു കൃഷിയിടത്തിൽ വളർന്നതിനാൽ, അവർ കുതിരസവാരിയിൽ അഗ്രഗണ്യയായി മാറിയിരുന്നു. ന്യൂ ജേഴ്സിയിലെ സ്പ്രിങ്ഫീൽഡിലുള്ള സെന്റ് മേരീസ് സെമിനാരിയിൽ അവർ കുറേക്കാലം വിദ്യാഭ്യാസം ചെയ്തിരുന്നു. 1907-നു മുമ്പുള്ള കാലത്ത് കുടുംബം പെനിസിൽവാനിയയിലെ ലേവിസ്ടൌണിലേക്ക് താമസം മാറിയിരുന്നു. 1907 ലെ ലെവിസ്ടൌൺ ഡയറക്ടറിയിൽ ജോസഫ്, എലീനർ എന്ന പേരുള്ള പത്നിയുമായി പട്ടികയിലുൾപ്പെടുത്തിയിരുന്നു. അദ്ദേഹം എലീനറിനെ വിവാഹം ചെയ്തത് എപ്പോഴാണ് ഇനിയും അറിയപ്പെട്ടിട്ടില്ല. എന്നാൽ ഇത് 1900 ന് ശേഷവും കുടുംബം ലെവിസ്ടൌണിലേയക്കു മാറിത്താമസിക്കുന്നതിനു മുമ്പുമായിരുന്നു. 1912 ൽ അവർ വിവാഹമോചിതരായി. ആറ് വർഷം കഴിഞ്ഞ്, ജോസഫ്, വെർജീനിയ എർബിനെ ലെവിസ്ടൌണിൽവച്ച് വിവാഹം കഴിച്ചു.


</doc>
<doc id="436917" url="https://ml.wikipedia.org/wiki?curid=436917" title="ജയദേവ് കെൻഡുലി">
ജയദേവ് കെൻഡുലി

ല്ലമ്പസാർ കമ്മ്യൂണിറ്റിയിലെ ഗ്രാമവും ഗ്രാമപഞ്ചായത്തും ആണ് ജയദേവ് കെൻഡുലി. പശ്ചിമ ബംഗാളിലെ ബിർഭൂം ജില്ലയുടെ ബോൾപൂർ ഉപവിഭാഗത്തിലെ വികസന ബ്ലോക്ക് ആണിത്. ജയദേവന്റെ ജന്മസ്ഥലമായി അനേകർ വിശ്വസിച്ചുവരുന്നു. ഇതിനെക്കുറിച്ച് പണ്ഡിതന്മാർ ഇന്നുവരെയും ചർച്ചചെയ്യുന്നു.നിരവധി ക്ഷേത്രങ്ങളും ആശ്രമങ്ങളും ആയി ഇവിടെ ഒരു മതകേന്ദ്രമായി വളർന്നിരിക്കുന്നു. ഈ ഗ്രാമം വാർഷിക മേളയായ ബൗൾ ഫെയറിന് പ്രശസ്തമാണ്. മകരസംക്രാന്തി ചടങ്ങിലാണിത് സംഘടിപ്പിക്കപ്പെടുന്നത്.



</doc>
<doc id="436919" url="https://ml.wikipedia.org/wiki?curid=436919" title="രണ്ടാം ബാൽക്കൻ യുദ്ധം">
രണ്ടാം ബാൽക്കൻ യുദ്ധം

ഒന്നാം ബാൽക്കൻ യുദ്ധത്തിന്റെ കൊള്ളമുതൽ പങ്ക് വെക്കുന്നതിൽ അസംതൃപ്തരായ ബൾഗേറിയ, ആദ്യ യുദ്ധത്തിൽ അവരുടെ സഖ്യകക്ഷികളായ സെർബിയ, ഗ്രീസ് രാജ്യങ്ങളുമായി 1913 ജൂണിൽ നടന്ന യുദ്ധമാണ് രണ്ടാം ബാൽക്കൻ യുദ്ധം. സെർബിയൻ, ഗ്രീക്ക് സൈന്യങ്ങൾ ബൾഗേറിയയിൽ കടന്നുകയറി ബൾഗേറിയൻ ആക്രമണത്തെ പ്രതിരോധിക്കുകയും ചെയ്തു. ബൾഗേറിയയുമായി മുൻപ് അതിർത്തി തർക്കം നിലനിന്നിരുന്ന റൊമാനിയ ഇത് മുതലാക്കി, ബൾഗേറിയക്കെതിരായ ഇടപെടലിനെ വഴിവെച്ചു. ആദ്യ യുദ്ധത്തിൽ നഷ്ടപ്പെട്ട ഭൂപ്രദേശങ്ങൾ വീണ്ടെടുക്കാൻ ഓട്ടൊമൻ സാമ്രാജ്യം ഈ സാഹചര്യം ഉപയോഗപ്പെടുത്തി.

1913 ഓഗസ്റ്റ് 10 ന് രണ്ടാം ബാൽക്കൻ യുദ്ധം അവസാനിക്കുന്നു. ബൾഗേറിയ, റുമാനിയ, സെർബിയ, മോണ്ടിനെഗ്രോ, ഗ്രീസ് എന്നീ രാജ്യങ്ങളുടെ പ്രതിനിധികൾ യുദ്ധം അവസാനിപ്പിച്ചുകൊണ്ടുള്ള ബുക്കാറസ്റ്റ് ഉടമ്പടി ഒപ്പുവയ്ക്കുന്നു.


</doc>
<doc id="436921" url="https://ml.wikipedia.org/wiki?curid=436921" title="ലോക് താന്ത്രിക് ജനതാദൾ">
ലോക് താന്ത്രിക് ജനതാദൾ

ഇന്ത്യയിലെ ഒരു സോഷ്യലിസ്റ്റ് പാർട്ടി ആണ് ലോക് താന്ത്രിക് ജനതാദൾ (എൽ.ജെ.ഡി). ബീഹാർ,കേരളം,ഗുജറാത്ത് തുടങ്ങിയ സംസ്ഥാനങ്ങളിൽ പ്രവർത്തിക്കുന്നു.
കേരളത്തിൽ ഇടതുപക്ഷ ജനാധിപത്യ മുന്നണിയുടെ ഘടകകക്ഷിയാണ്.

നിതീഷ് കുമാർ നയിക്കുന്ന ജനതാ ദൾ (യുണൈറ്റഡ്) ബി.ജെ.പി. നേതൃത്വത്തിലുള്ള ദേശീയ ജനാധിപത്യ സഖ്യംത്തിൽ ചേർന്നതിൽ പ്രതിഷേധിച്ച് ജെ.ഡി.യുവിലുണ്ടായ പിളർപ്പിനെ തുടർന്ന് ശരദ് യാദവ്,എം.പി. വീരേന്ദ്രകുമാർ എന്നിവരുടെ നേതൃത്വത്തിൽ 2018 മേയ് 18ന് ഡൽഹിയിൽ രൂപീകരിച്ചു.

ശരദ് യാദവ് ആണ് പാർട്ടി അധ്യക്ഷൻ. വർഗ്ഗീസ് കുര്യനാണ് ജനറൽ സെക്രട്ടറി. എം.വി. ശ്രേയാംസ് കുമാർ കേരളഘടകം അധ്യക്ഷനാണ്.

പ്രധാന നേതാക്കൾ കേരളത്തിൽ 

ഷേക് പി ഹാരിസ്

അഡ്വ. എം.കെ പ്രേംനാഥ്

കെ.ശങ്കരൻ മാസ്റ്റർ

വി.കുഞ്ഞാലി

ചാരുപ്പാറ രവി

സുരേന്ദ്രൻ പിള്ള

കെ.പി േഹനൻ


</doc>
<doc id="436923" url="https://ml.wikipedia.org/wiki?curid=436923" title="ജാസ്മിൻ സംബക്">
ജാസ്മിൻ സംബക്

ജാസ്മിന്റെ ഒരു സ്പീഷീസായ ജാസ്മിൻ സംബക് (അറേബ്യൻ ജാസ്മിൻ അല്ലെങ്കിൽ സംബക് ജാസ്മിൻ)) ബംഗ്ലാദേശ്, ഇന്ത്യ, പാകിസ്താൻ എന്നീ രാജ്യങ്ങളിലെയും ഭൂട്ടാനിലെ കിഴക്കൻ ഹിമാലയത്തിലെ വളരെക്കുറച്ച് മേഖലകളിലെയും തദ്ദേശവാസിയാണ്. ഇത് തെക്ക്, തെക്കുകിഴക്കൻ ഏഷ്യ എന്നിവിടങ്ങളിൽ വളരെയധികം കൃഷി ചെയ്യുന്നുണ്ട്. മൗറീഷ്യസ്, മഡഗാസ്കർ, മാലദ്വീപ്, കംബോഡിയ, ഇൻഡോനേഷ്യ, ക്രിസ്മസ് ദ്വീപ്, ചിയാപാസ്, മധ്യ അമേരിക്ക, സൗത്ത് ഫ്ലോറിഡ, ബഹമാസ്, ക്യൂബ, ഹിസ്പാനിയോള, ജമൈക്ക, പ്യൂർട്ടോ റിക്കോ, ലെസ്സർ ആന്റില്ലെസ് തുടങ്ങിയ നിരവധി സ്ഥലങ്ങളിൽ ഇത് സ്വാഭാവികമായി കാണപ്പെടുന്നു.




</doc>
<doc id="436925" url="https://ml.wikipedia.org/wiki?curid=436925" title="ജാസ്മീനം മൾട്ടിഫ്ലോറം">
ജാസ്മീനം മൾട്ടിഫ്ലോറം

ഒലിയേസീ സസ്യകുടുംബത്തിലെ ജാസ്മീൻ സ്പീഷീസാണ് ജാസ്മീനം മൾട്ടിഫ്ലോറം. വിന്റർ ജാസ്മിൻ, ഇന്ത്യൻ ജാസ്മിൻ, ഡൗണി ജാസ്മിൻ, സ്റ്റാർ ജാസ്മിൻ എന്നിങ്ങനെ പല പേരുകളിലും ഇത് അറിയപ്പെടുന്നു. തെലുങ്ക് ഭാഷയിൽ "സന്ന ജാജി മല്ലി" (സന്ന ജജിയാണ് മല്ലി), ബംഗാളിൽ "കുണ്ടൊ" (কুন্দ) എന്നും വിളിക്കുന്നു. അതു ഇന്ത്യൻ ശൈത്യകാലത്തെ പൂക്കൾ ആണ്. മഖ മല്ലിക (സംസ്കൃതം) എന്നും ഇത് അറിയപ്പെടുന്നു. ഇന്ത്യൻ ഹിന്ദു കലണ്ടറിൽ മഖ ശൈത്യകാലത്ത് വിരിയുന്ന പൂക്കൾ ആണ്.

ഇന്ത്യ, നേപ്പാൾ, ഭൂട്ടാൻ, ലാവോസ്, ബർമ, തായ്ലാന്റ്, വിയറ്റ്നാം എന്നീ രാജ്യങ്ങളിലെ തദ്ദേശവാസിയാണ് ജാസ്മിൻ മൾട്ടിഫ്ലോറം. ആകർഷണീയവും സുഗന്ധമുള്ളതുമായ ഈ പുഷ്പങ്ങൾ ഉഷ്ണമേഖലാ പ്രദേശങ്ങളിൽ വ്യാപകമായി കൃഷിചെയ്യുന്നു. ഫ്ലോറിഡ, ചിയാപാസ്, മധ്യ അമേരിക്ക, ക്യൂൻസ് ലാന്റ്, വെസ്റ്റ് ഇൻഡീസ് എന്നിവിടങ്ങളിൽ ഈ ഇനം പ്രകൃതിദത്തമായി കാണപ്പെടുന്നു.


</doc>
<doc id="436926" url="https://ml.wikipedia.org/wiki?curid=436926" title="സി പി സി സിനി അവാർഡുകൾ">
സി പി സി സിനി അവാർഡുകൾ

പ്രധാനമായും കേരളത്തിൽ പ്രവർത്തിക്കുന്ന സിനിമാ പാരാഡിസോ ക്ലബ്ബ് എന്ന സിനിമാ സ്നേഹികളായ സംഘം വർഷാവർഷം സംഘടിപ്പിക്കുന്ന പുരസ്കാരദാന പരിപാടിയാണ് സിപിസി സിനി അവാർഡ് . 

സിനിമാ പാരഡൈസോ ക്ലബ്ബ് അഥവാ സിപിസി ഒരു കൂട്ടം സിനിമാ പ്രേമികൾ 2010 ൽ കേരളത്തിൽ ആരംഭിച്ചതാണ്. മലയാളം സിനിമാ മേഖലയിലെ ഇന്ദ്രജിത്ത് സുകുമാരൻ, ആഷിഖ് അബു, ലിജോ ജോസ് പെല്ലിശ്ശേരി, ഏബ്രിഡ് ഷൈൻ, സൈജു കുറുപ്പ്, മിഥുൻ മാനുവൽ തോമസ്, ശ്യാം പുഷ്കരൻ, നീരജ് മാധവൻ തുടങ്ങിയവർ സിപിസിയുടെ സജീവ പങ്കാളികളാവുകയും അവരിൽ കൂടുതൽ പേരും വിമർശനങ്ങളെ തുറന്ന് സ്വീകരിക്കുകയും ചെയ്തിട്ടുണ്ട്.

മലയാളം സിനിമയിലെ മികച്ച പ്രകടനങ്ങൾക്ക് പുരസ്കാരം നൽകുക എന്ന ആശയം 2015 പകുതിയോടെയാണ് രൂപപ്പെടുന്നത്. ആദ്യ ക്രൗഡ്ഫണ്ട് ഉപയോഗിച്ച് നടത്തിയ ഫിലിം അവാർഡ് 2016 ലാണ് നടന്നത്. സിപിസി അവാർഡ് 2015 എന്ന പേരില് നടന്ന അവാർഡിൽ 2015 ലെ സിനിമകൾക്കാണ് അവാർഡ് നൽകിയത്. 

2017 ൽ പ്രഖ്യാപിച്ച സിപിസി സിനി അവാർഡ് 2016 ലെ പങ്കാളിത്തം കഴിഞ്ഞ വർഷത്തേക്കാൾ വളരെ അധികമായിരുന്നു. കഴിഞ്ഞവർഷത്തിനു സമാനമായി അംഗങ്ങളിൽ നിന്നുള്ള വോട്ടും ജൂറികളുടെ സ്കോറും ആസ്പദമാക്കിയാണ് വിജയികളെ നിശ്ചയിച്ചത്. 2017 ഫെബ്രുവരി 19 ന് കൊച്ചിയിൽ വച്ച് നടന്ന ചടങ്ങിൽ അവാർഡ് വിതരണം നടത്തി. 

2017 ൽ പുറത്തിറങ്ങിയ സിനിമകൾക്ക് പുരസ്കാരം നൽകി ആദരിക്കാൻ നടത്തിയ സിപിസി സിനി അവാർഡ് 2017 ജനുവരി 2018 ൽ നടന്നു. ഈ വർഷത്തെ പ്രധാനപ്പെട്ട മാറ്റം ക്ലബ്ബിലെ ആളുകൾ മാത്രമല്ലാതെ പൊതുവായി എല്ലാവർക്കും വോട്ടിംഗ് സൗകര്യം ഏർപ്പെടുത്തി എന്നതായിരുന്നു. മികച്ച എഡിറ്റർക്കുള്ള പുരസ്കാരം ആദ്യമായി ഏർപ്പെടുത്തിയതും ഈ വർഷമാണ്. ഇതിലെ വിജയിയെ തെരഞ്ഞെടുത്തത് വോട്ടുകളില്ലാതെ ജൂറി പാനൽ തനിയേ ആയിരുന്നു. മുൻവർഷങ്ങളിലെപോലെ പ്രത്യേക ജൂറി പുരസ്കാരം പ്രത്യേക കമ്മറ്റി തീരുമാനിക്കുകയും മലയാളം സിനിമയിലെ സമഗ്രസംഭാവനയ്ക്ക് കെ.ജി.ജോർജിന് പുരസ്കാരം നൽകുകയും ചെയ്തു.2018 ജനുവരി 27ന് വിജയികളെ പ്രഖ്യാപിച്ചു. 

ചതുരാകൃതിയിലുള്ള റോസ് വുഡ് കൊണ്ട് നിർമിച്ചതാണ് വിജയികൾക്ക് നൽകുന്ന മെമെന്റോകൾ. 25cm ഉയരവും 7cm വീതിയുമുള്ള മെമെന്റോയുടെ മുകൾഭാഗത്തായി പിച്ചളകൊണ്ടുണ്ടാക്കിയ 4.5cm ആരമുള്ള വൃത്തത്തിൽ സിപിസിയുടെ ലോഗോ നൽകിയിരിക്കുന്നു. മെമെന്റോയുടെ മുൻഭാഗത്ത് നടുവിലായി സമ്മാന വിഭാഗത്തിന്റെ പേര് ഇംഗ്ലീഷിലും അവാർഡ് ലഭിച്ചയാളുടെ പേര് മലയാളത്തിലും കൊത്തിവെച്ചിരിക്കുന്നു. താഴ്ഭാഗത്ത് സിപിസി സിനി അവാർഡ്സ് എന്നും നൽകുന്ന വർഷവും കൊത്തിവെച്ചിട്ടുണ്ട്. സിപിസിയുടെ മൂന്നാമത്തെ എഡിഷനിൽ ഈ മെമെന്റോകളാണ് നൽകിയത്. എന്നാൽ രണ്ടാം എഡിഷനിൽ പ്രതിമപോലുള്ള മെമെന്റോകളാണ് നൽകിയിരുന്നത്.




</doc>
<doc id="436929" url="https://ml.wikipedia.org/wiki?curid=436929" title="ജാസ്മീനം ഒഫിസിനേൽ">
ജാസ്മീനം ഒഫിസിനേൽ

ഒലിയേസീ സസ്യകുടുംബത്തിലെ ജാസ്മീൻ സ്പീഷീസായ ജാസ്മീനം ഒഫിസിനേൽ സാധാരണ ജാസ്മിൻ അല്ലെങ്കിൽ ജാസ്മിൻ എന്നും അറിയപ്പെടുന്നു. കോക്കസസ്, വടക്കൻ ഇറാൻ, അഫ്ഗാനിസ്ഥാൻ, പാകിസ്താൻ, ഹിമാലയൻ, താജിക്കിസ്ഥാൻ, ഇന്ത്യ, നേപ്പാൾ, പടിഞ്ഞാറൻ ചൈന (ഗുഇഷൂ, സിചുവൻ, സിസങ് (ടിബറ്റ്), യുനാൻ) എന്നീ രാജ്യങ്ങളിലെ തദ്ദേശവാസിയാണ്. ഫ്രാൻസ്, ഇറ്റലി, പോർച്ചുഗൽ, റൊമാനിയ, ക്രൊയേഷ്യ, ബോസ്നിയ, ഹെർസെഗോവിന, മോണ്ടെനെഗ്രോ, സെർബിയ, അൾജീരിയ, ഫ്ലോറിഡ, വെസ്റ്റ് ഇൻഡീസ് എന്നിവിടങ്ങളിൽ ഈ സ്പീഷീസ് വ്യാപകമായി കൃഷിചെയ്യുന്നു.

വേനൽ ജാസ്മിൻ, കവിയുടെ ജാസ്മിൻ, വെളുത്ത ജാസ്മിൻ, യഥാർഥ ജാസ്മിൻ അല്ലെങ്കിൽ ജെസ്സമിൻ എന്നും ഇത് അറിയപ്പെടുന്നു. പ്രത്യേകിച്ച് വേനൽക്കാലത്ത് ഈ പൂക്കളുടെ കടുത്ത സുഗന്ധത്താൽ ലോകത്തെ മുഴുവൻ തോട്ടക്കാരും ഇതിനെ വിലമതിക്കുന്നു. ഇത് പാകിസ്താന്റെ ദേശീയ പുഷ്പവുമാണ്.



</doc>
<doc id="436942" url="https://ml.wikipedia.org/wiki?curid=436942" title="ജാസ്മീനം മെസ്നി">
ജാസ്മീനം മെസ്നി

പ്രൈംറോസ് ജാസ്മിൻ അല്ലെങ്കിൽ ജപ്പാനീസ് ജാസ്മിൻ എന്നും അറിയപ്പെടുന്ന ജാസ്മീനം മെസ്നി വിയറ്റ്നാമും തെക്കൻ ചൈനയും (ഗുയിഷോ, സിചുവൻ, യുന്നാൻ) സ്വദേശികളായ ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ്. മെക്സിക്കോ, ഹോണ്ടുറാസ്, തെക്കൻ അമേരിക്കയിലെ ചില ഭാഗങ്ങളിൽ (ഫ്ലോറിഡ, ജോർജിയ, അലബാമ, ലൂസിയാന, ടെക്സാസ്, അരിസോണ) എന്നീ മേഖലകളിൽ പ്രകൃതിദത്തമായി കാണപ്പെടുന്നു.

റോയൽ ഹോർട്ടിക്കൽ കൾച്ചറൽ സൊസൈറ്റി ഓഫ് ഗാർഡൻ മെറിറ്റ് അവാർഡ് ജാസ്മീനം മെസ്നി നേടിയിരുന്നു.



</doc>
<doc id="436945" url="https://ml.wikipedia.org/wiki?curid=436945" title="ജാസ്മീനം നുഡിഫ്ലോറം">
ജാസ്മീനം നുഡിഫ്ലോറം

വിൻറർ ജാസ്മിൻ എന്നുമറിയപ്പെടുന്ന ജാസ്മീനം നുഡിഫ്ലോറം ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ്. ചൈന സ്വദേശിയും (ഗാൻസു, ഷാൻക്സി, സിചുവൻ, സിസാം (ടിബറ്റ്), യുനാൻ) നേർത്ത, ഇലപൊഴിയും കുറ്റിച്ചെടിയുമായ ഇത് അലങ്കാരസസ്യമായി വളർത്തുന്നു. ഫ്രാൻസിലും, യുണൈറ്റഡ് സ്റ്റേറ്റ്സിലെ (ടെക്സസ്, ഓക്ലഹോമ, ജോർജിയ, ടെന്നസി, മേരിലാൻഡ്, ന്യൂ ജേഴ്സി എന്നിവിടങ്ങളിലെ പുറം പ്രദേശങ്ങളിൽ പ്രകൃതിദത്തമായി വളരുന്നു.




</doc>
<doc id="436956" url="https://ml.wikipedia.org/wiki?curid=436956" title="ജാസ്മീനം പോളിയാന്തം">
ജാസ്മീനം പോളിയാന്തം

പിങ്ക് ജാസ്മിൻ അല്ലെങ്കിൽ വെളുത്ത ജാസ്മിൻ എന്നും അറിയപ്പെടുന്ന ജാസ്മീനം പോളിയാന്തം ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ്. ചൈനയും ബർമ്മയും (മ്യാൻമാർ) സ്വദേശിയായ ഒരു നിത്യഹരിത ആരോഹി സസ്യമാണിത്.വൈകിയ ശൈത്യകാലത്തും വസന്തത്തിന്റെ തുടക്കത്തിലും ധാരാളം ചുവന്ന പിങ്ക് പൂവ് മുകുളങ്ങൾ ഉണ്ടാകുന്നു. വ്യാസം 2 സെന്റീമീറ്ററോളം വലിപ്പമുള്ള വെളുത്ത സുഗന്ധമുള്ള പൂക്കൾക്ക് ഹൃദ്യമായ നക്ഷത്രാകൃതിയിലുള്ള അഞ്ച് ദളങ്ങളുണ്ട്. ഉപരിതലത്തിൽ കറുത്ത പച്ചയും താഴ്ന്ന ഉപരിതലത്തിൽ ഇളംപച്ചയുമായ ബഹുപത്രഘടനയിൽ ഒരു ലീഫ് ലെറ്റിൽ 5 മുതൽ 6 ചെറിയ ഇലകൾ വരെ കാണപ്പെടുന്നു. പോളിയാന്തം എന്ന ലാറ്റിൻ എപ്പിത്തെറ്റ് സൂചിപ്പിക്കുന്നത് "ധാരാളം പുഷ്പങ്ങൾ" എന്നാണ്. അഡ്രീൻ റെനെ ഫ്രഞ്ചെറ്റ് റെവ്യൂ ഹോർട്ടികോൾ ആണ് 1891- ൽ ഇത് ആദ്യമായി വിവരിച്ചത്.



</doc>
<doc id="436963" url="https://ml.wikipedia.org/wiki?curid=436963" title="ജാസ്മീനം ഹുമൈൽ">
ജാസ്മീനം ഹുമൈൽ

ഇറ്റാലിയൻ ജാസ്മിൻ അല്ലെങ്കിൽ മഞ്ഞ ജാസ്മിൻ എന്നെല്ലാം സാധാരണ അറിയപ്പെടുന്ന ജാസ്മീനം ഹുമൈൽ ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ്. അഫ്ഗാനിസ്ഥാൻ, താജിക്കിസ്ഥാൻ, പാകിസ്താൻ, നേപ്പാൾ, ബർമ (മ്യാന്മർ), ഹിമാലയം, തെക്ക് പടിഞ്ഞാറ് ചൈന (ഗ്വിഴൗ, സിചുവൻ, ക്സിസങ് (ടിബറ്റ്), യുന്നാൻ എന്നീ മേഖലകളിലെ തദ്ദേശവാസിയാണ്. ഗ്രീസിലും, സിസിലിയിലും, മുൻ യൂഗോസ്ലാവിയയിലും ഈ ഇനം വ്യാപകമായി കൃഷിചെയ്യപ്പെടുന്നുണ്ട്. 

ഗാർഡൻ ഉപയോഗത്തിനായി അനേകം കൾട്ടിവറുകൾ വികസിപ്പിച്ചെടുത്തിട്ടുണ്ട്. അതിൽ റവോലൂട്ടം (syn. J. reevesii Hort.) റോയൽ ഹോർട്ടിക്കൽ കൾച്ചറൽ സൊസൈറ്റി ഓഫ് ഗാർഡൻ മെറിറ്റ് അവാർഡ് നേടിയിരുന്നു. 

ലാറ്റിൻ എപിത്തെറ്റ് ഹുമൈൽ "low-growing" എന്നാണ് അർത്ഥമാക്കുന്നത്.


</doc>
<doc id="436966" url="https://ml.wikipedia.org/wiki?curid=436966" title="ജാസ്മീനം പാർക്കെരി">
ജാസ്മീനം പാർക്കെരി

സാധാരണ കുള്ളൻ ജാസ്മിൻ" എന്നറിയപ്പെടുന്ന ജാസ്മീനം പാർക്കെരി ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ്. ഹിമാചൽ പ്രദേശിലെ ചംബ ജില്ലയിൽ നിന്ന് ഇൻഡ്യയിലെ റിച്ചാർഡ് നെവില്ലെ പാർക്കെർ 1920 -ൽ ഒരു അലങ്കാര സസ്യമെന്ന നിലയിൽ ഈ പ്ലാന്റ് ശേഖരിക്കുകയും ഇതിനെ ക്യൂ ബൊട്ടാണിക്കൽ ഗാർഡനിലെത്തിക്കുകയും ചെയ്തു. ഇത് വളരെ ഒറ്റപ്പട്ട് കാണപ്പെടുന്ന സസ്യമാണ്.


</doc>
<doc id="436974" url="https://ml.wikipedia.org/wiki?curid=436974" title="ജാസ്മീനം സബ്ട്രിപ്ലിനെർവ്">
ജാസ്മീനം സബ്ട്രിപ്ലിനെർവ്

ജാസ്മീനം സബ്ട്രിപ്ലിനെർവ് ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ്. വിയറ്റ്നാമിൽ ഇതിന്റെ ഇലകൾ പാനീയമുണ്ടാക്കാൻ ഉപയോഗിക്കുന്നു. 

ജാസ്മിനം സബ്ട്രിപ്ലിനർവ് ബ്ലൂമിന്റെ ഇലകളിൽ നിന്നും കാണ്ഡങ്ങളിൽ നിന്നും അഞ്ച് അസംസ്കൃത സത്തുക്കൾ ഉണ്ടാക്കിയിട്ടുണ്ട്. ആന്റിമൈക്രോബയൽ, ആന്റിഓക്‌സിഡന്റ്, സൈറ്റോടോക്സിക് തുടങ്ങിയ ഇവയുടെ പ്രവർത്തനങ്ങളെക്കുറിച്ച് പരീക്ഷണാടിസ്ഥാനത്തിലാണ്.പെട്രോളിയം, ഈതർ, എഥൈൽ അസറ്റേറ്റ്, എത്തനോൾ, മെത്തനോൾ അല്ലെങ്കിൽ ജലം എന്നിവ ഉപയോഗിച്ചാണ് സത്ത് വേർതിരിച്ചെടുക്കൽ നടത്തിയത്. ജലത്തിന്റെ അംശം ഒഴികെ എല്ലാ സത്തുക്കളും ആൻറി ബാക്ടീരിയൽ പ്രവർത്തനം പ്രകടമാക്കി. മറുവശത്ത്, ഡിപിപിഎച്ച് റാഡിക്കൽ സ്കാവെൻജിംഗ് അസ്സെ ഉപയോഗിച്ച് പെട്രോളിയം ഈതർ ഒഴികെ എല്ലാ സത്തുക്കളും ആന്റിഓക്‌സിഡന്റ് പ്രവർത്തനം കാണിക്കുന്നു.



</doc>
<doc id="436985" url="https://ml.wikipedia.org/wiki?curid=436985" title="ജാസ്മീനം ടോർടൂസം">
ജാസ്മീനം ടോർടൂസം

ദക്ഷിണാഫ്രിക്കൻ സ്വദേശിയായ ഒലിയേസീ സസ്യകുടുംബത്തിലെ ഒരു ജാസ്മീൻ സ്പീഷീസാണ് ജാസ്മീനം ടോർടൂസം. കേപ് പ്രവിശ്യയുടെ തെക്കുപടിഞ്ഞാറൻ ഭാഗത്തുള്ള വനപ്രദേശങ്ങളിൽ വളരുന്ന മരങ്ങളിൽ ചുറ്റിപ്പടർന്നു കാണാറുണ്ടെങ്കിലും ചെറിയ ലംബമായ സ്ഥലത്തും കണ്ടുവരുന്നു. പ്രധാനതണ്ടുകളിൽ നിന്നുണ്ടാകുന്ന ആൻഗുലർ ശാഖകളിൽ നിന്നും ഉണ്ടാകുന്ന പൂക്കൾക്ക് 5 വെളുത്ത ഇതളുകൾ കാണപ്പെടുന്നു.നിർദ്ദിഷ്ട എപ്പിത്തെറ്റ് (tortuosum) ലാറ്റിനിൽ നിന്നുള്ളതാണ്. അത് ചുറ്റിവളഞ്ഞു പടർന്നുവളരുന്നതിനെ സുചിപ്പിക്കുന്നു. 



</doc>
<doc id="436989" url="https://ml.wikipedia.org/wiki?curid=436989" title="പോളി വൽസൻ">
പോളി വൽസൻ

മലയാളനാടകങ്ങൾ ചലച്ചിത്രങ്ങൾ എന്നിവയിലൂടെ ശ്രദ്ധേയയായ ഒരു അഭിനേത്രിയാണ് പോളി വൽസൺ. എറണാകുളം ജില്ലയിലെ വൈപ്പിൻ സ്വദേശിനിയായ ഇവർ 37 വർഷത്തോളം നാടകരംഗത്തു പ്രവർത്തിച്ചിട്ടുണ്ട്. 1975-ൽ "സബർമതി" എന്ന നാടകത്തിൽ ചലച്ചിത്രതാരം മമ്മൂട്ടിയോടൊപ്പം അഭിനയിച്ചു. 2008-ൽ മമ്മൂട്ടി നായകനായ "അണ്ണൻ തമ്പി" എന്ന ചിത്രത്തിൽ അഭിനയിച്ചുകൊണ്ട് മലയാളചലച്ചിത്രരംഗത്തേക്കു കടന്നുവന്നു. തുടർന്ന് ഏതാനും ചലച്ചിത്രങ്ങളിൽ ചെറുതും വലുതുമായ വേഷങ്ങൾ കൈകാര്യം ചെയ്തു. ഗപ്പി, ലീല, മംഗ്ലീഷ്, ഈ.മ.യൗ, ഒറ്റമുറി വെളിച്ചം, കൂടെ എന്നിവയാണ് പൗളി വത്സൻ അഭിനയിച്ച പ്രധാന ചലച്ചിത്രങ്ങൾ. "ഈ.മ.യൗ" എന്ന ചിത്രത്തിലെ അഭിനയത്തിന് 2017-ലെ മികച്ച സ്വഭാവ നടിയ്ക്കുള്ള സംസ്ഥാന ചലച്ചിത്രപുരസ്കാരം ലഭിച്ചു.


</doc>
<doc id="436991" url="https://ml.wikipedia.org/wiki?curid=436991" title="എം.കെ. സ്റ്റാലിൻ">
എം.കെ. സ്റ്റാലിൻ

തമിഴ്‌നാട്ടിൽ നിന്നുള്ള ഒരു രാഷ്ട്രീയ പ്രവർത്തകനും ദ്രാവിഡ മുന്നേറ്റ കഴകത്തിന്റെ വർക്കിങ് പ്രസിഡന്റുമാണ് എം.കെ. സ്റ്റാലിൻ എന്ന മുത്തുവേൽ കരുണാനിധി സ്റ്റാലിൻ. 1996 മുതൽ 2002 വരെ ചെന്നൈ നഗരസഭയുടെ 37-ാമത് മേയറായും 2009 മുതൽ 2011 വരെ തമിഴ്‌നാടിന്റെ ആദ്യത്തെ ഉപമുഖ്യമന്ത്രിയായും പ്രവർത്തിച്ചിട്ടുണ്ട്. 

തമിഴ്‌നാടിന്റെ മൂന്നാമത് മുഖ്യമന്ത്രിയും ദ്രാവിഡ മുന്നേറ്റ കഴകത്തിന്റെ പ്രസിഡന്റുമായിരുന്ന എം. കരുണാനിധിയുടെയും ദയാലു അമ്മാളിന്റെയും മകനാണ് സ്റ്റാലിൻ. മദ്രാസ് സർവകലാശാലയ്ക്കു കീഴിലുള്ള ദ ന്യൂ കോളേജിൽ നിന്നും ചരിത്രത്തിൽ ബിരുദപഠനം പൂർത്തിയാക്കി. 2006-ലെ നിയമസഭാ തിരഞ്ഞെടുപ്പിനു ശേഷം രൂപീകരിച്ച മന്ത്രിസഭയിൽ തദ്ദശസ്വയംഭരണ വകുപ്പിന്റെയും ഗ്രാമീണ വികസനവകുപ്പിന്റെയും മന്ത്രിയായിരുന്നു. 2009 മേയ് 29-ന് തമിഴ്‌നാട് ഗവർണർ സുർജിത് സിങ് ബർണാല, സ്റ്റാലിനെ ഉപമുഖ്യമന്ത്രിയായി നാമനിർദ്ദേശം ചെയ്തു. 

2013 ജനുവരി 3-ന് സ്റ്റാലിനായിരിക്കും തന്റെ പിൻഗാമിയെന്ന് കരുണാനിധി പ്രഖ്യാപിക്കുകയുണ്ടായി. 2017 ജനുവരി 4-ന് സ്റ്റാലിൻ, ദ്രാവിഡ മുന്നേറ്റ കഴകത്തിന്റെ വർക്കിങ് പ്രസിഡന്റായി ചുമതലയേറ്റു.

1953 മാർച്ച് 1-ന് മദ്രാസിൽ (ഇപ്പോഴത്തെ ചെന്നൈ) ജനിച്ചു. അദ്ദേഹം ജനിച്ച് അഞ്ചാം ദിവസം അന്തരിച്ച റഷ്യൻ ഭരണാധികാരിയായിരുന്ന ജോസഫ് സ്റ്റാലിന്റെ പേരാണ് നൽകിയത്. 14 വയസ്സ് പ്രായമുള്ളപ്പോൾ, 1967-ലെ തിരഞ്ഞെടുപ്പ് പ്രചരണത്തിൽ പ്രവർത്തിച്ചുകൊണ്ട് രാഷ്ട്രീയരംഗത്തിലേക്ക് പ്രവേശിച്ചു. 1973-ൽ, ദ്രാവിഡ മുന്നേറ്റ കഴകത്തിന്റെ ജനറൽ കമ്മിറ്റിയിലേക്ക് സ്റ്റാലിൻ തിരഞ്ഞെടുക്കപ്പെട്ടു.

ഇന്ത്യയിലെ അടിയന്തരാവസ്ഥക്കാലത്ത് മെയിന്റനൻസ് ഓഫ് ഇന്റേണൽ സെക്യൂരിറ്റി ആക്റ്റ് പ്രകാരം ജയിലിലടയ്ക്കപ്പെട്ടു. 1989 മുതൽ 4 പ്രാവശ്യം സ്റ്റാലിൻ തമിഴ്‌നാട് നിയമസഭയിലേക്ക് ചെന്നൈയിലെ തൗസന്റ് ലൈറ്റ്സ് നിയോജകമണ്ഡലത്തിൽനിന്നും തിരഞ്ഞെടുക്കപ്പെട്ടിട്ടുണ്ട്. 1996-ൽ ചെന്നൈ നഗരത്തിന്റെ തിരഞ്ഞെടുക്കപ്പെട്ട ആദ്യത്തെ മേയറായി സ്റ്റാലിൻ ചുമതലയേൽക്കുകയുണ്ടായി. 

2001-ൽ വീണ്ടും മേയറായി തിരഞ്ഞെടുക്കപ്പെട്ടെങ്കിലും അന്നത്തെ മുഖ്യമന്ത്രിയായിരുന്ന ജെ. ജയലളിത, ഒരു സർക്കാരിൽ ഒരു വ്യക്തിയ്ക്ക് ഒരേ സമയം രണ്ട് പദവികൾ വഹിക്കുന്നത് നിരോധിച്ചുകൊണ്ടുള്ള തമിഴ്‌നാട് മുനിസിപ്പൽ നിയമം, 2002 പാസാക്കുകയുണ്ടായി. ഈ സമയം എം.എൽ.എ.യായി സ്റ്റാലിൻ തിരഞ്ഞെടുക്കപ്പെട്ടിരുന്നു. ഇതിനെത്തുടർന്ന് സ്റ്റാലിൻ, ചെന്നൈ മേയർ സ്ഥാനം രാജിവയ്ക്കുകയുണ്ടായി. എന്നാൽ മദ്രാസ് ഹൈക്കോടതി ഈ നിയമം മരവിപ്പിക്കുകയുണ്ടായി. പക്ഷേ സ്റ്റാലിൻ സുപ്രീം കോടതിയിൽ അപ്പീൽ ചെയ്യുകയുണ്ടായില്ല. 

പല പ്രാവശ്യങ്ങളായി സ്റ്റാലിൻ അറസ്റ്റ് ചെയ്യപ്പെട്ടിട്ടുണ്ട്. ആദ്യമായി 1975-ൽ മിസ നിയമത്തിന്റെ കീഴിൽ അറസ്റ്റിലായി. ഫ്ലൈ ഓവർ നിർമ്മാണവുമായി ബന്ധപ്പെട്ട പ്രശ്‌നത്തിൽ 2001 ജൂൺ 30-ന് എം. കരുണാനിധി, സ്റ്റാലിൻ, അന്ന് കേന്ദ്ര കാബിനറ്റ് മന്ത്രിയായിരുന്ന മുരസൊലി മാരൻ എന്നിവരെ അറസ്റ്റ് ചെയ്യുകയുണ്ടായി. വെള്ളിയാഴ്ച രാത്രിയിൽ എഫ്.ഐ.ആർ രജിസ്റ്റർ ചെയ്ത് മണിക്കൂറുകൾക്കുള്ളിൽ ശനിയാഴ്ച പുലർച്ചെ തന്നെ അറസ്റ്റ് നടന്നത് കരുണാനിധിയ്ക്കെതിരായുള്ള രാഷ്ട്രീയ നീക്കമാണെന്ന് പ്രചരിച്ചിരുന്നു. 2001 അറസ്റ്റ് ചെയ്തുവെങ്കിലും, ഈ കേസിന്റെ ചാർജ്ജ് ഷീറ്റ് കോടതിയിൽ സമർപ്പിച്ചത് 4 വർഷങ്ങൾക്കു ശേഷം, 2005-ലാണ്. 

2016-ൽ ജയലളിതയുടെ മരണത്തിന് കാരണം വി.കെ. ശശികലയാണെന്ന് സ്റ്റാലിൻ ആരോപിച്ചിരുന്നു. ജയലളിതയുടെ മരണം പുനപരിശോധിച്ചാൽ, ശശികല ജയിലിലായിരിക്കുമെന്ന് സ്റ്റാലിൻ പറയുകയുണ്ടായി. 


അഭിനേതാവ്

നിർമ്മാതാവ്



</doc>
<doc id="436995" url="https://ml.wikipedia.org/wiki?curid=436995" title="പൊള്ളിയ (സസ്യം)">
പൊള്ളിയ (സസ്യം)

കൊമ്മേലിനേസീ കുടുംബത്തിലെ സപുഷ്പി സസ്യങ്ങളിലെ ഒരു ജീനസാണ് പൊള്ളിയ. (Pollia) ഇതിനെ ആദ്യമായി വിവരിച്ചത് 1781- ൽ ആണ്. ഇത് ആഫ്രിക്ക, തെക്കേ ഏഷ്യ, വടക്കേ ആസ്ട്രേലിയ, മുതലായ പഴയ വേൾഡ് ട്രോപ്പിക്കുകൾ വഴി വ്യാപകമാണ്: പനാമയിൽ ഇതിന്റെ ഒരു ഒറ്റപ്പെട്ട സ്പീഷീസ് കാണപ്പെടുന്നു.



</doc>
<doc id="436998" url="https://ml.wikipedia.org/wiki?curid=436998" title="മർഡാന്നിയ">
മർഡാന്നിയ

ഏകബീജപത്ര സസ്യങ്ങളിലുള്ള കൊമ്മെലിനേസീ കുടുംബത്തിലെ ഒരു ജനുസാണ് മർഡാന്നിയ (Murdannia). ഈ കുടുംബത്തിൽ ഏകവർഷികളും ബഹുവർഷികളും കാണപ്പെടുന്നുണ്ട്. കൊമ്മെലിനേസീ കുടുംബത്തിലെ ഏറ്റവും കൂടുതൽ അംഗങ്ങളുള്ള ജനുസ്സാണിത്. കുടുംബത്തിലെ മറ്റ് വർഗ്ഗങ്ങളിൽ നിന്ന് അവയുടെ മൂന്നു ഇതളുകളുളള കുന്തമുനയുടെ ആകൃതിയിലുളള ആന്ത്രോയിഡുകൾ ഈ ജീനസിനെ വളരെയെളുപ്പത്തിൽ തിരിച്ചറിയാൻ കഴിയുന്നു. മർഡാന്നിയ കീസക്, എം. നുഡിഫ്ലോറ, എം. സ്പിറാറ്റാ എന്നീ മൂന്ന് ഇനം പ്രകൃതിദത്തമായി കാണപ്പെടുന്നു.").


</doc>
<doc id="437003" url="https://ml.wikipedia.org/wiki?curid=437003" title="റോസ ഗാലിക">
റോസ ഗാലിക

ഗാലിക് റോസ്, ഫ്രഞ്ച് റോസ്, അല്ലെങ്കിൽ റോസ് ഓഫ് പ്രൊവിൻസ് എന്നെല്ലാം പേരുകളിൽ പൊതുവെ അറിയപ്പെടുന്ന റോസ ഗാലിക റോസ് കുടുംബത്തിലെ പൂച്ചെടികളുടെ ഒരു സ്പീഷിസ് ആണ്. തെക്കൻ യൂറോപ്പിലും മദ്ധ്യ യൂറോപ്പിലും കിഴക്ക് തുർക്കിയിയിലെയും കോക്കസസയിലെയും തദ്ദേശവാസിയാണ്.

താഴെ കൊടുത്തിരിക്കുന്ന കൾട്ടിവറുകളും സങ്കരയിനങ്ങളും 'റോയൽ ഹാർട്ടിക്കൽ കൾച്ചറൽ സൊസൈറ്റി' ഓഫ് ഗാർഡൻ മേരിറ്റ് അവാർഡും നേടിയിട്ടുണ്ട്


</doc>
<doc id="437007" url="https://ml.wikipedia.org/wiki?curid=437007" title="അപ്പാഷെ കൗണ്ടി">
അപ്പാഷെ കൗണ്ടി

അപ്പാഷെ കൗണ്ടി അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ വടക്കുകിഴക്കൻ മൂലയ്ക്കായി സ്ഥിതിചെയ്യുന്ന ഒരു കൗണ്ടിയാണ്. 2010 ലെ സെൻസസ് രേഖകൾ പ്രകാരം ഈ കൗണ്ടിയിലെ ആകെ ജനസംഖ്യ 71,518 ആയിരുന്നു. കൗണ്ടിസീറ്റ് സെന്റ് ജോൺസ് നഗരത്തിലാണ്. കൗണ്ടിയുടെ ഭാഗം ഫോർട്ട് അപ്പാച്ചെ ഇന്ത്യൻ റിസർവേഷനായി നിർണ്ണയിക്കപ്പെട്ടിരിക്കുന്നു.


</doc>
<doc id="437008" url="https://ml.wikipedia.org/wiki?curid=437008" title="റോസ ബാങ്ക്സി">
റോസ ബാങ്ക്സി

ലേഡി ബാങ്ക്സ് റോസ് അല്ലെങ്കിൽ ബാങ്ക്സ് റോസ് എന്നെല്ലാം പേരുകളിൽ സാധാരണ അറിയപ്പെടുന്ന റോസ ബാങ്ക്സി' ഗാൻസു പ്രവിശ്യ, ഗുയിസോ, ഹെനാൻ, ഹുബായി, ജിയാൻഗ്സു, സിചുവാൻ, യുനാൻ എന്നീ മേഖലകളിലെ തദ്ദേശവാസിയായ ഇവ സമുദ്രനിരപ്പിൽ നിന്ന് 500–2,200 m (1,640–7,218 ft) ഉയരത്തിൽ വളരുന്ന റോസുകളുടെ സസ്യ കുടുംബത്തിലെ സപുഷ്പികൾ ആണ്.

സസ്യശാസ്ത്രജ്ഞനായിരുന്ന സർ ജോസഫ് ബാങ്ക്സിന്റെ ഭാര്യയായിരുന്ന ലേഡി ബാങ്ക്സിന്റെ പേരാണ് ഈ റോസയ്ക്കു നല്കിയിരിക്കുന്നത്.
There are two varieties:


</doc>
<doc id="437011" url="https://ml.wikipedia.org/wiki?curid=437011" title="കൊച്ചൈസ് കൗണ്ടി">
കൊച്ചൈസ് കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ തെക്കുകിഴക്കേ മൂലയിലാണ് കൊച്ചൈസ് കൗണ്ടി സ്ഥിതി ചെയ്യുന്നത്. 2010 ലെ സെൻസസ് രേഖകൾ പ്രകാരം കൗണ്ടിയിലെ ആകെ ജനസംഖ്യ 131,346 ആയിരുന്നു. ബിസ്ബീ നഗരത്തിലാണ് കൗണ്ടി സീറ്റ്. കൊച്ചൈസ് കൗണ്ടി സിയേറ വിസ്ത-ഡഗ്ലാസ്, AZ മെട്രോപോളിറ്റൻ സ്റ്റാറ്റിസ്റ്റിക്കൽ മേഖലയിൽ ഉൾപ്പെട്ടിരിക്കുന്നു. കൗണ്ടി തെക്കുപടിഞ്ഞാറൻ ന്യൂ മെക്സിക്കോ, മെക്സിക്കോയിലെ വടക്കുകിഴക്കൻ സോനോറ എന്നിവിടങ്ങളുമായി അതിർത്തി പങ്കുവയ്ക്കുന്നു.



2010 ലെ കോച്ചൈസ് കൗണ്ടിയിലെ ജനസംഖ്യയെ അടിസ്ഥാനമാക്കിയുള്ള ജനസംഖ്യാ റാങ്കിംഗ് പട്ടിക താഴെ കൊടുക്കുന്നു.

† കൗണ്ടി സീറ്റ്


</doc>
<doc id="437014" url="https://ml.wikipedia.org/wiki?curid=437014" title="പാര ബാഡ്മിന്റൺ">
പാര ബാഡ്മിന്റൺ

ശാരീരിക വൈകല്യമുള്ള അത്ലറ്റുകളുടെ ബാഡ്മിന്റൺ മോഡലാണ് പാര ബാഡ്മിന്റൺ. ജൂൺ 2011 മുതൽ പാരാ ബാഡ്മിന്റൺ പ്രധാന ഭരണസംഘം ബാഡ്മിന്റൺ വേൾഡ് ഫെഡറേഷനാണ് (ബി.ഡബ്ല്യു.എഫ്). 2011 ജൂണിൽ ഡോർട്ട്മണ്ട് മീറ്റിംഗിൽ വെച്ചാണ് പാരാ ബാഡ്മിന്റൺ വേൾഡ് ഫെഡറേഷനൻ (പി.ബി.ഡബ്ല്യു.എഫ്) ബാഡ്മിന്റൺ വേൾഡ് ഫെഡറേഷനുമായി യോജിക്കുവാൻ തീരുമാനമായത് .

ബി.ഡബ്ല്യു.എഫ് നിർണ്ണയിച്ചിട്ടുള്ള ആറ് വ്യത്യസ്ത ക്ലാസുകളെയാണ് കളിക്കാരെ വേർതിരിക്കുന്നത്.




ബി.ഡബ്ല്യു.എഫ് ഒറ്റ അക്ക വർഷങ്ങളിൽ പാര ബാഡ്മിന്റൺ വേൾഡ് ചാമ്പ്യൻഷിപ്പുകൾ സംഘടിപ്പിക്കുന്നു.


</doc>
<doc id="437016" url="https://ml.wikipedia.org/wiki?curid=437016" title="കൊക്കോനിനോ കൗണ്ടി">
കൊക്കോനിനോ കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ വടക്കൻ മധ്യഭാഗത്തായി സ്ഥിതിചെയ്യുന്ന ഒരു കൌണ്ടിയാണ് കൊക്കോനിനോ കൗണ്ടി. 2010 ലെ യു.എസ്. സെൻസസ് പ്രകാരം ഈ കൌണ്ടിയിലെ ആകെ ജനസംഖ്യ 134,421 ആയിരുന്നു. കൌണ്ടിസീറ്റ് സ്ഥിതിചെയ്യുന്നത് ഫ്ലാഗ്സ്റ്റാഫ് നഗരത്തിലാണ്. കൌണ്ടിയുടെ പേര് സ്വീകരിച്ചിരിക്കുന്നത് ഹവാസുപായി അമേരിക്കൻ ഇന്ത്യൻ ജനത പ്രദേശത്തെ വിളിച്ചിരുന്ന കൊഹോനിനോ എന്ന പേരിൽനിന്നാണ്. വിസ്തൃതി കണക്കാക്കിയാൽ 18,661 ചതുരശ്ര മൈൽ (48,300 ചതുരശ്ര കിലോമീറ്റർ) വിസ്തൃതിയുള്ള ഇത് കാലിഫോർണിയയിലെ സാൻ ബർണാർഡിനോ കൌണ്ടിയ്ക്കു പിന്നിൽ തുടർച്ചയായി കിടക്കുന്ന ഐക്യനാടുകളിലെ രണ്ടാമത്തെ വലിയ കൌണ്ടിയും 9 ചെറിയ സംസ്ഥാനങ്ങളേക്കാൾ വലുതുമാണ്.


</doc>
<doc id="437018" url="https://ml.wikipedia.org/wiki?curid=437018" title="മാനസി ഗിരീഷ്ചന്ദ്ര ജോഷി">
മാനസി ഗിരീഷ്ചന്ദ്ര ജോഷി

ഒരു ഇന്ത്യൻ പാര ബാഡ്മിന്റൺ താരമാണ് മാനസി ജോഷി. 2015 മുതലാണ് മാനസി അന്താരാഷ്ട്ര മത്സരങ്ങളിൽ ഇന്ത്യയെ പ്രതിനിധീകരിക്കാൻ തുടങ്ങിയത്. 2015 ൽ നടന്ന പാര ലോക ബാഡ്മിന്റൺ ചാമ്പ്യൻഷിപ്പിൽ വുമൺ-സിംഗിൾസ് സിൽവർ മെഡലും സ്വന്തമാക്കി. 2011 ൽ ഒരു അപകടത്തിൽ ഇടതുകാൽ നഷ്ടപ്പെട്ടു.2018 ലെ കണക്കനുസരിച്ച് വനിതകളുടെ സിംഗിൾസിൽ എസ്എൽ 3 വിഭാഗത്തിൽ മാനസി അഞ്ചാം സ്ഥാനത്താണ്.

മാനസി ബാഡ്മിന്റൺ കളിക്കാൻ തുടങ്ങിയത് പത്തുവയസ്സുമുതൽ ആണ്. ഭാഭാ ആണവ ഗവേഷണകേന്ദ്രത്തിലെ ഒരു ശാസ്ത്രജ്ഞനായിരുന്നു അച്ഛന്റെ കൂടെ ആണ് ബാഡ്മിന്റൺ കളിക്കാൻ തുടങ്ങിയത്. ഇലക്ട്രോണിക് എൻജിനീയറിങ്ങിൽ ബാച്ചിലർ ബിരുദം നേടി സോഫ്റ്റ്‌വെയർ എൻജിനീയറായി ജോലി നേടി. 2011 ൽ ഒരു വാഹന അപകടത്തിൽ ഇടതുകാൽ നഷ്ടപ്പെട്ടു. 2012 ൽ നടന്ന ഒരു കമ്പനി തലത്തിലുള്ള ബാഡ്മിന്റൺ ചാമ്പ്യൻഷിപ്പായിരുന്നു സംഭവത്തിനുശേഷമുള്ള ആദ്യ മത്സരം. 2014 ഡിസംബറിൽ മാനസി ആദ്യ ദേശീയ കായിക ടൂർണമെന്റിൽ പങ്കെടുക്കാനും, ഒരു വെള്ളി മെഡൽ നേടുകയും ചെയ്‌തു.



</doc>
<doc id="437021" url="https://ml.wikipedia.org/wiki?curid=437021" title="കാളി ഗണ്ഡകി മലയിടുക്ക്">
കാളി ഗണ്ഡകി മലയിടുക്ക്

നേപ്പാളിൽ ഹിമാലയ പർവ്വതത്തിലെ കാളി ഗണ്ഡകിയിലെ നദിയിലെ (ഗണ്ഡകി നദി) ഒരു മലയിടുക്കാണ് കാളി ഗണ്ഡകി മലയിടുക്ക് അഥവാ ആന്ധാ ഗാൽച്ചി.അതിന്റെ ആഴം അളക്കുന്നതിനെ ആശ്രയിച്ച്, കാളി ഗണ്ഡകി മലയിടുക്ക് ലോകത്തിലെ ഏറ്റവും ആഴത്തിലുള്ള മലയിടുക്ക് ആണ്. 5,571 മീറ്റർ അല്ലെങ്കിൽ അണ്ണപൂർണ്ണയ്ക്ക് 18,278 അടി താഴെ ഒരു പോയിന്റിൽ വച്ച് കൂടിച്ചേരുന്നു.


</doc>
<doc id="437023" url="https://ml.wikipedia.org/wiki?curid=437023" title="റോസ പെർസിക">
റോസ പെർസിക

റോസിന്റെ അപൂർവ്വമായ ഒരു സ്പീഷീസാണ് റോസ പെർസിക. ഒരുസമയത്ത് ഇതിനെ പ്രത്യേക ജീനസായ ഹൽത്തീമിയയിൽ സ്ഥാപിച്ചിരുന്നു. തെക്ക്, മധ്യേഷ്യ, വടക്ക് പടിഞ്ഞാറൻ സൈബീരിയ എന്നിവിടങ്ങളിലും ഇറാനിലെയും അഫ്ഗാനിസ്ഥാനിലെയും മരുഭൂമി പ്രദേശങ്ങളിലെ തദ്ദേശവാസിയായി ഈ സസ്യം കാണപ്പെടുന്നു.സ്റ്റിപ്യൂൾസ് ഇല്ലാത്ത ലഘുപത്രങ്ങളും (മിക്ക റോസ് ഇലകളും 3 മുതൽ 7 വരെ ലഘുലേഖകളോടുകൂടിയതാണ്. കൂടാതെ സ്റ്റൈപിലുകളുമുണ്ട്) മധ്യഭാഗത്ത് ഇരുണ്ട നിറമുള്ള ഒറ്റപുഷ്പം വീതവും ഇതിന്റെ സവിശേഷതകളാണ്. സ്വാഭാവിക ആവാസവ്യവസ്ഥയിൽ ഇത് ആഴത്തിൽ വേരൂന്നിയ കളയാണ് - ഉദാഹരണത്തിന് ഇറാനിയൻ പാടങ്ങളിൽ വളരുന്നു. ധാന്യവിളവെടുത്തുകഴിഞ്ഞ തരിശുപാടങ്ങളിൽ വളരുന്ന ഇവ ഇന്ധനത്തിനായി ശേഖരിക്കുന്നു. എന്നാൽ തോട്ടങ്ങളിൽ വളർത്താൻ ബുദ്ധിമുട്ടാണ്. അപൂർവ്വമായി കൃഷി ചെയ്യുന്നു.
Other species of yellow-flowered roses include:




</doc>
<doc id="437026" url="https://ml.wikipedia.org/wiki?curid=437026" title="സയാനോട്ടിസ് ആക്സില്ലാറിസ്">
സയാനോട്ടിസ് ആക്സില്ലാറിസ്

കൊമ്മേലിനേസീ കുടുംബത്തിലെ വാർഷിക സസ്യങ്ങളുടെ ഒരു ഇനം ആണ് സയാനോട്ടിസ് ആക്സില്ലാറിസ്.ഇന്ത്യൻ ഉപഭൂഖണ്ഡത്തിൽ, തെക്കൻ ചൈനയിൽ, തെക്കുകിഴക്കൻ ഏഷ്യയിലും, വടക്കേ ആസ്ട്രേലിയയിലും ഇത് കാണപ്പെടുന്നു. മൺസൂൺ വനത്തിലെ ഈ സസ്യം പുൽമേട്ടിൽ വളരുന്നു. ഇന്ത്യയിൽ ഔഷധസസ്യമായി ഇത് ഉപയോഗിക്കുന്നു. പന്നികൾക്കുള്ള ഭക്ഷണമായി ഇത് ഉപയോഗിക്കുന്നുണ്ട്


</doc>
<doc id="437030" url="https://ml.wikipedia.org/wiki?curid=437030" title="മീഡോ മാരി ഭാഷ">
മീഡോ മാരി ഭാഷ

മാരി ഭാഷയുടെ ഒരു വകഭേദമായ മീഡോ മാരി ഭാഷ.അല്ലെങ്കിൽ ഈസ്റ്റൺ മാരി റഷ്യൻ ഫെഡറേഷന്റെ യൂറോപ്യൻ ഭാഗത്ത് ഏകദേശം അര ദശലക്ഷം ആളുകൾ ഉപയോഗിക്കുന്നു. മീഡോ മാരി, ഹിൽ മാരി, റഷ്യൻ എന്നിവ റഷ്യൻ ഫെഡറേഷന്റെ മാരി El ആട്ടൊനോമസ് റിപ്പബ്ലിക്കിന്റെ ഔദ്യോഗിക ഭാഷകളാണ്.



</doc>
<doc id="437036" url="https://ml.wikipedia.org/wiki?curid=437036" title="ഇനാരി സാമി ഭാഷ">
ഇനാരി സാമി ഭാഷ

ഫിൻലാന്റിലെ ഇനാരി സാമിയിൽ സംസാരിക്കുന്ന ഒരു ഭാഷയാണ് ഇനാരി സാമി ഭാഷ. ഈ ഭാഷ സംസാരിക്കുന്നവർ ഏകദേശം 300 പേരാണുള്ളത്. ഭൂരിപക്ഷം പേരും ഇനാരി മുനിസിപ്പാലിറ്റിയിലെ മധ്യവയസ്കരോ അല്ലെങ്കിൽ പുരാതനകാലം മുതൽ അവിടെ പാർത്തിരുന്നവരും ആയിരുന്നു. ഫിൻലാന്റിലെ സാമി പാർലമെൻറിന്റെ കണക്ക് പ്രകാരം 269 പേരാണ് ഇനാരി സാമിയിൽ ആദ്യത്തെ ഭാഷയായി ഉപയോഗിച്ചിരുന്നത് . ഫിൻലൻഡിൽ മാത്രം സാമി ഭാഷ സംസാരിക്കുന്ന ഒരേയൊരു പ്രദേശമാണ് ഇത്.




</doc>
<doc id="437037" url="https://ml.wikipedia.org/wiki?curid=437037" title="ഗില കൗണ്ടി">
ഗില കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ മദ്ധ്യമേഖലയിൽ സ്ഥിതിചെയ്യുന്ന ഒരു കൗണ്ടിയാണ് ഗില കൗണ്ടി. 2010 ലെ അമേരിക്കൻ സെൻസസ് പ്രകാരം ഈ കൗണ്ടിയിലെ ആകെ ജനസംഖ്യ 53,597 ആയിരുന്നു. കൗണ്ടി സീറ്റ് സ്ഥിതിചെയ്യുന്നത് ഗ്ലോബ് പട്ടണത്തിലാണ്. ഗില കൗണ്ടി, പേസൺ, AZ മൈക്രോപോളിറ്റൻ സ്റ്റാറ്റിസ്റ്റിക്കൽ മേഖലയിലുൾപ്പെട്ടിരിക്കുന്നു. ഫോർട്ട് അപ്പാച്ചെ ഇന്ത്യൻ റിസർവേഷൻ, സാൻ കാർലോസ് ഇന്ത്യൻ റിസർവേഷൻ എന്നിവയുടെ ഭാഗങ്ങൾ ഗില കൗണ്ടിയിൽ ഉൾപ്പെടുന്നു. 

1881 ഫെബ്രുവരി എട്ടാം തീയതി മാരിക്കോപ്പ കൗണ്ടി, പിനാൽ കൗണ്ടി എന്നിവയുടെ ഭാഗങ്ങളിൽ നിന്നായിരുന്നു ഈ കൗണ്ടിരൂപീകൃതമായത്. 1889 ൽ കൌണ്ടിയുടെ അതിർത്തി പൊതുജന ഹർജി പ്രകാരം സാൻ കാർലോസ് നദിയുടെ കിഴക്കുവരെയായി നീട്ടി. യഥാര്ത്ഥ കൗണ്ടി സീറ്റ്, മൈനിംഗ് സമൂഹം അധിവസിക്കുന്ന ഗ്ലോബ് സിറ്റിയിലായിരുന്നെങ്കിലും പിന്നീട് അരിസോണയിലെ ഗ്ലോബ് നഗരത്തിലേയ്ക്കു മാറ്റി. പൊതുപ്രചാരത്തിലുള്ള സിദ്ധാന്ത പ്രകാരം ഗില എന്ന പദം യുമ പദമായ Hah-quah-sa-eel എന്നതിന്റെ സ്പാനീഷ് ചുരുക്കമാണെന്നാണ്. ഇതിനർത്ഥം ഉപ്പുരസമുള്ള ഒഴുകുന്ന ജലം എന്നാണ്.


</doc>
<doc id="437040" url="https://ml.wikipedia.org/wiki?curid=437040" title="ശ്രീനാരായണ കോളേജ്, നാട്ടിക">
ശ്രീനാരായണ കോളേജ്, നാട്ടിക

തൃശ്ശൂർ ജില്ലയിലെ നാട്ടികയിൽ കോഴിക്കോട് സർവ്വകലാശാലക്കു കീഴിൽ പ്രവർത്തിക്കുന്ന കോളേജാണ് ശ്രീനാരായണ കോളേജ്, നാട്ടിക .

1967-ൽ ശ്രീനാരായണ ഗുരുവിന്റെ പേരിൽ എസ്.എൻ ട്രസ്റ്റ് സ്ഥാപിച്ച കോളേജ് ആണിത്.




</doc>
<doc id="437047" url="https://ml.wikipedia.org/wiki?curid=437047" title="മിട്രസാക്മി">
മിട്രസാക്മി

ലൊഗാനിയേസീ സസ്യകുടുംബത്തിലെ ഒരു ജനുസാണ് മിട്രസാക്മി ("Mitrasacme"). ഈ ജനുസ്സിലെ 40ഓളം സ്പീഷീസുകളിൽ, കൂടുതലും ആസ്ത്രേലിയയിലാണ് കണ്ടുവരുന്നതെങ്കിലും പസഫിക് ദ്വീപുകളിലും ഏഷ്യയിലും ഇവയെ കാണാം. രണ്ട് സ്പീഷീസുകൾ ചൈനയിലും ഉണ്ട്.

ക്രിസ്തീയ പുരോഹിതരുടെ അധികാരചിഹ്നമായ കിരീടത്തോട് ("Mitre") ഇതിന്റെ കായകൾക്ക് രൂപസാദൃശ്യം ഉള്ളത് കൊണ്ടാണ് മിട്രസാക്മി എന്ന പേരുവന്നത്.



</doc>
<doc id="437052" url="https://ml.wikipedia.org/wiki?curid=437052" title="മിട്രസാക്മി പിഗ്മിയ">
മിട്രസാക്മി പിഗ്മിയ

ലൊഗാനിയേസീ സസ്യകുടുംബത്തിൽപ്പെട്ട ഒരു ചെറുസസ്യമാണ് മിട്രസാക്മി പിഗ്മിയ മലക്സെൻസിസ് ("Mitrasacme pygmaea malaccensis"). കിഴക്കനേഷ്യയിലും ഇന്ത്യയിലുമുള്ള ഇലകൊഴിയും ഈർപ്പവനങ്ങളിലും തുറന്ന പുൽമേടുകളിലുമാണ് ഈ ചെടി കണ്ടുവരുന്നത്. അറ്റംകൂർത്ത ദീർഘവൃത്താകൃതിയാണ് ഇതിന്റെ ഇലകൾക്ക്. മണിയുടെ ആകൃതിയിലുള്ള ("campanulate") വെളുത്ത പൂക്കൾ അംബൽ പൂങ്കുലകളിലാണ് വിരിയുന്നത്.


</doc>
<doc id="437056" url="https://ml.wikipedia.org/wiki?curid=437056" title="മോമോ">
മോമോ

നിരവധി ആളുകളുടെ മരണത്തിന് കാരണമായിട്ടുണ്ട് എന്ന് പറയപെടുന്ന ബ്ലൂ വെയിൽ (ഗെയിം)ന് പിന്നാലെ ഇന്റർനെറ്റ് മുഖേന പ്രചരിക്കുന്നു എന്ന് പറയപ്പെടുന്ന മറ്റൊരു ഗെയിമാണ് മോമോ ഇത് കുട്ടികളിലും മുതിർന്നവരിലും ആത്മഹത്യാ പ്രവണതയുണ്ടാക്കി മാറ്റുന്ന ഒരു ചലഞ്ച് ആണെന്ന് പറയപെടുന്നു ഈ ഗെയിമിനെ കുറിച്ച് പല രാജ്യങ്ങളിലുംജാഗ്രതാ നിർദ്ദേശം നൽകിയിട്ടുണ്ട് ബ്ലൂവെയിൽ ചാലഞ്ചിന് ശേഷം വന്ന ഏറ്റവും അപകടകാരിയായ ഗെയിം ചലഞ്ചാണിത്. വാട്സ്ആപ്പ് വഴിയാണ് ഈ ഗെയിം പ്രചരിക്കുന്നത്.എന്നാൽ മെക്‌സിക്കൻ കമ്പ്യൂട്ടർ ക്രൈം ഇൻവെസ്റ്റിഗേഷൻ ടീം നടത്തിയ അന്വേഷണ പ്രകാരം ഫെയ്‌സ്ബുക്കിലാണ് ഇത് ആദ്യം ആരംഭിച്ചതെന്ന് പറയുന്നുപെടുന്നുണ്ട് ജപ്പാനീസ് ആർട്ടിസ്റ്റ് ആയ മിഡോരി ഹയാഷിയുടെ പ്രശസ്തമായ ശിൽപത്തിന്റെത് എന്ന് തോന്നിക്കുന്ന മുഖമാണ് ഈ ഗെയിമിലെ മോമോയുടെ മുഖചിത്രം. ഉണ്ടക്കണ്ണുകളും മെലിഞ്ഞ ശരീരവും വിളറിയ നിറവുമുള്ള ഈ ചിത്രം ആദ്യ ഗെയിമിൽ തന്നെ കുട്ടികളിൽ ഭീതി ജനിപ്പിക്കുന്നു

ഗെയിമിൽ താത്പര്യമുള്ള ഉപയോക്താക്കളോട് ആദ്യം മോമോ എന്ന പേരിലുള്ള അഡ്മിനെ ബന്ധപ്പെടാൻ ആഹ്വാനം ചെയ്യുന്നു . തുടർന്ന് നിങ്ങളെ കുറിച്ച് എനിക്ക് എല്ലാം അറിയാം എന്ന ആദ്യ സന്ദേശം എത്തുന്നു. പിന്നീട് കളിയിൽ തുടരാൻ പ്രേരിപ്പിക്കുന്നു. കളിയിൽ തുടരാൻ തയ്യാറായില്ലെങ്കിൽ മോമോ ഭീഷണി തുടങ്ങും. നേരത്തെ ഇരയായവർക്ക് നേരെയുണ്ടായ ആക്രമണങ്ങളുടെ ചിത്രങ്ങൾ ഇവർക്ക് അയച്ചുകൊടുക്കും അത് ചിലപ്പോൾ പങ്കെടുക്കുന്നവരെ മാനസികമായി വേട്ടയാടപെടുന്നു. അവസാനം ക്രമേണ സ്വയം മുറിവുകളുണ്ടാക്കി വേദനിപ്പിക്കുകയും ജീവനൊടുക്കുകയും ചെയ്യുന്ന അസ്ഥയിലേക്ക് പോകുകയും ചെയ്യുന്നു എന്ന് പറയപെടുന്നു . ഇത് ഒരു പേഴ്സണലൈസ്ഡ് ഗെയിമായതിനാൽ തന്നെ ഇതിന്റെ സ്വാധീന ശക്തിയും വളരെ വലുതാണ്‌.


</doc>
<doc id="437057" url="https://ml.wikipedia.org/wiki?curid=437057" title="മിത്രസാക്മി പോളിമോർഫ">
മിത്രസാക്മി പോളിമോർഫ

കിഴക്കൻ, തെക്കൻ ഓസ്ട്രേലിയയിൽ കാണപ്പെടുന്ന ഒരു സാധാരണ വാർഷിക ഔഷധസസ്യമാണ് മിത്രസാക്മി പോളിമോർഫ. സമുദ്രനിരപ്പിൽ നിന്നുയർന്ന തീരപ്രദേശങ്ങളിൽ തറയിൽ ഫലപുഷ്ടിയുള്ള മണൽ മണ്ണിൽ കാണപ്പെടുന്നു.15 സെന്റിമീറ്റർ വരെ ഉയരത്തിൽ വളരുന്ന ഇവയിൽ 4 മുതൽ 15 മില്ലീമീറ്റർ വരെ നീളവും 1 മുതൽ 6 മില്ലീമീറ്റർ വരെ വീതിയും.ഇലകൾക്ക് കാണപ്പെടുന്നു. നാല് ദളങ്ങളുള്ള വെളുത്ത പൂക്കൾ വേനൽക്കാലത്തിലെ വസന്തകാലത്തിൽ രോമങ്ങളുടെ ശാഖകളുടെ അറ്റത്തെ കൊമ്പുകളിൽ അംബൽ ഇൻഫ്ലോറസെൻസിൽ കാണപ്പെടുന്നു. 2 മുതൽ 3 മില്ലീമീറ്റർ വരെ വ്യാസമുള്ള ഫലകാപ്സ്യൂളും കാണപ്പെടുന്നു..


</doc>
<doc id="437083" url="https://ml.wikipedia.org/wiki?curid=437083" title="ബ്രിഡ്ജ് ഓഫ് ഫ്ളവേഴ്സ് (പാലം)">
ബ്രിഡ്ജ് ഓഫ് ഫ്ളവേഴ്സ് (പാലം)

മസാച്യുസെറ്റ്സിലെ ഷെൽബർനെ വെള്ളച്ചാട്ടത്തിൽ കാണപ്പെടുന്ന ബ്രിഡ്ജ് ഓഫ് ഫ്ളവേഴ്സ് ഷെൽബർണെ, ബക്ക്ലാൻഡ് എന്നീ നഗരങ്ങളെ തമ്മിൽ ബന്ധിപ്പിക്കുന്നു. ഒരിക്കൽ ട്രോലി ബ്രിഡ്ജ് ആയിരുന്ന സീസണൽ ഫൂട്ട്ബ്രിഡ്ജിൽ പൂക്കൾ കൊണ്ട് മൂടിയ ഒരു പൂന്തോട്ടമുണ്ട്. ഏപ്രിൽ മുതൽ ഒക്ടോബർ വരെ മാത്രമേ ഇത് തുറക്കുകയുള്ളു..

കോൾറെയിനിലേയ്ക്ക് ചരക്കുകൾ നേരിട്ട് കയറ്റിക്കൊണ്ടുപോകാൻ 1908- ൽ ഷെൽബർനെ വെള്ളച്ചാട്ടവും കോൾറിൻ സ്ട്രീറ്റ് റെയിൽവേയും 20,000 ഡോളറിനു നിർമ്മിച്ചു. സമീപമുള്ള ഇരുമ്പ് പാലത്തിന് 20 ടൺ ഭാരമുള്ള പരിധി നിശ്ചയിച്ചിരുന്നതിനാൽ ഈ കോൺക്രീറ്റ് പാലം ആവശ്യമായിരുന്നു. 1890 ൽ നിർമിച്ച ഇരുമ്പ് പാലമായ ട്രസ് ബ്രിഡ്ജ് ഇപ്പോഴും വാഹനങ്ങൾക്ക് തുറന്നിടുന്നു. ബക്ലൻഡിൽ രണ്ട് പാലങ്ങൾ മിക്കവാറും ഇരുവശങ്ങളിലായി.അവസാനിക്കുന്നു..

ഓട്ടോമൊബൈൽ ഉപയോഗം വർദ്ധിക്കാൻ തുടങ്ങിയതോടെ കൂടുതൽ ട്രക്കുകൾ എത്തി തുടങ്ങി. സ്ട്രീറ്റ് റെയിൽവേ (ട്രോലി) കമ്പനി 1927- ൽ പാപ്പരാവുകയും ചെയ്തു. റെയിൽവേയുടെ ചരിത്രം ഷെൽബർനെ ഫാൾസ് ട്രോലി മ്യൂസിയത്തിൽ സൂക്ഷിച്ചിരിക്കുന്നു 

1929 ൽ, ഈ പാലത്തിൽ കളകൾ മൂടി കിടക്കുമ്പോൾ, പ്രാദേശിക വീട്ടമ്മയായ അന്റോണിയേറ്റ് ബേൺഹാം പാലത്തിൽ ഒരു പൂന്തോട്ടമാക്കി മാറ്റുന്ന ആശയം കൊണ്ട് വന്നു. അവിടെ ഒരു ഫൂട്ട്ബ്രിഡ്ജിന്റെ ആവശ്യമുണ്ടായിരുന്നില്ല. അത് രണ്ട് നഗരങ്ങൾക്കിടയിൽ ഒരു ജലസംഭരണിയിൽ നിന്ന് ജലം വഹിച്ചുകൊണ്ടുപോകുന്നതിനാൽ അത് തകർക്കാനാവില്ലായിരുന്നു. സമൂഹം അവളുടെ ആശയം അംഗീകരിച്ചു.1928- ൽ ഷെൽബർണ വുമൻസ് ക്ലബ്ബ് പദ്ധതിക്ക് സ്പോൺസർ ചെയ്തു. 1929- ൽ എൺപത് ലോഡ് മണ്ണം നിരവധി ലോഡ് വളവും പാലത്തിൽ കൊണ്ടുവന്നു. 1929- ൽ നഗരത്തെ ചുറ്റിയിരുന്ന നിരവധി വനിതാ ക്ലബ്ബുകൾ $ 1,000 ആയി ഉയർത്തി. 

1975- ൽ, ഷെൽബർനിലെ വെള്ളച്ചാട്ടത്തിന്റെ ഒരു ഫോട്ടോഗ്രാഫി പഠനം നടത്തി. പാലത്തിന്റെ ഘടന വഷളാക്കിയത് നഗരത്തിലെ ആശങ്കകളിലൊന്നാണ്. 1981- ൽ, ഫണ്ട് ഉയർത്തി ആരെങ്കിലും പാലം സ്വന്തമാക്കാനും ഒരു പഠനം കമ്മീഷൻ ചെയ്തു. 580,000 ഡോളർ അറ്റകുറ്റപ്പണികൾ ബ്രിഡ്ജിൽ നിർമ്മിക്കണമെന്ന് പഠനം കണ്ടെത്തി. 1983 മെയ് രണ്ടിനാണ് പണവും അറ്റകുറ്റപ്പണിയും നടത്താൻ വിവിധ സ്ഥാപനങ്ങൾ തുടങ്ങിയത്. പുനരുദ്ധാരണ സമയത്ത് നീക്കം ചെയ്യപ്പെട്ട ഓരോ പ്ലാന്റും സ്വകാര്യമായി കരുതിയിരുന്നു. പുനർനിർമ്മാണം 8 ഇഞ്ച് ജലപാതയെ മാറ്റി പകരം പ്രതിദിനം ഒരു മില്ല്യൺ ഗാലൻ വെള്ളമെത്തിക്കുന്ന പുതിയ പാത നിർമ്മിച്ചു. പാലത്തിൻെറ മുകൾഭാഗത്ത് രണ്ടര അടി ഉയരത്തിൽ മണ്ണിടുകയും പാലത്തിൽ ഒൻപത് അടി ആഴത്തിൽ പില്ലറും മുകളിൽ ആർച്ചും നിർമ്മിച്ചു. 

2011 ആഗസ്റ്റ് 28 ന് ഐറീൻ ചുഴലിക്കാറ്റിൽ നിന്നും മഴ പെയ്യുകയും ഡീർഫീൽഡ് റിവർ വെള്ളപ്പൊക്കം മൂലം ബ്രിഡ്ജ് ഓഫ് ഫ്ളവേഴ്സ് തകരുകയും ചെയ്തു.


</doc>
<doc id="437092" url="https://ml.wikipedia.org/wiki?curid=437092" title="മിസ്സൗറി ബൊട്ടാണിക്കൽ ഗാർഡൻ">
മിസ്സൗറി ബൊട്ടാണിക്കൽ ഗാർഡൻ

മിസ്സൗറി ബൊട്ടാണിക്കൽ ഗാർഡൻ' മിസ്സൗറിയിലെ 4344 ഷോ ബോളിവാർഡ് സെന്റ് ലൂയിസിൽ ആണ് സ്ഥിതിചെയ്യുന്നത്. സ്ഥാപകനും പരോപകാരിയുമായ ഹെൻറി ഷായുടെ പേരിൽ ഇത് അനൗദ്യോഗികമായി ഷാ ഗാർഡൻ എന്നും അറിയപ്പെടുന്നു. 6.6 ദശലക്ഷം സാമ്പിളുകൾ ഹെർബേറിയമുള്ള ഈ ഗാർഡൻ വലിപ്പത്തിൽ വടക്കൻ അമേരിക്കയിൽ രണ്ടാമത്തേതും ന്യൂയോർക്ക് ബൊട്ടാണിക്കൽ ഗാർഡന്റെ തൊട്ടുപിന്നിലുമാണ്. 

1859-ൽ സ്ഥാപിതമായ മിസ്സൗറി ബൊട്ടാണിക്കൽ ഗാർഡൻ യുണൈറ്റഡ് സ്റ്റേറ്റ്സിലെ ഏറ്റവും പഴക്കമുള്ള ബൊട്ടാണിക്കൽ സ്ഥാപനങ്ങളിലൊന്നും ദേശീയ ചരിത്രപരമായ ലാൻഡ്മാർക്കും ആണ്. ഈ ഗാർഡൻ ചരിത്രപരമായ സ്ഥലങ്ങളുടെ ദേശീയ രജിസ്റ്ററിൽ പട്ടികപ്പെടുത്തിയിട്ടുണ്ട്. 

79 ഏക്കർ (32 ഹെക്ടർ) ഹോർട്ടികൾച്ചറൽ ഡിസ്പ്ലേയുള്ള സെന്റ് ലൂയിസ് നഗരത്തിലെ ഒയാസിസും, സസ്യശാസ്ത്ര ഗവേഷണത്തിനും ശാസ്ത്ര പഠനത്തിനും അന്തർദേശീയ അംഗീകാരമുളള ഒരു കേന്ദ്രവുമാണ് ഈ ഗാർഡൻ. 14 ഏക്കർ (5.7 ഹെക്ടർ) ജാപ്പനീസ് സ്ട്രോളിംഗ് ഗാർഡനും ക്ലൈമാട്രോൺ ജിയോഡെസിക് ഡോം കൺസർവേറ്ററി; ഒരു പയനിയർ ഗ്രാമം ഉൾപ്പെടെയുള്ള കുട്ടികളുടെ പൂന്തോട്ടം; ഒരു കളിസ്ഥലം; പനാമ കനാലിലെ ലോക്കിംഗ് സിസ്റ്റത്തിന് സമാനമായ ഒരു ജലധാര പ്രദേശവും വാട്ടർ ലോക്കിംഗ് സിസ്റ്റവും; ഒരു ഓസേജ് ക്യാമ്പ്; ഹെൻ‌റി ഷായുടെ 1850 എസ്റ്റേറ്റ് ഹോം എന്നിവയും ഇതിൽ ഉൾപ്പെടുന്നു. ഷായുടെ പൈതൃക സ്വത്തിന്റെയും ടവർ ഗ്രോവ് പാർക്കിന്റെയും തൊട്ടടുത്ത് ഇത് സ്ഥിതി ചെയ്യുന്നു.

ചെസ്സ്ഫീൽഡിലെ മിസ്സോറി ബൊട്ടാണിക്കൽ ഗാർഡനിൽ സോഫിയ എം. സച്ച്സ് ബട്ടർഫ്ലൈ ഹൗസും പ്രവർത്തിക്കുന്നു. ബട്ടർഫ്ലൈ ഹൗസ് 8,000 ചതുരശ്ര അടി (740 മീ 2 ) ഒരു ഇൻഡോർ ബട്ടർഫ്ലൈ കൺസർവേറ്ററിനു പുറമേ ഔട്ട്ഡോർ ബട്ടർഫ്ലൈ ഗാർഡനും കാണപ്പെടുന്നു




</doc>
<doc id="437098" url="https://ml.wikipedia.org/wiki?curid=437098" title="ഹരിനാരായണൻ">
ഹരിനാരായണൻ

മലയാളത്തിലെ പ്രഗല്ഭനായ തുകൽവാദകനും, സംഗീതജ്ഞനുമായിരുന്നു ഹരിനാരായണൻ.
1961 ആഗസ്റ്റ് 15ന് പാലക്കാട് മങ്കരയിൽ ജനിച്ചു. 2018 ആഗസ്റ്റ് 11 നു അന്തരിച്ചു. .

ഏഴാം ക്ലാസ് മുതൽ ഗുരുക്കന്മാരുടെ കീഴിൽ മൃദംഗം അഭ്യസിച്ചു.പുതുക്കോട് എസ് കൃഷ്ണയ്യരായിരുന്നു ആദ്യഗുരു. എൻ.ഹരിയുടെ കീഴിൽ തുടർപഠനം . കാരൈക്കുടി മണിയുടെയും ശിഷ്യനായി. വേദികളിൽ തുകൽവാദനത്തിന്റെ കച്ചേരികൾ അവതരിപ്പിച്ച ഹരി, അതിനെ പരീക്ഷണത്തിലൂടെ ജനകീയമാക്കാനാണ് ശ്രമിച്ചത്. തബലയിൽ പുരന്ദരദാസിന്റെ ശിഷ്യനായിരുന്നു. മിഴാവ് ഉൾപ്പെടെയുള്ള വിവിധ തുകൽവാദ്യങ്ങൾ ഉപയോഗിക്കാൻ അറിയാമായിരുന്നു. കൂട്ടുകാർ. യാത്ര തുടങ്ങിയവയായിരുന്നു മറ്റ് ഇഷ്ടവിഷയങ്ങൾ. മൂന്നര വർഷത്തോളം കലാമണ്ഡലത്തിൽ പഠിച്ചിട്ടുണ്ട്. ജോൺ അബ്രഹാമിന്റെ അടുത്ത സുഹൃത്തായിരുന്നു.

ജോൺ എബ്രഹാമിന്റെ <nowiki>അമ്മ അറിയാൻ</nowiki> എന്ന ചിത്രത്തിലൂടെയാണ് ഹരിനാരായണന്റെ സിനിമയിലെ അരങ്ങേറ്റം. അമ്മ അറിയാൻ എന്ന സിനിമയിലെ നടനെന്ന നിലയിലാണ് ഹരിനാരായണൻ ആദ്യം ശ്രദ്ധിക്കപ്പെടുന്നതും. ചിത്രത്തിൽ തബലവാദകനായ ഹരി എന്ന കഥാപാത്രത്തെയാണ് അദ്ദേഹം അവതരിപ്പിച്ചത്. നീലാകാശം പച്ചക്കടൽ ചുവന്ന ഭൂമി, മസാല റിപ്പബ്ലിക്, ചാർലി, കിസ്‌മത് എന്നീ സിനിമകളിലും അഭിനയിച്ചിട്ടുണ്ട്. ഫിലിം സൊസൈറ്റി പ്രസ്ഥാനത്തിലും നാടകരംഗത്തും സജീവസാന്നിദ്ധ്യമായിരുന്ന ഹരി ഡോക്യുമെന്ററി സംവിധായകൻ എന്നീ നിലകളിലും ശ്രദ്ധിക്കപ്പെട്ടു.അവിവാഹിതനാണ്.
ആഗസ്റ്റ് 15 നു നടുവട്ടത്തെ വീടായ ഓം ശക്തിയിൽ സിത്താറിസ്റ്റ് വിനോദ് ശങ്കരനുമായി ചേർന്ന്‘രാധേ ശ്യാം ‘എന്ന സംഗീതപരിപാടി അവതരിപ്പിക്കാനിരിക്കേയാണ് മരണം സംഭവിച്ചത്.
നോർത്ത് ബേപ്പൂർ ഓം ശക്തിയിൽ സി.വാസുദേവനാണ് പിതാവ്. അമ്മ :ബാല മീനാക്ഷിയമ്മ. സഹോദരങ്ങൾ - ഡോ.വിജയ ഗോപാൽ- കൊച്ചി, വാസന്തി - കോയമ്പത്തൂർ, അനന്തകൃഷ്ണൻ (തബലിസ്റ്റ് )


</doc>
<doc id="437105" url="https://ml.wikipedia.org/wiki?curid=437105" title="അബിവേഡ്">
അബിവേഡ്

സ്വതന്ത്ര സോഫ്റ്റ്വെയറായ ഒരു വേഡ് പ്രോസസ്സറാണ് അബിവേഡ്. ഇത് സി++ പ്രോഗ്രാമിങ്ങ് ഭാഷ ഉപയോഗിച്ചാണ് എഴുതിയിരിക്കുന്നത്. വെർഷൻ 3 മുതൽ ജിടികെ+3 ഉപയോഗിച്ചാണ് ഇത് വികസിപ്പിക്കുന്നത്. അബിവേഡ് എന്ന പേര് സ്പാനിഷ് വാക്കായ അബെർട്ടോ യിൽനിന്ന് ഉണ്ടാക്കിയതാണ്. ഇതിന്റെ അർത്ഥം തുറന്നത് എന്നാണ്. 

സോഴ്സ് ഗിയർ കോർപ്പറേഷനാണ് ആദ്യം അബിവേഡ് നിർമ്മിച്ചത്. പിന്നീട് സോഴ്സ്ഗിയറിന്റെ ബിസിനസ് താത്പര്യം മാറിയപ്പോൾ സ്വതന്ത്ര ഡവലപ്പർമാർ ഈ പ്രൊജക്റ്റ് ഏറ്റെടുത്തു. ഇപ്പോൾ ഇത് ഗ്നൂ ലിനക്സിലും മൈക്രോസോഫ്റ്റ് വിന്റോസിലും ആപ്പിൾ മാക്കിന്റോഷിലും മറ്റ് ഓപ്പറേറ്റിംഗ് സിസ്റ്റങ്ങളിലും പ്രവർത്തിക്കും.

വിന്റോസ് സബ്സിസ്റ്റം ഫോർ ലിനക്സ് എന്ന സംവിധാനം ഉപയോഗിച്ച് വിന്റോസ് 10 ൽ അബിവേഡ് 3 പ്രവർത്തിക്കുന്നു. 

2005 മുതൽ മാക് ഓഎസ് ൽ വെർഷൻ 2.4 മാത്രമാണ് പ്രവർത്തിക്കുന്നത്.  എക്സ് ക്വാർട്സ് ഉപയോഗിച്ച് ഇപ്പോഴത്തെ പതിപ്പ് പ്രവർത്തിപ്പിക്കാൻ കഴിയും.

ഓഫീസ് സംബന്ധമായ സാങ്കേതികവിദ്യകൾ വികസിപ്പിച്ച അബിസോഴ്സ് പ്രോജക്ടിന്റെ ഭാഗമാണ് അബിവേർഡ്.

ഡെബിയൻ നോൺറൂട്ട് പാക്കേജിന്റെ ഭാഗമായി ഇത് ആൻഡ്രോയിഡിലും ലഭ്യമാണ്. ഗൂഗിൾ പ്ലേസ്റ്റോറിൽ ഉണ്ട്.

പട്ടികകൾ, ശൈലികൾ, പേജ് തലക്കെട്ടുകൾ, അടിക്കുറിപ്പുകൾ , അടിക്കുറിപ്പുകൾ , ടെംപ്ലേറ്റുകൾ, മൾട്ടിപ്പിൾ വ്യൂകൾ, പേജ് നിരകൾ, അക്ഷരപ്പിശക് പരിശോധന , വ്യാകരണം പരിശോധിക്കൽ തുടങ്ങിയ വേർഡ് പ്രോസസ്സിംഗ് സവിശേഷതകളും ഫീച്ചറുകളും പിന്തുണയ്ക്കുന്നു. 2.8.0 പതിപ്പിനോടൊപ്പം, അബികൊളാബ്.നെറ്റ് ഉമായുള്ള സംയോജനം അനുവദിക്കുന്ന ഒരു സഹകരണ പ്ലഗിൻ അബിവേഡിൽ ഉൾപ്പെടുന്നു, ഇത് ഒന്നിലധികം ഉപയോക്താക്കൾ തത്സമയം ഒരേ പ്രമാണത്തിൽ തിരുത്തൽ അനുവദിക്കുന്ന ഒരു വെബ്-അധിഷ്ഠിത സേവനമാണ്.  അബിവേഡിൽ സൃഷ്ടിച്ച അവതരണങ്ങൾ സ്ക്രീനിൽ മുഴുവനായും നിറഞ്ഞുനിൽക്കുന്ന തരത്തിലുള്ള മോഡ് അബിവേഡിലുണ്ട്.

മൈക്രോസോഫ്റ്റ് വേഡിന്റെ ക്ലാസിക് പതിപ്പുകൾക്ക് സമാനമാണ് ഇതിന്റെ ഇന്റർഫേസ്. രണ്ടു സോഫ്റ്റ്വെയറുകളും തമ്മിൽ അനേകം സമാനതകൾ നിലനിൽക്കുന്നുണ്ട്. ആധുനിക ഇന്റർഫേസ് പകർത്തുക എന്നത് ഒരു പ്രധാന പരിഗണയല്ല. യൂസർ ഇന്റർഫേസ് നിർദ്ദേശങ്ങളുടെ പട്ടിക അനുസരിച്ചാണ് വികസനം നടക്കുന്നത്.

എച്ടിഎംഎൽ , മൈക്രോസോഫ്റ്റ് വേഡ് (.ഡോക്), ഓഫീസ് ഓപ്പൺ എക്സ്എംഎൽ (.ഡോക്സ്), ഓപ്പൺഡോക്യുമെന്റ് ടെക്സ്റ്റ് (.ഡോട്ട്), റിച്ച് ടെക്സ്റ്റ് ഫോർമാറ്റ് (.ആർടിഎഫ്), കൂടാതെ ടെക്സ്റ്റ് ഡോക്യുമെൻറുകളും (.ടിഎക്സ്ടി). തുടങ്ങിയ ഫോർമാറ്റുകളെല്ലാം അബിവേഡ് പിൻതുണയ്ക്കുന്നു. ലാറ്റെക്സ് ഫോർമാറ്റ് എക്സ്പോർട്ട് മാത്രം പിന്തുണയ്ക്കുന്നു. പ്ലഗിൻ ഫിൽട്ടറുകൾ ഉപയോഗിച്ച് മറ്റ് ഫോർമാറ്റുകൾ, പ്രത്യേകിച്ച് വേഡ് പെർഫെക്റ്റ് പ്രമാണങ്ങൾ കൈകാര്യം ചെയ്യാവുന്നതാണ്. ഇന്ററോപ്പറബിളിറ്റി, ഡിജിറ്റൽ ആർക്കൈവുചെയ്യൽ എന്നിവയുമായി ബന്ധപ്പെട്ട വെൻഡർ ലോക്ക്-ഇൻ സംബന്ധമായ പ്രശ്നങ്ങൾ പരിഹരിക്കുന്നതിനായി, സ്വന്തം ഫയൽ ഫോർമാറ്റായ .abw എക്സ്എംഎൽ  ഉപയോഗിക്കുന്നു.

ലിങ്ക് ഗ്രാമർ പ്ലഗ്ഗിൻ ഉപയോഗിച്ച് യു.എസ് ഇംഗ്ലീഷിന് മാത്രമുള്ള ഉൾപ്പെടുത്തിയിരിക്കുന്നു. മറ്റേതെങ്കിലും ഓപ്പൺ സോഴ്സ് വേഡ് പ്രൊസസ്സറിനുമുമ്പ് അബിവേഡ് വ്യാകരണ പരിശോധന നടത്തിയിരുന്നു. ലിങ്ക് ഗ്രാമർ എന്നത് അബിവേഡ് പ്രോജക്റ്റ് വികസിപ്പിച്ചെടുത്ത ഒരു സിദ്ധാനവും രീതിയും സ്വതന്ത്ര സോഫ്റ്റ്വെയറിലുള്ള പാർസറുമാണ്. 



</doc>
<doc id="437109" url="https://ml.wikipedia.org/wiki?curid=437109" title="ബട്ടർഫ്ലൈ ഹൗസ്, മിസ്സൗറി ബൊട്ടാണിക്കൽ ഗാർഡൻ">
ബട്ടർഫ്ലൈ ഹൗസ്, മിസ്സൗറി ബൊട്ടാണിക്കൽ ഗാർഡൻ

യുണൈറ്റഡ് സ്റ്റേറ്റ്സിൽ മിസ്സൗറിയിലെ ഒരു നഗരമായ ചെസ്റ്റർഫീൽഡിലെ ഫൗസ്റ്റ് പാർക്കിൽ സ്ഥിതിചെയ്യുന്ന മിസ്സൗറി ബൊട്ടാണിക്കൽ ഗാർഡൻ ആണ് ചിത്രശലഭങ്ങളുടെ കാഴ്ചബംഗ്ലാവായ സോഫിയ എം. സാച്ച്സ് ബട്ടർഫ്ലൈ ഹൗസ്. അസോസിയേഷൻ ഓഫ് സൂ ആൻഡ് അക്വേറിയംസ് (AZA), ബട്ടർഫ്ലൈ ഹൗസ് ഇതിന് അംഗീകാരം നൽകിയിട്ടുണ്ട്.


</doc>
<doc id="437117" url="https://ml.wikipedia.org/wiki?curid=437117" title="ഒഡേഷ്യസ് (സോഫ്റ്റ്വെയർ)">
ഒഡേഷ്യസ് (സോഫ്റ്റ്വെയർ)

ഒരു സ്വതന്ത്ര ഓഡിയോ പ്ലെയർ സോഫ്റ്റ്വെയറാണ് ഒഡേഷ്യസ്. ഇത് വളരെ കുറച്ച്  റിസോഴ്സുകൾ ഉപയോഗിക്കുകയും നല്ല ഗുണനിലവാരമുള്ള ശബ്ദം നൽകുകയും ചെയ്യുന്നു. കൂടാതെ വളരെയധികം ഓഡിയോ ഫോർമാറ്റുകളെ പിൻതുണയ്ക്കുകയും ചെയ്യുന്നു. ഇത് പോസിക്സ് പിൻതുണയുള്ള ലിനക്സ് പോലുള്ള ഓപ്പറേറ്റിംഗ് സിസ്റ്റങ്ങളിൽ പ്രവർത്തിക്കാനായി രൂപകല്പന ചെയ്തതാണ്. മൈക്രോസോഫ്റ്റ് വിന്റോസിൽ വളരെ കുറഞ്ഞ പിൻതുണയോടെ ഇത് പ്രവർത്തിക്കും. ഉബുണ്ടു സ്റ്റുഡിയോയിലും ലുബുണ്ടുവിലും സ്വതേയുള്ള ഓഡിയോ പ്ലെയറാണ് ഒഡേഷ്യസ്.

എക്സ് എംഎംഎസ്സിന്റെ ഫോർക്കായ ബീപ്പ് മീഡിയ പ്ലെയറിനെ ഫോർക്ക് ചെയ്താണ് ഒഡേഷ്യസ് നിർമ്മിച്ചത്. ബീപ്പ് മീഡിയ പ്ലെയറിന്റെ വികസനം അതിന്റെ ഡവലപ്പർമാർ അവസാനിപ്പിക്കുന്നു എന്ന പ്രസ്താവനയെത്തുടർന്ന് വില്യം പിറ്റ്കോക്ക് (നെനൊലോഡ്) അത് ഫോർക്ക് ചെയ്യാൻ തീരുമാനിച്ചത്. 

വെർഷൻ 2.1 മുതൽ വിൻആമ്പ് പോലുള്ള ഇന്റർഫേസും ജിടികെ+ ഇന്റർഫേസും ഒഡേഷ്യസിലുണ്ട്. ജിടികെയുഐക്ക് ഫൂബാർ2000 മായി വളരെയധികം സാമ്യമുണ്ട്. വെർഷൻ 2.4 മുതൽ ജിടികെ ഇന്റർഫേസാണ് സ്വതേ ആയിട്ടുള്ളത്.

വെർഷൻ 3.0 ക്ക് മുൻപ് ജിടികെ+ 2 ആയിരുന്നു ഉപയോഗിച്ചിരുന്നത്. ജിടികെ+ 3 ഭാഗികമായി ഉപയോഗിച്ചത് വെർഷൻ 2.5 ലാണ്. വെർഷൻ 3.0 ൽ പൂർണ്ണമായും ജിടികെ+ 3 ഉപയോഗിച്ചു. എന്നാൽ ജിടികെ+ 3 ന്റെ പുരോഗതിയിൽ അതൃപ്തരായ ഡെവലപ്പർമാർ 3.6 മുതൽ ജിടികെ+ 2 ആണ് ഉപയോഗിച്ചത്. വെർഷൻ 3.10 മുതൽ ജിടികെ പിൻതുണ പൂർണ്ണമായും നിർത്തലാക്കുകയും ക്യുടി അടിസ്ഥാനമായി വികസിപ്പിക്കുകയും ചെയ്യുന്നു.

തുടർച്ചയായി ഇടവേളകളില്ലാത്ത പ്ലേബാക്ക് ഒഡേഷ്യസ് നൽകുന്നു.





</doc>
<doc id="437135" url="https://ml.wikipedia.org/wiki?curid=437135" title="കാറ്റില്യ ല്യുഡ്ഡെമന്നിയാന">
കാറ്റില്യ ല്യുഡ്ഡെമന്നിയാന

കാറ്റില്യ ല്യുഡ്ഡെമന്നിയാന മിന്റ് കുടുംബത്തിലെ ഓർക്കിഡുകളുടെ (ഓർക്കിഡേസീ) ഒരു സ്പീഷീസാണ്. സി. ല്യുഡ്ഡെമന്നിയാനയുടെ ഡൈപ്ലോയിഡ് ക്രോമസോം നമ്പർ 2n = 40 എന്ന് നിശ്ചയിച്ചിട്ടുണ്ട്. .


</doc>
<doc id="437148" url="https://ml.wikipedia.org/wiki?curid=437148" title="കാറ്റില്യ ലറെൻസിയാന">
കാറ്റില്യ ലറെൻസിയാന

കാറ്റില്യ ലറെൻസിയാന" മിന്റ് കുടുംബത്തിലെ ഓർക്കിഡുകളുടെ (ഓർക്കിഡേസീ) ഒരു സ്പീഷീസാണ്.


</doc>
<doc id="437151" url="https://ml.wikipedia.org/wiki?curid=437151" title="കാറ്റില്യ ഇന്റർമീഡിയ">
കാറ്റില്യ ഇന്റർമീഡിയ

കാറ്റില്യ ഇന്റർമീഡിയ' ("the intermediate cattleya") ബൈഫോളിയേറ്റ് കാറ്റില്യ ഓർക്കിഡുകളുടെ (ഓർക്കിഡേസീ) ഒരു സ്പീഷീസാണ്. സി. ഇന്റർമീഡിയയുടെ ഡൈപ്ലോയിഡ് ക്രോമസോം നമ്പർ 2n = 40 എന്ന് നിശ്ചയിച്ചിട്ടുണ്ട്.


</doc>
<doc id="437153" url="https://ml.wikipedia.org/wiki?curid=437153" title="ടോച്ചിസോറസ്">
ടോച്ചിസോറസ്

ട്രൂഡോൺറ്റിഡ് വിഭാഗത്തിൽ പെട്ട ചെറിയ ഒരു ദിനോസർ ആണ് ടോച്ചിസോറസ്. അന്ത്യ ക്രിറ്റേഷ്യസ് കാലത്തു മംഗോളിയയിൽ ജീവിച്ചിരുന്ന ഇവ, തെറാപ്പോഡ വിഭാഗത്തിൽ പെട്ട ഇരുകാലികൾ ആയിരുന്നു .

പേരിന്റെ അർഥം ഒട്ടകപക്ഷി പല്ലി എന്നാണ്. ടോച്ഛ് എന്ന മംഗോളിയൻ പദത്തിൽ നിന്നുമാണ് പേരിന്റെ ആദ്യ ഭാഗം അർഥം ഒട്ടകപക്ഷി എന്നാണ് .


</doc>
<doc id="437158" url="https://ml.wikipedia.org/wiki?curid=437158" title="അലക്സ്ഓർണിസ്">
അലക്സ്ഓർണിസ്

പക്ഷി കുടുംബത്തിലെ തുടക്കാരിൽ പെട്ട ഒരു പക്ഷിയാണ് അലക്സ്ഓർണിസ്. അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് . 


</doc>
<doc id="437162" url="https://ml.wikipedia.org/wiki?curid=437162" title="കാറ്റില്യ രജിനി">
കാറ്റില്യ രജിനി

ലീലിയാ രജിനി അല്ലെങ്കിൽ സോഫ്രോണൈറ്റിസ് രജിനി എന്നും അറിയപ്പെടുന്ന കാറ്റില്യ രജിനി, ബ്രസീലിലെ മിനാസ് ജെറയ്സ് സംസ്ഥാനത്തിൽ ബെലോ ഹൊറിസോണ്ടെയിൽ സെറ ഡ കരാക മലനിരകളിൽ കാണപ്പെടുന്ന ഓർക്കിഡിന്റെ (ഓർക്കിഡേസീ) ഒരു സ്പീഷീസാണ്. 1200 മുതൽ 2000 മീറ്റർ വരെ ഉയരത്തിൽ പാറക്കെട്ടുകളിൽ വളരുന്ന ഇവ വസന്തത്തിന്റെ അവസാനത്തിൽ 2 മുതൽ 6 വരെ പൂക്കളുള്ള പൂങ്കുലകൾ ഇലകൾക്ക് മുകളിലായി വിരിയുന്നു. ഇത് എൽ. ക്രിസ്പറ്റയുമായി അടുത്ത ബന്ധം കാണിക്കുന്നു.


</doc>
<doc id="437163" url="https://ml.wikipedia.org/wiki?curid=437163" title="വിമല ബി. വർമ">
വിമല ബി. വർമ

മലയാളത്തിലെ നാലാമത്തെ ശബ്ദചിത്രമായ നിർമ്മലയിലെ അഭിനേത്രിയും പിന്നണി ഗായികയുമാണ് വിമല ബി വർമ. മലയാളസിനിമയിൽ ആദ്യമായി ഇരട്ടക്കഥാപാത്രങ്ങളായി അഭിനയിച്ച വ്യക്തി കൂടിയാണ് വിമല.

പി.ജെ. ചെറിയാൻ നിർമ്മിച്ച്, പി.വി. കൃഷ്ണയ്യർ സംവിധാനം ചെയ്ത് 1948ൽ പുറത്തിറങ്ങിയ നിർമ്മല സിനിമയിലൂടെയാണ് വിമല ബി വർമ മലയാളസിനിമയുടെ ഭാഗമാകുന്നത്. സിനിമയിൽ അഭിനയിക്കുമ്പോൾ വിമല ആറാം ക്ലാസ്സിൽ പഠിക്കുകയാണ്. സിനിമയിൽ പിന്നണി പാടാനായാണ്‌ വിമലയും സഹോദരിയും സേലത്തെ "മോഡേൺ തീയേറ്ററിൽ" എത്തുന്നത്. പിന്നീട് വിമല ചിത്രത്തിലെ നായികയുടെ അനുജത്തിയുടെ കഥാപാത്രം അവതരിപ്പിക്കുവാൻ നിയോഗിക്കപ്പെടുകയായിരുന്നു.

ചിത്രത്തിന്റെ ആദ്യ പകുതിയിൽ മരിച്ചുപോകുന്ന ആ കഥാപാത്രം മാത്രമല്ല രണ്ടാം പകുതിയിൽ "ലളിത" എന്ന കഥാപാത്രത്തെക്കൂടി വിമല കൈകാര്യം ചെയ്യുന്നുണ്ട്. അങ്ങനെ മലയാളസിനിമയിൽ ആദ്യമായി ഡബിൾ റോൾ ചെയ്യാൻ അവർക്ക് കഴിഞ്ഞു.

നിർമ്മല റിലീസ് ആയതോടെ വിമലയും പ്രശസ്തയായി. പിന്നീടു ഉദയായിൽ നടത്തിയ ശബ്ദപരിശോധന വിജയമായിരുന്നെങ്കിലും 'വെള്ളിനക്ഷത്രം എന്ന പുതിയ ചിത്രത്തിലേക്കുള്ള ക്ഷണം കരാർ വ്യവസ്ഥകൾ കാരണം വിമലയുടെ അച്ഛൻ സ്വീകരിച്ചില്ല. അതിനു ശേഷം മലബാർ പ്രൊഡക്ഷൻസിന്റെ പുതുചിത്രത്തിലും നായികയായി ക്ഷണം ലഭിച്ചെങ്കിലും, അതും നിരസിച്ചുകൊണ്ട് അവർ തന്റെ സിനിമാജീവിതത്തിനു വിരാമമിട്ടു.

നിർമ്മലയിൽ പാടാൻ വിമലയ്ക്ക് അവസരം കിട്ടുന്നത് സംഗീതാധ്യാപികയും മലയാളത്തിലെ ആദ്യ പിന്നണി ഗായികയുമായ "സരോജിനി മേനോൻ" വഴിയാണ്. ചിത്രത്തിൽ വിമല മൂന്നു പാട്ടുകളുടെ ഭാഗമായി. "ഏട്ടൻ വരുന്ന ദിനമേ", "വാഴുക സുരുചിര" എന്നീ ഗാനങ്ങൾ ഒറ്റയ്ക്കും "കരുണാകരാ" എന്ന ഗാനം സരോജിനി മേനോനോടൊപ്പവും ആലപിച്ചു. 

1956 ൽ ഓൾ ഇന്ത്യാ റേഡിയോ കോഴിക്കോട് നിലയത്തിൽ പാടിത്തുടങ്ങിയ അവർ 1962ൽ സ്ഥിരജോലിക്കാരി ആയി. 1993‐ൽ സ്വയം വിരമിച്ചു.


</doc>
<doc id="437167" url="https://ml.wikipedia.org/wiki?curid=437167" title="മില്ല്യൺ ഡെത്ത് സ്റ്റഡി">
മില്ല്യൺ ഡെത്ത് സ്റ്റഡി

ഇന്ത്യയിൽ നടന്നുകൊണ്ടിരിക്കുന്ന ഒരു അകാലമരണസാദ്ധ്യതാ പഠനമാണ് മില്ല്യൺ ഡെത്ത് സ്റ്റഡി (The Million Death Study- MDS) . 1998ൽ ആരംഭിച്ച ഈ പഠനം ഇപ്പോഴും തുടരുകയാണ്. 14 ദശലക്ഷം ഇന്ത്യക്കാരെ ഉൾപ്പെടുത്തി നടത്തുന്ന പഠനത്തിൽ പൊതുജനാരോഗ്യ നയം രൂപപ്പെടുത്താൻ സഹായകമായ രീതിയിൽ 10 ലക്ഷം മരണങ്ങളിൽ മരണകാരണങ്ങളും രോഗബാധയുടെ ക്രമവും കണ്ടെത്താനായി വാചിക പോസ്റ്റ്മോർട്ടം നടത്തുന്നതാണ് പഠനരീതി. പഠനത്തിലെ പ്രധാന പരിശോധകൻ സെന്റർ ഫോർ ഗ്ലോബൽ ഹെൽത് റിസേർച്ച് ഡയറക്ടറും കാനഡയിലെ ടോറന്റോ യൂണിവേഴ്സിറ്റിയിലെ ദല്ല ലാന സ്കൂൾ ഓഫ് പബ്ലിക് ഹെൽത്തിലെ എപ്പിഡെമിയോളജി പ്രൊഫസറുമായ ഡോ. പ്രഭാത് ഝാ ആണ്.
മരണത്തിന് തൊട്ടുമുൻപുള്ള ആശുപത്രി പരിചരണത്തിലും വൈദ്യസേവനത്തിലും  ഉന്നത നിലവാരം പുലർത്തുന്ന ഉയർന്ന വരുമാന രാജ്യങ്ങളിലെ അവസ്ഥയിൽ നിന്ന് വ്യത്യസ്തമായി മറ്റ് ഇടത്തരം-താഴ്ന്ന വരുമാന രാജ്യങ്ങളിലെ പോലെ ഇന്ത്യയിൽ മരണങ്ങളിൽ വലിയൊരുഭാഗം (75%ൽ അധികം) വൈദ്യസഹായം ലഭിക്കാൻ സാദ്ധ്യതയില്ലാത്ത രീതിയിൽ വീടുകളിലാണ് നടക്കുന്നത്. ഇതിന്റെ ഫലമായി ആഗോള തലത്തിൽ എല്ലാ വർഷവും 60 ദശലക്ഷം മരണങ്ങൾ -ഇന്ത്യയിൽ വീടുകളിൽ നടക്കുന്ന മരണങ്ങളിൽ പകുതിയും- രേഖപ്പെടുത്താതെയും വൈദ്യശാസ്ത്രപരമായി സാക്ഷ്യപ്പെടുത്തിയ മരണകാരണം ഇല്ലാതെയും പോവുകയാണ്. ആശുപത്രികൾ നടക്കുന്ന മരണങ്ങൾ ആരോഗ്യപ്രവർത്തകർ സാക്ഷ്യപ്പെടുത്തിയ ഔദ്യോഗിക മരണസർട്ടിഫിക്കറ്റുകളോടെ രേഖപ്പെടുത്തപ്പെടുന്നുണ്ട്. വീടുകളിൽ നടക്കുന്ന, മുൻപ് രേഖപ്പെടുത്തപ്പെടാതെ പോയിരുന്ന മരണങ്ങളെ പഠിക്കാനും ഇന്ത്യയിലെ രോഗബാധാ ക്രമത്തിന്റെ കൂടുതൽ പ്രാതിനിധ്യ സ്വഭാവമുള്ള സ്ഥിതിവിവരക്കണക്കുകൾ ലഭ്യമാക്കാനും ലക്ഷ്യമിട്ടാണ് മില്ല്യൺ ഡെത്ത് സ്റ്റഡി (MDS) രൂപകല്പന ചെയ്തത്.

1998 മുതൽ 2014 വരെയുള്ള പഠനകാലത്ത് പരിശോധകർ റജിസ്റ്റ്രാർ ജനറൽ ഓഫ് ഇന്ത്യയുമായി യോജിച്ച് ഏതാണ്ട്10 ലക്ഷം മരണങ്ങളുടെ വൈദ്യശാസ്ത്രപരമായ കാരണങ്ങൾ കണ്ടെത്താനായി ഏകദേശം 2.4 പ്രാതിനിധ്യ സ്വഭാവമുള്ള കുടുംബങ്ങളിലെ 14 ദശലക്ഷം ആളുകളെ നിരീക്ഷിക്കുന്നു. മില്ല്യൺ ഡെത്ത് സ്റ്റഡി (MDS) അകാലമരണസാദ്ധ്യത കണ്ടെത്താനുള്ള ലോകത്തെ തന്നെ ഏറ്റവും വലിയ പഠനമാണ്.

പരിശീലനം സിദ്ധിച്ച സർവെയർമാർ വഴി അടിസ്ഥാന വിവരങ്ങൾ ശേഖരിക്കുന്നതിന് സാമ്പ്ലിങ് ഫ്രെയിംവർക്ക് ആയി MDS ഉപയോഗിച്ചത് റെജിസ്ട്രാർ ജനറൽ ഓഫ് ഇന്ത്യ 1971 മുതൽ നടത്തി വരുന്ന സാമ്പിൾ റെജിസ്ട്രേഷൻ സിസ്റ്റത്തിനെ (Sample Registration System (SRS) ആണ്.  1998ൽ പഠനത്തിന്റെ ആരംഭത്തോടെ MDS ന്റെ സഹകാരികൾ സാമ്പിൾ റെജ്ജിസ്ട്രേഷൻ സിസ്റ്റത്തിന്റെ ആകെ വലിപ്പത്തെ വിജയകരമായി വികസിപ്പിച്ചു. 

സർവേയർമാർ സാമ്പിളിൽ ഉൾപ്പെട്ട വീടുകളിൽ 6 മാസത്തിൽ ഒരിക്കൽ സന്ദർശിച്ച് മരണങ്ങൾ നടന്നിട്ടുണ്ടെങ്കിൽ അതിന്റെ വിവരങ്ങൾ ശേഖരിക്കുന്നു. ഒരു മരണം റിപ്പോർട്ട് ചെയ്യപ്പെട്ടാൽ വാചിക പോസ്റ്റ്മോർട്ടം രീതി ഉപയോഗിച്ച് അടുത്ത കുടുംബാംഗവുമായി അഭിമുഖം നടത്തി മരണമടഞ്ഞയാളുടെ മരണത്തിനു തൊട്ടുമുൻപുള്ള ആരോഗ്യസ്ഥിതി മനസ്സിലാക്കുകയും മരണത്തിലേക്ക് നയിച്ച സംഭവങ്ങളുടെ വിവരണം രേഖപ്പെടുത്തുകയും ചെയ്യുന്നു. എഴുതിത്തയ്യാറാക്കിയ ഈ വിവരം ഉപയോഗിച്ച് പരിശീലനം ലഭിച്ച ചികിത്സകർ അന്താരാഷ്ട്ര രോഗ വർഗീകരണ കോഡ് ഉപയോഗിച്ച് സാദ്ധ്യമായ മരണകാരണം കണ്ടെത്തുന്നു. കൃത്യത ഉറപ്പുവരുത്തുന്നതിനായി ഓരോ മരണത്തിന്റെയും വിവരങ്ങൾ രണ്ട് ചികിത്സകർക്ക് കൊടുക്കുകയും കണ്ടെത്തിയ മരണകാരണത്തെ സംബന്ധിച്ച് തർക്കമുണ്ടായാൽ ഒരു മുതിർന്ന ചികിത്സകൻ അന്തിമ തീർപ്പുകൽപ്പിക്കുകയും ചെയ്യുന്നു. 

നല്ലരീതിയിലുള്ള ആസൂത്രണവും കുറഞ്ഞ നടത്തിപ്പ് ചെലവും MDS വിജയകരമാകാൻ സഹായിച്ചു. സർവേ ചെയ്യപ്പെട്ട വീടൊന്നിന് ഒരു യു എസ് ഡോളർ എന്ന നിലയിലായിരുന്നു ചെലവ്. നിലവിലുള്ള എസ് ആർ എസ് ഫ്രെയിംവർക്ക് ഉപയോഗിച്ചതും ഇന്തയിലെ സെൻസസ് ഡിപ്പാർട്ട്മെന്റുമായി സഹകരിച്ച് പ്രവർത്തിച്ചതും പ്രവർത്തനച്ചെലവ് കുറയ്ക്കാൻ സഹായിച്ചു. ആകെയുള്ള പ്രവർത്തനച്ചെലവ് ഒരു വർഷം 20 ലക്ഷം യു എസ് ഡോളർ ആയിരുന്നു.

പഠനത്തിന് 2 പ്രധാന ഘട്ടങ്ങൾ ഉണ്ടായിരുന്നു. ആദ്യഘട്ടത്തിൽ (1998-2003) സാമ്പിളിൽ ഉൾപ്പെട്ട കുടുംബങ്ങളിൽ നിന്ന് 3 ലക്ഷം മരണങ്ങളുടെ വിവരങ്ങൾ ശേഖരിക്കുകയും രണ്ടാം ഘട്ടത്തിൽ (2004-2014) പഠനത്തിന്റെ ലക്ഷ്യമായ 10 ലക്ഷം മരണങ്ങൾ എന്ന ലക്ഷ്യത്തിലേക്കെത്താൻ ആവശ്യമായ 7 ലക്ഷം മരണങ്ങളുടെ വിവരങ്ങൾ ശേഖരിക്കുകയും ചെയ്തു.

വിവരങ്ങളുടെ വിപുലതയും മരണകാരണങ്ങളുടെ വൈവിദ്ധ്യവും കാരണം പദ്ധതിക്ക് അകത്തും പുറത്തുമുള്ള ശാസ്ത്രജ്ഞരുടെ വർക്കിംഗ് ഗ്രൂപ്പുകൾ ഉണ്ടാക്കി ഫലങ്ങൾ അവലോകനം ചെയ്യുകയും വ്യാഖ്യാനിക്കുകയും ചെയ്യുന്നത് ആവശ്യമായി വന്നു. ആഗോള മരണസാദ്ധ്യതകളെ പ്രതിനിധീകരിക്കുന്ന വിവിധ MDS വർക്കിംഗ് ഗ്രൂപ്പുകൾ താഴെ പറയുന്നവയാണ്:


ലോകാരോഗ്യസംഘടനയുടെ ഇന്ത്യയിലെ രോഗനിരക്കുകളുടെ കണക്കുകൾ ആശുപത്രിരേഖകളിലുള്ള വൈദ്യശാസ്ത്രപരമായി സാക്ഷ്യപ്പെടുത്തിയ മരണകാരണങ്ങളെ അടിസ്ഥാനമാക്കിയുള്ളതാണെങ്കിൽ MDS ന്റെ പഠനഫലങ്ങൾ ഗ്രാമീണമേഖലകളിലെ രേഖപ്പെടുത്താത്ത മരണങ്ങളുടെ പ്രാതിനിധ്യസ്വഭാവമുള്ള സ്ഥിതിവിവരക്കണക്കുകൾ മുന്നോട്ട് വെക്കുന്നു. MDS ന്റെ അടിസ്ഥാനത്തിൽ ആശുപത്രി മരണങ്ങളിലെ മരണകാരണങ്ങളുമായി ഉള്ള താരതമ്യപഠനങ്ങളുടെ ഫലങ്ങൾ:

മില്ല്യൺ ഡെത്ത് സ്റ്റഡി ആധാരമാക്കി ഒരു വർഷത്തെ മരണങ്ങളുടെ കണക്കുകൾ:


സ്ഥലസംബന്ധിയായ വിവരങ്ങളോട് ചേത്ത് MDS ന്റെ വിവരങ്ങൾ ചേർത്ത് വിശകലനം ചെയ്യുമ്പോൾ മനസ്സിലാകുന്നത് ഓരോരോഗത്തിനും ഇന്ത്യയിലുടനീളം വ്യത്യസ്തമായ ആധിക്യമാണുള്ളത് എന്നാണ്. ഇതിൽ നിന്ന് പ്രാദേശിക ഘടകങ്ങൾ അകാലമരണകാരണങ്ങളെ സ്വാധീനിക്കുന്നുണ്ട് എന്നും അവ പൊതുവിൽ ഒഴിവാക്കാനാവുന്നവയുമാണെന്ന് മനസ്സിലാക്കാം. ഉദാഹരണത്തിന് ഗർഭാശയഗള ക്യാൻസർ മൂലമുള്ള മരണങ്ങളുടെ ദേശീയ ശരാശരി 30000 ആയിരിക്കുമ്പോൾ ജമ്മുകശ്മീരിലും ആസാമിലും അത് 6000 മാത്രമാണ്.

MDSനെക്കുറിച്ച് ശ്രദ്ധേയമായ ഒട്ടേറെ വിമർശനങ്ങൾ പ്രസിദ്ധീകരിക്കപ്പെട്ടിട്ടുണ്ട്.

ഇന്ത്യൻ സാമ്പിൾ റെജിസ്ട്രേഷൻ സിസ്റ്റത്തെ വിവരങ്ങൾക്കായി ആശ്രയിക്കുന്നത് വിശാലമായ ഒരു സാമ്പിൾ സാദ്ധ്യമാക്കുന്നു. എന്നാൽ 7 597 സാമ്പ്ലിംഗ് യൂണിറ്റുകളും  24 ലക്ഷം കുടുംബങ്ങളും ഉണ്ടെങ്കിലും ഈ സാമ്പിൾ 100 കോടി ജനങ്ങളും പ്രതിവർഷം 95 ലക്ഷം മരണങ്ങളും ഉള്ള ഇന്ത്യൻ ജനസംഖ്യയുടെ വളരെ ചെറിയ അംശം മാത്രമാണ്.

MDS കൂടുതൽ ശ്രദ്ധ കൊടുക്കുന്നത് മുതിർന്നവരുടെ മരണങ്ങളിലാണ്. സാമ്പ്ലിംഗ് ഫ്രെയിംവർക്ക് മാതൃമരണങ്ങൾ വളരെക്കുറച്ചേ കണ്ടെത്തുന്നുള്ളൂ. മാതൃമരണങ്ങളെയും അവയ്ക്ക് നവജാതശിശുമരണങ്ങളുമായുള്ള ബന്ധത്തെയും  വിശകലനം ചെയ്യാൻ തക്ക സ്ഥിതിവിവരശാസ്ത്രപരമായ ശേഷി ഈ പഠനത്തിനില്ല എന്നാണ് ഇത് സൂചിപ്പിക്കുന്നത്. വിവരശേഖരണ ഘട്ടത്തിൽ മാതൃ-ശിശു ആരോഗ്യത്തെക്കുറിച്ചുള്ള കൂടുതൽ സൂചകങ്ങൾ ഉൾപ്പെടുത്തിയിരുന്നെങ്കിൽ അകാല മരണസാദ്ധ്യതയെക്കുറിച്ചുള്ള കൂടുതൽ വിശദമായ പഠനമായി മാറുമായിരുന്നു.

മരിച്ചയാളിന്റെ അടുത്ത ബന്ധുവിൽ നിന്ന് കിട്ടുന്ന ലക്ഷണങ്ങളിൽ നിന്ന് പരിശീലനം സിദ്ധിച്ച ചികിത്സകർക്ക് മിക്ക മരണകാരണങ്ങളും തിരിച്ചറിയാനാകും എന്ന ധാരണയിലാണ് വാചിക പോസ്റ്റ്മോട്ടം രീതി പ്രവർത്തിക്കുന്നത്. ടെറ്റനസ് പോലെ വ്യക്തമായ ലക്ഷണങ്ങളുള്ള രോഗങ്ങളിൽ രോഗം തിരിച്ചറിയുന്നത് ലളിതമാണ്. എന്നാൽ മലേറിയ പോലെയുള്ള രോഗങ്ങളിലെ പനി പോലെ പല രോഗങ്ങളിലും പൊതുവായുള്ള രോഗലക്ഷണങ്ങളിൽ നിന്ന് രോഗം തിരിച്ചറിയുന്നത് പ്രയാസമാണ്. 70 വയസ്സിനു മുകളിൽ പ്രായമുള്ള ആളുകളിൽ മരണകാരണം തിരിച്ചറിയുന്നതിൽ വാചിക പോസ്റ്റ്മോർട്ടം പ്രയോജനരഹിതമാണ്.

MDS പോലെയുള്ള ബൂട്ട്സ്ട്രാപ്പ് രീതികളെ അപേക്ഷിച്ച് കമ്പ്യൂട്ടർ മോഡലിംഗ് പോലെയുള്ള ആധുനിക രീതികൾ ഉപയോഗിച്ച് രോഗബാധാ ക്രമങ്ങൾ പഠിക്കുന്നതിനുള്ള മെച്ചത്തെക്കുറിച്ച് സംവാദങ്ങൾ നടന്നുകൊണ്ടിരിക്കുന്നു

2000-2010 കാലഘട്ടത്തിലും അതിനുശേഷവും ഇന്ത്യാ ഗവണ്മെന്റിന്റെ പല പൊതുജനാരോഗ്യസംബന്ധമായ തീരുമാനങ്ങളെയും MDS വഴികിട്ടിയ വിവരങ്ങൾ സ്വാധീനിച്ചിട്ടുണ്ട്. ചെലവുകുറഞ്ഞ രീതിയിൽ വിവരം ശേഖരിക്കുകയും വെർബൽ പോസ്റ്റ്മോർട്ടം രീതി ഉപയോഗിച്ച് മരണകാരണം കണ്ടെത്തുകയും ചെയ്യുന്ന MDSന്റെ രീതി ഒട്ടേറെ താഴ്ന്ന വരുമാനമുള്ളതും ഇടത്തരം വരുമാനമുള്ളതുമായ രാജ്യങ്ങളിൽ ഈ പഠനം പകർത്തുന്നതിന് താല്പര്യമുണർത്താൻ കാരണമായിട്ടുണ്ട് .




</doc>
<doc id="437170" url="https://ml.wikipedia.org/wiki?curid=437170" title="കാറ്റില്യ കോക്കൈനി">
കാറ്റില്യ കോക്കൈനി

കാറ്റില്യ കോക്കൈനി , സോഫ്രോണൈറ്റിസ് കോക്കൈനി അല്ലെങ്കിൽസോഫ്രോണൈറ്റിസ് ഗ്രാൻഡിഫ്ലോറ എന്നും അറിയപ്പെടുന്നു.

അറ്റ്ലാന്റിക് ഫോറസ്റ്റ് ആവാസവ്യവസ്ഥയിൽ തെക്ക് കിഴക്കൻ ബ്രസീൽ മുതൽ അർജന്റീന വരെ (Misiones) കാണപ്പെടുന്ന ഒരു ഓർക്കിഡ് (ഓർക്കിഡേസീ) ഇനം ആണിത്. 




</doc>
<doc id="437173" url="https://ml.wikipedia.org/wiki?curid=437173" title="ഗ്രഹാം കൗണ്ടി">
ഗ്രഹാം കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ തെക്കുകിഴക്കൻ ഭാഗത്തായി സ്ഥിതിചെയ്യുന്ന ഒരു കൗണ്ടിയാണ് ഗ്രഹാം കൗണ്ടി. 2010 ലെ യു.എസ്. സെൻസസ് പ്രകാരമുള്ള ഇവിടുത്തെ ആകെ ജനസംഖ്യ 37,220 ആയിരുന്നു. ഇത് അരിസോണയിലെ മൂന്നാമത്തെ ഏറ്റവും കുറവു ജനസംഖ്യയുള്ള കൗണ്ടിയാണ്. കൗണ്ടി സീറ്റ് സാഫ്ഫോർഡ് നഗരത്തിലാണ്. ഗ്രഹാം കൗണ്ടി സാഫ്ഫോർഡ്, AZ മൈക്രോപോളിറ്റൻ സ്റ്റാറ്റിസ്റ്റിക്കൽ ഏരിയയിൽ ഉൾപ്പെടുന്നു.

ഈസ്റ്റേൺ അരിസോണ കോളേജ്, ലോകത്തിലെ ഏറ്റവും വലുതും ശക്തവുമായ ദൂരദർശിനികളിൽ ഒന്നു സ്ഥാപിച്ചിരിക്കുന്ന മൗണ്ട് ഗ്രഹാം ഇന്റർനാഷണൽ ഒബ്സർവേറ്ററി എന്നിവയുൾപ്പെടെ വിവിധ സ്ഥാപനങ്ങള്‌ ഈ കൌണ്ടിയിലാണ് സ്ഥിതിചെയ്യുന്നത്. അരിസോണ സാൽസ ട്രയൽ സ്ഥിതിചെയ്യുന്നതും വാർഷിക സാൽസ ഫെസ്റ്റ് നടക്കാറുള്ളതും ഈ കൗണ്ടിയിലാണ്. സാൻ കാർലോസ് അപ്പാച്ചെ ഇന്ത്യൻ റിസർവേഷന്റെ ഭാഗം ഗ്രാം കൗണ്ടിയിൽ ഉൾപ്പെടുന്നു.


</doc>
<doc id="437179" url="https://ml.wikipedia.org/wiki?curid=437179" title="2012 വേനൽക്കാല പാരാലിമ്പിക്സിൽ ഇന്ത്യ">
2012 വേനൽക്കാല പാരാലിമ്പിക്സിൽ ഇന്ത്യ

2012 ഓഗസ്റ്റ് 29 മുതൽ 2012 സെപ്റ്റംബർ 9 വരെ ലണ്ടനിൽ നടന്ന വേനൽക്കാല പാരാലിമ്പിക്സിൽ ഇന്ത്യ മത്സരിച്ചിരുന്നു.

5 അത്ലറ്റുകളുടെ ടീം തിരഞ്ഞെടുത്തു.


3 പവർ ലിഫ്റ്റിങ് അത്ലറ്റുകളുടെ ടീം തിരഞ്ഞെടുത്തു.
ഗെയിംസ് നീന്തലിൽ ഇന്ത്യയുടെ ഏക പ്രതിനിധിയാണ് ശരത് ഗെയ്ക്ക്വാദ്. ചൈനയിലെ ഗുവാങ്ഷൌവിൽ നടന്ന ഏഷ്യൻ പാരാ ഗെയിംസിൽ വെങ്കലം നേടിയ ശരത് 100 മീറ്റർ ബ്രേഡ്സ്റ്റോക്കിലാണ് ഇടം നേടിയത്. ഇന്ത്യയുടെ ആദ്യത്തെ പാരാലിമ്പിക്ക്സ് നീന്തൽ താരം കൂടിയായിരുന്നു ശരത്.



</doc>
<doc id="437199" url="https://ml.wikipedia.org/wiki?curid=437199" title="കാറ്റില്യ അലയോരി">
കാറ്റില്യ അലയോരി

സാധാരണ ലീലിയ അലയോരി എന്നും അറിയപ്പെടുന്ന കാറ്റില്യ അലയോരി ബ്രസീലിലെ (Bahia) ഓർക്കിഡ് കുടുംബത്തിലെ (ഓർക്കിഡേസീ) ഒരു സ്പീഷീസാണ്. ഈ സ്പീഷീസിന് മി. പിരസിക്കബയിലെ സാവോ പോളൊ സർവ്വകലാശാലയിലെ മുൻ ജീവനക്കാരനായിരുന്ന മിസ്റ്റർ അലോറി ഒലിവിറ ആണ് പേര് നല്കിയത്. 1960 കളിൽ ഫീൽഡ് എസ്കർഷനിലാണ് അദ്ദേഹം ആദ്യം ഈ ഇനം ശേഖരിച്ചത്.



</doc>
<doc id="437201" url="https://ml.wikipedia.org/wiki?curid=437201" title="കാറ്റില്യ സൻഗ്വിലോബ">
കാറ്റില്യ സൻഗ്വിലോബ

കാറ്റില്യ സൻഗ്വിലോബ (the "bloody-lipped "കാറ്റില്യ "), സാധാരണയായി ലീലിയോ സൻഗ്വിലോബഎന്നും അറിയപ്പെടുന്നു.

ഒരു ഓർക്കിഡ് (ഓർക്കിഡേസീ) സ്പീഷീസായ ഇത് തെക്കൻ ബ്രസീലിൽ സ്ഥിതിചെയ്യുന്ന ബാഹിയ സംസ്ഥാനത്ത് കാണപ്പെടുന്നു.
ഇത് അറ്റ്ലാന്റിക് ഫോറസ്റ്റ് ബയോം (മാട്ട അറ്റ്ലാന്റിക് ബ്രസീലീറ) ആവാസസ്ഥലങ്ങളിൽ നിന്നും ഉള്ളതാണ്.


</doc>
<doc id="437208" url="https://ml.wikipedia.org/wiki?curid=437208" title="മണ്ടയ്ക്കാട് ഭഗവതി അമ്മൻ ക്ഷേത്രം">
മണ്ടയ്ക്കാട് ഭഗവതി അമ്മൻ ക്ഷേത്രം

കന്യാകുമാരി ജില്ലയുടെ പടിഞ്ഞാറൻ തീരത്തുള്ള കുളച്ചലിനു സമീപം സ്ഥിതിചെയ്യുന്ന ഒരു പാർവ്വതി ക്ഷേത്രമാണ് മണ്ടയ്ക്കാട് ഭഗവതി അമ്മൻ ക്ഷേത്രം. പതിനഞ്ച് അടിയോളം ഉയരമുള്ള ചിതൽപ്പുറ്റാണ് ഇവിടുത്തെ പ്രതിഷ്ഠ. ഇതിൽ ഭഗവതി അമ്മൻ (പാർവ്വതി ദേവി) കുടിയിരിക്കുന്നുവെന്നാണ് വിശ്വാസം. കടൽത്തീരത്തോടു ചേർന്നു സ്ഥിതിചെയ്യുന്ന ഈ ക്ഷേത്രം സന്ദർശിക്കുവാൻ കേരളം, തമിഴ്നാട് എന്നിവിടങ്ങളിൽ നിന്ന് നിരവധി വിശ്വാസികൾ എത്താറുണ്ട്. വൈകുണ്ഠ സ്വാമികൾ രചിച്ച "അഖിലത്തിരട്ട്" എന്ന ഗ്രന്ഥത്തിൽ മണ്ടയ്ക്കാട്ട് ക്ഷേത്രത്തെക്കുറിച്ച് പരാമർശമുണ്ട്.

ഇടുമുടിക്കെട്ടുമായി പ്രവേശിക്കാമെന്നതിനാൽ 'സ്ത്രീകളുടെ ശബരിമല' എന്നും മണ്ടക്കാട് ക്ഷേത്രത്തെ വിശേഷിപ്പിക്കുന്നു. മാർച്ച് മാസത്തിൽ നടക്കുന്ന 'കൊട മഹോത്സവം' (കൊടൈവിഴ) ആണ് ഈ ക്ഷേത്രത്തിലെ പ്രധാനപ്പെട്ട ആഘോഷം. കൊടൈവിഴയോടനുബന്ധിച്ച് വലിയ പടുക്ക, ഒടുക്കു പൂജ, ഏട്ടം കൊടൈ, ഭരണി കൊടൈ എന്നീ വിശേഷ പൂജകളുമുണ്ട്. 

ഉത്സവസമയത്ത് ക്ഷേത്രപരിസരത്ത് മാംസാഹാരം പാകം ചെയ്യുന്നതിനോ കഴിക്കുന്നതിനോ വിലക്കുകളില്ല എന്നത് ഇവിടുത്തെ പ്രത്യേകതയാണ്. ക്ഷേത്രത്തിലെ പൊങ്കാല സമയത്ത് പൊങ്കാല അടുപ്പുകളോടു ചേർന്ന് മാംസഹാരം പാകം ചെയ്യുന്നത് ഇവിടെ ഒരു സാധാരണ കാഴ്ചയാണ്. ഉത്സവസമയത്ത് വലിയ ഭക്തജനത്തിരക്ക് അനുഭവപ്പെടുന്നതിനാൽ നാഗർകോവിൽ, തിരുവനന്തപുരം എന്നിവിടങ്ങലിൽ നിന്നും മണ്ടയ്ക്കാട്ടേക്ക് പ്രത്യേക ബസ് സർവീസുകൾ ഒരുക്കാറുണ്ട്.

ഈ സ്ഥലത്ത് പണ്ട് ആടുകളെ മേയ്ച്ചു നടന്ന ഒരു ബാലൻ പുല്ല് വെട്ടുന്നതിനിടയിൽ രക്തം കാണുകയും ഉറക്കെ നിലവിളിക്കുകയും ചെയ്തു. കരച്ചിൽ കേട്ട് ഓടിയെത്തിയ പ്രദേശവാസികൾ ഇവിടെ ഒരു മണൽക്കൂന തയ്യാറാക്കി ആരാധിക്കുവാൻ തുടങ്ങി എന്നതാണ് ക്ഷേത്രവുമായി ബന്ധപ്പെട്ട ഐതിഹ്യം.

നാഗർകോവിൽ - കുളച്ചൽ സംസ്ഥാനപാതയിൽ മണ്ടയ്ക്കാട് എന്ന സ്ഥലത്താണ് ക്ഷേത്രം സ്ഥിതിചെയ്യുന്നത്. കുളച്ചലിൽ നിന്ന് ഏകദേശം നാലു കിലോമീറ്റർ അകലെയാണ് ക്ഷേത്രത്തിന്റെ സ്ഥാനം.







</doc>
<doc id="437212" url="https://ml.wikipedia.org/wiki?curid=437212" title="ഹാതിയോറ ഗേർട്നെറി">
ഹാതിയോറ ഗേർട്നെറി

കാക്റ്റേസിയുടെ ഉപവിഭാഗമായ കാക്റ്റോയിഡേയിലെ ഗോത്രമായ റിപ്സലിഡേയിൽപ്പെടുന്ന കാക്റ്റസിന്റെ ഒരു എപിഫൈറ്റിക് സ്പീഷീസാണ് ഹാതിയോറ ഗേർട്നെറി .H. rosea, Hatiora × graeseri, എന്നിവ കൂടിച്ചേർന്നുള്ള സങ്കരയിനം ഈസ്റ്റർ കാക്റ്റസ് അല്ലെങ്കിൽ വിറ്റ്സൻ കാക്ടസ് എന്നുകൂടി അറിയപ്പെടുന്നു. ഇത് വ്യാപകമായി കൃഷിചെയ്യുന്ന ഒരു അലങ്കാര സസ്യമാണ്.


</doc>
<doc id="437217" url="https://ml.wikipedia.org/wiki?curid=437217" title="ഓടക്കുഴൽ (കവിതാസമാഹാരം)">
ഓടക്കുഴൽ (കവിതാസമാഹാരം)

മഹാകവി ജി. ശങ്കരക്കുറുപ്പിന്റെ പ്രശസ്തമായ കവിതാസമാഹാരമാണ് ഓടക്കുഴൽ. 1965-ൽ ഈ കൃതിക്കാണ് അദ്ദേഹത്തിന് ജ്ഞാനപീഠ പുരസ്കാരം ലഭിച്ചത്. ജി. ശങ്കരക്കുറുപ്പിന്റെ തെരഞ്ഞെടുത്ത 60 കവിതകളുടെ സമാഹാരമാണ് ഈ കൃതി.


</doc>
<doc id="437222" url="https://ml.wikipedia.org/wiki?curid=437222" title="ഗവൺമെന്റ് ഹയർ സെക്കന്ററി സ്കൂൾ പുലാമന്തോൾ">
ഗവൺമെന്റ് ഹയർ സെക്കന്ററി സ്കൂൾ പുലാമന്തോൾ

മലപ്പുറം ജില്ലയുടെ അതിർത്തിയിൽ ആണ് ഈ വിദ്യാലയം 1957 ജൂൺ 10 -ൽ സ്ഥാപിച്ചത്. 
1957 മെയ് 10ന് കേരള മുഖ്യ മന്ത്രിയായിരുന്ന ഇ.എം.എസ്.നമ്പൂതിരിപ്പാട് സ്ക്കൂളിന്റെ ആറ്മുറി കെട്ടിടത്തിന് തറക്കല്ലിട്ടു. ജൂണിൽ ക്ലാസുകൾ ആരംഭിച്ചു. സ്ക്കൂൾ കെട്ടിടത്തിന്റെ ഉദ്ഘാടനം മലബാർ ഡിസ്ട്രിക്റ്റ് ബോർഡ് പ്രസിഡണ്ട് പി.ടി. ഭാസ്കരപ്പണിക്കർ നിർവഹിച്ചു. എ.ഗോവിന്ദമേനോനായിരുന്നു ആദ്യ ഹെഡ്മാസ്റ്റർ.

3.5ഏക്കർ ഭൂമിയിലാണ് വിദ്യാലയം സ്ഥിതിചെയ്യുന്നത്.9 കെട്ടിടങ്ങളായി 64 ക്ലാസ്മുറികളുണ്ട്.ഹയർസെക്കന്ററിക്ക് 5ബാച്ചുകളിലായി 10 ക്ലാസ്മുറികളുണ്ട് . യു.പി.വിഭാഗത്തിന് 11 ക്ലാസ്മുറികളുണ്ട് .ഹൈസ്ക്കൂൾ വിഭാഗത്തിന് 43 ക്ലാസ്മുറികളുണ്ട്.സ്ക്കൂളിന് മോശമല്ലാത്ത ഒരു കളിസ്ഥലം ഉണ്ട്. ആലഞ്ചേരി ക്ഷേത്ര മൈതാനം സ്ക്കൂള് തല കായിക മത്സരങ്ങള്ക്കായി ഉപയോഗിക്കാറുണ്ട്.ഹൈസ്ക്കൂളിനും ഹയർസെക്കന്ററിക്കും യു.പി.ക്കും കൂടി 4കമ്പ്യൂട്ടർ ലാബുകൾ ഉണ്ട്.രണ്ട് ലാബുകളിൽ ഇന്റർ നെറ്റ്സൗകര്യം ലഭ്യമാണ്.

സ്കൂളിന്റെ മുൻ പ്രധാനാദ്ധ്യാപകർ : മുകുന്ദൻ , സരോജിനി, സുഭദ്ര, ഉണ്ണികൃഷ്ണൻ



</doc>
<doc id="437243" url="https://ml.wikipedia.org/wiki?curid=437243" title="ബർഗമോട്ട് ഓറഞ്ച്">
ബർഗമോട്ട് ഓറഞ്ച്

സിട്രസ് ബർഗാമിയ, അല്ലെങ്കിൽ ബർഗമോട്ട് ഓറഞ്ച് ഓറഞ്ചിന്റെ വലിപ്പം ഉള്ള സുഗന്ധമുള്ള ഒരു സിട്രസ് പഴം ആണ്. പാകമാകുമ്പോൾ മഞ്ഞനിറത്തിലുള്ള പച്ച നിറമായിരിക്കും.

ജനിതക ഗവേഷണം വഴി മുമ്പുണ്ടായിരുന്നതും ഇപ്പോഴും നിലനിൽക്കുന്നതുമായ സിട്രസിൽ നിന്നും കൾട്ടിവർ ഇനമായ ബർഗാം ഓറഞ്ച് കണ്ടെത്തി. ഇത് നാരങ്ങയുടെയും കയ്പുള്ള ഓറഞ്ചിന്റെയും ഒരു സങ്കരയിനമാണ്. ഭക്ഷണങ്ങൾ, സുഗന്ധദ്രവ്യങ്ങൾ, സൗന്ദര്യവർദ്ധക വസ്തുക്കൾ എന്നിവയിൽ ഇതിന്റെ എക്സ്ട്രാക്ട് ഉപയോഗിക്കുന്നു. ചർമ്മത്തിൽ ഉപയോഗിക്കുന്നതിലൂടെ ഫോട്ടോസെൻസിറ്റിവിറ്റി വർദ്ധിപ്പിക്കുന്നു.



</doc>
<doc id="437249" url="https://ml.wikipedia.org/wiki?curid=437249" title="പിങ്ക് പെപ്പർകോൺ">
പിങ്ക് പെപ്പർകോൺ

പെറുവിയൻ പെപ്പർട്രീ എന്നറിയപ്പെടുന്ന ഷിനസ് മോള്ളെ കുറ്റിച്ചെടിയിൽ നിന്ന് ലഭിക്കുന്ന ഉണങ്ങിയ ബെറിയാണ് പിങ്ക് പെപ്പർകോൺ.' ഇത് പൈപ്പർ (Piper) എന്ന ജനുസ്സിൽ നിന്നുള്ള ഒരു സസ്യത്തിന്റെ ഉണങ്ങിയ ഫലം ആണെങ്കിലും പെപ്പർകോണുകളുമായി സാമ്യമുള്ളതിനാൽ അവയെ പിങ്ക് പെപ്പർകോണുകൾ എന്നു വിളിക്കുന്നു. അതിനുപുറമേ കുരുമുളകിന്റെ സുഗന്ധവും ഇതിന് കാണപ്പെടുന്നു. കശുവണ്ടി കുടുംബത്തിലെ അംഗങ്ങൾ എന്ന നിലയിൽ ഇത് ട്രീ നട്ട് അലർജി മൂലമുള്ള അനാഫൈലാക്സിസ് ഉൾപ്പെടെയുള്ള അലർജി പ്രവർത്തനങ്ങൾക്ക് കാരണമാകാം.

ഇതുമായി ബന്ധപ്പെട്ട സ്പീഷീസായ ഷിനസ് ടെറിബിൻതിഫോളിയയുടെ (Schinus terebinthifolia) (ബ്രസീലിയൻ കുരുമുളക്) ഉണങ്ങിയ ബെറികളെ പിങ്ക് പെപ്പർകോൺ (baies roses de Bourbon) എന്നു വിളിക്കുന്നു. ഈ കുറ്റിച്ചെടിയുടെ ഉണങ്ങിയ ബെറികളെ പാചകത്തിൽ സുഗന്ധവ്യഞ്ജനമായി ഉപയോഗിക്കുന്നു. 1598-ൽ ബ്രസീലിയൻ കുരുമുളക് ഫ്ലോറിഡയിലേക്ക് കൊണ്ടുവന്നത് ഒരു അലങ്കാര സസ്യമായിട്ടായിരുന്നു. ഒടുവിൽ അത് "ഫ്ലോറിഡ ഹോളി" എന്ന് അറിയപ്പെടാൻ തുടങ്ങി.

1982-ൽ ഫുഡ് ആൻഡ് ഡ്രഗ് അഡ്മിനിസ്ട്രേഷൻ (എഫ്ഡിഎ) ഫ്രാൻസിൽ നിന്നും ബ്രസീലിലെ കുരുമുളക് ഉല്പന്നങ്ങൾ അമേരിക്കയിലേയ്ക്ക് ഇറക്കുമതി നിരോധിച്ചു. ബെറികൾ ഭക്ഷിക്കുന്നവർക്ക് വീർത്ത കണ്ണുകൾ, ദഹനക്കേട് തുടങ്ങി നഞ്ചിന് (poison ivy) സമാനമായ അലർജി അസുഖ ലക്ഷണങ്ങൾ ഉണ്ടാക്കുമെന്ന് വാദിക്കുന്നു. നിർദ്ദേശിക്കപ്പെട്ട സാഹചര്യങ്ങളിൽ വളരുന്ന ബെറികൾ ഭക്ഷിക്കാൻ സുരക്ഷിതമാണെന്ന് ഫ്രാൻസ് ഗവൺമെന്റ് അഭിപ്രായപ്പെട്ടു.അമേരിക്ക പിന്നീട് നിരോധനം പിൻവലിച്ചു. പെറുവിയൻ കുരുമുളകിന്റെ ഫലവും ഇലകളും വിഷം നിറഞ്ഞതാണ്. പ്രത്യേകിച്ച് കോഴി, പന്നികൾ, പശുക്കിടാങ്ങൾ എന്നിവയെ ബാധിക്കുന്നു.പഴം കഴിച്ചതിനുശേഷം കൊച്ചുകുട്ടികൾക്ക് ഛർദ്ദിയും വയറിളക്കവും അനുഭവപ്പെട്ടതായി രേഖകൾ നിലവിലുണ്ട്. നിലവിൽ പിങ്ക് പെപ്പർകോണിന്റെ രണ്ടു ഇനങ്ങളും "പൊതുവെ സുരക്ഷിതമെന്ന് അംഗീകരിച്ചത് (GRAS) ആയി FDAയും അംഗീകരിക്കുന്നു.



</doc>
<doc id="437271" url="https://ml.wikipedia.org/wiki?curid=437271" title="ഹാരി ബ്രെയർലി">
ഹാരി ബ്രെയർലി

ഒരു ഇംഗ്ലീഷ് മെറ്റലർജിസ്റ്റാണ് ഹാരി ബ്രെയർലി (18 ഫെബ്രുവരി 1871 - 14 ജൂലൈ 1948). തുരുമ്പിക്കാത്ത ഉരുക്ക് അഥവാ ആംഗലോഫോമിൽ ലോകത്തെ "സ്റ്റെയിൻലെസ് സ്റ്റീൽ" എന്ന് വിളിക്കപ്പെടുന്ന സ്റ്റീൽ കണ്ടുപിടിച്ച വ്യക്തിയാണ്.

1871 ഫെബ്രുവരി 18 ന് ഇംഗ്ലണ്ടിലെ ഷെഫീൽഡിൽ ബ്രെയർലി ജനിച്ചു. പന്ത്രണ്ടാം വയസ്സിൽ വുഡ്സൈഡ് സ്കൂളിൽ നിന്ന് പഠനം നിർത്തി, തന്റെ പിതാവിന്റെ സ്റ്റീൽ വർക്കുകളിൽ ഒരു തൊഴിലാളിയായി ജോലിയിൽ പ്രവേശിച്ചു. പിന്നീട് കമ്പനിയുടെ കെമിക്കൽ ലാബറട്ടറിയിൽ ജനറൽ അസിസ്റ്റന്റ് പദവി സ്വീകരിച്ചു. 1895 ഒക്ടോബർ 23 ന് ഹെലെൻ തെരേസ ക്രാൻകുമായി (1874-1955) വിവാഹിതനായി.

ഒന്നാം ലോകമഹായുദ്ധത്തിന് തൊട്ടുമുമ്പുള്ള കലാപസമയത്ത് ബ്രിട്ടനിൽ ആയുധ നിർമ്മാണം ഗണ്യമായി വർധിച്ചു. എന്നാൽ ഗ്യാസ് ബാരലിന്റെ ആന്തരിക പ്രതലങ്ങളിൽ ദ്രവീകരണം മൂലം പ്രായോഗിക പ്രശ്നങ്ങൾ നേരിടേണ്ടി വന്നു. അങ്ങനെ ഉയർന്ന താപനിലയിൽ ഉണ്ടാകുന്ന ദ്രവീകരണം പ്രതിരോധിക്കാൻ പുതിയ തരംഗങ്ങളെ ഗവേഷണം ചെയ്യാൻ ബ്രാർലി ശ്രമിച്ചുതുടങ്ങി. സ്റ്റീലിനൊപ്പമുള്ള ക്രോമിയം അടക്കമുള്ള വസ്തുക്കൾ ചേർത്തു പരിശോധന നടത്താൻ തുടങ്ങി. ഇത് സ്റ്റാൻഡേർഡ് കാർബൺ സ്റ്റീൽസുമായി താരതമ്യപ്പെടുത്തുമ്പോൾ മെറ്റീരിയലിന്റെ ദ്രാവകാവസ്ഥ ഉയർത്താൻ സാധിച്ചു.




</doc>
<doc id="437275" url="https://ml.wikipedia.org/wiki?curid=437275" title="ഗ്രീൻലീ കൗണ്ടി">
ഗ്രീൻലീ കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ തെക്കുകിഴക്കൻ ഭാഗത്തായി സ്ഥിതി ചെയ്യുന്ന ഒരു കൗണ്ടിയാണ് ഗ്രീൻലീ. 2010 ലെ സെൻസസ് രേഖകൾ പ്രകാരം ഇവിടുത്തെ ആകെ ജനസംഖ്യ 8,437 ആയിരുന്നു. അരിസോണയിൽ ഏറ്റവും കുറഞ്ഞ ജനസംഖ്യയുളള കൗണ്ടികളിലൊന്നാണിത്. കൗണ്ടി സീറ്റ് ക്ലിഫ്ടൺ ടൌണിലാണ്.

വടക്കേ അമേരിക്കയിലെ ഏറ്റവും വലിയ ചെമ്പ് ഖനന പ്രവർത്തന മേഖലയും ലോകത്തിലെ വലിയ ചെമ്പു ഖനികളിലൊന്നുമായ മോറെൻസി മൈൻ ഗ്രീൻലീ കൗണ്ടിയുടെ സമ്പദ്വ്യവസ്ഥയിൽ മേൽക്കോയ്മ പുലർത്തിയിരിക്കുന്നു. 2008 ലെ കണക്ക് പ്രകാരം ഫ്രീപോർട്ട്-മക്മോറാൻ കമ്പനിയുടെ ഉടമസ്ഥതയിലുള്ള ഈ ഖനി സമുച്ചയത്തിൽ ഏകദേശം 4,000 തൊഴിലാളികൾ ജോലിചെയ്തിരുന്നു.


</doc>
<doc id="437283" url="https://ml.wikipedia.org/wiki?curid=437283" title="ലാ പാസ് കൗണ്ടി">
ലാ പാസ് കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ പടിഞ്ഞാറൻ ഭാഗത്തു സ്ഥിതിചെയ്യുന്ന ഒരു കൌണ്ടിയാണ് ലാ പാസ്. 2010 ലെ യു.എസ്. സെൻസസ് പ്രകാരം ഇവിടുത്തെ ആകെ ജനസംഖ്യ 20,489 ആയിരുന്നു. അരിസോണയിലെ രണ്ടാമത്തെ ഏറ്റവും കുറഞ്ഞ ജനസംഖ്യയുള്ള കൗണ്ടിയാണിത്. പാർക്കർ നഗരമാണ് കൗണ്ടി സീറ്റ്. "സമാധാനം" എന്ന അർത്ഥം വരുന്ന സ്പാനിഷ് പദമാണ് ഈ കൗണ്ടിയുടെ പേരിന് ആധാരമായിരിക്കുന്നത്. ഇത് കടംകൊണ്ടിരിക്കുന്നത് ഇപ്പോൾ ഗോസ്റ്റ് ടൌണായി അറിയപ്പെടുന്നതും കൊളറാഡോ നദീതീരത്തു സ്ഥിതിചെയ്തിരുന്നതുമായ ആദ്യകാല കുടിയേറ്റ കേന്ദ്രമായിരുന്ന ലാ പാസിൽ നിന്നാണ്.

യുമ കൗണ്ടിയുടെ വടക്കൻ ഭാഗം വേർതിരിക്കുന്നതിനു വോട്ടർമാരുടെ അംഗീകാരം ലഭിച്ചതിനുശേഷം 1983 ലാണ് ലാ പാസ് കൗണ്ടി നിലവിൽ വന്നത്. 1912 ൽ അരിസോണ ഒരു സംസ്ഥാനമായ ശേഷം രൂപീകരിക്കപ്പെട്ട ഒരേയൊരു കൌണ്ടിയും നിലവിൽ 2001 ൽ നിലവിൽവന്ന കൊളറാഡോയിലെ സംയോജിത നഗര-കൌണ്ടിയായ ബ്രൂംഫീൽഡിനു പിന്നിൽ അമേരിക്കയിലെ ഏറ്റവും പ്രായം കുറഞ്ഞ രണ്ടാമത്തെ കൗണ്ടിയുമാണ് ലാ പാസ്.


</doc>
<doc id="437286" url="https://ml.wikipedia.org/wiki?curid=437286" title="മൊഹാവെ കൗണ്ടി">
മൊഹാവെ കൗണ്ടി

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ വടക്കുപടിഞ്ഞാറൻ കോണിലാണ് മൊഹാവെ കൗണ്ടി സ്ഥിതി ചെയ്യുന്നത്. 2010 ലെ യു.എസ്. സെൻസസ് പ്രകാരമുള്ള ഇവിടുത്തെ ആകെ ജനസംഖ്യ 200,186 ആയിരുന്നു. കൗണ്ടി സീറ്റ് കിംഗ്മാനും ഏറ്റവും വലിയ നഗരം ലേക് ഹാവാസു സിറ്റിയുമാണ്. മൊഹാവെ കൌണ്ടി, ലേക്ക് ഹവാസു സിറ്റി-കിംഗ്മാൻ, AZ മെട്രോപോളിറ്റൻ സ്റ്റാറ്റിസ്റ്റിക്കൽ ഏരിയിൽ ഉൾപ്പെട്ടിരിക്കുന്നു. ഇതു മുഴുവനായിത്തന്നെ ലാസ് വെഗാസ്-ഹെൻഡേർസൻ, NV-AZ കംബൈൻഡ് സ്റ്റാറ്റിസ്റ്റിക്കൽ ഏരിയയിലും ഉൾക്കൊണ്ടിരിക്കുന്നു. ഗ്രാൻഡ് കാന്യൺ ദേശീയോദ്യനാത്തിന്റെ ഭാഗങ്ങൾ, ലേക്ക് മീഡ് നാഷണൽ റിക്രിയേഷൻ ഏരിയ, ഗ്രാൻഡ് കാന്യൺ-പരാശന്റ് ദേശീയ സ്മാരകം മുഴുവനായും മൊഹാവെ കൗണ്ടിയിൽ ഉൾപ്പെട്ടിരിക്കുന്നു. കെയ്ബാബ്, ഫോർട്ട് മോജാവെ, ഹുവലാപായ് ഇന്ത്യൻ റിസർവേഷൻ എന്നിവയും ഈ കൗണ്ടിയുടെ പരിധിയിലാണ്.


</doc>
<doc id="437290" url="https://ml.wikipedia.org/wiki?curid=437290" title="ജെയ്ദീപ് ദേശ്വാൽ">
ജെയ്ദീപ് ദേശ്വാൽ

2012 ൽ ലണ്ടനിൽ നടന്ന വേനൽക്കാല പാരാലിമ്പിക്സിൽ ഇന്ത്യയെ പ്രതിനിധീകരിച് മത്സരിച്ച ഒരു ഇന്ത്യൻ അത്ലറ്റിക് ആണ് ജെയ്ദീപ് സിംഗ് ദേസ്വാൾ. ഇംഗ്ലണ്ടിലെ ലണ്ടനിലെ 2017 ലെ ലോക ചാമ്പ്യൻഷിപ്പിൽ പാരാ അത്ലറ്റിക്സിൽ ഇന്ത്യയെ പ്രതിനിധീകരിച്ചു, F42 ഡിസ്കസിൽ നാലാം സ്ഥാനം നേടി.

ജെയ്ദീപിന് 5 വയസ്‌ പ്രായമായപ്പോഴാണ് അസുഖം മൂലം വാക്സിനേഷൻ നൽകുന്നത്. ഡോക്ടറുടെ തെറ്റായ കുത്തിവെപ്പ് മൂലം ഇടതു കാലിന്റെ ശക്തി നഷ്ടപ്പെട്ടു. ചെറുപ്പത്തിൽ തന്നെ കായികരംഗത്തെ താല്പര്യം ഉള്ളതിനാൽ സുഹൃത്തുക്കളുടെ നിർദ്ദേശപ്രകാരം 2007 ൽ ഡിസ്കസ് ത്രോയിൽ പരിശീലനം ആരംഭിച്ചു.

2012 ൽ ഏപ്രിൽ മാസം നടന്ന മലേഷ്യൻ പാര അത്ലറ്റിക്സ് ചാമ്പ്യൻഷിപ്പിൽ സ്വർണം നേടി പാരാലിമ്പിക്സ്ന് യോഗ്യത നേടി. 

"പാരാലിമ്പിക്സ്"

"ലോക ചാമ്പ്യൻഷിപ്പ് -" "പാര അത്ലറ്റിക്സ്" 

"കോമൺവെൽത്ത് ഗെയിംസ്"

"ഏഷ്യൻ ഗെയിംസ്"


</doc>
<doc id="437295" url="https://ml.wikipedia.org/wiki?curid=437295" title="ലിംക ബുക്ക് ഓഫ് റെക്കോർഡ്സ്">
ലിംക ബുക്ക് ഓഫ് റെക്കോർഡ്സ്

ഇന്ത്യയിലും വിദേശത്തുമായി ഇന്ത്യാക്കാർ കൈവരിക്കുന്ന അസാധാരണ നേട്ടങ്ങളുടെയും റെക്കോർഡുകളുടെയും സമാഹാരം എന്ന നിലയിൽ എല്ലാവർഷവും ഇന്ത്യയിൽ പ്രസിദ്ധീകരിക്കുന്ന ഒരു റെഫറൻസ് ഗ്രന്ഥമാണ് ലിംക ബുക്ക് ഓഫ് റെക്കോർഡ്സ് (ഇംഗ്ലീഷ്: Limca Book of Records). ലോക റെക്കോർഡുകൾ ഉൾപ്പെടെ ഇന്ത്യാക്കാർ നേടുന്ന അസാധാരണ നേട്ടങ്ങളെ ലിംകാ ബുക്ക് നിയമങ്ങളനുസരിച്ച് വിദ്യാഭ്യാസം, സാഹിത്യം, കൃഷി, വൈദ്യശാസ്ത്രം, ബിസിനസ്, കായികം, പ്രകൃതി, സാഹസികം, റേഡിയോ, സിനിമ എന്നിങ്ങനെ വിവിധ മേഖലകളായി തരംതിരിച്ചിരിക്കുന്നു. ഗിന്നസ് ബുക്കിനു പുറമെ ലോക റെക്കോർഡുകൾ രേഖപ്പെടുത്തുന്നതിനായി പുറത്തിറക്കുന്ന രണ്ടാമത്തെ പുസ്തകമാണ് ലിംകാ ബുക്ക് ഓഫ് റെക്കോർഡ്സ്. 1990-ൽ ലിംക എന്ന പേരിലുള്ള ശീതളപാനീയ നിർമ്മാണ കമ്പനിയാണ് ഈ ഗ്രന്ഥം ആദ്യമായി പുറത്തിറക്കിയത്. എല്ലാ വർഷവും ഇംഗ്ലീഷ്, ഹിന്ദി, മലയാളം ഭാഷകളിലാണ് പുസ്തകം പുറത്തിറക്കുന്നത്.

1990-ൽ ലിംക സോഫ്റ്റ് ഡ്രിങ്ക്സ് കമ്പനി പാർലെ ഗ്രൂപ്പിന്റെ ഉടമസ്ഥതയിലായിരുന്ന സമയത്താണ് ലിംകാ ബുക്ക് ഓഫ് റെക്കോർഡ്സിന്റെ ആദ്യ പതിപ്പ് പുറത്തിറക്കുന്നത്. ലിംകാ ബ്രാൻഡ് പിന്നീട് കൊക്ക-കോള ഏറ്റെടുത്തുവെങ്കിലും പുസ്തകം പ്രസിദ്ധീകരിക്കുന്നത് തുടർന്നുവന്നു. നിലവിൽ കൊക്ക-കോള കമ്പനിയുടെ മേൽനോട്ടത്തിലാണ് പുസ്തകം പ്രസിദ്ധീകരിക്കുന്നത്.

ഇന്ത്യക്കു സ്വാതന്ത്ര്യം ലഭിച്ചതിന്റെ 60-ആം വാർഷികത്തോടനുബന്ധിച്ച് 2007 സെപ്റ്റംബർ 25-ന് ലിംകാ ബുക്ക് ഓഫ് റെക്കോർഡ്സിന്റെ പ്രത്യേക പതിപ്പ് പുറത്തിറക്കിയിരുന്നു. 2009-ൽ അമിതാഭ് ബച്ചനാണ് പുസ്തകത്തിന്റെ ഇരുപതാം പതിപ്പ് പുറത്തിറക്കിയത്. ഐ.എസ്.ആർ.ഓ. ചെയർമാൻ ജി. മാധവൻ നായരും ഈ ചടങ്ങിൽ പങ്കെടുത്തിരുന്നു. 2010-ലെ കോമൺവെൽത്ത് ഗെയിംസിലും ഏഷ്യൻ ഗെയിംസിലും പങ്കെടുത്ത ഇന്ത്യൻ കായിക താരങ്ങളെ ആദരിച്ചുകൊണ്ടുള്ള 21-ആം പതിപ്പ് 2011 മാർച്ച് 29-ന് പുറത്തിറക്കി. 2014-ലെ വനിതാ ദിനത്തിൽ ലിംകാ ബുക്ക് ഓഫ് റെക്കോർഡ്സിന്റെ രജത ജൂബിലി പ്രത്യേക പതിപ്പ് പുറത്തിറക്കി. 2016-ൽ പുസ്തകത്തിന്റെ 27-ആം പതിപ്പ് പുറത്തിറങ്ങിയിരുന്നു.

1992 മുതൽ എല്ലാവർഷവും പീപ്പിൾ ഓഫ് ദ ഇയർ പുരസ്കാരവും ലിംക ബുക്കിനോടൊപ്പം പ്രഖ്യാപിച്ചുവരുന്നു.

1996-ൽ ലിംക ബുക്ക് ഓഫ് റെക്കോർഡ്സിനെക്കുറിച്ച് 19 എപ്പിസോഡുകളുള്ള ഒരു ടെലിവിഷൻ പരമ്പര ദൂർദർശനിൽ സംപ്രേഷണം ചെയ്തിരുന്നു. ഇതിനു സമാനമായ ഒരു പരമ്പര 2008-ൽ സ്റ്റാർ ടി.വി.യിലും സംപ്രേഷണം ചെയ്തിട്ടുണ്ട്. ലിംക ബുക്ക് ഓഫ് റെക്കോർഡ്സിനെ ആസ്പദമാക്കി സിദ്ധാർത്ഥ് കാക് സംവിധാനം ചെയ്ത ചലച്ചിത്രമാണ് "ട്രയംഫ് ഓഫ് ദ സ്പിരിറ്റ്" (Triumph of the Spirit).




</doc>
<doc id="437304" url="https://ml.wikipedia.org/wiki?curid=437304" title="ബേർഡ് ഇന്റലിജൻസ്">
ബേർഡ് ഇന്റലിജൻസ്

പക്ഷികൾ പ്രയോഗിക്കുന്ന ബുദ്ധിശക്തിയും അതിന്റെ അളവുകോലും നിർവ്വചിക്കുന്നതാണ് ബേർഡ് ഇന്റലിജൻസ് മനുഷ്യേതര ജീവജാലങ്ങളിൽ ബുദ്ധി നിർണ്ണയിക്കുന്നതിനോ അളക്കുന്നതിനോ ചെയ്യുന്നതിലുള്ള ബുദ്ധിമുട്ട് ശാസ്ത്രീയ പഠനത്തിനു വിഷമകരമാവുന്ന വിഷയം ആണ്. ശരീരഘടനാപരമായി പക്ഷികളുടെ തലയുടെ വലിപ്പവുമായി (ഇതിൽ 10,000 സ്പീഷീസുകൾ, നേരിട്ടുള്ള പിൻതുടർച്ചക്കാരാണ്. തെറാപ്പോഡ് ദിനോസറുകളും അത്തരത്തിലുള്ളവതാണ്) താരതമ്യപ്പെടുത്തുമ്പോൾ താരതമ്യേന വലിയ തലച്ചോറാണ് ഇതിനുള്ളത്. ദൃശ്യവും കേൾവിയുടെ ഇന്ദ്രിയങ്ങളും ഭൂരിഭാഗം ജന്തുക്കളിലും നന്നായി വികസിച്ചിട്ടുണ്ട്. സ്‌പർശനപരവും ഘ്രാണപരമായ ഇന്ദ്രിയങ്ങളും ഏതാനും ഗ്രൂപ്പുകളിൽ മാത്രമേ തിരിച്ചറിഞ്ഞിട്ടുള്ളൂ. ആശയവിനിമയം നടത്താൻ ദൃശ്യ സിഗ്നലുകൾ ഉപയോഗിച്ചും അതുപോലെ തന്നെ ശബ്ദമുണ്ടാക്കിയും പാട്ടുപാടിയും പക്ഷികൾ ആശയവിനിമയം നടത്തുന്നു. ഇന്റലിജൻസ് പരിശോധന സെൻസർ സ്റ്റിമുലയിലേക്കുള്ള പ്രതികരണങ്ങളെ അടിസ്ഥാനമാക്കിയുള്ളതാണ്.




</doc>
<doc id="437308" url="https://ml.wikipedia.org/wiki?curid=437308" title="കീ">
കീ

കീ (/ kiːə ;; മാവോറി: [kɛ.a]; നെസ്റ്റർ നോട്ടാബിലിസ്) നെസ്റ്റൊറിഡി കുടുംബത്തിലെ വലിയ ഒരു തത്തയാണ്.തെക്കൻ ഐലൻഡിൽ ന്യൂസിലാൻഡിലെ വനപ്രദേശം, ആൽപൈൻ പ്രദേശങ്ങൾ എന്നിവിടങ്ങളിൽ ഇതിനെ കണ്ടെത്തിയിട്ടുണ്ട്. ഏകദേശം 48 സെ.മീ (19 ൽ) നീളമുള്ള, ഇവ കൂടുതലും ഒലീവ്-പച്ച നിറത്തോടു കൂടിയതും ചിറകിൻ കീഴിൽ പ്രകാശപൂർണ്ണമായ ഓറഞ്ച് നിറവും കാണുന്നു. വളഞ്ഞ, ചാര-തവിട്ട് നിറത്തോടുകൂടിയ മേൽച്ചുണ്ട് കാണപ്പെടുന്നു. ലോകത്തിലെ ഒരേയൊരു ആൽപൈൻ തത്തയാണ് ഇത്. മിശ്രഭുക്ക് ആയ ഇവ ചത്തജന്തുക്കളുടെ മാംസംകൂടാതെ പ്രധാനമായും വേരുകൾ, ഇലകൾ, സരസഫലങ്ങൾ, തേൻ, ഷഡ്പദങ്ങൾ എന്നിവയും ഭക്ഷിക്കുന്നു.1986-ൽ വൈൽഡ് ലൈഫ് ആക്ട് പ്രകാരം ഇതിന് പരിപൂർണ്ണ സംരക്ഷണം ലഭിക്കുന്നു.

വൃക്ഷങ്ങളുടെ വേരുകൾക്കിടയിലോ അല്ലെങ്കിൽ വിള്ളലുകൾക്കിടയിലോ കാണപ്പെടുന്ന മാളങ്ങളിൽ ഇവ കൂടുകൾ നിർമ്മിക്കുന്നു. കഠിനമായ പർവ്വതമേഖലകളിലെ പരിതഃസ്ഥിതിയിൽ അതിജീവിക്കാൻ അത്യന്താപേക്ഷിതമായ ഒരു പക്ഷിയുടെ ബുദ്ധി, ജിജ്ഞാസ എന്നിവയ്ക്ക് കീ പ്രസിദ്ധമാണ്. കീക്ക് യുക്തിയുക്തമായി മുന്നിൽവരുന്ന ആശയകുഴപ്പങ്ങൾ പരിഹരിക്കാൻ കഴിയുന്നു. കീ പക്ഷികൾ ഒരു പ്രത്യേക ലക്ഷ്യം കൈവരിക്കുന്നതിന് വേണ്ടി അവ ഒരുമിച്ച് കൂട്ടത്തോടെ പ്രവർത്തിക്കുന്നു.



</doc>
<doc id="437311" url="https://ml.wikipedia.org/wiki?curid=437311" title="മെർസിഡിസ് അരാവോസ്">
മെർസിഡിസ് അരാവോസ്

പെറുവിന്റെ ഇപ്പോഴത്തെ വൈസ് പ്രസിഡന്റും(23 മാർച്ച് 2018 മുതൽ) 17 സെപ്റ്റംബർ 2017 മുതൽ 2 ഏപ്രിൽ 2018 വരെ പ്രധാന മന്ത്രിയും സാമ്പത്തിക ശാസ്ത്ര വിദഗ്ദ്ധയും, അദ്ധ്യാപികയും രാഷ്ട്രീയക്കാരിയും ആണ് മെർസിഡിസ് റോസൽബ അരാവോസ് ഫെർനാൻഡസ് (5 ആഗസ്ത് 1961ന് ലിമയിൽ ജനനം). 2006 മുതൽജൂലൈ2009 വരെ അവർ പെറുവിന്റെ വിദേശവാണിജ്യ-വിനോദ സഞ്ചാര വകുപ്പ് മന്ത്രിയായും പ്രവർത്തിച്ചിട്ടുണ്ട്. ഇതിന് ശേഷം ധനകാര്യമന്ത്രിയായി നിയമിക്കപ്പെട്ടു.
ലിമയിൽ ജനിച്ച ആരോസ് മഗ്ദലീന ഡെൽ മാറിലെ സെന്റ് മേരീസ് സ്കൂളിൽ പഠിച്ചു.

യൂണിവേഴ്സിറ്റി ഓഫ് പസിഫിക്കിൽ സാമ്പത്തിക ശാസ്ത്രം പഠിക്കുകയും ബിരുദാനന്തര ബിരുദവും ഗവേഷണ ബിരുദവും യൂണിവേഴ്സിറ്റി ഓഫ് മിയാമിയിൽ നിന്ന് നേടുകയും ചെയ്തു.

യൂണിവേഴ്സിറ്റി ഓഫ് പസിഫിക്കിൽ അസോസിയേറ്റ് പ്രൊഫസറും ഗവേഷണ കേന്ദ്രം അംഗവുമാണ്. ഡിപ്ലോമാറ്റ് അക്കാഡമി ഓഫ് പെറുവിലെ പ്രൊഫസറും ആണ്.

ലോക ബാങ്ക്, യുണൈറ്റഡ് നേഷൻസ് കോൺഫറൻസ് ഓൺ ട്രേഡ് ആൻഡ് ഡെവലപ്മെന്റ് (UNCTAD), ഒർഗനൈസേഷൻ ഓഫ് അമേരിക്കൻ സ്റ്റേറ്റ്സ്(OAS), ഡെവലപ്മെന്റ് ബാങ്ക് ഓഫ് ലാറ്റിൻ അമേരിക്കCAF – Development Bank of Latin America എന്നീ ഏജൻസികളിൽ ഉപദേഷ്ടാവായി പ്രവർത്തിച്ചിട്ടുണ്ട്.

2013 പൊതു തെരഞ്ഞെടുപ്പിൽ പെറൂവിയൻസ് ഫോർ ചേഞ്ച് പാർട്ടിയുടെ രണ്ടാം വൈസ്പ്രസിഡന്റ് സ്ഥാനത്തേക്ക് മൽസരിച്ചു.


</doc>
<doc id="437313" url="https://ml.wikipedia.org/wiki?curid=437313" title="പിപിപി">
പിപിപി

പിപിപി (Maori: pīpipi; Mohoua novaeseelandiae)ബ്രൌൺ ക്രീപ്പർ, ന്യൂസിലാന്റ് ക്രീപ്പർ, അല്ലെങ്കിൽ ന്യൂസിലാന്റ് ടിറ്റ്മൗസ്' എന്നും അറിയപ്പെടുന്നു. പിപിപി ന്യൂസീലൻഡിലെ തെക്കൻ ദ്വീപിലെ തദ്ദേശീയ പാസെറൈൻ (ചേക്കയിരിക്കുന്ന) പക്ഷിയാണ്. കീടഭോജികളായ ഇവ വൃക്ഷങ്ങളിലെ ശാഖകളിൽ നിന്നും ഇലകളിൽ നിന്നും പ്രാണികൾ ഭക്ഷിക്കുന്നു. ആഹാര സമയത്ത് തലകീഴായി തൂങ്ങിക്കിടക്കുന്നതിനുള്ള ശക്തമായ കാലുകളും പാദങ്ങളും ഇവയ്ക്കുണ്ട്. 



</doc>
<doc id="437324" url="https://ml.wikipedia.org/wiki?curid=437324" title="സറ്റൈറിയം കാർണിവം">
സറ്റൈറിയം കാർണിവം

തെക്കുപടിഞ്ഞാറൻ കേപ് പ്രവിശ്യയിലെ തദ്ദേശവാസിയായ ഓർക്കിഡേസീ കുടുംബത്തിലെ ഒരു ഓർക്കിഡ് ഇനം ആണ് സറ്റൈറിയം കാർണിവം. (Satyrium carneum) 370 മില്ലീമീറ്റർ മുതൽ 710 മില്ലീമീറ്റർ വരെ ഉയരമുള്ളതും 2 മുതൽ 4 വരെ ഇലകൾ കട്ടിയുള്ളതും മാംസളവുമാണ്. അടിഭാഗം ഭാഗികമായി നിലത്തു അമർന്നു കാണപ്പെടുന്നു. 70 മില്ലിമീറ്റർ മുതൽ 230 മില്ലിമീറ്റർ വരെ നീളത്തിൽ മുകളിലേയ്ക്ക് ഉയർന്ന് വളരുന്നു. 


</doc>
<doc id="437328" url="https://ml.wikipedia.org/wiki?curid=437328" title="വുംബീ">
വുംബീ

വുംബീ കോൾച്ചികേസീ സസ്യകുടുംബത്തിലെ ആഫ്രിക്ക, ഓസ്ട്രേലിയ എന്നിവിടങ്ങളിലെ വാർഷിക ഔഷധസസ്യങ്ങളുടെ ഒരു ജനുസ്സാണ്. എല്ലാ ഭൂഖണ്ഡങ്ങളിലും ഭാഗികമായി കാണപ്പെടുന്ന ഇവ ഏകദേശം 50 സ്പീഷിസുകളുണ്ട്. സമീപകാലത്ത് വുംബീ ജീനസിനെ പുനഃരാവിഷ്കരിക്കയും ഒനിക്സോറ്റിസ് പൻക്റ്റാറ്റ, ഒനിക്സോറ്റിസ് സ്ട്രിക്റ്റ എന്നീ സ്പീഷീസുകൾ ഉൾപ്പെടുത്തുകയും ചെയ്തു.

2015 ജനുവരിയിൽ തിരഞ്ഞെടുത്ത സസ്യകുടുംബങ്ങളുടെ വേൾഡ് ചെക്ക് ലിസ്റ്റ് അംഗീകരിച്ച ആഫ്രിക്കൻ ഇനം: are:
തെരഞ്ഞെടുത്ത പ്ലാൻറ് കുടുംബങ്ങളുടെ വേൾഡ് ചെക്ക് ലിസ്റ്റ് അംഗീകരിച്ച ഓസ്ട്രേലിയൻ ഇനം are:



</doc>
<doc id="437334" url="https://ml.wikipedia.org/wiki?curid=437334" title="കോൾച്ചികേസീ">
കോൾച്ചികേസീ

2016- ൽ ക്രിസ്റ്റെൻ ഹട്സിന്റെയും Byng യുടെയും വർഗ്ഗീകരണം അനുസരിച്ച് 285 അറിയപ്പെടുന്ന സ്പീഷീസുകളുൾക്കൊള്ളുന്ന 15 ജീനസുകളുടെ സപുഷ്പികളുടെ ഒരു സസ്യകുടുംബമാണ് കോൾച്ചികേസീ .
സാധാരണയായി ഈ കുടുംബത്തിൽ ഉൾക്കൊള്ളിച്ച ഒരു ജീനസിന്റെ പട്ടികയാണ് താഴെ കൊടുത്തിരിക്കുന്നത്:
The phylogenetic classification of Vinnersten & Manning circumscribes the family as follows.



</doc>
<doc id="437337" url="https://ml.wikipedia.org/wiki?curid=437337" title="ഐ എൻ എ രക്ത സാക്ഷി നാണുമേനോൻ">
ഐ എൻ എ രക്ത സാക്ഷി നാണുമേനോൻ

സുഭാഷ് ചന്ദ്രബോസിന്റെ ക‌ൂടെ ഐഎൻഎ യിൽ പ്രവർത്തിച്ച വ്യക്തിയായിരുന്നു ഐ.എൻ.എ. നാരായണമേനോൻ എന്ന നാണുമേനോൻ (INA Naryanamenon alis Nanumenon). സ്വാതന്ത്ര്യ സമരത്തിൽ ഏറെ പ്രധാനമായ പങ്ക് നിർവഹിച്ചിട്ടും അദ്ദേഹത്തിന്റെ പേര് ചരിത്രത്തിൽ ഇടം പിടിക്കാതെ പോയി. അദ്ദേഹം മുൻകൈ എടുത്ത് കടുങ്ങപുരത്ത് സ്ഥാപിച്ചതാണ് ഇന്ന് പുഴക്കാട്ടിരിയിൽ അദ്ദേഹത്തിന്റെ ഓർമയിൽ പ്രവർത്തിക്കുന്ന മഹാത്മാ വായനശാല.
നാണുമേനോൻ എന്ന പേരിലറിയപ്പെട്ട എം പി നാരായണ മേനോൻ മുതൽപുരേടത്ത് പടിഞ്ഞാറക്കരയിൽ തന്നെ 1921 ജനുവരിയിൽ ജനിച്ചു. നാണു മേനോന്റെ അച്ഛൻ നാരായണൻ നായർ, അമ്മ ശിന്നക്കുട്ടി എന്ന മീനാക്ഷി അമ്മ. നാലു മക്കളിൽ ഇളയ ആളായിരുന്നു നാണുമേനോൻ. ശിന്നമേനോൻ എന്ന ദാമോദര മേനോൻ, രാമകഷ്‌ണമേനോൻ എന്നിവർ ജ്യേഷ്ഠ സഹോദരൻമാർ. നന്നു എന്ന കുഞ്ഞിലക്ഷ്മി ഏക സഹോദരി.
<br>
സ്വതന്ത്ര സമര സേനാനിയും കോണ്ഗ്രസ് നേതാവും മലബാറിലെ ഖിലാഫത്ത് സമരങ്ങളിലെ സജീവ സാനിധ്യവും മലബാർ കലാപത്തിൽ പങ്കെടുത്ത വ്യക്തിയുമായിരുന്നു മുതൽപ്പുരേടത്ത് പടിഞ്ഞാറേതിൽ നാരായണമേനോൻ എന്ന എം.പി. നാരായണമേനോന്റെ ബന്ധുവായ ഈ എം പി നാരായണ മേനോനെ നാണുമേനോൻ എന്ന പേരിലാണ് അറിയപ്പെട്ടത്.

ഇന്ന് കടുങ്ങപുരം ഗവൺമെന്റ് ഹയർ സെകൻഡറി സ്‌ക‌ൂളായി ഉയർത്തപ്പെട്ട സ്കൂളിൽ നിന്നായിരുന്നു അദ്ദേഹത്തിന്റെ പ്രാഥമിക വിദ്യാഭ്യാസം. പെരിന്തൽമണ്ണ ഗവൺമെന്റ് ഹൈസ്കൂളിൽ നിന്നും 10-ാം ക്ലാസ് പഠനം പൂർത്തിയാക്കി. അധ്യാപകനായി ജോലി ചെയ്ത‌ു.

നാട്ടിൽ അധ്യാപകനായി ജോലി ചെയ്തതിന് ശേഷം, മലേഷ്യയിൽ ജോലി ചെയ്തിരുന്ന ജ്യേഷ്ഠ സഹോദരൻ ദാമോദര മേനോന്റെ നിർദ്ദേശ പ്രകാരം മലേഷ്യയിൽ ജോലി തേടിപ്പോയി. സുഭാഷ് ചന്ദ്രബോസ് മലേഷ്യയിലെയും സിംഗപൂരിലെയും ഇന്ത്യക്കാരെ സംഘടിപ്പിച്ച് ഐഎൻഎ യുടെ പ്രവർത്തനം സജീവമാക്കിക്കൊണ്ടിരുന്ന സമയമായിരുന്നു അത്. അദ്ദേഹത്തിന്റെ ആശയങ്ങളിൽ ആകൃഷ്ടനായി ഐഎൻഎ യിൽ ചേർന്ന് പ്രവർത്തിക്കാൻ ത‌ുടങ്ങി.
സുഭാഷ് ചന്ദ്രബോസിന്റെ പ്രവർത്തനങ്ങളിൽ സജീവമായി പങ്കെടുത്തു. അദ്ദേഹം നേതൃത്വം നൽകിയ ഇന്ത്യൻ നാഷണൽ ആർമിയിൽ അംഗമായി ചേരുകുയും ഇന്ത്യയുടെ മോചനത്തിന് വേണ്ടിയുള്ള ഗറില്ലായുദ്ധത്തിൽ പങ്കാളിയായി. സുഭാഷ്ചന്ദ്രബോസിനെ പോലെ തന്നെ അദ്ദേഹത്തിന്റെ മരണത്തെക്കുറിച്ചുള്ള വിവരങ്ങളും ദുരൂഹമാണ്. ബ്രിട്ടീഷ്‌കാർക്കെതിരെയുള്ള ഗറില്ലാ യുദ്ധത്തിൽ ഇംഫാലിൽ വെച്ചാണ് അദ്ദേഹം രക്തസാക്ഷിയായതെന്ന് വിശ്വസിക്കപ്പെടുന്നു.

നാട്ടിലെ സാധാരണക്കാരായ ജനങ്ങളുടെ ദൈനംദിന പ്രശ്നങ്ങളിൽ സജീവമായി ഇടപെട്ടിരുന്നു. സാംസ്കാരിക രംഗത്ത് കുറഞ്ഞ ജീവിത കാലത്ത് തന്റേതായ വ്യക്തിമുദ്ര പതിപ്പിക്കാൻ അദ്ദേഹത്തിന് സാധിച്ചു. അദ്ദേഹത്തിന്റെ ദീർഘവീക്ഷണമാണ് കുടുങ്ങപുരത്ത് പ്രവർത്തിച്ചിരുന്ന "മഹാത്മാ' വായനശാലയുടെ ആരംഭം. 1955-56 ൽ മഹാത്മാ വായനശാലയുടെ പ്രവർത്തനം നിലക്കുകയും അത് ഐഎൻഎ സമര നായകൻ നാണുമേനോൻ എന്ന ശ്രീ.എം പി നാരായണ മേനോന്റെ സ്മാരകമായി പുഴക്കാട്ടിരിയിലേക്ക് മാറ്റി സ്ഥാപിക്കുകയും ചെയ്തു.


</doc>
<doc id="437341" url="https://ml.wikipedia.org/wiki?curid=437341" title="ശിരുവാണി അണക്കെട്ട്">
ശിരുവാണി അണക്കെട്ട്

കേരളത്തിലെ പാലക്കാട് ജില്ലയിലെ മണ്ണാർക്കാട് താലൂക്കിൽ അട്ടപ്പാടി ബ്ളോക്കിൽ സ്ഥിതി ചെയ്യുന്ന ഷോളയൂർ പഞ്ചായത്തിൽ നിത്യഹരിത വനമായ ശിരുവാണി, ,വനത്തിലാണ് ശിരുവാണി നദിക്കു കുറുകെ നിർമിച്ച ശിരുവാണി അണക്കെട്ട് സ്ഥിതിചെയ്യുന്നത്‌. ഇവിടെ പ്രവേശിക്കുവാൻ ഫോറസ്റ്റ്‌ ക്യാമ്പിൽ നിന്നും അനുമതി ആവശ്യമാണ്. കാഴ്ചകൾ കാണുന്നതിനായി വനം വകുപ്പിന്റെ വക ആറോ ഏഴോ പേർക്ക്‌ സഞ്ചരിക്കാനാകൂന്ന വാഹനം  ഇവിടെയുണ്ട്‌. സഞ്ചാരത്തിനിടയിൽ ചിലപ്പോൾ ആന, മാൻ, വരയാട്‌, കരിങ്കുരങ്ങ്‌ തുടങ്ങിയ മൃഗങ്ങളെ അവയുടെ സ്വാഭാവിക ആവാസ വ്യവസ്ഥയിൽ കാണുവാൻ സാധിക്കും. കാടിനു നടുവിൽ ഉള്ള ഈ അണക്കെട്ടിൽ ആനകൾ ഡാം  നീന്തിക്കടക്കുന്നതു ചില സമയങ്ങളിൽ കാണാവുന്നതാണ്.ഡാമിന് താഴ്ത്തേക്കു ഒഴുകുന്ന വെള്ളം ശിരുവാണി നദിയായി ഭവാനി നദിയിൽ ചേരുന്നു
തമിഴ്നാട്ടിലെ സിംഗമ്പതിയിൽ നിർമിച്ച വാട്ടർ ട്രീറ്റ്മെന്റ് പ്ലാന്റിൽ വെച്ച് ശുദ്ധീകരിച്ച ശേഷം കോയമ്പത്തൂർ വാട്ടർ സപ്ലൈ പ്രൊജക്റ്റ് ഭാഗമായി കോയമ്പത്തൂരിൽ കുടിവെള്ളത്തിനായി ആണ് ഈ അണക്കെട്ടിലെ വെള്ളം ഉപയോഗിക്കുന്നത്.  അണക്കെട്ടിന്റെ കിഴക്ക് ഭാഗത്തായാണ് മുത്തിക്കുളം കുന്നിൽ നിന്നുള്ള  വെള്ളച്ചാട്ടത്തിൽ നിന്നുമാണ് അണക്കെട്ടിലേക്കു വെള്ളം എത്തുന്നത് .  150 വർഷം പഴക്കമുള്ള പട്ടിയാർ  ബംഗ്ലാവ് ശിരുവാണി റിസർവോയർ തീരത്താണ് സ്ഥിതി ചെയ്യുന്നത്. 1973 ആഗസ്തിലാണ് കോയമ്പത്തൂർ പട്ടണത്തിലേക്കും സമീപപ്രദേശങ്ങളിലേക്കും കുടിവെള്ള വിതരണത്തിനായി സംസ്ഥാന സർക്കാരുകൾ തമ്മിൽ ഒരു കരാർ നടപ്പിലാക്കിയത്. കേരള സംസ്ഥാനത്ത് സ്ഥിതിചെയ്യുന്ന ഈ  അണക്കെട്ട് തമിഴ്നാട്ടിലെ ഫണ്ട് ഉപയോഗിച്ച് കേരള പൊതുമരാമത്ത് വകുപ്പ് നടപ്പിലാക്കിയതാണ്.
പാലക്കാട് ടൗണിൽ നിന്ന് 46 കിലോമീറ്റർ അകലെയാണ് ഡാം . മണ്ണാർക്കാടിനു സമീപമുള്ള കാഞ്ഞിരപ്പുഴ അണക്കെട്ടിൽ നിന്നും  22 കിലോമീറ്റർ സഞ്ചരിച്ചാൽ ശിരുവാണി ഡാമിലെത്താം.


</doc>
<doc id="437364" url="https://ml.wikipedia.org/wiki?curid=437364" title="സെവെൻ- സ്റ്റാർ കേവ്">
സെവെൻ- സ്റ്റാർ കേവ്

ഏഴ്-സ്റ്റാർ പാർക്കിലെ വിപുലമായ ഒരു ചുണ്ണാമ്പുകല്ലുകൊണ്ടുള്ള ഗുഹ സമുച്ചയമാണ് സെവെൻ- സ്റ്റാർ കേവ്. ചൈനയിലെ ഗ്വിലിൻ പട്ടണത്തിലെ ഗുവാങ്സി നഗരത്തിലെ പ്രശസ്തമായ ടൂറിസ്റ്റ് ആകർഷണങ്ങളിലൊന്നാണിത്. ചൈനയിലെ സ്വയംഭരണ പ്രദേശമാണിത്. പ്രധാന കാർസ്റ്റ് ചുണ്ണാമ്പു കല്ലുകൾ കൊണ്ടുള്ള കൊടുമുടിയിൽ നിന്നാണ് പാർക്കിനും ഗുഹയ്ക്കും ഈ പേർ ലഭിച്ചത്. സെവെൻ-സ്റ്റാർ ഗുഹയുടെ ആദ്യകാല പര്യവേക്ഷണത്തിൽ ഏകദേശം 1,300 വർഷം മുൻപ് ടാങ് രാജവംശത്തെ കുറിച്ച് പറയപ്പെടുന്നു.



</doc>
<doc id="437369" url="https://ml.wikipedia.org/wiki?curid=437369" title="കൊകകോ">
കൊകകോ

രണ്ട് സ്പീഷീസുകളുള്ള വംശനാശ ഭീഷണി നേരിടുന്ന വനപ്പക്ഷിയാണ് കൊകകോ. നോർത്ത് ഐലന്റ് കൊകോക (Callaeas wilsoni) ന്യൂസിലാന്റിലെ തദ്ദേശവാസിയാണ്. കൂടാതെ മിക്കവാറും വംശനാശം സംഭവിച്ച സ്പീഷീസാണ് തെക്കൻ ദ്വീപ് കോകകോ' (Callaeas cinereus).അവ ഇരുണ്ട ചാരനിറമാണ്. വാറ്റിൽ, കറുപ്പ് മാസ്കുകൾ എന്നിവ കാണപ്പെടുന്നു. ന്യൂസിലാന്റ് വാറ്റിൽബേർഡിന്റെ അറിയപ്പെടുന്ന അഞ്ച് സ്പീഷീസുകളുൽപ്പെടുന്ന ജീനസിലാണിത് കാണപ്പെടുന്നത്. മറ്റു മൂന്നു സ്പീഷീസുകളിൽ രണ്ടെണ്ണം ടീക്ക്(Saddleback ), വംശനാശം സംഭവിച്ച ഹുയാ എന്നിവയാണ്. 




</doc>
<doc id="437383" url="https://ml.wikipedia.org/wiki?curid=437383" title="പവെട്ട ബ്ലൻഡ">
പവെട്ട ബ്ലൻഡ

പവെട്ട ബ്ലൻഡ റുബിയേസീ എന്ന കുടുംബത്തിലെ പൂച്ചെടികളുടെ ഒരു സ്പീഷീസാണിത്. ലാക്കാഡിവ് ദ്വീപുകൾ, തെക്കേ ഇന്ത്യ, ശ്രീലങ്ക എന്നിവിടങ്ങളിൽ ഇത് കാണപ്പെടുന്നു.


</doc>
<doc id="437386" url="https://ml.wikipedia.org/wiki?curid=437386" title="ജയ് ഹിന്ദ്">
ജയ് ഹിന്ദ്

ജയ് ഹിന്ദ് (ഹിന്ദി: जय हिन्द) (ബംഗാളി: জয় হিন্দ) എന്നത് സാധാരണയായി ഇന്ത്യയിൽ രാജ്യസ്നേഹം സൂചിപ്പിക്കാൻ ഉപയോഗിക്കുന്ന വന്ദനം, മുദ്രാവാക്യം, യുദ്ധകാഹളം എന്നിവയാണ്. ഇന്ത്യ ജയിക്കട്ടെ അല്ലെങ്കിൽ ഇന്ത്യ നീണാൽ വാഴട്ടെ എന്നാണിതു കൊണ്ട് അർത്ഥമാക്കുന്നത് . ആബിദ് ഹസൻ ആണ് ഈ പദം ആദ്യം ഉപയോഗിച്ചിരുന്നത്. പിന്നീട് ഇന്ത്യൻ നാഷണൽ ആർമിയിലെ നേതാജി സുഭാസ് ചന്ദ്രബോസ് "ജയ് ഹിന്ദുസ്ഥാൻ കി" എന്നതിന്റെ ചുരുക്കരൂപമായി ഇത് ഉപയോഗിച്ചു തുടങ്ങി.


</doc>
<doc id="437388" url="https://ml.wikipedia.org/wiki?curid=437388" title="നാഷണൽ ഹെറാൾഡ്">
നാഷണൽ ഹെറാൾഡ്

ദി അസോസിയേറ്റ് ജേർണൽസ് ലിമിറ്റഡ് പ്രസിദ്ധീകരിക്കുന്ന ഒരു ഇന്ത്യൻ ദിനപത്രമാണ് നാഷണൽ ഹെറാൾഡ്.1938 ൽ സ്വാതന്ത്ര്യസമര സേനാനിയും ഇന്ത്യയുടെ ആദ്യത്തെ പ്രധാനമന്ത്രിയുമായ ജവഹർലാൽ നെഹ്രുവും സ്വാതന്ത്ര്യസമരം നേടുന്നതിനായിട്ടുള്ള ഒരു ഉപകരണമായി സ്ഥാപിച്ചതാണിത്. ഇന്ത്യയിലെ പത്രപ്രവർത്തന ചരിത്രം  ബ്രിട്ടീഷ് ഭരണത്തിൽ നിന്ന് സ്വാതന്ത്ര്യത്തിനായി പോരാടുന്നതിന്റെ ചരിത്രവുമായി വളരെ അടുത്ത ബന്ധമുള്ളതാണ്.1942 ൽ ക്വിറ്റ് ഇന്ത്യ പ്രക്ഷോഭത്തിൽ ബ്രിട്ടീഷ് സർക്കാർ ഈ പത്രം നിരോധിച്ചിരുന്നു.സ്വാതന്ത്ര്യത്തിനുശേഷം, 1940-കളിലും 70-കളിലും ഈ പത്രം നിർത്തേണ്ടി വന്നിരുന്നു..സാമ്പത്തിക പ്രതിസന്ധി കാരണം 2008 ൽ പ്രവർത്തനങ്ങൾ താൽക്കാലികമായി നിർത്തിവച്ചു.തുടർന്ന് 2016 ൽ അസോസിയേറ്റഡ് ജേർണൽസ് ഡയറക്ടർ ബോർഡ് പത്രം പുനരാരംഭിച്ചു.


</doc>
<doc id="437400" url="https://ml.wikipedia.org/wiki?curid=437400" title="ബ്രിട്ടീഷ് കമ്മിറ്റി ഓഫ് ദി ഇന്ത്യൻ നാഷണൽ കോൺഗ്രസ്">
ബ്രിട്ടീഷ് കമ്മിറ്റി ഓഫ് ദി ഇന്ത്യൻ നാഷണൽ കോൺഗ്രസ്

ദി ബ്രിട്ടീഷ് കമ്മിറ്റി ഓഫ് ദി ഇന്ത്യൻ നാഷണൽ കോൺഗ്രസ്സ്.1889-ൽ ഇന്ത്യൻ നാഷണൽ കോൺഗ്രസ്സ് ആണ് ഇത് രൂപീകരിച്ചത്.ബ്രിട്ടണിലെ ജനതയ്ക്കു മുന്നിൽ ബ്രീട്ടീഷ്കാരുടെ ഇന്ത്യയിലെ ചെയ്തികൾ എത്തിക്കുക എന്നതായിരുന്നു ഇതിന്റെ ലക്ഷ്യം ഡബ്ല്യു.സി. ചാൾസ് ബ്രാഡ്ലോഗ് പോലുള്ള പരിഷ്കരണവാദികളായ എംപിമാരുടെ പിന്തുണയോടെ ബ്രിട്ടീഷ് പാർലമെന്റിൽ ഇന്ത്യയുമായി ബന്ധപ്പെട്ട പ്രശ്നങ്ങൾ ഉയർത്തി കാട്ടാൻ ഇതിലൂടെ ഡബ്ല്യു.സി. ബാനർജിയും ദാദാഭായി നവറോജിയും ശ്രമിച്ചു..വില്ല്യം വെഡ്ഡർ ബർൺ ഇതിന്റെ ആദ്യത്തെ ചെയർമാനും, വില്യം ഡിഗ്ബി സെക്രട്ടറിയുമായിരുന്നു.
ബ്രിട്ടീഷ് കമ്മിറ്റി കോൺഗ്രസിന്റെ കാഴ്ചപ്പാടുകൾ ജനങ്ങളിലേക്ക് എത്തിക്കാൻ ഇന്ത്യ എന്ന പേരിൽ ഒരു ജേർണൽ പ്രസിദ്ധീകരിച്ചു.പൊതു സമ്മേളനങ്ങളും സംഘടിപ്പിച്ചു. ഇതിന്റെയെല്ലാം അനന്തരഫലമായി ഇന്ത്യൻ കൗൺസിൽ നിയമം 1892 നിലവിൽ വന്നു.എന്നിരുന്നാലും, ഇവരുടെ പ്രവർത്തനത്തിന്റെ മിതവാദ സ്വഭാവം തീവ്രവാദ സമീപനത്തിന് വേണ്ടി വാദിച്ച ഹെൻറി ഹിൻഡമാൻ പോലുള്ള രാഷ്ട്രീയക്കാരിൽ നിന്നുള്ള വിമർശനങ്ങൾക്കിടയാക്കി.ശ്യാംജി കൃഷ്ണവർമ്മയെപ്പോലെയുള്ള ഇന്ത്യൻ ദേശീയവാദികൾ കോൺഗ്രസ്സിന്റെ ബ്രിട്ടീഷ് കമ്മിയുടെ സമീപനങ്ങൾ ഭീരുത്വംമായാണ് കണ്ടത്. പിന്നീട് ഹൈന്ദമാൻ, തുടങ്ങിയ മറ്റ് തീവ്ര ഇന്ത്യൻ ദേശീയവാദികളുടെ പിന്തുണയോടെ കൃഷ്ണവർമ്മ ഇന്ത്യാ ഹൗസ് സ്ഥാപിച്ചു.



</doc>
<doc id="437412" url="https://ml.wikipedia.org/wiki?curid=437412" title="താരാ റാണി ശ്രീവാസ്തവ">
താരാ റാണി ശ്രീവാസ്തവ

താരാ റാണി ശ്രീവാസ്തവ ഒരു ഇന്ത്യൻ സ്വാതന്ത്ര്യ സമര സേനാനിയും, മഹാത്മാഗാന്ധിയുടെ ക്വിറ്റ് ഇന്ത്യ പ്രസ്ഥാനത്തിൽ പങ്കെടുത്ത വനിതയുമായിരുന്നു. ബീഹാറിലെ സരൺ ജില്ലയിലാണ് താരാറാണിയും അവരുടെ ഭർത്താവായിരുന്ന ഫൂലേന്ദു ബാബുവും ജീവിച്ചിരുന്നത്. 1942-ൽ താരാ റാണിയും അവരുടെ ഭർത്താവും ബീഹാറിലെ സിവാനി പട്ടണത്തിൽ ഒരു പോലീസ് സ്റ്റേഷനു നേരേ മാർച്ച് നടത്തുന്നതിനു നേതൃത്വം കൊടുക്കുകയും ഈ മാർച്ചിനു നേർക്ക് പൊലീസ് വെടിയുതിർക്കുകയും ചെയ്തു. ഈ വെടി വയ്പ്പിൽ ഭർത്താവിനു വെടിയേറ്റുവെങ്കിലും പ്രാഥമിക ശുശ്രൂഷകൾ നൽകിയശേഷം ത്രിവർണ്ണ പതാക ഉയർത്തിക്കൊണ്ട് ജനക്കൂട്ടത്തെ നയിക്കൽ അവർ തുടർന്നു. രാജ്യത്തോടുള്ള അവരുടെ കടമയിൽ വ്യക്തിപരമായ നഷ്ടം അവരുടെ മനസ്സിനു ചാഞ്ചല്യമുണ്ടാക്കിയില്ല. ഗാന്ധിജിയുടെ ആഹ്വാനത്തിനു മറുപടിയായി പോലീസ് സ്റ്റേഷനിലെ മേൽക്കൂരയിൽ ത്രിവർണ്ണ പതാക ഉയർത്തുന്നതിൽ അവർ വിജയിച്ചു. പിന്നീട് സംഭവ സ്ഥലത്തു തിരിച്ചു ചെന്ന അവർക്ക് ഭർത്താവു മരണപ്പെട്ട കാഴ്ചയാണു കാണുവാൻ സാധിച്ചത്. അഞ്ചു വർഷത്തിനുശേഷം രാജ്യത്തിനു സ്വാതന്ത്ര്യം ലഭിക്കുന്നതുവരെ അവർ സ്വാതന്ത്ര്യ സമരത്തിന്റെ ഭാഗമായി തുടർന്നിരുന്നു.

താരാ റാണി ശ്രീവാസ്തവ പട്ന നഗരത്തിനടുത്തുള്ള സരണിലാണു ജനിച്ചത്. നന്നേ ചെറുപ്പത്തിൽത്തന്നെ അവർ സ്വാതന്ത്ര്യസമര സേനാനിയായ ഫൂലേന്ദു ബാബുവിനെ വിവാഹം ചെയ്തിരുന്നു. കൊളോണിയൽ ഭരണത്തിനെതിരായ പ്രതിഷേധ സമരങ്ങളിൽ താരാ റാണി തന്റെ ഗ്രാമത്തിലും ചുറ്റുപാടുമുള്ള സ്ത്രീകളെ സംഘടിപ്പിച്ചിരുന്നു.


</doc>
<doc id="437417" url="https://ml.wikipedia.org/wiki?curid=437417" title="എൻ.പി. നായർ">
എൻ.പി. നായർ

ഒരു ഇന്ത്യൻ സ്വാതന്ത്ര്യസമര സേനാനിയും നേതാജി സ്മാരകനിധി സ്ഥാപകനും ഒരു എഴുത്തുകാരനുമായിരുന്നു കൊല്ലം ജില്ലയിൽ നിന്നുള്ള എൻ. പി. നായർ എന്ന് അറിയപ്പെടുന്ന എൻ. പരമേശ്വരൻ നായർ (1913 ഡിസംബർ 10 - 2011 ജനുവരി 23).

1913 ഡിസംബർ 10-ന്‌ എസ്‌. നാരായണപിളളയുടെയും ദേവി നങ്ങേലിഅമ്മയുടേയും മകനായി കൊല്ലം ജില്ലയിൽ ജനിച്ചു. അഞ്ചാലുംമൂട് പബ്ലിക്ക് സ്കൂൾ, കൊല്ലം ബോയ്സ് ഹൈസ്കൂൾ എന്നിവിടങ്ങളിൽ നിന്ന് സ്കൂൾ വിദ്യാഭ്യാസം പൂർത്തിയാക്കി. 1934-ൽ തിരുവിതാംകൂർ സയൻസ് കോളേജിൽ നിന്ന് രസതന്ത്രത്തിൽ ബിരുദമെടുത്തു. പിന്നിട് മലയയിലെ കാർഷിക ഗവേഷണരംഗത്തെ ഒരു രസതന്ത്രജ്ഞനായി അദ്ദേഹം തന്റെ ഔദ്യോഗിക ജീവിതം ആരംഭിച്ചു.

ഐ.എൻ.എ.യുടെ രൂപവത്കരണത്തിലും പ്രവർത്തനത്തിലും പങ്കുവഹിച്ച നിരവധി മലയാളികളുണ്ട്. 1943-ൽ ഉദ്യോഗം രാജിവച്ച്‌ സുഭാസ് ചന്ദ്ര ബോസ് രൂപംകൊടുത്ത ഇന്ത്യൻ നാഷണൽ ആർമി ഐ.എൻ.എ.യിൽ ചേർന്നു. പിന്നീട് ബ്രിട്ടീഷുകാർ അദ്ദേഹത്തെ അറസ്റ്റ് ചെയ്ത് ജയിലിലടച്ചു. അതിനുശേഷം ജൂൺ 1946 ന് ജയിലിൽ നിന്ന് മോചിതനായി.

1946 ൽ കൃഷി ഗവേഷണ വിശകലന വിദഗ്ദ്ധനായി മദ്രാസ് പ്രവിശ്യയിലെ കൃഷിവകുപ്പിൽ ചേർന്ന നായർ 1950 വരെ അവിടെ പ്രവർത്തിച്ചു. 1950-ൽ മന്നത്ത് പത്മനാഭൻന്റെ അഭ്യർത്ഥനപ്രകാരം കേരളത്തിൽ മടങ്ങിയെത്തി അദ്ധ്യാപകവൃത്തി സ്വീകരിച്ചു. 1974 ൽ ഹെഡ് മാസ്റ്ററായി വിരമിക്കുന്നതിന് മുമ്പ് വരെ പന്തളം എൻ.എസ്.എസ് സ്കൂളുകളിൽ അധ്യാപകനായി പ്രവർത്തിച്ചു.

1992 ൽ കൊല്ലത്ത് നേതാജി സ്മാരക് നിധി എന്ന ലാഭേച്ഛയില്ലാതെ പ്രവർത്തിക്കുന്ന സംഘടന സ്ഥാപിച്ചു. കേരള എക്സ് ഐ.എൻ.എ. അസോസിയേഷനിലും കേരള ഫ്രീഡം ഫൈറ്റർ അസോസിയേഷനിലും അംഗമായിരുന്നു.

2010 ൽ തളർവാതം പിടിപെട്ടു. 2011 ൽ അദ്ദേഹം അന്തരിച്ചു. 

സ്വാതന്ത്ര്യ പ്രസ്ഥാനത്തെക്കുറിച്ചും ബോസിന്റെ ജീവിതവും കാലങ്ങളും, ബോസ് അപ്രത്യക്ഷമായ നിഗൂഢതയും സംബന്ധിച്ചുള്ള ഗ്രന്ഥങ്ങൾ രചിച്ചു. ഐ.എൻ.എയും നേതാജിയും (വിവർത്തനം), ജാലിയൻവാലാദുരന്തം, ക്വിറ്റ്‌ ഇന്ത്യാ സമരം, നേതാജി സുഭാസ്‌ ചന്ദ്രബോസ്‌, ഓപ്പറേഷൻ ബ്ലൂസ്‌റ്റാർ, ആൻഡമാനിലൂടെ, സുഭാസിന്റെ സാഹസികയാത്രകൾ, നേതാജിയുടെ രാഷ്‌ട്രസേവനങ്ങൾ, നേതാജി എവിടെ, 1946-ലെ ഇന്ത്യൻ നാവിക ലഹള എന്നിവയാണ് മറ്റു കൃതികൾ. കേരള വിദ്യാഭ്യാസവകുപ്പിനുവേണ്ടി സയൻസ്‌ റീഡേഴ്‌സ്‌ വിഭാഗത്തിൽ സ്‌ഫോടകവസ്‌തുക്കൾ, റെയിൽവേ-ഇന്നലെ ഇന്ന്‌ നാളെ എന്നീ ഗ്രന്ഥങ്ങളും രചിച്ചിട്ടുണ്ട്.


</doc>
<doc id="437424" url="https://ml.wikipedia.org/wiki?curid=437424" title="ജയ് ഹിന്ദ് പോസ്റ്റ്മാർക്ക്">
ജയ് ഹിന്ദ് പോസ്റ്റ്മാർക്ക്

ജയ്ഹിന്ദ് പോസ്റ്റ്മാർക്ക് സ്വാതന്ത്ര്യ സമരത്തിന്റെ ആദ്യ സ്മാരകമായ തപാൽമുദ്രയായിരുന്നു. സ്വാതന്ത്ര്യം ദിവസം ആയ 15 ഓഗസ്റ്റ് 1947 ന് ആണിത് പുറത്തുവിട്ടത്. 1947 ഡിസംബർ 31 ന് തപാൽമുദ്ര പിൻവലിക്കപ്പെട്ടു. 1948 ജൂണിൽ ജോധ്പൂരിലെ ജിർഡിഖോട്ട് പോസ്റ്റ് ഓഫീസിൽ ഇതു പുനരാരംഭിച്ചു. 1947 ഡിസംബർ 31 ന് ശേഷം പുറപ്പെടുവിച്ച ഭൂരിഭാഗം തപാൽമുദ്രകളും ഈ പോസ്റ്റ് ഓഫീസിൽ നിന്നായിരുന്നു. 1949 ഏപ്രിലിൽ ജിർഡിഖോട്ടിൽ നിന്നും ഈ തപാൽമുദ്ര പിൻവലിക്കപ്പെട്ടു. പക്ഷേ, 1949 ജൂണിൽ ജോധ്പൂർ പോസ്റ്റ് ഓഫീസിൽ നിന്ന് 51 മില്ലിമീറ്റർ നീളമുള്ള ചതുരശ്ര അടിയിൽ ജയ് ഹിന്ദ് എന്ന പുതിയ രൂപത്തിൽ രണ്ട് ഭാഷകളിലായി ഹിന്ദിയിലും, ഇംഗ്ലീഷിലും ആയി തീയതി, സമയം, സ്ഥലം എന്നിവ യഥാക്രമം 3rd, 4th, 5th വരികളിൽ ചതുരാകൃതിയിലുള്ള ബോക്സിലെ പുതിയ രൂപം പുറത്തുവിട്ടു. സമയവും തീയതിയും ഓരോ വശത്തും 3 തരംഗങ്ങളുള്ള ലൈനുകളാണ്. ഇത് ഒരു റദ്ദാക്കൽ അടയാളമായി ഉപയോഗിച്ചിരുന്നു. 1955 നവംബർ വരെ ഇത് തുടർന്നു.

ഇന്ത്യൻ നാഷണൽ ആർമിയിലെ മേജർ ആബിദ് ഹസൻ സഫ്രാണി, ജയ് ഹിന്ദുസ്ഥാൻ കി എന്ന ചുരുക്കപ്പേരിൽ ഈ പദം ഉപയോഗിച്ചു. ഇന്ത്യൻ സ്വാതന്ത്ര്യത്തിനു വേണ്ടി പോരാടിയ മലയാളിയായ സ്വരാജ്യ സ്നേഹി ചെമ്പകരാമൻ പിള്ള പ്രത്യക്ഷമായും ഇത് ജനപ്രിയമാക്കി. ജയ് ഹിന്ദ് എന്ന പദം ഇന്ത്യൻ നാഷണൽ ആർമിയിൽ വ്യാപകമായിരുന്നു. രാജ്യത്തിന്റെ ദേശീയ മുദ്രാവാക്യമായി ഫ്രീ ഇന്ത്യ തന്നെ ഈ പദം സ്വീകരിച്ചിരുന്നു. ഇംഗ്ലീഷിലും ഹിന്ദിയിലും "JAI HIND" എന്ന വാക്കിന്റെ പ്രതീകങ്ങൾ 61 മില്ലിമീറ്റർ മുതൽ 67 മില്ലിമീറ്റർ വരെ വ്യത്യാസപ്പെടുന്നു. വീതി 11.5 മില്ലിമീറ്റർ മുതൽ 15 മില്ലിമീറ്റർ വരെ വ്യത്യാസപ്പെടുന്നു.

സ്വാതന്ത്ര്യത്തിന്റെ നേട്ടങ്ങൾ ആഘോഷിക്കാൻ ഇന്ത്യൻ പോസ്റ്റ് ആൻഡ് ടെലഗ്രാഫ് ഡിപ്പാർട്ട്മെന്റ് 1947 ആഗസ്റ്റ് 15 ന് ഒരു പ്രത്യേക പോസ്റ്റ് മാർക്ക് അഥവാ ഒരു മുദ്രാവാക്യവും അവതരിപ്പിച്ചു. ഇന്ത്യയിലെ എല്ലാ പ്രധാന പോസ്റ്റ് ഓഫീസുകളിലും ദ്വിഭാഷാ "JAI HIND" വായിച്ചു. ജയ് ഹിന്ദ് ഇന്ത്യൻ നാഷനൽ ആർമിയിലെ സുപ്രീം കമാൻഡറായ നേതാജി സുഭാഷ് ചന്ദ്ര ബോസിന്റെ യുദ്ധപ്രഖ്യാപിത മുദ്രാവാക്യമായിരുന്നു സ്വതന്ത്ര ഇന്ത്യയുടെ ആദ്യ സ്മാരകം. ഇത് ഭാരതത്തിന്റെ ദേശീയ മുദ്രാവാക്യമായി ഭാരത സർക്കാർ സ്വീകരിച്ചു. പോസ്റ്റ് മാർക്ക് മുദ്രാവാക്യത്തിന്റെ അടുത്ത സൂക്ഷ്മപരിശോധന ഒരു മാസ്റ്റർ ഡ്രോയിംഗിൽ നിന്ന് ബന്ധപ്പെട്ട പോസ്റ്റ് ഓഫീസിൽ തദ്ദേശീയമായി ഉല്പാദിപ്പിക്കുന്നതായി വെളിപ്പെടുത്തുന്നു. 




</doc>
<doc id="437426" url="https://ml.wikipedia.org/wiki?curid=437426" title="നെഹ്രു റിപ്പോർട്ട്">
നെഹ്രു റിപ്പോർട്ട്

ദ നെഹ്റു റിപ്പോർട്ട്  28-30 ഓഗസ്റ്റ് 1928  ഇന്ത്യയെ സംബന്ധിച്ചിടത്തോളം ഒരു പുതിയ സ്വയം ഭരണാധികാരമുള്ള ഒരു ഭരണകൂടത്തെ  സംബന്ധിച്ച് ഒരുനിവേദനം ആയിരുന്നു.മോത്തിലാൽ നെഹ്രു  അധ്യക്ഷനായ സർവ്വക്ഷി സംഘത്തിൽ ജവഹർലാൽ നെഹ്രു സെക്രട്ടറിയായിരുന്നു. ഈ കമ്മിറ്റിയിൽ ഒമ്പത് അംഗങ്ങൾ ഉണ്ടായിരുന്നു.അന്തിമ റിപ്പോർടട്ടിൽ മോത്തിലാൽ നെഹ്റു, അലി ഇമാം, തേജ് ബഹാദൂർ സപ്രു, മാധവ് ശ്രിഹരി  മംഗൾ സിംഗ്, ശുഐബ് ഖുറേഷി, സുഭാസ് ചന്ദ്ര ബോസ്, ഒപ്പം ജി.ആർ. പ്രഥാൻ എന്നിവർ ഒപ്പുവച്ചു. എന്നാൽ ഖുറേഷി ചില നിർദ്ദേശങ്ങളോട് യോജിച്ചിരുന്നില്ല.

ഒരു പുതിയ ഭരണഘടന തയ്യാറാക്കാൻ ഇന്ത്യക്കാർ നടത്തിയ ആദ്യ ശ്രമമായിരുന്നു ഇത്.
ബ്രിട്ടീഷ് കോമൺവെൽത്തിനുള്ളിൽ ഇന്ത്യക്കാർക്ക് ആധിപത്യം നൽകുന്ന തരത്തിലുള്ള ഭരണഘടനയാണ് നെഹ്രു റിപ്പോർട്ട് തയ്യാറാക്കിയത്.
റിപ്പോർട്ടിലെ ചില നിർദ്ദേശങ്ങളൊഴിച്ചാൽ ലീഗ് നേതാക്കൾ നെഹ്റു റിപ്പോർട്ട് തള്ളികളയുകയാണുണ്ടായത്.ഇതിനോടുള്ള പ്രതികരണത്തിൽ മൊഹമ്മദ് അലി ജിന്ന 1929 ൽ തന്റെ പതിനാലാം പോയിൻറുകൾ ചേർത്ത് ഒരു കരട് തയ്യാറാക്കി. ഇത് ഒരു സ്വതന്ത്ര സമരത്തിൽ പങ്കുചേരുന്നതിനായുള്ള മുസ്ലിം സമുദായത്തിന്റെ പ്രധാന ആവശ്യങ്ങളായണ് മുന്നോട്ടുവച്ചത്.



</doc>
<doc id="437429" url="https://ml.wikipedia.org/wiki?curid=437429" title="പതാക സത്യാഗ്രഹം">
പതാക സത്യാഗ്രഹം

ഇന്ത്യയിൽ ഇന്ത്യൻ സ്വാതന്ത്ര്യ സമരകാലത്ത് സമാധാനപരമായ നടന്ന ഒരു അഹിംസാപരമായി നടന്ന സിവിൽ നിയമലംഘനം സമരമായിരുന്നു പതാക സത്യാഗ്രഹം അല്ലെങ്കിൽ ഫ്ലാഗ് സത്യാഗ്രഹം.ബ്രിട്ടീഷ് ഭരണകാലത്ത് ഇന്ത്യയിൽ പതാക ഉയർത്താൻ സ്വാതന്ത്ര്യ ഇല്ലായിരുന്നു ഇതു മറികടന്ന്, ദേശീയ പതാക ഉയർത്താനുള്ള അവകാശവും സ്വാതന്ത്ര്യവും ലഭിക്കുന്നതിനു വേണ്ടിയാണ് ഈ സമരം നടന്നത്. പതാക സത്യാഗ്രഹം ശ്രദ്ധേയമായി നടത്തിയത് 1923 ൽ നാഗ്പൂരിലായിരുന്നുവെങ്കിലും ഇന്ത്യയിലെ പല ഭാഗങ്ങളിലും ഇത് നടത്തിയിരുന്നു
ഗാന്ധിയുടെയും ഇന്ത്യൻ നാഷണൽ കോൺഗ്രസിന്റെയും നേതൃത്വത്തിൽ നടന്ന ദേശീയ സമരങ്ങളിലെ ഏറ്റവും പൊതുവായ ചടങ്ങായിരുന്നു ഫ്ലാഗ് സത്യാഗ്രഹം.1929 ഡിസംബർ 31 ന് കോൺഗ്രസ് പ്രസിഡന്റ് ജവഹർലാൽ നെഹ്റുവിന്റെ സ്വാതന്ത്ര്യത്തെക്കുറിച്ചുള്ള പൂർവ്വ സ്വരാജ് പ്രഖ്യാപനത്തിൽ വെച്ച് രവി നദിയുടെ തീരങ്ങളിൽ അദ്ദേഹം ദേശീയ പതാക ഉയർത്തുകയുണ്ടായി.




</doc>
<doc id="437434" url="https://ml.wikipedia.org/wiki?curid=437434" title="കിയോർഗ് ട്രാക്കിൾ">
കിയോർഗ് ട്രാക്കിൾ

ഓസ്ട്രിയൻ കവിയും ഓസ്ട്രിയൻ എക്സ്പ്രഷനിസ്റ്റുകളിൽ 
പ്രധാനിയുമാണ് കിയോർഗ് ട്രാക്കിൾ. 
പ്രശസ്ത പിയാനിസ്റ്റ് ഗ്രെറ്റെ ട്രാക്കിൾ സഹോദരരിയാണ്.


</doc>
<doc id="437437" url="https://ml.wikipedia.org/wiki?curid=437437" title="ശ്രീകൃഷ്ണ വിലാസം ലോവർ പ്രൈമറി സ്കൂൾ">
ശ്രീകൃഷ്ണ വിലാസം ലോവർ പ്രൈമറി സ്കൂൾ

തൃശ്ശൂർ ജില്ലയിലെ എരവത്തൂർ എന്ന ഗ്രാമത്തിലെ ഒരു വിദ്യാലയമാണ് ശ്രീകൃഷ്ണ വിലാസം ലോവർ പ്രൈമറി സ്കൂൾ. ഈ വിദ്യാലയം എസ് കെ വി എൽ പി എസ്, എരവത്തൂർ എന്ന ചുരുക്കപ്പേരിലും അറിയപ്പെടുന്നു.


</doc>
<doc id="437439" url="https://ml.wikipedia.org/wiki?curid=437439" title="സമീർ അമിൻ">
സമീർ അമിൻ

വിഖ്യാതനായ മാർക്സിസ്റ്റ് ചിന്തകനും സാമ്പത്തിക ശാസ്ത്രജ്ഞനുമായിരുന്നു സമീർ അമീൻ(3 സെപ്റ്റംബർ 1931 – 12 ഓഗസ്റ്റ് 2018). മൂന്നാംലോക രാജ്യങ്ങളിലെ രാഷ്ട്രീയ സാമ്പത്തിക ഘടനകളെയും ആഗോളവൽക്കരണ പ്രവണതകളെയും ആഴത്തിൽ പഠിച്ച അമീൻ, നവ ഉദാര നയങ്ങളുടെ തകർച്ച അനിവാര്യമാണെന്നു പ്രവചിച്ചു. സർഗാത്മക മാർക്സിസ്റ്റ‌് എന്നാണ് സ്വയം വിശേഷിപ്പിച്ചിരുന്നത്. അദ്ദേഹം അവതരിപ്പിച്ച യൂറോസെൻട്രിസം എന്ന ആശയം ഏറെ ശ്രദ്ധിക്കപ്പെട്ടിരുന്നു.
ഈജിപ്ഷ്യൻ-ഫ്രഞ്ച് ദമ്പതികളുടെ മകനായ സമീർ അമീൻ 1957 മുതൽ 1960 വരെ ഈജിപ്തിലെ പ്ലാനിങ് ഏജൻസിയിൽ ജോലി ചെയ്തു. അക്കാലത്തെ അവിടുത്തെ ഭരണാധികാരിയായിരുന്ന ഗമാൽ അബ്ദുൽ നാസർ കമ്മ്യൂണിസ്റ്റുകളെ വേട്ടയാടാൻ തുടങ്ങിയപ്പോൾ അദ്ദേഹം അദ്ദേഹം അവിടം വിട്ടു. മാലിയിലെ ആസുത്രണ സംവിധാനവുമായി ബന്ധപ്പെട്ടും അദ്ദേഹം പ്രവർത്തിച്ചു. 1966 മുതൽ ഫ്രാൻസിൽ പ്രൊഫസറായി നിയമിതനായി. പാരിസിൽ എത്തിയ ശേഷം ഫ്രഞ്ച് കമ്യൂണിസ്റ്റ് പാർട്ടിയിൽ അംഗമായെങ്കിലും സോവിയറ്റ് മാർക്സിസ്റ്റ് പ്രയോഗത്തോട് വിയോജിച്ച് പാർട്ടി വിട്ടു. 
മാവോയിസ്റ്റുകളുമായും അദ്ദേഹം ബന്ധം പുലർത്തി. കെയ്റോയിൽ പഠിപ്പിക്കുന്ന കാലത്ത് ഈജിപ്തിലെ നാസർ, ടാൻസാനിയയിലെ നെരേര,
ഘാനയിലെ എൻക്രുമ തുടങ്ങിയവരുമെല്ലാമായി ഇടപെട്ട് പ്രവർത്തിച്ചു.1980 മുതൽ തേഡ് വേൾഡ് ഫോറത്തിന്റെ ഡയറക്ടറായി പ്രവർത്തിച്ചു.

മസ്തിഷ്‌ക ട്യൂമറിനെ തുടർന്ന് ഏറെക്കാലമായി ചികിത്സയിലായിരുന്ന അമീൻ 2018 ഓഗസ്റ്റ് 12 ന് അന്തരിച്ചു.
ധനിക രാജ്യങ്ങൾ സംഘടിതമായി വിപണി നിയന്ത്രിക്കുന്ന മുതലാളിത്ത ഭരണക്രമമെന്ന് ആഗോളവൽക്കരണത്തെ നിർവചിച്ചു. സാങ്കേതികവിദ്യ, പ്രകൃതിവിഭവങ്ങൾ, ധനസമ്പത്ത്, ആഗോള മാധ്യമം, ആയുധസാമഗ്രികൾ എന്നിങ്ങനെ അഞ്ച് മേഖലയിലെ കുത്തകവൽക്കരണത്തിലൂടെയാണ് ആഗോളവൽക്കരണം മേധാവിത്വം നിലനിർത്തുന്നതെന്ന് നിരീക്ഷിച്ചു.
മൂന്നാം ലോക രാജ്യങ്ങളിലെ മുതലാളിത്ത വികസനത്തെക്കുറിച്ചും അവികസിതവാസ്ഥയെക്കുറിച്ചുമുള്ള മാർക്സിസ്റ്റ് പഠനമാണ് സമീർ അമീന്റെ പ്രധാന സംഭാവന. മൂന്നാം ലോക രാജ്യങ്ങളെ പാപ്പരീകരിച്ചുകൊണ്ടാണ് ഒന്നാം ലോക രാജ്യങ്ങൾ വികസിക്കുന്നതെന്നായിരുന്നു അദ്ദേഹം മുഖ്യമായും വാദിച്ചത്. സാമ്രാജ്യത്വമെന്നത് മുതലാളിത്ത വികസനത്തിന്റെ ഒരു ഘട്ടത്തിൽ ഉണ്ടാകുന്നതല്ലെന്നും മുതലാളിത്തത്തിൽ അന്തർലീനമായ സ്വഭാവസവിശേഷതയാണെന്നുമായിരുന്നു സമീർ അമീന്റെ വാദം.

മുതലാളിത്തം അതിന്റെ ചരിത്രത്തിൽ രണ്ട് പ്രതിസന്ധികളാണ് നേരിട്ടതെന്നാണ് സമീർ അമീൻ വാദിക്കുന്നത്. 1871 മുതൽ 1945വരെയായിരുന്നു ആദ്യഘട്ടം. രണ്ടാമത്തത് 1971ൽ തുടങ്ങിയെന്നും സമീർ അമീൻ വാദിച്ചു. ഒരു സാമൂഹ്യ സംവിധാനം എന്ന നിലയിൽ മുതലാളിത്തം തീർത്തും അപ്രസക്തമായി എന്നായിരുന്നു സമീർ അമീന്റെ വിലയിരുത്തൽ.
തൊഴിലാളികളുടെ മുന്നേറ്റങ്ങളെയും സംഘടനകളെയും അംഗീകരിക്കാത്ത ഈജിപ്തിലെ മുസ്‌ലിം ബ്രദർഹുഡ് പ്രതിലോമ പ്രസ്ഥാനമാണെന്ന് കടുത്ത വിമർശനമുയർത്തി. സാമ്രാജ്യത്വത്തിന്റെയും മുതലാളിത്തത്തിന്റെയും ഏജന്റുമാരായാണ് പൊളിറ്റിക്കൽ ഇസ്ലാമിസ്റ്റുകൾ പ്രവർത്തിക്കുന്നതെന്നാണ് അദ്ദേഹത്തിന്റെ വാദം. 
മുതലാളിത്തത്തെക്കുറിച്ചും മാർക്‌സിസത്തെക്കുറിച്ചും മുപ്പതിലധികം പുസ്തകങ്ങൾ അദ്ദേഹം രചിച്ചിട്ടുണ്ട്. അദ്ദേഹത്തിന്റെ ഏറ്റവും പ്രാമാണികമായ ഗ്രന്ഥം “അവികസനത്തിന്റെ തുടക്കം– ആഗോളതലത്തിലെ മുതലാളിത്ത മൂലധന സ്വരൂപണം” എന്നതാണ്. അദ്ദേഹം 1957ൽ സമർപ്പിച്ച പിഎച്ച്ഡി പ്രബന്ധത്തിന്റ വികസിത രൂപമാണ് ഈ ഗ്രന്ഥം. 
ഗ്ലോബലൈസേഷൻ )


Some writings by Samir Amin available on-line:
Critical review:


</doc>
<doc id="437443" url="https://ml.wikipedia.org/wiki?curid=437443" title="എമിലി ഗിൽക്രിസ്റ്റ് ഹാച്ച്">
എമിലി ഗിൽക്രിസ്റ്റ് ഹാച്ച്

അമേരിക്കൻ സാമൂഹ്യ പ്രവർത്തകയും നാടക പ്രവർത്തകയും സാംസ്കാരിക ഗവേഷകയുമാണ് എമിലി ഗിൽക്രിസ്റ്റ് ഹാച്ച്(1897 - ). കേരളത്തെയും കേരളീയ സംസ്കാരത്തെയും സംബന്ധിച്ച ഒന്നിലധികം ഗ്രന്ഥങ്ങളുടെ രചയിതാവുമാണ്.
അമേരിക്കയിലെ ന്യൂ മെക്സിക്കോ സംസ്ഥാനത്തിൽ ജനിച്ചു. പ്രാഥമിക വിദ്യാഭ്യാസത്തിന് ശേഷം ഇൻഡോളജി ഐച്ഛിക വിഷയമായി ഇന്ത്യൻ തിയറ്റർ എന്ന വിഷയത്തിൽബിരുദാനന്ദര ബിരുദം നേടി. സൈനികനായ ഡോ. സ്പെൻസർ ഹാച്ചിനെ വിവാഹം കഴിച്ചു. ഒന്നാം ലോകയുദ്ധത്തിൽ ബ്രിട്ടിഷ് സൈന്യത്തോടൊപ്പം പോരാടി മുറിവേറ്റ ഹച്ചിനൊപ്പം വിവാഹ ശേഷം ഇന്ത്യയിലെത്തി. നാഗർകോവിലിനടുത്തുള്ള മാർത്താണ്ഡത്ത് വൈ.എം.സി.എ. പ്രസ്ഥാനവുമായി ചേർന്ന് ഗ്രാമവികസന പ്രവർത്തനങ്ങളിൽ ഏർപ്പെട്ടു. മഹാരാജാവിന്റെ കാർഷിക വികസന ഉപദേശകരിൽ ഒരാളായി. തിരുവിതാംകൂർ സംസ്ഥാനത്തിൽ പെൺ കുട്ടികളുടെ വിദ്യാഭ്യാസ പ്രൊവിൻഷ്യൽ കൗൺസിലറായി പ്രവർത്തിച്ചു. ഇരുപതു വർഷത്തോളം ഇന്ത്യയിൽ താമസിച്ചു. 1942 ൽ കോസ്റ്ററിക്കയിലേക്കും പിന്നീട് അമേരിക്കയിലേക്കും പോയി. 

അഫ്ഗാനിസ്ഥാൻ സംസ്കാരത്തെക്കുറിച്ച് നിരവധി ഗ്രന്ഥങ്ങൾ രചിച്ച നാൻസി ഹാച്ച് ഡൂപ്രി മകളാണ്.

1933ൽ ‘ട്രാവൻകൂർ, എ ഗൈഡ്ബുക്ക് ഫോർ വിസിറ്റേഴ്സ്’ പ്രസിദ്ധപ്പെടുത്തി. കേരളത്തെ പ്രത്യേകിച്ചും തിരുവിതാംകൂറിനെ വിദേശികൾക്കിടയിൽ പരിചയപ്പെടുത്തുന്നതിന് പുസ്തകം സഹായിച്ചു. ശ്രീപത്മനാഭ സ്വാമി ക്ഷേത്രത്തിലെ നിലവറ തുറക്കുന്നതുമായി ബന്ധപ്പെട്ട് നിരവധി പരാമർശങ്ങൾ ഈ ഗ്രന്ഥത്തിലുണ്ട്. 1908 ലും 1931ലും നിലവറ തുറന്നതിനെക്കുറിച്ചു എമിലി രേഖപ്പെടുത്തിയിട്ടുണ്ട്. ഖജനാവിൽ പണം പോരാതെ വന്നപ്പോൾ നിലവറ തുറക്കാൻ ഏതാനും പേർ ശ്രമിച്ചതായും കരിമൂർഖന്മാരെ കണ്ട് അവർ ഭയന്നോടിയതായും നാട്ടുകാർ പറഞ്ഞിരുന്നതായി അവർ എഴുതിയിരിക്കുന്നു. 1931ൽ നിലവറ തുറക്കുമ്പോൾ വൈദ്യുതവിളക്കുകളും ഫാനുകളും കൊണ്ടുവന്നതായും അവർ രേഖപ്പെടുത്തിയിട്ടുണ്ട്. "ക്ഷേത്രത്തിനു ലഭിക്കുന്ന പണം വലിയ തടിപ്പെട്ടികളിൽ സൂക്ഷിച്ച്, ഓരോ പെട്ടിയും നിറയുമ്പോൾ നിലവറയിലേക്കു മാറ്റുകയായിരുന്നു."നിലവറ തുറക്കുന്നതു സംബന്ധിച്ച് സുപ്രീം കോടതിയിൽ നിലവിലുള്ള കേസിൽ അറ്റോർണി ജനറൽ കെ.കെ. വേണുഗോപാൽ ഈ പുസ്തകത്തിൽ നിന്ന് ഉദ്ധരിക്കുകയും ചെയ്തു. 

അമേരിക്കയിലെ കോർണൽ സർവകലാശാലയിൽ 1934 ൽ സമർപ്പിച്ച ഗവേഷണ പ്രബന്ധമാണിത്. തിരുവനന്തപുരം പുരാവസ്തു വകുപ്പിന്റെ സൂപ്രണ്ടായിരുന്ന ആർ.വി. പൊതുവാളും താടകാവധം ആട്ടക്കഥയുടെ രചയിതാവായ വി. കൃഷ്ണൻ തമ്പി, വള്ളത്തോൾ തുടങ്ങിയവർ ഈ ഗ്രന്ഥരചനക്കു നിർദ്ദേശങ്ങൾ നൽകിയതായി രേഖപ്പെടുത്തിയിട്ടുണ്ട്. കഥകളിയെ സമഗ്രമായി പ്രതിപാദിക്കുന്ന ആദ്യ കാല രചനകളിലൊന്നാണിത്. വിവരണാത്മക വിഭാഗത്തിൽപ്പെടുന്ന ഈ ഗ്രന്ഥത്തിന്റെ വിവരശേഖരണത്തിന് സംസ്കൃത നാടക പഠനം, കർണാടക സംഗീത പരിശീലനം, ചരിത്ര പഠനം, കഥകളിയുടെ രംഗാവതരണം കാണൽ, കളരി പരിശീലനം നിരീക്ഷിക്കൽ തുടങ്ങിയ മാർഗങ്ങൾ സ്വീകരിച്ചു. പതിമൂന്ന് അധ്യായങ്ങളുള്ള ഈ ഗ്രന്ഥത്തിൽ 37 ഇലസ്ട്രേഷൻസും ചേർത്തിട്ടുണ്ട്. കഥകളി സംഗീതം എന്ന പത്താമത്തെ അധ്യാത്തിൽ കഥകളി സംഗീതത്തിന് ഒരു നൊട്ടേഷൻ പദ്ധതി അവർ രൂപകൽപ്പന ചെയ്തത് വിശദീകരിക്കുന്നു. ആഹരി, ആനന്ദ ഭൈരവി, അസാവരി തുടങ്ങി കഥകളി സംഗീതത്തിലുപയോഗിക്കുന്ന അറുപതോളം രാഗങ്ങളുടെ ആരോഹണാവരോഹണങ്ങൾ അക്ഷരമാലാ ക്രമത്തിലും സാവേരി, ശങ്കരാഭരണം എന്നീ രാഗങ്ങളിലുള്ള ചില സഞ്ചാരങ്ങൾ നൊട്ടേഷൻ രൂപത്തിലും ചേർത്തിട്ടുണ്ട്.

സൈറക്യൂസ് സർവകലാശാലയിൽ നിന്ന് നാടക പഠനത്തിൽ ബിരുദം നേടിയിരുന്ന എമിലി, ഭർത്താവ് ഡി.സി. ഹച്ചിനോടൊപ്പം ഗ്രാമവികസന പ്രവർത്തനങ്ങളിൽ മുഴുകി. ഇതിനായി നിരവധി ഗ്രാമീണ നാടകങ്ങൾ എഴുതുകയും അവതരിപ്പിക്കുകയും ചെയ്തു. നിർധനരായ ദലിത് ഗ്രാമീണരുടെ ഇടയിൽ ഈ നാടകങ്ങൾക്ക് വലിയ വരവേൽപ്പ് ലഭിച്ചു. ഓക്സ്ഫോർഡ് യൂണിവേഴ്സിറ്റി പ്രസ്, ഡ്രാമ ഫോർ ദ വില്ലേജ് ടീച്ചർ, ലിറ്റിൽ പ്ലേയ്സ് എന്നിങ്ങനെ ഇവ സമാഹരിച്ച് രണ്ടു കൃതികൾ പ്രസിദ്ധീകരിച്ചിട്ടുണ്ട്. ബർമ്മീസ്, സിലോണീസ് ഭാഷകളുൾപ്പെടെ ഒൻപതോളം ഭാഷകളിൽ ഇവ തർജ്ജമ ചെയ്യപ്പെട്ടു. 


</doc>
<doc id="437445" url="https://ml.wikipedia.org/wiki?curid=437445" title="സ്വദേശി പ്രസ്ഥാനം">
സ്വദേശി പ്രസ്ഥാനം

ഇന്ത്യയിലെ ബ്രിട്ടീഷ് ഭരണം അവസാനിപ്പിക്കുന്നതിനും രാജ്യത്തിന്റെ സാമ്പത്തിക സാഹചര്യങ്ങൾ മെച്ചപ്പെടുത്തുന്നതിനും വേണ്ടി രൂപംകൊണ്ട ഒരു ബഹുജന മുന്നേറ്റമാണ് സ്വദേശി പ്രസ്ഥാനം (ഇംഗ്ലീഷ്: Swadeshi movement). ബ്രിട്ടീഷ് ഉൽപന്നങ്ങൾ ബഹിഷ്കരിക്കുകയും ഇന്ത്യൻ വസ്തുക്കളുടെ ഉൽപ്പാദനവും ഉപഭോഗവും വർദ്ധിപ്പിക്കുകയും ചെയ്യുകവഴി ബ്രിട്ടനെ സാമ്പത്തിക പ്രതിസന്ധിയിലാക്കുക എന്ന ലക്ഷ്യത്തോടെയാണ് സ്വദേശി പ്രസ്ഥാനം നിലവിൽ വന്നത്.

'ഭിന്നിപ്പിച്ചു ഭരിക്കുക' എന്ന ബ്രിട്ടീഷ് തന്ത്രത്തിന്റെ ഭാഗമായി 1905-ൽ ബംഗാളിനെ വിഭജിക്കുവാനുള്ള കഴ്സൺ പ്രഭുവിന്റെ തീരുമാനത്തിനെതിരെ ജനങ്ങൾ പ്രതിഷേധ പരിപാടികൾ ആരംഭിക്കുകയും അതുവഴി ഇന്ത്യയിൽ സ്വദേശി പ്രസ്ഥാനം ശക്തി പ്രാപിക്കുകയും ചെയ്തു. 1905 ഓഗസ്റ്റ് 7-ന് സ്വദേശി പ്രസ്ഥാനം ഔദ്യോഗികമായി ഉദ്ഘാടനം ചെയ്യപ്പെട്ടു. ബംഗാളിലെങ്ങും ബ്രിട്ടീഷ് വസ്തുക്കളുടെ ബഹിഷ്കരണവും ഇന്ത്യൻ ഉൽപ്പന്നങ്ങളുടെ ഉപയോഗവും ശക്തമായി. സർക്കാർ ഉദ്യോഗസ്ഥർ ജോലി ഉപേക്ഷിച്ചു. കുട്ടികൾ പോലും ആവേശത്തോടെ ഈ പ്രസ്ഥാനത്തിൽ അണിചേർന്നു. ബംഗാളിൽ ആരംഭിച്ച മുന്നേറ്റം വൈകാതെ തന്നെ രാജ്യത്തിന്റെ വിവിധ ഭാഗങ്ങളിലേക്കു വ്യാപിച്ചു.

ഗോപാല കൃഷ്ണ ഗോഖലെ, ലാലാ ലജ്പത് റായ്, ബാലഗംഗാധര തിലകൻ, ബിബിൻ ചന്ദ്ര പാൽ, അരവിന്ദ ഘോഷ്, വി.ഓ. ചിദമ്പരം പിള്ള, ബാബു ഗേനു എന്നിങ്ങനെ നിരവധി പേർ സ്വദേശി പ്രസ്ഥാനത്തിനു നേതൃത്വം നൽകി. ബ്രിട്ടനോടുള്ള അമർഷം ദേശസ്നേഹത്തിലേക്കു നയിച്ചതോടെ എല്ലാ മേഖലകളിലും സ്വദേശി വികാരം ശക്തിപ്പെട്ടു. ഇന്ത്യൻ കൈത്തറി സാധനങ്ങൾ, സോപ്പു നിർമ്മാണ കമ്പനികൾ, തീപ്പെട്ടി നിർമ്മാണ കമ്പനികൾ, തുണി മില്ലുകൾ, ബാങ്കുകൾ, ഇൻഷുറൻസ് കമ്പനികൾ എന്നിങ്ങനെ നിരവധി സ്ഥാപനങ്ങൾ ഇക്കാലത്ത് പ്രവർത്തനം ആരംഭിച്ചു. ദേശസ്നേഹ പ്രചോദിതമായ ഈ പ്രസ്ഥാനം ഇന്ത്യൻ സ്വാതന്ത്ര്യ സമരചരിത്രത്തിലെ സുപ്രധാന മുന്നേറ്റമായി മാറി. 1911-ൽ ബ്രിട്ടീഷുകാർ ബംഗാൾ വിഭജനം പിൻവലിക്കുന്നതു വരെ പ്രതിഷേധ പരിപാടികൾ തുടർന്നു. സ്വദേശി പ്രസ്ഥാനം ശക്തമായിരുന്ന കാലത്താണ് സ്വരാജ് (സ്വയംഭരണം) എന്ന മുദ്രാവാക്യം ഉയർന്നുവന്നത്. സ്വദേശി പ്രസ്ഥാനം ആരംഭിച്ചതിന്റെ സ്മരണയ്ക്കായി എല്ലാവർഷവും ഓഗസ്റ്റ് 7 ദേശീയ കൈത്തറി ദിനം ആയി ആചരിക്കുന്നു. 

1871 - 1872 കാലഘട്ടത്തിൽ സിഖ് നാമധാരികളുടെ നേതാവായിരുന്ന ബാബാ രാം സിങ്ങ് ആണ് സ്വദേശി മുന്നേറ്റത്തിനു തുടക്കം കുറിച്ചതെന്നു പറയാം. സ്വദേശി വസ്ത്രങ്ങൾ ധരിക്കുവാനും ബ്രിട്ടീഷ് വസ്തുക്കൾ ബഹിഷ്കരിക്കുവാനും അദ്ദേഹം നാമധാരികളോട് ആവശ്യപ്പെട്ടു.

1905-ൽ ബ്രിട്ടീഷ് വൈസ്രോയി കഴ്സൺ പ്രഭു ബംഗാൾ വിഭജിക്കുവാൻ തീരുമാനിച്ചതു മുതൽ ജനരോഷം ശക്തമായി തുടങ്ങി. ബംഗാളിലെ മുസ്ലീങ്ങളും ഹിന്ദുക്കളും ഐക്യത്തോടെ കഴിയുകയാണെങ്കിൽ അവർ സംഘടിച്ച് സർക്കാരിനെതിരെ യുദ്ധം ചെയ്യുമെന്നും അതുവഴി അധികാരം ദുർബലമാകുമെന്നും ബ്രിട്ടീഷുകാർ മനസ്സിലാക്കി. അതുകൊണ്ട് ബംഗാളിലെ ഹിന്ദുക്കളെയും മുസ്ലീങ്ങളെയും ഭിന്നിപ്പിച്ചു നിർത്തി തങ്ങളുടെ അധികാരം സുരക്ഷിതമാക്കുവാൻ അവർ തീരുമാനിച്ചു. ബ്രിട്ടീഷുകാരുടെ ഭിന്നിപ്പിച്ചു ഭരിക്കൽ തന്ത്രം മനസ്സിലാക്കിയ ബംഗാളിലെ ജനങ്ങൾ പ്രതിഷേധവുമായി രംഗത്തെത്തി. ബ്രിട്ടീഷ് ഉൽപ്പന്നങ്ങൾ ബഹിഷ്കരിച്ചും ഇന്ത്യൻ ഉൽപ്പന്നങ്ങളുടെ ഉപയോഗം വർദ്ധിപ്പിച്ചും പ്രതിഷേധിക്കുവാൻ ജനങ്ങളോട് സ്വദേശി പ്രസ്ഥാനം ആഹ്വാനം ചെയ്തു. പൊതുസ്ഥലങ്ങളിൽ ജനങ്ങൾ സംഘടിക്കുകയും വിദേശ വസ്ത്രങ്ങളും മറ്റും അഗ്നിക്കിരയാക്കുകയും ചെയ്തു. വിദേശ വസ്തുക്കൾ വിൽക്കുന്ന കടകൾ ഉപരോധിക്കപ്പെട്ടു. ബംഗാളിൽ ആരംഭിച്ച സ്വദേശി മുന്നേറ്റം ക്രമേണ രാജ്യത്തിന്റെ മറ്റു ഭാഗങ്ങളിലേക്കും വ്യാപിച്ചു.

സ്വദേശി പ്രസ്ഥാനം ശക്തി പ്രാപിച്ചതോടെ വിദേശ വസ്ത്രങ്ങൾ ഉൾപ്പെടെയുള്ള അവശ്യ വസ്തുക്കൾക്കു ക്ഷാമം നേരിട്ടു. അതോടെ ഇന്ത്യയിൽ തന്നെ അവ ഉൽപ്പാദിപ്പിക്കുവാൻ വ്യവസായികൾ നിർബന്ധിതരായി. ബോംബെ, അഹമ്മദാബാദ് എന്നീ സ്ഥലങ്ങളിലേതുൾപ്പടെ രാജ്യത്തെ വിവിധ തുണിമില്ലുകൾ വൻതോതിൽ സ്വദേശി വസ്ത്രങ്ങൾ ഉൽപ്പാദിപ്പിച്ചു തുടങ്ങി. സാഹചര്യം മുതലാക്കി വൻലാഭം കൊയ്തെടുത്ത മുതലാളിമാരും അക്കാലത്തുണ്ടായിരുന്നു.

സ്വദേശി പ്രസ്ഥാനത്തിന്റെ വളർച്ചയ്ക്കു വിദ്യാർത്ഥികൾ നൽകിയ സംഭാവനകൾ ചെറുതല്ല. വിദേശ ഉൽപ്പന്നങ്ങൾ ബഹിഷ്കരിക്കുകയും സ്വദേശി വസ്തുക്കൾ ഉപയോഗിക്കുകയും ചെയ്യുന്ന വിദ്യാർത്ഥികൾക്ക് സ്കോളർഷിപ്പ് പോലുള്ള ആനുകൂല്യങ്ങൾ നൽകില്ലെന്നും അവർക്കു സർക്കാർ സർവീസിൽ പ്രവേശനം നൽകില്ലെന്നും ബ്രിട്ടീഷുകാർ പ്രഖ്യാപിച്ചു. സ്വദേശി പ്രസ്ഥാനത്തെ പിന്തുണച്ചുകൊണ്ട് തെരുവിലിറങ്ങരുതെന്നും ഭരണകൂടം ഉത്തരവിറക്കി. ബ്രിട്ടീഷുകാരടെ ഉത്തരവ് ലംഘിച്ചുകൊണ്ട് നിരവധി വിദ്യാർത്ഥികൾ തെരുവിലിറങ്ങി സ്വദേശി പ്രസ്ഥാനത്തിൽ അണിചേർന്നു. 

പത്രമാധ്യമങ്ങളെല്ലാം സ്വദേശി പ്രസ്ഥാനത്തിനു പിന്തുണ നൽകി. ബ്രിട്ടനെ നിഷിധമായി വിമർശിച്ചുകൊണ്ടും ജനങ്ങളോടു സ്വദേശി പ്രസ്ഥാനത്തിൽ ചേർന്നു പ്രവർത്തിക്കുവാൻ ആഹ്വാനം ചെയ്തും അവർ ലേഖനങ്ങൾ പ്രസിദ്ധീകരിച്ചു.

സ്വദേശി പ്രസ്ഥാനത്തെ തകർക്കുവാൻ ബ്രിട്ടീഷുകാർ പരമാവധി ശ്രമിച്ചു. സംഘടിക്കുന്ന ജനങ്ങൾക്കു നേരെ പോലീസ് അതിക്രമങ്ങളുണ്ടായി. ജനങ്ങളിൽ ദേശസ്നേഹം വളരാതിരിക്കുവാൻ 'വന്ദേമാതരം' പോലുള്ള ഗാനങ്ങൾ നിരോധിച്ചു. സ്വദേശി അനുകൂലികളെ പിന്തുണയ്ക്കുന്ന ഉദ്യോഗസ്ഥർക്കെതിരെ ശക്തമായ നടപടികളുണ്ടായി. സ്വദേശി നേതാക്കളെ ജയിലിലടച്ചു.

സ്വദേശി പ്രസ്ഥാനം ബംഗാൾ വിഭജനത്തിനെതിരെയുള്ള പ്രതിഷേധം മാത്രമായിരുന്നില്ല. ബ്രിട്ടനിൽ നിന്നും ഇറക്കുമതി ചെയ്യുന്ന വസ്ത്രങ്ങളും മറ്റും ബഹിഷ്കരിക്കുക വഴി ബ്രിട്ടീഷ് ജനതയെയും സർക്കാരിനെയും സാമ്പത്തിക പ്രതിസന്ധിയിലാക്കുക, തകർന്നുകൊണ്ടിരിക്കുന്ന ഇന്ത്യൻ വ്യവസായ മേഖലയെ പുനരുജ്ജീവിപ്പിക്കുക എന്നീ ലക്ഷ്യങ്ങളും ഈ പ്രസ്ഥാനത്തിനുണ്ടായിരുന്നു. ജനങ്ങളിൽ ദേശസ്നേഹം വളർത്തിയെടുക്കുക വഴി ബ്രിട്ടീഷുകരോട് നിസ്സഹകരണ മനോഭാവം രൂപപ്പെടുത്തിയെടുക്കുവാനും സ്വദേശി പ്രസ്ഥാനത്തിനു സാധിച്ചു.

എൽ.എം. ഭോലെയുടെ അഭിപ്രായ പ്രകാരം ഇന്ത്യൻ സ്വദേശി പ്രസ്ഥാനത്തെ അഞ്ച് കാലഘട്ടങ്ങളായി തിരിച്ചിട്ടുണ്ട്.

1905-ൽ ബ്രിട്ടീഷ് വൈസ്രോയിയായിരുന്ന കഴ്സൺ പ്രഭു ബംഗാൾ വിഭജനം നടപ്പാക്കിയതോടെയാണ് രണ്ടാം സ്വദേശി മുന്നേറ്റം ആരംഭിച്ചത്. ഇത് 1911 വരെ തുടർന്നു. ഗാന്ധിയൻ മുന്നേറ്റത്തിനു മുമ്പുള്ള ഏറ്റവും വിജയകരമായ മുന്നേറ്റമായാണ് സ്വദേശി പ്രസ്ഥാനത്തെ കണക്കാക്കുന്നത്. സ്വരാജ് അഥവാ സ്വയംഭരണത്തിന്റെ ആത്മാവ് എന്നാണ് ഗാന്ധിജി സ്വദേശി ആശയത്തെ വിശേഷിപ്പിച്ചത്. ബംഗാളിൽ ആരംഭിച്ച ഈ മുന്നേറ്റം വൈകാതെ തന്നെ രാജ്യമെങ്ങും വ്യാപിച്ചു. ബംഗാളിൽ ഈ മുന്നേറ്റത്തെ വന്ദേമാതര മുന്നേറ്റം എന്നും വിളിച്ചിരുന്നു.




</doc>
<doc id="437452" url="https://ml.wikipedia.org/wiki?curid=437452" title="ദശരഥ് മഞ്ജി">
ദശരഥ് മഞ്ജി

മൗണ്ടൻ മാൻ എന്നറിയപ്പെടുന്ന ദശരഥ് മഞ്ജി (c. 1934 – 17 ആഗസ്റ്റ് 2007) ബീഹാറിലെ ഗയക്ക് സമീപത്തുള്ള ഗെഹ്വാർ ഗ്രാമത്തിലെ ഒരു തൊഴിലാളിയാണ്. അദ്ദേഹം 22 വർഷം കൊണ്ടു ചുറ്റികയും ഉളിയുമുപയോഗിച്ച് 360 അടി നീളവും 30 അടി ഉയരവുമുള്ള ഗാലൂർ ഘട്ടി മലനിരകൾ പിളർന്ന് ഗയയിലേക്ക് വഴിവെട്ടുകയും ഇതേതുടർന്ന് 22 വർഷത്തെ പ്രവർത്തനത്തിനു ശേഷം, ഗയ ടൗണിലെ അത്തറി, വാസിർഗഞ്ച് ബ്ലോക്കുകളിലെ യാത്രാദൂരം 55 കിലോമീറ്ററിൽ നിന്ന് 15 കിലോമീറ്ററർ വരെയായി കുറഞ്ഞു.


</doc>
<doc id="437456" url="https://ml.wikipedia.org/wiki?curid=437456" title="ആബിദ് ഹസൻ സഫ്രാണി">
ആബിദ് ഹസൻ സഫ്രാണി

ആബിദ് ഹസൻ സഫ്രാണി', ഐഎഫ്എസ്, ( ജനനം. സൈൻ-അൽ-അബ്ദിൻ ഹസൻ) ഇന്ത്യൻ നാഷണൽ ആർമിയിലെ ഒരു ഉദ്യോഗസ്ഥനായിരുന്നു, 1947 നു ശേഷം ഇന്ത്യൻ നയതന്ത്ര ഉദ്യോഗസ്ഥൻ ആയി. ഹൈദരാബാദിലെ കൊളോണിയലിസ്റ്റ് വിരുദ്ധ കുടുംബത്തിൽ ജനിച്ച അബിദ് ഹസൻ ഇന്ത്യയിൽ വളർന്ന് പിന്നീട് എഞ്ചിനീയർ ആയി പരിശീലിക്കാൻ ജർമ്മനിയിലേക്ക് പോയി. അദ്ദേഹം രണ്ടാം ലോകമഹായുദ്ധസമയത്ത് ജർമ്മനിയിൽ വിദ്യാർത്ഥിയായിരിക്കെ, അബിദ് ഹസൻ സുഭാഷ് ചന്ദ്രബോസിനെ കാണുകയും ഇൻഡിഷെ ലീജിയനിൽ ചേരാൻ തീരുമാനിക്കുകയും ചെയ്തു. ബോസ് ജർമ്മനിയിൽ ഉണ്ടായിരുന്നപ്പോൾ ഹസൻ പിന്നീട് ബോസിന്റെ വ്യക്തിപരമായ സെക്രട്ടറിയും പരിഭാഷകനുമായിരുന്നു. 1943 ൽ ജർമ്മൻ യു-ബോട്ട് യു-180 ലും ബോസിനോടൊപ്പം ഹസൻ സൌത്ത് ഈസ്റ്റ് ഏഷ്യയിലേയ്ക്ക് യാത്ര ചെയ്തിരുന്നു. ഐഎൻഎയുടെ പരിഷ്ക്കരണ കാലഘട്ടത്തിൽ തെക്കു കിഴക്കൻ ഏഷ്യൻ നാടകവേദിയിൽ ഹസൻ ആസാദ് ഹിന്ദ് ഫൗജിൽ ഒരു മേജറായി. ഈ സമയത്ത് അദ്ദേഹം സാമുദായിക സൗഹാർദത്തിന്റെ അടയാളമായി "സഫ്രാണി" എന്ന പേര് സ്വീകരിച്ചു. 
യുദ്ധത്തിന്റെ അവസാനത്തിൽ ഇന്ത്യയിലേക്കുള്ള തിരിച്ചുവരവിന് ശേഷം, 1946- ൽ ഐ.എൻ.എ ട്രെയിലുകൾ അവസാനിച്ചതിനെത്തുടർന്ന് ആബിദ് ഹസൻ മോചിപ്പിക്കപ്പെടുകയും ഇന്ത്യൻ നാഷണൽ കോൺഗ്രസ് ഹ്രസ്വമായി അംഗീകരിക്കുകയും ചെയ്തു. വിഭജനത്തിനു ശേഷം ഹസൻ ഹൈദരാബാദിൽ താമസം തുടങ്ങി ഇന്ത്യൻ വിദേശകാര്യ സർവീസിൽ ചേർന്നു. 1969 -ൽ വിരമിച്ചതിനു മുമ്പ് ഹൈദരാബാദ്, ഈജിപ്ത്, ഡെൻമാർക്ക് തുടങ്ങിയ രാജ്യങ്ങളിൽ ഇന്ത്യൻ അംബാസിഡറായി തുടർന്നു. "ബ്രദർ എഗെൻസ്റ്റ് ദി രാജ്" രചിച്ച ലിയോനാർഡ് ഗോർഡൻ പറഞ്ഞതനുസരിച്ച് ആബിദ് ഹസൻ സഫ്രാണി "ജയ് ഹിന്ദ്" (Hail India) എന്ന വന്ദനം ചമച്ചു.ഇത് "ജയ് ഹിന്ദുസ്ഥാൻ കി" എന്ന ചുരുക്ക രൂപമാണ്. ഈ പദം നേതാജി സുഭാഷ് ചന്ദ്ര ബോസിന്റെ ഐഎൻഎ യിലും പിന്നീട് സ്വതന്ത്ര ഇന്ത്യയുടെ ദേശസ്നേഹപരമായ അഭിവാദ്യം ആയി ഉപയോഗിച്ചു. നേതാജി ബോസിന്റെ അനന്തരവൻ അരബിന്ദോ ബോസ് പിന്നീട് സഫ്രാണിയുടെ മരുമകൾ സുരയ ഹസനെ വിവാഹം കഴിച്ചു. ഒരു സ്വാതന്ത്ര്യ സമര സേനാനിയായ ബദറുൽ ഹസൻ എന്ന പേരുള്ള ആബിദ് ഹസൻ സഫ്രാണിയുടെ മൂത്ത സഹോദരന്റെ മകളാണ്. മഹാനായ സ്വാതന്ത്ര്യസമര സേനാനിയായ ഇദ്ദേഹം ഗാന്ധിജിയുമായി പ്രവർത്തിച്ചു. ഹൈദരാബാദിലെ ശ്രീ സുമ്പുൽ ഹസൻ എന്നുപേരുള്ള ആബിദ് സബ് എന്നയാളുടെ വിവരങ്ങൾ പ്രകാരം ആബിദ് ഹസൻ 05-04-1984 ന് അന്തരിച്ചു.

ഹസ്സൻ തന്റെ പേർഷ്യൻ-ഉർദു കവിതയുമായി കൂടുതൽ സമയം ചിലവഴിച്ച ഒരു പണ്ഡിതനായിരുന്നു.രാം സിംഗ് താക്കൂറിന്റെ സംഗീതത്തോടുകൂടി ജന ഗണ മനയുടെ ഹിന്ദി-ഉർദു പരിഭാഷ, സ്വതന്ത്ര ഇന്ത്യ പ്രൊവിഷണൽ ഗവൺമെന്റിന്റെ ഗാനം, സുബ് സുഖുൻ ചെയിൻ എന്നിവ അദ്ദേഹത്തിന്റെ സംഭാവനയാണ്. ആബിദ് ഹസൻ സഫ്രാണി ഹൈദരാബാദിൽ 05-04-1984 ന് അന്തരിച്ചു.



</doc>
<doc id="437463" url="https://ml.wikipedia.org/wiki?curid=437463" title="മിഥുബെൻ പെറ്റിറ്റ്">
മിഥുബെൻ പെറ്റിറ്റ്

മിഥുബെൻ ഹോർമുസ്ജി പെറ്റിറ്റ് (11 ഏപ്രിൽ 1892 – 16 ജൂലായ് 1973) ഒരു ഇന്ത്യൻ സ്വാതന്ത്ര്യ സമര സേനാനിയും, മഹാത്മാഗാന്ധിയുടെ ഉപ്പുസത്യാഗ്രഹത്തിൽ പങ്കെടുത്ത വനിതയുമായിരുന്നു.

1892 ഏപ്രിൽ 11 ന് ബോംബേ (ഇപ്പോൾ മുംബൈയിൽ) വളരെ സമ്പന്നമായ പാഴ്സി കുടുംബത്തിൽ ജനിച്ചു. അച്ഛൻ സർ ഡിൻഷാ മാനേക്ജി പെറ്റിറ്റ്, പ്രശസ്ത വ്യവസായിയും ബറോണെയും ആയിരുന്നു.

ഗാന്ധിജിയുടെ അനുയായിയും രാഷ്ട്രീയ സ്ത്രീ സഭ സെക്രട്ടറിയും ആയിരുന്ന അമ്മയുടെ അമ്മായി പെറ്റിറ്റിനെ വളരെയധികം സ്വാധീനിച്ചു. കസ്തൂർബാ ഗാന്ധി, സരോജിനി നായിഡു എന്നിവർക്കൊപ്പം പെറ്റിറ്റും 1930 മാർച്ച് 12 ന് സബർമതി ആശ്രമത്തിൽ നിന്നും ആരംഭിച്ച ഉപ്പുസത്യാഗ്രഹത്തിൽ ഒരു പ്രധാന പങ്കുവഹിച്ചു. ഇന്ത്യൻ സ്വാതന്ത്ര്യ സമരത്തിലെ ഏറ്റവും പ്രധാനപ്പെട്ട സംഭവമായിരുന്നു ഇത്.

1928 ലെ ബർദൊളി സത്യാഗ്രഹത്തിൽ പെറ്റിറ്റ് പങ്കെടുത്തത് ബ്രിട്ടീഷ് രാജിനെതിരായ ഒരു നിതാന്ത നികുതി പ്രചരണമായിരുന്നു. അവിടെ സർദാർ പട്ടേലിന്റെ നേതൃത്വത്തിലാണ് പ്രവർത്തിച്ചിരുന്നത്. പെറ്റിറ്റ് ഇന്ത്യയിലെ മദ്യ വിരുദ്ധ പ്രസ്ഥാനത്തിൽ പ്രധാന പങ്കു വഹിച്ചു. മഹാത്മാഗാന്ധിയുടെ കൂടെ സമയം ചെലവഴിക്കുകയും, ഗുജറാത്തിലെ പട്ടികവർഗ വിഭാഗക്കാർക്ക് മദ്യത്തിന്റെ പ്രശ്നം വിശദീകരിക്കുകയും ചെയ്തു.

മാരൊലിയിൽ കസ്തൂർബ വാനത്ത് ശാല എന്നു പേരുള്ള ഒരു ആശ്രമം സ്ഥാപിച്ചത് പെറ്റിറ്റ് ആയിരുന്നു. മാനസിക രോഗികളുടെ ചികിത്സയ്ക്കായി അതേ പേരിൽ തന്നെ ഒരു ആശുപത്രി ആരംഭിച്ചു.

1961 ൽ ​​തന്റെ സാമൂഹ്യപ്രവർത്തനത്തിനായി പെറ്റിറ്റിന് പത്മശ്രീ ലഭിച്ചു. 

1973 ജൂലായ് 16 നാണ് പെറ്റിറ്റ് അന്തരിച്ചത്.



</doc>
<doc id="437469" url="https://ml.wikipedia.org/wiki?curid=437469" title="അഗാ ഖാൻ കൊട്ടാരം">
അഗാ ഖാൻ കൊട്ടാരം

മഹാരാഷ്ട്രയിലെ പൂനെയിൽ സഥിതിചെയ്യുന്ന ചരിത്രപ്രാധാന്യമുള്ള ഒരു കൊട്ടാരമാണ് അഗാ ഖാൻ കൊട്ടാരം. മുസ്ലീം ലീഗ് സ്ഥാപക പ്രസിഡണ്ടും നിസാരി ഇസ്മായിലി ഇമാമും ആയിരുന്ന അഗാ ഖാൻ III (സർ സുൽത്താൻ മുഹമ്മദ് ഷാ) 1892 ൽ പണികഴിപ്പിച്ച ഈ കൊട്ടാരം ഇന്ത്യൻ സ്വാതന്ത്ര്യസമര ചരിത്രവുമായി അഭേദ്യമായി ബന്ധപ്പെട്ടുകിടക്കുന്ന ഒരു ചരിത്ര സ്മാരകം കൂടിയാണ്. സ്വാതന്ത്ര്യസമര കാലത്ത് മഹാത്മാ ഗാന്ധി, കസ്തൂർബാ ഗാന്ധി, സരോജിനി നായിഡു, ഗാന്ധിയുടെ പ്രൈവറ്റ് സിക്രട്ടറി ആയിരുന്ന മഹാദേവ് ദേശായ് തുടങ്ങിയവരെ തടവിൽ പാർപ്പിച്ചിരുന്നത് അഗാ ഖാൻ കൊട്ടാരത്തിലായിരിന്നു. മാത്രമല്ല, കസ്തൂർബാ ഗാന്ധിയും മഹാദേവ് ദേശായിയും അന്ത്യശ്വാസം വലിച്ചതും ഇതേ കൊട്ടാരത്തിൽ വച്ചുതന്നെയാണ്. ഇരുവരുടെ അന്ത്യവിശ്രമസ്ഥലവും മഹാത്മ ഗാന്ധിയുടെ ചിതാഭസ്മവും ഈ കൊട്ടാരത്തിനുള്ളിൽ സ്ഥിതിചെയ്യുന്നുണ്ട്. 2003 ൽ ആർക്കിയോളജിക്കൽ സർവേ ഓഫ് ഇന്ത്യ ഈ കൊട്ടാരത്തെ ദേശീയ പ്രാധാന്യമുള്ള സ്മാരകമായി പ്രഖ്യാപിച്ചു.
ക്വിറ്റ് ഇന്ത്യ പ്രസ്ഥാനവുമായി ബന്ധപ്പെട്ട് 1942 ആഗസ്ത് 9 മുതൽ 1944 മെയ് 6 വരെയാണ് ഗാന്ധിയെയും പത്നി കസ്തൂർബയെയും ഗാന്ധിയുടെ സിക്രട്ടറി മഹാദേവ ദേശായിയെയും ബ്രിട്ടീഷുകാർ ഈ കൊട്ടാരത്തിൽ തടവിൽ പാർപ്പിച്ചിരുന്നത്. ജയിൽവാസമാരംഭിച്ച് ഏതാനും ദിവസങ്ങൾക്കുള്ളിൽ ഹൃദയാഘാതം വന്ന് മഹാദേവ ദേശായ് 1942 ആഗസ്ത് 15 ന് അന്തരിച്ചു. അസുഖബാധിതയായ കസ്തൂർബ 1944 ഫിബ്രുവരി 22 നാണ് അന്തരിക്കുന്നത്. 
ഗാന്ധിയോടും ഗാന്ധിയൻ ആശയങ്ങളോടുമുള്ള ബഹുമാനാർത്ഥം ആഗാ ഖാൻ IV കൊട്ടാരം 1969 ൽ ഭാരത സർക്കാരിന് കാമാറി.


</doc>
<doc id="437494" url="https://ml.wikipedia.org/wiki?curid=437494" title="ഗാന്ധി തൊപ്പി">
ഗാന്ധി തൊപ്പി

വെളുത്ത നിറത്തിലുള്ള ഖാദിയിൽ നിർമ്മിച്ചിരിക്കുന്ന മുൻഭാഗത്തേക്കും പുറകിലേക്കും നീണ്ടതായ തൊപ്പിയാണ് ഗാന്ധി തൊപ്പി. ഇന്ത്യൻ സ്വാതന്ത്ര്യ സമരകാലത്ത് ഇത് ഉപയോഗിച്ചു തുടങ്ങിയത്. ഇത് ആദ്യമായി ഉപയോഗപ്പെടുത്തിയ മഹാത്മാ ഗാന്ധിയുടെ പേരിലാണ് ഇതറിയപ്പെടുന്നത്.  സ്വാതന്ത്ര്യ പ്രവർത്തകർ സാധാരണയായി ഉപയോഗിച്ചിരുന്ന ഈ തൊപ്പി സ്വാതന്ത്ര്യന്തരം  രാഷ്ട്രീയ പ്രവർത്തകരും മറ്റും  പ്രതീകാത്മകമായ ധരിക്കുന്നത് സാധാരണമാണ്.
1918-1921 കാലഘട്ടത്തിലെ ആദ്യത്തെ നിസ്സഹകരണ പ്രസ്ഥാനത്തിനിടയിലാണ് ഇന്ത്യയിൽ ഗാന്ധി തൊപ്പി പ്രത്യക്ഷപ്പെട്ടു തുടങ്ങുന്നത്. ഗാന്ധിജി ഈ തൊപ്പിയ്ക്ക് പ്രചാരം നൽകിയതോടെ ഇത് കോൺഗ്രസ്സ് പ്രവർത്തകരുടെ സാധാരണ വേഷങ്ങളുടെ ഭാഗമായി ഇതു മാറി. അതോടെ 1921 ൽ ബ്രിട്ടീഷ് സർക്കാർ ഗാന്ധി തൊപ്പി ഉപയോഗിക്കുന്നത് നിരോധിച്ചു.
1920-21 കാലഘട്ടത്തിൽ ഒന്ന് രണ്ട് വർഷക്കാലം മാത്രമേ ഗാന്ധി ഈ തൊപ്പി ധരിച്ചിരുന്നുള്ളു.



</doc>
<doc id="437507" url="https://ml.wikipedia.org/wiki?curid=437507" title="ബാഘ ജതിൻ">
ബാഘ ജതിൻ

ബാഘ ജതിൻ ജനനം. ജതിൻവേന്ദ്രനാഥ് മുഖർജി(8 ഡിസംബർ 1879 - 10 സെപ്റ്റംബർ 1915), ബ്രിട്ടീഷ് ഭരണത്തിനെതിരായ ഒരു ബംഗാളി വിപ്ലവകാരിയായിരുന്നു. ബംഗാളിലെ വിപ്ലവകാരികളുടെ കേന്ദ്ര അസോസിയേഷൻ ആയ യുഗാന്തർ പാർട്ടിയുടെ നേതാവായിരുന്നു അദ്ദേഹം. ഒന്നാം ലോകമഹായുദ്ധത്തിന് തൊട്ടുമുമ്പ് ജർമ്മൻ കിരീടാവകാശിയെ കൊൽക്കത്തയിൽ വെച്ച് അദ്ദേഹം കണ്ടുമുട്ടുകയും ജർമ്മനിയിൽ നിന്ന് ആയുധങ്ങളും വെടിക്കോപ്പുകളും വാഗ്ദാനം ചെയ്യുകയും ചെയ്തു. അത്തരത്തിൽ, ഒന്നാം ലോകമഹായുദ്ധസമയത്ത് ജർമ്മൻ ഗൂഢാലോചനയുടെ ഉത്തരവാദിത്തം അദ്ദേഹത്തിനുണ്ടായിരുന്നു. ഇന്ത്യൻ സൈന്യത്തിന്റെ പ്രചോദനം, വിവിധ റെജിമെൻറുകളിൽ പ്രചോദിപ്പിക്കപ്പെട്ട അദ്ദേഹത്തിന്റെ സംഭാവനയാണ്.

ഇപ്പോൾ ബംഗ്ലാദേശിലെ നാദിയ ജില്ലയുടെ കുഷ്ടിയ വിഭാഗത്തിലെ ഒരു ഗ്രാമമായ കയാഗ്രാമിലെ ശരത്ശാഷിനും ഉമഷ്ചന്ദ്ര മുഖർജിക്കും ജതിൻ ജനിച്ചു. ജ്ഹെനയിദ ജില്ലയിലെ സാധുഹടിയിൽ റിഷ്കലിയിലാണ് 5 വയസ്സുള്ളപ്പോൾ അദ്ദേഹത്തിന്റെ പിതാവ് മരിച്ചതിനുശേഷം പരമ്പരാഗത വീട്ടിൽ ആണ് വളർന്നത്. ബ്രാഹ്മണ്യ പഠനം നന്നായി മനസ്സിലാക്കിയിരുന്നു. അച്ഛൻ കുതിരകളെ സ്നേഹിച്ചു, അദ്ദേഹത്തിന്റെ സ്വഭാവത്തിന്റെ ശക്തിയെ ബഹുമാനിക്കപ്പെട്ടു. കയാഗ്രാമിലെ തന്റെ മാതാപിതാക്കളുടെ വസതിയിൽ മൂത്ത സഹോദരി ബെനോഡബാലയും ഭർത്താവും (അല്ലെങ്കിൽ വിനോദ്ബാല) ശരത്ശശിയിൽ താമസിച്ചിരുന്നു. 

1895 ൽ കൃഷ്ണനഗർ ആംഗ്ലോ വെർണാകുലർ സ്കൂൾ (എ.വി.വി സ്കൂൾ) പ്രവേശന പരീക്ഷ ജയിച്ചശേഷം ഫൈൻ ആർട്സ് പഠിക്കാൻ കൽക്കത്ത സെൻട്രൽ കോളേജിൽ (ഇപ്പോൾ ഖുഡിരാം ബോസ് കോളേജ്) ജതിൻ ചേർന്നു. അതേ സമയം, അറ്റ്കിൻസണുമായി സ്റ്റെനോ ടൈപ്പിംഗും അദ്ദേഹം പഠിച്ചു: ഇത് ഒരു മികച്ച തൊഴിലവസരത്തിന്റെ ഒരു പുതിയ യോഗ്യതയായായി കണക്കാക്കിയിരുന്നു. താമസിയാതെ അദ്ദേഹം സ്വാമി വിവേകാനന്ദനെ സന്ദർശിച്ചു. സാമൂഹ്യമായ ചിന്തകൾ, പ്രത്യേകിച്ച് രാഷ്ട്രീയമായി സ്വതന്ത്ര ഇന്ത്യയെക്കുറിച്ചുള്ള അദ്ദേഹത്തിന്റെ കാഴ്ചപ്പാടുകളായിരുന്നു.



</doc>
<doc id="437513" url="https://ml.wikipedia.org/wiki?curid=437513" title="സർദാർ അജിത് സിങ്">
സർദാർ അജിത് സിങ്

ബ്രിട്ടീഷ് ഭരണകാലത്ത് ഇന്ത്യയിൽ ജീവിച്ചിരുന്ന ഒരു വിപ്ലവകാരിയാണ് സർദാർ അജിത് സിങ് (1881–1947). ഇദ്ദേഹം ഭഗത് സിംഗിന്റെ അമ്മാവനായിരുന്നു. 1906-ൽ വെള്ളത്തിനു വില വർദ്ധിപ്പിച്ചുകൊണ്ട് ബ്രിട്ടീഷുകാർ പാസാക്കിയ പഞ്ചാബ് കോളനൈസേഷൻ ഭേദഗതി നിയമം കർഷകരെ എല്ലാവിധത്തിലും ദ്രോഹിക്കുന്നതായിരുന്നു. ഇത്തരത്തിൽ കർഷകദ്രോഹപരമായ എല്ലാ നിയമങ്ങൾക്കുമെതിരെ പഞ്ചാബിലെ കർഷകരെ സംഘടിപ്പിച്ചുകൊണ്ട് അജിത് സിംഗ് പ്രക്ഷോഭം ആരംഭിച്ചു. പഞ്ചാബ് മേഖലയിൽ ബ്രിട്ടീഷുകാർക്കെതിരെ നടക്കുന്ന ആദ്യകാല പ്രക്ഷോഭങ്ങളിലൊന്നായിരുന്നു ഇത്. 1907-ൽ ബ്രിട്ടീഷുകാർ ലാലാ ലജ്പത് റായിയെയും അജിത് സിംഗിനെയും ബർമ്മയിലെ മണ്ഡലൈ ജയിലിലേക്കു നാടുകടത്തി. ഇതിനെതിരെ ജനരോഷം ശക്തമായതിനെത്തുടർന്ന് രണ്ടുപേരെയും ജയിലിൽ നിന്നു സ്വതന്ത്രരാക്കി. ബ്രിട്ടീഷുകാരിൽ നിന്നുള്ള നിരന്തരമായ ഭീഷണിയെത്തുടർന്ന് 1909-ൽ അജിത് സിംഗും കൂട്ടരും ഇറാനിലേക്കു പലായനം ചെയ്തു. പല സ്ഥലങ്ങളിലായി 38 വർഷത്തോളം ഒളിവിൽ കഴിഞ്ഞു. 1947 മാർച്ചിൽ അജിത്ത് സിംഗ് ഇന്ത്യയിലേക്കു മടങ്ങിയെത്തി. 1947 ഓഗസ്റ്റ് 15-ന് ബ്രിട്ടീഷ് ഭരണത്തിൽ നിന്ന് ഇന്ത്യയ്ക്കു സ്വാതന്ത്ര്യം ലഭിച്ച ദിനത്തിൽ ഡെൽഹൗസിയിൽ വച്ച് അജിത് സിംഗ് അന്തരിച്ചു.

1881 ഫെബ്രുവരി 23-ന് പഞ്ചാബിലെ ജലന്ധർ ജില്ലയിലുള്ള ഖട്കർ കാലൻ ഗ്രാമത്തിലാണ് സർദാർ അജിത് സിങ് സന്ധുവിന്റെ ജനനം. അജിത് സിംഗിന്റെ ജന്മഗ്രാമം ഇന്ന് പാകിസ്താനിലെ ഷഹീദ് ഭഗത് സിംഗ് ജില്ലയിലാണ്. ജലന്ധറിലെ സെയിൻദാസ് ആംഗ്ലോ സംസ്കൃത സ്കൂളിലെ പഠനത്തിനു ശേഷം അദ്ദേഹം ഉത്തർ പ്രദേശിലെ ബറെയ്ലിയിലുള്ള ലോ കോളേജിൽ നിയമപഠനത്തിനു ചേർന്നു. നിയമപഠനം പൂർത്തിയാക്കും മുമ്പ് അദ്ദേഹം സ്വാതന്ത്ര്യ സമര പ്രസ്ഥാനത്തിൽ പ്രവർത്തിക്കുവാൻ തുടങ്ങി.

സർദാർ അജിത് സിംഗിന്റെ ആശയങ്ങൾ കർഷകരെയും സൈനികരെയും ഒരുപോലെ സ്വാധീനിച്ചിട്ടുണ്ട്. മണ്ഡലൈ ജയിലിൽ നിന്നു മോചിതനായ ശേഷവും ബ്രിട്ടീഷുകാർക്കെതിരെയുള്ള അജിത് സിംഗിന്റെ പോരാട്ടങ്ങൾ തുടർന്നുകൊണ്ടേയിരുന്നു. അദ്ദേഹത്തെ ആജീവനാന്തം ജയിലിലടയ്ക്കുവാനുള്ള പദ്ധതികൾ ബ്രിട്ടീഷുകാർ ആസൂത്രണം ചെയ്തുവന്നു. അജിത് സിംഗിനെ സഹായിക്കുവാൻ അദ്ദേഹത്തിന്റെ സഹോദരൻമാരായ കിഷൻ സിംഗ്, സ്വരൺ സിംഗ് എന്നിവരും സൂഫി അംബ പ്രസാദും ഉണ്ടായിരുന്നു. ബ്രിട്ടീഷുകാരുടെ പദ്ധതികൾ മനസ്സിലാക്കിയ അജിത് സിംഗും അംബ പ്രസാദും 1909-ൽ ഇറാനിലേക്കു പലായനം ചെയ്തു. 

ഇറാനിൽ ഒളിവിൽ കഴിയുന്ന സമയത്ത് അംബ പ്രസാദുമായി ചേർന്ന് അജിത്ത് സിംഗ് വിപ്ലവത്തിനു നേതൃത്വം നൽകിയിരുന്നു. ഋഷികേശ് ലത, സിയാ-ഉൾ-ഹഖ്, താക്കൂർ ദാസ് ദൂരി എന്നിങ്ങനെ നിരവധി യുവ വിപ്ലവകാരികൾ അജിത് സിംഗിന്റെ ആശയങ്ങളിൽ ആകൃഷ്ടരായി മുന്നോട്ടുവന്നു. ഇവരുടെ പ്രവർത്തനങ്ങളും "ദ ഹയാത്ത്" എന്ന മുഖപത്രത്തിന്റെ പ്രസിദ്ധീകരണവും 1910-ൽ ബ്രിട്ടീഷ് രഹസ്യാന്വേഷണ വിഭാഗം കണ്ടെത്തി. തുർക്കിയെയും പേർഷ്യയെയും സംഘടിപ്പിച്ചുകൊണ്ട് അഫ്ഗാനിസ്ഥാനിലൂടെ ബ്രിട്ടീഷ് ഇന്ത്യയെ ആക്രമിക്കുവാൻ ജർമ്മനി പദ്ധതിയിട്ടിരുന്നതിനെപ്പറ്റിയുള്ള രേഖകളും അതിലുണ്ടായിരുന്നു. എന്നാൽ ബ്രിട്ടീഷുകാർ വളരെ തന്ത്രപൂർവ്വം പേർഷ്യയെ ഒപ്പം നിർത്തിക്കൊണ്ട് ഈ പദ്ധതി തകർത്തു. അതോടെ 1911-ൽ അജിത് സിംഗ് അവിടെ നിന്നും പലായനം ചെയ്യുകയും വിപ്ലവപ്രവർത്തനങ്ങൾക്കു ശക്തി കുറയുകയും ചെയ്തു. ഈ കാലയളവിൽ റോം, ജനീവ, പാരീസ്, റിയോ ഡി ജനീറോ എന്നിവിടങ്ങളിലും അദ്ദേഹം ഒളിവിൽ കഴിഞ്ഞു.

1918-ൽ അജിത്ത് സിങ് സാൻഫ്രാൻസിസ്കോയിലെത്തുകയും ഗദ്ദർ പാർട്ടിയിൽ പ്രവർത്തനം തുടങ്ങുകയും ചെയ്തു. 1939-ൽ യൂറോപ്പിൽ മടങ്ങിയെത്തിയ അദ്ദേഹം സുഭാഷ് ചന്ദ്ര ബോസിന്റെ ഇറ്റാലിയൻ ദൗത്യത്തിൽ പങ്കാളിയായി. 1946-ൽ ജവഹർ ലാൽ നെഹ്റുവിന്റെ ക്ഷണം സ്വീകരിച്ച് ഇന്ത്യയിൽ തിരിച്ചെത്തി. ഡെൽഹിയിൽ കുറച്ചുകാലം കഴിഞ്ഞതിനു ശേഷം അജിത് സിംഗ് ഡൽഹൗസിയിലേക്കു പോയി. 1947 ഓഗസ്റ്റ് 15-ന് ഇന്ത്യക്കു സ്വാതന്ത്ര്യം ലഭിച്ച ദിവസം അദ്ദേഹം അന്തരിച്ചു. '"ദൈവത്തിനു നന്ദി, എന്റെ ദൗത്യം സഫലമായിരിക്കുന്നു" എന്നതായിരുന്നു അദ്ദേഹത്തിന്റെ അവസാന വാക്കുകൾ. ഡെൽഹൗസിയിലെ പഞ്ച്പുല എന്ന സ്ഥലത്ത് അജിത് സിംഗിന്റെ സ്മാരകം സ്ഥിതിചെയ്യുന്നു.


</doc>
<doc id="437517" url="https://ml.wikipedia.org/wiki?curid=437517" title="അജിത് സിംഗ് (വിവക്ഷകൾ)">
അജിത് സിംഗ് (വിവക്ഷകൾ)



</doc>
<doc id="437526" url="https://ml.wikipedia.org/wiki?curid=437526" title="ഹിന്ദുസ്ഥാൻ സിന്ദാബാദ്">
ഹിന്ദുസ്ഥാൻ സിന്ദാബാദ്

ഇന്ത്യയിൽ ദേശസ്നേഹം സംബന്ധിച്ച പരാമർശങ്ങളുമായി ബന്ധപ്പെട്ട പ്രഭാഷണങ്ങളിലും ആശയവിനിമയങ്ങളിലും സാധാരണയായി ഉപയോഗിക്കപ്പെടുന്ന ഹിന്ദുസ്ഥാനി വാക്യമാണ് ഹിന്ദുസ്ഥാൻ സിന്ദാബാദ് (ഹിന്ദി: हिन्दुस्तान ज़िन्दाबाद, ). വാഗ അതിർത്തിയിലെ ദിനവും വൈകീട്ട് ഇരുഗേറ്റുകളും തുറന്ന് പതാക ഇറക്കുന്ന വെളകളിൽ ഉച്ചഭാഷിണിയിലൂടെ ഈ വാക്യങ്ങൾ പുറത്തുവരുന്നു. ഈ വാക്യത്തിന്റെ വിവർത്തനം "ഇന്ത്യ ജയിക്കട്ടെ" എന്നാണ്. ഇത് ഒരു ദേശീയ മുദ്രാവാക്യമാണ്. കൊളോണിയൽ കാലഘട്ടത്തിൽ റാഡിക്കൽ കർഷക പ്രസ്ഥാനങ്ങൾ പോലുള്ള ദേശീയ പ്രതിഷേധങ്ങളിൽ ഇത് ഉപയോഗിച്ചിരുന്നു. ഇതുപോലെയുള്ള മറ്റു മുദ്രാവാക്യങ്ങൾ ആണ് ജയ് ഹിന്ദ്, ഇന്ത്യ സിന്ദാബാദ് എന്നീ മുദ്രാവാക്യങ്ങൾ. അത്തരം മുദ്രാവാക്യങ്ങൾ ക്രിക്കറ്റ് മത്സരങ്ങൾ പോലെയുള്ള കായിക മത്സരങ്ങളിൽ ഇന്ത്യൻ ടീമിന് ഉത്തേജനം നൽകുവാൻ സാധാരണമായി ഉപയോഗിക്കുന്നു.

ഹിന്ദുസ്ഥാൻ എന്ന പദം 1947 മുതൽ പൊതുവിൽ റിപ്പബ്ലിക്ക് ഓഫ് ഇന്ത്യയെ സൂചിപ്പിക്കുവാൻ ഉപയോഗിക്കുന്നു. അത് ഇൻഡസ് നദിയുടെ സംസ്കൃത നാമമായ സിന്ധു. ഇത് പുരാതന പേർഷ്യൻ പദം "ഹിന്ദുയിൽ" നിന്ന് ഉരുത്തിരിഞ്ഞതായി കരുതപ്പെടുന്നു. ഇത് ഇൻഡസ് നദിയുടെ സംസ്കൃത നാമമായ സിന്ധുവിൽ നിന്നാണ് ഉത്ഭവിച്ചത്. പുരാതന പേർഷ്യൻ ഇൻഡസ് ആളുകൾ എന്ന് പരാമർശിക്കുന്നത് സിന്ധു നദിയുടെ അപ്പുറത്ത് താമസിക്കുന്ന ജനങ്ങലെ ആണ്. ഹിന്ദുസ്ഥാൻ എന്നതിലെ "സ്റ്റാൻ" ("സ്ഥലം" എന്നർഥമുള്ള അവെസ്താൻ വാക്ക്) എന്ന സഫിക്സ്കൂടെ ചേർന്നുള്ള വാക്കാണ്.



</doc>
<doc id="437538" url="https://ml.wikipedia.org/wiki?curid=437538" title="ശ്രീ മണക്കുളങ്ങര ഭഗവതി ക്ഷേത്രം">
ശ്രീ മണക്കുളങ്ങര ഭഗവതി ക്ഷേത്രം

കൊയിലാണ്ടിയിൽ ഏകദേശം 3 കി മി കിഴക്കു ഭാഗത്തായി മണക്കുളങ്ങര ദേവി ക്ഷേത്രം സ്ഥിതി ചെയ്യുന്നു. സാമൂതിരിമാരുടെ കാലത്തു തന്നെ ക്ഷേത്രത്തിനു പ്രാധാന്യം ലഭിച്ചിരുന്നു. ചെമ്പക്കോട്ട് പണിക്കർമാരായിരുന്നു മണക്കുളങ്ങര ക്ഷേത്രത്തിന്റയും കുറുവങ്ങാട് ശിവക്ഷേത്രത്തിന്റെയും അധികാരികൾ. സാമൂതിരിയുടെ പിൻബലം ചെമ്പക്കോട്ട് പണിക്കർക്ക് ഉണ്ടായിരുന്നതിന് തെളിവായി സാമൂതിരി നൽകിയ ചെങ്കോൽ ഇന്നും ക്ഷേത്രത്തിലുണ്ട് .

മണൽ നിറഞ്ഞ കുളമുള്ള പ്രദേശം എന്നതു കൊണ്ടാകാം മണൽ കുളങ്ങര എന്ന പേര് സിദ്ധിച്ചത്. ഒരു വിശാലമായ പാടത്തിന്റെ മധ്യഭാഗത്താണ് ക്ഷേത്രം. ഒരു കാലത്ത് ഈ ഭാഗത്തുകൂടി പുഴ ഒഴുകിയിരുന്നതായി തെളിവുകൾ ഉണ്ട് .

ഭഗവതി ക്ഷേത്രത്തോട് അനുബന്ധിച്ച് പരദേവതാ ക്ഷേത്രമുണ്ട് . ഒരിക്കൽ ബാലൂശ്ശേരി കോട്ടയിൽ നിന്ന് പരദേവത തുരുത്തിയിൽ തറവാട് പടിപ്പുരയിൽ എത്തിയെന്നും തുടർന്ന് പരദേവതാ ചൈതന്യം ഇപ്പോൾ ഈ ക്ഷേത്രത്തിൽ കാണുന്ന ആൽത്തറയിൽ കിരാത രൂപത്തിൽ ഇരുന്നന്നും പിന്നിട് പരദേവതാ സങ്കൽപത്തിൽ ക്ഷേത്രം പണിഞ്ഞന്നും വിശ്വസിക്കപെടുന്നു. 

മണക്കുളങ്ങര ഉത്സവം നടക്കുന്നത് മകരം 30 കുംഭം 1 എന്നി ദിവസങ്ങളിലാണ്. പണ്ട് കാലത്ത് കൊടിയേറിയ ഉത്സവമായിരുന്നു നടന്നിരുന്നത്. മണക്കുളങ്ങരഉത്സവത്തെ ഉച്ചാൽ ഉത്സവം എന്നാണ് പറയുന്നത് .സൂര്യൻ തന്റെ പ്രതാപത്തിന്റെ ഉച്ചത്തിൽ നിൽക്കുന്ന രാശിയാണ് ഉച്ചാൽ. ഉച്ചാൽ ദിവസത്തിന് മൂന്നു ദിവസം മുമ്പ് വീടുകളിൽ നനച്ചു വരക്കൽ എന്നൊരു ചടങ്ങുണ്ട്. നാലാം ദിവസം വീടുകളിൽ ശീപോതിവെക്കൽ ചടങ്ങുണ്ട് (ശ്രീ ഭഗവതി ).

ഈ അടുത്ത കാലം വരെ ഉൽസവത്തിന് കോമരമുണ്ടായിരുന്നു. രാവുണ്ണി കുറുപ്പും ,വട്ടാം കണ്ടി കുഞ്ഞിരാമൻ നായരുമായിരുന്നു ദേവി സന്നിധിയിലെ കോമരങ്ങൾ. 

മണക്കുളങ്ങരെയെ സംബന്ധിച്ചിടത്തോളം ജാതി വ്യവസ്ഥ അത്ര കർശനമായിരുന്നില്ല ഇതിനു തെളിവാണ് ചെറിയ വിളക്ക് ദിവസം ഉൽസവത്തിന് നടക്കുന്ന തണ്ടാൻ മാരുടെ താലപ്പൊലി. പാളയും പൂക്കുലയും താലപ്പൊലിയേന്തി ക്ഷേത്ര മുറ്റത്തെ അരിക്കിണറിൽ ചൊരിയുന്നു. ഉച്ചാൽ ദിവസം കുറവങ്ങാട് ശിവക്ഷേത്രത്തിൽ നിന്ന് വൈകിട്ട് തുടങ്ങുന്ന ആനയോട് കൂടിയ താലപ്പൊലി എഴുന്നള്ളത്ത് ഉണ്ട്.

</doc>
<doc id="437540" url="https://ml.wikipedia.org/wiki?curid=437540" title="യുഗാന്തർ">
യുഗാന്തർ

ജുഗന്തർ അഥവാ യുഗാന്തർ (ബംഗാളി: যুগান্তর ജുഗന്തർ) ഇന്ത്യൻ സ്വാതന്ത്ര്യത്തിനായി ബംഗാളിൽ പ്രവർത്തിക്കുന്ന രണ്ട് പ്രധാന രഹസ്യ വിപ്ലവ മുന്നേറ്റങ്ങളിലൊന്നായിരുന്നു ഇത്. അനുശീലൻ സമിതി പോലെയുള്ള ഈ അസോസിയേഷൻ സബർബൻ ഫിറ്റ്നസ് ക്ലബ്ബിൽ നിന്നാണ് ആരംഭിച്ചത്. പല ജുഗന്തർ അംഗങ്ങളെയും അറസ്റ്റ് ചെയ്യുകയും തൂക്കിലേറ്റുകയും ആൻഡമാനിലെ സെല്ലുലാർ ജയിലിലേക്ക് ജീവപര്യന്തം നാടുകടത്തുകയും ചെയ്തു. ഒന്നാം ലോകമഹായുദ്ധത്തിനു ശേഷമുള്ള പൊതുമാപ്പിൽ, ഭൂരിപക്ഷം പേരും മോചിപ്പിക്കപ്പെട്ടു. അവർ പുതിയ രാഷ്ട്രീയ ജീവിതത്തിലേയ്ക്ക് തിരിയുകയും ചെയ്തു : (എ) ദേശബണ്ഡുവിന്റെ സ്വരാജ്യയ് (ബി) കമ്യൂണിസ്റ്റ് പാർട്ടി ഓഫ് ഇന്ത്യയിൽ ചേരുന്നതിലോ; അല്ലെങ്കിൽ (സി) എം എൻ റോയിയുടെ റാഡിക്കൽ ഡെമോക്രാറ്റിക് പാർട്ടി ; അല്ലെങ്കിൽ (ഡി) '30' ൽ സുഭാഷ് ചന്ദ്രബോസിന്റെ ഫോർവേർഡ് ബ്ലോക്ക് എന്നിവയായിരുന്നു.


അരബിന്ദാവു ഘോഷ് , അദ്ദേഹത്തിന്റെ സഹോദരൻ ബരിൻ ഘോഷ് , ഭുപേന്ദ്രനാഥ് ദത്ത , രാജ സുബോധ് ചന്ദ്ര മാലിക്‎ തുടങ്ങിയ നേതാക്കന്മാർ 1906 ഏപ്രിൽ മാസത്തിലാണ് ഈ പാർട്ടി രൂപീകരിച്ചത്.ബാരിൻ ഘോഷ്, ബാഘ ജതിൻ എന്നിവരാണ് പ്രധാന നേതാക്കൾ. 21 വിപ്ലവകാരികളോടൊപ്പം അവർ ആയുധങ്ങളും സ്ഫോടകവസ്തുക്കളും നിർമ്മിക്കുന്ന ബോംബുകളും ശേഖരിച്ചുതുടങ്ങി. 27 കിനായ് ധാർ ലേൺ, കൊൽക്കത്തയിലെ 41 ചാണ്ടൊട്ടോല 1 ലെയ്ൻ ജുഗന്തരുടെ ആസ്ഥാനം സ്ഥിതിചെയ്യുന്നു.

സംഘത്തിലെ ചില മുതിർന്ന അംഗങ്ങൾ രാഷ്ട്രീയ, സൈനിക പരിശീലനത്തിനായി വിദേശത്തേക്ക് അയച്ചു. 1907 മുതൽ വടക്കേ അമേരിക്കയുടെ പടിഞ്ഞാറൻ തീരത്ത് ഹിന്ദുക്കളും സിഖ് കുടിയേറ്റക്കാരുമായ സുരേന്ദ്ര മോഹൻ ബോസ് , തരക് നാഥ് ദാസ്, ഗുരൻ ഡിറ്റ് കുമാർ എന്നിവരാണ് ആദ്യ ബാച്ചുകളിൽ ഉണ്ടായിരുന്നത്. ഭാവി ഘർദാർ പാർട്ടി രൂപപ്പെടുത്തുന്നതിനായിരുന്നു ഈ യൂണിറ്റുകൾ. പാരീസിലെ ഹെംചന്ദ്ര കനങ്കോ എന്ന ഹെം ദാസ് , പാണ്ഡുരംഗ് എം. ബാപ്പാട്ട് എന്നിവരോടൊപ്പം റഷ്യൻ അരാജകവാദി നിക്കോളാസ് സഫ്രാൻസ്കിയിൽ നിന്നും സ്ഫോടകവസ്തുക്കളിൽ പരിശീലനം നേടി. കൊൽക്കത്തയിൽ തിരിച്ചെത്തിയ അദ്ദേഹം കൊൽക്കത്തയുടെ പ്രാന്തപ്രദേശമായ മണിക്ടാലയിലെ ഒരു ഉദ്യാനത്തിൽ ബാരിൻ ഘോഷിന്റെ നേതൃത്വത്തിലുള്ള ബോംബ് ഫാക്ടറിയിൽ സ്വയം-സംസ്ക്കാരം ( അനുശീലൻ ) സംയുക്ത സ്കൂളിൽ ചേർന്നു. എന്നിരുന്നാലും മുസാഫർപുരിലെ ഖുദ്റാം ബോസ് , പ്രഫുല്ലാ ചാക്കി (30 ഏപ്രിൽ 1908) കിങ്സ്ഫോർഡിലെ ജില്ലാ ജഡ്ജിയുടെ കൊലപാതകശ്രമങ്ങൾ പല വിപ്ലവകാരികളെ അറസ്റ്റ് ചെയ്യാൻ പ്രേരിപ്പിച്ച പോലീസിന്റെ അന്വേഷണം ആരംഭിച്ചു. ആലിപ്പൂർ ബോംബ് ഗൂഢാലോചനക്കേസിൽ തടവുകാരെ വിചാരണ ചെയ്തു. ആൻഡമാനിലെ സെല്ലുലാർ ജയിലിലടയ്ക്കുകയും ചെയ്തു.


</doc>
<doc id="437550" url="https://ml.wikipedia.org/wiki?curid=437550" title="ചെമ്പൻ പോക്കർ">
ചെമ്പൻ പോക്കർ

മലബാറിൽ ടിപ്പുവിന്റെ പടയോട്ടകാലത്ത് ബ്രിട്ടീഷുകാർക്കെതിരെ പോരാടിയ മൂന്നു മാപ്പിള നാട്ടുപ്രമാണിമാരിൽ ഒരാളായിരുന്നു ചെമ്പൻ പോക്കർ. മലബാറിലെ കേസുകൾ തീർപ്പാക്കുന്നതിനും നികുതി പിരിവ് നടത്തുന്നതിനുമായി ബ്രിട്ടീഷുകാർ ചുമതലപ്പെടുത്തിയ ദരോഗ സമിതികളിലൊന്നിന്റെ തലവനായിരുന്നു അദ്ദേഹം. പഴശ്ശിരാജാവിനു രഹസ്യ സഹായങ്ങൾ ചെയ്തുകൊടുത്തതിന്റെ പേരിൽ ദരോഗകളെ പിരിച്ചുവിടാൻ ബ്രിട്ടീഷുകാർ തീരുമാനിച്ചു. അവർ ദരോഗ തലവന്മാരെ അഴിമതിക്കാരായി മുദ്രകുത്തുകയും നാടുകടത്തുകയും ചെയ്തു. ഭയന്നുപോയ ചില ദരോഗമാർ ബ്രിട്ടീഷുകാരോടു കൂറു പ്രഖ്യാപിച്ചു. എന്നാൽ ചെമ്പൻ പോക്കർ, അത്തൻ കുരിക്കൾ, ഉണ്ണിമൂത്ത മൂപ്പൻ എന്നിവർ ബ്രിട്ടീഷുകാർക്കെതിരെ ധീരമായി പോരാടി. 

നാട്ടുപ്രമാണിമാരുടെ സഹായത്തോടെ മാപ്പിള നേതാക്കൻമാരെ കൊന്നൊടുക്കിയ ബ്രിട്ടീഷുകാർ ചെമ്പൻ പോക്കറെ പിടികൂടി പാലക്കാട് ജയിലിലടച്ചു. അവിടെ നിന്ന് ജയിൽ ചാടിയ ചെമ്പൻ പോക്കർ റവന്യൂ വണ്ടികൾ കൊള്ളയടിക്കുകയും അങ്ങനെ ലഭിച്ച പണം മുഴുവൻ ഉണ്ണിമൂത്ത മൂപ്പൻ മുഖേന പഴശ്ശിപ്പടയ്ക്കു കൈമാറുകയും ചെയ്തു. 1802-ൽ ഉണ്ണി മൂത്ത മൂപ്പൻ കൊല്ലപ്പെട്ടതോടെ ചെമ്പൻ പോക്കർ വീണ്ടും ബ്രിട്ടീഷുകാരുടെ പിടിയിലായി. അതിനുശേഷം അദ്ദേഹത്തിന് എന്തു സഭവിച്ചു എന്നതിനു കൃത്യമായ രേഖകളില്ല. കൊന്നുവെന്നും ജയിലിലടച്ചെന്നും കഥകളുണ്ട്. പോക്കറുടെ കുടുംബാംഗങ്ങളെ ഇന്ത്യയുടെ വിവിധ ഭാഗങ്ങളിലേക്കു നാടുകടത്തി. തിരൂരങ്ങാടിയിൽ നിന്നും അൽപ്പം അകലെയുള്ള മൂന്നിയൂർ ജുമാ മസ്ജിദിനു സമീപം സ്ഥിതിചെയ്യുന്ന ശവകുടീരം ചെമ്പൻ പോക്കറുടേതായിരിക്കാം എന്ന് ചില ഗവേഷകർ അഭിപ്രായപ്പെടുന്നു. എന്നാൽ ഇക്കാര്യം വ്യക്തമാക്കുന്ന രേഖകളോ തെളിവുകളോ ലഭ്യമല്ല. ചെമ്പൻ പോക്കറെ ഇന്നും പഴമക്കാർ 'പോക്കർ ഉപ്പൂപ്പ', 'പോക്കർ മൂപ്പൻ' എന്നൊക്കെ വിളിക്കാറുണ്ട്.


</doc>
<doc id="437551" url="https://ml.wikipedia.org/wiki?curid=437551" title="സ്വരാജ് പാർട്ടി">
സ്വരാജ് പാർട്ടി

കോൺഗ്രസ്-ഖിലാഫത്ത് എന്ന നിലയിൽ സ്വരാജ് പാർട്ടി രൂപീകരിക്കപ്പെട്ടു. 1923 ജനുവരിയിൽ 1922 ഡിസംബറിൽ ദേശീയ കോൺഗ്രസ്സിന്റെ ഗയ വാർഷിക സമ്മേളനത്തിനു ശേഷം ഇന്ത്യയിൽ രൂപീകരിക്കപ്പെട്ട ഒരു രാഷ്ട്രീയ പാർട്ടിയായിരുന്നു ഇത് . ബ്രിട്ടീഷ് രാജിൽ നിന്നും ഇന്ത്യൻ ജനതയ്ക്ക് കൂടുതൽ സ്വയം ഭരണവും രാഷ്ട്രീയ സ്വാതന്ത്ര്യവും ആവശ്യമായിരുന്നു. ഇത് സ്വരാജ് എന്ന സങ്കല്പം പ്രചോദിപ്പിക്കപ്പെട്ടിരുന്നു. ഹിന്ദിലും മറ്റ് പല ഭാഷകളിലും സ്വരാജിന് "സ്വാതന്ത്ര്യം" അല്ലെങ്കിൽ "സ്വയം ഭരണം" എന്നാണ് അർഥം. രണ്ട് പ്രമുഖ നേതാക്കൾ പ്രസിഡന്റ് ആയ ചിത്തരഞ്ജൻ ദാസ് , സെക്രട്ടറിയായ മോട്ടിലാൽ നെഹ്രു എന്നിവരായിരുന്നു.

ഒരു വിദേശ സർക്കാരിനെ തടഞ്ഞുനിർത്തുന്നതിന് നിയമസഭാ കൗൺസിലിലേക്ക് പ്രവേശിക്കുന്നതിനുള്ള മത്സരത്തിനെക്കുറിച്ച് ദാസ് , നെഹ്രു എന്നിവർ ചിന്തിച്ചു. സ്വരാജ് പാർട്ടിയിലെ പല സ്ഥാനാർത്ഥികളും സെൻട്രൽ ലെജിസ്ലേറ്റീവ് അസംബ്ലിയിലേക്കും 1923 ലെ ലോക് സഭാ പ്രമേയത്തിന്റെ പ്രവിശ്യാ നിയമസഭയിലേക്കും തിരഞ്ഞെടുക്കപ്പെട്ടു. ഈ നിയമനിർമ്മാണങ്ങളിൽ അനധികൃത സർക്കാർ നയങ്ങളെ അവർ ശക്തമായി എതിർത്തു. 

ഇൻഡ്യക്ക് പൂർണ ഉത്തരവാദിത്തമുള്ള സർക്കാരിന്റെ സ്ഥാപനം, ഇന്ത്യക്കാരുടെ പ്രശ്നങ്ങൾ പരിഹരിക്കുന്നതിന് ഒരു മൗണ്ടൻ ടേബിൾ കോൺഫറൻസ് സംഘടിപ്പിക്കുക, ചില രാഷ്ട്രീയ തടവുകാരെ മോചിപ്പിക്കുക എന്നിവ കേന്ദ്ര നിയമസഭയിലെ പ്രമേയമായിരുന്നു

ബംഗാൾ കരാറിന്റെ ഫലമായി 1923 -ൽ ബംഗാൾ ലെജിസ്ലേറ്റീവ് കൗൺസിലിലേക്ക് നടന്ന തെരഞ്ഞെടുപ്പിൽ ഏറ്റവും കൂടുതൽ സീറ്റുകൾ സ്വരാജ് പാർട്ടി നേടി. സി.ആർ. ദാസിന്റെ മരണശേഷം പാർട്ടി പിളർന്നു.



</doc>
<doc id="437553" url="https://ml.wikipedia.org/wiki?curid=437553" title="സൂററ്റ് പിളർപ്പ്">
സൂററ്റ് പിളർപ്പ്

1885-ൽ രൂപീകരിക്കപ്പെട്ട ഇന്ത്യൻ നാഷണൽ കോൺഗ്രസ് ("ഐ.എൻ.സി"), 1907-ൽ ഗുജറാത്തിലെ സൂററ്റിൽ നടന്ന സമ്മേളനത്തിൽ വച്ച് തീവ്രവാദികളെന്നും മിതവാദികളെന്നും 1907-ൽ രണ്ടായി പിരിയുകയുണ്ടായി. ഈ സംഭവം സൂററ്റ് പിളർപ്പ് എന്നറിയപ്പെടുന്നു. 1885 മുതൽ 1905 വരെയുള്ള കാലയളവ് മിതവാദികളുടെ കാലയളവായി അറിയപ്പെട്ടിരുന്നു. ഇക്കാലയളവിൽ ഇന്ത്യൻ നാഷണൽ കോൺഗ്രസിലെ മുഖ്യമായ സ്ഥാനങ്ങൾ വഹിച്ചിരുന്നതും മിതവാദികളായിരുന്നു. ഈ വിഭാഗം, ഇന്ത്യക്കാരുടെ ആവശ്യങ്ങൾ അറിയിക്കുന്നതിനായി പരാതികൾ, മീറ്റിങ്ങുകൾ, നിവേദനങ്ങൾ, ലഘുലേഖകൾ എന്നിവ പ്രയോജനപ്പെടുത്തുകയുണ്ടായി. 1892-ൽ ഇന്ത്യൻ കൗൺസിൽ നിയമ പ്രകാരം ലെജിസ്ലേറ്റീവ് കൗൺസിൽ വിപുലീകരിച്ചതൊഴിച്ചാൽ മിതവാദികൾക്ക് അവരുടെ പ്രധാനപ്പെട്ട ലക്ഷ്യങ്ങളൊന്നും നേടാൻ സാധിച്ചില്ല. ഇത് ഇന്ത്യൻ നാഷണൽ കോൺഗ്രസിൽ അഭിപ്രായഭിന്നതകൾ സൃഷ്ടിച്ചു. 1907-ൽ ഇന്ത്യൻ നാഷണൽ കോൺഗ്രസിന്റെ സമ്മേളനം പൂനെയിൽ വച്ച് നടത്താനായിരുന്നു തീരുമാനിച്ചിരുന്നത്. ലാലാ ലജ്‌പത് റായ്, ബാല ഗംഗാധര തിലക് എന്നിവരിലൊരാൾ പ്രസിഡന്റായി തിരഞ്ഞെടുക്കപ്പെടണമെന്നുള്ളതായിരുന്നു തീവ്രവാദികളുടെ ആവശ്യം. എന്നാൽ റാഷ് ബിഹാരി ഘോഷ് പ്രസിഡന്റാകണമെന്ന് മിതവാദികളും ആവശ്യപ്പെട്ടു. പൂനെയിൽ വച്ച് കോൺഗ്രസ് സമ്മേളനം നടത്തിയാൽ ബാലഗംഗാധര തിലക് പ്രസിഡന്റായി തിരഞ്ഞെടുക്കപ്പെടുമെന്ന് കരുതിക്കൊണ്ട് ഗോപാല കൃഷ്ണ ഗോഖലെ, സമ്മേളനസ്ഥലം പൂനെയിൽനിന്നും സൂററ്റിലേക്ക് മാറ്റി. ബംഗാൾ വിഭജനത്തിനുശേഷമാണ് ഇന്ത്യൻ നാഷണൽ കോൺഗ്രസിൽ തീവ്രവാദികൾ കൂടുതൽ ശക്തിപ്പെട്ടത്. 
എന്നാൽ സൂററ്റിൽവച്ച് ബാലഗംഗാധര തിലക് പ്രസിഡന്റായി തിരഞ്ഞെടുക്കപ്പെട്ടില്ല. ഇതിനെത്തുടർന്ന് രാഷ് ബിഹാരി ഘോഷ് പ്രസിഡന്റാകുമെന്ന് പ്രഖ്യാപിച്ചു. ഈ സമ്മേളനത്തിൽ പണ്ഡിറ്റ് മദൻമോഹൻ മാളവ്യ, ബാലഗംഗാധര തിലകിന് സംസാരിക്കാൻ പോലും അവസരം നൽകിയില്ലെന്ന് പറഞ്ഞുകൊണ്ട് തീവ്രവാദികൾ പ്രതിഷേധിക്കാൻ തുടങ്ങി. തീവ്രവാദികൾ ചെരുപ്പുകളും മുട്ടകളും എറിയുകയും ഈ സമ്മേളനം റദ്ദാക്കണമെന്ന് ആവശ്യപ്പെടുകയും ചെയ്തു.

സർക്കാരുമായുള്ള ചെറിയ തോതിലുള്ള പ്രശ്നങ്ങൾക്ക് പരിഹാരം കാണുക എന്നതായിരുന്നു മിതവാദികൾ ലക്ഷ്യംവച്ചിരുന്നത്. എന്നാൽ അവകാശങ്ങൾ നേടിയെടുക്കുന്നതിനായി സമരങ്ങളും പ്രക്ഷോഭങ്ങളും ബഹിഷ്കരണങ്ങളും നടത്തണമെന്നായിരുന്നു തീവ്രവാദികൾ ആവശ്യപ്പെട്ടത്. ലോകമാന്യ ബാലഗംഗാധര തിലക് നേതൃത്വത്തിൽ ബ്രിട്ടീഷ് ഭരണത്തിനെതിരെയുള്ള കോൺഗ്രസിന്റെ മിതമായ നടത്തിനെതിരെ പ്രക്ഷോഭം ആരംഭിച്ചു. ഈ രണ്ട് വിഭാഗങ്ങൾ തമ്മിലുള്ള അകൽച്ച 1905-ൽ നടന്ന ബനാറസ് സമ്മേളനത്തിൽ രൂക്ഷമായി. തുടർന്ന് ബാലഗംഗാധര തിലകും ങ്മ
റ്റ് തീവ്രവാദികളും ചേർന്ന് ഒരു പ്രത്യേക യോഗം വിളിച്ചുചേർക്കുകയും പുതിയ ഒരു രാഷ്ട്രീയ പാർട്ടിയ്ക്ക് രൂപം നൽകുകയും ചെയ്തു. എങ്കിലും ഇവർ ഇന്ത്യൻ നാഷണൽ കോൺഗ്രസിനോടൊപ്പം ചേർന്ന് പ്രവർത്തിക്കാനാണ് തീരുമാനിച്ചത്. 1906-ലെ കൽക്കട്ട സമ്മേളനത്തിൽ വച്ച് ഇവർ തമ്മിലുള്ള സംഘർഷം വീണ്ടും വർധിച്ചു. 

1907-ലെ സൂററ്റ് സമ്മേളനത്തിൽ തീവ്രവാദികൾ, ലാലാ ലജ്‌പത് റായിയോ ബാലഗംഗാധര തിലകോ പ്രസിഡന്റ് സ്ഥാനാർത്ഥിയാകണമെന്നും മിതവാദികൾ, ഡോ. റാഷ് ബിഹാരി ഘോഷ് പ്രസിഡന്റ് സ്ഥാനാർത്ഥിയാകണമെന്നും ആവശ്യപ്പെട്ടു. എന്നാൽ ലാലാ ലജ്‌പത് റായ് പിന്മാറുകയും റാഷ് ബിഹാരി ഘോഷ് പ്രസിഡന്റായി തിരഞ്ഞെടുക്കപ്പെടുകയും ചെയ്തു. തുടർന്ന് [ബ്രിട്ടീഷ് ഇന്ത്യ|ബ്രിട്ടീഷ് സർക്കാർ]] ഉടൻതന്നെ തീവ്രവാദികൾക്കെതിരെ ആക്രമണങ്ങൾ നടത്തുകയും തീവ്രവാദ ദിനപത്രങ്ങൾ നിരോധിക്കുകയും ചെയ്തു. തീവ്രവാദികളുടെ നേതാവായിരുന്ന ബാലഗംഗാധര തിലകിനെ ആറു വർഷത്തെ തടവിനായി മണ്ഡാലയ് ജയിലിലേക്കയക്കുകയും ചെയ്തു. 



</doc>
<doc id="437574" url="https://ml.wikipedia.org/wiki?curid=437574" title="സോഫിയ അഷ്റഫ്">
സോഫിയ അഷ്റഫ്

ഇന്ത്യൻ റാപ്പറും പാട്ടുകാരിയുമാണ് സോഫിയ അഷ്റഫ് (1987ൽ ജനനം). സോഫിയയുടെ പാട്ടുകൾ വ്യാവസായിക ദുരന്തങ്ങളിലെ മാലിന്യങ്ങൾ നീക്കം ചെയ്യാൻ തയ്യാറാകാത്ത വൻകിട വ്യവസായസ്ഥാപനങ്ങൾക്കെതിരെയാണ്. "ഡോന്റ് വർക്ക് ഫോർ ഡോവ്" (Don't Work for Dow) എന്ന 2008ലെ ആൽബം 1984ലെ ഭോപാൽ ദുരന്തത്തിന്റെ ഇരകൾക്ക് നഷ്ടപരിഹാരം കൊടുക്കാൻ തയ്യാറാവാതിരുന്ന  ഡോവ് കെമിക്കൽസിനെ വിമർശിച്ചുകൊണ്ടാണ്. കൊഡൈക്കനാലിലെ യൂണിലിവർ കമ്പനിയുടെ തെർമോമീറ്റർ ഫാക്ടറിയിൽ നിന്നുള്ള മെർക്കുറി മലിനീകരണത്തെക്കുറിച്ച് "കൊഡൈക്കനാൽ വോൻട്" ("Kodaikanal Won't") എന്ന സംഗീത വീഡിയോ 2015ൽ പുറത്തിറക്കി.

"ഡോവ് വൈസ് ഭോപ്പാൽ:എ ടോക്സിക് റാപ് ബാറ്റിൽ" (Dow vs. Bhopal: a Toxic Rap Battle) എന്ന ഗാനം 2016 ജൂണിൽ പുറത്തിറക്കി.

1987ൽ ചെന്നൈയിലെ ഒരു യാഥാസ്ഥിതിക മുസ്ലിം കുടുംബത്തിലാണ് സോഫിയ അഷ്റഫ് ജനിച്ചത്. ചെന്നൈയിലെ മുസ്ലിം യുവാക്കളുടെ സംഘടനയുടെ ഭാഗമായി പ്രവർത്തിക്കുകയും ഇസ്ലാമിക് ചരിത്രവും തത്ത്വചിന്തയും പഠിക്കുകയും ചെയ്തു. ചെന്നൈ സ്റ്റെല്ലാ മാരിസ് കോളജിൽ ഗ്രാഫിക് ഡിസൈനിംഗ് പഠിക്കുകയും പാഠ്യേതരപ്രവർത്തനങ്ങളിൽ ആവേശത്തോടെ പങ്കെടുക്കുകയും ചെയ്തു. കോളജിലെ ഒരു ആഘോഷത്തിലാണ് റാപ്പിംഗ് ആരംഭിച്ചത്. ഹിജാബ് ധരിച്ച് സ്വന്തം വരികൾക്കൊത്ത് റാപ്പ് ചെയ്തുകൊണ്ട് അവൾ സെപ്റ്റംബർ 11ലെ ഭീകരാക്രമണത്തിനു ശേഷം മുസ്ലീങ്ങളോടുള്ള മനോഭാവത്തെ ചോദ്യം ചെയ്തു. ഈ സംഭവത്തിന് ശേഷം മാദ്ധ്യമങ്ങളെ സോഫിയയെ ബുർഖാ റാപ്പർ എന്ന് വിശേഷിപ്പിച്ചു. എന്നാൽ അവൾ ഇപ്പോൾ സ്വയം നിരീശ്വരവാദിയെന്ന് വിശേഷിപ്പിക്കുകയും ശരീരത്തിൽ ഒട്ടേറെ ടാറ്റൂകൾ ചെയ്യുകയും ചെയ്തിട്ടുണ്ട്.

യൂണിലിവറിന്റെ പരസ്യങ്ങൾ കൈകാര്യം ചെയ്യുന്ന ഒഗില്വി&മേത്തർ എന്ന ആഗോള പരസ്യ കമ്പനിയിൽ ക്രിയേറ്റീവ് സൂപ്പർവൈസർ ആയി സോഫിയ ജോലി ചെയ്തിട്ടുണ്ട്. 2015ൽ "കൊഡൈക്കനാൽ വോൻട്" എന്ന പ്രശസ്തമായ ഗാനം നിർമ്മിക്കുന്നതിന് കുറച്ചുമാസങ്ങൾക്ക് ഈ സ്ഥാപനത്തിൽ നിന്ന് രാജിവെച്ചു. സോഫിയ തുടരണമെന്നാണ് സ്ഥാപനത്തിന്റെ ആഗ്രഹിമെങ്കിലും അവർ പുതിയൊരു തൊഴിൽ പന്ഥാവിലേക്ക് നീങ്ങുവാനായി ജോലിവിട്ടു എന്നാണ് ഓ&എം ന്റെ എക്സിക്യൂട്ടീവ് ചെയർമാൻ പിയൂഷ് പാണ്ഡേ പറഞ്ഞത്.
2008ൽ "ഡോൻട് വർക്ക് ഫോർ ഡോവ്"; 2015ൽ "കൊഡൈക്കനാൽ വോൻട്"; 2016ൽ "ഡോവ് വൈസ് ഭോപ്പാൽ:എ ടോക്സിക് റാപ് ബാറ്റിൽ" എന്നിവയാണ് പ്രധാന ഗാനങ്ങൾ. നിക്കി മിനാജിന്റെ അനകോണ്ട എന്ന ഈണം "കൊഡൈക്കനാൽ വോൻട്" എന്ന ഗാനത്തിന്റെ ബീറ്റ് ആയി ഉപയോഗിച്ചിട്ടുണ്ട്. 2015 സോഫിയ ദീൻ എന്ന ഗാനത്തിനായി ചെന്നൈയിലെ പാട്ടുകാരായ മാളവിക മനോജ്, സപ്ത എന്നിവരുമായി യോജിച്ച് പ്രവർത്തിച്ചു. ഈ ഗാനം സദാചാര പോലീസിംഗിനെതിരെയും വിശ്വാസം തെരഞ്ഞെടുപ്പായിരിക്കണം അടിച്ചേൽപ്പിക്കുന്നതാകരുത് എന്നും പറയാനായി സോഫിയ എഴുതിയതായിരുന്നു.
ജബ് തക് ഹെ ജാൻ, മരിയാൻ, എന്നീ ചിത്രങ്ങൾക്ക് വേണ്ടി സംഗീത സംവിധായകൻ ഏ.ആർ.റഹ്മാന്റെ സംഗീത സംവിധാനത്തിൽ പാടിയിട്ടുണ്ട്., ഇനിമൈ ഇപ്പടിത്താൻ എന്ന ചിത്രത്തിൽ സംഗീത സംവിധായകൻ സന്തോഷ്കുമാറിനു വേണ്ടിയും പാടിയിട്ടുണ്ട്.
2015ലെ "കൊഡൈക്കനാൽ വോൻട്" എന്ന വൈറൽ ആയ വീഡിയോയുടെ തുടർച്ചയായി 2018ൽ മറ്റ് കലാകാരരോടൊപ്പം "കൊഡൈക്കനാൽ സ്റ്റിൽ വോൻട്" എന്നൊരു സംഗീത വീഡിയോ കൂടി പുറത്തിറക്കി. 2015ലെ വീഡിയോ കാരണം ഉണ്ടായ മാദ്ധ്യമശ്രദ്ധയ്ക്ക് ശേഷം 14 വർഷമായി സമരത്തിലായിരുന്ന മെർക്കുറി വിഷബാധയേറ്റ 591 തൊഴിലാളികൾക്ക് നഷ്ടപരിഹാരം കൊടുക്കാൻ യൂണിലിവർ നിർബന്ധിതമായി. ഇന്നും കൊഡൈക്കനാലിൽ ഗുരുതരമായ മെർക്കുറി മലിനീകരണത്തിന് കാരണമാകുന്ന മാലിന്യങ്ങൾ നീക്കം ചെയ്യുക എന്നതാണ് പുതിയ വീഡിയോയിൽ ഉന്നയിക്കുന്ന ആവശ്യം. 
നിത്യാനന്ത് ജയരാമന്റെ ആവിഷ്കാരം രതീന്ദ്രൻ ആർ പ്രസാദ് സംവിധാനം ചെയ്ത് പുറത്തിറക്കിയ വീഡിയോയിൽ സോഫിയയോടൊപ്പം കർണാടക സംഗീതജ്ഞൻ ടി.എം. കൃഷ്ണ, അമൃത് റാവു എന്നിവരും പാടുന്നുണ്ട്. ഇതിലെ സംഗീതം കർണാട സംഗീതം, റാപ് സംഗീതം, തമിഴ് ഗാന കുത്ത് എന്നീ സംഗീത ശൈലികൾ യോജിപ്പിച്ചതാണ്. യൂണിലിവറിന്റെ നിലപാടിനെ "പരിസ്ഥിതി വംശീയത" (environmental racism) എന്നാണ് ഇതിൽ വിശേഷിപ്പിക്കുന്നത്.


</doc>
<doc id="437579" url="https://ml.wikipedia.org/wiki?curid=437579" title="ലഖ്നൗ സന്ധി">
ലഖ്നൗ സന്ധി

1916 ഡിസംബറിൽ ഉത്തർപ്രദേശിലെ ലഖ്നൗവിൽ വച്ചു നടന്ന ഇന്ത്യൻ നാഷണൽ കോൺഗ്രസിന്റെ സമ്മേളനത്തിൽ വച്ച് ഇന്ത്യൻ നാഷണൽ കോൺഗ്രസും ഓൾ-ഇന്ത്യാ മുസ്ലിം ലീഗും ഉടമ്പടി ഒപ്പിടുകയുണ്ടായി. ഇത് ലഖ്നൗ സന്ധി എന്നറിയപ്പെടുന്നു. ഈ സന്ധിയിലൂടെ രണ്ടു പാർട്ടികളും മത ന്യൂനപക്ഷങ്ങൾക്ക് അനുവദിച്ചിട്ടുള്ള നിയോജകമണ്ഡലങ്ങളിൽ പ്രാതിനിധ്യം നൽകാമെന്ന് സമ്മതിക്കുകയുണ്ടായി. കൂടാതെ മുസ്ലിം ലീഗിന്റെ നേതാക്കൾ ഇന്ത്യയ്ക്ക് സ്വയംഭരണം ആവശ്യപ്പെട്ടുകൊണ്ട് നടന്ന പ്രക്ഷോഭങ്ങളിൽ പങ്കെടുക്കാമെന്ന് സമ്മതിക്കുകയും ചെയ്തു. രാഷ്ട്രീയ നിരീക്ഷകർ ഇന്ത്യൻ രാഷ്ട്രീയത്തിലെ അധികാരം പങ്കുവയ്ക്കലായും ഈ സംഭവത്തെ വിലയിരുത്തിയിട്ടുണ്ട്. 

എക്സിക്യൂട്ടീവ് കൗൺസിലിലെ കുറഞ്ഞത് പകുതിയെങ്കിലും അംഗങ്ങളെയും ലെജിസ്ലേറ്റീവ് കൗൺസിലിലെ ഭൂരിഭാഗം അംഗങ്ങളെയും തിരഞ്ഞെടുപ്പിലൂടെ കണ്ടെത്തുമെന്ന് ഇന്ത്യക്കാരെ തൃപ്തിപ്പെടുത്തുന്നതിനായി ബ്രിട്ടീഷ് സർക്കാർ പ്രഖ്യാപിച്ചു. ഇന്ത്യൻ നാഷണൽ കോൺഗ്രസും ഓൾ - ഇന്ത്യാ മുസ്ലിം ലീഗും ഇതിനെ പിന്തുണയ്ക്കുകയാണുണ്ടായത്. തുടർന്ന് ഭാവിയിൽ ഇത്തരം പ്രവർത്തനങ്ങൾക്ക് രണ്ടു പാർട്ടികളും തമ്മിൽ സഹകരണം ആവശ്യമാണെന്ന് തിരിച്ചറിയുകയുണ്ടായി. 

ഇംപീരിയൽ ലെജിസ്ലേറ്റീവ് കൗൺസിലിലേക്കും പ്രൊവിൻസിയൽ ലെജിസ്ലേറ്റീവ് കൗൺസിലിലേക്കുമുള്ള തിരഞ്ഞെടുപ്പുകളിൽ മുസ്ലിങ്ങൾക്ക് മത്സരക്കുന്നതിനായി പ്രത്യേകം മണ്ഡലങ്ങൾ വേർതിരിച്ചുനൽകാൻ കോൺഗ്രസ് സമ്മതിച്ചു. എന്നാൽ 1909 ലെ ഇന്ത്യൻ കൗൺസിൽ നിയമ പ്രകാരം മുസ്ലിങ്ങൾക്ക് ഈ അവകാശം ലഭിച്ചിരുന്നെങ്കിലും കോൺഗ്രസ് എതിർത്തിരുന്നു. കൂടാതെ കൗൺസിലിൽ മൂന്നിൽ ഒരു ഭാഗം സീറ്റുകൾ മുസ്ലിങ്ങൾക്ക് മത്സരിക്കാനായി നൽകാനും ലഖ്നൗ സന്ധിയിലൂടെ തീരുമാനമായി. ലഖ്നൗ സന്ധിയിലൂടെ കരാർ ഒപ്പിട്ടതോടെ ഇന്ത്യൻ നാഷണൽ കോൺഗ്രസിലെ തീവ്രവാദികളും മിതവാദികളും തമ്മിലുള്ള വിരോധത്തിന്റെ തീവ്രതയും കുറയുകയുണ്ടായി. ഇന്ത്യൻ നാഷണൽ കോൺഗ്രസിൽ വീണ്ടും ഒരുമിച്ച് പ്രവർത്തിക്കാമെന്ന് ലഖ്നൗ സമ്മേളനത്തിൽവച്ച് മിതവാദികളും തീവ്രവാദികളും തീരുമാനിക്കുകയും ചെയ്തു. 

രണ്ടു പാർട്ടികളും ചില പൊതുവായ ആവശ്യങ്ങൾ ബ്രിട്ടീഷിനുമുന്നിൽ സമർപ്പിച്ചു. താഴെപ്പറയുന്ന ആവശ്യങ്ങൾ അവർ സമർപ്പിക്കുകയുണ്ടായി. 

ഹിന്ദു - മുസ്ലിം ഐക്യവുമായി ബന്ധപ്പെട്ട പ്രധാന സംഭവമായിരുന്നു ലഖ്നൗ സന്ധി. ഇന്ത്യൻ നാഷണൽ കോൺഗ്രസും മുസ്ലിം ലീഗും തമ്മിൽ വലിയ ബന്ധം സ്ഥാപിക്കാനും ഈ സന്ധി കാരണമായി. ലഖ്നൗ സന്ധിയ്ക്കു മുൻപുവരെ ഇരു പാർട്ടികളും വിരോധികളായിരുന്നുവെങ്കിലും സന്ധിയ്ക്കുശേഷം ഇതിനു മാറ്റം വരികയും ചെയ്തു. 

ലാലാ ലജ്‌പത് റായ്, ബാലഗംഗാധര തിലക്, ബിപിൻ ചന്ദ്ര പാൽ എന്നിവരടങ്ങുന്ന ലാൽ ബാൽ പാൽ ത്രയത്തിന്റെ നേതൃത്വത്തിലുള്ള തീവ്രവാദ വിഭാഗവും ഗോപാല കൃഷ്ണ ഗോഖലെയുടെ നേതൃത്വത്തിലുള്ള മിതവാദവും തമ്മിലുള്ള ബന്ധം സ്ഥാപിക്കുന്നതിനും ലഖ്നൗ സന്ധിയ്ക്ക് സാധിച്ചിരുന്നു. 


</doc>
<doc id="437585" url="https://ml.wikipedia.org/wiki?curid=437585" title="എസ്. ശ്രീനിവാസ അയ്യങ്കാർ">
എസ്. ശ്രീനിവാസ അയ്യങ്കാർ

ശേഷാദ്രി ശ്രീനിവാസ് അയ്യങ്കർ (തമിഴ്: சேஷாத்திரி ஸ்ரீநிவாச ஐயங்கார்) (11 സെപ്റ്റംബർ 1874 - 19 മെയ് 1941) അഥവാ ശ്രീനിവാസ അയ്യങ്കർ (സെപ്തംബർ 11, 1874 - 19 മേയ് 1941) ഇൻഡ്യൻ നാഷണൽ കോൺഗ്രസ്സിന്റെ സ്വാതന്ത്ര്യസമര സേനാനിയും രാഷ്ട്രീയ നേതാവുമായിരുന്നു. 1916 മുതൽ 1920 വരെ മദ്രാസ് പ്രസിഡൻസിയുടെ അഡ്വക്കേറ്റ് ജനറലായിരുന്നു അയ്യങ്കർ . 1912 മുതൽ 1920 വരെ മദ്രാസ് പ്രസിഡൻസിയിലെ നിയമ അംഗവും 1916 മുതൽ 1920 വരെ ബാർ കൗൺസിൽ അംഗവുമായിരുന്നു. 1923 മുതൽ 1930 വരെ സ്വരാജ് പാർട്ടി പ്രസിഡന്റുമായിരുന്നു. ശ്രീനിവാസ അയ്യങ്കാർ പ്രശസ്ത വക്കീലും ആദ്യ ഇൻഡ്യൻ അഡ്വക്കേറ്റ് ജനറൽ ഓഫ് മദ്രാസ് സർ വെംബൗകം ഭശ്യാം അയ്യങ്കറിന്റെ മരുമകനുമായിരുന്നു. അയ്യങ്കർ പിന്തുടരുന്നവർ അദ്ദേഹത്തെ "ലയൺ ഓഫ് ദ സൗത്ത്" എന്നു വിളിച്ചു.

മദ്രാസ് പ്രസിഡൻസിയിലെ രാമനാഥപുരം ജില്ലയിലാണ് ശ്രീനിവാസ് അയ്യങ്കാർ ജനിച്ചത്. 1916- ൽ മദ്രാസ് ഹൈക്കോടതിയിൽ വക്കീലായി നിയമിതനായി. 1916 -ൽ അഡ്വക്കറ്റ് ജനറലായി സേവനമനുഷ്ഠിച്ചു. ഗവർണർ എക്സിക്യൂട്ടീവ് കൗൺസിലിലെ നിയമ അംഗമായി നാമനിർദ്ദേശം ചെയ്യപ്പെട്ടു. ഗവർണറുടെ എക്സിക്യൂട്ടീവ് കൗൺസിലിൽ ഇദ്ദേഹത്തിന്റെ അഭിഭാഷക ജനറൽ പദവി രാജിവച്ചു. 1920 -ൽ ജാലിയൻവാലാബാഗ് കൂട്ടക്കൊലയ്ക്കെതിരെ പ്രതിഷേധിച്ച് ഇന്ത്യൻ നാഷണൽ കോൺഗ്രസിൽ ചേർന്നു. നിസ്സഹകരണ പ്രസ്ഥാനത്തിൽ അദ്ദേഹം പങ്കെടുത്തു. 1923-ൽ മോത്തിലാൽ നെഹ്രു , ചിത്തരഞ്ജൻ ദാസ് എന്നീ നേതാക്കളോടൊപ്പം അദ്ദേഹം മഹാത്മാഗാന്ധിയുമായി നടത്തിയ അഭിപ്രായ വ്യത്യാസം മൂലം ഇടപെട്ടു . പിന്നാക്ക വിഭാഗം പിന്നീട് സ്വരാജ് പാർട്ടി രൂപീകരിച്ചു. 1926-ലെ തെരഞ്ഞെടുപ്പിൽ ഭൂരിപക്ഷം നേടിയെങ്കിലും തമിഴ്നാട്ടിൽ കോൺഗ്രസ് സംസ്ഥാന കമ്മിറ്റി പ്രസിഡന്റും പിന്നീട് മദ്രാസ് പ്രവിശ്യാ സ്വരാജ് പാർട്ടി പാർട്ടിയും പ്രസിഡന്റായി പ്രവർത്തിച്ചു. പിൽക്കാല ജീവിതത്തിൽ ഇൻഡിപെൻഡൻസ് ഓഫ് ഇൻഡ്യൻ ലീഗ് അദ്ദേഹം സ്ഥാപിച്ചു. സൈമൺ കമ്മീഷനെതിരെ പ്രതിഷേധം സംഘടിപ്പിച്ചു. ഡൊമീനിയൻ പദവി ലക്ഷ്യമിട്ട മറ്റ് കോൺഗ്രസ് നേതാക്കളുമായി അഭിപ്രായ വ്യത്യാസങ്ങൾ കാരണം രാഷ്ട്രീയത്തിൽ നിന്ന് വിരമിച്ചു. 1938 -ൽ അദ്ദേഹം രാഷ്ട്രീയത്തിലേക്ക് മടങ്ങിയെത്തി. 1941 മേയ് 19-ന് മദ്രാസിൽ അയ്യങ്കർ തന്റെ വീട്ടിൽ മരിച്ചു.

മദ്രാസ് ബാർ അഡ്വക്കേറ്റ് ജനറലായി ചുമതലപ്പെടുത്തുന്ന ഏറ്റവും പ്രായം കുറഞ്ഞ വക്കീലായിരുന്നു ശ്രീനിവാസ അയ്യങ്കാർ. കൂടാതെ യു.മുത്തുരാമലിംഗം തേവർ , സത്യമൂർത്തി എന്നിവർ ചേർന്ന് സ്വാതന്ത്ര്യസമര സേനാനികളുടെയും ഉപദേശകനായിരുന്നു . 1954 മുതൽ 1962 വരെ തമിഴ്നാട് കോൺഗ്രസ് കമ്മിറ്റി പ്രസിഡന്റുമാരായിരുന്ന ഇദ്ദേഹം മദ്രാസിലെ മുഖ്യമന്ത്രിയായിരുന്ന കെ. കാമരാജ് അദ്ദേഹത്തിന്റെ ഏറ്റവും മികച്ച കണ്ടെത്തലാണ്. 1939- ൽ ശ്രീനിവാസ അയ്യങ്കാരുടെ "മെയ്നെസ് ഹിന്ദു നിയമങ്ങൾ" എന്ന പുസ്തകം വളരെ പ്രശസ്തിയാർജ്ജിച്ചതും ആണ്.

ശ്രീനിവാസ അയ്യങ്കാർ 1874 സെപ്തംബർ 11 ന് രാമനാഥപുരം ജില്ലയിലെ പ്രമുഖ ഭൂവുടമയായ ശേഷാദ്രി അയ്യങ്കാർക്ക് ജനിച്ചു. മദ്രാസ്പ്രസിഡൻസിയിലെ ഓർത്തോഡോക്സ് വൈഷ്ണുവ ബ്രാഹ്മണരായിരുന്നു അദ്ദേഹത്തിന്റെ മാതാപിതാക്കൾ. ശ്രീനിവാസ അയ്യങ്കാർ മധുരയിലെ വിദ്യാഭ്യാസത്തിനുശേഷം മദ്രാസിലെ പ്രസിഡൻസി കോളേജിൽ നിന്ന് ബിരുദം നേടി. അദ്ദേഹത്തിന്റെ പ്രാഥമിക വിദ്യാഭ്യാസം തമിഴ് ഭാഷയിലായിരുന്നു. 



</doc>
<doc id="437590" url="https://ml.wikipedia.org/wiki?curid=437590" title="ജെൻഷ്യനേസീ">
ജെൻഷ്യനേസീ

87 ജനുസുകളും 1600 സ്പീഷീസുകളും ഉള്ള സപുഷ്പി സസ്യങ്ങളുടെ കുടുംബമാണ് ജെൻഷ്യനേസീ. 1978ലാണ് ഈ കുടുംബം ആദ്യമായി വിവരിക്കപ്പെട്ടത്. 
ഇലിറിയൻ രാജാവായ ജെൻഷ്യുസിന്റെ പേരിൽ നിന്നാണ് ഈ സസ്യകുടുംബത്തിന്റെ പേരു വന്നത്.

ലോകത്ത് ഏതാണ്ട് എല്ലായിടത്തും കാണുന്നവയാണ് ഈ സസ്യകുടുംബത്തിലെ ചെടികൾ.

മരങ്ങൾ, കുറ്റിച്ചെടികൾ എന്നിവയുള്ള ഈ കുടുംബത്തിലെ ചെടികൾ തമ്മിൽ, പൂവിന്റെ നിറത്തിലും രൂപത്തിലും വലിയ വൈവിദ്ധ്യം കാണുന്നു.

ചില സ്പീഷീസുകൾ അലങ്കാരസസ്യങ്ങളായി വളർത്തുന്നു. മറ്റു ചിലവയ്ക്ക് ഔഷധമായും സുഗന്ധവ്യഞ്ജനമായും ഉപയോഗം ഉണ്ട്. 





</doc>
<doc id="437592" url="https://ml.wikipedia.org/wiki?curid=437592" title="രാജശേഖർ ബസു">
രാജശേഖർ ബസു

ബംഗാളിലെ എഴുത്തുകാരനും, രസതന്ത്രജ്ഞനും, ഭാഷാവിവരനുമായ ഒരു വ്യക്തിയാണ് പരശുരാമൻ എന്ന തൂലികാനാമത്തിൽ അറിയപ്പെടുന്ന രാജശേഖർ ബസു (1880 മാർച്ച് 16 - 1960 ഏപ്രിൽ 27). ബസു അറിയപ്പെടുന്നത് കോമിക്കിനും ആക്ഷേപഹാസ്യ കഥകൾക്കും ആണ്. ഇരുപതാം നൂറ്റാണ്ടിലെ ഏറ്റവും മികച്ച ബംഗാളി തമാശക്കാരനായി കണക്കാക്കപ്പെടുന്നു. 1956 ൽ അദ്ദേഹത്തിന് പത്മഭൂഷൺ ലഭിച്ചു.

പശ്ചിമ ബംഗാളിലെ പുർബർ ബർദാമൻ ജില്ലയിലുള്ള കാണ്ഡോർസോണയ്ക്ക് സമീപമുള്ള ബാമുൻപുരയിൽ അദ്ദേഹത്തിന്റെ അമ്മയുടെ അമ്മാവന്റെ വീട്ടിൽ ആണ് ബസു ജനിച്ചത്. ചന്ദ്രശേഖർ - ലക്ഷ്മിമാനി ദേവി ദമ്പതികളുടെ രണ്ടാമത്തെ മകനായി (ആറാമത്തെ കുട്ടി) ജനിച്ചു. ബീഹാർ സംസ്ഥാനത്തിലെ ദർഭംഗയിൽ ബാല്യകാലം ചെലവഴിച്ച ബസു ബംഗാളിനെക്കാൾ ആദ്യഭാഷയായി ഹിന്ദി സംസാരിക്കാൻ പഠിച്ചു.

എഫ്.എ. ബിരുദം പഠിക്കുന്നതിനായി പട്നയിലേക്ക് പോയ ബസു ബംഗാളി സാഹിത്യകാരന്മാരുമായി ആശയവിനിമയം നടത്തി. ഇത് ബംഗാളി സാഹിത്യത്തിലേക്ക് വഴിനയിച്ചു. സ്കൂൾ വിദ്യാഭ്യാസം കഴിഞ്ഞ് അദ്ദേഹം കൊൽക്കത്തയിലേക്ക് പോയി പ്രസിഡൻസി കോളേജിൽ ചേർന്നു. അവിടെ രസതന്ത്രത്തിൽ ബിരുദവും ബിരുദാനന്തര ബിരുദം പൂർത്തിയാക്കി.

ഈ സമയത്ത്, അദ്ദേഹം ആചാരി പ്രഫുല്ല ചന്ദ്ര റായുമായി കണ്ടുമുട്ടി. അടുത്തിടെ ബംഗാൾ കെമിക്കൽസ് ആൻഡ് ഫാർമസ്യൂട്ടിക്കൽസ് എന്ന കമ്പനി ആരംഭിച്ച റായുമായി ചേർന്ന് 1903 ൽ ഒരു രസതന്ത്രജ്ഞനായി ബസു കമ്പനിയിൽ ചേർന്നു. 1932 ൽ കമ്പനിയിൽ നിന്ന് വിരമിച്ചു.
നാഷണൽ കൗൺസിൽ ഓഫ് എഡ്യൂക്കേഷന്റെ സജീവ അംഗമായിരുന്നു അദ്ദേഹം.

1920 ൽ ബസു തന്റെ എഴുത്ത് ജീവിതം തുടങ്ങി.  മാസികയ്ക്ക് രസകരമായ കഥാപാത്രങ്ങൾ എഴുതിച്ചേർത്തപ്പോൾ പരശുരാമൻ എന്ന തൂലികാനാമം അദ്ദേഹം സ്വീകരിച്ചു. അദ്ദേഹത്തിന്റെ ആദ്യ കഥാ ബുക്ക്, ഗദ്ദാലിക, 1924 ൽ പ്രസിദ്ധീകരിച്ചു. ഇത് രബീന്ദ്രനാഥ് ടാഗോർ പോലുള്ള വ്യക്തിത്വങ്ങളിൽ നിന്നും പ്രശംസ പിടിച്ചെടുത്തു.

1937 ൽ ബംഗാളി നിഘണ്ടുവിന്റെ ചാലൻതിക എന്ന ഒരു ബംഗാളി നിഘണ്ടു പ്രസിദ്ധീകരിച്ചപ്പോൾ രബീന്ദ്രനാഥ് ഇങ്ങനെ അഭിപ്രായപ്പെട്ടു:""At long last, we have a dictionary for Bengali. The concise grammar for Bengali that you have included in the appendix is also wonderful.""

ബസുവിന് തന്റെ എഴുത്തിന് നല്ലൊരു അംഗീകാരം ലഭിച്ചിരുന്നു. 1940 ൽ ജഗത്തരിണി  1945 ൽ സരോജിനി മെഡലുകൾ കൽക്കത്ത യൂണിവേഴ്സിറ്റി സമ്മാനിച്ചു. 1957 ൽ യൂണിവേഴ്സിറ്റി അദ്ദേഹത്തെ ഡി ലിറ്റ് ബിരുദം നൽകി ആദരിച്ചു. 1956 ൽ പത്മഭൂഷൺ നൽകി ആദരിച്ചു രാജ്യം ആദരിച്ചു.

ബസുവിനു ഭാര്യയും ഒരു മകളും ഉണ്ടായിരുന്നു. വളരെ ചെറുപ്പത്തിൽ തന്നെ അദ്ദേഹത്തിന്റെ മരുമകൻ, ഒരു അസുഖബാധമൂലം മരണമടഞ്ഞു. അയാളുടെ ഹൃദയസ്പർശിയായ മകൾ അന്നുതന്നെ മരിച്ചു. 1942 ൽ ഭാര്യയും നഷ്ടപ്പെട്ടു. ഭാര്യയുടെ മരണശേഷം 18 വർഷക്കാലം അദ്ദേഹം ജീവിച്ചു. ഈ സമയത്ത് അദ്ദേഹത്തിന് ഒരുപാട് കാര്യങ്ങൾ എഴുതി. എങ്കിലും തന്റെ വ്യക്തിപരമായ ദുരന്തങ്ങളെ തന്റെ രചനകളെ നിറയ്ക്കാൻ അദ്ദേഹം അനുവദിച്ചില്ല. 1959 ൽ ഒരു ദുർബലമായ സ്ട്രോക്ക് കഴിഞ്ഞ്, അദ്ദേഹം തുടർന്നും എഴുതി. 1960 ഏപ്രിൽ 27 ന്, അദ്ദേഹം വിശ്രമത്തിലായപ്പോൾ രണ്ടാമത്തെ സ്ട്രോക്ക് അനുഭവപ്പെട്ടു ഉറക്കത്തിൽ മരണമടഞ്ഞു.







</doc>
<doc id="437605" url="https://ml.wikipedia.org/wiki?curid=437605" title="ഗജേന്ദർ സിങ് ബിഷ്ത്">
ഗജേന്ദർ സിങ് ബിഷ്ത്

2008 മുംബൈ ഭീകരാക്രമണത്തിൽ മരണപ്പെട്ട എൻ.എസ്.ജി കമാൻഡോ ആയിരുന്നു ഗജേന്ദർ സിങ് ബിഷ്ത് (1972 ജൂലൈ 1 - 2008 നവംബർ 28). 2009 ജനുവരി 26 ന് ഇന്ത്യയുടെ രാഷ്ട്രപതി അദ്ദേഹത്തിൻെറ ധീരതയ്ക്കുള്ള ബഹുമതിയായി അശോക് ചക്ര അവാർഡ് നൽകി ആദരിച്ചു.

ഉത്തരാഖണ്ഡിലെ ഗണേശ്പുർ സ്വദേശിയായ ഗജേന്ദർ സിങ്, നയാ ഗാവിലെ ജനാത ഇന്റർ കോളേജിൽ പഠിച്ചു. സ്കൂളിൽ പഠിച്ചിരുന്ന കാലത്ത് എല്ലാ പരിപാടികളിലും പങ്കെടുത്തിട്ടുള്ള ഒരു അച്ചടക്കമുള്ള വിദ്യാർത്ഥിയെന്ന നിലയിൽ ഗജേന്ദർ സിങ്ങിനെ കർ ഓർമിക്കുന്നു. ബോക്സിങിൽ അദ്ദേഹത്തിന് പ്രത്യേക താത്പര്യമുണ്ടായിരുന്നു.

ദേശീയ സുരക്ഷാ ഗാർഡിലെ 51 സ്പെഷ്യൽ ആക്ഷൻ ഗ്രൂപ്പിലെ അംഗമായിരുന്നു ഗജേന്ദർ. 2008-ൽ ഭീകരവാദികൾ മുംബൈ ആക്രമിച്ചപ്പോൾ ബന്ദികളാക്കിയവരെ രക്ഷിക്കാൻ നിയോഗിച്ച ദേശീയ സുരക്ഷാസേനയിൽ നരിമാൻ ഹൗസിന്റെ മേൽക്കൂരയിൽ അതിവേഗത്തിൽ കയറിയ സേനയുടെ സംഘത്തിലെ അംഗമായിരുന്നു ഗജേന്ദർ. തീവ്രവാദികൾ നിലയുറപ്പിച്ച താജ് ഹോട്ടലിലേക്ക് കമാൻഡോകൾ നടത്തിയ പ്രത്യാക്രമണം ഓപ്പറേഷൻ ബ്ലാക്ക് ടൊർണാഡോ എന്നായിരുന്നു അറിയപ്പെട്ടത്.

ഓപ്പറേഷൻ ബ്ലാക്ക് ടൊർണാഡോയുടെ സമയത്ത് നരിമാൻ ഹൌസ് സുരക്ഷിതമാകുമ്പോൾ തീവ്രവാദികൾ ജൂത കേന്ദ്രത്തെ ആക്രമിച്ച സമയത്ത് ഗജേന്ദർ സിങിന് മുറിവേൽക്കുകയായിരുന്നു. മരണം സംഭവിച്ചത് ടിവി ചാനലുകൾ തൽസമയ പ്രവർത്തനം പ്രക്ഷേപണം ചെയ്‌ത് ഭീകകർക് മുന്നറിയിപ്പ് നൽകിയതാണ് കാരണം എന്ന് സൈന്യം പറയുന്നു.

അശോക ചക്ര പുരസ്കാരത്തിനുള്ള ഔദ്യോഗിക രേഖയിൽ ഇങ്ങനെ പറയുന്നു:



</doc>
<doc id="437606" url="https://ml.wikipedia.org/wiki?curid=437606" title="ഫ്രിട്ടില്ലേറിയ മെലിയാഗ്രീസ്">
ഫ്രിട്ടില്ലേറിയ മെലിയാഗ്രീസ്

ലില്ലി കുടുംബത്തിൽ കണ്ടുവരുന്ന പൂച്ചെടികളുടെ ഒരു യൂറേഷ്യൻ ഇനമാണ് ഫ്രിട്ടില്ലേറിയ മെലിയാഗ്രീസ് സ്നേക്ക്സ് ഹെഡ് ഫ്രിട്ടില്ലറി," സ്നേക്ക്സ് ഹെഡ്,' (ഒറിജിനൽ ഇംഗ്ലീഷ് നാമം) ചെസ് ഫ്ളവർ,' ഫ്രോഗ്-കപ്,' ഗ്വിനിയ-ഹെൻ ഫ്ളവർ,' ലെപെർ ലില്ലി്,' ലാസറസ് ബെൽ,' ചെക്വാർഡ് ലില്ലി്,' ചെക്വാർഡ് ഡാഫോഡിൽ,' ഡ്രൂപിംഗ് തൂലിപ്,' വടക്കൻ യൂറോപ്പിൽ, വെറും ഫ്രിട്ടില്ലറി്,' എന്നിവ സാധാരണ നാമങ്ങളാണ്.


</doc>
<doc id="437611" url="https://ml.wikipedia.org/wiki?curid=437611" title="രാം സിംഗ് താക്കുറി">
രാം സിംഗ് താക്കുറി

ഇന്ത്യൻ ഗോർഖ സ്വാതന്ത്ര്യ സമര സേനാനിയും സംഗീതജ്ഞനും സംഗീത രചയിതായിരുന്നു ക്യാപ്റ്റൻ രാം സിംഗ് താക്കുറി ( നേപ്പാൾ : कप्तान राम सिहँ ठकुरी ഓഗസ്റ്റ് 15, 1914 - ഏപ്രിൽ 15, 2002). ഇന്ത്യൻ നാഷണൽ ആർമിയിൽ , കദം കദം ബഡായേ ജ, സുബ് സുഖുൻ ചെയിൻ ഉൾപ്പെടെ നിരവധി ദേശസ്നേഹത്തിന്റെ പല ഗാനങ്ങളും അദ്ദേഹം രചിച്ചു. 

പിന്നീട് ക്യാപ്റ്റൻ സിംഗ് ഉത്തർപ്രദേശിലെ പ്രവിശ്യാ ആംസ് കോൺസ്റ്റബുളറി (പി.എച്ച്) യിൽ ജോലി ചെയ്യുകയും കോൺസ്റ്റാബുലറി ബാൻഡ് സ്ഥാപിക്കുകയും ചെയ്തു.
1914 ഓഗസ്റ്റ് 15-ന് ധർമ്മശാലക്ക് സമീപമുള്ള ഖന്യായര ഗ്രാമത്തിലാണ് രാം സിംഗ് ജനിച്ചത്. ഒരു സൈനികന്റെ മകനെന്ന നിലയിൽ സൈന്യത്തിൽ ചേരാൻ സിംഗ് പ്രോത്സാഹിപ്പിക്കപ്പെട്ടു. 1922- ൽ സ്കൂൾ വിദ്യാഭ്യാസം പൂർത്തിയാക്കിയ ശേഷം ഒരു 1 ഗോർഖ റൈഫിൾസിൽ അംഗമായിരുന്നു . ചെറുപ്പത്തിൽ തന്നെ സംഗീതത്തിൽ താല്പര്യമുണ്ടായിരുന്നു. അദ്ദേഹത്തിന്റെ മുത്തച്ഛനായ ജംനി ചന്ദ്, ഉത്തരാഖണ്ഡിലെ കുമയോൺ ഹിൽസിലെ പിതോരാഗാർഹ് ജില്ലയിലുള്ള മുനാകോട്ട് ഗ്രാമത്തിൽ നിന്ന് 1890-ൽ കുടിയേറിയതാണ്.
തന്റെ നീണ്ട കരിയറിൽ, ക്യാപ്റ്റൻ രാം സിംഗിന് നിരവധി പുരസ്കാരങ്ങൾ ലഭിച്ചിട്ടുണ്ട്. ഇവ താഴെ പറയുന്നവയാണ്: 


</doc>
<doc id="437624" url="https://ml.wikipedia.org/wiki?curid=437624" title="ബത്തുകേഷ്വർ ദത്ത്">
ബത്തുകേഷ്വർ ദത്ത്

ഒരു ഇന്ത്യൻ ബംഗാളി വിപ്ലവകാരിയും സ്വാതന്ത്ര്യസമര സേനാനിയും ആയിരുന്നു ബത്തുകേഷ്വർ ദത്ത് .1929 ഏപ്രിൽ 8-ന് ഡൽഹിയിലെ സെൻട്രൽ ലെജിസ്ലേറ്റീവ് അസംബ്ളിയിലേക്ക് ഭഗത് സിംഗ് മൊത്ത്  ബോംബുകൾ എറിഞ്ഞ കാര്യത്തിലാണ് ഇദ്ദേഹം കൂടുതൽ പ്രശസ്തൻ .തുടർന്ന് ഇവർ അറസ്റ്റ് ചെയ്യപ്പെടുകയും ജീവപര്യന്തം തടവിലാക്കപ്പെടുകയും ചെയ്പ്പെട്ടു. തുടർന്ന് ഭാരതീയ രാഷ്ട്രീയ തടവുകാർക്കെതിരെയുള്ള ബ്രിട്ടീഷ് ഭരണകൂടത്തിനെതിരെ , ഇദ്ദേഹവും ഭഗത്സിങ്ങും ചരിത്രപ്രധാനമായ ഒരു നിരാഹാര സമരം ആരംഭിച്ചു, ഇത് അവസാനം ഇവർക്ക് ചില അവകാശങ്ങൾ ലഭിക്കാനും പിന്നീട് കാരണമായി. ഇദ്ദേഹം ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ അസോസിയേഷന്റെ അംഗം കൂടെയായിരുന്നു.

1928 - ൽ സർക്കാർ പബ്ലിക് സേഫ്റ്റി ബിൽ എന്ന പേരിൽ ഒരു നിയമഭേദഗതി നടപ്പിൽ വരുത്താൻ ശ്രമിച്ചു. പോലീസിന് സ്വതന്ത്ര അധികാരം നൽകുന്നതായിരുന്നു ഈ നിയമത്തിന്റെ കാതൽ. ഒന്നാം ലോക മഹായുദ്ധത്തിന്റെ ബാക്കിപത്രം എന്ന നിലയിലാണ് ഇത് അവതരിപ്പിക്കപ്പെട്ടത്. സ്വാതന്ത്ര്യസമരപ്രക്ഷോഭത്തെ അടിച്ചമർത്തുക എന്നതായിരുന്നു ഗൂഢലക്ഷ്യം. പക്ഷേ നിയമനിർമ്മാണ സഭയിൽ ഒരംഗത്തിന്റെ പിന്തുണക്കുറവു മൂലം പ്രമേയം വിജയിച്ചില്ല. എന്നിട്ടും പൊതുജനതാല്പര്യം സംരക്ഷിക്കാനെന്ന പേരിൽ നിയമം നടപ്പിലാക്കാൻ വൈസ്രോയി തീരുമാനിച്ചു. രോഷാകുലരായ ഭഗത് സിംഗും കൂട്ടരും നിയമം നടപ്പിലാക്കാൻ കൂടുന്ന സഭയിൽ ബോംബെറിയാൻ തീരുമാനിച്ചു. തന്റെ പാർട്ടിയിൽ അവതരിപ്പിച്ച ഈ ആശയം സംശയലേശമെന്യേ അംഗീകരിക്കപ്പെട്ടു. സുഖ്ദേവും, ബി.കെ.ദത്തും കൂടി സഭയിൽ ബോംബെറിയുക എന്നുള്ളതായിരുന്നു പദ്ധതി, ആ സമയത്ത് ഭഗത് സിംഗിന് റഷ്യയിലേക്ക് യാത്രചെയ്യേണ്ടതുണ്ടായിരുന്നു. എന്നാൽ പിന്നീട് പദ്ധതിയിൽ മാറ്റം വരുത്തുകയും ആ ജോലി ഭഗത് സിംഗും ബി.കെ.ദത്തും ഏറ്റെടുക്കുകയും ചെയ്തു. നിശ്ചയിച്ച ദിവസത്തിനു രണ്ട് ദിവസം മുമ്പ് തന്നെ ഇരുവരും അസ്സംബ്ലി ഹാൾ സന്ദർശിച്ചിരുന്നു. ഹാളിലുള്ള ആർക്കും തന്നെ അപകടം പറ്റാത്ത രീതിയിൽ ബോംബെറിയാൻ പറ്റിയ ഒരു സ്ഥലം കണ്ടു പിടിക്കാനായിരുന്നു ഇത്. 1929 ഏപ്രിൽ 8 - ന് ഭഗത് സിംഗും, ബി.കെ ദത്തും സഭയിൽ ബോംബെറിഞ്ഞു, അതിനുശേഷം ഇൻക്വിലാബ് സിന്ദാബാദ് (വിപ്ലവം നീണാൾ വാഴട്ടെ), സാമ്രാജ്യത്വം മൂർദ്ദാബാദ് എന്നീ മുദ്രാവാക്യങ്ങൾ ഉറക്കെ വിളിച്ചുകൊണ്ട് ബധിരർക്കു ചെവി തുറക്കാൻ ഒരു വൻ സ്ഫോടനം തന്നെ വേണമെന്ന് തുടങ്ങുന്ന ലഘുലേഖനം വിതരണം ചെയ്തു. അംഗങ്ങൾ ഇല്ലാത്ത സ്ഥലത്തേക്കാണ് അവർ ബോംബുകൾ എറിഞ്ഞത്, അതുകൊണ്ടു തന്നെ സ്ഫോടനത്തിൽ ആരും മരിക്കുകയോ പരിക്കേൽക്കുകയോ ഉണ്ടായില്ല. അവിടെ വച്ച് അവർ സ്വയം അറസ്റ്റ് വരിക്കുകയും ചെയ്തു. സംഭവദിവസം സന്ദർശകർക്കായുള്ള സ്ഥലത്താണ് ഇരുവരും കൃത്യത്തിനുമുമ്പായി ഇരുന്നിരുന്നത്. മോത്തിലാൽ നെഹ്രു, മുഹമ്മദാലി ജിന്ന, മദൻ മോഹൻ മാളവ്യ തുടങ്ങിയ പല പ്രമുഖരും അന്നേ ദിവസം അസ്സംബ്ലിയിൽ സന്ദർശകരായിരുന്നു. സംഭവത്തിനുശേഷം ഇരുവരും രക്ഷപ്പെടാനായി ശ്രമിച്ചിരുന്നില്ല. പകരം അവിടത്തനെ അക്ഷോഭ്യരായി നിലകൊണ്ട് ഉച്ചത്തിൽ മുദ്രാവാക്യങ്ങൾ മുഴക്കുകയായിരുന്നു. പുകപടലങ്ങൾ അടങ്ങിയപ്പോൾ കോടതിയിൽ സന്നിഹിതനായിരുന്ന പോലീസ് ഉദ്യോഗസ്ഥൻ സെർജന്റ് ടെറിക്കു മുമ്പാകെ ഇരുവരും കീഴടങ്ങി. ആദ്യത്തെ രണ്ടു ബോംബുകൾ ഭഗത് സിംഗും, മൂന്നാമതൊരെണ്ണം ദത്തും ആണ് എറിഞ്ഞതെന്ന് അന്നേ ദിവസം കോടതിയിലുണ്ടായിരുന്ന അഭിഭാഷകൻ കൂടിയായിരുന്ന അസിഫ് അലി സാക്ഷ്യപ്പെടുത്തുന്നു. ഇദ്ദേഹമാണ് പിന്നീട് ലാഹോർ ഗൂഢാലോചന കേസിൽ പ്രതിഭാഗത്തിനു വേണ്ടി ഹാജരായത്.


</doc>
<doc id="437628" url="https://ml.wikipedia.org/wiki?curid=437628" title="അല്ലുറി സീതാരാമ രാജു">
അല്ലുറി സീതാരാമ രാജു

ഇന്ത്യൻ സ്വാതന്ത്ര്യ സമരത്തിൽ പങ്കെടുത്ത ഇന്ത്യൻ വിപ്ലവകാരിയായിരുന്നു അല്ലുറി സീതാരാമ രാജു. 1882-ൽ മദ്രാസ് വന നിയമം പാസാക്കിയതിനെ തുടർന്ന്, വനത്തിലെ ഗോത്രവർഗ്ഗക്കാരുടെ സ്വതന്ത്ര പ്രസ്ഥാനത്തിന്റെ നിയന്ത്രണം അവരുടെ പരമ്പരാഗത കാർഷിക സംവിധാനത്തിൽ ഏർപ്പെടാൻ തടസ്സമായി. 1922-24 കാലത്തെ റാംപ കലാപത്തിൽ രാജു നേതൃത്വം വഹിച്ചു. ആ സമയത്ത് ബ്രിട്ടീഷ് രാജിനെതിരെ ആദിവാസി നേതാക്കളും മറ്റ് അനുഭാവികളും തമ്മിൽ പോരാട്ടം നടന്നു. തദ്ദേശവാസികൾ അദ്ദേഹത്തെ "മാന്യം വീരുഡു" ("Hero of the Jungles") എന്ന് അറിയപ്പെട്ടു. ഇന്നത്തെ ആന്ധ്രാപ്രദേശിലെ മദ്രാസ് പ്രസിഡൻസിയിലെ കിഴക്കൻ ഗോദാവരി , വിശാഖപട്ടണം പ്രദേശങ്ങളിലെ അതിർത്തി പ്രദേശങ്ങളിൽ രാജു നേതൃത്വവും പ്രതിഷേധപ്രസ്ഥാനവും നയിച്ചിരുന്നു.

ബംഗാളിലെ വിപ്ലവകാരികളിലെ ദേശസ്നേഹികൾക്ക് പ്രചോദനം നൽകിയ രാജു, ചിന്താപള്ളി , രാംചകോടവാരം , ദമ്മനപള്ളി , കൃഷ്ണ ദേവി പെറ്റ , രാജാവൊമാങ്കി , അഡറ്റീഗല , നർസിപട്ടണം, അണ്ണവരം എന്നിവിടങ്ങളിലെ പോലീസ് സ്റ്റേഷനുകൾ റെയ്ഡ് ചെയ്തു. തന്റെ അനുയായികളോടൊപ്പവും ബ്രിട്ടീഷ് പടയാളികളെ കൊന്ന് തോക്കുകൾ മോഷ്ടിച്ചു. നിരവധി ബ്രിട്ടീഷ് സേന ഓഫീസർമാരാണ് കൊല്ലപ്പെട്ടത്. ചെങ്കോട്ട ഗ്രാമത്തിലെ ചിന്താപള്ളി വനങ്ങളിൽ നിന്ന് പിടിയിലാകുകയും ബ്രിട്ടീഷുകാർ ഒരു മരത്തിൽ കെട്ടിയിട്ട് കൊയ്യൂറു ഗ്രാമത്തിൽ വച്ച് വെടിവെച്ച് കൊല്ലുകയായിരുന്നു . കൃഷ്ണ ദേവി പെറ്റ ഗ്രാമത്തിലാണ് അദ്ദേഹത്തിന്റെ ശവകുടീരം സ്ഥിതി ചെയ്യുന്നത്. 
അല്ലുറി സീതാറാമ രാജുവിന്റെ ആദ്യകാല ജീവിതത്തിന്റെ വിശദാംശങ്ങൾ വ്യത്യാസപ്പെട്ടിരിക്കുന്നു. വിശാഖപട്ടണം ജില്ലയിലെ ഭീമുനിപട്ടണം 1897 ജൂലൈ 4 ന് നിയമസഭാമണ്ഡലത്തിൽ സ്ഥിതി ചെയ്യുന്ന പാണ്ഡ്രങ്കി ഗ്രാമത്തിന് ജനനത്തെക്കുറിച്ച് കൂടുതൽ കൃത്യമായ വാർത്തകൾ ഉണ്ട്. . മറ്റു സ്രോതസ്സുകൾ അദ്ദേഹത്തിന്റെ ജനനത്തീയതി 1898 ജൂലൈ 4 ന് അവകാശപ്പെടുന്നു. 

12 വയസ്സുള്ളപ്പോൾ രാജുവിന് അച്ഛനെ നഷ്ടപ്പെട്ടു. പിന്നീട് അദ്ദേഹത്തിന്റെ അമ്മാവൻ നർസപുരിലേയ്ക്ക് കൊണ്ടുപോകുകയും പിന്നീട് കോവ്വാഡയിലേക്ക് താമസം മാറ്റുകയുമായിരുന്നു. പഠനത്തിൽ വളരെയധികം താല്പര്യം കാണിച്ചിരുന്നില്ലെങ്കിലും വേദാന്തത്തിലും യോഗയിലും താല്പര്യമുണ്ടായിരുന്നു. 1918- ൽ ട്യുനിയിൽ ആദിവാസികളുമായി സമ്പർക്കം പുലർത്തിയ അദ്ദേഹം മലഞ്ചെരിവുകളിലൂടെ സഞ്ചരിക്കാനും അവരുടെ ദയനീയ അവസ്ഥയ്ക്ക് സാക്ഷ്യം വഹിക്കാനും തുടങ്ങി. ഒടുവിൽ അദ്ദേഹം പഠനം ഉപേക്ഷിച്ച് കിഴക്കൻ ഗോദാവരിയിലും വിസാഖിലും പ്രവർത്തനങ്ങൾ ആരംഭിച്ചു. 



</doc>
<doc id="437631" url="https://ml.wikipedia.org/wiki?curid=437631" title="എഴിപ്പുറം എച്ച്.എസ്.എസ്, പാരിപ്പള്ളി">
എഴിപ്പുറം എച്ച്.എസ്.എസ്, പാരിപ്പള്ളി

കൊല്ലം ജില്ലയിലെ പാരിപ്പള്ളിക്കു സമീപം സ്ഥിതിചെയ്യുന്ന ഒരു വിദ്യാലയമാണ് എഴിപ്പുറം എച്ച്.എസ്.എസ്. 2.30 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 2 കെട്ടിടങ്ങളിലായി 18 ക്ലാസ് മുറികളും ഹയർ സെക്കണ്ടറിക്ക് രണ്ട് കെട്ടിടങ്ങളിലായി 12 ക്ലാസ്മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്.നൂതന വിദ്യാഭ്യാസ സമ്പ്രദായത്തിന്റെ ഭാഗമായി പൊതു വിദ്യാഭ്യാസ സംരക്ഷണയ ജ്ഞം ലക്ഷ്യമിട്ടു കൊണ്ട് എല്ലാ ക്ലാസ്സ്മുറികളും ഹൈടെക്ക് ആക്കിയ ചാത്തന്നൂർ സബ് ജില്ലയിലെ ആദ്യ എയ്ഡഡ് വിദ്യാലയമാണ് എഴിപ്പുറം എച്ച്.എസ്.എസ്. ലീറ്റിൽ കൈറ്റ്സ്, എസ്.പി.സി, സ്കൗട്ട്&ഗൈഡ്, ജെ.ആർ.സി, എൻ.എസ്.എസ് എന്നീ യൂണിറ്റുകൾ സ്കൂളിൽ പ്രവർത്തിക്കുന്നു. രണ്ട് ഓഡിറ്റോറിയം, 10 ബസ്സുകൾ, അതിവിശാലമായ ഉച്ചഭക്ഷണ ഹാൾ, പുതിയതും നവീകരിച്ചതുമായ ടോയ്‌ലറ്റുകൾ, ശുദ്ധജല വിതരണ സംവിധാനത്തിനായി വാട്ടർ പ്യൂരിഫൈർ , "ഹോട്ട് വാട്ടർ" ഡിസ്ട്രിബൂഷൻ റൂം എന്നിവ ഉൾപ്പെടെ നിരവധി സംവിധാനങ്ങൾ സ്കൂളിനുണ്ട്.


</doc>
<doc id="437633" url="https://ml.wikipedia.org/wiki?curid=437633" title="റോഷൻ സിംഗ്">
റോഷൻ സിംഗ്

ഒരു ഇന്ത്യൻ വിപ്ലവകാരിയാണ് റോഷൻ സിംഗ് (1892 ജനുവരി 22, ഷാജഹാൻപൂർ ജില്ല - 1927 ഡിസംബർ 19, അലഹബാദ്). 1921-22-ലെ നിസ്സഹകരണ പ്രസ്ഥാനകാലത്ത് ബറേലി വെടിവപ്പുകേസുമായി ബന്ധപ്പെട്ട് ജയിൽ ശിക്ഷ അനുഭവിച്ചിട്ടുണ്ട്. 1924-ൽ ബറേലി സെൻട്രൽ ജയിലിൽ നിന്നു മോചിതനായപ്പോൾ ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ അസോസിയേഷനിൽ ചേർന്നു പ്രവർത്തനം തുടങ്ങി. കകൊരി ഗൂഢാലോചനക്കേസിൽ പങ്കെടുത്തുവെന്ന് ആരോപിച്ചുകൊണ്ട് ബ്രിട്ടീഷ് ഭരണകൂടം ഇദ്ദേഹത്തെ വധശിക്ഷയ്ക്കു വിധേയനാക്കി.

1892 ജനുവരി 22-ന് ഉത്തർ‌പ്രദേശിലെ ഷാജഹാൻപൂർ ജില്ലയിലുള്ള ഫത്തേഹ്ഗഞ്ചിനു സമീപം നബാഡ ഗ്രാമത്തിലാണ് റോഷൻ സിംഗിന്റെ ജനനം. ഠാക്കൂർ ജംഗി സിംഗിന്റെയും കൗസല്യാദേവിയുടെയും പുത്രനാണ്. ഇവരുടെ അഞ്ചു മക്കളിൽ ഏറ്റവും മുതിർന്ന കുട്ടിയായിരുന്നു റോഷൻ സിംഗ്. ഈ കുടുംബത്തിന് ആര്യസമാജവുമായി വളരെ അടുത്ത ബന്ധമുണ്ടായിരുന്നു.

ഗാന്ധിജിയുടെ നിസ്സഹകരണ പ്രസ്ഥാനത്തിൽ ചേർന്ന റോഷൻ സിംഗ് ഉത്തർ പ്രദേശിലെ ഷാജഹാൻപൂർ, ബറേലി എന്നീ ജില്ലകളിൽ പ്രസ്ഥാനത്തിന്റെ പ്രവർത്തനങ്ങൾക്കു നേതൃത്വം നൽകി. തുടർന്ന് ബറേലി വെടിവപ്പു കേസുമായി ബന്ധപ്പെട്ട് അറസ്റ്റിലാവുകയും ബറേലി സെൻട്രൽ ജയിലിൽ രണ്ടു വർഷത്തെ കഠിന തടവ് ശിക്ഷ ലഭിക്കുകയും ചെയ്തു. 

1922-ൽ ഗാന്ധിജി നിസ്സഹകരണ പ്രസ്ഥാനം പിൻവലിക്കുന്നതായി പ്രഖ്യാപിച്ചപ്പോൾ റോഷൻ സിംഗ്, രാജേന്ദ്രനാഥ് ലാഹിരി, രാംദുലാരേ ത്രിവേദി, സുരേഷ് ചന്ദ്ര അഠാചാര്യ എന്നിവർ ആര്യസമാജത്തിൽ ചേർന്നു. അക്കാലത്ത് രാം പ്രസാദ് ബിസ്മിലിന്റെ നേതൃത്വത്തിൽ ശക്തമായ വിപ്ലവപ്രവർത്തനങ്ങൾ നടക്കുന്നുണ്ടായിരുന്നു. കൊള്ളയിലൂടെയും കവർച്ചയിലൂടെയുമാണ് വിപ്ലവപ്രവർത്തനങ്ങൾക്കു പണം സ്വരൂപിച്ചിരുന്നത്. ഒരിക്കൽ ഒരു മോഷണ ശ്രമത്തിനിടെ റോഷൻ സിംഗിന്റെ തോക്കിലെ വെടിയേറ്റ് മോഹൻലാൽ പഹൽവാൻ എന്നൊരാൾ മരണമടഞ്ഞു. ഈ സംഭവമാണ് റോഷൻ സിംഗിന്റെ വധശിക്ഷയിലേക്കു നയിച്ചതെന്നു പറയാം.

കകൊരി ട്രെയിൻ കൊള്ളയിൽ പങ്കെടുക്കാതിരുന്ന റോഷൻ സിംഗിനെ ബ്രിട്ടീഷുകാർ അതേ കുറ്റമാരോപിച്ച് വധശിക്ഷയ്ക്കു വിധേയനാക്കി.




</doc>
<doc id="437637" url="https://ml.wikipedia.org/wiki?curid=437637" title="റാംപ ലഹള (1922)">
റാംപ ലഹള (1922)

ബ്രിട്ടീഷ് ഇന്ത്യയിലെ മദ്രാസ് പ്രസിഡൻസിയിലുള്ള ഗോദാവരി ഏജൻസിയിൽ അല്ലുറി സീതാരാമ രാജുവിന്റെ നേതൃത്വത്തിൽ ആദിവാസി മുന്നേറ്റക്കാർ നടത്തിയ 1922 ലെ റാംപയിലെ കലാപമായിരുന്നു 1922-ലെ റാംപ് ലഹള. 1922 ഓഗസ്റ്റ് മാസത്തിൽ ഇത് ആരംഭിച്ചു. 1924 മേയ് മാസത്തിൽ രാജുവിനെ പിടികൂടുകയും കൊല്ലപ്പെടുകയും ചെയ്തു.

ആന്ധ്രാപ്രദേശിലെ ഗോദാവരി ജില്ലകളുടെ കുന്നുകളിൽ സ്ഥിതി ചെയ്യുന്ന റാംപ ഭരണ പ്രദേശം 700 ചതുരശ്ര മൈൽ (1,800 ചതുരശ്രകിലോമീറ്റർ) ആണ് . ഇതിൽ ഏതാണ്ട് 28,000 ത്തോളം ആദിവാസികളാണുള്ളത്. ഓരോ വർഷവും കാട്ടു വനത്തിലെ ചില മേഖലകൾ കത്തിച്ച് കൃഷിസ്ഥലമായി മാറ്റി കൃഷിചെയ്യുന്നതിലൂടെ പ്രത്യേകിച്ച്, അവരുടെ ഭക്ഷ്യ ആവശ്യകതകളെ പാരമ്പര്യമായി പിന്തുണച്ചിട്ടുണ്ട്. 

മലേറിയ , ബ്ലാക് വാട്ടർ പനിയുടെ വ്യാപനം തടയുന്നതിലേയ്ക്കായി ശ്രദ്ധിക്കപ്പെട്ടിരുന്ന ഗോദാവരി ഏജൻസിയിലെ സ്ഥലത്തെ സാമ്പത്തിക പ്രയോഗം മെച്ചപ്പെടുത്താൻ ബ്രിട്ടീഷ് രാജ് അധികാരികൾ ശ്രമിച്ചിരുന്നു. ആദിവാസി ജനങ്ങളുടെ ആവശ്യങ്ങൾ കണക്കിലെടുക്കാതെ അധികൃതർ വനംവകുപ്പിന്റെ നിയന്ത്രണം ഏറ്റെടുക്കുമ്പോൾ പരമ്പരാഗത കൃഷിരീതികൾ തടസ്സപ്പെട്ടു. പ്രധാനമായും വാണിജ്യാവശ്യങ്ങൾക്കായി റെയിൽവേയും കപ്പലുകളും നിർമ്മിക്കുന്നതിനുവേണ്ടിയുള്ള വാണിജ്യ ആവശ്യങ്ങൾക്കായി. 1923 ലെ ജൂണിൽ കഴിഞ്ഞ ഒരു വർഷത്തെ സർക്കാർ മെമ്മോറാണ്ടം ഏജൻസി കമ്മീഷണറുടെ അഭിപ്രായത്തിൽ രേഖപ്പെടുത്തി. "ജംഗൽ ക്ലിയറൻസിനുമേൽ രാജ്യം കടുത്ത നിയന്ത്രണങ്ങൾക്ക് വിധേയമായി. സംശയാസ്പദമായ മൂല്യമുള്ള വനങ്ങളുടെ പേരിൽ നടപ്പിലാക്കിയ നിയന്ത്രണങ്ങൾ ധാരാളം ജനസംഖ്യയും ഭക്ഷ്യധാന്യങ്ങളും നഷ്ടപ്പെടാനിടയാക്കി ". 
ഭൂവുടമകളും വ്യാപാരികളും നിയമ വ്യവസ്ഥയ്ക്ക് അനുകൂലമായിട്ടുണ്ടെന്ന് ആദിവാസികൾക്ക് ദീർഘകാലം തോന്നിയിരുന്നു. ഇത് 1879 ലെ മുൻകാല റാംപ കലാപത്തിന് കാരണമായി. ഇപ്പോൾ അവർ രാജ് നിയമങ്ങൾ എതിർത്തു, അവരുടെ സാമ്പത്തിക നിലയെ തടസ്സപ്പെടുത്തിയുള്ള തുടർനടപടികളും അവർ എതിർത്തു. പ്രത്യേകിച്ചും, ആ പ്രദേശത്തെ ഒരു റോഡ് നിർമ്മാണത്തിൽ നിർബന്ധിത ജോലികൾക്കായി അവരെ ഉപയോഗപ്പെടുത്തുന്നതിനായി ശ്രമിക്കുന്ന കാരണത്താൽ അവർ എതിർത്തു. 
ആദിവാസി ജനങ്ങൾ സഹിഷ്ണുത നേടിയതും, കലാപത്തെക്കുറിച്ചുള്ള രാജ് അടിച്ചമർത്തലിനു തടസ്സമായതിനും കാരണം നിലനിന്നിരുന്ന രോഗങ്ങൾ ആയിരുന്നു. 1922 ഓഗസ്റ്റ് മാസത്തിൽ ഇത് ഗറില്ലാ യുദ്ധ രൂപമായി പൊട്ടിപ്പുറപ്പെട്ടു. 1924 മേയ് മാസത്തിൽ രാജുവിനെ പിടികൂടി വെടിവച്ചു കൊന്നുകൊണ്ട് യുദ്ധം അവസാനിപ്പിച്ചു. 


</doc>
