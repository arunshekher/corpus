<doc id="335764" url="https://ml.wikipedia.org/wiki?curid=335764" title="അന്ന വോൺഷോൾട്ട്">
അന്ന വോൺഷോൾട്ട്

ജവഹർലാൽ നെഹ്രുവിന്റെ ഗൃഹത്തിന്റേ ചുമതലക്കാരിയും ജെ. സി. ബോസിന്റെ പ്രൈവറ്റ് സെക്രട്ടറിയുമായിരുന്നു അന്ന വോൺഷോൾട്ട് .ഡെന്മാർക്കിൽ ജനിച്ച (1882-1972) തിയോസഫിക്കൽ സൊസൈറ്റിയുടെ പ്രവർത്തകയുമായിരുന്നു. ക്വിറ്റ് ഇന്ത്യാ പ്രക്ഷോഭത്തിൽ പങ്കെടുത്ത് അന്ന ജയിൽവാസം അനുഭവിച്ചിട്ടുണ്ട്. 1925 ൽ ഭാരതത്തിൽ എത്തിയ അന്ന 1927 ൽ ജെ. സി. ബോസിന്റെ പ്രത്യേക സെക്രട്ടറിയായി 1927 ൽ നിയമിയ്ക്കപ്പെട്ടു. ആനന്ദഭവന്റെ പ്രത്യേക ചുമതലക്കാരിയായും വിജയലക്ഷ്മി പണ്ഡിറ്റിന്റെ മൂന്നു പെണ്മക്കളുടെ മേൽനോട്ടവും വഹിച്ച അവർ 1946 ൽ ഇടക്കാല സർക്കാർ രൂപീകരിച്ചതിനെത്തുടർന്ന് ഡൽഹിയിലേയ്ക്കു താമസം മാറ്റി പ്രധാനമന്ത്രിയുടെ വസതിയുടെ നടത്തിപ്പു ചുമതലയും ഏറ്റെടുക്കുകയുണ്ടായി. നീലഗിരിയിൽ വച്ച് തന്റെ 90 മത്തെ വയസ്സിൽ അവർ അന്തരിച്ചു.


</doc>
<doc id="335778" url="https://ml.wikipedia.org/wiki?curid=335778" title="കലി (ചലച്ചിത്രം)">
കലി (ചലച്ചിത്രം)

സമീർ താഹിർ സംവിധാനം ചെയ്ത് 2016ൽ പുറത്തിറങ്ങിയ ഒരു മലയാള ചലച്ചിത്രമാണ് കലി. ദുൽഖർ സൽമാൻ, സായി പല്ലവി എന്നിവരാണ് ഈ ചിത്രത്തിലെ കേന്ദ്ര കഥാപാത്രങ്ങളെ അവതരിപ്പിക്കുന്നത്. ചെമ്പൻ വിനോദ് ജോസ്‌, വിനായകൻ, സൗബിൻ സാഹിർ എന്നിവരും പ്രധാന വേഷങ്ങൾ കൈകാര്യം ചെയ്തിരിക്കുന്ന ഈ ചിത്രം നിർമ്മിച്ചിരിക്കുന്നത് സമീർ താഹിർ ,ഷൈജു ഖാലിദ്, ആഷിക് ഉസ്മാൻ എന്നിവർ ചേർന്നാണ്. കൊച്ചി, വാഗമൺ, ഗൂഡല്ലൂർ, മസിനഗുഡി, അതിരപ്പിള്ളി എന്നിവിടങ്ങളിലായാണ് ചിത്രീകരണം നടന്നത്. 2016 മാർച്ച് 26ന് കലി തിയറ്ററുകളിലെത്തി.


ഗോപി സുന്ദർ ആണ് ഈ ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത്. ഹരിനാരായണൻ ആണ് ഗാനങ്ങൾ രചിച്ചിരിക്കുന്നത്. കലിയിലെ ഗാനങ്ങൾ 2016 മാർച്ച് 11ന് സത്യം ഓഡിയോസ് പുറത്തിറക്കി.


</doc>
<doc id="335785" url="https://ml.wikipedia.org/wiki?curid=335785" title="എസ്കിമോ">
എസ്കിമോ

ഭൂമിയുടെ അത്യന്തം ശൈത്യമുളള വടക്കേ ധ്രുവപ്രദേശങ്ങളിൽ പരമ്പരാഗതമായി വസിച്ചു പോരുന്ന തദ്ദേശരായ ആളുകളെയാണ് എസ്കിമോകൾ (Eskimos)എന്നു വിളിക്കുന്നത്. കിഴക്കൻ സൈബീരിയ (റഷ്യ), അലാസ്ക (യുണൈറ്റഡ് സ്റ്റേറ്റ്സ്), കാനഡ, ഗ്രീൻലാൻഡ് എന്നിവിടങ്ങളിലെ ധ്രുവപ്രദേശങ്ങളിലാണ് എസ്കിമോകൾ കാണപ്പെടുന്നത്. 

അത്യന്തം ശൈത്യമുളള  ഉത്തരധ്രുവത്തിലെ അലാസ്ക (യുണൈറ്റഡ് സ്റ്റേറ്റ്സ്), കാനഡ, ഗ്രീൻലാൻഡ് എന്നീ പ്രദേശങ്ങളിലെ തദ്ദേശവാസികളായ ഇന്യുറ്റ് (Inuit) ജനതയും, കിഴക്കൻ സൈബീരിയ (റഷ്യ), അലാസ്ക എന്നിവിടങ്ങളിൽ തദ്ദേശവാസികളായ യുപിക് (Yupik) ജനതയും ആണ് എസ്കിമോകൾ എന്നറിയപ്പെടുന്ന രണ്ട് പ്രധാന ജനവിഭാഗങ്ങൾ.

ഈ ജനതയെ വിവേചനം കാണിക്കുവാൻ വേണ്ടി ഉപയോഗിച്ചിരുന്ന പദമായിരുന്നു"എസ്കിമോ" എന്നത്. അതുകൊണ്ടു തന്നെ ഇരുപതാം നൂറ്റാണ്ടിന്റെ കാലത്തുവരെ എസ്കിമോ ജനവിഭാഗത്തിലെ ഭൂരിഭാഗം ആളുകൾക്കും "എസ്കിമോ" എന്ന പദ പ്രയോഗം അനിഷ്‌ടമുണ്ടാക്കിയിരുന്നു. 
'ഹിമച്ചെരിപ്പ് നാടവച്ചു തയ്‌ക്കുന്നവ' എന്നർത്ഥം വരുന്ന അമേരിക്കയിലെ തദ്ദേശ ഭാഷകളിലൊന്നായ മോണ്ടഗ്നൈസ് ഭാഷയിലെ 'ayas̆kimew' എന്ന പദത്തിൽ നിന്നാണ് ഈ വർഗ്ഗത്തിന് എസ്കിമോ എന്ന പേരു വന്നത്. ആർട്ടിക്‌ പ്രദേശങ്ങളിൽ 'സ്‌ളെഡ്‌ജ്‌ വലിക്കുന്ന നായ' എന്ന നിഷേധഅർത്ഥം വരുന്ന 'husky' എന്നതിനോടും എസ്കിമോ എന്ന പദത്തിന് സാമ്യതയുണ്ട്. എസ്കിമോ എന്ന പദത്തിനു പകരമായി ഇന്യുറ്റ്-യുപിക് ( Inuit-Yupik) എന്നു നിർദ്ദേശിച്ചിരുന്നെങ്കിലും അത് വേണ്ടത്ര പ്രചാരത്തിൽ വന്നില്ല. 
കാനഡയിലും ഗ്രീൻലാൻഡിലും "ഇന്യുറ്റ്", "അലാസ്ക നേറ്റീവ്സ്" എന്നീ പദപ്രയോഗങ്ങളാണ് നിഷേധഅർത്ഥം വരുന്ന "എസ്കിമോ" എന്ന പദത്തിനു പകരം ഉപയോഗിക്കുന്നത്. 
<br>
1982 ലെ കനേഡിയൻ കോൺസ്റ്റിറ്റ്യൂഷൻ നിയമം 25, 35 ഭാഗങ്ങളിൽ "ഇന്യുറ്റ്" ജനതയെ സവിശേഷമായ ആദിമനിവാസികളായി അംഗീകരിക്കപ്പെട്ടതായി പ്രതിപാതിക്കുന്നുണ്ട്. 
അത്യന്തം ശൈത്യമുളള ഉത്തരധ്രുവത്തിലെ അലാസ്ക (യുണൈറ്റഡ് സ്റ്റേറ്റ്സ്)യിലെ ആർട്ടിക് പ്രദേശത്തും ബെറിങ് കടൽ തീരത്തും , കാനഡ, ഗ്രീൻലാൻഡ് എന്നീ പ്രദേശങ്ങളിലെ തദ്ദേശവാസികളായ പരമ്പരാഗത വർഗ്ഗക്കാരെയാണ് ഇന്യുറ്റ് എന്നുപറയുന്നത്. കടലിലെ മത്സ്യങ്ങളേയും സസ്തനികളേയും ആരാധിച്ചു പോരുന്ന ഇവർ കരയിലെ മൃഗങ്ങളെ ഭക്ഷണത്തിനും വസ്ത്രത്തിനും മറ്റും അവർ ഉപയോഗിക്കുന്നു. 
കിഴക്കൻ സൈബീരിയ (റഷ്യ), പടിഞ്ഞാറൻ അലാസ്കൻ തീരങ്ങളിലും വടക്കൻ അലാസ്ക എന്നീ പ്രദേശങ്ങളിലെ തദ്ദേശവാസികളായ പരമ്പരാഗത വർഗ്ഗക്കാരെയാണ് യുപിക് (Yupik) എന്നുപറയുന്നത്.



</doc>
<doc id="335790" url="https://ml.wikipedia.org/wiki?curid=335790" title="സൂങ് ചിങ് ലിങ്">
സൂങ് ചിങ് ലിങ്

Soong Ching-ling or Song Qingling (27 January 1893 – 29 May 1981) ചൈനയിലെ വിപ്ലവ നേതാവ് സൺ യാത്-സെൻ ന്റെ രണ്ടാം ഭാര്യയായിരുന്നു സൂങ് ചിങ് ലിങ് അഥവാ സോങ് ക്വിലിങ്, അതുകൊണ്ടു  തന്നെ ഇവരെ മാഡം  സൺ യാറ്റ് സെൻ    സൂങ് കുടൂംബാം ഗമായിരുന്നു ഇവർ. ഇവരും കുടൂംബാംഗങ്ങളും 1949 നുമുൻപുള്ള ചൈനാ രാഷ്ട്രീയത്തിൽ പ്രധാന പങ്കു വഹിച്ചിട്ടുണ്ട്.  ഇവരെ ചൈനയുടെ മാതാവ് എന്നാണു് വിളിക്കപ്പെടൂന്നത്. .

1949 ൽ പീപ്പിശ്സ് റിപ്പബ്ലിക് ഓഫ് ചൈന സ്ഥാപിച്ചതിനു ശേഷം  പുതിയ സർക്കാരിൽ, ഇവർ, നിരവധി പ്രധാന സ്ഥാനങ്ങൾ വഹിച്ചിട്ടൂണ്ട്, വൈസ് പ്രസിഡന്റ് ഓഫ് ചൈൻ ഉൾപ്പെടെ എന്നാൽ സാംസ്കാരിക വിപ്ലവ കാലഘട്ടത്തിൽ ഇവർക്ക് വളരെയധികം വിമർശനങ്ങൾ നേരിടേണ്ടി വന്നു. സാംസ്കാരിക വിപ്ലവത്തെ അതിജീവിച്ചെങ്കിലും, 1976 നു ശേഷം വിരളമായെ പൊതുരംഗത്ത് പ്രത്യ്ക്ഷപ്പെട്ടുള്ളൂ. നാഷണൽ പീപ്പിൾ സ് കോൺഗ്രസ്സിന്റെ സ്ഥിരം സമിതി അദ്ധ്യക്ഷ എന്ന നിലയ്ക് , ഇവർ 1976 മുതൽ  1978 വരെ രാഷ്ട്ര ത്തലവ ആയിരുന്നു. 1981 മെയിൽ രോഗബാധിതയായിരുന്ന ഇവർക്ക് ചൈന റിപ്പബ്ലിക്കിന്റെ ഓണററി അദ്ധ്യക്ഷ പദവി നൽകിയിരുന്നു

ഷാങ്ഹായ് സംസ്ഥാനത്തെ പുദോങ്ങ് ജില്ലയിലെ സുവിശെഷകനും വ്യവസായിയുമായ ചാർലീസൂങ്ങിന്റെ  ആറുമക്കളിൽ രണ്ടാമത്തവൾ ആയി ജനിച്ചു. . ഷാങ്ഹായിയിലെ വെസ്ലിയൻ കോളേജിൽ നിന്നും അമേരിക്കയിലെ ജോർജ്ജിയയിലുള്ള വീസ്ലിയൻ കോളേജിൽ നിന്നും ബിരുദമെടുത്തു. തന്റെ സഹോദരിമാരെ പ്പോലെ നന്നായി ഇംഗ്ലീഷ് സംസാരിക്കാൻ ഇവർക്കാകുമായിരുന്നു. ഇവരുടെ ക്രൈസ്തവനാമം റൊസമോണ്ടെ എന്നായിരുന്നു. (ആദ്യകാലത്ത് പാസ്പോർട്ടിൽ ചുങ് ലിങ് സൂങ് എന്നും, വിസ്ലിയൻ കോളേജിലെ ഡിപ്ലോമ പഠനകാലത്ത് റോസമോണ്ടേ ചുങ് ലിങ് എന്നുമാണ് അറിയപ്പെട്ടിരുന്നത്.)

ചൈനയിലെ 1911 ലെ വിപ്ലവത്തിന്റെ നേതാവും, കുമിന്താങ് പാർട്ടിയുടെ സ്ഥാപകനുമായ സൺ യാത് സെന്നിനെ ഇവർ 1915 ഒക്ടോബർ 25 നു വിവാഹം കഴിച്ചു. സൺ യത് സെന്നിനു ഇവരെക്കാൾ 26 വയസ്സിനു പ്രായക്കൂടുതൽ ഉണ്ടായിരുന്നതിനാൽ സുങിന്റെ വീട്ടുകാർ ഈ ബന്ധത്തെ എതിർത്തു.  1925 ൽ സൺ യാത് സെന്നിന്റെ മരണശേഷം ഇവർ കുമിന്താങ് കക്ഷിയുടെ കേന്ദ്രഎക്സിക്യൂട്ടിവ് അംഗമായി തിരഞ്ഞെടൂക്കപ്പെട്ടു.  എങ്കിലും,  1927 ൽ കമ്യൂണിസ്റ്റുകാരെ കുമിന്താങ് കക്ഷിയിൽ നിന്നും പുറത്താക്കിയതിനെ ത്തുടർന്ന് ഇവർ ചൈന വിട്ട് മോസ്കൊയിലേക്ക് പോയി

1929ൽ ചൈനയിൽ തിരികെയെത്തിയെങ്കിലും മൂന്നുമാസങ്ങൾക്കുശേഷം  ഇവർ  വീണ്ടും രാജ്യം വിട്ടു. 1931ൽ അമ്മ  മരിച്ചപ്പോൾ  മാത്രമാണു് പിന്നീട് തിരികെയെത്തിയത്.  1937 വെർ ഷാങ്ഹായിൽ താമസിച്ചു.  രണ്ടാം ചൈന ജപ്പാൻ യുദ്ധത്തെത്തുടർന്ന് ഇവർ ഷാങ്ഹായിലേക്ക് താമസം മാറ്റി.  പിന്നീട് ഇവർ ഹോങ് കോങിലേക്ക് പോയി, ഇവിടെ വച്ചാണു് മാഡം വു വിനെ ഇവർ പരിചയപ്പെടൂന്നത്.  1939ൽ ഇവർ ചൈന ഡിഫൻസ് ലീഗ് സ്ഥപിച്ചു. 1946ൽ ഇതിന്റെ പേരു് ചൈന വെൽഫയർ ഫണ്ട് എന്നാക്കി മാറ്റി

During the Chinese Civil War, Soong permanently broke with her family and supported the Communists. In 1948, she became honorary chairwoman of the Revolutionary Committee of the Kuomintang, a left-wing splinter group of the KMT that claimed to be the legitimate heir of Sun's legacy. With the collapse of the Nationalist government and the Communist victory in the civil war, she left Shanghai in September 1949 to attend the Chinese People's Political Consultative Conference (CPPCC), convened in Beijing by the Chinese Communist Party to establish a new Central People's Government. On 1 October, she was a guest at the ceremony in Tiananmen Square marking the birth of the new People's Republic of China. The Nationalist government issued an order for her arrest, but this was soon mooted by the swift military victory of the Communists. The KMT fled from mainland China to Taiwan soon after this.

1949 ൽ പീപ്പിശ്സ് റിപ്പബ്ലിക് ഓഫ് ചൈന സ്ഥാപിച്ചതിനു ശേഷം  പുതിയ സർക്കാരിൽ, ഇവർ, നിരവധി പ്രധാന സ്ഥാനങ്ങൾ വഹിച്ചിട്ടൂണ്ട്, വൈസ് പ്രസിഡന്റ് ഓഫ് ചൈൻ ഉൾപ്പെടെ എന്നാൽ സാംസ്കാരിക വിപ്ലവ കാലഘട്ടത്തിൽ ഇവർക്ക് വളരെയധികം വിമർശനങ്ങൾ നേരിടേണ്ടി വന്നു. സാംസ്കാരിക വിപ്ലവത്തെ അതിജീവിച്ചെങ്കിലും, 1976 നു ശേഷം വിരളമായെ പൊതുരംഗത്ത് പ്രത്യ്ക്ഷപ്പെട്ടുള്ളൂ. നാഷണൽ പീപ്പിൾ സ് കോൺഗ്രസ്സിന്റെ സ്ഥിരം സമിതി അദ്ധ്യക്ഷ എന്ന നിലയ്ക് , ഇവർ 1976 മുതൽ  1978 വരെ രാഷ്ട്ര ത്തലവ ആയിരുന്നു. 1981 മെയിൽ രോഗബാധിതയായിരുന്ന ഇവർക്ക് ചൈന റിപ്പബ്ലിക്കിന്റെ ഓണററി അദ്ധ്യക്ഷ പദവി നൽകിയിരുന്നു


</doc>
<doc id="335791" url="https://ml.wikipedia.org/wiki?curid=335791" title="ലാമിയേൽസ്">
ലാമിയേൽസ്

സപുഷ്പികളിലെ ദ്വിബീജപത്ര സസ്യങ്ങളിലെ ഒരു നിരയാണ് ലാമിയേൽസ് (Lamiales). 20 കുടുംബങ്ങളിലായി 24000 ഓളം സ്പീഷിസുകൾ ഈ നിരയിലുണ്ട്. 1,059 ജനുസുകളിലായി ഇത് 24 കുടുംബങ്ങളായി തിരിച്ചിരിക്കുന്നു.


</doc>
<doc id="335794" url="https://ml.wikipedia.org/wiki?curid=335794" title="ഇമാം ബക്ഷ്">
ഇമാം ബക്ഷ്

ഗാമാ ഫയൽവാൻ എന്നറിയപ്പെട്ടിരുന്ന ഗുസ്തിക്കാരൻ ഗുലാം മുഹമ്മദ് ബക്ഷിന്റെ ഇളയ സഹോദരനായിരുന്നു ഇമാം ബക്ഷ് . ഗുസ്തിക്കാർക്കു പേരുകേട്ട കുടുംബമായ ഗാമാ കുടുംബത്തിലാണ് ബക്ഷ് ജനിച്ചത്.(1883-1977)പിതാവ് മുഹമ്മദ് അസീസും അക്കാലത്തെ പ്രശസ്തനായ ഒരു ഗുസ്തിക്കാരനായിരുന്നു. 1910 ൽ ലൺറ്റനിൽ വച്ചു നടന്ന ലോക ഗുസ്തി മത്സരത്തിൽ സഹോദരനായ ഗുലാം മുഹമ്മദിനോടൊപ്പം ബക്ഷും പങ്കെടുത്തു.ഫ്രഞ്ചുകാരനായ ഡറിയസ്സിനെയാണ് ബക്ഷ് നേരിട്ടത്.200 റാത്തൽ തൂക്കമുണ്ടായിരുന്ന ഡറിയസ്സിനെ നിലം പരിശാക്കിയ മത്സരമായിരുന്നു അത്. കൂടാതെ സ്വിറ്റ്സർലണ്ടുകാരനായ ജോൺ ലെമിനെയും ബക്ഷ് നേരിടുകയുണ്ടായി.


</doc>
<doc id="335796" url="https://ml.wikipedia.org/wiki?curid=335796" title="എടത്തട്ട നാരായൺ">
എടത്തട്ട നാരായൺ

പേട്രിയറ്റ് പത്രംത്തിന്റെ പത്രാധിപരും ലിങ്ക് വാരികയുടെ മുഖ്യ ചുമതലക്കാരനുമായിരുന്നു എടത്തട്ട നാരായൺ(1907-1978 സെപ്റ്റം -7)തലശ്ശേരിയിൽ ജനിച്ച നാരായണന്റെ പിതാവ് സാഹിത്യകാരനായിരുന്ന കപ്പന കണ്ണൻ മേനോൻ ആയിരുന്നു.
മദ്രാസ് പ്രസിഡൻസി കോളേജിൽ നിന്നു വിദ്യാഭ്യാസം പൂർത്തിയാക്കിയ നാരായൺ ആനി ബസന്റിന്റെ "യങ് ഇന്ത്യ"യിൽ ചേർന്നു പത്രപ്രവർത്തനം ആരംഭിച്ചു.ഹിന്ദുസ്ഥാൻ ടൈംസിലും, പയനിയറിലും ജോലി നോക്കി. അരുണാ ആസഫലി , ഏ.വി. ബാലിഗ എന്നിവരൊരുമിച്ച് നാരായൺ ലിങ്ക് വാരികയ്ക്കു തുടക്കമിട്ടു.ക്വിറ്റ് ഇന്ത്യാ സമരവുമായി ബന്ധപ്പെട്ട് ജയിൽവാസം അനുഭവിച്ചിട്ടുണ്ട്.


</doc>
<doc id="335801" url="https://ml.wikipedia.org/wiki?curid=335801" title="എസ്. ഷങ്കർ">
എസ്. ഷങ്കർ

തമിഴ് ചലച്ചിത്രസംവിധായകനും നിർമ്മാതാവുമാണ് എസ്. ഷങ്കർ (യഥാർത്ഥ പേര് : ഷങ്കർ ഷൺമുഖം ; ജനനം:1963 ഓഗസ്റ്റ് 17). ഇന്ത്യൻചലച്ചിത്രരംഗത്തെ ഏറ്റവും ചെലവുകൂടിയ ചിത്രങ്ങൾ സംവിധാനം ചെയ്തതിലൂടെ പ്രസിദ്ധനായ ഇദ്ദേഹം ഇന്ത്യയിൽ ഏറ്റവും കൂടുതൽ പ്രതിഫലം വാങ്ങുന്ന സംവിധായകരിൽ ഒരാളാണ്.
1993-ൽ പുറത്തിറങ്ങിയ "ജെന്റിൽമാൻ" എന്ന ചിത്രമാണ് ആദ്യമായി സംവിധാനം ചെയ്തത്. ഈ ചിത്രത്തിലൂടെ മികച്ച സംവിധായകനുള്ള ഫിലിംഫെയർ പുരസ്കാരവും തമിഴ്നാട് സർക്കാരിന്റെ ചലച്ചിത്രപുരസ്കാരവും സ്വന്തമാക്കി. 2007-ൽ എം.ജി.ആർ. സർവകലാശാല ഇദ്ദേഹത്തെ ഡോക്ടറേറ്റ് നൽകി ആദരിച്ചു. ഇദ്ദേഹം സംവിധാനം ചെയ്ത പ്രധാനചലച്ചിത്രങ്ങളാണ് "ഇന്ത്യൻ" (1996), "ജീൻസ്" (1998), "മുതൽവൻ" (1999), "ബോയ്സ്" (2003), "അന്യൻ" (2005), "ശിവാജി" (2007), "എന്തിരൻ" (2010), "നൻപൻ" (2012), "ഐ" (2015), 2.0 (2018) എന്നിവ. "ഇന്ത്യൻ", "ജീൻസ്" എന്നീ ചിത്രങ്ങളെ മികച്ച വിദേശഭാഷാചിത്രത്തിനുള്ള അക്കാദമി അവാർഡിനായി പരിഗണിച്ചിരുന്നു.

1963 ഓഗസ്റ്റ് 17-ന് തമിഴ്നാട്ടിലെ സേലത്താണ് ഷങ്കർ ജനിച്ചത്. ഷൺമുഖവും മുത്തുലക്ഷ്മിയുമാണ് മാതാപിതാക്കൾ. സെൻട്രൽ പോളിടെൿനിക് കോളേജിൽ നിന്ന് മെക്കാനിക്കൽ എൻജിനിയറിങ്ങിൽഡിപ്ലോമ നേടിയശേഷമാണ് ചലച്ചിത്രരംഗത്തേക്കു കടന്നുവന്നത്. ഭാര്യയുടെ പേര് ഈശ്വരി. ഒരു ആൺകുട്ടിയും രണ്ടു പെൺകുട്ടികളുമുണ്ട്.

എസ്.എ. ചന്ദ്രശേഖർ, പവിത്രൻ എന്നീ ചലച്ചിത്രസംവിധായകരുടെ സഹായി എന്ന നിലയിലാണ് ഷങ്കറിന്റെ ചലച്ചിത്രജീവിതം ആരംഭിക്കുന്നത്. 1993-ൽ "ജെന്റിൽമാൻ" എന്ന ചിത്രത്തിലൂടെ സ്വതന്ത്രസംവിധായകനായി. അന്നുവരെ നിർമ്മിക്കപ്പെട്ടിട്ടുള്ളതിൽവച്ച് ഏറ്റവും ചെലവുകൂടിയ ചിത്രമായിരുന്നു അത്. അർജുൻ നായകവേഷത്തിലെത്തിയ ഈ ചിത്രം വൻവിജയം നേടി. ഷങ്കറിന്റെ ഈ ചിത്രത്തിലും പിന്നീടുള്ള ആറ് ചിത്രങ്ങളിലും സംഗീതസംവിധായകൻ എ.ആർ. റഹ്മാൻആയിരുന്നു.

പ്രഭുദേവ നായകനായ "കാതലൻ" (1994) ആണ് ശങ്കർ സംവിധാനം ചെയ്ത രണ്ടാമത്തെ ചലച്ചിത്രം. ഈ ചിത്രവും ബോക്സ് ഓഫീസ് വിജയമായി. 1996-ൽ കമലഹാസനെ നായകനാക്കി "ഇന്ത്യൻ" എന്ന ചലച്ചിത്രം സംവിധാനം ചെയ്തു. നിരൂപകപ്രശംസയോടൊപ്പം മികച്ച വരുമാനവും ചിത്രം സ്വന്തമാക്കി. ഈ ചിത്രത്തെ മികച്ച വിദേശഭാഷാചിത്രത്തിനുള്ള അക്കാദമി അവാർഡിനായി പരിഗണിക്കുകയുണ്ടായി. 1998-ൽ ഐശ്വര്യ റായ്, പ്രശാന്ത് എന്നിവരെ നായികാനായകന്മാരാക്കി ശങ്കർ അണിയിച്ചൊരുക്കിയ "ജീൻസ്" എന്ന ചലച്ചിത്രവും വൻവിജയം നേടിയിരുന്നു. ഇരുപത് കോടി രൂപാ മുതൽമുടക്കിൽ നിർമ്മിച്ച ഈ ചിത്രം അക്കാലത്തെ ഏറ്റവും ചിലവേറിയ ഇന്ത്യൻ ചലച്ചിത്രമായിരുന്നു.

1999-ൽ അർജുൻ നായകനായ "മുതൽവൻ" എന്ന ചിത്രത്തിന്റെ സംവിധാനവും നിർമ്മാണവും ഷങ്കർ നിർവ്വഹിച്ചു. വലിയ ലാഭം നേടിയ ഈ ചിത്രം "നായക്" എന്ന പേരിൽ ഷങ്കർ തന്നെ ഹിന്ദിയിലേക്ക് റീമേക്ക് ചെയ്തു. അദ്ദേഹത്തിന്റെ ആദ്യ ബോളിവുഡ് ചിത്രവും ഇതുതന്നെ. 2003-ൽ സംവിധാനം ചെയ്ത "ബോയ്സ്" എന്ന ചലച്ചിത്രം ഒരു പരാജയമായിരുന്നു. അതിനുശേഷം വിക്രമിനെ നായകനാക്കി സംവിധാനം ചെയ്ത "അന്യൻ" എന്ന ചലച്ചിത്രം ബോക്സ് ഓഫീസ് ഹിറ്റായി. ഏറെ നിരൂപകശ്രദ്ധ നേടിയ ഈ ചലച്ചിത്രം ഏറ്റവും കൂടുതൽ വരുമാനം നേടിയ തമിഴ് ചലച്ചിത്രങ്ങളിലൊന്നാണ്.

അറുപത് കോടി രൂപാ മുതൽമുടക്കിൽ രജനികാന്തിനെ നായകനാക്കി ഷങ്കർ സംവിധാനം ചെയ്ത് 2007-ൽ പുറത്തിറങ്ങിയ "ശിവാജി" എന്ന ചലച്ചിത്രവും മികച്ച വരുമാനം സ്വന്തമാക്കി. 2010-ൽ രജനികാന്തിനെ നായകനാക്കിയുള്ള രണ്ടാമത്തെ ചലച്ചിത്രമായ "എന്തിരൻ" പുറത്തിറങ്ങി. നായിക ഐശ്വര്യ റായ് ആയിരുന്നു. മികച്ച സാങ്കേതികവിദ്യ ഉപയോഗിച്ചുനിർമ്മിച്ച ചിത്രത്തിന്റെ മുടക്കുമുതൽ 132 കോടി രൂപയായിരുന്നു. ഈ ചിത്രത്തിനും മികച്ച വരുമാനം ലഭിച്ചതായി പറയപ്പെടുന്നു. 2009-ൽ പുറത്തിറങ്ങിയ "ത്രീ ഇടിയറ്റ്സ്" എന്ന ഹിന്ദി ചലച്ചിത്രത്തിന്റെ തമിഴ് പതിപ്പായ "നൻപൻ" ഒരുക്കിയതും ഷങ്കറായിരുന്നു. വിജയ്, ശ്രീകാന്ത്, ജീവ എന്നിവർ മുഖ്യവേഷങ്ങളിൽ അഭിനയിച്ച ഈ ചിത്രം മികച്ച പ്രദർശനവിജയം നേടി.

"അന്യൻ" എന്ന വിജയചിത്രത്തിനുശേഷം വിക്രം-ഷങ്കർ കൂട്ടുകെട്ടിൽ പിറന്ന ചിത്രമാണ് "ഐ". ഏതാണ്ട് രണ്ടുവർഷത്തെ ചിത്രീകരണത്തിനുശേഷം 2015 ജനുവരി 14-ന് പ്രദർശനത്തിനെത്തിയ ഈ ചിത്രം പത്തൊൻപതുദിവസം കൊണ്ട് 200 കോടി രൂപ വരുമാനം നേടി. "എന്തിരൻ" എന്ന ചിത്രത്തിന്റെ തുടർച്ചയായി "2.0" എന്ന ചിത്രമാണ് ഷങ്കർ അടുത്തതായി സംവിധാനം ചെയ്യുന്നത്.



</doc>
<doc id="335805" url="https://ml.wikipedia.org/wiki?curid=335805" title="അമരചന്ദ്രൻ">
അമരചന്ദ്രൻ

മഹാഭാരതത്തെ ഉപജീവിച്ച് രചിയ്ക്കപ്പെട്ട ബാലഭാരതം എന്ന മഹാകാവ്യത്തിന്റെ കർത്താവാണ് അമരചന്ദ്രൻ.പതിമൂന്നാം നൂറ്റാണ്ടിലാണ് അദ്ദേഹത്തിന്റെ ജീവിതകാലം എന്നൂഹിയ്ക്കുന്നു. വീരധവളന്റെ എന്ന രാജാവിന്റെ അശ്രിതനായിരുന്നു അമരചന്ദ്രൻ. വാസ്തുപാലൻ എന്ന സേനാനായകന്റെ പരിപോഷണവും അമരചന്ദ്രനുണ്ടായിരുന്നു.


</doc>
<doc id="335807" url="https://ml.wikipedia.org/wiki?curid=335807" title="ഇന്റെർനെറ്റ് ഡൗൺലോഡ് മാനേജർ">
ഇന്റെർനെറ്റ് ഡൗൺലോഡ് മാനേജർ

ഇന്റെർനെറ്റ് ഡൗൺലോഡ് മാനേജർ (എെ.ഡി.എം) ഒരു ഡൗൺലോഡ് മാനേജറാണ് .

</doc>
<doc id="335814" url="https://ml.wikipedia.org/wiki?curid=335814" title="ഹോബിറ്റ്">
ഹോബിറ്റ്

ജെ.ആർ.ആർ. റ്റോൾകീനിന്റെ കൃതികളിൽ പ്രത്യക്ഷപ്പെടുന്ന പൊക്കം നന്നേ കുറഞ്ഞ മനുഷ്യ സദൃശ്യമായ പ്രത്യേകതകൾ ഉള്ള ഒരു വംശം ആണ് ഹോബിറ്റുകൾ. ദ ഹോബിറ്റ് എന്ന നോവലിൽ ആണ് റ്റോൾകീൻ അവയെ ആദ്യമായി അവതരിപ്പിക്കുന്നത്. പ്രസ്തുത നോവലിലെ മുഖ്യ കഥാപാത്രം, ബിൽബോ ബാഗ്ഗിൻസ് ഒരു ഹോബിറ്റ് ആണ്. ദ ലോർഡ് ഓഫ് ദ റിങ്സ് നോവൽ പരമ്പരയിൽ ഫ്രോഡോ ബാഗ്ഗിൻസ്, സാംവൈസ് ഗാംജീ, പേരെഗ്രിൻ ടുക്, മെറിയഡോക് ബ്രാണ്ടിബക്ക് തുടങ്ങിയ ഹോബിറ്റുകൾ സുപ്രധാന കഥാപാത്രങ്ങൾ ആണ്. 
ദ ലോർഡ് ഓഫ് ദ റിങ്‌സിന്റെ ആമുഖത്തിൽ റ്റോൾകീൻ ഹോബിറ്റുകളെ വിവരിക്കുന്നത് രണ്ടു മുതൽ നാല് അടി വരെ ഉയരം ഉള്ളവരും കടുത്ത നിറത്തിലുള്ള വസ്ത്രങ്ങൾ ധരിക്കുന്നവരുമായാണ്. പച്ച, മഞ്ഞ എന്നീ നിറങ്ങളിൽ ഉള്ള വസ്ത്രങ്ങളോടെ ആണ് അവർക്ക് ഏറെ പ്രിയം. ഹോബിറ്റുകളുടെ കാൽപാദങ്ങൾ രോമങ്ങൾ നിറഞ്ഞതും കാലിന്റെ അടിഭാഗം ലെതർ പോലെ കടുപ്പം ഉള്ളതുമാണ്, അതിനാൽ അവർ ചെരുപ്പ് ഉപയോഗിക്കാറില്ല. കൂർത്ത ചെവികൾ മറ്റൊരു പ്രത്യേകത ആണ്. പൊതുവിൽ ഹോബിറ്റുകളുടെ ആയുർദൈർഘൃം നൂറ് വയസ്സാണ് എങ്കിലും രണ്ടു ഹോബിറ്റുകൾ, ബിൽബോ ബാഗ്ഗിൻസും, ഓൾഡ് ടുക്കും നൂറ്റിമുപ്പതു വയസ്സ് വരെ ജീവിച്ചിരുന്നു. ഹോബിറ്റുകൾ പ്രായപൂർത്തിയാകുന്നത് മുപ്പത്തിമൂന്ന് വയസ്സിലാണ്. 
സാഹസികത ഒന്നും ഇഷ്ടമില്ലാത്ത ഹോബിറ്റുകൾ, കൃഷി ചെയ്തും, തിന്നും, കുടിച്ചും, കൂട്ടുകൂടിയുമാണ് സമയം കളയുന്നത്. വളരെ ഭക്ഷണപ്രിയരായ അവർ കഴിയുമെങ്കിൽ ദിവസം ആറു തവണയെങ്കിലും ഭക്ഷണം കഴിക്കും. കേക്ക്, ബ്രഡ്, ഇറച്ചി, ഉരുളകിഴങ്ങു, ചായ തുടങ്ങിയവ ആണ് ഭക്ഷണത്തിൽ മുഖ്യവും. ഹോബിറ്റുകളുടെ വീടുകളെ സാധാരണയായി ഹോബിറ്റ് ഹോൾ (Hobbit Hole) എന്നാണ് വിളിക്കുന്നത്. പുഴയോരത്തും മറ്റും നിർമിച്ച ഭൂഗർഭ അറകളാണ് മിക്ക വീടുകളും എന്നതിനാലാണ് ഇത്. വൃത്താകൃതിയിൽ പണിഞ്ഞ ജനാലകളും വാതിലുകളും ഇവരുടെ വീടുകളുടെ പ്രത്യേകതയാണ്.


</doc>
<doc id="335819" url="https://ml.wikipedia.org/wiki?curid=335819" title="കിംഗ് ലയർ">
കിംഗ് ലയർ

സിദ്ദിഖ്-ലാലിന്റെ തിരക്കഥയിൽ ലാൽ തന്നെ സംവിധാനം ചെയ്ത് 2016ൽ പുറത്തിറങ്ങിയ മലയാള ചലച്ചിത്രമാണ് കിംഗ് ലയർ. ദിലീപ് നായകനാകുന്ന ഈ ചിത്രത്തിൽ മഡോണ സെബാസ്റ്റ്യനാണ് നായിക. ലാൽ, ആശ ശരത് തുടങ്ങിയവരും പ്രധാന വേഷങ്ങൾ അവതരിപ്പിച്ചിരിക്കുന്ന ഈ ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത് അലക്സ് പോൾ, ദീപക് ദേവ് എന്നിവർ ചേർന്നാണ്. കുട്ടനാട്, കൊച്ചി, ദുബായ് എന്നിവിടങ്ങളിലായാണ് ഈ ചിത്രത്തിന്റെ ചിത്രീകരണം പൂർത്തിയായത്. 2016 എപ്രിൽ 2ന് കിംഗ് ലയർ പ്രദർശനത്തിനെത്തി.




</doc>
<doc id="335821" url="https://ml.wikipedia.org/wiki?curid=335821" title="ജേക്കബിന്റെ സ്വർഗ്ഗരാജ്യം">
ജേക്കബിന്റെ സ്വർഗ്ഗരാജ്യം

വിനീത് ശ്രീനിവാസൻ സംവിധാനം ചെയ്ത് 2016ൽ പുറത്തിറങ്ങിയ ഒരു മലയാള ചലച്ചിത്രമാണ് ജേക്കബിന്റെ സ്വർഗ്ഗരാജ്യം.നിവിൻ പോളി, രഞ്ജി പണിക്കർ എന്നിവർ കേന്ദ്ര കഥാപാത്രങ്ങളെ അവതരിപ്പിച്ചിരിക്കുന്ന ഈ ചലച്ചിത്രത്തിൽ ലക്ഷ്മി രാമകൃഷ്ണൻ, ശ്രീനാഥ് ഭാസി, റബേക്ക ജോൺ എന്നിവരാണ് മറ്റു പ്രധാന വേഷങ്ങൾ കൈകാര്യം ചെയ്തിരിക്കുന്നത്. ദുബായിലാണ് നഗരത്തിലാണ് ചിത്രത്തിന്റെ ഭൂരിഭാഗവും ചിത്രീകരിച്ചത്. 2016 ഏപ്രിൽ എട്ടിന് ജേക്കബിന്റെ സ്വർഗ്ഗരാജ്യം പ്രദർശനത്തിനെത്തി.

മനു മഞ്ജിത്ത് എഴുതിയ വരികൾക്ക് ഷാൻ റഹ്മാൻ ആണ് സംഗീത സംവിധാനം നിർവഹിച്ചിരിക്കുന്നത്. വിനീത് ശ്രീനിവാസൻ, ഉണ്ണിമേനോൻ, സിതാര കൃഷ്ണകുമാർ തുടങ്ങിയവരാണ് ജേക്കബിന്റെ സ്വർഗ്ഗരാജ്യത്തിലെ ഗാനങ്ങൾ ആലപിച്ചിരിക്കുന്നത്.



</doc>
<doc id="335823" url="https://ml.wikipedia.org/wiki?curid=335823" title="സമസ്ത കേരള ജംഇയ്യത്തുൽ ഉലമ (വിവക്ഷകൾ)">
സമസ്ത കേരള ജംഇയ്യത്തുൽ ഉലമ (വിവക്ഷകൾ)

കേരളത്തിലെ ഏറ്റവും വലിയ ഇസ്ലാമിക സംഘടനയായ സമസ്ത കേരള ജംഇയ്യത്തുൽ ഉലമയുടെ ചുരുക്ക നാമമാണ് സമസ്ത. എന്നാൽ ഈ വാക്കിന് മുഴുവൻ എന്ന അർത്ഥവുമുണ്ട്.


</doc>
<doc id="335826" url="https://ml.wikipedia.org/wiki?curid=335826" title="ചിത്താരി ഹംസ മുസ്‌ലിയാർ">
ചിത്താരി ഹംസ മുസ്‌ലിയാർ

സമസ്ത കേരള ജംഇയ്യത്തുൽ ഉലമ(എ.പി വിഭാഗം) ട്രഷററും കേരള മുസ്‌ലിം ജമാഅത്ത് ഉപദേശക സമിതി അംഗവുമായിരുന്നു. കൻസുൽ ഉലമ ചിത്താരി കെ.പി. ഹംസ മുസ്‌ലിയാർ അറബിയിൽ ശൈഖ് ഹംസ അഹ്മദ്(شيخ حمزة أحمد) എന്നും വിളിക്കപ്പെടുന്നു. കണ്ണൂർ ജില്ലയിലെ പട്ടുവത്തായിരുന്നു ജനനം. കണ്ണൂർ ജില്ലയിലെ തളിപ്പറമ്പിൽ സ്ഥിതിചെയ്യുന്ന അൽ മഖർറു സുന്നി അൽ ഇസ്ലാമിയ്യ് സ്ഥാപകൻ. പണ്ഡിതൻ, പ്രഭാഷകൻ, എഴുത്തുകാരൻ, സംഘാടകൻ, വിദ്യാഭ്യാസ പ്രവർത്തകൻ എന്നീ നിലകളിൽ "ചിത്താരി ഉസ്താദ്" അറിയപ്പെട്ടിരുന്നു. 

അഖിലേന്ത്യാ സുന്നി ജംഇയ്യത്തുൽ ഉലമ, സമസ്ത കേരള സുന്നി യുവജന സംഘം, സമസ്ത കേരള ജംഇയ്യത്തുൽ ഉലമ (എ.പി. വിഭാഗം), കേരള മുസ്ലിം ജമാഅത്ത്, സമസ്ത കേരള സുന്നി വിദ്യാഭ്യാസ ബോർഡ്‌ എന്നീ സംഘടനകൾക്ക് നേതൃത്വം നൽകിയിരുന്നു. രണ്ടര പതിറ്റാണ്ടോളം കണ്ണൂർ ജില്ലാ സംയുക്ത ഖാളിയായിപ്രവർത്തിച്ചിരുന്നു.

കണ്ണൂർ ജില്ലയിലെ പട്ടുവത്ത് അഹ്മദ് കുട്ടിയുടെയും നഫീസയുടെയും മകനായി 1939ലാണ് ചിത്താരി ഹംസ മുസ്‌ലിയാർ ജനിച്ചത്. കർഷകനായ പിതാവ് അഹ്മദ് കുട്ടി ചെറുപ്പത്തിൽ തന്നെ. മാതാവ് നഫീസ. പട്ടുവത്ത് എൽ.പി. സ്കൂളിൽ പ്രാഥമിക പഠനം നേടി. പിന്നീട് പഴയങ്ങാടി യു.പി. സ്കൂളിൽ വിദ്യാഭ്യാസം പൂർത്തിയാക്കി. ഇ.എസ്.എൽ.സി. എഴുതിയിട്ടുണ്ട്. 1965ൽ ദയൂബന്ദ് ദാറുൽ ഉലൂമിൽ നിന്ന് മതപഠനത്തിൽ ബിരുദം നേടി. 2018 ഒക്ടോബർ 24 ന് രാവിലെ അന്തരിച്ചു. അന്ത്യവിശ്രമം നാടുകാണി അൽ മഖർ മസ്ജിദിന് സമീപം.



മഅ്ദിൻ അക്കാദമിയുടെ "സയ്യിദ് അഹ്മദുൽ ബുഖാരി" അവാർഡ്



</doc>
<doc id="335828" url="https://ml.wikipedia.org/wiki?curid=335828" title="കല്യാണമല്ലൻ">
കല്യാണമല്ലൻ

ഏ. ഡി. പതിനാറാം നൂറ്റാണ്ടിൽ ജീവിച്ചിരുന്ന കവിയാണ് കല്യാണമല്ലൻ. രതിശാസ്ത്രവുമായ ബന്ധപ്പെട്ട കൃതികളാണ് അദ്ദേഹം കൂടുതലായി രചിച്ചിട്ടുള്ളത്. അനംഗരംഗം എന്ന കൃതിയാണ് പ്രധാന സംഭാവന.


</doc>
<doc id="335829" url="https://ml.wikipedia.org/wiki?curid=335829" title="ജി. വി. കൃപാനിധി">
ജി. വി. കൃപാനിധി

പത്രപ്രവർത്തകനായിരുന്ന ജി. വി. കൃപാനിധി തമിഴ്നാട്ടിലെ തഞ്ചാവൂരിലാണ് ജനിച്ചത്.(1895-1970) അഭിഭാഷക ബിരുദം സമ്പാദിച്ച കൃപാനിധി നിസ്സഹകരണപ്രസ്ഥാനവുമായി ചേർന്നു പ്രവർത്തിച്ചു. അലിഗഢ് സർവ്വകലാശാലയുടെ നവീകരണ പ്രസ്ഥാനങ്ങളിലും പങ്കാളിയായിരുന്നു. 1921 ൽ സ്വരാജ്യ പത്രത്തിൽ ചേർന്ന ജി.വി കൃപാനിധി അതിന്റെ പത്രാധിപരുമായി. ഒട്ടേറെ പത്രസ്ഥാപനങ്ങളുമായി ബന്ധപ്പെട്ടു പ്രവർത്തിച്ച അദ്ദേഹം ശകതമായ തൂലികയുടെ ഉടമയുമായിരുന്നു.

</doc>
<doc id="335832" url="https://ml.wikipedia.org/wiki?curid=335832" title="ഗതിമാൻ എക്സ്പ്രസ്">
ഗതിമാൻ എക്സ്പ്രസ്

ഇന്ത്യയിലെ ഏറ്റവും വേഗം കൂടിയ തീവണ്ടി എന്ന വിശേഷണത്തോടെ 2016 ഏപ്രിൽ 5 മുതൽ ഡെൽഹിയിൽ നിന്നും ആഗ്രയിലേക്ക് ഓടിത്തുടങ്ങിയ തീവണ്ടിയാണ് ഗതിമാൻ എക്സ്പ്രസ് (Gatimaan Express). മണിക്കൂറിൽ 160 കിലോമീറ്റർ ദൂരം സഞ്ചരിക്കുന്ന ഈ തീവണ്ടി ഇന്ത്യയിലെ ആദ്യത്തെ സെമി ഹൈസ്പീഡ് ട്രെയിൻ കൂടിയാണ്. ഡെൽഹി മുതൽ ആഗ്ര വരെയുള്ള 200 കിലോമീറ്റർ ദൂരം പിന്നിടാൻ ഈ തീവണ്ടിക്ക് ഏകദേശം 100 മിനിറ്റ് സമയം മതിയാകും. രാജ്യത്ത് ഇതുവരെ ഏറ്റവും കൂടിയ വേഗതയിൽ ഓടിയിരുന്ന ഭോപ്പാൽ ശതാബ്ദി എക്സ്പ്രസിന് ഇത്രയും ദൂരം പിന്നിടാൻ 120 മിനിറ്റ് സമയം ആവശ്യമായിരുന്നു.

രാജകീയ നീലയും ചാരനിറവും ഇടയ്ക്കൊരു മഞ്ഞവരയുമാണ് തീവണ്ടിയുടെ നിറം. രണ്ട് എക്സിക്യൂട്ടീവ് ചെയർകാറും എട്ട് എ.സി. ചെയർക്കാറും ഉൾപ്പെടെ പന്ത്രണ്ട് കോച്ചുകളാണ് ഗതിമാനിലുള്ളത്. എ.സി. ചെയറിന് 750 രൂപയും എക്സിക്യൂട്ടീവ് എ.സി. ചെയറിന് 1500 രൂപയുമാണ് പ്രാരംഭനിരക്കുകൾ. ഒരു വിമാനയാത്രപോലെ തോന്നിപ്പിക്കുന്ന സൗകര്യങ്ങളാണ് ഗതിമാനിൽ ഒരുക്കിയിരിക്കുന്നത്. എയർ ഹോസ്റ്റസിനെപ്പോലെ യാത്രക്കാരെ സഹായിക്കുന്നതിനായി ട്രെയിൻ ഹോസ്റ്റസുമാരുള്ള ആദ്യ തീവണ്ടിയും ഇതാണ്. സൗജന്യ വൈ-ഫൈ, ജി.പി.എസ്. സംവിധാനം, ടെലിവിഷൻ, ഓട്ടോമാറ്റിക് ഡോറുകൾ, ശക്തിയേറിയ അടിയന്തര ബ്രേക്കിംഗ് സംവിധാനം, സ്വയം പ്രവർത്തിക്കുന്ന ഫയർ അലാം എന്നീ സാങ്കേതികവിദ്യകളുമുണ്ട്. ഇന്ത്യൻ കോണ്ടിനെന്റൽ രുചിക്കൂട്ടുകൾ ഉൾപ്പെടുത്തിയ ഭക്ഷണവും ലഭ്യമാണ്. താജ്മഹൽ സന്ദർശിക്കാനെത്തുന്ന വിദേശസഞ്ചാരികളെ ലക്ഷ്യമാക്കിയാണ് ഗതിമാൻ എക്സ്പ്രസിന്റെ സമയക്രമം തയ്യാറാക്കിയിരിക്കുന്നത്. വെള്ളിയാഴ്ചകളിൽ താജ്മഹലിൽ സന്ദർശനം അനുവദിക്കാത്തതിനാൽ അന്നേ ദിവസം ഒഴികെ മറ്റെല്ലാദിവസങ്ങളിലും ഗതിമാൻ സർവീസ് നടത്തുന്നു.

ഗതിമാൻ എക്സ്പ്രസിനു സുരക്ഷാനുമതി ലഭിക്കുന്നതിനായി റെയിൽവേ സേഫ്റ്റി കമ്മീഷൻ മുമ്പാകെ അപേക്ഷ സമർപ്പിച്ചത് 2014 ഒക്ടോബറിലാണ്. 2015 ജൂണിൽ തീവണ്ടി സർവീസ് സംബന്ധിച്ച് ഔദ്യോഗിക പ്രഖ്യാപനമുണ്ടായി. തീവണ്ടിയ്ക്ക് അനുവദിച്ചത് 12049/50 എന്ന നമ്പറായിരുന്നു. 2016 ഏപ്രിൽ 5-ന് ഡെൽഹിയിലെ ഹസ്രത് നിസാമുദ്ദീൻ സ്റ്റേഷനിൽ നിന്നും ആഗ്രയിലെ കന്റോൺമെന്റ് സ്റ്റേഷനിലേക്കാണ് ഉദ്ഘാടനയാത്ര നടന്നത്. കേന്ദ്ര റെയിൽവേ മന്ത്രി സുരേഷ് പ്രഭു ഉദ്ഘാടനയാത്രയ്ക്കു ഫ്ലാഗ് ഓഫ് നൽകി. ഇരു സ്റ്റേഷനുകളും തമ്മിലുള്ള 188 കിലോമീറ്റർ ദൂരം 100 മിനിറ്റ് കൊണ്ട് പൂർത്തിയാക്കിയതോടെ ഇന്ത്യയിലെ ഏറ്റവും വേഗം കൂടിയ തീവണ്ടി എന്ന പദവി ഗതിമാൻ സ്വന്തമാക്കി. 1988-ൽ ആരംഭിച്ച ഭോപ്പാൽ ശതാബ്ദി എക്സ്പ്രസിന്റെ വേഗതയാണ് ഗതിമാൻ മറികടന്നത്.


ഹസ്രത് നിസാമുദ്ദീൻ സ്റ്റേഷനിൽ നിന്ന് രാവിലെ 8:10-ന് പുറപ്പെടുന്ന തീവണ്ടി 9:50-ന് ആഗ്രയിലെത്തിച്ചേരും. ആഗ്രയിൽ നിന്ന് വൈകിട്ട് 5:50-ന് പുറപ്പെടുകയും 7:30-ന് നിസാമുദ്ദീനിൽ എത്തിച്ചേരുകയും ചെയ്യുന്നു. വെള്ളിയാഴ്ച ഒഴികെ എല്ലാദിവസങ്ങളിലും സർവീസ് നടത്തുന്നുണ്ട്.


</doc>
<doc id="335905" url="https://ml.wikipedia.org/wiki?curid=335905" title="അഞ്ജലികാവേധം">
അഞ്ജലികാവേധം

ആനകളെ ചൊല്പ്പടിക്ക് നിറുത്തുന്ന വിദ്യയാണ് അഞ്ജലികാവേധം. 
ചില മന്ത്രങ്ങളും , ആയുധങ്ങളും , മർമ പ്രയോഗങ്ങളും , ഔഷധങ്ങളും ഇതിൽ ഉപയോഗിക്കുന്നു . 108 ഓളം ആയുധങ്ങൾ ഉള്ളതിൽ ഒരെണ്ണം മാത്രമാണ് തോട്ടി .ഇതിന്റെ പല അംശങ്ങളും കാലഹരണപ്പെട്ടു പോയിരിക്കുന്നു . വെറും 108 ഇല് ഒരംശമേ ഇപ്പോൾ നിലനില്പ്പുള്ളൂ . ആ ഏകാംശം ഉപയോഗിച്ചാണ് ഇന്നും പാപ്പാന്മാർ ആനയെ മെരുക്കുന്നത്.

മഹാഭാരതത്തിലെ ഭീമസേനൻ ഈ വിദ്യയിൽ വിദഗ്ദ്ധനായിരുന്നുവത്രേ.


</doc>
<doc id="335911" url="https://ml.wikipedia.org/wiki?curid=335911" title="റെയിൽവേ സുരക്ഷാ കമ്മീഷൻ">
റെയിൽവേ സുരക്ഷാ കമ്മീഷൻ

ഇന്ത്യയിലെ ഒരു സർക്കാർ ഏജൻസിയാണ് റെയിൽവേ സുരക്ഷാ കമ്മീഷൻ (Commission of Railway Safety). 1989-ലെ റെയിൽവേ നിയമപ്രകാരം നിലവിൽ വന്ന ഈ ഏജൻസിയുടെ ആസ്ഥാനം ലഖ്നൗ ആണ്. രാജ്യത്തെ റെയിൽ അപകടങ്ങളെപ്പറ്റി അന്വേഷിക്കുക, റെയിൽ സുരക്ഷ ഉറപ്പുവരുത്തുക എന്നിവയാണ് പ്രധാന ലക്ഷ്യങ്ങൾ. ഇന്ത്യൻ റെയിൽവേക്ക് പുതിയ തീവണ്ടി സർവീസുകൾ ആരംഭിക്കണമെങ്കിൽ ഈ ഏജൻസിയുടെ അനുമതി ആവശ്യമാണ്.

 


</doc>
<doc id="335913" url="https://ml.wikipedia.org/wiki?curid=335913" title="ചിറ്റയം ഗോപകുമാർ">
ചിറ്റയം ഗോപകുമാർ

കേരളത്തിലെ പൊതുപ്രവർത്തകനാണ് ചിറ്റയം ഗോപകുമാർ.

ടി. ഗോപാലകൃഷ്ണന്റേയും ടി.കെ. ദേവയാനിയുടേയും മകനായി 1965 മെയ് 31 ന് ചിറ്റയം ഗ്രാമത്തിൽ ജനിച്ചു. പ്രീ-ഡിഗ്രി വിദ്യഭ്യാസം നേടിയ ഗോപകുമാർ വിദ്യർത്ഥി പ്രസ്ഥാനത്തിലൂടെയാണ് രാഷ്ട്രീയ രംഗത്ത് പ്രവേശിക്കുന്നത്.


ഭാര്യ - സി. ഷേർളി ഭായി, രണ്ട് പെൺമക്കൾ


</doc>
<doc id="335915" url="https://ml.wikipedia.org/wiki?curid=335915" title="ആർ. ഉണ്ണികൃഷ്ണൻ പിള്ള">
ആർ. ഉണ്ണികൃഷ്ണൻ പിള്ള

കേരളത്തിലെ പൊതുപ്രവർത്തകനും സി.പി.ഐ.എം. നേതാവുമാണ്ആർ. ഉണ്ണികൃഷ്ണൻ പിള്ള.

പി. രാമൻ പിള്ളയുടെ മകനായി 1941 ഏപ്രിൽ 24-ന് ജനിച്ച ആർ. ഉണ്ണികൃഷ്ണൻ പിള്ള ബിരുദാനന്തര ബിരുദം നേടിയിട്ടുണ്ട്. "ചേലൂർ കായം സമരത്തിൽ" പങ്കെടുക്കുകയും 86 ദിവസം ജയിൽ‌വാസം അനുഭവിക്കുകയും ചെയ്തിട്ടുണ്ട്.


ഭാര്യ - പൊന്താമര, രണ്ട് പെൺമക്കൾ


</doc>
<doc id="335917" url="https://ml.wikipedia.org/wiki?curid=335917" title="പനാമ പേപ്പേർസ്">
പനാമ പേപ്പേർസ്

ഒരു ഡസനോളം രാഷ്ട്രത്തലവന്മാരും എഴുപതോളം രാജ്യങ്ങളിലെ 128 ഉന്നത രാഷ്ട്രീയ നേതാക്കളും ലോകമെമ്പാടുമുള്ള നൂറുകണക്കിനു കോടീശ്വരന്മാരും പനാമ ആസ്ഥാനമായുള്ള സ്ഥാപനം മുഖേന അനധികൃത നിക്ഷേപം നടത്തിയെന്ന വെളിപ്പെടുത്തലുകളാണ് പനാമ പേപ്പേർസ് (Panama Papers) എന്ന പേരിൽ അറിയപ്പെടുന്നത്. നികുതി നിക്ഷപം തുടങ്ങിയവയിൽ ഉപദേശവും മാർഗ്ഗവും നൽകി സഹായിക്കുന്ന പാനമ ആസ്ഥാനമായുള്ള 'മൊസാക് ഫൊൻസേക'യുടെ വിവിധതരം സേവനങ്ങൾ സ്വീകരിച്ച ഒന്നരക്കോടിയോളം കക്ഷികളുടെ വിവരങ്ങൾ ജർമൻ ദിനപത്രം 'സ്വിദ്‌വദ് സെയ്തുങ്ങി'നു ചോർത്തി നൽകിയ അജ്ഞാതനാണു ലോകത്തെ നടുക്കിയ വിവരങ്ങൾ പുറത്തു കൊണ്ടുവന്നത്, എന്നാൽ ഇത് അവർ ഉടനടി പ്രസിദ്ധീകരിക്കുന്നതിനു പകരം അന്വേഷണാത്മക പത്രപ്രവർത്തകരുടെ രാജ്യാന്തര കൂട്ടായ്മയായ ഇന്റർനാഷണൽ കൺസോർഷ്യം ഓഫ് ഇൻവെസ്റ്റിഗേറ്റീവ് ജേണലിസ്റ്റിനു കൈമാറി, ഇവരുടെ എട്ടുമാസത്തിലേറെ നീണ്ട ഗവേഷണങ്ങൾക്കും പരിശോധനകൾക്കും ശേഷമാണ് ലോകത്തിലെ വിവിധ ഭാഗങ്ങളിലെ മാധ്യമങ്ങളിലൂടെ, ഇന്ത്യയിൽ ഇന്ത്യൻ എക്സ്പ്രസ്, ബ്രിട്ടനിൽ ഗാർഡിയൻ പോലുള്ള പത്രങ്ങൾ വഴി പുറത്തുവിട്ടത്.

ഏതാണ്ട്, ഒരു കോടി, 15 ലക്ഷം രേഖകളാണ് ചോർന്ന് ലഭിച്ചത്, ഇത് ഡിജിറ്റലായി നോക്കിയാൽ ഏതാണ്ട് 2.6 ടെറാബൈറ്റ് വരും, ഇത്രയും വ്യക്തികളുടെ തീർത്തും സ്വകാര്യമായ വിവരങ്ങൾ പോലും ഇതിൽ ഉണ്ടെന്ന് പറയപ്പെടുന്നു. ഇതിനാലാണ് ജർമ്മൻ പത്രം ഇത് പരിശോധിക്കാൻ ഒരു അന്താരാഷ്ട്ര ഏജൻസിയെ ഏൽപ്പിച്ചത്. 2013 ൽ എഡ്വേർഡ് സ്നോഡൻ വഴി ചോർന്ന എൻഎസ്എ രേഖകളെക്കാൾ വലിയ ഒരു രഹസ്യരേഖ ശേഖരമാണ് പാനമ പേപ്പറുകൾ.

പന്ത്രണ്ട് രാഷ്ട്രത്തലവന്മാർ അടക്കം 140 പ്രമുഖ രാഷ്ട്രീയ നേതാക്കളാണ് ലിസ്റ്റിലുള്ളത്. റഷ്യൻ പ്രസിഡന്റ് വ്ളാഡിമർ പുട്ടിന്റെ ബിനാമികൾ 200 കോടി യു.എസ് ഡോളർ കൈമാറ്റം ചെയ്‌തു. പാകിസ്താൻ പ്രധാനമന്ത്രി നവാസ് ഷെരീഫ്, അർജന്റീനയുടെ ഫുട്ബാൾ കളിക്കാരൻ ലയണൽ മെസ്സി, ചൈനീസ് പ്രസിഡന്റ് ഷി ജിൻപിങിന്റെ കുടുംബത്തിന്റെ കമ്പനികൾ, ഐസ്‌ലാന്റ് പ്രധാനമന്ത്രി സിഗ്‌മുന്ദുർ ഡേവിഡ് ഗുൻലൗഗ്സൺ എന്നിവരും ലിസ്റ്റിലുള്ള പ്രമുഖരാണ്. മെസിക്കും പിതാവിനും പനാമയിൽ മെഗാ സ്‌റ്റാർ എന്റർപ്രൈസസ് ഇൻകോർപറേഷൻസ് എന്ന കമ്പനിയുണ്ട്. യുവേഫ പ്രസുഡന്റ് മിഷേൽ പ്ലാറ്റിനിക്കും നിക്ഷേപമുണ്ട്. അമിതാഭ് ബച്ചൻ, ഐശ്വര്യാ റായ് ബച്ചൻ, അനുരാഗ് കെജ്രിവാള്, വിനോദ് അദാനി എന്നിവരാൺ പനാമ പേപ്പറിൽ പേരു വന്ന പ്രമുഖ ഇന്ത്യക്കാർ. എന്നാല് പനാമ പേപ്പേറ്സ് വഴി പുറ്ത്തുവന്ന അനധികൃതനിക്ഷേപങ്ങളിൽ വളരെ കുറച്ച് അമേരിക്കൻ പേരുകളേ ഉള്ളൂ എന്നതു സംശയമുളവാക്കുന്നതാൺ.

സ്വന്തം രാജ്യത്തെ വരുമാന നികുതി ഒഴിവാക്കാൻ, കമ്പനികളും, വ്യക്തികളും വിദേശരാജ്യങ്ങളിൽ കടലാസ് കമ്പനികളുടെ പേരിൽ അക്കൗണ്ടുകൾ ആരംഭിക്കുകയും പണം നിക്ഷേപിക്കുകയും ചെയ്യുന്നു. കമ്പനികളെക്കുറിച്ചുള്ള യഥാർത്ഥവിവരങ്ങൾ ഇവിടെ അക്കൗണ്ടുകൾ ആരംഭിക്കുന്നതിനായി നൽകേണ്ടതില്ല. നികുതികൾ താരതമ്യേന കുറവായിരിക്കും. ഇത്തരം സേവനങ്ങൾ നൽകുന്ന രാജ്യങ്ങളെ പൊതുവേ നികുതിദായകരുടെ സ്വർഗ്ഗം എന്നു വിശേഷിപ്പിക്കാറുണ്ട്. ഭൂരിഭാഗം കമ്പനികളും നികുതി വെട്ടിപ്പിനായാണ് ഇവിടെ അക്കൗണ്ടുകൾ തുടങ്ങുന്നത്, സദുദ്ദേശത്തോടെ വിദേശ നിക്ഷേപം തുടങ്ങുന്ന കമ്പനികളും നിലവിലുണ്ട്. വൻകിട എണ്ണ കമ്പനികളും, അഴിമതികളിലൂടെ പണം സ്വരൂപിക്കുന്ന നേതാക്കളും പണം സുരക്ഷിതായി സൂക്ഷിക്കാൻ ഉപയോഗിക്കുന്ന ഒരു മാർഗ്ഗം കൂടിയാണ് വിദേശരാജ്യങ്ങളിലെ ഇത്തരം വ്യാജ കമ്പനികളിലൂടെ സൃഷ്ടിക്കുന്ന അക്കൗണ്ടുകൾ.



</doc>
<doc id="335936" url="https://ml.wikipedia.org/wiki?curid=335936" title="കൽക്കി കൃഷ്ണമൂർത്തി">
കൽക്കി കൃഷ്ണമൂർത്തി

സ്വാതന്ത്ര്യസമരസേനാനിയും തമിഴ് കഥാസാഹിത്യത്തെ സമ്പുഷ്ടമാക്കിയ പ്രധാന എഴുത്തുകാരിൽ ഒരാളുമായിരുന്നു രാമസ്വാമി അയ്യർ കൃഷ്ണമൂർത്തി എന്ന കൽക്കി കൃഷ്ണമൂർത്തി(9 സപ്തം: 1899, തഞ്ചാവൂർ– 5 ഡിസം: 1954- ചെന്നൈ). കൽക്കി അപരനാമധേയത്തിലാണ് അദ്ദേഹം അറിയപ്പെട്ടിരുന്നത്.പത്നിയായ കല്യാണിയുടെയുടെയും തന്റെ പേരിന്റെയും ആദ്യാക്ഷരങ്ങൾ കൂട്ടിച്ചേർത്താണ് കൽക്കി എന്ന തൂലികാനാമം അദ്ദേഹം രൂപികരിച്ചത്.120 ചെറുകഥകളും, പത്തു നീണ്ടകഥകളും അഞ്ചു നോവലുകളും, മൂന്നു ചരിത്രാഖ്യായികളും അദ്ദേഹം രചിച്ചു.കൂടാതെ രാഷ്ട്രീയ ലേഖനങ്ങളും സംഗീതനിരൂപണങ്ങളും അദ്ദേഹത്തിന്റെ പേരിൽ പ്രസിദ്ധീകരിയ്ക്കപ്പെട്ടു


</doc>
<doc id="335938" url="https://ml.wikipedia.org/wiki?curid=335938" title="ഗംഗാദേവി (കവിയിത്രി)">
ഗംഗാദേവി (കവിയിത്രി)

മധുരാവിജയം എന്ന സംസ്കൃതകാവ്യത്തിന്റെ കർത്താവാണ് ഗംഗാദേവി.വിജയനഗര സാമ്രാജ്യത്തിലെ സേനാനായകനായിരുന്ന കമ്പരായന്റെ പത്നിയാണ് ഗംഗാദേവി എന്നു ഊഹിയ്ക്കുന്നു.കമ്പരായന്റെ മധുരാവിജയത്തെ അടിസ്ഥാനമാക്കിയാണ് ഈ കാവ്യം രചിച്ചതെന്നു കരുതുന്നു. വീരകമ്പരായചരിതം എന്നും കാവ്യത്തെ വിളിയ്ക്കുന്നുണ്ട്.

കാവ്യാത്മക ഐതിഹ്യമനുസരിച്ച്, മധുരയെ സുൽത്താനേറ്റിൽ നിന്ന് മോചിപ്പിക്കാനും മീനാക്ഷീ ക്ഷേത്രം വീണ്ടും തുറക്കാനും "വലിയ തെറ്റുകൾ ശരിയാക്കാനും" കുമാര കമ്പാനയ്ക്ക് ദേവിയുടെ വാൾ നൽകിയത് ഗംഗാദേവിയാണ് എന്ന് വില്യം ജാക്സൺ സമർത്ഥിക്കുന്നു.


</doc>
<doc id="335944" url="https://ml.wikipedia.org/wiki?curid=335944" title="മധുരാവിജയം">
മധുരാവിജയം

കമ്പരായന്റെ മധുരാവിജയത്തെ അടിസ്ഥാനമാക്കിയാണ് ഈ കാവ്യം രചിച്ചതെന്നു കരുതുന്നു. "വീരകമ്പരായചരിതം" എന്നും കാവ്യത്തെ വിളിയ്ക്കുന്നുണ്ട്.ഗംഗാദേവിയാണ് ഈ സംസ്കൃതകാവ്യത്തിന്റെ കർത്താവ്. പ്രതിപാദനരീതിയിൽ ലാളിത്യം പുലർത്തുന്ന ഏഴു സർഗ്ഗങ്ങളുള്ള ഈ കാവ്യത്തെ ലക്ഷണമൊത്ത ഒരു കൃതിയായി കരുതിപ്പോരുന്നുണ്ട്. വിജയനഗര സാമ്രാജ്യത്തെ മധുര സുൽത്താൻ ആക്രമിക്കുന്നതിനെക്കുറിച്ച് ഈ കാവ്യത്തിൽ വിശദീകരിക്കുകയും ചെയ്യുന്നുണ്ട്.
"പ്രശാന്തദാവേവ വനാന്തലക്ഷ്മീ

ഗതോപരാഗാ ഗഗനസ്ഥലീവ

കളിന്ദജാമർദ്ദിത കാളിയേവ

ദിക് ദക്ഷിണാസീൽ ക്ഷതപാരസീകാ" "


</doc>
<doc id="335945" url="https://ml.wikipedia.org/wiki?curid=335945" title="മസൂദ് അസർ">
മസൂദ് അസർ

പാകിസ്താന്റെ നിയന്ത്രണത്തിലുള്ള കാശ്മീരിലെ ഒരു ഭീകരസംഘടനയായ ജെയ്‌ഷെ മുഹമ്മദിന്റെ സ്ഥാപകനും നേതാവുമാണ് മസൂദ് അസർ (Masood Azhar). (Urdu: محمد مسعود اظہر) 2016 -ലെ പഠാൻകോട്ട് ആക്രമണത്തെത്തുടർന്ന് പാകിസ്താൻ അധികാരികൾ ഇയാളെ തടങ്കലിൽ ആക്കിയിട്ടുണ്ട്. ഇന്ത്യക്കെതിരെയുള്ള ഇയാളുടെ ഭീകരാക്രമണ ചരിത്രങ്ങൾ കരണം ഇന്ത്യയിലെ ഏറ്റവും ആവശ്യമുള്ള കുറ്റവാളികളുടെ പട്ടികയിൽ ഉള്ള ആൾക്കാരിൽ ഒരാളാണ് മസൂദ് അസർ.

പാകിസ്താനിലെ പഞ്ചാബിൽ 1968 ജൂലൈ 10 -ന് ജനിച്ച അസർ കറാച്ചിയിൽ പഠനം നടത്തിയശേഷം ഹർക്കത് ഉൽ അൻസറുമായി ബന്ധപ്പെട്ടു. പിന്നീട് ഇതിന്റെ നേതാവായ അസർ ആളെക്കൂട്ടുവാനും പണം ശേഖരിക്കുവാനും സാംബിയ, അബുദാബി, സൈദി അറേബിയ, മംഗോളിയ, ഇംഗ്ലണ്ട്, അൽബേനിയ എന്നിവിടങ്ങളിൽ എല്ലാം സന്ദർശനം നടത്തി. 2019 -ലെ ഫുൽവാമ ആക്രമണത്തിന്റെയും പിന്നിൽ ജെയ്‌ഷെ മുഹമ്മദാണ്. തുടർന്ന് മസൂദ് പാകിസ്താനിൽ തന്നെയുണ്ടെന്നും വൃക്കകൾ തകരാറിലായി ആരോഗ്യപരമായി അയാൾ തീരെ അവശനാണെന്നും നിത്യവും ഡയാലസിസ് ചെയ്തു പാകിസ്താന്റെ സൈനിക ആശുപത്രിയിൽ ചികിൽസയിലാണെന്നും റിപ്പോർട്ടുകൾ സ്ഥിരീകരിക്കുന്നു.

1993 - കെനിയയിലെ നൈറോബിയിലേക്ക് അൽ ക്വെയ്ദയുമായി ബന്ധമുള്ള സൊമാലി സംഘമായ അൽ ഇതിഹാദ് അൽ ഇസ്ലാമിയയുടേ നേതാക്കളെ കാണാനായി പോയതായി അസർ സമ്മതിച്ചിട്ടുണ്ട്. അവർ ഹർക്കത് ഉൾ മുജാഹിദ്ദീനോട് ആളും അർത്ഥവും അഭ്യർത്ഥിച്ചിരുന്നു. കുറഞ്ഞത് മൂന്നുതവണയെങ്കിലും അസർ സോമാലിയയിലേക്ക് യാത്ര ചെയ്തെന്നും യമനിലെ തീവ്രവാദികലെ സൊമാലിയയിലേക്ക് കടത്താൻ അസർ സഹായിച്ചെന്നും ഇന്ത്യൻ ഇന്റെലിജൻസ് വിശ്വസിക്കുന്നുണ്ട്. സംഘടനയിലേക്ക് ആളെക്കൂട്ടാനും പണം ശേഖരിക്കാനും പ്രസംഗങ്ങൾ നടത്താനും അസർ 1993 ആഗസ്തിൽ ഇംഗ്ലണ്ടിൽ ചെന്നു. ബ്രിട്ടനിലെ പല ഉയർന്ന ഇസ്ലാമിക് സ്ഥാപനങ്ങളിലും ജിഹാദിന്റെ സന്ദേശത്തെപ്പറ്റി അയാൾ സംസാരിക്കുകയുണ്ടായി. ""അള്ളായ്ക്കുവേണ്ടി കൊല്ലുക"" എന്ന് കാര്യത്തിനായാണ് കുറാന്റെ വലിയൊരു ഭാഗം ഉപയോഗിച്ചിരിക്കുന്നതെന്ന് അസർ അവിടെ പ്രസംഗിച്ചു. പല പരിപാടികൾക്കും പരിശീലങ്ങൾക്കും പിന്തുണ അസറിന് അവിടുന്ന് ലഭിക്കുകയുണ്ടായി.

1994 ആദ്യം, വിവിധ സംഘടനകൾ തമ്മിലുള്ള തർക്കങ്ങൾ പരിഹരിക്കാൻ ശ്രീനഗറിൽ എത്തിയ അസറിനെ ആ സംഘടനകൾ ഉൾപ്പെട്ട ഭീകരകൃത്യങ്ങൾക്ക് ഇന്ത്യ തടവിലാക്കി. 1995 -ൽ ജമ്മു കാശ്മീരിൽ വിദേശീയരായ ടൂറിസ്റ്റുകളെ അൽ ഫറാൻ എന്ന ഒരു സംഘടന തട്ടിക്കൊണ്ടുപോവുകയും അസറിനെ മോചിപ്പിക്കുന്നത് ഉൾപ്പെടെ പല ആവശ്യങ്ങളും ഉന്നയിക്കുകയുണ്ടായി. ഒരു ടൂറിസ്റ്റ് രക്ഷപ്പെട്ടെങ്കിലും ബാക്കിയുള്ളവർ കൊല്ലപ്പെട്ടു.

1999 -ഡിസംബറിൽ ഇന്ത്യൻ എയർലൈൻസ് വിമാനം തട്ടിക്കൊണ്ടുപോയപ്പോൾ ബന്ധികളായവരെ മോചിപ്പിക്കാനായി ഇന്ത്യൻ ഗവണ്മെന്റ് മോചിപ്പിച്ചവരിൽ ഒരാൾ അസർ ആയിരുന്നു. മോചിതനായ അസർ സുരക്ഷിതരായി പാകിസ്താനിലേക്ക് പോയി. പാകിസ്താനിൽ അസറിനെതിരെ കേസുകൾ ഒന്നും ഇല്ലാത്തതിനാൽ അയാൾക്ക് തന്റെ വീട്ടിലേക്ക് പോകാമെന്നായിരുന്നു അവിടുത്തെ സർക്കാർ പറഞ്ഞത്. 

മോചനത്തിന് ശേഷം അടുത്തുതന്നെ കറാച്ചിയിൽ 10000 -ത്തോളം പേർ പങ്കെടുത്ത ഒരു യോഗത്തിൽ അസർ പറഞ്ഞത്, "ഞാൻ ഇവിടെ വന്നിരിക്കുന്നത്, ഇന്ത്യയെ നശിപ്പിക്കുന്നതുവരെ നമ്മൾ വിശ്രമിക്കരുത് എന്ന് നിങ്ങൾ മുസ്ലീമുകളോട് പറയാനുള്ള ഉത്തരവാദിത്തം ഉള്ളതുകൊണ്ടാണ്" എന്നാണ്. ഇന്ത്യൻ ഭരണത്തിൽ നിന്നും കാശ്മീരിനെ മോചിപ്പിക്കും എന്നും മസൂദ് അസർ അവിടെ പറയുകയുണ്ടായി.

മസൂദ് അസറിന്റെ ജെ‌യ്ഷെ മുഹമ്മദ് തുടർച്ചയായി ഇന്ത്യൻ താല്പര്യങ്ങളെ ആക്രമിച്ചുകൊണ്ടിരുന്നു. അതിൽ ഒന്നായിരുന്നു 2001-ലെ ഇന്ത്യൻ പാർലമെന്റ് ആക്രമണം. ഇതെത്തുടർന്ന് ഇന്ത്യയും പാകിസ്താനും ഒരു യുദ്ധത്തിന്റെ വക്കോളം എത്തിയിരുന്നു. ഒരിക്കലും കുറ്റം ആരോപിക്കാതെയാണെങ്കിലും ഈ സംഭവത്തെ തുടർന്ന് അസറിനെ പാകിസ്താൻ ഒരു കൊല്ലത്തോളം തടവിൽ ആക്കിയിരുന്നു. 2002 ഡിസംബർ 14 -നെ അയാളെ മോചിപ്പിക്കാൻ ലാഹോർ കോടതി നൽകിയ ഉത്തരവ് ഇന്ത്യയെ പ്രകോപിപ്പിച്ചു.

പഠാൻകോട്ട് ആക്രമണത്തെത്തുടർന്ന് അതിന്റെ സൂത്രധാരനെന്നു കരുതുന്ന അസറിനെതിരെ ഇന്ത്യയുടെ നാഷണൽ ഇന്വെസ്റ്റിഗേഷൻ ഏജൻസി അറസ്റ്റ് വാറണ്ട് പുറപ്പെടുവിച്ചു. എന്നാൽ അസറിനെ ഒരു ഭീകരവാദിയായി പ്രഖ്യാപിക്കണം എന്ന് ഇന്ത്യ ഐക്യരാഷ്ട്രസഭയിൽ ആവശ്യപ്പെട്ടതിനെ ചൈന വീറ്റോ ചെയ്തു.


</doc>
<doc id="335950" url="https://ml.wikipedia.org/wiki?curid=335950" title="സലേഷ്യ">
സലേഷ്യ

സെലാസ്ത്രേസീ സസ്യകുടുംബത്തിൽപെടുന്ന ഒരു ജീനസ്സാണ് സലേഷ്യ (Salacia). ഇവയിൽ മിക്ക സസ്യങ്ങളും ഉഷ്‌ണമേഖലപ്രദേശങ്ങളിൽ കണ്ടുവരുന്ന ആരോഹികളാണ്. ഇന്ത്യ, ശ്രീലങ്ക, തായ്‌ലാന്റ്, ഇന്തോനേഷ്യ, ബ്രസ്സീൽ എന്നീ സ്ഥലങ്ങളിൽ ഈ ജീനസ്സിൽ പെടുന്ന സസ്യങ്ങൾ കാണപ്പെടുന്നു..
ഈ ജീനസ്സിൽ പെടുന്ന സസ്യങ്ങൾ പല സസ്യങ്ങളും ആയുർവേദംപോലെയുള്ള പരമ്പരാഗത ചികിത്സാസംമ്പ്രദായത്തിൽ ഔഷധങ്ങളായി ഉപയോഗിക്കാറുണ്ട്.
കേരളത്തിൽ കാണപ്പെടുന്ന ആനക്കൊരണ്ടി, കുരണ്ടി, പൊൻകൊരണ്ടി, ഏകനായകം തുടങ്ങിയ സസ്യങ്ങൾ ഈ ജീനസ്സിൽ പെടുന്നവയാണ്. 
ഇലകൾ ലഘുപത്രങ്ങളോടു കൂടിയവയും, ഏകാന്തരന്യാസത്തിൽ (alternate phyllotaxis) ക്രമീകരിച്ചതും, ഇലകളിലെ സിരാവിന്യാസം ജാലികാസിരാവിന്യാസവുമാണ്. ചില സ്പൂഷിസുകളിൽ ഇലകളുടെ വക്കുകൾ ഭാഗീകമായി ദന്തുരമാണ്. ദ്വിലിംഗസ്വഭാവത്തോടുകൂടിയ ഇവയുടെ പൂക്കൾ പ്രസമത (actinomorphy) പാലിക്കുന്നവയും പൂർണ്ണവുമാണ്. അഞ്ചു ദളങ്ങളും അഞ്ചു വിദളങ്ങളും ആണിവയ്ക്കുള്ളത്. സാധാരണ മഞ്ഞനിറത്തോടുകൂടിയതാണ് ഇവയുടെ പൂക്കൾ.


</doc>
<doc id="335951" url="https://ml.wikipedia.org/wiki?curid=335951" title="ദ ഹോബിറ്റ്">
ദ ഹോബിറ്റ്

ഇംഗ്ലീഷ് എഴുത്തുകാരൻ ആയ ജെ. ആർ.ആർ റ്റോൾകീനിന്റെ കുട്ടികൾക്കായുള്ള ഒരു കാല്പനിക നോവൽ ആണ് ദ ഹൊബിറ്റ്. 1937 സെപ്റ്റംബർ 21 - ന് ആണ് ഇത് പ്രസിദ്ധികരിച്ചത്. ലോകമെമ്പാടും നിരൂപക പ്രശംസ ഏറ്റുവാങ്ങിയ നോവൽ കാർനെജി മെഡലിന് നാമനിർദ്ദേശം ചെയ്യപ്പെട്ടു. മികച്ച ബാലസാഹിത്യത്തിനായുള്ള ന്യൂയോർക്ക് ഹെറാൾഡ് ട്രിബ്യുണിന്റെ അവാർഡും നേടി. ഈ കൃതിയെ അടിസ്ഥാനമാക്കി ദ ഹൊബിറ്റ് എന്ന പേരിൽ ഒരു സിനിമാ പരമ്പരയും പുറത്തിറങ്ങി.

സ്വന്തം വീട്ടിൽ തന്നെ സമയം ചിലവഴിക്കാൻ ആഗ്രഹിക്കുന്ന ബിൽബോ ബാഗ്ഗിൻസ് എന്ന ഹോബിറ്റിന്റെ ഒരു സാഹസികയാത്രയുടെ കഥയാണ് ദ ഹൊബിറ്റ്. സ്മോഗ് എന്ന് പേരുള്ള ഒരു ഡ്രാഗൺ കാവൽ നിൽക്കുന്ന നിധി തേടിയുള്ള യാത്ര, ബിൽബോയെ തന്റെ ശാന്തമായ ഗ്രാമപ്രദേശത്തുനിന്നു ഭീതി തോന്നുന്ന പ്രദേശങ്ങളിൽ യാത്ര ചെയ്യാൻ പ്രേരിപ്പിക്കുന്നു. നോവലിന്റെ മിക്ക അധ്യായങ്ങളിലും റ്റോൾകീൻ ഓരോ പ്രത്യേക ജീവിയെയോ ജീവികളെയോ പരിചയപ്പെടുത്തുന്നു. അപരിചിതമായ സാഹചര്യങ്ങളിൽ തന്റെ സാമാന്യബുദ്ധിയും കൗശലവും ഉപയോഗിച്ച് ബിൽബോ മുന്നേറുന്നു. കഥ പരിസമാപിക്കുന്നത് അഞ്ച് പടകൾ നിരന്ന ഒരു യുദ്ധത്തിൽ ആണ്. മുൻ അദ്ധ്യായങ്ങളിൽ വിവരിച്ച പല കഥാപാത്രങ്ങളും, ജീവികളും ഈ യുദ്ധത്തിൽ പങ്കെടുക്കുന്നു. 

ഒന്നാം ലോകമഹായുദ്ധത്തിൽ പങ്കെടുത്തിട്ടുള്ള റ്റോൾകീനിനേ തന്റെ ആ അനുഭവം ഈ കഥ വികസിപ്പിക്കുവാൻ വലിയ രീതിയിൽ സഹായിച്ചു. എഴുത്തുകാരന്റെ ഭാഷാപ്രവീണ്യവും മായജാല കഥകളിൽ ഉള്ള താല്പര്യവും നിർണായകമായി. നോവൽ നേടിയ നിരൂപക പ്രശംസയും സാമ്പത്തിക നേട്ടവും കണ്ടു പ്രസാധകൻ ഒരു രണ്ടാം ഭാഗം എഴുതാൻ ആവശ്യപ്പെട്ടു. അങ്ങനെ ആണ് ദ ലോർഡ് ഓഫ് ദ റിങ്സ് നോവൽ പരമ്പര എഴുതപ്പെട്ടത്. ഈ കൃതിയുടെ എഴുത്തു പുരോഗമിക്കേ, റ്റോൾകീൻ ദ ഹോബിറ്റിൽ മുൻകാല പ്രാബല്യത്തിൽ ചില മാറ്റങ്ങൾ വരുത്തി. നാടകം, സിനിമ, ബോർഡ് ഗെയിം, വീഡിയോ ഗെയിം തുടങ്ങിയ വിവിധ മാധ്യമങ്ങളിൽ ഹൊബിറ്റ് ഇന്നും നിറഞ്ഞു നിൽക്കുന്നു. 

കഥാപാത്രങ്ങൾ

കേന്ദ്രകഥാപാത്രമായ ബിൽബോ ബാഗ്ഗിൻസ് ഒരു ഹൊബിറ്റ് ആണ്. ഗാൻഡാൾഫ് എന്ന മാന്ത്രികനാണ് ബിൽബോയെ പതിമൂന്നു പേരടങ്ങിയ കുള്ളന്മാരുടെ സംഘത്തിന് പരിചയപ്പെടിത്തിയത്. യാത്രയിൽ ഉടനീളം ബിൽബോ തന്റെ വീട്ടിലെ കലവറയിൽ സൂക്ഷിച്ചിട്ടുള്ള ഭക്ഷ്യവസ്തുക്കളുടെ കാര്യവും, കൂടുതൽ ഭക്ഷണം കിട്ടിയിരുന്നെകിൽ എന്ന ആഗ്രഹവും തുറന്നു പറഞ്ഞുകൊണ്ടിരുന്നു. യാത്രസംഘത്തെ സംബന്ധിച്ചിടത്തോളം ബിൽബോ ഒരു സഹായം എന്നതിലേറെ ഭാരമായിരുന്നു. യാത്രയുടെ നിർണായക നിമിഷത്തിൽ ഗാൻഡാൾഫ് അപ്രത്യക്ഷനായി, തുടർന്ന് ബിൽബോ തന്റെ കൗശലവും വഴിമധ്യേ കയ്യിൽ എത്തിയ മന്ത്ര മോതിരത്തിന്റെ ശക്തിയാലും സംഘത്തെ മുന്നോട്ടു നയിച്ചു. കുള്ളന്മാരുടെ തലവനായ തോറിൻ ഓക്കെൻഷീൽഡ് ഒരു ധീരനായ പോരാളി ആണെന്നിരുന്നാലും പലപ്പോഴും തെറ്റായ തീരുമാനങ്ങൾ അദ്ദേഹത്തെ അബദ്ധങ്ങളിൽ ചെന്ന് ചാടിച്ചു. തോറിന്റെ മുത്തച്ഛൻ രാജാവായിരിക്കെ അവരുടെ കൊട്ടാരം ആക്രമിച്ച സ്മോഗ് എന്ന ഡ്രാഗൺ കൊട്ടാരത്തിന്റെ നിലവറയിൽ സൂക്ഷിച്ചിട്ടുള്ള വിപുലമായ നിധിശേഖരത്തിന് മുകളിൽ ആണ് അന്തിയുറങ്ങുന്നത്. 

കഥ പുരോഗമിക്കുമ്പോൾ മറ്റു പല കഥാപാത്രങ്ങളും കടന്നുവരുന്നു. കുള്ളന്മാരുടെ സംഘത്തിൽ മറ്റു പന്ത്രണ്ട് കുള്ളന്മാർ, രണ്ടു തരം എൽവ്സ്, മനുഷ്യർ, മനുഷ്യരെ ഭക്ഷിക്കുന്ന ട്രോളുകൾ, ഗുഹാവാസികളായ ഗോബ്ളിനുകൾ, സംസാരശേഷി ഉള്ള വലിയ എട്ടുകാലികൾ, സംസാരശേഷി ഉള്ള പരുന്തുകൾ, വാർഗുകൾ, എൽറോൻഡ്, ഗോളം, മനുഷ്യന്റെയും കാരടിയുടെയും രൂപം സ്വീകരിക്കാൻ കഴിവുള്ള ബിയോൺ, ലേക് ടൗണിലെ കേമനായ ബാർഡ് എന്ന വില്ലാളി എന്നിവർ കഥയുടെ വിവിധഘട്ടങ്ങളിൽ പ്രത്യക്ഷപ്പെടുക്കുന്നു.


</doc>
<doc id="335963" url="https://ml.wikipedia.org/wiki?curid=335963" title="പൊൻകുരണ്ടി">
പൊൻകുരണ്ടി

പശ്ചിമഘട്ടത്തിലെ നിത്യഹരിത അർദ്ധനിത്യഹരിത വനങ്ങളിലും കാവുകളിലും, കേരളത്തിൽ അങ്ങോളമിങ്ങോളവും കണ്ടുവരുന്ന ആരോഹിയായ ഒരു സസ്യമാണ് പൊൻകുരണ്ടി. . പശ്ചിമഘട്ടതദ്ദേശവാസിയാണ് ഈ വള്ളിച്ചെടി. 


</doc>
<doc id="335967" url="https://ml.wikipedia.org/wiki?curid=335967" title="കഭീ കഭീ മേരേ ദിൽ മേ">
കഭീ കഭീ മേരേ ദിൽ മേ

യാഷ് ചോപ്ര സംവിധാനം ചെയ്ത ‘കഭീ കഭീ’ എന്ന ഹിന്ദി ചിത്രത്തിലെ ഗാനമാണ് കഭീ കഭീ മേരേ ദിൽ മേ. സാഹിർ ലുധിയാൻവിയുടെ രചനയ്ക്ക് സംഗീത സംവിധായകനായ മുഹമ്മദ് സഹുർ ഖയ്യാം ഹഷ്മി ആണ് ഈണം പകർന്നത്. മുകേഷ്ആലപിച്ച ഈ ഗാനത്തിന് 1976ലെ മികച്ച രചന, സംഗീതം, ആലാപനം എന്നീ മൂന്ന് ഫിലിം ഫെയർ പുരസ്കാരങ്ങൾ ലഭിച്ചു. ലതാ മങ്കേഷ്കറും മുകേഷും ചേർന്നു പാടുന്ന യുഗ്മഗാനത്തിന്റെ മറ്റൊരു ട്രാക്കും ചിത്രത്തിലുണ്ട്. ഇന്ത്യൻ സിനിമാ ഗാനങ്ങളിലെ ഏറ്റവും മികച്ച പ്രണയരചനകളിലൊന്നായി ഈ ഗാനം വിലയിരുത്തപ്പെട്ടിട്ടുണ്ട്.

ഈ യുഗ്മഗാനത്തിൽ രാഖിയും ശശി കപൂറുമാണ് അഭിനയിച്ചിരിക്കുന്നത്. വിവാഹ രാത്രിയിൽ മണിയറയുടെ പശ്ചാത്തലത്തിലാണ് ഈ ഗാനം.



</doc>
<doc id="335971" url="https://ml.wikipedia.org/wiki?curid=335971" title="ലീനിയെർ വീഡിയോ എഡിറ്റിംഗ്">
ലീനിയെർ വീഡിയോ എഡിറ്റിംഗ്

പോസ്റ്റ്‌ പ്രൊഡക്ഷൻ ഘട്ടത്തിലെ ഒരു പ്രക്രിയയാണ് എഡിറ്റിംഗ് . ലീനിയെർ വീഡിയോ എഡിറ്റിംഗ് ആദ്യ കാലങ്ങളിൽ ഒപയോഗിച്ചിരുന്ന രീതിയാണ് ഫിലിമുകളിൽ പകർത്തിയ ദൃശ്യങ്ങളെ വേണ്ടാത്തത് മുറിച്ചു കളയുകയും വേണ്ടവ കൂട്ടി യോജിപ്പിക്കുകയും ചെയുന്നു എന്നാൽ കമ്പ്യൂട്ടർ ന്റെ വരവോടെ എഡിറ്റിംഗ് സുലഭമായി മാറി . ഇപ്പോൾ നോൺ-ലീനിയെർ വീഡിയോ എഡിറ്റിംഗ് ആണ് ഉപയോഗിക്കുന്നത്.

</doc>
<doc id="335978" url="https://ml.wikipedia.org/wiki?curid=335978" title="ലക്ഷ്മി ശർമ്മ">
ലക്ഷ്മി ശർമ്മ

ഒരു ദക്ഷിണേന്ത്യൻ അഭിനേത്രിയാണ് ലക്ഷ്മി ശർമ്മ. മലയാളം, തെലുങ്ക്, കന്നട, എന്നീ ഭാഷകളിലായി നിരവധി ചിത്രങ്ങളിൽ അഭിനയിച്ചിട്ടുണ്ട്.. മലയാളത്തിൽ അഭിനയിച്ച പളുങ്ക് എന്നാ സിനിമ ലക്ഷ്മി ശർമ എന്ന താരത്തിനെ കുടുംബ പ്രേക്ഷകർക്കിടയിൽ ശ്രദ്ധ പിടിച്ചു പറ്റി


</doc>
<doc id="335986" url="https://ml.wikipedia.org/wiki?curid=335986" title="വി.സി. കബീർ">
വി.സി. കബീർ

കേരളത്തിലെ പൊതുപ്രവർത്തകനാണ് വി.സി. കബീർ.

ചേക്കു ഹാജിയുടേയും സുലേഖ ഉമ്മയുടേയും മകനായി 1943 മെയ് 10 ന് ജനിച്ചു.

കോൺഗ്രസിന്റെ വിദ്യാർത്ഥി വിഭാഗം വഴിയായി സജീവ രാഷ്ട്രീയത്തിലെത്തിയത്. വിമോചനസമരത്തിൽ പങ്കെടുത്ത് 20 ദിവസം ജയിൽവാസവും അനുഷ്ടിച്ചിട്ടുണ്ട്. അദ്ധ്യാപനമായിരുന്നു തൊഴിൽ.



ഭാര്യ - എ.എ. ബീപാത്തു, രണ്ട് മകനും ഒരു മകളും.


</doc>
<doc id="335999" url="https://ml.wikipedia.org/wiki?curid=335999" title="എസ്.എൽ. കാത്രേ">
എസ്.എൽ. കാത്രേ

സംസ്കൃത പണ്ഡിതനും മറാത്തിസാഹിത്യകാരനുമായിരുന്നു സദാശിവ ലക്ഷ്മിധര കാത്രേ എന്ന ഏസ്. എൽ . കാത്രേ.(1904 ജൂലൈ 26 ബനാറസ്- ജനു 25 -1970)അലഹബാദ് സർവ്വകലാശാലയിൽ നിന്നും ബിരുദാനന്തരബിരുദം നേടിയ കാത്രേ ഉജ്ജയിൻ ഓറിയന്റൽ ഇൻസ്റ്റിറ്റ്യൂട്ടിലെ ക്യുറേറ്റർ ആയിരുന്നു.
അദ്ദേഹം സംശോധന ചെയ്ത പ്രധാനകൃതികൾ ദേവശങ്കരന്റെ അലങ്കാരമഞ്ജുഷ,ഗോപാലറാവുവിന്റെപ്രബന്ധ ചതുഷ്ടയം,നീലകണ്ഠന്റെ ശാസ്ത്രതത്വവിനിർണ്ണയം മുതലായവയാണ്.


</doc>
<doc id="336001" url="https://ml.wikipedia.org/wiki?curid=336001" title="അലഹബാദ് സർവ്വകലാശാല">
അലഹബാദ് സർവ്വകലാശാല

ഉത്തർപ്രദേശിൽ സ്ഥിതിചെയ്യുന്ന കേന്ദ്ര സർവ്വകലാശാലയാണ് അലഹബാദ് സർവ്വകലാശാല. ഭാരതത്തിലെ ഏറ്റവും പഴയ നാലാമത്തെ സർവ്വകലാശാലയാണിത്, 1887 സെപ്റ്റംബർ 23 നാണ് ഇതു സ്ഥാപിയ്ക്കപ്പെട്ടത്. .വടക്ക്-പടിഞ്ഞാറൻ പ്രവിശ്യാ ഗവരറായിരുന്ന സർ വില്യം മ്യുയിറിന്റെ പേരിലുള്ള കേന്ദ്രസർവ്വകലാശാലയാണ് പിന്നീട് അലഹബാദ് സർവ്വകലാശാലയായി നാമകരണം ചെയ്യപ്പെട്ടത്."കിഴക്കിന്റെ ഓക്സ്ഫോഡ്" എന്ന് ഇത് അറിയപ്പെട്ടിരുന്നു. അലഹബാദ് സർവ്വകലാശാലയ്ക്ക്
2005 ജൂൺ 24 കേന്ദ്രസർവ്വകലാശാലയുടെ പദവി വീണ്ടും നൽകപ്പെട്ടു.


</doc>
<doc id="336002" url="https://ml.wikipedia.org/wiki?curid=336002" title="വില്യം മ്യുയിർ">
വില്യം മ്യുയിർ

സ്കോട്ടിഷ് ഇസ്ലാമിക പണ്ഡിതനും ബ്രിട്ടീഷ്ഇന്ത്യയിലെ വടക്കു പടിഞ്ഞാറൻ പ്രവിശ്യകളുടെ ഭരണാധികാരിയുമായിരുന്നു സർ വില്യം മ്യുയിർ (27 ഏപ്രിൽ 1819 ഗ്ലാസ്ഗോ– 11 ജൂലൈ 1905).റോയൽ ഏഷ്യാറ്റിക് സൊസൈറ്റിയുടെ അദ്ധ്യക്ഷനുമായിരുന്നു മ്യുയിർ.



</doc>
<doc id="336003" url="https://ml.wikipedia.org/wiki?curid=336003" title="ദ ഹൊബിറ്റ് (ചലച്ചിത്രപരമ്പര)">
ദ ഹൊബിറ്റ് (ചലച്ചിത്രപരമ്പര)

പീറ്റർ ജാക്സൺ സംവിധാനം ചെയ്ത അതികാല്പനിക ചലച്ചിത്രങ്ങൾ അടങ്ങിയ ഒരു സിനിമാത്രയമാണ് ദ ഹൊബിറ്റ്. 1937 -ഇൽ പുറത്തിറങ്ങിയ ജെ.ആർ.ആർ. റ്റോൾകീനിന്റെ ദ ഹൊബിറ്റ് എന്ന അടിസ്ഥാനമാക്കി നിർമ്മിച്ച ചിത്രമാണ് ഇത്. ഹൊബിറ്റ് കൂടാതെ ദ ലോർഡ് ഓഫ് ദ റിങ്സ് നോവലിന്റെ അനുബന്ധങ്ങളിൽ നിന്നും കഥ വികസിപ്പിക്കുവാൻ ആവശ്യമായ ഉള്ളടക്കം എടുത്തിട്ടുണ്ട്. ചില കഥാപാത്രങ്ങളെ ചിത്രത്തിനായി പ്രത്യേകം സൃഷ്ടിക്കുകയും ചെയ്തു. (2012), (2013), (2014) എന്നീ പേരുകളിൽ പുറത്തിറങ്ങിയ ചിത്രങ്ങൾ ജാക്സണിന്റെ തന്നെ ദ ലോർഡ് ഓഫ് ദ റിങ്സ് സിനിമ ത്രയത്തിന് മുന്നോടിയായി ഭവിക്കുന്നു. 

ചിത്രങ്ങൾക്ക് തിരക്കഥ എഴുതിയത് ഫ്രാൻ വാൽഷ്, ഫിലിപ്പാ ബോയെൻസ്, ജാക്സൺ പിന്നെ ഗില്ലെർമോ ദെൽ തോറോ എന്നിവർ ചേർന്നാണ്. ദ ലോർഡ് ഓഫ് ദ റിങ്‌സിന്റെ കഥ നടക്കുന്നതിന് അറുപത് വർഷം മുൻപുള്ള മിഡിൽ എർത്ത് ആണ് കഥയുടെ പശ്ചാത്തലം. തോറിൻ ഒക്കെൻഷീൽഡിന്റെ നേതൃത്വത്തിൽ ഉള്ള കുള്ളന്മാരുടെ സംഘത്തോടൊപ്പം സ്മോഗ് (ബെനഡിക്ട് കമ്പർബാച്) എന്ന ഡ്രാഗണിന്റെ അധീനതയിൽ നിന്ന് ലോൺലി മൗണ്ടൻ തിരികെ പിടിക്കാൻ ബിൽബോ ബാഗ്ഗിൻസ് (മാർട്ടിൻ ഫ്രീമാൻ) എന്ന ഹോബിറ്റിന്റെയും ഗാൻഡാൾഫ് എന്ന മന്ത്രികന്റെയും (ഇയാൻ മക്കല്ലേൻ) കഥയാണ് ചിത്രത്തിന് ആധാരം. കഥ വികസിപ്പിക്കുവാൻ മറ്റ് റ്റോൾകീനിന്റെ തന്നെ മറ്റു കൃതികളിൽ നിന്നും ആശയങ്ങൾ കടമെടുത്തിട്ടുണ്ട്. ഡോൾ ഗുൽദൂറിൽ ഗാൻഡാൾഫ് നടത്തുന്ന അന്വേഷണം, അസോഗും ബോൾഗും തോറിനെതിരെ പകവീട്ടാൻ ഇറങ്ങുന്നത് ഇതിനു ഉദാഹരണമാണ്. 

കേറ്റ് ബ്ലാൻചെറ്റ്, ഒർലാൻഡോ ബ്ലൂം, ഇയാൻ ഹോം, ക്രിസ്റ്റോഫർ ലീ, ഹ്യൂഗോ വീവിങ്, എലിജ വുഡ്, ആൻഡി സെർക്കിസ് തുടങ്ങിയ വൻ താരനിര ചിത്രത്തിൽ അണിനിരന്നു. ദ ലോർഡ് ഓഫ് ദ റിങ്‌സിലെ അവരവരുടെ വേഷങ്ങൾ വീണ്ടും അവതരിപ്പിച്ച ഇവരെ കൂടാതെ ഛായാഗ്രഹകനായി ആൻഡ്രൂ ലെസ്‌നിയും, ഹോവർഡ് ഷോർ സംഗീത സംവിധായകനായും വീണ്ടുമെത്തി. ചിത്രത്തിൽ ഉപയോഗിച്ച വസ്തുക്കളുടെ നിർമ്മാണം വീറ്റാ വർക്ക്ഷോപ്പും വിഷ്വൽ ഇഫക്ടസ് വീറ്റാ ഡിജിറ്റലും നിർവ്വഹിച്ചു.




</doc>
<doc id="336004" url="https://ml.wikipedia.org/wiki?curid=336004" title="ഗൂഗിൾ കീപ്പ്">
ഗൂഗിൾ കീപ്പ്

കുറിപ്പുകൾ എഴുതുവാനായി ഗൂഗിൾ വികസിപ്പിച്ച ഒരു അപ്ലിക്കേഷനാണ് ഗൂഗിൾ കീപ്പ്. 2013 മാർച്ച് 20ന് പ്രഖ്യാപിക്കപ്പെട്ട ഗൂഗിൾ കീപ്പ്, ഇപ്പോൾ ആൻഡ്രോയ്ഡ് ഐ.ഒ.എസ്. എന്നിവയിൽ മൊബൈൽ ആപ്പ് ആയും ബ്രൗസറുകളിൽ വെബ്ബ് അപ്ലിക്കേഷനായും ലഭ്യമാണ്.  2015  സെപ്റ്റംബർ  വരെയുള്ള  കണക്കുകൾ പ്രകാരം  ഗൂഗിൾ  പ്ലേയിൽ നിന്ന് 50  മില്ല്യൺ  തവണ  ഇത്  ഡൗൺലോഡ്  ചെയ്യപ്പെട്ടുകഴിഞ്ഞു.

നോട്ടുകൾക്ക് വിവിധ നിറം കൊടുക്കൽ, ചിത്രങ്ങൾ ചേർക്കൽ, ലിസ്റ്റുകൾ നിർമ്മിക്കൽ, ജിയോ-ഫെൻസിങ്ങ്, ഷെയർ  ചെയ്യാവുന്ന  നോട്ടുകൾ, നിറങ്ങൾക്കനുസരിച്ച്  സെർച്ച്  ചെയ്യൽ  തുടങ്ങി  നിരവധി ഫീച്ചറുകൾ ഗൂഗിൾ കീപ്പിലുണ്ട്. ഉപയോക്താക്കൾക്ക്  സമയമനുസരിച്ചും  ലൊക്കേഷൻ  അനുസരിച്ചും റിമൈൻഡറുകൾ സെറ്റ് ചെയ്യാം. കീപ്പിലൂടെ സെറ്റ് ചെയ്യപ്പെട്ട റിമൈൻഡറുകൾ ഗൂഗിൾ നൗ അടക്കമുള്ള മറ്റു ഗൂഗിൾ അപ്ലിക്കേഷനുകൾക്കും ആക്സസ് ചെയ്യുവാൻ കഴിയും. ഒപ്റ്റിക്കൽ കാരക്റ്റർ റെക്കഗ്നിഷൻ  ടെക്നോളജി ഉപയോഗിച്ച്  ഇമേജുകളിലെ  ടെക്സ്റ്റുകൾ  വേർതിരിച്ചെടുക്കാം. എന്നാൽ  ഇത്  ഇംഗ്ലീഷ്  ഭാഷയിൽ  മാത്രമേ  പ്രവർത്തിക്കൂ. കീപ്പിലൂടെ  നിർമ്മിക്കപ്പെട്ട  വോയ്സ്  റെക്കോർഡിങ്ങുകൾ  താനെ  പകർത്തിയെഴുതപ്പെടും. ടെക്സ്റ്റ് നോട്ടുകൾ ചെക്ക്-ലിസ്റ്റുകളായി മാറ്റുവാനും കഴിയും.

ഉപയോക്താക്കൾക്ക് കുറിപ്പുകൾ ലേബലുകൾക്കനുസരിച്ച് തരംതിരിക്കുവാനും, അവ നിറം, റിമൈൻഡറുകൾ, ശബ്ദം, ചിത്രം, ലിസ്റ്റ് എന്നിവ ഉണ്ടോ ഇല്ലയോ  എന്നടിസ്ഥാനമാക്കി സെർച്ച് ചെയ്യാനും അനുവദിക്കുന്നു. ആൻഡ്രോയ്ഡ് ആപ്പിൽ ഇടത്തോട്ടോ വലത്തോട്ടോ ഒരു നോട്ട്  സ്വൈപ്പ് ചെയ്യുമ്പോൾ അത് ആർക്കൈവ് ആക്കപ്പെടുകയും ചെയ്യുന്നു. ആർക്കൈവ് ചെയ്യപ്പെട്ട നോട്ടുകൾ ആർക്കൈവ് സെക്ഷനിൽ കാണാം. ഒരു നോട്ടിന്റെ മറ്റൊരു കോപ്പി (ഡ്യൂപ്ലിക്കേറ്റ്) നിർമ്മിക്കുവാനും കീപ്പ് അനുവദിക്കുന്നു. ഉപയോക്താക്കൾക്ക്  വെബ്ബിൽ  നോട്ടുകളുടെ  ലിസ്റ്റ്-വ്യൂവോ  ഗ്രിഡ്-വ്യൂവോ തിരഞ്ഞെടുക്കാം. ഇതുപോലെ ആൻഡ്രോയ്ഡിൽ സിംഗിൾ-കോളം-വ്യൂവോ മൾട്ടി-കോളം-വ്യൂവോ തിരഞ്ഞെടുക്കാം.

ഒക്ടോബർ 2016ൽ, നോട്ടുകൾ പിൻ ചെയ്യുവാനുള്ള സൗകര്യം ഗൂഗിൾ ഉൾപ്പെടുത്തി.

ഫെബ്രുവരി 2017ൽ, ഗൂഗിൾ ഡോക്സുമായുള്ള സമന്വയം ഏർപ്പെടുത്തുകയും, അതുവഴി വെബ്ബിൽ ഡോക്സ് ഉപയോഗിക്കുമ്പോൾ നോട്ടുകളിലേക്ക് പ്രവേശനസൗകര്യവും ഗൂഗിൾ ചെയ്തു.

ഗൂഗിൾ കീപ്പിന്റെ  ആൻഡ്രോയ്ഡ്  മൊബൈൽ  ആപ്പ്, ആൻഡ്രോയ്ഡ്  വേർഷൻ 4.0.3 (ഐസ്ക്രീം  സാൻഡ്‌വിച്ച്)  അല്ലെങ്കിൽ  അതിന്  മുകളിലേക്കുള്ള, ഗൂഗിളിന്റെ അംഗീകാരമുള്ള  ഡിവൈസുകളിൽ  ഇൻസ്റ്റാൾ  ചെയ്യാം. കീപ്പിന്റെ  മൊബൈൽ  ആപ്പിലൂടെയോ  വെബ്ബിലൂടെയോ  നിർമ്മിക്കപ്പെട്ട  നോട്ടുകൾ  ഉപയോക്താവിന്റെ  ഗൂഗിൾ  അക്കൗണ്ട്  വഴി വിവിധ  പ്ലാറ്റ്ഫോമുകൾ തമ്മിൽ സിങ്ക്രണൈസ് ചെയ്യാം. ഇതു വഴി സേവ് ചെയ്യപ്പെട്ട നോട്ടുകൾ ഉപയോക്താവിന്  എവിടെ നിന്നു വേണമെങ്കിലും  ആക്സസ്  ചെയ്യാം, ഇന്റെർനെറ്റുവഴി  ഓഫ്‌ലൈൻ  നോട്ടുകൾ  അപ്ഡേറ്റും  ചെയ്യാം. ആൻഡ്രോയ്ഡ്  വെയറെബിൾ  മറ്റൊരു  ആൻഡ്രോയ്ഡ്  ഡിവൈസുമായി  ഒരിക്കൽ പെയർ  ചെയ്തു കഴിഞ്ഞാൽ, അതിലെ  കീപ്പിൽ  പ്രധാനപ്പെട്ട 10  നോട്ടുകൾ  പ്രദർശിപ്പിക്കും. വോയ്സ്  ഇൻപുട്ട്  വഴി  നോട്ടുകൾ  നിർമ്മിക്കുവാനും, ലിസ്റ്റുകളിൽ  പുതിയവ  ചേർക്കുവാനും അവ  ടിക്ക്  ചെയ്യുവാനും, റിമൈൻഡറുകൾ  കാണുവാനും, നോട്ടിഫിക്കേഷനുകൾ  സ്നൂസ്  ചെയ്യുവാനും  കഴിയും.

2013-ൽ ടൈം തിരഞ്ഞെടുത്ത 50 മികച്ച ആൻഡ്രോയ്ഡ് അപ്ലിക്കേഷനുകളിൽ ഗൂഗിൾ കീപ്പും ചേർക്കപ്പെട്ടു.

2015 സെപ്റ്റംബർ 24ന് ഗൂഗിൾ കീപ്പിന്റെ ആദ്യ ഐ.ഒ.എസ്. വേർഷൻ ഗൂഗിൾ പ്രകാശനം ചെയ്തു. ഐ.ഒ.എസ്. പതിപ്പ് 8.0 അല്ലെങ്കിൽ അതിന് മുകളിൽ പ്രവർത്തിക്കുന്ന ഐഫോൺ, ഐപാഡ് എന്നിവയിൽ ഇത് ലഭ്യമാണ്. ആൻഡ്രോയ്ഡിലേതുപോലെ, ഉപയോക്താവിന്റെ ഗൂഗിൾ അക്കൗണ്ട് വഴി ഇതിലെ നോട്ടുകൾ, ഡിവൈസുകൾ തമ്മിൽ സിങ്ക് ചെയ്യപ്പെടും. അതുപോലെ ഫോട്ടോ, വോയ്സ് റെക്കോർഡിങ്ങ്, റിമൈൻഡറുകൾ എന്നിവയും ഇതിൽ ലഭ്യമാണ്. സൈൻ-ഇൻ ചെയ്യപ്പെട്ട ഡിവൈസുകളിൽ റിമൈൻഡറുകൾ ഐ.ഒ.എസ്.ന്റെ പുഷ് നോട്ടിഫിക്കേഷനുകൾ വഴിയും ഡെലിവർ ആകും.

ക്രോം ബ്രൗസർ, ക്രോം ഒ.എസ്. എന്നിവയ്ക്കുള്ള ഗൂഗിൾ കീപ്പ് ആപ്പ് വളരെ നേരത്തേത്തന്നെ ഗൂഗിൾ നൽകിയിട്ടുള്ളതാണ്. ഈ ആപ്പ്, ഓഫ്‌ലൈനായി  നോട്ടുകൾ നിർമ്മിക്കുവാനും അവ തിരുത്തുവാനും നീക്കം ചെയ്യുവാനും, കൂടാതെ ചിത്രങ്ങൾ ചേർക്കുക തുടങ്ങിയ അധിക ഫീച്ചറുകൾ എന്നിവയും നൽകുന്നു. ഗൂഗിൾ കീപ്പിന്റെ ക്രോം ആപ്പ് വിൻഡോസ്, മാക് എന്നിവ കൂടാതെ ലിനക്സിലും പ്രവർത്തിക്കുന്നു, ലിനക്സിൽ ഗൂഗിൾ ഡ്രൈവിന് പ്രത്യേകമായി ആപ്പ് ഇല്ലാതെത്തന്നെ.



</doc>
<doc id="336006" url="https://ml.wikipedia.org/wiki?curid=336006" title="ജെയ്‌ഷ് ഇ മൊഹമ്മദ്">
ജെയ്‌ഷ് ഇ മൊഹമ്മദ്

ജെയ്‌ഷ് ഇ മൊഹമ്മദ് (Jaish-e-Mohammed) (, (വാഗർത്ഥം "മുഹമ്മദിന്റെ സേന"), ചുരുക്കി JeM; (മറ്റ് എഴുത്തുകൾ "Jaish-e-Muhammed", "Jaish-e-Mohammad" അല്ലെങ്കിൽ "Jaish-e-Muhammad") എന്നത് കാശ്മീരിലെ ഒരു ഇസ്ലാമിസ്റ്റ് ഭീകരസംഘടനയാണ്. ഈ സംഘടനയുടെ പ്രധാനലക്ഷ്യം കാശ്മീരിനെ ഇന്ത്യയിൽ നിന്നും വേർപെടുത്തുക എന്നതാണ്. ഇതിനായി ഇന്ത്യയിൽ പ്രത്യേകിച്ചും ജമ്മു കാശ്മീരിൽ നിരവധി ഭീകരാക്രമണങ്ങൾ ഈ സംഘടന നടത്തിയിട്ടുണ്ട്. 2002 മുതൽ ഇതിനെ പാകിസ്താൻ നിരോധിച്ചിട്ടുണ്ട് എന്ന് പറയുന്നെങ്കിലും അവിടെ അവർ സ്വതന്ത്രമായി പ്രവർത്തിച്ചു വരുന്നു.

ജമ്മു കാശ്മീരിലെ ഏറ്റവും ഭീകരവും മാരകവുമായ സംഘടനയായി കരുതപ്പെടുന്ന ജെയ്‌ഷ് ഇ മൊഹമ്മദിനെ ആസ്ത്രേലിയ, കാനഡ, ഇന്ത്യ, യുനൈറ്റെഡ് അറബ് എമിരേറ്റ്സ്, ബ്രിട്ടൻ, അമേരിക്ക, ഐക്യരാഷ്ട്രസഭ എന്നിവ ഭീകരസംഘടനയായി പ്രഖ്യാപിച്ചിട്ടുണ്ട്. 

ഹർക്കത് ഉൾ മുജാഹിദ്ദീനുമായി ബന്ധമുള്ള പല ഭീകരെയും ഉൾപ്പെടുത്തി പാകിസ്താന്റെ ഇന്റർ സർവീസ് ഇന്റലിജൻസാണ് ജെയ്‌ഷ് ഇ മൊഹമ്മദിനെ ഉണ്ടാക്കിയത് എന്ന് കരുതപ്പെടുന്നു. 1999 -ൽ ഈ തീവ്രവാദികൾ കാഠ്മണ്ഡുവിൽ നിന്നും ദില്ലിയിലേക്കുള്ള ഇന്ത്യൻ എയർലൈൻസ് വിമാനം തട്ടിക്കൊണ്ടുപോവുകയും താലിബാൻ നിയന്ത്രണത്തിലുള്ള കാണ്ഡഹാറിൽ ഇറക്കുകയും ചെയ്തു. അവിടെ അവർക്കുവേണ്ടുന്ന സംരക്ഷണം പാകിസ്താന്റെ ഉദ്യോഗസ്ഥരും താലിബാനും നൽകുകയുണ്ടായി. ഒരു യാത്രികന്റെ കഴുത്ത് അറുത്തതിനെത്തുടർന്ന് ഇന്ത്യൻ ഗവണ്മെന്റ് ഭീകരരുടെ ആവശ്യങ്ങൾ അംഗീകരിച്ച് ഭീകരരായ മസൂദ് അസറിനെയും ഒമർ സൈദിനെയും അഹമ്മെദ് സർഗറിനെയും മോചിപ്പിക്കുകയും ചെയ്തു. മോചിതരായ ഭീകരർ ഇന്റർ സർവീസ് ഇന്റലിജൻസിന്റെ സഹായത്തോടെ പാകിസ്താനിലേക്ക് കടന്നു. പുറത്തിറങ്ങിയ അസറിനെ പുതുതായി ഉണ്ടാക്കിയ ജെയ്‌ഷ് ഇ മൊഹമ്മദ് എന്ന സംഘടനയുടെ തലവനാക്കി ഫണ്ടുപിരിവിനായി പാകിസ്താനിലെങ്ങും വിജയശ്രീലാളിതനാക്കി കൊണ്ടുനടക്കുകയും ചെയ്തു.


</doc>
<doc id="336008" url="https://ml.wikipedia.org/wiki?curid=336008" title="ഓർഗാനോപോണിക്സ്">
ഓർഗാനോപോണിക്സ്

ക്യൂബൻ നഗരങ്ങളിൽ നടപ്പിലാക്കിവരുന്ന ജൈവകൃഷിരീതിയാണ് ഓർഗാനോപോണിക്സ് അഥവാ "ഓർഗാനോപോണിക്കോസ്"'. യന്ത്രങ്ങളെക്കാളുപരി പ്രാദേശിക തൊഴിൽസേനയെ ഉപയോഗിച്ചാണ് കൃഷിപ്പണികൾ ചെയ്യുക. സോവിയറ്റ് യൂണിയന്റെ തകർച്ചയെ തുടർന്ന് കടുത്ത തോതിലുള്ള ഭക്ഷ്യക്ഷാമം നേരിട്ടപ്പോഴാണ് ക്യൂബ നഗരങ്ങളിലെ ഒഴിഞ്ഞു കിടകക്കുന്ന സ്ഥലങ്ങൾ ജൈവകൃഷിയിടങ്ങളായി മാറ്റിയത്.


</doc>
<doc id="336011" url="https://ml.wikipedia.org/wiki?curid=336011" title="എൽ .കെ . കിർലോസ്കർ">
എൽ .കെ . കിർലോസ്കർ

കിർലോസ്കർ വ്യവസായ സ്ഥാപനങ്ങൾക്ക് അടിത്തറയിട്ട വ്യാപാരപ്രമുഖനായിരുന്നു ലക്ഷ്മൺ റാവു കാശിനാഥ് എന്ന എൽ. കെ.കിർലോസ്ക്കർ (20 ജൂൺ 1869 ബൽഗാം ജില്ല-1956).ബാല്യകാലത്തിൽ തന്നെ യന്ത്രങ്ങളോടും,ചിത്രരചനയിലും താത്പര്യം കാണിച്ചിരുന്ന കിർലോസ്ക്കർ ചിത്രകലാപഠനത്തിനായി ബോംബെ ആർട്ട് സ്ക്കുളിൽ ചേർന്നു. എന്നാൽ ഭാഗികമായി വർണാന്ധത ബാധിച്ച കിർലോസ്കർ പഠനം പൂർത്തിയാക്കാൻ കഴിയാതെ അവിടെത്തന്നെ യന്ത്രഭാഗങ്ങളുടെ ചിത്രീകരണം പഠിയ്ക്കുകയാണ് ചെയ്തത്. തുടർന്ന് വിക്ടോറിയാ ജൂബിലി ടെക്നിക്കൽ ഇൻസ്റ്റിറ്റ്യൂട്ടിൽ അദ്ധ്യാപകനായി.
ബൽഗാമിൽ ഒരു ചെറിയ സൈക്കിൾ റിപ്പയറിങ് കട തുടങ്ങിക്കൊണ്ടാണ് അദ്ദേഹം വ്യവസായ രംഗത്തേയ്ക്ക് ചുവടുവെച്ചത്.വർഷങ്ങൾക്കുശേഷം കൃഷിആവശ്യത്തിനുള്ള ഉപകരണങ്ങൾ നിർമ്മിച്ചുകൊണ്ടും, യന്ത്രസാമഗ്രികൾ നിർമ്മിച്ചുകൊണ്ടും വ്യവസായ അടിത്തറ വിപുലപ്പെടുത്തി.


</doc>
<doc id="336012" url="https://ml.wikipedia.org/wiki?curid=336012" title="അഡെനിയ">
അഡെനിയ

സപുഷ്പികളിൽപെടുന്ന പാസ്സിഫ്ലോറേസി സസ്യകുടുംബത്തിലെ ഒരു ജീനസ് ആണ് അഡെനിയ (Adenia). ഉഷ്ണമേഖലകളിലും മിതോഷ്ണമേഖലകളിലും ഈ ജീനസ്സിലെ സസ്യങ്ങൾ വ്യാപിച്ചുകിടക്കുന്നു. മഡഗാസ്കർ, കിഴക്കുപടിഞ്ഞാറെ ആഫ്രിക്ക, വടക്കുകിഴക്കെ ഏഷ്യ എന്നീ പ്രദേശങ്ങളിൽ ഈ ജീനസ്സിൽ ഉൾപ്പെടുന്ന വൈവിധ്യപൂർണ്ണമായ സസ്യങ്ങൾ കാണപ്പെടാറുണ്ട്. "ഗ്രന്ഥി" എന്നർത്ഥം വരുന്ന അഡെൻ (aden) എന്ന ഗ്രീക്ക് പദത്തിൽ നിന്നുമാണ് "അഡെനിയ" എന്ന പേര് രൂപംകൊണ്ടത്.
അഡെനിയ ജീനസിലെ എല്ലാ സസ്യങ്ങളും ബഹുവർഷികളാണ്. ചെടികളും കുറ്റിച്ചെടികളും മരങ്ങളും വൃക്ഷങ്ങളും ആരോഹികളും ഉൾപ്പെടുന്ന ഈ ജീനസ്സിലെ മിക്ക സസ്യങ്ങളിലും ജലാംശം കൂടുതലാണ്.വരണ്ട പ്രദേശമായ ആഫ്രിക്കൻ മരുഭൂമികൾ ഈർപ്പമുള്ള പ്രദേശങ്ങളായ വടക്കുകിഴക്കെ ഏഷ്യ തുടങ്ങിയ പലതരത്തിലുമുള്ള ആവാസവ്യവസ്ഥിതികളിലും ഇത്തരം സസ്യങ്ങൾ വളരാറുണ്ട്. ഈ ജീനസിൽ ഏകദേശം നൂറോളം സ്പീഷിസുകൾ ഉൾപ്പെടുന്നു.

ഇവയുടെ ഇലകൾ ലഘുപത്രത്തോടുകൂടിയവയോ ഹസ്തകബഹുപത്രങ്ങങ്ങളോടു കൂടിയവയോ ആണ്. ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ഹസ്തക സിരാവിന്യാസത്തോടു കൂടിയവയോ ആണ്. ഇവയുടെ പത്രവൃന്തത്തിന്റെ അടിയിലായി വേഗം കൊഴിഞ്ഞുപോകുന്ന തരത്തിലുള്ള ഉപപർണ്ണങ്ങൾ കാണപ്പെടുന്നു. ഇലകളുടെ അടിഭാഗത്തായി വ്യക്തമായി കാണുന്ന തരത്തിലുള്ള ഗ്രന്ഥികളുണ്ട്. പത്രകക്ഷങ്ങളിലാണിവയുടെ പൂക്കൾ വിന്യസിച്ചിരിക്കുന്നത്. രൂപഘടനയിൽ സങ്കീർണ്ണമായ ഇവയുടെ പൂക്കൾ ദ്വിലിംഗ സ്വഭാവത്തോടു കൂടിയവയും പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. ഇവയുടെ പൂക്കളിൽ രണ്ട് വർത്തുളമായ പുഷ്‌പദളമണ്‌ഡലങ്ങളിലായാണ് ദളങ്ങൾ വിന്യസിച്ചിരിക്കുന്നത്. ദളങ്ങൾക്കും വിദളങ്ങൾക്കും അല്ലാതെ മൂന്നാമതായൊരു വർത്തുള മണ്‌ഡലമായ പുഷ്പപ്രഭാമണ്ഡലം (corona) കാണപ്പെടുന്നു. ആകർഷണീയമായ തന്തുക്കളാൽ സമ്പന്നമാണ് പുഷ്പപ്രഭാമണ്ഡലം. ഇത്തരം സസ്യങ്ങളിൽ പുഷ്പപ്രഭാമണ്ഡല(corona) ത്തിനു മുകളിലായി പുംബീജപ്രധാനമായ കേസരങ്ങളും(stamen) സ്ത്രീബീജപ്രധാനമായ ജനിപുടവും (Gynoecium) കൂടിച്ചേർന്ന (androgynophore) രീതിയിലാണ്. ഇതിൽ അഞ്ച് കേസരങ്ങളും (stamen) ഓരോന്നിന്റേയും അഗ്രഭാഗങ്ങളിൽ പരാഗരേണുക്കളാൽ സമൃദ്ധമായ പരാഗി(Anther)കളും, അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നു.<br>


</doc>
<doc id="336014" url="https://ml.wikipedia.org/wiki?curid=336014" title="പീറ്റർ ജാക്സൺ">
പീറ്റർ ജാക്സൺ

സർ പീറ്റർ ജാക്സൺ (ജനനം: ഒക്ടോബർ 31, 1961) ഒരു ന്യൂസിലാന്റ് ചലച്ചിത്രകാരനും തിരകഥാകൃത്തുമാണ്. ദ ലോർഡ് ഓഫ് ദ റിങ്സ് ചലച്ചിത്രപരമ്പരയുടെയും (2001 - 2003) ദ ഹൊബിറ്റ് ചലച്ചിത്രപരമ്പരയുടെയും (2012 - 2014) സംവിധായകൻ, എഴുത്തുകാരൻ, നിർമാതാവ് എന്നീ നിലകളിൽ പ്രശസ്തനാണ് അദ്ദേഹം. നിരൂപക പ്രശംസ നേടിയ ഹെവൻലി ക്രീചേർസ് (1994), കിംഗ് കോംഗ് (2005), ലാവ്‌ലി ബോൺസ് (2009) എന്നിവയാണ് മറ്റു ശ്രദ്ധേയമായ ചിത്രങ്ങൾ. ഡിട്രിക്ട് 9 (2009), എന്നീ ചിത്രങ്ങളുടെ നിർമ്മാണവും അദ്ദേഹം നിർവഹിച്ചു.

1987 - ഇൽ പുറത്തിറങ്ങിയ ബാഡ് ടേസ്റ്റ് എന്ന ചിത്രത്തിലൂടെ തന്റെ സിനിമജീവിതം തുടങ്ങിയ അദ്ദേഹം മുഖ്യധാരയിൽ എത്തിയത് സഹപ്രവർത്തകൻ ആയ ഫ്രാൻ വാൽഷിനൊപ്പം ഹെവൻലി ക്രീചേർസ് എന്ന ചിത്രത്തിന് മികച്ച തിരകഥക്കുള്ള അക്കാദമി അവാർഡ് ലഭിച്ചതിന് ശേഷമാണ്. ഇത് വരെ അദ്ദേഹത്തിന് മികച്ച സംവിധായകൻ എന്നത് അടക്കം മൂന്നു അക്കാദമി അവാർഡുകൾ ലഭിച്ചിട്ടുണ്ട്. ഇത് കൂടാതെ ഗോൾഡൻ ഗ്ലോബ്, ബാഫ്റ്റാ അവാർഡുകളും അനേകം തവണ ലഭിച്ചു.



</doc>
<doc id="336036" url="https://ml.wikipedia.org/wiki?curid=336036" title="ഇന്ത്യൻ മതങ്ങൾ">
ഇന്ത്യൻ മതങ്ങൾ

ഇന്ത്യൻ ഉപഭൂഖണ്ഡത്തിൽ ഉടലെടുത്ത മതങ്ങളെയാണ് ഇന്ത്യൻ മതങ്ങൾ അഥവാ ധർമ്മ മതങ്ങൾ എന്നുപറയുന്നത്.ജൈനമതം,ബുദ്ധമതം,ഹിന്ദുമതം,സിഖ് മതം തുടങ്ങിയവയാണ് പ്രമുഖ ഇന്ത്യൻ മതങ്ങൾ.ഈ മതങ്ങളെ പൊതുവെ പൗരസ്ത്യ മതങ്ങൾ എന്നും വിശേഷിപ്പിക്കാറുണ്ട്.ഇന്ത്യയുടെ ചരിത്രവുമായി അഭേദ്യമായ ബന്ധമുണ്ട്ങ്കിലും ഈ മതങ്ങൾ ഇന്ത്യ എന്ന ഭൂപ്രദേശത്ത് മാത്രമായി ഒതുങ്ങി നിൽക്കുന്നില്ല.


</doc>
<doc id="336040" url="https://ml.wikipedia.org/wiki?curid=336040" title="പോൾ കലാനിധി">
പോൾ കലാനിധി

പോൾ കലാനിധി(ഏപ്രിൽ 1, 1977 – മാർച്ച് 9, 2015) ഒരു ഇന്ത്യൻ-അമേരിക്കൻ ന്യൂറോസർജനും എഴുത്തുകാരനുമായിരുന്നു. അദ്ദേഹത്തിന്റെ "When Breath Becomes Air" എന്ന പുസ്തകം സ്വന്തം ജീവിതത്തെക്കുറിച്ചും, പിന്നീട് പിടിപെട്ട ശ്വാസകോശാർബുദവുമായുള്ള മല്ലിടലിനെയും കുറിച്ചുള്ളതാണു്. മരണാനന്തരം ഈ പുസ്തകം റാൻഡം ഹൌസ് 2016 ജനുവരിയിൽ പ്രസിദ്ധീകരിച്ചു. ഈ പുസ്തകം ആഴ്ചകളോളം ന്യൂയോർക്ക് ടൈംസിന്റെ നോൺ-ഫിക്ഷൻ ബെസ്റ്റ് സെല്ലറായിരുന്നു. അദ്ദേഹം രചിച്ച ഏക ഗ്രന്ഥമാണിത്. 

കാർഡിയോളജിസ്റ്റ് ആയിരുന്ന പോൾ കലാനിധിയുടെയും ഭാര്യ സ്യൂ-വിന്റെയും പുത്രനായി 1977 ഏപ്രിൽ ഒന്നിനാണു് ന്യൂയോർക്കിലെ വെസ്റ്റ്ചെസ്റ്ററിൽ പോൾ കലാനിധി ജനിച്ചതു്.  അദ്ദേഹത്തിനു 2 സഹോദരൻമാരുണ്ടായിരുന്നു. ഇവരുടെ കുടുംബം ഇന്ത്യയിൽ നിന്നും അരിസോണയിലേക്ക് കുടിയേറിവരാണു്.

സ്റ്റാൻഫോഡ് യൂണിവേഴ്സിറ്റിയിൽ നിന്നും ഇംഗ്ലീഷ് സാഹിത്യത്തിൽ ബിരുദവും ബിരുദാനന്തരബിരുദവും ഹ്യൂമൻ ബയോളജിയിൽ ബിരുദവും പോൾ നേടി. അതിനുശേഷം കേംബ്രിഡ്ജ് യൂണിവേഴ്സിറ്റിയിൽ നിന്നും വൈദ്യശാസ്ത്രത്തിന്റെയും ശാസ്ത്രത്തിന്റെയും ചരിത്രവും തത്ത്വശാസ്ത്രവും എന്ന വിഷയത്തിലും മാസ്റ്റർ ബിരുദം നേടി.  പിന്നീട് 2007ൽ യേൽ യൂണിവേഴ്സിറ്റിയിൽ നിന്നും വൈദ്യശാസ്ത്രത്തിൽ ബിരുദം കരസ്ഥമാക്കുകയും ഒപ്പം Tourette’s syndrome - ത്തിനെക്കുറിച്ചുള്ള ഗവേഷണത്തിൽ Lewis H. Nahum അവാർഡും നേടി.

2013 മെയ് മാസത്തിൽ പോൾ കലാനിധി ഗൌരവകരമായ ശ്വാസകോശാർബുദബാധിതനായി . 2015 മാർച്ചിൽ അദ്ദേഹം അന്തരിച്ചു.




</doc>
<doc id="336046" url="https://ml.wikipedia.org/wiki?curid=336046" title="ഗുരു അർജൻ ദേവ്">
ഗുരു അർജൻ ദേവ്

അഞ്ചാമത്തെ സിഖ് ഗുരുവാണ് ഗുരു അർജൻ ദേവ് ( [ ɡʊru əɾdʒən ] ; 15 ഏപ്രിൽ 1563 - 30 മേയ് 1606 ). ആദ്യമായി രക്തസാക്ഷിത്വം വരിച്ച സിഖ് ഗുരുവും അദ്ദേഹമാണ്.11-ആമത്തെ ജീവിച്ചിരിക്കുന്ന സിഖ് ഗുരുവായി സിഖുകാർ കരുതുന്ന ഗുരു ഗ്രന്ഥ് സാഹിബ് ക്രോഡീകരിച്ചത് അദ്ദേഹമാണ്.


</doc>
<doc id="336047" url="https://ml.wikipedia.org/wiki?curid=336047" title="കഹ്ഫ്‌">
കഹ്ഫ്

The Seven Sleepers (Arabic: اصحاب الکھف , "companions of the cave") ബൈബിളിലും ഖുർആനിലും വിവരിച്ച ഏഴു വിശ്വാസികളായ യുവാക്കളുടെ കഥയാണ് സത്യാ മതത്തിൽ വിശ്വസിച്ചതിന്റെ പേരിൽ രാജാവിന്റെ ഒരു ഉപദ്രവം രക്ഷപ്പെടാൻ ഒരു ഗുഹയിൽ അകത്ത് കയറിയ ഈ 7 പേർ അവിടെ ഉറങ്ങി പോവുകയും വർഷങ്ങൾക്കു ശേഷം ഉണർന്നു ലോകത്തിനു മുൻപിൽ എത്തുകയും ചെയ്തതായാണ് വിവരണം. 250 എഡി എഫെസൊസ് നഗരത്തിൽ ആണ് സംഭവം നടക്കുന്നത്. ജോർദാനിലെ അമ്മാൻ പട്ടണത്തിലാണ് ഈ ഗുഹ കണ്ടെത്തിയിട്ടുള്ളത്. ഖുർആൻ 18 ആം അദ്ധ്യായം ഈ സംഭവം വിവരിക്കുന്നുണ്ട്.


</doc>
<doc id="336058" url="https://ml.wikipedia.org/wiki?curid=336058" title="കൊട്ടറ ഗോപാലകൃഷ്ണൻ">
കൊട്ടറ ഗോപാലകൃഷ്ണൻ

കോൺഗ്രസ് നേതാവും നാലാം കേരള നിയമസഭയിലെ അംഗവുമായിരുന്നു കൊട്ടറ ഗോപാലകൃഷ്ണൻ(1943 - 17-02-2003). കവിയും അഭിനേതാവും എഴുത്തുകാരനുമായിരുന്ന കൊട്ടറ, അരവിന്ദന്റെ തമ്പ്, കുമ്മാട്ടി, പോക്കുവെയിൽ, ഒരിടത്ത്, ഷാജി എൻ.കരുണിന്റെ പിറവി, സ്വം എന്നീ സിനിമകളിൽ അഭിനയിച്ചു. ഗാനങ്ങൾ രചിക്കുകയും പാടുകയും ചെയ്തിട്ടുണ്ട്. 
1970 ലെ തെരഞ്ഞെടുപ്പിൽ കൊട്ടാരക്കര മണ്ഡലത്തിൽ ബാലകൃഷ്ണപിള്ളയെ തോൽപ്പിച്ചു. ഗോപാലകൃഷ്ണന് പശുവും കിടാവും ചിഹ്നത്തിൽ 32,536 വോട്ട് ലഭിച്ചപ്പോൾ ബാലകൃഷ്ണപിള്ളയ്ക്ക് 27,859 വോട്ടേ ലഭിച്ചുള്ളൂ. അടിയന്തരാവസ്ഥയുടെ കാലംകൂടി ചേർത്ത് തുടർച്ചയായി ഏഴുവർഷം എം.എൽ.എ. ആയി. മുദ്രാവാക്യരചനയിൽ ശ്രദ്ധേയനായിരുന്നു ‘ഇ.എം.എസ്സിനെ ഈയംപൂശി ഈയലുപോലെ പറപ്പിക്കും’ തുടങ്ങിയ മുദ്രാവാക്യങ്ങൾ പ്രശസ്തമാണ്. തച്ചടി പ്രഭാകരന്റെയും കൊട്ടറ ഗോപാലകൃഷ്‌ണന്റെയും നേതൃത്വത്തിൽ വീക്ഷണം നാടകട്രൂപ്പ്‌ ഉണ്ടാക്കി പ്രവർത്തിച്ചിരുന്നു. കേരള യൂത്ത് കോൺഗ്രസിന്റെ സംസ്ഥാന വൈസ് പ്രസിഡന്റും ജനറൽ സെക്രട്ടറിയുമായിരുന്നു. കൊല്ലം ഡി.സി.സി. പ്രസിഡന്റും കേരള ഖാദി ബോർഡ് വർക്കേഴ്സ് യൂണിയൻ ഭാരവാഹിയായും പ്രവർത്തിച്ചു. മലയാളരാജ്യം പത്രാധിപസമിതി അംഗമായിരുന്നു.


</doc>
<doc id="336062" url="https://ml.wikipedia.org/wiki?curid=336062" title="1776">
1776


</doc>
<doc id="336082" url="https://ml.wikipedia.org/wiki?curid=336082" title="പിക്‌സാർ">
പിക്‌സാർ

പിക്‌സാർ ആനിമേഷൻ സ്റ്റുഡിയോസ്, കാലിഫോർണിയ ആസ്ഥാനമായ ഒരു അമേരിക്കൻ കമ്പ്യൂട്ടർ ആനിമേഷൻ സ്റ്റുഡിയോ ആണ്. പ്രശസ്ത ഹോളിവുഡ് സിനിമ നിർമ്മാണ കമ്പനി ആയ ലൂക്കാസ് ഫിലിമിന്റെ കംപ്യൂട്ടർ വിഭാഗം ആയി 1979 - ഇൽ പ്രവർത്തനം തുടങ്ങിയ പിക്‌സാർ പിന്നീട് ആപ്പിൾ കമ്പനിയുടെ സ്ഥാപകരിൽ ഒരാളായ സ്റ്റീവ് ജോബ്‌സ് മുഖ്യ നിക്ഷേപകൻ ആയ ശേഷം ഒരു കോർപ്പറേഷൻ ആയി വളർന്നു. 2006 -ഇൽ വാൾട്ട് ഡിസ്‌നി കമ്പനി 7.4 ബില്യൺ ഡോളറിന് ഏറ്റെടുത്തു. 

1995 -ഇൽ പുറത്തിറങ്ങിയ ആദ്യത്തെ കമ്പ്യൂട്ടർ ആനിമേഷൻ ചിത്രമായ ടോയ് സ്റ്റോറി തുടങ്ങി, 2015 -ഇൽ പുറത്തിറങ്ങിയ ദ ഗുഡ് ഡൈനൊസോർ വരെ പതിനാറ് ആനിമേഷൻ പതിനാറ് ചിത്രങ്ങൾ പിക്‌സാർ നിർമിച്ചു. ഫൈൻഡിങ് നീമോ (2003), ടോയ് സ്റ്റോറി 3 (2010), ഇൻസൈഡ് ഔട്ട് (2015) എന്നീ ചിത്രങ്ങൾ എക്കാലത്തെയും അമ്പത് പണം വാരി ചിത്രങ്ങളിൽ ഒന്നായി. ഇന്ന് വരെ പുറത്തിറക്കിയ പതിനാറു ചിത്രങ്ങളിൽ പതിമൂന്നും ഏറ്റവും കളക്ഷൻ നേടിയ അമ്പത് ആനിമേഷൻ ചിത്രങ്ങളിൽ പെടുന്നു. 

പിക്‌സാർ ഇതുവരെ പതിനഞ്ച് അക്കാദമി അവാർഡുകളും, ഏഴ് ഗോൾഡൻ ഗ്ലോബ് അവാർഡുകളും, പതിനൊന്ന് ഗ്രാമി അവാർഡുകളും നേടി. 2001 മുതൽ ഇങ്ങോട്ട് ഏതാണ്ട് എല്ലാവർഷവും പിക്സറിന്റെ ചിത്രങ്ങൾ മികച്ച ആനിമേഷൻ ചിത്രത്തിനുള്ള അക്കാദമി അവാർഡിന് നാമനിർദ്ദേശം ചെയ്യപ്പെട്ടിട്ടുണ്ട്, അതിൽ എട്ട് തവണ വിജയിക്കുകയും ചെയ്തു. ഫൈൻഡിങ് നീമോ (2003), ടോയ് സ്റ്റോറി 3 (2010), ഇൻസൈഡ് ഔട്ട് (2015) എന്നിവ കൂടാതെ ദ ഇൻക്രെഡിബിൾസ് (2004), റാറ്ററ്റൂയി (2007), വാൾ-ഇ (2008), അപ്പ് (2009), ബ്രേവ് (2012) എന്നിവയും ആ പട്ടികയിൽപ്പെടും. മോൺസ്റ്റേഴ്‌സ്, ഇൻക് (2001), കാർസ് (2006) എന്നിവ മാത്രമാണ് മികച്ച ആനിമേഷൻ ചിത്രമായി അക്കാദമി അവാർഡിന് നാമനിർദ്ദേശം ചെയ്യപ്പെട്ടിട്ട് അവാർഡ് ലഭിക്കാതെ പോയ ചിത്രങ്ങൾ. മോൺസ്റ്റേഴ്‌സ് യൂണിവേഴ്സിറ്റി (2013), ദ ഗുഡ് ഡൈനൊസോർ (2015) മാത്രമാണ് ഒരു ഇനത്തിലും അക്കാദമി അവാർഡിന് നാമനിർദ്ദേശം ലഭിക്കാതെ പോയ പിക്‌സാർ ചിത്രങ്ങൾ. 



</doc>
<doc id="336083" url="https://ml.wikipedia.org/wiki?curid=336083" title="ആലിസ് ഗായ്-ബ്ലേക്ക്">
ആലിസ് ഗായ്-ബ്ലേക്ക്

ആലിസ് ഗായ്-ബ്ലേക്ക് (1873 ജൂലൈ 1 - 1968 മാർച്ച് 24) ആയിരുന്നു  ആദ്യാകാല ഫ്രെഞ്ച് സിനിമയുടെ നിർമ്മാതാവ്.കൂടാതെ ബ്ലേക്ക് തന്നെയാണ് ലോകത്തെ ആദ്യത്തെ   സംവിധായകയും,  എഴുത്തുകാരിയും കൂടാതെ ശബ്ദ സംയോജകനത്തിനായുള്ള ക്രോണോഫോണിനെ മികച്ച രീതിയിൽ ഉപയോഗിച്ചതും, സിനിമയിലെ നിറം ചേർത്തലിലും,കാസ്റ്റിങ്ങിലും, സ്പെഷ്യൽ ഇഫക്റ്റിലും വിപ്ലവകരമായ മാറ്റങ്ങൾവരുത്തിയതും, ബ്ലേക്കുതന്നെയായിരുന്നു.

1863 ഫ്രാൻസിൽ, ഒരു പുസ്തകക്കടയടെ ഉടമസ്ഥനായ ആലീസിന്റെ അച്ഛൻ എമിലി ഗായ്, മരിയ ക്ലോട്ടിൽഡെ ഫ്രാൻസിൽനെ ഓബർട്ടിനെ വിവാഹം കഴിച്ചു.അവർ തമ്മിൽ പരിചയപ്പെട്ടത് കുടുംബ ബന്ധങ്ങളിലൂടെതന്നെയായിരുന്നു. വിവാഹത്തിനുശേഷം പെട്ടെന്നുതന്നെ അവർ സാൻഡിഗോയിലേക്ക് തിരിച്ചു. 

1873ന് മുമ്പ് മരിയയും, എമിലിയും, ചിലിയിലെ സാന്റിഗോ യുടെ ഫ്രെഞ്ച് കോളണിയിലായിരുന്നു താമസിച്ചിരുന്നത്,അപ്പോൾ കൂടെ ആലീസിന്റെ മറ്റ് സഹോദരസഹോദരിമാരുണ്ടായിരുന്നു.എന്നിരുന്നാലും, അവർ ഏഴ് ആഴ്ചത്തോളം ബോട്ട് യാത്ര ചെയ്ത് ഫ്രാൻസിൽ സ്ഥിതിചെയ്യുന്ന പാരീസിലെ സെയിന്റ് മണ്ടെയിലെത്തിച്ചേർന്നു, അവിടെ വച്ച് 1973 ജൂലൈ 1ന് അഞ്ചാമത്തെ കുട്ടി ജനനമെടുത്തു.ആലീസ് ഇഡ ആന്റോയ്നിറ്റെ ഗായ് എന്നാണ് അവളുടെ പേര്.ആലീസിന്റെ ആത്മകഥയിൽ തന്റെ അമ്മ മക്കളിലൊരാൾ ഫ്രെഞ്ചുകാരനാകാൻ/കാരിയാകാൻ ആഗ്രഹിച്ചിരുന്നതെന്ന് പറയുന്നുണ്ട്.അവരുടെ അച്ഛൻ ചിലിയിലേക്ക് ആലീസിന്റെ ജനനത്തിന് ശേഷം തിരിച്ചുപോയി, അവരുടെ അമ്മയും വേഗം യാത്ര തിരിച്ചു.ആലീസ് പിന്നീട് തന്റെ മുത്തശ്ശന്റേയും, മുത്തശ്ശിയുടേയും, കൂടെ തന്റെ മൂന്നോ, നാലോ വയസ്സുവരെ താമസ്സിച്ചു, പിന്നീട് ആലീസ് മാതാപിതാക്കളുടെയൊപ്പമായി.അവിടെ ചിലിയിൽ വച്ചാണ് ആലീസ് ചിലിയൻ ഗൃഹനാഥയായ കോഞ്ചിറ്റയിൽ നിന്ന് ഫ്രെഞ്ച് പഠിച്ചത്.

സ്വിസ്സ് ബോർഡറിലെ സേക്രഡ് ഹാർട്ട് കോണവെന്റ് സ്ക്കൂളിലേക്ക് തന്റെ ആറാം വയസ്സിൽ ഫ്രാൻസിലേക്ക് ആലീസ് എത്തി.
ആലീസിന്റെ കൂടപിറപ്പുകളെ, യാത്ര ചെയ്യാൻ പ്രാപ്തരായപ്പോൾ ലോകത്തിന്റെ വിവിധ മൂലകളിലേക്ക് പറഞ്ഞയച്ചു.അന്ന് ഫ്രഞ്ച് ഇഗ്നേഷ്യസ്‌ ലയോള 1540-ൽ സ്ഥാപിച്ച സന്യാസസമൂഹാംഗത്തിന്റെ വിദ്യാഭ്യാസം മാത്രമേ കൃത്യമായി നടന്നിരുന്നുള്ളൂ...
പിന്നീട് ആലീസിന്റെ അച്ഛന്റെ പുസ്തകക്കട ബാങ്കുകാർ ജപ്തി ചെയ്യുകയുണ്ടായി, അപ്പോൾ ആലീസ് വിദേശത്തായിരുന്നു, ആലീസിന്റേയും, അവരുടെ രണ്ടാമത്തെ കുഞ്ഞനിയത്തിയുടെ പഠിത്തം കുറച്ചുകൂടി വലിയ സ്ക്കൂളിലേക്ക് മാറാൻ പ്രേരണയായി. വൈകാതെയായിരുന്നു ആലീസിന്റെ സഹോദരൻ 17 ാം വയസ്സിൽ മരിക്കുന്നത്.അവരുടെ അച്ഛൻ ബിസിനിസ്സിന്റെ കടത്തിൽ പെട്ട് 1893-ലും മരിക്കുകയുണ്ടായി.അച്ഛൻ മരിച്ചതോടെ ആലീസ് ജീവിക്കാനായി ടൈപ്പറേറ്ററായും, സ്റ്റെനോഗ്രാഫറായും ട്രെയിൻ ചെയ്തു.അതന്ന് പുതിയൊരു സംരംഭമായിരുന്നു.ആലീസ് ആദ്യമായി ഒരു വാർനിഷ് ഫാക്ടറിയിലായിരുന്നു ജോലിക്ക് പോയത്.

ഒരു വർഷത്തിനുശേഷം 1894-ൽ, അവർ കോമ്പ്റ്റോയിർ ജെനെറൽ ഡി അൽ ഫോട്ടോഗ്രാഫിയിലെ, ലിയോണ ഗോമോണ്ടുമൊത്ത് ജോലി ചെയ്യാൻ തുടങ്ങി.പിന്നീട് ഗോമോണ്ടായിരുന്നു ആ കമ്പനിയുടെ തലവനായത്.

1894-ൽ ആലീസ് ഗായ് ലിയോം ഗോമണ്ടിന്റെ കമ്പനിയിൽ ഒരു സെക്ക്രട്ടറിയായി സ്റ്റിൽ ഫോട്ടോഗ്രാഫറായി ജോലിക്ക് ചേർന്നു.ആ കമ്പനി ബിസിനസ്സ് രംഗത്തുനിന്ന് വേഗം തന്നെ പുറത്താക്കപ്പെട്ടു, പക്ഷേ ലിയോൺ തന്റെ ഫോട്ടോഗ്രാഫിക്ക് ഗാലറി അങ്ങനെതന്നെ വച്ചു, കൂടാതെ വൈകാതെ ആ കമ്പനി ഫ്രാൻസിലെ സിനിമ രംഗത്ത് വലിയ വിപ്ലവം സൃഷ്ടിച്ചു.
ഗായ് ഈ പുതിയ സിനിമ കമ്പനിയിൽ ജോലി ചെയ്യാൻ ആഗ്രഹിച്ചു,ആ തീരുമാനത്തിന്റെ നിറവിൽ ആലീസ് ആ കമ്പനിയിൽ ചേരുകയും, സിനിമ രാഗത്തേക്ക് വരുകയും, ഇരുപത്തഞ്ചു വർഷത്തിനിടയിൽ സിനിമ ഡയറക്ട് ചെയ്യുകയും, പ്രൊഡ്യൂസ് ചെയ്യുകയും, ഏകദേശം 700 -ഓളം സിനിമകൾ നിർമ്മിക്കുകുയും ചെയ്തു.

എങ്ങനെയിരുന്നാലും ഇതൊക്കെ തുടങ്ങിയത് ലിയോൺ ഗോമണ്ടിന്റെ സെക്രട്ടറിയായതിലൂടെയായിരുന്നു, പക്ഷേ പെട്ടെന്നു തന്നെ അവർ ആ ജോലിയുടെ നേട്ടത്തെ മനസ്സിലാക്കി.ആലീസ് ബിസിനസ്സ് തന്ത്രങ്ങളും,പൊരുത്തമായ കമ്പോളരീതിയും, കമ്പനിയിലുള്ള കാമറകളുടെ സ്റ്റോക്കുകളെക്കുറിച്ചും നിരവധി ഉപഭോക്താക്കളിൽ നിന്നും മറ്റുമായി പഠിച്ചറിഞ്ഞു.അതേ സമയത്ത് ആലീസ് ജോർജെസ് ഡെമ്നി, ആഗസ്റ്റെ, ലൂയിസ് ലുമിരെ എന്നീ എഞ്ചിനീയർമാരെ പരിചയപ്പെടുകയും, അവരേയും തന്റോടൊപ്പം ചേർക്കുകയും ചെയ്തു.

1895- മാർച്ച് 22-ൽ ആലീസും, ലിയോൺ ഗിമോണ്ടും, ചേർന്ന് "സർപ്പറൈസ്" എന്ന പരിപാടിയിലേക്ക് പോയി.അതായിരുന്നു ലോകത്തെ ആദ്യ സിനിമ പൊതുവേദിയിലേക്ക് ദൃശ്യമായ സംഭവം.പക്ഷേ അവിടെയുണ്ടായിരുന്ന ഒരു പ്രശ്നത്തെ ഗോമണ്ടും, ലുമിറെസും കൂടി പരിഹരിക്കാൻ ശ്രമിക്കുകയായിരുന്നു അപ്പോൾ.അവരുടെ ആദ്യത്തെ സിനിമയായ 
"വർക്കേഴ്സ് ലീവിങ്ങ് ദി ലുമിറെ ഫാക്ടറി" അവിടെവച്ച് പ്രദർശിപ്പിച്ചു,അത് ലുമിറയുടെ ഫാക്ടറി വിട്ടുപോകുന്ന ഒരു സാധാരണ ജോലിക്കാരന്റെ ജീവിതകഥയായിരുന്നു.

അപ്പോഴായിരുന്നു ആലീസ് സിനിമയുടെ മഹത്ത്വത്തെ, അതിന്റെ ഹൃദയത്തെ മനസ്സിലാക്കുന്നത്.ആലീസ് സിനിമയെ ശാസ്ത്രവിഷയങ്ങൾക്കായി മാത്രം ഉപയോഗിച്ചും, ക്യാമറകളുടെ വിൽപ്പനയ്ക്കായി ഉപയോഗിച്ചും, മടുത്തിരുന്നു.അവർ സിനിമയിലേക്ക് കൽപ്പനയേയും സൃഷ്ടിക്കാമെന്ന് തീരുമാനിച്ചു.ആലീസ്, ലിയോൺ ഗോമണ്ടിനോട് തന്റേതായ ഒരു സിനിമയെടുക്കാൻ അനുവാദം ചോദിക്കുകയും അതംഗീകരിക്കുകയും ചെയ്തു.പക്ഷേ അതവരുടെ ആദ്യത്തെ സിനിമയായതുകൊണ്ടാവാം അവിടെ ചൂതാട്ടം നിറഞ്ഞിരുന്നു." ദി ഗ്രേറ്റ് അഡ്വെഞ്ച്വർ: ആലീസ് ഗായ് ബ്ലേക്ക്, ഫിലിം പൊയനീയർ" എന്ന സിനിമയുടെ തിരക്കഥാകൃത്ത് ജോൺ സൈമൺ ആലീസിനെക്കുറിച്ച് പറഞ്ഞിതിങ്ങനെയായിരുന്നു, അലീസ് തന്നിലൊളിഞ്ഞിരുന്ന കഴിവുകളിലൂടെ ഗോമണ്ടിന് താനാരാണെന്ന് തെളിയിച്ചിരിക്കുന്നു.സൈമൺ മറ്റൊരു വാദഗതിയും ഉയർത്തിയിട്ടുണ്ടായിരുന്നു:യഥാർത്ഥ സിനിമയുടെ ഹൃദയത്തെക്കാണാനുള്ള ഗോമണ്ടിന്റെ കഴിവില്ലായ്മായായിരുന്നു ആലീസിനെ ആലീസാക്കി മാറ്റിയത്.ആലീസിന്റെ ഉയർന്ന വ്യക്തിത്വം തന്റെ സിനിമയേയും മാറ്റിമറിച്ചു, അത് മുഴുവനായും പലർക്കും മനസ്സിലായില്ല. എങ്ങനെയിരുന്നാലും, വിവിധ തരത്തിലുള്ള ഭാഷയിലും വേഷത്തിലുമുള്ളതായിരുന്നു ആലീസിന്റെ ചുറ്റുപാട്,ആലീസിന്റെ ഉള്ളിൽ എന്നുമുണ്ടായിരുന്ന "സമൃദ്ധമായ കൽപ്പനകളായിരുന്നു" അവരുടെ സിനിമയെ പ്രകാശമാനമാക്കിയത്.

ആലീസ് ഗായുടെ ആദ്യത്തെ സിനിമയായിരുന്നു ലോകത്തെ ആദ്യത്തെ വിവരണാത്മക സിനിമ,1896-ൽ ഇറങ്ങിയ "ലാ ഫീ ഓക്സ് ചോക്സ്" എന്നായിരുന്നു ആ സിനിമയുടെ പേര്.കുഞ്ഞിനെ വളർത്തി വലുതാക്കുന്ന ഒരമ്മയുടെ ജീവിതകഥയെ ഹാസ്യാത്മകരൂപത്തിൽ അവതരിപ്പിക്കുന്നതാണ് സിനിമയുടെ സാരം.പിന്നീട് ആ സിനിമ നിർമ്മിക്കപ്പെട്ട തിയ്യതിയെ ചൊല്ലി ചരിത്രകാരന്മാർ ഈ സിനിമയെ ലോകത്തെ ആദ്യത്തെ വിവരണാത്മക സിനിമയുടെ പദവിനൽകുന്നതിൽ പല തർക്കങ്ങളുമുണ്ടാക്കി.കാരണം ഈ സിനിമ ഗോമണ്ടിന്റെ ഒരു വിവരണാത്മക സിനിമ നിർമ്മിക്കപ്പെട്ട തിയ്യതിയുടെ അടുത്തായിരുന്നു.

1896 തൊട്ട് 1906 വരെ ആലീസ് ഗായ് ഗോമണ്ടിന്റെ കമ്പനിയുടെ ഹെഡായി പ്രവർത്തിച്ചു, കൂടാതെ ആദ്യമായും തുടർച്ചയായും വിരണാത്മക സിനിമകൾ തയ്യാറാക്കുകയും ചെയ്തു.ആലീസുതന്നെയായിരുന്നു 1896 മുതൽ 1906വരെയുളള കാലത്ത് ഉണ്ടായിരുന്ന ഏക സംവിധായക.ആലീസിന്റെ ആദ്യകാല സിനിമകളിലൂടെ അവർ പുതിയ കഥാപാത്രങ്ങൾക്ക് ജന്മം നൽകി, അപ്പോൾ തന്റെ സമകാലീനരായ ആഗസ്റ്റെ, ലൂയിസ് ലുമിറെ പിന്നെ മിലിസ് എന്നിവരുമായി സിനിമ ലോകത്ത് മത്സരിക്കേണ്ടിയും വന്നു. യാത്രയുടേയും, നൃത്തത്തിന്റേയും,രണ്ടും ചേർന്ന സിനിമകളെ ആലീസ് ഇഷ്ടപ്പെട്ടിരുന്നു. അതുകൊണ്ടുതന്നെ, ആലീസ് രണ്ട് ദമ്പതിമാരുടെ നൃത്ത സിനിമയെ സ്പെയിനിൽ വച്ച് നിർമ്മിച്ചു.ലെ ബോലേറോയായും, ടാങ്കോ യായും മിസ്സ് സഹാരെറ്റ് അഭിനയിച്ചു(1905).ഗായുടെ ആദ്യാകല നൃത്ത സിനിമകൾ നൃത്ത ലോകത്ത് വേഗം പ്രശസ്തി പിടിച്ചുപറ്റി.അതിനുദാഹരണമാണ് സെർപ്പന്റൈൻ നൃത്ത സിനിമകൾ.ഇതുതന്നെയായിരുന്ന തോമസ് എഡിസണിന്റേയും, ലുമിറസിന്റേയും,സിനിമളുടെ മുഖ്യോത്പന്നം.1906-ൽ "ദി ലൈഫ് ഓഫ് ക്രൈസ്റ്റ്" എന്ന സിനിമ ആലീസ് നിർമ്മിക്കുകയുണ്ടായി. ആ സമയത്തെ വലിയ ബഡ്ജറ്റ് സിനിമകളിൽ ഒന്നായിരുന്നു അത്.ഇതുകൂടാതെ ഗോമണ്ടിന്റെ ക്രോണോഫോൺ വച്ച് ചിത്രങ്ങൾക്ക് ശബ്ദം നൽകുകയും, ശബ്ദം റെക്കോർഡ് ചെയ്ത് ക്രോണോഫോണിനെ മികച്ചരീതിൽ പ്രയോഗിക്കുകയും ചെയ്ത ചുരുക്കം ചിലരിൽ ഒരാളാണ് ആലീസ്.ഇതിനായി മുറിക്കപ്പെട്ടതും, ചെറുതാക്കപ്പെട്ടതുമായ ഒരു ഡിസ്കാണ് ഉപയോഗിച്ചത്.നവീനമായ മാസ്ക്കിങ് ടെക്കനിക്സും, സ്പെഷ്യൽ ഇഫക്റ്റും, ഫിലിം പിന്നോട്ട് ഓടുന്നരീതിയിലുള്ള രീതിയും ആലീസ് സിനിമയിൽ പ്രയോഗിച്ചു.

അമേരിക്കയിൽ ഗോമണ്ടിന്റെ കമ്പനിയിൽ പ്രോഡക്ഷൻ മാനേജറായി ജോലിക്ക് ചേർന്ന ഹെർബർട്ട് ബ്ലേക്കിനെ 1907-ൽ ആലീസ് വിവാഹം കഴിച്ചു. ദി സോളാക്സ് കമ്പനി യുടെ വരവോടെ ആദ്യകാല ഹോളിവുഡ് ചരിത്രത്തിലെ വലിയ അമേരിക്കൻ സ്റ്റുഡിയോയായി അത് മാറി.ആ കമ്പനിയുടെ പ്രോഡക്ഷൻ സംവിധാനങ്ങൾ ന്യൂയോർക്കിലെ ഫ്ലഷിങ്ങിലായിരുന്നു ഉണ്ടായിരുന്നത്, ആ കമ്പനിയുടേയും, പ്രോഡക്ഷൻ മാനേജർ ആലീസിന്റെ ഭർത്താവായിരുന്നു.സിനിമാട്ടോഗ്രാഫറായും, ഡയറക്ടറായും, ആലീസ് അവിടെ ജോലി ചെയ്തു.കുറച്ച് വർഷങ്ങൾകൊണ്ടുതന്നെ
ആ കമ്പനി പടർന്ന് പന്തലിച്ച് പുതിയ ടെക്നോളജികളുടെ സഹായത്തോടെ $100,000 ത്തോളം സമ്പാദിക്കുകയും ചെയ്തു. അമേരിക്കയുടെ ആദ്യത്തെ മോഷൻ പിക്ച്ചർ ഇന്ഡസ്റ്റ്രിയിലെ മറ്റു ഫിലിം സ്റ്റുഡിയോകൾ തുടക്കം കുറിച്ചത്, ഇരുപതാം നൂറ്റാണ്ടിൽ സോളാക്സ് കമ്പനിയുടെ അടിത്തറയിലൂടെയായിരുന്നു.കാലത്തിന്റെ പോക്കിൽ പിന്നീട് ആലീസ് ഗായ് സിനിമ രംഗത്ത് തന്റേതായ ഒപ്പ് രേഖപ്പെടുത്തിയതിന് തെളിവുകൾ ഏറെ ലഭിച്ചു,അവർ പറഞ്ഞത്:എന്നും താനായിരിക്കുക എന്നായിരുന്നു.

ആലീസ് ഗായും ഭർത്താവും, കുറച്ച് വർഷങ്ങൾ കഴിഞ്ഞ് വിവാഹ മോചിതരായി, കൂടാതെ കിഴക്ക് ദിക്കിൽ എടുക്കാനിരുന്ന സിനിമയുടെ നിരാകരണത്തോടെ അവരുടെ സിനിമ പാർട്ട്ണർഷിപ്പും അവസാനിച്ചു.

ഈ വേർപാടിനും, സോളാക്സ് പ്രൊഡക്ഷന്റേയും അവസാനത്തിനുശേഷം ഗായ് ബ്ലേക്ക് വില്യം റാൻഡോൾഫ് ഹീസ്റ്റ്സ് ഇന്റർനാഷ്ണൾ ഫിലിം സെർവീസിലേക്ക് പോയി.1922 -ൽ ഫ്രാൻസിലേക്ക് തിരിച്ചുവന്നു, പിന്നീട് ഗായ് ഒരു സിനിമയും നിർമ്മിച്ചില്ല.അടുത്ത മുപ്പത് വർഷത്തേക്ക് അവർ സിനിമയെക്കുറിച്ച് ക്ലാസ്സെടുക്കുകയും, സ്ക്രിപ്റ്റുകൾക്ക് നോവൽ എഴുതുകയും ചെയ്തു.പിന്നീടുള്ള നൂറ്റാണ്ടുകൾ ബ്ലേക്കിനെ മറക്കപ്പെട്ട അവസ്ഥയിലെത്തി.പക്ഷേ 1953 ൽ ഫ്രാൻസിന്റെ അപ്പോഴത്തെ സർക്കാർ ലെജിയോൺ ഓഫ് ഹോണർ എന്ന അവാർഡ് നൽകി ആധരിച്ചു.

ആലീസ് ഗായുടെ വിവാഹം ഗോമണ്ടിന്റെ കമ്പനിയിലെ ആ സ്ഥാനത്തുനിന്ന് മാറാനുള്ളതായിരുന്നു എന്നാണ് വിചാരിച്ചിരുന്നത്. പക്ഷേ പുതിയൊരു തുടക്കത്തിനായിരുന്നു അത്, ആ ദമ്പതിമാർ ന്യോയോർക്കിലേക്ക് താമസം മാറ്റി, അവിടെവച്ചായിരുന്നു ആലീസിന്റെ ആദ്യത്തെ മകളായ സൈമൺ 1908 -ന് ജന്മമെടുത്തത്.ജനത്തിന് രണ്ട് വർഷങ്ങൾക്ക് ശേഷം അവർ സോളാക്സ് നിർമ്മിച്ചപ്പോൾ ആലീസായിരുന്നു സ്വന്തമായി സ്റ്റുഡിയോ നിർമ്മിച്ച ആദ്യത്തെ വനിത.ആ സമയത്ത് ഗായ് അവരുടെ രണ്ടാമത്തെ മകനെ ഗർഭിണിയായിരുന്നു.പക്ഷേ അതൊന്നും അവരെ സിനിമ നിർമ്മിക്കുന്നതിന് തടസ്സമായില്ല.എഴുത്തിലും, സംവിധാനത്തിലും ശ്രദ്ധ കേന്ദ്രീകരിക്കുവാൻ 1914-ൽ ഗായ് ഭർത്താവിനെ സോളാക്സിന്റെ പ്രസിഡന്റാക്കി.

പക്ഷേ പെട്ടെന്നുതന്നെ ബാാങ്കുകാർ ആ സോളാക്സിനേയും ജപ്തി ചെയ്തു, കാരണം ഭർത്താവായ ഹെർബർട്ട് ബ്ലേക്ക് രോഗാവസ്ഥയിലും, സോളാക്സിനെ നേരെ നോക്കി നടത്താനും കഴിയാത്തിനായാലായിരുന്നു, കൂടാതെ ആലീസ് ഗർഭിണിയുമായിരുന്നു.പക്ഷേ എഴുത്തുകാരനായ ആലീസൺ മക്മാഹൻ വിലയിരുത്തിയത്, ഹെർബർട്ടിന്റെ കുറഞ്ഞ നിക്ഷേപമായിരുന്നു ജപ്തിക്ക് വഴിവച്ചത് എന്നായിരുന്നു.ആലീസും, ഹെർബർട്ടും ബാങ്കിനോടുതന്നെ സഹായം അഭ്യർത്ഥിച്ചു.അവർ കമ്പനിക്ക് ലഭിക്കുന്ന ലാഭത്തിന്റെ 51% തരണമെന്ന് പറഞ്ഞു, അങ്ങനെയാ സോളാക്സ് കാത്തറീൻ കാൽവെർട്ടിന്റേതുമായി മാറി- കാത്തറീനിന് ആലീസിന്റെ ഭർത്താവിനോട് അടുപ്പം ഉണ്ടായിരുന്നു. പക്ഷേ പിന്നീട് ഹെർബർട്ട് ബ്ലേക്ക് സ്വന്തമായൊരു സിനിമ കമ്പനിതുടങ്ങി,ആ കമ്പനി ബാങ്കുകളിൽ നിന്ന് രക്ഷപ്പെട്ടുകൊണ്ടേയിരുന്നു.പിന്നീടുള്ള വർഷങ്ങൾക്ക് സ്വകാര്യമായതും, ബിസിനസ്സ്പരമായതുമായ പാർട്ടണർഷിപ്പ് ആലീസും, ഹെർബർട്ടും നിലനിർത്തി, അവരൊരുമിച്ച് നിരവധി പ്രോജക്റ്റുകൾ ഏറ്റെടുത്തു.പക്ഷേ അവർ തമ്മിലുള്ള ബന്ധം അധികകാലം നീണ്ടുനിന്നില്ല.1918ന് ഹോർബർട്ട് ബ്ലേക്ക് ആലീസിനേയും, കുട്ടികളേയും, വിട്ട് വേറൊരു ഹോളിവുഡ് നടിയുമായി വിവാഹം കഴിച്ചു.

ഗായ് തന്റെ അവസാനത്തെ സിനിമ ചെയ്തത് 1920 നായിരുന്നു, ആ സമയത്ത് സ്പാനിഷ് ഇൻഫ്ലൂവെൻസ ബാധിച്ച് ആലീസ് പകുതി മരിച്ചിരുന്നു.1922 ആയപ്പോൾ ഗായ് നിയമപരമായി വിവാഹമോചിതയായി, പിന്നീട് വൈകാതെ ആലീസിന്റെ സ്റ്റുഡിയോ ബാങ്കുകാർ കൊണ്ടുപോയി.സ്റ്റുഡിയോയുടെ നഷ്ടത്തിന് ശേഷം, ഗായ് 1922 -ൽ ഫ്രാൻസിലേക്ക് പോയി, പിന്നീട് അവർ ഒരു സിനിമയുടെ ചെയ്തിട്ടില്ല.ജപ്തിയും, വിവാഹമോചനവും ആയതോടെ ആലീസിന് ഒരു സിനിമയും ചെയ്യാനുള്ള ആരോഗ്യംമുണ്ടായില്ല.ആലിസൺ മക്മഹാൻ പറഞ്ഞത്, വിവാഹമോചനവും, സോളാക്സിന്റെ നഷ്ടവുമായതോടെ ആ വിഷാദത്തിൽ ആലീസ് തന്നെതന്നെ ഒറ്റപ്പെടുത്തുകയായിരുന്നു, എന്നായിരുന്നു.ആലീസ് തന്റെ ഭർത്താവിനെ ഒരു പാർട്ട്ണറായി മാത്രമാണ് വെളിപ്പെടുത്തിയിരുന്നത്, അയാൾ തന്റെ ഭർത്താവാണെന്ന് ആലീസ് വെട്ടിതുറന്ന് പറഞ്ഞിരുന്നില്ല.

1927 -ൽ ഗായ് അമേരിക്കയിലേക്ക് തിരിച്ചുവരികയും, തന്റെ പഴയ പ്രവർത്തനങ്ങളെയെല്ലാം തിരിച്ചുപിടിക്കാൻ ശ്രമിക്കുകയും, പരാചിതയാകുകയും ചെയ്തു. 1930 ൽ, ലിയോണ ഗോമണ്ട് 1907ന് മുമ്പുള്ള
തന്റെ കമ്പനിയുടെ ചരിത്രത്തെ ഉൾപ്പെടുത്താതെ കമ്പനിയുടെ ഒരു ചരിത്രരേഖയുണ്ടാക്കി.ഇതിൽ മനഃം നൊന്ത്, ആ ഗോക്കുമെന്റുകൾ ഗോമണ്ട് മാറ്റുന്നതിന് സമ്മതം നൽകിയതിന് ശേഷം ഗോമണ്ടിന് ഗായ് ഒരു കത്തെഴുതി. എങ്ങനെയിരുന്നാലും, ആ തിരുത്തുകൾ പ്രസിദ്ധീകരിക്കപ്പെട്ടില്ല.പിന്നീടുള്ള ഗായുടെ ജീവിതം തന്റെ മക്കൾക്കായി അവർ മാറ്റിവച്ചു, പ്രതേകിച്ച്, തന്റെ ആദ്യത്തെ മകളായ സൈമോണിന് വേണ്ടി.കുറച്ച് വർഷം ഗായ് സൈോണിന്റൊപ്പമായിരുന്നു.

ആലീസ് ഗായ് ബ്ലേക്ക് പിന്നീട് വിവാഹം കഴിച്ചില്ല, പിന്നീട് 1964 -ന് അവർ അമേരിക്കയിലേക്ക് തിരിക്കുകയും, തന്റെ മക്കളിലൊരാളുമായി താമസിക്കുകയും ചെയ്തു. മാർച്ച് 24, 1968 ന് തന്റെ 94 ാം വയസ്സിൽ നേഴ്സിങ്ങ് വീട്ടിൽ താമസ്സിക്കുമ്പോൾ ആലീസ് ഗായ് ബ്ലേക്ക് അന്തരിച്ചു.ന്യൂ ജേഴ്സിയിലെ മേരിറെസ്റ്റ് സെമിത്തേരിയൽ ആലീസിനെ അടക്കം ചെയ്തു.


</doc>
<doc id="336084" url="https://ml.wikipedia.org/wiki?curid=336084" title="വെയർ ഒഎസ്">
വെയർ ഒഎസ്

സ്മാർട്ട്‌വാച്ചുകൾക്കും മറ്റു വെയറബിൾ കമ്പ്യൂട്ടറുകൾക്കുമായി ഗൂഗിൾ വികസിപ്പിച്ചെടുത്ത ഒരു ആൻഡ്രോയ്ഡ് പതിപ്പാണ് വെയർ ഒഎസ്. ആൻഡ്രോയ്ഡ് പതിപ്പ് 4.3 അല്ലെങ്കിൽ മുകളിലേക്ക്, അല്ലെങ്കിൽ ഐ.ഒ.എസ് പതിപ്പ് (പരിധിയോടെ ) 8.2 അല്ലെങ്കിൽ മുകളിലേക്ക് എന്നിവയിൽ പ്രവർത്തിക്കുന്ന മൊബൈൽ ഫോണുകളുമായി ജോടി ചേർന്ന് ഗൂഗിൾ നൗ  ടെക്നോളജിയേയും മൊബൈൽ നോട്ടിഫിക്കേഷനുകളേയും ആൻഡ്രോയ്ഡ് വെയർ, ഒരു സ്മാർട്ട്‌വാച്ച് രൂപത്തിലേക്ക് സമന്വയിപ്പിക്കുന്നു. ഗൂഗിൾ പ്ലേ സ്റ്റോറിൽ നിന്ന് അപ്ലിക്കേഷനുകൾ ഡൗൺലോഡ് ചെയ്യുവാനുള്ള ശേഷിയും ഇത് നൽകുന്നു.



</doc>
<doc id="336086" url="https://ml.wikipedia.org/wiki?curid=336086" title="ഉദയശങ്കർ ഭട്ട്">
ഉദയശങ്കർ ഭട്ട്

ഹിന്ദിസാഹിത്യകാരനായിരുന്നു ഉദയശങ്കർ ഭട്ട് ഉത്തർപ്രദേശിലെ ബുലൻഷഹർ ജില്ലയിലാണ് ജനിച്ചത്.(1898-1976) ഗദ്യവും പദ്യവുമായി അനേകം കൃതികൾ ഭട്ട് രചിച്ചിട്ടുണ്ട്.


</doc>
<doc id="336089" url="https://ml.wikipedia.org/wiki?curid=336089" title="ഇബ്നു മാജിദ്">
ഇബ്നു മാജിദ്

അറേബ്യൻ നാവികനും കാർട്ടോഗ്രാഫറുമാണ് അഹ്മദ് ഇബ്നു മാജിദ് (), ഒമാനിലെ ജുൽഫർ എന്ന സ്ഥലത്ത് 1421 ലാണ് ജനിച്ചത്. തന്റെ പതിനേഴാം വയസിൽ അദ്ദേഹം സമുദ്രയാത്രകൾക്ക് തുടക്കം കുറിച്ചിരുന്നു. ആദ്യകാലത്തെ അറേബ്യൻ കടൽ സഞ്ചാരി എന്ന പ്രശസ്തി ലഭിച്ചത് ഇദ്ദേഹത്തിനാണ്. ഏകദേശം 1500ലാണ് അദ്ദേഹം മരണപ്പെട്ടതെന്ന് കരുതുന്നു. പോർച്ചുഗീസ് നാവികനായ വാസ്ഗോഡി ഗാമയുടെ ഇന്ത്യയിലേക്കുള്ള യാത്രയിൽ ആഫ്രിക്കൻ തീരത്തു നിന്നും ഗാമയെ ഇന്ത്യയിലേക്കുള്ള വഴി കാണിച്ചുകൊടുത്തത് ഇബിൻ മാജിദ് ആണ് എന്നു് പറയപ്പെടുന്നു. സമുദ്ര യാത്രക്ക് പുറമെ അദ്ദേഹം നിരവധി ഗ്രന്ഥങ്ങളുടെ രചയിതാവുമാണ്. കടലിന്റെ സിംഹം എന്നും വിളിക്കപ്പെടുന്നു.


</doc>
<doc id="336090" url="https://ml.wikipedia.org/wiki?curid=336090" title="ബയോഫൈറ്റം">
ബയോഫൈറ്റം

സപുഷ്പികളിൽപെടുന്ന ഓക്സാലിഡേസീ സസ്യകുടുംബത്തിലെ ഒരു ജീനസ് ആണ് ബയോഫൈറ്റം (Biophytum). ഏകദേശം അൻപതോളം സ്പീഷിസുകളുള്ള ഈ ജീനസ്സിലെ സസ്യങ്ങളെ ഉഷ്ണമേഖലകളിലും മിതോഷ്ണമേഖലകളിലും വ്യാപിച്ചുകിടക്കുന്നു. ഈ ജീനസ്സിൽ മുക്കുറ്റി,  Biophytum petersianum തുടങ്ങിയ സസ്യങ്ങൾ ഔഷധികളാണ്.
ഇവയുടെ ഇലകൾ ഏകാന്തരന്യാസത്തിൽ (alternate or spiral phyllotaxis) ക്രമീകരിക്കപ്പെട്ടതും സംയുക്ത പത്രങ്ങളോടു കൂടിയവയുമാണ്. ഇലകളിലെ സിരാവിന്യാസം ജാലികാസിരാവിന്യാസമാണ്.  ഇരുട്ടിൽ ഈ കുടംബത്തിലെ മിക്ക സസ്യങ്ങളുടേയും ഇലകൾ നിദ്രാവസ്ഥയിലേക്ക് പോകാറുണ്ട്. പത്രവൃന്തത്തിന്റെ അടിയിലായി കാണപ്പെടുന്ന പൾവീനസ്(Pulvinus-ഇലകളുടെ ഞെട്ടിന്റെ അടിഭാഗത്തുള്ള വികസിച്ച ഭാഗം) എന്ന ഭാഗത്തിന്റെ സഹായത്തോടെയാണ് ഇത് സാധ്യമാകുന്നത്. പത്രവൃന്തത്തിന്റെ അടിയിലായി ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്.


</doc>
<doc id="336092" url="https://ml.wikipedia.org/wiki?curid=336092" title="ആപ്പ് സ്റ്റോർ (ഐ.ഒ.എസ്.)">
ആപ്പ് സ്റ്റോർ (ഐ.ഒ.എസ്.)

ഐ.ഒ.എസ്സിൽ പ്രവർത്തിക്കുന്ന മൊബൈൽ ആപ്പുകൾക്കായി ആപ്പിൾ ഇൻകോർപ്പറേറ്റഡ് വികസിപ്പിച്ച, അവർ തന്നെ പരിപാലിക്കുന്ന ഒരു ഡിജിറ്റൽ ഡിസ്ട്രിബ്യൂഷൻ പ്ലാറ്റ്ഫോമാണ് ആപ്പ് സ്റ്റോർ. ആപ്പിളിന്റെ തന്നെ ഐ.ഒ.എസ് എസ്.ഡി.കെ.യാൽ  വികസിപ്പിച്ച അപ്ലിക്കേഷനുകൾ തിരയുവാനും അവ ഡൗൺലോഡ് ചെയ്യുവാനും ഈ സേവനം ഉപയോക്താക്കളെ സഹായിക്കുന്നു. ഈ അപ്ലിക്കേഷനുകൾ ഐ.ഒ.എസ്. ഡിവൈസുകളായ ഐഫോൺ സ്മാർട്ട്ഫോൺ, ഐപോഡ് ടച്ച്, ഐപാഡ് ടാബ്‌ലറ്റ് കമ്പ്യൂട്ടർ, അല്ലെങ്കിൽ ഐട്യൂൺസ് വഴി ഒരു പേഴ്സണൽ കമ്പ്യൂട്ടർ എന്നിവയിലേക്ക് ഡൗൺലോഡ് ചെയ്യാം.

ആപ്പ് സ്റ്റോറിന് 1.5 മില്ല്യണിലധികം അപ്പുകളുണ്ട്. അപ്പുകളുടെ 100 ബില്ല്യൺ കോപ്പികൾ ഡൗൺലോഡ് ചെയ്യപ്പെട്ടിട്ടുമുണ്ട്.


</doc>
<doc id="336099" url="https://ml.wikipedia.org/wiki?curid=336099" title="കർണ്ണാടക സംഗീതത്തിലെ ത്രിമൂർത്തികൾ">
കർണ്ണാടക സംഗീതത്തിലെ ത്രിമൂർത്തികൾ

18 -ആം നൂറ്റാണ്ടിൽ ജീവിച്ചിരുന്ന കർണ്ണാടക സംഗീതജ്ഞരായ ത്യാഗരാജ സ്വാമികൾ, മുത്തുസ്വാമി ദീക്ഷിതർ, ശ്യാമ ശാസ്ത്രി എന്നിവരാണ് കർണ്ണാടക സംഗീതത്തിലെ ത്രിമൂർത്തികൾ (Trinity of Carnatic music) എന്ന് അറിയപ്പെടുന്നത്. ഇന്നു നിലനിൽക്കുന്ന രീതിയിൽ കർണ്ണാടക സംഗീതത്തെ മാറ്റിയെടുത്തതിലും കൃതികളുടെയും രാഗങ്ങളുടെയും താളങ്ങളുടെയും എണ്ണത്തിലും വൈവിധ്യത്തിലും ഇവർ ഉണ്ടാക്കിയ ചലനങ്ങൾ അത്ഭുതകരമായിരുന്നു. കൃതികളുടെ ക്രമപ്പെടുത്തലുകളിലും രാഗങ്ങളെയും താളങ്ങളെയും കൈകാര്യം ചെയ്ത രീതികളിലും ഇവർ കാണിച്ച കയ്യടക്കം മൗലികവും ആയിരുന്നു. നേരത്തേ തഞ്ചാവൂർ ജില്ലയുടെ ഭാഗമായ തിരുവാരൂരിൽ ആണ് മൂന്നുപേരും ജനിച്ചത് 

ദീക്ഷിതർ പ്രധാനമായി സംസ്കൃതത്തിൽ രചനകൾ നടത്തിയപ്പോൾ ത്യാഗരാജരും ശ്യാമശാസ്ത്രിയും തെലുഗു ഭാഷയിലാണ് തങ്ങളുടെ കൂടുതൽ കൃതികളുടെയും രചന നിർവഹിച്ചിരിക്കുന്നത്. പുതിയ രാഗങ്ങളും താളങ്ങളും അവതരിപ്പിച്ചതു കൂടാതെ ഇവർ മൂവരും നിലവിലുള്ള രാഗങ്ങളിൽ അസാമാന്യമായ പുതുമകളും വ്യത്യസ്തതകളും കൊണ്ടുവരികയും ചെയ്തു. 



</doc>
<doc id="336113" url="https://ml.wikipedia.org/wiki?curid=336113" title="വഫ സുൽത്താൻ">
വഫ സുൽത്താൻ

ഒരു മെഡിക്കൽ ഡോക്റ്ററും എഴുത്തുകാരിയുമാണ് വഫ സുൽത്താൻ.സിറിയയിൽ ജനിച്ച് അമേരിക്കയിലേക്ക് കുടിയേറിയ അവർ ഇസ്ലാമിക മതമൗലിക വാദികളുടെ വിമർശക എന്ന നിലയിലാണ് ശ്രദ്ധേയയായത്.

സിറിയൻ നഗരമായ ബനിയാസിലെ ഒരു വലിയ പരമ്പരാഗത അലവി മുസ്ലിം കുടുംബത്തിലാണ് വഫ സുൽത്താൻ ജനിച്ചത്. സാഹിത്യകാരിയാവാൻ താത്പര്യമുണ്ടായിരുന്നതിനാൽ അറബ് സാഹിത്യം പഠിക്കാനാഗ്രഹിച്ചെങ്കിലും വീട്ടുകാരുടെ സമ്മർദ്ദത്താൽ മെഡിക്കൽ മേഖല തിരഞ്ഞെടുക്കുകയായിരുന്നു.

വഫ സുൽത്താന്റെ അഭിപ്രായത്തിൽ "ഇസ്ലാമിന്റെ പ്രശ്നം അതിന്റെ തത്ത്വശാസ്ത്രത്തിൽത്തന്നെ അന്തർലീനമാണ്". "ഇസ്ലാം ഒരു മതം മാത്രമല്ല അത് ബലം പ്രയോഗിച്ച് അജണ്ടകൾ നടപ്പാക്കുന്ന ഒരു രാഷ്ട്രീയ പ്രത്യയശാസ്ത്രം കൂടെയാണ്" എന്നവർ വിമർശിക്കുന്നു.


</doc>
<doc id="336121" url="https://ml.wikipedia.org/wiki?curid=336121" title="ഇൻസൈഡ് ഔട്ട് (2015)">
ഇൻസൈഡ് ഔട്ട് (2015)

ഇൻസൈഡ് ഔട്ട് 2015 -ൽ പിക്‌സാർ ആനിമേഷൻ സ്റ്റുഡിയോ നിർമ്മിച്ച് വാൾട്ട് ഡിസ്നി പിക്ചർസ് വിതരണം ചെയ്ത ഒരു അമേരിക്കൻ 3ഡി ആനിമേഷൻ ചിത്രമാണ്. ചിത്രം സംവിധാനം ചെയ്തതു പീറ്റ് ഡോക്ടറും റോണി ദെൽ കാർമെനും ചേർന്നാണ്. ഇരുവരുടെയും കഥയ്ക്ക് തിരക്കഥ രചിച്ചത് സ്വയം ഡോക്ടറും, മെഗ് ലെഫൗവെയും പിന്നെ ജോഷ് കൂളിയും ചേർന്നാണ്. റൈലി ആൻഡേഴ്സൺ എന്ന ഒരു കൊച്ചു പെൺകുട്ടിയുടെ മനസ്സിന്റെ പശ്ചാത്തലത്തിൽ എടുത്ത ചിത്രത്തിൽ, മനുഷ്യരൂപത്തിൽ അവതരിപ്പിച്ച അഞ്ച് വികാരങ്ങൾ - സന്തോഷം, ദുഃഖം, ഭയം, ദേഷ്യം പിന്നെ വെറുപ്പ് എന്നിവ - തന്റെ മാതാപിതാക്കൾക്കൊപ്പം മിന്നസോട്ടായിൽ നിന്ന് സാൻ ഫ്രാൻസിസ്കോ നഗരത്തിലേക്ക് താമസം മാറുന്ന അവസരത്തിൽ അവളെ മുന്നോട്ട് നയിക്കാൻ ശ്രമിക്കുന്നതാണ് ഇതിവൃത്തം.

2009 -ൽ ആണ് ഇൻസൈഡ് ഔട്ടിന്റെ കഥാതന്തു വികസിപ്പിക്കുവാൻ പീറ്റ് ഡോക്ടർ ആരംഭിച്ചത്. വളർന്നു വരുന്ന തന്റെ മകളുടെ വ്യക്തിത്വത്തിൽ വരുന്ന മാറ്റങ്ങൾ ശ്രദ്ധിച്ചതിനു ശേഷമാണ് അത്. കഥ വികസിപ്പിക്കുന്ന കാലത്ത് നിരവധി മനശ്ശാസ്ത്രഞ്ജരുടെ സഹായം ചിത്രത്തിന്റെ നിർമാതാക്കൾ തേടി. മനുഷ്യന്റെ വികാരങ്ങൾ എങ്ങനെ വ്യക്തികൾ തമ്മിലുള്ള ബന്ധത്തെ ബാധിക്കുന്നു എന്നുള്ള അറിവുകൾ ഉൾപ്പെടുത്തി കഥ നവീകരിക്കാൻ അത് അവരെ സഹായിച്ചു. 

മെയ് 2015 -ൽ കാൻ ഫിലിം ഫെസ്റ്റിവലിൽ അവതരിപ്പിച്ച, ഇൻസൈഡ് ഔട്ട് പിന്നീട് ജൂൺ 19ന് വടക്കേ അമേരിക്കയിൽ റിലീസ് ചെയ്തു. ജെയിംസ് ഫോർഡ് മർഫി സംവിധാനം ചെയ്ത ലാവ എന്ന ലഘു ചിത്രവും ഇതോടൊപ്പം പ്രദർശിക്കപ്പെട്ടു. ചിത്രത്തിന്റെ വിഷയം, തിരക്കഥ, പശ്ചാത്തല സംഗീതം, ഡബ്ബിങ് എന്നിവ നിരൂപക പ്രശംസ നേടി. പ്രദർശനം തുടങ്ങി ആദ്യ ആഴ്ചയിൽ തന്നെ 90.4 ദശലക്ഷം ഡോളർ വരുമാനം നേടിയ
ചിത്രം ലോകമെമ്പാടും നിന്നായി 856 ദശലക്ഷം ഡോളർ വാരിക്കൂട്ടി. അക്കാദമി അവാർഡ്, ബാഫ്റ്റാ അവാർഡ്, ഗോൾഡൻ ഗ്ലോബ്, ആനി അവാർഡ്എന്നിവയടക്കം അനേകം പുരസ്‌കാരങ്ങൾ ഇൻസൈഡ് ഔട്ടിന് ലഭിച്ചു.

റൈലി ആൻഡേഴ്സൺ അമേരിക്കയിലെ മിന്നസോട്ടായിൽ ജനിക്കുന്നു. മനുഷ്യരൂപത്തിലുള്ള അഞ്ച് വികാരങ്ങൾ - ജോയ് (സന്തോഷം), സാഡ്നെസ്സ് (ദുഃഖം), ഫിയർ (ഭയം), ആംഗർ (ദേഷ്യം) പിന്നെ ഡിസ്ഗസ്റ്റ് (വെറുപ്പ്) എന്നിവ - റൈലിയുടെ മനസ്സ് കേന്ദ്രീകരിച്ച് അവളുടെ പെരുമാറ്റത്തെ നിയന്ത്രിക്കുന്നു. റൈലി വളരുന്നതോടെ, അവളുടെ അനുഭവങ്ങൾ ഓർമകളായി മാറുന്നു, അവ ദീർഘകാല ഓർമയിൽ (Long Term Memory) സൂക്ഷിക്കാനായി, നിറമുള്ള ഗോളങ്ങളിൽ നിറച്ചു അവിടേക്കു അയക്കുന്നു. ഒരു കേന്ദ്രത്തിൽ സൂക്ഷിച്ച, റൈലിയുടെ അഞ്ച് പ്രധാനപ്പെട്ട “കാതലായ ഓർമ്മകൾ”, അവളുടെ വ്യക്തിത്വത്തെ പ്രതിനിധീകരിക്കുന്ന ഓരോ ദ്വീപുകൾക്കു ശക്തിപകരുന്നു. കുടുംബം, സുഹൃത്ബന്ധം, നിഷ്കളങ്കത, ഹോക്കി പിന്നെ സത്യസന്ധത എന്നിവയാണ് ഈ ദ്വീപുകൾ. മനസ്സിന്റെ നിയന്ത്രണ കേന്ദ്രത്തിൽ, ജോയ് ഒരു അലിഖിത നേതാവായി പ്രവത്തിക്കുകയും, സാഡ്നെസ്സിനെ നിയന്ത്രണ സംവിധാനത്തിൽ നിന്ന് അകറ്റി നിർത്തുകയും ചെയ്യുന്നു. ചെറുപ്പകാലം മുതൽക്കേ റൈലി സന്തോഷവാതിയായ ഒരു കുട്ടിയായതുകൊണ്ടു അത് അത്ര ബുദ്ധിമുട്ടുള്ള കാര്യമായിരുന്നില്ല.

റൈലിക്കു പതിനൊന്ന് വയസ്സാകുമ്പോൾ അവൾ മാതാപിതാക്കൾക്കൊപ്പം സാൻ ഫ്രാൻ്സിസ്കോയിലേക്ക് താമസം മാറ്റുന്നു. അത് അവളിൽ തുടക്കത്തിലേ മോശം അനുഭവങ്ങൾ ഉണ്ടാക്കുന്നു. പുതിയതായി താമസം തുടങ്ങിയ വീട് വളരെ മോശമായിരുന്നു, അവരുടെ സാധനങ്ങൾ കൊണ്ടുവന്ന വാൻ ഇടക്ക് വഴിതെറ്റിപോയി, അച്ഛൻ ബിസിനസ് കാര്യത്തിൽ വളരെ സമ്മർദ്ദത്തിലാണ്. റൈലിയുടെ സന്തോഷകരമായ ഓർമകളെ സാഡ്നെസ്സ് സ്പർശിക്കാൻ തുടങ്ങിയപ്പോൾ ജോയ് അതിനെ തടഞ്ഞു. സ്‌കൂളിലെ ആദ്യദിവസം ദുഃഖത്തിന്റെ പ്രവർത്തനത്താൽ റൈലി കരയാൻ ഇടയായി. അത് ദുഃഖം നിറഞ്ഞ ഒരു കാതലായ ഓർമ്മ രൂപീകരിച്ചു. പതറിപ്പോയ ജോയ് അതിനെ നശിപ്പിക്കുവാൻ ശ്രമിച്ചുവെങ്കിലും, അബദ്ധവശാൽ മറ്റ് കാതലായ ഓർമകളും നഷ്ടപ്പെടാൻ അത് ഇടയാക്കി, അതുവഴി ദ്വീപുകളെ പ്രവർത്തനരഹിതമാക്കി. ജോയും സാഡ്നെസ്സും, മറ്റു കാതലായ ഓർമകളും, നിയന്ത്രണ കേന്ദ്രത്തിൽ നിന്ന് പുറത്താക്കുകയും, ദീർഘകാല ഓർമകൾ സൂക്ഷിച്ചിട്ടുള്ള ദുർഘടമായ വഴിയിൽ പെട്ടുപോകുകയും ചെയ്യുന്നു-

അതേസമയം, ആംഗർ, ഫിയർ, ഡിസ്ഗസ്റ്റ് തുടങ്ങിയവർ നിയന്ത്രണം ഏറ്റെടുക്കുകയും, വിനാശകരമായി ഭവിക്കുകയും ചെയ്തു. മാറിക്കൊണ്ടിരിക്കുന്ന മാനസികാവസ്ഥ റൈലിയെ മാതാപിതാക്കളിൽ നിന്ന് അകറ്റുന്നു. അവളുടെ വ്യക്തിത്വത്തെ പ്രതിനിധാനം ചെയ്യുന്ന ദ്വീപുകൾ ഓരോന്നായി, മറക്കുന്ന ഓർമ്മകൾ നിക്ഷേപിക്കുന്ന “മെമ്മറി ഡംപ്” എന്ന അഗാധമായ ഗർത്തത്തിലേക്ക് പതിക്കുന്നു. സാൻ ഫ്രാൻസിസ്കോയിൽ റൈലി സന്തോഷവതിയല്ല എന്ന് തിരിച്ചറിഞ്ഞ ആംഗർ, മിന്നസോട്ടായിൽ തിരികെ പോയാൽ അവൾ വീണ്ടും സന്തോഷവതി ആവും എന്ന് കരുതി, നാട് വിട്ട് പോകുക എന്ന ആശയം അവളിൽ തോന്നിപ്പിക്കുകയും റൈലി അങ്ങനെ പ്രവർത്തിക്കുകയും ചെയ്യുന്നു. 

ജൊയും സാഡ്നെസ്സും ബിംഗ് ബോംഗ് എന്ന് പേരുള്ള റൈലിയുടെ കുട്ടിക്കാലത്തെ സാങ്കല്പികമായ സുഹൃത്തിനെ കണ്ടുമുട്ടുകയും, അവന്റെ അഭിപ്രായം അനുസരിച്ച് ചിന്തയുടെ തീവണ്ടി (ട്രെയിൻ ഓഫ് തോട്ട്) മാർഗ്ഗം നിയന്ത്രണ കേന്ദ്രത്തിൽ മടങ്ങിയെത്താൻ ശ്രമിക്കുന്നു. മൂന്നുപേരും തീവണ്ടിയിൽ കയറിയെങ്കിലും സത്യസന്ധത എന്ന ദ്വീപ് തകരുന്നതോടെ (റൈലി അമ്മയുടെ ക്രെഡിറ്റ് കാർഡ് മോഷ്ടിച്ച് നാട് വിടാൻ ശ്രമിക്കുന്നതോടെ) തീവണ്ടി പാളം തെറ്റുന്നു. പരവശയായ ജോയ് “തിരിച്ചു വിളിക്കുന്ന കുഴൽ” (recall tube) മാർഗ്ഗം യാത്ര തുടരാൻ ശ്രമിക്കുകയും, എന്നാൽ അവസാനത്തെ ദ്വീപും തകരുന്നതോടെ, കുഴൽ പൊട്ടി അവളും ബിംഗ് ബോംഗും മെമ്മറി ഡംപിലേക്കു പതിക്കുകയും ചെയ്യുന്നു. ഗർത്തിന്റെ അടിത്തട്ടിൽ വീണു എല്ലാ പ്രതീക്ഷയും നശിക്കാൻ തുടങ്ങിയപ്പോൾ ജോയ്, ഒരു കാര്യം തിരിച്ചറിഞ്ഞു. ജീവിതത്തിൽ ദുഃഖത്തിന് അതിന്റെതായ ധർമ്മം ഉണ്ടെന്നും, താൻ ഒരു മോശം മാനസിക അവസ്ഥയിൽ ആണെന്ന് മറ്റുള്ളവരെ അറിയിക്കുകയും, അത് വഴി സഹായം തേടുകയുമാണ് അത് എന്ന് ജോയ് തിരിച്ചറിയുന്നു. ഒരു മോശം ഹോക്കി മത്സരത്തിന് ശേഷം ദുഃഖിതയായ റൈലി പിന്നീട് മാതാപിതാക്കൾ ആശ്വസിപ്പിച്ചപ്പോൾ സന്തോഷം വീണ്ടെടുത്ത് ജോയ് ഓർമ്മിക്കുന്നു.

ജോയിയും ബിംഗ് ബോംഗും ഒരു പഴയ റോക്കറ്റ് ഉപയോഗിച്ച് ഗർത്തത്തിൽ നിന്ന് രക്ഷപെടാൻ ശ്രമിക്കുന്നു. പല ശ്രമങ്ങൾക്ക് ശേഷം ഇരുവരെയും താങ്ങാനുള്ള ശേഷി റോക്കറ്റിന് ഇല്ല എന്ന് മനസ്സിലായ ബിംഗ് ബോംഗ് അതിൽ നിന്ന് ചാടുകയും ജോയിക്ക് രക്ഷപ്പെടാൻ അവസരം ഒരുക്കുന്നു. സാഡ്നെസ്സിനെ കണ്ടുമുട്ടിയ ജോയ് വീണ്ടും നിയന്ത്രണ കേന്ദ്രത്തിൽ തിരികെ എത്തുന്നു. ആംഗറിന്റെ വീട് വിട്ട് പോകുക എന്ന ആശയം അവിടുത്തെ നിയന്ത്രണം യന്ത്രത്തെ ഉപയോഗരഹിതമാക്കിയ വിവരം അറിഞ്ഞു ജോയ് തളരുന്നു. എന്നാൽ എല്ലാവരെയും അത്ഭുതപ്പെടുത്തിക്കൊണ്ട് സാഡ്നെസ് ആ ആശയം നിർവീര്യമാക്കുകയും യന്ത്രം പൂർവസ്ഥയിൽ ആകുകയും ചെയ്യുന്നു, അതോടെ റൈലി വീട്ടിലേക്ക് മടങ്ങുന്നു. 

റൈലി വീട്ടിൽ മടങ്ങിയെത്തുന്നതോടെ സാഡ്നെസ് കാതലായ ഓർമ്മകൾ വീണ്ടും ഇൻസ്റ്റാൾ ചെയ്യുകയും, റൈലി തന്റെ പഴയ ജീവിതം നഷ്ടമായതോർത്തു കരയുകയും ചെയ്യുന്നു. മാതാപിതാക്കൾ അവളെ ആശ്വസിപ്പിക്കുന്നതിനിടെ ജോയും സാഡ്നെസ്സും യന്ത്രത്തിൽ ഒരുമിച്ചു പ്രവർത്തിച്ചു രണ്ടുപേരുടെയും പ്രത്യേകതകൾ അടങ്ങിയ ഒരു പുതിയ കാതലായ ഓർമ്മ രൂപീകരിക്കുന്നു. 

ഒരു വർഷത്തിന് ശേഷം, റൈലി പുതിയ വീടുമായി പൊരുത്തപ്പെടുകയും, പുതിയ സുഹൃത്തുക്കളെ ഉണ്ടാക്കുകയും, പഴയ ഹോബികളെ തിരികെ കൊണ്ടുവരുകയും ചെയ്യുന്നു. അത് കൂടാതെ പുതുതായി രൂപപ്പെട്ട കാതലായ ഓർമകളുടെ സഹായത്തോടെ പുതിയ ഹോബികൾ തുടങ്ങുകയും ചെയ്യുന്നു. നിയന്ത്രണ കേന്ദ്രത്തിൽ വിപുലമായ ഒരു യന്ത്രത്തിന്റെ സഹായത്തോടെ എല്ലാ വികാരങ്ങളും ഒരുമിച്ചു പ്രവർത്തിക്കുന്നു, അങ്ങനെ റൈലിയെ കുറച്ചുകൂടി വികാര സങ്കീർണമായ ജീവിതം നയിക്കാൻ പ്രാപ്തയാക്കുന്നു. 


ഇൻസൈഡ് ഔട്ടിന് മികച്ച നിരൂപക പ്രശംസ ലഭിച്ചു. സിനിമ നിരൂപണങ്ങൾ സംഭരിക്കുന്ന വെബ്സൈറ്റ് ആയ റോട്ടൻ ടോമറ്റോസ്, 305 നിരൂപണങ്ങളുടെ അടിസ്ഥാനത്തിൽ 98% റേറ്റിംഗ് നൽകി. മികച്ച രീതിയിൽ ആനിമേഷൻ ചെയ്ത, മനസ്സിൽ തട്ടുന്ന ചിത്രം, എന്നാണ് ഇൻസൈഡ് ഔട്ടിനെ വെബ്സൈറ്റ് വിശേഷിപ്പിച്ചത്. പിക്‌സാറിന്റെ ആനിമേഷൻ ക്ലാസിക്കുകൾക്കു ഒരു മുതൽക്കൂട്ട് എന്നും റോട്ടൻ ടോമറ്റോസ് കൂട്ടിച്ചേർത്തു. മറ്റൊരു സമാന വെബ്സൈറ്റ് ആയ മെറ്റാക്രിട്ടിക് ചിത്രത്തിന് നൂറിൽ തൊണ്ണൂറ്റിനാല് മാർക്ക് നൽകി. 



</doc>
<doc id="336126" url="https://ml.wikipedia.org/wiki?curid=336126" title="ഇബ്ൻ വാറഖ്">
ഇബ്ൻ വാറഖ്

ഒരു ഇസ്ലാം മത വിമർശകനാണ് ഇബ്ൻ വാറഖ്. ഇബ്ൻ വാറഖ് എന്നത് തൂലികാനാമമാണ്. വ്യക്തിപരമായ സുരക്ഷയെ മുൻ നിർത്തിക്കൊണ്ടാണ് വെളിപ്പെടുത്താതെ ഇബ്ൻ വാറഖ് എന്ന തൂലികാനാമം തിരഞ്ഞെടുത്തത് ഇബ്ൻ വാറഖ് പറയുന്നു.9-ആം നൂറ്റാണ്ടിൽ ജീവിച്ചിരുന്ന തത്ത്വചിന്തകനും സന്ദേഹവാദിയുമായ അബു ഇസ അൽ-വാറക്കിൽ നിന്നും കടം കൊണ്ടതാണ് തൂലികാ നാമം.


</doc>
<doc id="336131" url="https://ml.wikipedia.org/wiki?curid=336131" title="താരിഖ് അലി">
താരിഖ് അലി

ഒരു പാകിസ്താനി-ബ്രിട്ടീഷ് എഴുത്തുകാരനും സംവിധായകനും പത്രപ്രവർത്തകനുമാണ് താരിഖ് അലി. ന്യൂ ലെഫ്റ്റ് റിവ്യൂവിന്റെ എഡിറ്റോറിയൽ കമ്മറ്റി അംഗമാണ്. ദി ഗാർഡിയൻ, കൗണ്ടർപഞ്ച്, ലണ്ടൻ റിവ്യൂ ഒവ് ബുക്സ് എന്നിവയിൽ സ്ഥിരമായി എഴുതാറുണ്ട്.


</doc>
<doc id="336138" url="https://ml.wikipedia.org/wiki?curid=336138" title="ശ്രുതായുധൻ">
ശ്രുതായുധൻ

സമുദ്രദേവനായ വരുണന്റെയും പർണ്ണാശ എന്ന നദിയുടെയും പുത്രനായ ശ്രുതായുധൻ അതിശക്തനായ യോദ്ധാവായിരുന്നു . 

കുരുക്ഷേത്രയുദ്ധത്തിൽ ഇദ്ദേഹം അർജുനനെ വിജയകരമായി തടുത്തു നിറുത്തുകയും തോല്പ്പിക്കുകയും ചെയ്തു . ശ്രുതായുധന്റെ ശക്തിക്കും വീര്യത്തിനും കാരണം പിതാവായ വരുണൻ നല്കിയ അത്ഭുതശക്തിയുള്ള ഒരു ഗദയാണ് . 
ശ്രുതായുധനെ പ്രസവിച്ച ശേഷം പർണ്ണാശാ നദിയുടെ അധിഷ്ടാനദേവതയായ ദേവി പുത്രനെയും കൊണ്ട് പിതാവായ വരുണന്റെ സമീപമെത്തുകയും , തന്റെ പുത്രൻ യുദ്ധത്തിൽ ആരാലും വധിക്കപ്പെടാത്തവനും അജയ്യനുമായിത്തീരാൻ 
അനുഗ്രഹിക്കണമെന്ന് ആവശ്യപ്പെടുകയും ചെയ്തു . വരുണൻ പുത്രന് ഒരു ഗദ നല്കിയിട്ടു ഇങ്ങനെ പറഞ്ഞു . " ഈ ഗദ കയ്യിലിരിക്കും കാലം ഇവനെ ആര്ക്കും പോരിൽ തോൽപ്പിക്കാനോ വധിക്കാനോ സാധിക്കുന്നതല്ല . എന്നാൽ യുദ്ധം ചെയ്യാതിരിക്കുന്ന നിരായുധരിൽ പ്രയോഗിച്ചാൽ ഗദ തിരിച്ചടിക്കുകയും ഇവനെ വധിക്കുകയും ചെയ്യും ". 
പർണ്ണാശയും മകനും സന്തുഷ്ട്ടരായി തിരികെ പോന്നു . 
കുരുക്ഷേത്രയുദ്ധത്തിൽ അര്ജുനനുമായി അജയ്യമായി പോരാടിയ ശ്രുതായുധൻ പിതാവിന്റെ താക്കീത് മറന്ന് ഗദയെ നിരായുധനായ അര്ജുനസാരഥി-കൃഷ്ണന് നേരെ വിടുകയും ഗദ തിരിച്ചടിച്ചു ശ്രുതായുധൻ കൊല്ലപ്പെടുകയും ചെയ്യുന്നു . 


</doc>
<doc id="336139" url="https://ml.wikipedia.org/wiki?curid=336139" title="ശ്രുതായുസ്സ്">
ശ്രുതായുസ്സ്

കൗരവപക്ഷത്തു നിന്ന് പാണ്ഡവരോട് പൊരുതിയ ഒരു ധീര യോധാവാണ് ശ്രുതായുസ്സ്. ഇദ്ദേഹത്തിന്റെ സഹോദരനാണ് "അച്യുതായുസ്സ്".

ശ്രുതായുസ്സും അച്യുതായുസ്സും അർജ്ജുനനോട് ധീരമായി എതിരിട്ടു .വെറും കീർത്തിയെ കാംക്ഷിച്ചാണ് ഇവർ കൃഷ്ണാർജ്ജുനന്മാരോട് എതിരിട്ടത്‌ . അതിനാൽ അർജ്ജുനനെതിരെ മരണഭയമില്ലാതെ ഇവർ പോരാടി. ഒരു ഘട്ടത്തിൽ അർജുനനെ മോഹാലസ്യപ്പെടുത്തുക പോലും ചെയ്തു . അർജ്ജുനൻ ജയദ്രഥവധത്തിന്റെ തിരക്കിലുമായിരുന്നു. എന്നാൽ തുടർന്ന് നടന്ന ഒരു ജീവന്മരണ പോരാട്ടത്തിൽ അര്ജുനൻ ശ്രുതായുസ്സിനെയും അച്യുതായുസ്സിനെയും വധിച്ചു .


</doc>
<doc id="336164" url="https://ml.wikipedia.org/wiki?curid=336164" title="ക്രിസ്റ്റോഫ് ലക്സെൻബെർഗ്">
ക്രിസ്റ്റോഫ് ലക്സെൻബെർഗ്

ക്രിസ്റ്റോഫ് ലക്സെൻബെർഗ് എന്നത് ഇസ്ലാമിനെയും അതിന്റെ തുടക്കകാലത്തെയും കുറച്ച് നിരവധി പഠനസമാഹാരങ്ങളും ലേഖനങ്ങളും പ്രസിധീകരിച്ച എഴുത്തുകാരന്റെ കപടനാമമാണ്.2000-ത്തിൽ ജർമ്മൻ ഭാഷയിൽ പ്രസിദ്ധീകരിച്ച T"he Syro-Aramaic Reading of the Koran: A Contribution to the Decoding of the Language of the Qur'an" ആണ് പ്രധാന കൃതി.


</doc>
<doc id="336169" url="https://ml.wikipedia.org/wiki?curid=336169" title="അബു ഇസ അൽ-വാറഖ്">
അബു ഇസ അൽ-വാറഖ്

9-ആം നൂറ്റാണ്ടിൽ ജീവിച്ചിരുന്ന ഒരു പണ്ഡിതനും മതവിമർശകനും സന്ദേഹ വാദിയുമാണ് അബു ഇസ അൽ-വാറഖ്. ഇബ്ൻ അൽ-റാവൻണ്ടിയുടെ സുഹൃത്തും വഴികാട്ടിയുമായിരുന്നു.ആധുനിക കാലത്തെ പ്രമുഖ ഇസ്ലാം മത വിമർശകനായ ഇബ്ൻ വാറഖ് തന്റെ തൂലികാനാമം കടം കൊണ്ടത് വാറക്കിൽ നിന്നാണ്.


</doc>
<doc id="336173" url="https://ml.wikipedia.org/wiki?curid=336173" title="ഇബ്ൻ അൽ-റാവന്ദി">
ഇബ്ൻ അൽ-റാവന്ദി

ആദ്യകാല ഇസ്ലാമിക വിമർശകനും ചിന്തകനും സന്ദേഹവാദിയുമായിരുന്നു അബു അൽ-ഹസൻ ഇബ്ൻ യഹ്യ ഇബ്ൻ ഇഷാഖ് അൽ-റാവണ്ടി അഥവാ ഇബ്ൻ അൽ-റാവണ്ടി. മുഅതസില പണ്ഡിതനായിരുന്നെങ്കിലും അത് തള്ളിക്കളഞ്ഞ് കുറച്ച് കാലം ഷിയ ഇസ്ലാം സ്വീകരിച്ചു.പിന്നീട് ഒരു സ്വതന്ത്ര ചിന്തകനായി മാറി. അദ്ദേഹത്തിന്റെ കൃതികൾ ഒന്നും തന്നെ ഇപ്പോൾ നിലവിലില്ലെങ്കിലും എതിർത്തുകൊണ്ടെഴുതിയ ഗ്രന്ഥങ്ങളിലൂടെ ആശയങ്ങൾ നിലനിൽക്കുന്നു.


</doc>
<doc id="336182" url="https://ml.wikipedia.org/wiki?curid=336182" title="അബെൽമോസ്കസ്">
അബെൽമോസ്കസ്

മാൾവേസി സസ്യകുടുംബത്തിലെ ഒരു ജീനസ്സാണ് അബെൽമോസ്കസ് (Abelmoschus). ഈ ജീനസ്സിൽ ഏകദേശം 15 സ്പീഷിസുകളാണുള്ളത്. ആഫ്രിക്ക, ഏഷ്യ, ആസ്ട്രേലിയ എന്നീ ഭൂഖണ്ഡങ്ങളിൽ കാണപ്പെടുന്ന ഈ സസ്സ്യജനുസ്സിനെ അന്യമായ വർഗ്ഗമായാണ് പരിഗണിക്കുന്നത്.

ഏകവർഷികളും ബഹുവർഷികളും ഉൾപ്പെടുന്ന ഈ സസ്യജനുസ്സിലെ മിക്ക സസ്യങ്ങളും രണ്ട് മീറ്റർ വരെ വളരുന്ന ചെടികളാണ്. ഇവയുടെ ഇലകൾ ഹസ്തകപത്രങ്ങളോടുകൂടിയവയാണ്. ജാലികാസിരാവിന്യാസത്തോടു കൂടിയ ഇവയുടെ ഇലകൾക്ക് ഏകദേശം 10-40 സെന്റീമീറ്റർ നീളവും വീതിയുമുണ്ടായിരിക്കും. 4-8 സെന്റീമീറ്റർ വ്യാസമുള്ള ഇവയുടെ പൂക്കൾ പത്രകക്ഷത്തിലാണ്  വിന്യസിച്ചിരിക്കുന്നത്. ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. വെള്ളയോ മഞ്ഞയോ നിറത്തിലുള്ള അഞ്ച് പുഷ്പദളങ്ങളാണിവയ്ക്കുള്ളത്. ചില സ്പീഷിസുകളിൽ പുഷ്പദളങ്ങളുടെ താഴ്ഭാഗത്തായി ചുവന്നതോ അല്ലെങ്കിൽ ധൂമ്രവർണ്ണത്തിലുള്ളതോ ആയ  അടയാളം കാണാറുണ്ട്. ഇവയുടെ ഫലങ്ങൾക്ക് 5-20 സെന്റീമീറ്റർ നീളവും 1-4 സെന്റീമീറ്റർ വീതിയുമുണ്ടായിരിക്കും. 

അബെൽമോസ്കസ് ജനുസ്സിൽ വരുന്ന മിക്ക സസ്യങ്ങളും പല ശലഭങ്ങളുടെയും നിശാശലഭങ്ങളുടെയും ലാർവയുടെ ഭക്ഷണമാണ്.


അബെൽമോസ്കസ് ജനുസ്സിൽ വരുന്ന മിക്ക സസ്യങ്ങളും ഭക്ഷ്യയോഗ്യമാണ്.(ഉദാ., വെണ്ട).


</doc>
<doc id="336185" url="https://ml.wikipedia.org/wiki?curid=336185" title="ക്രെയ്ഗ് വെന്റെർ">
ക്രെയ്ഗ് വെന്റെർ

ഒരു അമേരിക്കൻ ബയോടെക്നോളജിസ്റ്റും ജനിതകശാസ്ത്രജ്ഞനും സംരംഭകനുമാണ് ജോൺ ക്രെയ്ഗ് വെന്റെർ.ഹ്യൂമൻ ജീനോം ആദ്യമായി സീക്വെൻസ് ചെയ്ത സെലേറ ജിനോമിക്സ് സ്ഥാപിച്ചത് അദ്ദേഹമാണ്. ഹ്യൂമൺ ലോങിറ്റിവിറ്റി ഇൻക്ന്റെ സഹസ്ഥാപകരിൽ ഒരാളാണ്.


</doc>
<doc id="336187" url="https://ml.wikipedia.org/wiki?curid=336187" title="മിലി സൈറസ്">
മിലി സൈറസ്

ഒരു അമേരിക്കൻ ഗായികയും അഭിനേത്രിയുമാണ്,മിലി സൈറസ് റേ സൈറസ് (ജനനം ഡെസ്റ്റിനി ഹോപ് സൈറസ്; നവംബർ 23, 1992).തന്റെ ബാല്യകാലത്തിൽ ചെറിയ ടെലിവിഷൻ   സീരിയൽ സിനിമാ വേഷങ്ങൾ ചെയ്തു ശ്രദ്ധേയയായ ഇവർ പിന്നീട് ഹോളിവുഡ് റെക്കോർട് ലേബലുമായി കരാറൊപ്പിടുകയും മീറ്റ് മിലി സൈറസ് എന്ന ആദ്യ ആൽബം പുറത്തിറക്കുകയും ചെയ്തു . നാൽപ്പതു ലക്ഷം പ്രതികളാണ് ഈ ആൽബം ലോകമെമ്പാടുമായി വിറ്റഴിച്ചത്.

അമേരിക്കൻ ബിൽബോർഡ് 200ൽ അഞ്ച് ആൽബം ഉള്ള ഇവർക്ക് അമേരിക്കൻ ഹോട്ട് 100 ലെ ആദ്യ പത്തിൽ ഏഴു ഗാനങ്ങളുമുണ്ട്. 2010-ലെ ഫോബ്സ് മാഗസിന്റ 100 സെലിബ്രിറ്റികളിൽ മുപ്പത്തിമൂന്നാം സ്ഥാനത്തായിരുന്ന മിലിയെ 2013 ൽ എംടിവി ആ വർഷത്തെ കലാകാരിയായി തിരഞ്ഞെടുത്തു.


</doc>
<doc id="336189" url="https://ml.wikipedia.org/wiki?curid=336189" title="സ്റ്റീവൻ വൈൻബർഗ്">
സ്റ്റീവൻ വൈൻബർഗ്

പ്രമുഖ അമേരിക്കൻ സൈദ്ധാന്തിക ഭൗതികശാസ്ത്രജ്ഞനാണ് സ്റ്റീവൻ വൈൻബർഗ്.അടിസ്ഥാന ബലങ്ങളായ വൈദ്യുതകാന്തികതയും ദുർബല അണു കേന്ദ്രബലവും ഏകവൽക്കരിക്കുന്നത് സംബന്ധിച്ച പഠനങ്ങൾക്ക് 1979-ൽ അബ്ദുസലാം,ഷെൽഡൻ ലീ ഗ്ലാസ്ഹൗ എന്നിവരോടൊപ്പം ഭൗതികശാസ്ത്രത്തിലെ നോബൽ പുരസ്കാരം പങ്കു വച്ചു.


</doc>
<doc id="336190" url="https://ml.wikipedia.org/wiki?curid=336190" title="നിക്കി മിനാജ്">
നിക്കി മിനാജ്

നിക്കി മിനാജ് (ജനനം ഡിസംബർ 8, 1982),ട്രിനിനാഡിൽ ജനിച്ച അമേരിക്കൻ റാപ്പർ ആണ്.

ന്യൂയോർക്ക് ടൈംസ് എഡിറ്റർ നിക്കി മിനാജിനെ &apos;&apos;എക്കാലത്തേയും ഏറ്റവും സ്വാധീനശക്തിയുള്ള വനിതാ റാപ്പറിൽ " ഒരാളെന്നു വിശേഷിപ്പിച്ചിട്ടുണ്ട്.ബിൽബോർഡ് ഹോട്ട് 100 ചാർട്ടിന്റെ ചരിത്രത്തിൽ ഏറ്റവും കൂടുതൽ ഗാനങ്ങൾ ഉള്ള പ്രകാരം മിനാജിന്റെ പെൺ റാപ്പറാണ് നിക്കി മിനാജ് .2016-ലെ ടൈം മാഗസിന്റെ ലോകത്തിലെ ഏറ്റവും സ്വാധീനമുള്ള 100 വ്യക്തികളുടെ പട്ടികയിൽ ഇടം പിടിച്ചിട്ടുണ്ട്..
10 തവണ ഗ്രാമി പുരസ്കാരത്തിന് നാമനിർദ്ദേശം ചെയ്യപ്പെട്ട മിനാജ് 6 അമേരിക്കൻ സംഗീത പുരസ്കാരം അടക്കം നിരവധി പുസ്കാരങ്ങൾ നേടിയിട്ടുണ്ട്.ഒരു ഏകാംഗ കലാകാരിയെന്ന നിലയിൽ 2 കോടിയിലധികം ആൽബങ്ങൾ ഇവരുടെതായി വിറ്റഴിച്ചിട്ടുണ്ട്..

=അവലംബം=


</doc>
<doc id="336196" url="https://ml.wikipedia.org/wiki?curid=336196" title="പോൾ കുർട്സ്">
പോൾ കുർട്സ്

പ്രമുഖനായ അമേരിക്കൻ സന്ദേഹവാദിയും മതേതര-മാനവിക വാദിയുമാണ് പോൾ കുർട്സ്. സെക്കുലർ ഹ്യൂമനിസത്തിന്റെ പിതാവായാണ് അദ്ദേഹം അറിയപ്പെടുന്നത്.

പ്രമുഖ പ്രസിദ്ധീകരണ ശാലയായ പ്രോമിത്യൂസ് ബുക്സ് 1969-ൽ സ്ഥാപിച്ചത് അദ്ദേഹമാണ്.


</doc>
<doc id="336199" url="https://ml.wikipedia.org/wiki?curid=336199" title="സൂസൻ ജകോബി">
സൂസൻ ജകോബി

ഒരു അമേരിക്കൻ പത്രപ്രവർത്തകയും എഴുത്തുകാരിയുമാണ് സൂസൻ ജകോബി.അമേരിക്കൻ പൊതുസമൂഹത്തിൽ വളർന്നുവരുന്ന ബൗദ്ധിക വിരുദ്ധതയെക്കുറിച്ചുള്ള അവരുടെ പുസ്തകം "ദ് ഏജ് ഒവ് അമേരിക്കൻ അൺറീസൺ" ഏറെ വായിക്കപ്പെട്ട കൃതിയാണ്.


</doc>
<doc id="336202" url="https://ml.wikipedia.org/wiki?curid=336202" title="ഡാനിയെൽ ഡെനെറ്റ്">
ഡാനിയെൽ ഡെനെറ്റ്

അമേരിക്കൻ തത്ത്വചിന്തകനും എഴുത്തുകാരനും ശാസ്ത്രജ്ഞനുമാണ് ഡാനിയെൽ ഡെനെറ്റ് .


</doc>
<doc id="336211" url="https://ml.wikipedia.org/wiki?curid=336211" title="നാസികൾ മനുഷ്യരിൽ നടത്തിയ പരീക്ഷണങ്ങൾ">
നാസികൾ മനുഷ്യരിൽ നടത്തിയ പരീക്ഷണങ്ങൾ

1940 - കളുടെ ആദ്യം മുതൽ രണ്ടാം ലോകമഹായുദ്ധത്തിന്റെയും ഹോളൊകോസ്റ്റിന്റെയും ഭാഗമായി നാസികൾ അവരുടെ കോൺസൻട്രേഷൻ ക്യാമ്പുകളിൽ തടവിലുള്ള സ്ത്രീകളും കുട്ടികളും അടക്കമുള്ളവരിൽ നടത്തിയ അതിക്രൂരമായ ഒരു കൂട്ടം വൈദ്യശാസ്ത്രപരീക്ഷണങ്ങളാണ് നാസികൾ മനുഷ്യരിൽ നടത്തിയ പരീക്ഷണങ്ങൾ (Nazi human experimentation) എന്ന് അറിയപ്പെടുന്നത്. റൊമാനി ജനത, സിന്റി, പോളീഷുകാർ, സോവിയറ്റ് യുദ്ധത്തടവുകാർ, അംഗവൈകല്യമുള്ളവർ, ജർമൻകാർ, മുഖ്യമായും ജൂതന്മാർ എന്നിവരായിരുന്നു ഈ പരിപാടിയുടെ പ്രധാന ഇരകൾ. 

തടവിൽ ഉള്ളവരുടെ യാതൊരു സമ്മതവും ഇല്ലാതെ നടത്തിയ ഈ പരീക്ഷണങ്ങൾക്ക് ഒടുവിൽ മരണമോ, അതീവ മാനസിക ആഘാതമോ, സ്ഥിരമായ അംഗവൈകല്യമോ ഒക്കെയായിരുന്നു സംഭവിച്ചിരുന്നത്. തങ്ങളുടെ പട്ടാളക്കാർക്ക് ഉണ്ടായാൽ നേരിടാൻ ആ അവസ്ഥകൾ പരീക്ഷണശാലയിൽ കൃത്രിമമായി സൃഷ്ടിക്കാനും പുതിയ ആയുധങ്ങൾ വികസിപ്പിക്കാനും ആണ് പലപ്പോഴും ഇവ ചെയ്തത്. സ്വവർഗലൈംഗികത ചികിൽസിച്ചു ഭേദമാക്കാനും പരീക്ഷണങ്ങൾ നടത്തുകയുണ്ടായി. 

യുദ്ധാനന്തരം ഈ കുറ്റങ്ങളെയെല്ലാം ഡോക്ടർമാരുടെ വിചാരണ എന്ന പേരിൽ വിചാരണ നടത്തുകയുണ്ടായി.
മനുഷ്യരിൽ നടത്തിയ പരീക്ഷണങ്ങളിൽ ചിലത് താഴെക്കൊടുത്തിരിക്കുന്നു.
ഇരട്ടകളുടെ ജനിതകത്തിൽ ഉള്ള സാമ്യങ്ങളും വ്യത്യാസങ്ങളും മനസ്സിലാക്കാനും പ്രകൃതിവിരുദ്ധമായി ശരീരത്തിൽ മാറ്റങ്ങൾ വരുത്താനാകുമോ എന്ന പരീക്ഷണങ്ങൾ ആണ് ഇവരിൽ നടത്തിയത്. ഇതിനു മുഖനേതൃത്വം നൽകിയത് ജോസഫ് മെംഗളിയാണ്. ഇയാൾ ഓഷ്വിറ്റ്സിൽ തടവിലാക്കിയ 1500 -ഓളം ജോടി ഇരട്ടകളിൽ 1943-44 കാലത്ത് പരീക്ഷണങ്ങൾ നടത്തി. ഇതിൽ ഏതാണ്ട് 200 പേരാണ് പരീക്ഷണങ്ങളെ അതിജീവിച്ചത്. പ്രായത്തിന്റെയും ലിംഗത്തിന്റെയും അടിസ്ഥാനത്തിൽ വേർതിരിച്ച ഇരട്ടകളിൽ പലതരം പരീക്ഷണങ്ങൾ നടത്തി. കുട്ടികളുടെ നിറം മാറ്റാനാവുമോ എന്നറിയാൻ കണ്ണുകളിൽ നിറം കുത്തിവച്ചു, സയാമീസ് പോലെയുള്ള ഇരട്ടകളെ ഉണ്ടാക്കാനാവുമോ എന്നറിയാൻ ഇരട്ടകളെ കൂട്ടിത്തുന്നി.

ജർമൻ പട്ടാളക്കാർക്ക് പ്രയോജനപ്പെടാനായി എല്ല്, പേശികൾ, ഞരമ്പുകൾ എന്നിവ വളർത്തിയെടുക്കാനും വേറൊരാളിലേക്ക് മാറ്റിവയ്ക്കാനും സാധിക്കുമോ എന്നറിയാൻ തടവുകാരിൽ നിന്നും ഇവയെല്ലാം മുറിച്ചുമാറ്റുകയുണ്ടായി. ഇതെല്ലാം ബോധം കെടുത്താതെ തന്നെയായിരുന്നു ചെയ്തിരുന്നത്. ഇങ്ങനെ മുറിക്കപ്പെട്ട തടവുകാർ പിന്നീടുള്ളകാലം അംഗവൈകല്യം വന്നവർ ആയിട്ടാണ് ജീവിച്ചത്.

തണുപ്പിനോട് മനുഷ്യശരീരം പ്രതികരിക്കുന്നതിനെപ്പറ്റി പഠിക്കാൻ നടത്തിയ പരീക്ഷണങ്ങൾ ആണ് ഇവ. 280-300 ആൾക്കാരെ ഉപയോഗിച്ച് 360-400 പരീക്ഷണങ്ങൾ ആണ് നടത്തിയത്.
മറ്റൊരു പരീക്ഷണത്തിൽ തടവുകാരെ നഗ്നരായി −6 °C (21 °F) വരെയുള്ള തണുപ്പിൽ പല മണിക്കൂറുകൾ നിർത്തി. തണുപ്പേറ്റാൽ ഉണ്ടാകുന്ന കാര്യങ്ങളെപ്പറ്റി പഠിക്കാൻ ഇങ്ങനെ ചെയ്തശേഷവും ജീവൻ ബാക്കിയായവരെ തിരിച്ച് എങ്ങനെ ചൂടാക്കി എടുക്കാം എന്നും പഠിക്കുകയുണ്ടായി. തിരികെ ചൂടാക്കാനായി തിളച്ച വെള്ളത്തിലേക്ക് ചിലരെ ഇട്ടതായും രേഖകളിൽ കാണുന്നു.

കിഴക്കൻ ഭാഗത്ത് യുദ്ധം നടക്കുമ്പോൾ തണുപ്പ് താങ്ങാനാവാതെ വന്ന ഭടന്മാരുടെ രക്ഷയ്ക്കായാണ് ഈ പരീക്ഷണങ്ങൾ നടത്തിയത്. നാസിയുടെ ഉന്നത നേതൃത്വത്തിനായിട്ടാണ് ഇത് ചെയ്തത്. കൊടും തണുപ്പ് നേരിടാനാവാതെ നാസികൾ വിഷമിച്ചപ്പോൾ താരതമ്യേന തളരാത്ത റഷ്യൻ ഭടന്മാരുടെ ജീനുകളിലെ വ്യത്യാസമാണ് അവർക്ക് പിടിച്ചു നിൽക്കാൻ ആവുന്നതിന്റെ കാരണം എന്നരീതിയിൽ അവരിൽ പലതരം പരീക്ഷണം നടത്തുകയുണ്ടായി. ഈ പരീക്ഷണങ്ങളിൽ നൂറോളം പേർ മരിച്ചെന്ന് കരുതപ്പെടുന്നു.

പല കോൺസൻട്രേഷൻ ക്യാമ്പുകളിലിലും മനുഷ്യരിലെ പ്രതിരോധങ്ങളെപ്പറ്റി പഠിക്കാൻ തടവുകാരെ ഉപയോഗിച്ചിരുന്നു. പകർച്ചവ്യാധികൾക്കെതിരെയുള്ള ഔഷധങ്ങളും ഇങ്ങനെ പരീക്ഷിക്കുകയുണ്ടായി.

1942 ഫെബ്രുവരി മുതൽ 1945 ഏപ്രിൽ വരെ മലേറിയയ്ക്ക് പ്രതിവിധി കണ്ടുപിടിക്കാനായി മനുഷ്യരിൽ പരീക്ഷണങ്ങൾ നടത്തി. ആരോഗ്യമുള്ള വ്യക്തികളിൽ കൊതുകുകളെക്കൊണ്ടോ പെൺകൊതുകുകളുടെ ഗ്രന്ഥികളിൽ നിന്നും വേർതിരിച്ചെടുത്ത സ്രവം കുത്തിവച്ചോ രോഗമുണ്ടാക്കുന്നു. രോഗം വന്നതിനുശേഷം പല മരുന്നുകൾ അവയുടെ ഗുണമേന്മ അറിയാൻ അവരിൽ പരീക്ഷിച്ചു നോക്കി. ഇത്തരം പരീക്ഷണങ്ങൾ നടത്തപ്പെട്ട ഏതാണ്ട് 1200 ആൾക്കാരിൽ പകുതിയും തൽഫലമായി മരണപ്പെടുകയായിരുന്നു.

1939 -നും 1945 -നും ഇടയ്ക്കുള്ള കാലത്ത് പല ക്യാമ്പുകളിലും മസ്റ്റാർഡ് ഗ്യാസ് മൂലം ഉണ്ടാവുന്ന മുറിവുകൾക്ക് ഫലപ്രദമായ ചികിൽസ കണ്ടുപിടിക്കാനായി തടവുകാരെ മസ്റ്റാർഡ് ഗ്യാസ് ഉപയോഗിച്ച് പൊള്ളിച്ച് പരീക്ഷണങ്ങൾ നടത്തിയിരുന്നു. ഇങ്ങനെയുണ്ടാക്കിയ മുറിവുകൾ ഭേദമാവുന്നതിന് ഏറ്റവും ഫലപ്രദമായ മാർഗ്ഗം കണ്ടുപിടിക്കലായിരുന്നു ഈ പരീക്ഷണങ്ങൾക്ക് പിന്നിൽ ഉണ്ടായിരുന്നത്.

1942 ജൂലൈ മുതൽ 1943 സെപ്തംബർ വരെ നടത്തിയ പരീക്ഷണങ്ങൾ ആണ് ഇവ. ബാക്ടീരിയയ്ക്കെതിരെ പ്രവർത്തിക്കുന്ന സൾഫൊണമൈഡിന്റെ ഫലം പരീക്ഷിക്കാനായി തടവുകാരിൽ റ്റെറ്റനസ് ഉണ്ടാക്കുന്നവയടക്കം പലതരം ബാക്ടീരിയകളെ കടത്തിവിട്ട് രോഗം വരുത്തുന്നു. രക്തധമനികളുടെ രണ്ട് അറ്റവും കെട്ടിവച്ച് രക്തയോട്ടം യുദ്ധസ്ഥലത്തെന്നപോലെ തടഞ്ഞുനിർത്തുന്നു. കമ്പുകളും കുപ്പിച്ചില്ലുകളും ഈ മുറിവുകളിൽ കുത്തിക്കയറ്റിയ ശേഷം സൾഫൊണമൈഡും മറ്റു മരുന്നുകളും ഇത്തരം മുറിവുകൾ ഉണങ്ങാൻ എത്രമാത്രം ഫലപ്രദമാണെന്ന് പഠിക്കുകയായിരുന്നു ലക്ഷ്യം.

1944 ജൂലൈ മുതൽ 1944 സെപ്തംബർ വരെ ഡക്കവു ക്യാമ്പിൽ നടത്തിയ പരീക്ഷണങ്ങളിൽ എങ്ങനെ കടൽജലം കുടിക്കാൻ ഉപയുക്തമാക്കാം എന്നതായിരുന്നു ലക്ഷ്യം. ഒരിക്കൽ 90 റൊമാനി ആൾക്കാരെ ഭക്ഷണം ഒന്നും നൽകാതെ കടൽജലം മാത്രം കുടിക്കാൻ നൽകി ഹാൻസ് എപ്പിഞ്ചെർ പരീക്ഷണം നടത്തി. അതീവമായ നിർജ്ജലീകരണത്താൽ ഇത് അവരെ കാര്യമായി പരിക്കേൽപ്പിച്ചിരുന്നു. കണ്ടുനിന്നവരുടെ മൊഴിയിൽ നിന്നും അവർ പുതുതായി തുടച്ച തറയിൽ നിന്നും ഒട്ടെങ്കിലും ജലം കിട്ടുമോ എന്നറിയാൻ തറ നക്കുകയായിരുന്നു എന്നാണ് മനസ്സിലായത്. 6 മുതൽ 12 ദിവസം വരെ ഇങ്ങനെ കഴിഞ്ഞാൽ അതിന്റെ രൂക്ഷത എത്രത്തോളമാണെന്ന് അറിയുകയും അതിനിടയിൽ അവരുടെ ജീവൻ പോകുമോ എന്നെല്ലാം അറിയാൻ ആയിരുന്നു ഈ പരീക്ഷണങ്ങൾ.

പാരമ്പര്യരോഗങ്ങൾ ഉള്ളവരെ വന്ധ്യകരിക്കാനുള്ള നാസി നിയമം അനുസരിച്ച് പാരമ്പര്യരോഗമുള്ളവരെയും മറ്റു പലവിധം അസുഖങ്ങൾ ഉള്ളവരെയും അവരുടെ ഇഷ്ടം പോലും നോക്കാതെ നിർബന്ധിതമായി വന്ധ്യംകരിക്കുകയുണ്ടായി. ബുദ്ധിമാന്ദ്യം, സ്കിസോഫ്രീനിയ, ഡിപ്രഷൻ, പാർമ്പര്യ അപസ്മാരം, പാരമ്പര്യ കോറിയ, പാരമ്പര്യ അന്ധത, പാരമ്പര്യ ബധിരത, മറ്റു പാരമ്പര്യ രോഗങ്ങൾ, മദ്യപാനം, അംഗവൈകല്യം എന്നിവ ഉള്ളവരെയെല്ലാം നിർബന്ധിതമായി വന്ധ്യംയകരിക്കുന്നത് നാസികൾ നിയമവിധേയമാക്കിയിരുന്നു. ജനിതകമായി തകരാറിലുള്ളവരുടെ വംശം പെരുകുന്നത് ഇല്ലാതെയാക്കി ആര്യന്മാരുടെ വംശം വർദ്ധിപ്പിക്കുകയായിരുന്നു ഇതിന്റെ പിന്നിലുള്ള ലക്ഷ്യം. ഈ നിയമം ഉണ്ടാക്കി 2 വർഷത്തിനുള്ളിൽ 17 -നും 24 -നും ഇടയിൽ പ്രായമുള്ളവരിൽ ഈ നിയമം ഉപയോഗിച്ച് ജനസംഖ്യയുടെ 1 ശതമാനത്തോളം ആൾക്കാരെ വന്ധ്യംകരണം നടത്തുകയുണ്ടായി.

4 വർഷത്തിനുള്ളിൽ മൂന്നു ലക്ഷം ആൾക്കാരെ വന്ധ്യംകരിച്ചു. 1941 മാർച്ച് മുതൽ 1945 ജനുവരി വരെയുള്ള കാലത്ത് ഡോ. കാൾ ക്ലോബർഗ് ഓഷ്‌വിസ്, റാവൻസ്‌ബ്രൂക് തുടങ്ങിയ ഇടങ്ങളിൽ വന്ധ്യംകരണ പരീക്ഷണങ്ങൾ നടത്തി. ലക്ഷക്കണക്കിന് ആൾക്കാരെ ഏറ്റവും കുറഞ്ഞ സമയത്ത് കാര്യക്ഷമമായി എങ്ങനെ വന്ധ്യംകരിക്കാൻ കഴിയും എന്നതിനെപ്പറ്റി പഠിക്കാനാണ് ഈ പരീക്ഷണങ്ങൾ നടത്തിയത്. എക്സ് റേ, ശസ്ത്രക്രിയ, മരുന്നുകൾ എന്നിവ ഉപയോഗിച്ചായിരുന്നു പരീക്ഷണങ്ങൾ. ഈ പരീക്ഷണങ്ങൾ കൂടാതെ തങ്ങളുടെ നിർബന്ധിത വന്ധ്യംകരണനിയമം ഉപയോഗിച്ച് ഏതാണ്ട് നാലു ലക്ഷം പേരെ വേറെയും നാസികൾ വന്ധ്യംകരിക്കുകയുണ്ടായി.

ഞരമ്പിന്റെയുള്ളിൽ അയഡിനും സിലവർ നൈട്രേറ്റും അടങ്ങിയിട്ടുണ്ട് എന്നു കരുതുന്ന ദ്രവങ്ങൾ കുത്തിവച്ച് നടത്തിയ പരീക്ഷണങ്ങൾ വിജയകരമായിരുന്നുവെന്നു കരുതുമ്പോഴും പാർശ്വഫലങ്ങളായി രക്തസ്രാവവും കഠിനമായ വയറുവേദനയും സെർവിക്കൽ അർബുദവും ഉണ്ടായി. അതിനാൽ റേഡിയേഷൻ രീതിയായിരുന്നു ഏറ്റവും കൂടുതൽ ഉപയോഗിച്ചിരുന്നത്. ചില മാത്രകളിൽ റേഡിയേഷൻ നൽകിയാൽ അണ്ഡവും ബീജവും ഉണ്ടാക്കാനുള്ള വ്യക്തികളുടെ കഴിവു നഷ്ടമാവും. ചതിയിൽപ്പെടുത്തിയാണ് റേഡിയേഷൻ നൽകിയിരുന്നത്. മുറികളിലേക്ക് വിളിക്കപ്പെട്ട തടവുകാരോട് രണ്ടുമൂന്നു മിനിറ്റ് നീണ്ടുനിൽക്കുന്ന, ചില രേഖകൾ പൂരിപ്പിച്ചുനൽകുവാൻ പറയുന്നു. ഈ നേരത്തിനുള്ളിൽ അവർ അറിയാതെ തന്നെ റേഡിയേഷൻ നൽകുകയും അവർ പൂർണ്ണമായും വന്ധ്യംകരിക്കപ്പെടുകയും ചെയ്യുമായിരുന്നു. മിക്കവർക്കും കടുത്ത റേഡിയേഷൻ പൊള്ളൽ ഏറ്റിരുന്നു.

1941 ജൂലൈ 2 -ന് ഓഷ്‌വിറ്റ്‌സിൽ എത്തിയ നാസി ഡോക്ടറായ എറിക് ഷൂമാൻ ജോലി ചെയ്ത സ്ത്രീകളുടെ ആശുപത്രിയിലെ 30 -ആം ബ്ലോക്കിൽ 1942 -ൽ ഒരു എക്സ്റേ സ്റ്റേഷൻ സ്ഥാപിച്ചു. അവിടെ സ്ഥാപിച്ച രണ്ടു എക്സ്റേ മെഷീന്റെ മധ്യത്തിൽ ആണുങ്ങളെയും പെണ്ണുങ്ങളെയും നിരവധി മിനിട്ടുകൾ നിർബന്ധിതമായി എക്സ്റേ രശ്മികൾ അവരുടെ ജനനേന്ദ്രിയങ്ങളിലേക്ക് കേന്ദ്രീകരിച്ച് വന്ധ്യംകരിച്ചു. ഇതിന് ഇരയായവരിൽ മിക്കവരും വലിയ നരകയാതന അനുഭവിച്ച് മരണമടയുകയോ, റേഡിയേഷൻ മൂലം ഉണ്ടായ പൊള്ളലുകളാൽ പിന്നീടു ജോലിചെയ്യാനാവാത്ത അവസ്ഥയിൽ ഉള്ളവർ ഗ്യാസ്‌ചേമ്പറിൽ കൊല്ലപ്പെടുകയോ ആണ് ചെയ്തത്. ആണുങ്ങളുടെ വൃഷണങ്ങൾ നീക്കം ചെയ്ത് പരിശോധനയ്ക്ക് അയച്ചു. തന്റെ പരീക്ഷണങ്ങൾക്കുള്ള ഇരകളെ ഷൂമൻ സ്വയം തന്നെയാണു തെരഞ്ഞെടുത്തിരുന്നത്. അവർ എല്ലയ്പ്പോഴും ചെറുപ്പക്കാരും ആരോഗ്യമുള്ളവരും കാണാൻ കൊള്ളാവുന്ന ജൂതന്മാരും ആയിരുന്നു. പരീക്ഷണാനന്തരം എല്ലാവരും പ്രായമേറിയവരെപ്പോലെയാണ് കാണപ്പെട്ടിരുന്നത്. എക്സ്റേ രശ്മികൾ വീഴ്ത്തപ്പെട്ട ശരീരഭാഗം പൊള്ളലേറ്റ് പഴുത്തുചലം കെട്ടിയ അവസ്ഥയിൽ ആയിത്തീർന്നിരുന്നു. മിക്കവാറും റേഡിയേഷൻ കുടലിന്റെ ഭാഗങ്ങളെയും ബാധിച്ചിരുന്നു. പലരും കൊല്ലപ്പെട്ടു. റേഡിയേഷൻ ഫലപ്രദമായിരുന്നോ എന്നറിയാനുള്ള ഷൂമാന്റെ പരീക്ഷണങ്ങളിൽ ഒന്ന് ശുക്ലം പരിശോധിക്കൽ ആയിരുന്നു. ശുക്ലത്തിൽ ബീജം ഉണ്ടോ എന്നറിയാനുള്ള പരിശോധനയ്ക്ക് അയയ്ക്കാൻ റബർ ഹോസ് ചുറ്റിയ ഒരു കമ്പ് ഇരയുടെ മലദ്വാരത്തിലേക്ക് കടത്തി അവിടത്തെ പേശികൾ ശുക്ലശ്രവം ഉണ്ടാവുന്നതുവരെ വിറപ്പിക്കുകയായിരുന്നു അയാളുടെ രീതി. 
ഓഷ്‌വിറ്റ്-സിലെ പ്രധാനക്യാമ്പായ ബ്ലോക്ക് 10 -ൽ നാസികളുടെ മനുഷ്യപരീക്ഷണങ്ങൾക്കായി സൂക്ഷിച്ച ജൂതസ്ത്രീകളിൽ ചിലരെ ഷൂമാൻ തെരഞ്ഞെടുത്തിരുന്നു. അവരിൽ പതിക്കുന്ന റേഡിയേഷന്റെ ശക്തി നിയന്ത്രിക്കുന്നതിനായി ജയിൽ ഡോക്ടർമാർ അവരുടെ ഒരു ഗർഭാശയം നീക്കം ചെയ്തിരുന്നു. ടൈഫസ് പരീക്ഷണങ്ങൾ നടത്താനായി ഷൂമാൻ രോഗികളായിരുന്നവരുടെ രക്തം ശേഖരിച്ച് രോഗമില്ലാത്തവരിൽ കുത്തിവച്ച അങ്ങനെ പുതുതായി രോഗം ബാധിച്ചവരിൽ പരീക്ഷണങ്ങൾ നടത്തിയിരുന്നു. 

വിഷം ഉപയോഗിച്ചുള്ള പരീക്ഷണങ്ങൾ

1943 ഡിസംബറിനും 1944 ഒക്ടോബറിനും ഇടയ്ക്ക് ബുക്കൻവാൾഡ് കോൺസൻട്രേഷൻ ക്യാമ്പിൽ വച്ചു നടത്തിയ പരീക്ഷണങ്ങൾ ആണ് ഇവ. പല തരത്തിലുമുള്ള വിഷങ്ങളുടെ ഫലം പരീക്ഷിക്കാനായി തടവുകാർ അറിയാതെ ഭക്ഷണത്തിൽ വിഷം ചേർത്തുനൽകുകയാണ് ചെയ്തത്. ഒന്നുകിൽ വിഷത്തിന്റെ ശക്തിയാൽ മരിക്കുകയോ അല്ലെങ്കിൽ പോസ്റ്റ്മോർട്ടം ചെയ്യാനായി അപ്പോൾത്തന്നെ കൊല്ലുകയോ ആണ് ഈ പരീക്ഷണങ്ങളുടെ രീതി. 1944 സെപ്തംബറിൽ തടവുകാരെ വിഷം പുരണ്ട വെടിയുണ്ടകളാൽ വെടിവച്ച് പരീക്ഷിച്ചു. ഇങ്ങനെ പീഡിപ്പിക്കപ്പെട്ടവർ മിക്കവാറും കൊല്ലപ്പെടുകയാണ് ഉണ്ടായത്.

തീബോംബ് കൊണ്ട് പൊള്ളലേറ്റാൽ ഫലപ്രദമായ ചികിൽസ കണ്ടുപിടിക്കാനായി തടവുകാരെ പലതരത്തിൽ പൊള്ളിച്ചു നടത്തിയ പരീക്ഷണങ്ങൾ ആണ് ഇവ. 1943 നവംബർ മുതൽ 1944 ജനുവരി വരെയുള്ള കാലങ്ങളിൽ ബുക്കൻവാൾഡിൽ നടന്ന ഈ പരീക്ഷണങ്ങളിൽ തടവുകാരെ ഫോസ്‌ഫറസും മറ്റു തീബോംബുകളിൽ നിന്നും വേർതിരിച്ചെടുത്ത പദാർത്ഥങ്ങളും ഉപയോഗിച്ചാണ് പൊള്ളിച്ചത്.

വിമാനം പറത്തുമ്പോൾ ഉയരങ്ങളിൽ നിന്നും ചാടേണ്ടിവരുന്ന ജർമൻ വൈമാനികരെ സഹായിക്കാനായി സിഗ്‌മണ്ട് റാഷെർ ഡകൗ ക്യാമ്പിലെ തടവുകാരെ ഉപയോഗിച്ചു നടത്തിയ പരീക്ഷണങ്ങൾ ആണ് ഇത്. 20000 മീറ്റർ ഉയരെയുള്ള തീരെക്കുറഞ്ഞ അന്തരീക്ഷ മർദ്ദം പരീക്ഷണശാലയിൽ ഉണ്ടാക്കി അതിൽ തടവുകാരെ ഇടുകയാണ് ചെയ്തത്. ആദ്യപരീക്ഷണങ്ങൾക്കു ശേഷവും ജീവൻ ബാക്കിയായവരുടെ തലച്ചോറിൽ ജീവനുള്ളപ്പോൾത്തന്നെ കീറിമുറിച്ച് ഇയാൾ പരീക്ഷണങ്ങൾ നടത്തിയത്രേ. പരീക്ഷണത്തിനു വിധേയമായ 200 പേരിൽ 80 പേർ അപ്പോൾത്തന്നെ മരിക്കുകയും ബാക്കിയുള്ളവരെ വധിക്കുകയുമാണ് ചെയ്തത്.

സിഗ്‌മണ്ട് റാഷെർ പോളിഗാൽ എന്ന രക്തം കട്ടപിടിക്കാൻ സഹായകമാകുന്ന വസ്തു ഉപയോഗിച്ചു നടത്തിയ പരീക്ഷണങ്ങൾ ആണ് ഇവ. ശസ്ത്രക്രിയാസമയത്തും യുദ്ധത്തിൽ വെടികൊള്ളുമ്പോഴുമെല്ലാം രക്തം കട്ടപിടിക്കാൻ ഈ പദാർത്ഥം സഹായിക്കുമെന്ന് റാഷെർ പ്രവചിച്ചു. പരീക്ഷിക്കാനായി തടവുകാരുടെ കഴുത്തിലൂടെയോ നെഞ്ചിലൂടെയോ അല്ലെങ്കിൽ ബോധം കെടുത്താതെ തന്നെ അംഗച്ഛേദം നടത്തിയോ വെടിവയ്ക്കുകയാണു ചെയ്തത്. തന്റെ പോളിഗാൽ പരീക്ഷണങ്ങളെപ്പറ്റി വിശദമായി പ്രതിപാദിക്കാതെതന്നെ അയാൾ തടവുകാരെ ജോലിക്കുനിർത്തി ഈ വസ്തു ഉണ്ടാക്കുന്ന ഒരു കമ്പനി ഉണ്ടാക്കുകയുണ്ടായി.

മൗതൗസൻ ക്യാമ്പിലെ ഡോക്ടർ ആയ ഹെർമൻ റിക്ടർ നടത്തിയ പരീക്ഷണങ്ങൾ ആണ് ഇവ. ജീവനുള്ള മനുഷ്യരിൽ നിന്നും ശസ്ത്രക്രിയയിലൂടെ കുടൽ, കരൾ, വൃക്ക മുതലായ അവയവങ്ങൾ നീക്കം ചെയ്ത് അങ്ങനെ നീക്കം ചെയ്യപ്പെട്ടവർക്ക് പിന്നീട് എത്രനാൾ കൂടി ജീവിക്കാൻ കഴിയും എന്നു കണ്ടുപിടിക്കാനുള്ള പരീക്ഷണങ്ങൾ ആയിരുന്നു ഇവ. അവിടെത്തന്നെയുണ്ടായിരുന്ന മറ്റൊരു നാസിയായ എഡ്വാഡ് ക്രെബ്സ്‌ബാക് പരീക്ഷ്ണവിധേയരായവരുടെ ഹൃദയത്തിലേക്ക് നേരിട്ട് ഫിനോൾ കുത്തിവച്ച് ആൾക്കാരെ കൊന്നിരുന്നു.

നാസികളുടെ പരീക്ഷണങ്ങൾക്ക് ഇരയാകേണ്ടിവന്നവരിൽ മിക്കവരും മരണമടയുകയാണ് ഉണ്ടായത്. ശേഷിച്ചവരിൽ മിക്കവരെയും തുടർപരീക്ഷണത്തിനും പോസ്റ്റ്മോർട്ടത്തിനുമായി കൊലപ്പെടുകയാണ് ചെയ്തത്. ശേഷിച്ചവരാകട്ടേ, അംഗവൈകല്യം വന്നും, സ്ഥിരമായി അവയവങ്ങൾ നഷ്ടപ്പെട്ടും, ശരീരം ശോഷിച്ചും മാനസികനില തകർന്നും ശേഷിക്കുകയാണ് ഉണ്ടായത്. 1947 ആഗസ്ത് 19 -ന് സഖ്യസേന പിടിച്ച ഡോക്ടർമാരെ ഡോക്ടർമാരുടെ വിചാരണ എന്ന പേരിൽ വിചാരണ ചെയ്യുകയുണ്ടായി. പല ഡോക്ടർമാരും വൈദ്യപരീക്ഷണങ്ങൾക്കെതിരെ അന്താരാഷ്ട്രനിയമങ്ങൾ ഒന്നും നിലവിൽ ഇല്ലെന്നു വാദിക്കുകയുണ്ടായി.




</doc>
<doc id="336215" url="https://ml.wikipedia.org/wiki?curid=336215" title="പരവൂർ പുറ്റിങ്ങൽ ക്ഷേത്രവെടിക്കെട്ട് ദുരന്തം">
പരവൂർ പുറ്റിങ്ങൽ ക്ഷേത്രവെടിക്കെട്ട് ദുരന്തം

കേരളചരിത്രത്തിലെ ഏറ്റവും വലിയ വെടിക്കെട്ടപകടമായിരുന്നു 2016 ഏപ്രിൽ 10-ന് പുലർച്ചെ 3:30-ന് കൊല്ലം ജില്ലയിലുള്ള പരവൂരിൽ പുറ്റിങ്ങൽ ക്ഷേത്രത്തിലുണ്ടായ വെടിക്കെട്ടപകടം. ഇതിൽ ഔദ്യോഗിക കണക്ക് പ്രകാരം 110 പേർ കൊല്ലപ്പെട്ടു. 300-ലധികം ജനങ്ങൾക്ക് പരിക്കും സംഭവിച്ചു. പുറ്റിങ്ങൽ ക്ഷേത്രത്തിലെ കമ്പപ്പുരയിൽ തീപിടിച്ചായിരുന്നു ദുരന്തം ജില്ലാഭരണകൂടത്തിന്റെ വിലക്ക് ലംഘിച്ചാണ് വെടിക്കെട്ട് നടത്തിയത്.

രണ്ട് പ്രാദേശിക വെടിക്കെട്ട് സംഘങ്ങൾ തമ്മിൽ നടത്തിയ മത്സരമാണ് ദുരന്തത്തിനു കാരണമായത്. മത്സരക്കമ്പമുള്ള വെടിക്കെട്ട് ജില്ലാ അധികൃതർ നേരത്തേ തടഞ്ഞിരുന്നു. എന്നാൽ ആചാരപ്രകാരമുള്ളതാണെന്ന് വ്യക്തമാക്കിക്കൊണ്ട് ക്ഷേത്രം അധികൃതർ വെടിക്കെട്ട് നടത്താൻ തീരുമാനിച്ചതാണ് ദുരന്തത്തിൽ കലാശിച്ചത്. വർക്കല കൃഷ്ണൻകുട്ടി, കഴക്കൂട്ടം സുരേന്ദ്രൻ എന്നിവരുടെ നേതൃത്വത്തിലുള്ള രണ്ട് സംഘങ്ങളാണ് വെടിക്കെട്ട് നടത്തിയത്. സംഭവം നടന്ന സമയം പുലർച്ചെയായതിനാലും പ്രദേശത്തെ വൈദ്യുതി വിതരണം നിലച്ചതിനാലും രക്ഷാപ്രവർത്തനം ബുദ്ധിമുട്ടിലായി. പോലീസും ഫയർഫോഴ്‌സും നാട്ടുകാരും ചേർന്ന് രക്ഷാപ്രവർത്തനം നടത്തി.

അപകടശേഷം ക്ഷേത്ര പരിസരത്തു നിന്നും ശാർക്കര കുറുമണ്ടൽ ക്ഷേത്ര പരിസരത്തെ കാറുകളിൽ നിന്നും കണ്ടത്തെിയ ഉഗ്രശേഷിയുള്ള സ്‌ഫോടക വസ്‌തുക്കൾ പെട്രോളിയം ആൻഡ്‌ എക്‌സ്പ്ലോസീവ്‌ സേഫ്‌റ്റി ഓർഗനൈസേഷൻ (പെസോ) ഉദ്യോഗസ്‌ഥരുടെ നേതൃത്വത്തിൽ നശിപ്പിച്ചു.

മുകളിലേക്കു പൊങ്ങി പൊട്ടിയ ഒരു അമിട്ടിലെ ഇനിയും കത്തിക്കഴിഞ്ഞിട്ടില്ലാത്ത ഒരു ഗുളിക കമ്പപ്പുരയിൽ വീണാണ് അപകടമുണ്ടായത്.

അപകടത്തിൽ ആകെ 114 പേരാണ് മരണപ്പെട്ടത്. ഗുരുതരമായ പരുക്ക് പറ്റിയിരുന്ന രണ്ടാമത്തെ കരാറുകാരൻ കഴക്കൂട്ടം സുരേന്ദ്രൻ ഏപ്രിൽ 13-ആം തിയതി മരണമടഞ്ഞു.

സ്ഫോടനത്തിന്റെ പ്രകമ്പനം ഒന്നര കിലോമീറ്റർ അകലെ വരെ ഉണ്ടായി. അമ്പലസമീപമുള്ള ദേവസ്വം ബോർഡ് കെട്ടിടം പൂർണമായും തകർന്നു. സമീപത്തുള്ള നൂറിലേറെ വീടുകൾക്കും സാരമായ കേടുപാടുകൾ സംഭവിച്ചു. സ്ഫോടനത്തിനും അഗ്നിനാളത്തിനുമൊപ്പം കോൺക്രീറ്റ് പാളികൾ ആൾക്കൂട്ടത്തിലേക്ക് ചിതറിത്തെറിച്ചാണ് മരണം കൂടുതലും സംഭവിച്ചത്. മൃതദേഹങ്ങൾ പലതും തിരിച്ചറിയാനാവാത്തവിധം വികൃതമായിരുന്നു.

കോൺക്രീറ്റ് ബീമുകളും പില്ലറുകളും ജനക്കൂട്ടത്തിലേക്ക് വന്നു പതിച്ചു ശരീരത്തിൽ തുളച്ചു കയറി. കമ്പപ്പുരയുടെ കോൺക്രീറ്റ് പാളികൾ അര കിലോമീറ്ററോളം അകലെവരെ തെറിച്ചു വീണു. വലിയ കെട്ടിടങ്ങൾക്ക് മുകളിൽ വെടിക്കെട്ട് കാണാൻ നിലയുറപ്പിച്ചവർ സ്ഫോടനശക്തിയിൽ തെറിച്ച് നിലത്തുവീണു. 

ഒരു കിലോമീറ്ററോളം അകലെ പരവൂർ നഗരത്തിലൂടെ ബൈക്കിൽ യാത്ര ചെയ്ത യുവാക്കളുടെ മേൽ കോൺക്രീറ്റ് പാളി പതിച്ച് ഒരു യുവാവും ഒപ്പം മരണപ്പെട്ടു.

പരവൂർ സ്റ്റേഷനിൽ രജിസ്റ്റർ ചെയ്തിരിക്കുന്ന കേസിൽ ക്രൈംബ്രാഞ്ച് അന്വേഷണം ആരംഭിച്ചു. സർക്കാർ ഈ സംഭവത്തിൽ ജുഡീഷ്യൽ അന്വേഷണം പ്രഖ്യാപിച്ചു. റിട്ട. ജസ്റ്റിസ് കൃഷ്ണൻ നായരെ ഇതിനായി ചുമതലപ്പെടുത്തി. ആറുമാസത്തിനകം റിപ്പോർട്ട് നൽകണമെന്നാണ് ഇതിന്മേൽ നൽകിയ നിർദ്ദേശം.

വെടിക്കെട്ടിനു അനുമതിയില്ലാതെ പരസ്യമായി നോട്ടീസടിച്ച് വെടിക്കെട്ട് നടത്തിയതിനു രണ്ട് കരാറുകാർക്കെതിരേയും ക്ഷേത്ര കമ്മിറ്റിക്കെതിരേയും മനഃപൂർവമല്ലാത്ത നരഹത്യക്കും എക്‌സ്‌പ്ലോസീവ് ആക്ട് പ്രകാരവും കേസെടുത്തു. ഏഴു പേരെയാണ് കേസിൽ പ്രതിചേർത്തത്.

അന്വേഷണം സിബിഐയ്ക്ക് വിടണമെന്ന് ഏപ്രിൽ 12-ആം തിയതി നടന്ന മന്ത്രിസഭായോഗത്തിൽ തീരുമാനമായി. എന്നാൽ പിന്നീട് നിലവിൽ അന്വേഷിക്കുന്ന ക്രൈംബ്രാഞ്ച് തന്നെ തുടർന്നാൽ മതിയെന്ന് സർക്കാർ ഹൈക്കോടതിയിൽ ഏപ്രിൽ 14-ന് റിപ്പോർട്ട് നൽകി. തുടർന്ന് ക്രൈംബ്രാഞ്ചിന് അന്വേഷണവുമായി മുന്നോട്ടു പോകാമെന്ന് കോടതി വ്യക്തമാക്കി.

പതിനഞ്ചുപേരുൾപ്പെടുന്ന ക്ഷേത്രഭരണസമിതിയിലെ ഏഴുപേരാണ് ആദ്യം കീഴടങ്ങിയത്. ക്ഷേത്രഭരണസമിതി പ്രസിഡന്റ് പി.എസ്. ജയലാൽ, സെക്രട്ടറി ജെ. കൃഷ്ണൻകുട്ടിപിള്ള, ട്രഷറർ ശിവപ്രസാദ്, അംഗങ്ങളായ രവീന്ദ്രൻപിള്ള, രാജേന്ദ്രൻപിള്ള എന്നിവർ ഏപ്രിൽ 11-നും ക്ഷേത്ര താക്കോൽ സൂക്ഷിപ്പുകാരൻ സുരേന്ദ്രനാഥപിള്ളയും മരുകേഷും 12-നും കീഴടങ്ങി. കൂടാതെ ദേവസ്വം ചുമതലക്കാരിൽ ഒരാളുടെ മകനെയും മറ്റൊരാളുടെ മരുമകനെയും നേരത്തേ തന്നെ പോലീസ് കസ്റ്റഡിയിലെടുത്തിരുന്നു. ആകെ 13 പ്രതികളാണ് കേസിൽ അറസ്റ്റിലായത്. 

അറസ്റ്റിലായ 13 പ്രതികളെ പരവൂർ മജിസ്ട്രേറ്റ് കോടതി ഏപ്രിൽ 20 വരെ ക്രൈംബ്രാഞ്ചിന്റെ കസ്റ്റഡിയിൽ വിട്ടു. അതോടൊപ്പം 12-ആം പ്രതിയായ കരാറുകാരൻ സുരേന്ദ്രന്റെ ഡ്രൈവറുടെ ജാമ്യാപേക്ഷയും പരവൂർ കോടതി തള്ളി. 

ക്ഷേത്ര ഭരണസമിതി പ്രസിഡന്റ്പരവൂർ കൂനയിൽ പത്മ വിലാസത്തിൽ പി.എസ്. ജയലാൽ (46), സെക്രട്ടറി പൊഴിക്കര കൃഷ്ണഭവനത്തിൽ കൃഷ്ണൻകുട്ടിപിള്ള (61), കോട്ടപ്പുറം കോങ്ങാൽ ചന്ദ്രോദയം വീട്ടിൽ സി.രവീന്ദ്രൻപിള്ള (64), പൊഴിക്കര കടകത്ത് തൊടിയിൽ ജി. സോമസുന്ദരൻപിള്ള (47), കോങ്ങാൽ സുരഭിയിൽ സുരേന്ദ്രനാഥൻപിള്ള (65), കോങ്ങാൽ മനീഫ കോട്ടേജിൽ മുരുകേശൻ (50), കമ്പക്കെട്ടിന്റെ കരാർ തൊഴിലാളികളായ തിരുവനന്തപുരം അണ്ടൂർകോണം കാവുവിളകല്ലുവിള വീട്ടിൽ സജീവൻ (38 സജി), തമിഴ്‌നാട് വിരുതനഗർ തൃത്തംഗൽ പനയടിപ്പെട്ടി തെരുവ് മൈനർ ലൈനിൽ ജോസഫ് (48), ജോസഫിന്റെ മകൻ ജോൺസൺ (26), മാവേലിക്കര പാലമേൽ പള്ളിമൺ ചാങ്ങോത്ത് വീട്ടിൽ വിഷ്ണു (26), അടൂർ വടക്കേടത്തുകാവ് ചാത്തന്നപ്പുഴ ചൂരക്കോട് തുറുവിളയിൽ അനു (30), ശൂരനാട് വടക്ക് കണ്ണമം കുമ്പോപുഴ പടീറ്റതിൽ അജിത്ത് (27) എന്നിവരെയാണ് കോടതി കസ്റ്റഡിയിൽ വിട്ടത്.

ക്ഷേത്രത്തിൽ വെടിക്കെട്ട് കരാർ എടുത്തിരുന്നവർ വെടിക്കെട്ടു മത്സരം നടത്തിയിരുന്നോ എന്നറിയില്ലെന്നു ക്ഷേത്രം ഭാരവാഹികൾ കോടതിയെ അറിയിച്ചു ഒപ്പം മത്സരത്തിനു തങ്ങൾ അനുമതി നൽകിയിരുന്നില്ലെന്നും ഭാരവാഹികൾ കോടതിയിൽ പറഞ്ഞു. ഇത്ര വലിയ ദുരന്തം സംഭവിച്ചിട്ടും ക്ഷേത്രഭാരവാഹികൾക്കാർക്കും ഒരു പരിക്കുപോലും പറ്റാതിരുന്നതെന്നു എന്തുകൊണ്ടാണെന്ന് കോടതി വാദമധ്യേ ആരാഞ്ഞു.

കസ്റ്റഡിയിലായ പ്രതികളെ ഏപ്രിൽ 17-ന് ചോദ്യം ചെയ്യവെ കൊല്ലം ജില്ലാ കളക്ടർ ഷൈന മോൾക്കെതിരെ ക്ഷേത്രം ഭാരവാഹികൾ മൊഴി നൽകി. വെടിക്കെട്ട് നടത്തുന്നതിന് അനുകൂലമായി പൊലീസ് റിപ്പോർട്ട് നൽകിയത് കലക്ടറുടെ നിർദ്ദേശപ്രകാരമാണെന്നും വെടിക്കെട്ട് നിരോധിച്ചതിനുശേഷം കലക്ടറെ കണ്ടിരുന്നുവെന്നും അവർ ക്രൈംബ്രാഞ്ചിനു മൊഴി നൽകി. തുടർന്ന് കളക്ടറുടെ ചേംബറിലെ ക്യാമറാ ദൃശ്യങ്ങൾ പരിശോധിക്കാനായി ക്രൈംബ്രാഞ്ച് കളക്ടർക്ക് അതോടൊപ്പം അപേക്ഷയും നൽകി.

ഒളിവിലായിരുന്ന കരാറുകാരൻ കൃഷ്ണൻകുട്ടി എറണാകുളം സൗത്തിലെ ലോഡ്ജിൽ ആയിരുന്നു ഒളിവിൽ കഴിഞ്ഞിരുന്നത്. ഏപ്രിൽ 17-ന് പൊലീസെത്തും മുൻപ് ഭാര്യയുമായി കൃഷ്ണൻകുട്ടി രക്ഷപ്പെട്ടു. എന്നാൽ മുൻകൂർ ജാമ്യഹർജി നൽകിയതിനാൽ അറസ്റ്റ് ഒഴിവാക്കാനായി പ്രതികൾ മാറിയതാണെന്ന് ക്രൈംബ്രാഞ്ച് അറിയിച്ചു. കൃഷ്ണൻകുട്ടിയുടെ ഭാര്യ അനാർക്കലിയുടെ പേരിലായിരുന്നു ലൈസൻസ് ഉണ്ടായിരുന്നത്. ജാമ്യവുമായി ബന്ധപ്പെട്ട് കൃഷ്ണൻകുട്ടി കോടതിയിൽ സമർപ്പിച്ച ഹർജിയിൽ ക്ഷേത്രത്തിൽ നടന്നത് മത്സര വെടിക്കെട്ടാണെന്ന് വ്യക്തമാക്കിയിരുന്നു. നാലും അഞ്ചും പ്രതികളാണ് ഇവർ. ദുരന്തത്തിൽ തങ്ങൾക്ക് പങ്കില്ലെന്നും മത്സര വെടിക്കെട്ട് പൂർത്തിയാക്കി തങ്ങളുടെ ആളുകൾ മടങ്ങിയശേഷമാണ് ദുരന്തമുണ്ടായതെന്നും ഈ ഹർജിയിൽ പറയുന്നു.

വെടിക്കെട്ട് അപകടവുമായി ബന്ധപ്പെട്ട് ഒളിവിലായിരുന്ന കരാറുകാരൻ സുരേന്ദ്രന്റെ മകൻ ദീപുവിനെ ഏപ്രിൽ 19-ന് തിരുവനന്തപുരം കഴക്കൂട്ടത്തു നിന്നും ക്രൈംബ്രാഞ്ച് അറസ്‌റ്റു ചെയ്തു.

കളക്ടർ അനുമതി നിഷേധിച്ചിട്ടും പോലീസിന്റെ മൗനാനുവാദത്തോടെയാണ് വെടിക്കെട്ടു നടന്നതെന്ന കൊല്ലം ജില്ലാ കളക്ടർ ഷൈനാമോളുടെ പ്രസ്താവന വിവാദമായി തീർന്നു. ക്ഷേത്രത്തിൽ നിയമവിരുദ്ധമായാണ് വെടിക്കെട്ടു നടക്കാൻ പോകുന്നതെന്ന അറിവുണ്ടായിട്ടും, സ്ഥലം സി.ഐ അത് മേലധികാരികളിൽ നിന്നും മറച്ചുവെച്ചു. വെടിക്കെട്ടു സംബന്ധിച്ച ഇന്റലിജൻസ് റിപ്പോർട്ട് ജില്ലാ പോലീസ് കമ്മീഷണർ അവഗണിച്ചുവെന്നും, സ്ഥലം സി.ഐ തയ്യാറാക്കിയ പ്രഥമവിവരറിപ്പോർട്ടിൽ രേഖപ്പെടുത്തിയിരിക്കുന്നു.

ദുരന്തത്തിൽ മരിച്ചവരുടെ കുടുംബത്തിന് കേരളസർക്കാർ പത്തുലക്ഷം രൂപയും ഗുരുതരമായി പരിക്കേറ്റവർക്ക് രണ്ടു ലക്ഷം രൂപയും നിസ്സാര പരിക്കേറ്റവർക്ക് അൻപതിനായിരം രൂപയും പ്രഖ്യാപിച്ചു. കേന്ദ്രസർക്കാർ മരണമടഞ്ഞവർക്ക് രണ്ടുലക്ഷം രൂപയും പരിക്കേറ്റവർക്ക് അൻപതിനായിരം രൂപയും ധനസഹായം പ്രഖ്യാപിച്ചു. കൂടാതെ ചില സ്വകാര്യവ്യക്തികളും ധനസഹായം പ്രഖ്യാപിച്ചിരുന്നു.



</doc>
<doc id="336218" url="https://ml.wikipedia.org/wiki?curid=336218" title="ധർമ്മത്രാതൻ">
ധർമ്മത്രാതൻ

ഭീമസേനനു ബലധര എന്ന ഭാര്യയിലുണ്ടായ പുത്രനാണ് ധർമ്മത്രാതൻ.

ഇദ്ദേഹത്തിനു "സർവ്വഗൻ" എന്നും പേരുണ്ട്. കാശിരാജാവിന്റെ പുത്രിയായിരുന്നു ബലധര. ഭൂമിയിൽ ഏറ്റവും ബലമുള്ള രാജാവ് ഇവളെ വിവാഹം കഴിക്കട്ടെയെന്നു പിതാവ് നിശ്ചയിച്ചു. സ്വയംവര വേളയിൽ, സർവ്വ രാജാക്കന്മാരെയും തോൽപ്പിച്ചു പാണ്ഡവനായ ഭീമസേനൻ ഇവളെ വിവാഹം കഴിച്ചു.


</doc>
<doc id="336227" url="https://ml.wikipedia.org/wiki?curid=336227" title="സ്മൈലാക്കേസീ">
സ്മൈലാക്കേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് സ്മൈലാക്കേസീ (Smilacaceae). ഈ സസ്യകുടുംബത്തിൽ 2 (സ്മൈലാക്സും ഹെറ്ററോസ്മൈലാക്സും) ജനുസുകളിലായി ഏകദേശം 315 സ്പീഷിസുകൾ ഉൾപ്പെടുന്നു. കുറ്റിച്ചെടികളും ചെടികളും, വള്ളികളും ഉൾപ്പെടുന്ന സസ്യകുടുംബമാണ് സ്മൈലാക്കേസീ. സാധാരണയായി ഇലപൊഴിയും വനങ്ങളിലും നിത്യഹരിത വനങ്ങളിലും ആണ് സാധാരണയായി ഈ സസ്യകുടുംബത്തിലെ അംഗങ്ങൾ കണ്ടുവരുന്നത്. കരീലാഞ്ചി, ചീനപ്പാവ് എന്നീ സസ്യങ്ങൾ ഈ സസ്യകുടുംബത്തിലെ അംഗങ്ങളാണ്.

ഈ കുടുംബത്തിൽ ചെറുചെടികൾ, ചെടികൾ, ബലയുള്ള കാണ്ഡത്തോടുകൂടിയ വള്ളികൾ എന്നിവ ഉൾപ്പെടുന്നു. 
ചില സ്പീഷിസുകളിൽ അവയുടെ ബലമുള്ള കാണ്ഡങ്ങളിലും ളലകളിലും അഗ്രഭാഗം വളഞ്ഞുനിൽക്കുന്ന മുള്ളുകൾ കാണപ്പെടാറുണ്ട്. 
ഇലകൾ ലഘുപത്രങ്ങളോടു കൂടിയവയും, ഏകാന്തരന്യാസത്തിൽ (alternate phyllotaxis) ക്രമീകരിച്ചതും, ഇലകളിലെ സിരാവിന്യാസം ഹസ്തക സിരാവിന്യാസം, ജാലികാസിരാവിന്യാസം എന്നിവ പ്രകടമാണ്. ഇലതണ്ടിനോട് ചേർന്ന് ഒരു ജോടി പ്രതാനങ്ങൾ (tendrils) ഉണ്ടാകാറുണ്ട്. പ്രതാനങ്ങൾ (tendrils) മറ്റു സസ്യങ്ങളിൽ കയറാൻ സസ്യങ്ങളെ സഹായിക്കുന്നു.

ഇവയുടെ പൂക്കൾ ഛത്രമഞ്ജരി (umbel) പൂങ്കുലകളായാണ് വിന്യസിച്ചിരിക്കുന്നത്. ഏകലിംഗസ്വഭാവത്തോടുകൂചിയ ഇവയുടെ പൂക്കൾ പത്രകക്ഷങ്ങളിൽ നിന്നാണ് ഉണ്ടാകുന്നത്.

ആൺപൂക്കളിൽ സാധാരണയായി വെവ്വേറെ നിൽക്കുന്ന 6 കേസരങ്ങളും വളരെ വിരളം സ്പീഷിസുകളിൽ ഇവയുടെ എണ്ണം 3,9-18 എന്നിങ്ങനെ വ്യത്യാസപ്പെട്ടിരിക്കുന്നു. പെൺപൂക്കളിൽ 3 അറകളുള്ള അണ്ഡാശയവുമാണുള്ളത്, വളരെ വിരളം സ്പീഷിസുകളിൽ ഇവയുടെ എണ്ണം ഒന്നാകാറുണ്ട്. 



</doc>
<doc id="336230" url="https://ml.wikipedia.org/wiki?curid=336230" title="കേരളത്തിലെ വെടിക്കെട്ട് അപകടങ്ങൾ">
കേരളത്തിലെ വെടിക്കെട്ട് അപകടങ്ങൾ

കേരളത്തിൽ ഉണ്ടായിട്ടുള്ള വെടിക്കെട്ട് അപകടങ്ങളുടെ പട്ടിക.



</doc>
<doc id="336251" url="https://ml.wikipedia.org/wiki?curid=336251" title="ആണ്ട് നേർച്ച">
ആണ്ട് നേർച്ച

വിവിധ മതസ്ഥർ നടത്തുന്ന മരണാന്തര അനുമരണത്തെയാണ്‌ ആണ്ട് നേർച്ച എന്നത് കൊണ്ട് അർഥമാക്കുന്നത്. എന്നിരുന്നാലും പൊതുവെ മുസ്ലിംകളാണ്‌ ആണ്ട് നേർച്ച നടത്തുന്നതായി കണ്ടു വരുന്നത്. മുസ്ലിംകൾ നടത്തുന്ന ആണ്ട് നേർച്ചയെ ഉറൂസ് എന്നും പറയാറുണ്ട്.



</doc>
<doc id="336260" url="https://ml.wikipedia.org/wiki?curid=336260" title="സ്കാർലെറ്റ് മക്കൌ">
സ്കാർലെറ്റ് മക്കൌ

ദക്ഷിണ അമേരിക്കയിലെ മഴക്കാടുകളിൽ കാണപ്പെടുന്ന, മക്കൗ എന്ന് പൊതുവെ അറിയപ്പെടുന്ന കുടുംബത്തിൽ പെടുന്ന, ഒരിനം തത്തയാണ് സ്കാർലെറ്റ് മക്കൗ. തെക്ക്-കിഴക്കൻ മെക്സിക്കോ തുടങ്ങി പെറു, കൊളംബിയ, ബൊളീവിയ, വെനിസ്വേല പിന്നെ ബ്രസീൽ എന്നിവിടങ്ങളിൽ ഇവ കാണപ്പെടുന്നു. ആവാസവ്യവസ്ഥയുടെ നശീകരണവും, കച്ചവടത്തിനായി വേട്ടയാടുന്നതും പല ഇടങ്ങളിലും ഇവയ്ക്കു ഭീഷണിയായി. ഹോണ്ടുറാസിന്റെ ദേശീയ പക്ഷി ആണ് സ്കാർലെറ്റ് മക്കൗ.

ഏതാണ്ട് 81 സെന്റിമീറ്റർ നീളവും, ശരാശരി ഒരു കിലോഗ്രാം ഭാരവും ഇവയ്ക്കു ഉണ്ടാകും. നീളത്തിൽ പകുതിയോളം, മക്കൗകളുടെ പൊതു സവിശേഷതയായ, നീണ്ട വാലാണ്. തൂവലുകൾ ഏറെയും സ്കാർലെറ്റ് എന്നറിയപ്പെടുന്ന ഓറഞ്ചു കലർന്ന ചുവന്ന നിറം (സ്കാർലെറ്റ് നിറം) ആണ്, എന്നാൽ ചിറകുകൾ മഞ്ഞയും, നീലയും, വാലിനു ചുവന്ന നിറവുമാണ്. 

കണ്ണിന് ചുറ്റും തൂവലുകൾ ഇല്ല. കൊക്കിന്റെ മുകൾഭാഗത്തിന് മങ്ങിയ നിറവും, താഴ്ഭാഗത്തു കറുത്ത നിറവുമാണ്. കുഞ്ഞുങ്ങൾക്ക് കറുത്ത നിറമുള്ള കണ്ണുകളും, മുതിർന്നവയ്ക്കു ഇളം മഞ്ഞ നിറമുള്ള കണ്ണുകളും ആണ് ഉള്ളത്. പച്ച ചിറകുള്ള മക്കൗയും, സ്കാർലെറ്റ് മക്കൗയും ഒന്നാണ് എന്ന് പലപ്പോഴും തെറ്റിദ്ധരിക്കപ്പെടാറുണ്ട്, എന്നാൽ അതിനു അല്പംകൂടി വലിപ്പവും, മുഖത്ത് വ്യക്തമായ ചുവന്ന വരകൾ ഉണ്ട്. കൂടാതെ ചിറകുകളിൽ മഞ്ഞ നിറം കാണാറില്ല. സ്കാർലെറ്റ് മക്കൗ പുറപ്പെടുവിക്കുന്ന ഉച്ചത്തിൽ ഉള്ള ശബ്ദം മൈലുകൾക്കു അപ്പുറത്തു വരെ കേൾക്കാനാകും. പൊതുവെ കായ്കനികൾ ആണ് അവ ഭക്ഷിക്കുന്നത്. 

സ്കാർലെറ്റ് മക്കൗ ജോഡികൾ ജീവിതകാലം മുഴുവൻ തുടരും. പിട മരപ്പൊത്തിൽ രണ്ടോ മൂന്നോ മുട്ടകൾ ഇടും. ഏതാണ്ട് അഞ്ച് ആഴ്ച അടയിരുന്ന ശേഷം മുട്ടവിരിഞ്ഞു കുഞ്ഞുങ്ങൾ പുറത്തുവരുന്നു. ഒരു വർഷത്തിനടടുത്തു മാതാപിതാക്കൾക്കൊപ്പം കഴിഞ്ഞശേഷം അവ വേർപിരിയുന്നു. അഞ്ച് വയസ്സിൽ ആണ് പ്രായപൂർത്തിയാകുന്നത്.


</doc>
<doc id="336262" url="https://ml.wikipedia.org/wiki?curid=336262" title="ഗ്രന്ഥാലയ-വിവര ശാസ്ത്ര വിഭാഗം, ഡൽഹി സർവകലാശാല">
ഗ്രന്ഥാലയ-വിവര ശാസ്ത്ര വിഭാഗം, ഡൽഹി സർവകലാശാല

ഡൽഹി സർവകലാശാലയിൽ 1946-ൽ രൂപീകൃതമായ ഒരു പഠനവിഭാഗമാണ് ഗ്രന്ഥാലയ&വിവര ശാസ്ത്രം വിഭാഗം, ഡൽഹി സർവകലാശാല.

അദ്ധ്യാപകർ

ഡോ. എസ്. ആർ. രംഗനാഥൻ, പ്രൊഫ. എസ്. ദാസ്‌. ഗുപ്ത, സർ മൌറിസ് ഗ്വയർ എന്നിവരുടെ പരിശ്രമ ഫലമായി 1946-ലാണ് ഈ പഠനവിഭാഗം രൂപവൽക്കരിക്കപ്പെട്ടത് . 

പൂർണ്ണതോതിൽ പ്രവർത്തനമാരംഭിച്ച ഇന്ത്യയിലെ ആദ്യത്തെ ഗ്രന്ഥാലയ ശാസ്ത്ര പഠനവിഭാഗമാണ് ഇത്. കൂടാതെ ഈ പഠനവിഭാഗത്തെ യുനെസ്കോ അസ്സോഷിയേറ്റ് പ്രൊജക്റ്റ്‌ ആയി അംഗീകരിക്കുകയും ചെയ്തിട്ടുണ്ട്. ഡൽഹി സർവകലാശാലയുടെ കേന്ദ്ര റഫറൻസ് ഗ്രന്ഥശാലയോട് ചേർന്നുള്ള റ്റ്യുട്ടൊറിയൽ ബിൽഡിങ്ങിലാണ് ഇത് പ്രവര്ത്തിക്കുന്നത്. 

66 വർഷമായി നിലകൊള്ളുന്ന ഈ പഠനവിഭാഗം ഗ്രന്ഥാലയ വിദ്യാഭ്യാസ മേഖലയിൽ, പ്രാധാന്യമർഹിക്കുന്ന പങ്കാണ് വഹിച്ചിട്ടുള്ളത്. ഇതിനോടകം തന്നെ 3334 വിദ്യാർഥികൾ ഈ പഠനവിഭാഗത്തിൽ നിന്നും അവരുടെ ഗ്രന്ഥാലയ-വിവര ശാസ്ത്ര ബിരുദം നേടിയിട്ടുണ്ട്. 

കാലദൈർഘ്യം: ഒരു വർഷം (പൂർണ-സമയം) രണ്ടു സെമസ്റ്ററുകൾ. 

കാലദൈർഘ്യം: ഒരു വർഷം (പൂർണ-സമയം) രണ്ടു സെമസ്റ്ററുകൾ. 
കാലദൈർഘ്യം: ഒരു വർഷം (പൂർണ-സമയം) രണ്ടു സെമസ്റ്ററുകൾ. 


</doc>
<doc id="336263" url="https://ml.wikipedia.org/wiki?curid=336263" title="മെൻസ്യസ്">
മെൻസ്യസ്

ഒരു ചൈനീസ് തത്ത്വചിന്തകനാണ് മെൻസ്യസ്.കൺഫ്യൂഷ്യസ് കഴിഞ്ഞാൽ ഏറ്റവും വലിയ കൺഫ്യൂഷ്യനിസ്റ്റ് ആചാര്യനും അദ്ദേഹമാണ്.



</doc>
<doc id="336268" url="https://ml.wikipedia.org/wiki?curid=336268" title="സ്റ്റീവൻ പിങ്കർ">
സ്റ്റീവൻ പിങ്കർ

കനേഡിയൻ-അമേരിക്കൻ മന:ശാസ്ത്രജ്ഞനും ഭാഷാശാസ്ത്രജ്ഞനും ജനപ്രിയ ശാസ്ത്ര എഴുത്തുകാരനുമാണ് സ്റ്റീവെൻ ആർതർ "സ്റ്റീവ്" പിങ്കർ.


</doc>
<doc id="336295" url="https://ml.wikipedia.org/wiki?curid=336295" title="തിയോ വാൻ ഗോഗ് (ചലച്ചിത്ര സംവിധായകൻ)">
തിയോ വാൻ ഗോഗ് (ചലച്ചിത്ര സംവിധായകൻ)

ഡച്ച് ചലച്ചിത്ര സംവിധായകനും നടനും തിരക്കഥാകൃത്തുമായിരുന്നു തിയോ വാൻ ഗോഗ്.
സോമാലിയൻ എഴുത്തുകാരി അയാൻ ഹിർസി അലിയുമായി സഹകരിച്ച് ഇസ്ലാമിലെ സ്ത്രീകളുടെ അവസ്തയെ വിമർശിക്കുന്ന "സബ്മിഷൻ" എന്ന ചെറുചിത്രം നിർമിച്ചു.ചിത്രം നിരവധി വിമർശനങ്ങൾക്കും ഭീഷണികൾക്കും ഏറ്റുവാങ്ങി.മതവികാരം വ്രണപ്പെടുത്തുന്നതായി ആരോപിക്കപ്പെട്ടു.തുടർന്ന് 2004 നവംബർ 2ന് മുഹമ്മദ് ബുയൂരി എന്ന ഡച്ച്-മൊറോക്കൻ മുസ്ലിം മതമൗലികവാദി വാൻ ഗോഗിനെ വെടിവച്ച് കൊലപ്പെടുത്തി.ആവിഷ്കാരസ്വാതന്ത്രത്തെക്കുറിച്ചും അതിന്റെ പരിധിയെക്കുറിച്ചും ലോകമെങ്ങും വലിയ ചർച്ചകൾക്ക് വാൻ ഗോഗിന്റെ കൊലപാതകം വഴിയൊരുക്കുകയുണ്ടായി.


</doc>
<doc id="336308" url="https://ml.wikipedia.org/wiki?curid=336308" title="ജസ്റ്റിൻ ട്രൂഡോ">
ജസ്റ്റിൻ ട്രൂഡോ

കാനഡയുടെ നിലവിലെ പ്രധാനമന്ത്രിയാണ് ജസ്റ്റിൻ ട്രൂഡോ. ലിബറൽ പാർട്ടി നേതാവാണ്. 2015 നവംബർ 4നാണ് കാനഡയുടെ 23-ആമത്തെ പ്രധാനമന്ത്രിയായി അധികാരത്തിലെത്തിയത്.കാനഡയുടെ മുൻപ്രധാനമന്ത്രി പിയറി ട്രൂഡോയുടെ മകനാണ്.


</doc>
<doc id="336314" url="https://ml.wikipedia.org/wiki?curid=336314" title="ബെഹ്റാംജി മലബാറി">
ബെഹ്റാംജി മലബാറി

ഇന്ത്യൻ കവിയും എഴുത്തുകാരനും സാമൂഹികപ്രവർത്തകനുമായിരുന്നു ബെഹ്റാംജി മലബാറി(1853–1912) .ബ്രിട്ടീഷ് ഇന്ത്യയിലെ സ്ത്രീകളുടെ അവസ്ഥ മെച്ചപ്പെടുത്തുവാനായി അദ്ദേഹം പല വിധശ്രമങ്ങൾ നടത്തുകയുണ്ടായി.

ഗുജറാത്തിൽ ബറോഡാ പട്ടണത്തിലെ ഒരു എളിയ കുടുംബത്തിലാണ് ബീറാംജി മലബാറി ജനിച്ചത്. ധഞ്ജിഭായി മേത്തായും ബിക്കിബായിയുമായിരുന്നു അച്ഛനമ്മമാർ. മിറവാൺജി മലബാറി എന്നുപേരായ ഒരു കച്ചവടക്കാരനെ ബിക്കിബായിക്കു പുനർവിവാഹം ചെയ്യേണ്ടി വന്നു. മലബാർ കരയുമായി കച്ചവടം നടത്തിവന്നിരുന്നതുകൊണ്ട് മിറവാൺജിക്കു മലബാറി എന്ന പേർ കൂടി വന്നു. ക്രൈസ്തവമിഷ്യൻ പള്ളിക്കൂടങ്ങളിലൊന്നിലായിരുന്നു മലബാറി പഠിച്ചിരുന്നത്. അതിലെ പ്രധാനാധ്യാപകനായിരുന്ന റെവേറെന്റ് ഡിക്സൺ എം. എ. അവർകൾക്ക് സമർത്ഥനും ബുദ്ധിമാനായ ഈ അനാഥബാലനിൽ ഒട്ടല്ലാത്ത ദയയുണ്ടായി, അദ്ദേഹം മലബാറിയെ സ്വഗൃഹത്തിലേക്കു കൂട്ടികൊണ്ടുപോയി. ഇംഗ്ലീഷ് സാഹിത്യത്തിൽ പ്രശസ്തവിജയം നേടിയെങ്കിലും, ആദ്യ തവണ മട്രിക്കുലേഷൻ പാസാവാനായില്ല. മൂന്നു തവണ ശ്രമിച്ചാണ് പാസായത്. ബാല്യത്തിൽത്തന്നെ മലബാറിക്ക് കാവ്യഗ്രന്ഥങ്ങളുമായുണ്ടായ സഹവാസമുണ്ടായി. ഇംഗ്ലീഷിൽ അസാധാരണമായ മികവു പുലർത്തിയ അദ്ദേഹം ഇംഗ്ലീഷിലും സ്വഭാഷയിലുമുള്ള കാവ്യങ്ങളും ഷേക്ക്സ്പിയർ കൃതികളും സശ്രദ്ധം വായിച്ചു. ബാല്യത്തിൽ തന്നെ കാവ്യ രചനയുമാരംഭിച്ചു. അപ്പൊഴപ്പോൾ കുറിച്ചിട്ടിരുന്ന പദ്യശകലങ്ങളെല്ലാം ചേർത്തു് ജീവിതാനുഭവം എന്ന പേരിൽ ആദ്യത്തെ കൃതി പ്രസിദ്ധീകരിച്ചു. തന്റെ മറ്റൊരു കൈയെഴുത്തു പ്രതിയുമായി ഗുജറാത്തി ഭാഷാപണ്ഡിതനായ റെവറന്റ് ജെ.വാൻ സോമറൻ ടെയിലർ എന്ന പാതിരി യെ ചെന്നുകണ്ടു. അദ്ദേഹത്തിന്റെ നിരവധി സുഹൃത്തുക്കളെ പരിചയപ്പെടാനിടയായ മലബാറി ടൈംസ് ആഫ് ഇൻഡ്യാ പത്രത്തിന്റെ അധിപരായിരുന്ന മിസ്റ്റർ മാർട്ടിൻ വുഡ്ഡുമായി പരിചയപ്പെടുകയും അവിടെ ജോലിയിൽ പ്രവേശിച്ചു. അദ്ദേഹത്തിന്റെ സഹായത്തോടെ നീതിവിനോദം" എന്ന കൃതി 1875 ൽ പ്രസിദ്ധീകരിച്ചു. യാചകന്മാരുടെ കൂടെ പാട്ടുപാടി ഉഴന്നു നടന്നിരുന്ന കാലത്ത് അവരിൽനിന്ന് പഠിക്കുവാൻ കഴിഞ്ഞ പാട്ടുകളുടെ മട്ടിലാണ് ഈ കൃതിയിലെ വൃത്ത നിബന്ധന.

“നീതിവിനോദം” പ്രസിദ്ധീകരിച്ച് ഒരു കൊല്ലം കഴിഞ്ഞിട്ട്, ഇംഗ്ലീഷിൽ മറ്റൊരു കാവ്യഗ്രന്ഥവുംവപ്രസിദ്ധീകരിച്ചു. 23 ആം വയസിൽ പ്രസിദ്ധീകരിച്ച ഈ കൃതി, ഇന്ത്യയിലെ അനാഥസ്ത്രീകളെ സംരക്ഷിക്കുവാൻ വേണ്ടി അക്ഷീണം പ്രവർത്തിച്ചുകൊണ്ടിരുന്ന യശസ്വിനിയായ മിസ് മേരി കാർപ്പന്റർക്കാണു് സമർപ്പിച്ചിട്ടുള്ളതു്. ആംഗ്ലേയരുടെയും ഭാരതീയരുടേയും സവിശേഷമായ ആദരത്തിനു വിഷയമായ ആദ്യത്തെകൃതികളിലൊന്ന് മലബാറിയുടേതാണു്. മഹാകവി ടെനിസൻ, ഷാഫ്റ്റ്സ്ബറി പ്രഭു, ജാൺബ്രൈറ്റ് എന്നീ പ്രഖ്യാത എഴുത്തുകാർ മലബാറിയുടെ ഈ കൃതി രചനാഭംഗികൊണ്ടും ആശയമാധുര്യം കൊണ്ടും സ്തുത്യർമാണെന്നു് അഭിപ്രായപ്പെട്ടിട്ടുണ്ട്. ജർമ്മൻ എഴുത്തുകാരൻ മാക്സ്മുള്ളറുമായി അടുത്ത സൗഹൃദം മലബാറി പുലർത്തി.


</doc>
<doc id="336324" url="https://ml.wikipedia.org/wiki?curid=336324" title="അമോറിസ് ലെറ്റീഷ">
അമോറിസ് ലെറ്റീഷ

കുടുംബങ്ങളെക്കുറിച്ചു ചർച്ച ചെയ്യാൻ 2014-15 വർഷങ്ങളിൽ വിളിച്ചു കൂട്ടിയ സൂനഹദോസിനെ തുടർന്ന്, ഫ്രാൻസിസ് മാർപ്പാപ്പ പുറപ്പെടുവിച്ച ശ്ലൈഹികാഹ്വാനമാണ് (Apostolic Exhortation) അമോറിസ് ലെറ്റീഷ (Amoris Laetitia). ലത്തീൻ ഭാഷയിലുള്ള ഈ പേരിന് സ്നേഹത്തിന്റെ സന്തുഷ്ടി (Joy of Love) എന്നാണർത്ഥം. 2016 മാർച്ച് 19-നു പൂർത്തിയായ ഈ രചന, ഇംഗ്ലീഷ്, ഫ്രെഞ്ച്, ജർമ്മൻ, ഇറ്റാലിയൻ, സ്പാനിഷ് പാഠങ്ങളിൽ ഏപ്രിൽ 8-നു പ്രസിദ്ധീകരിക്കപ്പെട്ടു.

വിവാഹമോചനത്തേയും, സ്വവർഗ്ഗദാമ്പത്യത്തേയും, സ്വവർഗ്ഗരതിയേയും മറ്റും സംബന്ധിച്ച കത്തോലിക്കാനിലപാടുകളിൽ അടിസ്ഥാനപരമായ മാറ്റമൊന്നും ഈ രേഖയിൽ സൂചിപ്പിക്കാത്ത മാർപ്പാപ്പ സന്താനങ്ങൾക്കു ജന്മംകൊടുത്തു വളർത്താനൊരുക്കമുള്ള സ്ത്രീപുരുഷന്മാർ തമ്മിലുള്ള ആജീവനാന്തബന്ധമായി വിവാഹത്തെ സങ്കല്പിക്കുന്ന പരമ്പരാഗതവീക്ഷണം ആവർത്തിക്കുന്നു. എങ്കിലും, പരമ്പാരാഗതനിലപാടുകളുടെ കേവലമായ ആവർത്തനം വിവാഹബന്ധങ്ങളെ ശക്തിപ്പെടുത്താനോ, വ്യക്തിജീവിതത്തിൽ വിശ്വാസികൾ നേരിടുന്ന പ്രശ്നങ്ങളുടെ പരിഹാരത്തിനോ ഉപകരിക്കില്ലെന്നും അദ്ദേഹം പറയുന്നു. സ്വന്തം ജീവിതസാഹചര്യങ്ങളിൽ വിശ്വാസികൾ നേരിടുന്ന പ്രശ്നങ്ങൾ മനസ്സിലാക്കി അവയിൽ കൃപ കണ്ടെത്താനും സഭാജീവിതത്തിൽ പൂർണ്ണമായി പങ്കെടുക്കാനും അവരെ സഹായിക്കുകയാണ് വൈദികരും മെത്രാന്മാരും ചെയ്യേണ്ടതെന്ന് അദ്ദേഹം അഭിപ്രായപ്പെടുന്നു. 

ഇംഗ്ലീഷ് പാഠത്തിൽ ചെറിയ 250 പുറങ്ങൾ വരുന്ന ഈ ലിഖതത്തിനു്, നാനൂറോളം അടിക്കുറിപ്പുകളുടെ അകമ്പടിയുണ്ട്. ആമുഖവും തുടർന്നു വരുന്ന 9 അദ്ധ്യായങ്ങളും ചേർന്ന അതിന്റെ ഉള്ളടക്കം, അക്കമിട്ട് മൊത്തം 325 ഖണ്ഢികകളായി തിരിക്കപ്പെട്ടിരിക്കുന്നു. ഈ ലിഖിതത്തിൽ ഫ്രാൻസിസ് മാർപ്പാപ്പ, മുൻ-മാർപ്പാപ്പാമാർ, പ്രാദേശികമെത്രാൻ സമിതികൾ, ദൈവശാസ്ത്രജ്ഞൻ തോമസ് അക്വീനാസ്, അമേരിക്കൻ മനുഷ്യാവകാശപ്രവർത്തകൻ മാർട്ടിൻ ലൂഥർ കിംഗ് ജൂനിയർ എന്നിവരുടെ രചനകളിൽ നിന്നുള്ള ഉദ്ധരണികൾ സമൃദ്ധമായി ഉപയോഗിച്ചിരിക്കുന്നു. ഒക്ടാവിയോ പാസ്, ഹോർഹെ ലൂയി ബോർഹെ, ഗബ്രിയേൽ മാർസൽ, മാരിയോ ബെനെഡെറ്റി തുടങ്ങിയ എഴുത്തുകാരുടെ രചനകളിൽ നിന്നുള്ള ഉദ്ധരണികളും ഇതിലുണ്ട്. ഒരു പേപ്പൽ ലിഖിതത്തിൽ ആദ്യമായി ഒരു ചലച്ചിത്രം പരാമർശിക്കപ്പെടുന്നതും ഇതിലാണ്. 1987-ൽ വെളിച്ചം കണ്ട് "ബാബെറ്റയുടെ വിരുന്ന്" (Babette's Feast) എന്ന ഡാനിഷ് ചലച്ചിത്രമാണ് ഇതിൽ പരാമർശിതമാകുന്നത്.

അമോറിസ് ലെറ്റീഷ - സമ്പൂർണ്ണ ഇംഗ്ലീഷ് പാഠം


</doc>
<doc id="336338" url="https://ml.wikipedia.org/wiki?curid=336338" title="2017 ഫിഫ അണ്ടർ 17 ലോകകപ്പ്">
2017 ഫിഫ അണ്ടർ 17 ലോകകപ്പ്

ഫിഫ അണ്ടർ 17 ലോകകപ്പിന്റെ 17-ാം പതിപ്പാണ് 2017 സെപ്തംബർ മുതൽ ഒക്ടോബർ വരെ ഇന്ത്യയിൽ നടക്കുന്നത്. 24 രാജ്യങ്ങളാണ് ടൂർണമെന്റിൽ പങ്കെടുക്കുക. ഇതാദ്യമായാണ് ഇന്ത്യയിൽ ഫുട്ബോൾ അണ്ടർ 17 ലോകകപ്പ് നടക്കുന്നത്. ഫിഫയുടെ നേതൃത്വത്തിൽ ഇന്ത്യയിൽ നടക്കുന്ന ആദ്യത്തെ ടൂർണമെന്റും ഇതാണ്.
24 രാജ്യങ്ങളാണ് ഈ ടൂർണമെന്റിൽ യോഗ്യത നേടുന്നത്. ആതിഥേയർ എന്ന നിലയിൽ ഇന്ത്യ നേരത്തെ യോഗ്യത നേടിയിട്ടുണ്ട്. 

ഇന്ത്യയിലെ 6 നഗരങ്ങളിലെ 6 സ്റ്റേഡിയങ്ങളിലായാണ് മത്സരങ്ങൾ നടന്നത്. ന്യൂ ഡൽഹി, കൊൽക്കത്ത, മുംബൈ, നവി മുംബൈ, പൂനെ, ഗുവഹാത്തി, ഗോവ, ബാംഗ്ലൂർ, ചെന്നൈ, കൊച്ചി എന്നീ 10 സ്റ്റേഡിയങ്ങളുടെ അന്തിമപട്ടികയിൽ നിന്നാണ് ഈ സ്റ്റേഡിയങ്ങളെ തിരഞ്ഞെടുത്തത്


</doc>
<doc id="336340" url="https://ml.wikipedia.org/wiki?curid=336340" title="സെൻട്രൽ ബോർഡ്‌ ഓഫ് സെക്കന്ററി എജ്യുക്കേഷൻ">
സെൻട്രൽ ബോർഡ്‌ ഓഫ് സെക്കന്ററി എജ്യുക്കേഷൻ

ഇന്ത്യൻ സർക്കാറിന് കീഴിൽ പ്രവർത്തിക്കുന്ന വിദ്യഭ്യാസ ബോർഡാണ് സെൻട്രൽ ബോർഡ്‌ ഓഫ് സെക്കന്ററി എജ്യുക്കേഷൻ(സി.ബി.എസ്.ഇ.) ഈ ബോർഡിന് കീഴിൽ പൊതുവിദ്യാലയങ്ങളും സ്വകാര്യ വിദ്യാഭ്യാസ സ്ഥാപനങ്ങളും പ്രവർത്തിച്ചുവരുന്നു.

സി.ബി.എസ്.ഇ. മുഴുവൻ "കേന്ദ്രീയ വിദ്യാലയങ്ങൾക്കും" ജവഹർ നവോദയ വിദ്യാലയങ്ങൾക്കും അംഗീകാരം നല്കുന്നു.

ഫൈനൽ പരീക്ഷകളായ പത്ത് പന്ത്രണ്ട് ക്ലാസ്സുകളിലെ പരീക്ഷകൾ എല്ലാവർഷവും മാർച് മാസത്തിലാണ് നടത്തുകയും മെയ്‌ അവസാനത്തോട് കൂടി ഫലം പ്രഖ്യാപിക്കുകയും ചെയ്യും. ദൽഹി ഹൈക്കോടതിയുടെ ഉത്തരവിനെ തുടർന്ന് 2017 മെയ് മാസത്തിൽ പ്രഖാപിക്കാനിരുന്ന സി.ബി.എസ്.ഇ. ഫലം തടയുകയുണ്ടായി. 2017 ലെ സി ബി എസ് ഇ ഫലം മെയ് 28 നു പ്രസിദ്ധീകരിച്ചു.രാജ്യത്തെ 10,678 സ്കൂളുകളിൽനിന്നായി 10,98,891 വിദ്യാർഥികളാണു സിബിഎസ്ഇ പന്ത്രണ്ടാം ക്ലാസ് പരീക്ഷ ഈ വർഷം എഴുതിയിരുന്നത് 





</doc>
<doc id="336346" url="https://ml.wikipedia.org/wiki?curid=336346" title="വിൻക">
വിൻക

അപ്പോസൈനേസീ സസ്യകുടുംബത്തിലെ ഒരു ജീനസ്സാണ് വിൻക (Vinca). യൂറോപ്പ്, വടക്കു പടിഞ്ഞാറേ ആഫ്രിക്ക, തെക്കേ ഏഷ്യ, ആസ്ട്രേലിയ എന്നീ പ്രദേശങ്ങളിൽ കാണപ്പെടുന്നു. 

ഈ സസ്യജനുസ്സിലെ മിക്ക സസ്യങ്ങളും ഒന്നുമൂതൽ രണ്ട് മീറ്റർ വരെ നീളത്തിൽ പടർന്നു കിടക്കുന്ന കാണ്ഡത്തോടു കൂടിയവയാണ്. ഇവയുടെ ഇലകൾ ലഘുപത്രങ്ങളും ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയും ആണ്. 1-9 സെ.മീ. നീളവും 0.5-6 സെ.മീ. വീതിയുമുള്ള ഇവയുടെ ഇലകൾക്ക് അണ്‌ഡാകൃതിയാണുള്ളത്. 
വർഷത്തിൽ മിക്കപ്പോഴും പുഷ്പിക്കുന്ന ഇവയ്ക്ക് ദ്വിലിംഗ സ്വഭാവത്തോടു കൂടിയ പൂക്കളാണുള്ളത്. സാധാരണയായി താഴ്ഭാഗം കൂടിച്ചേർന്ന അഞ്ച് ഇതളുകളോടു കൂടിയതാണിവയുടെ പൂക്കൾ. മിക്ക സ്പീഷിസുകൾക്കും ദളങ്ങളുടെ നിറം വയലറ്റോ അതിന് സാമ്യമുള്ള നിറങ്ങളോ ആണ്. എന്നാൽ വിരളം സ്പീഷിസുകളിൽ ദളങ്ങൾക്ക് വെളുത്ത നിറവും കാണപ്പെടുന്നു.


</doc>
<doc id="336355" url="https://ml.wikipedia.org/wiki?curid=336355" title="ടെസ്‌ലാ മോട്ടോഴ്‌സ്">
ടെസ്‌ലാ മോട്ടോഴ്‌സ്

കാലിഫോർണിയയിലെ പാലോ ആൾട്ടോ ആസ്ഥാനമായുള്ള ഒരു അമേരിക്കൻ ഓട്ടോമോട്ടീവ്, എനർജി,വാഹന നിർമ്മാണ കമ്പനിയാണ് ടെസ്‌ല, Inc. (മുമ്പ് ടെസ്‌ല മോട്ടോഴ്‌സ്, Inc.) വൈദ്യുതി കാറുകളുടെ ഡിസൈൻ, നിർമ്മാണം, വിൽപ്പന കൂടാതെ വാഹന ഘടകങ്ങളുടെയും ബാറ്ററി തുടങ്ങിവയുടെ നിർമ്മാണവും കമ്പനി നിർവഹിക്കുന്നു. ജൂലൈ 2003 -ൽ പ്രവർത്തനം ആരംഭിച്ച കമ്പനി ഭൗതിക ശാസ്ത്രജ്ഞൻ ആയ നിക്കോള ടെസ്‌ലയുടെ പേരിൽ ആണ് അറിയപ്പെടുന്നത്. അമേരിക്കൻ ഓഹരി വിപണിയായ നാസ്ഡാകിൽ് ഓഹരികൾ ലിസ്റ്റ് ചെയ്തിട്ടുണ്ട്. 2013 -ന്റെ ആദ്യ പാദത്തിൽ ആണ് ആദ്യമായി കമ്പനി ലാഭം നേടിയത്. 

ടെസ്‌ല റോഡ്സ്റ്റർ എന്ന, പൂർണമായും വൈദ്യുതി ഉപയോഗിച്ച് പ്രവർത്തിക്കുന്ന ആദ്യത്തെ സ്പോർട്സ് കാർ നിർമിച്ചതോടെയാണ്, കമ്പനി ശ്രദ്ധിക്കപ്പെടാൻ തുടങ്ങിയത്. തുടർന്ന് മോഡൽ എസ്സ് എന്ന പേരിൽ ഒരു മുന്തിയ സൗകര്യങ്ങൾ ഉള്ള ഒരു സെഡാനും, പിന്നാലെ ക്രോസ്സോവർ വാഹനമായ മോഡൽ എക്സും വിപണിയിലെത്തിച്ചു. 2015 -ൽ ലോകത്തിലെ ഏറ്റവും വിൽപ്പന നേടിയ വൈദ്യുതി കാർ ആയി മോഡൽ എസ്സ്. ഡിസംബർ 2015 -ലെ കണക്ക് പ്രകാരം ഒരു ലക്ഷം മോഡൽ എസ്സ് കാറുകളാണ് വിറ്റഴിച്ചത്. നിസ്സാൻ ലീഫിന് പിന്നിൽ ഏറ്റവും വിൽപ്പന നേടുന്ന രണ്ടാമത്തെ കാറുമായി മോഡൽ എസ്സ്. 

വീടുകൾക്കും സ്ഥാപനങ്ങൾക്കുമായി വേഗത്തിൽ ബാറ്ററി ചാർജുചെയ്യാനുള്ള ഉപകരണങ്ങളും ടെസ്‌ല നിർമ്മിക്കുന്നു. ഡെസ്റ്റിനേഷൻ ചാർജിങ്ങ് പരിപാടി എന്ന് പേരിൽ അറിയപ്പെടുന്ന പദ്ധതി പ്രകാരം കടകൾ, റെസ്‌റ്റോറന്റുകൾ എന്നിവിടങ്ങളിൽ വേഗത്തിൽ ചാർജ് ചെയ്യാനുള്ള സംവിധാനവും കമ്പനി ചെയ്യുന്നു. ഇടത്തരം ഉപഭോക്താക്കൾക്ക് സഹായകരം ആകുന്ന രീതിയിൽ വാഹനങ്ങൾ വിപണിയിൽ എത്തിക്കുക എന്നതാണ് ഇനിയുള്ള ലക്ഷ്യമെന്ന് സി.ഇ.ഓ ഇലോൺ മസ്ക് അഭിപ്രായപ്പെട്ടു.

2017-ൽ ടെസ്‌ല സ്വയം നിയന്ത്രിത "(ഓട്ടോപൈലറ്റ്)" സാംവിധാനത്തിൽ പ്രവർത്തിക്കുന്ന കാർ പുറത്തിറക്കി. സെമി ഓട്ടോണമസ് ഡ്രൈവർ അസിസ്റ്റ്റ്റിലാണ് പ്രവർത്തിക്കുന്നത്. പാത കേന്ദ്രീകരണം, അഡാപ്റ്റീവ് ക്രൂയിസ് നിയന്ത്രണം, സ്വയം പാർക്കിംഗ്, പാതകൾ സ്വപ്രേരിതമായി മാറ്റാനുള്ള കഴിവ്, ഗാരേജിലേക്കോ പാർക്കിംഗ് സ്ഥലങ്ങളിലേക്കോ കാറിനെ വിളിക്കാനുള്ള കഴിവ് എന്നിവയുള്ള ഒരു നൂതന സവിശേഷതയാണ് ടെസ്‌ല ഓട്ടോപൈലറ്റിലുള്ളത് .



</doc>
<doc id="336356" url="https://ml.wikipedia.org/wiki?curid=336356" title="വിക്ടോറിയൻ കാലഘട്ടം">
വിക്ടോറിയൻ കാലഘട്ടം

1837 ജൂൺ 20 ന് ജനിച്ച് 1901 ജനുവരി 22ന് മരിച്ച  ഇംഗ്ലണ്ടിലെ വിക്ടോറിയ രാജ്ഞിയുടെ കാലഘട്ടമാണ് ഇത്കൊണ്ട് അർഥമാക്കുന്നത്.സമാധാനത്തിന്റെയും ക്ഷേമത്തിന്റെയും ദേശീയ ആത്മധൈര്യത്തിന്റെയും കാലഘട്ടമായി ഇക്കാലത്തെ ചരിത്രകാരന്മാർ വിശേഷിപ്പിക്കുന്നു. ചില പണ്ഡിതന്മാർ 1832 ലെ പരിഷ്ക്കരണ നിയമത്തിന്റെ രാഷ്ട്രീയ സാധ്യത പരിഗണിച്ചാണ് ഈ വിശേഷണം നൽകുന്നത്.


</doc>
<doc id="336358" url="https://ml.wikipedia.org/wiki?curid=336358" title="ഷവോമി">
ഷവോമി

ചൈനയിലേ ബെയ്‌ജിങ്ങ്‌ ആസ്ഥാനമായ ഒരു സ്വകാര്യ ഇലക്ട്രോണിക്സ് കമ്പനി ആണ് ഷവോമി ഇൻക്. ലോകത്തിലെ അഞ്ചാമത്തെ ഏറ്റവും വലിയ സ്മാർട്ട്‌ഫോൺ നിർമാതാക്കളായ അവർ 2015 -ൽ 70.8 ദശലക്ഷം യൂണിറ്റുകൾ വിറ്റഴിച്ചു. സ്മാർട്ട്‌ഫോണുകളുടെയും അനുബന്ധ ഉപകരണങ്ങളുടെ രൂപകല്പന, ഉത്പാദനം, വില്പന എന്നിവയിൽ ഏർപ്പെട്ടിരുന്ന കമ്പനിക്ക് ലോകമെമ്പാടും അഞ്ച് ശതമാനം വിപണി വിഹിതമാണുള്ളത്. ഷവോമി മി 4, മി നോട്ട്, റെഡ്‌മി നോട്ട്, മി പാഡ് തുടങ്ങിയ ഉപകരണങ്ങൾ ആണ് കമ്പനിയെ ശ്രദ്ധേയമാക്കിയത്

ആഗസ്റ്റ് 2011-ൽ ആദ്യ സ്മാർട്ട്‌ഫോൺ പുറത്തിറങ്ങിയ ശേഷം ഷവോമി ചൈനയിൽ വലിയ രീതിയിൽ വിപണി പിടിച്ചെടുത്തു. കമ്പനിയുടെ സ്ഥാപകനും സി.ഇ.ഒയുമായ ലീ ജുൻ, ചൈനയിലേ ഇരുപതിമൂന്നാമത്തെ ഏറ്റവും സമ്പന്നനായ വ്യക്തിയാണ്. ചൈന, മലേഷ്യ, സിംഗപ്പൂർ എന്നിവിടങ്ങളിലായി എണ്ണായിരത്തോളം ജോലിക്കാർ ഷാവോമിക്കുണ്ട്, കൂടാതെ ഇന്ത്യ, ഇന്തോനേഷ്യ, ഫിലിപ്പീൻസ് പിന്നെ ബ്രസീൽ എന്നിവിടങ്ങളിൽ തങ്ങളുടെ പ്രവർത്തനം വികസിപ്പിക്കുവാനുള്ള ശ്രമത്തിലാണ്.

ജൂലായ് 2014-ൽ ഇന്ത്യൻ വിപണിയിൽ എത്തിയ ഷവോമി വളരെ വേഗം വികസിച്ചു. ഫ്ലിപ്കാർട്ടുമായി സഹകരിച്ചു വിപണനം ആരംഭിച്ച അവർ തുടർന്ന് ആമസോണും, സ്നാപ്ഡീലുമായി ധാരണയിൽ എത്തി. 2015 -ന്റെ ഒന്നാം പാദത്തിൽ ഷവോമി സ്വന്തമായി ഓൺലൈൻ വിപണനം ആരംഭിക്കുകയും അനുബന്ധ ഉപകരണങ്ങൾ മറ്റ് ഓൺലൈൻ സ്റ്റോറുകൾ വഴി വിൽക്കുന്നത് നിർത്തലാക്കുകയും ചെയ്തു. ആഗസ്റ്റ് 11, 2015 -ന് ഫോക്സ്കോണുമായി സഹകരിച്ച് ഇന്ത്യയിലെ ആദ്യ ഫാക്ടറി ആന്ധ്രാ പ്രദേശിലെ ശ്രീ സിറ്റിയിൽ ആരംഭിച്ചു.



</doc>
<doc id="336397" url="https://ml.wikipedia.org/wiki?curid=336397" title="പിയറി ട്രൂഡോ">
പിയറി ട്രൂഡോ

ലിബറൽ പാർട്ടി നേതാവും കാനഡയുടെ 15-ആമത്തെ പ്രധാനമന്ത്രിയുമായിരുന്നു പിയറി ട്രൂഡോ.ഇപ്പോഴത്തെ പ്രധാനമന്ത്രി ജസ്റ്റിൻ ട്രൂഡോയുടെ പിതാവാണ്.


</doc>
<doc id="336400" url="https://ml.wikipedia.org/wiki?curid=336400" title="സ്റ്റീഫൻ ഹാർപ്പർ">
സ്റ്റീഫൻ ഹാർപ്പർ

കൺസർവേറ്റീവ് പാർട്ടി നേതാവും കാനഡയുടെ മുൻ പ്രധാനമന്ത്രിയുമാണ് സ്റ്റീഫൻ ഹാർപ്പർ.


</doc>
<doc id="336412" url="https://ml.wikipedia.org/wiki?curid=336412" title="മെക്കാ സ്കൂൾ തീപ്പിടുത്തം (2002)">
മെക്കാ സ്കൂൾ തീപ്പിടുത്തം (2002)

2002 മാർച്ച് 11-ന്ന് സൗദി അറേബ്യയിലെ മെക്കാപ്രവിശ്യയിലെ ഒരു പെൺപള്ളിക്കൂടത്തിൽ നടന്ന തീപ്പിടുത്തത്തിൽ 15 പെൺകുട്ടികൾ കൊല്ലപ്പെട്ട സംഭവമാണ് 2002-ലെ മെക്കാ സ്കൂൾ തീപ്പിടുത്തം എന്നറിയപ്പെടുന്നത്.രക്ഷാപ്രവർത്തനത്തിൽ സൗദി മതപോലീസിന്റെ ഇടപെടലാണ് സംഭവത്തിന് അന്താരാഷ്ട്ര ശ്രദ്ധ നേടിക്കൊടുത്തു.പെൺകുട്ടികൾ ഇസ്ലാമികരീതിയിൽ വസ്ത്രം ധരിച്ചില്ലെന്നാരോപിച്ച് മതപോലീസ് രക്ഷാപ്രവർത്തനം തടസ്സപ്പെടുത്തിയതായി ആരോപിക്കപ്പെടുന്നു.


</doc>
<doc id="336428" url="https://ml.wikipedia.org/wiki?curid=336428" title="ഇപ്പോമിയ">
ഇപ്പോമിയ

കോൺവോൾവുലേസിയേ സസ്യകുടുംബത്തിലെ ഏറ്റവും വലിയ ജീനസ്സാണ് ഇപ്പോമിയ (Ipomoea). ഏകദേശം 500 ഓളം സ്പീഷിസുകളുള്ള ഈ സസ്യജീനസ്സിൽ ഏകവർഷികളും ബഹുവർഷികളും ഉൾപ്പെടുന്നു. ഉഷ്ണമേഖലകളിലും മിതോഷ്ണമേഖലകളിലും ഇവ വളരുന്ന ഈ ജീനസ്സിൽ ചെടികളും കുറ്റിച്ചെടികളും ചെറുമരങ്ങളും ഉൾപ്പെടുന്നു, മിക്കവയും പടർന്നു പിടിക്കുന്ന വള്ളികളാണ്. ആകാശമുല്ല, അടമ്പ്, വയറവള്ളി, പാൽമുതുക്ക്, കൃഷ്ണബീജം, തിരുതാളി, നിത്യവഴുതന, വയൽച്ചീര, മധുരക്കിഴങ്ങ് തുടങ്ങിയവ ഈ ജനുസിൽ ഉൾപ്പെടുന്നവയാണ്. ലെപിഡോപ്റ്റെറ, സ്ഫിങ്സ് നിശാശലഭങ്ങൾ, ഹമ്മിങ് ബേഡ് എന്നിവയെ ആകർഷിക്കാൻ മാത്രം നിറവും സുന്ദരവുമാണ് ഇവയുടെ പൂക്കൾ.
ഗ്രീക്കുഭാഷയിൽ "പുഴു", "കള" എന്നീ അർത്ഥങ്ങൾ വരുന്ന പദങ്ങളായ  ιπς (ips) or ιπος (ipos) ഉം "സാദൃശ്യം" എന്നർത്ഥം വരുന്ന όμοιος (homoios) എന്ന പദവും  കൂടിച്ചേർന്ന ലാറ്റിൻ രൂപമാണ് ഇപ്പോമിയ (Ipomoea) എന്ന പേര്.
ദ്വിലിംഗ സ്വഭാവത്തോടു കൂടിയതാണ് ഇവയുടെ പൂക്കൾ. മിക്ക സ്പീഷിസുകളിലും ദളങ്ങൾ കൂടിച്ചേർന്ന് ഒരു മണിയുടെ ആകൃതിയിലുള്ള പൂക്കളാണുള്ളത്.

 


</doc>
<doc id="336429" url="https://ml.wikipedia.org/wiki?curid=336429" title="ധർമ്മദേവൻ">
ധർമ്മദേവൻ

എല്ലാവിധ സുഖങ്ങളുടെയും ദേവനാണ് ധര്മ്മദേവൻ. ഇദ്ദേഹം ബ്രഹ്മാവിന്റെ വലത്തെ മുല ഭേദിച്ചാണ് ജന്മമെടുത്തത് . 
ഈ ധര്മ്മദേവൻ ദക്ഷപ്രജാപതിയുടെ പുത്രിമാരായ 13 കന്യകമാരെയും , മറ്റു 11 കന്യകകളെയും വിവാഹം കഴിച്ചു . 
ഈ ഭാര്യമാരിൽ നിന്നുമെല്ലാം അസംഖ്യം പുത്രന്മാരും ജനിച്ചു . അങ്ങനെ ധര്മ്മവംശം വികസിച്ചു .
ലോകനാഥനായ വിഷ്ണു ധര്മ്മദേവന്റെ ഉത്തമ സുഹൃത്തും രക്ഷാകർത്താവുമാകുന്നു . ഈ ധര്മ്മന്റെ രക്ഷയ്ക്കായാണ് വിഷ്ണു യുഗം തോറും വിവിധ അവതാരങ്ങൾ സ്വീകരിക്കുന്നത് . 

ദേവന്മാർക്കെല്ലാം ഹവിര്ഭാഗം എത്തിക്കുന്നതും , മനുഷ്യർക്ക്‌ അവരുടെ കര്മ്മഫലം പ്രദാനം ചെയ്യുന്നതും ഈ ധര്മ്മനാണ് . 
മഹാവിഷ്ണു; ഹരി , കൃഷ്ണൻ , നരൻ, നാരായണൻ തുടങ്ങി നാല് രൂപത്തിൽ ധര്മ്മന്റെ പുത്രന്മാരായി ജനിക്കുകയുണ്ടായി .
ദാനം , ദയ , സത്യം , ശുചിത്വം എന്നിവ ധര്മ്മത്തിന്റെ നാല് പാദങ്ങളാകുന്നു.
സത്യയുഗത്തിൽ ഈ നാല് പാദങ്ങളും നിലനിന്നിരുന്നു .
ത്രേതായുഗത്തിൽ ദയവു നഷ്ട്ടപെടുകയും , മൂന്നു പാദങ്ങൾ അവശേഷിക്കുകയും ചെയ്തു .
ദ്വാപരയുഗത്തിൽ ദാനവും കൂടെ നഷ്ട്ടമായി .
കലിയുഗത്തിൽ ശുചിത്വം കൂടെ നഷ്ട്ടപ്പെട്ടു സത്യമെന്ന ഏകപാദത്തിൽ ധര്മ്മം നിലകൊള്ളുന്നു .
മാണ്ടവ്യ മുനിയുടെ ശാപത്താൽ ധര്മ്മദേവൻ മനുഷ്യനായി ജനിച്ചതാണ് വിദുരർ .
ധര്മ്മദേവന്റെ സംപൂർണ്ണ അവതാരമായിരുന്നു പാണ്ഡവരുടെ ജ്യേഷ്ഠനായ ധർമ്മപുത്രർ അഥവാ യുധിഷ്ഠിരൻ. 


</doc>
<doc id="336439" url="https://ml.wikipedia.org/wiki?curid=336439" title="ഗ്രന്ഥാലയ&amp;വിവര ശാസ്ത്രം">
ഗ്രന്ഥാലയ&amp;വിവര ശാസ്ത്രം

ഗ്രന്ഥാലയ&വിവര ശാസ്ത്രം (ചിലപ്പോൾ ബഹുവചന രൂപത്തിൽ ഗ്രന്ഥാലയ&വിവര ശാസ്ത്രങ്ങൾ അല്ലെങ്കിൽ ഗ്രന്ഥാലയ&വിവര പഠനങ്ങൾ) എന്നത് ഗ്രന്ഥാലയ ശാസ്ത്രത്തിന്റെയും വിവര ശാസ്ത്രത്തിന്റെയും  ഒരു കൂടിച്ചേരലാണ്. ഈ സംയുക്ത സംജ്ഞ ഗ്രന്ഥാലയ&വിവര ശാസ്ത്ര വിദ്യാലയങ്ങളുമായി (ചുരുക്ക രൂപത്തിൽ എസ്.എൽ.ഐ.എസ്) ബന്ധപ്പെട്ടിരിക്കുന്നു. 

 ഇരുപതാം (20th) നൂറ്റാണ്ടിന്റെ ഉത്തരാർദ്ധത്തോടെ തൊഴിൽപരമായ പരിശീലന പരിപാടികളിൽ നിന്നും സർവകലാശാല സ്ഥാപനങ്ങളായി വികസിച്ചുവന്ന ഗ്രന്ഥശാലപരിപാലനത്വ വിദ്യാലയങ്ങൾ (സ്കൂൾസ് ഓഫ് ലൈബ്രെരിയൻഷിപ്) 1960-കളുടെ അന്ത്യഘട്ടത്തിൽ വിവരശാസ്ത്രം എന്നാ സംജ്ഞ അവരുടെ പേരിനൊപ്പം കൂട്ടിച്ചേർത്തു തുടങ്ങി. ഇത്തരത്തിൽ ചെയ്ത ആദ്യ വിദ്യാലയം പിറ്റ്സ്ബർഗ് സർവകലാശാലയിലെതാണ്(1964-ൽ) 

1970-കളിലും 1980-കളിലും കൂടുതൽ വിദ്യാലയങ്ങൾ ഈ രീതി പിന്തുടരുകയും 1990-കളോടെ അമേരിക്കൻ ഐക്യ നാടുകളിലെ എല്ലാ ഗ്രന്ഥാലയ വിദ്യാലയങ്ങളും അവരുടെ പേരിനൊപ്പം വിവരശാസ്ത്രം എന്നു കൂട്ടിച്ചേർത്തു.

മാറ്റി നിർത്തപ്പെട്ട അല്ലെങ്കിൽ മറിച്ചുള്ളവ ഉണ്ടായിരുന്നെങ്കിലും സമാനവിധത്തിലുള്ള വികാസങ്ങൾ ലോകത്തിന്റെ മറ്റുഭാഗങ്ങളിലും നടക്കുകയുണ്ടായി. ഉദാഹരണത്തിന് ഡെന്മാർക്കിലെ രാജകീയ ഗ്രന്ഥശാലപരിപലനത്വ വിദ്യാലയം അതിന്റെ നാമധേയം 1997-ൽ രാജകീയ ഗ്രന്ഥാലയ&വിവര ശാസ്ത്ര വിദ്യാലയമെന്നാക്കിമാറ്റി. നോർവെയിലെ ട്രോമ്സോയിൽ പ്രമാണ-രേഖീകരണ ശാസ്ത്രം (ഡോക്യുമെന്റെഷൻ) എന്ന സംജ്ഞയ്ക്കാണ് ഈ മേഖലയിൽ മുന്ഗണന നല്കുന്നത്. ഫ്രാൻസിൽ വിവര ശാസ്ത്രവും വിനിമയ പഠനവും (കംമ്യുനിക്കെഷൻ സ്റ്റഡീസ്) ഒരു മധ്യവിജ്ഞാനശാഖ (ഇന്റർ ഡിസിപ്ലിനറി) രൂപീകരിക്കുന്നു. സ്വീഡനിൽ പുരാരേഖ ശാസ്ത്രം (ആർക്കൈവൽ സയൻസ്), ഗ്രന്ഥാലയ ശാസ്ത്രം, പ്രദർശനാലയ ശാസ്ത്രം (മ്യുസിയോളജി) എന്നിവ പുരാരേഖാ,ഗ്രന്ഥാലയ, പ്രദർശനാലയ പഠനങ്ങൾ എന്നതായി സമന്വയിക്കപ്പെട്ടിരിക്കുന്നു.
രണ്ടു തുറകളും ലയിപ്പിച്ചു ചേർക്കാനുള്ള പ്രവണതാഗതി ഉണ്ടായിരുന്നിട്ടുകൂടി ചിലർ, ഗ്രന്ഥാലയ ശാസ്ത്രം, വിവര ശാസ്ത്രം എന്നീ രണ്ടു മൂലവിജ്ഞാനശാഖകളെയും വേർപെട്ടു നിൽക്കുന്നവയായിതന്നെ കാണുന്നു. എന്നിരുന്നാലും, ഇന്ന് കാണുന്ന പ്രവണത ഈ രണ്ടു സംജ്ഞകളെയും പര്യായ പദങ്ങളായി കാണുക എന്നതാണ്. കൂടാതെ ഗ്രന്ഥാലയം എന്നാ സംജ്ഞ വിട്ടുകളഞ്ഞ് വിവര പഠനവിഭാഗങ്ങൾ (ഇൻഫർമേഷൻ ഡിപ്പാർട്ട്മെന്റ്സ്) അല്ലെങ്കിൽ ഐ-സ്കൂൾസ് എന്നു പറയാനുള്ള പ്രവണതയും കണ്ടുവരുന്നുണ്ട്. പ്രമാണ-രേഖീകരണമെന്ന (ഡോക്യുമെൻറ്റെഷൻ) സങ്കല്പനത്തെ (കണ്സെപ്റ്റ്) പുനരുത്ഥീകരിച്ച് ഗ്രന്ഥാലയ, വിവര, പ്രമാണ-രേഖീകരണ പഠനങ്ങൾ (അല്ലെങ്കിൽ ശാസ്ത്രം) എന്നാക്കി മാറ്റാനുള്ള ശ്രമങ്ങളും നടക്കുന്നുണ്ട്.     


</doc>
<doc id="336440" url="https://ml.wikipedia.org/wiki?curid=336440" title="ഉമ്മർ തറമേൽ">
ഉമ്മർ തറമേൽ

സാഹിത്യനിരൂപകനും സംസ്കാരവിമർശകനും സർവ്വകലാശാലാദ്ധ്യാപനുമാണ് ഡോ.ഉമ്മർ തറമേൽ.

പട്ടാമ്പി ഗവ. കോളേജിൽ നിന്ന് മലയാളസാഹിത്യത്തിൽ എം.എ. ബിരുദവും കോഴിക്കോട് സർവ്വകലാശാലയിൽനിന്ന് ഡോ.ചാത്തനാത്ത് അച്യുതനുണ്ണിയുടെ മാർഗ്ഗനിർദ്ദേശത്തിൽ പി.എച്ച്ഡി ബിരുദവും നേടി.
അലിഗഡ് സർവ്വകലാശാലയിലെ ആധുനികഭാഷാവിഭാഗത്തിൽ അദ്ധ്യാപകനായിരുന്നു. മഹാത്മാഗാന്ധി സർവ്വകലാശാലയിലെ സ്കൂൾ ഓഫ് ലെറ്റേഴ്സിലും അദ്ധ്യാപകനായി പ്രവർത്തിച്ചിരുന്നു. ഇപ്പോൾ കാലിക്കറ്റ് സർവ്വകലാശാല മലയാളവിഭാഗത്തിൽ അസോസിയേറ്ററ്റ് പ്രൊഫസറാണ്.


</doc>
<doc id="336465" url="https://ml.wikipedia.org/wiki?curid=336465" title="ദ കളർ പർപ്പിൾ">
ദ കളർ പർപ്പിൾ

1982 ൽ നാഷണൽ ബുക്ക് അവാർഡും പുലിതിസർ പുരസ്കാരവും ലഭിച്ച ദ കളർ പർപ്പിൾ (The Color Purple) അമേരിക്കൻ എഴുത്തുകാരിയായ ആലിസ് വോക്കറിന്റെ പ്രസിദ്ധമായ നോവലാണ്. . കത്തുകളുടെ രൂപത്തിലെഴുതിയ ഈ നോവൽ പിന്നീട് ചലചിത്രമായി പുറത്തിറങ്ങി.
ജോർജിയയുടെ ഗ്രാമപ്രദേശങ്ങളുടെ പശ്ചാത്തലത്തിൽ എഴുതപ്പെട്ട ഈ നോവൽ 1930 കളിലെ തെക്കേഅമേരിക്കയിടെ ആഫ്രിക്കകാരായ സ്ത്രീകളുടെ ജീവിതം ചിത്രീകരിക്കുന്നു. 1930 കളിലെ ആഫ്രോഅമേരിക്കൻ സ്ത്രീകളുടെ ദയനീയമായ ജീവിതം തുറന്നെഴുതിയതിനാൽ ഒരുപാടുതവണ നിരോധിക്കപ്പെട്ടതും അമേരിക്കൻ ലൈബ്രറി അസ്സോസിയേഷന്റെ 2000-2009 ലെ ഏറ്റവും കൂടുതൽ വെല്ലുവിളി നേരിട്ട 100 പുസ്തകങ്ങളുടെ പട്ടികയിൽ 17 ാം സ്ഥാനം ലഭിച്ചതുമായ നോവലാണിത്.

സീലി - തെക്കേ അമേരിക്കയിലെ ഒരു പാവപ്പെട്ട കുടുംബത്തിൽ ജനിച്ച 14 വയസ്സുള്ള ഒരു പെൺകുട്ടിയാണ്. തന്റെ അച്ഛനാണെന്ന് അവൾ വിശ്വസിച്ചിരുന്ന അൽഫേൺസോയാൽ ബലാൽസംഗത്തിനിരയായ അവൾ സ്ഥിരമായി ദൈവത്തിന് കത്തുകളെഴുതുമായിരുന്നു. ഒരിക്കൽ ഗർഭിണിയാവുകയും അവളൊരാൺകുഞ്ഞിന് ജന്മം നൽകുകയും ചെയ്തു. അധികം വൈകാതെ തന്നെ അൽഫോൺസോ ആ കുഞ്ഞിനെ അവളിൽ നിന്നും അകറ്റി. രണ്ടാമതവൾക്കുണ്ടായ പെൺകുഞ്ഞിനേയും അൽഫോൺസോ അകറ്റി നിർത്തി. രോഗബാധിതയായ സീലിയുടെ അമ്മ അവളെ ശപിച്ചുകൊണ്ട് മരണത്തിനിരയായി.

തന്റെ 12 വയസ്സായ സഹോദരി നെറ്റിയെ മിസ്റ്റർ എന്നുമാത്രം അറിയപ്പെട്ട ഒരാൾക്ക് വിവാഹം കഴിക്കാൻ താല്പര്യമുണ്ടെന്ന് അവർ അറിയുന്നു. എന്നാൽ അൽഫോൺസോ ഇതിനെ എതിർക്കുകയും പകരം സീലിയെ അയാൾക്ക് വിവാഹം ചെയ്തുകൊടുക്കാൻ തീരുമാനിക്കുകയും ചെയ്യുന്നു. തന്റെ കുട്ടികൾക്കൊരമ്മയും വീടുനോക്കാൻ ഒരു വേലക്കാരിയേയും മാത്രമാവശ്യമായിരുന്ന മിസ്റ്ററും അയാളുടെ കുട്ടികളും സീലിയോട് വളരെ മോശമായാണ് പെരുമാറിയിരുന്നത്. പക്ഷേ സീലി ആഭാസനായ മിസ്റ്ററിനേയും വഷളായ കുട്ടികളേയും നിയന്ത്രിച്ച് തന്റെ വരുതിയിൽ വരുത്തുന്നു.



</doc>
<doc id="336468" url="https://ml.wikipedia.org/wiki?curid=336468" title="നിഹാൽ സരിൻ">
നിഹാൽ സരിൻ

കേരളത്തിലെ ചെസ്സ് കളിക്കാരനാണ് നിഹാൽ സരിൻ.

തൃശൂർ ജില്ലയിലെ പൂത്തോളിൽ ഡോ. എ. സരിന്റേയും ഡോ. ഷിജിൻ എ. ഉമ്മറിന്റേയും മൂത്ത മകനായി 2004 ജൂലായ് 13-ന് ജനിച്ചു. തൃശൂർ ദേവമാത സി.എം.ഐ പബ്ളിക് സ്കൂളിൽ പഠിക്കുന്നു. അഞ്ചാം വയസിൽ ചെസ്സ് കളി പഠിച്ച് തുടങ്ങി. 


</doc>
<doc id="336492" url="https://ml.wikipedia.org/wiki?curid=336492" title="ബ്രൂസ് പെറെൻസ്">
ബ്രൂസ് പെറെൻസ്

ബ്രൂസ് പെറെൻസ് (born around 1958) )അമേരിക്കക്കാരനായ കമ്പ്യൂട്ടർ പ്രോഗ്രാമർ ആണ്. സ്വതന്ത്ര സോഫ്റ്റുവെയർ പ്രസ്ഥാനത്തിന്റെ പ്രോൽഘാടകനും ആണ്. അദ്ദേഹം ആണ് ആദ്യമായി ഓപ്പൺ സോഴ്സ് എന്നതിനു നിർവ്വചനം നൽകിയതും മാനിഫസ്റ്റോ തയ്യാറാക്കിയതും. ആദ്യമായി ഓപ്പൺ സോഴ്സ് തത്ത്വം അവതരിപ്പിച്ചതും. എറിക്. എസ്. റെയ്മണ്ടുമായിച്ചേർന്ന് അദ്ദേഹം, ഓപ്പൺ സോഴ്സ് ഇനിഷ്യേറ്റീവ് (OSI) സ്ഥാപിച്ചു. 

2005ൽ പെറെൻസ്, ഐക്യരാഷ്ട്രസഭയുടെ ക്ഷണപ്രകാരം ഓപ്പൺ സോഴ്സിനെ പ്രധിനിധീകരിച്ച്, ഐക്യരാഷ്ട്രസഭയുടെ വിവരസമൂഹത്തിനായുള്ള ലോക ഉച്ചകോടിയിൽ പങ്കെടുത്തു. ലോകത്തെ വിവിധ രാജ്യങ്ങളിലെ ദേശീയസഭകളെ അഭിമുഖീകരിച്ച് ഓപ്പൺ സോഴ്സിനുവേണ്ടി സംസാരിച്ചിട്ടുണ്ട്. അങ്ങനെ ദേശീയവും ആലോകവുമായ സാങ്കേതികവിദ്യാ നയത്തെ സ്വാധീനിക്കാൻ അദ്ദേഹത്തിനു സാധിച്ചു. 

പെറെൻസ്, ഒരു അമേച്വർ റേഡിയോ പ്രവർത്തകനും കൂടിയാണ്. ഓപ്പൺ റേഡിയോ വിനിമയ അടിസ്ഥാന നിയമങ്ങൾ അദ്ദേഹം രൂപപ്പെടുത്തി. ഓപ്പൺ സോഴ്സ് ഹാഡുവെയറിന്റെയും അടിസ്ഥാന നിയമങ്ങൾ അദ്ദേഹം രൂപപ്പെടുത്തി.
ബ്രൂസ് പെറെൻസ് രണ്ടു കമ്പനികളുടെ അധിപനായിരുന്നു. അൽഗോറം, ലീഗൽ എഞ്ചിനീയറിങ്ങ് എന്നിവ.

പെറെൻസ് ന്യൂയോർക്കിലെ ലോംഗ് അയലന്റിലാണ് വളർന്നത്. സെറിബ്രൽ പാൾസി എന്ന അവസ്ഥയോടെയാണ് അദ്ദേഹം ജനിച്ചത്. അത് അദ്ദേഹത്തിന്റെ സംസാരശേഷിയെ ബാധിച്ചു. സംസാരശേഷി താമസിച്ചതിനാൽ വളർച്ചാപോരായമയുള്ള കുട്ടിയായി അദ്ദേഹത്തെ തെറ്റായി നിർണ്ണയം ചെയ്തു. ആയതിനാൽ അദ്ദേഹത്തെ വായിക്കാൻ പഠിപ്പിക്കുന്നതിൽനിന്നും മാറ്റിനിർത്തപ്പെട്ടു. ചെറുപ്രായത്തിൽത്തന്നെ അദ്ദേഹം സാങ്കേതികവിദ്യയിൽ അകൃഷ്ടനായി. അമേച്വർ റേഡിയോയിലും അദ്ദേഹം വളരെ തല്പരനായിരുന്നു. ലിഡോ ബീച്ച് എന്ന പട്ടണത്തിൽ അദ്ദേഹം പൈറേറ്റ് റേഡിയോ സ്റ്റേഷൻ നടത്തിയിരുന്നു. കൂടാതെ ഫോൺ ഫ്രീക്കിങ്ങിലും ഏർപ്പെട്ടു.

ഏഴു വർഷത്തേയ്ക്ക് അദ്ദേഹം New York Institute of Technology Computer Graphics Lab ൽ പ്രവർത്തിച്ചു. പിക്സാറിൽ 12 വർഷവും പ്രവർത്തിച്ചു. A Bug's Life (1998) and Toy Story 2 (1999) എന്നീ ചലച്ചിത്രങ്ങളുടെ studio tools engineer ആയി പ്രവർത്തിച്ചു.

കാലിഫോർണിയായിലെ ബെർകിലിയിലാണ് പെറെൻസ് തന്റെ സഹധർമ്മിണി, വലേറിയോടും മകൻ സ്റ്റാൻലിയോടും കൂടി താമസിക്കുന്നത്.


</doc>
<doc id="336499" url="https://ml.wikipedia.org/wiki?curid=336499" title="ബൃഹദ് ഭാരതം">
ബൃഹദ് ഭാരതം

ബൃഹദ് ഭാരതം എന്നത് ഇന്ത്യൻ ഉപഭൂഖണ്ഡത്തിനുമപ്പുറം ചരിത്രപരമായി നിലനിൽക്കുന്ന ഇന്ത്യൻ സംസ്കാരമാണ്. പ്രത്യേകിച്ച്, ഇത് ഇന്ത്യയിൽനിന്നും ബുദ്ധമതവും ഹിന്ദു മതവും ആദ്യ നൂറ്റാണ്ടിൽ പട്ടുപാതവഴി തെക്കുകിഴക്കനേഷ്യയിലേയ്ക്കും മദ്ധ്യേഷ്യയിലേയ്ക്കും ചൈനയിലേയ്ക്കും പടർന്നതുമായി ബന്ധപ്പെട്ടും ഇന്ത്യയിലെ എഴുത്തുരീതിയായ തെക്കേ ഇന്ത്യയിലെ പല്ലവസാമ്മ്രാജ്യത്തിൽ നിന്നും പല്ലവലിപി തെക്കുകിഴക്കൻ ഏഷ്യയിലേയ്ക്കു വ്യാപിച്ചതും ഗുപ്തസാമ്രാജ്യത്തിലെ സിദ്ധം ലിപി കിഴക്കൻ ഏഷ്യയിൽ എത്തിയതും 5 മുതൽ 15 വരെ നൂറ്റാണ്ടിലെ സഞ്ചാരികളും സമുദ്രവാണിക്കുകളും വഴിയാണ്. തെക്കുകിഴക്കനേഷ്യയിൽ ഇന്ത്യാവത്കരിച്ച രാജസ്ഥാനങ്ങൾ ഇന്ത്യൻ ലിപികളും കെട്ടിടനിർമ്മാണരീതികളും ഭരണരീതികളും സ്വീകരിച്ചു. പടിഞ്ഞാറാണെങ്കിൽ, ഹിന്ദുക്കുഷ് പാമീർ മലനിരകൾ എന്നിവിടങ്ങളിൽ ബൃഹദ് പേർഷ്യ ഭാരതസംസ്കാരത്തിനു അതിരിട്ടു.

മദ്ധ്യകാല യൂറൊപ്പിൽ ആളുകൾക്കിടയിൽ "മൂന്നുതരം ഇന്ത്യകളെപ്പറ്റിയുള്ള" സങ്കൽപ്പം ഉണ്ടായിരുന്നു. ബൃഹദ്ഭാരതം എന്നാൽ തെക്കൻ ഏഷ്യയുടെ തെക്കേ അറ്റവും അപ്രധാന ഇന്ത്യയെന്നാൽ തെക്കനേഷ്യയുടെ ഉത്തരഭാഗവും മദ്ധ്യ ഇന്ത്യയെന്നാൽ മദ്ധ്യപൂർവ്വദേശത്തിനടുത്തുള്ള പ്രദേശങ്ങളും എന്നാണവർ സങ്കൽപ്പിച്ചത്. ബൃഹദ്ഭാരതം(Greater India ) എന്ന പേർ പതിനഞ്ചാം നൂറ്റാണ്ടിന്റെ മദ്ധ്യകാലത്താണ് ഉപയോഗിക്കാൻ തുടങ്ങിയത്.
) (പോർച്ചുഗീസ്: India Maior). പല മാനദണ്ഡങ്ങൾ ഉപയോഗിച്ചാണ് അന്ന് ഈ പേർ ഉപയോഗിച്ചത്. ചിലസമയത്ത്, ഇന്ത്യൻ ഉപഭൂഖണ്ഡത്തെ മാത്രം കുറിക്കാനും ഈ പേർ ഉപയോഗിച്ചു. 

തെക്കുകിഴക്കനേഷ്യയിൽ ഇന്ത്യയിൽനിന്നുള്ള ഹിന്ദു ബുദ്ധ സാംസ്കാര സാമ്പത്തിക സ്വാധീനം ആദ്യമായി വിവരിച്ചത് ജോർജ്ജ് കോഡിസ് ആയിരുന്നു. ബുതുവാൻ, ചമ്പ, ദ്വാരാവതി, ഫുനാൻ, ഗങ്ഗ നെഗര, കദാരം, കലുൻഗ്ഗ, കൂടൈ, ലങ്‌കാസുക, പഗാൻ, പാൻ പാൻ, പോ-നി

തരുമനഗര, തൊന്ദൊ എന്നിവയാണ് തെക്കുകിഴക്കൻ ഏഷ്യയിൽ ആദ്യം സ്ഥാപിച്ച ഇന്ത്യൻ രാജ്യങ്ങൾ. ഒന്നു മുതൽ നാലു സി. ഇ (കോമൺ ഇറ) വരെയുള്ള കാലഘട്ടത്തിലാണ് സ്ഥാപിക്കപ്പെട്ടത്. ഇവ ഹിന്ദു സംസ്കാരവുമായി ബാന്ധവമുണ്ടായിരുന്നെങ്കിലും അവ സാംസാകാരികമായി അവ നിലനിന്ന പ്രദേശത്തെ സംസ്കാരവുമായാണ് കൂടുതൽ അടുത്തുനിന്നത്. ശ്രീവിജയസാമ്രാജ്യവും മജാപാഹിത്, ഖ്‌മർ സാമ്രാജ്യവും ഹിന്ദു സംസ്കാരം പിന്തുടർന്നെങ്കിലും അവ തങ്ങളുടെ അതിരും വാണിജ്യപ്രവർത്തനങ്ങളും കൊണ്ട് ഇന്ത്യയ്ക്കു വെല്ലുവിളി ഉയർത്തിയിരുന്നു. ഇതുവരെ നിർമ്മിച്ചതിൽ ഏറ്റവും വലിയ ബുദ്ധമത സ്മാരകമായിരുന്നു ഇന്തോനേഷ്യയിൽ ഇന്നും തലയുയർത്തിനിൽക്കുന്ന ബൊറൊബുദുർ ക്ഷേത്രം. 



</doc>
<doc id="336509" url="https://ml.wikipedia.org/wiki?curid=336509" title="ഓപ്പൺ ബി. എസ്. ഡി">
ഓപ്പൺ ബി. എസ്. ഡി

യുനിക്സ് പോലുള്ള ഒരു കമ്പ്യൂട്ടർ ഓപ്പറേറ്റിംഗ് സിസ്റ്റമാണ് ഓപ്പൺബിഎസ്ഡി. ബെർക്കിലിയിലെ കാലിഫോർണിയ സർവ്വകലശാലയിൽ വികസിപ്പിച്ച റിസർച്ച് യൂണിക്സ് രൂപമായ ബെർക്കിലി സോഫ്റ്റ്‌വെയർ ഡിസ്ട്രിബുഷന്റെ പിൻതലമുറയാണ്. തിയൊ ദി റാഡ്റ്റ് എന്ന പദ്ധതി മേധാവി 1995 കളിൽ നെറ്റ് ബി. എസ്സ്. ഡി യിൽ നിന്ന് വേർതിരിച്ചെടുത്തതാണ് ഇത്. ഓപ്പറേറ്റിങ് സിസ്റ്റം പൊലെ തന്നെ ഓപ്പൺ ബി. എസ്. ഡി പ്രോജക്റ്റ് മറ്റ് ഓപ്പറേറ്റിംഗ് സിസ്റ്റങ്ങളിൽ പാക്കേജുകളായി വളരെ വ്യാപകമായി ലഭ്യമായ PF, OpenSSH and OpenNTPD എന്നീ സബ്സിസ്റ്റങ്ങളുടെ പൊർട്ടബിൾ വകഭേദങ്ങൾ നിർമ്മിക്കുന്നുണ്ട്. 

ഈ പ്രോജക്റ്റ് വ്യാപകമായി അറിയപ്പെടുന്നത് രചയിതാക്കളുടെ ഓപ്പൺ-സോഴ്സ്കോഡിലും ഗുണമേന്മയുടെ പ്രമാണം, സുരക്ഷയിലെ ശ്രദ്ധ, കോഡിന്റെ കൃത്യത എന്നിവയിലെ കണിശതയാലാണ്. കാനഡയിലെ ആൽബർട്ടയിലെ കാൽഗറിയിലെ ദി റാഡ്റ്റിന്റെ വീട്ടിലാണ് ഈ പ്രോജക്ടിന്റെ ഏകോപനം ആരംഭിക്കുന്നത്. പഫി എന്നു പേരുള്ള ഒരു പഫർ മൽസ്യമാണ് ഇതിന്റെ ലോഗോയും ഭാഗ്യചിഹ്നവും.

മറ്റ് ഓപ്പറേറ്റിംഗ് സിസ്റ്റങ്ങളിൽ ഇല്ലാത്തതോ ഓപ്പ്ഷണൽ ആയതോ ആയ സുരക്ഷാസവിശേഷതകൾ ഓപ്പൺ ബി. എസ്. ഡിയിൽ ഉൾപ്പെടുത്തിയിട്ടുണ്ട്. സോഫ്റ്റ്‌വെയർ ബഗ്ഗുകൾക്കും സുരക്ഷാപ്രശ്നങ്ങൾക്കും വേണ്ടിയുള്ള രചയിതാക്കളുടെ പരിശോധന നടത്തുന്ന പാരമ്പര്യം ഇതിനുണ്ട്. ഈ പ്രോജക്റ്റ് ലൈസൻസിങ്ങിൽ കർശനമായ നയങ്ങൾ നിലനിർത്തുകയും ഓപ്പൺ സോഴ്സ് ബി. എസ്. ഡി ലൈസൻസും അതിന്റെ മറ്റ് വകഭേദങ്ങൾ നിർദ്ദേശിക്കുകയും ചെയ്യുന്നു. മുൻ കാലങ്ങളിൽ ഇത് വ്യാപകമായ ഒരു ലൈസൻസ് ഓഡിറ്റിങ്ങിലേക്ക് നയിക്കുകയും ലൈസൻസുകളിലെ സ്വീകാര്യമല്ലെന്ന് കണ്ടെത്തുന്ന കോഡുകൾ മാറ്റുകയോ നീക്കം ചെയ്യുകയോ ചെയ്യുകയുണ്ടായി.

മറ്റ് ഭൂരിഭാഗം ബി. എസ്. ഡി അടിസ്ഥാനമായ ഓപ്പറേറ്റിംഗ് സിസ്റ്റങ്ങളോടൊപ്പം പോലെതന്നെ ഓപ്പൺ ബി. എസ്. ഡി കേർണൽ യൂസർലാന്റ് എന്നീ പ്രോഗ്രാമുകൾ ഒരു സോഴ്സ്കോഡ് റിപ്പോസിറ്ററിയിൽ ഒന്നിച്ചാണ് വികസിപ്പിച്ചത്. ഓപ്പൺ ബി. എസ് .ഡിയുടെ യൂസർ ലാന്റ് അടിസ്ഥാന യൂണിക്സ് ഉപകരണങ്ങളായ ഷെൽ, കാറ്റ്, പിഎസ് എന്നിവയോടൊപ്പം കൂടുതൽ സങ്കീർണ്ണമായ സേവനങ്ങളായ httpd, OpenSMTPD എന്നിവയിലും വ്യാപിച്ചിരിക്കുന്നു. ബൈനറി പാക്കേജുകളായോ പോർട്ട്സ് ട്രീ ഉപയോഗിച്ച് സോഴ്സിൽ നിന്ന് നിർമ്മിച്ചവയായോ തേർഡ്-പാർട്ടി സോഫ്റ്റ്‌വെയർ ലഭ്യമാണ്.

DEC Alpha, IA-32, MIPS64, Hewlett-Packard PA-RISC, SPARC, SPARC64, x86-64, Apple's PowerPC machines, and the Sharp Zaurus എന്നിവ ഉൾപ്പെടെ അനേകം വ്യത്യസ്ത ഹാർഡ്‌വെയർ പ്ലാറ്റ്ഫോമുകൾക്കു വേണ്ടി ഓപ്പൺ ബി. എസ്. ഡി പ്രോജക്റ്റ് പോർട്ടുകൾ മെച്ചപ്പെടുത്തിയിട്ടുണ്ട്.




</doc>
<doc id="336523" url="https://ml.wikipedia.org/wiki?curid=336523" title="മനയോല">
മനയോല

ആർസെനിക് സൾഫൈഡ് എന്ന കടും ഓറഞ്ച്- മഞ്ഞ നിറമുള്ള ധാതു.രാസസൂത്രം .ആംഗലേയ നാമം ഓർപിമെന്റ് (Orpiment) കഥകളിയിൽ മുഖത്തെഴുത്തിനുള്ള (ചുട്ടികുത്തൽ) ചായമായി ഉപയോഗിക്കുന്നു. മനയോല പൊടിച്ച് വെളിച്ചെണ്ണയിൽ ചാലിക്കുമ്പോൾ മഞ്ഞ ചായം ലഭിക്കുന്നു.ഇതിലേക്ക് കട്ടി നീലം പൊടിച്ച് ചേർക്കുമ്പോൾ പച്ച നിറം കിട്ടും.


</doc>
<doc id="336525" url="https://ml.wikipedia.org/wiki?curid=336525" title="കിർത്താഡ്സ്">
കിർത്താഡ്സ്

കേരള ഇൻസ്റ്റിറ്റ്യൂട്ട് ഫോർ റിസേർച്ച് ട്രെയിനിംഗ് ആന്റ് ഡെവലപ്പ്മെന്റ് സ്റ്റഡീസ് ഓഫ് ഷെഡ്യൂൾഡ് കാസ്റ്റ്സ് ആന്റ് ഷെഡ്യൂൾഡ് ട്രൈബ്സ് (Kerala Institute for Research Training and Development Studies of Scheduled Castes and Scheduled Tribes- KIRTADS) എന്നതിന്റ്റെ ചുരുക്കപ്പേർ. കോഴിക്കോട് കോർപ്പറേഷൻ പരിധിയിൽ ചേവായൂർ - മലാപ്പറമ്പ് റോഡിൽ (ഗോൾഫ് ലിങ്ക് റോഡ്) ചേവായൂരിൽ നിന്നും ഒരു കി.മീ ദൂരെയായി സ്ഥിതി ചെയ്യുന്നു. ഇത് ഒരു കേരള സർക്കാർ സ്ഥാപനമാണ്. പട്ടിക ജാതി പട്ടിക വർഗ്ഗ ക്ഷേമ വകുപ്പിനു കീഴിൽ പ്രവർത്തിക്കുന്നു. പട്ടിക ജാതി പട്ടിക വർഗ്ഗ ക്ഷേമത്തിനായുള്ള ഗവേഷണ പ്രവർത്തനങ്ങൾ സംഘടിപ്പിക്കുകയാണു ഈ സ്ഥാപനത്തിന്റെ ലക്ഷ്യം.1972-ൽ സ്ഥാപിതമായി. ഇവിടെ ഒരു മ്യൂസിയവും ഓപ്പൺ എയർ തീയ്യറ്ററും ഉണ്ട്.


</doc>
<doc id="336529" url="https://ml.wikipedia.org/wiki?curid=336529" title="എയർ വൺ">
എയർ വൺ

എയർ വൺ “സ്മാർട്ട്‌ കാരിയർ” എന്ന പേരിൽ പ്രവർത്തിച്ചിരുന്ന ഒരു ഇറ്റാലിയൻ എയർലൈനായിരുന്നു എയർ വൺ എസ്.പി.എ. അലിറ്റാലിയ എയർലൈനിന്റെ നിരക്കു കുറഞ്ഞ സഹോദര സ്ഥാപനമായാണ് എയർ വൺ പ്രവർത്തിച്ചത്. കാറ്റാനിയ – ഫോണ്ടനറോസോ, പലെർമോ ഫാൽക്കൊനെ – ബോർസെല്ലിനോ എയർപോർട്ട്, പിസ എയർപോർട്ട്, വെനീസ് മാർക്കോ പോളോ എയർപോർട്ട്, വെറോണ വില്ലഫ്രാങ്ക എയർപോർട്ട് എന്നിവയായിരുന്നു എയർ വണ്ണിന്റെ ബേസുകൾ, ഫോക്കസ് നഗരങ് ടിരാന ആയിരുന്നു.

അലിറ്റാലിയയിൽ ലയിക്കുന്നതിനു മുമ്പ് എയർ വൺ അലിറ്റാലിയയുടെ മത്സര എതിരാളിയായിരുന്നു. എയർ വൺ ഇറ്റലിയിലെ രണ്ടാമത്തെ ഏറ്റവും വലിയ എയർലൈൻ ആയിരുന്നു, ഇറ്റലി, യൂറോപ്പ്, നോർത്ത് അമേരിക്ക എന്നിവടങ്ങളിലെ 36 ലക്ഷ്യസ്ഥാനങ്ങളിലേക്ക് സർവീസ് നടത്തിയിരുന്നു. റോമിലെ ലിയനാർഡോ ഡാ വിഞ്ചി – ഫ്യൂമിസിണോ എയർപോർട്ട്, മിലാനിലെ ലിനെറ്റ് എയർപോർട്ട്, ടൂറിൻ എയർപോർട്ട് എന്നിവയായിരുന്നു പ്രധാന ബേസുകൾ. 

എത്തിഹാദ് എയർവേസുമായി അലിറ്റാലിയ ഉണ്ടാക്കിയ പുതിയ പങ്കാളിത്ത നടപടികൾ വഴി 2014 ഒക്ടോബർ 30-നു എയർ വൺ പ്രവർത്തനങ്ങൾ അവസാനിപ്പിച്ചു. എയർ വൺ പ്രവർത്തിച്ചിരുന്ന എല്ലാ റൂട്ടുകളിലും അലിറ്റാലിയ സർവീസ് നടത്തുകയോ അല്ലെങ്കിൽ സർവീസ് അവസാനിപ്പിക്കുകയോ ചെയ്തു.

ഏവിയേഷൻ രംഗത്തെക്കുറിച്ചു ആഴത്തിൽ അറിവുള്ള എയർ സഹാറയുടെ പ്രധാനിയായി പ്രവർത്തിച്ചിരുന്ന അലോക് ശർമ 2015 ആദ്യ പകുതിയോടെ എയർ വൺ പ്രവർത്തനങ്ങൾ തുടങ്ങാൻ ആലോചന ഉണ്ടായിരുന്നു.

1983-ൽ ഇറ്റലിയിലെ പെസ്കാരയിൽ ഫ്ലയിംഗ് സ്ക്കൂളായി പ്രവർത്തിക്കാനും, എയർ - ടാക്സി സർവീസ് നടത്താനും പിന്നീട് പ്രാദേശിക വിമാന സർവീസുകൾ നടത്താനുമായി സ്ഥാപിച്ച അലിയഡ്രിയാൻറ്റിക്ക ആയാണ് എയർ വൺ ആരംഭിച്ചത്. 1988-ൽ പ്രമുഖ ബിൽഡിംഗ്‌ സിവിൽ എഞ്ചിനീയറിംഗ് ഗ്രൂപ്പായ ഗ്രുപ്പോ ടോടോ അലിയഡ്രിയാൻറ്റിക്കയുടെ മുഖ്യ ഓഹരിയുടമയായി. ജൂൺ 1994-ൽ ആദ്യ ബോയിംഗ് 737-200 വിമാനം സ്വന്തമാക്കിയ അലിയഡ്രിയാൻറ്റിക്ക ഷെഡ്യൂൾഡ്, ചാർട്ടർ പ്രവർത്തനങ്ങൾ ആരംഭിച്ചു. 1995 ഏപ്രിൽ 27-നു അലിയഡ്രിയാൻറ്റിക്ക മിലാനിനും ബ്രിണ്ടിസിക്കും ഇടയിലും റീജിയോ കാലാബ്രിയക്കും ലാമേസിയ ടെർമെക്കും ഇടയിലും ഷെഡ്യൂൾഡ് വിമാന സർവീസുകൾ ആരംഭിച്ചു.

1995 നവംബർ 23-നു പുതിയ പേരായ എയർ വൺ കമ്പനി സ്വീകരിച്ചു, റോമിനും മിലാനും ഇടയിൽ സർവീസും ആരംഭിച്ചു. ഒരു വർഷം പൂർണമായി സർവീസ് നടത്തിയ 1996-ൽ 713000 യാത്രക്കാർ എയർ വൺ എയർലൈൻ മുഖാന്തരം യാത്ര ചെയ്തു, അതിനു ശേഷം എണ്ണം കൂടി.

2000-ൽ എയർ വൺ ലുഫ്താൻസയുമായി പങ്കാളിത്തം തുടങ്ങി. എയർ വണ്ണിന്റെ ഒരുവിധം എല്ലാ വിമാനങ്ങളും ലുഫ്താൻസയുമായി കോഡ്-ഷെയറിൽ ആയി.

2007-ൽ എയർ വൺ ഏകദേശം 5.5 മില്യൺ യാത്രക്കാരെ വഹിച്ചു (ഷെഡ്യൂൾ, ചാർട്ടർ വിമാനങ്ങൾ വഴി), അങ്ങനെ യാത്രക്കാരുടെ എണ്ണത്തിൽ ഇറ്റലിയിലെ ഏറ്റവും വലിയ രണ്ടാമത്തെ എയർലൈനായി. 2007-ൽ 750 മില്യൺ യൂറോ ആയിരുന്നു എയർ വണ്ണിന്റെ വരുമാനം, 6.8 മില്യൺ യൂറോ ലാഭവും.

ഓഗസ്റ്റ്‌ 2008-ൽ എയർ വൺ അലിറ്റാലിയയിൽ ലയിക്കും എന്നു പ്രഖ്യാപിക്കപ്പെട്ടു. 2008-ൽ എയർ വൺ പാപ്പരാവുന്നതിന്റെ വക്കിലെത്തി, അലിറ്റാലിയയുമായുള്ള ലയനമായിരുന്നു രക്ഷപ്പെടാനുള്ള ഏക പോംവഴി.

2009 ജനുവരി 13-നു എയർ വൺ ഔദ്യോഗികമായി അലിറ്റാലിയയുടെ ഭാഗമായി. ലയനത്തിന്റെ വ്യക്തമായ വിവരങ്ങൾ പ്രഖ്യാപിച്ചിരുന്നില്ല.

അലിറ്റാലിയയുമായുള്ള ലയനം കാരണം ലുഫ്തനാസയുടെ മൈൽസ് & മോർ സഹകരണം 2009 മാർച്ച്‌ 28-നു അവസാനിച്ചു. അലിറ്റാലിയയുമായുള്ള ലയനം കാരണം തന്നെ യുണൈറ്റഡ് എയർലൈൻസുമായുള്ള മൈലേജ് പ്ലസ് പരിപാടിയുടെ പങ്കാളിത്തവും എയർകാനഡയുടെ എയറോപ്ലാൻ പരിപാടിയുടെ പങ്കാളിത്തവും 2009 ജൂൺ 28-നു അവസാനിച്ചു.

പിന്നീട് 2009-ൽ അലിറ്റാലിയയുടേയും എയർ വണ്ണിന്റെയും ബുക്കിംഗ് പ്രക്രിയ ഒന്നാക്കി, അങ്ങനെ രണ്ടു എയർലൈനുകൾ ഒന്നായി മാറി.



</doc>
<doc id="336531" url="https://ml.wikipedia.org/wiki?curid=336531" title="എയർ ലിംഗസ്">
എയർ ലിംഗസ്

"എയർ ഫ്ലീറ്റ്" എന്ന അർത്ഥം വരുന്ന "എയർ ലോയിൻഗീസ്" എന്ന ഐറിഷ് വാക്കിന്റെ ആംഗലീകരിച്ച വാക്കാണ്‌ എയർ ലിംഗസ്. അയർലണ്ടിന്റെ ദേശീയ എയർലൈനായാണ് എയർ ലിംഗസ് അറിയപ്പെടുന്നത്. എയർ ലിംഗസാണ് അയർലണ്ടിലെ ഏറ്റവും വലിയ രണ്ടാമത്തെ എയർലൈൻ. ബ്രിട്ടീഷ്‌ എയർവേസ്, ഐബീരിയ, വ്യുലിംഗ് എന്നിവയുടെ ഉടമസ്ഥസ്ഥാപനമായ ഐഎജിക്ക് തന്നെയാണ് എയർ ലിംഗസിന്റെയും ഉടമസ്ഥസ്ഥാപനം. യൂറോപ്പ്, നോർത്ത് ആഫ്രിക്ക, തുർക്കി, നോർത്ത് അമേരിക്ക എന്നിവടങ്ങളിലേക്ക് സർവീസ് നടത്തുന്ന എയർ ലിംഗസ് എല്ലാ സർവീസുകളും നടത്തുന്നത് എയർബസ്‌ വിമാനങ്ങൾ ഉപയോഗിച്ചാണ്. എയർലൈനിന്റെ പ്രധാന ഓഫീസ് പ്രവർത്തിക്കുന്നത് ദുബ്ലിൻ കൌണ്ടിയിലുള്ള ദുബ്ലിൻ എയർപോർട്ടിലാണ്.

100,000 പൗണ്ട് മൂലധനം ഉപയോഗിച്ചു ഏപ്രിൽ 15 1936-നാണ് എയർ ലിംഗസ് സ്ഥാപിച്ചത്. ഷോൺ ഒ ഹുആദയ് ആയിരുന്നു ആദ്യ ചെയർമാൻ. ബ്ലാക്ക്‌പൂൾ, വെസ്റ്റ് കോസ്റ്റ് എയർ സർവീസസ് എന്നീ എയർലൈനുകളിൽനിന്നും ആദ്യ വിമാനത്തിനായി പണം അഡ്വാൻസ്‌ വാങ്ങി, “ഐറിഷ് സീ എയർവേസ്” എന്ന പേരിൽ പ്രവർത്തിച്ചു. 1936 മെയ്‌ 22-നു എയർ ലിംഗസ് ടിയോറാൻറ്റ എയർലൈനായി രജിസ്റ്റർ ചെയ്തു.

എയർലൈനായി രജിസ്റ്റർ ചെയ്തുകഴിഞ്ഞു അഞ്ചാമത്തെ ദിവസമായ 1936 മെയ്‌ 27-നു ലോലർ (പരുന്ത്) എന്ന പേരുള്ള 6 സീറ്റുള്ള ചെറുവിമാനം ഉപയോഗിച്ചു ദുബ്ലിനിലെ ബാൽഡോണൽ എയർഫീൽഡ് മുതൽ യുണൈറ്റഡ് കിംഗ്‌ഡമിലെ ബ്രിസ്റ്റൽ എയർപോർട്ട്‌ വരെ ആദ്യ സർവീസ് നടത്തി. പിന്നീട് എയർലൈൻ വികസിച്ചപ്പോൾ ഈ വിമാനം 1938-ൽ ഒരു ഇംഗ്ലീഷ് കമ്പനിയ്ക്കു വിറ്റു, രണ്ടാം ലോകമഹായുദ്ധകാലത്ത് 1941-ൽ ഈ വിമാനം സ്കില്ലി ഐലാൻഡിനു സമീപം വെടികൊണ്ട് തകർന്നു എന്നാണു വിശ്വസിക്കപ്പെടുന്നത്.

എയർ നാവിഗേഷൻ ആൻഡ്‌ ട്രാൻസ്പോർട്ട് ആക്ട്‌ (1936) അനുസരിച്ചു എയർലൈനിനെ ദേശീയ എയർലൈനാക്കി. ചാർട്ടേർഡ് അക്കൗണ്ടന്റ് ആയിരുന്ന ഡോ. ജെ. എഫ്. ടെംസിയാണ് എയർലൈനിന്റെ ആദ്യ ജനറൽ മാനേജർ. 30 വർഷങ്ങൾക്കു ശേഷം 1967-ൽ 60-മത്തെ വയസിൽ അദ്ദേഹം വിരമിച്ചു.

1940 ജനുവരിയിൽ ദുബ്ലിനിലെ കോളിൻസ്ടൌണിൽ പുതിയ എയർപോർട്ട്‌ ആരംഭിച്ചു, എയർ ലിംഗസ് അവരുടെ പ്രവർത്തനങ്ങൾ പുതിയ എയർപോർട്ടിലേക്കു മാറ്റി. എയർ ലിംഗസ് പുതിയ ഡിസി-3 വിമാനം വാങ്ങി, ലിവർപൂളിലേക്ക് പുതിയ സർവീസുകൾ ആരംഭിച്ചു. രണ്ടാം ലോകമഹായുദ്ധകാലത്ത് എയർലൈനിന്റെ പ്രവർത്തനങ്ങൾ മന്ദഗതിയിലായി, സുരക്ഷാ കാര്യങ്ങൾ പരിഗണിച്ചു ലിവർപൂളിലേക്കോ മാഞ്ചസ്റ്ററിലേക്കോ മാത്രമായി സർവീസുകൾ പരിമിതപ്പെടുത്തി.
രണ്ടാം ലോകമഹായുദ്ധത്തിനു ശേഷം 1945 നവംബർ 9-നു സർവീസുകൾ സാധാരണനിലയിലായി, ആദ്യ വിമാനം ലണ്ടനിലേക്കായിരുന്നു.

എയർ ലിംഗസുമായി കോഡ്ഷെയർ ധാരണകൾ ഉള്ള എയർലൈനുകൾ ഇവയാണ്: എയർ കാനഡ, ബ്രിട്ടീഷ്‌ എയർവേസ്, എത്തിഹാദ് എയർവേസ്, ഫ്ലൈബി, ജെറ്റ്ബ്ലു എയർവേസ്, കെഎൽഎം, യുണൈറ്റഡ് എയർലൈൻസ്. 


</doc>
<doc id="336533" url="https://ml.wikipedia.org/wiki?curid=336533" title="ബൌഹിനിയ">
ബൌഹിനിയ

ഫാബേസീ സസ്യകുടുംബത്തിലെ സിസാൽപിനോയ്‌ഡേ ഉപവിഭാഗത്തിലെ ഒരു ജീനസ്സാണ് ബൌഹിനിയ (Bauhinia). ഏകദേശം 500 ഓളം സ്പീഷിസുകളുള്ള ഈ ജീനസ്സിലെ സസ്യങ്ങൾ ഇന്ത്യ, കാലിഫോർണിയ, അമേരിക്കൻ ഐക്യനാടുകൾ, ചൈന, ശ്രീലങ്ക, വിയറ്റ്നാം എന്നീ പ്രദേശങ്ങളിൽ സാധാരണയായി കാണപ്പെടുന്നു. സ്വിറ്റ്സർലാന്റ്-ഫ്രഞ്ച് ബൊട്ടാണിസ്റ്റുകളായ ബൌഹിൻ സഹോദരങ്ങളുടെ സ്മരണാർത്ഥമാണ് ഈ സസ്യ ജനുസ്സിന് പേരു കിട്ടിയത്. മഞ്ഞമന്ദാരം, ചുവന്നമന്ദാരം, നാഗവള്ളി, വെള്ളമന്ദാരം, മലയത്തി, കോവിദാരം, ആരംപുളി, എന്നീ സസ്യങ്ങൾ ഈ സസ്യജനുസ്സിലെ അംഗങ്ങളാണ്.

ഈ ജനുസ്സിൽ ഉൾപ്പെടുന്ന സസ്യങ്ങൾ സാധാരണയായി 6-12 മീറ്റർ വരെ ഉയരത്തിൽ വളരുകയും അവയുടെ ശാഖകൾ 3-6 മീറ്റർ വരെ വളരുകയും വ്യാപിക്കുകയും ചെയ്യും. ഇവയുടെ ഇലകൾ രണ്ട് ഇതളുകളോടുകൂടിയവയും 10-15 സെ. മീ. വരെ വിസ്തീർണ്ണമുള്ളവയുമാണ്. പൂക്കൾക്ക് അഞ്ച് ദളങ്ങളാണുള്ളത്, ദളങ്ങളുടെ നിറം സ്പീഷിസുകളനുസരിച്ച് വ്യത്യാസപ്പെട്ടിരിക്കുന്നു. ചില സ്പീഷിസുകളിൽ സുഗന്ധമുള്ള പൂക്കളാണുള്ളത്. ശിശിരകാലത്തിന്റെ അവസാനത്തിൽ പുഷ്പിക്കാൻ തുടങ്ങുന്ന ഇവ ഗ്രീഷ്‌മകാലം തുടങ്ങുന്നതുവരെ പുഷ്പിക്കാറുണ്ട്.
ബൌഹിനിയ (Bauhinia) സ്പീഷിസുകൾ താഴെ കൊടുക്കുന്നു.



</doc>
<doc id="336536" url="https://ml.wikipedia.org/wiki?curid=336536" title="മാധവാനന്ദവിലാസം ഹയർ സെക്കന്ററി സ്കൂൾ">
മാധവാനന്ദവിലാസം ഹയർ സെക്കന്ററി സ്കൂൾ

മലപ്പുറം ജില്ലയിലെ വള്ളിക്കുന്ന് പഞ്ചായത്തിൽ സ്ഥിതി ചെയ്യുന്നു ഒരു വിദ്യാലയമാണ് എം.വി.എച്ച്.എസ്.എസ് അരിയല്ലൂർ എന്ന ചുരുക്ക പേരിൽ അറിയപെടുന്ന മാധവാനന്ദവിലാസം ഹയർ സെക്കന്ററി സ്കൂൾ.

1965-ൽ പ്രവർത്തനമാരംഭിച്ച ഈ വിദ്യാലയം ഒരു എയ്ഡഡ് സ്ഥാപനമാണ്. എൽ .പി ,യു പി ,ഹൈസ്ക്കൂൾ ,ഹയർ സെക്കൻററി വിഭാഗങ്ങളിലായി 2000 ലേറെ വിദ്യാർത്ഥികൾ ഇവിടെ പഠിക്കുന്നുണ്ട്


</doc>
<doc id="336543" url="https://ml.wikipedia.org/wiki?curid=336543" title="നവസാരം">
നവസാരം

അമോണിയം ക്ലോറൈഡിന്റെ മലയാള നാമം. ഒരു അകാർബണിക സംയുക്തമാണ് നവസാരം.രാസസൂത്രം NH4Cl.വെളുത്ത നിറമുള്ള,ജലത്തിൽ നന്നായി ലയിക്കുന്ന ഒരു ക്രിസ്റ്റലൈൻ (പരൽ രൂപ) ലവണമാണിത്.നവസാരത്തിന്റെ പ്രകൃതിദത്തമായ ധാതു രൂപം സാൽ അമോണിയാക് എന്നും അറിയപ്പെടുന്നു.ഇതിന്റെ ലായിനിക്ക് നേരിയ അമ്ല സ്വഭാവമാണുള്ളത്.രാസവളങ്ങളുടെ നിർമ്മാണത്തിന് ഉപയോഗിക്കുന്നു.


</doc>
<doc id="336544" url="https://ml.wikipedia.org/wiki?curid=336544" title="0 ഏ. ഡി (വീഡിയോ ഗെയിം)">
0 ഏ. ഡി (വീഡിയോ ഗെയിം)

0 ഏ. ഡി എന്നത് വൈൽഡ് ഫയർ ഗെയിംസ് രൂപപ്പെടുത്തിയെടുക്കുന്ന ഒരു സ്വതന്ത്ര, ഓപ്പൺ-സോഴ്സ്, ക്രോസ്സ് പ്ലാറ്റ്ഫോം റിയൽ-ടൈം സ്റ്റ്രാറ്റജി ഗെയിം ആണ്. ഇത് ഒരു ചരിത്രപരമായ യുദ്ധവും എക്കോണമി ഗെയിമുമായ ഇത് 500 ബി. സിയ്ക്കും 500 ഏ. ഡിക്കും ഇടയിലെ വർഷങ്ങളിലാണ് കേന്ദ്രീകരിച്ചിരിക്കുന്നത്. വിൻഡോസ്, ഓഎസ് എക്സ്, ലിനക്സ് എന്നിവയിൽ കളിക്കാവുന്ന ഇത് ഒരു ക്രോസ് പ്ലാറ്റ്ഫോമിലുള്ളതാണ്. ഈ ഗെയിം ലക്ഷ്യം വെയ്ക്കുന്നത് പൂർണ്ണമായും സ്വതന്ത്രവും ഓപ്പൺ-സോഴ്സുമാകാനാണ്. ഗെയിം എഞ്ചിന് ജിപിഎൽ2+ ലൈസൻസും ഗെയിം ആർട്ടിന് CC BY-SA യും ആണ് ഉപയോഗിച്ചിരിക്കുന്നത്.

ജൂൺ 2001 ലെ ഏജ് ഓഫ് എമ്പയർസ് II: ദി ഏജ് ഓഫ് കിംഗ്സിന്റെ ആകെത്തുകയായുള്ള ഒരു വകഭേദമായാണ് യഥാർത്ഥത്തിൽ 0 എ.ഡി ആരംഭിച്ചത്. പരിമിതമായ രൂപകൽപ്പനാശേഷികളോടൊപ്പം ടീം അവരുടെ ആശയങ്ങളുടെ അടിസ്ഥാനത്തിൽ പൂർണ്ണമായും സ്വതന്ത്രമായ ഒരു ഗെയിം രൂപപ്പെടുത്താൻ ടീം വളരെപ്പെട്ടെന്നു തന്നെ തിരിഞ്ഞു. ഈ ഗെയിമിന്റെ നിർമ്മാണം 2000 മുതൽ ആരംഭിച്ചതാണ്. യഥാർത്ഥത്തിൽ ജോലികൾ ആരംഭിച്ചത് 2003 മുതലാണ്.

നവംബർ 2008 ൽ നിർമ്മാതാക്കൾ പ്രൊജക്റ്റിനെ ഓപ്പൺ-സോഴ്സ് ആയി പുറത്തുവിടുമെന്ന് പ്രഖ്യാപിച്ചു. ജിപിഎൽ 2+ നു കീഴിൽ 10 ജൂലൈ 2009 ൽ വൈൽഡ് ഫയർ ഗെയിംസ് 0 ഏ.ഡിയുടെ സോഴ്സ് കോഡ് പ്രസിദ്ധീകരിച്ചു. CC BY-SA യ്ക്കു കീഴിൽ ലഭ്യമായ ആർട്ട് കണ്ടന്റ് നിർമ്മിച്ചു.



</doc>
<doc id="336547" url="https://ml.wikipedia.org/wiki?curid=336547" title="സ്കോട്ട് ആരോൺസൺ">
സ്കോട്ട് ആരോൺസൺ

സ്കോട്ട് ആരോൺസൺ (ജനനം മേയ് 21, 1981) ഒരു സൈദ്ധാന്തിക കമ്പ്യൂട്ടർ ശാസ്ത്രജ്ഞനാണ്. അദ്ദേഹത്തിന്റെ ഗവേഷണത്തിന്റെ ആദ്യകാല മേഖല ക്വാണ്ടം കമ്പ്യൂട്ടിംഗും കമ്പ്യൂട്ടേഷണൽ കോംപ്ലക്സിറ്റി തിയറിയുമാണ്.

ആരോൺസൺ വളർന്നത് അമേരിക്കയിലാണ്. ഒരു ശാസ്ത്ര എഴുത്തുകാരനായ അദ്ദേഹത്തിന്റെ അച്ഛൻ ഹോങ്കോങ്ങിൽ പബ്ലിക്ക് റിലേഷൻസ് എക്സിക്യൂട്ടീവായി നിയമിതനായിരുന്നതിനാൽ ഒരു വർഷം ഏഷ്യയിൽ ചെലവിട്ടു. അദ്ദേഹം ചേർന്ന വിദ്യാലയത്തിൽ അനേകം വർഷം ഗണിതത്തിൽ നിന്ന് മാറി നിൽക്കാൻ അനുവദിച്ചിരുന്നു. അമേരിക്കയിലേക്ക് തിരിച്ചു ചെന്ന ശേഷം അദ്ദേഹത്തിന് മോശം ഗ്രേഡുകൾ കിട്ടിത്തുടങ്ങുകയും അധ്യാപകരുമായി തർക്കങ്ങളിൽ ഏർപ്പെടുകയും ചെയ്തു തുടങ്ങിയപ്പോൾ തന്റെ വിദ്യാഭ്യാസം പരിമിതമാണെന്നു അദ്ദേഹം തിരിച്ചറിഞ്ഞു. അസാധാരണ കഴിവുകൾ ഉള്ള കുട്ടികൾക്ക് വേണ്ടിയുള്ള ക്ലാർക്ക്സൺ സർവ്വകലാശാലയുടെ പരിപാടിയിൽ അദ്ദേഹം ചേർന്നു. ഹൈസ്ക്കൂളിലെ ആദ്യവർഷത്തിൽത്തന്നെ കോളേജുകൾക്കു വേണ്ടി അപേക്ഷിക്കാൻ ഇത് ആരോൻസനെ അനുവദിപ്പിച്ചു. കോർനെൽ സർവ്വകലാശാലയിൽ അദ്ദേഹം പ്രവേശിച്ചു. അവിടെ വെച്ചാണ് 2000ൽ അദ്ദേഹത്തിന് കമ്പ്യൂട്ടർ ശാസ്ത്രത്തിൽ ബി.എസ്.സി ലഭിക്കുന്നത്. പിഎച്ച്ഡിക്ക് വേണ്ടി കാലിഫോർണിയ സർവ്വകലാശാലയിൽ ചേർന്നു. ഉമേഷ് വസിറാണിയുടെ മാർഗ്ഗനിർദ്ദേശത്താൽ 2004ൽ അദ്ദേഹത്തിന് പിഎച്ച്ഡി ലഭിച്ചു. അദ്ദേഹം ഒരു നിരീശ്വരവാദിയാണ്.

ആരോൺസൺ ചെരുപ്പത്തിലേ ഗണിതത്തിലുള്ള കഴിവ് പ്രദർശിപ്പിച്ചിരുന്നു. ബേബിസിറ്ററുടെ പാഠപുസ്തകത്തിലെ ചിഹ്നങ്ങളിൽ പ്രലോഭനപ്പെട്ട് അദ്ദേഹം പതിനൊന്നാം വയസ്സിൽ സ്വന്തമായി കലനം (കാൽക്കുലസ്സ്) പഠിച്ചു. അദ്ദേഹം പതിനൊന്നാം വയസ്സിൽ കമ്പ്യൂട്ടർ പ്രോഗ്രാമിങ് ചെയ്തു തുടങ്ങി. വർഷങ്ങളിലായി കോഡിങ് നടത്തുന്ന സമപ്രായക്കാരേക്കാൾ കോഡിങ്ങിൽ താൻ പിന്നിലാണല്ലോ എന്നദ്ദേഹത്തിനു തോന്നി. ഇക്കാരണത്താൽ സൈദ്ധാന്തിക കമ്പ്യൂട്ടിങ്ങിലേക്ക് പിൻവലിഞ്ഞു. പ്രത്യേകിച്ച് കമ്പ്യൂട്ടേഷണൽ കോംപ്ലക്സിറ്റിയിലേക്ക്. കോർണെലിൽ വച്ച് അദ്ദേഹം ക്വാണ്ടം കമ്പ്യൂട്ടിങ്ങിൽ തൽപ്പരനാകുകയും അദ്ദേഹം കമ്പ്യൂട്ടേഷണൽ കോംപ്ലക്സിറ്റി തിയറി, ക്വാണ്ടം കമ്പ്യൂട്ടിങ് എന്നിവയിൽ മുഴുകി.
ഇൻസ്റ്റിറ്റ്യൂട്ട് ഫോർ അഡ്വാൻസ്ഡ് സ്റ്റഡിയിലും വാട്ടർലൂ സർവ്വകലാശാലയിലും പോസ്റ്റ് ഡോക്ടറേറ്റ് പഠനങ്ങൾ പൂർത്തിയാക്കിയ ശേഷം 2007 ൽ അദ്ദേഹം എം.ഐ.ടി യിൽ അധ്യാപനത്തിനു ചേർന്നു. ക്വാണ്ടം കമ്പ്യൂട്ടിങ്ങും തിയറിയുമായിരുന്നു അദ്ദേഹത്തിന്റെ പ്രധാന ഗവേഷണവിഷയങ്ങൾ. 2016 ൽ അദ്ദേഹം എം.ഐ.ടി യിൽ നിന്നും ഓസ്റ്റിൻലെ ടെക്സാസ് സർവ്വകലാശാലയിൽ ചേർന്നു. ഇവിടെ അദ്ദേഹം ഡേവിഡ്. ജെ. ബ്രൂട്ടോൺ ജൂനിയർ സെന്റെനിയൽ പ്രൊഫസർ ഓഫ് കമ്പ്യൂട്ടർ സയൻസ് എന്ന തസ്തികയിൽ പ്രവർത്തിയ്ക്കുന്നു. സർവ്വകലാശാല തുടങ്ങിയ പുതിയ ക്വാണ്ടം കമ്പ്യൂട്ടിങ് ഗവേഷണകേന്ദ്രത്തിൽ സ്ഥാപക ഡയറക്ടർ ആയും സേവനം അനുഷ്ഠിയ്ക്കുന്നു.


അദ്ദേഹമാണ് കമ്പ്യൂട്ടേഷണൽ കോംപ്ലക്സിറ്റി തിയറിയിലെ എല്ലാ തരം ക്ലാസ്സുകളെയും വിവരിയ്ക്കാനുള്ള കോംപ്ലക്സിറ്റി സൂ "Complexity Zoo" wiki എന്ന വെബ് സൈറ്റ് സ്ഥാപിച്ചത്. "Shtetl-Optimized" എന്ന പ്രശസ്തമായ ബ്ലോഗും അദ്ദേഹം നടത്തുന്നുണ്ട്. "Who Can Name The Bigger Number?" എന്ന പ്രശസ്തമായ ഒരു ലേഖനവും അദ്ദേഹത്തിന്റേതായുണ്ട്. റ്റിബോർ റാഡോ വിവരിച്ച ബിസി ബീവർ നമ്പറുകളുടെ ആശയം അധ്യാപനഗവേഷണ മേഖലകളിൽ എങ്ങനെ ഉപയോഗിയ്ക്കാം എന്നുള്ളതായിരുന്നു ഈ ലേഖനത്തിന്റെ ഉള്ളടക്കം.

"Quantum Computing Since Democritus" എന്നൊരു ബിരുദനിലവാരത്തിലുള്ള ക്വാണ്ടം കമ്പ്യൂട്ടിങിന്റെ ഒരു സർവ്വേ കോഴ്സും നടത്തിയിരുന്നു. പിന്നീട് കേംബ്രിഡ്ജ് യൂണിവേഴ്സിറ്റി പ്രസ് ഇതിനെ ഒരു പുസ്തകമായി പുറത്തിറക്കിയിരുന്നു. ക്വാണ്ടം ബലതന്ത്രം, സമയ സങ്കീർണ്ണത, സ്വതന്ത്ര ഇച്ഛ, സമയയാത്ര തുടങ്ങി വൈവിധ്യങ്ങളായ മേഖലകളിലെ വിഷയങ്ങൾ ഈ പുസ്തകത്തിൽ കൈകാര്യം ചെയ്തിട്ടുണ്ട്. "The Limits of Quantum Computers" എന്ന അദ്ദേഹത്തിന്റെ ഒരു ലേഖനം സയന്റിഫിക് അമേരിക്കൻ മാസികയിൽ പ്രസിദ്ധീകരിയ്ക്കപ്പെട്ടിട്ടുണ്ട്.


</doc>
<doc id="336551" url="https://ml.wikipedia.org/wiki?curid=336551" title="വിൽഡെബീസ്റ്റ്">
വിൽഡെബീസ്റ്റ്

ആഫ്രിക്കയിൽ കാണപ്പെടുന്ന ഒരു വന്യ ജീവിയാണ് വിൽഡെ ബീസ്റ്റ് അഥവാ ഗ്നു (wildebeest or gnu).ആന്റിലോപ് വിഭാഗത്തിലെ കൊന്നോക്കീറ്റസ് എന്ന ജീനസിനെയാണ് വിൽഡെ ബീസ്റ്റ് എന്ന പദം കൊണ്ട് വിവക്ഷിക്കുന്നത്. കന്നുകാലികൾ,ആടുകൾ,ചെമ്മരിയാടുകൾ തുടങ്ങിയ ഇരട്ടക്കുളമ്പുള്ള ജീവികൾ ഉൾപ്പെടുന്ന ബോവിഡെ എന്ന കുടുംബത്തിലാണ് ഇവയും ഉൾപ്പെടുന്നത്.കൊന്നോക്കീറ്റസ് ജീനസിൽ രണ്ട് സ്പീഷീസുകൾ ഉൾപ്പെടുന്നു. ബ്ലാക്ക്‌ വിൽഡെബീസ്റ്റും (the black wildebeest) ബ്ലൂ വിൽഡെബീസ്റ്റും (the blue wildebeest). രണ്ടും വംശനാശ ഭീഷണി തീരെയില്ലാത്ത ഇനങ്ങളാണ്.


</doc>
<doc id="336552" url="https://ml.wikipedia.org/wiki?curid=336552" title="നൈട്രേറ്റ്">
നൈട്രേറ്റ്

നൈട്രേറ്റ്' 62.0049 അറ്റോമിക് മാസ്സ് യൂണിറ്റ് തന്മാത്രാഭാരവും തന്മാത്രസൂത്രവുമുള്ള ഒരു പോളിയറ്റോമിക് അയോൺ ആണ്. ഓർഗാനിക് ഫങ്ഷണൽ ഗ്രൂപ്പ് RONO നെ കുറിച്ചും നൈട്രേറ്റുകൾ വിവരിക്കുന്നു. കൂടാതെ ഈ നൈട്രേറ്റ് എസ്റ്ററുകൾ സ്ഫോടക വസ്തുക്കളുടെ ഒരു പ്രത്യേക വർഗ്ഗമാണ്. 


</doc>
<doc id="336571" url="https://ml.wikipedia.org/wiki?curid=336571" title="ഗുജറാത്ത് ലയൺസ്">
ഗുജറാത്ത് ലയൺസ്

ഇന്ത്യൻ പ്രീമിയർ ലീഗിൽ രാജ്കോട്ട് നഗരത്തെ പ്രതിനിധീകരിക്കുന്ന ടീമാണ് ഗുജറാത്ത് ലയൺസ് . സുരേഷ് റെയ്നയാണ് ടീമിന്റെ നായകൻ



</doc>
<doc id="336575" url="https://ml.wikipedia.org/wiki?curid=336575" title="ഹാസ്യാനുകരണ മതങ്ങൾ">
ഹാസ്യാനുകരണ മതങ്ങൾ

വിമർശനത്തിനോ നേരമ്പോക്കിനോ വേണ്ടി ഏതെങ്കിലും മതങ്ങൾക്കോ,വിശ്വാസങ്ങൾക്കോ ബദലായി സൃഷ്ടിക്കുന്ന ഹാസ്യാനുകരണങ്ങളാണ് ഹാസ്യാനുകരണ മതങ്ങൾ(Parody religion).നിലവിലുള്ള വിശ്വാസങ്ങളുടെ പരിമിതികളും പരാധീനതകളും വെളിച്ചത്തു കൊണ്ടുവരുവാൻ ഇത്തരം അയഥാർത്ഥ മതങ്ങൾ സഹായകമാവുമെന്ന് ചിലർ കരുതുന്നു.ഡിങ്കോയിസവും, ഫ്ലയിംഗ് സ്പഗെറ്റി മോൺസ്റ്ററുമൊക്കെ അത്തരത്തിലുള്ള പരീക്ഷണങ്ങൾക്ക് ഉദാഹരണങ്ങളാണ്.


</doc>
<doc id="336583" url="https://ml.wikipedia.org/wiki?curid=336583" title="ഡിസ്കോർഡിയനിസം">
ഡിസ്കോർഡിയനിസം

ഒരു അസംബന്ധ മതമാണ് ഡിസ്കോർഡിയനിസം. ഗ്രെഗ് ഹിൽ ഉം കൂടെ കെറി വെൻഡൽ തോൺലിയും ചേർന്ന് 1963-ൽ പ്രസിദ്ധീകരിച്ച "പ്രിൻസിപിയ ഡിസ്കോർപിയ" എന്ന "വിശുദ്ധ ഗ്രന്ഥ"ത്തിലൂടെയാണ് ഡിസ്കോർഡിയനിസം സ്ഥാപിക്കപ്പെട്ടത്" .




</doc>
<doc id="336594" url="https://ml.wikipedia.org/wiki?curid=336594" title="കുൽഹർ">
കുൽഹർ

വടക്കേ ഇന്ത്യ, പാകിസ്താൻ എന്നിവിടങ്ങളിൽ പരമ്പരാഗതമായി ഉപയോഗിച്ചുപോരുന്നതും കളിമണ്ണുകൊണ്ട് നിർമ്മിച്ച് ചുട്ടെടുക്കുന്നതുമായ പിടിയില്ലാത്ത ഒരു തരം കോപ്പകളാണ് കുൽഹർ (kulhar)(Hindustani: कुल्हड़ or کلہڑ). ഒരു തവണ ഉപയോഗിച്ച് കളയുന്നതരത്തിലുള്ള ഇത്തരം കോപ്പകൾ മിനുസപ്പെടുത്താത്തതും ചായംപൂശാത്തവയുമാണ്. ഇവ ഷിക്കോകോറ എന്ന പേരിലും അറിയപ്പെടാറുണ്ട്. ഉയർന്ന താപനിലയിൽ ചൂളയിൽ ചുട്ടെടുക്കുന്ന ഇവ  ആദ്യഉപയോഗത്തോടെ കളയുന്നതിനാൽ അണുവിമുക്തവും ശുചിത്വമുള്ളതുമായിരിക്കും.. 

ഇന്ത്യൻ ഉപഭൂഖണ്ഡത്തിലെ തെരുവോര കച്ചവടങ്ങളിലും ഭക്ഷണശാലകളിലും പരമ്പരാഗതമായി ചായപോലുള്ള ചൂടുപാനീയങ്ങൾ കുൽഹാറിൽ നൽകാറുണ്ട്.
ഇത്തരത്തിൽ ചെയ്യുകവഴി ആ പാനീയങ്ങൾക്ക് മണ്ണിന്റെ സവിശേഷഗന്ധവും രുചിയും പകർന്ന് കിട്ടുന്നു. പാൽ ഉൽപന്നങ്ങളും കുൽഫി പോലുള്ള പ്രാദേശികമായ മധുരപദാർത്ഥങ്ങളും കുൽഹറിൽ വിളമ്പി നൽകാറുണ്ട്.

കുൽഹറിന്റെ സ്ഥാനം ഇന്ന് ഇന്ത്യയിൽ പോളി സ്റ്റൈറീൻ അടങ്ങിയ പേപ്പർ കോപ്പകൾ വളരെ വേഗം കയ്യടക്കികൊണ്ടിരിക്കുകയാണ്."

"സിന്ധു നദീതടസംസ്കാരകാലം മുതൽ (
ഏകദേശം 5000 വർഷം മുതൽ) ഇന്ത്യൻ ഉപഭൂഖണ്ഡപ്രദേശങ്ങളിൽ ഇവ ഉപയോഗിച്ചിരുന്നു".

കുൽഹർ കോപ്പകൾ മിനുസപ്പെടുത്താത്തതിനാലും ചായംപൂശാത്തതിനാലും ചായപോലുള്ള ചുടുപാനീയങ്ങളൊഴിക്കുമ്പോൾ കുൽഹറിന്റെ ഉൾഭിത്തികൾ ഭാഗികമായി കുതിർന്ന് പാനീയങ്ങളോടു ചേരുകയും അങ്ങനെ പാനീയങ്ങൾക്ക് മണ്ണിന്റെ സവിശേഷഗന്ധവും രുചിയും (सौंधी ख़ुशबू, سوندهی خشبو, sondhi khushboo) ലഭ്യമാകുകയും ചെയ്യുന്നു. 


</doc>
<doc id="336606" url="https://ml.wikipedia.org/wiki?curid=336606" title="വൈഷ്ണൊ ദേവി">
വൈഷ്ണൊ ദേവി

ഒരു ഹൈന്ദവ ദേവതയാണ് വൈഷ്ണൊ ദേവി.ഹിന്ദു മത വിശ്വാസ പ്രകാരം ഐശ്വര്യ ദേവതയായ മഹാ ലക്ഷ്മിയുടെ അവതാരമാണ് വൈഷ്ണവി,ത്രികുട, മാതാ റാണി എന്നീ നാമങ്ങളിലും അറിയപ്പെടുന്ന വൈഷ്ണൊ ദേവി.ജമ്മു കാശ്മീരിലെ കത്ര പട്ടണത്തിനു സമീപമുള്ള ത്രികൂട പർവതത്തിലാണ് ലോക പ്രശസ്തമായ വൈഷ്ണൊ ദേവി ക്ഷേത്രം സ്ഥിതി ചെയ്യുന്നത്.പ്രതി വർഷം 1 കോടി തീർത്ഥാടകർ ഇവിടം സന്ദർശിക്കുന്നു.


</doc>
<doc id="336607" url="https://ml.wikipedia.org/wiki?curid=336607" title="ചെഞ്ചാല്യം">
ചെഞ്ചാല്യം

മരുത് മരത്തിൽ നിന്നും ലഭിക്കുന്ന ഒരു തരം പശയാണ് ചെഞ്ചാല്യം. കഥകളിയിൽ മുഖത്തെഴുത്തിനുള്ള (ചുട്ടികുത്തൽ) മിനുക്കൽ ഉപാധിയായി ഉപയോഗിക്കുന്നു.


</doc>
<doc id="336611" url="https://ml.wikipedia.org/wiki?curid=336611" title="തിരുക്കഴുക്കുണ്ട്രം">
തിരുക്കഴുക്കുണ്ട്രം

തമിഴ് നാട് സംസ്ഥാനത്തിലെ കാഞ്ചീപുരം ജില്ലയിലെ ഒരു പട്ടണം(പഞ്ചായത്ത്) ആണ് തിരുക്കഴുക്കുണ്ട്രം.വേദഗിരീശ്വര ക്ഷേത്രം എന്ന ശിവ ക്ഷേത്രം ഇവിടെ സ്ഥിതി ചെയ്യുന്നു.

തിരുക്കഴുക്കുണ്ട്രം എന്ന പേരിന്റെ ഉത്ഭവം കഴുകൻ എന്ന് അർത്ഥം വരുന്ന 'കഴുഗു' എന്ന തമിഴ് പദത്തിൽ നിന്നാണ്.


</doc>
<doc id="336613" url="https://ml.wikipedia.org/wiki?curid=336613" title="അർട്ടുറോ വിദാൽ">
അർട്ടുറോ വിദാൽ

അർട്ടുറോ വിദാൽ (ജനനം: മെയ് 22, 1987) ഒരു ചിലിയൻ ദേശീയ ഫുട്‌ബോൾ താരമാണ്. സ്പാനിഷ് ക്ലബ്ബ് ബാഴ്‌സലോണയ്ക്കും ചിലി ദേശീയ ടീമിനും വേണ്ടി മധ്യനിരയിൽ കളിക്കുന്നു. 

ചിലിയിലെ ഏറ്റവും മികച്ച ക്ലബ്ബായ കോളോ കോളോയ്ക്ക് വേണ്ടി കളിച്ചു കൊണ്ട് കരിയർ ആരംഭിച്ച വിദാൽ, പിന്നീട് ജർമൻ ബുണ്ടെസ്‌ലിഗാ ക്ലബ്ബായ ബയേർ ലെവർക്യുസനിൽ ചേർന്നു. നാലു വർഷം അവിടെ തുടർന്നശേഷം 2011 -ൽ ഇറ്റലിയിലെ യുവന്റസ് ടീമിൽ ചേർന്നു. തുടർന്ന് നാലു വർഷം യുവന്റസ് ടീമിനെ സീരി അ ചാംപ്യൻമാരാക്കുന്നതിൽ നിർണായക പങ്ക് വഹിക്കുകയും, ലോകത്തിലെ ഏറ്റവും മികച്ച മധ്യനിര താരങ്ങളിൽ ഒരാൾ എന്ന് അറിയപ്പെടുകയും ചെയ്തു. 

2007 -ൽ ചിലിയൻ ദേശീയ ടീമിനു വേണ്ടി അരങ്ങേറ്റം നടത്തിയ ശേഷം എഴുപത് തവണ അവർക്കായി തോപ്പിയണിഞ്ഞിട്ടുണ്ട്. 2011, 2015 കോപ്പ അമേരിക്ക, 2010, 2014 ഫിഫ ലോകകപ്പ് എന്നിവയിൽ ദേശീയ ടീമിനു വേണ്ടി കളിക്കുകയും, ചിലിയെ 2015 കോപ്പ അമേരിക്ക വിജയികളാക്കുകയും ചെയ്തു. 



</doc>
<doc id="336616" url="https://ml.wikipedia.org/wiki?curid=336616" title="ഷാബന്തർ കോയ">
ഷാബന്തർ കോയ

ഏകദേശം 750 വർഷക്കാലം കേരളത്തിലെ കോഴിക്കോട് ഉൾപ്പെടുന്ന മലബാറിന്റെ തെക്കേ പകുതി ഭരിച്ചിരുന്ന സാമൂതിരിമാരുടെ ഭരണകാലത്തെ ഒരു ഔദ്യോഗിക പദവിയായിരുന്നു "ഷാബന്തർ കോജ." പിന്നീട് കാലാന്തരത്തിൽ ഷാബന്തർ കോയ എന്നായി. പേർഷ്യൻ ഭാഷയിൽ "ഷാ = രാജാവ്/അധികാരി, ബന്തർ = തുറമുഖം, ഷാ ബന്തർ = തുറമുഖത്തിന്റെ അധിപൻ". കോഴിക്കോട് തുറമുഖത്തെ കയറ്റിറക്കുമതികളുടെ മേൽനോട്ടം വഹിച്ചിരുന്ന മുസ്ലിം ഉദ്യോഗസ്ഥനാണ് ഷാ ബന്തർ കോയ അഥവാ "കോഴിക്കോട് കോയ" എന്ന ഔദ്യോഗിക പദവി നൽകിയിരുന്നത്. തുറമുഖമേധാവികൾ എന്നതിലുപരി വിദേശ വ്യാപാരികളുടെ സുഖസൗകര്യങ്ങൾ അന്വേഷിക്കുന്നതും അവരുടെ ചരക്കുകൾക്കും അങ്ങാടിക്കും സംരക്ഷണം നല്‌കുന്നതും കോയമാരുടെ ചുമതല ആയിരുവെത്രേ.


</doc>
<doc id="336619" url="https://ml.wikipedia.org/wiki?curid=336619" title="കാപ്പിബാറ">
കാപ്പിബാറ

കാപ്പിബാറ. തെക്കേ അമേരിക്കയിൽ ധാരാളമായി കാണപ്പെടുന്ന ഒരു ജീവി.സസ്തനി.റോഡെൻഷ്യ എന്ന ഓർഡറിൽ (എലി,അണ്ണാൻ തുടങ്ങിയ തുടർച്ചയായി വളരുന്ന ഒരു ജോടി ഉളിപ്പല്ലുകളോടു കൂടിയ ജീവികൾ) ഉൾപ്പെടുന്നു.കാപ്പിബാറ ലോകത്തിലെ ഏറ്റവും വലിയ റോഡന്റാണ്.ശാസ്ത്രീയ നാമം ഹൈഡ്രൊക്കോറസ് ഹൈഡ്രോക്കീറിസ് (Hydrochoerus hydrochaeris).പുൽമേടുകളിലും കാടുകളിലും ജലാശയങ്ങൾക്കു സമീപം ഇവ ജീവിക്കുന്നു.


</doc>
<doc id="336631" url="https://ml.wikipedia.org/wiki?curid=336631" title="കറ്റാന">
കറ്റാന

ജപ്പാനിലെ സാമുറായ്കൾ ഉപയോഗിച്ചിരുന്ന വാളിനെയാണു കറ്റാന എന്നുപറയുന്നത്.


</doc>
<doc id="336637" url="https://ml.wikipedia.org/wiki?curid=336637" title="സെർജി അബിറ്റബുൾ">
സെർജി അബിറ്റബുൾ

സെർജി അബിറ്റബുൾ ഡാറ്റാ മാനേജിംഗ്, ഡാറ്റാബേസ് തിയറി, ഫീനൈറ്റ് മോഡൽ തിയറി എന്നിവയിൽ ഗവേഷണം ചെയ്തുകൊണ്ടിരിക്കുന്ന ഒരു കമ്പ്യൂട്ടർ ശാസ്ത്രജ്ഞനാണ്. 

1982ൽ സെയ്മൂറ് ഗിൻസ്ബെർഗിന്റെ മേൽനോട്ടത്തിൽ വടക്കൻ കാലിഫോർണിയ സർവ്വകലാശാലയിൽ നിന്ന് അബിറ്റ്ബുൾ അദ്ദേഹത്തിന്റെ പി.എച്ച്.ഡി സ്വീകരിച്ചു. 

കമ്പ്യൂട്ടർ സയൻസിലും അനുബന്ധവിഷയങ്ങളിലും ശ്രദ്ധ കേന്ദ്രീകരിച്ചിരിക്കുന്ന ഫ്രാൻസിന്റെ ദേശീയഗവേഷണഇൻസ്റ്റിറ്റ്യൂട്ടായ Institut national de recherche en informatique et en automatique (INRIA) ലെ മുതിർന്ന ഗവേഷകനാണ് അദ്ദേഹം. Collège de France ലെ പ്രൊഫസറാണ് അദ്ദേഹം.

അദ്ദേഹം അറിയപ്പെടുന്നത് ഡാറ്റാ മാനേജിംഗ്, ഡാറ്റാബേസ് തിയറി, ഫൈനൈറ്റ് മോഡൽ തിയറി എന്നീ മേഖലകളിൽ നൽകിയ സംഭാവനകളിലാണ്. ഫൈനേറ്റ് മോഡൽ തിയറിയിൽ അബിറ്റ്ബൂൾ-വിയാനു സിദ്ധാന്തം പറയുന്നത് ഫിക്സ്ഡ് പോയിന്റ് ലോജിക്ക് പാർഷ്യൽ ഫിക്സ്ഡ് പോയിന്റ് ലോജിക്കിന് തുല്യമാണെങ്കിൽ മാത്രം പോളിനോമിയൽ സമയം PSPACE തുല്യമായിരിക്കും എന്നാണ്. ഡാറ്റാബേസ് സിദ്ധാന്തത്തിൽ വളരെ വിപുലമായ ഉത്തരങ്ങൾ നൽകിയിട്ടുണ്ട്. ഈ അടുത്ത് എക്സ്എംഎൽ ഡാറ്റയുടെ വിതരണം ചെയ്യപ്പെട്ട അപഗ്രഥനത്തിനുവേണ്ടിയുള്ള ഭാഷകളെക്കുറിച്ചാണ് അത്. ഡാറ്റാമാനേജ്മെന്റിൽ അദ്ദേഹം നന്നായി അറിയപ്പെടുന്നത് semistructured, Web databases എന്നിവയിലെ മുൻകാല പ്രവർത്തനങ്ങളാലാണ്. 2008ൽ യൂറോപ്യൻ സർവ്വകലാശാലകളിൽ ഡാറ്റാമാനേജ്മെന്റെ മേഖലയിൽ പ്രവർത്തിക്കുന്ന ഗവേഷകരിൽ ഏറ്റവും മികച്ച ആളായി Citeseer അദ്ദേഹത്തെ തെരഞ്ഞെടുത്തു. 

ഡാറ്റാബേസ് തിയറി, വെബ് ഡാറ്റാമാനേജ്മെന്റ് എന്നീ വിഷയങ്ങളിൽ ഓരോ പുസ്കകങ്ങൾ അദ്ദേഹത്തിന്റേതായുണ്ട്.

അബിറ്റ്ബുൾ 2011ൽ യൂറോപ്യൻ അക്കാഡമി ഓഫ് സയൻസിന്റെയും 2008ൽ ഫ്രഞ്ച് അക്കാഡമി ഓഫ് സയൻസസിന്റെയും അംഗമായി. അസ്സോസിയേഷൻ ഓഫ് കംപ്യൂട്ടിംഗ് മെഷീനറിയിൽ 2011 ൽ ഫെല്ലോ ആയി. 


</doc>
<doc id="336638" url="https://ml.wikipedia.org/wiki?curid=336638" title="മൗഗ്ലി">
മൗഗ്ലി

റുഡ്യാർഡ് കിപ്ലിംഗ് ന്റെ ദി ജംഗിൾ ബുക്ക് എന്ന കഥാസമാഹാരത്തിലെ മുഖ്യകഥാപാത്രമാണ് മൗഗ്ലി (Mowgli) /ˈmaʊɡli/ ("Hindi:" मोगली). . മൗഗ്ലി എന്ന ഈ സാങ്കൽപ്പിക കഥാപാത്രം മധ്യപ്രദേശിലെ പെഞ്ച് പ്രദേശത്തെ മനുഷ്യ സമ്പർക്കമില്ലാതെ വളർന്ന ഒരു മൃഗസ്വഭാവമുള്ള മനുഷ്യനാണ്. തന്റെ മറ്റൊരു ചെറുകഥാസമാഹാരമായ "ഇൻ ദ റുഖ്"ൽ ആണ് റുഡ്യാർഡ് കിപ്ലിംഗ് ആദ്യമായി മൗഗ്ലിയെ ആദ്യമായി അവതരിപ്പിച്ചത്.

"ഇൻ ദ റുഖ്" എന്ന ചെറുകഥാസമാഹാരത്തിലെ "ഗെറ്റിംഗ് കോൾഡ് ഇൻ ലണ്ടൻ","ചകലിത ഇൻ പനാമ" എന്നീ കഥകളിലാണ് കിപ്ലിംഗ് തന്റെ മൗഗ്ലി എന്ന ഈ കഥാപാത്രത്തെ ആദ്യമായി അവതരിപ്പിച്ചത്. പിന്നീട് ദി ജംഗിൾ ബുക്ക് എന്ന കഥാശ്രേണിയിൽ മൗഗ്ലിയെ അവതരിപ്പിച്ചു.
""ഇൻ ദ റുഖ്" എന്ന ചെറുകഥാസമാഹാരത്തിൽ മദ്ധ്യ ഇന്ത്യയിലെ ബ്രിട്ടീഷ് രാജ് ഭരണ കാലത്തെ കഥയാണ് വിവരിക്കുന്നത്. ഇതിൽ ഗിസ്ബോൺ എന്നു പേരുളള ഒരു വനപാലകൻ, നായാട്ടിലും മൃഗസവാരിയിലും മറ്റും നിപുണനായ മൗഗ്ലി  എന്ന ചെറുപ്പക്കാരനെ കണാനിടയാവുകയും വനപരിപാലന തന്റെ കൂടെ സേവനം ചെയ്യാൻ പങ്കുചേരണമെന്ന് ആവശ്യപ്പെടുന്നു. തന്റെ അധികാരിയായ മുള്ളറിന്റെ സമ്മതത്തോടുകൂടി ഗിസ്ബോൺ  മൗഗ്ലിയെ കൂടെ കൂട്ടുകയും ചെയ്യുന്നു. തുടർന്ന് മൗഗ്ലിയുടെ
അമാനുഷികമായ കഴിവിനെ കുറിച്ചും അതെങ്ങനെ ആർജിച്ചെടുത്തു എന്നും ഗിബ്സൺ മനസ്സിലാക്കുന്നതിലൂടെയുമാണ് കഥ മുന്നോട്ടി പോകുന്നത്. ചെന്നായ വളർത്തിയ മൗഗ്ലിയുടെ ജീവിതം മനസ്സിലാക്കിയ ഗിസ്ബോൺ തന്റെ മകളെ മൗഗ്ലിക്ക് വിവാഹം ചെയ്തുകൊടുക്കുകയും ചെയ്യുന്നു. കഥയുടെ അവസാനത്തിൽ മൗഗ്ലിക്ക് ഒരാൺകുഞ്ഞുണ്ടാവുകയും മൗഗ്ലിയുടെ സഹോദരൻമാരായ ചെന്നായകളുമായി ഗിസ്ബോൺ ചങ്ങാത്തത്തിലാവുകയും ചെയ്യുന്നു. <br>

കിപ്ലിംഗ് പിന്നീട്  ദി ജംഗിൾ ബുക്ക് കൃതിയിലൂടെ മൗഗ്ലിയുടെ ബാല്യകാലം വളരെ രസകരമായി വിവരിച്ചു. കഥയുടെ ആരംഭത്തിൽ ഒരു കടുവയുടെ ആക്രമണത്തിൽ നിന്നും രക്ഷപ്പെടുന്നതിനിടയിൽ ദമ്പതിമാർക്ക് കുഞ്ഞിനെ നഷ്ടപ്പെടുകയും ചെയ്യന്നു. പിന്നീട് കാട്ടിൽ ഒറ്റയ്ക്കാകുന്ന ആ കുഞ്ഞിനെ  വളർത്തുന്നത് ഒരു അമ്മ ചെന്നായയും അച്ഛൻ ചെന്നായയും ചേർന്നാണ്. അവർ അവനെ മൗഗ്ലി എന്നു വിളിച്ചു. ഷേർഖാൻ എന്ന കടുവ തുടതെ തുടരെ മൗഗ്ലിയെ ആവശ്യപ്പെടുകയും ചെന്നായകൾ അത് എതിർക്കുകയും ചെയ്യുന്നു. ചെന്നായകളുടെ മറ്റു മക്കളോടൊപ്പം മൗഗ്ലി വളരുന്നു. ചെന്നായകളുടെ പിൻകാലുകളിൽ തറയ്ക്കുന്ന മുള്ളുകൾ നീക്കം അതുല്യമായ കഴിവ് മൗഗ്ലിക്കുണ്ടായിരുന്നു.
മൗഗ്ലിയുടെ കൂട്ടുകാരനായിരുന്ന ബഗീര എന്ന കരിമ്പുലു, കാടിന്റെ നിയമങ്ങൾ മൗഗ്ലിയെ പഠിപ്പിച്ച ബാലു എന്ന കരടി, കാ എന്ന മലമ്പാമ്പ് എന്നിങ്ങനെ കാട്ടിലെ കൂട്ടുകാരെ കുറിച്ചും കിപ്ലിംഗ് തന്റെ കൃതിയിൽ വിശദീകരിക്കുന്നു. പിന്നീട് ഒരു ഗ്രാമത്തിൽ എത്തുന്ന മൗഗ്ലിയെ കടുവ എടുത്തു കൊണ്ടുപോയ തന്റെ മകനാണെന്ന് കരുതി ദത്തെടുക്കുന്ന മെസ്വാ എന്ന ഒരു ധനികയായ സ്ത്രീ, അവരുടെ ഭർത്താവ്, ഗ്രാമവാസികൾ എന്നിവരെ കുറിച്ചും വിവരിക്കുന്നുണ്ട്.

"The Third Jungle Book" (1992) by Pamela Jekel () .

"Hunting Mowgli" (2001) by Maxim Antinori ().

മൗഗ്ലി എന്ന കഥാപാത്രത്തെ പല അഭിനേതാക്കളും വേദിയിൽ അവതരിപ്പിച്ചിട്ടുണ്ട്.

1942 ലെ ദി ജംഗിൾ ബുക്ക് എന്ന സിനിമയിൽ സാബു ദസ്തഗിർ, 1994ൽ ജസൺ സ്കോട്ട് ലീ, ജാമീ വില്ല്യംസ് ദി   സെക്കന്റ് ജംഗിൾ ബുക്കിൽ ബാലു എന്ന കരടിയായും മൗഗ്ലിയായും വേഷമിട്ടു.  2016 ഏപ്രിലിൽ പുറത്തിറങ്ങിയ ദി ജംഗിൾ ബുക്ക് നീൽ സേതിയും വേഷമിട്ടു. 2018 ൽ പുറത്തിറങ്ങാനിരിക്കുന്ന ദി ജംഗിൾ ബുക്ക് ൽ റോഹൻ ചന്ദും വേഷമിടും.




</doc>
<doc id="336641" url="https://ml.wikipedia.org/wiki?curid=336641" title="ലൂയിസ് വോൺ അഹ്ൻ">
ലൂയിസ് വോൺ അഹ്ൻ

ലൂയിസ് വോൺ അഹ്ൻ (ജനനം 1978) ഒരു ഗ്വാട്ടിമാലിയൻ സംരംഭകനും Carnegie Mellon University ലെ കമ്പ്യൂട്ടർ സയൻസ് വിഭാഗത്തിലെ അസ്സോസിയേറ്റ് പ്രൊഫസറാണ്. ക്രൗഡ്സോഴ്സിംഗിന്റെ മുന്നേറ്റക്കാരിൽ ഒരാളായാണ് അദ്ദേഹം അറിയപ്പെടുന്നത്. 2009 ൽ ഗുഗിൾ ഏറ്റെടുത്ത കമ്പനിയായ റീകാപ്ച്ചയുടെ സ്ഥാപകനും ഭാഷാപഠനത്തിനുള്ള പ്രശസ്തമായ പ്ലാറ്റ്ഫോമായ ഡുവൊലിങ്കോയുടെ സഹസ്ഥാപകനും സിഇഒയുമാണ് അദ്ദേഹം.

ഗ്വാട്ടിമാല നഗരത്തിലാണ് വോൻ അഹ്ൻ ജനിച്ചുവളർന്നത്. ശരീരശാസ്ത്രവിദഗ്ദ്ധരായി ജോലിചെയ്തിരുന്ന അദ്ദേഹത്തിന്റെ മാതാപിതാക്കൾക്കും അദ്ദേഹത്തിന്റെ കുടുംബത്തിനും അവിടെ ഒരു മിഠായി ഫാക്ടറി ഉണ്ടായിരുന്നു. 1996ൽ അമേരിക്കൻ സ്കൂൾ ഓഫ് ഗ്വാട്ടിമാലയിൽ നിന്ന് അദ്ദേഹം ബിരുദം കരസ്ഥമാക്കി. 2000 ൽ ഡ്യൂക്ക് സർവ്വകലാശാലയിൽ നിന്ന് ഗണിതത്തിൽ ബി.എസ് സ്വികരിച്ചു (summa cum laude). പ്രൊഫസർ മാനുവൽ ബ്ലമ്മിന്റെ മേൽനോട്ടത്തിൽ അദ്ദേഹം Carnegie Mellon University യിൽ നിന്ന് പിഎച്ച്ഡി കരസ്ഥമാക്കി. 2006ൽ Carnegie Mellon School of Computer Science ൽ ഒരു ഫാക്കൽറ്റിയായി അദ്ദേഹം ചേർന്നു.

ഒരു പ്രൊഫസർ എന്ന നിലയ്ക്ക്, കാപ്ച, ഹുമാൻ കമ്പ്യൂട്ടേഷൻ എന്നിവയിലെ അദ്ദേഹത്തിന്റെ ഗവേഷണങ്ങൾ അദ്ദേഹത്തിന് അന്തർദേശീയമായ അംഗീകാരവും ബഹുമതികളും നേടിക്കൊടുത്തു. 2006 ൽ മക്ക്ആർതർ ഫെല്ലോഷിപ്പ്, 2009ലെ ഡേവിഡ് ലുസൈൽ പക്കാർഡ് ഫൈണ്ടേഷന്റെ ഫെല്ലോഷിപ്പ്, 2009ലെ സ്ലോവൻ ഫെല്ലോഷിപ്പ്, മൈക്രൊസൊഫ്റ്റ് ന്യൂ ഫാക്കൽറ്റി ഫെല്ലോഷിപ്പ്, ശാസ്ത്രജ്ഞർക്കും എഞ്ചിനീയർമാർക്കും നൽകുന്ന 2012ലെ പ്രെസിഡെൻഷ്യൽ ഏർളി കരിയർ അവാർഡ് എന്നിവ അദ്ദേഹത്തിന് ലഭിച്ചു. ഡിസ്ക്കവറി ശാസ്ത്രത്തിലെ ഏറ്റവും ബുദ്ധിമാന്മാരായ 50 പേരിൽ ഒരാളായി അദ്ദേഹത്തെ തെരഞ്ഞെടുത്തു. പോപ്പുലർ സയൻസിലെ പ്രശസ്തരായ പത്തുപേരിൽ ഒരാൾ, Silicon.com തെരഞ്ഞെറ്റുത്ത സാങ്കേതികവിദ്യയിൽ ഏറ്റവും സ്വാധീനിച്ച 50 പേർ, MIT Technology Review's TR35: Young Innovators Under 35, and Fast Company's 100 Most Innovative People in Business ഇവയിലെല്ലാം അദ്ദേഹം ഉൾപ്പെട്ടിട്ടുണ്ട്.


</doc>
<doc id="336643" url="https://ml.wikipedia.org/wiki?curid=336643" title="ഡേവിഡ് പി. ആൻഡേഴ്സൺ">
ഡേവിഡ് പി. ആൻഡേഴ്സൺ

ഡേവിഡ് പി. ആൻഡേഴ്സൺ (ജനനം 1955) ബെർക്ക്ലിയിലെ കാലിഫോർണിയ സർവ്വകലാശാലയിലെ സ്പേസ് സയൻസസ് ലബോറട്ടറിയിലെ ഒരു അമേരിക്കൻ ഗവേഷണശാസ്ത്രജ്ഞനും ഹൂസ്റ്റൺ സർവ്വകലാശാലയിൽ കമ്പ്യൂട്ടർ സയൻസിൽ സഹപ്രൊഫസറുമാണ്. ആൻഡേഴ്സൺ SETI@home, BOINC, Bossa, Bolt എന്നീ സോഫ്റ്റ്‌വെയർ പദ്ധതികൾക്ക് നേതൃത്വം വഹിച്ചിട്ടുണ്ട്.

വെസ്ലിയൻ സർവ്വകലാശാലയിൽ നിന്ന് ഗണിതത്തിൽ ബിഎ അദ്ദേഹം കരസ്തമാക്കിയിട്ടുണ്ട്. വിസ്കോൺസിൻ- മാഡിസൻ യൂണിവേഴ്സിറ്റിയിൽ നിന്ന് ഗണിതത്തിലും കമ്പ്യൂട്ടർ സയൻസിലും എംഎസ്ഇയും പിഎച്ച്ഡി ഡിഗ്രി അദ്ദേഹം കരസ്ഥമാക്കി. ബിരുദവിദ്യാലയത്തിലായിരിക്കുമ്പോൾ കമ്പ്യൂട്ടർ ഗ്രാഫിക്സിനെക്കുറിച്ച് 4 ഗവേഷണ പ്രബന്ധങ്ങൾ പ്രസിദ്ധീകരിച്ചു. 

1985 മുതൽ 1992 വരെ യുസി ബെർക്ക്ലി കമ്പ്യൂട്ടർ സയൻസ് ഡിപ്പാർട്ട്മെന്റിൽ അദ്ദേഹം സഹപ്രൊഫസറായിരുന്നു. അവിടെ വച്ച് അദ്ദേഹത്തിന് എൻഎസ്എഫ് പ്രസിഡഞ്ച്യൽ യംഗ് ഇൻവെസ്റ്റിഗേറ്റർ, ഐ‌ബിഎം ഫാക്കൽറ്റി ഡെവലപ്പ്മെന്റ് പുരസ്ക്കാരങ്ങൾ ലഭിച്ചു. ഈ കാലയളവിൽ അദ്ദേഹം ചെയ്ത ഗവേഷണപദ്ധതികൾ:



</doc>
<doc id="336645" url="https://ml.wikipedia.org/wiki?curid=336645" title="ആൻഡ്രു അപ്പെൽ">
ആൻഡ്രു അപ്പെൽ

ആൻഡ്രു വിൽസൺ അപ്പെൽ (ജനനം: 1960) ന്യൂ ജഴ്സിയിലെ പ്രിൻസ്ടൺ സർവ്വകലാശാലയിൽ കമ്പ്യൂട്ടർ സയൻസിൽ യൂജീൻ ഹിഗ്ഗിൻസിന്റെ പ്രൊഫസറായിരുന്നു. കംപൈലറിനെക്കുറിച്ചുള്ള പുസ്തകങ്ങളായ the Modern Compiler Implementation in ML (ISBN 0-521-58274-1) series, as well as Compiling With Continuations (ISBN 0-521-41695-7) എന്നിവയാണ് അദ്ദേഹത്തെ പ്രശസ്തനാക്കിയത്. ഡേവിഡ് മക്ക്വിൻ, ജോൺ എച്ച്. റെപ്പ്, മത്തിയാസ് ബ്ലൂം എന്നിവരോടൊപ്പം Standard ML of New Jersey compilerന്റെ വികസനത്തിൽ പ്രധാന പങ്ക് വഹിച്ച അദ്ദേഹം Rog-O-Matic ന്റെ രചയിതാക്കളിൽ ഒരാളായിരുന്നു.

1981ൽ പ്രിൻസ്ടൺ സർവ്വകലാശാലയിൽ നിന്നും അദ്ദേഹം എ. ബി summa cum laude (physics) കരസ്ഥമാക്കി. 1985ൽ Carnegie-Mellon University നിന്നും പിച്ച്ഡി (കമ്പ്യൂട്ടർ സയൻസ്) കരസ്ഥമാക്കിയ അദ്ദേഹം 1998 ൽ എസിഎം ഫെല്ലോ ആയി. 


</doc>
<doc id="336654" url="https://ml.wikipedia.org/wiki?curid=336654" title="ബ്രൂസ് അർഡെൻ">
ബ്രൂസ് അർഡെൻ

ബ്രൂസ് അർഡെൻ (ജനനം 1927ൽ മിന്നെസോട്ടയിലെ മിന്നിയപോളിസ് ) ഒരു അമേരിക്കൻ കമ്പ്യൂട്ടർ ശാസ്ത്രജ്ഞനാണ്.

അർഡെൻ അമേരിക്കൻ നാവികസേനയിൽ രണ്ടാം ലോകമഹായുദ്ധ സമയത്ത് കാലിഫോർണിയ, ചിക്കാഗോ, കൊഡിയാക്ക്, അലാസ്ക്ക എന്നിവടങ്ങളിൽ മൂന്നാം ക്ലാസ് റഡാർ ടെക്നീഷ്യനായി ചേർന്നു. 

1949ൽ Purdue University നിന്ന് BS(EE) ബിരുദം നേടി. 1950ൽ ജനറൽ മോട്ടേഴ്സിന്റെ അല്ലിസൺ വിഭാഗത്തിലെ ഐബിഎംന്റെ ഹൈബ്രിഡ് പ്രോഗ്രാംഡ് കമ്പ്യൂട്ടർ/ കാൽക്കുലേറ്ററിലെ വയറിംഗിനും പ്രോഗ്രാമിനുമൊപ്പം അദ്ദേഹം തന്റെ കമ്പ്യൂട്ടിംഗ് പ്രവൃത്തികൾ ആരംഭിച്ചു. മിഷിഗൺ സർവ്വകലാശാലയിലെ വില്ലോ റൺ ലബോറട്ടറിയിൽ ഉപയോഗിച്ചിരുന്ന സ്റ്റാൻഡേർഡ് ഈസ്റ്റേൺ ഓട്ടോമാറ്റിക്ക് കമ്പ്യൂട്ടറിൽ കണക്കുകൂട്ടലുകൾ നടത്താനായി ഒരു പ്രൊഗ്രാമറായി കുറച്ചു കാലം അദ്ദേഹം ചെലവഴിച്ചു. 

മിഷിഗണിലെ സർവ്വകലാശാലയിലെ സ്റ്റാറ്റിസ്റ്റിക്കൽ റിസേർച്ച് ലബോറട്ടറിയിൽ റിസേർച്ച് അസ്സോസ്സിയേറ്റ് ആയി. പിന്നീട് സർവ്വകലാശാലയിലെ കമ്പ്യൂട്ടർ സെന്റർ 1959ൽ സ്ഥാപിച്ച ശേഷം അതിന്റെ അസ്സോസിയേറ്റ് ഡയറക്റ്ററായി. മിഷിഗണിൽ വെച്ച് IBM 650 നു വേണ്ടി GAT, IBM 704/709/7090 നു വേണ്ടി MAD എന്നീ കംപലറുകളുടെ സഹരചയിതാവാകുകയും ഐബിഎമ്മുമായി ധാരണയിലെത്തി IBM System/360 Model 67 computerലും Michigan Terminal System (MTS) time-sharing operating system ന്റെ ആദ്യ ഘട്ടത്തിലും ഉൾപ്പെടുത്തിയ വെർച്യൽ മെമ്മറി ഫീച്ചറുകൾക്കു വേണ്ടിയുള്ള ആർക്കിടെക്ചർ തയ്യാറാക്കുകയും ചെയ്തു. 


</doc>
<doc id="336655" url="https://ml.wikipedia.org/wiki?curid=336655" title="സോഡിയം കാർബണേറ്റ്">
സോഡിയം കാർബണേറ്റ്

സോഡിയം കാർബണേറ്റ്.(അലക്ക് കാരം,വാഷിങ് സോഡ,സോഡ ആഷ്):‌-കാർബോണിക് ആസിഡിന്റെ സോഡിയം ലവണം.രാസ സൂത്രം NaCO. ജലത്തിൽ നന്നായി ലയിക്കുന്നു. പ്രകൃതിയിൽ പരൽ രൂപത്തിലുള്ള ഹെപ്റ്റാ ഹൈഡ്രേറ്റായി കാണപ്പെടുന്നു.ശുദ്ധമായ സോഡിയം കാർബണേറ്റ് വെളുത്ത ഗന്ധരഹിതമായ പൗഡറാണ്. കടുത്ത ക്ഷാരരുചിയുണ്ട്. ലായിനി ക്ഷാര സ്വഭാവമുള്ളതാണ്. ഗാഢജലത്തെ മൃദുവാക്കാൻ സാധാരണയായി ഉപയോഗിക്കുന്നു.


</doc>
<doc id="336656" url="https://ml.wikipedia.org/wiki?curid=336656" title="സഞ്ജീവ് അറോറ">
സഞ്ജീവ് അറോറ

സഞ്ജീവ് അറോറ (ജനനം 1968) ഒരു ഇന്ത്യൻ അമേരിക്കൻ തിയററ്റിക്കൽ കമ്പ്യൂട്ടർ ശാസ്ത്രജ്ഞനാണ്. അദ്ദേഹം അറിയപ്പെടുന്നത് probabilistically checkable proofs ലെ പ്രവർത്തനങ്ങളാലാണ് അല്ലെങ്കിൽ PCP theorem. നിലവിൽ അദ്ദേഹം പ്രിൻസ്ടൺ സർവ്വകലാശാലയിൽ കമ്പ്യൂട്ടർ സയൻസിലെ ചാൾസ് സി. ഫിറ്റ്സ്മോറിസ് പ്രൊഫസറാണ്. അദ്ദേഹത്തിന്റെ ഗവേഷണ വിഷയങ്ങൾ ഇവയാണ് :computational complexity theory, uses of randomness in computation, probabilistically checkable proofs, computing approximate solutions to NP-hard problems, and geometric embeddings of metric spaces.

1990ൽ MIT യിൽ നിന്ന് കമ്പ്യൂട്ടർ സയൻസിനോടൊപ്പം തന്നെ ഗണിതത്തിൽ B.S നേടി. ഉമേഷ് വസിരാനിക്കു കീഴിൽ 1994 ൽ ബെർക്ക്ലിയിലെ കാലിഫോർണിയ സർവ്വകലാശാലയിൽ നിന്ന് കമ്പ്യൂട്ടർ സയൻസിൽ പി.എച്ച്.ഡി കരസ്ഥമാക്കി. ഇതിനു മുൻപ് 1986ൽ IIT JEEൽ സഞ്ജയ് അറോറ റാങ്കിൽ ഏറ്റവും മുന്നിൽ തന്നെ എത്തിയിരുന്നു. എന്നാൽ കാൺപുർ ഐ.ഐ.റ്റിയിലെ 2 വർഷങ്ങൾക്കു ശേഷം MIT യിലേക്ക് മാറുകയായിരുന്നു. 2002-03 കാലയളവിൽ ഇൻസ്റ്റിറ്റ്യൂട്ട് ഫോർ അഡ്വാൻസ്ഡ് സ്റ്റഡിയിൽ ഒരു സന്ദർശക വിദ്യാർത്ഥിയായിരുന്നു അദ്ദേഹം. 

Computational Complexity: A Modern Approach എന്ന പുസ്തകത്തിന്റെ സഹരചയിതാവാണ് (ബോസ് ബറാക്കിനോടൊപ്പം) അദ്ദേഹം. Princeton's Center for Computational Intractability സ്ഥാപകനും എക്സിക്യുട്ടീവ് ബോർഡ് അംഗവുമാണദ്ദേഹം. അദ്ദേഹവും അദ്ദേത്തിന്റെ സഹരചയിതാക്കളും ഏതാനും സാമ്പത്തിക ഉൽപ്പന്നങ്ങൾ കമ്പ്യൂട്ടേഷണൻ അസമത്വങ്ങളുമായി ബന്ധപ്പെട്ടിരിക്കുന്നുവെന്നും അവ ചില സാഹചര്യത്തിൽ വിപണിയുടെ അസ്ഥിരതയിലേക്ക് നയിക്കാം. 

==അവലംബം=


</doc>
<doc id="336658" url="https://ml.wikipedia.org/wiki?curid=336658" title="മഹേന്ദ്ര കപൂർ">
മഹേന്ദ്ര കപൂർ

മഹേന്ദ്ര കപൂർ.പ്രശസ്തനായ ഇന്ത്യൻ പിന്നണി ഗായകൻ. (9 January 1934 – 27 September 2008).അഞ്ചു പതിറ്റാണ്ട് നീണ്ട സംഗീത സപര്യക്കിടയിൽ വിവിധ ഭാഷകളിലായി 2500 നടുത്ത് ഗാനങ്ങൾ പാടിയിട്ടുണ്ട്.'ചലൊ എക് ബാർ ഫിർ സെ അജ്നബി ബൻ ജായെ ഹം ദോനോം(ഗുംറാഹ്)',നീലെ ഗഗൻ കെ തലെ (ഹംറാസ്) എന്നിവ അദ്ദേഹത്തിന്റെ പ്രശസ്തമായ ജനപ്രിയ ഗാനങ്ങളാണ്.


</doc>
<doc id="336667" url="https://ml.wikipedia.org/wiki?curid=336667" title="ഭേൽപൂരി">
ഭേൽപൂരി

സ്വാദിഷ്‌ഠമായ ഒരു ലഘുഭക്ഷണമാണ് ഭേൽപൂരി. പൊരി (അരികൊണ്ടുള്ള പൊരി), പച്ചക്കറികൾ, പുളി കൊണ്ടുണ്ടാക്കിയ ചാറും എന്നിവ ചേർത്താണ് ഇതുണ്ടാക്കുന്നത്.

മുംബൈയിലെ ചായക്കടകളിലും മറ്റുതെരുവോര ഭക്ഷണശാലകളിൽ നിന്നുമാണ് ഭേൽപൂരി ഉടലെടുത്തത് കരുതപ്പെടുന്നു. ഇന്ത്യയുടെ മിക്ക ഭാഗങ്ങളിലേക്കും ഇതിന്റെ രുചിക്കൂട്ടുകൾ പ്രചുരമാവുകയും എല്ലായിടത്തും പ്രാദേശിക ഭക്ഷണമായി ലഭ്യക്കാൻ സാധ്യമാവുന്നു. പടിഞ്ഞാറൻ മഹാരാഷ്ട്രയിൽ നിന്നുള്ള ഭഡാങ്ക് (भडंग) എന്ന എരിവുള്ള മസാലകളിൽ നിന്നുമാണ് ഇത് ഉടലെടുത്തതെന്നും പറയപ്പെടുന്നു. ഭേൽപൂരി കൊൽകത്ത ശൈലിയിൽ ജലാംശം കുറച്ച് ഭഡാങ്ക് മസാലകൾ ചേർത്തുണ്ടാക്കുന്നതിനെ ജാൽ മുരി (എരിവോടുകൂടിയ ചീർത്ത അരി എന്നാണർത്ഥം) എന്നാണ് വിളിക്കുന്നത്. മൈസൂർ ശൈലിയിലുള്ള ഭേൽപൂരിയെ ചുറുമുരി അല്ലെങ്കിൽ ചുർമുരി എന്നിങ്ങനെ അറിയപ്പെടുന്നു. ഭഡാങ്ക് (भडंग) എന്ന ജലാംശം കുറച്ചുണ്ടാക്കുന്ന ഭേൽപൂരി കൊത്തി അരിഞ്ഞ സവോളയും  ചെറുനാരങ്ങ നീരും ചേർത്താണ് കഴിക്കാറ്.


</doc>
<doc id="336675" url="https://ml.wikipedia.org/wiki?curid=336675" title="എം.പി. വിൻസെന്റ്">
എം.പി. വിൻസെന്റ്

കേരളത്തിലെ പൊതുപ്രവർത്തകനും കോൺഗ്രസ് (ഐ.) നേതാവുമാണ് എം.പി. വിൻസെന്റ്.

തൃശ്ശൂർ ജില്ലയിലെ പുതുക്കാട് ഗ്രാമത്തിൽ 1964 ജനുവരി 19-ന് ജനിച്ചു. ചെങ്ങാലൂർ സെന്റ്. മേരീസ് ഹൈസ്കൂളിൽ സ്കൂൾ വിദ്യാഭ്യാസവും ഇരിങ്ങാലക്കുട ക്രൈസ്റ്റ് കോളേജിൽ നിന്ന് കോളേജ് വിദ്യഭ്യാസവും പുർത്തിയാക്കി.


</doc>
<doc id="336677" url="https://ml.wikipedia.org/wiki?curid=336677" title="രാഘവൻ പൊഴക്കടവിൽ">
രാഘവൻ പൊഴക്കടവിൽ

കേരളത്തിലെ സാമുഹികപ്രവർത്തകനും കോൺഗ്രസ് ഐ.യുടെ നേതാവുമാണ് രാഘവൻ പൊഴക്കടവിൽ


</doc>
<doc id="336681" url="https://ml.wikipedia.org/wiki?curid=336681" title="ദ ബോണ്ട്‌">
ദ ബോണ്ട്

ദ ബോണ്ട്‌ എന്നത് ലിബർട്ടി ലോൺ കമ്മിറ്റിയുടെ പ്രചാരണാർഥം ചാർളി ചാപ്ലിൻ നിർമ്മിച്ച നിശ്ശബ്ദ ചലച്ചിത്രമാണ്. 1918-ൽ പുറത്തിറങ്ങിയ ചിത്രത്തിൽ എഡ്നാ പർവയൻസും, ആൽബെർട്ട് അസ്റ്റിനും, സിഡ്നി ചാപ്ലിനും പ്രധാനവേഷങ്ങളിൽ അഭിനയിച്ചിരിക്കുന്നു. 



</doc>
<doc id="336690" url="https://ml.wikipedia.org/wiki?curid=336690" title="മയിൽപ്പീലി (ആൽബം)">
മയിൽപ്പീലി (ആൽബം)

എസ്. രമേശൻ നായരുടെ രചനയിലും ജയവിജയന്മാരിലെ ജയന്റെ സംഗീത സംവിധാനത്തിലും മലയാളത്തിൽ തരംഗിണി പുറത്തിറക്കിയ ഒരു ഭക്തിഗാന ആൽബമാണ് മയിൽപ്പീലി. ശ്രീ ഗുരുവായൂരപ്പനെ സ്തുതിച്ച് ഇറക്കിയ ഈ ആൽബത്തിൽ 9 ഗാനങ്ങളായിരുന്നു അടങ്ങിയിരുന്നത്. എല്ലാ ഗാനങ്ങളും ആലപിച്ചത് കെ.ജെ. യേശുദാസായിരുന്നു. ഇറങ്ങിയ സമയത്തു തന്നെ വളരെയധികം വിറ്റഴിഞ്ഞ ഈ ആൽബം മലയാള സംഗീതശാഖയിലെ ഒരു ക്ലാസിക്കായി പരിഗണിക്കപ്പെടുന്നു. ഇന്നും ഇതിലെ ഗാനങ്ങൾ ഹിറ്റായി നിൽക്കുന്നു.


</doc>
<doc id="336706" url="https://ml.wikipedia.org/wiki?curid=336706" title="ഹർക്കത് ഉൾ മുജാഹിദ്ദീൻ">
ഹർക്കത് ഉൾ മുജാഹിദ്ദീൻ

പ്രധാനമായും കാശ്മീർ കേന്ദ്രീകരിച്ച് പ്രവർത്തനങ്ങൾ നടത്തുന്ന, പാകിസ്താൻ ആസ്ഥാനമായ ഒരു ഇസ്ലാമിക ഭീകര സംഘടനയാണ് ഹർക്കത് ഉൾ മുജാഹിദ്ദീൻ (Harkat-ul-Mujahideen) () (ചുരുക്കത്തിൽ HUM). ലാദനുമായും അൽ ക്വൈദയുമായും ബന്ധമുണ്ടെന്ന് കരുതപ്പെടുന്ന ഈ സംഘടനയെ ഐക്യരാഷ്ട്രസഭ, ബ്രിട്ടൻ, അമേരിക്ക മുതലായവർ ഒരു ഭീകരസംഘടനയായി പ്രഖ്യാപിച്ചിട്ടുണ്ട്. പാകിസ്താൻ ഇതിനെ ഒരു ഭീകരസംഘടനയായി പ്രഖ്യാപിച്ചിട്ടില്ല. ഇസ്ലാമിനോട് ചായ്‌വുള്ള ആശയമുള്ള ഈ സംഘടനയുടെ മുഖ്യലക്ഷ്യംഅക്രമമർഗാങ്ങളിലൂടെ ഇന്ത്യയിലെ ജമ്മു കാശ്മീരിനെ വേർപെടുത്തി പാകീസ്ഥാനിൽ ചേർക്കുക എന്നതാണ്. 1000 പേരോളമുള്ള ഈ സംഘടനയിലെ 60 ശതമാനം പേരും പാകിസ്താൻകാരും അഫ്ഘാനിസ്ഥാൻകാരുമാണ്.




</doc>
<doc id="336710" url="https://ml.wikipedia.org/wiki?curid=336710" title="വിലാസ് സാരംഗ്">
വിലാസ് സാരംഗ്

നിരൂപകനും എഴുത്തുകാരനുമായ വിലാസ് സാരംഗ് കർണ്ണാടകയിലെ കർവാറിലാണ് ജനിച്ചത്.((1942-2015)പരിഭാഷാരംഗത്തും സാരംഗ് ഏറെ അറിയപ്പെട്ടിരുന്നു.ഹൈസ്ക്കൂൾ പഠനത്തിനു ശേഷം ബോംബെയിലെ എല്ഫിൻസ്റ്റൺ കോളേജിൽ പഠനം തുടർന്ന സാരംഗ് ബോംബെ സർവ്വകലാശാലയിൽ നിന്നും ഇംഗ്ലീഷ് സാഹിത്യത്തിൽ ഡോക്ടറേറ്റും നേടി.1971 മുതൽ 1974 വരെ അമേരിക്കയിലെ ഇൻഡ്യാനയിൽ പ്ഠനം തുടർന്ന അദ്ദേഹം ബ്രിയോൺ മിച്ചലിന്റെ മേൽനോട്ടത്തിൽ താരതമ്യ സാഹിത്യത്തിൽ രണ്ടാമത്തെ ഡോക്ടറേറ്റും നേടുകയുണ്ടായി.
കുവൈറ്റിലും ഇറാഖിലും അദ്ധ്യാപകനായി സേവനം അനുഷ്ഠിച്ചിട്ടുണ്ട്.

മറാത്തിയിലും ഇംഗ്ലീഷിലുമായി അനേകം ഗ്രന്ഥങ്ങൾ രചിച്ചിട്ടുള്ള സാരംഗ് 1988 മുതൽ 1991 വരെ ബോംബെ ലിറ്റററി റിവ്യൂവിന്റെ (Bombay Literary Review)എഡിറ്ററായിരുന്നു. 



</doc>
<doc id="336717" url="https://ml.wikipedia.org/wiki?curid=336717" title="ഒലിവിയേ ജിറൂഡ്">
ഒലിവിയേ ജിറൂഡ്

ഫ്രഞ്ച് ദേശീയ ഫുട്ബോൾ ടീമിനും, ഇംഗ്ലീഷ് ക്ലബ്ബ് ആഴ്സണലിനും കളിക്കുന്ന ഒരു ഫ്രഞ്ച് ഫുട്ബോൾ കളിക്കാരൻ ആണ് ഒലിവിയേ ജിറൂഡ് (ജനനം : സെപ്റ്റംബർ 30, 1986). ഒരു മുന്നേറ്റനിര കളിക്കാരൻ എന്ന നിലയിൽ കളിക്കുന്ന ജിറൂഡ് തന്റെ കേളി ശൈലി, പന്ത് ഹെഡ് ചെയ്യാനുള്ള കഴിവ്, മികച്ച ഷോട്ട് പവർ എന്നീ നിലകളിൽ പ്രശസ്തനാണ്. 

ഫ്രഞ്ച് ലീഗ് 2 യിൽ ഗ്രനോബിളിനു വേണ്ടി കളിച്ചു കൊണ്ട് കരിയർ തുടങ്ങിയ ജിറൂഡ് തുടർന്ന് 2008 ടൂർസ് ക്ലബ്ബിൽ ചേർന്നു. അവരോടൊപ്പം ഉള്ള രണ്ടാം സീസണിൽ 21 ഗോളുകൾ നേടി ലീഗിലെ ടോപ് സ്‌കോറർ ആയി, ഇത് ഫ്രഞ്ച് ലീഗ് 1 ക്ലബ്ബായ മോണ്ടപെല്ലിയെയിൽ സ്ഥാനം ലഭിക്കാൻ ജിറൂഡിനെ സഹായിച്ചു. 2011-12 സീസണിലും ജിറൂഡ് ഈ നേട്ടം ആവർത്തിച്ചു, അതുവഴി ക്ലബ്ബിന് ചരിത്രത്തിൽ ആദ്യമായി ലീഗ് 1 വിജയം നേടിക്കൊടുത്തു. തുടർന്ന് ആഴ്സണൽ 9.6 ദശലക്ഷം പൗണ്ട് പ്രതിഫലം നൽകി ജിറൂഡിനെ സ്വന്തമാക്കി. 2014, 2015 വർഷങ്ങളിൽ ആഴ്സണൽ ടീമിനെ എഫ്. എ കപ്പ് വിജയികളാക്കി. ആഴ്സണൽ ക്ലബ്ബിന് വേണ്ടി പ്രീമിയർ ലീഗിൽ 50 ഗോൾ നേടുന്ന ഏഴാമത്തെ കളിക്കാരൻ ആണ് ജിറൂഡ്. 

ഫ്രഞ്ച് ദേശീയ ടീമിന് വേണ്ടി 2011 -ൽ അരങ്ങേറ്റം കുറിച്ച ജിറൂഡ്, 40 മത്സരത്തിൽ ഏറെ ടീമിനെ പ്രതിനിധീകരിച്ചിട്ടുണ്ട്. യൂറോ 2012, ഫിഫ ലോകകപ്പ് 2014 വർഷങ്ങളിൽ ക്വാർട്ടർ ഫൈനലിൽ എത്തിയ ഫ്രഞ്ച് ടീമിൽ അംഗമായിരുന്നു. 


</doc>
<doc id="336726" url="https://ml.wikipedia.org/wiki?curid=336726" title="ലെമൺ ട്രീ ഹോട്ടൽസ്‌">
ലെമൺ ട്രീ ഹോട്ടൽസ്

ഇന്ത്യ ആസ്ഥാനമാക്കി പ്രവർത്തിക്കുന്ന ഹോട്ടൽ ശ്രിംഖലയാണ് ലെമൺ ട്രീ ഹോട്ടൽസ്‌. 2002-ൽ ആരംഭിച്ച കമ്പനി ഇന്ന് ഇന്ത്യയിലെ 16 നഗരങ്ങളിലായി 27 ഹോട്ടലുകൾ നടത്തുന്നു, അതിൽ 3000-ൽ അധികം മുറികളും ഉണ്ട്. 

2003-ൽ പാടു കേസ്വനിയാണ് ലെമൺ ട്രീ ഹോട്ടൽസ്‌ സ്ഥാപിച്ചത്. ആദ്യ ലെമൺ ട്രീ ഹോട്ടൽ ആരംഭിച്ചത് ജൂൺ 2004-ൽ ഗുർഗാവിലാണ്. 49 മുറികളുള്ള ഹോട്ടൽ സ്ഥിതിചെയ്യുന്നത് ഉദ്യോഗ് വിഹാറിലാണ്.

3 ബ്രാൻഡുകൾക്കു കീഴിലാണ് കമ്പനി പ്രകാര്തിക്കുന്നത്: ലെമൺ ട്രീ പ്രീമിയർ (അപ്പ്‌സ്കെയിൽ), ലെമൺ ട്രീ ഹോട്ടൽസ്‌ (മിഡ്സ്കെയിൽ), റെഡ് ഫോക്സ് ഹോട്ടൽസ്‌ (എകനോമി).

ഇന്ത്യയിലെ പ്രധാന നഗരങ്ങളായ അഹമദാബാദ്, ഔറംഗബാദ്, ബാംഗ്ലൂർ, ചന്ദിഗർ, ചെന്നൈ, ഡെഹ്റ ഡൂൺ, ഡൽഹി, ഗോവ, ഗുർഗാവ്, ഗാസിയാബാദ്, ഹൈദരാബാദ്, ഇൻഡോർ, ജൈപൂർ, കേരള, നോയിഡ, പൂനെ, വഡോദര എന്നീ നഗരങ്ങളിലാണ് ലെമൺ ട്രീ ഹോട്ടലുകൾ സ്ഥിതിചെയ്യുന്നത്.

2018-ഓടെ 8000 മുറികൾ എന്നതാണ് ലെമൺ ട്രീ ഹോട്ടൽസ്‌ ലക്ഷ്യമിടുന്നത്. ഇതിനായി മുംബൈ, പൂനെ, കൊൽക്കത്ത, കോയമ്പത്തൂർ, ദഹേജ്, ജമ്മു, മനെസർ, ട്രിച്ചി, ഷിംല, ഉദൈപൂർ എന്നീ നഗരങ്ങളിൽ ഹോട്ടലുകൾ നിർമ്മാണ ഘട്ടത്തിലാണ്.

കോർപ്പറേറ്റ് സോഷ്യൽ റെസ്പോൺസിബിലിറ്റിയുടെ (സിഎസ്ആർ) കാര്യത്തിൽ ലെമൺ ട്രീ ഹോട്ടൽസ്‌ മാതൃകാപരമായ പ്രവർത്തനങ്ങൾ നടത്തുന്നുണ്ട്. നിലവിൽ കമ്പനിയുടെ 13 ശതമാനം ജോലിക്കാർ പിഡബ്ല്യൂഡി (പെർസൺസ് വിത്ത്‌ ഡിസ്എബിലിറ്റീസ്) വിഭാഗത്തിൽ പെട്ടവരാണ്. ഇന്ത്യയിലെമ്പാടുമുള്ള ലെമൺ ട്രീ ഹോട്ടലുകളിൽ ഇവർ ജോലിചെയ്തു വരുന്നുണ്ട്. എല്ലാവർക്കും തുല്യമായ സാധ്യത നൽകാൻ ലെമൺ ട്രീ ഹോട്ടൽസ്‌ പരിശ്രമിക്കുന്നു, ഡിഫറന്റ്ലി ഏബിൾഡ് ആളുകളുടെ ഉന്നമനത്തിനായി വിവധ തലങ്ങളിൽ കമ്പനി പ്രയത്നിക്കുന്നുണ്ട്.

ലെമൺ ട്രീ ഹോട്ടൽസ്‌ കമ്പനി തെരിവ് നായ്ക്കളെ ദത്തെടുത്തു നല്ല രീതിയിൽ വളർത്തുന്നുമുണ്ട്. എൻജിഒ ആയ പെറ്റയുടെ (പീപ്പിൾ ഫോർ എത്തിക്കൽ ട്രീറ്റ്മെന്റ്സ് ഓഫ് അനിമൽസ്) അനുഭാവിയായ ലെമൺ ട്രീ ഹോട്ടൽസ്‌ ഗ്രൂപ്പ് തങ്ങളുടെ ഭാഗ്യ ചിന്ഹമായി തിരഞ്ഞെടുത്തിരിക്കുന്നതും നായയെയാണ്. ഇന്ത്യയിൽ തെരിവ് നായ്ക്കളെ ദത്തെടുക്കുന്ന ഏറ്റവും വലിയ കമ്പനിയാണ് ലെമൺ ട്രീ ഹോട്ടൽസ്‌.


</doc>
<doc id="336729" url="https://ml.wikipedia.org/wiki?curid=336729" title="ഗാര്ഫീല്ഡില് ഗ്രാൻഡ്‌ ലാസ് വെഗാസ്">
ഗാര്ഫീല്ഡില് ഗ്രാൻഡ്‌ ലാസ് വെഗാസ്

നെവാഡയിലെ പാരഡൈസിലെ ലാസ് വെഗാസ് സ്ട്രിപ്പിൽ സ്ഥിതിചെയ്യുന്ന ഹോട്ടൽ കസിനോയാണ് എംജിഎം ഗ്രാൻഡ്‌ ലാസ് വെഗാസ്. മുറികളുടെ എണ്ണം അനുസരിച്ചു ലോകത്തിലെ ഏറ്റവും വലിയ മൂന്നാമത്തെ ഹോട്ടലാണ് എംജിഎം ഗ്രാൻഡ്‌. അമേരിക്കയിലെ ഏറ്റവും വലിയ ഹോട്ടൽ റിസോർട്ട് കോമ്പ്ലെക്സ് എംജിഎം ഗ്രാൻഡ്‌ ലാസ് വെഗാസാണ്. 1993-ൽ ഹോട്ടൽ പ്രവർത്തനം ആരംഭിക്കുമ്പോൾ ലോകത്തെ ഏറ്റവും വലിയ ഹോട്ടൽ എംജിഎം ഗ്രാൻഡ്‌ ലാസ് വെഗാസായിരുന്നു.

എംജിഎം റിസോർട്ട്സ് ഇന്റർനാഷണൽ നടത്തുന്ന 30 നിലകളുള്ള ഈ ഹോട്ടലിന്റെ ഉയരം 293 അടിയാണ് (89 മീറ്റർ). 5 ഔട്ട്‌ഡോർ നീന്തൽക്കുളങ്ങൾ, പുഴകൾ, 6.6 ഏക്കറിൽ (2.7 ഹെക്ടർ) ഉള്ള വെള്ളച്ചാട്ടം, 380,000 സ്ക്വയർ ഫീറ്റ്‌ (35,000 മീറ്റർ സ്ക്വയർ) കൺവെൻഷൻ സെന്റെർ, എംജിഎം ഗ്രാൻഡ്‌ ഗാർഡൻ ഏരിയ, ഗ്രാൻഡ്‌ സ്പാ എന്നിവ ഉൾകൊള്ളുന്നതാണ് ഹോട്ടൽ.
3805 ലാസ് വെഗാസ് ബോളെവാർഡിൽ സ്ഥിതിചെയ്യുന്ന മറീന ഹോട്ടൽ ആൻഡ്‌ കസിനോ 1975-ലാണ് പ്രവർത്തനം ആരംഭിച്ചത്. 714 മുറികളും കസിനോയുമാണ്‌ ഹോട്ടലിൽ ഉള്ളത്. 1989-ൽ കിർക് കേർകോറിയൻ മറീന ഹോട്ടലും ട്രോപിക്കാന കൺട്രി ക്ലബ്ബും വാങ്ങി, ഇതാണ് എംജിഎം ഗ്രാൻഡ്‌ ലാസ് വെഗാസ് ഹോട്ടലിന്റെ സ്ഥാനമായത്. അക്കാലത്ത് മറീന ഹോട്ടൽ എംജിഎം-മറീന ഹോട്ടൽ എന്നായിരുന്നു അറിയപ്പെട്ടിരുന്നത്.

1990 നവംബർ 30-നു മറീന ഹോട്ടൽ അടച്ചുപൂട്ടി, പുതിയ കസിനോ ഹോട്ടലിന്റെ നിർമ്മാണം 1991 ഒക്ടോബർ 7-നു ആരംഭിച്ചു. മറീന ഹോട്ടലിന്റെ കെട്ടിടം പ്രധാന ഹോട്ടൽ കെട്ടിടത്തിന്റെ വെസ്റ്റേൺ എൻഡ് ആയി ഇപ്പോഴും നിലനിൽക്കുന്നുണ്ട്.

1993 ഡിസംബർ 18-നു എംജിഎം ഗ്രാൻഡ്‌ പ്രവർത്തനം ആരംഭിച്ചപ്പോൾ എംജിഎം ഗ്രാൻഡ്‌ ഐഎൻസി ആയിരുന്നു ഇതിന്റെ ഉടമസ്ഥർ. എംജിഎം ഗ്രാൻഡ്‌ ഹോട്ടൽ ആരംഭിച്ചപ്പോൾ കസിനോയുടെ പിൻവശത്തുള്ള എംജിഎം ഗ്രാൻഡ്‌ അഡ്വെഞ്ച്വർ തീം പാർക്ക്‌ കൂടി ഉൾപ്പെടുത്തി ആദ്യ ഡെസ്റ്റിനേഷൻ ഹോട്ടൽ ആക്കാനായിരുന്നു പദ്ധതി. കസിനോയിൽ കയറാനുള്ള പ്രായമാകാത്തവർക്കും കൂടി ഒതുകുന്ന വിധം ലാസ് വെഗാസ് സ്ട്രിപ്പിനെ മാറ്റി കൂടുതൽ കുടംബങ്ങളെ ആകർഷിക്കാനായിരുന്നു പദ്ധതി. എന്നാൽ തീം പർക്കിനോടുള്ള പ്രതികരണം വളരെ മോശമായിരുന്നു, 2001 സീസണിനു ശേഷം പിന്നീട് തുറന്നിട്ടില്ല.
എംജിഎം ഗ്രാൻഡിനെയും ബാല്ലി’സ്നെയും തമ്മിൽ ബന്ധിപ്പിക്കാനാണ്‌ 1995-ൽ ലാസ് വെഗാസ് മോണോ റെയിൽ ആരംഭിച്ചത്.
യഥാർത്ഥ മറീന ഹോട്ടലിന്റെ മുറികൾ നവീകരിച്ചു 2005-ൽ എംജിഎം ഗ്രാൻഡ്‌ ലാസ് വെഗാസിന്റെ വെസ്റ്റ് വിംഗ് പ്രവർത്തനം ആരംഭിച്ചു.
ഒക്ടോബർ 2011-ൽ എംജിഎം ഗ്രാൻഡ്‌ ലാസ് വെഗാസിന്റെ പ്രധാന ടവറിലുള്ള എല്ലാ മുറികളും സ്യൂട്ടുകളും നവീകരിച്ചു, കൂടാതെ കസിനോയും മറ്റു പൊതു സ്ഥലങ്ങളും. ഇതുവഴി മുറികൾക്കു ആധുനിക ശൈലി വന്നു. 2012 സെപ്റ്റംബറിലാണ് പണികൾ പൂർത്തിയായത്.

ലാസ് വെഗാസിലെ തന്നെ ഏറ്റവും വലിയ ഗേമിംഗ് ഫ്ലോർ ഉള്ളത് എൻജിഎം ഗ്രാൻഡിലാണ്, 171,500 ചതുരശ്ര അടി (15,930 ചതുരശ്ര മീറ്റർ) വിസ്തീർണമാണുള്ളത്. ഗേമിംഗിനു വേണ്ടി 2500-ൽ അധികം മഷീനുകളാണ് എംജിഎം ഗ്രാൻഡ്‌ ലാസ് വെഗാസിൽ ഉള്ളത്, കൂടാതെ 139 പോക്കർ, ടേബിൾ കളികളും.

ഹോട്ടലിന്റെ പ്രധാന കെട്ടിടത്തിൽ 5044 മുറികളാണ് ഉള്ളത്. ഓരോ ദിവസത്തേക്കും 79 ഡോളർ മുതൽ 499 ഡോളർ വരെ വാടക വരുന്ന 4239 മുറികളും, ഓരോ ദിവസത്തേക്കും 275 ഡോളർ മുതൽ 2500 ഡോളർ വരെ വാടക വരുന്ന സ്യൂട്ടുകളും.

എംജിഎം ഗ്രാൻഡിലുള്ള സ്കൈലോഫ്റ്റ്സ്. ഹോട്ടലിന്റെ പ്രധാന കെട്ടിടത്തിന്റെ മുകളിലത്തെ രണ്ടു നിലകളിലാണ്. ഇവിടെ 51 ലോഫ്റ്റുകളാണുള്ളത്, ഓരോ ദിവസത്തേക്കും 2000 ഡോളർ മുതൽ 10000 ഡോളർ വരെയാണ് ഇവിടെ വാടക വരുന്നത്. ഇതു ദി ലീഡിംഗ് ഹോട്ടൽസ്‌ ഓഫ് ദി വേൾഡ് അംഗം കൂടിയാണ്.

എംജിഎം ഗ്രാൻഡ്‌ ലാസ് ബെഗാസ് ഹോട്ടലിൽ അനവധി ഭക്ഷനശാലകളുണ്ട്. ജോൾ റോബുചോൺ, എൽ’ അറ്റെലിയർ ജോൾ റോബുചോൺ, ഹക്കസൻ, എമെരിൽ’സ്, മൈക്കിൾ മിന’സ് പബ് 1842, ക്രാഫ്റ്റ്സ്റ്റീക്ക്, വൂൾഫ്ഗാങ്ങ് പക്ക്, ഫിയാമ, പേൾ, ഷിബുയ എന്നീ ഭക്ഷണശാലകൾ എംജിഎം ഗ്രാൻഡ്‌ ലാസ് ബെഗാസ് ഹോട്ടലിലുണ്ട്.


</doc>
<doc id="336734" url="https://ml.wikipedia.org/wiki?curid=336734" title="പാസ്സിഫ്ലോറ">
പാസ്സിഫ്ലോറ

പാസ്സിഫ്ലോറേസിയേ സസ്യകുടുംബത്തിലെ 500 ഓളം സ്പീഷിസുകളുള്ള ജീനസ്സാണ് പാസ്സിഫ്ലോറ (Passiflora). പാസ്സിഫ്ലോറേസിയേ സസ്യകുടുംബത്തിലെ ടൈപ്പ് ജനുസായ പാസ്സിഫ്ലോറ തന്നെയാണ് ഇതിലെ ഏറ്റവും വലിയ ജീനസ്സ്. ഈ ജീനസ്സിലെ മിക്ക സ്പീഷിസുകളും ആരോഹികളും, കുറച്ച് സ്പീഷിസുകൾ കുറ്റിച്ചെടികളുമാണ്. 

ലോകത്തിലെ എല്ലാ ഉഷ്ണമേഖലാപ്രദേശങ്ങളിലും പാസ്സിഫ്ലോറേസിയേ സസ്യകുടുംബത്തിലെ അംഗങ്ങളെ കണ്ടുവരുന്നത്. എന്നാൽ ഈ ജീനസ്സ് ആഫ്രിക്ക ഒഴികെയുള്ള മറ്റെല്ലാ ഉഷ്ണമേഖലാപ്രദേശങ്ങളിലും കണ്ടുവരുന്നു. തെക്കേ അമേരിക്ക, കിഴക്കേ ഏഷ്യ, ന്യൂ ഗിനിയ എന്നീ പ്രദേശങ്ങളിൽ ഈ ജീനസ്സിലെ ഒട്ടുമിക്ക സ്പീഷിസുകളും കണ്ടു വരുന്നു.

ഇവയുടെ ഇലകൾ ഹസ്തകപത്രങ്ങങ്ങളോടു കൂടിയവയും ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ഹസ്തക സിരാവിന്യാസത്തോടു കൂടിയവയും ആണ്. ഇവയുടെ പത്രവൃന്തത്തിന്റെ അടിയിലായി വേഗം  ഉപപർണ്ണങ്ങൾ കാണപ്പെടുന്നു.

രൂപഘടനയിൽ സങ്കീർണ്ണമായ ഇവയുടെ പൂക്കൾ ദ്വിലിംഗ സ്വഭാവത്തോടു കൂടിയവയും പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. ഇവയുടെ പൂക്കളിൽ രണ്ട് വർത്തുളമായ പുഷ്‌പദളമണ്‌ഡലങ്ങളിലായാണ് ദളങ്ങൾ വിന്യസിച്ചിരിക്കുന്നത്. ദളങ്ങൾക്കും വിദളങ്ങൾക്കും അല്ലാതെ മൂന്നാമതായൊരു വർത്തുള മണ്‌ഡലമായ പുഷ്പപ്രഭാമണ്ഡലം (corona) കാണപ്പെടുന്നു. ആകർഷണീയമായ തന്തുക്കളാൽ സമ്പന്നമാണ് പുഷ്പപ്രഭാമണ്ഡലം. ഇത്തരം സസ്യങ്ങളിൽ പുഷ്പപ്രഭാമണ്ഡല(corona) ത്തിനു മുകളിലായി പുംബീജപ്രധാനമായ കേസരങ്ങളും(stamen) സ്ത്രീബീജപ്രധാനമായ ജനിപുടവും (Gynoecium) കൂടിച്ചേർന്ന (androgynophore) രീതിയിലാണ്. ഇതിൽ അഞ്ച് കേസരങ്ങളും (stamen) ഓരോന്നിന്റേയും അഗ്രഭാഗങ്ങളിൽ പരാഗരേണുക്കളാൽ സമൃദ്ധമായ പരാഗി(Anther)കളും, അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നു.

ആകാശവെള്ളരി, അമ്മൂമ്മപ്പഴം, പാഷൻ ഫ്രൂട്ട് തുടങ്ങിയ സസ്യങ്ങൾ പാസ്സിഫ്ലോറ സസ്യജനുസ്സിലുൾപ്പെടുന്നവയാണ്.


</doc>
<doc id="336751" url="https://ml.wikipedia.org/wiki?curid=336751" title="സൂങ് മെയ് ലിങ്">
സൂങ് മെയ് ലിങ്

ചിയാങ് കെയ് ഷെക്ന്റെ ഭാര്യയായിരുന്നു സൂങ് മെയ് ലിങ് ("Sòng Měilíng" മാർച്ച് 5, 1898 – ഒക്ടോബർ 23, 2003). ഇവർ  ചൈന റിപ്പബ്ലിക്കിന്റെ പ്രഥമ വനിതയായിരുന്നു  സൺ യാത് സെന്നി ന്റെ ഭാര്യാ സഹോദരി ആയിരുന്ന സൂങ്, ചൈനാ രാഷ്ട്രീയത്തിൽ നിർണ്ണായകമായ പങ്ക് വഹിച്ചിരുന്നു.  രണ്ടാം  ചൈന  ജപ്പാൻ യുദ്ധകാലത്ത്, ജപ്പാൻ  അധിനിവേശത്തിനെതിരെ  ജനങ്ങളെ അണിനിരത്തുകയും , 1942 ൽ അമേരിക്കയിൽ ഒരു പ്രസംഗപര്യടനം നടത്തുകയും ചെയ്തു സൂങ് സഹോദരിമാരിൽ അവസാനമരിച്ചതും സൂങ് മെയ് ലിങാണു് 21 ആം നൂറ്റാണ്ടിൽ ജീവിച്ചിരുന്നതും രണ്ടാം ലോകയുദ്ധകാലത്തുണ്ടായിരുന്ന തുമായ ഏക പ്രഥമ വനിത സുങ് മെയ് ലിങാണു് . മൂന്നു നൂറ്റാണ്ടുകളിലായി പരന്നു കിടന്ന ജീവിതമാണു് ഇവരുടെത്.

ചൈനയിലെ ഷാങ്ഹായിയിലെ ഹോങ്കു ജില്ലയിൽ 1898 മാർച്ച് 5 നാണു്ഇവർ ജനിച്ചത്. ചൈനീസ് വിശ്വാസമനുസരിച്ച് ജനിക്കുമ്പോൾ ഒരു വയസ്സ് എന്ന കണക്കിനു്, ചില ജീവചരിത്രക്കുറിപ്പുകളിൽ ജനനവർഷം 1897 ആയി രേഖപ്പെടുത്തിക്കാണുന്നു.

മെത്തോഡിസ്റ്റ് സഭാവിശ്വാസിയും ധനികനായ ബിസിനസ്സുകാരനുമായ ചാർലി സൂങിന്റെ ആറുമക്കളിൽ നാലാമത്തെതായിരുന്നു സൂങ് മെയ് ലിങ്. അമ്മ ക്വെയ് ട്സെങ്. മെയ് ലിങിന്റെ സഹോദരീ സഹോദരന്മാർ ഇവരാണു്. സഹോദരിമാർ ഏയ് ലിങും  പിന്നീട് മാഡം സൺ യാറ്റ് സെൻ എന്നറിയപ്പെട്ട ചിങ് ലിങും. മൂത്ത സഹോദരൻ ട്സെ വെൻ. ഇളയ സഹോദരർ ട്സെ ലിയങും(T.L.) ട്സെ ആനും (T.A.)

, സഹോദരി ചിങ് ലിങിനൊപ്പം ഇവർ ഷാങ് ഹായിൽ മൿ ടൈറെ സ്കൂളിലാണു പഠിച്ചത്. പിതാവിന്റെ താല്പര്യപ്രകാരം 1907 ൽ  പഠിക്കുന്നതിനായി ഇവർ അമേരിക്കയിലേക്കു പോയി   വെസ്ലിയൻ കോളേജിൽ പുതുതായി ചുമതലയേറ്റ  പ്രസിഡന്റിറ്റ്ന്റെ സഹായത്തോടെ,  ഇവർ  ഈ കോളേജിൽ 1909ൽ പ്രവേശനം നേടി.  1910ൽ , ചെറിയൊരുകാലം, ഇവർ ടെന്നിസിയിലെ ഫെയർ മൗണ്ട് കോളേജിലും പഠിച്ചിട്ടുണ്ട്.

1912 ൽ പതിനഞ്ചാമത്തെ വയസ്സിൽ,  പുതിയ വിദ്യാർത്ഥിനിയായി ഇവർ വെസ്ലിയൻ കോളേജിൽ പ്രവേശനം നേടി. ഇംഗ്ലീഷ് മുഖ്യവിഷയമായും തത്വശാസ്ത്രം ഉപവിഷയമായും പഠിച്ച്, 33 ഡ്യൂറന്റ്  സ്കോളർമാരിലൊരാളായി 1917 ജൂൺ 19 ആം തീയതി ഇവർ ബിരുദം നേടി. She was also a member of Tau Zeta Epsilon, Wellesley's Arts and Music Society.ഇംഗ്ലീഷ് വിദ്യാഭ്യാസം നേടിയതിനാൽ ഇവർ ജീവിതത്തിലുടനീളം നന്നായി, അല്പം ജോർജ്ജിയൻ ശൈലിയിൽ, ഇംഗ്ലീഷ് സംസാരിക്കുമായിരുന്നു.

സൂങ് മെയ് ലിങ് 1920 ലാണു് ചിയാങ് കെഷക്കി നെ ക്കാണുന്നത്. പതിനെട്ടുവയസ്സ് പ്രായക്കൂടുതലുള്ളതിനാലും, വിവാഹിതനായതിനാലും, ബുദ്ധമത വിശ്വാസിയായതിനാലും ചിയാങുമായുള്ള വിവാഹത്തെ സൂങിന്റെ അമ്മ എതിർത്തു, എന്നാൽ വിവാഹമോചനത്തിന്റെ സാക്ഷ്യപത്രം കാണിച്ചതിനാലും, ക്രിസ്തുമതത്തിലേക്ക് മതം മാറാമെന്നു സമ്മതിച്ചതിനാലും അവസാനം അവർ സമ്മതിച്ചു.  ഭാവി  അമ്മായിഅമ്മയോട്,  മതം പതുക്കെ  പതുക്കെ  ആഗിരണം ചെയ്യേണ്ട ഒന്നാണെന്നും ഗുളിക പോലെ വിഴുങ്ങാനുള്ളതല്ലെന്നും അതിനാൽ തനിക്ക് ഉടനെ ക്രിസ്തു മതത്തിലേക്ക്  മാറാൻ കഴിയില്ല്ലെന്നും അറിയിച്ചു. 1927 ഡിസംബർ ഒന്നാംതീയതി ഷാങ്ഹായിയിൽ വച്ച് ഇവർ വിവാഹിതരായി . ജീവചരിത്രകാരന്മാർ  ഇവരുടെ ബന്ധത്തെ പല തരത്തിൽ വിലയിരുത്തി എങ്കിലും ഈ ദാമ്പത്യം 48 വർഷം നീണ്ടുനിന്നു, 1928 ൽ ഇവരെ യുവാൻസ് കമ്മറ്റിയിൽ ഉൾപ്പെടൂത്തി .

മാഡം ചിയാങ് ന്യൂ ലൈഫ് മുവ്മെന്റ് ആരംഭിച്ച് ചൈനീസ് രാഷ്ട്രീയത്തിൽ സജീവമായി1945ൽ അവർ കുയൊമിന്താങിന്റെ എക്സിക്യൂട്ടിവ് കമ്മറ്റി അംഗമായി 

1931ൽ നാഞ്ജിലിങിനു സമീപം ഒരു വില്ല നിർമ്മിച്ചു. മേ ലിങ് കൊട്ടാരം എന്ന പേരിൽ ആ വീട് ഇപ്പോഴും അവിടെക്കാണാം .

വിവാഹത്തിനു ശേഷം പൊതു പരിപാടികളിൽ പങ്കെടൂക്കുന്നത് കുറവായിരുന്നെങ്കിലും, ചൈനീസ് ഭടന്മാരുടെ അനാഥരായ മക്കൾക്കു വേണ്ടി ഇവർ വിദ്യാലയങ്ങൾ ആരംഭിച്ചു. ഇവരെ വാർഫൻസ് എന്നാണു മാദം ചിയാങ് വിളിച്ചിരുന്നത്.. ഈ കുട്ടികളുടെ ഉന്നമനത്തിനായി ഇവർ ചൈനീസ് വിമൻസ് നാഷണൽ വാർ റിലീഫ് സൊസൈറ്റി (ചൈനീസ് ദേശീയ യുദ്ധാശ്വാസ മഹിളാസംഘം) 1937ൽ സ്ഥാപിച്ചു. .

1975ൽ ഭർത്താവു മരിച്ചു.അതേ വർഷം തന്നെ ഇവർക്ക് സ്തനാർബുദം കണ്ടെത്തി 1991 ൽ അണ്ഡാശയത്തിൽ മുഴ കണ്ടെത്തുകയും നീക്കം ചെയ്യുകയും ചെയ്തു.

മെത്തോഡിസ്റ്റ് സഭാവിശ്വാസിയും ധനികനായ ബിസിനസ്സുകാരനുമായ ചാർലി സൂങിന്റെ ആറുമക്കളിൽ നാലാമത്തെതായിരുന്നു സൂങ് മെയ് ലിങ്. അമ്മ ക്വെയ് ട്സെങ്. മെയ് ലിങിന്റെ സഹോദരീ സഹോദരന്മാർ ഇവരാണു്. സഹോദരിമാർ ഏയ് ലിങും  പിന്നീട് മാഡം സൺ യാറ്റ് സെൻ എന്നറിയപ്പെട്ട ചിങ് ലിങും. മൂത്ത സഹോദരൻ ട്സെ വെൻ. ഇളയ സഹോദരർ ട്സെ ലിയങും(T.L.) ട്സെ ആനും (T.A.)

2003 ഒക്ടോബർ 23 ആം തീയതി ന്യൂയോർക്ക് പട്ടണത്തിൽ മാൻഹാട്ടനിലെ അപ്പാർട്ട്മെന്റിൽ വച്ച്, 105 ആം വയസ്സിൽ ഉറക്കത്തിൽ നിര്യാതയായി. . 

The New York Times:

വിവാഹത്തിനു ശേഷം പൊതു പരിപാടികളിൽ പങ്കെടൂക്കുന്നത് കുറവായിരുന്നെങ്കിലും, ചൈനീസ് ഭടന്മാരുടെ അനാഥരായ മക്കൾക്കു വേണ്ടി ഇവർ വിദ്യാലയങ്ങൾ ആരംഭിച്ചു. ഇവരെ വാർഫൻസ് എന്നാണു മാദം ചിയാങ് വിളിച്ചിരുന്നത്.. ഈ കുട്ടികളുടെ ഉന്നമനത്തിനായി ഇവർ ചൈനീസ് വിമൻസ് നാഷണൽ വാർ റിലീഫ് സൊസൈറ്റി (ചൈനീസ് ദേശീയ യുദ്ധാശ്വാസ മഹിളാസംഘം) 1937ൽ സ്ഥാപിച്ചു. .


</doc>
<doc id="336752" url="https://ml.wikipedia.org/wiki?curid=336752" title="ഉമാ ദാസ്‌ഗുപത">
ഉമാ ദാസ്‌ഗുപത

സത്യജിത്റായ് സംവിധാനം ചെയ്ത പഥേർ പാഞ്ചാലിൽ അപുവിന്റെ സഹോദരിയായ ദുർഗ്ഗയുടെ വേഷം കൈകാര്യം ചെയ്ത നടിയാണ് ഉമാദാസ് ഗുപ്ത.എട്ടാം തരത്തിൽ പഠിച്ചുകൊണ്ടിരിക്കവേയാണ് ഉമ ഈ ചിത്രത്തിലേയ്ക്ക് കരാർ ചെയ്യപ്പെടുന്നത്.1966 വരെ പന്ത്രണ്ടോളം അന്താരാഷ്ട്ര അവാർഡുകൾ നേടിയ പഥേർ പാഞ്ചാലി യുടെ ന്യൂയോർക്കിൽ വച്ചു നടന്ന ഒരു പ്രദർശനത്തിൽ ഉമാദാസ് ഗുപ്ത 1966 ലെ ഏറ്റവും മികച്ച ബാലനടിയായി തെരഞ്ഞെടുക്കപ്പെട്ടിരുന്നു. ജോഗോമയി കോളേജിൽ നിന്നു ബിരുദം നേടിയിട്ടുണ്ട്.


</doc>
<doc id="336755" url="https://ml.wikipedia.org/wiki?curid=336755" title="ഇരുമ്പുപാലം">
ഇരുമ്പുപാലം

ഇടുക്കി ജില്ലയിലെ ദേവികുളം താലൂക്കിൽ അടിമാലി ഗ്രാമപഞ്ചായത്തിൽപ്പെട്ട ഒരു മലയോര ഗ്രാമം. വിനോദസഞ്ചാര കേന്ദ്രമായ മൂന്നാറിനു 40 കിലോമീറ്റർ സമീപമാണ് ഇരുമ്പുപാലം. കൊച്ചി, മധുര ദേശീയപാത ഇരുമ്പുപാലം വഴി കടന്നു പോകുന്നു.


</doc>
<doc id="336756" url="https://ml.wikipedia.org/wiki?curid=336756" title="ചാൾസ് ബാക്ക്മൻ">
ചാൾസ് ബാക്ക്മൻ

ചാൾസ് വില്ല്യം 'ചാർളി' ബാക്ക്മൻ III (ജനനം ഡിസംബർ 11, 1924) ഒരു അമേരിക്കൻ കമ്പ്യൂട്ടർ ശാസ്ത്രജ്ഞനാണ്. അക്കാദമികമേഖലയേക്കാൾ അദ്ദേഹം തന്റെ ജോലിയുടെ മുഴുവൻ സമയവും വ്യവസായ ഗവേഷകൻ, മാനേജർ എന്നീ നിലകളിലാണ് പ്രവർത്തിച്ചത്. ഡാറ്റാബേസ് മാനേജ്മെന്റ് സിസ്റ്റങ്ങളുടെ ആദ്യകാല വികസനത്തിലെ പ്രവർത്തനങ്ങൾക്കാണ് അദ്ദേഹം അറിയപ്പെടുന്നത്. അദ്ദേഹത്തിന്റെ layered architecture ന്റെ മാർഗ്ഗങ്ങളിൽ മാക്ക്മൻ ഡയഗ്രവും ഉൾപ്പെടുന്നു.

1934ൽ കാൻസാസിലെ മാൻഹാട്ടനിലാണ് ചാൾസ് മാക്ക്മൻ ജനിച്ചത്. അദ്ദേഹത്തിന്റെ അച്ഛൻ ചാൾസ് ബാക്ക്മൻ ജെആർ കൻസാസ് സ്റ്റേറ്റ് കോളേജിന്റെ പ്രധാന ഫുട്ബോൾ കോച്ചായിരുന്നു. അദ്ദേഹം മിഷികണിലെ ഈസ്റ്റ് ലാൻസിംഗ് ഹൈസ്ക്കൂളിൽ ചേർന്നു.

രണ്ടാം ലോകമഹായുദ്ധസമയം അദ്ദേഹം അമേരിക്കൻ നാവികസേനയിൽ ചേർന്ന് മാർച്ച് 1944 മുതൽ ഫെബ്രുവരി 1946 വരെ തെക്ക്- പടിഞ്ഞാറ് പസഫിക്ക് തിയേറ്ററിൽ ന്യൂ ഗിനിയ, ഓസ്ട്രേലിയ, ഫിലിപ്പീൻസ് ദ്വീപുകൾ എന്നിവിടങ്ങളിൽ Anti-Aircraft Artillery Corps ൽ സേവനമനുഷ്ഠിച്ചു. അവിടെ വെച്ചാണ് അദ്ദേഹം 90മി.മി തോക്കുകളെ ഉന്നം വെയ്ക്കാൻ വേണ്ടിയുള്ള ഫയർ കൺട്രോൾ കമ്പ്യൂട്ടറുകളെ അടുത്തറിയുന്നതും ഉപയോഗിക്കുന്നതും. 

1950 മുതൽ അദ്ദേഹം മിഷിഗണിലെ മിഡ്‌ലാന്റിലുള്ള ഡൗ കെമിക്കലിൽ ജോലിചെയ്യാൻ ആരംഭിച്ചു. 1957 ൽ ഡൗവിന്റെ ആദ്യ ഡാറ്റാപ്രോസസ്സിംഗ് മാനേജറായി. IBM ന്റെ യൂസർ ഗ്രൂപ്പായ SHARE നോടു ചേർന്ന് 9PAC എന്ന് അറിയപ്പെട്ട റിപ്പോർട്ടിംഗ് ജനറേറ്റർ സോഫ്റ്റ്‌വെയറിന്റെ പുതിയ വകഭേദം വികസിപ്പിച്ചെടുക്കാൻ പ്രവർത്തിച്ചു. എങ്ങനെയാനെങ്കിലും പദ്ധതിയിട്ട IBM 709 അത് എത്തുന്നതിനു മുൻപ് തന്നെ അതിന്റെ ഓർഡർ റദ്ദാക്കപ്പെട്ടു. 




</doc>
<doc id="336763" url="https://ml.wikipedia.org/wiki?curid=336763" title="പഴഞ്ഞി പള്ളി">
പഴഞ്ഞി പള്ളി


</doc>
<doc id="336770" url="https://ml.wikipedia.org/wiki?curid=336770" title="അക്കോർഡ് മെട്രോപൊളിറ്റൻ">
അക്കോർഡ് മെട്രോപൊളിറ്റൻ

ദക്ഷിണേന്ത്യൻ സംസ്ഥാനമായ തമിഴ്നാടിന്റെ തലസ്ഥാനമായ ചെന്നൈയി ൽ സ്ഥിതിചെയ്യുന്ന പഞ്ചനക്ഷത്ര ഹോട്ടലാണ് അക്കോർഡ് മെട്രോപൊളിറ്റൻ. ടി നഗറിലെ ജി എൻ ചെട്ടി റോഡിൽ സ്ഥിതിചെയ്യുന്ന ഹോട്ടൽ ട്രേഡർസ് ഹോട്ടലായാണ് ആരംഭിച്ചത്. 1000 മില്യൺ ഇന്ത്യൻ രൂപ ചിലവിലാണ് ഹോട്ടൽ നിർമിച്ചത്. 

തമിഴ്‌നാടിന്റെ തലസ്ഥാനവും ഇന്ത്യയിലെ നാലാമത്തെ വലിയ മെട്രോ നഗരവുമാണ്‌ ചെന്നൈ. ലോകത്തിലെ തന്നെ 34-ആമത്തെ ഏറ്റവും വലിയ നഗരസമുച്ചയമാണ് ചെന്നൈ. തെക്കേ ഇന്ത്യയുടെ പ്രവേശനകവാടം കൂടിയാണ് ഈ നഗരം. ഇന്ത്യൻ മെട്രോകളിൽ പാരമ്പര്യവും സംസ്കാരവും ഇന്നും നിലനിർത്തുന്ന നഗരം. നഗരവാസികൾ മാതൃഭാഷയോട് (തമിഴ്) ആഭിമുഖ്യം പുലർത്തുന്നു. ചെന്നൈയിലെ മറീന ബീച്ച് ലോകത്തിലെ തന്നെ നീളം കൂടിയ കടൽത്തീരങ്ങളിൽ ഒന്നാണ്. ‘കോളിവുഡ്’ എന്നു അറിയപ്പെടുന്ന തമിഴ് സിനിമയുടെ ആസ്ഥാനവും ചെന്നൈ തന്നെ.

ചെന്നൈ നഗരത്തിന്റെ ഭരണം നിർവഹിക്കുന്നതു ഇന്ത്യയിലെ തന്നെ ഏറ്റവും പഴക്കം ചെന്ന കോർപറേഷനായ ചെന്നൈ കോർപറേഷൻ ആണു. ഇതിന്റെ ആസ്ഥാനം ചെന്നെ സെൻട്രൽ റെയിൽവേ സ്റ്റേഷനടുത്തു സ്തിഥി ചെയ്യുന്ന "റൈപൺ ബിൽഡിങി"ലാണു.

പതിമൂന്ന് നിലകളായിട്ടുള്ള ഹോട്ടലിൽ ഒരു പ്രസിഡൻഷ്യൽ സ്യൂട്ട്, മൂന്ന് സ്റ്റുഡിയോ അപാർട്ട്മന്റുകൾ, ആറു ഡീലക്സ് സ്യൂട്ടുകൾ, ഒൻപത് അക്കോർഡ് ക്ലബ്‌ മുറികൾ ഉൾപ്പെടെ 162 മുറികളാണ് ഉള്ളത്. മുറികളുടെ ചുരുങ്ങിയ വിസ്തീർണം 30 ചതുരശ്ര മീറ്ററാണ്. സീസൺസ് കഫെ, റോയൽ ഇന്ത്യാന (നവംബർ 2011-ൽ ആരംഭിച്ച ഇന്ത്യൻ ഭക്ഷണശാല), ഹോട്ടൽ ബാറായ സോഡിയാക്, പതിനഞ്ചാം നിലയിൽ പ്രവർത്തിക്കുന്ന ര്രോഫ് ടോപ്‌ ഭക്ഷണശാലയായ പെർഗോള എന്നിങ്ങനെ നാലു ഭക്ഷണശാലകളാണ് അക്കോർഡ് മെട്രോപൊളിറ്റൻ ഹോട്ടലിൽ ഉള്ളത്. 

ക്രിസ്റ്റൽ, എമറാൾഡ്, സഫയർ എന്നിങ്ങനെ പേരുള്ള മൂന്ന് വിരുന്ന് ഹാളുകളാണ് അക്കോർഡ് മെട്രോപൊളിറ്റൻ ഹോട്ടലിൽ ഉള്ളത്. 1000 അതിഥികളെ ഈ വിരുന്ന് മുറികളിൽ സ്വീകരിക്കാം. മാത്രമല്ല, ഹോട്ടലിൽ 516 ചതുരശ്ര മീറ്റർ വിസ്തീർണമുള്ള ഒരു ബാൾറൂമും ഹോട്ടലിൽ ഉണ്ട്, ഇതു രണ്ടെണ്ണമായി മാറ്റാവുന്നതാണ്. കൂടാതെ 450 ചതുരശ്ര മീറ്റർ വിസ്തീർണമുള്ള വിരുന്ന് ഹാളും ആക്കി മാറ്റാവുന്നതാണ്. 

പഞ്ചനക്ഷത്ര ഹോട്ടലായ അക്കോർഡ് മെട്രോപൊളിറ്റൻ സ്ഥിതിചെയ്യുന്നത് ചെന്നൈയിലെ ടി നഗറിലെ ജി എൻ ചെട്ടി റോഡിലാണ്.

നഗരത്തിലെ പ്രസിദ്ധ സ്ഥലങ്ങളായ ടി നഗർ (ഏകദേശം 2 കിലോമീറ്റർ), കോടമ്പാക്കം, യു. എസ്. കൊണ്സുലറ്റ് (ഏകദേശം 3 കിലോമീറ്റർ), തൌസണ്ട് ലൈറ്റ്സ് എന്നിവ അക്കോർഡ് മെട്രോപൊളിറ്റൻ ഹോട്ടലിനു സമീപമാണ്. ചെന്നൈയിലെ ആകർഷക പ്രദേശങ്ങളായ സന്തോം ബസിലിക്ക, മറീന ബീച്ച്, ഫോർട്ട്‌ സെന്റ്‌ ജോർജ്ജ് എന്നിവയും അക്കോർഡ് മെട്രോപൊളിറ്റൻ ഹോട്ടലിൽനിന്നും അനായാസം എത്തിച്ചേരാൻ സാധിക്കുന്നതാണ്.

ചെന്നൈ അന്താരാഷ്‌ട്ര വിമാനത്താവളത്തിൽനിന്നും അക്കോർഡ് മെട്രോപൊളിറ്റൻ ഹോട്ടലിലേക്കുള്ള ദൂരം: ഏകദേശം 14 കിലോമീറ്റർ
ചെന്നൈ സെൻട്രൽ റെയിൽവേ സ്റ്റേഷനിൽനിന്നും അക്കോർഡ് മെട്രോപൊളിറ്റൻ ഹോട്ടലിലേക്കുള്ള ദൂരം: ഏകദേശം 10 കിലോമീറ്റർ

ഭാരതത്തിന്റെ തെക്കുകിഴക്കൻ ബംഗാൾ ഉൾക്കടൽത്തീരത്ത് സ്ഥിതി ചെയ്യുന്ന ചെന്നൈ തമിഴ്നാട് സംസ്ഥാനത്തിന്റെ വടക്കേ അറ്റത്ത് ആന്ധ്രാ പ്രദേശുമായി അതിർത്തി പങ്കിടുന്നു. ചെന്നൈ നഗരത്തിന്റെ വിസ്തീർണ്ണം 174 ചതുരശ്ര കിലോമീറ്റർ ആണ്. ചെന്നൈ ജില്ലയും, കാഞ്ചീപുരം, ചെങ്കൽപ്പെട്ട് ജില്ലകളുടെ ചില പ്രദേശങ്ങളും ചേർന്നതാണ് ചെന്നൈ മഹാനഗര പ്രദേശം. മഹാബലിപുരം, ചെങ്കൽപ്പെട്ട്, അരക്കോണം, കാഞ്ചീപുരം, ശ്രീഹരിക്കോട്ട, ശ്രീപെരും‌പുതൂർ എന്നിവ നഗരത്തിനു സമീപമുള്ള പ്രധാന സ്ഥലങ്ങളാണ്. ചെന്നൈയിലെ മറീനാ ബീച്ച് ലോകത്തിലെ രണ്ടാമത്തെ ഏറ്റവും നീളമുള്ള കടൽക്കരയാണ്. 13 കി.മീ നീളമുള്ള ഈ കടൽക്കരയെ മൂന്നായി വേർതിർക്കാം. കൂവം നദി കടലിൽ ചേരുന്നതിന് തെക്കുള്ള പ്രദേശം മറീന ബീച്ച് എന്നറിയപ്പെടുന്നു. അഡയാർ നദി കടലിൽ ചേരുന്നതിന് വടക്കുള്ള പ്രദേശം സാന്തോം ബീച്ച് എന്നും, കൂവത്തിനും അഡയാറിനും ഇടക്കുള്ള പ്രദേശം ബെസൻറ് നഗർ അല്ലെങ്കിൽ എലിയറ്റ്സ് ബീച്ച് എന്നും അറിയപ്പെടുന്നു.



</doc>
<doc id="336782" url="https://ml.wikipedia.org/wiki?curid=336782" title="താമരവാഴ">
താമരവാഴ

ഔഷധയോഗ്യമായ ഒരു സസ്യമാണ് താമരവാഴ. . ഉദ്യാന അലങ്കാരത്തിനായാണ് ഇവ സാധാരണ ഉപയോഗിച്ച് വരുന്നത്. കൂമ്പിൽനിന്ന് പൊട്ടിവരുന്ന വാഴപ്പൂവ് താമരയോട് സദൃശ്യമാണ്. സാധാരണ വാഴയെ പോലെ തന്നെ അടിയിൽ കന്ന് മുളച്ചാണ് പുതിയ വാഴ ഉണ്ടാകുന്നത്. സാധാരണ മുസ ജെനുസിൽ കാണുന്ന പോലെ കുലച്ച് കഴിഞ്ഞാൽ വാഴ നശിക്കുന്നു. താമരവാഴ ഏകദേശം 5 മുതൽ 10 അടി വരെ ഉയരത്തിൽ വളരുന്നു.


</doc>
<doc id="336792" url="https://ml.wikipedia.org/wiki?curid=336792" title="വൃക്ഷാന്തരസഞ്ചാരം">
വൃക്ഷാന്തരസഞ്ചാരം

വൃക്ഷങ്ങളിലൂടെയുള്ള മൃഗങ്ങളുടെ സഞ്ചാരമാണ് ആബെറിയൽ ലോകൊമോഷൻ (Arboreal locomotion).വൃക്ഷങ്ങൾ ഉള്ള ആവാസവ്യവസ്ഥകളിൽ അതില്ലൂടെ നീങ്ങത്തക്കവണ്ണം ജീവികൾ പരിണമിച്ചിട്ടുണ്ട്.


</doc>
<doc id="336797" url="https://ml.wikipedia.org/wiki?curid=336797" title="മസികാപിഡൈ">
മസികാപിഡൈ

മിക്കവാറും പഴയ ലോകത്ത് കാണപ്പെടുന്ന, ചേക്കയിരിക്കുന്ന പക്ഷികളുടെ വലിയൊരു പക്ഷികുടുംബമാണ് മസികാപിഡൈ. ഏറെയും വൃക്ഷങ്ങളിൽ വസിക്കുന്ന കീടഭോജികളാണ്. ഈകുടുംബത്തിൽ 324 സ്പീഷീസുകളും 51 ജീനസുകളും കാണപ്പെടുന്നു.



</doc>
<doc id="336801" url="https://ml.wikipedia.org/wiki?curid=336801" title="പഴയ ലോകം">
പഴയ ലോകം

യൂറോപ്യന്മാരുടെ ലോകവീക്ഷണത്തിൽ, അമേരിക്ക കണ്ടെത്തുന്നതിനു മുന്നേ അവർക്ക് പരിചിതമായ ഏഷ്യ, യൂറോപ്, ആഫ്രിക്ക എന്നീ ഭൂഖണ്ഡങ്ങളെ പൊതുവായി പഴയലോകം എന്ന് വിശേഷിപ്പിക്കുന്നു. സന്ദർഭവശാൽ അമേരിക്കയെ പുതുലോകം എന്നും വിശേഷിപ്പിക്കുന്നു.



</doc>
<doc id="336803" url="https://ml.wikipedia.org/wiki?curid=336803" title="കീടഭോജി">
കീടഭോജി

പ്രാണികളെ ആഹരിക്കുന്ന മാംസബുക്കുകളായസസ്യങ്ങളെയും ജന്തുക്കളെയും കീടഭോജി (Insectivore) എന്നുപറയുന്നു.പ്രചാരത്തിലുള്ള മറ്റൊരു വാക്കാണ് എന്റമോഫേജ്(Entomophage).പ്രാണീകളെ ഭക്ഷിക്കുന്ന ആളുകളെയും അങ്ങനെ വിളിക്കാം.


</doc>
<doc id="336806" url="https://ml.wikipedia.org/wiki?curid=336806" title="തലച്ചാർന്നവർ">
തലച്ചാർന്നവർ

750 വർഷക്കാലം കോഴിക്കോട് ആസ്ഥാനമാക്കി മലബാറിന്റെ തെക്കൻ ഭാഗങ്ങൾ ഭരിച്ചിരുന്ന സാമൂതിരിമാരുടെ ഭരണകാലത്തെ ഒരു ഔദ്യോഗിക പദവി. കോഴിക്കോട് നഗരത്തിന്റെ ഭരണം നടത്തിയിരുന്ന ഉദ്യോഗസ്ഥനെയാണ് തലച്ചാർന്നവർ എന്ന് വിശേഷിപ്പിച്ചിരുന്നത്.ഇന്നത്തെ മേയർക്ക് തുല്യമായ പദവി.


</doc>
<doc id="336809" url="https://ml.wikipedia.org/wiki?curid=336809" title="എന്റമോഫേജി">
എന്റമോഫേജി

മനുഷ്യർ പ്രാണികളെ ഭക്ഷണമാക്കുന്നതാണ് എന്റമോഫജി - (Entomophagy).ചരിത്രാതീതകാലം മുതലേ മനുഷ്യരിൽ പ്രാണിഭോജനം പ്രചാരത്തിലുണ്ട്.
മുട്ട, ലാർവ, പ്യൂപ (കൂടപ്പുഴു), ചില തരം പുഴുക്കൾ എന്നിവയെ മനുഷ്യർ ചരിത്രാതീത കാലംമുതൽക്കെ ഭക്ഷിച്ചു വരുന്നുണ്ട്.
നോർത്ത് അമേരിക്ക, മദ്ധ്യ അമേരിക്ക, തെക്കേ അമേരിക്ക, ആഫ്രിക്ക, ഏഷ്യ, ഓസ്‌ട്രേലിയ, ന്യൂസ്‌ലാൻഡ് അടക്കം ലോകത്തിന്റെ വിവിധ ഭാഗങ്ങളിൽ ജനങ്ങൾ പ്രാണികളെ സാധാരണയായി ഭക്ഷണമായി ഉപയോഗിക്കുന്നുണ്ട്.
ആയിരത്തിൽ അധികം ഇനം പ്രാണി ഭക്ഷണങ്ങൾ ലോക രാജ്യങ്ങളിൽ ഭക്ഷണമായി ഉപയോഗിക്കുന്നുണ്ട്.
3000ത്തോളം ആദിവാസി ജനവിഭാഗങ്ങൾ പ്രാണികളെ ഭക്ഷണമായി ഉപയോഗിക്കുന്നുണ്ട്.


</doc>
<doc id="336817" url="https://ml.wikipedia.org/wiki?curid=336817" title="ആലൂ പൊറോട്ട">
ആലൂ പൊറോട്ട

പോഷക സമൃദ്ധവും സ്വാദിഷ്ഠവുമായ ഒരു ഇന്ത്യൻ പ്രഭാത-ഭക്ഷണമാണ് ആലൂ പൊറോട്ട (Hindi: आलू पराठा, Marathi: बटाटा पराठा , Urdu: آلو پراٹھا ‎) ("potato paratha"). സാധാരണയായി ഉത്തരേന്ത്യയിലും പാകിസ്താനിലും ആണ് ഇത് പ്രചാരത്തിലുള്ളത്. പേരുപോലെ തന്നെ ഉരുളക്കിഴങ്ങാണ് ഇതിലെ പ്രധാന ചേരുവ. ഉടച്ചെടുത്ത ഉരുളക്കിഴങ്ങിൽ മസാല ചേർത്ത മിശ്രിതം പുളിക്കാത്ത ഗോതമ്പ് മാവ് പരത്തി അതിനോടു കൂടെ ഉരുളക്കിഴങ്ങ് മിശ്രിതവും ചേർത്ത് പരത്തിയ ശേഷം നെയ് ചേർത്ത് തവയിൽ ചുട്ടെടുത്താണ് ആലൂ പൊറോട്ട ഉണ്ടാക്കുന്നത്. വെണ്ണ, ചട്നി, തൈര്, അച്ചാറുകൾ എന്നിവയോടു കൂടെ ആലൂ പൊറോട്ട വിളമ്പാറുണ്ട്. 


</doc>
<doc id="336818" url="https://ml.wikipedia.org/wiki?curid=336818" title="കോയിക്കൽ കൊട്ടാരം">
കോയിക്കൽ കൊട്ടാരം

തിരുവനന്തപുരം ജില്ലയിൽ നെടുമങ്ങാട് സ്ഥിതി ചെയ്യുന്ന ഒരു കൊട്ടാരമാണ് കോയിക്കൽ കൊട്ടാരം. 1670കളിൽ വേണാടിന്റെ റീജന്റായിരുന്ന ഉമയമ്മറാണിയുടെ (പേരകം സ്വരൂപം - വേണാടിന്റെ താവഴി) കൊട്ടാരമാണിതെന്നു കരുതുന്നു. മുകിലൻ (മുഗളൻ എന്നതിന്റെ തത്ഭവം) എന്ന ഒരു മുസ്ലിം പോരാളി റാണിയുടെ ഭരണകാലത്ത് തിരുവനന്തപുരത്തിനു സമീപം വരെ സൈന്യസമേതം ആക്രമിച്ച് മണകാട് തമ്പടിച്ചു. അതോടെ റാണിക്ക് തിരുവനന്തപുരം വിട്ട് നെടുമങ്ങാട് നിലയുറപ്പിക്കേണ്ടി വന്നു, അന്നു പണിത കോട്ടാരമാണിതെന്നാണു കരുതുന്നതു്. കേരളസർക്കാർ വക ഒരു ചരിത്ര സംരക്ഷിത സ്മാരകമാണിപ്പോൾ. 1992 മുതൽ ഒരു ഫോക്‌ലോർ മ്യൂസിയവും, ന്യൂമിസ്മാറ്റിക് ‌(നാണയ) മ്യൂസിയവും പ്രവർത്തിച്ചുവരുന്നു.


</doc>
<doc id="336819" url="https://ml.wikipedia.org/wiki?curid=336819" title="കൊയിലാണ്ടി തീവണ്ടി നിലയം">
കൊയിലാണ്ടി തീവണ്ടി നിലയം

കോഴിക്കോട് ജില്ലയിലെ കൊയിലാണ്ടി പ്രദേശത്തെയും കൂടാതെ പരിസര പ്രദേശങ്ങൾ ആയ ഉള്ളിയേരി, ബാലുശ്ശേരി എന്നിവിടങ്ങളിൽ നിന്നുള്ള യാത്രകാർ ഉപയോഗിച്ചുവരുന്ന ഒരു പ്രധാന റയിൽവേ സ്റ്റേഷൻ ആൺ കൊയിലാണ്ടി സ്റ്റേഷൻ .സ്റ്റേഷനിൽ മൂന്ന് പ്ലട്ഫോമുകൾ ഉണ്ട് ..ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി,മുംബൈ,ചെന്നൈ,തിരുവനന്തപുരം ,കൊച്ചി,കോയമ്പത്തൂർ എന്നിവിടങ്ങിലേക്ക് തീവണ്ടികൾ ലഭ്യമാണ് .



കൊയിലാണ്ടി ബസ്‌ സ്റ്റാൻഡിൽ നിന്ന് 800 മീറ്റർ അകലെ ആൺ റെയിൽവേ സ്റ്റേഷൻ സ്ഥിതി ചെയ്യുന്നത് . ബസ്‌ സ്റ്റാൻഡിൽ നിന്ന് കോഴിക്കോട്, വടകര ,കണ്ണൂര് ,ബാലുശ്ശേരി ,താമരശ്ശേരി ,ഉള്ളിയേരി എന്നിവിടങ്ങിലെക്ക് നിരവധി ബസുകൾ ലഭ്യമാണ് .

 


</doc>
<doc id="336831" url="https://ml.wikipedia.org/wiki?curid=336831" title="വിവേകോദയം">
വിവേകോദയം

എസ്. എൻ. ഡി. പി. യോഗത്തിന്റെ മുഖപത്രമായിരുന്നു വിവേകോദയം. 1904-ൽ തിരുവനന്തപുരത്ത് നിന്ന് പ്രസിദ്ധീകരിക്കാൻ ആരംഭിച്ചു. എം.ഗോവിന്ദൻ ആയിരുന്നു ആരംഭിച്ചപ്പോഴുള്ള പത്രാധിപർ.


</doc>
<doc id="336841" url="https://ml.wikipedia.org/wiki?curid=336841" title="തലശ്ശേരി തീവണ്ടി നിലയം">
തലശ്ശേരി തീവണ്ടി നിലയം

കണ്ണൂർ ജില്ലയിലെ തലശ്ശേരി നഗരത്തെയും പരിസരപ്രദേശങ്ങളിലെയും യാത്രകാർ ഉപയോഗിക്കുന്ന പ്രധാന റയിൽവേസ്റ്റേഷനാണ് തലശ്ശേരി സ്റ്റേഷൻ .സ്റ്റേഷനിൽ രണ്ടു പ്ലാറ്റ്ഫോമുകൾ ഉണ്ട് ..ഇവിടെ നിന്ന് തുടങ്ങുന്ന തീവണ്ടികൾ ഒന്നും ഇല്ലെങ്കിലും പ്രധാനപ്പെട്ട എല്ലാ വണ്ടികളും ഇവിടെ നിറുത്തുന്നുണ്ട് .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, ജയ്പൂർ, പുണെ എന്നിവിടങ്ങിലേക്ക് തീവണ്ടികൾ ലഭ്യമാണ്.



ബസ്‌ സ്റ്റാൻഡിൽ നിന്ന് വളരെ അടുത്താണ് റെയിൽവേ സ്റ്റേഷൻ . ഇവിടെ നിന്ന് കണ്ണൂര് ജില്ലയിലെ ഒട്ടുമിക്ക സ്ഥലങ്ങിലെക്കും വടകര ,കോഴിക്കോട്,മാഹി ,കൽപറ്റ എന്നിവിടങ്ങളിക്കും നിരവധി ബസുകൾ ലഭ്യമാണ് .


</doc>
<doc id="336847" url="https://ml.wikipedia.org/wiki?curid=336847" title="യാക്കൂബാ സവാഡോഗോ">
യാക്കൂബാ സവാഡോഗോ

സായ് എന്ന പരമ്പരാഗത കൃഷിരീതിയുപയോഗിച്ച് വളരെയധികം ഊഷരമായ ആഫ്രിക്കൻ മരുഭൂമികളിലെ വരൾച്ചയെ നേരിട്ട് പ്രശസ്തനായ ബർക്കിനാ ഫാസോ പൗരനാണ് യാക്കൂബാ സവാഡോഗോ (). തന്റെ ജീവിതത്തിനെ അടിസ്ഥാനമാക്കിയ The Man Who Stopped the Desert (2010) എന്ന ഡോക്കുമെന്ററിയിലൂടെയാണ് പാശ്ചാത്യനാടുകളിൽ ഇദ്ദേഹം പ്രശസ്തനായത്.

ചെറിയ കുഴികളിൽ ജൈവാവശിഷ്ടങ്ങളും വളവും ചേർത്ത് വെച്ച് അതിൽ വിത്തുകൾ പാകുന്നതാണ് ആഫ്രിക്കയിലെ സായ് എന്ന പരമ്പരാഗത് കൃഷി രീതി. ഈ രീതിയിൽ തയ്യാറാക്കുന്ന കുഴികളിൽ പതിക്കുന്ന തീരെ ചെറിയ മഴയും ജലാംശവും കൊടും ചൂടിലും നഷ്ടമാകാതെ നിലനിൽക്കുന്നത് ചെടികളുടെ വളർച്ചക്ക് സഹായകരമാകുന്നു. കുഴികളിലെ ജൈവാവശിഷ്ടങ്ങൾ ചൂടിന തടുത്ത് ജലാംശം സംരക്ഷിക്കുന്നതിനാലാണിത്.


</doc>
<doc id="336854" url="https://ml.wikipedia.org/wiki?curid=336854" title="സി.എസ്. വെങ്കിടേശ്വരൻ">
സി.എസ്. വെങ്കിടേശ്വരൻ

ചലച്ചിത്രനിരൂപകനും ഗവേഷകനും വിദ്യാഭ്യാസപ്രവർത്തകനുമാണ് സി.എസ്.വെങ്കിടേശ്വരൻ.

</doc>
<doc id="336858" url="https://ml.wikipedia.org/wiki?curid=336858" title="ഹെൻറി ഡേവിഡ് തോറോ">
ഹെൻറി ഡേവിഡ് തോറോ

അമേരിക്കക്കാരനായ ഒരു എഴുത്തുകാരനും, കവിയും, തത്ത്വചിന്തകനും, അടിമവ്യാപാരവിരോധിയും, പരിസ്ഥിതിവാദിയും, നികുതിനിഷേധിയും, സർവേയറും, ചരിത്രകാരനും ആയിരുന്നു ഹെൻറി ഡേവിഡ് തോറോ (Henry David Thoreau).(ജൂലൈ 12, 1817 – മെയ് 6, 1862) ഒരു പ്രമുഖനായ ട്രാൻസെന്റലിസ്റ്റായ, തോറോ, പ്രകൃതിയോട് ഇണങ്ങി ലളിതജീവിതം നയിക്കുന്നതെപ്പറ്റിയും അനീതികാണിക്കുന്ന സർക്കാരിനോട് നിസ്സഹകരണം നടത്തുന്നതെപ്പറ്റിയും പ്രതിപാദിക്കുന്ന "വാൾഡൻ" എന്ന തന്റെ പുസ്തകത്തിലൂടെയാണ് ഏറ്റവും അറിയപ്പെടുന്നത്.

തോറോവിന്റെ രചനകൾ ഇരുപതിലേറെ വാല്യങ്ങൾ ഉണ്ട്. പ്രകൃതിചരിത്രത്തെപ്പറ്റിയും തത്ത്വശാസ്ത്രത്തെപ്പറ്റിയും പരിസ്ഥിതിയെപ്പറ്റിയുമെല്ലാമുള്ള തോറോവിന്റെ രചനകളാണ് ആധുനിക പരിസ്ഥിതിശാസ്തത്തിന്റെയെല്ലാം ആദ്യസ്രോതസ്സുകൾ. പ്രകൃതിനിരീക്ഷണത്തിൽ നിന്നും സ്വാനുഭവങ്ങളിൽ നിന്നും ചരിത്രപാഠങ്ങളിൽ നിന്നുമെല്ലാമാണ് അദ്ദേഹത്തിന്റെ രചനകൾ രൂപം കൊണ്ടത്. അടിമത്തത്തിനെതിരെ ജീവിതം മുഴുവൻ പോരാടിയ ആളാണ് തോറോ. അദ്ദേഹത്തിന്റെ നിസ്സഹകരണ രീതികൾ പിൽക്കാലത്ത് ടോൾസ്റ്റോയി, ഗാന്ധിജി, മാർട്ടിൻ ലൂതർ കിംഗ് എന്നിവരെയെല്ലാം സ്വാധീനിച്ചിട്ടുണ്ട്. 


</doc>
<doc id="336867" url="https://ml.wikipedia.org/wiki?curid=336867" title="കാക്കിപ്പഴം">
കാക്കിപ്പഴം

ഡയോസ്പൈറോസ് എന്ന ജനുസിൽ ഉൾപ്പെടുന്നതും കാഴ്ച്ചയിൽ തക്കാളിയെപ്പോലെ തോന്നിക്കുന്നതും ഓറഞ്ച് നിറത്തിലുള്ള നേർത്ത തൊലിയുള്ളതും അകം നിറയെ അതിമധുരവും രുചികരവുമായ കാമ്പോടുകൂടിയതുമായ ഒരു പഴമാണ് കാക്കിപ്പഴം . അഥവാ കാക്കപ്പനച്ചിപ്പഴം. കാക്കപ്പഴം, കാക്കത്തിന്നിപ്പനച്ചി, കാകതിന്ദുകം, തമ്പിൽപ്പഴം എന്നും ചിലയിടങ്ങളിൽ പറയുന്നു. English :Japanese persimmon പെഴ്സിമെൻ വിഭാഗത്തിൽ ഉൾപ്പെട്ടിട്ടുള്ള ഫലവർഗ്ഗച്ചെടിയാണിത്. ശാഖകളോടു കൂടിയോ ഏകകാണ്ഡമായോ കാണാവുന്ന ഒരു ഇലപോഴിയും വൃക്ഷമാണ് പെഴ്സിമെൻ. 25 അടി വരെ ഉയരത്തിൽ അതു വളരും. മിതശൈത്യവും മിതോഷ്ണവുമുള്ള മേഖലകളാണ് ഇതിന്റെ വളർച്ചക്കു പറ്റിയത്.

ഏകദേശം 2000 വർഷങ്ങൾക്ക് മുൻപ് തന്നെ ചൈനയിൽ കാക്കിപ്പഴം കൃഷി ചെയ്തിരുന്നതായി ചരിത്രം രേഖപ്പെടുത്തുന്നു. ഇപ്പോൾ ലോകമെമ്പാടും കാക്കിപ്പഴക്കൃഷി വ്യാപിച്ചിട്ടുണ്ടെങ്കിലും ചൈന ജപ്പാൻ കൊറിയ സിംഗപ്പൂർ എന്നിവിടങ്ങളിലാണ് വ്യാപകമായി വ്യാവസായികാടിസ്ഥാനത്തിൽ കൃഷിചെയ്യുന്നത്.

പത്തൊൻപതാം നൂറ്റാണ്ടിലെ യൂറോപ്യൻ അധിനിവേശക്കാരാണ് ഇന്ത്യയിൽ കാക്കിപ്പഴം എത്തിച്ചതെന്ന് കരുതപ്പെടുന്നു. ഇപ്പോൾ ഇന്ത്യയുടെ വിവിധ ഭാഗങളിൽ കാക്കിപ്പഴം കൃഷി ചെയ്യുന്നുണ്ട്. ജമ്മു-കശ്മീർ, തമിഴ്നാട്ടിലെ കൂനൂർ, ഹിമാചൽ പ്രദേശ്, ഉത്തർപ്രദേശ് എന്നിവിടങ്ങളിൽ ഇന്ത്യയിൽ കൃഷി ചെയ്തുവരുന്നു.


</doc>
<doc id="336872" url="https://ml.wikipedia.org/wiki?curid=336872" title="ഷേർ ഖാൻ">
ഷേർ ഖാൻ

റുഡ്യാർഡ് കിപ്ലിംഗ് ന്റെ ദി ജംഗിൾ ബുക്ക് എന്ന കഥാസമാഹാരത്തിലെ ഒരു പ്രധാന കഥാപാത്രമാണ് ഷേർ ഖാൻ (Shere Khan)/ˈʃɪər ˈkɑːn/ (Hindi: शेर खान). മൗഗ്ലിയെ കേന്ദ്രകഥാപാത്രമാക്കി കിപ്ലിംഗ്  എഴുതിയ രണ്ട് കൃതികളിലും ഷേർ ഖാൻ എന്ന ബംഗാൾ കടുവ പ്രധാന കഥാപാത്രമാണ്. പേർഷ്യൻ, ഉറുദു, പഞ്ചാബി എന്നീ ഭാഷകളിൽ "കടുവ" അല്ലെങ്കിൽ  "സിംഹം" എന്നീ അർത്ഥങ്ങൾ വരുന്ന "ഷേർ"  എന്ന പദവും "ചക്രവർത്തി", "രാജാവ്" എന്നീ അർത്ഥങ്ങൾ വരുന്ന "ഖാൻ" എന്ന പദവും കൂട്ടിചേർന്നാണ് ഷേർ ഖാൻ എന്ന പേര് രൂപപ്പെടുന്നത്.
ദി ജംഗിൾ ബുക്ക് എന്ന കഥാസമാഹാരത്തിലെ മുഖ്യകഥാപാത്രയ മൗഗ്ലിയെ വകവെരുത്താനായി കച്ചകെട്ടി നടക്കുന്ന മുഖ്യപ്രതിയോഗികഥാപാത്രമാണ് ഷേർ ഖാൻ. ഷേർ ഖാൻ ആദ്യം പ്രത്യക്ഷപ്പെട്ടത് ക്ലിപ്പിങിന്റെ "Mowgli's Brothers" എന്ന കഥയിലാണ്. "How Fear Came", "Kaa's Hunting" തുടങ്ങിയ കഥകലിലും ഒരു പ്രതിയോഗി കഥാപാത്രമായി തുടർന്ന ഷേർ ഖാൻ അവസാനമായി പ്രത്യക്ഷമായത് "Tiger! Tiger!" ൽ ആണ്.


</doc>
<doc id="336875" url="https://ml.wikipedia.org/wiki?curid=336875" title="പി. ത്യാഗരായ ചെട്ടി">
പി. ത്യാഗരായ ചെട്ടി

മദ്രാസ് പ്രവിശ്യയിൽ നിന്നുള്ള ഒരു പ്രമുഖ നിയമജ്ഞനും വ്യവസായിയും രാഷ്ട്രീയ നേതാവുമായിരുന്നു സർ പിട്ടി ത്യാഗരായ ചെട്ടി(ഏപ്രിൽ 27, 1852 - ഏപ്രിൽ 28, 1925) .ജസ്റ്റിസ് പാർട്ടിയുടെ സ്ഥാപകനേതാക്കളിൽ ഒരാളാണ്.ചെന്നൈയിലെ ടി നഗറിന് ആ പേരു ലഭിച്ചത് അദ്ദേഹത്തോടുള്ള ബഹുമാനാർത്ഥമാണ്.





</doc>
<doc id="336877" url="https://ml.wikipedia.org/wiki?curid=336877" title="ജസ്റ്റിസ് പാർട്ടി (ഇന്ത്യ)">
ജസ്റ്റിസ് പാർട്ടി (ഇന്ത്യ)

ബ്രിട്ടീഷ് ഇന്ത്യയിലെ മദ്രാസ് സംസ്ഥാനത്തെ ഒരു രാഷ്ട്രീയപാർട്ടിയായിരുന്നു ജസ്റ്റിസ് പാർട്ടി. ഔദ്യോഗിക നാമം സൗത്ത് ഇൻഡ്യൻ ലിബെറൽ ഫേഡറേഷൻ എന്നാണ്. ടി.എം. നായർ,ത്യാഗരോയ ചെട്ടി,നടേശ മുതലിയാർ എന്നിവർ ചേർന്ന് 1916-ലാണ് ഈ കക്ഷി രൂപീകരിച്ചത്.


</doc>
<doc id="336879" url="https://ml.wikipedia.org/wiki?curid=336879" title="ആലുവ തീവണ്ടി നിലയം">
ആലുവ തീവണ്ടി നിലയം

എറണാകുളം ജില്ലയിലെ പ്രധാനപ്പെട്ട സ്റ്റേഷനുകളിൽ ഒന്നാണ് ആലുവ റെയിൽവേ സ്റ്റേഷൻ .സ്റ്റേഷനിൽ നാലു പ്ലാറ്റ്ഫോമുകൾ ഉണ്ട്. കേരളത്തിൽ തൃശ്ശൂർ കഴിഞ്ഞാൽ ഏറ്റവും കൂടുതൽ തീവണ്ടികൾ നിർത്തുന്ന സ്റ്റേഷൻ ആണ് ആലുവ..ഒട്ടുമിക്ക തീവണ്ടികൾക്കും ഇവിടെ സ്റ്റോപ്പ്‌ ഉണ്ട്. ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, ഹൈദരാബാദ്, കോയമ്പത്തൂർ, ജയ്പൂർ, പുണെ, കോഴിക്കോട് എന്നിവിടങ്ങിലേക്ക് തീവണ്ടികൾ ലഭ്യമാണ്.

മുന്നാർ, കളമശ്ശേരി, പെരുമ്പാവൂർ, കോതമംഗലം തുടങ്ങിയ സ്ഥലങ്ങളിൽ നിന്നുള്ള യാത്രക്കാരും. നെടുമ്പാശ്ശേരി വിമാനത്താവളത്തിലേക്കുള്ള യാത്രകാരും ആലുവ സ്റ്റേഷൻ ഉപയോഗിച്ച് വരുന്നു . 



ബസ്‌ സ്റ്റാൻഡിൽ നിന്ന് വളരെ അടുത്താണ് റെയിൽവേ സ്റ്റേഷൻ. ഇവിടെ നിന്ന് എറണാകുളം ജില്ലയിലെ ഒട്ടുമിക്ക സ്ഥലങ്ങളിലേക്കും, കോഴിക്കോട്, തിരുവനന്തപുരം , മൂന്നാർ, കൊടുങ്ങല്ലൂർ എന്നിവിടങ്ങളിലേക്കും നിരവധി ബസുകൾ ലഭ്യമാണ് .


</doc>
<doc id="336880" url="https://ml.wikipedia.org/wiki?curid=336880" title="ടി. നഗർ">
ടി. നഗർ

ചെന്നൈ നഗരത്തിന്റെ ഒരു സമീപ പ്രദേശമാണ് ടി. നഗർ എന്ന ചുരുക്കപ്പേരിൽ പ്രശസ്തമായ ത്യാഗരായനഗർ.


</doc>
<doc id="336883" url="https://ml.wikipedia.org/wiki?curid=336883" title="തിരൂർ റെയിൽവേ സ്റ്റേഷൻ">
തിരൂർ റെയിൽവേ സ്റ്റേഷൻ

മലപ്പുറം ജില്ലയിലെ ഏറ്റവും പ്രധാനപ്പെട്ട റെയിൽവേ സ്റ്റേഷൻ ആണ് തിരൂർ റെയിൽവേ സ്റ്റേഷൻ. തിരൂർ റെയിൽവെ സ്റ്റേഷന് ചരിത്രത്തിൽ ഉന്നതമായ സ്ഥാനമുണ്ട്. കേരളത്തിലെ ആദ്യ റെയിൽവെ ലെയ്ൻ തിരൂർ ബേപ്പൂർ പാതയാണ്. ..ഒന്നോ രണ്ടോ തീവണ്ടികൾ ഒഴികെ ബാകി എല്ലാ തീവണ്ടികൾക്കും ഇവിടെ സ്റ്റോപ്പ്‌ ഉണ്ട് .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, ജയ്പൂർ, പുണെ എന്നിവിടങ്ങിലേക്ക് തീവണ്ടികൾ ലഭ്യമാണ്. 



ബസ്‌ സ്റ്റാൻഡിൽ നിന്ന് 200 മീറ്റർ അകലെയാണ് റെയിൽവേ സ്റ്റേഷൻ . ഇവിടെ നിന്ന് കോഴിക്കോട് ,മലപ്പുറം ,കൂറ്റിപുറം ,പൊന്നാനി ,ഗുരുവായൂർ ,പരപനങ്ങാടി ,തൃശൂർ, എറണാകുളം, ആലപ്പുഴ, തിരുവനന്തപുരം, തുടങ്ങിയ സ്ഥലങ്ങളിലേക്ക് നിരവധി ബസുകൾ ലഭ്യമാണ് . കോട്ടക്കൽ ആര്യവൈദ്യശാല, ചമ്രവട്ടം അയ്യപ്പക്ഷേത്രം, ബി.പി അങ്ങാടി ജാറം, പടിഞ്ഞാറെക്കര ബീച്ച് എന്നിവടങ്ങളിലേക്കും തിരൂരിൽ നിന്നും ബസ് സർവ്വീസുകളുണ്ട്.

<nowiki>


</doc>
<doc id="336885" url="https://ml.wikipedia.org/wiki?curid=336885" title="ശിവ പിഥെക്കസ്സ്">
ശിവ പിഥെക്കസ്സ്

ശിവ പിഥെക്കസ്സ്.(ശിവന്റെ ആൾക്കുരങ്ങ്).വംശ നാശം സംഭവിച്ച ഒരു തരം ആൾക്കുരങ്ങ്.ശിവ പിഥെക്കസ്സ് എന്ന പദം ജീനസ്സിനെയാണ് സൂചിപ്പിക്കുന്നത്.ശിവ പിഥെക്കസ്സ് ജീനസ്സിലെ അംഗങ്ങളുടെ 1.22 കോടി വർഷം(മിയോസീൻ കാലഘട്ടം) പഴക്കമുള്ള ഫോസ്സിൽ അവശിഷ്ടങ്ങൾ പത്തൊമ്പതാം നൂറ്റണ്ടു മുതൽ ഹിമാലയത്തിലെ ശിവാലിക് മല നിരകളിൽ നിന്നും കണ്ടെടുക്കാൻ കഴിഞ്ഞിട്ടുണ്ട്.ശിവ പിഥെക്കസ്സ് ജീനസ്സിലെ സ്പീഷീസുകളിൽ ഒന്നാകാം ഇന്നത്തെ ഒറാങ് ഊട്ടാന്റെ പൂർവികൻ.


</doc>
<doc id="336887" url="https://ml.wikipedia.org/wiki?curid=336887" title="കുതിരവട്ടം">
കുതിരവട്ടം

കോഴിക്കോട് ജില്ലയിൽ കോഴിക്കോട് താലൂക്കിൽ കോഴിക്കോട് കോർപ്പറേഷൻ പരിധിയിൽ വരുന്ന ഒരു വില്ലേജ് ആണ് കുതിരവട്ടം.സാമൂതിരിമാരുടെ ഭരണകാലത്ത് സൈന്യത്തിലെ കുതിരകളെ പരിപാലിച്ചിരുന്ന ഇടമാണിത്.കുതിരവട്ടത്തു നായർ എന്ന ഉദ്യോഗസ്ഥനാണ് കുതിരപ്പടയെ നിയന്ത്രിച്ചിരുന്നത്.ഇന്ന് വടക്കൻ കേരളത്തിലെ പ്രശസ്തമായ ചിത്തരോഗാശുപത്രി ഇവിടെ സ്ഥിതി ചെയ്യുന്നു.ഈ ആശുപത്രി കേരള സർക്കാറിന്റെ ആരോഗ്യ വകുപ്പിനു കീഴിലാണ് പ്രവർത്തിക്കുന്നത്. മാനസിക അസ്വാസ്ഥ്യം ഉള്ള വ്യക്തികൾക്ക് ഇവിടെ ചികിത്സയും ഭക്ഷണവും സൗജന്യമായി ലഭിക്കുന്നു.


</doc>
<doc id="336905" url="https://ml.wikipedia.org/wiki?curid=336905" title="ഗോൾഡൻ ബുദ്ധ(പ്രതിമ)">
ഗോൾഡൻ ബുദ്ധ(പ്രതിമ)

തായ് ലാന്റിന്റെ തലസ്ഥാനമായ ബാങ്കോക്കിലെ വാറ്റ് ട്രെയ്മിറ്റ് ക്ഷേത്രത്തിൽ പ്രതിഷ്ഠിച്ചിട്ടുള്ള ബുദ്ധന്റെ സ്വർണ പ്രതിമയാണ് ഗോൾഡൻ ബുദ്ധ.തായ് ഭാഷയിൽ ഇത് പ്രബുദ്ധ മഹാ സുവർണ പ്രതിമ (Phra Phuttha Maha Suwan Patimakon)() എന്ന് വിശേഷിപ്പിക്കപ്പെട്ടിരിക്കുന്നു.18 കാരറ്റ് സ്വർണത്തിൽ തീർത്ത ഈ പ്രതിമയ്ക്ക് 5.5 ടൺ(5500 കി.ഗ്രാം) ഭാരവും 3 മീറ്റർ ഉയരവുമുണ്ട്.പൂർണമായും സ്വർണം കൊണ്ട് നിർമിച്ച ലോകത്തിലെ ഏറ്റവും വലിയ ശില്പമാണിത്.
ഈ ശില്പം ആർ എപ്പോൾ നിർമ്മിച്ചു എന്ന കാര്യം ഇന്നും വ്യക്തമായി അറിയില്ല. 13,14 നൂറ്റാണ്ടുകളിൽ തായ് ലാന്റിൽ ഭരണം നടത്തിയിരുന്ന സുഖോതായ് വംശത്തിന്റെ നിർമ്മാണ ശൈലിയിലാണിത് പണിതിരിക്കുന്നത്. 


</doc>
<doc id="336915" url="https://ml.wikipedia.org/wiki?curid=336915" title="കുറ്റിപ്പുറം തീവണ്ടി നിലയം">
കുറ്റിപ്പുറം തീവണ്ടി നിലയം

മലപ്പുറം ജില്ലയിലെ ഒരു പ്രധാനപ്പെട്ട റെയിൽവേ സ്റ്റേഷൻ ആണ് കുറ്റിപ്പുറം റെയിൽവേ സ്റ്റേഷൻ. ഷൊർണ്ണൂർ - മംഗലാപുരം പാതയിൽ സ്ഥിതി ചെയ്യുന്ന സ്റ്റേഷൻ ദിവസേന ആയിര കണക്കിന് ആളുകൾ ഉപയോഗിച്ചു വരുന്നു .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, കോഴിക്കോട് ,മംഗലാപുരം എന്നിവിടങ്ങിലേക്ക് നിരവധി തീവണ്ടികൾ ലഭ്യമാണ്.



ബസ്‌ സ്റ്റാൻഡിന്റെ വളരെ അടുത്തായാണ് റെയിൽവേ സ്റ്റേഷൻ സ്ഥിതി ചെയ്യുന്നത് . ഇവിടെ നിന്ന് കോഴിക്കോട് ,മലപ്പുറം ,തിരൂർ ,തിരുനാവായ ,പൊന്നാനി ,ഗുരുവായൂർ ,പരപനങ്ങാടി ,തൃശൂർ തുടങ്ങിയ സ്ഥലങ്ങളിലേക്ക് നിരവധി ബസുകൾ ലഭ്യമാണ് .


</doc>
<doc id="336918" url="https://ml.wikipedia.org/wiki?curid=336918" title="രവീന്ദ്ര കേലേക്കർ">
രവീന്ദ്ര കേലേക്കർ

രവീന്ദ്ര കേലേക്കർ.(1925 മാർച്ച് 7 - 2010 ആഗസ്റ്റ് 27). പ്രശസ്തനായ ഇന്ത്യൻ സാഹിത്യകാരൻ.മുഖ്യമായും കൊങ്കണി ഭാഷയിലാണ് എഴുതിയിരുന്നത്.മറാത്തി,ഹിന്ദി ഭാഷകളിലും എഴുതിയിട്ടുണ്ട്.ഗാന്ധിയനും സ്വാതന്ത്രസമര സേനാനിയുമായിരുന്നു.കൊങ്കണി ഭാഷയിലെ ആധുനിക പ്രസ്ഥാനത്തിന് തുടക്കം കുറിച്ച കവി.2006 ലെ ജ്ഞാനപീഠ പുരസ്കാരം ലഭിച്ചു.


</doc>
<doc id="336924" url="https://ml.wikipedia.org/wiki?curid=336924" title="ഡയസ്പൈറോസ്">
ഡയസ്പൈറോസ്

എബണേസീ സസ്യകുടുംബത്തിലെ ഒരു ജനുസാണ് ഡയസ്പൈറോസ് (Diospyros) എഴുനൂറിന് മുകളിൽ സ്പീഷീസുകൾ ഉള്ള ഇവയിലെ അംഗങ്ങൾ ഉഷ്ണമേഖലയിലും മിതശീതോഷ്ണ മേഖലയിലും കണ്ടുവരുന്നു. ഇവയിൽ കറുത്ത കാതലുള്ള മരങ്ങളെ പൊതുവേ എബണി എന്നും ഫലവര്ഗ്ഗച്ചെടികളെ പെഴ്സിമെൻ എന്നും വർഗ്ഗീകരിക്കാം. 

സവിശേഷ ഗുണങ്ങളുള്ള ഫലവൃക്ഷങ്ങളും കരുത്തുറ്റ തടിത്തരങ്ങളും ഡയസ്പൈറോസ് ജനുസ്സിലുണ്ട്, ചിലവ കുറ്റിച്ചെടികളായും ഇലകൊഴിയും വൃക്ഷങ്ങളായും നിത്യഹരിത മരങ്ങളായും നിലകൊള്ളുന്നു. മറ്റു ചിലവ പ്രാദേശികമായ ആവാസവ്യവസ്ഥ നിലനിർത്തുന്നതിൽ പ്രത്യേകമായ സംഭാവനകൾ നല്കുകയും ചെയ്യുന്നു.
കാതലുള്ള മരങ്ങളായ എബണി വിഭാഗവും ഫലവർഗ്ഗച്ചെടികളായ പെഴ്സിമെൻ വിഭാഗവും പുരാതനകാലം മുതല്ക്കേ മനുഷ്യരാശിയ്ക്ക് ആത്മീയവവും സാമ്പത്തികവുമായി ഉപകാരപ്പെട്ടു വരുന്നുണ്ട്. എബണി വിഭാഗം തന്നെ കറുത്ത കരുത്തുറ്റ തടികളായും ബ്രൌൺ നിറത്തിലും കറുത്ത നിരത്തിലുമുള്ള വരകളോട് കൂടിയ തടിത്തരങ്ങളായും ലഭ്യമാണ്. 
കൊറൊമാൻഡൽ എബണിയുടെ (തെണ്ട്) ഇലകൾ ബീഡി നിര്മ്മാണത്തിനും, മറ്റു ചില സ്പീഷീസുകൾ മരുന്ന് നിർമ്മാണത്തിനും വ്യാപകമായി ഉപയോഗിക്കുന്നു.
ഡയസ്പൈറോസ് ഇനങ്ങളുടെ വിശദമായ പട്ടിക


</doc>
<doc id="336926" url="https://ml.wikipedia.org/wiki?curid=336926" title="ആന (ചലച്ചിത്രം)">
ആന (ചലച്ചിത്രം)

1983 ൽ പി. ചന്ദ്രകുമാർ സംവിധാനം ചെയ്ത നിർമ്മിച്ച മലയാള ചലച്ചിത്രമാണ് ആന. മധു,ക്യാപ്റ്റൻ രാജു,എം.ജി. സോമൻ,ശ്രീവിദ്യ,സുകുമാരി,ജഗതി ശ്രീകുമാർഎന്നിവരായിരുന്നു അഭിനേതാക്കൾ.

സത്യൻ അന്തിക്കാടും, ചൊവ്വല്ലൂർ കൃഷ്ണൻ കുട്ടിയും രചിച്ച ഗാനങ്ങൾക്ക് സംഗീതം നൽകിയത് ജെറി അമൽദേവ് ആയിരുന്നു.


</doc>
<doc id="336931" url="https://ml.wikipedia.org/wiki?curid=336931" title="കെ.പി. ഉണ്ണികൃഷ്ണൻ">
കെ.പി. ഉണ്ണികൃഷ്ണൻ

കേരളത്തിലെ രാഷ്ട്രീയ നേതാവും മുൻ കേന്ദ്രമന്ത്രിയുമാണ് കെ.പി. ഉണ്ണികൃഷ്ണൻ

ഇ. കുഞ്ഞിക്കണ്ണൻ നായരുടെ പുത്രനായി 1936 സെപ്റ്റംബർ 20 ന് തമിഴ്നാട്ടിലെ കോയമ്പത്തൂരിലാണ് കെ.പി. ഉണ്ണിക്കൃഷ്ണൻ ജനിച്ചത്. ചെന്നൈയിലെ ക്രിസ്ത്യൻ കോളജ്, പ്രസിഡൻസി കോളജ്, ഗവൺമെന്റ് ലോ കോളജ്, മദ്രാസ് എന്നിവിങ്ങളിൽനിന്ന് അദ്ദേഹം വിദ്യാഭ്യാസം പൂർത്തിയാക്കി. 



</doc>
<doc id="336933" url="https://ml.wikipedia.org/wiki?curid=336933" title="അങ്കമാലി തീവണ്ടി നിലയം">
അങ്കമാലി തീവണ്ടി നിലയം

ഏറണാകുളം ജില്ലയിലെ പ്രധാനപ്പെട്ട റെയിൽവേ സ്റ്റേഷനിൽ ഒന്നാണ് അങ്കമാലി റെയിൽവേ സ്റ്റേഷൻ. ആദി ശങ്കരാചാര്യർ ജനിച്ച കാലടിക്ക് ഏറ്റവും അടുത്തുള്ള റെയിൽവേ സ്റ്റേഷൻ ആണ് അങ്കമാലി .ഇവിടെ നിന്ന് ഇന്ത്യയിലെ പ്രധാന നഗരങ്ങളായ ഡൽഹി, മുംബൈ, ചെന്നൈ, തിരുവനന്തപുരം, കൊച്ചി, കോയമ്പത്തൂർ, കോഴിക്കോട് ,മംഗലാപുരം,ബാംഗ്ലൂർ എന്നിവിടങ്ങളിലേക്ക് നിരവധി തീവണ്ടികൾ ലഭ്യമാണ്. കൂടാതെ നെടുമ്പാശേരി വിമാനത്താവളത്തിലേക്കുള്ള യാത്രക്കാരും ഈ സ്റ്റേഷൻ ഉപയോഗിച്ചു വരുന്നു.



ബസ്‌ സ്റ്റാൻഡിൽ നിന്ന് 2 കി.മി അകലെയാണ് റെയിൽവേ സ്റ്റേഷൻ .കാലടിയിലെക്ക് 8 കി.മി ദൂരമുണ്ട് .നിരവധി ബസുകളും ഓട്ടോ ,ടാക്സികളും ലഭ്യമാണ്.


</doc>
<doc id="336938" url="https://ml.wikipedia.org/wiki?curid=336938" title="പെർകിൻ രാസപ്രവർത്തനം">
പെർകിൻ രാസപ്രവർത്തനം

കാർബണിക രസതന്ത്രത്തിലെ ഒരു സുപ്രധാന രാസപ്രവർത്തനമാണ് പെർകിൻ രാസപ്രവർത്തനം(Perkin reaction).സിന്നമിക് അമ്ലങ്ങളുടെ നിർമ്മാണത്തിനാണ് ഇത് ഉപയോഗിക്കുന്നത്.ഒരു അരോമാറ്റിക് ആൽഡിഹൈഡും ഒരു ആസിഡ് അൻഹൈഡ്രൈഡും തമ്മിൽ ആൽഡോൾ സംയോജനം വഴി പ്രവർത്തിച്ച് ഒരു α,β അപൂരിത അരോമാറ്റിക് അമ്ലം(സിന്നമിക് അമ്ലം) ഉല്പാദിപ്പിക്കുന്ന രാസപ്രവർത്തനമാണ് ഇത്. രാസത്വരകമായി ക്ഷാരങ്ങൾ ഉപയോഗിക്കിന്നു. സർ വില്യം ഹെൻറി പെർകിൻ (12 March 1838 – 14 July 1907) എന്ന ബ്രിട്ടീഷ് രസതന്ത്രജ്ഞനാണ്
ഈ രാസപ്രവർത്തനം വികസിപ്പിച്ചെടുത്തത്. ചായങ്ങൾ,സുഗന്ധ പദാർത്ഥങ്ങൾ(പെർഫ്യൂമുകൾ),മരുന്നുകൾ,രുചി വർദ്ധകങ്ങൾ(flavors) എന്നിവയുടെ നിർമ്മാണത്തിൽ ഈ രാസപ്രവർത്തനം പ്രയോജനപ്പെടുന്നു.


</doc>
<doc id="336940" url="https://ml.wikipedia.org/wiki?curid=336940" title="പുരാ ബേസാകി">
പുരാ ബേസാകി

ഇന്തോനേഷ്യയിലെ ബാലിയിലുള്ള ബേസാകി ഗ്രാമത്തിലെ അഗുങ്ങ് പർവതത്തിന്റെ ചെരുവിലുള്ള ഒരു ഹൈന്ദവക്ഷേത്രസമുച്ചയമാണ് പുരാ ബേസാകി (Pura Besakih). ബാലിയിലെ ഹിന്ദുക്കളുടെ ഏറ്റവും വലുതും പ്രമുഖവുമായ ക്ഷേത്രമാണ് ഇത്. അഗുങ്ങ് പർവതത്തിന്റെ ചരുവിൽ ഏതാണ്ട് 1000 മീറ്റർ ഉയരത്തിൽ സ്ഥിതിചെയ്യുന്ന ഈ ക്ഷേത്രം 23 വ്യത്യസ്തക്ഷേത്രങ്ങളുടെ ഒരു കൂട്ടമാണ്. ഇതിൽ ഏറ്റവും വലുതും പ്രാധാന്യവുമേറിയതും പുരാ പെനാതരൺ അഗുങ്ങ് ആണ്. പർവതത്തിന്റെ ചരുവിൽ ആറു നിലകളിൽ ആയി പണിത രീതിയിൽ ആണ് ഈ ക്ഷേത്രം.


</doc>
<doc id="336944" url="https://ml.wikipedia.org/wiki?curid=336944" title="എല്ലി ഗൗഡിങ്">
എല്ലി ഗൗഡിങ്

എലീന ജെയ്ൻ “എല്ലി” ഗൗഡിങ് (ജനനം: ഡിസംബർ 30, 1986) ഒരു ഇംഗ്ലീഷ് ഗായികയും, ഗാനരചയിതാവും ആണ്. എല്ലി ഗൗഡിങ് എന്ന ഗായികയെ തിരിച്ചറിഞ്ഞ ജെയ്മി ലില്ലിവൈറ്റ്, പിൽക്കാലത്ത് അവരുടെ മാനേജരും ആയി. ജൂലൈ 2009 -ൽ പൊളിഡോർ റെക്കോർഡ്സുമായി കരാറിൽ എത്തിയ ഗൗഡിങ് അതെ വർഷം തന്നെ തന്റെ ആദ്യ സംരംഭം ആയ "ആൻ ഇന്ററോഡക്ഷൻ ടു എല്ലി ഗൗഡിങ്" പുറത്തിറക്കി.

2010 -ൽ ഗൗഡിങ് ബിബിസിയുടെ വാർഷിക വോട്ടെടുപ്പ് ആയ "സൗണ്ട് ഓഫ്…" ൽ രണ്ടാമത് എത്തുകയും ബ്രിട്ട് അവാർഡും ക്രിട്ടിക്സ് ചോയ്സ് അവാർഡും നേടുകയും ചെയ്തു. അതെ വർഷം തന്നെ "ലൈറ്റ്സ്" എന്ന് പേരിട്ട ആദ്യ സ്റ്റുഡിയോ ആൽബവും ഗൗഡിങ് പുറത്തിറക്കി. യുകെയിൽ ആകമാനം 8.5 ലക്ഷം കോപ്പികൾ വിറ്റഴിച്ച ആൽബം യുകെ ആൽബം ചാർട്ടിൽ ഒന്നാമതായി. 2010 -ൽ എല്ലി തൻ്റെ ശബ്ദത്തിൽ അവതരിപ്പിച്ച എൽട്ടൻ ജോണിന്റെ "യുവർ സോങ്" എന്ന ഗാനം യുകെ ചാർട്ടിൽ രണ്ടാമത് എത്തി. ഏപ്രിൽ 21, 2011 ന്, ബക്കിങ്ങാം കൊട്ടാരത്തിൽ വച്ച് നടന്ന വില്യം രാജകുമാരന്റെയും കെയ്റ്റ് മിഡിൽട്ടണിന്റെയും വിവാഹ സൽക്കാരത്തിന് അവർ ഈ ഗാനം വീണ്ടും അവതരിപ്പിച്ചു. മാർച്ച് 2011 -ൽ യുഎസിൽ റിലീസ് ചെയ്ത ലൈറ്റ്സ് എന്ന ആൽബത്തിലെ അതെ പേരുള്ള ഗാനം യുഎസ് ബിൽബോർഡ് ഹോട്ട് 100 ചാർട്ടിൽ രണ്ടാമത് എത്തി. 

ഗൗഡിങിന്റെ രണ്ടാമത്തെ സ്റ്റുഡിയോ ആൽബം ആയ "ഹാൽസ്യോൺ" ഒക്ടോബർ 2012 -ൽ പുറത്തിറങ്ങി. യുകെ ആൽബം ചാർട്ടിൽ രണ്ടാം സ്ഥാനത്തു അരങ്ങേറിയ ആൽബം 65 ആഴ്ചകൾക്കു ശേഷം ഒന്നാം സ്ഥാനത്തെത്തി. 2014 -ൽ മികച്ച ഗായികയ്ക്കുള്ള ബ്രിട്ട് അവാർഡ് എല്ലി ഗൗഡിങ് നേടി. തന്റെ മൂന്നാമത്തെ സ്റ്റുഡിയോ ആൽബം ആയ "ഡിലീരിയം" നവംബർ 6, 2015 -ന് അവർ പുറത്തിറക്കി. ഡിസംബർ 2015 -ൽ "ലവ് മി ലൈക് യു ഡു" എന്ന ഗാനത്തിന് ആദ്യ ഗ്രാമി അവാർഡ് നാമനിർദ്ദേശം ഗൗഡിങിന് ലഭിച്ചു. 


</doc>
<doc id="336946" url="https://ml.wikipedia.org/wiki?curid=336946" title="മഗ്നീഷ്യം സൾഫേറ്റ്">
മഗ്നീഷ്യം സൾഫേറ്റ്

മഗ്നീഷ്യം,സൾഫർ (ഗന്ധകം), ഓക്സിജൻ എന്നീ മൂലകങ്ങളുടെ ആറ്റങ്ങൾ കൂടിച്ചേർന്ന് രൂപം പ്രാപിക്കുന്ന ഒരു സംയുക്തമാണ് മഗ്നീഷ്യം സൾഫേറ്റ്. ഇതൊരു അകാർബണിക ലവണമാണ്. രാസസൂത്രം MgSO4. എപ്സം സാൾട്ട് (MgSO4·7H2O), കീസെറൈറ്റ് (MgSO4·H2O) എന്നീ ധാതു രൂപങ്ങളിൽ പ്രകൃതിയിൽ കാണപ്പടുന്നു. 1970-കളുടെ മധ്യത്തിൽ മോണോഹൈഡ്രേറ്റിന്റെ ആഗോള വാർഷിക ഉപയോഗം 2.3 മില്ല്യൺ ടൺ ആയിരുന്നു, അതിൽ ഭൂരിഭാഗവും കാർഷിക മേഖലയിൽ ആണ് ഉപയോഗിച്ചിരുന്നത്.


</doc>
<doc id="336947" url="https://ml.wikipedia.org/wiki?curid=336947" title="ഇടപ്പള്ളി തീവണ്ടി നിലയം">
ഇടപ്പള്ളി തീവണ്ടി നിലയം

ഷൊർണൂർ-കൊച്ചി പാതയിൽ സ്ഥിതി ചെയ്യുന്ന ഇടപ്പള്ളി റെയിൽവേ സ്റ്റേഷനിൽ നിരവധി പാസഞ്ചർ ട്രെയിനുകൾ നിർത്താറുണ്ട് ..കൂടാതെ കുറച്ച് എക്സ്പ്രസ്സ്‌ ട്രെയിനുകൾക്കും ഇവിടെ സ്റ്റോപ്പ്‌ ഉണ്ട് . 

വളരെ പരിമിതമായ സൗകര്യങ്ങൾ മാത്രമേ ഈ സ്റ്റേഷനിൽ ഉള്ളൂ.


സ്റ്റേഷൻ എറണാകുളം ടൗൺ സ്റ്റേഷനിൽ നിന്ന് 6 കി.മി അകലെയും സൗത്ത് സ്റ്റേഷനിൽ നിന്ന് 9 കി.മി അകലെയും ആയാണ് ഇടപ്പള്ളി സ്റ്റേഷൻ സ്ഥിതി ചെയ്യുന്നത്. കൂടാതെ വല്ലാർപാടത്തേക്കുള്ള റെയിൽ പാത ഇവിടെ നിന്നാണ് തുടങ്ങുനത്.

<nowiki>


</doc>
<doc id="336948" url="https://ml.wikipedia.org/wiki?curid=336948" title="റെഡ് ടൈഡ്">
റെഡ് ടൈഡ്

പ്ലവക ജീവികൾ കടൽവെള്ളത്തിൽ അതിവേഗം പെരുകുന്നതിനാൽ സമുദ്രോപരിതലം ചുവന്ന നിറത്തിൽ കാണപ്പെടുന്നതിനെയാണ്  റെഡ് ടൈഡ് (Red tide) എന്നു പറയുന്നത്. ചില കാലങ്ങളിൽ പ്ലവക ജീവികളുടെ വൻവർദ്ധനവുണ്ടാകാറുണ്ട്, ഇത്തരത്തിൽ വർദ്ധിക്കുന്നതിനെ 'ബ്ലൂമിങ്' എന്നാണ് പറയുന്നത്. കടൽ വെള്ളത്തിൽ ബ്ലൂമുകൾ വർദ്ധിക്കുന്നതിന്റെ ഭാഗമായി  ആൽഗകൾ സമുദ്രോപരിതലത്തിൽ നില്ക്കുന്നതിനാൽ സമുദ്രോപരിതലം ചുവന്ന നിറമായി കാണപ്പെടുന്നു. ഇത്തരത്തിലുള്ള പ്രതിഭാസങ്ങൾ സാധാരണയായി കാണപ്പെടുന്നത് സമുദ്രതീരത്തോടു ചേർന്ന ഭാഗങ്ങളിലാണ്. ആൽഗകളുടെ പെരുപ്പം മൂലം ശുദ്ധജലത്തിലും ഇത്തരത്തിൽ ആൽഗൽ ബ്ലൂമുകൾ പ്രത്യക്ഷപ്പെടാറുണ്ട്. 
റെഡ് ടൈഡ് കൾ പലപ്പോഴും സ്വാഭാവിക വിഷപദാർത്ഥങ്ങളുടെ ഉത്പാദനത്തിനു കാരണമാകാറുണ്ട്. Gonyaulax പോലുള്ള ഏകകോശ ജീവികൾ മൂലമുണ്ടാകുന്ന ആൽഗൽ ബ്ലൂമുകളിൽ ജലം വിഷമയമാകുന്നതിനു കാരണമാകാറുണ്ട്. തന്മുലം ആ പ്രദേശങ്ങളിലെ മത്സ്യങ്ങൾ( ജലജീവികൾ) മാറി പാർക്കുന്നു. ഈ കാരണം കൊണ്ടാണ് പലപ്പോഴും കടൽ ചുവന്നാൽ മത്സ്യം കിട്ടാത്തത്.

മനുഷ്യ പ്രവർത്തനത്താലും കാലവർഷ പ്രവാഹത്തിന്റെ ഫലമായും മറ്റും കടലിൽ എത്തുന്ന പോഷകധാതുക്കളുടെ പെട്ടെന്നുണ്ടാകുന്ന വർദ്ധനവ് കാരണമാണ്. നൈട്രേറ്റുകളുടേയും ഫോസ്ഫേറ്റുകളുചേയും അളവിന് ആനുപാതികമായ വളർച്ച പ്ലവക ജീവികൾക്കുണ്ട്.. ഇത്തരത്തിൽ രൂപപ്പെടുന്ന ആൽഗകൾ സമുദ്രോപരിതലത്തിൽ തിങ്ങിക്കൂടി സമുദ്രോപരിതലം മൂടുന്നതിനാൽ വെള്ളത്തിന്റെ നിറം ചുവപ്പായി പ്രത്യക്ഷപ്പെടുന്നു.



</doc>
<doc id="336949" url="https://ml.wikipedia.org/wiki?curid=336949" title="ഗ്ലോബുലിൻ">
ഗ്ലോബുലിൻ

ഗ്ലോബുലിൻ. ജന്തുക്കളുടെ ശരീരങ്ങളിൽ കാണപ്പെടുന്ന ഗോളാകൃതിയുള്ള മാംസ്യങ്ങളുടെ (globular proteins) ഒരു കുടുംബമാണ് ഗ്ലോബുലിനുകൾ.ഇവയ്ക്ക് ആൽബുമിനുകളേക്കാൾ തന്മാത്രാ ഭാരമുണ്ട്.ഇവ ശുദ്ധ ജലത്തിൽ ലയിക്കില്ല.എന്നാൽ നേർത്ത ലവണ ലായിനികളിൽ ലയിക്കുന്നു.കരൾ കോശങ്ങളും പ്രതിരോധ വ്യവസ്ഥയുടെ ഭാഗമായ കോശങ്ങളുമാണ് ഗ്ലോബുലിനുകൾ ഉല്പാദിപ്പിക്കുന്നത്.രക്തത്തിലെ മൂന്ന് പ്രധാന പ്രോട്ടീനുകളിൽ ഒന്നാണ് ഗ്ലോബുലിനുകൾ.മനുഷ്യരക്തത്തിലെ ഗ്ലോബുലിന്റെ സാധാരണ അളവ് 2.6-4.6 ഗ്രാം/ഡെസി ലിറ്ററാണ്.


</doc>
<doc id="336956" url="https://ml.wikipedia.org/wiki?curid=336956" title="പരപ്പനങ്ങാടി തീവണ്ടി നിലയം">
പരപ്പനങ്ങാടി തീവണ്ടി നിലയം

പരപ്പനങ്ങാടി ടൗണിന്റെ ഹൃദയത്തിൽ സ്ഥിതി ചെയ്യുന്ന റെയിൽവേ സ്റ്റേഷൻ കേരളത്തിലെ ഏറ്റവും പഴയ റെയിൽവേ സ്റ്റേനുകളിൽ ഒന്നാണ് ..ഷൊറണൂർ - മംഗലാപുരം പാതയിൽ സ്ഥിതി ചെയ്യുന്ന സ്റ്റേഷൻ ദിവസേന ആയിരക്കണക്കിന് ആളുകൾ ഉപയോഗിക്കുന്നുണ്ട്. കേരളത്തിലെ ആദ്യത്തെ റെയിൽവേ പാതയായ തിരൂർ ബേപ്പൂർ പാതയുടെ ഭാഗമായിരുന്നു . ഇവിടെ നിന്ന് ചെന്നൈ, മംഗലാപുരം, കോഴിക്കോട്, കൊച്ചി, കണ്ണൂർ, തൃശൂർ, തിരുവനന്തപുരം എന്നിവിടങ്ങളിലേക്ക് നിരവധി ട്രെയിനുകൾ ഉണ്ട് . 



ബസ്‌ സ്റ്റാൻഡിന്റെ വളരെ അടുത്തായാണ് റെയിൽവേ സ്റ്റേഷൻ സ്ഥിതി ചെയ്യുന്നത് . ഇവിടെ നിന്ന് കോഴിക്കോട് ,മലപ്പുറം ,തിരൂർ ,തിരുനാവായ ,പൊന്നാനി ,ഗുരുവായൂർ ,മലപ്പുറം ,തൃശൂർ തുടങ്ങിയ സ്ഥലങ്ങളിലേക്ക് നിരവധി ബസുകൾ ലഭ്യമാണ്.


<nowiki>


</doc>
<doc id="336957" url="https://ml.wikipedia.org/wiki?curid=336957" title="കർണീ മാതാ ക്ഷേത്രം">
കർണീ മാതാ ക്ഷേത്രം

രാജസ്ഥാനിലെ ബിക്കാനിറിൽ നിന്നും 30 കി.മീ അകലെയുള്ള ദേശ്നോക് എന്ന ചെറു പട്ടണത്തിൽ(ഇന്ത്യ-പാകിസ്താൻ അതിർത്തിക്ക് സമീപം) സ്ഥിതി ചെയ്യുന്ന പ്രശസ്തമായ ഹിന്ദു ക്ഷേത്രം.ദുർഗ്ഗാ ദേവിയുടെ അവതാരമെന്ന് വിശ്വസിക്കപ്പെടുന്ന കർണീ മാതയാണ് ഇവിടുത്തെ പ്രധാന പ്രതിഷ്ഠ. ഇത് എലികളുടെ അമ്പലം (Temple of Rats) എന്നറിയപ്പെടുന്നു. ഈ ക്ഷേത്രത്തിൽ ഏതാണ്ട് 200000 ത്തോളം കറുത്ത എലികൾ ( black rat/വീട്ടെലി) ഭക്തജനങ്ങളാൽ ആരാധിക്കപ്പെട്ട് ജീവിച്ചു പോരുന്നു. ഈ വിശുദ്ധ മൂഷികർ കബ്ബകളെന്നാണ് അറിയപ്പെടുന്നത്.


</doc>
<doc id="336958" url="https://ml.wikipedia.org/wiki?curid=336958" title="ഹിദെകി യുകാവ">
ഹിദെകി യുകാവ

ഹിദെകി യുകാവ.(湯川 秀樹 Yukawa Hideki?, 23 January 1907 – 8 September 1981).ജപ്പാൻകാരനായ സൈദ്ധാന്തിക ഭൗതിക ശാസ്ത്രജ്ഞൻ.നോബൽ പുരസ്ക്കാരത്തിന് അർഹനായ ആദ്യ ജപ്പാൻകാരൻ.മൗലിക കണങ്ങളെക്കുറിച്ചുള്ള ഗവേഷണങ്ങളിൽ ഏർപ്പെട്ടു.1947 ൽ പയോണുകൾ എന്ന മൗലിക കണങ്ങളുടെ നിലനിൽപ്പിനെക്കുറിച്ച് പ്രവചിച്ചു. പയോണുകൾ കണ്ടെത്തിയതിനെ തുടർന്ന് 1949 ലെ ഭൗതിക ശാസ്ത്രത്തിനുള്ള നോബൽ പുരസ്കാരം ലഭിച്ചു.കെ ക്യാപ്ച്യുർ സിദ്ധാന്തത്തിന്റെ വികാസത്തിലും പങ്കാളിയായിരുന്നു.


</doc>
<doc id="336959" url="https://ml.wikipedia.org/wiki?curid=336959" title="രാമൻ രാഘവ്">
രാമൻ രാഘവ്

രാമൻ രാഘവ്.(1929-1995).മനോരോഗിയായ ഒരു തുടർ കൊലയാളി (psychopathic serial killer).ഭ്രാന്തൻ രാമൻ (Psycho Raman ) എന്നും അറിയപ്പെട്ടിരുന്ന ഇയാൾ 1960 കളുടെ മധ്യത്തിൽ മുംബൈ നഗരത്തിലാണ് കൊലപാതകങ്ങളും ആക്രമണങ്ങളും ഉൾപ്പെടെയുള്ള കുറ്റകൃത്യങ്ങൾ നടത്തിയിരുന്നത്.ഇയാളുടെ ആദ്യകാല ജീവിതത്തെക്കുറിച്ചൊ കുറ്റകൃത്യങ്ങൾക്കുള്ള പ്രേരണയെക്കുറിച്ചൊ വ്യക്തമായി അറിയില്ല.

1968-ൽ മുംബൈയുടെ പ്രാന്തപ്രദേശങ്ങളിൽ നിന്നും തുടർകൊലപാതകങ്ങൾ വളരെയധികം റിപ്പോർട്ട് ചെയ്യപ്പെടുവാൻ തുടങ്ങി. കൊലപാതകത്തിന്റെ ഇരകൾ മിക്കപ്പോളും ദരിദ്രരും ചെറിയ കുടിലുകളിൽ താമസിക്കുന്നവരും ആയിരുന്നു. കട്ടിയുള്ള എന്തോ വസ്തു ഉപയോഗിച്ച് തലക്കടിച്ചു് വളരെ ക്രൂരമായാണ് കൊലയാളി തന്റെ ഇരകളെ കൊന്നോടുക്കിയിരുന്നത്. പോലീസ് കൊലയാളിയെ കണ്ടെത്താൻ ഊർജ്ജിത ശ്രമം ആരംഭിച്ചു. നൈറ്റ്‌പെട്രോളിംഗ് ഒക്കെ ശക്തമാക്കിയെങ്കിലും കൊലയാളി ഒരു ചോദ്യചിഹ്നമായി തന്നെ അവശേഷിച്ചു. ദിവസങ്ങൾ കഴിയുന്തോറും ജനങ്ങളുടെ ഭീതി വർധിച്ചു വന്നു. ജനങ്ങൾക്കിടയിൽ പല തരത്തിൽ ഉള്ള കഥകൾ പ്രച്ചരിക്കുവാൻ തുടങ്ങി. അതിൽ പ്രധാനപെട്ട ഒരെണ്ണമായിരുന്നു അമാനുഷികകഴിവുകൾ ഉള്ള യാചകന്റെ കഥ, കൃത്യം നടത്തിയതിനു ശേഷം അയാൾ പക്ഷിയുടെയോ മൃഗത്തിന്റെയോ രൂപംധരിച്ചു രക്ഷപെടും. ഇത്തരം കഥകൾ മാധ്യമങ്ങൾ കൂടി ഏറ്റുപിടിച്ചപ്പോത് ആളുകൾക്കിടയിൽ കൂടുതൽ ഭയം സൃഷ്ടിച്ചു. ഇതിന്റെ ഭലമായി അവർ ചെറിയ ചെറിയ കൂട്ടങ്ങൾ ആയി തിരിഞ്ഞു വടിയും ആയുധങ്ങളുമായി റോന്തുചുറ്റാൻ തുടങ്ങി. സംശയം തോനുന്നവരെ ഒക്കെ ചോദ്യം ചെയ്യാനും മർദ്ദിക്കുവാനും ഈ കൂട്ടർ ഒരു മടിയും കാണിച്ചില്ല. പാവപ്പെട്ട യാചകർ ആയിരുന്നു പലപ്പോളും ഇവരുടെ ഇരകൾ. ഇത്തരം കൂട്ടങ്ങളുടെ ആക്രമണത്തിൽ സാരമായിപരിക്കേറ്റ ഒരു യാചകനെ പറ്റി ഈ കേസിന്റെ അന്വേഷണ ചുമതല ഉണ്ടായിരുന്ന Deputy Commissioner രമാകാന്ത് കുൽക്കർണി തന്റെ ആത്മകഥയിൽ പ്രതിപാദിക്കുന്നുണ്ട്. 

ജനങ്ങൾക്കും മാധ്യമങ്ങൾക്കുമിടയിൽ പലതരം കഥകൾ പ്രചരിക്കുന്നതിന്നിടെ പോലീസ് അന്വേഷണം ശക്തിപ്പെടുത്തി. മുന്പ് ഇത്തരം സംഭവങ്ങൾ നടന്നിട്ടുണ്ടോ എന്ന് പരിശോധിക്കുകയാണ് അവർ ആദ്യം ചെയ്തത്. 1968 പത്തൊൻപതോളം സമാനമായ കേസുകൾ റിപ്പോർട്ട് ചെയ്യപ്പെട്ടിട്ടുണ്ടെന്ന് പോലീസ് കണ്ടെത്തി. ഇതിൽ 9 പേർ മരണപ്പെടുകയും ബാക്കി ഉള്ളവർ തലയിൽ പരിക്കുകളോടെ രക്ഷപെടുകയും ചെയ്തിരുന്നു. രക്ഷപെട്ടവർ ആരുംതന്നെ അക്രമിയെ കണ്ടിട്ടില്ലാത്തതിനാൽ കാര്യമായി ഒന്നുംതന്നെ അവരിൽ നിന്നു ലഭിച്ചില്ല. 

അക്രമങ്ങളുടെ പൊതുസ്വഭാവം വിലയിരുത്തിയ പോലീസ്, അക്രമിക്ക് വ്യക്തമായി പരിചയം ഉള്ള സ്ഥലങ്ങളിൽ ആവും കുറ്റകൃത്യങ്ങൾ നടപ്പാക്കുന്നത് എന്ന അനുമാനത്തിൽ എത്തിച്ചേർന്നു. പരിസരപ്രദേശങ്ങളിലെ കുറ്റവാളികളെ കുറിച്ച് അന്വേഷണം ആരംഭിച്ചു, പെട്രോളിംഗ് കൂടുതൽ കാര്യക്ഷമാക്കി. ഈ സാഹചര്യത്തിൽ ആണ് രാമൻ രാഘവ് പോലീസിന്റെ സംശയത്തിന്റെ നിഴലിൽ വരുന്നത്. മുൻകാലത്ത് പലകേസുകളിലും രാമൻ രാഘവ് ശിക്ഷിക്കപെട്ടിട്ടുണ്ട് . മോഷണശ്രമ്മത്തിനു ഇടയിൽ രണ്ടുപേരെ കൊലചെയ്ത കേസ് ഉണ്ടായിരുന്നെങ്കിലും കോടതിയിൽ കൊലപാതകം തെളിയിക്കുവാൻ സാധിക്കാത്തതിനാൽ മോഷണശ്രമത്തിനു മാത്രം അഞ്ചുമാസത്തോളം ജയിലിൽകഴിഞ്ഞിട്ടുണ്ട് രാമൻ രാഘവ്. അതിനു ശേഷമുള്ള രണ്ടുവർഷക്കാലയളവിൽ ബോംബെ സിറ്റിയിൽ നിന്നും പോലീസ് അയാളെ വിലക്കിയിരുന്നു. ഈ രണ്ടുവർഷക്കാലം ഇതിനു സമാനമായ കൊലപാതകങ്ങൾ ഒന്നും നടന്നിരുന്നില്ല എന്നത് പോലീസിന്റെ സംശയം ബലപ്പെടുത്തി.

പോലീസിന്റെ അനുമാനം ശരിവച്ചുകൊണ്ട് ക്രൈംസീനിലെ വിരലടയാളങ്ങൾ പോലീസ് രേഖകളിൽ ഉണ്ടായിരുന്ന രാമൻ രാഘവിന്റെ വിരലടയാളങ്ങളുമായി match ആയി. അതോടെ പോലീസ് ഇയാൾക്കെതിരെ ലുക്ക്‌ഔട്ട്‌ നോട്ടീസ് പുറപ്പെടുവിച്ചു. അധികം വൈകാതെ തന്നെ അയാൾ പിടിയിലായി.

കൊലയാളിയുടെ അറസ്റ്റ് പത്രങ്ങളും ജനങ്ങളും കൊണ്ടാടി. പക്ഷേ പോലീസിന്റെ തലവേദന തുടങ്ങുന്നേ ഉണ്ടാരുന്നുള്ളൂ. ചോദ്യം ചെയ്യലിനോട് രാമൻ രാഘവ് സഹകരിച്ചില്ല. രണ്ടു ദിവസം അയാൾ മൌനം തുടർന്നു. അറസ്റ്റിനു ശേഷവും കേസിൽ പുരോഗതി ഒന്നും ഇല്ലാത്തതു പോലീസിന്റെ നിഷ്ക്രിയത ആണെന്ന് ചൂണ്ടിക്കാട്ടി പത്രങ്ങളിൽ റിപ്പോർട്ട് വരാൻ തുടങ്ങി.

പക്ഷേ രണ്ടു ദിവസങ്ങൾക്ക് ശേഷം രാമൻ രാഘവ് വാ തുറന്നു. രണ്ടു ദിവസം മിണ്ടാതിരുന്ന ആൾ പെട്ടെന്ന് ഒരു ദിവസം പ്രകോപനങ്ങളൊന്നുമില്ലാതെ കുറ്റങ്ങൾ എല്ലാം തുറന്നു പറയാൻ തയ്യാറായത് എന്ത്കൊണ്ടാണെന്നുള്ള സംശയം എല്ലാവരിലും ഉണ്ടായി. അതിനുള്ള മറുപടിയും രാമൻ രാഘവ് പറയുഞ്ഞു, "ദൈവം പറഞ്ഞിട്ട്". രണ്ടു ദിവസത്തെ ചോദ്യം ചെയ്യലിൽ നിന്നും ഒന്നും ലഭിക്കാതെ ഇരിക്കുമ്പോൾ ആണ് ഒരു പോലീസുകാരൻ രാമൻ രാഘവിനോട് കഴിക്കാൻ എന്തെങ്കിലും വേണോ എന്ന് ചോദിച്ചത്. മറുപടിയായി ഒരു കോഴിയെ വേണം എന്നാണ് രാഘവ് പറഞ്ഞത്. അടുത്തുള്ള കടയിൽ നിന്നും പോലീസ് അയാൾക്ക് കോഴിക്കറി വാങ്ങി നൽകി. അത് കഴിച്ചു കഴിഞ്ഞപ്പോൾ രാഘവിന്റെ അടുത്ത ഡിമാന്റ് എത്തി, "എണ്ണ, ചീപ്പ്, കണ്ണാടി. പിന്നെ ഒന്ന് ഭോഗിച്ചാൽ കൊള്ളാം എന്നുണ്ട്, നിയമം അത് അനുവദിക്കില്ലത്തത്കൊണ്ട് അവസാനത്തേത് ഒഴിവാക്കാം". പോലീസുകാർ അയാൾക്ക് എണ്ണയും ചീപ്പും കണ്ണാടിയും ഏർപ്പെടുത്തികൊടുത്തു. ദേഹത്തും തലയിലുമൊക്കെ എണ്ണ തേച്ചുപിടിപ്പിച്ചു മുടി ചീകി ഒതുക്കിവച്ചു അയാൾ അയാളുടെ പ്രതിബിംബത്തെ കണ്ണാടിയിൽ നോക്കിനിന്നു. കുറച്ചു സമയത്തിനു ശേഷം അയാൾ പോലീസിനോട് ചോദിച്ചു "നിങ്ങൾക്ക് എന്താണ് അറിയേണ്ടത്?".. 
"കൊലപാതകങ്ങളെ പറ്റി" പോലീസ് മറുപടി പറഞ്ഞു.
"പോലീസ് വണ്ടി റെഡി ആക്കൂ. കുറച്ചു പോലീസുകാരേയും രണ്ടു സാക്ഷികളെയും.. നിയമനടപടികൾക്ക് അതാവശ്യമാണ്." രാഘവ് പോലീസുകാരോട് അവശ്യപെട്ടു. അയാൾ പോലീസിനൊപ്പം പോയി കൊലക്ക് ഉപയോഗിച്ച ആയുധവും മറ്റും കാട്ടിക്കൊടുത്തു. ഒരു ഇരുമ്പ്ദണ്ഡ് , കത്തി, ടോർച്ച്, മോഷണമുതലുകൾ തുടങ്ങിയവ പലയിടങ്ങളിൽ നിന്നായി രാമൻ രാഘവിന്റെ സഹായത്തോടെ പോലീസ് കണ്ടെടുത്തു.

രാമൻ രാഘവിന്റെ കുറ്റസമ്മതത്തിൽ നിന്നും.. " എന്റെ പേര് Sindhi Dalwai.(യഥാർത്ഥ നാമം) തമിഴ്നാട്ടിലെ തിരുന്നൽവേലി ആണ് എന്റെ സ്വദേശം. 1950-ൽ ഞാൻ ബോംബെയിൽ എത്തി. മില്ലിൽ ആയിരുന്നു ആദ്യ ജോലി. സമയം കിട്ടുമ്പോളൊക്ക മോഷണവും നടത്തുമായിരുന്നു. മോഷണത്തിന്റെ പേരിൽ ആറോ ഏഴോ തവണ ജയിൽ ശിക്ഷ അനുഭവിച്ചിട്ടുണ്ട്.. ഒരു കൊലപാതക കേസുമായി ബന്ധപ്പെട്ടും ശിക്ഷ അനുഭവിച്ചിട്ടുണ്ട്.. 1966 ഒരു മോഷണവുമായി ബന്ധപ്പെട്ട കൊലപാതക കേസിൽ ഞാൻ പിടിക്കപെട്ടെങ്കിലും കുറ്റസമ്മതം നടത്തിയില്ല. ആറു മാസത്തെ ശിക്ഷക്ക് ശേഷം പുറത്തിറങ്ങി. അതിനു ശേഷമുള്ള രണ്ടു മാസക്കാലം പൂനെയിൽ. പൂനെയിലും പരിസരപ്രദേശങ്ങളിലും മോഷണം നടത്തി ജീവിച്ചുപോന്നു. ഒരിക്കൽ ഒരു ചായക്കടയിൽ ഞാൻ ചായ ആവശ്യപെട്ടപ്പോൾ അയാൾ ആവശ്യത്തിലധികം വെള്ളം ചേർത്താണ് എനിക്ക് തന്നത്. അയാളെ കൊല്ലുവാൻ ഉള്ള ദേഷ്യം ഉണ്ടായിരുന്നു. പക്ഷേ ആ ഇടക്ക് ഒരു കള്ളക്കേസിൽ ഞാൻ അകത്തായി, ഒന്നര കൊല്ലം. 

അതിനു ശേഷം 1968-ൽ ഞാൻ തിരിച്ചു ബോംബെയിൽ എത്തി. രണ്ടുമൂന്നു ദിവസങ്ങൾക്കുള്ളിൽ നടത്തിയ പല മോഷണങ്ങളിൽ നിന്നായി 8 അണയും 1 രൂപയും സമ്പാദിച്ചു. ഒരവസരത്തിൽ കിട്ടിയ 50 രൂപ കൊണ്ട് കുറച്ചു ഉടുപ്പുകൾ വാങ്ങി. ഒരു ഹാർഡ്-വെയർ ഷോപ്പിൽ നിന്നും കിട്ടിയ മോട്ടോർ ഹാൻഡിൽ ഞാൻ ഒരു ആയുധമായി നിർമിച്ചെടുത്തു. ഒരു ദിവസം പൊയ്സറിൽ അഹമ്മദാബാദ് റോഡിനു അരികിലായി മോഷ്ടക്കാൻ ഒരു കുടിൽ കണ്ടെത്തി. അതിനകത്ത് ഒരു കുഞ്ഞികുട്ടിയും അമ്മയും ആണ് ഉണ്ടായിരുന്നത്, അവരുടെ ഭർത്താവ് കുടിലിനു പുറത്തും. ഞാൻ ഈ ഇരുംബ് കമ്പികൊണ്ട് അയാളുടെ തലയിൽ ശക്തമായി അടിച്ചു. അയാൾ ഒച്ചവച്ചു ചാടി എഴുന്നേറ്റെങ്കിലും അയാളെ ഞാൻ അടിച്ചു കൊന്നു. അയാളുടെ കുട്ടി എഴുന്നേറ്റിരുന്നു ദാദ എന്ന് വിളിച്ചു കരയാൻ തുടങ്ങി. ഞാൻ അവിടെ നിന്നും ഓടി രക്ഷപെട്ടു. അവിടെ നിന്നും എനിക്കൊന്നും കിട്ടിയില്ല.

അഹമ്മദാബാദു റോഡിന്റെ മലാദു ഭാഗത്തായിട്ടുള്ള ഒരു കുഗ്രാമത്തിൽ ഒരു താടിയുള്ള മുസ്ലിമിനെ കണ്ടെത്തി. അപ്പോൾ രാത്രി ഏകദേശം 3 മണി ആയിരുന്നു. അയാൾ ചെറിയൊരു കട്ടിലിൽ കിടന്നു ഉറങ്ങുകയായിരുന്നു. വാതിൽ അകത്തു നിന്നു അടക്കാൻ കഴിയാതിരുന്നത് എന്റെ ജോലി എളുപ്പമാക്കി. അയാളുടെ തലക്കിട്ടു ഇരുമ്പ്ദണ്ഡ് ഉപയോഗിച്ച് ശക്തമായി ഒരടി കൊടുത്തു. അപ്പോൾ തന്നെ അയാൾ മരണപെട്ടു. അയാളുടെ കയ്യിൽ കിടന്ന വാച്ചും ജുബ്ബയുടെ പോക്കറ്റിൽ ഉണ്ടായിരുന്ന കാശും ഞാൻ എടുത്തു. ജുബ്ബ ഞാൻ എന്റെ സഞ്ചി\ക്കുള്ളിലേക്ക് ഇട്ടു. അവിടെ നിന്നും ടോർച്ചും കുടയും കൂടി എനിക്ക് ലഭിച്ചു. അയാളുടെ ജുബ്ബയുടെ പോക്കറ്റിൽ ഒരു 100 രൂപ നോട്ട്, പതിനാറു 10 രൂപ നോട്ടുകൾ, ചില്ലറ എല്ലാം കൂട്ടി രണ്ടു രൂപയും ഉണ്ടായിരുന്നു. കിട്ടിയ കാശ് മുഴുവൻ ഞാൻ ഒരു മാർവാരിയുടെ അടുത്ത് നിക്ഷേപിച്ചു. ദിവസവും 20 രൂപ വച്ചു ചെലവാക്കിയ ഞാൻ അവസാനം 75 രൂപ മാർവാരിയുടെ അടുത്തു നിന്നും കടം വാങ്ങേണ്ട അവസ്ഥ വന്നു.

കുറച്ചു ദിവസങ്ങൾക്ക് ശേഷം മോഷ്ടിക്കാൻ പറ്റിയ ഒരു വീട് ഞാൻ കണ്ടെത്തി. അതിന്റെ പുറകുവശത്തുകൂടെ ഞാൻ അകത്തു കയറി. അവിടെ ഒരു സ്ത്രീ ഏകദേശം രണ്ടുമാസം പ്രായമുള്ള കുട്ടിക്ക് പൊടി കലക്കിയ പാൽ കൊടുക്കുന്നുണ്ടായിരുന്നു. ആ സ്ത്രീയുടെ കഴുത്തിലെ ഗോൾഡ്‌ നെക്ക്ലെസ് ആയി എന്റെ ലക്‌ഷ്യം. പക്ഷേ ആ സ്ത്രീ രാത്രി മൂന്നു മണി നാല് മണി വരെ ഉറങ്ങാത്തത്‌ എന്റെ ജോലി ദുഷ്ക്കരമാക്കി. എനിക്ക് നിരാശയോടെ മടങ്ങി പോകേണ്ടിവന്നു. രണ്ടോ മൂന്നോ ദിവസം ഇങ്ങനെ തന്നെ തുടർന്നു. ഒരു ദിവസം അവർ ഉറങ്ങി എന്ന് ഉറപ്പിച്ച ഞാൻ അവരുടെ വീടിനുള്ളിൽ കയറി. ആ സ്ത്രീയും തൊട്ടടുത്ത കട്ടിലിൽ അവളുടെ ഭർത്താവുംകിടന്നു ഉറങ്ങുന്നുണ്ടായിരുന്നു. രണ്ടു കട്ടിലിനും നടുക്ക് നിന്നുകൊണ്ട് ഭർത്താവിന്റെ തലക്കടിച്ചു കൊന്നു. അതിനു ശേഷം ഞാൻ അവളെ ബലാൽസംഗം ചെയ്യാൻ ശ്രമിച്ചപ്പോൾ അവൾ ഒച്ചയുണ്ടാക്കി. ഇരുമ്പ്ദണ്ഡ് ഉപയോഗിച്ച് അവളുടെ തലക്കിട്ടു രണ്ടുമൂന്നു അടി വച്ചുകൊടുത്തു. അപ്പോളേക്കും അവളുടെ കുട്ടിയും ഒച്ചവക്കാൻ തുടങ്ങി. ഞാൻ അതിനെയും തലക്കടിച്ചു കൊലപ്പെടുത്തി. അപ്പോളേക്കും അവളും മരിച്ചിരുന്നു. ഒച്ചയും ബഹളവും കേട്ട് ആരും വരുന്നില്ല എന്ന് ഉറപ്പിക്കാൻ ഞാൻ ഇരുമ്പുദണ്ഡുമായി പുറത്തുപോയി നോക്കി. ആരും ഒച്ച ശ്രദ്ധിച്ചിട്ടില്ല, ഞാൻ ആയുധം പുറത്തു ഒളിപ്പിച്ചു വച്ചു എന്റെ കാമം ശമിപ്പിക്കാൻ അകത്തേക്ക് പോയി, അവളുടെ കഴുത്തിൽ ഉണ്ടായിരുന്ന മാല ഞാൻ കൈവശപ്പെടുത്തി. അൽപം കഴിഞ്ഞു ആരോ അകലെ നിന്നു ഓടിവരുന്ന പോലെ തോന്നി പെട്ടെന്ന് ഒളിക്കാൻ ശ്രമിച്ചെങ്കിലും ഓടിവന്ന പെൺകുട്ടി എന്നെ കണ്ടു. അവൾ ഉറക്കെ ഒച്ചയിടാൻ തുടങ്ങിയപ്പോൾ ഞാൻ ഓടി രക്ഷപെട്ടു. പിറ്റേദിവസം എന്റെ ആയുധവും കുടയും തിരികെ എടുക്കുവാനായി പോയെങ്കിലും അവ രണ്ടും അവിടെ ഇല്ലായിരുന്നു. നെക്ലേസ് ആയി തെറ്റിധരിച്ച മാല ഗ്ലാസ് കൊണ്ട് ഉണ്ടാക്കിയത് ആയതുകൊണ്ട് മാർവാരിക്ക് കൊടുത്തു. 

അതുകഴിഞ്ഞ് മൈക്കിൾ എന്ന ഒരു ക്രിസ്ത്യാനി സുഹൃത്തിന്റെ വീട്ടിൽ ചെന്നു ചെറിയൊരു കുടിൽ നിർമ്മിക്കാൻ ആണെന്നും പറഞ്ഞു ആണിപറിക്കുന്ന ഇരുമ്പ്ദണ്ഡ് വാങ്ങിക്കൊണ്ട് വന്നു. അന്നുതന്നെ ഒരു കുടിലിൽ കിടന്നു ഉറങ്ങുന്ന ചെറുപ്പക്കാരനെ കൊല്ലാൻ പ്ലാൻ ചെയ്തിരുന്നെങ്കിലും അതിനു സാദിച്ചില്ല. അടുത്ത ദിവസം അയാളുടെ കുടിലിനു മുന്നിൽ ഒരു ചെറിയ തുരംഗം ഉണ്ടാക്കി അകത്തുകടന്നു. ആറോ ഏഴോ തവണ അയാളുടെ തലക്കടിച്ചു അയാളെ കൊലപ്പെടുത്തി. കയ്യിൽ ഉണ്ടായിരുന്ന വാച്ച് ഊരി ഞാൻ പോക്കറ്റിൽ ഇട്ടു. അവിടെ ഏകദേശം അമ്പതോളം ബുക്കുകൾ ഉണ്ടായിരുന്നു. രണ്ടോ മൂന്നോ ഫൌണ്ടൻ പേനകളും. ചെറിയ ഒരു പെട്ടിക്കുള്ളിൽ നിന്നും ഡോക്ടർമാർ ഓപ്പറേഷന് വേണ്ടി ഉപയോഗിക്കുന്ന ചെറിയ കത്തിയും മറ്റും കണ്ടെടുത്തു. അയാളുടെ പോക്കറ്റിൽ അഞ്ചു ഒരുരൂപ നോട്ടുകൾ ഉണ്ടായിരുന്നു. അവിടെ ഉണ്ടായിരുന്ന ഡാൾഡയും ഗോതമ്പ് പൊടിയും കൂടി ഞാൻ കൈക്കലാക്കി. പിന്നീട് അയാളുടെ വാച്ച് വിറ്റിട്ട് എനിക്കൊരു 30 രൂപ കിട്ടി. ആ 30 രൂപക്ക് ഞാൻ ആണി പറിക്കുന്ന ഇരുമ്പ്ദണ്ഡ് എനിക്ക് പറ്റിയ ആയുധമാക്കി മാറ്റി എടുത്തു. 

രണ്ടോ മൂന്നോ ദിവസങ്ങൾക്ക് ശേഷം പുതിയ ആയുധം ഉപയോഗിച്ച് ഒരാളെ കൊലപ്പെടുത്തി. അയാളുടെ പോക്കറ്റിൽ ഉണ്ടായിരുന്ന ബീഡിയും തീപ്പെട്ടിയും സ്വന്തമാക്കി. അവിടെ നിന്നു അധികം അകലെയല്ലത്തോരു കുടിലിൽ ഒരു സ്ത്രീയും അവരുടെ രണ്ടു കുഞ്ഞികുട്ടികളും ഉണ്ടെന്നു മനസ്സിലാക്കി അവിടെയും മോഷ്ടിക്കാൻ കയറി. രണ്ടു ചെറിയകുഞ്ഞുങ്ങൾക്കിടയിൽ ഉറങ്ങിക്കിടക്കുന്ന ആ സ്ത്രീയെ രണ്ടോ മൂന്നോ അടിയിൽ കൊലപ്പെടുത്തി. അവർ പുതച്ചിരുന്ന പുതപ്പു മാറ്റിയപ്പോൾ അവൾ പരിപൂർണ നഗ്നയായിരുന്നു. അവളുടെ മാറിടം ഞാൻ ഉറുഞ്ചികുടിച്ചു. മുലപ്പാലിന് നല്ല മധുരമായിരുന്നു. മതിയാവോളം ഞാൻ അതാസ്വദിച്ചു. അതിനു ശേഷം അവളുടെ മൃതദേഹം ഞാൻ എന്റെ കാമപൂർത്തീകരണതിനായി ഉപയോഗിച്ചു."

ഇങ്ങനെ ഒരുപാട് കൊലപാതകങ്ങളുടെ ഞെട്ടിപ്പിക്കുന്ന വിവരങ്ങൾ അയാൾ പോലീസിനു നൽകി.

കോടതിയിൽ ഹാജരാക്കിയപ്പോൾ പ്രതി ചീഫ് പ്രെസിഡന്സി മജിസ്ട്രെടിനു മുൻപാകെ കുറ്റം സമ്മതിച്ചു. 1966 ൽ മാത്രം 24 കൊലപാതകങ്ങൾ താൻ നടത്തിയതായി രാഘവ് മജിസ്ട്രെറ്റിനു മൊഴി നൽകി. അതിനു ശേഷം കേസ് സെക്ഷൻസ് കോടതിയിലേക്ക് മാറ്റി. സെക്ഷൻ കോടതിയിൽ defence counsel രാമൻ രാഘവിനു മാനസിക തകരാറുണ്ടെന്നും ഈ കൊലപാതകങ്ങൾ ഒന്നും അയാൾ സ്വബോധതോടെയല്ല ചെയ്തത് എന്നും വാദിച്ചു. Defence Counselലിന്റെ വാദം കണക്കിലെടുത്ത് കോടതി രാമൻ രാഘവിനെ പോലീസ് സർജന്റെ അടുത്തേക്ക് അയച്ചു. രാമൻ രാഘവിനെ പരിശോധിച്ച സർജൻ അയാൾക്ക് മാനസികമായ പ്രശ്നങ്ങൾ ഒന്നുമില്ല എന്ന് വിധിയെഴുതി. പക്ഷേ defence counsel മറ്റൊരു ഡോക്ടറെ സാക്ഷിയാക്കി അവരുടെ വാദം ശരിയാണെന്ന് സമർതിച്ചു. പക്ഷേ അത് ഗുണം ചെയ്തില്ല. നിലവിലുള്ള തെളിവുകളുടെയും വിലയിരുത്തലുകളുടെയും അടിസ്ഥാനത്തിൽ മരണം വരെയും തൂക്കിലേറ്റാൻ ജഡ്ജ് വിധി പുറപ്പെടുവിച്ചു. പ്രതി അപ്പീലിന് ശ്രമിച്ചില്ല.

പക്ഷേ നിയമപ്രകാരം കീഴ് കോടതിയുടെ വധശിക്ഷ കേസുകളിൽ ഹൈക്കൊർട്ട് തീർപ്പ് കൽപ്പിക്കേണ്ടതുണ്ട്. ഹൈക്കൊർട്ടിൽ കേസ് എത്തിയപ്പോൾ മൂന്നംഗ സ്പെഷ്യൽ മെഡിക്കൽ ടീം രൂപീകരിച്ചു രാമൻ രാഘവിന്റെ മാനസികനിലയെ പറ്റിയുള്ള അഭിപ്രായം ആരാഞ്ഞു. സ്പെഷ്യൽ മെഡിക്കൽ ടീം രാമൻ രാഘവിനു് മനാസികസ്ഥിരത ഇല്ലെന്നു വിലയിരുത്തി. ഈ വിലയിരുത്തലിന്റെ അടിസ്ഥാനത്തിൽ കീഴ്ക്കോടതിയുടെ വിധി നീട്ടിവക്കുവാൻ തീരുമാനം ആയി. സെൻട്രൽ ഇൻസ്റ്റിറ്റ്യൂട്ട് ഓഫ് മെന്ടൽ ഹെൽത്ത് ആൻഡ്‌ റിസേർച്ചിനു കീഴിൽ ചികിത്സയുടെ മേൽനോട്ടത്തിൽ രാമൻ രാഘവിനെ യാർവാദ സെൻട്രൽ ജയിലിൽ പ്രവേശിപ്പിച്ചു. കേസിന്റെ വിധിയിൽ തീർപ്പാക്കാൻ അപേക്ഷിച്ചുകൊണ്ട് രാമൻ ഹൈക്കൊടതിക്ക് ഇടക്കിടക്ക് കത്തയച്ചു തുടങ്ങി. അങ്ങനെ 1987-ൽ രാമൻ രഘവിനെ ചികിത്സിച്ചു ഭേദമാക്കാൻ കഴിയില്ല എന്ന എക്സ്പെർട്ട് കമ്മിറ്റിയുടെ വിലയിരുത്തലിനെ മാനിച്ചു ഹൈക്കോടതി വധശിക്ഷ ജീവപര്യന്തം ആക്കി കുറച്ചു. 1995-ൽ കരൾ സംബന്ധമായ അസുഖത്തെത്തുടർന്ന് രാമൻ രാഘവ് മരണമടഞ്ഞു.


</doc>
<doc id="337023" url="https://ml.wikipedia.org/wiki?curid=337023" title="കേരള സർവകലാശാല കമ്പ്യൂട്ടേഷണൽ ബയോളജി ആൻഡ് ബയോഇൻഫർമാറ്റിക്സ് വകുപ്പ്">
കേരള സർവകലാശാല കമ്പ്യൂട്ടേഷണൽ ബയോളജി ആൻഡ് ബയോഇൻഫർമാറ്റിക്സ് വകുപ്പ്

കേരള സർവകലാശാലയുടെ കമ്പ്യൂട്ടേഷണൽ ബയോളജി, ബയോ-ഇൻഫർമാറ്റിക്സ്‌ വിഭാഗങ്ങൾക്കുള്ള ഡിപ്പാർട്ട്മെന്റാണിത്. 2005 ൽ എം ഫിൽ ബയോഇൻഫർമാറ്റിക്സ് പ്രോഗ്രാമോടുകൂടി സെന്റർ ഫോർ ബയോഇൻഫർമാറ്റിക്സ് എന്ന പേരിൽ സ്ഥാപിതമായി. 2007 ൽ എം എസ് സി പ്രോഗ്രാം കൂടി ഉൾപ്പെടുത്തിയ സെന്റർ 2010 ൽ ബയോ ഇൻഫർമാറ്റിക്സിന്റെ സ്റ്റേറ്റ് ഇന്റർ യൂണിവേഴ്സിറ്റി സെന്റർ ഓഫ് എക്സലൻസ് ആയി ഉയർത്തപ്പെട്ടു. 2011 ൽ സെന്റർ ഫോർ ബയോഇൻഫർമാറ്റിക്സ് ഒരു ഡിപ്പാർട്ട് മെന്റ് ആയി നിലവിൽവന്നു. ഡോ. അച്യുത് ശങ്കർ എസ് നായർ ആണ് ഹെഡ് ഓഫ് ഡിപ്പാർട്ട്മെന്റ്. ഇവിടെ എം എസ് സി, എം ഫിൽ പ്രോഗ്രാമുകൾക്കു പുറമേ വിവിധ ഗവേഷണങ്ങളും നടക്കുന്നു. കേരള സർ‌വകലാശാലയുടെ കാര്യവട്ടം കാമ്പസിൽ ആണ് ഡിപ്പാർട്ട്മെന്റ് സ്ഥിതിചെയ്യുന്നത്. 


</doc>
<doc id="337024" url="https://ml.wikipedia.org/wiki?curid=337024" title="കമ്പ്യൂട്ടേഷണൽ ബയോളജി">
കമ്പ്യൂട്ടേഷണൽ ബയോളജി

ജൈവികവ്യവസ്ഥകളുടെ ഗണിതീയ മാതൃകകൾ, കമ്പ്യൂട്ടേഷണൽ സിമ്യുലേഷൻ, സൈദ്ധാന്തിക നിരൂപണം, ഡേറ്റ അപഗ്രഥനം, എന്നിവയുടെ പ്രയുക്ത ശാസ്ത്ര മേഖലയാണ് കമ്പ്യൂട്ടേഷണൽ ബയോളജി. കമ്പ്യൂട്ടർ സയൻസ്, പ്രയുക്ത ഗണിതം, അനിമേഷൻ, സ്ഥിതിഗണിതം(Statistics), ജൈവ രസതന്ത്രം, രസതന്ത്രം, ബയോഫിസിക്സ്, തന്മാത്ര ജീവശാസ്ത്രം, ജനിതകശാസ്ത്രം, ജീനോമിക്സ്, പരിണാമ ശാസ്ത്രം, ന്യൂറോസയൻസ്, ദൃശ്യചിത്രണം എന്നീ ശാസ്ത്രശാഖകളുമായി ബന്ധപ്പെട്ടിരിക്കുന്ന ഒരു ഇന്റർ-ഡിസിപ്ളിനറി വൈജ്ഞാനിക രംഗം ആണ് കമ്പ്യൂട്ടേഷണൽ ബയോളജിയുടേത്.


</doc>
<doc id="337035" url="https://ml.wikipedia.org/wiki?curid=337035" title="മയ്യഴി തീവണ്ടി നിലയം">
മയ്യഴി തീവണ്ടി നിലയം

മയ്യഴി തീവണ്ടി നിലയം പോണ്ടിച്ചേരിയിലെ മാഹി ജില്ലയിൽ ആണ് സ്ഥിതി ചെയ്യുന്നത് ..ഷൊറനുർ - മംഗലാപുരം പാതയിൽ സ്ഥിതി ചെയ്യുന്ന സ്റ്റേഷൻ ദിവസേന നിരവധി ആളുകള് ഉപയോഗിച്ചു വരുന്നു .ഇവിടെ നിന്ന് പ്രധാന നഗരങ്ങളായ ചെന്നൈ, തിരുവനന്തപുരം, കൊച്ചി, കോയമ്പത്തൂർ, കോഴിക്കോട്,കണ്ണൂർ ,മംഗലാപുരം എന്നിവിടങ്ങിലേക്ക് നിരവധി തീവണ്ടികൾ ലഭ്യമാണ്. 

രണ്ടു പ്ലാട്ഫോം മാത്രമുള്ള മാഹി സ്റ്റേഷനിൽ സൌകര്യങ്ങൾ പരിമിതമാണ് . കുറച്ച് ഇരിപിടങ്ങളും കുടിവെള്ളതിനുള്ള മെഷീനുകളും മാത്രമായി ഒതുങ്ങുന്നു .


റെയിൽവേ സ്റ്റേഷന്റെ മുന്നിലുള്ള ബസ്‌ സ്റ്റോപ്പിൽ നിന്ന് സമീപ പ്രദേശങ്ങളിക്കുള്ള ബസ്‌ ലഭിക്കും . കൂടാതെ കൊച്ചി - പനവേൽ ദേശിയപാതയിലേക്ക് ഒരു കി.മി ദൂരമേയുള്ളൂ .ഇവിടെ നിന്ന് കോഴിക്കോട് ,കണ്ണൂര് ,വടകര ,തലശ്ശേരി എന്നിവിടങ്ങിലെക്ക് നിരവധി ബസുകൾ ലഭിക്കും .

<nowiki>

</doc>
<doc id="337045" url="https://ml.wikipedia.org/wiki?curid=337045" title="ആന്ധ്ര പ്രദേശ് നിയമസഭ">
ആന്ധ്ര പ്രദേശ് നിയമസഭ

ആന്ധ്ര പ്രദേശ് സംസ്ഥാനത്തെ നിയമനിർമ്മാണ സഭയാണ് ആന്ധ്ര പ്രദേശ് നിയമസഭ. ആന്ധ്ര പ്രദേശ് നിയമസഭയ്ക്ക് രണ്ട് സഭകൾ ഉണ്ട്. അധോസഭയും ഉപരിസഭയും. മുൻപ് ഒറ്റ സഭയായും ചരിത്രത്തിൽ നിലനിന്നിരുന്നു. 

ആന്ധ്ര പ്രദേശിൽ 13 ജില്ലകളിലായി ആകെ 175 അസംബ്ലി മണ്ഡലങ്ങൾ ആണുള്ളത്.


</doc>
<doc id="337050" url="https://ml.wikipedia.org/wiki?curid=337050" title="ദില്ലി കൊച്ചിൻ ഹൗസ്">
ദില്ലി കൊച്ചിൻ ഹൗസ്

തിരുവിതാംകൂർ ഭരണാധികാരികളുടെ ഡെൽഹിയിലെ താമസസ്ഥലമായിരുന്നു കൊച്ചിൻ ഹൗസ് അഥവാ ദില്ലി കൊച്ചിൻ ഹൗസ്. ഇത് "ജന്തർ മന്തർ റോഡ്‌ 3"ലെ കേരളാഹൗസ് അങ്കണത്തിലാണ് സ്ഥിതി ചെയ്യുന്നത്. ഇതിന് കൊച്ചിൻ സ്റ്റേറ്റ് പാലസ് എന്നും പറയപ്പെടുന്നു.



</doc>
<doc id="337051" url="https://ml.wikipedia.org/wiki?curid=337051" title="റായ്‌പൂർ (ഛത്തിസ്ഗഡ്)">
റായ്‌പൂർ (ഛത്തിസ്ഗഡ്)

റായ്‌പൂർ ഛത്തിസ്ഗഡ് സംസ്ഥാനത്തിന്റെ തലസ്ഥാനമാണ്. ഛത്തിസ്ഗഡ് സംസ്ഥാനത്തെ ഏറ്റവും വലിയ പട്ടണവും ആണിത്.2000 നവംബർ 1നു ഛത്തിസ്ഗഡ് സംസ്ഥാനം ഉണ്ടാകും മുൻപ് ഇത് മദ്ധ്യപ്രദേശിന്റെ ഭാഗമായിരുന്നു. 2011ൽ ഇവിടെ 1,010,087 ജനസംഖ്യയുണ്ടായിരുന്നു. 

ഒരു പരന്ന പ്രദേശത്തിന്റെ മദ്ധ്യഭാഗത്തോടടുത്തണ് റായ്പൂർ സ്ഥിതിചെയ്യുന്നത്. ചിലസമയത്ത് ഈ പ്രദേശത്തെ ഇന്ത്യയുടെ അരിപ്പാത്രം എന്നു വിളിക്കുന്നു. ഇവിറ്റെ നൂറുകണക്കിനു നെൽവർഗ്ഗങ്ങൾ വളരുന്നു. 
റായ്പൂരിൽ ചൂടു കൂടിയ മാർച്ചു മുതൽ ജൂൺ വരെയുള്ള മാസങ്ങളൊഴിച്ച് മറ്റു മാസങ്ങളിൽ മിതമായ ചൂടുള്ള കാലാവസ്ഥയാണ്. 

Suburbs Of Raipur

റായ്‌പൂരിൽ നിന്നും ഹിന്ദിയിൽ അനേകം വാർത്താചാനലുകൾ സമ്പ്രേക്ഷണം നടത്തുന്നുണ്ട്. :
Many local news channels are telecast from Raipur in Hindi

ഇംഗ്ലിഷിലും ഹിന്ദിയിലുമായി അനേകം പത്രങ്ങൾ ഇവിടെ നിന്നും പ്രസിദ്ധീകരിക്കുന്നു.:
റായ്പൂരിൻ 6 റേഡിയോ സ്റ്റേഷനുകൾ ഉണ്ട്.

ആകാശ്‌വാണി (radio broadcaster)(All India Radio)

My FM - 94.3 FM

Radio Tadka - 95 FM

Radio Mirchi - 98.3 FM

Radio Rangeela - 104.8 FM

Vividh Bharti. - 101.6 FM


</doc>
<doc id="337052" url="https://ml.wikipedia.org/wiki?curid=337052" title="ബഗീര">
ബഗീര

കിപ്ലിംങ്ങിന്റെ പ്രശസ്ത കൃതിയായ ദി ജംഗിൾ ബുക്ക് എന്ന കഥാസമാഹാരത്തിലെ പ്രധാന കഥാപാത്രമായ ഒരു കരിമ്പുലുയാണ് ബഗീര (Bagheera)( / "Baghīrā").  മൗഗ്ലിയെ കേന്ദ്രകഥാപാത്രമാക്കി റുഡ്യാർഡ് കിപ്പ്ലിംഗിന്റെ രണ്ട് കൃതികളിലും (The Jungle Book (coll. 1894) ഉം The Second Jungle Book (coll. 1895)) ബഗീര പ്രധാന കഥാപാത്രമാണ്. ബഗീര എന്നത് കടുവ എന്നർത്ഥം വരുന്ന ഹിന്ദി പദമാണ്.
ഉദയ്പൂരിലെ ഒരു പ്രദർശനത്തിനുളള മൃഗശാലയിലെ കൂട്ടിൽ ജനിച്ചതാണ് ബഗീര. തന്റെ അമ്മ മരിക്കുന്നതോടുകൂടി സ്വാതന്ത്ര്യത്തിനു വേണ്ടി ആസൂത്രണം തുടങ്ങുന്നു. ഒരിക്കൽ ബഗീര പൂട്ട് പൊളിച്ച് ബഗീര കാട്ടിലെത്തുന്നു. ശൗര്യവും കൗശലവും ബഗീരനോട് ഷേർ ഖാനൊഴികെയുള്ള കാട്ടിലെ മറ്റു ജീവികൾക്ക് ബഹുമാനത്തിനും ഇഷ്ടത്തിനും കാറണമാകുന്നു. മൃഗശാലയിൽ നിന്നും രക്ഷപ്പെട്ടു പോന്നതുകാരണം ബഗീരൻ എന്ന കഥാപാത്രത്തിന്റെ കഴുത്തിൽ ഒരു പട്ട(മാല) കാണപ്പെടാറുണ്ട്.



</doc>
<doc id="337053" url="https://ml.wikipedia.org/wiki?curid=337053" title="ട്രാവൻകൂർ ഹൗസ്">
ട്രാവൻകൂർ ഹൗസ്

Coordinates: 28°37′10″N 77°13′41″E﻿ / ﻿28.619494°N 77.228112°E﻿ / 28.619494; 77.228112തിരുവിതാംകൂർ ഭരണാധികാരികളുടെ ഡെൽഹിയിലെ താമസസ്ഥലമായിരുന്നു ട്രാവൻകൂർ ഹൗസ്. ഇത് "കസ്തൂർബാ ഗാന്ധി മാർഗിലാണ്" സ്ഥിതി ചെയ്യുന്നത്. ഇതിന് ട്രാവൻകൂർ പാലസ് എന്നും പറയപ്പെടുന്നു. 




</doc>
<doc id="337055" url="https://ml.wikipedia.org/wiki?curid=337055" title="തിരുവിതാംകൂർ രാജകുടുംബം">
തിരുവിതാംകൂർ രാജകുടുംബം






</doc>
<doc id="337058" url="https://ml.wikipedia.org/wiki?curid=337058" title="കല്ലായി തീവണ്ടി നിലയം">
കല്ലായി തീവണ്ടി നിലയം

കോഴിക്കോട് നഗരത്തിലെ കല്ലായിൽ സ്ഥിതി ചെയ്യുന്ന ഈ റെയിൽവേ സ്റ്റേഷൻ പ്രധാനമായും പാസഞ്ചർ തീവണ്ടികൾ ആണ് ഉപയോഗിച്ച വരുന്നത് . കോഴിക്കോട് നഗരത്തിലെ തെക്ക് ഭാഗങ്ങളിൽ ഉള്ളവർക്ക് വളരെ സൌകര്യാത്മകമായാണ് ഇത് സ്ഥിതി ചെയ്യുനത്. ഇവിടെനിന്ന് ഷോർണനൂർ, തൃശൂർ , കോയമ്പത്തൂർ, കോഴിക്കോട്, കണ്ണൂർ, മംഗലാപുരം എന്നിവിടങ്ങിലേക്ക് തീവണ്ടികൾ ലഭ്യമാണ്. 

രണ്ടു പ്ലാട്ഫോം മാത്രമുള്ള കല്ലായി സ്റ്റേഷനിൽ സൌകര്യങ്ങൾ പരിമിതമാണ് . കല്ലായി തീവണ്ടി നിലയത്തെ കോഴിക്കോട് സൌത്ത് സ്റ്റേഷൻ ആയി വികസിപിക്കാനുള്ള ആവശ്യം ശക്തമാണ് .


കോഴിക്കോട് നഗരത്തിന്റെ മിക്ക പ്രദേശങ്ങളിൽ നിന്നും കല്ലായിലേക്ക് നിരവധി സിറ്റി ബസുകൾ ലഭ്യമാണ് .

<nowiki>

</doc>
<doc id="337068" url="https://ml.wikipedia.org/wiki?curid=337068" title="സ്റ്റെർകുലിയ">
സ്റ്റെർകുലിയ

മാൽവേസീ കുടുംബത്തിലെ ഒരു ജനുസ്സാണ് സ്റ്റെർകുലിയ (Sterculia).തിരിച്ചറിയപ്പെട്ട ഏതാണ്ട് 250-ഓളം സ്പീഷിസുകൾ ഉൾപ്പെടുന്നതാണ് ഈ ജീനസ്. പൊതുവെ ഇവ ട്രോപികൽ ചെസ്റ്റ്നട്സ് എന്നാണറിയപ്പേടുന്നത്.രൂക്ഷഗന്ധം ഉള്ളത് കൊണ്ട് റോമൻ ദേവനായ സ്റ്റെർക്യുലിനസിൽ നിന്നാണ് ഈ പേരു ലഭിച്ചത്. വളത്തിന്റെ ദേവനാണ് സ്റ്റെർക്യുലിനസ്.


</doc>
<doc id="337074" url="https://ml.wikipedia.org/wiki?curid=337074" title="അബ്യൂടിലോൺ">
അബ്യൂടിലോൺ

മാൽവേസികുടുംബത്തിലെ ഒരു ജീനസ്സാണ് അബ്യൂടിലോൺ.ഏഷ്യയിലെയും ആഫ്രിക്കയിലെയും അമേരിക്കയിലെയും ഓസ്ട്രേലിയയിലേയും ഉഷ്ണ-മിതോഷ്ണ മേഖലകളിലാണിവ കാണപ്പെടുന്നത്.ഇന്ത്യൻ മാലൊ,വെൽവെറ്റ് ലീഫ് എന്നീ പേരുകളിൽ അറിയപ്പെടുന്നു.


</doc>
<doc id="337085" url="https://ml.wikipedia.org/wiki?curid=337085" title="വെള്ളയിൽ തീവണ്ടി നിലയം">
വെള്ളയിൽ തീവണ്ടി നിലയം

കോഴിക്കോട് നഗരത്തിലെ വെള്ളയിലിൽ സ്ഥിതി ചെയ്യുന്ന ഈ റെയിൽവേ സ്റ്റേഷൻ പ്രധാനമായും പാസ്സജ്ജർ തീവണ്ടികൾ ആണ് ഉപയോഗിച്ച വരുന്നത് .<ref>
<nowiki>{{</nowiki>


</doc>
<doc id="337092" url="https://ml.wikipedia.org/wiki?curid=337092" title="വെസ്റ്റ് ഹിൽ തീവണ്ടി നിലയം">
വെസ്റ്റ് ഹിൽ തീവണ്ടി നിലയം

കോഴിക്കോട് നഗരത്തിലെ വെസ്റ്റ് ഹിൽ സ്ഥിതി ചെയ്യുന്ന ഈ റെയിൽവേ സ്റ്റേഷൻ പ്രധാനമായും പാസഞ്ചർ തീവണ്ടികൾ ആണ് ഉപയോഗിച്ച് വരുന്നത് .<ref>


</doc>
<doc id="337095" url="https://ml.wikipedia.org/wiki?curid=337095" title="സ്ട്രേറ്റ്‌ഫോഡ് അപോൺ എയ്‌വൻ">
സ്ട്രേറ്റ്‌ഫോഡ് അപോൺ എയ്‌വൻ

ഇംഗ്ലണ്ടിലെ എയ്‌വൻ നദിക്കരയിലുള്ള ഒരു മാർക്കറ്റ് ടൗൺ ആണ് സ്ട്രേറ്റ്‌ഫോഡ് അപോൺ എയ്‌വൻ (Stratford-upon-Avon). (). ബിർമിംഗ്‌ഹാമിനു തെക്കുകിഴക്കായും വാർവിക്കിനു തെക്കുപടിഞ്ഞാറുമായാണ് സ്ട്രാറ്റ്‌ഫോഡ് അപോൺ എയ്‌വൻ സ്ഥിതിചെയ്യുന്നത്. 2007 -ൽ ഇവിടത്തെ ജനസംഖ്യ 25505 ആയിരുന്നത് 2011 -ൽ 27445 ആയി ഉയർന്നിട്ടുണ്ട്. 

വിശ്വമഹാകവി ഷേക്സ്പിയറിന്റെ ജനനസ്ഥലമായ ഇവിടം സഞ്ചാരികളുടെയും സാഹിത്യപ്രേമികളുടെയും പ്രിയപ്പെട്ടസ്ഥലമാണ്. വർഷംതോറും ഏകദേശം 49 ലക്ഷം ആൾക്കാരാണ് ഇവിടം സന്ദർശിക്കുന്നത്. 


</doc>
<doc id="337105" url="https://ml.wikipedia.org/wiki?curid=337105" title="ഇന്റർനെറ്റ് ആർകൈവ്">
ഇന്റർനെറ്റ് ആർകൈവ്

"ഒരു നിയന്ത്രണവും കൂടാതെ എല്ലാ വിവരങ്ങളും എല്ലാവർക്കും ലഭ്യമാക്കുക" "(universal access to all knowledge)" എന്ന ലക്ഷ്യത്തോടു കൂടി ലാഭേച്ഛയില്ലാതെ പ്രവർത്തിക്കുന്ന ഒരു ഡിജിറ്റൽ ലൈബ്രറിയാണ് ഇന്റർനെറ്റ് ആർകൈവ് (Internet Archive). സാൻ ഫ്രാൻസിസ്കോയിലാണ് ഇതിന്റെ ആസ്ഥാനം. പുസ്തകങ്ങൾ, വെബ് സൈറ്റുകൾ, സോഫ്റ്റ് വെയറുകൾ, ഗെയ്മുകൾ, ചലച്ചിത്രങ്ങൾ, ചിത്രങ്ങൾ, എന്നീ ഡിജിറ്റൽ വസ്തുക്കളുടെ തുറന്ന ലഭ്യത ഇന്റർനെറ്റ് ആർകൈവിലൂടെ സാധ്യമാക്കുന്നു. ശേഖരിക്കുക എന്നതിനുപുറമെ സ്വതന്ത്രമായി ലഭിക്കുന്ന സ്രോതസ്സുകൾ
ഉപയോക്താക്കൾക്കു വഴങ്ങുന്നരീതിയിൽ ക്രമീകരിക്കുകയും അവയ്ക്ക് തുറന്ന ലഭ്യത ഉറപ്പു വരുത്തുക എന്ന സന്നദ്ധസേവനവും ഇന്റർനെറ്റ് ആർകൈവ് സാധ്യമാക്കുന്നു. 2014 മെയ് ലെ കണക്കുകൾ പ്രകാരം 15 പെറ്റാബൈറ്റ് ശേഖരങ്ങൾ ഇന്റർനെറ്റ് ആർകൈവിൽ ഉണ്ട്.
പൊതുജനങ്ങൾക്ക് ഇന്റർനെറ്റ് ആർകൈവിന്റെ വിവര-ശേഖരത്തിലേക്ക് ഡിജിറ്റൽ വസ്തുക്കൾ അപ്ലോഡുചെയ്യാനും വിവര-ശേഖരത്തിൽ നിന്ന് ഡൗൺലോഡ് ചെയ്യാനും സാധ്യമാണ്. എങ്കിലും വലിയ തോതിൽ വിവരങ്ങൾ സ്വയം ശേഖരിക്കുന്നതിനായി  വെബ് ക്രൗളർ (വിവിധ വെബ്‌സൈറ്റുകൾ തിരഞ്ഞ് ആവശ്യമായ വിവരങ്ങൾ ശേഖരിക്കാനുപയോഗിക്കുന്ന ഒരു പ്രോഗ്രാം) ഉപയോഗിക്കുന്നു. ഇന്റർനെറ്റ് ആർകൈവിന്റെ ഒരു സേവനമായ വെയ്ബാക്ക് മെഷീൻ എന്ന വെബ് ശേഖരത്തിൽ 478 ബില്ല്യണോളം വെബ് പേജ് സൂക്ഷിപ്പുകളുണ്ട്. ഈ ആർക്കൈവ് പുസ്തകം ഡിജിറ്റൈസേഷനിൽ മേൽനോട്ടം വഹിക്കുന്ന ലോകത്തിൽ മുന്നിട്ടു നിൽക്കുന്ന  സംരംഭകരിൽ ഒന്നാണ്.
1996 മെയ് ൽ ബ്രെവ്സ്റ്റർ കാലെ ആണ് ലാഭേച്ഛയില്ലാതെ പ്രവർത്തിക്കുന്ന ഇന്റർനെറ്റ് ആർകൈവ് സ്ഥാപിച്ചത്. ഇതിന്റെ വെബ് ക്രൗളറിൽ നിന്നുള്ള ആദായം, സംഭാവനകൾ, അനുവദിക്കപ്പെട്ട ധനം, പലതരം പങ്കാളിത്ത കൂട്ടായ്മകൾ, കാലെ- ഓസ്റ്റിൻ ധർമ്മസ്ഥാപനം എന്നിവയിൽ നിന്നുമാണ് ഇന്റർനെറ്റ് ആർകൈവിന്റെ വാർഷിക വരവുചെലവായ $10 മില്ല്യൺ ശേഖരിക്കുന്നത്.
ഇതിന്റെ ആസ്ഥാനം കാലിഫോർണിയയിലെ സാൻ ഫ്രാൻസിസ്കോയിലാണ്. ആർക്കൈവിന്റെ ഡേറ്റാ സെന്ററുകൾ കാലിഫോർണിയയിലെ സാൻഫ്രാൻസിസ്കോ, റെഡ്വുഡ് സിറ്റി , റിച്ച്മോണ്ട് എന്നീ മൂന്നു  പട്ടണങ്ങളിലായാണ് നിലനിലകൊള്ളുന്നത്.  
ഇന്റർനെറ്റ് ആർകൈവിന്റെ ശേഖരത്തിന് സ്ഥിരതയ്ക്കും നഷ്ടപ്പെട്ടുപോകാതിക്കാനും വേണ്ടി ശേഖരത്തെ ഈജിപ്റ്റിന്റെ ദേശീയലൈബ്രറിയായ ബിബ്ലിയോതേക്ക അലക്സാണ്ട്രിനയിലും ആംസ്റ്റർഡാമിലും പ്രതിഫലിപ്പിച്ചു (mirrored) സൂക്ഷിക്കുന്നുണ്ട്. 
ഇന്റർനാഷണൽ ഇന്റർനെറ്റ് പ്രിസർവേഷൻ കൺസോർഷ്യത്തിലെ  ഒരംഗമാണ് ഇന്റർനെറ്റ് ആർകൈവ്. 2007 ൽ കാലിഫോർണിയ ഭരണകൂടം ഇന്റർനെറ്റ് ആർകൈവിനെ നിയുക്ത ലൈബ്രറിയായി ഔദ്യോഗികമായി അംഗീകരിക്കുകയും ചെയ്തു.

1996 മെയ് ൽ ബ്രെവ്സ്റ്റർ കാലെ ആണ് ലാഭേച്ഛയില്ലാതെ പ്രവർത്തിക്കുന്ന ഇന്റർനെറ്റ് ആർകൈവ് സ്ഥാപിക്കുന്നത് അതേ സമയത്തു തന്നെ അദ്ദേഹം സാമ്പത്തിക ആവശ്യങ്ങൾക്കുവേണ്ടി അലക്സ ഇന്റർനെറ്റ് എന്ന ഒരു വെബ് ക്രൗൾ കമ്പനി ആരംഭിച്ചു. 
1996 ഒക്ടോബറിൽ, ഇന്റർനെറ്റ് ആർക്കൈവ് വേൾഡ് വൈഡ് വെബിലെ വിവരങ്ങൾ ശേഖരിക്കുവാനും സൂക്ഷിക്കാനും തുടങ്ങിയിരുന്നു. 2001 ൽ വെയ്ബാക്ക് മെഷീൻ വികസിപ്പിക്കുന്നതുവരെ ശേഖരിച്ച വിവരങ്ങൾ പൊതുജനങ്ങൾക്ക് ലഭ്യമായിരുന്നില്ല. 1999 കളുടെ അന്ത്യത്തിൽ, ഇന്റർനെറ്റ് ആർക്കൈവ് അതിന്റെ ശേഖരങ്ങൾ വെബ് ആർക്കൈവ് ശേഖരങ്ങളേക്കാഴും കൂടുതലാക്കി. അമേരിക്കൻ സാംസ്കാരിക ചരിത്രവുമായി ബന്ധപ്പെട്ട സിനിമകളുടെ ശേഖരമായ Prelinger Archives ഓടു തുടങ്ങിയ ഇന്റർനെറ്റ് ആർകൈവിൽ ഇപ്പോൾ പുസ്തകങ്ങൾ, വെബ് സൈറ്റുകൾ, സോഫ്റ്റ് വെയറുകൾ, ഗൈമുകൾ, ചലചിത്രങ്ങൾ, ചിത്രങ്ങൾ തുടങ്ങിയവയുടെ ശേഖരങ്ങൾ ഉൾപ്പെടുന്നു. നാസയുടെ ചിത്ര ശേഖരം, തിരുത്താൻ സാധിക്കുന്ന വിക്കി ലൈബ്രറി കാറ്റലോഗ്, ഓപ്പൺ ലൈബ്രറി എന്ന പുസ്തക വിവരങ്ങൾ അടങ്ങിയ വെബ് സൈറ്റ് തുടങ്ങിയ വൈജ്ഞാനപരമായ പദ്ധതികൾക്കും ഇന്റർനെറ്റ് ആർക്കൈവ് ആതിഥേയത്ത്വം വഹിക്കുന്നുണ്ട്. ഡിജിറ്റൽ പുസ്തക രൂപത്തിലോ മറ്റോ സൂക്ഷിക്കാൻ കഴിയാത്ത പല സ്രോതസ്സുകളും ആക്സെസിബിൾ ഇൻഫർമേഷൻ സിസ്റ്റം (ഡെയ്സി) രൂപത്തിലേക്കു മാറ്റി ആളുകളിലെത്തിക്കാൻ ഇന്റർനെറ്റ് ആർക്കൈവിന് സാധിച്ചിട്ടുണ്ട്.

നിലവിലുള്ള 1.3 ദശലക്ഷം ഫയലുകളുടേയും, പുതുതായി അപ്ലോഡ് ചെയ്ത എല്ലാ ഫയലുകളുടേയും ഡൗൺലോഡ് പ്രവർത്തനത്തിലും ബിറ്റ് ടോറന്റ് പ്രോട്ടോകോൾ (ഇന്റർനെറ്റിലുടെ ഫയലുകൾ കൈമാറാൻ ഉപയോഗിക്കുന്ന സാങ്കേതികവിദ്യയായ ടോറന്റ് പ്രവർത്തിക്കുന്ന പ്രോട്ടോകോളുകൾ) ഉൾപ്പെടുത്തിയതായി 2012 ആഗസ്റ്റിൽ ഇന്റർനെറ്റ് ആർക്കൈവ് പ്രഖ്യാപിക്കുകയുണ്ടായി. ഇത്തരത്തിൽ ബിറ്റ് ടോറന്റ് പ്രോട്ടോകോൾ ഉൾപ്പെടുത്തുകവഴി ഫയലുകൾ ഉപഭോക്താവിന് ഡൗൺലോഡ് ചെയ്യാൻ എളുപ്പവും സൗകര്യവുമാവുന്നു.

നവംബർ 6, 2013 ന് ഇന്റർനെറ്റ് ആർക്കൈവ് ആസ്ഥാനം സ്ഥിതിചെയ്തിരുന്ന സാൻ ഫ്രാൻസിസ്കോയിലെ റിച്ച്മണ്ട് ജില്ലയിൽ തീപ്പിടുത്തമുണ്ടായതിനെ തുടർന്ന് ആർക്കൈവിലെ ഉപകരണങ്ങൾ നശിക്കുകയും സമീപത്തുള്ള ചില അപ്പാർട്ട്മെന്റുകൾക്കും കേടുപാടുകൾ സംഭവിക്കുകയുണ്ടായി. ഇന്റർനെറ്റ് ആർക്കൈവിന്റെ കണക്കുകൾ പ്രകാരം അവർക്കുണ്ടായ നഷ്ടം താഴെ കൊടുക്കുന്നു:

ഇന്റർനെറ്റ് ആർകൈവിന് അഞ്ച് രാജ്യങ്ങളിലായി 33 സ്കാനിംഗ് സെന്ററുകൾ പ്രവർത്തിപ്പിക്കുന്നുണ്ട്. ഇവ വഴി 1000 പുസ്തകങ്ങൾ ഒരു ദിവസം ഡിജിറ്റൽ രൂപത്തിലാക്കാൻ സാധിക്കുന്നു. ലൈബ്രറികളും സമാനതൽപരതയുള്ള ചില സ്ഥാപനങ്ങളും സാമ്പത്തികമായി സഹായിക്കുകയും അടിസ്ഥാന പിന്തുണ നൽകുകയും ചെയ്യാറുണ്ട്. ജൂലൈ 2013 വരെ ഇന്റർനെറ്റ് ആർകൈവിൽ 4.4 മില്യൺ ഗ്രന്ഥങ്ങൾ ഉൾപ്പെടുത്തിയിട്ടുണ്ട്, പ്രതിമാസം 15 ദശലക്ഷം ഗ്രന്ഥങ്ങൾ ഡൗൺലോഡുചെയ്യുന്നുണ്ട്.



</doc>
<doc id="337107" url="https://ml.wikipedia.org/wiki?curid=337107" title="യൂഫോർബിയ">
യൂഫോർബിയ

യൂഫോർബിയേസീ സസ്യകുടുംബത്തിന്റെ ടൈപ്പ് ജനുസ് ആണ് യൂഫോർബിയ (Euphorbia). ഏകവർഷികൾ മുതൽ ദീർഘകാലം ജീവിക്കുന്ന മരങ്ങൾ ഉൾപ്പെടെ വലിയ വൈവിധ്യമുള്ള ഈ ജനുസിൽ 2000 -ലേറെ അംഗങ്ങൾ ഉണ്ട്. ഏറ്റവും കൂടുതൽ അംഗങ്ങൾ ഉള്ള സസ്യജനുസുകളിൽ നാലാമതാണ് യൂഫോർബിയ. മിക്ക അംഗങ്ങൾക്കും പാൽ‌പോലുള്ള കറ ഉണ്ട്, പലതിലും വിഷാംശവും അടങ്ങിയിരിക്കുന്നു. വരണ്ട മരുപ്രദേശങ്ങളിൽ കള്ളിച്ചെടിയുമായി സാമ്യമുള്ള അംഗങ്ങൾ ഇവയിൽ ഉണ്ട്. 




</doc>
<doc id="337109" url="https://ml.wikipedia.org/wiki?curid=337109" title="500 -ലേറെ സ്പീഷിസുകൾ ഉള്ള സസ്യജനുസുകൾ">
500 -ലേറെ സ്പീഷിസുകൾ ഉള്ള സസ്യജനുസുകൾ

ഇതു വരെ വിവരിച്ചിട്ടുള്ള സസ്യങ്ങളിൽ 500 -ൽ ഏറെ സ്പീഷിസുകൾ ഉള്ള സപുഷ്പി ജനുസുകൾ 57 എണ്ണമാണുള്ളത്. ഇവയിൽ 3000 -ൽ ഏറെ സ്പീഷിസുകൾ ഉള്ള അസ്ട്രാഗാലസ് എന്ന പയർകുടുംബത്തിലെ ജനുസിലാണ് ഏറ്റവും കൂടുതൽ അംഗങ്ങൾ ഉള്ളത്. ഒരേ ഒരു അംഗം മാത്രമുള്ള ജനുസ് മുതൽ ആയിരത്തിലേറെ അംഗങ്ങൾ ഉള്ള ജനുസുകളെപ്പറ്റി സസ്യവർഗ്ഗീകരണത്തിന്റെ ശൈശവദശയിൽത്തന്നെ അറിവുണ്ടായിരുന്നു. ഒരു ജനുസിലും നൂറിലേറെ അംഗങ്ങൾ ഉണ്ടാവാൻ സാധ്യത ഇല്ലെന്നായിരുന്നു ലിനേയസ് പോലും കരുതിയിരുന്നത്. അദ്ദേഹത്തിന്റെ കണക്കിൽ (അന്ന്) 56 ജനുസുകൾ ഉള്ള യൂഫോർബിയ ആയിരുന്നു ഏറ്റവും അംഗങ്ങൾ ഉള്ള സസ്യജനുസ്. 


</doc>
<doc id="337119" url="https://ml.wikipedia.org/wiki?curid=337119" title="ആൻഡ്രോയ്ഡ് മാർഷ്മെലോ">
ആൻഡ്രോയ്ഡ് മാർഷ്മെലോ

ആൻഡ്രോയ്ഡ് മൊബൈൽ ഓപ്പറേറ്റിംഗ് സിസ്റ്റത്തിന്റെ ആറാമത്തെ പതിപ്പാണ് ആൻഡ്രോയ്ഡ് മാർഷ്മെലോ. “ആൻഡ്രോയ്ഡ് എം” (Android M) എന്ന പേരിൽ മെയ് 2015 -ൽ ഗൂഗിൾ ഐ/ഓ കോൺഫറൻസിൽ അവതരിപ്പിക്കപ്പെട്ട മാർഷ്മെലോ ഒക്ടോബർ 2015 -ൽ ആണ് ഔദ്യോഗികമായി പുറത്തിറക്കിയത്. 

ആൻഡ്രോയ്ഡ് ലോലിപോപ്പിന്റെ ഉപയോക്ത അനുഭവം ഒന്നുകൂടി മെച്ചപ്പെടുത്തുകയാണ് മാർഷ്മെലോ പ്രധാനമായും ചെയ്യുന്നത്. കൂടാതെ, ഗൂഗിൾ നൗ ഓൺ ടാപ്പ്, ഉപകരണം ഉപയോഗത്തിൽ ഇല്ലാത്തപ്പോൾ ബാറ്ററി ഉപയോഗം നന്നേ കുറയ്ക്കുന്ന പുതിയ പവർ മാനേജ്‌മെന്റ് സിസ്റ്റം, വിരൽ അടയാളം തിരിച്ചറിയൽ, യുഎസ്ബി ടൈപ്പ് -സി ചാർജറുകൾക്കുള്ള പിന്തുണ, ഡാറ്റയും ആപ്ലിക്കേഷനുകളും മൈക്രോ എസ്ഡി കാർഡിലേക്ക് മാറ്റുവാനുള്ള സൗകര്യം എന്നിവയും പുതുമകളാണ്. ഏപ്രിൽ 2016 -ലെ കണക്കുപ്രകാരം ഗൂഗിൾ പ്ലേ സേവനം ഉപയോഗിക്കുന്ന 4.6% ഉപകരണങ്ങൾ പ്രവർത്തിക്കുന്നത് മാർഷ്മെലോ പതിപ്പ് ഉപയോഗിച്ച് ആണ്. 

ആൻഡ്രോയ്ഡ് എം എന്ന പേരിൽ, മെയ് 28, 2015 -ന് ഗൂഗിൾ ഐ/ഓ കോൺഫറൻസിൽ വച്ച് നെക്സസ് 5, നെക്സസ് 6 തുടങ്ങിയ ഫോണുകളിലും, നെക്സസ് 9 ടാബ്ലെറ്റിലും പ്രവർത്തിക്കുന്ന ഡെവലപ്പർ പ്രിവ്യു പുറത്തിറക്കി. ആഗസ്റ്റ് 17, 2015 -ന് മാർഷ്മെലോ എന്ന പേരിൽ കുറച്ചുകൂടി പരിഷ്കരിച്ച രൂപം അവതരിപ്പിച്ചു. 

സെപ്റ്റംബർ 29, 2015 -ന് മാർഷ്മെലോ അടിസ്ഥാനമാക്കി നെക്സസ് 5 എക്സ്, നെക്സസ് 6 പി പിന്നെ പിക്സൽ സി എന്ന ടാബ്‌ലറ്റ് എന്നിവ പുറത്തിറങ്ങി. ഒക്ടോബർ 5, 2015 -ന് നെക്സസ് 5,6,7,9 തുടങ്ങിയ ഉപകരണങ്ങൾക്ക് പുതിയ പതിപ്പ് ലഭിച്ചു. ഒക്ടോബർ 14, 2015 -ന് പുതിയ പതിപ്പ് ലഭിക്കുകവഴി എൽജി ജി4, മാർഷ്മെലോ അപ്ഡേറ്റ് ലഭിക്കുന്ന ഗൂഗിൾ നിർമിതമല്ലാത്ത ആദ്യത്തെ ഉപകരണം ആയി. 


</doc>
<doc id="337150" url="https://ml.wikipedia.org/wiki?curid=337150" title="തലൈക്കൂത്തൽ">
തലൈക്കൂത്തൽ

ബലംപ്രയോഗിച്ചോ നിർബന്ധപൂർവമോ നടപ്പിലാക്കുന്ന ദയാവധമാണ് തലൈക്കൂത്തൽ.(. വൃദ്ധരായവരെ അവരുടെ കുടുംബാംഗങ്ങൾ തന്നെ കൊല ചെയ്യുന്ന പരമ്പരാഗതമായ ആചാരമാണിത്. തമിഴ്‌നാട്ടിലെ ചിലഭാഗങ്ങളിലാണിത് നടന്നുവരുന്നത്. വിരുദുനഗർ ജില്ലയിലെ റെഡിയാർപട്ടി, ലക്ഷ്മിപുരം, മണ്ഡപശാല, മധുര ജില്ലയിലെ ഉശിലംപട്ടി, തേനിയിലെ ആണ്ടിപ്പട്ടി തുടങ്ങിയ ഗ്രാമങ്ങളിൽ അതീവ രഹസ്യവും ദുരൂഹവുമായി തലൈക്കൂത്തൽ ഇന്നും തുടരുന്നു. നിയമവിരുദ്ധമായാണ് ഇന്ത്യയിൽ ഈ ചടങ്ങ് നടത്തപ്പെടുന്നത്.

"എ സ്റ്റഡി ഓൺ ദി വിക്റ്റിംസ് ഓഫ് ജെറോന്റിസൈഡ് ഇൻ തമിഴ്‌നാട്, ഇന്ത്യ" എന്ന വിഷയത്തിൽ പ്രഫ. എം. പ്രിയംവദ നടത്തിയ പഠനത്തിലാണ് 2016-ൽ ഇതിന്റെ പുതിയ വിവരങ്ങൾ പുറത്തുവന്നിരിക്കുന്നത്.

വൃദ്ധരെ ഇങ്ങനെ മരണത്തിന് വിധിക്കുന്നത് ഭൂരിഭാഗവും അവരുടെ മക്കൾ തന്നെയാണ്. ഭൂരിഭാഗം ആളുകളും ഇതിനെ ആചാരത്തിന്റെ ഭാഗമായാണ് കാണുന്നത്. പണ്ടുകാലങ്ങളിൽ പരമ്പരാഗത രീതികളിലൂടെയായിരുന്നു കൊല ചെയ്തിരുന്നതെങ്കിലും ഇപ്പോൾ മാരകവിഷവും ഉറക്കഗുളികയും നൽകി കൊലപ്പെടുത്തുന്നു. മുൻകാലങ്ങളിൽ ബന്ധുക്കളെയും നാട്ടുകാരെയും വിളിച്ചുചേർത്തു പരസ്യമായാണ് ചടങ്ങ് നടത്തിയിരുന്നത്. എന്നാൽ ഇന്നിത് വളരെ രഹസ്യമായി നടപ്പാക്കപ്പെടുന്നു.

മക്കൾക്ക് പ്രായമായ മാതാപിതാക്കളെ സംബന്ധിച്ചുള്ള ഉത്കണ്ഠ, വൃദ്ധരുടെ ശാരീരിക മാനസിക ദുർബലത, സാമ്പത്തിക സ്ഥിരതയില്ലായ്മ എന്നിവയൊക്കെ ഈ ചടങ്ങ് നടത്താൻ കാരണങ്ങളാണ്. എന്നാൽ പിതാവിന്റെ സർക്കാർ ജോലി നേടുന്നതിനു വേണ്ടിപ്പോലും ഇതിനെയും ദുരുപയോഗം ചെയ്യുന്നുണ്ട്.

എണ്ണ തേച്ചു കുളി എന്നർഥം വരുന്ന തമിഴ് വാക്കാണ് തലൈക്കൂത്തൽ.

ജോലി ചെയ്യാൻ ആരോഗ്യമില്ലാത്തതും മാറാരോഗബാധിതരുമായ മാതാപിതാക്കളെ ഇപ്രകാരം വധിക്കുന്നത് പുണ്യമായി ഇന്നാട്ടുകാർ കരുതുന്നു. ചടങ്ങ് നടപ്പാക്കുന്ന ദിവസം വൃദ്ധരെ പുലർകാലെ കട്ടിലിൽനിന്ന് എഴുന്നേൽപ്പിച്ചിരുത്തി ഉടലാസകലം നല്ലെണ്ണ ഒഴിക്കും. ഇങ്ങനെ മണിക്കൂറുകളോളം തലയിലൂടെ എണ്ണ ഒഴിച്ചുകഴിയുമ്പോഴേക്കും ഇര മൃതപ്രായനാകുന്നു. പിന്നീട് തലയിലൂടെ തണുത്ത ജലം ഒഴിക്കുന്നു. തുടർന്ന് നാടൻ വേദനസംഹാരികൾ ചേർത്ത് തയ്യാറാക്കിയ കരിക്കിൻവെള്ളം വായിൽ ഒഴിക്കും. ഇതോടെ അവരുടെ വൃക്കകളുടെ പ്രവർത്തനം തന്നെ താറുമാറാകുന്നു. അടുത്ത 2 ദിവസത്തിനുള്ളിൽ ഇര പനിയോ ന്യുമോണിയയൊ പിടിപെട്ട് മരണമടയുന്നു. തുടർന്നുള്ള 41 ദിവസം വീടിനടുത്തുള്ള ചായ്പിൽ ഒരു മൺവിളക്ക് കെടാതെ കത്തിച്ചു വെയ്ക്കുന്നു. ശരീരതാപനില പെട്ടെന്ന് താഴ്ന്ന് ചിലപ്പോൾ ഹൃദയാഘാതം മൂലവും മരണം സംഭവിക്കുന്നു.

ഈ വൃദ്ധഹത്യക്ക് 26 വ്യത്യസ്തമായ രീതികളാണ് ഇവർ അവലംബിക്കുന്നത്. വെള്ളത്തിൽ മണ്ണു കലക്കി കുടിപ്പിക്കുക, മൂക്കടച്ച് പാൽ കുടിപ്പിക്കുക തുടങ്ങിയ രീതികളും ചെയ്യുന്നു. മൂക്കിലേക്ക് പശുവിൻപാൽ നിർബന്ധപൂർവം ഒഴിച്ച് ശ്വാസതടസം സൃഷ്ടിക്കുന്ന രീതിയും ഇവർ പിന്തുടരുന്നു. ചിലപ്പോൾ വിഷം ചേർത്തും പാനിയം നൽകി വരുന്നു.

പല ഗ്രാമങ്ങളിലും പണം വാങ്ങി തലൈക്കൂത്തൽ നടത്താൻ പ്രത്യേകം ആളുകൾ ഉണ്ട്.

2010 മുതൽ വിരുദുനഗർ ജില്ലയിൽ മുതിർന്ന പൗരന്മാരെ നിരീക്ഷിക്കാൻ ഭരണകൂടം ഒരു കൂട്ടം ഉദ്യോഗസ്ഥരെ നിയമിച്ചു.


</doc>
<doc id="337159" url="https://ml.wikipedia.org/wiki?curid=337159" title="വെയ്ബാക്ക് മെഷീൻ">
വെയ്ബാക്ക് മെഷീൻ

വേൾഡ് വൈഡ് വെബിനേയും ഇന്റർനെറ്റിൽ സൂക്ഷിച്ചിരിക്കുന്ന മറ്റു വിവരങ്ങളും ശേഖരിച്ച് സൂക്ഷിക്കുന്ന ഒരു ഡിജിറ്റൽ ശേഖരണിയാണ് വെയ്ബാക്ക് മെഷീൻ (Wayback Machine). സാൻ ഫ്രാൻസിസ്കോ ആസ്ഥാനമാക്കി ലാഭേച്ഛയില്ലാതെ പ്രവർത്തിക്കുന്ന ഒരു സംഘടനയായ ഇന്റർനെറ്റ് ആർകൈവ് ആണ് വെയ്ബാക്ക് മെഷീൻ എന്ന ഡിജിറ്റൽ ശേഖരണിക്ക് രൂപം നൽകിയത്. 2001 ൽ ആണ് വെയ്ബാക്ക് മെഷീൻ രൂപീകൃതമായത്.കമ്പ്യൂട്ടർ എൻജീയർമാരായ ബ്രെവ്സ്റ്റർ കാലെയും  ബ്രൂസ് ഗില്ലറ്റും ചേർന്നാണ് ഇത്  സജ്ജീകരിച്ചത്.  ഈ സേവനം വഴി ഉപയോക്താക്കൾക്ക് ശേഖരിച്ച അതേ പതിപ്പിൽ നാൾവഴി അനുസരിച്ച്  വെബ് താളുകൾ കാണാൻ സാധിക്കുന്നു.  
നാൾവഴി അനുസരിച്ച് വെബ് താളുകളുടെ പതിപ്പുകൾ ഉപയോക്താക്കളിൽ എത്തിക്കുന്ന വെയ്ബാക്ക് മെഷീന് ഈ പേരുനൽകിയത് The Rocky and Bullwinkle Show എന്ന കാർട്ടൂൺ പരമ്പരയിലെ ഒരു സാങ്കൽപിക സമയ യന്ത്രമായ WABAC മെഷീൻ അല്ലെങ്കിൽ വേ മെഷീൻ എന്നതിൽ നിന്നാണ്.
1996 ൽ കമ്പ്യൂട്ടർ എൻജീയർമാരായ ബ്രെവ്സ്റ്റർ കാലെയും ബ്രൂസ് ഗില്ലറ്റും ചേർന്ന് ഇന്റർനെറ്റ് സൂചികകൾ ഉണ്ടാക്കാനും പൊതുവായി പ്രവേശിക്കാവുന്ന വേൾഡ് വൈഡ് വെബ് പേജുകൾ ശേഖരിക്കാനും വേണ്ടി ഒരു സോഫ്‌റ്റ്‌വെയർ നിർമിച്ചു.  

2009 ആയപ്പോഴേക്കും ഇതിൽ 15 പെറ്റാബൈറ്റുകളോളം ശേഖരങ്ങളുണ്ടായി. ആ സമയത്ത് മാസത്തിൽ 100 ടെറാബൈറ്റ് എന്ന തോതിൽ വർദ്ധനവുണ്ടായി. 2003 ൽ 12 ടെറാബൈറ്റ് എന്ന തോതിലായിരുന്നു വർദ്ധനവ്.
കാപ്രിക്കോൺ ടെക്നോളജീസ് നിർമിച്ച 1.4 PetaBytes/ rack ശേഷിയുള്ള പെറ്റാബോക്സിലാണ് വിവരങ്ങൾ ശേഖരിച്ച് സൂക്ഷിച്ചിരുന്നത്.
2009 ൽ വെയ്ബാക്ക് മെഷീന്റെ ശേഖരം സൺമൈക്രോസിസ്റ്റംസ് നിർമിച്ച ഓപ്പൺസോഴ്സ് കമ്പ്യൂട്ടർ ഡാറ്റ സംഭരണിയിലേക്ക് മാറ്റി.
2013 ഒക്ടോബറിൽ വെയ്ബാക്ക് മെഷീൻ വെബ്സൈറ്റിന്റെ ആഗോള അലെക്സ റാങ്ക് 162 ആയിരുന്നു. എന്നാൽ 2015 മാർച്ച് ആയപ്പോഴേക്കും 208 ആയി മാറി.



</doc>
<doc id="337180" url="https://ml.wikipedia.org/wiki?curid=337180" title="ആറ്റൻബറോസോറസ്">
ആറ്റൻബറോസോറസ്

പ്ലിസിയോസൗർ ജെനുസിൽ പെട്ട ഒരു സമുദ്ര ഉരഗമാണ് ആറ്റൻബറോസോറസ് . തുടക്ക ജുറാസ്സിക് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഇംഗ്ലണ്ടിൽ നിന്നാണ് . പ്രമുഖ ബ്രിട്ടീഷ് പ്രക്ഷേപകനും പ്രകൃതി ശാസ്ത്രജ്ഞനുമായ ഡേവിഡ് ആറ്റൻബറോയുടെ പേരാണ് ഇവയ്ക്ക് നൽകിയിരിക്കുന്നത് . ഇവയുടെ യഥാർത്ഥ ഫോസ്സിൽ നാസി ജർമനിയുടെ ബോംബാക്രമണത്തിൽ നശിച്ചു പോയി ഇന്ന് മ്യുസിയത്തിൽ കാന്നുന്നത് ഇതിന്റെ പകർപ്പ് മാത്രം ആണ് . 


</doc>
<doc id="337186" url="https://ml.wikipedia.org/wiki?curid=337186" title="മുസ്ലിം ലീഗ് (ഓപൊസിഷൻ)">
മുസ്ലിം ലീഗ് (ഓപൊസിഷൻ)

ഓൾ ഇന്ത്യ മുസ്ലിം ലീഗ് എന്ന് അറിയപ്പെടുകയും പിന്നീട് നിഷ്ക്രിയമാവുകയും ചെയ്ത കേരളത്തിലെ ഒരു രാഷ്ട്രീയപാർട്ടിയാണ് മുസ്ലിം ലീഗ് (ഓപൊസിഷൻ). സയ്യിദ് ഉമർ ബാഫഖി തങ്ങളുടെ നേതൃത്വത്തിൽ ഇന്ത്യൻ യൂന്യൻ മുസ്ലിം ലീഗിൽ നിന്ന് വിഘടിച്ചുപോയവർ ചേർന്നാണ് ഈ പാർട്ടി രൂപീകരിച്ചത്. കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)യുടെ സഖ്യകക്ഷിയും ഇടതുപക്ഷ ജനാധിപത്യ മുന്നണിയിലെ അംഗവുമായിരുന്നു.


</doc>
<doc id="337188" url="https://ml.wikipedia.org/wiki?curid=337188" title="ആർ.എൽ. ഭാട്ട്യ">
ആർ.എൽ. ഭാട്ട്യ

അർ . എൽ. ഭാട്ട്യ എന്ന രഘുനന്ദൻ ലാൽ ഭാട്ട്യ 23 ജൂൺ 2004 മുതൽ 10 ജൂലൈ 2008 വരെ കേരളത്തിന്റെ ഗവർണ്ണറായിരുന്നു. 10 July 2008 to 28 June 2009 വരെ ബിഹാറിന്റെ ഗവർണ്ണറായും അദ്ദേഹം സേവനമനുഷ്ടിച്ചിട്ടുണ്ട്. 

ദേവി ഭാട്ട്യയും അറൂറാമൽ ഭാട്ട്യയും ആയിരുന്നു അർ . എൽ. ഭാട്ട്യയുടെ മാതാപിതാക്കൾ. പഞ്ചാബിലെ അമൃതസറിലാണ് അദ്ദേഹം ജനിച്ചത്. ഇന്നത്തെ പാകിസ്താനിലുള്ള ലഹോറിലെ പഞ്ചാബ് സർവ്വകലാശാലയിലാണ് അദ്ദേഹം തന്റെ ബിരുദം നേടിയത്. ഇവിടെനിന്ന് അദ്ദേഹം എൽ. എൽ. ബി എടുത്തു. 

1972ൽ അദ്ദേഹം അമൃതസർ പാർലിമെന്റ് മണ്ഡലത്തിൽനിന്നും ലോക്‌സഭയിലേയ്ക്കു കോൺഗ്രസ്സ് പാർട്ടി പ്രതിനിധിയായി തിരഞ്ഞെടുക്കപ്പെട്ടു. 1980, 1985, 1992, 1996,1999 എന്നീ തിരഞ്ഞെടുപ്പുകളിലും അദ്ദേഹം പാർലിമെന്റ് അംഗമായി. അദ്ദേഹം July 1992 until 1993 വരെ ഇന്ത്യയുടെ വിദേശകാര്യ മന്ത്രിയായിരുന്നു. 

1983 to 1990 വരെ ഇന്ത്യ ബൾഗേറിയ സൗഹൃദ സൊസൈറ്റിയുടെ ചെയർമാൻ ആയിരുന്നു. 1981 to 1983 വരെ അദ്ദേഹം All India Peace & Solidarity organizationന്റെ ഉപ അദ്ധ്യക്ഷനായിരുന്നു. 1983 to 1984 വർഷങ്ങളിൽ Friends of Soviet Union ന്റെ ഉപാദ്ധ്യക്ഷനായി സേവനം അനുഷ്ടിച്ചു. 

2004ൽ സിക്കന്ദർ ഭക്തിന്റെ നിര്യാണത്തിനുശേഷം അദ്ദേഹം കേരളത്തിന്റെ ഗവർണ്ണറായി ചുമതലയേറ്റു. നാലു വർഷത്തിനുശേഷം അദ്ദേഹം ബിഹാർ ഗവർണ്ണറായി. 2009ൽ അദ്ദേഹം ഭരണരംഗത്തിൽനിന്നും ഒഴിഞ്ഞ് സ്വകാര്യജീവിതം നയിച്ചുവരുന്നു. He was sworn in on 10 July 2008.


</doc>
<doc id="337190" url="https://ml.wikipedia.org/wiki?curid=337190" title="അജിത് പ്രസാദ് ജെയിൻ">
അജിത് പ്രസാദ് ജെയിൻ

അജിത് പ്രസാദ് ജെയിൻ (1902–1977) കേരളത്തിന്റെ ഗവർണറായിരുന്നു. യു. പിയിലെ കോൺഗ്രസ്സ് കമ്മിറ്റി ചെയർമാനും കേന്ദ്ര മന്ത്രിയും ആയിരുന്നു. ഉത്തർപ്രദേശിലെ സഹറൻപൂർ ആണു സ്വദേശം. 

1902ൽ മീററ്റിലാണ് അദ്ദേഹം ജനിച്ചത്. 

ലക്നൗ സർവ്വകലാശാലയിൽ നിന്നും ബിരുദമെടുത്ത അദ്ദേഹം എൽ. എൽ. ബി പാസ്സായി. 1926ൽ അഭിഭാഷകനായി. 

1930ലെ നിസ്സഹകരണപ്രസ്ഥാനത്തിൽ പങ്കെടുത്തു. തുടർന്ന് കോൺഗ്രസ്സിന്റെ എല്ലാ പ്രക്ഷോഭങ്ങളിലും പങ്കെടുത്തു. 

1952ലെ നെഹ്രു മന്ത്രിസഭയിൽ പുനരധിവാസ വകുപ്പു മന്ത്രിയായിരുന്നു. December 1954 to August 1959 അദ്ദേഹം ഭക്ഷ്യ കൃഷി മന്ത്രിയായി. 

വി. വി. ഗിരിക്കു ശേഷം കേരളത്തിന്റെ മൂന്നാം ഗവർണ്ണറായി 2 April 1965 to 6 February 1966 വരെ സേവനം അനുഷ്ടിച്ചു. കേരളത്തിൽ ഈ സമയത്ത് പ്രസിഡന്റു ഭരണമായിരുന്നു. ലാൽ ബഹാദൂർ ശാസ്ത്രിയുടെ മരണശേഷം പ്രധാനമന്ത്രിയായി ഇന്ദിരാഗാന്ധിയെ അനുകൂലിച്ചു. മൊറാർജി ദേശായിയെ എതിർത്ത് കോൺഗ്രസ്സിനുള്ളിലുള്ള ഇടതുചേരിയെ ശക്തിപ്പെടുത്താൻ പ്രവർത്തിച്ചു. 
1967ൽ രാജ്യസഭയിലേയ്ക്ക് നാമനിർദ്ദേശം ചെയ്യപ്പെട്ടിട്ടുണ്ട്.

സെമീന്ദാരി സമ്പ്രദായം നിർത്തലാക്കാൻ ആദ്ദേഹം യത്നിച്ചിരുന്നു. അതുമായി ബന്ധപ്പെട്ട കമ്മിറ്റിയുടെ അംഗമായ അദ്ദേഹം, സെമീന്ദാരി സമ്പ്രദായം നിർത്റ്റ്ഘലാക്കാനുള്ള ബിൽ രൂപപ്പെടുന്നതിൽ നിർണ്ണായകമായ പങ്കു വഹിച്ചു. നദീസംയോജനപദ്ധതിയുടെ തുടക്കക്കാരിലൊരാളുമായിരുന്നു. ഇന്ത്യയുടെ ഭക്ഷ്യസ്വയം പര്യാപ്തതയ്ക്കായി ഹരിതവിപ്ലവത്തിനു തുടക്കം കുറിക്കാനും അദ്ദേഹത്തിന്റെ ദീർഘവീക്ഷണം കാരണമായി.

അദ്ദേഹം Shadow of the bear: The Indo-Soviet treaty , Kashmir: what really happened എന്നീ പുസ്തകങ്ങളും രചിച്ചിട്ടുണ്ട്. 

1977ഡിസംബർ 31നു അജിത് പ്രസാദ് ജൈൻ എഴുപത്തഞ്ചാം വയസ്സിൽ മരിച്ചു. 


</doc>
<doc id="337191" url="https://ml.wikipedia.org/wiki?curid=337191" title="ഭഗവാൻ സഹായ്">
ഭഗവാൻ സഹായ്

ഭഗവാൻ സഹായ് (February 15, 1905 – December 6, 1986) 1966 ഫെബ്രുവരി 6 മുതൽ 1967 മേയ് 15 വരെ കേരളത്തിന്റെ ഗവർണ്ണറായി സേവനമനുഷ്ടിച്ചിരുന്നു. 1967 മേയ് 15 മുതൽ 1973 ജൂലൈ3 വരെ ജമ്മു കാശ്മിരിന്റെ ഗവർണ്ണറായി. അദ്ദേഹം ഒരു ഐ. സി. എസ് ഓഫീസർ ആയിരുന്നു. കേരള ഗവർണ്ണർ ആയിരുന്ന അജിത് പ്രസാദ് ജെയിനിനെപ്പോലെ അദ്ദേഹവും ഉത്തർപ്രദേശിലെ മൊറാദാബാദിലെ ചന്ദൗസി എസ്. എം. കോളെജിന്റെ പൂർവ്വവിദ്യാർഥിയായിരുന്നു. കേരള ഗവർണ്ണർ ആകും മുൻപ് അദ്ദേഹം പഞ്ചാബിന്റെ ലഫ്റ്റനന്റ് ഗവർണ്ണറും ആയിരുന്നു. മുൻ കേരളാ ഗവർണ്ണറും പിന്നീട് ഇന്ത്യയുടെ പ്രസിഡന്റും ആയ വി. വി. ഗിരിയുടെ കീഴിൽ അദ്ദേഹം ഗവർണ്ണർമാരുടെ കമ്മിറ്റിയുടെ തലവനായി. 

അദ്ദേഹത്തെ രാഷ്ട്രം പദ്മഭൂഷൻ നൽകി ആദരിച്ചിട്ടുണ്ട്. മുൻ ആസ്സാം ഗവർണ്ണർ ആയിരുന്ന വിഷ്ണു സഹായ് യുടെ ഇളയ സഹോദരനാണ്. 


</doc>
<doc id="337193" url="https://ml.wikipedia.org/wiki?curid=337193" title="ടി.എൻ. ചതുർവേദി">
ടി.എൻ. ചതുർവേദി

ടി. എൻ. ചതുർവേദി എന്ന ത്രിലോകി നാഥ് ചതുർവേദി (ജനനം: 19 ജനുവരി 1929) 2002 to 2007വരെ കർണ്ണാടകയുടെ ഗവർണ്ണർ ആയിരുന്നു. വിരമിച്ച ഐ. എ. എസ് ഓഫീസറായിരുന്ന അദ്ദേഹം1984 മുതൽ 1989 വരെ ഇന്ത്യയുടെ കൺട്രോളർ ആന്റ് ഓഡിറ്റർ ജനറൽ ഓഫ് ഇന്ത്യ ആയിരുന്നു. 1991ൽ അദ്ദേഹത്തെ പദ്മവിഭൂഷൻ നൽകി ആദരിച്ചു. 21 August 2002ൽ കർണ്ണാടകയുടെ ഗവർണ്ണറായി ചുമതലയേറ്റു. ഗവർണ്ണറായിരുന്ന സിക്കന്തർ ഭക്തിന്റെ പെട്ടെന്നുള്ള നിര്യാണത്തിനുശേഷം 25 February 2004 മുതൽ ജൂൺ 2004 വരെ കേരളത്തിന്റെ ഗവർണ്ണർ കൂടിയായി അദ്ദേഹം സേവനം അനുഷ്ടിച്ചു. പുതിയ ഗവർണ്ണർ ചുമതലയേറ്റതിനാൽ കേരളത്തിന്റെ ചുമതലയിൽനിന്നും അദ്ദേഹം ഒഴിഞ്ഞു. 
രാമേശ്വർ താക്കൂർ കർണ്ണാടക ഗവർണ്ണർ ആയതിനാൽ 21 August 2007ൽ അദ്ദേഹം കർണ്ണാടക ഗവർണ്ണർ പദവിയും ഒഴിഞ്ഞു.


</doc>
<doc id="337201" url="https://ml.wikipedia.org/wiki?curid=337201" title="സിഖന്ദർ ഭക്ത്">
സിഖന്ദർ ഭക്ത്

സിഖന്ദർ ഭക്ത്(24 August 1918 – 23 February 2004) ആദ്യം ഇന്ത്യൻ നാഷണൽ കോൺഗ്രസ്സിന്റെയും, ജനതാപാർട്ടിയുടെയും അവസാനം ഭാരതീയ ജനതാ പാർട്ടിയുടെയും നേതാവായിരുന്നു. അദ്ദേഹം ഭാരതീയ ജനതാ പാർട്ടിയുടെ വൈസ് പ്രസിഡന്റായി പ്രവർത്തിച്ചു. രാജ്യസഭയിൽ ആ പാർട്ടിയുടെ നേതാവായി പ്രവർത്തിച്ചു. അടൽ ബിഹാരി വാജ്പേയി നയിച്ച എൻ ഡി എ ഗവൺമെന്റിൽ കാബിനറ്റ് പദവിയുള്ള മന്ത്രിയായിരുന്നു. 2000ൽ ഇന്ത്യയുടെ രണ്ടാമത്തെ വലിയ ബഹുമതിയായ പദ്മവിഭൂഷൻ നൽകി അദ്ദേഹത്തെ ആദരിച്ചു. 

1918ൽ ഡൽഹിയിലാണ് സിഖന്ദർ ഭക്ത് ജനിച്ചത്. അന്ന ആംഗ്ലോ അറബിക്ക് കോളെജ് എന്നരിയപ്പെട്ട സാക്കിർ ഹുസ്സൈൻ കോളെജിൽ നിന്നും ശാസ്ത്രത്തിൽ ബിരുദം നേടി. ഡൽഹി യൂണിവേഴ്സിറ്റിയുടെ അറിയപ്പെടുന്ന ഹോക്കി കളിക്കാരനായിരുന്നു. 

1952ൽ ഡൽഹി മുനിസിപ്പൽ കോർപ്പറേഷനിൽ കോൺഗ്രസ്സ് സ്ഥാനാർത്ഥിയായി മത്സരിച്ച് വിജയിച്ചു. 1968ൽ ഡൽഹി വൈദ്യുത വിതരണ സ്ഥാപനത്തിന്റെ ചെയർമാാനായി അവരോധിക്കപ്പെട്ടു. 1968ൽ കോൺഗ്രസ്സിന്റെ പിളർപ്പിനുശേഷം സംഘടനാ കോൺഗ്രസ്സിൽ നിലയുറപ്പിച്ചു. അടിയന്തരാവസ്ഥാക്കാലത്ത് 25 June 1975ൽ അദ്ദേഹം അറസ്റ്റു ചെയ്യപ്പെട്ട് റോഹ്തക്ക് ജയിലിൽ അടയ്ക്കപ്പെട്ടു. 1975 ഡിസംബറിൽ ആണു ജയിൽ വിമോചിതനായത്. അതിനുശേഷം അദ്ദേഹം ജനതാപാർട്ടിയിൽ ചേർന്നു പ്രവർത്തിച്ചു. 

1977 മാർച്ചിൽ ലോക്‌സഭയിലേയ്ക്ക് ജനതാപാർട്ടി സ്ഥാനാർത്ഥിയായി ചാന്ദ്നിചൗക്കിൽ നിന്നും തിരഞ്ഞെടുക്കപ്പെട്ടു. തിരഞ്ഞെടുപ്പിനു ശേഷം അധികാരത്തിൽ വന്ന മൊറാർജി ദേശായി ഭക്തിനെ മരാമത്ത്, ഭവന വിതരണ പുനരധിവാസ മന്ത്രിയായി നിയമിച്ചു. 1979 ജൂലൈ വരെ അദ്ദേഹം ആ സ്ഥാനത്തിരുന്നു.
2002ൽ അദ്ദേഹം രാഷ്ട്രിയത്തിൽനിന്നും മാറിനിന്നു. അദ്ദേഹത്തെ 2002ൽ കേരള ഗവർണ്ണറായി നിയമിച്ചു. 2004 ഫെബ്രുവരിയിൽ ഗവർണ്ണറായിരിക്കുമ്പോൾ കേരളത്തിലെ തിരുവനന്തപുരത്തെ മെഡിക്കൽ കോളേജിൽ വച്ച് കുടൽസംബന്ധമായ ശസ്ത്രക്രിയയ്ക്കു വിധേയനായി. 2004 ഫെബ്രുവരി 23-ന് അദ്ദേഹം അന്തരിച്ചു. ഔദ്യോഗികപദവിയിലിരിക്കുമ്പോൾ മരിച്ച ആദ്യ ഗവർണ്ണർ ആയിരുന്നു സിഖന്തർ ഭക്ത്. 

അന്നത്തെ പ്രസിഡന്റായിരുന്ന എ പി ജെ അബ്ദുൽകലാം, പ്രധാനമന്ത്രിയായിരുന്ന എ. ബി. വാജ്പെയി തുടങ്ങി പ്രമുഖർ അദ്ദേഹത്തിന്റെ വിയോഗത്തിൽ അനുശോചിച്ചു.


</doc>
<doc id="337202" url="https://ml.wikipedia.org/wiki?curid=337202" title="വി. വിശ്വനാഥൻ">
വി. വിശ്വനാഥൻ

വി. വിശ്വനാഥൻ (25 ജനുവരി 1909 – 16 ജനുവരി 1987) മെയ് 15, 1967 മുതൽ മാർച്ച് 31, 1973 വരെ കേരളത്തിന്റെ ഗവർണ്ണറായിരുന്നു. 

കേരളത്തിൽ പാലക്കാട് ജില്ലയിലെ ത്രിക്കടേരിയിൽ ജനിച്ചു. കേരളത്തിന്റെ ഗവർണ്ണർ ആയ ആദ്യ മലയാളി ആയിരുന്നു വി. വിശ്വനാഥൻ. തന്റെ സ്വദേശത്ത് ഗവർണ്ണറായി നിയമിക്കുക എന്നത് അന്നു വരെ സാധാരണമായിരുന്നില്ല. 1930ൽ സിവിൽ സർവീസിൽ ചേരുന്നതിനു മുമ്പ് അദ്ദേഹം ബാംഗളൂർ സെൻട്രൽ കോളെജിലും ലണ്ടൻ യൂണിവേഴ്സിറ്റി കോളജിലും ഒക്സ്ഫഡിലെ ബല്ലിയോൽ കോളേജിലും പഠിച്ചു. )

കേരളത്തിലെ മുഖ്യമന്ത്രിയായിരുന്ന ഇ. എം. എസ് നമ്പൂതിരിപ്പാടുമായി അദ്ദേഹം പൊരുത്തപ്പെട്ടില്ല. 


</doc>
<doc id="337203" url="https://ml.wikipedia.org/wiki?curid=337203" title="എൻ.എൻ. വാഞ്ചൂ">
എൻ.എൻ. വാഞ്ചൂ

എൻ. എൻ. വാഞ്ചൂ എന്ന നിരഞ്ചൻ നാഥ് വാഞ്ചു (May 1, 1910 – October 20, 1982) ഒരു സിവിൽ സർവീസ് ഓഫീസറും പിന്നീട് കേരളത്തിലെയും മദ്ധ്യപ്രദേശത്തെയും ഗവർണറും ആയിരുന്നു. ലാഹോറിലെ ഗവൺമെന്റ് കോളെജ്, കേംബ്രിജിലെ കിങ്സ് കൊളെജ്, യു കെ യിലെ റോയൽ കോളേജ് ഓഫ് ഡിഫൻസ് എന്നിവിടങ്ങളിൽ പഠിച്ചു.

1934ൽ ഇന്ത്യൻ സിവിൽ സർവ്വീസിൽ ചേർന്നു. ബിഹാറിലെ സബ് കലക്ടർ ആയാണ് തുടക്കമിട്ടത്. പിന്നീട്, രാജ്യരക്ഷാ മന്ത്രാലയത്തിലെ സെക്രട്ടറിയായി. രാജ്യരക്ഷാ ഉപകരണങ്ങളുടെ ഉത്പാദനരംഗത്ത് (1948-‘57) ചീഫ് കണ്ട്രോളർ ആയി. വാണിജ്യമന്ത്രാലയത്തിലെ സെക്രട്ടറി (1960 – ‘61), ബൊക്കാറോ സ്റ്റീൽ പ്ലാന്റിന്റെ ചെയർമാൻ 1965–70), കേന്ദ്രവ്യവസായ വകുപ്പിന്റെ സെക്രട്ടറി (1968 – ’70), എന്നീ നിലകളിൽ പ്രവർത്തിച്ചു. 1972ൽ Industrial Customs and Prices Bureauയുടെ ചെയർമാനായി വിരമിച്ചു.
അദ്ദേഹം കേരളത്തിന്റെ ഗവർണ്ണർ ആയി 1973 ഏപ്രിൽ 1 മുതൽ 1977 ഒക്റ്റോബർ 10 വരെ പ്രവർത്തിച്ചു. സി. അച്യുതമേനോൻ, എ. കെ. ആന്റണി, കെ. കരുണാകരൻ എന്നിവരുടെ കൂടെ അദ്ദേഹം പ്രവർത്തിച്ചു.


</doc>
<doc id="337205" url="https://ml.wikipedia.org/wiki?curid=337205" title="പി. രാമചന്ദ്രൻ">
പി. രാമചന്ദ്രൻ

പി. രാമചന്ദ്രൻ(11 July 1921–23 May 2001)ഒരു രാഷ്ട്രീയക്കാരനും എം എൽ എ യും ആയിരുന്നു. തമിഴുനാടിനെ പ്രതിനിധീകരിച്ച് അദ്ദേഹം പാർലിമെന്റിലെത്തി. 1982 മുതൽ 1988 വരെ കേരള ഗവർണ്ണറും ആയിരുന്നു.

1962ൽ ഇന്ത്യൻ നാഷണൽ കോൺഗ്രസ്സിനെ പ്രതിനിധീകരിച്ച് എം എൽ എ ആയി. 1977ൽ ചെന്നൈ സെൻട്രൽ മണ്ഡലത്തിൽ നിന്നും ജനതാ പാർട്ടി പ്രതിനിധിയായി വിജയിച്ചു. 


</doc>
<doc id="337207" url="https://ml.wikipedia.org/wiki?curid=337207" title="ദി ജംഗിൾ ബുക്ക് (2016 ചലച്ചിത്രം)">
ദി ജംഗിൾ ബുക്ക് (2016 ചലച്ചിത്രം)

റുഡ്യാർഡ് കിപ്ലിംഗിന്റെ ഇതേ പേരിലുള്ള പ്രശസ്ത കൃതിയുടെ ചലച്ചിത്രാവിഷ്കാരമാണ് ദി ജംഗിൾ ബുക്ക് . ഇതിനെ കുറിച്ച് ആനിമേഷൻ സിനിമകളും ഇറങ്ങി. ജോൺ ഫേവ്രു സംവിധാനം ചെയ്ത ഈ ചിത്രം 2016 ഏപ്രിൽ 15 നാണ് പുറത്തിറങ്ങിയത്.

കാട്ടിലകപ്പെട്ടുപോയ മൗഗ്ലി എന്ന മനുഷ്യക്കുഞ്ഞിന്റെ കഥയാണിത്. അകേല എന്ന ചെന്നായ നയിക്കുന്ന ചെന്നായക്കൂട്ടത്തോടൊപ്പമാണ് മൗഗ്ലി കഴിയുന്നത്. മൗഗ്ലിയെ കാട്ടിൽ നിന്നും പുറത്താക്കിയില്ലെങ്കിൽ ചെന്നായക്കൂട്ടത്തിന് തന്നെ അത് ആപത്തായിരിക്കും എന്ന് ഷേർ ഖാൻ എന്ന കടുവ ഭീഷണിപ്പെടുത്തിയതോടെ ചെന്നായക്കൂട്ടത്തിൽ നിന്നും സ്വയം പുറത്തുപോകാൻ മൗഗ്ലി തീരുമാനമെടുക്കുന്നു. കൂട്ടുകാരനായ ബഗീര എന്ന കരിമ്പുലിയോടൊപ്പം അവൻ നാട്ടിലേക്കുപോകുവാനൊരുങ്ങുന്നു. എന്നാൽ വഴിമധ്യേ ഷേർഖാൻ അവരെ ആക്രമിക്കുന്നു. ബഗീരയ്ക്ക് പരിക്കുപറ്റിയെങ്കിലും മൗഗ്ലി സമർത്ഥമായി രക്ഷപെടുന്നു.

പിന്നീട് മൗഗ്ലി കാ എന്ന ഭീമൻ മലമ്പാമ്പിനെ കണ്ടുമുട്ടുന്നു. മൗഗ്ലിയുടെ അച്ഛനെ ഷേർഖാൻ കൊന്ന കഥ കാ മൗഗ്ലിയോട് പറയുന്നു. മൗഗ്ലിയെ മയക്കി വിഴുങ്ങാനൊരുങ്ങുന്ന കായുടെ വായിൽ നിന്നും ബാലു എന്ന മടിയൻ കരടി അവനെ രക്ഷിക്കുന്നു. ബാലുവിന് ധാരാളം തേൻക്കൂടുകൾ അടർത്തിക്കൊടുക്കുന്ന മൗഗ്ലിയുമായി ബാലു ചങ്ങാത്തം സ്ഥാപിക്കുകയും മൗഗ്ലി നാട്ടിലേയ്ക്ക് മടങ്ങാതെ ബാലുവിനോടൊപ്പം കൂടുകയും ചെയ്യുന്നു.

ഇതിനിടയിൽ മൗഗ്ലി കാട്ടിൽ നിന്നും പോയെന്നു പറയുന്ന അകേലയോട് അവൻ തിരിച്ചുവരുമെന്നും അവന്റെ മരണമാണ് എന്റെ ലക്ഷ്യം എന്നും ഷേർഖാൻ പറയുന്നു. വാക്കുതർക്കത്തിനിടയിൽ ഷേർഖാൻ അകേലയെ കൊല്ലുന്നു.

ഷേർഖാൻ മൗഗ്ലിയെ വേട്ടയാടുകയാണെന്ന് ബഗീരയിൽ നിന്നുമറിഞ്ഞ ബാലു ഷേർഖാനെ ചെറുക്കാൻ മാത്രം തനിക്ക് കഴിവില്ലെന്നോർത്ത് മൗഗ്ലിയോട് നാട്ടിലേയ്ക്ക് പോകാൻ നിർദ്ദേശിക്കുന്നു. എന്നാൽ ഇതിനിടയിൽ മൗഗ്ലിയെ ഒരുകൂട്ടം കുരങ്ങന്മാർ തട്ടിക്കൊണ്ടുപോയി അവരുടെ നേതാവായ കിംഗ് ലൂയി എന്ന ഒറാങ്ങ്ഉട്ടാന്റെ മുന്നിലെത്തിക്കുന്നു.

നാട്ടിൽ നിന്റെ വർഗ്ഗത്തിന്റെ കൈയ്യിലുള്ള ചുവന്ന പുഷ്പമാണ് ഈ ലോകത്തിലെ ഏറ്റവും വലിയ ശക്തിയെന്നും നാട്ടിൽ നിന്നും ചുവന്ന പുഷ്പം (തീ) കൊണ്ടെത്തന്നാൽ ഞാൻ നിന്നെ സംരക്ഷിക്കാമെന്ന് കിംഗ് ലൂയി പറയുന്നു. എന്നാൽ ബാലുവും ബഗീരയും കൂടി മൗഗ്ലിയെ അവിടെ നിന്നും രക്ഷപെടുത്തുന്നു. അകിലയുടെ മരണമറിഞ്ഞതോടെ ഷേർഖാനെ വകവരുത്തണമെന്ന് മൗഗ്ലി തീരുമാനിക്കുന്നു. അവൻ നാട്ടിൽ നിന്നും തീ മോഷ്ടിച്ചുകൊണ്ടുവരുന്നു. 

ഇതിനിടയിൽ പടരുന്ന കാട്ടുതീയിൽ സമർത്ഥമായി ഷേർഖാനെ വീഴ്ത്തി മൗഗ്ലി അവന്റെ കഥ കഴിക്കുന്നു. പിന്നീട് അവൻ നിർഭയം ബാലുവിന്റേയും ബഗീരയുടേയും ഒപ്പം ചെന്നായക്കൂട്ടത്തിലേയ്ക്ക് പോകുന്നു.



</doc>
<doc id="337208" url="https://ml.wikipedia.org/wiki?curid=337208" title="ബിഗോണിയേസീ">
ബിഗോണിയേസീ

സപുഷ്പികളിലെ ഒരു സസ്യകുടുംബം ആണ് ബിഗോണിയേസീ (Begoniaceae). 2000 -ത്തോളം സ്പീഷിസ് ഉള്ള ഈ കുടുംബത്തിലെ ഒരെണ്ണമൊഴികെയുള്ള സ്പീഷിസുകൾ എല്ലാം ബിഗോണിയ ജനുസ്സിലാണ് ഉള്ളത്. മറ്റെ ജനുസായ ഹില്ലെബ്രാൻഡിയയിൽ ഉള്ള ഒരേ ഒരു സ്പീഷിസായ ഹില്ലെബ്രാൻഡിയ സാന്റ്‌വിച്ചെൻസിസ് ഹവായിയിലെ തദ്ദേശസസ്യമാണ്. ബിഗോണിയയിലെ അംഗങ്ങൾ മിക്കവയും അലങ്കാരസസ്യമായി ഉപയോഗിക്കുന്നവയാണ്.


</doc>
<doc id="337211" url="https://ml.wikipedia.org/wiki?curid=337211" title="പി. ശിവശങ്കർ">
പി. ശിവശങ്കർ

പി. ശിവശങ്കർ (Born 10 August 1929) ഇന്ത്യയുടെ വിദേശകാര്യവും നിയമവും പെട്രോളിയം എന്നീ വകുപ്പുകൾ കൈകാര്യം ചെയ്ത കേന്ദ്രമന്ത്രിയായിരുന്നു. സിക്കിമിന്റെയും കേരളത്തിന്റെയും ഗവർണ്ണറായും പ്രവർത്തിച്ചു. 
10 August 1929ന് തെലങ്കാനയിലെ ഹൈദ്രബാദ് ജില്ലയിലെ മമിഡിപള്ളിയിലാണ് പി. ശിവശങ്കർ ജനിച്ചത്. അമ്രിത്സറിലെ ഹിന്ദു കോളെജിൽ ബി. എ. പാസ്സായി. ഓസ്മാനിയ സർവ്വകലാശാലയിൽനിന്നും എൽ എൽ. ബി. പാസ്സൈ. ഡോ. പി ലക്ഷ്മിഭായിയെ വിവാഹം അക്ഴിച്ചു. രണ്ടു കുട്ടികൾ. 
1974-75 കാലത്ത് പി. ശിവശങ്കർ ആന്ത്രപ്രദേശ് ഹൈക്കോർട്ടിൽ ന്യായാധിപനായിരുന്നു. 1979ൽ സെക്കന്തരാബാദിൽ നിന്നും ഇന്ത്യൻ നാഷണൽ കോൺഗ്രസ്സിന്റെ പ്രതിനിധിയായി ലോക്‌സഭയിലെത്തി. 1980ൽ ഇന്ദിരാ ഗവൺമെന്റിന്റെ കാലത്ത് അദ്ദേഹം നീതി നിയമവകുപ്പു മന്ത്രിയായി. 

1985ൽ ഗുജറാത്തിൽനിന്നും രാജ്യസഭയിലേയ്ക്കു രണ്ടുപ്രാവശ്യം നാമനിർദ്ദേശം ചെയ്യപ്പെട്ടു. വിദേശകാര്യ മത്രിയും മാനവശേഷിവകുപ്പു മന്ത്രിയുമായി ആ 2 വട്ടം അദ്ദേഹം പ്രവർത്തിച്ചു. 1987 മുതൽ 1988 വരെ അദ്ദേഹം ആസൂത്രണക്കമ്മീഷന്റെ ഡപ്യൂട്ടി ചെയർമാൻ ആയി. 1988 മുതൽ 1989 വരെ രാജ്യസഭാ അദ്ധ്യക്ഷനായി. 1989 മുതൽ 1991 വരെ രാജ്യസഭയിലെ പ്രതിപക്ഷനേതാവായി. 

21 September 1994ൽ സിക്കിമിന്റെ ഗവർണ്ണറായി. 11 November 1995 വരെ അതു തുടർന്നു. 1995 മുതൽ 1996 വരെ കേരളത്തിന്റെ ഗവർണ്ണറുമായി. He also was Governor of Kerala from 1995 to 1996.

2004ൽ കോൺഗ്രസ്സുമായി അഭിപ്രായവ്യത്യാസമുണ്ടായതിനാൽ ആ പാർട്ടി വിട്ട് ചിരഞ്ജീവിയുടെ പ്രജാ രാജ്യ പാർട്ടിയിൽ ചേർന്നു. എന്നാൽ 2011ൽ പ്രജാ രാജ്യ പാർട്ടി കോൺഗ്രസ്സിൽ ലയിച്ചു.


</doc>
<doc id="337217" url="https://ml.wikipedia.org/wiki?curid=337217" title="സ്വരൂപ് സിംഗ്">
സ്വരൂപ് സിംഗ്

സ്വരൂപ് സിംഗ്(January 9, 1917 - August 4, 2003) ഇന്ത്യൻ രാഷ്ട്രീയക്കാരനും വിദ്യാഭ്യാസ വിചക്ഷണനും ആയിരുന്നു. ഡെൽഹി സർവ്വകലാശാലയുടെ വൈസ് ചാൻസലർ ആയിരുന്ന അദ്ദേഹം രാജ്യസഭാംഗവും ഗുജറാത്തിന്റെയും കേരളത്തിന്റെയും ഗവർണ്ണറും ആയിരുന്നു.
ഹര്യാനയിലെ റോഹ്തക് ജില്ലയിലെ സംഘി ഗ്രാമത്തിൽ ജനിച്ച അദ്ദേഹം പഞ്ചാബ് സർവ്വകലാശാലയിൽ നിന്നും 1934ൽ മെട്രിക്കുലേഷൻ പാസ്സായി. 1936ൽ ഡഝി സർവ്വകലാശാലയിൽനിന്നും ഇന്റെർമീഡിയേറ്റ് പാസ്സായി. തുടർന്ന് ബി. എ(ഓണേഴ്സ്)(1938), എം. എ.(1940) എന്നിവയും നേടി. 

1940ൽ ഡൽഹി സർവ്വകലാശാലയിലെ ഹിന്ദു കോളജിൽ ലക്ചറർ ആയി ജോലി തുടങ്ങി. പത്തു വർഷത്തോളം ഇവിടെ ജോലിചെയതശേഷം, 1951ൽ ലണ്ടൻ യൂണിവേഴ്സിറ്റി കോളെജിൽ ചേർന്ന് 1953ൽ പി.ച്ച്. ഡി എടുത്തു. തിരികെ ഇന്ത്യയിൽ വന്ന് വീണ്ടും ഹിന്ദു കോളജിൽ ചേർന്നു. 1957ൽ ദൽഹിയിലെ കിറോറിമാൽ കോളജിൽ പ്രിൻസിപ്പളായി. 

1971 ജനുവരിയിൽ ഡൽഹി സർവ്വകലാശാലയുടെ വൈസ് ചാൻസിലർ ആയി. (1975-1978)ൽ യൂണിയൻ പബ്ലിക് സർവീസ് കമ്മിഷന്റെ അംഗമായി. (1978 - 1984)കാലത്ത് ഹരിയാനയിൽനിന്നുമുള്ള രാജ്യസഭാംഗമായി. 1990 ഫെബ്രുവരി 12 മുതൽ 1990 നവംബർ 20 വരെ കേരളത്തിന്റെ ഗവർണ്ണറായിരുന്നു. 


</doc>
<doc id="337220" url="https://ml.wikipedia.org/wiki?curid=337220" title="ബി. രാച്ചയ്യ">
ബി. രാച്ചയ്യ

ബി. രാച്ചയ്യ എന്ന ബസവയ്യ രാച്ചയ്യ ഇന്ത്യയിലെ രാഷ്ട്രീയ നേതാവായിരുന്നു. കർണ്ണാടക ലെജിസ്ലേറ്റീവ് അസംബ്ലിയിലെ അംഗമായിരുന്നു. രാജ്യസഭയിലെ അംഗവുമായി അദ്ദേഹം തിരഞ്ഞെടുക്കപ്പെട്ടു. 1977ൽ കർണാടകയിൽ നിന്നും ലോക്‌സഭയിലേയ്ക്കു തിരഞ്ഞെടുക്കപ്പെട്ടു. അദ്ദേഹം കേരളത്തിലെയും ഹിമാചല്പ്രദേശിലേയും ഗവർണറായിരുന്നു. 
1922ൽ കർണ്ണാടകയിലെ ചാമരാജനഗറിലാണ് ജനിച്ചത്. അദ്ദേഹം നിയമജ്ഞനാണ്. കർണ്ണാടകയിലെ വിവിധ മന്ത്രിസഭകളിൽ മന്ത്രിയായിരുന്നു. 200ൽ 78 വയസ്സിൽ അദ്ദേഹം അന്തരിച്ചു. 


</doc>
<doc id="337231" url="https://ml.wikipedia.org/wiki?curid=337231" title="രാജ്യസഭയിലേക്ക് നാമനിർദേശം ചെയ്യപ്പെട്ടവരുടെ പട്ടിക">
രാജ്യസഭയിലേക്ക് നാമനിർദേശം ചെയ്യപ്പെട്ടവരുടെ പട്ടിക

ഇന്ത്യൻ പാർലമെന്റിലെ ഉപരിസഭയായ രാജ്യസഭയിലേക്ക് രാഷ്ട്രപതി നാമനിർദ്ദേശം ചെയ്യുന്നവരുടെ പട്ടികയാണിത്. കല, സാഹിത്യം, ശാസ്ത്രം, സാമൂഹ്യസേവനം എന്നീ മേഖലകളിൽ മികവു തെളിയിച്ച 12 പേരെയാണ് ആറു വർഷത്തേയ്ക്കായി നാമനിർദ്ദേശം ചെയ്യുന്നത്.


</doc>
<doc id="337234" url="https://ml.wikipedia.org/wiki?curid=337234" title="സാറ്റലൈറ്റ് ലൗഞ്ച് വെഹിക്കിൾ">
സാറ്റലൈറ്റ് ലൗഞ്ച് വെഹിക്കിൾ

എസ്. എൽ. വി.(സാറ്റലൈറ്റ് ലൗഞ്ച് വെഹിക്കിൾ) (Hindi: उपग्रह प्रक्षेपण यान)1970ൽ ഇന്ത്യയിലെ ഇന്ത്യൻ സ്പേസ് റിസർച്ച് ഓർഗനൈസേഷൻ ഉപഗ്രഹങ്ങൾ വിക്ഷേപിക്കാൻ വേണ്ട സാങ്കേതികവിദ്യ വികസിപ്പിച്ചെടുക്കാൻ തുടങ്ങിയ പ്രൊജക്റ്റ് ആയിരുന്നു. എ. പി. ജെ. അബ്ദുൽ കലാം ആയിരുന്നു ഈ പ്രൊജക്റ്റിന്റെ തലവൻ. 40 കിലോഗ്രാം ഭാരം 400 കി. മീ. ഉയരത്തിലെത്തിക്കുകയാണ് എസ്. എൽ. വി. ലക്ഷ്യം വച്ചത്. 1979 ആഗസ്റ്റിൽ നടന്ന ആദ്യ എസ്. എൽ. വി. ദൗത്യം ഭാഗികമായേ വിജയിച്ചുള്ളു. 

അത് 4 ഘട്ടമുള്ള ഖര ഇന്ധനം മാത്രം ഉപയോഗിക്കുന്ന മോട്ടോറുള്ള റോക്കറ്റായിരുന്നു. 

1979 ആഗസ്റ്റ് 10 നു ശ്രീഹരിക്കോട്ടയിൽ നിന്നായിരുന്നു എസ്. എൽ. വി. യുടെ ആദ്യ വിക്ഷേപണം. 1983 ഏപ്രിൽ 17നായിരുന്നു നാലാമത്തെയും അവസാനത്തെയും എസ്. എൽ. വി. യുടെ വിക്ഷേപണം.

എല്ലാ എസ്. എൽ. വി. വിക്ഷേപണവും ശ്രീഹരിക്കോട്ടയിലെ എസ്. എൽ. വി. വിക്ഷേപണത്തറയിൽ നടന്നത്. 



</doc>
<doc id="337237" url="https://ml.wikipedia.org/wiki?curid=337237" title="ലോങ് മാർച്ച് (റോക്കറ്റ് പരമ്പര)">
ലോങ് മാർച്ച് (റോക്കറ്റ് പരമ്പര)

ലോങ് മാർച്ച്(റോക്കറ്റ് പരമ്പര) ചൈനയുടെ റോക്കറ്റുവിക്ഷേപണികളുറ്റെ പരമ്പരയുടെ പേരാണ്. ചൈന ആക്കാദമി ഓഫ് ലോഞ്ച് വെഹിക്കിൾ ടെക്നോളജിയാണീ റോക്കറ്റുകൾ രൂപകല്പന ചെയ്യുന്നതും നിർമ്മിക്കുന്നതും. വിഡേശരാജ്യങ്ങളുറ്റെ ഉപയോഗത്തിനായി ഇവയെ എൽ. എം. എന്ന ചുരുക്കപ്പേരിൽ വിളിക്കുന്നു. എന്നാൽ പ്രാദേശികമായി സി. ഇസെഡ് അല്ലെങ്കിൽ ചൈനീസിൽ ചാങ് ഷെങ് (ലോങ് മാർച്ച്) എന്നതിന്റെ ചുരുക്കപ്പേരാണ്. മാവോയുടെ കാലത്ത് ചൈനീസ് കമ്യൂണിസ്റ്റ് ചരിത്രത്തിലെ ലോങ് മാർച്ചിനെ അനുസ്മരിക്കാനാണ് ഈ പേർ നൽകിയിരിക്കുന്നത്.
The Long March rockets are organized into several series:


</doc>
<doc id="337242" url="https://ml.wikipedia.org/wiki?curid=337242" title="ആൽക്കഹോൾ പ്രൂഫ്">
ആൽക്കഹോൾ പ്രൂഫ്

മദ്യത്തിന്റെ ഗാഢതയുടെ മാനദണ്ഡമാണ് ആൽക്കഹോൾ പ്രൂഫ്. എഥിൽ ആൽക്കഹോളും വെള്ളവും ചേർന്ന മിശ്രിതമാണ് "പ്രൂഫ് സ്പിരിറ്റ്". ഇത് വെടിമരുന്നുമായി ചേർക്കുമ്പോൾ തീപിടിക്കുമെങ്കിൽ 100 ഡിഗ്രി പ്രൂഫ് സ്പിരിറ്റ് എന്നുപറയും. സാധാരണ അത് 57.1% ആയിരിക്കും. ഇന്ത്യയിലെ നിയമങ്ങളനുസരിച്ച് 75 ഡിഗ്രി പ്രൂഫ് (അതായത് 25 ഡിഗ്രി അണ്ടർ പ്രൂഫ്) മദ്യം മാത്രമേ വിൽക്കുവാൻ പാടുള്ളൂ. ഈ മദ്യങ്ങളിൽ ആൽക്കഹോളിന്റെ ഗാഢത 42.83% ആയിരിക്കും.


</doc>
<doc id="337258" url="https://ml.wikipedia.org/wiki?curid=337258" title="ഡിസ്കവറി സ്പേസ് ഷട്ടിൽ">
ഡിസ്കവറി സ്പേസ് ഷട്ടിൽ

ഡിസ്കവറി സ്പേസ് ഷട്ടിൽ (Orbiter Vehicle Designation: OV-103) നാസയുടെ സ്പേസ് ഷട്ടിൽ പദ്ധതിയിൽ നിർമ്മിക്കപ്പെട്ട അഞ്ചു വാഹനങ്ങളിൽ മൂന്നാമത്തെ ബഹിരാകാശവാഹനം. ഇതിന്റെ 27 വർഷത്തെ ചരിത്രത്തിൽ 39 തവണ തൊടുത്തുവിടുകയും തിരികെയിറങ്ങുകയും ചെയ്തിട്ടുണ്ട്. ഐ സമയം വരെ മറ്റേതൊരു ബഹിരാകാശവാഹനവും ചെയ്യാത്തത്ര ബഹിരാകാശയാത്രകൾ ഡിസ്കവറി ചെയ്തിട്ടുണ്ട്. ഡിസ്കവറിയുടെ ആദ്യ യാത്ര, 1984 ആഗസ്റ്റ് 30 തൊട്ട് സെപ്റ്റംബർ 5 വരെ ആയിരുന്നു. ഈ ദൗത്യം STS-41-D എന്നറിയപ്പെടുന്നു. 

കൊളംബിയ, ചലഞ്ചർ എന്നിവയ്ക്കു ശേഷമാണ് ഇത് ഉപയോഗിക്കാൻ ആരംഭിച്ചത്. ഇതിന്റെ അവസാന ദൗത്യം STS-133 എന്നറിയപ്പെടുന്നു. ഇത്, 2011 ഫെബ്രുവരി 24 നായിരുന്നു. കെന്നഡി സ്പേസ് സെന്ററിൽ അത് അവസാനമായി നിലം തൊട്ടത് ആ വർഷം മാർച്ച് 9നായിരുന്നു. ഒരു മുഴുവൻ വർഷം സ്പേസിൽ ചെലവഴിച്ചശേഷമാണ് അത് തന്റെ അവസാന യാത്ര അവസാനിപ്പിച്ചത്. ഈ ദൗത്യത്തിൽ അത് ഗവേഷണത്തിലും ഇന്റെർനാഷണൽ സ്പേസ് സ്റ്റേഷന്റെ വിപുലീകരണത്തിലും സഹായിച്ചു. അത് ഹബ്ബിൾ സ്പേസ് ടെലിസ്‌കോപ്പ്അതിന്റെ ഭ്രമണപഥത്തിലെത്തിക്കുകയും ചെയ്തു. ഇതാണ് ദൗത്യത്തിൽനിന്നും വിരമിക്കുന്ന ഉപയോഗക്ഷമമായ ആദ്യ സ്പേസ് ഷട്ടിൽ. തുടർന്ന്, എൻഡവർ, അറ്റ്ലാൻഡിസ് എന്നിവയും ഇതുപോലെ പ്രവർത്തനം അവസാനിപ്പിച്ചു.

ചരിത്രത്തിൽ, പര്യവേഷണത്തിനായുള്ള കപ്പലുകൾക്കാണ് സാധാരണ ഡിസ്കവറി എന്ന പേർ നൽകിയിട്ടുള്ളത്. primarily HMS "Discovery",ക്യാപ്റ്റൻ ജയിംസ് കുക്ക് തന്റെ പര്യവേക്ഷണങ്ങൾക്കായി ഉപയോഗിച്ചിരുന്നതാണ്, HMS Discovery. അദ്ദേഹത്തിന്റെ അവസാന പര്യവേഷണത്തിനായി ഉപയോഗിച്ച ഈ കപ്പൽ 1776 മുതൽ 1779 വരെ സഞ്ചരിച്ചു. 1610–1611വരെ വടക്കുപടിഞ്ഞാറു വഴിത്താര കണ്ടുപിടിക്കാൻ ഹഡ്സൺ ഉൾക്കടലിൽ ഹെൻറി ഹഡ്സൺ നടത്തിയ തിരച്ചിലിന് ഡിസ്കവറി എന്ന കപ്പലാണ് ഉപയോഗിച്ചത്. 

ഡിസ്കവറി ഹബ്ബിൾ സ്പേസ് ടെലസ്കോപ്പിനെ സ്പെസിലെ ഭ്രമണപഥത്തിലെത്തിച്ചു. രണ്ടാമത്തെയും (STS-82) മൂന്നാമത്തെയും (STS-103) ഹബ്ബിളിനു സർവീസ് ചെയ്യാനുള്ള ദൗത്യങ്ങളും ഏറ്റെടുത്തു. അത് ഉളീസസ്സ് അന്വേഷണപേടകം ഭ്രമണപഥത്തിലെത്തിച്ചു. മൂന്നു tracking and data relay satellite (TDRS) കളും ബഹിരാകാശപഥത്തിലെത്തിച്ചു. ഇതുകൂടാതെ അനേകം ദൗത്യങ്ങൾ ഡിസ്കവറി വിജയിപ്പിച്ചിട്ടുണ്ട്. 

ഇവ കൂടാതെ 1986ൽ സൈനികാവശ്യങ്ങൾക്കായും ഈ ഷട്ടിൽ ഉപയോഗിക്കാൻ തുനിഞ്ഞിട്ടുണ്ട്. പക്ഷേ ചലഞ്ചർ ദുരന്തം ഈ ദൗത്യത്തിൽനിന്നും എയർഫോഴ്സിനെ പിന്തിരിപ്പിച്ചു. 

ഡിസ്കവറി അതിന്റെ അവസാന ദൗത്യമായ STS 133 2011 മാർച്ച് 9നാണ് നടത്തിയത്. അമേരിക്കയിലെ വെർജീനിയായിലെ സ്മിത്സോണിയൻ ഇൻസ്റ്റിറ്റ്യൂട്ടിന്റെ ഭാഗമായ നാഷണൽ എയർ ആന്റ് സ്പേസ് മ്യൂസിയത്തിന്റെ സ്റ്റീവൻ എഫ് ഉദ്വാർ-ഹെഇസി സെന്ററിൽ പ്രദർശിപ്പിക്കുന്നു.

കൊളംബിയയെക്കാൾ ഭാരം കുറഞ്ഞതാണ് ഡിസ്കവറി. 
1983ൽ കെന്നെഡി സ്പെസ് സെന്ററിലേയ്ക്ക് കൊണ്ടുപോകുന്നസമയം ഡിസ്കവറി ചലഞ്ചറിനെപ്പോലെ പുതുക്കാൻ തീരുമനിച്ചിരുന്നു. പക്ഷേ, ചലഞ്ചർ ദുരന്തം ഇതു നിർത്തിവച്ചു. 

1995ൽ 9 മാസത്തോളം കാലിഫോർണിയയിലെ പാംഡേലിൽ ഡിസ്കവറിയെ കേടുപോക്കി. ക്രയോജനിക് എഞ്ചിന്റെ അഞ്ചാമത് സെറ്റ് ഇതിൽ പിടിപ്പിക്കുകയും ഇന്റെർനാഷണൽ സ്പേസ് സ്റ്റേഷനുമായി ബന്ധപ്പെട്ട ദൗത്യങ്ങളെ സുഗമമാക്കാൻ വേണ്ട ബഹിർഭാഗത്തുള്ള എയർലോക്കിംഗ് സിസ്റ്റവും ചേർക്കുകയും ചെയ്തു. 

അങ്ങനെയുൾപ്പെടുത്തിയ മാറ്റങ്ങൾ ഡിസ്കവറിയെ മറ്റു സ്പേസ് ഷട്ടിലുകളേക്കാൾ വലുതാക്കിമാറ്റി. 

അവസാന മിഷനോടുകൂടി ഡിസ്കവറി 149 million miles (238 million km) ദൂരം 39 വ്യത്യസ്ത ദൗത്യങ്ങളിലായി സഞ്ചരിച്ചുകഴിഞ്ഞതായി കണക്കാക്കിയിരിക്കുന്നു. 5,830 പ്രാവശ്യം പ്രദക്ഷിണം നടത്തി. 27 വർഷത്തോളമായി 365 ദിനംഭ്രമണപഥത്തിൽ ചിലവൊഴിച്ചു. 
അത് കൊളബിയ, ചലഞ്ചർ എന്നിവ ബാക്കിവച്ച ദൗത്യങ്ങളും എറ്റെടുത്തു. 




</doc>
<doc id="337269" url="https://ml.wikipedia.org/wiki?curid=337269" title="പ്രിമുലേസീ">
പ്രിമുലേസീ

64 ജനുസുകൾ ഉള്ള ഒരു സസ്യകുടുംബമാണ് പ്രിമുലേസീ (Primulaceae). മിക്കവയും ബഹുവർഷികളായ അംഗങ്ങളുള്ള ഈ കുടുംബത്തിൽ പലതും അലങ്കാര പുഷ്പങ്ങളുണ്ടാകുന്ന കുറ്റിച്ചെടികളാണ്. മുൻപ് മിർസൈനേസീ കുടുംബത്തിൽ ഉണ്ടായിരുന്ന അംഗങ്ങൾ എ പി ജി 3 പ്രകാരം ഇപ്പോൾ പ്രിമുലേസീയിലാണ് ഉള്ളത്.



</doc>
<doc id="337271" url="https://ml.wikipedia.org/wiki?curid=337271" title="കമലു">
കമലു

ഫാബേസീ സസ്യകുടുംബത്തിലെ ഒരു കുറ്റിച്ചെടിയാണ് കമലു. . കിഴക്കനേഷ്യ തദ്ദേശവാസിയാണ്. ചൈന, തായ്‌വാൻ, ഭുട്ടാൻ, ഇന്ത്യ, നേപ്പാൾ, പാകിസ്താൻ, ശ്രീലങ്ക, ലവോസ്, ബർമ്മ; തായ്‌ലാന്റ്, വിയറ്റ്‌നാം, ഇന്തോനേഷ്യ, മലേഷ്യ, പാപ്പുവ ന്യൂ ഗിനിയ, ഫിലിപ്പീൻസ് എന്നിവിടങ്ങളിൽ സാധാരണയായി കണാറുണ്ട്.



</doc>
<doc id="337277" url="https://ml.wikipedia.org/wiki?curid=337277" title="വനവിസ്തൃതിയെ അടിസ്ഥാനപ്പെടുത്തിയുള്ള രാജ്യങ്ങളുടെ പട്ടിക">
വനവിസ്തൃതിയെ അടിസ്ഥാനപ്പെടുത്തിയുള്ള രാജ്യങ്ങളുടെ പട്ടിക

വനവിസ്തൃതിയുടെ ഒരു പട്ടികയാണ് ഇത്. പലതരത്തിൽ ഭാഗിച്ചിരിക്കുന്ന ഇതിൽ ഭൂമി മുഴുവനായും, രാജ്യങ്ങളായും, മേഖലകളായും കാണാം. ശതമാനക്കണക്കുകൾ സി ഐ എയുടെ 2011 -ലെ ലോകവിവരപുസ്തകത്തിൽ നിന്നും എടുത്തിട്ടുള്ളതാണ്.




</doc>
<doc id="337278" url="https://ml.wikipedia.org/wiki?curid=337278" title="ബ്രേവ് (2012 ചലച്ചിത്രം)">
ബ്രേവ് (2012 ചലച്ചിത്രം)

2012 -ൽ പുറത്തിറങ്ങിയ ഒരു അമേരിക്കൻ 3ഡി ആനിമേഷൻ ഫാന്റസി ചിത്രമാണ് ബ്രേവ്. പിക്‌സാർ ആനിമേഷൻ സ്‌റ്റുഡിയോ ഒരുക്കിയ ചിത്രം വിതരണം ചെയ്തത് വാൾട്ട് ഡിസ്‌നി പിക്ചർസ് ആണ്. ബ്രേവ് സംവിധാനം ചെയ്തത് മാർക്ക് ആൻഡ്രൂസും ബ്രെണ്ട ചാപ്മാനുമാണ്. ചാപ്മാന്റെ കഥക്ക് ആൻഡ്രൂസ്, ചാപ്മാൻ, ഐറിൻ മേച്ചി എന്നിവർ ചേർന്ന് തിരക്കഥ എഴുതി. തന്റെ മകളുമായ ബന്ധത്തിൽ നിന്നാണ് ബ്രെണ്ട ചാപ്മാന് കഥക്കുള്ള പ്രചോദനം ലഭിച്ചത്. ബ്രേവ് സംവിധാനം ചെയ്തതോടെ ചാപ്മാൻ പിക്‌സാറിന്റെ ചരിത്രത്തിലെ ആദ്യ വനിതാസംവിധായകയുമായി. ചിത്രത്തിലെ അതിസങ്കീർണമായ രംഗങ്ങൾ ആവിഷ്കരിക്കാൻ പിക്‌സാറിന് 25 വർഷത്തിൽ ആദ്യമായി അവരുടെ ആനിമേഷൻ സംവിധാനം പൂർണമായും തിരുത്തി എഴുതേണ്ടി വന്നു. ഡോൾബി ആറ്റ്മോസ് ശബ്ദസംവിധാനം ആദ്യമായി ഉപയോഗിച്ച ചിത്രം എന്ന പ്രത്യേകതയും ബ്രേവ് നേടി.

സ്കോട്ടിഷ് മലമ്പ്രദേശം പശ്ചാത്തലം ആക്കിയ ചിത്രം, കാലങ്ങളായി നിലനിന്നുപോരുന്ന ഒരു ആചാരത്തെ വെല്ലുവിളിക്കുന്ന മെറിഡ എന്ന ഒരു രാജകുമാരിയുടെ കഥ പറയുന്നു. നിർബന്ധപൂർവം വിവാഹത്തിന് പ്രേരിപ്പിക്കുന്ന മാതാപിതാക്കളെ എതിർക്കുന്ന മെറിഡ ഒരു മന്ത്രവാദിനിയുടെ സഹായം തേടുകയും, അത് വഴി അബദ്ധത്തിൽ തന്റെ അമ്മയെ ഒരു കരടിയാക്കി മാറ്റുകയും ചെയ്യുന്നു. ആ ശാപം പൂർണമായും ഫലിക്കുന്നത് അവൾക്ക് തടഞ്ഞേ തീരു. ജൂൺ 10, 2012 -ന് സിയാറ്റിൽ ഫിലിം ഫെസ്റ്റിവലിൽ അവതരിപ്പിച്ച ചിത്രം വടക്കേ അമേരിക്കയിൽ റിലീസ് ചെയ്തത് ജൂൺ 22 -ന് ആണ്. മികച്ച അഭിപ്രായങ്ങളും ബോക്സ് ഓഫീസിൽ വിജയവും ചിത്രം നേടി. മികച്ച ചിത്രത്തിനുള്ള അക്കാദമി, ഗോൾഡൻ ഗ്ലോബ്, ബാഫ്റ്റാ പുരസ്കാരങ്ങളും ബ്രേവ് നേടി.

ഡൺബ്രോക് എന്ന കുലത്തിൽപെട്ട രാജകുമാരിയായ മെറിഡയ്ക്ക്, അവളുടെ ജന്മദിനത്തിൽ അച്ഛൻ, ഫെർഗസ് രാജാവ് ഒരു അമ്പും വില്ലും സമ്മാനിക്കുന്നു. എന്നാൽ അവളുടെ അമ്മ, എലിനോർ രാജ്ഞിയെ ഇത് ആശ്ചര്യപ്പെടുത്തുന്നു. അല്പസമയത്തിന് ശേഷം, മോർഡു എന്ന് പേരായ ഒരു കരടി അവരെ ആക്രമിക്കുന്നു. എലിനോർ മെറിഡയെയും കൂട്ടി കുതിരപ്പുറത്തു രക്ഷപ്പെടുന്നു. ഫെർഗസ് കരടിയോട് പൊരുതിയൊടിക്കുമെങ്കിലും അദ്ദേഹത്തിന്റെ ഇടംകാൽ നഷ്ടമാകുന്നു.

പിൽക്കാലത്ത് കാലത്തിനു ശേഷം ഒരു സ്വതന്ത്ര മനസ്സുള്ള ഒരു യുവതിയായ മെറിഡ, തന്റെ വിവാഹം അച്ഛന്റെ സഖ്യകക്ഷികളിൽ ഒരാളുടെ മകനുമായി നടത്താൻ തീരുമാനിച്ചു എന്ന് അറിയുന്നു. അവൾ എതിർപ്പ് പ്രകടിപ്പിക്കുമ്പോൾ, പിതാവിന്റെ ആഗ്രഹം നിരാകരിച്ച ഒരു രാജകുമാരൻ, തന്റെ രാജ്യത്തിന്റെ നാശത്തിന് കാരണമായ കഥ ഓർമ്മിപ്പിച്ചു, എലിനോർ അവളെ താക്കീത് ചെയ്യുന്നു. 

ആചാരപ്രകാരം ഓരോ കുലത്തിലെയും ആദ്യത്തെ കുട്ടി മാത്രം പങ്കെടുക്കുന്ന മത്സരത്തിലൂടെ ആണ് വരനെ തീരുമാനിക്കുന്നത്. ഡൺബ്രോക് കുലത്തിലെ ആദ്യ കുട്ടി എന്ന നിലയ്ക്ക് മെറിഡ, സ്വയം മത്സരത്തിൽ പങ്കെടുക്കുകയും, മറ്റുള്ളവരെ അമ്പെയ്ത്ത് മത്സരത്തിൽ തോല്പിക്കുകയും ചെയ്തു. ഇത് അമ്മ എലിനൊറുമായി ഒരു തർക്കത്തിന് കാരണമാവുകയും, മെറിഡ അവിടം വിട്ട് പോവുകയും ചെയ്യുന്നു. യാത്രാമധ്യേ, അവൾ ഒരു പ്രായമായ മന്ത്രവാദിനിയെ കണ്ടുമുട്ടുകയും, അവർ ഒരു കേക്ക് നൽകുകയും, അത് അവളുടെ ജീവിതം മാറ്റിമറിക്കുമെന്ന് അറിയിക്കുകയും ചെയ്തു.

കൊട്ടാരത്തിൽ തിരിച്ചെത്തിയ മെറിഡ, കേക്ക് അമ്മയ്ക്ക് നൽകുകയും അവർ ഒരു കരടിയായി മാറുകയും ചെയ്യുന്നു. പകച്ചു പോയ മെറിഡ, എലിനോറിനെയും കൂട്ടി മന്ത്രവാദിനിയെ തേടി അവരുടെ വീട്ടിൽ എത്തിയെങ്കിലും, അവർ ഒരു സന്ദേശം ബാക്കിവെച്ചു കടന്നുകളഞ്ഞിരുന്നു. ദുരഭിമാനത്താൽ മുറിഞ്ഞ ബന്ധം, രണ്ടാമത്തെ സൂര്യോദയത്തിനു മുൻപ് കൂട്ടി ചേർക്കാൻ പറ്റിയില്ലെങ്കിൽ, ശാപം പരിപൂർണമാകും എന്നായിരുന്നു ആ സന്ദേശം. യാത്ര അവർ ഒരു പുരാതന അവശിഷ്ടങ്ങൾ ഉള്ള സ്ഥലത്ത് വച്ച് മോർഡുവിന് മുന്നിൽ പെടുകയും ചെയ്യുന്നു. സമാനമായ ഒരു ശാപം മൂലം കരടിയായി തീർന്ന ഒരു രാജകുമാരനാണ് മോർഡു എന്ന് മെറിഡ തിരിച്ചറിയുന്നു. അമ്മയുമായി നടന്ന വാഗ്വേദത്തിനിടെ കീറിയ ചിത്രത്തിരശ്ശീല തുന്നി ചേർത്താൽ ശാപമോക്ഷം ലഭിക്കുമെന്ന് അവൾ കരുതുന്നു.

കുലങ്ങൾ തമ്മിൽ യുദ്ധത്തിന്റെ വക്കിൽ എത്തിയപ്പോൾ വിവാഹത്തിന് മെറിഡ സമ്മതിക്കുന്നു, എന്നാൽ ഒരു നിബന്ധനയോടെ മാത്രം, ഇഷ്ടമുള്ള ആളെ ഇഷ്ടമുള്ള സമയത്തു വിവാഹം നടത്തണം. ഇതിന് അവർ സമ്മതിക്കുകയും ഒരു ഒത്തുതീർപ്പിൽ എത്തുകയും ചെയ്യുന്നു. കരടിയായി മാറിക്കൊണ്ടിരിക്കുന്ന എലിനോർ പെട്ടെന്ന് ഫെർഗസിനെ ആക്രമിക്കുകയും, എന്നാൽ പെട്ടെന്ന് സ്വബോധം വീണ്ടെടുത്തു കൊട്ടാരംവിട്ടു പോകുകയും ചെയ്യുന്നു. മോർഡു ആണ് ആക്രമിച്ചത് എന്ന് തെറ്റിദ്ധരിച്ച ഫെർഗസ് മറ്റു കുലതലവന്മാരുടെ ഒപ്പം എലിനോറിനെ പിന്തുടരുന്നു, ഇതേ സമയം കീറിയ ചിത്രത്തിരശ്ശീല ശരിയാക്കാൻ ശ്രമിച്ചു കൊണ്ട്, മെറിഡയും അവരുടെ പിന്നാലെ കൂടി. ഫെർഗസ് എലിനോറിനെ പിടികൂടിയെങ്കിലും, പെട്ടെന്ന് യഥാർത്ഥ മോർഡു അവരെ ആക്രമിക്കുകയും, സംഘം വഴിപിരിഞ്ഞു പോകുകയും ചെയ്യുന്നു, തുടർന്ന് അത് മെറിഡയെ ലക്ഷ്യമാക്കുകയും ചെയ്യുന്നു. എന്നാൽ എലിനോർ മോർഡുവിനെ തടയുകയും മൽപിടുത്തതിൽ ഒരു കല്ല് വീണു മോർഡു കൊല്ലപ്പെടുകയും ചെയ്യുന്നു. അത് ശപിക്കപ്പെട്ട രാജകുമാരനു ശാപമോക്ഷം നൽകുന്നു. സൂര്യൻ ഉദിക്കാൻ ആവുമ്പോൾ മെറിഡ തന്റെ തെറ്റുകൾ ഏറ്റുപറഞ്ഞു എലിനോറിനോട് മാപ്പു ചോദിക്കുകയും ചെയ്യുന്നു, അത് അവർക്കു വീണ്ടും മനുഷ്യരൂപം തിരികെകിട്ടാൻ കാരണമാകുന്നു. 

ചിത്രത്തിന് മികച്ച നിരൂപക പ്രശംസ ലഭിച്ചു. നിരൂപണങ്ങൾ ശേഖരിക്കുന്ന വെബ്സൈറ്റ് ആയ റോട്ടൻ ടോമാറ്റോസ് 225 നിരൂപണങ്ങളുടെ അടിസ്ഥാനത്തിൽ 78% ഫ്രഷ് എന്ന റേറ്റിംഗ് നൽകി. മറ്റൊരു വെബ്സൈറ്റ് മെറ്റാക്രിട്ടിക് 69 എന്ന സ്കോർ ആണ് ചിത്രത്തിന് നൽകിയത്. 



</doc>
<doc id="337284" url="https://ml.wikipedia.org/wiki?curid=337284" title="കുളു">
കുളു

ഹിമാചൽ പ്രദേശിൽ സ്ഥിതി ചെയ്യുന്ന ഒരു വിനോദസഞ്ചാരകേന്ദ്രമാണ് കുളു. ഹിമാലയത്തിന്റെ താഴ്വരയിൽ ബിയാസ്, നദിയുടെ തീരത്തായാണ് ഈ ചെറുപട്ടണം നിലകൊള്ളുന്നത്. കുളു ജില്ലയുടെ ആസ്ഥാനമായ ഈ പട്ടണത്തിലെ ജനസംഖ്യ 2011ലെ കണക്കുകൾ അനുസരിച്ച് 18,306 ആണ്.
ചണ്ഡീഗഢ് - മനാലി ദേശീയപാതയിൽ മനാലിയിൽ നിന്നും 41 കിലോമീറ്റർ പടിഞ്ഞാറായാണ് കുളു പട്ടണം സ്ഥിതി ചെയ്യുന്നത്. സമുദ്രനിരപ്പിൽ നിന്നും 1,700 മീറ്റർ ഉയരമുണ്ട് ഈ പ്രദേശത്തിന്. 4 °C നും 20 °Cഉം മധ്യെയാണ് ഇവിടത്തെ ശരാശരി താപനില.
ചണ്ഡീഗഢ് - മനാലി ദേശീയപാതയിൽ ചണ്ഡിഗഡിൽനിന്നും 252 കിലോമീറ്റർ ദൂരെയായാണ് കുളു സ്ഥിതി ചെയ്യുന്നത്. ഇവിടെനിന്നും ഡൽഹിയിലേക്ക് 512ഉം ഷിംലയിലേക്ക് 235കിലോമീറ്ററുമാണ് ദൂരം. ചണ്ഡീഗഢ് ആണ് ഏറ്റവും അടുത്തുള്ള പ്രധാന റെയിൽവെ സ്റ്റേഷൻ. കുളുവിൽ നിന്നും 8 കിലോമീറ്റർ മാറി ഭുന്തറിൽ കുളു വിമാനത്താവളം സ്ഥിതിചെയ്യുന്നു.



</doc>
<doc id="337287" url="https://ml.wikipedia.org/wiki?curid=337287" title="ഓപ്പൺ ലൈബ്രറി">
ഓപ്പൺ ലൈബ്രറി

എക്കാലത്തും പ്രസിദ്ധീകരിച്ചിട്ടുള്ള എല്ലാ പുസ്തകങ്ങൾക്കുമായി ഒരു വെബ് പേജ് എന്ന ഉദ്ദേശത്തോടെ തുടങ്ങിയ ഒരു ഓൺലൈൻ പദ്ധതിയാണ്ഓപ്പൺ ലൈബ്രറി (Open Library). ഈ പദ്ധതിക്ക് തുടക്കം കുറിച്ചവരിൽ ആരൺ ഷ്വാർട്‌സ്, ബ്രെവ്സ്റ്റർ കാലെ തുടങ്ങിയവർ ഉൾപ്പെടുന്നു. 
സാൻ ഫ്രാൻസിസ്കോ ആസ്ഥാനമാക്കി ലാഭേച്ഛയില്ലാതെ പ്രവർത്തിക്കുന്ന സംഘടനയായ ഇന്റർനെറ്റ് ആർകൈവിന്റെ ഒരു പദ്ധതിയാണിത്. കാലിഫോർണിയ സ്റ്റേറ്റ് ലൈബ്രറി, കാലെ- ഓസ്റ്റിൻ ധർമ്മസ്ഥാപനം എന്നിവയിൽ നിന്നുമാണ് ഓപ്പൺ ലൈബ്രറിയുടെ നടത്തിപ്പിനാവശ്യമായ ധനം ലഭിക്കുന്നത്.

ഇത് പല ഔട്ട്-ഓഫ്-പ്രിന്റ് പുസ്തകങ്ങൾ ഓൺലൈൻ വായിക്കാൻ സാധ്യമാക്കുന്നു.

ഓപ്പൺ ലൈബ്രറി കാഴ്ചവൈകല്യമുള്ളവർക്കും പദാന്ധതയുള്ളവർക്കുമുള്ളവർക്കുമായി കേട്ടു മനസ്സിലാക്കാൻ പാകത്തിനുള്ള ഓഡിയോപുസ്തകങ്ങൾ അവരുടെ ശേഖരത്തിൽ ഉൾപ്പെടുത്തിയിരിക്കുന്നു. 



</doc>
<doc id="337308" url="https://ml.wikipedia.org/wiki?curid=337308" title="മൊഹ്‌സിന കിദ്വായി">
മൊഹ്‌സിന കിദ്വായി

ഇന്ത്യൻ നാഷണൽ കോൺഗ്രസിന്റെ സമുന്നതയായ ഒരു നേതാവാണ് മൊഹ്‌സിന കിദ്വായി. ഉത്തർ പ്രദേശിലെ ബാരാബംകിയാണ് ജന്മദേശം. എ.ഐ.സി.സി അംഗവും കോൺഗ്രസ് പ്രവർത്തക സമിതി അംഗവുമാണ്. ഇപ്പോൾ ഉത്തർ പ്രദേശിൽ നിന്നുള്ള രാജ്യസഭാ അംഗമാണ്.


</doc>
<doc id="337313" url="https://ml.wikipedia.org/wiki?curid=337313" title="ലുബ്ലിയാന">
ലുബ്ലിയാന

സ്ലൊവീന്യയുടെ തലസ്ഥാനമാണ് ലുബ്ലിയാന(Ljubljana (, ;) സ്ലൊവീന്യയിലെ ഏറ്റവും വലിയ നഗരവുമാണിത്. പൗരാണികകാലത്ത് എമോണ(Emona) എന്നറിയപ്പെട്ടിരുന്ന റോമൻ നഗരമായിരുന്നു . മധ്യകാലഘട്ടം മുതൽ, 1918-ൽ ഓസ്ട്രിയ-ഹംഗറിയുടെ പതനം വരെ ഹബ്സ്ബർഗ് രാജവംശത്തിന്റെ ഭരണത്തിൽകീഴിലായിരുന്നു ഈ നഗരം.

ലുബ്ലിയാന സമുദ്രനിരപ്പിൽനിന്നും ഉയരത്തിൽ സ്ഥിതിചെയ്യുന്നു.


</doc>
<doc id="337316" url="https://ml.wikipedia.org/wiki?curid=337316" title="ബിന്ദു കൃഷ്ണ">
ബിന്ദു കൃഷ്ണ

ഇന്ത്യൻ നാഷണൽ കോൺഗ്രസിന്റെ കേരളത്തിൽ നിന്നുള്ള ഒരു രാഷ്ട്രീയപ്രവർത്തകയാണ് ബിന്ദു കൃഷ്ണ.2010-ൽ മഹിളാ കോൺഗ്രസ് അദ്ധ്യക്ഷയായി.


</doc>
<doc id="337321" url="https://ml.wikipedia.org/wiki?curid=337321" title="പ്രമീള ശശിധരൻ">
പ്രമീള ശശിധരൻ

ഭാരതീയ ജനതാ പാർട്ടി പ്രവർത്തകയും പാലക്കാട് നഗരസഭാ അദ്ധ്യക്ഷയുമാണ് പ്രമീള ശശിധരൻ.ഭാരതീയ ജനതാ പാർട്ടിയുടെ കേരളത്തിലെ ആദ്യത്തെ നഗരസ്ഭാ അദ്ധ്യക്ഷയാണ് പ്രമീള ശശിധരൻ.


</doc>
<doc id="337345" url="https://ml.wikipedia.org/wiki?curid=337345" title="ബംഗളൂരു എഫ്.സി">
ബംഗളൂരു എഫ്.സി

ബംഗാളൂരു ഫുട്ബോൾ ക്ലബ്‌ കർണാടകയിലെ ബംഗാളുരു കേന്ദ്രികരിച്ച് പ്രവർത്തിക്കുന്ന ഒരു പ്രൊഫഷണൽ ഫുട്ബോൾ ക്ലബ്‌ ആണ്. ഇന്ത്യയിലെ ടോപ്-ടയർ ലീഗ് ആയ ഐ-ലീഗിലാണ് കളിക്കുന്നത്. ഐ-ലീഗ് കളിക്കുന്ന ആദ്യ സീസണിൽ തന്നെ കീരീടം നേടിയ ഇന്ത്യയിലെ ആദ്യ ടീമുമാണ് ബംഗാളൂരു എഫ്.സി. മുംബൈ കേന്ദ്രീകരിച്ചുള്ള ജെ.എസ.ഡബ്ല്യു. ഗ്രൂപ്പിന്റെ ഉടമസ്ഥതയിൽ 2013ൽ തുടക്കം കുറിച്ച്. 24000 പേർക്ക് ഇരിക്കാവുന്ന ശ്രീ കണ്ടീരവ മൈതാനാമാണ് ക്ലബ്ബിന്റെ ഹോം ഗ്രൌണ്ട്.

ജൂലൈ 2013ൽ ആരംഭിച്ച ക്ലബ്‌, രാജ്യത്തെ തന്നെ പ്രമുഖ ഫുട്ബോൾ ക്ലബ്‌ ആണ്. ഒരു ശക്തമായ കമ്മ്യൂണിറ്റി, ഇംഗ്ലണ്ട് ലെയും  മറ്റു യൂറോപ്യൻ രാജ്യങ്ങളിലും ഫുട്ബോൾ ക്ലബ്ബ് ഘടന മാതൃകയിലാണ് സ്ഥാപിച്ചിരിക്കുന്നത്. ഏപ്രിൽ 2014 ൽ ക്ലബ്ബ് യുവ ഫുട്ബോൾ പ്രതിഭകളെ വളർത്തുക എന്ന  ലക്ഷ്യം വെച്ച് നഗരത്തിൽ ആദ്യ ബി.എഫ്.സി സോക്കർ സ്കൂൾ തുടങ്ങി.

ജനുവരി 2013ന്റെ തുടക്കത്തിൽ, മുംബൈ ടിഗേര്സ് (അന്നത്തെ ടോട്സൽ എഫ്.സി), 2013 ഐ-ലീഗ് 2nd ഡിവിഷനിലോട്ടുള്ള രജിസ്റ്റർ നടപടികൾ പൂർത്തികരിക്കാൻ പരാജയപെട്ട വാർത്തകൾ പുറത്തു വന്നു. പക്ഷേ അവർക്ക് ഇന്ത്യയിലെ ടോപ്-ടയർ ലീഗ് ആയ ഐ-ലീഗിലേക്ക് നേരിട്ട് പ്രവേശനം കൊടുത്തു. ഇത് ഓൾ ഇന്ത്യ ഫുട്ബോൾ ഫെഡറേഷൻ കാശ് പയ്മെന്റ്റ്‌ കൊടുക്കുനതിലൂടെയാണ്. പിന്നീട് ജനുവരി 12ന്, എ.ഐ.എഫ്.എഫ്. നടത്തിയ എക്സിക്യൂട്ടീവ്‌ യോഗത്തിൽ ഇത്തരത്തിൽ ഉള്ള കോർപ്പറേറ്റ് ടീമുകൾക്ക് നേരിട്ട് എൻട്രി കൊടുക്കുന്നതിനുള്ള തീരുമാനമായി. 

ഏപ്രിൽ 21, 2014, ടെമ്പൊ എഫ്.സിയെ 4-2നു തകർത്തു ഐ-ലീഗ് സ്വന്തമാക്കി. ക്ലബ്ബിന്റെ ആദ്യ ട്രോഫിയും.
ജനുവരി 11, 2015: ബംഗാളൂരു എഫ്.സി ടെമ്പൊ എഫ്.സിയെ ഫൈനലിൽ 2-1നു പരാജയപെടുത്തി അവരുടെ ആദ്യ ഫെഡറേഷൻ കപ്പ്‌ സ്വന്തമാക്കി

ഏപ്രിൽ 17, 2016: സൽഗോകർ എഫ്.സിയെ സ്വന്തം തട്ടകത്തിൽ മറുപടിയില്ലാത്ത രണ്ടു ഗോളുകൾക്ക് തകർത്തു രണ്ടാം ഐ-ലീഗ് കിരീടം സ്വന്തമാക്കി.

ജൂലൈ 2014നു ബംഗാളൂരു കിറ്റ്‌ നിർമാതാക്കളായ പൂമയുമായി കരാർ ഒപ്പിട്ടു.
ബംഗാളൂരു എഫ്.സി അതിന്റെ എല്ലാ കളിയും നഗരത്തിനെ ഹൃദയ ഭാഗത്ത്‌ സ്ഥിതി ചെയ്യുന്ന  ബാംഗ്ലൂർ ഫുട്ബോൾ സ്റ്റേഡിയത്തിൽ ആണ് കളിക്കാർ. വെസ്റ്റ് സ്റ്റാന്റ് ആണ് ഏറ്റവും വലുതും കൂടുതൽ സീറ്റ്‌ ഉള്ളതും. വി.ഐ.പി. ബോക്സ്‌ സ്ഥിതി ചെയ്യുന്നതും അവിടെ തന്നെയാണ്. ക്ലബ്ബിന്റെ ആരംഭത്തിൽ തന്നെ ടീം ബാംഗ്ലൂർ ഫുട്ബോൾ സ്റ്റേഡിയത്തിലാണ് 2013-14 ഐ-ലീഗ് കളിക്കുക എന്ന് വിളംബരം ചെയ്തു. 15,000 പേർക്ക് ഇരികാവുന്ന ബാംഗ്ലൂർ ഫുട്ബോൾ സ്റ്റേഡിയം അസ്ട്രോടുര്ഫ് ആണ് ഉപയോഗിക്കുന്നത്. 2014-15 സീസൺ മുതൽ ക്ലബ്‌ കളിക്കുന്നത് 24,000 പേർക്ക് ഇരിക്കാവുന്ന ശ്രീ കണ്ടീരവ സ്റ്റേഡിയത്തിലാണ്.


</doc>
<doc id="337362" url="https://ml.wikipedia.org/wiki?curid=337362" title="ലെസ്റ്റർ സിറ്റി എഫ്.സി.">
ലെസ്റ്റർ സിറ്റി എഫ്.സി.

ലെസ്റ്റർ സിറ്റി ഫുട്ബോൾ ക്ലബ്, ഇംഗ്ലണ്ടിലെ ലെസ്റ്റർ ആസ്ഥാനമായ ഒരു പ്രൊഫഷണൽ ഫുട്ബോൾ ക്ലബ് ആണ്. "ദ ഫോക്സസ്" എന്നും വിളിപ്പേരുള്ള ടീമിന്റെ മൈതാനം ലെസ്റ്ററിലെ കിംഗ് പവർ സ്റ്റേഡിയം ആണ്. ഒരു പതിറ്റാണ്ടോളം വിട്ടുനിന്നശേഷം 2013-14 വർഷത്തിൽ ഇംഗ്ലീഷ് പ്രീമിയർ ലീഗിൽ കളിക്കാൻ യോഗ്യത നേടിയ ടീം 2015-16 വർഷത്തെ ഇംഗ്ലീഷ് പ്രീമിയർ ലീഗ് ചാംപ്യൻമാരായി ഫുട്‌ബോൾ ലോകത്തെ ഞെട്ടിച്ചു.

1884 -ൽ ലെസ്റ്റർ ഫോസ്സ് എന്ന പേരിൽ, ഫോസ്സ് റോഡിനു സമീപമുള്ള ഒരു മൈതാനത്തിൽ സ്ഥാപിതമായ ക്ലബ്ബ് 1919 -ൽ ആണ് ലെസ്റ്റർ സിറ്റി എന്ന പേര് സ്വീകരിച്ചത്. 

1891 -ൽ ഫിൽബെർട്ട് സ്ട്രീറ്റിലേക്ക് മാറിയ അവർ, 2002 -ൽ വാക്കേഴ്‌സ് സ്റ്റേഡിയത്തിലേക്ക് മാറുന്നതുവരെ, 111 വർഷം അവിടെ കളി തുടർന്നു. 2011 -ൽ ഉടമസ്ഥതയിൽ മാറ്റം വന്നശേഷം സ്റ്റേഡിയത്തിനു കിംഗ് പവർ സ്റ്റേഡിയം എന്ന പേര് നൽകി. 

1894 -ൽ ആണ് ലെസ്റ്റർ സിറ്റി ഫുട്ബോൾ ലീഗിന് യോഗ്യത നേടുന്നത്. 2015-16 സീസണിലെ ഇംഗ്ലീഷ് പ്രീമിയർ ലീഗ് വിജയമാണ് ക്ലബ്ബിന്റെ ഏറ്റവും മികച്ച പ്രകടനം. കായിക രംഗത്തെ ഏറ്റവും വലിയ അട്ടിമറി വിജയങ്ങളിൽ ഒന്നായിരുന്നു ഇത്. ഇതിനു മുൻപ് 1928-29 സീസണിൽ രണ്ടാം സ്ഥാനത്ത് എത്തിയതാണ് ക്ലബ്ബിന്റെ മറ്റൊരു മികച്ച പ്രകടനം. ആറു തവണ രണ്ടാം ഡിവിഷൻ ലീഗും, മൂന്ന് തവണ ലീഗ് കപ്പും നേടിയിട്ടുള്ള ക്ലബ്ബ് നാലു തവണ എഫ്.എ കപ്പ് രണ്ടാം സ്ഥാനക്കാരുമായിരുന്നു. 


</doc>
<doc id="337363" url="https://ml.wikipedia.org/wiki?curid=337363" title="ശിശിരനിദ്ര">
ശിശിരനിദ്ര

ജന്തുലോകത്തെ ചില ജീവികൾ ശിശിരകാലങ്ങളിൽ ഉപാപചയ പ്രവർത്തനങ്ങൾ കുറച്ച് ഒരുതരം നിദ്രാവസ്ഥയിൽ കഴിയുന്നതിനെയാണ് ശിശിരനിദ്ര (Hibernation)എന്നു പറയുന്നത്.  ശിശിരകാലത്തെ അതിശൈത്യത്തിൽ നിന്നും രക്ഷപ്പെടാനും അക്കാലങ്ങളിൽ ഭക്ഷണ ലഭ്യത കുറയുന്നതിനാലുമാണ് ജീവികൾ ശിശിരനിദ്രയിലേർപ്പെടുന്നത്.
മുള്ളനെലി (hedge hog), വവ്വാൽ, ഡോർ മൗസ്, കരടി, പ്രൈമേറ്റ്, നില അണ്ണാൻ എന്നിവയും ചില പക്ഷികളും, ഉഭയജീവികൾ, പ്രാണികൾ തുടങ്ങിയവയെല്ലാം ശിശിരനിദ്രയിലേർപ്പെടാറുണ്ട്.



</doc>
<doc id="337364" url="https://ml.wikipedia.org/wiki?curid=337364" title="കെ.കെ. മുഹമ്മദ്">
കെ.കെ. മുഹമ്മദ്

കരിങ്ങാമണ്ണ് കുഴിയിൽ മുഹമ്മദ് ( 1952 ജൂലൈ 1 ) അഥവാ കെ കെ മുഹമ്മദ് പ്രസിദ്ധനായ ഇന്ത്യൻ പുരാവസ്തു ഗവേഷകനാണ്. ആർക്കിയോളജിക്കൽ സർവേ ഓഫ് ഇന്ത്യയുടെ സൂപ്രണ്ടിംഗ് ആർക്കിയോളജിസ്റ്റായിരുന്നു . തുടർന്ന് എ എസ് എ ഉത്തരമേഖലയുടെ റീജിയണൽ ഡയറക്ടറായി. നിലവിൽ ആഗാ ഖാൻ ട്രസ്റ്റ് ഫോർ കൾച്ചറിന്റെ പ്രോജക്ട് ഡയറക്ടറായി സേവനമനുഷ്ടിക്കുന്നു.
കോഴിക്കോട് ജില്ലയിലെ കൊടുവള്ളിയിൽ ബീരാൻ കുട്ടി ഹാജിയുടേയും മറിയത്തിന്റെയും അഞ്ച് മക്കളിൽ രണ്ടാമനായി ജനനം . പ്രാഥമിക വിദ്യാഭ്യാസം കൊടുവള്ളി ഗവണ്മെന്റ് ഹയർ സെക്കന്ററി സ്കൂളിൽ . അലിഗഡ് മുസ്ലിം സർവകലാശാലയിൽ നിന്ന് ചരിത്രത്തിൽ ബിരുദാനന്തര ബിരുദം നേടിയതിനു ശേഷം ആർക്കിയോളജിക്കൽ സർവേ ഓഫ് ഇന്ത്യയിൽ നിന്ന് പുരാവസ്തുശാസ്ത്രത്തിൽ ഡിപ്ലോമ നേടി.

അലിഗഡ് സർവകലാശാലയിലെ ചരിത്ര വിഭാഗത്തിൽ അസിസ്റ്റന്റ് ആർക്കിയോളജിസ്റ്റായാണ് ഔദ്യോഗിക ജീവിതം ആരംഭിച്ചത്. തുടർന്ന് ആർക്കിയോളജിക്കൽ സർവേ ഓഫ് ഇന്ത്യയുടെ ഡെപ്യൂട്ടി സൂപ്രണ്ടായി തെരഞ്ഞെടുക്കപ്പെട്ടു. മദ്രാസിലും ഗോവയിലും സേവനമനുഷ്ടിച്ചതിനു ശേഷം അദ്ദേഹത്തെ സൂപ്രണ്ടിംഗ് ആർക്കിയോളജിസ്റ്റായി സ്ഥാനക്കയറ്റം നൽകി നിയമിച്ചു.

ബീഹാർ, ഉത്തർപ്രദേശ്, ഛത്തീസ്‌ഗഡ്, മദ്ധ്യപ്രദേശ്, ഡൽഹി എന്നിവിടങ്ങളിൽ സൂപ്രാണ്ടിംഗ് ആർക്കിയോളജിസ്റ്റായി ജോലി നോക്കി . ആർക്കിയോളജിക്കൽ സർവേ ഓഫ് ഇന്ത്യയുടെ ഉത്തര മേഖല ഡയറക്ടറായാണ് ഔദ്യോഗിക ജീവിതത്തിൽ നിന്ന് വിരമിച്ചത്. പാകിസ്താൻ പ്രസിഡന്റ് പർവേസ് മുഷറഫ് , അമേരിക്കൻ പ്രസിഡന്റ് ബാരക്ക് ഒബാമ എന്നിവരുടെ ഇന്ത്യ സന്ദർശന വേളയിൽ ചരിത്രസ്മാരകങ്ങളുടെ പരിചയപ്പെടുത്തലിന് സർക്കാർ നിയോഗിച്ചത് കെ കെ മുഹമ്മദിനെയാണ് 




</doc>
<doc id="337368" url="https://ml.wikipedia.org/wiki?curid=337368" title="എൻ.ആർ. മാധവ മേനോൻ">
എൻ.ആർ. മാധവ മേനോൻ

ഇന്ത്യൻ നിയമ വിദ്യാഭ്യാസ വിദഗ്ദ്ധനാണ് നീലകണ്ഠ രാമകൃഷ്ണ മാധവ മേനോൻ എന്ന എൻ.ആർ.മാധവ മേനോൻ ഇന്ത്യയിലെ ആധുനിക നിയമ വിദ്യാഭ്യാസത്തിന്റെ പിതാവായി വിലയിരുത്തപ്പെടുന്നു.


</doc>
<doc id="337373" url="https://ml.wikipedia.org/wiki?curid=337373" title="റിയാദ് മഹ്റേസ്">
റിയാദ് മഹ്റേസ്

റിയാദ് മഹ്റേസ് (ജനനം: ഫെബ്രുവരി 21, 1991) ഇംഗ്ലീഷ് ക്ലബ്ബ് ലെസ്റ്റർ സിറ്റിക്കും അൾജീരിയൻ ദേശീയ ഫുട്ബോൾ ടീമിനും വേണ്ടി കളിക്കുന്ന ഒരു മുന്നേറ്റനിര കളിക്കാരൻ ആണ്.

ഫ്രഞ്ച് ക്ലബ്ബായ എ.എ.എസ് സാർസേക്കുവേണ്ടി കളിച്ചു കൊണ്ടാണ് മഹ്റേസ് തന്റെ കരിയർ തുടങ്ങിയത്. തുടർന്നു കെംപേർ, ലെ ഹാവ്‌റെ തുടങ്ങിയ ടീമുകൾക്കായി കളിച്ചു. ജനുവരി 2014 -ൽ ഇംഗ്ലീഷ് ക്ലബ്ബായ ലെസ്റ്റർ സിറ്റിയിൽ ചേർന്നശേഷം, ടീമിനെ ഫുട്ബോൾ ലീഗ് ചാംപ്യന്മാരാക്കുന്നതിലും പ്രീമിയർ ലീഗിലേക്ക് യോഗ്യത നേടുന്നതിലും നിർണായക പങ്കു വഹിച്ചു. 2015-16 സീസണിൽ മഹ്റേസ് അൾജീരിയൻ ഫുട്ബോളർ ഓഫ് ദ ഇയർ, ദ പി.എഫ്.എ പ്ലയേഴ്‌സ് പ്ലേയർ ഓഫ് ദ ഇയർ എന്നീ പട്ടങ്ങൾ നേടി. 

അൾജീരിയൻ ദേശീയ ഫുട്‌ബോൾ ടീമിൽ 2014 -ൽ അരങ്ങേറ്റം നടത്തിയ മഹ്റേസ് 2014 ഫിഫ ലോകകപ്പിലും 2015 ആഫ്രിക്ക കപ്പ് ഓഫ് നേഷൻസിലും അൾജീരിയൻ കുപ്പായമണിഞ്ഞു.





</doc>
<doc id="337377" url="https://ml.wikipedia.org/wiki?curid=337377" title="ബോബി അലോഷ്യസ്">
ബോബി അലോഷ്യസ്

കേരളത്തിൽ നിന്നുള്ള ഒരു ഹൈ ജമ്പ് താരമാണ് ബോബി അലോഷ്യസ്.ദേശീയതലത്തിൽ നിരവധി റെക്കോർഡുകൾക്ക് ഉടമയാണ്.

ഹൈജമ്പിൽ 1995 നും 2012 നും ഇടയിൽ ഇന്ത്യൻ ദക്ഷിണ ഏഷ്യൻ റെക്കോർഡ് ബോബി അലോഷ്യസിന്റെ പേരിലായിരുന്നു. കർണാടകയുടെ സഹാനകുമാരി 2012 ൽ 1.91 മീറ്റർ റെക്കോർഡ് മറികടന്നു. 

കേരളത്തിലെ കണ്ണൂർ ചെമ്പേരിയിൽ ബോബി അലോഷ്യസ് ജനിച്ചു. ബോബി ലോകമെമ്പാടും നിരവധി തവണ ഇന്ത്യക്ക് വേണ്ടി മത്സരിച്ചു. 2009 വരെ കായിക രംഗത്ത് തുടർന്നു.ഏതൻസ് ഒളിമ്പിക്സിൽ ഇന്ത്യയെ പ്രതിനിധീകരിച്ചിട്ടുണ്ട്. ബുസാൻ ഏഷ്യൻ ഗെയിംസിൽ വെള്ളിയും ജക്കാർത്ത ഏഷ്യൻ ചാമ്പ്യൻഷിപ്പിൽ സ്വർണവും നേടുകയുണ്ടായി. ഇപ്പോൾ തിരുവനന്തപുരം സംസ്ഥാന സ്പോർട്സ് കൗൺസിലിന്റെ അസിസ്റ്റന്റ് സെക്രട്ടറി (ടെക്നിക്കൽ) ആയി പ്രവർത്തിക്കുന്നു. 

പത്രപ്രവർത്തകയായ ഷാജൻ സ്കറിയയെ വിവാഹം ചെയ്തിരിക്കുന്നു. ഇവർക്ക് മൂന്ന് മക്കൾ, സ്റ്റീഫൻ ഹോൾ സ്കറിയ , ഗംഗോത്രി സ്കറിയ, ഋത്വിക് സ്കറിയ എന്നിവരാണ്. കാലിക്കറ്റ് യൂണിവേഴ്സിറ്റിയിലെ പൂർവ്വ വിദ്യാർത്ഥിയാണ്. 

ഇന്ത്യൻ കായികരംഗത്തെ സമഗ്ര സംഭാവന മാനിച്ച് 2018ൽ ധ്യാൻചന്ദ് പുരസ്ക്കാരം ഇവർക്ക് ലഭിക്കുകയുണ്ടായി.


</doc>
<doc id="337406" url="https://ml.wikipedia.org/wiki?curid=337406" title="കെ.എസ്.എസ്. നമ്പൂതിരിപ്പാട്">
കെ.എസ്.എസ്. നമ്പൂതിരിപ്പാട്

കേരളത്തിൽ നിന്നുള്ള ഒരു പ്രമുഖ ഗണീതശാസ്ത്രജ്ഞനായിരുന്നു കെ.എസ്.എസ്.നമ്പൂതിരിപ്പാട്.ടെക് സോഫ്റ്റ് വെയറിന് ഇന്ത്യയിൽ ജനസമ്മതി നേടിക്കൊടുക്കുന്നതിൽ വലിയ പങ്ക് വഹിച്ചു.സ്വതന്ത്ര സോഫ്റ്റ് വെയർ പ്രസ്ഥാനത്തിന്റെ ഇന്ത്യയിലെ ആദ്യ അമരക്കാരിൽ ഒരാളായിരുന്നു.


</doc>
<doc id="337414" url="https://ml.wikipedia.org/wiki?curid=337414" title="ഡി. ഷൈന">
ഡി. ഷൈന

ഒരു ഇന്ത്യൻ ഗവേഷകയും, എഴുത്തുകാരിയും വൈദ്യുതി സാമ്പത്തിക വിദഗ്ദ്ധയുമാണ് ഡി. ഷൈന(ഷൈന രാധാകൃഷ്ണൻ,ഡോ: ഡി. ഷൈന ). വൈദ്യുതി വ്യവസായത്തിന്റെ വിവിധ വശങ്ങളെ പറ്റിയുള്ള ഗവേഷണങ്ങളിൽ വ്യാപൃതയാണ്. അവരുടെ വീക്ഷണങ്ങളും അഭിപ്രായങ്ങളും പരക്കെ അംഗീകരിക്കപ്പെടുകയും വർത്തമാന പത്രങ്ങളിൽ പ്രസിദ്ധീകൃതമാകുകയും ചെയ്യാറുണ്ട്. ഒരു അധ്യാപികയായി സേവനം ആരംഭിച്ച ഷൈന കൊല്ലം ശ്രീ നാരായണ കോളേജിൽ നിന്നും അസോസിയേറ് പ്രൊഫസറായി വിരമിച്ചു. ഇപ്പോൾ കൊല്ലം ശ്രീ നാരായണ ഗുരു കോളേജ് ഓഫ് ലീഗൽ സ്റ്റഡീസിൽ പ്രൊഫസറാണ്.
കൊല്ലത്ത് 1957 ൽ ജനിച്ച ഷൈന കൊല്ലം ശ്രീ നാരായണ വനിതാ കോളേജിൽ നിന്നും ബിരുദവും, കൊല്ലം ശ്രീ നാരായണ കോളേജിൽ നിന്നും ബിരുദാനന്തര ബിരുദവും കരസ്ഥമാക്കി. എം. ഫില്ലും ഡോക്റ്ററേറ്റും കേരള യൂണിവേഴ്സിറ്റിയിൽ നിന്നും ആണ്.
കഴിഞ്ഞ 37 വർഷമായി ഷൈന കേരള യൂണിവേഴ്‌സിറ്റിയുടെ കീഴിലുള്ള വിവിധ കോളേജുകളിൽ ബിരുദാനന്തര ബിരുദ കോഴ്‌സുകളിൽ അധ്യാപനം നടത്തുന്നു. യൂണിവേഴ്‌സിറ്റിയുടെ അംഗീകൃത ഗവേഷണ ഗൈഡായ ഷൈന ഡോക്ടറേറ്റ് ഗവേഷകരെ ഗൈഡ് ചെയ്യുന്നുമുണ്ട്. ഇവർ പ്രധാനമായും വൈദ്യുത മേഖലയെ കേന്ദ്രീകരിച്ചുള്ള ഗവേഷണ പ്രവർത്തനങ്ങളിൽ വ്യാപൃതയാണ്. ഈ രംഗത്തെ അവരുടെ അഭിപ്രായങ്ങൾ നല്ല വണ്ണം ശ്രദ്ധിക്കപ്പെടുന്നുണ്ട്.2007 -ൽ അവർ നടത്തിയ പഠനത്തിൽ കേരള വൈദ്യുതി ബോർഡ് പൊതു മേഖലയിൽ തന്നെ നില നിർത്തണമെന്ന് ശക്തമായി ശുപാർശ ചെയ്തിരുന്നു. ആനുകാലികങ്ങളിലും, ഗവേഷണ ജേർണലുകളിലും നിരവധി ലേഖനങ്ങൾ പ്രസിദ്ധീകരിച്ചിട്ടുണ്ട്. ഡോ: എം. ശാർങ്ഗധരനോടൊപ്പം പൊതുമേഖലയിലെ ഇന്ത്യൻ വൈദ്യുത വ്യവസായത്തെ പ്പറ്റി നടത്തിയ പഠനം (യു.കെ.യിലെ കൂപ്പർജാൽ എന്ന കമ്പനി പ്രസിദ്ധീകരിച്ചത്) പരക്കെ സ്വീകരിക്കപ്പെട്ട ഒരു ഗ്രന്ഥമാണ്.. 2008 മുതലുള്ള എല്ലാ വർഷവും "ദി ഹിന്ദു" എന്ന ഇംഗ്ലീഷ് ദേശീയ ദിനപത്രത്തിന് വേണ്ടി കേന്ദ്ര ബഡ്ജറ്റിലെ വൈദ്യുതി രംഗം സംബന്ധിച്ച നിർദ്ദേശങ്ങൾ വിശകലനം ചെയ്തു വരുന്നു


</doc>
<doc id="337440" url="https://ml.wikipedia.org/wiki?curid=337440" title="ജോർജ് കുര്യൻ">
ജോർജ് കുര്യൻ

കേരളത്തിലെ ബി.ജെ.പി. നേതാവാണ് ജോർജ് കുര്യൻ. ഇപ്പോൾ ബി.ജെ.പി. സംസ്ഥാന വൈസ് പ്രസിഡന്റ് ആയ ഇദ്ദേഹം വിദ്യാർഥി മോർച്ച ജില്ലാപ്രസിഡന്റ്, യുവമോർച്ച ജില്ലാപ്രസിഡന്റ്, അഖിലേന്ത്യ സെക്രട്ടറി, വൈസ് പ്രസിഡന്റ്, സംസ്ഥാന വക്താവ് എന്നീ നിലകളിലും പ്രവർത്തിച്ചിരുന്നു. 

2016-ലെ കേരള നിയമസഭാ തിരഞ്ഞെടുപ്പിൽ പുതുപ്പള്ളി നിയമസഭാമണ്ഡലത്തിൽനിന്നും ബി.ജെ.പി. സ്ഥാനാർഥിയായി മൽസരിച്ചു.


</doc>
<doc id="337442" url="https://ml.wikipedia.org/wiki?curid=337442" title="വിളപ്പിൽ നിയമസഭാമണ്ഡലം">
വിളപ്പിൽ നിയമസഭാമണ്ഡലം

തിരുവനന്തപുരം ജില്ലയിലെ ഒരു നിയമസഭാമണ്ഡലമായിരുന്നു വിളപ്പിൽ നിയമസഭാമണ്ഡലം.

1957 മുതൽ നിലവിലുണ്ടാഇരുന്നു. ഇപ്പോൾ നിലവിലിൽ ഇല്ല.



</doc>
<doc id="337445" url="https://ml.wikipedia.org/wiki?curid=337445" title="തിരുവനന്തപുരം -1 നിയമസഭാമണ്ഡലം">
തിരുവനന്തപുരം -1 നിയമസഭാമണ്ഡലം

1957 മുതൽ കേരളത്തിൽ നിലവിലുണ്ടായിരുന്ന ഒരു നിയമസഭാമണ്ഡലമാണ് തിരുവനന്തപുരം -1 നിയമസഭാമണ്ഡലം. ഇപ്പോൾ നിലവിൽ ഇല്ല.



</doc>
<doc id="337446" url="https://ml.wikipedia.org/wiki?curid=337446" title="തിരുവനന്തപുരം -2 നിയമസഭാമണ്ഡലം">
തിരുവനന്തപുരം -2 നിയമസഭാമണ്ഡലം

1957 മുതൽ കേരളത്തിൽ നിലവിലുണ്ടായിരുന്ന ഒരു നിയമസഭാമണ്ഡലമാണ് തിരുവനന്തപുരം -2 നിയമസഭാമണ്ഡലം. ഇപ്പോൾ നിലവിൽ ഇല്ല.



</doc>
<doc id="337447" url="https://ml.wikipedia.org/wiki?curid=337447" title="വാടിക്കൽ രാമകൃഷ്ണൻ വധം">
വാടിക്കൽ രാമകൃഷ്ണൻ വധം


</doc>
<doc id="337452" url="https://ml.wikipedia.org/wiki?curid=337452" title="റഹീം സ്റ്റെർലിങ്">
റഹീം സ്റ്റെർലിങ്

ഇംഗ്ലീഷ് പ്രീമിയർ ലീഗ് ടീമായ മാഞ്ചസ്റ്റർ സിറ്റിക്ക് വേണ്ടിയും ഇംഗ്ലണ്ട് ദേശീയ ഫുട്ബോൾ ടീമിനുവേണ്ടിയും കളിക്കുന്ന ഒരു മധ്യനിര ഇംഗ്ലീഷ് ഫുട്ബോൾ കളിക്കാരൻ ആണ് റഹീം സ്റ്റെർലിങ് (ജനനം: ഡിസംബർ 8, 1994). 2014 -ൽ യൂറോപ്പിലെ സ്പോർട്സ് പത്രപ്രവർത്തകർ അടങ്ങിയ ഒരു പാനൽ സ്റ്റർലിങ്ങിനെ "ഗോൾഡൻ ബോയ്" പുരസ്‌കാര ജേതാവായി തിരഞ്ഞെടുത്തു. 2015 -ൽ സോക്കറെക്സ് നടത്തിയ ഒരു പഠനം പ്രകാരം, 49 ദശലക്ഷം പൗണ്ട് മൂല്യത്തോടെ, യൂറോപ്പിലെ ഏറ്റവും വിലപിടിപ്പുള്ള യുവ കളിക്കാരനായി തിരഞ്ഞെടുക്കപ്പെട്ടു. 

ജമൈക്കയിൽ ജനിച്ച സ്റ്റെർലിങ്, തന്റെ ഏഴാമത്തെ വയസ്സിലാണ് ലണ്ടനിലേക്ക് താമസം മാറ്റിയത്. ക്വീൻസ് പാർക്ക് റേഞ്ചേർസിനുവേണ്ടി കളിച്ചുകൊണ്ടു കരിയർ തുടങ്ങിയ സ്റ്റെർലിങ് 2010 -ൽ ലിവർപൂളുമായി കരാറിൽ ഏർപ്പെട്ടു. ജൂലൈ 2015 -ൽ, ഒരു പുതിയ കരാറിനെച്ചൊല്ലിയുള്ള നീണ്ട തർക്കത്തിന് ശേഷം, 49 ദശലക്ഷം പൗണ്ടിന് മാഞ്ചസ്റ്റർ സിറ്റിയുമായി കരാറിലെത്തി. ഒരു ഇംഗ്ലീഷ് കളിക്കാരന് ലഭിക്കുന്ന ഏറ്റവും ഉയർന്ന ട്രാൻസ്ഫർ ഫീ ആണിത്. 

അണ്ടർ -16, അണ്ടർ -17, അണ്ടർ -21 തലങ്ങളിൽ ഇംഗ്ലണ്ടിനെ പ്രതിനിധീകരിച്ചശേഷം, നവംബർ 2012 -ൽ ഇംഗ്ലണ്ട് ദേശീയ ടീമിനുവേണ്ടി കളത്തിലിറങ്ങിയ സ്റ്റെർലിങ് 2014 ഫിഫ ലോകകപ്പിലും കളിച്ചു.
വിങ്ങർ, അറ്റാക്കിങ് മിഡ്ഫീൽഡർ അഥവാ സ്‌ട്രൈക്കർ എന്നീ സ്ഥാനങ്ങളിൽ ആണ് കളിക്കുന്നത് എങ്കിലും, ഒരു വിങ്ങറായി കളിക്കാനാണ് കൂടുതൽ ഇഷ്ടം. വേഗത, ഡ്രബ്ലിങ് മികവ് എന്നിവയിൽ പ്രഗല്ഭനായ സ്റ്റർലിങ്ങിനെ അലക്സിസ് സാഞ്ചെസുമായി മുൻ മാനേജർ ബ്രെണ്ടൻ റോജർസ് താരതമ്യം ചെയ്തിരുന്നു. കുറിയ ശരീരമാണ് ഉള്ളത് എങ്കിലും, അസാമാന്യമായ ശാരീരികശേഷി സ്റ്റർലിങ്ങിനു ഉണ്ട്. നവംബർ 2014, മുൻ ബാഴ്സിലോണ മധ്യനിര കളിക്കാരൻ ആയിരുന്ന ചവി സ്റ്റെർലിങ് ബാഴ്സിലോണ ടീമിൽ കളിക്കാൻ യോഗ്യനാണ് എന്ന് അഭിപ്രായപ്പെട്ടു. 

മാഞ്ചസ്റ്റർ സിറ്റി


</doc>
<doc id="337453" url="https://ml.wikipedia.org/wiki?curid=337453" title="ജാംബവതി">
ജാംബവതി

ഹിന്ദുപുരാണങ്ങളനുസരിച്ച്, ഭഗവാൻ ശ്രീകൃഷ്ണന്റെ അഷ്ടപത്നിമാരിലൊരാളാണ് ജാംബവതി (IAST ). ശ്രീകൃഷ്ണന്റെ രണ്ടാമത്തെ പത്നിയാണെങ്കിൽപ്പോലും, പ്രാധാന്യംകൊണ്ട് രുക്മിണിയ്ക്കും സത്യഭാമയ്ക്കും ശേഷം മൂന്നാമതായേ ജാംബവതി വരുന്നുള്ളൂ. പുരാണങ്ങളിൽ പരാമർശിക്കുന്ന ചിരഞ്ജീവിയായ കരടിയായ ജാംബവാന്റെ ഏകപുത്രിയാണ് ഇവർ. അപഹരിക്കപ്പെട്ട സ്യമന്തകരത്നം വീണ്ടെടുക്കുന്നതിനായി കൃഷ്ണൻ ജാംബവാനോട് ഏറ്റുമുട്ടുകയും, പോരിൽ ജയിച്ച് ജാംബവതിയെ വിവാഹം ചെയ്തതുമായാണ് ഐതിഹ്യം. 


</doc>
<doc id="337455" url="https://ml.wikipedia.org/wiki?curid=337455" title="കേരളത്തിലെ കാർട്ടൂണിസ്റ്റുകളുടെ പട്ടിക">
കേരളത്തിലെ കാർട്ടൂണിസ്റ്റുകളുടെ പട്ടിക

കേരളത്തിൽ ജനിച്ചതും ഇപ്പോൾ ജീവിച്ചിരിക്കുന്നവരും മരിച്ചുപോയവരുമായ കാർട്ടൂണിസ്റ്റുകളുടെ പട്ടികയാണിത്. 


</doc>
<doc id="337457" url="https://ml.wikipedia.org/wiki?curid=337457" title="വിവേകികളായ മൂന്ന് കുരങ്ങന്മാർ">
വിവേകികളായ മൂന്ന് കുരങ്ങന്മാർ

ജപ്പാനിൽ ഉത്ഭവിച്ചു എന്നു കരുതുന്ന വിവിധഭാവത്തിലുള്ള മൂന്നു കുരങ്ങന്മാരുടെ ചെറിയ പ്രതിമകളാണ് വിവേകികളായ മൂന്ന് കുരങ്ങന്മാർ എന്നറിയപ്പെടുന്നത്.
നല്ലത് ചിന്തിക്കുക, നല്ലത് പറയുക, നല്ലത് പ്രവർത്തിക്കുക എന്നിങ്ങനെ പലരീതിയിൽ ഈ കുരങ്ങന്മാരെ വ്യാഖ്യാനിക്കപ്പെട്ടിട്ടുണ്ട്. പശ്ചാത്യലോകത്തെ turning a blind eye എന്ന പഴഞ്ചൊല്ലിനോട് ഇതിനേറെ സാമ്യമുണ്ട്.

മിസാരു (Mizaru), കികസാരു (Kikazaru), ഇവാസാരു (Iwazaru) എന്നീ പേരുകളിലറിയപ്പെടുന്ന മുന്ന് വിവേകികളായ വാനരന്മാർ (three wise monkeys)( (Japanese: 三猿 Hepburn: san'en or sanzaru?, alternatively 三匹の猿 sanbiki no saru, literally "three monkeys") "തിന്മ കാണരുത്, തിന്മ കേൾക്കരുത്, തിന്മ പറയരുത്" ("see no evil, hear no evil, speak no evil") എന്ന സാരവത്തായ തത്ത്വത്തെ പ്രതിനിധാനം ചെയ്യുന്ന പ്രതീകങ്ങളാണ്.  ഇതിൽ കണ്ണുകൾ പൊത്തിയിരിക്കുന്ന മിസാരു (Mizaru) തിന്മ കാണുന്നില്ല, കാതുകൾ പൊത്തിയ കികസാരു (Kikazaru)തിന്മ കേൾക്കുന്നില്ല, വായപൊത്തിയ ഇവാസാരു (Iwazaru) തിന്മ പറയുന്നില്ല.
ജപ്പാനു പുറത്ത് ഇവർ മിസാരു (Mizaru), മികസാരു (Mikazaru), മസാരു (Mazaru) എന്നിങ്ങനെയാണ് അറിയപ്പെടുന്നത്. ഇതിൽ മികസാരു (Mikazaru), മസാരു (Mazaru) എന്നീ പേരുകൾ ജപ്പാനീസ് പദപ്രയോഗത്തിൽ നിന്നും വ്യത്യസാപ്പെട്ടിരിക്കുന്നു. ജപ്പാനിൽ സാധാരണയായി കാണപ്പെടുന്ന മഞ്ഞുകുരങ്ങ് എന്ന ഗണത്തിൽപ്പെടുന്നതാണീ ഈ കുരങ്ങൻന്മാർ.

17 ാം നൂറ്റാണ്ടിൽ ജപ്പാനിലെ പ്രസിദ്ധമായ Tōshō-gū ദേവാലയത്തിന്റെ കവാടത്തിനു മുകളിലെ കൊത്തുപണിയാണ് ഇത്രയ്ക്ക് ജനപ്രീതിയാർജ്ജിച്ച ഈ ചിത്രാത്മകതത്വത്തിന്റെ ഉറവിടം. ചൈനീസ് ചിന്തകനായ കൺഫ്യൂഷ്യസിന്റെ പിൻതുടർച്ചക്കാരനാണെന്ന് വിശ്വസിക്കപ്പെടുന്ന ഹിതാരി ജിങ്കോരോ (Hidari Jingoro) ആണ് ഈ ശിൽപം നിർമ്മിച്ചത്.

ഗാന്ധിജിയുടെ ഒന്നും സ്വന്തമായി സൂക്ഷിക്കാത്ത പ്രകൃതത്തിൽ ഒരു വിട്ടുവീഴ്ചയായി കാണാവുന്നതാണ് അദ്ദേഹം സൂക്ഷിച്ച മൂന്നുകുരങ്ങന്മാരുടെ ഒരു ചെറിയ പ്രതിമ. ഇന്ന് അവയുടെ ഒരു വലിയ രൂപം, 1915 മുതൽ 1930 വരെ ഗാന്ധിജി ജീവിച്ചിരുന്നതും ഉപ്പുസത്യാഗ്രഹയാത്രയ്ക്ക് തുടക്കം കുറിച്ചതുമായ അഹമ്മദാബാദിലെ സബർമതി ആശ്രമത്തിൽ കാണാവുന്നതാണ്. ഗാന്ധിജിയുടെ ഈ പ്രതിമയാണ് 2008-ൽ സുബോധ് ഗുപ്തയ്ക്ക് "ഗാന്ധിജിയുടെ മൂന്നു കുരങ്ങന്മാർ" എന്ന പ്രതിമയുണ്ടാക്കാൻ പ്രേരണയായത്.


</doc>
<doc id="337474" url="https://ml.wikipedia.org/wiki?curid=337474" title="പയ്യപ്പിള്ളി ബാലൻ">
പയ്യപ്പിള്ളി ബാലൻ

സ്വാതന്ത്ര്യസമര സേനാനിയും കമ്മ്യൂണിസ്റ്റ് നേതാവും എഴുത്തുകാരനുമായിരുന്നു പയ്യപ്പിള്ളി ബാലൻ(01 ജൂൺ 1925 - 29 മാർച്ച് 2016). സിപിഎം കളമശ്ശേരി ഏരിയാ കമ്മിറ്റി അംഗം, പുരോഗമന കലാസാഹിത്യസംഘം സംസ്ഥാന കമ്മിറ്റി അംഗം, ഏലൂർ പഞ്ചായത്ത് പ്രസിഡന്റ് എന്നീ നിലകളിൽ പ്രവർത്തിച്ചിട്ടുണ്ട്. അന്തരിക്കുമ്പോൾ പയ്യപ്പിള്ളി ബാലന് 91 വയസ്സായിരുന്നു.




</doc>
<doc id="337476" url="https://ml.wikipedia.org/wiki?curid=337476" title="പി.എ. ആന്റണി">
പി.എ. ആന്റണി

തൃശ്ശൂരിൽ നിന്നുള്ള ഒരു കോൺഗ്രസ് നേതാവാണ് പി.എ. ആന്റണി.1984 മുതൽ 1989 വരെ തൃശ്ശൂർ ലോക്‌സഭാ നിയോജകമണ്ഡല ത്തിൽ നിന്ന് വിജയിച്ച് ലോക്സഭയിലെത്തി.


</doc>
<doc id="337502" url="https://ml.wikipedia.org/wiki?curid=337502" title="റുഡോൾഫ് ഹോസ്">
റുഡോൾഫ് ഹോസ്

നാസി ഷുട്സ്റ്റാഫൽ പട്ടാളനേതാവും ഏറ്റവും കൂടുതൽ കാലം ഓഷ്‌വിറ്റ്സ് തടങ്കൽപ്പാളയത്തിന്റെ കാമാണ്ടാന്റും ആയിരുന്ന ആളാണ് റുഡോൾഫ് ഹോസ് (Rudolf Höss). നാസികളുടെ കീഴിലുള്ള യൂറോപ്പിലെ ജൂതന്മാരെ കൂട്ടക്കൊല ചെയ്യാനുള്ള ഹിറ്റ്‌ലറുടെ അന്തിമ പരിഹാരത്തിന് വേണ്ടി വളരെ ഫലപ്രദവും നൂതനങ്ങളുമായ മാർഗ്ഗങ്ങൾ നടപ്പിലാക്കിയ ആളാണ് ഹോസ്. കൂട്ടക്കൊലയ്ക്കായി ഹൈഡ്രജൻ സയനൈഡ് അടങ്ങിയ കീടനാശിനിയായ സൈക്കോൺ ബി ഇയാൾ പരീക്ഷിച്ചു. ഇത് ഉപയോഗിച്ച് ഇയാളുടെ പട്ടാളക്കാർക്ക് ഓഷ്‌വിറ്റ്സിൽ ഓരോ മണിക്കൂറും രണ്ടായിരത്തോളം ആൾക്കാരെ കൊല്ലാൻ കഴിഞ്ഞു. മനുഷ്യരെ കൊല്ലാനുള്ള ഇന്നേവരെ അറിയപ്പെട്ടിട്ടുള്ള ഏറ്റവും വലിയ സംവിധാനമായിരുന്നു ഇങ്ങനെ ഇയാൾ ഉണ്ടാക്കിയത്. 

നാസി പാർട്ടിയിൽ 1922 -ൽ ചേർന്ന ഇയാൾ ഷുട്സ്റ്റാഫലിൽ 1934 -ലും ചേർന്നു. ജർമനി യുദ്ധത്തിൽ തോൽക്കുന്നതിനു മുൻപ് ഓഷ്വിറ്റ്‌സിൽ ഇയാളുടെ കീഴിൽ 10 ലക്ഷത്തോളം തടവുകാർ കൊല്ലപ്പെട്ടു. 1947 -ൽ വാഴ്സാ വിചാരണയ്ക്കൊടുവിൽ ഇയാളെ തൂക്കിക്കൊന്നു.

ബേഡൻ ബേഡനിലെ കടുത്തവിശ്വാസികളുള്ള ഒരു കത്തോലിക്കകുടുംബത്തിലാണ് ഹോസ് ജനിച്ചത്. ഏകമകനായ ഹോസ്സ് കുടുംബത്തിലെ മൂന്നുമക്കളിൽ മൂത്തവൻ ആയിരുന്നു. പട്ടാള അച്ചടക്കത്തോടെയും കഠിനമായ മതവിശ്വാസത്തിലും വളർത്തപ്പെട്ട ഹോസിനെ ഒരു പുരോഹിതൻ ആക്കണമെന്നായിരുന്നു പിതാവിന്റെ ആഗ്രഹം. അതീവമതവിശ്വാസത്തിൽ തന്നെ വളർന്ന ഹോസ്സ് പാപത്തിനെപ്പറ്റിയും കുറ്റബോധത്തെപ്പറ്റിയെല്ലാം വളരെ ആകുലനും അതിനെല്ലാം പരിഹാരങ്ങൾ ചെയ്യേണ്ടതാണെന്നുമെല്ലാമുള്ള മതവിശ്വാസത്തിൽ ആണു വളർന്നു വന്നതും. എന്നാൽ കുമ്പസാരത്തിൽ പുരോഹിതനോടു താൻ പറഞ്ഞ രഹസ്യം തന്റെ പിതാവിനെ അറിയച്ച ഒരു സംഭവത്തോടെ ഹോസ് മതവിരോധി ആവുകയും തന്റെ പിതാവിന്റെ മരണത്തെ തുടർന്ന് പട്ടാളജീവിതത്തിലേക്ക് മാറുകയും ചെയ്തു. ഒന്നാം ലോകമഹായുദ്ധകാലത്ത് കുറച്ചുനാൾ ഒരു പട്ടാളആശുപത്രിയിൽ ജോലിചെയ്ത ഹോസ് പിന്നീട് പട്ടാളത്തിൽ പല റാങ്കിലും ജോലിചെയ്തു.

മ്യൂണിച്ചിൽ വച്ച് ഹിറ്റ്‌ലറുടെ പ്രസംഗം കേട്ട ഹോസ് 1922 -ൽ 3240 -ആം നമ്പർ അംഗമായി നാസിപ്പാർട്ടിയിൽ ചേർന്നു. ഒരു രാഷ്ട്രീയവധത്തിൽ പങ്കാളിയായ ഹോസ് 6 വർഷം ജയിൽ ജീവിതവും അനുഭവിച്ചിട്ടുണ്ട്. പിന്നീട് ഹിറ്റ്‌ലറുടെ പ്രൈവറ്റ് സെക്രട്ടറി ആയ ബോർമാന്റെ ആഗ്രഹപ്രകാരം 1923 മെയ് 31 -ന് മെക്‌ളൻബർഗിൽ വച്ച് ഹോസും കൂട്ടാളികളും ചെർന്ന് ഒരു സ്കൂൾ അധ്യാപകനായ വാൽത്തർ കഡോവിനെ അടിച്ചുകൊന്നു. അയാൾ ചാരപ്പണി നടത്തി എന്ന ആരോപണത്തെ തുടർന്നായിരുന്നു ഇത്. ഇതിനാണ് ഹോസ് ജയിൽശിക്ഷ അനുഭവിക്കേണ്ടി വന്നത്.

ഹിറ്റ്‌ലറോട് ഉള്ളതിനേക്കാൾ വിധേയത്തം ഹോസിന് ഹിംലറോട് ആയിരുന്നു. അയാൾ പറയുന്നതെന്തും വേദവാക്യമായിക്കരുതിയ ഹോസ് 1934 ഏപ്രിൽ ഇ -ന് എസ് എസ്സിൽ ചേർന്നു. 1934 ഡിസംബറിൽ ഡച്ചവു പീഡനകേന്ദ്രത്തിൽ നിയമിതനായ ഹോസ് പതിയെ ഉയർന്ന് വലിയ ഉത്തരവാദിത്തങ്ങൾ പേറാൻ മാത്രം യോഗ്യനാണെന്ന് തെളിയിക്കപ്പെട്ടപ്പോൾ തടവുകാരുടെ സ്വത്തുകൈകാര്യം ചെയ്യുന്ന ജോലിയിൽ നിയമിക്കപ്പെട്ടു.

1940 മെയ് 1-ന് ഹോസിനെ ഓഷ്‌വിറ്റ്സ് ക്യാമ്പിന്റെ കമാണ്ടറാക്കി ചുമതലയേൽപ്പിച്ചു. അവിടെ നേതൃത്വം വഹിച്ച കാലയളവിൽ അയാൾ അതിനെ ഓഷ്‌വിറ്റ്സ്-ബിർകെനൗ കോൺസൻട്രേഷൻ ക്യാമ്പ് എന്ന് പിന്നീട് അറിയപ്പെട്ട ഒരു വലിയ സമുച്ചയം ആക്കി മാറ്റിയെടുത്തു. പതിനായിരത്തോളം തടവുകാരെ പാർപ്പിക്കാൻ പറ്റിയ ഒരു സ്ഥലം ഉണ്ടാക്കാനുള്ള നിർദ്ദേശത്തോടെ അവിടെ എത്തിയ ഹോസ്, കാര്യങ്ങൾ തന്റേതായ രീതിയിൽ വ്യത്യസ്തമായി ചെയ്യാൻ തീരുമാനിച്ചു. താൻ നേരത്തെ ജോലിചെയ്ത പീഡനകേന്ദ്രങ്ങളേക്കാൾ കാര്യക്ഷമമായ ഒന്നാക്കി ഇതിനെ മാറ്റിയെടുക്കാൻ ഹോസ് തീരുമാനിച്ചുറച്ചു. ഓഷ്‌വിറ്റ്‌സിൽത്തന്നെ ഒരു വില്ലയിൽ ആയിരുന്നു ഹോസ് തന്റെ ഭാര്യയോടും അഞ്ചു മക്കളോടുമൊപ്പം താമസിച്ചിരുന്നത്.

തുടക്കത്തിൽ ഇവിടെ ഉണ്ടായിരുന്ന തടവുകാരിൽ കൂടുതലും കർഷകരും ബുദ്ധിജീവികളും ഉൾപ്പെടെയുള്ള സോവിയറ്റ് യുദ്ധത്തടവുകാരും പോളിഷ് തടവുകാരും ആയിരുന്നു. 1940 ജൂണിൽ എത്തിയ 700 പേരാണ് അവിടെ എത്തിയ ആദ്യ തടവുകാർ. ഏറ്റവും തിരക്കുള്ള രീതിയിൽ പ്രവർത്തിച്ച കാലത്ത് ഓഷ്‌വിറ്റ്സിൽ മൂന്ന് തരത്തിലുള്ള വിഭാഗങ്ങൾ ആയിരുന്നു ഉണ്ടായിരുന്നത്. ഓഷ്‌വിറ്റ്സ് I, ഓഷ്‌വിറ്റ്സ് II-ബിർകെന്യൂ, ഓഷ്‌വിറ്റ്സ് III-മോണോവിറ്റ്-സ്. ഇതു കൂടാതെ പല ചെറുവിഭാഗങ്ങളും 20000 ഏക്കർ പരന്നു കിടന്ന ഈ ക്യാമ്പിൽ ഉണ്ടായിരുന്നു. ക്യാമ്പുകൾ ഉണ്ടാക്കാനായി അവിടങ്ങളിൽ താമസിച്ചിരുന്നവരെ നിർബന്ധമായി ഒഴിപ്പിക്കുകയായിരുന്നു. ഓഷ്‌വിറ്റ്സ് 1 -ൽ ഭരണകാര്യങ്ങളുടെ സമുച്ചയങ്ങൾ ആയിരുന്നപ്പോൾ ഓഷ്‌വിറ്റ്സ് 2 -ൽ ആയിരുന്നു പ്രധാന കൂട്ടക്കൊലകൾ നടന്നത്. ഓഷ്‌വിറ്റ്സ് 3 തടവുകാരെക്കൊണ്ട് അടിമപ്പണി എടുപ്പിക്കുന്ന ജർമൻ വ്യവസായ കേന്ദ്രങ്ങൾ പ്രവർത്തിക്കുന്ന ഇടമായിരുന്നു.

തന്റെ വിചാരണയിലെ പ്രസ്താവനകളിൽ നിന്നും മനസ്സിലാകുന്നതു പ്രകാരം ഹോസിനെ 1941 ജൂണിൽ ഹിംലറെ കാണുവാനായി ബെർലിനിലേക്ക് വിളിച്ചുവരുത്തി. ജൂതപ്രശ്നത്തിന്റെ പരിഹാരത്തിനായി അന്തിമ പ്രതിവിധി നടപ്പിലാക്കാൻ ഹിറ്റ്‌ലർ നിർദ്ദേശം നൽകിയിട്ടുണ്ടെന്നും അതിനായി യൂറോപ്പിലെ ജൂതന്മാരെ കൂട്ടക്കൊല ചെയ്യാൻ ഓഷ്‌വിറ്റ്‌സാണ് തെരഞ്ഞെടുത്തിരിക്കുന്നതെന്നും ഹിംലർ ഹോസിനോട് വെളിപ്പെടുത്തി. എളുപ്പത്തിൽ തീവണ്ടിമാർഗ്ഗം എത്തിച്ചേരാനും ധാരാളം വിസ്താരമുള്ള പ്രദേശമായതിനാൽ പുറത്തുള്ളവരിൽ നിന്നും രഹസ്യമായി വയ്ക്കാനും യോജിച്ച ഇടമായതിനാലാണ് ഓഷ്‌വിറ്റ്‌സ് തെരഞ്ഞെടുത്തത്. ഇക്കാര്യത്തെപ്പറ്റി വേറെ ഒരാളോടു പോലും സംസാരിക്കാൻ പാടില്ലെന്നാണ് ഹോസിനു ലഭിച്ച നിർദ്ദേശം. 1942 അവസാനം ഹോസ് ഈ രഹസ്യം തന്റെ ഭാര്യയോടു മാത്രമാണ് വെളിപ്പെടുത്തിയത്. നാലാഴ്ചയ്ക്കു ശേഷം ക്യാമ്പിൽ എത്താൻ പോകുന്ന എയ്ക്‌മാൻ അവിടെ ചെയ്യേണ്ടകാര്യങ്ങളെപ്പറ്റി വേണ്ട നിർദ്ദേശങ്ങൾ തന്നുകൊള്ളുമെന്ന് ഹിംലർ ഹോസിനെ അറിയിച്ചു.

കൂട്ടക്കൊലയ്ക്ക് ഏറ്റവും ഫലപ്രദമായ രീതി കണ്ടെത്താനുള്ള പരീക്ഷണങ്ങൾ ഹോസ് 1941 സെപ്തംബർ 3 -ന് ആരംഭിച്ചു. ഇയാളുടെ പരീക്ഷണങ്ങൾ ഓഷ്‌വിറ്റ്‌സിനെ ഹോളോകോസ്റ്റിലെ ഏറ്റവും ഫലപ്രദമായ കൂട്ടക്കൊലയുടെ സ്ഥലം ആക്കിമാറ്റി. ഹോസ് തന്നെ പറഞ്ഞതിൻപ്രകാരം സാധാരണ സമയങ്ങളിൽ രണ്ടോ മൂന്നോ തീവണ്ടികൾ ഓരോന്നിലും 2000 തടവുകാരെയും കൊണ്ട് എത്തും. ഇങ്ങനെ ഓരോ തീവണ്ടിയും എന്നും തുടർച്ചയായി നാലോ ആറോ ആഴ്ച്ച എത്തിക്കൊണ്ടിരിക്കും. ഇവരെ ബിർകനൗ ക്യാമ്പിൽ ഇറക്കും. പണിയെടുക്കാൻ യോഗ്യരായവരെ അതിനുപറ്റിയ ഏതെങ്കിലും ക്യാമ്പിലേക്ക് മാറ്റും. അല്ലാത്തവരെ അപ്പോൾത്തന്നെ ഗ്യാസ് ചേമ്പറിലേക്ക് വിടും. ആദ്യമാദ്യം മറ്റാരും കണ്ടുപിടിക്കാതിരിക്കാൻ ഉൾക്കാടിനുനടുവിലുള്ള ചെറിയ ബങ്കറുകളിലേക്കാണ് കൊല്ലാനായി വിട്ടിരുന്നത്. പിന്നീട് വളരെ വലിയ അളവിൽ ആൾക്കാരെ കൂട്ടക്കൊല ചെയ്യേണ്ടിവന്നപ്പോൾ നാലു വലിയ ഗ്യാസ് ചേമ്പറുകളും ചൂളകളും ബിർകെനൗവിൽ ഉണ്ടാക്കുകയും കൊല്ലുന്നത് കൂടുതൽ ഫലപ്രദമാക്കാൻ കഴിയുകയും ചെയ്തു.

പലതരം മാരകവാതകപരീക്ഷണങ്ങൾ ഹോസ് നടത്തിയിരുന്നു. 1961 -ൽ എയ്ക്മാന്റെ വിചാരണയിൽ ഹോസ് സൾഫ്യൂരിക് ആസിഡിൽ പഞ്ഞി അരിപ്പകൾ വച്ചാണ് ആദ്യം പരീക്ഷണങ്ങൾ നടത്തിയതെന്ന് തന്നോടുപറഞ്ഞിട്ടുണ്ടെന്ന് എയ്ക്മാൻ പറയുകയുണ്ടായി. 1941 -ൽ തന്റെ കീഴുദ്യാഗസ്ഥൻ ആയ കാൾ ഫ്രിഷ് ഒരുകൂട്ടം റഷ്യൻ തടവുകാരിൽ ഹൈഡ്രജൻ സയനൈഡ് പരീക്ഷിച്ച് വിജയിച്ചതിനുശേഷമാണ് ഹോസ് അതുപയോഗിച്ച് കൂട്ടക്കൊല തുടങ്ങിയത്. ഇതുപയോഗിച്ച് കൊല്ലാൻ 3 മുതൽ 15 മിനുട്ട് വരെയേ വേണ്ടിയിരുന്നുള്ളുവെന്നും "അവരുടെ അലർച്ച നിലയ്ക്കുമ്പോൾ അവർ മരിച്ചുകഴിഞ്ഞു" എന്നു തങ്ങൾക്ക് എളുപ്പം മനസ്സിലാകുമായിരുന്നെന്നും ഹോസ് പറയുകയുണ്ടായി.

1943 നവംബർ 10 -ന് ഓഷ്‌വിറ്റ്‌സ് ചുമതല ഒഴിഞ്ഞശേഷം ഹോസ് ക്യാമ്പുകൾ പരിശോധിക്കുന്ന ചുമതലയിൽ നിയമിതനായി. 1944 മെയ് 8 -ന് ഓഷ്വിറ്റ്‌സിൽ ഹംഗറിക്കാരായ ജൂതന്മാരെ വകവരുത്തുന്ന ഒരു പദ്ധതിക്ക് മേൽനോട്ടം വഹിക്കാൻ ഹോസ് തിരിച്ചെത്തി. ഈ പരിപാടിയിൽ 430000 ജൂതന്മാരെ മെയ്-ജൂലൈ മാസങ്ങളിൽ വെറും 56 ദിവസം കൊണ്ടു കൊന്നുതീർത്തു. ഹോസിന്റെ പരിഷ്കരിച്ച ചൂളയ്ക്കുപോലും ഇത്രയധികം പേരെ കത്തിച്ചുതീർക്കാനുള്ള ശേഷിയുണ്ടായിരുന്നില്ല. അതിനാൽ ഉദ്യാഗസ്ഥർക്ക് തുറന്ന ഇടങ്ങളിൽ ശവശരീരങ്ങൾ കൂട്ടിയിട്ട് തീവയ്ക്കേണ്ട അവസ്ഥയായിരുന്നു ഉണ്ടായിരുന്നത്.

യുദ്ധം അവസാനത്തോട് അടുക്കുമ്പോൾ വേഷം മാറി ഒളിച്ചുതാമസിക്കാൻ ഹോസിനോട് ഹിംലർ ഉപദേശിച്ചു. ഒരു വർഷത്തോളം ഇയാൾ ഒളിവിൽ കഴിഞ്ഞു. 1946 മാർച്ച് 11-ന് ബ്രിട്ടീഷ് പട പിടികൂടുമ്പോൾ ഒരു തോട്ടക്കാരനായി വേഷം മാറി ഫ്രാൻസ് ലാംഗ് എന്ന പേരിൽ താമസിക്കുകയായിരുന്നു ഇയാൾ. തങ്ങളുടെ മകനെ സോവിയറ്റ് യൂണിയനിലേക്ക് അയയ്ക്കുമെന്നും പീഡിപ്പിക്കുമെന്നും ഭയന്ന് ഹോസ് എവിടെയാണ് ഉള്ളതെന്ന രഹസ്യം അയാളുടെ ഭാര്യ ബ്രിട്ടീഷുകരോട് വെളിപ്പെടുത്തി. നാസിക്കാലത്ത് തന്റെ കുടുംബത്തോടൊപ്പം ഇംഗ്ലണ്ടിലേക്ക് നാടുവിടേണ്ടിവന്ന ജൂതനായ ഒരു പോലീസ് ഉദ്യോഗസ്ഥനായ ഹാൻസ് അലക്സാണ്ടറാണ് ഹോസിനെ പിടികൂടിയത്. ആദ്യം താനാരാണെന്ന് രഹസ്യം വെളിപ്പെടുത്താൻ ഹോസ് തയ്യാറായില്ല, അപ്പോൾ അയാളുടെ മോതിരം ഊരിക്കാണിക്കാൻ ഹാൻസ് ആവശ്യപ്പെട്ടപ്പോൾ അതു മുറുകിക്കിടക്കുകയാണെന്നും പറഞ്ഞ് ഊരാൻ ഹോസ് തയ്യാറായില്ല. വിരൽ മുറിച്ചെടുക്കുമെന്നുള്ള അലക്സാണ്ടറുടെ ഭീഷണിയെത്തുടർന്നാണ് ഒടുവിൽ അയാൾ മോതിരം ഊരിയത്. ഹോസിന്റെയും ഭാര്യയുടെയും പേരുകൾ മൊഠിരത്തിന്റെ ഉൾഭാഗത്ത് കൊത്തിയിട്ടുണ്ടായിരുന്നു. ചോദ്യം ചെയ്യലിനും മർദ്ദനത്തിനും ഒടുവിലാണ് താൻ ഹോസുതന്നെയാണെന്ന് അയാൾ വെളിപ്പെടുത്തിയത്.

1946 ഏപ്രിൽ 15 -ന് ന്യൂറംബർഗിൽ വച്ചു നടന്ന വിചാരണയിൽ ഹോസു നൽകിയ പ്രസ്താവനയിൽ വിശദമായി തങ്ങൾ ഓഷ്‌വിറ്റ്‌സിൽ വച്ചു നടത്തിയ കൂട്ടക്കൊലകളെപ്പറ്റി പ്രതിപാദിക്കുന്നുണ്ട്. ഈ മൊഴികൾ മറ്റു വിചാരണകളിലും ഉപയോഗിച്ചിട്ടുണ്ട്.

1946 ഏപ്രിൽ 5 -ന് കൊടുത്ത പ്രസ്താവനയിൽ നിന്നും:

1946 മെയ് 25 -ന് ഹോസിനെ പോളണ്ടിലെ അധികാരികൾക്ക് കൈമാറി. അവിടെ അയാൾ കൂട്ടക്കൊലയ്ക്ക് വിചാരണ ചെയ്യപ്പെട്ടു. 1947 മാർച്ച് 11 മുതൽ 29 വരെ, 35 ലക്ഷം മനുഷ്യരെ കൂട്ടക്കൊല ചെയ്ത കേസിലെ വിചാരണയ്ക്കിടയിൽ "35 ലക്ഷമല്ല, വെറും 25 ലക്ഷം മാത്രമാണ്, ശേഷിക്കുന്നവർ രോഗത്താാലും പട്ടിണിയിലുമാണ് മരിച്ചത്" എന്ന് ഹോസ് പറഞ്ഞു. 1947 ഏപ്രിൽ 2 -ന് ഹോസിനെ തൂക്കിക്കൊല്ലാൻ വിധിച്ചു. ഏപ്രിൽ 16 -ന് ഓഷ്വിറ്റ്‌സ് കോൺസൻട്രേൻ ക്യാമ്പിലെ ചൂളയ്ക്ക് സമീപം അയാളെ തൂക്കിലേറ്റി. ഹോസിനെ വധിക്കാൻ മാത്രമായി ഉണ്ടാക്കിയ തൂക്കുമരം ക്യാമ്പിലെ ഗസ്റ്റപ്പോ സ്റ്റേഷൻ നിന്ന സ്ഥലത്തായിരുന്നു. അവിടെയുള്ള ഫലകത്തിലെ സന്ദേശം ഇങ്ങനെയാണ്. 

തൂക്കിക്കൊല്ലുന്നതിനു നാലുനാൾ മുന്നേ തന്റെ പ്രവൃത്തിയുടെ വലിപ്പം ഏറ്റെടുത്തുകൊണ്ട് ഹോസ്സ് ഇങ്ങനെ സമ്മതിക്കുകയുണ്ടായി.

മരണത്തിനു തൊട്ടുമുൻപ് ഹോസ് കത്തോലിക്ക സഭയിലേക്ക് തിരികെയെത്തി.

ഹോസിന്റെ കുറ്റസമ്മതത്തിന്റെ കൈയെഴുത്തുപ്രതി വാഷിങ്‌ടൺ ഡി സി യിലെ ഹോളോകോസ്റ്റ് മ്യൂസിയത്തിൽ സൂക്ഷിച്ചിട്ടുണ്ട്.


</doc>
<doc id="337514" url="https://ml.wikipedia.org/wiki?curid=337514" title="കോൾഡ്പ്ലേ">
കോൾഡ്പ്ലേ

1996 -ൽ രൂപംകൊണ്ട ഒരു ബ്രിട്ടീഷ് റോക്ക് മ്യൂസിക് ബാൻഡ് ആണ് കോൾഡ്പ്ലേ. മുഖ്യ ഗായകനായ ക്രിസ് മാർട്ടിനും ഗിറ്റാറിസ്റ്റ് ആയ ജോണി ബക്ലൻഡും ചേർന്ന് ലണ്ടൻ യൂണിവേഴ്സിറ്റി കോളേജിൽ വച്ചാണ് ബാൻഡിനു രൂപം നൽകിയത്. പെക്റ്റൊറൽസ് എന്ന പേരിൽ തുടങ്ങിയ ബാൻഡിൽ മൂന്നാമനായ് ഗയ് ബെറിമാൻ കൂടി അംഗമായതോടെ സ്റ്റാർഫിഷ് എന്ന പേര് നല്കി. പിന്നീട് വിൽ ചാംപ്യൻ കൂടി ചേർന്നതോടെ നിര പൂർണ്ണമായി. 1998 -ൽ ബാൻഡിന്റെ പേര് മാറ്റി കോൾഡ്പ്ലേ എന്നാക്കി.

2000 -ൽ “"യെല്ലോ"” എന്ന സിംഗിൾ പുറത്തുവന്നതോടെ ബാൻഡ് ലോകപ്രശസ്തി നേടി. പിന്നാലെ ആദ്യ ആൽബമായ "പാരഷ്യൂറ്റ്സ്" അതെ വർഷം തന്നെ പുറത്തിറക്കി. 2002 -ൽ പുറത്തിറക്കിയ രണ്ടാമത്തെ ആൽബം "എ റഷ് ഓഫ് ബ്ലഡ് ടു ദ ഹെഡ്" നിരൂപകപ്രസംശ നേടി. 2005 -ൽ റിലീസ് ചെയ്‌ത "എക്സ് & വൈ", ലോകമെമ്പാടും മികച്ച വില്പ്പന നേടിയെങ്കിലും, ചില നിരൂപകർ മുൻ സൃഷ്ടിയെക്കാൾ നിലവാരം കുറഞ്ഞത് എന്ന് അഭിപ്രായപ്പെട്ടു. ബാൻഡിന്റെ നാലാമത്തെ ആൽബമായ "വിവ ലാ വിദ ഓർ ഡെത്ത് ആൻഡ് ഓൾ ഹിസ് ഫ്രണ്ട്സ്" (2008), പ്രശംസിക്കപ്പെടുകയും, ഗ്രാമി പുരസ്‌കാരം നേടുകയും ചെയ്തു. ഒക്ടോബർ 2011 -ൽ, അവർ തങ്ങളുടെ അഞ്ചാമത്തെ ആൽബമായ "മൈലോ സൈലൊട്ടോ", പുറത്തിറക്കി. 34 രാജ്യങ്ങളിൽ മുൻനിരയിൽ എത്തിയ ആൽബം, യുകെയിൽ ആ വർഷം ഏറ്റവും വില്പന നേടിയ റോക്ക് ആൽബമായി. മെയ് 2014 -ൽ പുറത്തിറക്കിയ ആറാമത്തെ ആൽബം, "ഗോസ്റ്റ് സ്റ്റോറീസ്", 100 രാജ്യങ്ങളിൽ ഐട്യൂൺസ് സ്റ്റോറിൽ മുൻനിരയിൽ എത്തി. ഡിസംബർ 2015 -ൽ പുറത്തിറക്കിയ ഏഴാമത്തെ ആൽബം, "എ ഹെഡ് ഫുൾ ഓഫ് ഡ്രീംസ്", മിക്ക പ്രധാന മാർക്കറ്റുകളിലും ആദ്യ രണ്ടു സ്ഥാനത്ത് എത്തി.

കരിയറിൽ ഉടനീളം 209 നാമനിർദ്ദേശങ്ങളിൽ നിന്നായി 62 അവാർഡ് ബാൻഡ് നേടി. ഒമ്പത് ബ്രിട്ട് അവാർഡുകൾ, അഞ്ച് എംടിവി വീഡിയോ മ്യൂസിക് അവാർഡുകൾ, ഏഴ് ഗ്രാമി അവാർഡുകൾ എന്നിവ ഇതിൽപ്പെടും. എൺപത് ദശലക്ഷം റെക്കോർഡുകളിലേറെ ലോകമെമ്പാടും വിറ്റഴിച്ചതോടെ, കോൾഡ്പ്ലേ ലോകത്തിൽ ഏറ്റവും വില്പനയുള്ള ബാൻഡുകളിൽ ഒന്നായി. നിരവധി സാമൂഹിക, രാഷ്ട്രീയ വിഷയത്തിൽ ബാൻഡ് ഊർജ്ജിതമായി സഹകരിച്ചിട്ടുണ്ട്. 



കോൾഡ്പ്ലേ അവരുടെ ചരിത്രത്തിൽ ഉടനീളം ധാരാളം അവാർഡുകൾ നേടിയിട്ടുണ്ട്. 8 ബ്രിട്ട് അവാർഡ്, 5 എം ടിവി വീഡിയോ മ്യൂസിക് അവാർഡ്, 3 വേൾഡ് മ്യൂസിക് അവാർഡ്, 4 ബിൽബോർഡ് മ്യൂസിക് അവാർഡ് പിന്നെ 7 ഗ്രാമി അവാർഡ് എന്നിവ ഇതിൽപ്പെടും. 7 നാമനിർദ്ദേശങ്ങളിൽ നിന്ന് 3 ഗ്രാമി അവാർഡ് നേടിയ 2009 വർഷമാണ് ബാൻഡിന്റെ ഏറ്റവും മികച്ച വർഷം.


</doc>
<doc id="337516" url="https://ml.wikipedia.org/wiki?curid=337516" title="ഫാഗേസീ">
ഫാഗേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ഫാഗേസീ (Fagaceae). ഏകദേശം 1200 സ്പീഷിസുകൾ ഉള്ള ഈ സസ്യകുടുംബത്തിൽ നിത്യഹരിതവും ഇലപൊഴിയുന്നതുമായ വൃക്ഷങ്ങളും കുറ്റിച്ചെടികളും ഉൾപ്പെടുന്നു. ലഘുപത്രങ്ങളോടു കൂടിയവയും ഏകാന്തരന്യാസത്തിൽ ക്രമീകരിച്ചതുമായ ഇലകൾ ഈ സസ്യകുടുംബത്തിന്റെ സ്വഭാവ സവിശേഷതയാണ്.



</doc>
<doc id="337517" url="https://ml.wikipedia.org/wiki?curid=337517" title="ലിബ്രേകാഡ്">
ലിബ്രേകാഡ്

ലിബ്രേകാഡ് എന്നത് ദ്വിമാനരൂപകൽപ്പനയ്ക്കുള്ള ഒരു സ്വതന്ത്ര കമ്പ്യൂട്ടർ എയ്ഡഡ് ഡിസൈൻ (കാഡ്) ആണ്. ഇത് ലിനക്സ്, മാക് ഓഎസ്സ് എക്സ്, യൂണിക്സ്, മൈക്രോസോഫ്റ്റ് വിൻഡോസ് എന്നിവയിൽ പ്രവർത്തിക്കുന്നു. 

ക്യൂകാഡ് കമ്മ്യൂണിറ്റി എഡിഷണിൽ നിന്നും വിഭജിച്ചരീതിയിലാണ് 
ലിബ്രേകാഡ് വികസിപ്പിച്ചത്. ലിബ്രേകാഡിന്റെ ജിയുഐ അടിസ്ഥാനമാക്കിയിരിക്കുന്നത് ക്യൂറ്റി4 ഗ്രന്ഥശാലകളെയാണ്. ഒരേ രീതിയിൽ തന്നെ ഇത് വിവിധപ്ലാറ്റ്ഫോമുകളിൽ പ്രവർത്തിക്കുന്നു. 

ഭൂരിഭാഗം സമ്പർക്കരീതികളും കൈകാര്യം ചെയ്യുന്ന രീതിയും ഓട്ടോകാഡിന് തുല്യമാണ്. വാണിജ്യപരമായ കാഡ് ആപ്ലിക്കേഷനുകളുടെ പരിചയമുള്ള ഉപയോക്താക്കൾക്ക് ഇത് ഉപയോഗിക്കാൻ എളുപ്പമാക്കുന്നു.

മറ്റ് ഫയൽ ഫോർമാറ്റിലേക്ക് എക്സ്പോർട്ട് ചെയ്യുന്നതിനോടൊപ്പം ലിബ്രേകാഡ് ആന്തരികമായി ഓട്ടോകാഡ് ഡിഎക്സെഫ് ഫയൽ ഫോർമാറ്റാണ് ഇമ്പോർട്ട് ചെയ്യാനും സേവ് ചെയ്യാനും ഉപയോഗിക്കുന്നത്.

ലൈസൻസുകൾ പൊരുത്തമില്ലാത്തതിനാൽ GPLv3 നു കീഴിൽ പുറത്തിറക്കിയ GNU LibreDWG ലൈബ്രറി GPLv2 ലൈസൻസുപ്രകാരമുള്ള ലിബ്രേകാഡിൽ പ്രവർത്തിപ്പിക്കാൻ സാധ്യമല്ലായിരുന്നു. as their licenses are incompatible. GNU LibreDWG യെ GPLv2 നു കീഴിൽ റീലൈസൻസ് ചെയ്യാനുള്ള അപേക്ഷ FSF നിരാകരിച്ചു. കൂടുതൽ പുർണ്ണമായ DWG പിന്തുണയോടെ libdxfrw എന്നു പേരുള്ള GPLv2 ലൈസൻസുള്ള പുതിയ ലൈബ്രറി എഴുതിയാണ് ഇത് പരിഹരിച്ചത്.



</doc>
<doc id="337522" url="https://ml.wikipedia.org/wiki?curid=337522" title="ഡെന്നിസ് ടിറ്റോ">
ഡെന്നിസ് ടിറ്റോ

ഡെന്നിസ് ടിറ്റോ എന്ന ഡെന്നിസ് അന്തോണി ടിറ്റോ (ജനനം: ആഗസ്റ്റ് 8, 1940) അമേരിക്കക്കാരനായ എഞ്ചിനീയറും കോടീശ്വരനും ആദ്യ സ്പേസ് ടൂറിസ്റ്റും ആയിരുന്നു. തന്റെ യാത്രയ്ക്കുള്ള ചെലവുമുഴുവൻ അദ്ദേഹം സ്വയം വഹിക്കുകയായിരുന്നു. 2001ന്റെ മധ്യത്തിൽ ഇന്റെർനാഷണൽ സ്പേസ് സ്റ്റേഷനിൽ അദ്ദേഹം 8 ദിവസത്തോളം ചെലവൊഴിക്കുകയുണ്ടായി. സോയൂസ് റ്റി. എം - 32ൽ അദ്ദേഹം ബഹിരാകാശത്തെത്തുകയും തിരികെ സോയൂസ് റ്റി. എം -31ൽ മടങ്ങുകയും ചെയ്തു.

അമേരിക്കയിലെ ന്യൂ യോർക്കിലെ ക്വീൻസിലാണ് അദ്ദേഹം ജനിച്ചത്. ന്യൂ യോർക്ക് സിറ്റിയിലെ ഫോറസ്റ്റ് ഹിൽസ് ഹൈസ്കൂളിൽ നിന്നും അദ്ദേഹം ബിരുദം നേടി. ന്യൂ യോർക്ക് സർവ്വകലാശാലയിൽ നിന്നും ആസ്ട്രൊനോട്ടിക്സിലും ഐറോനോട്ടിക്സിലും ബിരുദം നേടിയ അദ്ദേഹം കണക്റ്റിക്കട്ടിലെ ഹാർടു ഫോഡിലുള്ള റെൻസിലയെർ പോളിടെൿനിക് ഇൻസ്റ്റിറ്റ്യൂട്ടിൽ നിന്നും എഞ്ചിനീയറിങ്ങിൽ ബിരുദാനന്ത ബിരുദം കരസ്ഥമാക്കി. ടിറ്റോ നാസയിലെ ജെറ്റ് പ്രൊപ്പൽഷൻ ലാബിലെ മുൻ ശാസ്ത്രജ്ഞനുമായിരുന്നു. വിഖ്യാത ബൗദ്ധിക സംഘടനയായ പ്സൈഅപ്സിലോണിന്റെ അംഗവും കൂടിയായ അദ്ദേഹത്തിനു റെൻസിലയെർ പോളിടെൿനിക് ഇൻസ്റ്റിറ്റ്യൂട്ട് ആദരസൂചകമായി 2002ൽ എഞ്ചിനീയറിങ്ങിൽ ഒരു ഡോക്ടറേറ്റും നൽകിയിട്ടുണ്ട്.

1972ൽ ഡെന്നിസ് റ്റിറ്റോ വിൽഷയർ അസോസിയേറ്റ് എന്ന മാർക്കെറ്റിങ്ങ് പ്രവചന സ്ഥാപനം സ്ഥാപിച്ചു. ഒരു സ്പേസ് വാഹനത്തിന്റെ പാത അളക്കുന്നതിനുപയോഗിക്കുന്ന അതെ സങ്കേതമാണ് അദ്ദേഹം മാർക്കറ്റിന്റെ വെല്ലുവിളികളെ അളക്കാനായി ഉപയോഗിച്ചത്. സ്പേസ് എഞ്ചിനീയറിങ്ങിൽ നിന്നും വിപണിനിക്ഷേപരംഗത്തേയ്ക്ക് വന്നെങ്കിലും അദ്ദേഹം സ്പേസിലെ താത്പര്യം വിട്ടിരുന്നില്ല.

മിർകോർപ് എന്ന റഷ്യൻ സംരംഭത്തിൽ ടിറ്റോയെ റഷ്യൻ ഫെഡറൽ സ്പേസ് ഏജൻസി വാണിജ്യബഹിരാകാശ സഞ്ചാരത്തിന് കൊണ്ടുപോകാൻ അനുമതി നൽകി. ടിറ്റോ തന്റെ ബഹിരാകാശ സഞ്ചാരത്തിനു മുൻപ് തന്റെ മുൻ സ്ഥാപനമായ നാസയിൽ നിന്നു തന്നെ വലിയ വിമർശനങ്ങൾ നേരിടേണ്ടി വന്നു. അന്നത്തെ നാസയുടെ അഡ്മിനിസ്ട്രേറ്ററായ ഡാനിയേൽ ഗോൾഡിൻ ഒരു ടൂറിസ്റ്റിനെ ബഹിരാകാശത്തു കൊണ്ടുപോകുന്നത് ശരിയല്ല എന്ന പക്ഷക്കാരനായിരുന്നു. ഒർഫാൻസ് ഓഫ് അപ്പോളോ എന്ന ഡോക്യുമെന്ററിയിൽ, മിർകോർപ്, ഗോൾഡിൻ, ടിറ്റോ എന്നിവരെ കാണിക്കുന്നുണ്ട്. ടിറ്റോ അമേരിക്കയിൽ താൻ ഇന്റെർനാഷണൽ സ്പേസ് സ്റ്റേഷന്റെ അമേരിക്കൻ ഭാഗത്തെ കേന്ദ്രീകരിച്ച പരിശീലനത്തിൽ പങ്കെടുക്കാൻ പോയപ്പോൾ, നാസയുടെ മാനേജർ ആയ റോബർട്ട് ഡി കബാന ടിറ്റോയേയും അദ്ദേഹത്തിന്റെ സഹയാത്രികരായ കോസ്മൊനോട്ടുകളേയും വീട്ടിലേയ്ക്കു തിരികെ അയച്ച ശേഷം പറഞ്ഞത് : "പരിശീലനം തുടങ്ങാൻ ഞങ്ങൾക്കു കഴിയില്ല കാരണം, ഡെന്നിസ് ടിറ്റോയുമായി പരിശീലനപരിപാടിയിൽ പങ്കെടുക്കാൻ ഞങ്ങൾ തയ്യാറല്ല " എന്നാണ്.

പിന്നീട്, സ്പേസ് വിനോദസഞ്ചാര കമ്പനിയായ, സ്പേസ് അഡ്വൻചേഴ്സ് ലിമിറ്റഡുമായിച്ചേർന്ന് സോയൂസ് - ടി. എം -32 ദൗത്യവുമായിചേർന്ന് 2001ഏപ്രിൽ 28നു ഏഴു ദിവസവും 22 മണിക്കൂറും 4 മിനുട്ടും ബഹിരാകാശത്തു ചെലവൊഴിച്ച് 128 പ്രാവശ്യം ഭൂമിയെ വലംവച്ചു. അദ്ദേഹം തന്റെ ബിസിനസ്സിനായി പല പരീക്ഷണം നടത്തുകയും 20 മില്ല്യൺ ഡോളർ തന്റെ യാത്രയ്ക്കു ചെലവാക്കുകയും ചെയ്തു.




</doc>
<doc id="337523" url="https://ml.wikipedia.org/wiki?curid=337523" title="മിർകോർപ്">
മിർകോർപ്

മിർകോർപ് 1999l റഷ്യയിൽ തുടങ്ങിയ വാണിജ്യ ബഹിരാകാശ കമ്പനിയാണ്. വാണിജ്യ സ്പേസ് യാത്രയ്ക്കായാണ് ഇതു തുടങ്ങിയത്. ആദ്യ വാണിജ്യ ബഹിരാകാശ സഞ്ചാരിയായ ഡെന്നിസ് ടിറ്റൊ ഈ സ്ഥാപനത്തിന്റെ സഹായത്താലാണ് ബഹിരാകാശത്ത് പോയത്. ഈ സ്ഥാപനം ഈ മേഖലയിൽ അനേകം ഒന്നാം സ്ഥാനം നേടാൻ വഴിയൊരുക്കി. 
The company achieved the following:


</doc>
<doc id="337530" url="https://ml.wikipedia.org/wiki?curid=337530" title="വിനയ് കടിയാർ">
വിനയ് കടിയാർ

തീവ്ര ഹൈന്ദവ സംഘടനയായ വിശ്വഹിന്ദുപരിഷത്തിന്റെ യുവജനവിഭാഗമായ ബജ്റംഗ് ദള്ളിന്റെ സ്ഥാപക പ്രസിഡണ്ടാണ് വിനയ് കടിയാർ.ഭാരതീയ ജനതാ പാർട്ടിയുടെ ദേശീയ ജനറൽ സെക്രട്ടരിയായി പ്രവർത്തിച്ചിട്ടുണ്ട്.ഇപ്പോൾ ഉത്തർപ്രദേശിൽ നിന്നുള്ള രാജ്യസഭാംഗമാണ്.


</doc>
<doc id="337534" url="https://ml.wikipedia.org/wiki?curid=337534" title="ഭാരത് ധർമ്മ ജന സേന">
ഭാരത് ധർമ്മ ജന സേന

എസ്.എൻ. ഡി.പി. യോഗത്തിന്റെ ആഭിമുഖ്യത്തിൽ കേരളത്തിൽ രൂപംകൊണ്ട ഒരു രാഷ്ട്രീയപാർട്ടിയാണ് ഭാരത് ധർമ്മ ജന സേന (ബി.ഡി.ജെ.എസ്.). 2015 ഡിസംബർ 5-ന് തിരുവനന്തപുരത്തെ ശംഖുമുഖം കടപ്പുറത്ത് നടന്ന സമത്വ മുന്നേറ്റ യാത്രയിൽ എസ്.എൻ.ഡി.പി. യോഗം ജനറൽ സെക്രട്ടറി വെള്ളാപ്പള്ളി നടേശനാണ് പാർട്ടിയുടെ രൂപീകരണം പ്രഖ്യാപിച്ചത്. പാർട്ടിയുടെ ചിഹ്നമായി അവതരിപ്പിച്ചത് 'കൂപ്പുകൈ' ആയിരുന്നുവെങ്കിലും തിരഞ്ഞെടുപ്പുകളിൽ ചിഹ്നം ഉപയോഗിക്കുന്നതിന് തിരഞ്ഞെടുപ്പ് കമ്മീഷൻ അനുമതി നൽകിയില്ല. കോൺഗ്രസിന്റെ 'കൈപ്പത്തി' ചിഹ്നവുമായുള്ള സാദൃശ്യമാണ് അനുമതി ലഭിക്കാൻ തടസ്സമായത്. മെറൂണിലും വെള്ളയിലുമുള്ള പശ്ചാത്തലത്തിൽ 'കൂപ്പുകൈ' ചിഹ്നം പതിച്ച പതാക പാർട്ടിയുടെ പ്രഖ്യാപന ദിവസം അനാവരണം ചെയ്തിരുന്നു.


</doc>
<doc id="337537" url="https://ml.wikipedia.org/wiki?curid=337537" title="സുൽത്താൻ സലാഹുദ്ദിൻ ഒവൈസി">
സുൽത്താൻ സലാഹുദ്ദിൻ ഒവൈസി

ഹൈദരാബാദിൽ നിന്നുള്ള ഒരു രാഷ്ട്രീയ നേതാവാണ് സുൽത്താൻ സലാഹുദ്ദിൻ ഒവൈസി.ഓൾ ഇൻഡ്യ മജിലിസെ ഇത്തിഹാദുൽ മുസ്‌ലിമീന്റെ അദ്ധ്യക്ഷനായിരുന്നു.1984-മുതൽ 1999-വരെ തുടർച്ചയായി ആറുപ്രാവശ്യം ഹൈദരാബാദിൽ നിന്നും ലോകസഭയിലെത്തി.2004മുതൽ അദ്ദേഹത്തിന്റെ പുത്രൻ അസദുദ്ദിൻ ഓവൈസിയാണ് ഈ മണ്ഡലത്തെ പ്രതിനിധീകരിക്കുന്നത്.


</doc>
<doc id="337540" url="https://ml.wikipedia.org/wiki?curid=337540" title="രാജേഷ് പൈലറ്റ്">
രാജേഷ് പൈലറ്റ്

മുൻ കേന്ദ്രമന്ത്രിയും ഇന്ത്യൻ നാഷണൽ കോൺഗ്രസ് നേതാവുമാണ് രാജേഷ് പൈലറ്റ്.കോൺഗ്രസ് നേതാവ് സച്ചിൻ പൈലറ്റ് ഇദ്ദേഹത്തിന്റെ മകനാണ്.


</doc>
<doc id="337565" url="https://ml.wikipedia.org/wiki?curid=337565" title="മെയ്ക്കിങ് എ ലിവിങ്">
മെയ്ക്കിങ് എ ലിവിങ്

മെയ്ക്കിങ് എ ലിവിങ് ചാർളി ചാപ്ലിൻ അഭിനയിച്ച ആദ്യ ചലച്ചിത്രമാണ്. ഡൂയിങ് ഹിസ്‌ ബെസ്റ്റ്, എ ബസ്റ്റിഡ് ജോണി, ട്രബിൾസ്, റ്റെയ്ക് മൈ പിക്ചർ  എന്നീ പേരുകളിലും ചിത്രം അറിയപ്പെടുന്നു. 1914 ഫെബ്രുവരി 2-നാണ് ഈ ചിത്രം പ്രദർശന ത്തിനെത്തുന്നത്. കീസ്റ്റോൺ കോപ്സിനെ കബളിപ്പിച്ചു നടക്കുന്ന  സ്ത്രീലമ്പടനായ  എഡ്ഗർ ഇംഗ്ലീഷ് എന്ന കഥാപാത്രത്തെയാണ് ചാപ്ലിൻ ഇതിൽ അവതരിപ്പിച്ചത്. ചിത്രത്തിന്റെ രചനയും സംവിധാനവും നിർവഹിച്ചത് ഹെൻറി ലെമാനായിരുന്നു.  

വലിയ മീശയും തൊപ്പിയും ഊന്നുവടിയും ധരിച്ചായിരുന്നു ചാപ്ലിൻ ചിത്രത്തിൽ  പ്രത്യക്ഷപ്പെട്ടത്. ചാപ്ലിന്റെ പ്രശസ്തമായ "നടോടിവേഷം"  രണ്ടാമത്തെ ചിത്രമായ "കിഡ് ഓട്ടോ റെയ്സസ് അറ്റ്‌ വെനീസിലാണ്  "അവതരിപ്പിക്കപ്പെട്ടത്.  തന്റെ മികച്ച പ്രകടനമുള്ള ഭാഗങ്ങൾ അവസാന എഡിറ്റിംഗിൽ ഒഴിവാക്കപ്പെട്ടതിനെപറ്റി ചാപ്ലിൻ പിന്നീട് ഖേദിക്കുകയുണ്ടായി. കീസ്റ്റോൺ കോപ്സും ചാപ്ലിനും ഒരുമിച്ചു പ്രത്യക്ഷപ്പെട്ട ചുരുക്കം ചിത്രങ്ങളിൽ ഒന്നായിരുന്നു ഇത്.




</doc>
<doc id="337571" url="https://ml.wikipedia.org/wiki?curid=337571" title="പേരൂർച്ചാൽ പാലം">
പേരൂർച്ചാൽ പാലം

പേരൂർച്ചാൽ പാലം പമ്പാ നദിയ്ക്ക് കുറുകെ 1998ൽ നിർമ്മിക്കാൻ തുടങ്ങിയ പാലമാണ്. പമ്പാ നദിയുടെ വടക്കൻ തീരത്തെ പേരൂർ കടവും തെക്ക് കീക്കൊഴൂർ കടവുമായി ബന്ധിച്ചാണ് ഈ പാലം നിർമ്മിക്കാൻ ഉദ്ദേശിച്ചത്. 18 വർഷത്തോളമായി പാലം പണിതുടങ്ങിയിട്ട്. 
പത്തനംതിട്ട ജില്ലയിലെ അയിരൂർ ഗ്രാമത്തിൽ റാന്നിയിൽ നിന്നും 4 കിലോമീറ്ററും കോഴഞ്ചേരിയിൽനിന്നും 8 കിലോമീറ്ററും അകലെയാണ് പേരൂർച്ചാൽ എന്ന സ്ഥലം. പമ്പാ നദിയുടെ വടക്കേ കരയിലാണിത് സ്ഥിതിചെയ്യുന്നത്. ഇവിടെ പഴയ പേരൂർ ക്ഷേത്രം സ്ഥിതിചെയ്യുന്നു. പമ്പാ നദിയുടെ മറ്റെ കര കീക്കൊഴൂർ ആണ്. പേരൂർ കടവും തെക്ക് കീക്കൊഴൂർ കടവുമായി ബന്ധിച്ചാണ് ഈ പാലം നിർമ്മിക്കാൻ ഉദ്ദേശിച്ചത്.

ശബരിമല ക്ഷേത്രത്തിലെ അയ്യപ്പന്റെ തിരുവാഭരണം വഹിച്ചുകൊണ്ടു പോകുന്ന തിരുവാഭരണപാത ഇതുവഴിയാണ് കടന്നുപോകുന്നത്. 1998ൽ പാലം പണിക്കു തുടക്കമിട്ടു. 2012 നു നിർമ്മാണം ആരംഭിച്ചു. ചെന്നൈ ഐ. ഐ. ടിയിലെ വിദഗ്ദ്ധനായ പ്രഫ. അരവിന്ദാക്ഷന്റെ നേതൃത്വത്തിലുള്ള വിദഗ്ദ്ധസമിതിയാണ് ഇപ്പോൾ പാലം പണി പുനരാരംഭിക്കുമ്പോൾ പാലത്തിന്റെ പഴയ രൂപരേഖയിൽ മാറ്റം വരുത്തിയത്. പാലത്തിന്റെ ആകെ നീളം 159.60 മീറ്റർ ആണ്. പാലത്തിന്റെ വീതി നടപ്പാതയുൾപ്പെടെ 11.05 മീറ്ററാണ്. നദിയിൽ അഞ്ചു തൂണുകളും ഇരുകരകളിലും ഓരോ അബട്ട്മെൻറുകളുമാണ് നിർമ്മിക്കേണ്ടത്. പാലത്തിൻെറ സ്പാനുകൾ കരയിൽ നിർമിച്ചശേഷം ക്രെയിൻ ഉപയോഗിച്ച് അവ തൂണുകളിലും അബട്ട്മെൻറുകളിലും ഉറപ്പിക്കുവാനാണ് ഉദ്ദേശിക്കുന്നത്.
ഇപ്പോൾ എസ്റ്റിമേറ്റു തുക 6.43 കോടി രൂപയാണ്.

തിരുവാഭരണപാതയിലുള്ള പാലം എന്ന പ്രധാന്യത്തെക്കൂടാതെ വികസനത്തിൽ പിന്നാക്കം നിൽക്കുന്ന രണ്ടു പ്രദേശങ്ങളെതമ്മിൽ ബന്ധിപ്പിക്കുന്ന പാലമാണ്. 



</doc>
<doc id="337577" url="https://ml.wikipedia.org/wiki?curid=337577" title="നവോത്ഥാനത്തിന്റെ സൂര്യതേജസ്സ്">
നവോത്ഥാനത്തിന്റെ സൂര്യതേജസ്സ്

കേരളത്തിലെ ഒരു നവോത്ഥാന നായകനായ കുറുമ്പൻ ദൈവത്താനെക്കുറിച്ച് ബാബു തോമസ് എഴുതിയ ജീവചരിത്രമാണ് 
നവോത്ഥാനത്തിന്റെ സൂര്യതേജസ്സ് (Navodhanathinte Suryathejus). 2005 മേയ് 23-ന് പുരോഗമന കലാസാഹിത്യ സംഘത്തിന്റെ നേതൃത്വത്തിൽ കിടങ്ങന്നൂരിൽ വച്ച് നടന്ന ഒരു പരിപാടിയിൽ വി.എസ്. അച്യുതാനന്ദനാണ് പുസ്തകം പ്രകാശനം ചെയ്തത്.

കേരളത്തിലെ സാമൂഹ്യ
നവോത്ഥാന നായകനും
പ്രജാസഭാംഗവുമായിരുന്നു
കുറുമ്പൻ ദൈവത്താൻ (1880 - 15 ഏപ്രിൽ 1927). പത്തൊൻപതാം നൂറ്റാണ്ടിൽ
ആറന്മുളയുടെയും തിരുവിതാംകൂറിന്റെയും സാമൂഹ്യ മുന്നേറ്റത്തിനുവേണ്ടി
പ്രയത്നിച്ചു. സവർണ്ണാധിപത്യത്തിനെതിരെ
പൊരുതി വിദ്യ അഭ്യസിച്ച
ഇദ്ദേഹം അധസ്ഥിത സമൂഹത്തിനുവേണ്ടി
നിരവധി സമരങ്ങളേറ്റെടുത്തു നടത്തി. ക്ഷേത്രപ്രവേശന
വിളംബരത്തിന് ഒരു
വ്യാഴവട്ടംമുമ്പ് ചെങ്ങന്നൂർ,
ആറന്മുള ക്ഷേത്രങ്ങളിലേക്ക്
ജാഥ നയിച്ച് അധഃസ്ഥിതർക്ക്
ക്ഷേത്രപ്രവേശനം നേടിയത്
ഇദ്ദേഹമായിരുന്നു. ലംസംഗ്രാന്റിന്റെ മുൻ
രൂപമായ സ്റ്റൈപ്പന്റ്
പുലയക്കുട്ടികൾക്ക്
നേടിക്കൊടുത്തത്
ദൈവത്താനാണ്.


</doc>
<doc id="337588" url="https://ml.wikipedia.org/wiki?curid=337588" title="ഗലീലിയൊ (ഉപഗ്രഹ ഗതിനിർണയ സംവിധാനം)">
ഗലീലിയൊ (ഉപഗ്രഹ ഗതിനിർണയ സംവിധാനം)

ചെക്ക് റിപ്പബ്ലിക്കിലെ പ്രാഗ് ആസ്ഥാനമായി യൂറോപ്യൻ യൂണിയനും യൂറോപ്യൻ ബഹിരാകാശ ഏജൻസിയും ചേർന്ന് തുടക്കമിട്ട ഒരു ഉപഗ്രഹ ഗതിനിർണയ സംവിധാനമാണ് ഗലീലിയോ. ജർമ്മനിയിലെ മ്യൂണിച്ചിന് സമീപത്തെ ഓബെർഫാഫെൻഹൊഫൻ (Oberpfaffenhofen) എന്നയിടത്തും, ഇറ്റലിയിലെ ഫുസിനോയിലും (Fucino) ഇതിന്റെ നിയന്ത്രണ കേന്ദ്രങ്ങൾ സ്ഥിതിചെയ്യുന്നു. 5 ബില്യൺ യൂറോ ചെലവ് വരുന്ന പദ്ധതി ഇറ്റാലിയൻ ജ്യോതിശാസ്ത്രജ്ഞനായ ഗലീലിയോ ഗലീലിയുടെ പേരിലാണ് അറിയപ്പെടുന്നത്. റഷ്യയുടെ ഗ്ലോനാസ്, യുഎസിന്റെ ജിപിഎസ് എന്നീ ഗതിനിർണയ സംവിധാനങ്ങൾക്ക് സമാന്തരമായി യൂറോപ്യൻ രാജ്യങ്ങൾക്ക് ആശ്രയിക്കാവുന്ന ഒരു സംവിധാനം രൂപീകരിക്കുകയായിരുന്നു ഗലീലിയോയുടെ സ്ഥാപകലക്ഷ്യങ്ങളിൽ ഒന്ന്. ഒരു വസ്തുവിന്റെ സ്ഥാനം, ഒരു മീറ്റർ വരെ കൃത്യതയോടെ കണക്കാക്കാൻ, ഈ സംവിധാനത്തിന് കഴിയും. 

ലോകം മുഴുവൻ തിരച്ചിൽ രക്ഷാപ്രവർത്തനം ഏകോപിപ്പിക്കാൻ ഗലീലിയോ സംവിധാനത്തിന് കഴിയും. അപായ മുന്നറിയിപ്പ് പിടിച്ചെടുത്തു രക്ഷാപ്രവർത്തന കേന്ദ്രത്തിലേക്ക് എത്തിക്കാൻ ശേഷിയുള്ള ട്രാൻസ്പോണ്ടറുകൾ ഈ സംവിധാനത്തിൽ ഉൾപ്പെട്ട ഉപഗ്രഹങ്ങൾക്കുണ്ടാവും. ഫെബ്രുവരി 2014 -ൽ നടത്തിയ ഒരു പഠനപ്രകാരം 77% മുന്നറിയിപ്പുകൾ 2 കി.മി ചുറ്റളവിനുള്ളിലും, 95% മുന്നറിയിപ്പുകൾ 5 കി.മി ചുറ്റളവിനുള്ളിലും കൃത്യമായി കണ്ടുപിടിക്കാൻ സംവിധാനത്തിന് കഴിഞ്ഞു.

മുപ്പതു ഉപഗ്രഹങ്ങളുടെ ഒരു ശൃഖലയാണ് സംവിധാനം പൂർത്തിയാവുമ്പോൾ ഉണ്ടാവുക. ഇതിൽ ഇരുപത്തിനാല് എണ്ണം സദാ പ്രവർത്തനക്ഷമവും ആറെണ്ണം എപ്പോൾ വേണമെങ്കിലും ഉപയോഗപ്പെടുത്താവുന്ന രീതിയിൽ ഉള്ള കരുതൽ ഉപഗ്രഹങ്ങളും ആയിരിക്കും. സംവിധാനത്തിൽ ഉൾപ്പെട്ട ആദ്യ ഉപഗ്രഹം ഒക്ടോബർ 21, 2011 -ന് വിക്ഷേപിച്ചു. ഡിസംബർ 2015 വരെ പന്ത്രണ്ട് ഉപഗ്രഹങ്ങൾ ഭ്രമണപഥത്തിൽ എത്തിച്ചിട്ടുണ്ട്. 2016 -ൽ പ്രാഥമികപ്രവർത്തനം ആരംഭിക്കുന്ന ഗലീലിയോ 2019 -ൽ പൂർണമായും പ്രവർത്തനക്ഷമത കൈവരിക്കും. മുപ്പതു ഉപഗ്രഹങ്ങളുടെയും വിക്ഷേപണം 2020 -ൽ പൂർത്തിയാവും എന്നാണ് കരുതപ്പെടുന്നത്. 


</doc>
<doc id="337591" url="https://ml.wikipedia.org/wiki?curid=337591" title="ചൗധരി ദേവി ലാൽ">
ചൗധരി ദേവി ലാൽ

രണ്ട് വട്ടം ഹരിയാന മുഖ്യമന്ത്രിയാവുകയും ഇന്ത്യയുടെ ഉപപ്രധാനമന്ത്രി പദവി വരെ ഉയരുകയും ചെയ്ത ഒരു രാഷ്ട്രീയ നേതാവാണ് ചൗധരി ദേവി ലാൽ.


</doc>
<doc id="337594" url="https://ml.wikipedia.org/wiki?curid=337594" title="ചമ്രവട്ടം">
ചമ്രവട്ടം

മലപ്പുറം ജില്ലയിലെ, തിരൂർ താലൂക്കിൽ തൃപ്രങ്ങോട് ഗ്രാമപഞ്ചായത്തിലെ ഒരു പുഴയോര ഗ്രാമമാണ് ചമ്രവട്ടം. ഭാരതപ്പുഴയുടെ തീരത്ത് സ്ഥിതി ചെയ്യുന്ന ഈ മനോഹര ഗ്രാമം ചില പ്രത്യേക പദ്ധതികളിലൂടെ ദേശീയ ശ്രദ്ധ ആകർഷിച്ചിട്ടുണ്ട്.

കൂടാതെ ഭൂമിശാസ്ത്രപരമായ ചില പ്രത്യേകതകളാലും വിശേഷപ്പെട്ട ആരാധനാലയങ്ങളാലും ചില ദേശീയ പദ്ധതികളാലും തദ്ദേശീയമായും ദേശീയമായും അന്തർദേശീയമായും ശ്രദ്ധാകേന്ദ്രമായി തീർന്നിട്ടുണ്ട്.
ചമ്രവട്ടം എന്ന പേര് ഉൽഭവിച്ചതിനെപ്പറ്റി പല തരത്തിലുള്ള ഐതിഹ്യങ്ങളും നിലവിലുണ്ട്. അതിലൊന്ന് നൂറ്റാണ്ടുകൾക്ക് മുമ്പ് വനപ്രദേശമായിരുന്നുവെന്നും ഈ സ്ഥലത്ത്, “ശംബരൻ” എന്ന മഹർഷി തപസ്സനുഷ്ഠിച്ചിരുന്നുവെന്നും അതുകൊണ്ട് അതിനു ചുറ്റുമുള്ള പ്രദേശം ശംബരവട്ടം എന്നറിയപ്പെടുകയും പിന്നീട് ചമ്രവട്ടമായി മാറുകയും ചെയ്തു എന്നതാണ് . കാനനമദ്ധ്യത്തിൽ ധർമശാസ്താവ് പത്മാസനാവസ്ഥയിൽ ചമ്രം പടിഞ്ഞിരുന്നുവെന്നും, അങ്ങനെ ചമ്രവട്ടം എന്ന സ്ഥലനാമം ഉണ്ടായിയെന്നുമാണ് മറ്റൊരു ഐതിഹ്യം.

വിനോദ സഞ്ചാരകേന്ദ്രമായ ചമ്രവട്ടം സ്നേഹപാത, സവിശേഷമായ ക്ഷേത്രഗ്രാമം, ചമ്രവട്ടം പദ്ധതി , ഇന്ത്യയിലെ ആദ്യത്തെ കമ്പ്യൂട്ടർ സാക്ഷര ഗ്രാമം എന്നിങ്ങനെ നിരവധി പദ്ധതികളാൽ ഈ ചെറുഗ്രാമം ദേശീയ ശ്രദ്ധാകേന്ദ്രമായി തീർന്നിട്ടുണ്ട്. പ്രശസ്ത സാഹിത്യകാരൻ സി. രാധാകൃഷ്ണൻെ ജൻമദേശം കൂടിയാണ് ചമ്രവട്ടം

പ്രകൃതിയുടെ നിയന്ത്രണത്തിൽ സ്വഭാവികമായി ആറാട്ട് നടക്കുന്ന കേരളത്തിലെ അഞ്ച് ക്ഷേത്രങ്ങളിലോന്നാണ് ചമ്രവട്ടം അയ്യപ്പക്ഷേത്രം. ശബരിമല ക്ഷേത്രത്തിൽ ചില പ്രത്യേക പ്രായപരിധിയിലുള്ള സ്ത്രീകൾക്ക് വിലക്കുള്ളതിനാൽ അയപ്പദർശനത്തിനായി സ്ത്രീകൾ ആശ്രയിക്കുന്ന കേരളത്തിലെ ക്ഷേത്രങ്ങളിലൊന്നണിത്. ക്ഷേത്ര സവിശേഷതകളാലും ആയപ്പ ക്ഷേത്രമായതിനാലും മണ്ഢലവിളക്ക് കാലത്ത് ചമ്രവട്ടം തീർത്ഥാടകരെക്കൊണ്ട് സമ്പന്നമാണ് മഴക്കാലത്ത്‌ ഭാരതപ്പുഴ നിറഞ്ഞൊഴുകി വിഗ്രഹം വെള്ളത്തിൽ മുങ്ങുമ്പോളാണ് ഇവിടെ ആറാട്ട്‌ നടക്കുക എന്നത് ഈ ക്ഷേത്രത്തിന്റെ പ്രത്യേകതയാണ്.
കേരളത്തിലെ ഏറ്റവും വലിയ റഗുലേറ്റർ കം ബ്രിഡ്ജാണ് ചമ്രവട്ടം പദ്ധതി എന്ന പേരിൽ അറിയപ്പെടുന്ന ചമ്രവട്ടം റഗുലേറ്റർ കം-ബ്രിഡ്ജ് പ്രൊജക്റ്റ്. മലപ്പുറം ജില്ലയിലെ പൊന്നാനിയേയും തിരൂരിനേയും ഭാരതപ്പുഴക്കു കുറുകെ പാലം നിർമ്മിച്ച് ഇതിലൂടെ ബന്ധിപ്പിച്ചിരിക്കുന്നു. ഒപ്പം മലപ്പുറം ജില്ലയിലെ ജലസേചനത്തിനായി പാലത്തിൽ 70 ഷട്ടറുകൾ ഘടിപ്പിച്ചിരിക്കുന്നു. 1984-ൽ ജലസേചനത്തിനു പ്രാമുഖ്യം നൽകി നിർമ്മാണം ആരംഭിച്ച പാലം മൂലം കൊച്ചി- കോഴിക്കോട് യാത്രയ്ക്ക് 38 കിലോമീറ്റർ കുറവുള്ള പുതിയൊരു പാത കൂടി ഇതിലൂടെ സൃഷ്ടിക്കപ്പെട്ടു. ഭാരതപ്പുഴയിൽ 13 കിലോമീറ്റർ നീളത്തിലും ആറുമീറ്റർ ഉയരത്തിലും ജലം സംഭരിക്കാൻ ഇതിലൂടെ സാധിക്കുമെന്ന് കണക്കാക്കപ്പെടുന്നു.

ഇന്ത്യലെ ആദ്യത്തെ നൂറു ശതമാനം കമ്പ്യൂട്ടർ സാക്ഷര ഗ്രാമമായി ചമ്രവട്ടത്തെ പ്രഖ്യാപിക്കുകയുണ്ടായി. ഒരു കുടുംബത്തിലെ ഒരംഗത്തിനെങ്കിലും കമ്പ്യൂട്ടർ ഉപയോഗത്തിൽ പ്രാവീണ്യമുണ്ടായിരിക്കുക എന്നതാണ് പദ്ധതിയുടെ ലക്ഷ്യം.


</doc>
<doc id="337595" url="https://ml.wikipedia.org/wiki?curid=337595" title="ഒളിമ്പിക്സ് ഭാഗ്യചിഹ്നങ്ങൾ">
ഒളിമ്പിക്സ് ഭാഗ്യചിഹ്നങ്ങൾ

ഒളിമ്പിക്സ്, പാരാലിമ്പിക്സ് എന്നീ ആശയത്തെ പ്രചരിപ്പിക്കാൻ വേണ്ടി ഓരോ തവണയും ഒളിമ്പിക്സ് ഭാഗ്യചിഹ്നങ്ങൾ സൃഷ്ടിച്ചു പോരുന്നു. ഒളിമ്പിക്സ്, പാരാലിമ്പിക്സ് എന്നിവ നടത്തപ്പെടുന്ന പ്രദേശത്തെ ജീവജാലങ്ങളുമായോ ആ പ്രദേശത്തെ സാംസ്കാരികപൈതൃകത്തെ പ്രതിനിധീകരിക്കുന്ന ആളുകളുമായോ സാദൃശ്യമുള്ള സാങ്കൽപിക കഥാപാത്രങ്ങളാണ് 
ഒളിമ്പിക്സ് ഭാഗ്യചിഹ്നങ്ങൾ (Olympic mascots). ഒളിമ്പിക്സ് ഭാഗ്യചിഹ്നങ്ങൾ യുവാക്കളേയും കുട്ടികളേയും ഒളിമ്പിക്സിലേക്ക് കൂടുതൽ ആകൃഷ്ടരാക്കാൻ സഹായിക്കുന്നു. 1968 ൽ ഫ്രാൻസിലെ ഗ്രനോബിളിൽ വെച്ചു നടന്ന വിന്റർ ഒളിമ്പിക്സ് മുതൽ ഭാഗ്യചിഹ്നങ്ങൾ ഉപയോഗിച്ചു വരുന്നു. 1980 ൽ മോസ്കോയിൽ വെച്ചു നടന്ന സമ്മർഒളിമ്പിക്സിന്റെ "മിഷ"യാണ് ശ്രദ്ധേയമായ ഒളിമ്പിക്സ് ഭാഗ്യചിഹ്നം.

ഒളിമ്പിക്സിൽ ഭാഗ്യചിഹ്നങ്ങൾ ഉപയോഗിച്ചു തുടങ്ങിയത് 1968 ൽ ഫ്രാൻസിലെ ഗ്രനോബിളിൽ വെച്ചു നടന്ന വിന്റർ ഒളിമ്പിക്സിലായിരുന്നു.  “Schuss” എന്നായിരുന്നു ആ ഭാഗ്യചിഹ്നത്തിന്റെ പേര്. ഫ്രാൻസിന്റെ നിറങ്ങളായ നീല, ചുവപ്പ്, വെള്ള എന്നീ നിറങ്ങളിലുള്ള ഹിമപാദുകം ധരിച്ച ഒരു കുറിയ മനുഷ്യരൂപമായിരുന്നു “Schuss”. 
എന്നിരുന്നാലും 1972 ൽ മ്യൂണിച്ചിൽ വെച്ചു നടന്ന സമ്മർ ഒളിമ്പിക്സിലെ Waldi യാണ് ആദ്യത്തെ ഔദ്യോഗിക ഒളിമ്പിക്സ് ഭാഗ്യചിഹ്നം.

കുറിപ്പുകൾ



</doc>
<doc id="337596" url="https://ml.wikipedia.org/wiki?curid=337596" title="ഗ്ലോനാസ്">
ഗ്ലോനാസ്

റഷ്യൻ എയ്റോസ്പേസ് ഡിഫെൻസ് ഫോഴ്സ് വികസിപ്പിച്ച ഒരു ഉപഗ്രഹ ഗതിനിർണയ സംവിധാനമാണ് ഗ്ലോനാസ്. അമേരിക്കയുടെ സമാന സംവിധാനമായ ജിപിഎസിന് പകരമായി വികസിപ്പിച്ച ഈ സംവിധാനം ലോകവ്യാപകമായി പ്രവർത്തിക്കുന്നു. 

1976 -ൽ സോവിയറ്റ് യൂണിയന്റെ കാലത്താണ് ഗ്ലോനാസിന്റെ പ്രാരംഭ പ്രവർത്തനം ആരംഭിച്ചത്. ഉപഗ്രഹസമൂഹം രൂപീകരിക്കാനായി ഒക്ടോബർ 12, 1982 മുതൽ ആരംഭിച്ച ഉപഗ്രഹ വിക്ഷേപണം 1995 -ൽ പൂർത്തിയായി. 90- കളുടെ അവസാനം, സംവിധാനത്തിന്റെ ശേഷിയിൽ കുറവ് വന്നുതുടങ്ങി. 2001-ൽ പ്രസിഡന്റ് വ്ലാദിമിർ പുടിൻ ഈ സംവിധാനത്തിന്റെ പുനരുദ്ധാരണത്തിന് മുന്തിയ പരിഗണന നൽകുകയും, വൻതോതിൽ പണം അനുവദിക്കുകയും ചെയ്തു. റഷ്യൻ ഫെഡറൽ സ്പേസ് ഏജൻസിയുടെ ഏറ്റവും ചെലവ് കൂടിയ പദ്ധതി ആണ് ഗ്ലോനാസ്. 

2010 -ഓടേ റഷ്യയുടെ ഭൂപ്രദേശം മുഴുവൻ ഗ്ലോനാസ് സംവിധാനത്തിന് കീഴിലായി. ഒക്ടോബർ 2011 -ൽ ഇരുപത്തിനാല് ഉപഗ്രഹങ്ങളടങ്ങിയ സമൂഹം പൂർത്തിയായതോടെ ലോകവ്യാപകമായി സംവിധാനം പ്രവർത്തനക്ഷമമായി. ഗ്ലോനാസ് ഉപഗ്രഹങ്ങൾ പലതവണ നവീകരിക്കപ്പെട്ടു, ഏറ്റവും പുതിയ പതിപ്പ് ഗ്ലോനാസ്-കെ എന്നറിയപ്പെടുന്നു.



</doc>
<doc id="337601" url="https://ml.wikipedia.org/wiki?curid=337601" title="തിരുവാഭരണപാത">
തിരുവാഭരണപാത

കേരളത്തിലെ പ്രമുഖ തീർത്ഥാടനകേന്ദ്രമായ ശബരിമലയിലെ പ്രതിഷ്ഠയാണ് അയ്യപ്പൻ. അയ്യപ്പന്റെ വിഗ്രഹത്തിൽ മകരവിളക്കുത്സവസമയത്ത്ചാർത്തുന്നതിനുള്ള ആടയാഭരണങ്ങളാണ് തിരുവാഭരണം. ഇവ സൂക്ഷിച്ചിരിക്കുന്നത് ഐതിഹ്യപ്രസിദ്ധമായ പന്തളത്തിലാണ്. പന്തളത്തുനിന്നും 83 കിലോമിറ്റർ ദുരമുള്ള തിരുവാഭരണപാതയിലൂടെയാണ് തിരുവാഭരണം ശബരിമലയിൽ എത്തിക്കുന്നത്. പന്തളം കൊട്ടാരത്തിന്റെ പ്രതിനിധിയുടെ സാന്നിദ്ധ്യത്തിൽ വലിയകോയിക്കൽ ശാസ്താക്ഷേത്രത്തിൽനിന്നുമാണ് തിരുവാഭരണ ഘോഷയാത്ര ഈ പാതയിലൂടെ കടന്നുപോകുന്നത്. 

കൈപ്പുഴ, കുളനട, ഉള്ളന്നൂർ, പറയങ്കര, കുറിയാനിപ്പള്ളി, കൂടുവെട്ടിക്കൽ, കാവുംപടി, കിടങ്ങന്നൂർ, ആറൻമുള,വഴി ആദ്യം പുതിയകാവു ദേവീക്ഷേത്രത്തിലെത്തും തുടർന്ന്, അടുത്തദിവസം അയിരൂർ, പേരൂർച്ചാൽ, കീക്കൊഴൂർ, അയിക്കൽ, പുളിക്കമൂഴി, കുത്തുകല്ലിൻപടി, മന്ദിരം, ഇടക്കുളം, വടശ്ശേരിക്കര, മാടമൺ, പെരുനാട്, പുതുക്കട വഴി ളാഹയിലെത്തും അടുത്ത ദിവസം വീണ്ടും യാത്ര തുടർന്ന്, പ്ലാപ്പള്ളി, ഇലവുംകൽ, നിലയ്ക്കൽ, അട്ടത്തോട്, കൊല്ലമൂഴി, വെള്ളച്ചിമല, ഏറ്റപ്പെട്ടി, ഓളിയംപുഴ, വലിയാനവട്ടം, ചെറിയാനവട്ടം, നീലിമല, അപ്പാച്ചിമേട്, ശരംകുത്തി വഴി ശബരിമല സന്നിധാനത്ത് എത്തുന്നു. 
പരമ്പരാഗതമായ തിരുവാഭരണപാത പലയിടത്തും കയ്യേറിയിട്ടുണ്ടായിരുന്നു. തിരുവാഭരണപാത വീണ്ടെടുക്കാനായി തിരുവാഭരണപാത സംരക്ഷണ സമിതിയും ദേവസ്വം ബോർഡും പ്രവർത്തിച്ചുവരുന്നുണ്ട്. പരമ്പരാഗതമായ തിരുവാഭരണപാത ഈ അടുത്ത കാലത്താണ് വീണ്ടെടുത്തത്. എന്നാൽ തടസ്സങ്ങൾ പൂർണ്ണമായും നീങ്ങിയിട്ടില്ല. വഴി പലയിടത്തും ശരിയാക്കിയെങ്കിലും, പലയിടത്തും നദി കടന്നുവേണം പോകാൻ. പേരൂർച്ചാൽ പാലം പേങ്ങാട്ടുകടവു പാലം ഇവ ഇതുവരെ പണി തീർന്നിട്ടില്ല. അയിരൂർ ചെറുകോൽ പഞ്ചായത്തുകളെ ബന്ധിപ്പിക്കുന്ന പേരൂർച്ചാൽ പാലം 18 വർഷം മുമ്പു തുടങ്ങിയെങ്കിലും 2016 ആഗസ്റ്റിലും പൂർത്തീകരിച്ചിട്ടില്ല. ഇതിനു 156 മീറ്റർ നീളവും 7.5 മീറ്റർ വീതിയുമുണ്ട്. ഈ പാതയിലുള്ള പേങ്ങാട്ടൂകടവു പാലം 77 മീറ്റർ നീളവും 5 മീറ്റർ വീതിയുമുള്ളതാണ്. കക്കാട്ടാറിനു കുറുകെയാണിതു നിർമ്മിക്കുന്നത്. 



</doc>
<doc id="337612" url="https://ml.wikipedia.org/wiki?curid=337612" title="ഇന്ത്യൻ നാഷണൽ ലോക് ദൾ">
ഇന്ത്യൻ നാഷണൽ ലോക് ദൾ

ഹരിയാനയിൽ നിന്നുള്ള ഒരു രാഷ്ട്രീയ കക്ഷിയാണ് ഇന്ത്യൻ നാഷണൽ ലോക് ദൾ. ഇന്ത്യയുടെ മുൻ ഉപപ്രധാനമന്ത്രിയും രണ്ട് വട്ടം ഹരിയാന മുഖ്യമന്ത്രിയാവുകയും ചെയ്ത ചൗധരി ദേവി ലാലിന്റെ നേതൃത്വത്തിൽ ഹരിയാന ലോക്ദൾ (രാഷ്ട്രീയ) എന്ന പേരിൽ പുതിയ രാഷ്ട്രീയ പാർട്ടി രൂപീകരിച്ചു.1998-ൽ ഇന്ത്യൻ നാഷണൽ ലോക് ദൾ എന്ന ഇപ്പോഴത്തെ പേരിലെക്ക് മാറി.ദേവി ലാലിന്റെ മകൻ ഓം പ്രകാശ് ചൗടാലയാണ് ഇപ്പോഴത്തെ പാർട്ടി അദ്ധ്യക്ഷൻ.അദ്ദേഹത്തിന്റെ മകൻ അജയ് സിങ് ചൗടാലയാണ് പാർട്ടി ജനറൽ സെക്രട്ടറി.


</doc>
<doc id="337615" url="https://ml.wikipedia.org/wiki?curid=337615" title="ഓം പ്രകാശ് ചൗടാല">
ഓം പ്രകാശ് ചൗടാല

ഇന്ത്യൻ നാഷണൽ ലോക് ദൾ നേതാവാണ് ഓം പ്രകാശ് ചൗടാല.ഹരിയാനയുടെ മുൻ മുഖ്യമന്ത്രിയാണ്.ഹരിയാനയിലെ അധ്യാപകനിയമന അഴിമതിയിൽ ശിക്ഷിക്കപ്പെട്ടതിനെത്തുടർന്ന് അദ്ദേഹവും മകൻ അജയ് സിങ്ങ് ചൗട്ടാലയും തീഹാർ ജയിലിൽ അടയ്ക്കപ്പെട്ടിരിക്കുകയാണ്.


</doc>
<doc id="337618" url="https://ml.wikipedia.org/wiki?curid=337618" title="അജയ് സിങ്ങ് ചൗട്ടാല">
അജയ് സിങ്ങ് ചൗട്ടാല

ഇന്ത്യൻ നാഷണൽ ലോക് ദൾ നേതാവാണ് അജയ് സിങ്ങ് ചൗട്ടാല.അധ്യാപകനിയമന അഴിമതിയിൽ ശിക്ഷിക്കപ്പെട്ടതിനെത്തുടർന്ന് അദ്ദേഹവും പിതാവ് ഓം പ്രകാശ് ചൗടാലയും 10-വർഷം തടവിന് ശിക്ഷിക്കപ്പെട്ടിരിക്കുകയാണ്.


</doc>
<doc id="337624" url="https://ml.wikipedia.org/wiki?curid=337624" title="ദേവ്ദാസ് ഗാന്ധി">
ദേവ്ദാസ് ഗാന്ധി

മോഹൻദാസ് കരംചന്ദ് ഗാന്ധിയുടെ നാലുമക്കളിൽ ഏറ്റവും ഇളയ മകനാണ് ദേവ്ദാസ് ഗാന്ധി.ദക്ഷിണാഫ്രിക്കയിലാണ് അദ്ദേഹം ജനിച്ചത്.മാതാപിതാക്കൾക്കൊപ്പം ഇന്ത്യയിലെത്തിയ ദേവ്ദാസ് ഗാന്ധി ദേശീയ സ്വാതന്ത്ര സമരത്തിൽ പങ്കാളിയാവുകയും നിരവധി തവണ ജയിലിൽ കിടക്കുകയും ചെയ്തു.

പേരെടുത്ത പത്രപ്രവർത്തകനായിരുന്ന അദ്ദേഹം ഹിന്ദുസ്താൻ ടൈംസിന്റെ പത്രാധിപരായിരുന്നു.


</doc>
<doc id="337627" url="https://ml.wikipedia.org/wiki?curid=337627" title="മണിലാൽ ഗാന്ധി">
മണിലാൽ ഗാന്ധി

മഹാതമാ ഗാന്ധിയുടെയും കസ്തൂർബാ ഗാന്ധിയുടെയും രണ്ടാമത്തെ മകനാണ് മണിലാൽ ഗാന്ധി.ബ്രിട്ടീഷ് ഇന്ത്യയിലെ രാജ്കോട്ടിൽ 1897-ലാണ് അദ്ദേഹം ജനിച്ചത്.


</doc>
<doc id="337632" url="https://ml.wikipedia.org/wiki?curid=337632" title="രാംദാസ് ഗാന്ധി">
രാംദാസ് ഗാന്ധി

മഹാതമാ ഗാന്ധിയുടെയും കസ്തൂർബാ ഗാന്ധിയുടെയും മൂന്നാമത്തെ മകനാണ് രാംദാസ് ഗാന്ധി.ദക്ഷിണാഫ്രിക്കയിൽ 1897-ല്ലാണ് അദ്ദേഹം ജനിച്ചത്.


</doc>
<doc id="337634" url="https://ml.wikipedia.org/wiki?curid=337634" title="മാധവ്റാവു സിന്ധ്യ">
മാധവ്റാവു സിന്ധ്യ

ഇന്ത്യൻ നാഷണൽ കോൺഗ്രസിന്റെ നേതാവും മുൻ റെയിൽ വേ മന്ത്രിയുമായിരുന്നു മാധവ്റാവു സിന്ധ്യ. ഒമ്പത് തവണ ലോക് സഭയിൽ അംഗമായിട്ടുണ്ട്. 2001-ൽ വിമാനാപകടത്തിൽ കൊല്ലപ്പെട്ടു. കോൺഗ്രസ് നേതാവ് ജ്യോതിരാദിത്യ സിന്ധ്യ അദ്ദേഹത്തിന്റെ മകനാണ്.


</doc>
<doc id="337653" url="https://ml.wikipedia.org/wiki?curid=337653" title="എം.ജി.റ്റി.എച്ച്.എസ്, മുഖത്തല">
എം.ജി.റ്റി.എച്ച്.എസ്, മുഖത്തല

കൊല്ലം ജില്ലയിലെ തൃക്കോവിൽവട്ടത്തിനു സമീപം മുഖത്തലയിൽ സ്ഥിതിചെയ്യുന്ന ഒരു സ്വകാര്യ എയ്ഡഡ് ഹൈസ്കൂളാണ് എം.ജി.റ്റി.എച്ച്.എസ്, മുഖത്തല. മുഖത്തല ഗ്രാമോദ്ധാരണ ട്രസ്റ്റിനു കീഴിൽ 1968-ൽ പ്രവർത്തനം ആരംഭിച്ച ഈ സ്കൂളിൽ ആറു മുതൽ പത്തു വരെയുള്ള ക്ലാസുകളാണുള്ളത്. 2011 ൽ കേരള ഹൈക്കോടതി ഈ സ്ഥാപനത്തെ പബ്ലക്ക് ട്രസ്റ്റായി പ്രഖ്യാപിച്ചു.


</doc>
<doc id="337656" url="https://ml.wikipedia.org/wiki?curid=337656" title="ഹമീദ് വാണിയമ്പലം">
ഹമീദ് വാണിയമ്പലം

മലപ്പുറം വാണിയമ്പലം മോയിക്കൽ തറവാട്ടിൽ അഹമ്മദ് കുട്ടി ഹാജിയുടെയും ഫാത്തിമയുടെയും മകനായി 1969 മെയ് 9ന് ജനനം. മീഡിയവൺ ചാനലിന്റെ പ്രഥമ സി.ഇ.ഒ ഡോ.അബ്ദുസ്സലാം വാണിയമ്പലത്തിന്റെയും വോയ്സ് ഓഫ് കേരള റോഡിയോ (ദുബൈ) സി.ഇ.ഒ അൻവർ വാണിയമ്പലത്തിന്റെയും സഹോദരനാണ്. വാണിയമ്പലം ശാന്തിനഗർ ഗവൺമെന്റ് മോഡൽ എൽ.പി സ്‌കൂൾ, വാണിയമ്പലം ഹയർ സെക്കണ്ടറി സ്കൂൾ എന്നിവിടങ്ങളിൽ നിന്ന് പ്രാഥമിക വിദ്യഭ്യാസം പൂർത്തിയാക്കി. കോഴിക്കോട് സർവകലാശായിൽ നിന്ന് ബിരുദവും ബിരുദാനന്തര ബിരുദവും നേടി. തുടർന്ന് മഹാത്മാ ഗാന്ധി സർവകലാശാലയിൽ നിന്ന് ബി.എഡും കരസ്ഥമാക്കി. ശേഷം അധ്യാപകനായി സേവനം അനുഷ്ഠിച്ചു.

സോളിഡാരിറ്റി യൂത്ത് മൂവ്മെന്റിന്റെ രൂപീകരണത്തിൽ സജീവ പങ്കാളിയായിരുന്നു. സംഘടനയുടെ പ്രഥമ ജനറൽ സെക്രട്ടറിയായി. പിന്നീട് സോളിഡാരിറ്റി പ്രസിഡണ്ടായും തെരഞ്ഞെടുക്കപ്പെട്ടു. കേരളത്തിലെ ജനകീയ-സാമൂഹിക-പരിസ്ഥിതി-മനുഷ്യാവകാശ രംഗങ്ങളിലെ നിരവധി പോരാട്ടങ്ങളിലൂടെ സോളിഡാരിറ്റിയെ ശക്തമായ യുവജന സംഘടനയാക്കിത്തീർക്കുന്നതിൽ നേതൃപരമായ പങ്ക് വഹിച്ചു.

പാലക്കാട് ജില്ലയിലെ പ്ലാച്ചിമടയിൽ കൊക്കോക്കോള കമ്പനി നടത്തിയ ജലചൂഷണത്തിനെതിരെ പ്രദേശവാസികൾ നടത്തിക്കൊണ്ടിരുന്ന സമരത്തെ കേരളത്തിന്റെ പൊതുസമൂഹത്തിന് മുന്നിൽ കൊണ്ടുവരുന്നതിൽ സോളിഡാരിറ്റി ജനറൽ സെക്രട്ടറിയെന്ന ഹമീദ് വാണിയമ്പലം നേതൃത്വം നൽകി. ഒരു കുടംവെള്ളവും ഒരു പിടി അരിയുമായി പ്ലാച്ചിമടിയിലേക്ക് മാർച്ച് നടത്താനുള്ള സോളിഡാരിറ്റിയുടെ ആഹ്വാനം സ്വീകരിച്ച് കേരളത്തിലെ എല്ലാ ഭാഗത്തുനിന്നും ആയിരക്കണക്കിന് യുവാക്കൾ പ്ലാച്ചിമടയിലെ സമരഭൂമിയിലേക്ക് ഒഴുകിയെത്തി. തീക്ഷണമായ സമരത്തിന്റെ ഫലമായി കമ്പനി അടച്ചുപൂട്ടാൻ കൊക്കക്കോള നിർബന്ധിതമായി. ലോകഭീമനായ കൊക്കക്കോളക്കെതിരെ കേരളത്തിൽ വിജയിച്ച സമരം ആഗോള ശ്രദ്ധ നേടി. പരിസ്ഥിതിക്ക് കമ്പനി ഉണ്ടാക്കിയ കോട്ടങ്ങൾ നികത്തുന്നതിന് നഷ്ടപരിഹാരം ഈടാക്കണമെന്ന് ആവശ്യപ്പെട്ട് സമരം ഇപ്പോഴും തുടരുന്നു.

ആലപ്പുഴ, കൊല്ലം ജില്ലകളുടെ തീര പ്രദേശങ്ങളിലെ കരിമണൽ ഖനനത്തിന് സ്വകാര്യ കമ്പനികളെ അനുവദിക്കാനുള്ള സർക്കാർ നീക്കത്തെ പ്രതിരോധിക്കുന്നതിനൽ ഹമീദ് വാണിയമ്പലം നേതൃപരമായ പങ്ക് വഹിച്ചു. അന്ന് കോൺഗ്രസ്സ് എം.പിയായിരുന്ന വി.എം. സുധീരനോടൊപ്പം നിന്ന് ജനകീയ സമരം വിജയിപ്പിച്ചെടുത്തു.

കേരളത്തിന്റെ പരിസ്ഥിതിയേയും ഭൂലഭ്യതയേയും പരിഗണിക്കാതെ സംസ്ഥാന സർക്കാർ ആവിഷ്കരിച്ച എക്സ്പ്രസ്സ് ഹൈവേ പദ്ധതിയിൽ നിന്നും സർക്കാർ പിന്മാറുന്നതിന് കാരണമായത് ഹമീദ് വാണിയമ്പലം പ്രസിഡണ്ടായിരിക്കേ സോളിഡാരിറ്റി നടത്തിയ സമരങ്ങളായിരുന്നു. പദ്ധതിയുടെ ജനവിരുദ്ധതയും അതുമൂലം പരിസ്ഥിതിക്കും കേരളത്തിന്റെ ആവാസ വ്യവസ്ഥക്കും സംഭവിക്കുന്ന ദോഷങ്ങളും പൊതുസമൂഹത്തെയും സർക്കാറിനെയും ബോധ്യപ്പെടുത്തുന്നതിൽ സോളിഡാരിറ്റിയുടെ കാമ്പയിൻ വിജയിച്ചു.

കേരളത്തിലെ ഭവനരഹിതരായ പതിനായരക്കണക്കിന് കുടുംബങ്ങൾക്ക് ആശ്വാസമായി ഹമീദ് വാണിയമ്പലം സോളിഡാരിറ്റി സംസ്ഥാന പ്രസിഡണ്ടായിരിക്കേ ആരംഭിച്ച പദ്ധതിയാണ് ‘നിങ്ങളുടെ പണം, ഞങ്ങളുടെ അധ്വാനം, പാവങ്ങൾക്കൊരു വീട്’ എന്നത്. കേരളത്തിലെ ജനങ്ങളുടെയും പ്രവാസികളുടെയും സാമ്പത്തിക സഹായത്തോടെയും സോളിഡാരിറ്റി പ്രവർത്തകരുടെ കായിക അധ്വാനത്തിലൂടെയും ആയിരം വീടുകൾ കേരളത്തിൽ  നിർമ്മിച്ചു നൽകി.

2008-2010 കാലയളവിൽ ഖത്തറിലെ ഫ്രണ്ട്സ് കൾച്ചറൽ സെന്ററിന്റെ എക്സിക്യൂട്ടീവ് ഡയറക്ടറായിരുന്നു. ഖത്തറിലെ പ്രവാസിമലയാളികളുടെ പൊതുവേദി എന്ന നിലയിൽ ഫ്രണ്ട്സ് കൾച്ചറൽ സെന്ററിനെ മാറ്റിയെടുത്തത് ഹമീദ് വാണിയമ്പമായിരുന്നു. പ്രവാസികളായ കലാകാരന്മാരെ കണ്ടെത്തി പ്രോത്സാഹിപ്പിക്കുക, കേരളത്തിലെ സാമൂഹിക-രാഷ്ട്രീയ ചലനങ്ങളിൽ പ്രവാസികളുടെ അഭിപ്രായ രൂപീകരണം നടത്തുക, പ്രവാസികളുടെ സാംസ്കാരിക പ്രവർത്തനങ്ങൾ ഏകോപിപ്പിക്കുക എന്നതായിരുന്നു ഫ്രണ്ട്സ് കൾച്ചറൽ ഫോറത്തിന്റെ എക്സിക്യൂട്ടീവ് ഡയറക്ടർ എന്ന നിലയിൽ ഹമീദ് വാണിയമ്പലം നിർവഹിച്ചത്. ദോഹയിൽ നടന്ന അന്താരാഷ്ട്ര മതാന്തര സമ്മേളനത്തിൽ ഫ്രണ്ട്‌സ് കൾച്ചറൽ സെന്ററിനെ പ്രതിനിധീകരിച്ചു. പ്രവാസികളുടെ യാത്ര പ്രശ്നം, തിരിച്ചുവരുന്ന പ്രവാസികളുടെ പുനരധിവാസം തുടങ്ങിയ മേഖലകളിൽ ഇപ്പോഴും ശ്രദ്ധ കേന്ദ്രീകരിക്കുന്നു.

ഇടത്-വലത് മുന്നണികൾക്ക് ബദലായി ജനപക്ഷത്ത് നിൽക്കുന്ന ഒരു രാഷ്ട്രീയ പാർട്ടി എന്ന ആശയം സാക്ഷാത്കരിക്കുന്നതിനായി കേരളത്തിലെ മനുഷ്യാവകാശ-പരിസ്ഥിതി-ജനകീയ സമര പ്രവർത്തകരെ സംഘടിപ്പിച്ച് 2011ൽ വെൽഫെയർ പാർട്ടി രൂപീകരിക്കുന്നതിൽ നേതൃപരമായ പങ്ക് വഹിച്ചു. വെൽഫെയർ പാർട്ടിയുടെ സ്ഥാപക വൈസ് പ്രസിഡണ്ടാണ്. 2013 നവംബർ മുതൽ സംസ്ഥാന പ്രസിഡണ്ടാണ്.2018 ൽ വീണ്ടും വെൽഫെയർ പാർ‌ട്ടി സം‌സ്ഥാന പ്രസിഡണ്ട്‌ പദവിയിലേക്ക്‌ തെരഞ്ഞെടുക്കപ്പെട്ടു.

വെൽഫെയർ പാർട്ടിയുടെ ഭൂസമരത്തിന് നേതൃത്വം നൽകിക്കൊണ്ടിരിക്കുന്നത് ഹമീദ് വാണിയമ്പലമാണ്. കേരളത്തിലെ എല്ലാ ഭൂരഹിതർക്കും പത്ത് സെന്റ് വീതമെങ്കിലും ഭൂമി നൽകുക, കർഷകർക്ക് കൃഷി ചെയ്യുന്നതിന് കുറഞ്ഞത് ഒരേക്കർ ഭൂമി നൽകുക, കാലാവധി കഴിഞ്ഞ-കരാർ ലംഘിച്ച തോട്ടഭൂമി തിരിച്ചുപിടിക്കുക, വനാവകാശ നിയമം നടപ്പിലാക്കുക തുടങ്ങിയ ആവശ്യങ്ങളുന്നയിച്ച് വെൽഫെയർ പാർട്ടി നടത്തുന്ന കാമ്പയിന് നേതൃത്വം വഹിക്കുന്നു. സമരത്തിന്റെ ഭാഗമായി വില്ലേജ് ഓഫീസ് മാർച്ച്, താലൂക്ക് ഓഫീസ് മാർച്ച്, കലക്ട്രേറ്റ് ഉപരോധം, സെക്രട്ടേറിയറ്റ് ഉപരോധം, ഭൂമി കൈയ്യേറ്റം തുടങ്ങി വിവിധ സമര പരിപാടികൾ നടത്തി.

വെൽഫെയർ പാർട്ടിയുടെ മദ്യനിരോധന കാമ്പയിന് നേതൃത്വം കൊടുക്കുന്നതും ഹമീദ് വാണിയമ്പലമാണ്. പത്ത് വർഷം കൊണ്ട് സമ്പൂർണ മദ്യനിരോധനം സാധ്യമാക്കാവുന്നതിനാവശ്യമായ ഭരണനടപടികളും ബോധവൽക്കരണ പ്രവർത്തനങ്ങളും ഉൾക്കൊള്ളുന്ന പ്രവർത്തനരേഖ അദ്ദേഹം പുറത്തിറക്കി. വെൽഫെയർ പാർട്ടി അടക്കമുള്ള സംഘടനകളുടെ പ്രവർത്തമഫലമായി പത്ത് വർഷം കൊണ്ട് സമ്പൂർണ മദ്യ നിരോധനം എന്ന പദ്ധതി സർക്കാർ പ്രഖ്യാപിച്ചു.

കേരളത്തിന്റെ ഖജനാവിന് ഓരോ വർഷവും കോടികളുടെ ബാദ്ധ്യതയുണ്ടാക്കുന്ന പേഴ്സണൽ സ്റ്റാഫ് സമ്പ്രദായത്തിനെതിരെ നടന്ന പ്രക്ഷോഭങ്ങൾക്ക് നേതൃത്വം വഹിച്ചു. മന്ത്രിമാരുടെ പേഴ്സണൽ സ്റ്റാഫിനെ നിയമിക്കുന്നതിൽ മാനദണ്ഡങ്ങൾ പാലിക്കാതെ രാഷ്ട്രീയ നിയമനം നടത്തി അവർക്ക് സർക്കാർ ചിലവിൽ ഉയർന്ന ശമ്പളവും പെൻഷനും മറ്റ് ആനുകൂല്യങ്ങളും തരപ്പെടുത്തിക്കൊടുക്കുന്ന അഴിമതിക്കെതിരായ ശക്തമായ സമരമാണ് നടന്നത്.

2016 ലെ കേരള അസംബ്ലിയിലേക്കുള്ള തെരഞ്ഞെടുപ്പിൽ മലപ്പുറം ജില്ലയിലെ മങ്കട മണ്ഡലത്തിൽ മത്സരിച്ചു.

മലപ്പുറം ജില്ലയിലെ മമ്പാട് സ്വദേശി മുംതാസ് ബീഗമാണ് ഭാര്യ. മൂന്ന്കുട്ടികളുണ്ട്. വാണിയമ്പലത്ത് താമസം.

http://welfarepartykerala.org

</doc>
<doc id="337657" url="https://ml.wikipedia.org/wiki?curid=337657" title="ലാ നിനാ">
ലാ നിനാ

എൽ നിനോയുടെ വിപരീത പ്രതിഭാസമാണ് ലാ നിന . ഭൂമധ്യ രേഖാപ്രദേശത്ത് ശാന്തസമുദ്രത്തിലെ ജലത്തിന്റെ താപനില ക്രമാതീതമായി താഴുന്നതാണ് ഈ പ്രതിഭാസം. ആഗോള കാലാവസ്ഥയിലും കടൽ ജലത്തിന്റെ താപനിലയിലും എൽ നിനോ ഉണ്ടാക്കുന്ന മാറ്റങ്ങൾക്ക് വിപരീതമായാണ് ലാ നീനയുടെ പ്രവർത്തനം. അമേരിക്കൻ ഭൂഖണ്ഡങ്ങളിൽ ശൈത്യകാലത്തും ഉഷ്ണകാലത്തെന്നപോലെ ഉയർന്ന താപവർധനവിന് ഈ പ്രതിഭാസം കാരണമാകാറുണ്ട്. എൽ നിനോപോലെ നിശ്ചിത ഇടവേളകളിൽ ആവർത്തിക്കുന്ന പ്രതിഭാസമല്ല ലാ നിന. അലാസ്കയുടെയും ഉത്തര അമേരിക്കയുടെയും പടിഞ്ഞാറൻ തീരങ്ങളിൽ കനത്ത മഴയ്ക്കും മഞ്ഞുവീഴ്ചയ്ക്കും കാരണമാകുന്നതുകൂടാതെ അറ്റ്ലാന്റിക് സമുദ്രത്തിലെ ചുഴലിക്കൊടുങ്കാറ്റുകൾക്ക് പതിവിൽ കവിഞ്ഞ തീവ്രത നൽകുന്നതും ലാ നിനയുടെ പ്രവർത്തനങ്ങളാണ്. 2010–11 കാലഘട്ടത്തിലുണ്ടായ ലാ നിനയാണ് ഇതുവരെയുണ്ടായതിൽ വച്ച് ഏറ്റവും ശക്തം. ഓസ്ട്രേലിയയുടെ കിഴക്കൻ തീരങ്ങളെ തകർത്തു കളയാൻ മാത്രം ശക്തമായിരുന്നു ഈ പ്രതിഭാസം.


</doc>
<doc id="337658" url="https://ml.wikipedia.org/wiki?curid=337658" title="അനിൽ ഭരദ്വാജ്">
അനിൽ ഭരദ്വാജ്

തിരുവനന്തപുരത്തെ വിക്രം സാരാഭായി സ്പേസ് സെന്ററിലെ സ്പേസ് ഫിസിക്സ് ലബോറട്ടറിയുടെ ഡയറക്ടർ ആണ് അനിൽ ഭരദ്വാജ് (ജ: 1 ജൂൺ 1967). 2007ലെ ശാസ്തിസ്വരൂപ് ഭട്നഗർ അവാർഡ് ജെതാവണദ്ദേഹം. 2003ൽ യു. എസ്. നാഷണൽ അക്കദമി ഓഫ് സയൻസസിന്റെ പുരസ്കാരവും ലഭിച്ചിട്ടുണ്ട്.


</doc>
<doc id="337659" url="https://ml.wikipedia.org/wiki?curid=337659" title="കാക്ടേസീ">
കാക്ടേസീ

കാര്യോഫില്ലേൽസ് സസ്യനിരയിലുള്ള ഒരു സസ്യകുടുംബമാണ് കാക്ടസ് എന്നറിയപ്പെടുന്ന കാക്ടേസീ (Cactaceae). വരൾച്ച ഉള്ള സ്ഥലങ്ങളിൽ വളരാൻ ഇഷ്ടപ്പെടുന്ന ഈ കുടുംബത്തിലെ പല അംഗങ്ങളും അതിവരൾച്ചയിലും ജീവിക്കുന്നു. ഭൂമിയിലെ ഏറ്റവും വരണ്ട അറ്റകാമ മരുഭൂമിയിൽപ്പോലും കാക്ടസ് കാണാറുണ്ട്. വെള്ളത്തെ സംഭരിച്ചു നിർത്താൻ ശേഷിയുള്ള വണ്ണം വച്ച മാസളമായ ഭാഗങ്ങൾ ഇവയ്ക്കുണ്ട്. ആഫ്രിക്കയിലും ശ്രീലങ്കയിലും കാണുന്ന റിപ്‌സാലിസ് ബാസ്സിഫെറ ഒഴികെ ബാക്കിയുള്ള എല്ലാ കാക്ടസ് കുടുംബവംശജരും അമേരിക്കൻ തദ്ദേശീയരാണ്.

Classification of the Cactaceae


</doc>
<doc id="337666" url="https://ml.wikipedia.org/wiki?curid=337666" title="കെ. കൃഷ്ണൻ വാര്യർ">
കെ. കൃഷ്ണൻ വാര്യർ

കേരളത്തിലെ കമ്മ്യൂണിസ്റ്റ് പാർട്ടിയുടെ ഒരു നേതാവായിരുന്നു കെ കൃഷ്ണൻ വാര്യർ.1957 ലും 1962 ലും ലോക് സഭയിലേക്ക് തിരഞ്ഞെടുക്കപ്പെട്ടു.തൃശ്ശൂർ ലോക്സഭാ മണ്ഡലത്തെയാണ് അദ്ദേഹം പ്രതിനിധീകരിച്ചത്.


</doc>
<doc id="337668" url="https://ml.wikipedia.org/wiki?curid=337668" title="പ്ലിറ്റ്‌വിസ് തടാകം ദേശീയോദ്യാനം">
പ്ലിറ്റ്‌വിസ് തടാകം ദേശീയോദ്യാനം

ക്രൊയേഷ്യയിലെ ഏറ്റവും വലിയ ദേശീയോദ്യാനമാണ് പ്ലിറ്റ്‌വിസ് തടാകം ദേശീയോദ്യാനം (Plitvice Lakes National Park). ദക്ഷിണ യൂറോപ്പിലെ ഏറ്റവും പഴയ ദേശീയ ഉദ്യാനങ്ങളിൽ ഒന്നാണിത്. 1979 -ൽ പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം യുനെസ്കോ ലോകപൈതൃക പട്ടികയിൽ ഇടംനേടി. 

1949-ൽ ആണ് ദേശീയോദ്യാനം സ്ഥാപിതമായത്. ബോസ്നിയയുടെ അതിർത്തിയോട് ചേർന്ന് കിടക്കുന്ന പർവതങ്ങൾ നിറഞ്ഞ മധ്യ ക്രൊയേഷ്യയിൽ ആണ് ഇത് സ്ഥിതിചെയ്യുന്നത്. ക്രൊയേഷ്യൻ ഉൾനാടിനെയും അഡ്രിയാറ്റിക് തീരപ്രദേശത്തെയും ബന്ധിപ്പിക്കുന്ന പ്രധാനറോഡ് ദേശീയോദ്യാനത്തിന്റെ മദ്ധ്യേ ആണ് കടന്നുപോകുന്നത്. ദേശീയോദ്യാനത്തിന്റെ സംരക്ഷിതമേഖല 296.85 ചതുരശ്ര കിലോമീറ്ററിൽ ഏറെയാണ്. 1.1 ദശലക്ഷം സന്ദർശകരാണ് ഓരോ വർഷവും ഇവിടെ എത്തുന്നത്.

ചെറിയ വെള്ളച്ചാട്ടങ്ങൾ നിറഞ്ഞ തടാകങ്ങൾ മൂലം ലോകപ്രശസ്തമാണ് പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം. പതിനാറ് തടാകങ്ങൾ ഇപ്പോൾ ഉപരിതലത്തിൽ നിന്ന് കാണാൻ സാധിക്കും. ഇതിൽ പന്ത്രണ്ടെണ്ണം ഉയർന്ന തടാകങ്ങളായും നാലെണ്ണം താഴെയുള്ള തടാകങ്ങളായും താരംതിരിച്ചിരിക്കുന്നു. എല്ലാ തടാകവും പരസ്പരം ബന്ധപ്പെട്ടിരിക്കുന്നു. എല്ലാ തടാകങ്ങളും കൂടി ഏകദേശം രണ്ടു ചതുരശ്ര കിലോമീറ്റർ പ്രദേശത്ത് വ്യാപിച്ചു കിടക്കുന്നു. 

വ്യത്യസ്തമായ നിറങ്ങളുടെ പേരിലും തടാകങ്ങൾ വിഖ്യാതമാണ്. ആകാശനീല തുടങ്ങി പച്ച, നീല, ചാരനിറങ്ങളിലും തടാകങ്ങൾ കാണപ്പെടുന്നു. വെള്ളത്തിൽ അടങ്ങിയ ധാതുക്കളുടെ അളവിനനുസരിച്ചും, സൂര്യപ്രകാശത്തിന്റെ കോണ് അനുസരിച്ചും ജലത്തിന്റെ നിറംമാറും. പ്രദേശത്ത് നിലനിൽക്കുന്ന വിവിധ കാലാവസ്ഥകളുടെ സ്വാധീനം മൂലവും സംരക്ഷിതമേഖലയുടെ ഉയരവ്യത്യാസംകൊണ്ടും, വളരെ വ്യത്യസ്തമായ സസ്യജാലങ്ങളും മൃഗങ്ങളും ഇവിടെ കാണപ്പെടുന്നു.

പ്ലിറ്റ് വിറ്റ്സെ ലേക്‌സ്‌ ദേശീയോദ്യാനം ബീച്ച്, സ്പ്രുസ്, ഫിർ മരങ്ങൾ നിറഞ്ഞ കൊടുംവനമാണ്. സൂക്ഷ്മകാലാവസ്ഥ വ്യത്യാസം മൂലവും, ഉയരവ്യത്യാസംകൊണ്ടും, മണ്ണിന്റെ വ്യത്യാസം കൊണ്ടും വൈവിധ്യം നിറഞ്ഞ സസ്യങ്ങൾ ഇവിടെ കാണപ്പെടുന്നു. ഇതുവരെ 109 സ്‌പീഷീസുകളിലായി 1267 വ്യത്യസ്ത സസ്യങ്ങളെ ഈ പ്രദേശത്ത് നിന്ന് ശാസ്ത്രജ്ഞർ തിരിച്ചറിഞ്ഞു. ഇതിൽ 75 എണ്ണം ഇവിടെ മാത്രം കാണപ്പെടുന്നവയാണ്. 55 വ്യത്യസ്ത ഇനം ഓർക്കിഡുകളും ഈ ദേശീയോദ്യാനത്തിൽ കാണപ്പെടുന്നു. 

വൈവിധ്യമാർന്ന ജന്തുക്കളും പക്ഷികളും ഈ ദേശീയോദ്യാനത്തിൽ കാണപ്പെടുന്നു. യൂറോപ്യൻ ബ്രൗൺ ബെയർ, ചെന്നായ, ലിന്സ്, കാട്ടു പൂച്ച എന്നിവ ഇവിടെ കാണപ്പെടുന്നു. ഏകദേശം 50 ഇനം സസ്തനികൾ, 321 തരം പൂമ്പാറ്റകൾ, 12 തരം ഉഭയജീവികൾ ഏതാനും ഉരഗങ്ങൾ എന്നിവ ശാസ്ത്രജ്ഞർ തിരിച്ചറിഞ്ഞു. 


</doc>
<doc id="337669" url="https://ml.wikipedia.org/wiki?curid=337669" title="മീനു മസാനി">
മീനു മസാനി

സമുന്നതനായ ഒരു ഇന്ത്യൻ രാഷ്ട്രീയ നേതാവായിരുന്നു മീനു മസാനി.സ്വതന്ത്രാ പാർട്ടിയുടെ സ്ഥാപക നേതാക്കളിൽ ഒരാളാണ്.ഗുജറാത്തിലെ രാജ്കോട്ട് മണ്ഡലത്തെ പ്രതിനിധീകരിച്ച് മൂന്ന് തവണ ലോക് സഭാംഗമായി.


</doc>
<doc id="337674" url="https://ml.wikipedia.org/wiki?curid=337674" title="ധന്വന്തരി മാസിക">
ധന്വന്തരി മാസിക

കേരളത്തിലെ ഒരു ആദ്യകാല വൈദ്യമാസികയാണ് ധന്വന്തരി. 1903 മുതൽ കോട്ടക്കലിൽ നിന്ന് ആര്യവൈദ്യശാലയുടെ സഹകരണത്തോടെ ആര്യവൈദ്യസമാജത്തിന്റെ നേതൃത്വത്തിൽ പ്രസിദ്ധീകരിച്ചുതുടങ്ങി. ഡമ്മി 1/4 ൽ 40 പുറമായിരുന്നു ഒരു ലക്കം. വാർഷികവരി 4 രൂപയായിരുന്നു. ആരംഭത്തിൽ തൃശ്ശൂർ കേരള കല്പദ്രുമം പ്രസ്സിൽ അച്ചടിച്ചുതുടങ്ങിയ മാസിക പിന്നീട് കോട്ടയ്ക്കലിലെ ലക്ഷ്മീ സഹായം പ്രസ്സിൽ നിന്നായി. പത്രാധിപർ പി.എസ് വാര്യർ ആയിരുന്നുവെങ്കിലും ചുമതലകൾ മിക്കതും പി.വി കൃഷ്ണവാര്യരാണ് നടത്തിയിരുന്നത്. നാട്ടുവൈദ്യത്തിലെ അഴിമതികൾ തീർത്തു നല്ല നിലയിൽ കൊണ്ടുവരുകയായിരുന്നു ഈ മാസികയുടെ ലക്ഷ്യം. രോഗങ്ങളുടെ നിദാനം, ലക്ഷണം, ചികിത്സ, ഓരോ ഔഷധങ്ങളുടെ സ്വഭാവം, വസ്തി, വമനം മുതലായ കർമ്മങ്ങൾ ചെയ്യേണ്ട ക്രമം, ശിശുപരിപാലനരീതി, ബാലചികിത്സ, ആര്യവൈദ്യത്തിലെയും ആധുനിക വൈദ്യശാസ്ത്രത്തിലേയും ഒരേസിദ്ധാന്തങ്ങൾ, വൈദ്യസംബന്ധമായി എല്ലാവരും അവശ്യം അറിഞ്ഞിരിക്കേണ്ടതായ പല തത്ത്വങ്ങളും അടങ്ങിയ കുറിപ്പുകൾ ഇങ്ങനെ അനേകം വിഷയങ്ങളുണ്ടായിരിക്കുമെന്ന് മാസികയുടെ പ്രസ്താവനയിൽ രേഖപ്പെടുത്തിയിട്ടുണ്ട്. ഡോക്ടർ പി.പി ആന്റണി, ഡോക്ടർ. സി. ആർ. ഷേണായി, ഡോക്ടർ പി.കെ. വാര്യർ, ഡോക്ടർ എ.ഡി. ഹാന്റേ തുടങ്ങി അക്കാലത്ത് പേരെടുത്ത പല അലോപ്പതി വിദഗ്ദ്ധന്മാരുടെ ലേഖനങ്ങൾക്കും ധന്വന്തരി മാസിക ഇടം നൽകിയിരുന്നു. അഷ്ടാംഗഹൃദയം ഭാഷ (കായിക്കര പി.എം ഗോവിന്ദൻ വൈദ്യർ), വർണ്ണ ചികിത്സാക്രമം (വി. ഗോവിന്ദമേനോൻ), വിഷൂചിക (പി.എസ്. വാര്യർ), വിഷവൈദ്യം (ചണ്ണഴി കുമാരൻമൂസ്സത്), ആര്യവൈദ്യചരിത്രം (പി.വി. കൃഷ്ണവാര്യർ) തുടങ്ങിയ അനേകം വൈദ്യഗ്രന്ഥങ്ങൾ പിന്നീട് ഗ്രന്ഥരൂപത്തിൽ പ്രകാശിപ്പിക്കുവാൻ തക്കവണ്ണം ധന്വന്തരിയിൽ പ്രസിദ്ധീകരിച്ചിരുന്നു. ആയുർവ്വേദത്തിന്റെ പുനരുജ്ജീവനർത്ഥം 23 വർഷം ഈ മാസിക പ്രചരിച്ചു.


</doc>
<doc id="337675" url="https://ml.wikipedia.org/wiki?curid=337675" title="സ്വരൺ സിംഗ്">
സ്വരൺ സിംഗ്

ഒരു ഇന്ത്യൻ രാഷ്ട്രീയ നേതാവാണ് സ്വരൺ സിംഗ്.ഏറ്റവും കൂടുതൽ കാലം ഇന്ത്യയിൽ കാബിനറ്റ് മന്ത്രി പദവി വഹിച്ചിട്ടുള്ളതും അദ്ദേഹമാണ്.


</doc>
<doc id="337676" url="https://ml.wikipedia.org/wiki?curid=337676" title="സ്കാർലെറ്റ് ജൊഹാൻസൻ">
സ്കാർലെറ്റ് ജൊഹാൻസൻ

സ്കാർലെറ്റ് ജൊഹാൻസൻ (ജനനം : നവംബർ 22, 1984) ഒരു അമേരിക്കൻ നടിയും, മോഡലും, ഗായികയുമാണ്. 1994 -ൽ പുറത്തിറങ്ങിയ "നോർത്ത്" എന്ന ചിത്രത്തിലൂടെ സിനിമയിൽ ആദ്യമായി മുഖംകാണിച്ച ജൊഹാൻസൻ തുടർന്ന് "ദ ഹോർസ് വിസ്‌പെറെർ" (1998), "ഗോസ്റ്റ് വേൾഡ്" (2001) എന്ന ചിത്രങ്ങളിലെ പ്രകടനത്തിലൂടെ പ്രശസ്തിയാർജിച്ചു. 

"എ ലവ് സോങ് ഫോർ ബോബി ലോങ്ങ്" (2004), "മാച്ച് പോയിന്റ്" (2005), "ദ ഐലൻഡ്" (2005), "ദ ബ്ലാക്ക് ഡാലിയ" (2006), "ദ പ്രെസ്റ്റീജ്" (2006), "ഡോൺ ജോൺ" (2013), "ഹെർ" (2013), "അണ്ടർ ദ സ്കിൻ" (2013), "ലൂസി" (2014) എന്നിവയാണ് പ്രമുഖ ചിത്രങ്ങൾ. മാർവെൽ കോമിക്‌സ് പുറത്തിറക്കിയ "അയൺ മാൻ 2" (2010), "ദ അവഞ്ചേഴ്‌സ്" (2012), "ക്യാപ്റ്റൻ അമേരിക്ക: ദ വിന്റർ സോൾജിയർ" (2014, "അവഞ്ചേഴ്‌സ്: ഏജ് ഓഫ് അൾട്രോൺ" (2015) എന്നീ ചിത്രങ്ങളിൽ ബ്ലാക്ക് വിഡോ/ നാടാഷ റോമനോഫ് എന്നാ കഥാപാത്രത്തെ അവതരിപ്പിച്ചത് സ്കാർലെറ്റ് ജൊഹാൻസൻ ആയിരുന്നു. ഒരു ഗായിക എന്ന നിലയിൽ രണ്ടു ആൽബങ്ങൾ ജൊഹാൻസൻ പുറത്തിറക്കി. 

ഹോളിവുഡിലെ ആധുനിക സെക്സ് സിംബലുകളിൽ ഒരാളായി ആയി സ്കാർലെറ്റ് ജൊഹാൻസൻ കണക്കാക്കപ്പെടുന്നു. എസ്ക്വയർ മാസിക 2006 ലും 2013 ലും ജീവിച്ചിരിക്കുന്ന ഏറ്റവും സെക്സിയായ വനിതയായി ജൊഹാൻസനെ തിരഞ്ഞെടുത്തു. 


</doc>
<doc id="337685" url="https://ml.wikipedia.org/wiki?curid=337685" title="കണക്കർ">
കണക്കർ

പട്ടികജാതിയിൽ ഉൾപ്പെടുന്ന സമുദായമാണ് 'കണക്കൻ'. മലപ്പുറം,തൃശ്ശൂർ ജില്ലയിലാണ് കൂടുതലായി കണ്ടു വരുന്നത്. ഈ വിഭാഗത്തിലെ പുരുഷനെ കണക്കൻ എന്നും സ്ത്രീയെ കണക്കി എന്നും വിളിക്കുന്നു.കണക്കർ സമുദായത്തിൽ ഉപവിഭാഗങ്ങളുണ്ട്. പട്ട കണക്കൻ, പാള കണക്കൻ, പടന്ന കണക്കർ,വേട്ടുവ കണക്കർ,ഏറാടി കണക്കർ എന്ന പേരുകളിൽ ഇവർ അറിയപ്പെട്ടിരുന്നു. പട്ട, പാള കണക്കന്മാർ കർഷക തൊഴിലാളികളാണ്. വളളം ഊന്നുന്നതിൽ വിദഗ്ദരായ കണക്കനാണ് പടന്ന കണക്കൻ.മത്സ്യബന്ധനത്തിൽ ഏർപ്പെട്ടിരുന്നവരാണ് വേട്ടുവ കണക്കൻ.തെങ്ങ് കയറ്റം തൊഴിലാക്കിയവരാണ് ഏറാടി കണക്കൻ.ഇവർ ചെറുമ ,പറയൻ,പുലയ വിഭാഗവുമായി അയിത്തം പുലർത്തിപോന്നിരുന്നു..പാലക്കാട് കണക്കരുടെ പൂർവ്വീകർ കല്ലടികോട് മലകയറി മലയരയന്മാരായ കുറിച്ച്യരിൽ നിന്ന് മന്ത്രവാദം പഠിച്ചു..പോന്നവരായിരുന്നു. കണക്കതറകളും കണക്കൻമാരുടെ കാവുകളും കേരളത്തിലെ പല ദേശങ്ങളിലും ഇന്നും കാണാവുന്നതാണ്.മലബാറിലെ കാവുകളിൽ കർഷക തൊഴിലാളികളായ ഈ വിഭാഗം കാള, കുതിര എന്നിവയുടെ രൂപമുണ്ടാക്കി ഉത്സവനാളുകളിൽ കെട്ടിയാടിയിരുന്നു'


</doc>
<doc id="337686" url="https://ml.wikipedia.org/wiki?curid=337686" title="ഭൂട്ടാ സിംഗ്">
ഭൂട്ടാ സിംഗ്

ഇന്ത്യൻ നാഷ്ണൽ കോൺഗ്രസിൽ നിന്നുള്ള ഒരു രാഷ്ട്രീയ നേതാവാണ് ഭൂട്ടാ സിംഗ്. ഇന്ത്യയുടെ ആഭ്യന്തര മന്ത്രിയായിരുന്നു. ബീഹാർ ഗവർണർ, ദേശീയ പട്ടിക ജാതി കമ്മീഷൻ ചെയർമാൻ തുടങ്ങിയ ഉന്നത പദവികൾ വഹിച്ചിട്ടുണ്ട്.



</doc>
<doc id="337689" url="https://ml.wikipedia.org/wiki?curid=337689" title="ജയ്പാൽ സിങ് മുണ്ഡ">
ജയ്പാൽ സിങ് മുണ്ഡ

മുണ്ഡ ആദിവാസി സമൂഹത്തിന്റെ നേതാവും ഹോക്കി താരവുമായിരുന്നു ജയ്പാൽ സിങ് മുണ്ഡ.1928-ലെ ആംസ്റ്റർഡാം ഒളിമ്പിക്സിൽ സ്വർണമെഡൽ നേടിയ ഇന്ത്യൻ ഹോക്കി ടീമിന്റെ നായകനാണ്.1938-ൽ ആദിവാസി മഹാസഭ എന്ന സംഘടന രൂപീകരിച്ച് ആദിവാസി വിഭാഗത്തിന്റെ ഉന്നമനത്തിനായി പ്രവർത്തിച്ചു. ഭരണഘടനാ നിർമ്മാണസഭയിലെ അംഗമായിരുന്ന അദ്ദേഹം അധഃകൃത വിഭാഗങ്ങളുടെ അവകാശത്തിനായി ശബ്ദമുയർത്തി.

1938-ലാണ് അദ്ദേഹം സ്വയം അദ്ധ്യക്ഷനായി ആദിവാസി മഹാസഭ രൂപീകരിച്ചത്.സ്വാതന്ത്രാനന്തരം ദീർഘകാല ലക്ഷ്യങ്ങൾ മുന്നിൽ കണ്ട് അത് ഝാർഖണ്ഡ്‌ പാർട്ടി എന്ന് മാറ്റി.അനുഗൃഹീതനായ ഒരു വാഗ്മി കൂടെയായിരുന്ന അദ്ദേഹം ഭരണഘടനാ നിർമ്മാണസഭയിൽ നടത്തിയ പ്രസംഗം പ്രശസ്തമാണ്.
ഭരണഘടനാ പ്രമേയത്തെ സ്വാഗതം ചെയ്തു കൊണ്ട്,ആദിവാസി സമൂഹം നേരിടുന്ന പ്രശ്നങ്ങളെ ചൂണ്ടിക്കാട്ടിക്കൊണ്ട് അദ്ദേഹം നടത്തിയ പ്രസക്തഭാഗം :


</doc>
<doc id="337697" url="https://ml.wikipedia.org/wiki?curid=337697" title="യശ്വന്ത്റാവു ചവാൻ">
യശ്വന്ത്റാവു ചവാൻ

മഹാരാഷ്ട്രയുടെ ആദ്യ മുഖ്യമന്ത്രിയും ഇന്ത്യയുടെ അഞ്ചാമത്തെ ഉപപ്രധാനമന്ത്രിയുമായിരുന്നു യശ്വന്ത്റാവു ചൗഹാൻ.കരുത്തനായ കോൺഗ്രസ് നേതാവും സഹകാരിയും സാമുഹിക പ്രവർത്തകനും എഴുത്തുകാരനുമായിരുന്നു."സാധാരണക്കാരന്റെ നേതാവ്" എന്നാണ് അദ്ദേഹം അറിയപ്പെട്ടിരുന്നത്.


</doc>
<doc id="337701" url="https://ml.wikipedia.org/wiki?curid=337701" title="എ. നേശമണി">
എ. നേശമണി

തമിഴ്നാട്ടിലെ കന്യാകുമാരി ജില്ലയിൽ നിന്നുള്ള ഒരു രാഷ്ട്രീയ നേതാവായിരുന്നു എ നേശമണി.മഹാരാജാസ് കോളേജിൽ നിന്നും തിരുവനന്തപുരം ലോ കോളേജിൽ നിന്നും വിദ്യാഭ്യാസം പൂർത്തിയാക്കി.തെക്കൻ തിരുവിതാംകൂറിലെ നാല് താലൂക്കുകൾ തമിഴ്നാട്ടിൽ ലയിപ്പിക്കാൻ മുൻ കയ്യെടുത്തത് അദ്ദേഹമാണ്.


</doc>
<doc id="337703" url="https://ml.wikipedia.org/wiki?curid=337703" title="ഹരികെ തടാകം">
ഹരികെ തടാകം

ഹരികെ തടാകം അഥവാ ഹരി-കെ-പട്ടൻ (Harike Wetland and Harike Lake) എന്നത് പഞ്ചാബിലെ തരൻ താരൻ സാഹിബ് ജില്ലയുടെയും ഫിറോസ്‌പൂർ ജില്ലയുടെയും അതിരിലുള്ളതും ഉത്തരേന്ത്യയിലെ ഏറ്റവും വലിയതുമായ ഒരു നീർത്തടമാണ്. ഒരേ സമയം വന്യജീവി സങ്കേതവും, 
റാംസർ സൈറ്റുമായ ഹരികെ തടാകം ദേശാടനനീർപക്ഷികളുടെ ശൈത്യകാലവസതിയാണ്. ഈ തടാകത്തിൽ പൊന്തികിടക്കുന്ന ധാരാളം പൊന്തക്കാടുകളുണ്ട്. തടാകത്തിൽ ആകെ 33 ദ്വീപുകളുണ്ട്.
ദേശിയപക്ഷികൾ ​എത്തുന്ന കാലങ്ങളിൽ വംശനാശഭീഷണി നേരിടുന്ന വൈറ്റ് ഹെഡഡ് ഡക്ക് വരാറുണ്ട്. അഡ്ജുറ്റൻഡ്, വർണ്ണക്കൊക്ക്, ബ്ലാക്ക് നെക്കഡ് സ്റ്റോർക്ക്, വിവിധയിനം ഇരണ്ടകൾ, പരുന്തുകൾ, മേടുതപ്പി തുടങ്ങിയ പക്ഷികളെ ഇവിടെ കാണാം. അതീവ ഗുരുതര വംശനാശഭീഷണി നേരിടുന്ന ഓറിയന്റൽ വൈറ്റ് ബാക്കഡ് വൾച്ചർ തുടങ്ങിയവയും ഇവിടെയുണ്ട്


</doc>
<doc id="337704" url="https://ml.wikipedia.org/wiki?curid=337704" title="കെ. ആനന്ദ നമ്പ്യാർ">
കെ. ആനന്ദ നമ്പ്യാർ

തമിഴ്നാട്ടിൽ നിന്നുമുള്ള ഒരു കമ്മ്യൂണിസ്റ്റ് പാർട്ടി നേതാവായിരുന്നു കെ ആനന്ദ നമ്പ്യാർ.മയിലാടുതുറയിൽ നിന്നും തിരുച്ചിറപ്പള്ളിയിൽ നിന്നും വിജയിച്ച് ലോക്സഭയിലെത്തി.1946 മുതൽ 1951 വരെ മദ്രാസ് നിയമനിർമ്മാണസഭയിലും അംഗമായിരുന്നു.1991 ഒക്ടോബർ 11-ന് ഹൃദയാഘാതം വന്ന് അന്തരിച്ചു.


</doc>
<doc id="337707" url="https://ml.wikipedia.org/wiki?curid=337707" title="കെ. രമണി">
കെ. രമണി

തമിഴ് നാടിൽ നിന്നുള്ള ഒരു കമ്മ്യൂണീസ്റ്റ് പാർട്ടി പ്രവർത്തകനും ട്രേഡ് യൂന്യൻ നേതാവുമായിരുന്നു കെ.രമണി.ലോക് സഭയിലും തമിഴ് നാട് നിയമനിർമ്മാണ സഭയിലും അംഗമായിരുന്നു.


</doc>
<doc id="337709" url="https://ml.wikipedia.org/wiki?curid=337709" title="ഫ്രാങ്ക് ആന്റണി">
ഫ്രാങ്ക് ആന്റണി

ഇന്ത്യയിലെ ആംഗ്ലോ ഇന്ത്യൻ വിഭാഗത്തിന്റെ പ്രമുഖനേതാവായിരുന്നു ഫ്രാങ്ക് ആന്റണി.ആറാമത്തെയും ഒമ്പതാമത്തെയും ലോക്സഭകളിലൊഴിച്ച് മരിക്കുന്നതുവരെ എല്ലാ ലോക്സഭകളിലും നാമനിർദ്ദേശം ചെയ്യപ്പെടുന്ന ആംഗ്ലോ ഇന്ത്യൻ പ്രതിനിധിയായിരുന്നു..


</doc>
<doc id="337728" url="https://ml.wikipedia.org/wiki?curid=337728" title="സി. ജനാർദ്ദനൻ">
സി. ജനാർദ്ദനൻ

തൃശ്ശൂരിൽ നിന്നുള്ള കമ്മ്യൂണിസ്റ്റ് പാർട്ടി നേതാവായിരുന്നു സി ജനാർദ്ദനൻ.1967ലും 1971ലും തൃശ്ശൂർ ലോകസഭാമണ്ഡലത്തെ പ്രതിനിധീകരിച്ച് ലോക് സഭയിലെത്തി.


</doc>
<doc id="337735" url="https://ml.wikipedia.org/wiki?curid=337735" title="കെ.എ. രാജൻ">
കെ.എ. രാജൻ

തൃശ്ശൂരിൽ നിന്നുള്ള ഒരു കമ്മ്യൂണിസ്റ്റ് പാർട്ടിപ്രവർത്തകനാണ് കെ.എ. രാജൻ.1977ലും 1980ലും തൃശ്ശൂർ ലോക്‌സഭാ നിയോജകമണ്ഡലത്തെ പ്രതിനിധീകരിച്ച് ലോക്സഭയിൽ എത്തി.


</doc>
<doc id="337737" url="https://ml.wikipedia.org/wiki?curid=337737" title="ഈയ്യുണ്ണി ചാലക്ക">
ഈയ്യുണ്ണി ചാലക്ക

തൃശ്ശൂരിൽ നിന്നുള്ള ഒരു കോൺഗ്രസ് നേതാവായിരുന്നു ഈയ്യുണ്ണി ചാലക്ക.1951-മുതൽ 1957 വരെ തൃശ്ശൂർ ലോക്‌സഭാ നിയോജകമണ്ഡലത്തെ ലോക്സഭയിൽ പ്രതിനിധീകരിച്ചത് അദ്ദേഹമാണ്. സി.പി.ഐ. സ്വതന്ത്ര സ്ഥാനാർത്ഥി ജോസഫ് മുണ്ടശ്ശേരിയെയാണ് അദ്ദേഹം തിരഞ്ഞെടുപ്പിൽ പരാജയപ്പെടുത്തിയത്.



</doc>
<doc id="337739" url="https://ml.wikipedia.org/wiki?curid=337739" title="അഹമ്മദ് പട്ടേൽ">
അഹമ്മദ് പട്ടേൽ

ഗുജറാത്തിൽ നിന്നുമുള്ള ഒരു കോൺഗ്രസ് നേതാവാണ് അഹമ്മദ് പട്ടേൽ.ഗുജറാത്തിൽ നിന്നും മൂന്ന് തവണ ലോക്സഭയിലേക്കും നാലു തവണ രാജ്യസഭയിലേക്കും തിരഞ്ഞെടുക്കപ്പെട്ടിട്ടുണ്ട്.2001 മുതൽ കോൺഗ്രസ് അദ്ധ്യക്ഷ സോണിയാ ഗാന്ധിയുടെ രാഷ്ട്രീയകാര്യ സെക്രട്ടരിയായും പ്രവർത്തിക്കുന്നു.


</doc>
<doc id="337741" url="https://ml.wikipedia.org/wiki?curid=337741" title="ഷാഹിദ കമാൽ">
ഷാഹിദ കമാൽ

കേരളത്തിലെ പൊതുപ്രവർത്തകയാണ് ഷാഹിദ കമാൽ.

കോൺഗ്രസ് രാഷ്ട്രീയത്തിലൂടെ പൊതുരംഗത്ത് എത്തിയ ഷാഹിദ കമാൽ 2016 മെയ് ഒന്നിന് കോൺഗ്രസിൽ നിന്ന് രാജിവെച്ച് സി.പി.ഐ.എം.നോട് ചേർന്ന് പ്രവർത്തിക്കുന്നു.



</doc>
<doc id="337748" url="https://ml.wikipedia.org/wiki?curid=337748" title="ബ്രഹ്മാനന്ദ് മണ്ഡൽ">
ബ്രഹ്മാനന്ദ് മണ്ഡൽ

ബീഹാറിൽ നിന്നുള്ള ഒരു രാഷ്ട്രീയ നേതാവാണ് ബ്രഹ്മാനന്ദ് മണ്ഡൽ.മുംഗേർ ലോക്സഭാമണ്ഡലത്തിൽ വിവിധ പാർട്ടികളുടെ പ്രതിനിധിയായി ജനവിധി തേടി മൂന്ന് തവണ വിജയിച്ചു.1991-ൽ കമ്മ്യൂണിസ്റ്റ് പാർട്ടിക്ക് വേണ്ടി മൽസരിച്ച് വിജയിച്ചു.1996-ൽ സമതാ പാർട്ടി പ്രതിനിധിയായും 1999-ൽ ജനതാദൾ (യു) പ്രതിനിധിയായും വിജയിച്ചു.15-ആം ലോക്സഭയിലേക്ക് സ്വതന്ത്രനായി മൽസരിച്ചെങ്കിലും ദയനീയമായി പരാജയപ്പെട്ടു.


</doc>
<doc id="337751" url="https://ml.wikipedia.org/wiki?curid=337751" title="കേരള നിയമസഭയിലെ വനിതാ പ്രതിനിധികൾ">
കേരള നിയമസഭയിലെ വനിതാ പ്രതിനിധികൾ

കേരള നിയമസഭയിലെ വനിത പ്രതിനിധികളുടെ പട്ടിക. 



</doc>
<doc id="337755" url="https://ml.wikipedia.org/wiki?curid=337755" title="പെണ്ണമ്മ ജേക്കബ്">
പെണ്ണമ്മ ജേക്കബ്

കേരളത്തിലെ പൊതുപ്രവർത്തകയും കേരള കോൺഗ്രസ് നേതാവുമാണ് പെണ്ണമ്മ ജേക്കബ്. 
10 ഫെബ്രുവരി 1927 ന് ജനിച്ചു. ഇ.എസ്.എസ്.എൽ.സി വരെ പഠിച്ചു. കേരള ബാലജന സഖ്യം സംസ്ഥാന ഓർഗനൈസറായി പ്രവർത്തിച്ചു. കേരള കോൺഗ്രസ് സംസ്ഥാന കമ്മിറ്റിയിൽ ആറു വർഷത്തോളം പ്രവർത്തിച്ചു. നാലാം കേരള നിയമ സഭയിലേക്ക് മൂവാറ്റുപുഴയിൽ നിന്നും സ്വതന്ത്ര സ്ഥാനാർത്ഥിയായി വിജയിച്ചു. അടിയന്തരാവസ്ഥ കാലത്ത് നിയമസഭയിൽ അതിനെതിരെ ശക്തമായ പ്രതിഷേധമുയർത്തി.

8 ഒക്ടോബർ 1998 ന് മരിച്ചു.
പെണ്ണമ്മ ജേക്കബിന്റെ മകൾ ആനി ജേക്കബിന്റെ ഭർത്താവാണ് ടി.എം. ജേക്കബ്. ടി.എം. ജേക്കബിന്റെ മകൻ അനൂപ് ജേക്കബും രാഷ്ട്രീയത്തിലുണ്ട്.


</doc>
<doc id="337756" url="https://ml.wikipedia.org/wiki?curid=337756" title="പി. ശങ്കരൻ">
പി. ശങ്കരൻ

കേരളത്തിന്റെ മുൻ ആരോഗ്യമത്രിയും കോൺഗ്രസ് നേതാവുമാണ് പി. ശങ്കരൻ 1998ൽ കോഴിക്കോട് ലോകസഭയിൽ നിന്നും വിജയിച്ചു. .2001-ലെ നിയമസഭാ തിരഞ്ഞെടുപ്പിൽ കൊയിലാണ്ടി നിയമസഭാ മണ്ഡലത്തിൽ നിന്നും വിജയിച്ച് നിയമസഭയിലെത്തിസി. പി. ഐ(എം)ന്റെ പി.വിശ്വനെയാണ് പരാജയപ്പെടുത്തിയത്.ടൂടിസം, ആരോഗ്യം എന്നീ വകുപ്പുകൾ കൈകാര്യം ചെയ്യുന്ന മന്ത്രിയായി. കെ.കരുണാകരന്റെ ഉറ്റ അനുയായിയായിരുന്ന അദ്ദേഹം 2005 ജൂലൈ 5 -ന് രാജി വച്ചു.2006-ൽ ഡി. ഐ. സി പ്രതിനിധിയായി കൊയിലാണ്ടിയിൽ നിന്നും ജനവിധി തേടിയെങ്കിലും സി. പി. ഐ(എം)ന്റെ പി.വിശ്വനോട് പരാജയപ്പെട്ടു.പിന്നീട് ഡി. ഐ. സി വിട്ട് കോൺഗ്രസിൽ തിരിച്ചെത്തി.
1947 ഡിസംബർ രണ്ടിനു സ്വാതന്ത്ര്യസമരസേനാനിയായ കേളുനായരുടെയും മാക്കം അമ്മയുടെയും പുത്രനായികോഴിക്കോട്ട് ജനിച്ചു. നിയമം ബിരുദം നേടി. വി സുധയാണ് ഭാര്യ, രണ്ടു പെണ്മക്കളടക്കം മൂന്ന് മക്കൾ. കോഴിക്കോട് സിവിൽ സ്റ്റേഷനടുത്ത് രാജീവം വീട്ടിൽ താമസിക്കുന്നു 


</doc>
<doc id="337759" url="https://ml.wikipedia.org/wiki?curid=337759" title="ഒക്നേസീ">
ഒക്നേസീ

സപുഷ്പികളുൾപ്പെടുന്ന ഒരു സസ്യകുടുംബമാണ് ഒക്നേസീ (Ochnaceae). 38 ഓളം ജീനസ്സുകളിലായി ഏകദേശം 550 ഓളം സ്പീഷിസുകളും ഉൾപ്പെടുന്ന ഈ സസ്യകുടുംബത്തിൽ ച്ചെടികളും ചെറുമരങ്ങളും മരങ്ങളും ഉൾപ്പെടുന്നു. 

സാധാരണയായി ലഘുപത്രത്തോടുകൂടിയവയാണ് ഇവയുടെ ഇലകൾ, എന്നാൽ ചില സ്പീഷിസുകൾക്ക് ബഹുപത്രത്തോടു കൂടിയ ഇലകളാണുള്ളത്. തണ്ടിൽ ഏകാന്തരന്യാസത്തിൽ (alternate) ക്രമീകരിച്ചതും ഞെട്ടോടു കൂടിയവയുമാണ്. ഇവയുടെ നിത്യഹരിതമായ ഇലകൾ ജാലികാസിരാവിന്യാസത്തോടു കൂടിയവയും മിനുസമുള്ളതുമാണ്. ഉപപർണ്ണങ്ങളോടു കൂടിയ ഇവയുടെ ഇലവക്കുകൾ പൂർണ്ണമായും ദാന്തുരമായും കാണപ്പെടാറുണ്ട്.

ഈ സസ്യകുടുംബത്തിൽ 38 ഓളം ജീനസ്സുകളിലായി 1800ഓളം സ്പീഷിസുകളാണുള്ളത്. 


</doc>
<doc id="337760" url="https://ml.wikipedia.org/wiki?curid=337760" title="ആംട്രാക്ക്">
ആംട്രാക്ക്

ദ നാഷണൽ റെയിൽറോഡ് പാസഞ്ചർ കോർപ്പറേഷൻ അഥവാ ആംട്രാക്ക്, ഭാഗികമായി ഗവണ്മെന്റ് മുതൽമുടക്കോടെ പ്രവർത്തനം നടത്തുന്ന ഒരു അമേരിക്കൻ റെയിൽറോഡ് സംവിധാനമാണ്. അമേരിക്കയിൽ ഉടനീളം ഇവരുടെ സേവനം ലഭ്യമാണ്. 1971-ൽ അന്ന് നിലവിലുള്ള എല്ലാ പാസഞ്ചർ റെയിൽകമ്പനികളും ലയിപ്പിച്ചാണ് ആംട്രാക്കിന് രൂപംകൊടുത്തത്. 

ദിവസേന മുന്നൂറിലേറെ തീവണ്ടികൾ ആംട്രാക്ക് പ്രവർത്തിപ്പിക്കുന്നു. മുപ്പതിനാലായിരം കിലോമീറ്റർ നീളമുള്ള പാത നാല്പത്തിയാറു സംസ്ഥാനങ്ങളിലായി അഞ്ഞൂറ് പ്രദേശങ്ങളെ കൂടാതെ, മൂന്ന് കാനേഡിയൻ പ്രവിശ്യകളെയും ബന്ധിപ്പിക്കുന്നു. 2015 സാമ്പത്തിക വർഷം, 30.8 ദശലക്ഷം യാത്രക്കാരെ വഹിക്കുകയും 2.185 ബില്യൺ ഡോളർ വരുമാനമുണ്ടാക്കുകയും ചെയ്തു. മൂന്നിൽ രണ്ടു യാത്രക്കാരും പത്തു വലിയ മെട്രോ നഗരങ്ങളിൽ പെടുന്നവരും, 83% പേരും 400 മൈലിൽ താഴെ മാത്രം യാത്ര ചെയ്യുന്നവരാണ്. വാഷിംഗ്‌ടൺ ഡി.സി. യിലേ യൂണിയൻ സ്റ്റേഷനാണ് ഇതിന്റെ ആസ്ഥാനം. അമേരിക്ക, ട്രാക്ക് എന്നീ പദങ്ങൾ കൂട്ടിയോജിപ്പിച്ചാണ് ആംട്രാക്ക് എന്ന പേര് നൽകിയത്. 


</doc>
<doc id="337763" url="https://ml.wikipedia.org/wiki?curid=337763" title="റോളണ്ട് കാൾ ബാക്ക്‌ഹൗസ്">
റോളണ്ട് കാൾ ബാക്ക്‌ഹൗസ്

റോളണ്ട് കാൾ ബാക്ക്‌ഹൗസ് (ജനനം 18 ആഗസ്റ്റ് 1948) നോട്ടിൻഹാം സർവ്വകലാശാലയിൽ കമ്പ്യൂട്ടർസയൻസ് വിഭാഗത്തിലെ പ്രൊഫസറും ഒരു ബ്രിട്ടീഷ് കമ്പ്യൂട്ടർ ശാസ്ത്രജ്ഞനും ഗണിതജ്ഞനുമാണ്. 

വടക്ക്-കിഴക്കൻ ഇംഗ്ലണ്ടിലെ വ്യാവസായികപട്ടണമായ മിഡിൽസ്ബ്രോഹിലെ തോൺട്രീ സംസ്ഥാനത്തെ പാവപ്പെട്ട ഒരു കുടുംബത്തിലാണ് ജനിച്ചത്. 1966ൽ കേംബ്രീഡ്ജിലെ ചർച്ച്‌ഹിൽ കോളേജിൽ പോകുന്നതിനു മുൻപ് 1959ൽ അദ്ദേഹം അക്‌ലാം ഹാൾ ഗ്രാമർ സ്കൂളിൽ ഒരു സ്ഥാനമുറപ്പിച്ചു(പരിഷ്ക്കരിച്ച പുതിയ പാഠ്യപദ്ധതിപ്രകാരം ആ വിദ്യാലയം അടച്ചുപുട്ടി). ലണ്ടനിലെ ഇംപീരിയൽ കോളേജിൽ ജിം കണ്ണിംഹാമിന്റെ മേൽനോട്ടത്തിൽ അദ്ദേഹം ഡോക്റ്ററേറ്റ് പൂർത്തിയാക്കി.

Royal Aircraft Establishment (1969–1970), Heriot-Watt University (1973–1982), University of Essex (1982–1986) എന്നിവയിൽ അദ്ദേഹം ജോലി ചെയ്തു. നോട്ടിംഹാം യൂണിവേഴ്സിറ്റിയിൽ പ്രൊഫസറാകുന്നതിനു മുൻപ് University of Groningen (1986–90) and Eindhoven University of Technology (1990–1999) in the Netherlands എന്നിവിടങ്ങളിലെ പ്രൊഫസറായിരുന്നു അദ്ദേഹം.

ബാക്ഖൗസ് ഹിലാറിയെ വിവാഹം കഴിച്ചു. അവർക്ക് കെവിൻ, ആൻഡ്രൂ, ഡേവിഡ് എന്നീ മൂന്ന് പുത്രന്മാരുണ്ട്.

പ്രോഗ്രാമുകൾ നിർമ്മിക്കുന്നതിലേയും അൽഗോറിതപ്രശ്നങ്ങൾ പരിഹരിക്കുന്നതിലേയും ഗണിതത്തിലാണ് അദ്ദേഹത്തിന്റെ ഗവേഷണതാൽപ്പര്യം പതിഞ്ഞിരിക്കുന്നത്. ജാൻ എൽ. എ. വാൻ ഡി സ്നെപ്പ്സ്ക്കെട്ട് (1953-1994 ) പ്രോഗ്രാം നിർമ്മിക്കുന്നതിലെ ഗണിതത്തിലെ രണ്ട് വർഷം നീണ്ടുനിൽക്കുന്ന സമ്മേളനങ്ങൾ ആരംഭിച്ചു. അത് ആദ്യമായി ആരംഭിച്ചത് 1989ലാണ്.





</doc>
<doc id="337764" url="https://ml.wikipedia.org/wiki?curid=337764" title="ജീൻ ബാർട്ടിക്ക്">
ജീൻ ബാർട്ടിക്ക്

ജീൻ ബാർട്ടിക്ക് (ഡിസംബർ 27, 1924-മാർച്ച് 23, 2011) എനിയാക്കിന്റെ യഥാർത്ഥ പ്രോഗ്രാമർമാരിൽ ഒരാളാണ്.

1924ൽ മിസ്സോറിയിലെ ജെൻട്രി ഗ്രാമത്തിൽ ബെറ്റി ജീൻ ജെന്നിംഗ്സ് എന്ന അവർ ജനിച്ചു. വടക്ക്- പടിഞ്ഞാറൻ മിസ്സോറിയിലെ അധ്യാപകരുടെ സംസ്ഥാനകോളേജിൽ ചേർന്ന് ഗണിതശാസ്ത്രത്തിൽ വിദഗ്ദ്ധയായ അവർ 1945ൽ ബിരുദധാരിയായി. ജെന്നിംഗ് മാത്രമാണ് അവരുടെ കോളേജിൽ ഗണിതം മുഖ്യവിഷയമായി എടുത്ത് ബിരുദം കരസ്ഥമാക്കിയത്. ജെന്നിംഗിന്റെ അച്ഛൻ വില്ല്യും സ്മിത്ത് ജെന്നിംഗ് (1893-1971) അലാന്തസ്സ് ഗ്രോവിൽ കർഷകനോടൊപ്പം ഒരു അദ്ധ്യാപകനായിരുന്നു. പതിനേഴാം വയസ്സിലാണ് വില്ല്യം അദ്ദേഹത്തിന്റെ അദ്ധ്യാപനജീവിതമാരംഭിച്ചത്. അതേ വർഷം തന്നെ അദ്ദേഹം വിദ്യാഭ്യാസം പുർത്തിയാക്കി. ജെന്നിംഗിന്റെ അമ്മ ലുല മേയ് സ്പെയ്ൻഹോവർ (1887-1988) അലാന്തസ്സിൽ നിന്നുള്ളതാണ്. അവരുടെ മാതാപിതാക്കൾ ഫെബ്രുവരി 21, 1914 ൽ അലാന്തസ്സിലെ തോട്ടത്തിൽ വിവാഹിതരായി. ജെന്നിംഗിന് William Smith Jennings, born 10 January 1915; Robert Newton Jennings, born 15 March 1918; and Raymond D Jennings, born 23 January 1922 എന്നീ 3 മുതിർന്ന സഹോദരന്മാർ ഉണ്ട്. അതോടൊപ്പം അവർക്ക് Emma Estella Jennings, born 11 August 1916, Lulu May Jennings, born 22 August 1919 എന്നീ 2 മുതിർന്ന സഹോദരിമാരും Mable Kathleen എന്നീ പ്രായം കുറഞ്ഞ സഹോദരിയുമുണ്ട്. 


http://web.b.ebscohost.com.lib-proxy.fullerton.edu/ehost/pdfviewer/pdfviewer?sid=ccbae0ae-0b05-4457-b083-e5331356259f%40sessionmgr110&vid=1&hid=123


</doc>
<doc id="337765" url="https://ml.wikipedia.org/wiki?curid=337765" title="റുഡോൾഫ് ബയർ">
റുഡോൾഫ് ബയർ

ഒരു ജർമ്മൻ കമ്പ്യൂട്ടർ ശാസ്ത്രജ്ഞനാണ് റുഡോൾഫ് ബയർ (Rudolf Bayer) (ജനനം 7 മേയ് 1939). 1972 മുതൽ ജോലിചെയ്യുന്ന മ്യൂണിക്കിലെ ടെക്നിക്കൽ യൂണിവേഴ്സിറ്റിയിൽ ഇൻഫോർമാറ്റിക്സിൽ എമെററ്റസ് പ്രൊഫസറാണ്. ഇദ്ദേഹം അറിയപ്പെടുന്നത് വിവരങ്ങൾ ക്രോഡീകരിക്കുന്ന B-tree (with Edward M. McCreight), the UB-tree (with Volker Markl) and the red-black tree എന്നീ 3 വ്യവസ്ഥകൾ കണ്ടുപിടിച്ചതിന്റെ പേരിലാണ്. ഇദ്ദേഹം 2001ലെ ACM SIGMOD Edgar F. Codd Innovations Award ന് അർഹനായി. 2005ൽ Gesellschaft für Informatik ലെ ഫെലോ ആയി തെരഞ്ഞെടുക്കപ്പെട്ടു. 


</doc>
<doc id="337766" url="https://ml.wikipedia.org/wiki?curid=337766" title="പി. വിശ്വൻ">
പി. വിശ്വൻ

കൊയിലാണ്ടിയിൽ നിന്നുള്ള കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) നേതാവാണ് പി. വിശ്വൻ.വിദ്യാർഥി രാഷ്ട്രീയത്തിലൂടെ സജീവ രാഷ്ട്രീയത്തിലേക്ക് കടന്ന അദ്ദേഹം എസ്.എഫ്.ഐ യുടെയും ഡി.വൈ.എഫ്.ഐ യുടെയും ഉത്തരവാദിത്തപ്പെട്ട പല സ്ഥാനങ്ങളും വഹിച്ചിട്ടുണ്ട്.1996ലും 2006ലും കൊയിലാണ്ടിയിൽ നിന്നും വിജയിച്ച് നിയമസഭയിലെത്തി.


</doc>
<doc id="337769" url="https://ml.wikipedia.org/wiki?curid=337769" title="സ്റ്റീവൻ ബെലോവിൻ">
സ്റ്റീവൻ ബെലോവിൻ

കമ്പ്യൂട്ടർ നെറ്റ്‌വർക്കിംഗ്, സുരക്ഷ എന്നിവയിൽ ഗവേഷണം നടത്തുന്ന ഒരു ഗവേഷകനാണ് സ്റ്റീവൻ ബെലോവിൻ (Steven M. Bellovin) . ഇദ്ദേഹം നിലവിൽ കൊളംബിയ സർവ്വകലാശാലയിലെ കമ്പ്യൂട്ടർ സയൻസ് വിഭാഗത്തിൽ പ്രൊഫസറാണ്. ഇതിനു മുൻപ് ന്യൂ ജഴ്സിയിലെ, ഫ്ലോറ്ഹം പാർക്കിലെ എറ്റി&റ്റി ലാബിലെ ഫെലോ ആയിരുന്നു. പ്രിൻസ്ടൺ യൂണിവേഴ്സിറ്റിയിലേക്ക് മടങ്ങിപ്പോയ എഡ്വാർഡ് ഡബ്ല്യൂ. ഫെൽറ്റൻ പകരമായി അമേരിക്കയുടെ ഫെഡറൽ ട്രേഡ് കമ്മീഷന്റെ ചീഫ് ടെക്നോളജിസ്റ്റായി സെപ്റ്റംബർ 2012 -ൽ നിയമിതനായി. 2016 ഫെബ്രുവരിയിൽ ബെലോവിൻ പ്രൈവസി ആന്റ് ലൈബ്രറീസ് ഓവർസൈറ്റ് ബോർഡിന്റെ ആദ്യ സാങ്കേതികപണ്ഡിതനായി.

ബെലോവിൻ അനേകം പുസ്തകങ്ങൾ, ആർഎഫ്എസ്, സാങ്കേതിക പ്രബന്ധങ്ങൾ എന്നിവയുടെ ഗ്രന്ഥകാരനും സഹഗ്രന്ഥകാരനുമാണ്. അവയിൽ ഉൾപ്പെടുന്നവ.

2015 നവംബർ 11ൽ അദ്ദേഹത്തിന്റെ പ്രസിദ്ധീകരണങ്ങൾ 12,669 തവണ ഉദ്ധരിക്കപ്പെട്ടു. അദ്ദേഹത്തിന് എച്ച്-ഇൻഡക്സ് 46 ആണുള്ളത്.


</doc>
<doc id="337779" url="https://ml.wikipedia.org/wiki?curid=337779" title="ബെർട്ട് ബൊസ്">
ബെർട്ട് ബൊസ്

ഗിജ്ബെർട്ട് (ബെർട്ട്) ബൊസ് (ജനനം 1963 ) ഒരു കമ്പ്യൂട്ടർ ശാസ്ത്രജ്ഞനാണ്. അദ്ദേഹം അറിയപ്പെടുന്നത് ആർഗോ എന്ന വെബ് ബ്രൗസറിന്റെ വികസനത്തിനാണ്. അത് അദ്ദേഹം വികസിപ്പിച്ചത് സ്റ്റൈൽ ഷീറ്റ് പ്രൊപ്പോസലിനു വേണ്ടിയുള്ള പരിക്ഷണാടിസ്ഥാനത്തിലുള്ള ഒരു ആപ്പ്ലിക്കേഷനായാണ്.

ഹേഗിലാണ് അദ്ദേഹം ജനിച്ചത്. ഗ്രോണിംഗൻ സർവ്വകലാശാലയിൽ ഗണിതം പഠിച്ച അദ്ദേഹം Rapid user interface development with the script language Gist എന്ന വിഷയത്തെപ്പറ്റി ഒരു പിഎച്ച്ഡി തീസീസ് എഴുതി. 
കാസ്കേഡിംഗ് സ്റ്റൈൽ ഷീറ്റ്സുമായി (സിഎസ്എസ്) ബന്ധപ്പെട്ട് പ്രവർത്തിക്കാൻ അദ്ദേഹം 1996ൽ വേൾഡ് വൈഡ് വെബ് കൺസോർഷ്യം (ഡബ്ല്യു3സി). സിഎസ്എസ്സിന്റെ മുൻകാല ചെയർമാനായിരുന്നു. അദ്ദേഹം ഫ്രാൻസിലെ സോഫിയ ആന്റിപോളിസിലാണ് താമസിക്കുന്നത്.

ബൊസ് Håkon Wium Lie ക്കൊപ്പം കാസ്കേഡിംഗ് സ്റ്റൈൽ ഷീറ്റിനെക്കുറിച്ച് ഒരു പുസ്തകമെഴുതി.



</doc>
<doc id="337792" url="https://ml.wikipedia.org/wiki?curid=337792" title="റാന്നി പാലം">
റാന്നി പാലം

റാന്നി വലിയപാലം എന്നറിയപ്പെടുന്ന റാന്നി പാലം, മൂവാറ്റുപുഴ - പുനലൂർ സംസ്ഥാനപാതയിൽ പമ്പാനദിക്കു കുറുകെ സ്ഥിതിചെയ്യുന്ന പാലമാണ്. പമ്പാനദിയുടെ ഇരു കരകളിലായി സ്ഥിതിചെയ്യുന്ന പത്തനംതിട്ട ജില്ലയിലെ റാന്നി പട്ടണത്തിന്റെ വടക്കും തെക്കും ഭാഗങ്ങളായ പ്രധാന പട്ടണഭാഗമായ ഇട്ടിയപ്പാറയേയും (റാന്നി അങ്ങാടി ഗ്രാമപഞ്ചായത്ത്) പെരുമ്പുഴയേയും (റാന്നി ഗ്രാമപഞ്ചായത്ത്) തമ്മിൽ ബന്ധിപ്പിക്കുന്ന 36 വർഷം മാത്രം പ്രായമുള്ള ഈ പാലം ഇരുപതുവർഷം മുമ്പ്, 1996 ജൂലൈ 29നു ഉച്ചതിരിഞ്ഞു 3.10നു തകർന്ന് നടുവിലെ ഒരു ഭാഗം നദിയിൽ വീഴുകയും ഉണ്ടായി. ഈ സമയം നിറയെ യാത്രക്കാരുമായി ഈ പാലത്തിൽ കയറിയ പ്രൈവറ്റു ബസ്, ഡ്രൈവറുടെ (മാടോലിൽ വീട്ടിൽ മോഹനൻ) വിപതിധൈര്യം ഒന്നുകൊണ്ടു മാത്രം രക്ഷപ്പെട്ടു. പാലം തകർന്നതോടെ പത്തനംതിട്ടയുടെ മലയോര ഗതാഗതം സ്തംഭിച്ചു. പാലത്തിന്റെ തകർച്ചയോടെ, പ്രധാന പട്ടണഭാഗമായ ഇട്ടിയപ്പാറയും താലൂക്ക് ആസ്ഥാനമായ പെരുമ്പുഴ ഭാഗവും ഒറ്റപ്പെട്ടു. 

പാലം തകർന്ന ഉടനെതന്നെ എംഎൽഎ ആയിരുന്ന രാജു ഏബ്രഹാം നിയമസഭയിൽ പ്രത്യേക ശ്രദ്ധക്ഷണിക്കലിനു അനുമതിതേടി. അന്നത്തെ മുഖ്യമന്ത്രിയായിരുന്ന ഇ. കെ. നായനാർക്കൊപ്പം അദ്ദേഹം ഡെൽഹിയിൽപ്പോയി ബെയിലി പാലംബെയിലി പാലത്തിന് അനുമതി വാങ്ങി. കരസേനയുമായി ബന്ധപ്പെട്ട് അടിയന്തരമായി ബെയിലി പാലവും സ്ഥാപിച്ച് താത്കാലികമായി ഗതാഗതം ഭാഗികമായി പുനസ്ഥാപിച്ചു. കേരളത്തിൽ മാത്രമല്ല, ഇന്ത്യയിൽത്തന്നെ ആദ്യമായി സിവിലിയൻ ആവശ്യങ്ങൾക്കായി ബെയിലി പാലം നിർമ്മിച്ചത് പമ്പാ നദിക്കു കുറുകെ റാന്നിയിലാണ്.1996 നവംബർ 8നാണ് ബെയിലി പാലം സ്ഥാപിച്ചത്. അടുത്ത 2 മാസം ഭാരം കുറഞ്ഞ വാഹനങ്ങൾ സുഗമമായി കടന്നുപോകാൻ ഇങ്ങനെ കഴിഞ്ഞു. ഈ സമയം, പമ്പയാറിനു കുറുകെ ബോട്ടു, വള്ളം എന്നിവയുപയോഗിച്ച്കടത്തു സേവനം ഏർപ്പെടുത്തി. കൂടാതെ, റിക്കോർഡു സമയം കൊണ്ട് (16 മാസം) തകർന്ന വലിയപാലത്തിനു പകരം അതിനു സമാന്തരമായി പുതിയ പാലം 1999 ജനവരി 9നു അന്നത്തെ മുഖ്യമന്ത്രി ഇ. കെ. നായനാരാണ് ഉദ്ഘാടനം ചെയ്തത്. ഏതെങ്കിലും പ്രകൃതിക്ഷോഭം കൂടാതെ തകർന്നുവീണ ആദ്യത്തെ പാലമാണ് റാന്നി പാലമെന്നു കരുതുന്നു.. 



</doc>
<doc id="337794" url="https://ml.wikipedia.org/wiki?curid=337794" title="ബെയിലി പാലം">
ബെയിലി പാലം

വലിയ ചരിവുള്ള ദുർഘടമായ പ്രദേശങ്ങളിൽ അടിയന്തരമായി പണിയുന്ന പാലമാണ് ബെയിലി പാലം(Bailey Bridge). ദുരന്തനിവാരണത്തിനും സൈനികാവശ്യങ്ങൾക്കുമാണ് ഇന്ന് ഇത്തരം പാലം നിർമ്മിക്കുന്നത്. മുമ്പുതന്നെ നിർമ്മിച്ചുവച്ച ഭാഗങ്ങൾ പെട്ടെന്നുതന്നെ ഇതു നിർമ്മിക്കേണ്ട സ്ഥലത്തെത്തിച്ച് കൂട്ടിച്ചേർത്താണിതു നിർമ്മിക്കുന്നത്. ഇന്ത്യയിൽ ആദ്യമായി സിവിലിയൻ ആവശ്യങ്ങൾക്കായി ബെയിലി പാലം നിർമ്മിച്ചത് പമ്പാ നദിക്കു കുറുകെ കേരളത്തിലെ പത്തനംതിട്ട ജില്ലയിലെ റാന്നിയിലാണ്. റാന്നിയിലെ പമ്പാനദിക്കു കുറുകെയുള്ള 36 വർഷം പഴക്കമുള്ള റാന്നി പാലം തകർന്നപ്പോഴാണ് പാലത്തിനു പകരം ഇത്തരം താത്കാലിക പാലം സൈന്യം നിർമ്മിച്ചത്. അടുത്ത രണ്ടു മാസത്തേയ്ക്ക് ഈ പാലത്തിലൂടെയാണ് ഭാരം കുറഞ്ഞ വാഹനങ്ങൾ നദി കുറുകെക്കടന്നത്. 1996 നവംബർ 8 നാണ് റാന്നിയിൽ സൈന്യം ബെയിലി പാലം നിർമ്മിച്ചത്. 

ഏറ്റവും ഉയരത്തിൽ നിർമ്മിക്കുന്ന ഉരുക്കുകൊണ്ടുള്ള സവിശേഷമായ പാലമാണിത്. ആദ്യമായി സൈനികാവശ്യത്തിനായി ഇത്തരം പാലം നിർമ്മിച്ചത് കശ്മീരിലാണ്. ലഡാക്കിലെ ദ്രാസ് നദിക്കും സുറു നദിക്കുമിടയിൽ ആണിതു നിർമ്മിച്ചത്. അതിനു 30 മീറ്റർ (98 അടി) നീളമുണ്ടായിരുന്നു. സമുദ്രനിരപ്പിൽനിന്നും 5,602 മീറ്റർ (18,379 ft) ഉയരത്തിലാണ് സ്ഥിതിചെയ്യുന്നത്. ഇന്ത്യൻ ആർമിയാണ് ഇത് സ്ഥാപിച്ചത്. 1942ൽ രണ്ടാം ലോകമഹായുദ്ധസമയത്ത്, ബ്രിട്ടിഷ് കാരനായ ഡൊണാൾഡ് ബെയിലിയാണ് ആദ്യമായി ഇത്തരമൊരു പാലം ഉണ്ടാക്കിയത്. ഉത്തര ആഫ്രിക്കയിലാണിത് ബ്രിട്ടിഷ് സൈന്യത്തിനായി നിർമ്മിച്ചത്. 
ബ്രിട്ടിഷുകാർ രണ്ടാം ലോകമഹായുദ്ധസമയത്ത് രൂപപ്പെടുത്തിയതാണ്, ഇത്തരം പാലങ്ങൾ. ബ്രിട്ടിഷ്, കനേഡിയൻ, അമേരിക്കൻ കരസേനയാണിന്ന് ഇത്തരം പാലങ്ങൾ കൂടുതലായി ഉപയോഗിച്ചുവരുന്നത്. 

ഇവയ്ക്ക് പല ഗുണങ്ങളുമുണ്ട്. ഇവ നിർമ്മിക്കാൻ പ്രത്യേക ഉപകരണങ്ങളുടെ ആവശ്യമില്ല. കൂട്ടിച്ചേർക്കാൻ ഭാരം കൂടിയ യന്ത്രങ്ങളും വേണ്ട. തടികൊണ്ടും സ്റ്റീൽ കൊണ്ടും മുമ്പുതന്നെ ഉണ്ടാക്കപ്പെട്ടിട്ടുള്ള ഇതിന്റെ ചെറുഭാഗങ്ങൾ ഭാരം കുറഞ്ഞതും ചെറുതുമായതിനാൽ ഒരു സ്ഥലത്തുനിന്നു മറ്റൊരിടത്തേയ്ക്ക് ട്രക്കിൽ കൊണ്ടുപോകാൻ പ്രയാസമില്ല. ഭാരം കുറഞ്ഞ ഭാഗങ്ങളായതിനാൽ കൈകൊണ്ടുതന്നെ വച്ചുപിടിപ്പിക്കാം. ക്രൈനിന്റെ ആവശ്യം വരുന്നില്ല. പക്ഷേ, ഇവ നല്ല ഉറപ്പുള്ളതാണ്. വലിയ ടാങ്കുകളെ വരെ ഇതിലൂടെ കൊണ്ടുപോകാം. സിവിൽ എഞ്ചിനീയറിങ്ങിൽ ഇവ വളരെ കാര്യങ്ങൾക്കായി ലോകവ്യാപകമായി ഉപയോഗിച്ചുവരുന്നു. നിർമ്മാണപ്രവർത്തന സമയം ഇവയുപയോഗിച്ച് താത്കാലികമായി നടപ്പാതകളും ചെരുവാഹനങ്ങൾക്കുള്ള പാലവും നിർമ്മിക്കുന്നു. 
ബ്രിട്ടിഷ് സിവിൽ ഉദ്യോഗസ്ഥനായിരുന്ന ഡൊണാൾഡ് ബെയിലിയാണ് ആദ്യമായി ഇത്തരമൊരു പാലം നിർമ്മിച്ചത്. രണ്ടാം ലോകമഹായുദ്ധസമയത്തായിരുന്നു അദ്ദേഹം യുദ്ധത്തിനു സഹായകമായി ഉത്തരാഫ്രിക്കയിൽ ബ്രിട്ടന്റെ ടാങ്കുകൾക്ക് ദുർഘടമായ മലനിരകൾ കടന്നുപോകാൻ നിർമ്മിച്ചത്. ഒരു ഹോബിപോലെയാണ് അദ്ദേഹം പാലങ്ങൾ നിർമ്മിച്ചിരുന്നത്. അതിൽ ഒരു പാലത്തിന്റെ മാതൃക തന്റെ ഉന്നതോദ്യോഗസ്ഥനെ കാണിക്കുകയും അതിൽ എന്തോ ഉപയോഗക്ഷമത കണ്ട അദ്ദേഹം അതു നിർമ്മിക്കാൻ അനുമതിനൽകി. മിലിട്ടറി എഞ്ചിനീയറിങ്ങ് എക്സ്പെരിമെന്റൽ ഏസ്റ്റാബ്ലിഷ്മെന്റിൽ 1941ലും 1942ലും ചേരുകയും ഈ പാലം ഉണ്ടാക്കി പരീക്ഷിക്കുകയും ചെയ്തു. പല തരത്തിൽ ഇതു നിർമ്മിച്ചുനോക്കി. താങ്ങുപാലം, ആർച്ചു പാലം, പരന്ന ട്രസ്സ് പാലം എന്നിങ്ങനെ പല രൂപത്തിലും ഉണ്ടാക്കി. ആവോൺ നദിക്കും സ്റ്റൗർ നദിക്കും അടുത്തുള്ള ചതുപ്പു പ്രദേശത്തെ (സ്റ്റാൻപിറ്റ് ചതുപ്പുകൾ) കുറുകെമുറിക്കുന്ന മതർ സില്ലേഴ്സ് ചാനലിനു മുകളിലൂടെയാണിത് ആദ്യം നിർമ്മിച്ചത്. അത് അവിടെ ഒരു (50°43′31″N 1°45′44″W)പ്രവർത്തനക്ഷമമായ പാലമായി ഇന്നും പ്രവർത്തിച്ചുവരുന്നു. അങ്ങനെ അനേകം പരീക്ഷണ നിർമ്മാണത്തിനും ഉപയോഗത്തിനും ശേഷം ഇത്, കോർപ്സ് ഓഫ് റോയൽ മിലിട്ടറി എഞ്ചിനീയേഴ്സിനായി നൽകപ്പെട്ടു. അങ്ങനെ ഉത്തര ആഫ്രിക്കയിൽ 1942ൽ ഉപയോഗിക്കപ്പെട്ടു. 1944 ആയപ്പൊഴെയ്ക്കും ഇതു കൂടുതൽ നിർമ്മിച്ചുതുടങ്ങി. യു. എസ്. ഇതിനു അനുമതി കൊടുത്തു. അവർ അവരുടേതായ രൂപകല്പനയാണ് പിന്തുടർന്നത്. ബെയിലിക്ക് തന്റെ കണ്ടുപിടിത്തതിന്, പ്രഭുപദവി ലഭിക്കുകയുണ്ടായി. ഇന്നും ഇത്തരം പാലം ഉണ്ടാക്കി ഉപയോഗിച്ചുവരുന്നു. 


</doc>
<doc id="337798" url="https://ml.wikipedia.org/wiki?curid=337798" title="ഹേഗ്">
ഹേഗ്

നെതർലാന്റ്സിലെ ഗവണ്മെന്റിന്റെ ആസ്ഥാനനഗരവും സൗത്ത് ഹോളണ്ട് പ്രോവിൻസിന്റെ തലസ്ഥാനവുമാണ് ഹേഗ് (; or "<nowiki>'</nowiki>s-Gravenhage" ) 2015 ജനുവരി ഒന്നിന് 5,15,880 ജനസംഖ്യയുള്ള ഈ നഗരം ആംസ്റ്റർഡാം , റോട്ടർഡാം എന്നിവയ്ക്കുശേഷം നെതർലാന്റ്സിലെ മൂന്നാമത്തെ ഏറ്റവും വലിയ നഗരമാണ്.

ഹേഗ് ഡച്ച് മന്ത്രിസഭ, പാർലിമെന്റ്, സുപ്രീം കോടതി എന്നിവയുടെ ആസ്ഥാനനഗരമാണെങ്കിലും ഭരണഘടനയനുസരിച്ച് തലസ്ഥാനം ആംസ്റ്റർഡാമാണ്. അന്തർദേശീയ ക്രിമിനൽ കോടതി, അന്തർദേശീയ നീതിന്യായ കോടതി എന്നിവയുടെ ആസ്ഥാനനഗരവും ഹേഗ് ആണ്.

വടക്കൻ കടലിനരികിലായി സ്ഥിതിചെയ്യുന്ന ഏറ്റവും വലിയ ഡച്ച് നഗരമാണിത്, ഹാഗ്ലാന്റെൻ എന്ന നഗരസമുച്ചയത്തിന്റെ (conurbation) കേന്ദ്രമാണ് ഈ നഗരം. നെതർലന്റ്സിൽ എല്ലായിടത്തും അനുഭവപ്പെടുന്ന കാലാവസ്ഥയാണ് (Koppen Cfb) ഇവിടേത്തത് എങ്കിലും സമുദ്രസാമീപ്യം കാരണം ശൈത്യകാലത്തിന് കാഠിന്യം കുറവും വേനൽക്കാലത്ത് ചൂട് കുറവും അനുഭവപ്പെടുന്നു. 


</doc>
<doc id="337820" url="https://ml.wikipedia.org/wiki?curid=337820" title="ഹൈഡ്രജൻ സയനൈഡ്">
ഹൈഡ്രജൻ സയനൈഡ്

HCN എന്ന് രാസനാമമുള്ള ഒരു ജൈവ സംയുക്തമാണ് ഹൈഡ്രജൻ സയനൈഡ് (Hydrogen cyanide). നിറമില്ലാത്ത ഈ സംയുക്തം അന്തരീക്ഷ താപനിലയേക്കാൾ അൽപ്പം ഉയർന്ന താപത്തിൽ വാതകമായി മാറുന്നു. തിളനില ആയ ഹൈഡ്രജൻ സയനൈഡ് മാരകമായ വിഷമുള്ള ഒരു പദാർത്ഥമാണ്. വലിയ വിലപിടിച്ച വ്യാവസായിക ഉൽപ്പന്നമായ ഹൈഡ്രജൻ സയനൈഡ് പോളിമറുകളുടെ മുതൽ ഔഷധങ്ങളുടെ വരെ നിർമ്മാണത്തിന് ഉപയോഗിക്കുന്നു. 


</doc>
<doc id="337829" url="https://ml.wikipedia.org/wiki?curid=337829" title="ഉഷ്ണതരംഗം">
ഉഷ്ണതരംഗം

‘’’ഉഷ്ണ തരംഗം’’’എന്നത് കുറെ കാലത്തേക്ക് നീണ്ടു നിൽക്കുന്ന ഉയർന്ന ചൂട് കാലാവസ്ഥയാണ്, ചിലപ്പോൾ ഉയർന്ന ആർദ്രതയും ഉണ്ടാവും പ്രത്യേകിച്ച് കടലിനോട് ചെർന്നാണ് കാണുന്നത്. ചൂടുള്ള കാലാവസ്ഥയിൽ താമസിക്കുന്നവർക്ക് സാധാരണ എന്നു തോന്നുന്നത്, തണുപ്പുരാജ്യങ്ങളിലുള്ളവർക്ക് ഉഷ്ണ തരംഗമാകാം. 
ഉയർന്ന ഉഷ്ണ തരംഗം കൃഷിനാശത്തിനും ഉയർന്ന വൈദ്യുതി ഉപഭോഗത്തിനും കാരണമാവുന്നു. ഇതൊരു തീവ്രമായ കാലാവസ്ഥയാണ്.ചൂടും സൂര്യപ്രകാശവും കൂടി മനുഷ്യശരീരത്തെ കൂടുതലായി ചൂടാക്കും.

ഫ്രിഞ്ച് അറ്റ് അൽ( Frich et al.)ന്റെ നിർവചന പ്രകാരം ശരാശരി ഉയർന്ന ഊഷ്മാവിനേക്കാൾ
5ºസെന്റി ഗ്രേഡ് ഊഷ്മാവ്, അഞ്ചു ദിവസം തുടർച്ചയായി കൂടുതലായി ഉണ്ടായായാൽ ഉഷ്ണ തരംഗമായി.( സാധാരണ കാലമായി കണക്കാക്കിയിരുന്നത് 1961 മുതൽ 1990 വരെ) 
അന്തരീക്ഷ വിജ്ഞാനീയത്തിലെ പദാവലിയിലെ വിദഗ്ദ്ധ നിരൂപണം അനുസരിച്ച്, അസ്വാഭാവീകവും അസുഖകരമായ ചൂടും ആർദ്രത കൂടിയതുമായ കാലാവസ്ഥയാണ്. ഒരു ദിവസം മുതൽ ദിവസങ്ങളൊ ആഴ്ചകളൊ നീളാം. 
1990ലെ എ.ടി. ബരോ യുടെ നിരവചനം, മൂന്നോ അതിലധികമൊ ദിവസങ്ങളിൽ തണലിലെ ഊഷ്മാവ് 32.2 º സെ.ഗ്രേഡിലും കൂടിയാലാണ്. എന്നാൽ സുഖകരമായ അവസ്ഥ ആ പ്രദേശത്തിനനുസരിച്ച് മാറും. 

നെതർലാന്റ് ൽ തുടർച്ചയായി അഞ്ചുദിവസം ഡി ബിൽറ്റ് എന്ന മുനിസിപ്പൽ പ്രദേശത്ത്25º സെ. ഗ്രേഡിലും കൂടുമ്പോഴാണ്. ഈ നിർവചനമാണ് ബെൽജിയം,ലക്സംബർഗ് എന്നിവിടങ്ങളിൽ അംഗീകരിച്ചിരിക്കുന്നത്.

ഉന്നത മർദ്ദം ചൂടിനെ ഭൂമിയുടെ പ്രതലത്തോട് ചേർത്ത് നിർത്തുമ്പോഴാണ് ഉഷ്ണ തരംഗം ഉണ്ടാവുന്നത്.
മൂവായിരത്തിനും ഏഴായിരത്തി അറുന്നൂര് മീറ്ററിനും ഇടയിൽ ഉയർന്ന മർദ്ദം ഉണ്ടാവുകയും അത്് ഒരു പ്രദേശം മുഴുവൻ കുറേ ദിവസങ്ങളിലേക്ക് നിൽക്കുകയും ചെയ്താൽ ഉഷ്ണതരംഗം ഉണ്ടാവുന്നു. ഇത് വേനൽക്കാലത്ത് (ഉത്തരാർദ്ധഗോളത്തിലും ദക്ഷിണാർദ്ധഗോളത്തിലും) ശക്തിയായ പ്രവാഹം ഉണ്ടാകുമ്പോൾ സാധാറണമാണ്. ശക്ത്യിയായ പ്രവാഹത്തിന്റെ ഭൂമദ്ധ്യയോടടുത്ത ഭാഗങ്ങളിൽ അന്തരീക്ഷത്തിന്റെ മദ്ധ്യ പാളികളിൽ ഉന്നത മർദ്ദം ഉണ്ടാക്കുന്നു. വേനൽക്കാലത്ത് കാലവസ്ഥ വ്യതിയാനം പതുക്കയെ നടക്കുകയുള്ളു. അതിനാൽ മർദ്ദമേഖല പതുക്കയെ മാറുകയുള്ളു,വായു ഉന്നത മർദ്ദ മേഖല്യ്ക്ക് താഴെ പ്രതലത്തിലേക്ക് അടിഞ്ഞ് ഒരു മൂടി പോലെയാകുന്നു.

ഈ വായു മൂടി, ചൂടിനെ മുകളിലേക്ക് പോകാൻ അനുവദിക്കതെ കുടുക്കിലാക്കുന്നു. അതിനാൽ വായു പ്രവാഹം ഇല്ലാതാകുന്നു. അതുകൊണ്ടു തന്നെ മേഘങ്ങൾ വരാതാകുകയും മഴയുടെ സാദ്ധ്യത കുറയുകയും ചെയ്യുന്നു. അതിനാൽ ചൂട് കൂടികൊണ്ടേയിരിക്കും. നമ്മൾ ഉഷ്ണ തരംഗത്തിൽ പെടുകയും ചെയ്യുന്നു.

അധിക മായ ചൂട് ശാരീരിക ബുദ്ധിമുട്ടുകൾക്കു പുറമെ മാനസിക പിരിമുറുക്കവും ഉണ്ടാക്കും. ഇത് ക്ഷമത കുറയ്ക്കുകയും കുറ്റകൃത്യങ്ങൾ കൂടാനും കാരണമാവുന്നു. t വ്യക്തികൾ തമ്മിലും സമൂഹത്തിലും അഭിപ്രായ വ്യത്യാസങ്ങൾ കൂടും. ചൂട് കൂടുന്നതിനനുസരിച്ച് സംഘട്ടനം, കൊല, ബലാത്സംഗം തുടങ്ങിയ കുറ്റകൃത്യങ്ങൾ കൂടും. രാഷ്ട്രീയ അസ്ഥിരതയുള്ള രാജ്യങ്ങളിൽ ചൂട് കൂടുമ്പോൾ ആഭ്യന്തര യുദ്ധത്തിനു സാദ്ധ്യത കൂടും 

പോരാതെ കൂടിയ ചൂട് വരുമാനത്തേയും ബാധിക്കും. അമേരിക്കൻ ഐക്യ നാടുകളിൽ നടത്തിഅ പഠനത്തിൽ 15 ° സെ. ഗ്രേഡിനു മുകളിൽ ഓരോ ഡിഗ്രിക്കും ഒരു ദിവസം 1.7% ഉത് പാദനക്കുറവുണ്ടായി എന്നു കണ്ടു. 

വേനൽകാലത്ത് ഉത്തര- പശ്ചിമ ഇന്ത്യയിൽ സാധാരണ ഉണ്ടാവുന്നതിനേക്കാൾ അസ്വാഭാവികമായി ഉയർന്ന ഊഷ്മാവുണ്ടാവുന്ന കാല മാണ്, ഉഷ്ണ തരംഗം. അധികവും മാർച്ചിനും ജൂണിനും ഇടയ്ക്കാണ് ഉണ്ടാവുക, അപൂർവമായി ജൂലായിലും. ഉഅയർന്ന ചൂടും അതിനോടനുബന്ധിച്ച അന്തരീക്ഷവും ജനജീവിതത്തെ ദുരിതത്തിലാക്കും. ചിലപ്പോൾ മരണവും സംഭവിക്കും.

ഭാരത കാലവസ്ഥ പഠന വകുപ്പ് ചില ഉഷ്ണതരംഗത്തെ കുറിച്ച് മാനദണ്ഡം പുറത്തിറക്കിയിട്ടുണ്ട്. 

ഉഷ്ണ തരംഗത്തിന്റെ ആഘാതം കുറയ്ക്കുന്നതിനും സൂര്യാഘാതവും അതിനോനബന്ധിച്ച ബുദ്ധിമുട്ടുകളും മരണവും കുറയ്ക്കുന്നതിന്

• * തണുപ്പുള്ള സ്ഥലത്ത്കിടത്തുക, നനഞ്ഞതുണികൊണ്ട് ശരീരം മുഴുവൻ തുടയ്ക്കുക, ശരീരം ഇടയ്ക്കിടെ കുളിപ്പിക്കുക. തലയിൽ സാധാരണ ചൂടിലുള്ള വെള്ളം ഒഴിക്കുക.ശരീരോഷ്മാവ് സാധാരണ നിലയിലേക്ക് എത്തിക്കുക.
• * പുനർജലീകരണത്തിനായി ഓ. ആർ. എസ്. ലായനി, നാരങ്ങവെള്ളം, കഞ്ഞിവെള്ളം,സംഭാരം കൊടുക്കുക.
• *സൂര്യാഘാതം മരണ കാരണം ആവാമെന്നുള്ളതുകൊണ്ട് പറ്റാവുന്നത്ര നേരത്തെ ആരോഗ്യകേന്ദ്രത്തിലെത്തിക്കുക.

തണുത്തകാലാവസ്ഥയുള്ള സ്ഥലത്തു നിന്നും ഉഷണതരംഗമുള്ളിടത്തേക്ക് വന്നാൽ ശരീരം അന്തരീക്ഷവുമായി ചേർന്നു പോകന്നു വരെ ഒരാഴ്ചയ്ക്ക് പുറത്തിറങ്ങതിരിക്കുക.ധാരാളം വെള്ളം കുടിക്കണം. പിന്നീട് കുറേശ്ശേയായി പുറത്തിറങ്ങി പതുക്കെ ഉഷ്ണ തരംഗവുമായി പൊരുത്തപ്പെടം



</doc>
<doc id="337835" url="https://ml.wikipedia.org/wiki?curid=337835" title="കോഴഞ്ചേരി പാലം">
കോഴഞ്ചേരി പാലം

കോഴഞ്ചേരി പാലം പത്തനംതിട്ട ജില്ലയിലെ കോഴഞ്ചേരിയും മാരാമൺ പട്ടണവും തമ്മിൽ ബന്ധിപ്പിക്കുന്ന കോൺക്രീറ്റു പാലമാണ്. ഇത് പമ്പാ നദിക്കു കുറുകെ 1948ൽ ആണു നിർമ്മാണം പൂർത്തിയാക്കിയത്. തിരുവല്ല - പത്തനംതിട്ട - കുമ്പഴ റോഡായ സംസ്ഥാന പാത 07 ആണ് ഈ പാലത്തിലൂടെ കടന്നുപോകുന്നത്. ഈ റോഡിനു ടി. കെ റോഡ് എന്നും പേരുണ്ട്. തിരുവല്ല - കുമ്പഴ ആണ് ടി. കെ. കോഴഞ്ചേരിയും മാരാമൺ പട്ടണവും പമ്പാ നദിയുടെ ഇരു കരകളിലുമായാണ് സ്ഥിതിചെയ്യുന്നത്. മാരാമൺ കൺവൻഷനു പ്രസിദ്ധമാണ് മാരാമൺ. കോഴഞ്ചേരി, പത്തനംതിട്ട ഉൾപ്പെട്ട താലുക്ക് ആകുന്നു.

വളരെ വീതികുറഞ്ഞതാണ് ഈ പാലം. വാഹനങ്ങൾ വർദ്ധിക്കുകയും റോഡിന്റെ ആവശ്യം കൂടിയെങ്കിലും ഈ പാലം ഇപ്പോഴും വീതിയില്ലാതെ തന്നെ നിലനിൽക്കുന്നു. ഇതിനടുത്ത് ആധുനിക രീതിയിൽ മറ്റൊരു പാലം പണിയാനുള്ള പ്ലാൻ നിലനിൽക്കുന്നുണ്ട്. പ്രാവർത്തികമായിട്ടില്ലെന്നു മാത്രം. മണൽ വാരൽ ഈ പാലത്തെയും ഭീഷണിപ്പെടുത്തുന്നുണ്ട്. 

ഈ പാലം കോൺക്രിറ്റു കൊണ്ടാണു നിർമ്മിച്ചിരിക്കുന്നത്. 4 ആർച്ചുകൾ ആണ് ഈ പാലത്തിനുള്ളത്. 3 തൂണുകൾ നദിയിൽ നിർമ്മിച്ചിരിക്കുന്നു. കരയോടു ചേർന്ന് ഇരുവശങ്ങളിലും ഓരോ തൂണുകളും ഉണ്ട്. ഇതിന്റെ നീളം --വരും. വീതി -- മീറ്ററാണ്. 


</doc>
<doc id="337837" url="https://ml.wikipedia.org/wiki?curid=337837" title="റേച്ചൽ സണ്ണി പനവേലി">
റേച്ചൽ സണ്ണി പനവേലി

കേരളത്തിലെ പൊതുപ്രവർത്തകയും കോൺഗ്രസ് (എസ്.) നേതാവുമായിരുന്നു റേച്ചൽ സണ്ണി പനവേലി. 1982ൽ കുറച്ചുകാലം മാത്രം റാന്നിയെ പ്രതിനിധീകരിച്ച് എം.എൽ.എ ആയിരുന്നു.

എം.ജി. എബ്രഹാം കൈതവനയുടേയും ശോശാമ്മ എബ്രഹാമിന്റേയും മകളായി 1941 ആഗസ്റ്റ് എട്ടിന് ജനിച്ചു. 72ആം വയസ്സിൽ 2013 ഡിസംബർ 20 ന് അന്തരിച്ചു. ഭർത്താവ് സണ്ണി പനവേലി എം.എൽ.എ ആയിട്ടുണ്ട്. എം.എൽ.എ. പദവിയിലിരിക്കേ അന്തരിച്ച സണ്ണിക്കുപകരം ഭാര്യയെ ഉപതിരഞ്ഞെടുപ്പിൽ മത്സരിപ്പിക്കുകയായിരുന്നു. മകൻ ബിജിലി പനവേലി 2001-ൽ റാന്നി നിയമസഭാമണ്ഡലത്തിൽ നിന്ന് കോൺഗ്രസ് (ഐ.) സ്ഥാനാർത്ഥിയായി മൽസരിച്ച് പരാജയപ്പെട്ടിരുന്നു.

1986 -ൽ സണ്ണി പനവേലിയുടെ നിര്യാണത്തെതുടർന്ന് 23-01-1986-ൽ നടന്ന ഉപതിരഞ്ഞെടുപ്പ്.

ഭർത്താവ് മുൻ എം.എൽ.എ. പരേതനായ സണ്ണി പനവേലി. രണ്ട് ആൺമക്കൾ - ബിജിലി പനവേലി, ഷാജി.


</doc>
<doc id="337845" url="https://ml.wikipedia.org/wiki?curid=337845" title="നബീസ ഉമ്മാൾ">
നബീസ ഉമ്മാൾ

കേരളത്തിലെ പൊതുപ്രവർത്തകയും സി.പി.എം. നേതാവുമാണ് നബീസ ഉമ്മാൾ. മുഴുവൻ പേര് എ. നബീസ ഉമ്മാൾ.

1931-ൽ ആറ്റിങ്ങലിലെ കല്ലൻവിള വീട്ടിൽ തമിഴ്‌നാട് ഭൂതപ്പാണ്ടി സ്വദേശിയായ അസനുമ്മാളുടെയും പൊലീസ് കോൺസ്റ്റബ്ളായിരുന്ന ഖാദർ മൊയ്തീൻെറയും അഞ്ച് മക്കളിൽ ഇളയവളായാണ് നബീസ ഉമ്മാൾ ജനിച്ചത്.

ആറ്റിങ്ങൽ സർക്കാർ സ്കൂളിൽ സ്കൂൾ വിദ്യഭ്യാസം. തിരുവനന്തപുരം വിമൻസ് കോളേജിൽ നിന്ന് ഇന്റർമീഡിയേറ്റും ബി.എ. ഇക്ണോമിക്സും പൊളിറ്റിക്കൽ ആന്റ് ഇന്ത്യൻ ഹിസ്റ്ററിയിൽ ഡിസ്റ്റിംഗ്ഷനും നേടിയിട്ടുണ്ട്. തിരുവനന്തപുരം യൂണിവേർസിറ്റി കോളേജിൽ നിന്ന് എം.എ. മലയാളം ലിറ്ററേച്ചർ ബിരുദവും നേടി.




ഭർത്താവ് - ഹുസൈൻ കുഞ്ഞ്
മക്കൾ - കോളജ് പ്രഫസറായി വിരമിച്ച റസ്യ, ഡെപ്യൂട്ടി റെയ്ഞ്ച് ഓഫിസറായി വിരമിച്ച ഹാഷീം, എക്സൈസ് ഡെപ്യൂട്ടി കമീഷണറായി വിരമിച്ച റഹീം, ബി.എസ്.എൻ.എൽ അക്കൗണ്ട്സ് ഓഫിസറായ ലൈല, എൻ.എസ്.സി ചാനൽ ഉടമ സലീം, ഹയർ സെക്കൻഡറി സ്കൂൾ അധ്യാപിക താര


</doc>
<doc id="337852" url="https://ml.wikipedia.org/wiki?curid=337852" title="സതാംപ്ടൺ എഫ്.സി.">
സതാംപ്ടൺ എഫ്.സി.

ഇംഗ്ലണ്ടിലെ സതാംപ്ടൺ ആസ്ഥാനമായ ഒരു ഫുട്ബോൾ ക്ലബ്ബ് ആണ് സതാംപ്ടൺ എഫ്.സി. ഇംഗ്ലീഷ് പ്രീമിയർ ലീഗിൽ മത്സരിക്കുന്ന ടീമിനു ദ സെയിന്റ്സ് എന്നും വിളിപ്പേര് ഉണ്ട്.

2001 മുതൽ സെന്റ് മേരീസ് സ്റ്റേഡിയം ആണ് ടീമിന്റെ ഹോം ഗ്രൗണ്ട്, അതുവരെ സതാംപ്ടണിലെ ദ ഡെൽ മൈതാനത്താണു കളിച്ചിരുന്നത്. 1885 -ൽ സെന്റ് മേരീസ് ചർച്ച് ഓഫ് ഇംഗ്ലണ്ട് യങ് മെൻസ് അസോസിയേഷൻ ആണ് ക്ലബ്ബിന് തുടക്കമിട്ടത്. ഇതുമൂലമാണ് ടീമിനു ദ സെയിന്റ്സ് എന്ന് വിളിപ്പേര് വന്നത്. പോർട്സ്മൗത്ത് ടീം സതാംപ്ടൺ ടീമിന്റെ ചിരവൈരികളാണ്, ഇരുവരും ചേർന്നുള്ള മത്സരം സൗത്ത് കോസ്റ്റ് ഡർബി എന്നറിയപ്പെടുന്നു. 

1976 -ൽ ടീം എഫ്.എ കപ്പ് നേടി. ഒന്നാം ഡിവിഷൻ ലീഗിലെ ഏറ്റവും മികച്ച പ്രകടനം 1983-84 സീസണിൽ രണ്ടാം സ്ഥാനത്ത് എത്തിയതാണ്. മെയ് 2005 -ൽ സതാംപ്ടൺ പ്രീമിയർ ലീഗിൽ നിന്ന് തരംതാഴ്ത്തപ്പെട്ടു. പിന്നീട് ഏഴു വർഷത്തെ ഇടവേളയ്ക്ക് ശേഷമാണ് അവർ ലീഗിൽ തിരികെയെത്തിയത്. 

Under 21 players outside the first team squad.

സതാംപ്ടൺ യുവ കളിക്കാരെ ഉദ്ദേശിച്ചു ഒരു അക്കാദമി നടത്തുന്നുണ്ട്. ക്ലബ്ബിന്റെ ഈ അക്കാദമിയിൽ നിന്ന് അടുത്തയിടെ പുറത്തിറങ്ങിയ കളിക്കാരിൽ ഇംഗ്ലണ്ട്  കളിക്കാരായ ആഡം ലല്ലാനാ, തിയോ വാൽക്കോട്ട്, അലെക്സ് ഓക്സലേഡ് ചേമ്പർലേൻ, ലൂക് ഷോ, വെയിൽസ് കളിക്കാരനായ ഗാരെത് ബെയിൽ എന്നിവർ ഉൾപ്പെടും. 

ഓഗസ്റ്റ് 2001 മുതൽ ടീം കളിക്കുന്ന സെന്റ് മേരീസ് സ്റ്റേഡിയത്തിന്റെ ശേഷി 32,689 കാണികൾ ആണ്. യുവേഫയുടെ ഫോർ സ്റ്റാർ മാനദണ്ഡം പാലിക്കുന്ന യൂറോപ്പിലെ ചുരുക്കം ചില സ്റ്റേഡിയങ്ങളിൽ ഒന്നാണിത്. ഏറെ അന്താരാഷ്ട്ര മത്സരങ്ങൾക്കും സ്റ്റേഡിയം വേദിയായിട്ടുണ്ട്. 

1898 തൊട്ടു 2001 വരെ സതാംപ്ടൺ കളിച്ചിരുന്നത് ദ ഡെൽ എന്ന സ്റ്റേഡിയത്തിൽ ആയിരുന്നു. അതിന്റെ 103 വർഷത്തെ ചരിത്രത്തിൽ ഈ സ്റ്റേഡിയം പലതവണ പുനഃരുദ്ധാരണം ചെയ്തിട്ടുണ്ട്. 1950 -ൽ ഫ്ലഡ് ലൈറ്റ് സൗകര്യമുള്ള ഇംഗ്ലണ്ടിലെ ആദ്യ സ്റ്റേഡിയം ആയി. 


</doc>
<doc id="337873" url="https://ml.wikipedia.org/wiki?curid=337873" title="സാഡിയോ മാനേ">
സാഡിയോ മാനേ

സെനഗൽ ദേശീയ ഫുട്ബോൾ ടീമിനും, ഇംഗ്ലീഷ് ക്ലബ്ബ് ലിവർപൂൾ എഫ്.സിക്കുവേണ്ടിയും കളിക്കുന്ന ഒരു മധ്യനിര ഫുട്ബോൾ കളിക്കാരൻ ആണ്
സാഡിയോ മാനേ (ജനനം: ഏപ്രിൽ 10, 1992).

ഫ്രഞ്ച് ക്ലബ്ബായ മെറ്റ്സിനുവേണ്ടി കളിച്ചുകൊണ്ടു കരിയർ തുടങ്ങിയ മാനേ പിന്നീട് ആദ്യ സീസണിനുശേഷം റെഡ് ബുൾ സാൽസ്ബർഗിൽ ചേർന്നു. 2013-14 ഓസ്ട്രിയൻ ബുണ്ടേസ്‌ലീഗയും ഓസ്ട്രിയൻ കപ്പും വിജയിച്ചശേഷം സതാംപ്ടണിൽ ചേർന്നു. 2014-15 സീസണിൽ, ആസ്റ്റൺ വില്ലയ്ക്കെതിരെ നടന്ന മത്സരത്തിൽ 176 സെക്കൻഡിൽ മൂന്ന് ഗോളുകൾ നേടി പ്രീമിയർ ലീഗിലെ ഏറ്റവും വേഗമേറിയ ഹാറ്റ്-ട്രിക്കിന് ഉടമയായി. 

2012 -ൽ ദേശീയ ടീമിൽ അരങ്ങേറ്റം നടത്തിയ ശേഷം 30 തവണയിൽ ഏറെ സെനഗൽ തോപ്പിയണിഞ്ഞിട്ടുണ്ട്. 2012 ഒളിംപിക്സിലും, 2015 ആഫ്രിക്ക കപ്പ് ഓഫ് നേഷൻസിലും രാജ്യത്തെ പ്രതിനിധീകരിച്ചു.



</doc>
<doc id="337874" url="https://ml.wikipedia.org/wiki?curid=337874" title="ബർമ്മയിലെ ഇന്ത്യക്കാർ">
ബർമ്മയിലെ ഇന്ത്യക്കാർ

ബർമ്മയിലെ ഇന്ത്യക്കാർ ബർമ്മയിൽ ജീവിക്കുന്ന ഇന്ത്യൻ വംശജരായ ആളുകളാണ്. ബർമ്മയിലുള്ള ഇന്ത്യക്കാരുടെ പുർവ്വികർ ഇന്ത്യ വിട്ട് ബർമ്മയിൽ എത്തിയിട്ട് അനേകം നൂറ്റാണ്ടുകളോളമായി. ബ്രിട്ടീഷുകാർ പത്തൊമ്പതാം നൂറ്റാണ്ടിന്റെ മദ്ധ്യത്തിൽ ബർമ്മയിൽ ഭരണം തുടങ്ങിയ കാലം തൊട്ട് 1937ൽ ബ്രിട്ടീഷ് ബർമ്മ ബ്രിട്ടീഷ് ഇന്ത്യയുമായി വേർതിരിയുന്നതുവരെയുള്ള കാലത്താണ് ഇന്ത്യക്കാരുടെ പൂർവ്വികർ അവിടെയ്ക്ക് താമസം മാറ്റിയത്. ബ്രിട്ടീഷ് ഭരണ സമയത്ത് ഇന്ത്യക്കാർ അവിടത്തെ പട്ടാളത്തിലേയും ഉദ്യോഗസ്ഥതലത്തിലും വ്യാപാരികളായും പണം കടം കൊടുക്കുന്നവരായും ബർമ്മയിലെ സർക്കാരിന്റെയും വാണിജ്യരംഗത്തെയും നട്ടെല്ലായി പ്രവർത്തിച്ചു. 1930ലെ ഇന്ത്യക്കാർക്കെതിരായ ലഹളയിലും ജപ്പാന്റെ ബർമ്മാ അധിനിവേശ സമയത്തും 1962ലെ ബലം പ്രയോഗിച്ചുള്ള ഒഴിപ്പിക്കലിലും ഭൂരിപക്ഷം ഇന്ത്യക്കാരും ബർമ്മ വിട്ട് ഇന്ത്യയിൽ അഭയം തേടി. 

ഇന്ന് ബർമ്മയിൽ എതാണ്ട് 2% ഇന്ത്യൻ വംശജർ (ഉദ്ദേശം 950000 പേർ) മാത്രമേ ഉള്ളൂ. അവർ തന്നെ, രണ്ട് പ്രധാന പട്ടണങ്ങളായ യൻഗോൺ, മണ്ടലേ എന്നിവിടങ്ങളിലും പഴയ ബ്രിട്ടിഷ് കോളണി പട്ടണങ്ങളായ പ്യിൻ യു എല്വിൻ, കലാവ് എന്നിവിടങ്ങളിലുമാണ് താമസിക്കുന്നത്. അവരെ സൈന്യത്തിലെയും സിവിൽ സർവ്വീസിലേയും ഉദ്യോഗങ്ങളിൽ നിന്നും നിരോധനമേർപ്പെടുത്തിയിരിക്കുകയാണ്. അഭയാർഥികളുടെ അവസ്ഥയിലാണവർ. അവരെ ബർമ്മയിലെ വിദേശികൾ പൗരരല്ലാത്തവർ എന്നൊക്കെയാണ് ഇന്നു വിശേഷിപ്പിക്കുന്നത്. 

ബർമ്മയിലെ ഇന്ത്യക്കാരിൽ പ്രധാനപ്പെട്ടവരാണ് വിപാസന ധ്യാനത്തിന്റെ പ്രധാന പ്രവർത്തകനും അദ്ധ്യാപകനുമായ എസ്. എൻ. ഗൊയെങ്ക, ഇന്ത്യയിലെ ബോളീവുഡ് നടിയായിരുന്ന ആംഗ്ലോ-ബർമിസ് ആയ ഹെലൻ എന്നിവർ.
ബർമീസ് ഇന്ത്യൻ എന്നതുകൊണ്ടു വിവക്ഷിക്കുന്നത്, വലിയ വിശാലമായ അർഥത്തിലാണ്. ഇന്നത്തെ തെക്കു കിഴക്കൻ ഏഷ്യൻ രാജ്യങ്ങളായ ബംഗ്ലാദേശ്, ഇന്ത്യ, പാകിസ്താൻ എന്നിവിടങ്ങളിൽനിന്നുമുള്ളവരെയാണ് ഇങ്ങനെ സാധാരണ വിവക്ഷിക്കാറ്്. ഇന്ത്യക്കാർക്ക്, ബർമ്മയുമായി അതിന്റെ രാഷ്ട്രീയം, മതം, സംസ്കാരം, കല, ഭകഷണം എന്നീ കാര്യങ്ങളിൽ 2000 വർഷത്തെ ബന്ധമുണ്ട്. ബർമ്മയിൽ അവരെ പലപ്പോഴും ബർമ്മക്കാർ, കാ-ല, കാ-ലാർ (ഇന്ത്യ, ആഫ്രിക്ക, പടിഞ്ഞാറൻ രാജ്യങ്ങൾ എന്നിവിടങ്ങളിൽനിന്നുമുള്ള ഇരുണ്ട നിറമുള്ള വിദേശികളെ വിളിക്കുന്ന പേര്) എന്ന് കളിയാക്കി വിളിച്ചു. അല്ലെങ്കിൽ കാല-ലുമ്യോ. കു ലാർ എന്ന പേരിൽ നിന്നുമാകാം ഈ വാക്ക് വന്നത് എന്നും സംശയിക്കുന്നു. ജാതിചിന്തയിൽ ജീവിക്കുന്ന ജനം എന്നാണിതിനർഥം. </ref> An alternative explanation is that the word is derived from “Ku lar”, meaning the people who adhere to a caste system.

ബ്രിട്ടിഷ് ഇന്ത്യയുടെ ഭാഗമായിരുന്ന സമയത്താണ് ഭൂരിപക്ഷം ഇന്ത്യക്കാരും ബർമ്മയിലെത്തിയത്. തെന്നസെറിം എന്ന പ്രദേശവും പടിഞ്ഞാറൻ ബർമ്മയുമായി ചേർത്ത സമയത്താണ് ഇന്ത്യക്കാരുടെ നിരന്തരമുള്ള ബർമ്മാ കുടിയേറ്റം നടന്നത്. അവർ, സിവിൽ ജോലിക്കാരായും എഞ്ചിനീയർമാരായും പട്ടാളക്കാരായും കൂലിപ്പണിക്കാരായും വാണിക്കുകളായും അവിടെ കുടിയേറി. 1885ൽ ഉത്തര ബർമ്മ അന്നത്തെ ബ്രിട്ടിഷ് ബർമ്മയുമായി ചേർത്തപ്പോൾ ബ്രിട്ടിഷ് കൊളോണിയൽ സർക്കാർ അനേകം പ്രൊജക്റ്റുകൾ തുടങ്ങി. നെൽക്കൃഷി അഭിവൃദ്ധിപ്പെട്ടപ്പോൾ ബർമ്മയുടെ സാമ്പത്തിഅകരംഗം മെച്ചമായി. ഈ അഭിവൃദ്ധി അനേകം ഇന്ത്യക്കാരെ, പ്രത്യേകിച്ചും തെക്കേ അറ്റത്തെ ആളുകളെ ഇവിടേയ്ക്ക് ആകർഷിച്ചു. 

ഒന്നാം ലോക മഹായുദ്ധത്തിൽ ഇന്ത്യാ വിരുദ്ധവികാരം ബർമ്മയിൽ ഉയർന്നു. പല കാരണങ്ങൾകൊണ്ട്, ബർമ്മയിൽ ഇന്ത്യക്കാരുടെ എണ്ണം നാൽക്കുനാൾ വർദ്ധിച്ചു വന്നു. ഒരു കാലത്ത്, രണ്ടാം ലോകമഹായുദ്ധകാലത്ത്, യങോണിലെ ജനസംഖ്യയിൽ പകുതി ഇന്ത്യക്കാരായിരുന്നു. ബർമ്മയിലെ ബ്രിട്ടിഷ് ഭരണകൂടത്തിൽ ഇന്ത്യക്കാർക്ക് നിർണ്ണായകമായ സ്ഥാനമുണ്ടായിരുന്നത് ബർമ്മീസ് ദേശിയവാദികളെ അലോസരപ്പെടുത്തി. ഇന്ത്യക്കാർക്ക് നേരെ വർണ്ണവിവേചനം മൂലം ഇത് വർഗ്ഗീയ വിദ്വേഷത്തിനു കാരണമായി. ദക്ഷിണേന്ത്യയിൽനിന്നുള്ള ചെട്ടിയാർമാരായിരുന്നു ബർമ്മയിലെ നെൽവിപണി കയ്യടക്കിയിരുന്നത്. ഇത് ബർമ്മക്കാർ തിരികെ പിടിച്ചു.

രണ്ടാം ലോകമഹായുദ്ധത്തിന്റെ തുടക്കത്തിൽ റങ്കൂണിന്റെ ഏതാണ്ട് പകുതി ജനസംഖ്യയും ഇന്ത്യക്കാർ ആയിരുന്നു. ബർമ്മയുടെ മൊത്തം ജനസംഖ്യയിൽ 16 ശതമാനവും ഇന്ത്യക്കാരായിരുന്നു. and about 16% of the population of Burma was ethnically Indian. 1942ലെ ജപ്പാന്റെ ബർമ്മാ അധിനിവേശത്തിന്റെ ഫലമായി 5 ലക്ഷത്തോളം ഇത്യൻ വംശജർ ബർമ്മ വിട്ട് ഇന്ത്യയിലെ അസാമിലേയ്ക്കു കൂടുതലും കാൽനടയായിത്തന്നെ പലായനം ചെയ്യേണ്ടി വന്നു. ഈ അഭയാർത്ഥികൾ, അതിദയനീയമായ സാഹചര്യങ്ങളാണ് നേരിടേണ്ടിവന്നത്. ആയിരക്കണക്കിനു പേർ മരണമടഞ്ഞു. ചിലർ ആ യുദ്ധത്തിൽബർമ്മയിൽത്തന്നെ വസിച്ചു. എന്നാൽ പോയ ചിലർ യുദ്ധശേഷം മടങ്ങിവന്നു. കൂടുതൽ-പേരും തിരികെയെത്തിയില്ല. ബർമ്മയുടെ സ്വാതന്ത്ര്യശേഷം വലിഅയ് എണ്ണം ഇന്ത്യക്കാരെയും ബർമ്മക്കാർ സ്ഥലവാസികളായ അപരന്മാരായി കരുതി. 1982ലെ ബർമ്മാ പൗരത്വ നിയമം അനുസരിച്ച് 1823ന് മുമ്പ് വന്നരെ മാത്രമേ അവിടത്തെ പൗരന്മാരായി ഗണിച്ചുള്ളു. 
1962ലെ പട്ടാളാട്ടിമറിയിലൂടെ അധികാരത്തില്വന്ന ജെനറൽ നെവിൻ ഭരണം കിട്ടിയ ഉടനെ വലിയ ഒരു വിഭാഗം ഇന്ത്യക്കാരെ രാജ്യത്തുനിന്നും ഒഴിപ്പിക്കാനാണ് ഉത്തരവിട്ടത്. നൂറ്റാണ്ടുകളായി ബർമ്മയിൽ വസിച്ചുവന്നിരുന്ന അവിടത്തെ സാഹചര്യങ്ങളുമായി ഇണങ്ങിയ ഇന്ത്യക്കാരോട് വിവ്വേചനത്തോടെ പെരുമാറാനും അവരെ അടിച്ചമർത്താനുമാണ് പട്ടാളഭരണകൂടം ശ്രമിച്ചത്. ഇതും 1964ലെ സ്വകാര്യസ്ഥാപനങ്ങളുടെ നാഷണലൈസേഷനും 300,000 ഇത്യക്കാരുടെ പലായനത്തിനിടയാക്കി. ഇന്ത്യക്കാരുടെ നിയന്ത്രണത്തിലായിരുന്ന സ്ഥാപനങ്ങൾ സർക്കാർ നിയന്ത്രണത്തിലാക്കിയപ്പോൾ അവയുടെ ഉടമകളെ 175 ക്യാത് (ബർമ്മീസ് നാണ്യം) മാത്രം നൽകി തിരിച്ചയയ്ക്കുകയാണ് പട്ടാളഭരണകൂടം ചെയ്തത്. ഇത് ഇന്ത്യ-ബർമ്മ ബന്ധത്തിൽ വിള്ളൽ വീഴ്ത്തി. ഇന്ത്യാ ഗവൺമെന്റ് അന്ന് കടത്തു സൗകര്യങ്ങളും വിമാന സൗകര്യവും എർപ്പെടുത്തിയാണ് ഇന്ത്യക്കാരെ കൊണ്ടുവന്നത്. 
ഇന്ത്യ എന്നിരുന്നാലും, ബർമ്മീസ് സംസ്കാരത്തിനു വലിയ സംഭാവനകൾ ചെയ്തിട്ടുണ്ട്. ബുദ്ധമതത്തിന്റെയും ഹിന്ദുമതത്തിന്റെയും ജന്മഭൂമിയായ ഇന്ത്യ എന്നും ബർമ്മയെ സ്വാധീനിച്ചു. ബർമ്മക്കാരുടെ മതച്ചടങ്ങുഅകളിൽ ഇന്നും ഇന്ത്യൻ പുരോഹിതർ പ്രധാന പങ്കു വഹിച്ചുവരുന്നു. അവരുടെ പുതുവർഷചടങ്ങുകളും വിവാഹചടങ്ങുകളും കാതുകുത്തുചടങ്ങും ഇന്ത്യൻ പുരോഹിതരാണ് നയിക്കുന്നത്. ബർമ്മാക്കാരുടെ ഇഷ്ടഭക്ഷണം കൂടിയാണ് ഇന്ത്യൻ ബിരിയാണി. ബർമ്മീസ് ഇന്ത്യക്കാർ ഇന്ന് ഇന്ത്യയുടെ വിവിധ ഭാഗങ്ങളിൽ നിന്നും വന്ന തമിഴ്, തെലുഗ്, ഹിന്ദി, ബംഗാളി, ഗുജറാത്തി, ഓറിയ, പഞ്ചാബി, മലയാളം തുടങ്ങിയ ഭാഷകൾ സംസാരിക്കുന്നവരാകുന്നു. ഇന്ന് അവർ ഏതാണ്ട്, 2 ശതമാനമായ, 950,000 വരും. 
ബർമ്മയിലെ ഇന്ത്യക്കാർ, ഹിന്ദുമതം, ഇസ്ലാം, സിഖുമതം, ബുദ്ധമതം, ക്രിസ്തുമതം എന്നിവയിൽ വിശ്വസിക്കുന്നവർ ഉണ്ട്. 

ബർമ്മയുടെ ഭരണഘടന മതസ്വാതന്ത്ര്യത്തിനു വളരെച്ചെറ്യ അവകാശമേ നൽകുന്നുള്ളു. 
ഇന്ത്യയുടെ വൈവിധ്യമുള്ള ഭാഷാവിഭാഗങ്ങൾ ഒട്ടുമുക്കാലും ബർമ്മയിലുണ്ട്. മലയാളികളേയും തമിഴരേയും തെലുഗരേയും ഹിന്ദി സംസാരിക്കുന്നവരേയും ഓഡിയക്കാരെയും ബംഗാളികളേയും ഉറുദു സംസാരിക്കുന്നവരേയും പഞ്ചാബി, ഗുജറാത്തി എന്നിവയും ഇവിറ്റെ സംസാരിക്കുന്നു. പക്ഷേ ഇവയ്ക്കുള്ള പഠനസൗകര്യത്തിന്റെ കുറവ് അവരുടെ അടുത്ത തലമുറ ഈ ഭാഷകളിൽനിന്നും അകലുന്നു. ഇംഗ്ലിഷ് ആണു പൊതുവായ പഠനഭാഷ. 


</doc>
<doc id="337881" url="https://ml.wikipedia.org/wiki?curid=337881" title="ചായകോപ്പ">
ചായകോപ്പ

ചായ കുടിക്കാനുപയോഗിക്കുന്ന ഒരു തരം ചെറിയ പാത്രമാണ് ചായകോപ്പ ( teacup). സാധാരണയായി കൈപ്പിടിയോടുകൂടിയതും കൈപ്പിടിയില്ലാത്തതുമായ ചായകോപ്പകളുണ്ട്. തള്ളവിരലും മറ്റു വിരലുകളും ഉപയോഗിച്ചു പിടിക്കാവുന്ന ഇവ പൊതുവെ കളിമൺ നിർമ്മിതമാണ്. കാപ്പികോപ്പകളേക്കാൾ ചെറുതായിരിക്കും ചായക്കോപ്പകൾ. ഇവ സോസറിന്റെ കൂടെ ജോഡിയായി ഉപയോഗിക്കുന്നു.

നല്ല ചായകോപ്പകൾ വെളുത്തതും തിളക്കമുള്ളതും പോർസ്ലിൻ നിർമ്മിതവും ചിത്രപണികളോടുകൂടിയവയുമാണ്.  ഇത്തരത്തിലുള്ള മനോഹരമായ ചായകോപ്പകൾ ശേഖരിക്കുന്നത് ചിലരുടെ വിനോദവൃത്തിയാണ്. ജന്മദിനം പോലുള്ള ആഘോഷവേളകളിൽ മനോഹരമായ ആശംസകളും ചിത്രങ്ങളും ആലേഖനം ചെയ്ത് ഇവ ഉപഹാരമായി നൽകാറുണ്ട്.
ചൈനീസ് സംസ്കാരമനുരുസരിച്ച് ചായകോപ്പകൾ വളരെ ചെറുതും പരമാവധി 30 മില്ലി പാനീയം മാത്രം ഉൾക്കൊള്ളാവുന്നവയുമാണ്. എരിട്രിയപോലുള്ള ഹോൺ ഒഫ് ആഫ്രിക്ക രാജ്യങ്ങളിൽ അവരുടെ പരമ്പരാഘത പാനീയമായ ബൂൺ എന്ന കാപ്പി കുടിക്കാൻ കൈപ്പിടിയില്ലാത്ത കോപ്പകളാണു് ഉപയോഗിച്ചു് പോരുന്നത്. 

പതിനേഴാം നൂറ്റാണ്ടിൽ യൂറോപ്പിൽ ഉപയോഗിച്ചിരുന്ന, ചായകുടിക്കാൻ വേണ്ടി പ്രത്യേകമായുണ്ടാക്കിയ ചെറിയ കോപ്പകൾ, ജപ്പാനിലെ ഇമാരി തുറമുഖത്തുനിന്നോ ചൈനയിലെ കാന്റൺ നിന്നോ ഇറക്കുമതി ചെയ്തതായിരുന്നു. കിഴക്കൻ രാജ്യങ്ങളിൽ ഉപയേഗിച്ചിരുന്ന ചായകോപ്പകൾക്കും അവയെ അനുകരിച്ച് ആദ്യമായ് യൂറോപ്പിലെ മീസ്സനിലുണ്ടാക്കിയ ചായക്കോപ്പകൾക്കും കൈപ്പിടി ഉണ്ടായിരുന്നില്ല. 19 ാം നൂറ്റാണ്ടോടുകൂടി കോപ്പപാത്രങ്ങൾക്ക് പകരം സിലിണ്ടറിന്റെ ആകൃതിയിലുള്ള കൈപ്പിടിയുള്ള പാത്രങ്ങൾ ഉപയോഗിച്ചു തുടങ്ങി.


</doc>
<doc id="337887" url="https://ml.wikipedia.org/wiki?curid=337887" title="പൊൻമുട്ടയിടുന്ന താറാവ്">
പൊൻമുട്ടയിടുന്ന താറാവ്

സത്യൻ അന്തിക്കാട് സംവിധാനം ചെയ്ത് 1988ൽ പുറത്തിറങ്ങിയ ഒരു നർമ്മപ്രധാനമായ മലയാള ചലച്ചിത്രമാണ് പൊൻമുട്ടയിടുന്ന താറാവ്.ശ്രീനിവാസൻ നായകകഥാപാത്രത്തെ അവതരിപ്പിക്കുന്ന ഈ ചിത്രത്തിന്റെ കഥയും തിരക്കഥയും രചിച്ചിരിക്കുന്നത് രഘുനാഥ് പലേരിയാണ്. ജയറാം, ഇന്നസെന്റ് , ഉർവശി, ശാരി എന്നിവരും ഈ ചിത്രത്തിൽ പ്രധാന കഥാപാത്രങ്ങളെ അവതരിപ്പിക്കുന്നു. ശ്രീനിവാസന്റെ അഭിനയജീവിതത്തിലെ മികച്ച കഥാപാത്രങ്ങളിലൊന്നാണ് ഈ ചിത്രത്തിലെ തട്ടാൻ ഭാസ്കരൻ .

"പൊന്മുട്ടയിടുന്ന തട്ടാൻ" എന്നായിരുന്നു ചിത്രത്തിന് ആദ്യം നൽകിയിരുന്ന പേര്. പിന്നീടിത് മാറ്റുകയായിരുന്നു.
ജോൺസൺ സംഗീതസംവിധാനം നിർവഹിച്ചിരിക്കുന്ന ഈ ചിത്രത്തിലെ ഗാനങ്ങൾ രചിച്ചിരിക്കുന്നത് ഒ.എൻ.വിയാണ്.


</doc>
<doc id="337907" url="https://ml.wikipedia.org/wiki?curid=337907" title="ലോക പത്രസ്വാതന്ത്ര്യ ദിനം">
ലോക പത്രസ്വാതന്ത്ര്യ ദിനം

ഐക്യരാഷ്ട്രസഭയുടെ നിർദ്ദേശപ്രകാരം 1993 മുതൽ എല്ലാവർഷവും മേയ് 3 ലോക പത്രസ്വാതന്ത്ര്യ ദിനമായി ആചരിക്കുന്നു. ദൈനംദിന വാർത്തകൾ ജനങ്ങളെ അറിയിക്കുന്നതിനുവേണ്ടിയുള്ള സാഹസിക യത്നത്തിൽ കൊല്ലപ്പെട്ട പത്രപ്രവർത്തകർക്കും ജയിൽവാസം അനുഭവിക്കുന്നവർക്കും അഭിവാദ്യങ്ങൾ അർപ്പിക്കുന്നതിനായാണ് ഇങ്ങനെയൊരു ദിനാചരണം നടത്തുന്നത്. പത്രസ്വാതന്ത്ര്യത്തിന്റെ നിലനിൽപ്പിനുവേണ്ടി പ്രവർത്തിച്ച വ്യക്തികളെയും സ്ഥാപനങ്ങളെയും ആദരിക്കാനുള്ള യുനെസ്കോയുടെ ഗില്ലർമോ കാനോ പുരസ്കാരം സമ്മാനിക്കുന്നതും ഈ ദിനത്തിലാണ്.


</doc>
<doc id="337934" url="https://ml.wikipedia.org/wiki?curid=337934" title="ഹാരി ബൗമൻ">
ഹാരി ബൗമൻ

Willem Adriaan Gerrit Anton (ഹാരി) ബൗമൻ (ജനനം 1953) ഒരു ഡച്ച് ഇൻഫർമേഷൻ സിസ്റ്റം ഗവേഷകനും അബോ അക്കാദമി സർവ്വകലാശാലയിലെ പ്രൊഫസ്സറും ബിസിനെസ്സ് ആർക്കിടെക്കും ആണ്. 

Articles, a selection:


</doc>
<doc id="337936" url="https://ml.wikipedia.org/wiki?curid=337936" title="മാനുവൽ ബ്ലം">
മാനുവൽ ബ്ലം

മാനുവൽ ബ്ലം (കാരക്കാസ്, 26 April 1938) 1995ൽ ടൂറിങ്ങ് അവാർഡ് നേടിയ വെനെസ്വേലക്കാരനായ കമ്പ്യൂട്ടർ ശാസ്ത്രജ്ഞനാണ്. കമ്പ്യൂട്ടേഷണൽ കോമ്പ്ലക്സിറ്റി തിയറിക്ക് അടിസ്ഥാനമിടുകയും ഈ തിയറി ക്രിപ്റ്റോഗ്രാഫിയിൽ ഉപയോഗിക്കാനും പ്രോഗ്രാം ചെക്കിങ്ങ് നടത്താനും സംഭാവനകൾ നൽകുകയും ചെയ്തു. <ref name="doi10.1145/321386.321395"></ref>

ബ്ലം എംഐറ്റിയിലാണ് പഠിച്ചത്. അവിടെവെച്ച് 1959ൽ ബാച്ചിലേഴ്സ് ഡിഗ്രിയും 1961ൽ ഇഇസിഎസ് ൽ മാസ്റ്റേഴ്സ് ഡിഗ്രിയും കരസ്ഥമാക്കി. മാർവിൻ മിൻസ്ക്കിയുടെ മേൽനോട്ടത്തിൽ പിഎച്ച്ഡിയും സ്വന്തമാക്കി. 

1999 വരെ കാലിഫോർണിയ സർവ്വകലാശാലയിൽ കമ്പ്യൂട്ടർ സയൻസിൽ പ്രൊഫസറായി ജോലി ചെയ്തു. 2002ൽ യുണൈറ്റഡ് സ്റ്റേറ്റ്സ് നാഷണൽ അക്കാഡമി ഓഫ് സയൻസസിലേക്ക് തെരഞ്ഞടിക്കപ്പെട്ടു.

അദ്ദേഹം നിലവിൽ കാർനെഗി മെല്ലൺ സർവ്വകലാശാലയിൽ കമ്പ്യൂട്ടർ സയൻസിലെ പ്രൊഫസറാണ്. അദ്ദേഹത്തിന്റെ ഭാര്യ ലെനോർ ബ്ലമ്മും മകൻ അവ്രിം ബ്ലമ്മും കമ്പ്യൂട്ടർ സയൻസിൽ പ്രൊഫസർമാരാണ്.

അറുപതുകളിൽ അദ്ദേഹം ഭൗതിക യന്ത്രമാതൃകകളിൽ നിന്നും വ്യത്യസ്തമായ axiomatic complexity theory വികസിപ്പിച്ചെടുത്തു. ഈ സിദ്ധാന്തം ഗോഡെൽ നമ്പറിംഗ്സ്, ബ്ലം ആക്സിയോൺസ് എന്നിവയിൽ അധിഷ്ഠിതമായിരുന്നു. എങ്കിൽപ്പോലും ഈ സിദ്ധാന്തം കമ്പ്രഷൺ സിദ്ധാന്തം, ഗ്യാപ്പ് സിദ്ധാന്തം, ഹോണെസ്റ്റി സിദ്ധാന്തം, ബ്ലം സ്പീഡ്അപ്പ് സിദ്ധാന്തം പോലെയുള്ള ഭൗതികമായ ഫലങ്ങൾ നൽകുന്ന ഏതെങ്കിലും യന്ത്രമാതൃകകളെ അടിസ്ഥാനമാക്കിയില്ല. 

ടെലിഫോണിനു മുകളിൽ നാണയം എറിയുന്നതിനു വേണ്ടിയുള്ള ഒരു പ്രോട്ടോക്കോൾ, മദ്ധ്യത്തിന്റെ മദ്ധ്യം, ബ്ലം ബ്ലം ഷബ് സ്യൂഡോറാൻഡം നമ്പർ ജനറേറ്റർ, ബ്ലം-ഗോൾഡ് വാസ്സർ ക്രിപ്റ്റോസിസ്റ്റം തുടങ്ങി അടുത്തകാലത്തുള്ള കാപ്ച്ചകൾ വരെ അദ്ദേഹത്തിന്റെ പ്രവർത്തനത്തിൽ ഉൾക്കൊള്ളുന്നു. 

ബ്ലം അറിയപ്പെടുന്നത് അനേകം പ്രമുഖ ഗവേഷകരുടെ നിർദ്ദേശകനായാണ്. അദ്ദേഹത്തിന്റെ പിഎച്ച്ഡി വിദ്യാർദ്ധികളിൽ ഇവരാണ്: ലിയോനാനാർഡ് അഡൽമാൻ, ഷഫി ഗോൾഡ്‌വസ്സർ, റസ്സൽ ഇമ്പാഗ്ലിയാസ്സോ, സില്വിയോ മികാലി, ഗാരി മിൽനെർ, മോണി നൗർ, സ്റ്റീഫൻ റൂഡിച്ച്, മൈക്കൽ സിപ്സർ, റോണിറ്റ് രുബിൻഫെൽഡ്, ഉമേഷ് വസിറാണി, വിജയ് വസിറാണി, ലൂയിസ് വോൺ അഹ്ൻ, റയാൻ വില്ല്യുംസ്. 


</doc>
<doc id="337938" url="https://ml.wikipedia.org/wiki?curid=337938" title="ബംഗ്ലാദേശ് പ്രതിദിൻ">
ബംഗ്ലാദേശ് പ്രതിദിൻ

ബംഗ്ലാദേശ് പ്രതിദിൻ ബംഗ്ലാദേശിലെ ബംഗാളിഭാഷയിലുള്ള ദിനപത്രമാണ്. 2010 ലാണ് ഇത് ആരംഭിച്ചത്. ധാക്കയിൽ നിന്ന് പ്രസിദ്ധീകരിക്കുന്ന 345 പത്രങ്ങളിൽ ഏറ്റവും മുൻപന്തിയിൽ ബംഗ്ലാബേശ് പ്രതിദിൻ എത്തി. വാർത്താവിതരണ മന്ത്രി 2014 മാർച്ച് 10 ന് പറഞ്ഞതാണിത്. ഇതിന്റെ എഡിറ്റർ ന്യീം നിസാമാണ്. അദ്ദേഹം ബംഗ്ലാദേശിൽ അറിയപ്പെടുന്ന മുതിർന്ന പത്രപ്രവർത്തകനാണ്.ബഷുന്ധര ഗ്രൂപ്പിന്റെ ഉടമസ്ഥതയിലുള്ള ഈസ്റ്റ്-വെസ്റ്റ് മീഡിയാ ഗ്രൂപ്പിന്റെ ഉപകമ്പനിയാണ്. ഷാജഹാൻ സർദാറാണ് ഈ പത്രത്തിന്റെ സ്ഥാപകപത്രാധിപർ. ഈ പത്രത്തിന്റെ പ്രസാധകൻ മൊയ്നാൽ ഹൊസൈൻ ചൗധുരി ആണ്.



</doc>
<doc id="337940" url="https://ml.wikipedia.org/wiki?curid=337940" title="നാകോ തടാകം">
നാകോ തടാകം

നാകോ തടാകം ഹിമാചൽ പ്രദേശിലെ കിന്നാവൂർ ജില്ലയിലെ പുഹ് എന്ന സ്ഥലത്താണ്. നാകോ ഗ്രാമത്തിന്റെ അതിർത്തിയിലാണ് ഈ തടാകം. ഇത് സമുദ്രനിരപ്പിൽനിന്നും 3662 മീ. (12,014 അടി)‌ ഉയരത്തിലാണ് സ്ഥിതിചെയ്യുന്നത്. ഈ തടാകത്തിനു ചുറ്റുമായി വില്ലോ മരങ്ങളും പോപ്പ്ലാർ മരങ്ങളും കാണാം. ഈ തടാകത്തിനടുത്തായി നാല് ബുദ്ധക്ഷേത്രങ്ങൾ സ്ഥിതിചെയ്യുന്നു. ഈ സ്ഥലത്തിനടുത്തായി കാണുന്ന കാൽപ്പദത്തിന്റെ രൂപം ബുദ്ധമതത്തിലെ പുണ്യവാനായ പദ്മസംഭവന്റേതാണെന്ന് വിശ്വസിക്കപ്പെടുന്നു. ഇതിന് അനേകം മൈലുകൾക്കകലെ താഷിഗാങ് എന്ന ഒരു ഗ്രാമം ഉണ്ട്. ഈ ഗ്രാമത്തിന് ചുറ്റുപാടുമായി അനേകം ഗുഹകൾ കാണാം. ഇവിടെ ഗുരുവായ പദ്മസംഭവൻ ധ്യാനിക്കുകയും തന്റെ ശിഷ്യന്മാരുമായി സംവദിക്കുകയും ചെയ്തതായി വിശ്വസിക്കപ്പെടുന്നു. ഈ പ്രദേശത്തിനടുത്തായി മഞ്ഞ്വെള്ളമൊഴുകുന്ന വെള്ളച്ചാട്ടമുണ്ട്. ഐതിഹ്യം പറയുന്നത് ദേവകളുടെ സ്വർഗ്ഗീയസ്ഥാനമാണിതെന്നാണ്. ഈ താഴ്വരയിലെ ആളുകളുടെ ഒരു പുണ്യസ്ഥലമാണിത്. വിദൂരപ്രദേശങ്ങളായ ലഡാക്കിൽ നിന്നും സ്പിതി താഴ്വരയിൽ നിന്നു പോലും വിശ്വാസികൾ ഇവിടെ സന്ദർശിക്കാറുണ്ട്.


</doc>
<doc id="337942" url="https://ml.wikipedia.org/wiki?curid=337942" title="ഗോബിന്ദ് സാഗർ">
ഗോബിന്ദ് സാഗർ

ഗോബിന്ദ് സാഗർ ഹിമാചൽ പ്രദേശിലെ ബിലാസ്പുർ ജില്ലയിലുള്ള മനുഷ്യനിർമ്മിതമായ തടാകമാണ് ഗോവിന്ദ് സാഗർ. ബക്രാഡാം മൂലമാണ് ഇത് രൂപപ്പെട്ടത്.

സത്‌ലജ് നദിയിലാണ് ഈ തടാകം സ്ഥിതിചെയ്യുന്നത്. പത്താമത്തെ സിഖ്ഗുരുവായ ഗുരുഗോബിന്ദ് സിങ്ങിന്റെ സ്മരണാർഥമാണ് തടാകത്തിന് ഈ പേർ കൊടുത്തത്. ബക്രാഡാം അതിന്റെ അടിത്തറയിൽ നിന്നും 225.5 മീ. ഉയരത്തിലാണ്. 1955ൽ പണിതുടങ്ങിയ ഡാം പൂർത്തിയാക്കിയത് 1962ൽ ആണ്. ഡാമിലെ ജലനിരപ്പ് നിലനിർത്തുന്നതിനായി ബിയാസ് നദിയെ 1976ൽ സത്‌ലജുമായി ബന്ധിപ്പിച്ചു. 
ജലസംഭരണി ബിലാസ്‌പൂർ, ഉന എന്നീ ജില്ലകളിലായാണ് സ്ഥിതിചെയ്യുന്നത്. ബിലാസ്‌പുർ ബക്രാഡാമിൽ നിന്നും ഏകദേശം 91 കി. മി അകലെയാണ്. 

ഹിമാചൽ പ്രദേശിലെ ബിലാസ്പ്പുരിലെ 56കി.മീ നീളവും 3 കി. മീ വീതിയുമുള്ള ഗോബിന്ദ്സാഗർ ജലസംഭരണിയിൽ പലതരം ജലകായികവിനോദങ്ങൾ നടക്കാറുണ്ട്. നീന്തൽ, സർഫിംഗ്, വാട്ടർസ്കീയിംഗ്, കയാക്കിംഗ്, തുഴയൽ, കാനോയിംഗ്, വാട്ടർ റിവർ റാഫ്റ്റിംഗ് എന്നിവ നടക്കുന്നു. 


</doc>
<doc id="337945" url="https://ml.wikipedia.org/wiki?curid=337945" title="ജിസാറ്റ്-9">
ജിസാറ്റ്-9

ജിസാറ്റ്-9 എന്നത് ജിഎസ്എൽവി റോക്കറ്റ് വഴി ഐഎസ്ആർഒ 2016 ൽ വിക്ഷേപിക്കാനായി ഒരുങ്ങുന്ന മൾട്ടിബാൻഡ് കമ്മ്യൂണിക്കേഷൻ ഒബ്സർവേഷൻ സാറ്റലൈറ്റ് ആണ്. എയർട്രാഫിക്ക് കണ്ട്രോൾ സംഘടനകൾ, സുരക്ഷാസേനകൾ എന്നിവർക്ക് ജിപിഎസ്സ് സേവനം നൽകുന്ന ഗഗൻ നാവിഗേഷൻ പെയ്‌ലോഡ് കൃത്രിമോപഗ്രഹം വഹിക്കും. ഗഗൻ എന്നത് ഇന്ത്യ പ്രാദേശികമായി വികസിപ്പിച്ച ജിപിഎസ് നാവിഗേഷൻ സിസ്റ്റമാണ്. കൃത്രിമോപഗ്രഹത്തിന് 12 വർഷത്തെ കാലാവധിയുണ്ട്.

ജിസാറ്റ്-9 12 കെയു ട്രാൻസ്പോണ്ടറുകളും ഗഗൻ പെയ്ലോഡും വഹിക്കുന്നു. ഈ കൃത്രിമോപഗ്രഹം 2016 ജൂലൈയിൽ ജിഎസ്എൽവിലാണ് വിക്ഷേപിക്കാൻ തീരുമാനിച്ചത്. കൃത്രിമോപഗ്രഹത്തിന് 2,330 കി.ഗ്രാം ലിഫ്റ്റ്ഓഫ് ഭാരമുണ്ട്. 

കൃത്രിമോപഗ്രഹം പ്രദക്ഷിണസ്ഥലം നിലനിർത്താൻ ഇലക്ടിക്ക് പ്രൊപ്പൽഷൺ ഉപയോഗിക്കും. 

കൃത്രിമോപഗ്രഹം അഹമ്മദാബാദിലെ സ്പേസ് ആപ്പ്ലിക്കേഷൻ സെന്ററിൽ നിർമ്മിച്ച ഗഗൻ പെയ്ലോഡും 12 കെയു ട്രാൻസ്പോണ്ടറുകളും വഹിക്കും. ഈ പെയ്‌ലോഡ് ആൻഡമാൻ നിക്കോബാർ ഉൾപ്പെടെ രാജ്യത്തിന്റെ എല്ലാ ഭാഗങ്ങളും ഉൾക്കൊള്ളും. 

ജിഎസ്എൽവി റോക്കറ്റ് വഴി 2016 ൽ വിക്ഷേപിക്കാനായി ഒരുങ്ങുന്നു. 


</doc>
<doc id="337949" url="https://ml.wikipedia.org/wiki?curid=337949" title="ജിസാറ്റ്-2">
ജിസാറ്റ്-2

ഇന്ത്യൻ ബഹിരാകാശഗവേഷണസ്ഥാപനം (ഐ.എസ്.ആർ.ഓ.) നിർമ്മിച്ച പരീക്ഷണാടിസ്ഥാനത്തിലുള്ള വാർത്താവിനിമയഉപഗ്രഹമാണ് ജിസാറ്റ്-2. ഈ ഉപഗ്രഹം സൗരസ്ഥിരഭ്രമണപഥത്തിൽ 48 ഡിഗ്രി കിഴക്കായാണ് സ്ഥാപിച്ചിരിക്കുന്നത്.

ജിസാറ്റ്-2 ൽ നാല് സി-ബാന്റ് ട്രാൻസ്പോണ്ടറുകൾ, രണ്ട് കെ ബാന്റ് ട്രാൻസ്പോണ്ടറുകൾ എസ്-ബാന്റ് ഫോർവേഡ് ലിങ്കിൽ പ്രവർത്തിക്കുന്ന മൊബൈൽ സാറ്റലൈറ്റ് സർവ്വീസ് (എംഎംഎസ്) പെയ്‌ലോഡ് സി-ബാന്റ് റിട്ടേൺ ലിങ്ക് എന്നിവ ഉൾക്കൊള്ളുന്നു. വാർത്താവിനിമയ പെയ്‌ലോഡുകൾക്കൊപ്പം, ജിസാറ്റ്-2 ൽ നാല് പരീക്ഷണാത്മക പെയ്ലോഡുകളും ഉൾക്കൊണ്ടിരുന്നു. 

വിക്ഷേപിക്കുമ്പോൾ 1800 കി. ഗ്രാം ഭാരമുണ്ടായിരുന്ന, ഗിസാറ്റ്-2 വിൽ 440 ന്യൂട്ടൻ ബലമുള്ള ലിക്വിഡ് അപ്പോജി മോട്ടോർ (ലാം), ഭൂസ്ഥിരസംക്രമണഭ്രമണപഥത്തിൽ നിന്ന് അന്തിമമായ ഭൂസ്ഥിരഭ്രമണപഥത്തിലേക്കും ഉയർത്താം അതോടൊപ്പം ഉയരക്രമീകരണത്തിനുമുള്ള പതിനാറ് 22 ന്യുട്ടൺ റിയാക്ഷൻ കൺട്രോൾ ത്രസ്റ്റേഴ്സ് എന്നിവ അതിൽ ഉണ്ടായിരുന്നു. അത് 840 കി. ഗ്രാം ഇന്ധനമാണ് (മോണോമീഥൈൽ ഹൈഡ്രാസൈനും എംഒഎനും) വഹിച്ചത്.

ജിസാറ്റ്-2 ന് അതിന്റെ അന്തിമമായ ഭ്രമണപധത്തിലെ ക്രമീകരണത്തിൽ 9.55 മീറ്റർ നീളമുണ്ടായിരുന്നു. ഇതിന്റെ 3 അക്ഷങ്ങളിലുള്ള ഭാഗങ്ങളെ സന്തുലനമായി നിർത്തിയത് സൺ, എർത്ത് സെൻസറുകൾ, റിയാക്ഷൻ വീലുകൾ, മാഗ്നറ്റിക്ക് ടോർക്കുകൾ, ബൈ-പ്രൊപ്പലന്റ് ത്രസ്റ്റേഴ്സ് എന്നിവ ഉപയോഗിച്ചാണ്. ഇതിന്റെ സോളാർപാനലുകൾ 1380W ഉൽപ്പാദിപ്പിച്ച് രണ്ട് 24 എച്ച് നിക്കൽ-കാഡ്മിയം ബാറ്ററികളിൽ സൂക്ഷിച്ചു.

ജിഎസ്എൽവി-ഡി2 ഉപയോഗിച്ച് ജിസാറ്റ്2 നെ ഭൂസ്ഥിരസംക്രമണഭ്രമണപഥത്തിലേക്ക് വിക്ഷേപിച്ചതിനു ശേഷം ലിക്വിഡ് അപ്പോജി മോട്ടോർ ഉപയോഗിച്ച് അന്തിമമായ ഭൂസ്ഥിരഭ്രമണപഥത്തിലേക്ക് മാറി. ഭൂസ്ഥിരഭ്രമണപഥത്തിലെത്തിയതിനു ശേഷം അതിന്റെ ആന്റീനകളും സോളാർപാനലുകളും വിന്യസിച്ച് ഉപഗ്രഹം അന്തിമമായി അതിനനുവദിച്ച 48° കിഴക്ക് ഭാഗത്ത് നിലകൊണ്ടു. 


</doc>
<doc id="337950" url="https://ml.wikipedia.org/wiki?curid=337950" title="ഐആർഎൻഎസ്എസ്-1എ">
ഐആർഎൻഎസ്എസ്-1എ

ഐആർഎൻഎസ്എസ്-1എ എന്നത് ഭൂസ്ഥിരഭ്രമണപഥത്തിൽ ഇന്ത്യൻ റീജണൽ സാറ്റലൈറ്റ് സിസ്റ്റം (ഐആർഎൻഎസ്എസ്) പരമ്പരയിലെ സ്ഥാപിച്ച ഉപഗ്രഹങ്ങളിലൊന്നാണ്. ref name="n2yo"/>
1.25 ബില്ല്യൺ രൂപമുടക്കി വികസിപ്പിച്ച ഈ ഉപഗ്രഹം 2013 ജൂലൈ 1 നാണ് വിക്ഷേപിച്ചത്. ഇന്ത്യയിലെ പൊതുജനങ്ങൾക്ക് ഇത് ഐആർഎൻഎസ്എസ് സേവനങ്ങൾ നൽകും അത് ഗ്ലോബൽ പൊസിഷനിംഗ് സിസ്റ്റത്തോട് (ജിപിഎസ്) സാമ്യമുള്ളതാണെങ്കിലും ഇത് ഇന്ത്യയ്ക്കും അതിനു ചുറ്റുമുള്ള മേഖലയ്ക്കും മാത്രമുള്ളതാണ്. 

ഓരോ ഐആർഎൻഎസ്എസ് ഉഅപഗ്രഹത്തിനും രണ്ട് പെയ്‌ലോഡുകൾ ഉണ്ട്. ഒരു ദിശാനിർണ്ണയ പെയ്ലോഡും ലേസർ റിട്രോ-റിഫ്ലക്റ്ററിനൊപ്പം സിഡിഎംഎ പെയ്‌ലോഡും. പെയ്ലോഡ് എൽ5, എസ്- ബാന്റ് എന്നിവയിൽ ദിശാനിർണ്ണയ സിഗ്നലുകൾ ഉൽപ്പാദിപ്പിക്കുന്നു. പെയ്ലോഡിന്റെ രൂപകൽപ്പന ഐആർഎൻഎസ്എസ് വ്യവസ്ഥയെ ജിപിഎസ്, ഗലീലിയോ എന്നിവയോടൊത്ത് ചേർന്ന് പ്രവർത്തിക്കാനും ജോജിച്ചു പോകാനും കഴിയുന്നു. 1,660 വാട്ടിനു മുകളിൽ പവർ ഉൽപ്പദിപ്പിക്കുന്ന രണ്ട് നിര സോലാർ പാനലുള്ള ഇതിന് പത്തുവർഷത്തെ കാലാവധിയാണുള്ളത്. 

ഉപഗ്രഹം സതീഷ് ധവാൻ സ്പേസ് സ്റ്റേഷനിൽ (എസ്ഡിഎസ്‌സി) നിന്നും 2013 ജൂലൈ 1 ൽ 11:41ന് വിക്ഷേപിച്ചു. 



</doc>
<doc id="337953" url="https://ml.wikipedia.org/wiki?curid=337953" title="റിസോഴ്‌സ്‌സാറ്റ്-2">
റിസോഴ്‌സ്‌സാറ്റ്-2

റിസോഴ്‌സ്‌സാറ്റ്-2 എന്നത് റിസോഴ്‌സ്‌സാറ്റ്-1 നുശേഷമുള്ളതും ഐഎസ്ആർഒ നിർമ്മിച്ച പതിനെട്ടാമത്തെ ഇന്ത്യൻ വിദൂരസംവേദനഉപഗ്രഹവുമാണ്. ഈ പുതിയ ഉപഗ്രഹം റിസോഴ്‌സ്‌സാറ്റ്-1ന്റേതു പോലെതന്നെ സമാനമായ സേവനങ്ങൾ നൽകുമെങ്കിലും ഇത് രൂപകൽപ്പന ചെയ്തിരിക്കുന്നത് കൂടുതൽ മെച്ചപ്പെട്ട മൾട്ടിസ്പെക്ട്രൽ, സ്പേഷ്യൽ കവറേജോടെ വിവരങ്ങൾ കൈമാറാനാണ്. റിസോഴ്‌സ്‌സാറ്റ്-1 മായി താരതമ്യപ്പെടുത്തിയാൽ, ഉപയോക്താവിന്റെ ആവശ്യങ്ങൾക്ക് അനുസൃതമായി എൽഐഎസ്എസ്-4 മൾട്ടിസ്പെക്ട്രൽ സ്വാത്ത് 23കി. മീ നിന്നും 70 കി.മീ ആയി മെച്ചപ്പെടുത്തിയിട്ടുൻട്. ആവശ്യമായ മാറ്റങ്ങളിൽ പെയ്ലോഡിന്റെ ഇലക്ട്രോനിക്സിന്റെ ലഘൂകരണമുൾപ്പെടുന്നു. 2011 മാർച്ച് 20 ന് യൂത്ത്സാറ്റ്, എക്സ്-സാറ്റ് എന്നിവയോടൊപ്പം പിഎസ്എൽവി-സി16 ഉപയോഗിച്ച് റിസോഴ്‌സ്‌സാറ്റ്-2 വിക്ഷേപിച്ചു. 

ഉപഗ്രഹത്തിലെ ബോർഡിൽ 3 മൾട്ടിസ്പെക്റ്റ്രൽ ക്യാമറകളുണ്ട്.


</doc>
<doc id="337955" url="https://ml.wikipedia.org/wiki?curid=337955" title="ഇറിഡേസീ">
ഇറിഡേസീ

അസ്പരാഗേൽസ് നിരയിൽ വരുന്ന ഈ സസ്യകുടുംബത്തിൽ വരുന്ന ഒരു സസ്യകുടുംബമാണ് ഇറിഡേസീ (Iridaceae). ഈ കുടുംബത്തിൽ ഉൾപ്പെടുന്നIrises എന്ന ജീനസ്സിൽ നിന്നുമാണ്  ഇറിഡേസീ എന്നപേര് കിട്ടിയത്. ഏകദേശം 260-300 സ്പീഷിസുകളുള്ള ജീനസ്സാണ് Irises. ഗ്ലാഡിയോലസ്, കുങ്കുമം എന്നിവ ഈ സസ്യകുടുംബത്തിൽ പെടുന്നവയാണ്.  

ഏകബീജപത്ര സസ്യങ്ങളിൽപ്പെടുന്ന ഈ കുടുംബത്തിലെ അംഗങ്ങൾ മൂലകാണ്‌ഡത്തോടു കൂടിയ ചിരസ്ഥായി സസ്യങ്ങളാണ്. കുത്തനെ മുകളിലേക്ക് വളരുന്ന ഇത്തരം സസ്യങ്ങളുടെ ഇലകൾ പുല്ലിന്റെ ഇലകളോടു സാമ്യമുള്ളവയാണ്. 

ഈ കുടുംബത്തിൽ ഉൾപ്പെടുന്ന ഒരു സസ്യജനുസ്സായ Irises ൽ നിന്നാണ് ഇറിഡേസീ സസ്യകുടുംബത്തിനു ഈ പേരുകിട്ടിയത്. ഈ സസ്യകുടുംബത്തിന് സ്വീഡിഷ് ബൊട്ടാണിസ്റ്റായ കാൾ ലിനേയസ് ആണ് പേരു നൽകിയത്. 
ഒളിമ്പസ്സ് ദേവന് ഭൂമിയിലേക്ക് മഴവില്ലുകൾ വഴി സന്ദേശങ്ങൾ നൽകിയിരുന്ന ഗ്രീക്ക് ദേവതയായ Iris എന്ന പേരിൽ നിന്നാണ് ഇറിഡേസീ ഉരുത്തിരിഞ്ഞത്.  
ഈ സസ്യകുടുംബത്തിലെ മിക്ക സ്പീഷിസുകൾക്കും നാനാവർണ്ണത്തിലുള്ള പൂക്കളുള്ളതിനാലാണ് കാൾ ലിനേയസ് സസ്യകുടുംബത്തിന് ഈ പേരുനൽകിയത്. 
ഇലകൾ ഏകാന്തരന്യാസത്തിൽ (alternate phyllotaxis) ക്രമീകരിച്ചതും, സിരാവിന്യാസം സമാന്തര സിരാവിന്യാസവുമാണ്. മധ്യ സിര പ്രകടമാണ്. ഇലയുടെ തണ്ടുകൾ പരസ്പരം ഒന്നിനുമുകളിൽ ഒന്നായി കൂടുച്ചേർന്ന് മിഥ്യാകാണ്ഡം രൂപപ്പെടുന്നു. ഇവയുടെ യഥാർത്ഥകാണ്ഡം ഭൂമിക്കടിയിലാണ് വളരുന്നത്. <br>
ദ്വിലിംഗ സ്വഭാവത്തോടുകൂടിയ ഇവയുടെ പൂക്കൾ പ്രസമത (actinomorphy) പാലിക്കുന്നവയോ അല്ലെങ്കിൽ ഏകവ്യാസസമമിതി (zygomorphic) പാലിക്കുന്നവയും കാഴ്ചയിൽ സുന്ദരവുമാണ്. 

ഇറിഡേസീ സസ്യകുടുംബത്തിന് പ്രധാനമായും 4 ഉപകുടുംബങ്ങളുണ്ട്. അവ താഴെ സൂചിപ്പിക്കുന്നു.

ഈ സസ്യകുടുംബത്തിൽ 80 ഓളം ജീനസ്സുകളിലായി 1500ഓളം സ്പീഷിസുകളാണുള്ളത്.  



</doc>
<doc id="337957" url="https://ml.wikipedia.org/wiki?curid=337957" title="അനുസാറ്റ്">
അനുസാറ്റ്

അണ്ണ സർവ്വകലാശാല ഉപഗ്രഹം, അല്ലെങ്കിൽ അനുസാറ്റ് എന്നത് ഇന്ത്യൻ സ്റ്റുഡന്റ് റിസേർച്ച് മൈക്രോസാറ്റലൈറ്റാണ്. ഇത് രൂപകൽപ്പന ചെയ്യുകയും വികസിപ്പിച്ചെടുക്കുകയും സംയോജിപ്പിക്കുകയും ചെയ്തത് മദ്രാസ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ എയ്രോസ്പേസ് എഞ്ചിനീയറിങ്ങിലും (എംഐ‌റ്റി) ക്രോമെപ്പെട്ടിലെ അണ്ണാസർവ്വകലാശാല എന്നിവിടങ്ങളിലാണ്. മദ്രാസ് ഇൻസ്റ്റിറ്റ്യൂട്ട് ഓഫ് ടെക്നോളജി, കോളേജ് ഓഫ് എഞ്ചിനീയറിംഗ്, ഗുയിഞ്ചി എന്നിവരാണ് അനുസാറ്റിന്റെ രൂപകൽപ്പൻ നിർവ്വഹിച്ചത്. അനുസാറ്റിന്റെ ഡയറക്റ്ററായിരുന്ന ഡോ. പി. വി. രാമകൃഷ്ണൻ കോളേജ് ഓഫ് എഞ്ചിനീയറിംഗിലെ പ്രൊഫസറായിരുന്നു. ഇത് ഒരു അമേച്യർ റേഡിയോയും ടെക്നോലജി ഡെമോസ്ട്രേഷൻ പരീക്ഷണങ്ങളും ഉൾപ്പെടുത്തിയിരുന്നു. 

വിക്ഷേപിക്കാനുള്ള പ്രവർത്തനങ്ങൾ ചെയ്ത ഐഎസ്ആർഓയാണ് ഉപഗ്രഹത്തിന്റെ വികസനത്തിന് പണം മുടക്കിയത്. 

അനുസാറ്റ് എന്നത് 600മി. മീ നീളമുള്ള (24 ഇഞ്ച്) വശങ്ങളുള്ള ഒരു ക്യൂബാണ്. ഇതിന് 40 കി. ഗ്രാം (88എൽബി) ഭാരമുണ്ട്. 


</doc>
<doc id="337958" url="https://ml.wikipedia.org/wiki?curid=337958" title="ടോണി ക്രൂസ്">
ടോണി ക്രൂസ്

ജർമൻ ദേശീയ ടീമിനും സ്പാനിഷ് ക്ലബ്ബ് റിയൽ മാഡ്രിഡിനും വേണ്ടി കളിക്കുന്ന ഒരു ഫുട്ബോൾ കളിക്കാരനാണ് ടോണി ക്രൂസ് (ജനനം: ജനുവരി 4, 1990) 

17 വയസുള്ളപ്പോൾ ബയേൺ മ്യൂണിക് ടീമിൽ എത്തിയ ക്രൂസ്, 18 മാസം ബയേർ ലവേർക്യുസെൻ ടീമിൽ വായ്‌പ അടിസ്ഥാനത്തിൽ കളിച്ചശേഷം, തിരികെയെത്തി ബയേൺ മ്യൂണിക് ടീമിന് മൂന്ന് ബുണ്ടേസ്‌ലീഗ കിരീടങ്ങളും 2013 -ലെ ചാമ്പ്യൻസ് ലീഗ് നേടിക്കൊടുത്തു. 2014 -ലെ ജർമ്മൻ ലോകകപ്പ് വിജയത്തിന് ശേഷം ക്രൂസ്, ആറു വർഷത്തെ കരാറിൽ റിയൽ മാഡ്രിഡിൽ ചേർന്നു. ഒരു അറ്റാക്കിങ് മിഡ്‌ഫീൽഡർക്കുള്ള എല്ലാ ഗുണങ്ങളും ഒത്തുചേർന്ന കളിക്കാരൻ എന്ന് ക്രൂസിനെ മുൻകളിക്കാരും ലേഖകരും വിശേഷിപ്പിക്കുന്നത്.

2010 -ൽ ആണ് ക്രൂസ് ജർമ്മനിക്കുവേണ്ടി ആദ്യ അന്താരാഷ്ട്ര മത്സരം കളിച്ചത്. 2010 ലെ ലോകകപ്പ് ടീമിലും 2012 യൂറോകപ്പ് ടീമിലും അംഗമായിരുന്നു. 2014 ഫിഫ ലോകകപ്പ് നേടിയ ടീമിന്റെ ഭാഗമായിരുന്ന ക്രൂസ് ലോകകപ്പ് നേടുന്ന ആദ്യ കിഴക്കൻ ജർമൻ കളിക്കാരനായി. 






</doc>
<doc id="337959" url="https://ml.wikipedia.org/wiki?curid=337959" title="ഓഷ്യൻസാറ്റ്-1">
ഓഷ്യൻസാറ്റ്-1

ഓഷ്യൻസാറ്റ്-1 അല്ലെങ്കിൽ ഐആർഎസ്-പി4 എന്നത് സമുദ്രഗവേഷണങ്ങൾക്ക് വേണ്ടി നിർമ്മിക്കപ്പെട്ട ഇന്ത്യയുടെ ആദ്യ ഉപഗ്രഹമാണ്. ഇത് ഇന്ത്യയുടെ വിദൂരസംവേദന ഉപഗ്രഹങ്ങളുടെ ശ്രേണിയിൽ ഉൾപ്പെടുന്നതാണ്. ഈ ഉപഗ്രഹത്തിൽ ഓഷ്യാനോഗ്രഫിക്ക് പഠനങ്ങൾക്ക് വേണ്ടി ഓഷ്യൻ കളർ മോണിറ്റർ (ഓസിഎം), മൾട്ടി ഫ്രീക്വൻസി സ്കാനിംഗ് മൈക്രോമീറ്റർ റേഡിയോ മീറ്റർ (എംഎസ്എംആർ) ഉൽക്കൊള്ളുന്നു.

ഓഷ്യൻസാറ്റ്-1 സതീഷ് ധവാൻ സ്പേസ് സെന്ററിലെ ആദ്യത്തെ ലോഞ്ച്പാഡിൽ നിന്നും ജർമ്മൻ ജിഎൽആർ-ടബ്സാറ്റ്, സൗത്ത് കൊറിയയുടെ കിറ്റ്സാറ്റ് 3 എന്നിവയോടൊപ്പം ഓഷ്യൻസാറ്റ്-1 1999 മേയ് 26ന് പിഎസ്എൽവി-സി2 റോക്കറ്റ് ഉപയോഗിച്ച് വിക്ഷേപിച്ചു. ഇത് പിഎസ്എൽവിയുടെ മൂന്നമത്തെ വിജയകരമായ വിക്ഷേപണമായിരുന്നു. ഇത് ഐആർഎസ് ഉപഗ്രഹ പരമ്പരയിലെ എട്ടാമത്തെ ഉപഗ്രഹമായിരുന്നു. It was the 8th satellite of the IRS satellite series of India.

എങ്ങനെയാണെങ്കിലും 5 വർഷത്തെ കാലവധിയോടെ വിക്ഷേപിച്ച ഓഷ്യൻസാറ്റ്-1 11വർഷവും 2മാസവും പൂർത്തിയാക്കി 2010 ഓഗസ്റ്റ് 8 ൽ മിഷൻ പുർത്തിയാക്കി. 


</doc>
<doc id="337961" url="https://ml.wikipedia.org/wiki?curid=337961" title="ഐആർഎസ്-1എ">
ഐആർഎസ്-1എ

ഐആർഎസ്-1എ എന്നത് ഐഎസ്ആർഓയുടെ ആദ്യ വിദൂരസംവേദന മിഷനാണ്. സാറ്റലൈറ്റ് ഇമേജറിയിൽ ഇന്ത്യയെ വിദഗ്ദ്ധരാക്കാനുള്ള പാർട്ട്-ഓപ്പറേഷനൽ, പാർട്ട്-എക്സ്പെരിമെന്റൽ മിഷനായിരുന്നു ഇത്.

ഐഎസ്ആർഓയുടെ ആദ്യ വിദൂരസംവേദന മിഷനായ ഐആർഎസ്-1എ സ്ഥലവുമായി ബന്ധപ്പെട്ട വിവിധ ആവശ്യങ്ങൾക്കായുള്ള ചിത്രങ്ങളായിരുന്നു നൽകിയിരുന്നത്. ഈ മിഷന്റെ ലക്ഷ്യമെന്നത് മികച്ച് വിദൂരസംവേദൻ ശേഷി കൈവരിക്കുക എന്നതായിരുന്നു. 

ഐആർഎസ്-1എയിൽ 72.5 മീ സ്പേഷ്യൽ റെസ്ല്യൂഷനുള്ള (238 അടി) രണ്ട് ലീനിയർ ഇമേജിംഗ് സെൽഫ്-സ്കാനിംഗ് സിസ്റ്റം ക്യാമറകളും 36 മീ സ്പേഷ്യൽ റെസ്ല്യൂഷനുള്ള എൽഐഎസ്എസ്-I, എൽഐഎസ്എസ്-II എന്നിവയുമുണ്ട്. 

ഐആർഎസ്-1എ 8 വർഷവും 4 മാസവും പ്രവർത്തിച്ചതിനു ശേഷം 1996 ൽ വിജയകരമായി മിഷൺ അവസാനിപ്പിച്ചു.



</doc>
<doc id="337964" url="https://ml.wikipedia.org/wiki?curid=337964" title="രോഹിണി (ഉപഗ്രഹം)">
രോഹിണി (ഉപഗ്രഹം)

രോഹിണി എന്നത് ഇന്ത്യൻ സ്പേസ് റിസർച്ച് ഓർഗനൈസേഷൻ അയച്ച ഉപഗ്രഹശ്രേണിയുടെ പേരാണ്. രോഹിണി ശ്രേണിയിൽ 4 ഉപഗ്രഹങ്ങൾ ആണുണ്ടായിരുന്നത്. ഇവയെല്ലാം എസ്. എൽ. വി.(സാറ്റലൈറ്റ് ലോഞ്ച് വെഹിക്കിൾ) വഴിയാണ് വിക്ഷേപിച്ചത്. അവയിൽ മൂന്നെണ്ണം വിജയകരമായി ഭ്രമണപഥത്തിലെത്തി. ഈ ശ്രേണിയിൽ ഭൂരിഭാഗവും പരീക്ഷണാടിസ്ഥാനത്തിലുള്ള ഉപഗ്രഹങ്ങളായിരുന്നു. 



</doc>
<doc id="337967" url="https://ml.wikipedia.org/wiki?curid=337967" title="കരോൾ ബാഗ്">
കരോൾ ബാഗ്

ഡെൽഹിയിലെ ഒരു പ്രധാന വ്യാവസായിക കേന്ദ്രമാണ് കരോൾ ബാഗ്. സെൻട്രൽ ഡെൽഹി ജില്ലയിൽ സ്ഥിതി ചെയ്യുന്ന ഈ പ്രദേശം ദില്ലിയിലെ അറിയപ്പെടുന്നൊരു ഷോപ്പിങ്ങ് കേന്ദ്രമാണ്. 2008 വരെ ലോക്സഭാ മണ്ഡൽമായിരുന്ന കരോൾ ബാഗ് ഇന്ന് ഡെൽഹിയിലെ ഒരു നിയമസഭാമണ്ഡലമാണ്. തദ്ദേശീയരെക്കൂടാതെ മഹാരാഷ്ട്ര, പഞ്ചാബ്, തമിഴ്നാട് ,ബംഗാൾ എന്നിവിടങ്ങളിൽ നിന്നുള്ളവരും ഇവിടെ താമസിക്കുന്നു. ഡൽഹി വിമാനത്താവളത്തിൽനിന്നും 22 കിലോമീറ്റർ മാറി സ്ഥിതി ചെയ്യുന്ന കരോൾ ബാഗിലൂടെ ദില്ലി മെട്രോയുടെ നീല പാത കടന്നുപോകുന്നു. ഇവിടെഒരു മെട്രൊ സ്റ്റേഷനുമുണ്ട്.



</doc>
<doc id="337971" url="https://ml.wikipedia.org/wiki?curid=337971" title="എയർ ന്യൂസിലൻഡ്">
എയർ ന്യൂസിലൻഡ്

ന്യൂസിലൻഡിന്റെ ദേശീയ എയർലൈൻ ആണ് എയർ ന്യൂസിലൻഡ്. 1940ൽ സ്ഥാപിതമായ ഈ എയർലൈൻ ന്യൂസിലൻഡിലെ ഓക്‌ലൻഡ് ആസ്ഥാനമായാണ് പ്രവർത്തിക്കുന്നത്.16 രാജ്യങ്ങളിലെ 51 സ്ഥലങ്ങളിലേക്ക് നിലവിൽ ന്യൂസിലൻഡ് എയർലൈൻ യാത്രക്കാരെയും കാർഗോയും എത്തിക്കുന്നുണ്ട് . ഓക്‌ലൻഡ്, വെല്ലിംഗ്ടൺ, ക്രൈസ്റ്റ്‌ചർച്ച് വിമാനത്താവളങ്ങൾ കേന്ദ്രങ്ങളാക്കിയാണ് ഈ എയർലൈൻ സർവീസുകൾ നടത്തുന്നത്. 2010,2012 വർഷങ്ങളിൽ എയർ ട്രാൻസ്പോർട്ട് വേൾഡിന്റെ മികച്ച എയർലൈനുള്ള പുരസ്കാരം എയർ ന്യൂസിലൻഡ് സ്വന്തമാക്കിയിട്ടുണ്ട്.
1940ൽ ടിയാൽ (ടാസ്മാൻ എമ്പയർ എയർവെയ്സ് ലിമിറ്റഡ്) എന്ന പേരിലാണ് എയർ ന്യൂസിലന്റിന്റെ ആരംഭം. രണ്ടാം ലോകമഹായുദ്ധകാലത്ത് ഓക്‌ലൻഡ്- സിഡ്നി നഗരങ്ങളെ ബന്ധിപ്പിച്ചുകൊണ്ട് പ്രതിവാര വിമാന സർവീസുകൾ മാത്രമാണ് ടിയാൽ നടത്തിയിരുന്നത്. പിന്നീട് വെല്ലിംഗ്ടൺ , ഫിജി എന്നിവിടങ്ങളിലേക്കും സർവീസ് വ്യാപിപിച്ചു. ന്യൂസീലന്റ്, ഓസ്ട്രേലിയൻ ഗവർണ്മെന്റുകൾക്ക് അന്ന് ടിയാലിൽ തുല്യ ഓഹരിയാണ് ഉണ്ടായിരുന്നത്. 1965ൽ ഓസ്ട്രേലിയയുടെ ഓഹരി കൂടി സ്വന്തമാക്കിയ ന്യൂസിലൻഡ് ടിയാലിനെ എയർ ന്യൂസിലൻഡ് ആക്കി മാറ്റി.1978ൽ എയർ ന്യൂസിലൻഡ് രാജ്യത്തിന്റെ ദേശീയ എയർലൈൻ ആയി മാറി. 1981ൽ ആദ്യ ബോയിങ് 747 വിമാനം സ്വന്തമാക്കിയ എയർ ന്യൂസിലൻഡ് ലോസേഞ്ചൽസ് വഴി ലണ്ടനിലേക്ക് വിമാന സർവീസ് ആരംഭിച്ചു.1999ൽസ്റ്റാർ അലയൻസിൽ അംഗമായ എയർ ന്യൂസിലൻഡ് ഇന്ന് ലോകത്തിന്റെ വിവിധ കോണുകളിലേക്ക് വിമാന സർവീസുകൾ നടത്തുന്നുണ്ട്.

22 ആഭ്യന്തര വിമാനത്താവളങ്ങളിലേക്കും ഏഷ്യ,യൂറോപ്പ്, അമേരിക്ക,ഓസ്ട്രേലിയ തുടങ്ങിയ വൻകരകളിലെ 29 വിമാനത്താവളങ്ങളിലേക്കും നിലവിൽ എയർ ന്യൂസിലൻഡ് സർവീസ് നടത്തുന്നുണ്ട്. ബ്യൂണസ് ഐറീസ്, ടോക്കിയോ , ലണ്ടൻ, ലോസ് ആഞ്ചെലെസ് ,ഷാങ്ഹായ്, വാൻകൂവർ, മെൽബൺ തുടങ്ങിയവയാണ് നിലവിലെ എയർ ന്യൂസിലൻഡിന്റെ പ്രധാന ലക്ഷ്യസ്ഥാനങ്ങൾ. 2016 ജൂൺ മുതൽ ഹോചിമിൻ വിമാനത്താവളത്തിലേക്കും 2016 നവംബർ മുതൽ മനിലയിലേക്കും എയർ ന്യൂസിലൻഡ് വിമാനസർവ്വീസുകൾ ആരംഭിക്കും. 2016 ഏപ്രിലിൽ ഇന്ത്യൻ രാഷ്ട്രപതി പ്രണബ് മുഖർജിയുടെ ന്യൂസീലൻഡ് സന്ദർശനത്തിനിടെ നടപ്പാക്കിയ ധാരണപ്രകാരം എയർ ഇന്ത്യ, എയർ ന്യൂസിലൻഡ്, സിംഗപ്പൂർ എയർലൈൻസ് എന്നീ വിമാനക്കമ്പനികൾ ഇന്ത്യയിലെ ഏഴ് നഗരങ്ങളെ ന്യൂസിലൻഡുമായി ബന്ധിപ്പിച്ചുകൊണ്ടുള്ള സർവ്വീസുകൾ തുടങ്ങാൻ ധാരണയായിട്ടുണ്ട്. ഡെൽഹി, മുംബൈ, ബെംഗളുരു, കൊൽക്കത്ത, ഹൈദരാബാദ്, കൊച്ചി, ചെന്നൈ എന്നീ വിമാനത്താവളങ്ങളിൽ നിന്നുമാണ് ന്യൂസിലൻഡിലേക്ക് എയർ ന്യൂസിലൻഡ്, എയർ ഇന്ത്യ, സിംഗപ്പൂർ എയർലൈൻസ് എന്നീ എയർലൈനുകൾ സർവീസ് നടത്തുക.



</doc>
<doc id="337980" url="https://ml.wikipedia.org/wiki?curid=337980" title="കുരുതിച്ചാൽ">
കുരുതിച്ചാൽ

പാലക്കാട് ജില്ലയിലെ ഒരു വിനോദ സഞ്ചാരകേന്ദ്രമാണ് കുരുതിച്ചാൽ. മണ്ണാർകാട് താലൂക്കിലെ സൈലന്റ് വാലിയിൽ നിന്ന് പുറപ്പെടുന്ന കുന്തിപ്പുഴയുടെ ഉത്ഭവവഴിയാണ് കുരുതിച്ചാൽ. വേനൽ കാലത്തും നിലക്കാത്ത ജലപ്രവാഹം കൊണ്ട് സമൃദ്ധമായ കുരുതിച്ചാൽ വിനോദ സഞ്ചാരികളെ ആകർഷിക്കുന്ന കേന്ദ്രമാണ്. കുമരംപുത്തൂർ പഞ്ചായത്തിലാണ് ഈ പ്രദേശം സ്ഥിതിചെയ്യുന്നത്.


</doc>
<doc id="337981" url="https://ml.wikipedia.org/wiki?curid=337981" title="ആനക്കര കോയക്കുട്ടി മുസ്ലിയാർ">
ആനക്കര കോയക്കുട്ടി മുസ്ലിയാർ

പ്രമുഖ മുസ്ലിം പണ്ഡിതനും നിരവധി മഹല്ലുകളുടെ ഖാസിയും 2012 മുതൽ 16 വരെ സമസ്ത കേരള ജംഇയ്യത്തുൽ ഉലമയുടെ പ്രസിഡന്റുമായിരുന്നു ആനക്കര സി. കോയക്കുട്ടി മുസ്ലിയാർ. സമസ്ത കേരള ഇസ്ലാം മതവിദ്യാഭ്യാസ ബോർഡ്‌ എക്‌സിക്യൂട്ടീവ്, പരീക്ഷാബോർഡ്‌, ജാമിഅ നൂരിയ പരീക്ഷാബോർഡ്‌ എന്നിവകളിൽ അംഗമായും ഇ.കെ വിഭാഗം സമസ്ത പാലക്കാട് ജില്ലാ പ്രസിഡണ്ട്, മലപ്പുറം ജില്ലാ വൈസ് പ്രസിഡണ്ട്, പൊന്നാനി താലൂക്ക് ജംഇയ്യത്തുൽ ഉലമാ പ്രസിഡണ്ട് എന്നീ നിലകളിലും പ്രവർത്തിച്ചിട്ടുണ്ട്. ചോലയിൽ ഹസൈനാറിന്റെയും കുന്നത്തേതിൽ ആഇശത്ത് ഫാത്വിമയുടെയും മകനായി 1934ലിലായിരുന്നു മുസ്ലിയാരുടെ ജനനം. 03/05/2016 ചൊവ്വാഴ്ച രാത്രി 9.40ന് സ്വവസതിയിൽ വെച്ചായിരുന്നു അന്ത്യം. മരിക്കുമ്പോൾ മുസ്ലിയാർക്ക് 81 വയസ്സായിരുന്നു.



</doc>
<doc id="338005" url="https://ml.wikipedia.org/wiki?curid=338005" title="വില്യം ഹോഗാർഥ്">
വില്യം ഹോഗാർഥ്

ലോകപ്രശസ്തനായ ആദ്യകാല ബ്രിട്ടീഷ് ചിത്രകാരന്മാരിൽ ഒരാളാണ് 1697-ൽ ജനിച്ച വില്യം ഹോഗാർഥ്.സാമൂഹ്യപ്രാധാന്യമുളള വിഷയങ്ങളായിരുന്നു ഹോഗാർഥ് ചിത്രരചനയ്ക്ക് തിരഞ്ഞെടുത്തത്. .ചിത്രകഥാരൂപത്തിൽ ആറോ എട്ടോ രംഗങ്ങളുളള അത്തരം ചിത്രങ്ങൾ അദ്ദേഹത്തെ പെട്ടെന്ന് പ്രശസ്തനാക്കി.അവയിൽ ഏറേ ശ്രദ്ധേയമായ ഒന്നാണ് വിവാഹദൃശ്യങ്ങൾ എന്ന ചിത്രപരമ്പര.
ഒരു പാവപ്പെട്ട അദ്ധ്യാപകനായിരുന്ന റിച്ചാർഡ് ഹോഗാർഥിന്റെയും ആൻ ഗിബ്സൺന്റെയും മകനായിട്ടായിരുന്നു ഹോഗാർഥ് ജനിച്ചത്.ശിൽപകലയിലും മിടുക്കനായിരുന്ന ഈ കലാകാരനാണ് ബ്രിട്ടനിൽ ആദ്യത്തെ ചിത്രകലാ അക്കാദമി തുടങ്ങിയത്.


</doc>
<doc id="338012" url="https://ml.wikipedia.org/wiki?curid=338012" title="തിയഡോർ റൂസ്സോ">
തിയഡോർ റൂസ്സോ

1812-ൽ ഫ്രാൻസിൽ ജനിച്ച ചിത്രകാരനാണ് തിയഡോർ റൂസ്സോ.പതിനേഴാം നൂറ്റാണ്ടിലേ ഡച്ച് ചിത്രകലയിൽ നിന്ന് പ്രചോദനം ഉൾക്കൊണ്ട് വരച്ചു തുടങ്ങിയ റൂസ്സോ പ്രക്രതിദൃശ്യങ്ങൾ വരച്ചാണ് പ്രസിദ്ധനായത്.സമകാലീനരും സുഹൃത്തുക്കളുമായ മില്ലേ,ഡിയസ് എന്നിവരുടെ രചനകളും ജാപ്പാനിസ് ചിത്രകലയും അദ്ദേഹത്തെ സ്വാധിനിച്ചിരുന്നു.കുട്ടിക്കാലം തൊട്ടേ നിറങ്ങളുടെ ലോകത്തായിരുന്ന റൂസ്സോയ്ക്ക ഒരു ചിത്രകാരൻ എന്ന നിലയിൽ അംഗീകാരം ലഭിച്ചത് 21-ാം വയസ്സിൽ ആണ്.1867-ൽ മരിക്കുന്നത് വരെ റൂസ്സോ സ്വന്തം നാടായ ബാർബിസോണിൽ തന്നെയായിരുന്നുഗ്ലാസ്ഗോ,ലണ്ടൻ,ന്യൂയോർക്ക് തുടങ്ങിയ മഹാനഗരങ്ങളിൽ അദ്ദേഹത്തിന്റെ ചിത്രങ്ങൾ പ്രദർശിപ്പിച്ചിട്ടുണ്ട്.

Théodore Rousseau - Rehs Galleries' biography on the artist.


</doc>
<doc id="338022" url="https://ml.wikipedia.org/wiki?curid=338022" title="വെല്ലിംഗ്ടൺ അന്താരാഷ്ട്ര വിമാനത്താവളം">
വെല്ലിംഗ്ടൺ അന്താരാഷ്ട്ര വിമാനത്താവളം

ന്യൂസിലൻഡിന്റെ തലസ്ഥാന നഗരമായ വെല്ലിംഗ്ടണിൽ സ്ഥിതി ചെയ്യുന്ന അന്താരാഷ്ട്ര വിമാനത്താവളമാണ് വെല്ലിംഗ്ടൺ അന്താരാഷ്ട്ര വിമാനത്താവളം.വെല്ലിംഗ്ടൺ നഗരത്തിൽ നിന്നും 6 കിലോമീറ്റർ മാറി പ്രാന്തപ്രദേശമായ റോങൊടെയിലാണ് വിമാനത്താവളം സ്ഥിതി ചെയ്യുന്നത്. വെല്ലിംഗ്ടൺ സിറ്റി കൗൺസിൽ, ന്യൂസിലൻഡിലെ പ്രമുഖ നിർമ്മാണക്കമ്പനിയായ ഇൻഫ്രാടീൽ എന്നിവരുടെ സംയുക്ത ഉടമസ്ഥതയിലുള്ളതാണ് വെല്ലിംഗ്ടൺ വിമാനത്താവളം. 1935ൽ നിർമ്മാണം പൂർത്തിയായ വെല്ലിംഗ്ടൺ വിമാനത്താവളം സുരക്ഷാകാരണങ്ങൾ മുൻ നിർത്തി 1947ൽ അടച്ചുപൂട്ടി. പിന്നീട് 1959ൽ നവീകരിച്ച വെല്ലിംഗ്ടൺ വിമാനത്താവളം ഇന്ന് രാജ്യത്തെ മൂന്നാമത് ഏറ്റവും തിരക്കേറിയ അന്താരാഷ്ട്ര വിമാനത്താവളമാണ്. എയർ ന്യൂസിലൻഡിന്റെ ഒരു പ്രധാന ഹബ് ആണ് വെല്ലിംഗ്ടൺ വിമാനത്താവളം.സിംഗപ്പൂർ എയർലൈൻസ്, ക്വാണ്ടാസ് ,എയർ ഓസ്ട്രേലിയ തുടങ്ങിയവയാണ് വെല്ലിംഗ്ടൺ വിമാനത്താവളത്തിലെക്ക് സർവീസ് നടത്തുന്ന പ്രധാനപ്പെട്ട വിദേശ എയർലൈനുകൾ.



</doc>
<doc id="338043" url="https://ml.wikipedia.org/wiki?curid=338043" title="നിലയ്ക്കൽ">
നിലയ്ക്കൽ

നിലയ്ക്കൽ (ചായൽ) പത്തനംതിട്ട ജില്ലയുടെ കിഴക്കൻ മേഖലയിൽ ഗൂഡ്രിക്കൽ ഫോറസ്റ്റ് റേഞ്ചിൽ സ്ഥിതി ചെയ്യുന്ന ഒരു പ്രദേശമാണ്. പ്രസിദ്ധ ശബരിമല ക്ഷേത്രം നിലയ്ക്കലിന് 23 കിലോമീറ്റർ വടക്ക് കിഴക്കായി സ്ഥിതി ചെയ്യുന്നു. ശബരിമലയിലേക്കുള്ള യാത്രയിലെ ഒരു പ്രധാന ഇടത്താവളം കൂടിയാണ് നിലയ്ക്കൽ. നിബിഢ വനങ്ങളും റബ്ബർ തോട്ടങ്ങളുമാൽ ചുറ്റപ്പെട്ട ഈ പ്രദേശത്ത് ജനസംഖ്യ താരതമ്യേന കുറവാണ്. ഏ.ഡി 52-ാം ആണ്ടിൽ ക്രിസ്തുമത പ്രചരണത്തിനായി കേരളത്തിലെത്തിയ തോമാശ്ലീഹ ഇവിടെ എത്തിച്ചേർന്നുവെന്നും ഒരു പളളി സ്ഥാപിച്ചെന്നും ക്രിസ്തീയ വിശ്വാസികൾ പരക്കെ വിശ്വസിച്ചു പോരുന്നു. എന്നാൽ ഇതിനാധികാരികമായ തെളിവുകളൊന്നും ലഭ്യമല്ല. 1984ൽ ഇവിടെ സ്ഥാപിച്ച സെൻ്റ് തോമസ് എക്ക്യുമെനിക്കൽ പള്ളി ലോകത്തെ തന്നെ ആദ്യത്തെ എക്ക്യുമെനിക്കൽ പള്ളിയായി കരുതപ്പെടുന്നു.

മണ്ണാറക്കുളഞി - ചാലക്കയം റൂട്ടിൽ പ്ലാപ്പളളിയിൽ നിന്നും ഏകദേശം 8 കിലോമീറ്റർ കിഴക്ക് മാറിയാണ് നിലയ്ക്കൽ. കേരളത്തിലെ ഏറ്റവും വലിയ രണ്ടാമത്തെ ജലവെെദ്യുത പദ്ധതിയായ ശബരിഗിരി ഇവിടെ നിന്നും ഏതാനും കിലോമീറ്ററുകൾ മാത്രം ദൂരത്തിൽ സ്ഥിതി ചെയ്യുന്നു.

തിരുവിതാംകൂർ ദേവസ്വം ബോർഡിൻെറ്റ കീഴിൽ വരുന്ന നിലയ്ക്കൽ മഹാദേവ ക്ഷേത്രം ധാരാളം ഭക്തരെ ഇവിടേയ്ക്ക് ആകർഷിക്കുന്നു.പ്രധാന ഹെെവേയിൽ നിന്നും 1 കിലോമീറ്റർ ഉളളിലായിട്ടാണ് ക്ഷേത്രം സ്ഥിതി ചെയ്യുന്നത്.ശിവനാണ് പ്രധാന പ്രതിഷ്ഠ.ഒരേ സമയം ഉഗ്രമൂർത്തിയായും മംഗളദായകനായും ഭഗവാൻ വിളങ്ങുന്നു.ദുഷ്ട ശക്തികൾക്കെതിരെ പോരാടാൻ എല്ലാ അനുഗ്രഹങ്ങളും ഭഗവാൻ ശിവൻ തൻെറ്റ പുത്രനായ അയ്യപ്പന് പ്രദാനം ചെയ്യുന്നു എന്നാണ് വിശ്വാസം.ഭക്തർക്ക് വിരിവെക്കാനും കുളിക്കാനും ഉളള സൗകര്യം ക്ഷേത്രത്തിലുണ്ട്.മൂന്ന് പൂജകളുളള ഈ ക്ഷേത്രത്തിൽ ഉപദേവതകളായി കന്നിമൂല ഗണപതിയും നന്ദിയുമാണുളളത്.ഞായർ, തിങ്കൾ, വെളളി എന്നിവയാണ് ആഴ്ച്ചയിലെ വിശേഷദിവസങ്ങൾ.ദിവസങ്ങൾ.ക്ഷേത്രത്തിനോട് ചേർന്ന് തന്നെ പളളിയറക്കാവ് എന്ന മറ്റൊരു അമ്പലം കൂടിയുണ്ട്.ദേവിയാണ് പ്രധാന പ്രതിഷ്ഠ.

കേരളത്തിലെ വിവിധ എപ്പിസ്കോപ്പൽ സഭാ വിഭാഗങ്ങളുടെ മേൽനോട്ടത്തിൽ പരിപാലിക്കപ്പെടുന്ന ഒരു എക്യുമെനിക്കൽ ദേവാലയമാണ് സെന്റ് തോമസ് എക്യുമെനിക്കൽ പള്ളി. ലോകത്തിലെ ആദ്യത്തെ എക്യുമെനിക്കൽ ദേവാലയമാണിത്. 1984 ഏപ്രിൽ 8ന് ആണ് ഈ ദേവാലയം കൂദാശ ചെയ്യപ്പെട്ടത്. യേശുവിന്റെ ശിഷ്യനായ തോമാശ്ലീഹ ഈ സ്ഥലത്ത് എത്തിയിരുന്നതായി ക്രൈസ്തവർ വിശ്വസിക്കുന്നു.

ശബരിമല മാസ്റ്റർ പ്ലാനിൻെറ്റ ഭാഗമായി നിലയ്ക്കലിനെ ഒരു പ്രധാന ഇടത്താവളമാക്കി മാറ്റുക എന്നതായിരുന്നു ദേവസ്വം ബോർഡിൻെറ്റ ലക്ഷ്യം.ഇതിനായി 110 ഹെക്ടർ വനഭൂമി ഗവൺമെൻറ്റ് ദേവസ്വം ബോർഡിന് കെെമാറി.കേരള ഭാർമിങ്ങ് കോർപ്പറേഷൻെറ്റ വകയായിരുന്ന ഈ ഭൂമി പ്രധാനമായും പാർക്കിങ്ങിനാണ് ഉപയോഗിച്ചത്.

പമ്പയിലെ തിരക്ക് ഒഴിവാക്കുവാൻ ഹെവി/മീഡിയം വാഹനങ്ങൾ നിലയ്ക്കലിലാണ് പാർക്ക് ചെയ്യുന്നത്.നിലയ്ക്കലെ പാർക്കിങ്ങ് ഗ്രൗണ്ടുകളിൽ ഒരേ സമയം നാലായിരത്തിലധികം വാഹനങ്ങൾക്ക് പാർക്ക് ചെയ്യാവുനന്നതാണ്.പല സംസ്ഥാനങ്ങളിൽ നിന്നെത്തുന്ന തീർത്ഥാടകർക്ക് സൗകര്യപ്രധമാം വിധം പല ബ്ലോക്കുകളായിയാണ് പാർക്കിങ്ങ് ഒരുക്കിയിരിക്കുന്നത്.സമീപ കാലത്ത് നിലയ്ക്കലെ കുടിവെളള പദ്ധതികളും ശൗചാലയങ്ങളും ദേവസ്വം ബോർഡ് നവീകരിച്ചിരുന്നു.മഹാദേവ ക്ഷേത്രത്തിന് മുമ്പിലായി ഭക്തർക്ക് നടപ്പന്തലും നിർമ്മിച്ചു.ഇങ്ങനെ പലവിധം നവീകരണ പ്രവർത്തനങ്ങൾ നടത്തി നിലയ്ക്കൽ ശബരിമല തീർത്ഥാടനത്തിലെ പ്രധാന ഇടത്താവളമായി മാറി.

നിലയ്ക്കലിന് കിഴക്ക് മാറി ശബരിമല വനത്തിനുളളിൽ ഉളള ആദിവാസി കോളനിയാണ് അട്ടത്തോട്.മലപ്പണ്ടാരം വിഭാഗത്തിൽ പെടുന്ന ആദിവാസികളാണിവിടെവ ഏറെയും. പട്ടിണിയുടെയും അസമത്വത്തിൻെറ്റയും നടുവിലാണ് ഇവരുടെ ജീവിതം.നല്ല പാർപ്പിടങ്ങളോ പ്രാധമിക വിദ്യാഭ്യാസമോ പോലും ഇവർക്കില്ല.ഗവൺമെൻറ്റിൽ നിന്നും ലഭിക്കുന്ന ആനുകൂല്യങ്ങളാണ് ഈ ജനതയുടെ ഏക ആശ്വാസം.
ഏകദേശം മുന്നൂറിനുമേൽ ആദിവാസി കുടുംബങ്ങളാണിവിടെ ഉളളത്.2015ൽ ഇവിടെ ആരംഭിച്ച ഗവൺമെൻറ്റ് എൽ.പി സ്കൂൾ ആദിവാസി കുട്ടികൾക്ക് പ്രാധമിക വിദ്യാഭ്യാസം നൽകുന്നു.ഉച്ചകഞ്ഞിക്കുളള ഭണ്ട് കേരള സ്റ്റേറ്റ് ഹ്യുമൻ റെെറ്റസ് കമ്മീഷൻ ചെയർപേഴ്സണായ J.B കോശി അനുവദിച്ചിട്ടുണ്ട്.ഇത് ഇവിടെ പഠിക്കുന്ന 46 ആദിവാസി കുട്ടികൾക്ക് വലിയൊരു അനുഗ്രഹമാണ്.

ജനസംഖ്യ കുറഞ്ഞ മേഖലയായതുകൊണ്ട് തന്നെ ഗതാഗതം കുറവാണവിടെ.എങ്കിലും മണ്ഡല-മകരവിളക്ക് കാലങ്ങളിൽ ആയിരക്കണക്കിന് വാഹനങ്ങളാണ് ഇതിലെ കടന്നുപോകുന്നത്.ഈ സമയങ്ങളിൽ K.S.R.T.C ബസ്സുകൾ പമ്പയിൽ നിന്നും നിലയ്ക്കലിലേയ്ക്ക് ചെയിൻ സർവ്വീസ് നടത്താറുണ്ട്.പ്രെെവറ്റ് ബസ്സുകൾ സമീപ സ്ഥലങ്ങളായ ആങ്ങമൂഴി, തുലാപ്പള്ളി മേഖലകളിൽ മാത്രം സർവ്വീസ് നടത്തുന്നു.

നിലയ്ക്കലെ ഏക ആശുപത്രി 2014ൽ ഡോ.പ്രസബ് ഈനസ്സിൻെറ്റ നേതൃത്വത്തിൽ തുടങ്ങിയ ഗവൺമെൻറ്റ് പ്രെെമറി ഹെൽത്ത് സെൻറ്ററാണ്.അട്ടത്തോട് മേഖലയിലുളള ആദിവാസി വിഭാഗത്തിന് ഈ ആശുപത്രി വളരെ ഉപയോഗപ്രധമാണ്.





‌‌__സൂചിക__

</doc>
<doc id="338053" url="https://ml.wikipedia.org/wiki?curid=338053" title="ഐക്കാസിനേസീ">
ഐക്കാസിനേസീ

സപുഷ്പികളിൽ ഉൾപ്പെടുന്ന ഒരു സസ്യകുടുംബമാണ് ഐക്കാസിനേസീ (Icacinaceae).
ഈ സസ്യകുടുംബത്തിൽ വൃക്ഷങ്ങളും, കുറ്റിച്ചെടികളും, ആരോഹികളും കാണപ്പെടുന്നു. ഉഷ്ണമേഖല പ്രദേശത്താണ് ഇവ സാധാരണയായി വളരുന്നത്. വെള്ളയോടൽ, പീനാറി, പുളിപ്പച്ച, കരിനീലി തുടങ്ങിയവ ഈ സസ്യകുടുംബത്തിലെ അംഗങ്ങളാണ്.

ഇവയുടെ ഇലകൾ വിപരീതമായി ക്രമീകരിച്ചതും,  ലഘുപത്രത്തോടുകൂടിയവയോ ഹസ്തകബഹുപത്രങ്ങങ്ങളോടു കൂടിയവയോ ആണ്. ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയോ ഹസ്തക സിരാവിന്യാസത്തോടു കൂടിയവയോ ആണ്. ഇലവക്കുകൾ പൂർണ്ണമായും ദാന്തുരമായും കാണപ്പെടാറുണ്ട്. പത്രവൃന്തത്തിന്റെ അടിയിലായി ഉപപർണ്ണങ്ങൾ കാണപ്പെടുന്നു. സാധാരണയായി ശിഖിരങ്ങളുടെ അഗ്രഭാഗങ്ങളിലായാണ് ഇവയുടെ പൂക്കൾ ഉണ്ടാകുന്നത്, എന്നാൽ ചില സ്പീഷിസുകളിൽ ഇലകൾക്കു വിപരീതമായും പൂക്കൾ കാണപ്പെടാറുണ്ട്. മിക്ക സ്പീഷിസുകളുടേയും പൂക്കൾ ദ്വിലിംഗ സ്വഭാവത്തോടു കൂടിയവയാണ്, ചില സ്പീഷിസുകൾക്ക് ഏകലിംഗ പുഷ്പങ്ങളാണുള്ളത്.  


</doc>
