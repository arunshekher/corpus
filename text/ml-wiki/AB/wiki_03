<doc id="132884" url="https://ml.wikipedia.org/wiki?curid=132884" title="കഷണ്ടി">
കഷണ്ടി

സാധാരണ രോമം വളരാറുള്ള ശരീരഭാഗത്തോ ഭാഗങ്ങളിലോ, പ്രത്യേകിച്ച് തലയിൽ, രോമം ഇല്ലാതിരിക്കുന്ന അവസ്ഥയാണ് കഷണ്ടി. ഇതിന്റെ ഏറ്റവും സാധാരണമായ പ്രത്യക്ഷം, തലയിൽ ക്രമേണ മുടി നഷ്ടപ്പെടുന്ന ആൺ മാതൃക കഷണ്ടി ആണ്. മനുഷ്യരിൽ, പ്രായപൂർത്തിയായ പുരുഷന്മാരിലാണ് ഈ അവസ്ഥ കൂടുതലും കണ്ടുവരുന്നത്. വ്യാപ്തിയിലും രൂപത്തിലും വ്യത്യസ്തമായ ഇനം കഷണ്ടികളുണ്ട്; ശിരസിന്റെ കുറേ ഭാഗത്തെ മാത്രം മുടി നഷ്ടപ്പെടുന്ന ആൺ, പെൺ മാതൃക കഷണ്ടികൾ, മുഴുവൻ ശിരസിനേയും ബാധിക്കുന്ന സമ്പൂർണ്ണ ശിരോ കഷണ്ടി, ശരീരത്തിലെ മുഴുവൻ രോമവും നഷ്ടപ്പെടുന്ന സർവാംഗ കഷണ്ടി എന്നിവ കഷണ്ടിയുടെ അവസ്ഥാഭേദങ്ങളും മാതൃകകളുമാണ്.

ജനിതകം, ഫംഗസ് ബാധ, അപകടം, റേഡിയോതെറാപ്പി, കീമോതെറാപ്പി, ശരീരത്തിൽ പോഷകങ്ങളുടെ കുറവ്, ഓട്ടോഇമ്മ്യൂൺ എന്നിവ മുടികൊഴിച്ചിലിനു കാരണമാകാം.

വട്ടത്തിലുള്ള രൂപത്തിൽ മുടികൊഴിച്ചിൽ, താരൻ, ചർമം പൊളിഞ്ഞുവരൽ, സ്കാറിംഗ് എന്നിവയാണ് കഷണ്ടിയുടെ ലക്ഷണങ്ങൾ. അലോപീഷിയ ആരിയേറ്റ എന്ന മുടികൊഴിച്ചിൽ അസാധാരണമായ സ്ഥലങ്ങളിൽ മുടികൊഴിച്ചിലിനു കാരണമാകും, ഉദാഹരണത്തിനു ആൺ മാതൃക കഷണ്ടിയിൽ കാണപ്പെടാത്ത പുരികത്തിന്റെ കൊഴിച്ചിൽ, തലയുടെ പിൻഭാഗം, ചെവികൾക്കു മുകളിലുള്ള ഭാഗം.

സാധാരണയായി ഒരാളുടെ തലയിൽ 100,000 മുതൽ 150,000 മുടികളാണ് ഉള്ളത്. സാധാരണയായി ഒരു ദിവസം ശരാശരി 100 മുടി ഇഴകൾ തലയിൽനിന്നും കൊഴിയും. അത്രതന്നെ പുതിയ മുടി ഇഴകൾ ഉണ്ടാവുകയും ചെയ്യണം.

ഇതുവരെ പൂർണമായി മനസ്സിലാക്കാൻ സാധിച്ചില്ലെങ്കിലും മുടികൊഴിച്ചിലിനു അനവധി കാരണങ്ങൾ ഉണ്ടാകാം:
പുരുഷന്മാരിലെ 95 ശതമാനം കഷണ്ടിയും ആൺ മാതൃക കഷണ്ടിയാണ് (എംപിബി). തലയുടെ മുൻഭാഗത്തും വെർട്ടക്സ് ഭാഗം എന്നിവിടങ്ങളിൽ കഷണ്ടി വരുന്നു.

പാരമ്പര്യത്തിനു അനുസരിച്ചു കഷണ്ടിയുടെ രൂപം മാറാം. ഇത്തരം കഷണ്ടികളെ പാരിസ്ഥിക അവസ്ഥകൾ ബാധിക്കാറില്ല. കഷണ്ടിയുടെ പാരമ്പര്യ തുടർച്ചയുടെ കാരണങ്ങൾ ഇപ്പോഴും അവ്യക്തമാണ്. ഒന്നിലധികം ജീനുകൾ ഇവയുടെ കാരണമാകാം, അമ്മയിൽനിന്നും ലഭിക്കുന്ന എക്സ് ക്രോമസോമിലെ അണ്ട്രോജൻ റിസപ്റ്റർ ജീനുകൾ എംപിബിയുടെ കാരണമായി കണ്ടെത്തിയിട്ടുണ്ട്.

ഫംഗസ് ബാധ, അപകടം, റേഡിയോതെറാപ്പി, കീമോതെറാപ്പി, ശരീരത്തിൽ പോഷകങ്ങളുടെ കുറവ്, ഓട്ടോഇമ്മ്യൂൺ എന്നിവ മുടികൊഴിച്ചിലിനു കാരണമാകാം. രക്തസമ്മർദ്ദ പ്രശ്നങ്ങൾ, പ്രമേഹം, ഹൃദ്രോഗങ്ങൾ, കൊളസ്ട്രോൾ എന്നിവയുടെ ഭാഗമായി ഉപയോഗിക്കുന്ന മരുന്നുകൾ കാരണം താൽകാലികമായതോ സ്ഥിരമായതോ ആയ കഷണ്ടി ഉണ്ടാകാം. ശരീരത്തിന്റെ ഹോർമോൺ സന്തുലനത്തിനെ ബാധിക്കുന്ന എന്തിനും വലിയ തരത്തിലുള്ള പ്രഭാവം ഉണ്ടാകാം. മൈക്കോട്ടിക് ബാധയുടെ ചില ചികിത്സകൾ വലിയതോതിലുള്ള മുടികൊഴിച്ചിലിനു കാരണമാകാറുണ്ട്. കീമോതെറാപ്പി ഉൾപ്പെടെ വിവിധ തരം ചികിത്സകൾ കാരണവും മുടി കൊഴിച്ചിൽ കാണപ്പെടാറുണ്ട്. 

മുടികൊഴിച്ചിലിനുള്ള വിവിധതരം ചികിത്സകൾക്കു പരിമിതമായ വിജയങ്ങളെ ഒള്ളു. ആൺ മാതൃക കഷണ്ടിയ്ക്കു ഉപയോഗിക്കാവുന്ന മൂന്ന് മരുന്നുകളാണ് ഫിനസ്റ്റെറൈഡ്, ഡ്യുറ്റസ്റ്റെറൈഡ്, മിനോക്സിടിൽ എന്നിവ.

ലോക്കൽ അനസ്തേഷ്യ ഉപയോഗിച്ചു മുടി മാറ്റിവെക്കൽ ശസ്ത്രക്രിയകൾ നടത്താറുണ്ട്. നല്ല രീതിയിൽ മുടിയുള്ള പിൻഭാഗങ്ങളിൽ നിന്നും മുടി എടുത്തു ഡോക്ടർ മുടികൊഴിച്ചിലുള്ള ഭാഗങ്ങളിൽ വെച്ചുപിടിപ്പിക്കും. ഈ പ്രക്രിയയ്ക്കു നാലു മുതൽ എട്ട് മണിക്കൂർ വരെ സമയം എടുക്കും. ചിലപ്പോൾ ഒന്നിലധികം തവണ മുടി മാറ്റിവെക്കൽ നടത്തേണ്ടി വരും.


</doc>
<doc id="132894" url="https://ml.wikipedia.org/wiki?curid=132894" title="മേപ്പയൂർ ഗ്രാമപഞ്ചായത്ത്">
മേപ്പയൂർ ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ മേലടി ബ്ളോക്ക് പഞ്ചായത്ത് പരിധിയിൽ കൊഴുക്കല്ലൂർ, മേപ്പയ്യൂർ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് മേപ്പയ്യൂർ ഗ്രാമപഞ്ചായത്ത്. പഞ്ചായത്തിന്റെ വിസ്തീർണ്ണം 23.41 ചതുരശ്ര കിലോമീറ്ററാണ്. 

2006 വരെ മേപ്പയ്യൂർ കേരളത്തിലെ നിയമസഭാ മണ്ഡലങ്ങളിൽ ഒന്നായിരുന്നു

പ്രധാന സ്ഥലങ്ങൾ: കൊഴുക്കല്ലൂർ, കീഴപ്പയ്യൂർ, കായലാട്, മഠത്തുംഭാഗം, വിളയാട്ടൂർ, ചാവട്ട്, നരക്കോട്, മഞ്ഞക്കുളം.

സാംസ്‌കാരിക സ്ഥാപനങ്ങൾ: യുവശക്തി കലാവേദി കീഴ്പ്പയ്യൂർ, നവപ്രഭ കായലാട്, കൈലാസ കലാകേന്ദ്രം വിളയാട്ടൂർ, സമന്വയ കൊഴുക്കല്ലൂർ, സർവോദയ വായനാശാല കീഴപ്പയ്യൂർ


</doc>
<doc id="132917" url="https://ml.wikipedia.org/wiki?curid=132917" title="രാജാവിന്റെ മകൻ">
രാജാവിന്റെ മകൻ

തമ്പി കണ്ണന്താനത്തിന്റെ സംവിധാനത്തിൽ മോഹൻലാൽ, രതീഷ്, സുരേഷ് ഗോപി, അംബിക എന്നിവർ പ്രധാനവേഷങ്ങളിൽ അഭിനയിച്ച് 1986-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് രാജാവിന്റെ മകൻ. ഷാരോൺ പ്രൊഡക്ഷൻസിന്റെ ബാനറിൽ സാബു കണ്ണന്താനം നിർമ്മിച്ച ഈ ചിത്രം വിതരണം ചെയ്തത് ജൂബിലി പിൿചേഴ്‌സ് ആണ്. രാജീവ് ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ഡെന്നീസ് ജോസഫ് ആണ്.

ഷിബു ചക്രവർത്തി എഴുതിയ ഗാനങ്ങൾക്ക് സംഗീതം പകർന്നത് എസ്.പി. വെങ്കിടേഷ് ആണ്. ഗാനങ്ങൾ രഞ്ജിനി വിപണനം ചെയ്തിരിക്കുന്നു.




</doc>
<doc id="132918" url="https://ml.wikipedia.org/wiki?curid=132918" title="മാമാനിക്കുന്നു മഹാദേവി ക്ഷേത്രം">
മാമാനിക്കുന്നു മഹാദേവി ക്ഷേത്രം

കണ്ണൂർ ജില്ലയിലെ ഇരിക്കൂറിൽ പുഴയുടെ കിഴക്ക് കരയിൽ ഒരു ചെറിയ കുന്നിനു മുകളിൽ സ്ഥിതിചെയ്യുന്ന ശാക്തേയ ക്ഷേത്രമാണ് മാമാനം മഹാദേവി ക്ഷേത്രം അഥവാ മാമാനിക്കുന്ന് ഭഗവതീ ക്ഷേത്രം. "പരാശക്തി"യാണ് മുഖ്യ പ്രതിഷ്ഠ. . കല്ല്യാട് താഴത്തുവീട്‌ വകയായിരുന്ന ഈ ക്ഷേത്രം ഇപ്പോൾ മലബാർ ദേവസ്വം ബോർഡിനു കീഴിലാണ് പ്രവർത്തിക്കുന്നത്. കണ്ണൂർ ജില്ലയിലെ മാടായി, കളരിവാതുക്കൽ, പള്ളിക്കുന്ന്, എന്നീ ദുർഗ്ഗാക്ഷേത്രങ്ങളുടെ കൂട്ടത്തിൽപ്പെടുന്നു.

പണ്ട് കാലത്ത് ഈ പ്രദേശത്ത് മഹാക്ഷേത്രങ്ങൾ ഉണ്ടായിരുന്നതിന്റെ അവശിഷ്ട തെളിവുകൾ ഇപ്പോഴും ഉണ്ട്. കണ്ണങ്കോട്, ചേറ്റുവട്ടി, പലൂൽ എന്നിവിടങ്ങളിൽ നിന്നും മഹാക്ഷേത്രാവശിഷ്ടങ്ങൾ ലഭിച്ചിട്ടുണ്ട്. പരശുരാമന്റെ യജ്ഞഭൂമിയായിരുന്നു ഇവിടം എന്നു വിശ്വസിക്കപ്പെടുന്നു. നിരവധി ഋഷിമാർ തപസ്സു ചെയ്തിരുന്ന ഇടമാണ് പുഴക്കരയിലെ ഈ കുന്ന്. അതിനാൽ ഈ സ്ഥലത്തിന് "മാമുനിക്കുന്ന്`" എന്നു പേർ വിളിച്ചെന്നും പിന്നീടത് ലോപിച്ച് മാമാനിക്കുന്ന് എന്നായി എന്നും കരുതുന്നു.

ശക്തേയപൂജ നടക്കുന്ന ഇത്തരം ഭഗവതീ ക്ഷേത്രങ്ങളിൽ ബ്രാഹ്മണർക്ക് പകരം പിടാരർ അല്ലെങ്കിൽ മൂസത് എന്ന സമുദായത്തില്പെട്ട പുരോഹിതരാണ് പൂജകൾ ചെയ്യുന്നത്. കാടാമ്പുഴയിലെപ്പോലെ പൂമൂടൽ ചടങ്ങ് ഇവിടെ സാധാരണമല്ല. മറികൊത്തൽ (മറി സ്തംഭനം നീക്കൽ) ഇവിടുത്തെ പ്രധാന ചടങ്ങാണ്. ചൊവ്വ, വെള്ളി ദിവസങ്ങളാണ് പ്രാധാന്യമേറിയത്. കണ്ണൂർ ജില്ലയിൽ പറശ്ശിനിക്കടവ് മുത്തപ്പൻ ക്ഷേത്രം കഴിഞ്ഞാൽ ഏറ്റവും തിരക്കുള്ള ക്ഷേത്രങ്ങളിൽ ഒന്നാണിത്. ഭക്തർക്ക് ഉച്ചക്കും രാത്രിയും ഭക്ഷണം സൗജന്യമായി നൽകിവരുന്നു. 1980 വരെ കോഴിയറവ് പതിവായിരുന്ന ഇവിടെ പിന്നീട് ആ ചടങ്ങ് നിയമം മൂലം നിരോധിച്ചു.

ദുർഗ്ഗ, ഭദ്രകാളീ ഭാവത്തിൽ ആണ് പരാശക്തിയുടെ പ്രതിഷ്ഠ. ശിവൻ, ക്ഷേത്രപാലൻ(കാലഭൈരവൻ), ശാസ്താവ്, നാഗരാജാവ് എന്നീ ഉപദേവതാ പ്രതിഷ്ഠകളും ഉണ്ട്.


ബ്ലാത്തൂർ റോഡിൽ രണ്ടുകിലോമീറ്റർ കിഴക്കായി കണ്ണങ്കോട് ക്ഷേത്രം ആണ് മാമാനം ദേവിക്ഷേത്രത്തിന്റെ ആരൂഢസ്ഥാനമായി കണക്കാക്കപ്പെടുന്നത്.




</doc>
<doc id="132938" url="https://ml.wikipedia.org/wiki?curid=132938" title="ബാങ്ക് ഓഫ് ബറോഡ">
ബാങ്ക് ഓഫ് ബറോഡ

ഭാരതത്തിലെ ഒരു ദേശസാൽകൃത ബാങ്കാണ് ബാങ്ക് ഓഫ് ബറോഡ () ().ഭാരതീയ സ്റ്റേറ്റ് ബാങ്കിനേയും പഞ്ചാബ് നാഷനൽ ബാങ്കിനേയും കഴിഞ്ഞാൽ മൂന്നാം സ്ഥാനത്താണ് ബാങ്ക് ഓഫ് ബറോഡ.1908 ജൂലൈ 20ന് ഗുജറാത്തിലാണ് സ്ഥാപിച്ചത്.1969ൽ 13 ബാങ്കുകളോടൊപ്പം ദേശസാൽക്കരിക്കപ്പെട്ടു.
ഇരുപത്തിയാറോളം രാജ്യങ്ങളിലായി ഈ ബാങ്കിന്റെ ശൃംഖല വ്യാപിച്ചുകിടക്കുന്നു.

1908-1959


</doc>
<doc id="132969" url="https://ml.wikipedia.org/wiki?curid=132969" title="വള്ളിക്കുന്ന് നിയോജക മണ്ഡലം">
വള്ളിക്കുന്ന് നിയോജക മണ്ഡലം

മലപ്പുറം ജില്ലയിൽ സ്ഥിതിചെയ്യുന്ന ഒരു നിയമസഭാമണ്ഡലമാണ് വള്ളിക്കുന്ന് നിയോജക മണ്ഡലം. ഇത് മലപ്പുറം പാർലമെന്റ് നിയോജക മണ്ഡലത്തിൽ ഉൾപ്പെടുന്നു. തിരൂരങ്ങാടി താലൂക്കിൽ ഉൾപ്പെടുന്ന ചേലമ്പ്ര, മൂന്നിയൂർ, പള്ളിക്കൽ, പെരുവള്ളൂർ, തേഞ്ഞിപ്പലം വള്ളിക്കുന്ന് എന്നീ പഞ്ചായത്തുകൾ ചേർന്നതാണ് ഈ മണ്ഡലം. 

2011-ൽ ആണ് ഈ നിയോജക മണ്ഡലം നിൽ വിൽ വന്നത്.ഇന്ത്യൻ യൂണിയൻ മുസ്ലിം ലീഗ് അംഗം കെ. എൻ. എ ഖാദർ ആണ് വള്ളിക്കുന്നിന്റെ ആദ്യത്തെ എം എൽ എ.നിലവിൽ ലീഗിന്റെ തന്നെ പി.അബ്ദുൾ ഹമീദ് ആണ് വള്ളിക്കുന്നിന്റെ എം എൽ എ.


</doc>
<doc id="132974" url="https://ml.wikipedia.org/wiki?curid=132974" title="അവശോഷണം">
അവശോഷണം

ഒരു പദാർഥം മറ്റൊരു പദാർഥത്തെ തന്നിലേക്കു വലിച്ചെടുക്കുന്ന പ്രക്രിയയെ അവശോഷണം എന്നു പറയുന്നു. സ്പോഞ്ച് (sponge) ജലത്തെയും ഒപ്പുകടലാസ് (blotting paper) മഷിയെയും വലിച്ചെടുക്കുന്നത് അവശോഷണത്തിനു ദൃഷ്ടാന്തങ്ങളാണ്. വർണവസ്തുക്കൾക്കു പ്രകാശവുമായുള്ള പ്രവർത്തനം, ദീപനവിധേയമായ ആഹാരം കുടലിന്റെ ഭിത്തികളിലൂടെ ശരീരത്തിനകത്തേക്കു പ്രവേശിക്കൽ, സസ്യങ്ങൾ വേരുകൾവഴി വെള്ളവും വളവും വലിച്ചെടുക്കൽ എന്നിവയെല്ലാം അവശോഷണം തന്നെ. ദ്രവങ്ങൾ വാതകങ്ങളെ അവശോഷിപ്പിക്കുന്നു എന്നു പറയുമ്പോൾ ആ ദ്രവങ്ങളിൽ ആ വാതകങ്ങൾ അലിഞ്ഞുചേരുന്നു എന്നാണ് അർഥം. ഉദാഹരണമായി ജലം അമോണിയാവാതകത്തെ ധാരാളമായി അവശോഷണം ചെയ്യുന്നു എന്നു പറയാറുണ്ട്; അമോണിയാവാതകം ധാരാളമായി ജലത്തിൽ കലരുന്നു എന്നാണ് ഇതിനർഥം. വിവിധ വാതകങ്ങളുടെ ജലാവശോഷണം അഥവാ ജലലേയത്വം വിവിധ അളവിലാണ്. 0Cൽ നൈട്രജൻ എന്ന വാതകം ജലത്തിൽ 1:002 എന്ന തോതിൽ അവശോഷിതമാകുന്നു. അതേ താപനിലയിലും മർദത്തിലും അമോണിയാവാതകം 1:1050 എന്ന തോതിൽ അവശോഷണം ചെയ്യപ്പെടുന്നു. മർദം കൂടുന്നതിനും താപനില കുറയുന്നതിനും അനുസരിച്ച് അവശോഷണം അധികമാകുന്നു.

ചില ഖരവസ്തുക്കൾ വാതകങ്ങളെ അവശോഷണം ചെയ്യാറുണ്ട്. മരക്കരി പ്രസിദ്ധമായ അത്തരം ഒരു അവശോഷകമാണ്. അമോണിയ, ക്ളോറിൻ, ഫോസ്ജീൻ മുതലായ വാതകങ്ങളെ അതു ധാരാളമായി വലിച്ചെടുക്കുന്നു. വാതകാവശോഷണശേഷി ഉള്ളതുകൊണ്ട് മരക്കരി ഒരു ഗന്ധഹാരകം (de-odorant) ആയി ഉപയോഗിക്കപ്പെടുന്നുണ്ട്. അതിതപ്തം (superheated) ആയ ജലബാഷ്പംകൊണ്ടു തപിപ്പിച്ച മരക്കരിക്ക് അവശോഷണശേഷി കൂടുതലാണ്. ഉത്തേജിതമായ ഇത്തരം മരക്കരി വാതകമുഖംമൂടികളിൽ (gas-masks) ഉപയോഗിക്കാറുണ്ട്. പ്ലാറ്റിനം ബ്ലാക്ക് (Platinum black) നല്ല ഒരു വാതകാവശോഷകമാണ്. ഇത് ഹൈഡ്രജൻ-ഓക്സിജൻ മിശ്രിതത്തിൽ വച്ചാൽ ഈ വാതകങ്ങൾ അവശോഷിക്കപ്പെടുന്നു. അപ്പോൾ ഇവയുടെ തൻമാത്രകങ്ങൾ തമ്മിൽ തമ്മിൽ വളരെ അടുക്കുവാനും താപം ഉൻമുക്തമാകുവാനും ഇടവരുന്നു. വർധിച്ച ഈ താപനില അവശേഷിച്ച വാതകമിശ്രത്തെ കത്തിക്കുകയും ചെയ്യുന്നു.

അവശോഷണം അധിശോഷണത്തിൽനിന്നു ഭിന്നമാണ്. ഖരവസ്തുവിന്റെ പ്രതലത്തിലാണ് അധിശോഷണം നടക്കുന്നത്. എന്നാൽ അവശോഷണം പ്രതലത്തിൽ മാത്രമല്ല, വസ്തുവിന്റെ അന്തർഭാഗങ്ങളിലും നടക്കും. അധിശോഷണത്തെ അനുഗമിക്കുന്ന പ്രക്രിയയാണ് അവശോഷണം.

വിദ്യുത്കാന്തതരംഗങ്ങൾ (ഉദാ. പ്രകാശം, താപം) ഒരു മാധ്യമത്തിലൂടെ കടന്നുപോകുമ്പോൾ അവശോഷണവിധേയമാകാറുണ്ട്. പ്രകാശത്തിന് ഒരു മാധ്യമത്തിലൂടെ കടന്നുപോകുമ്പോൾ തീവ്രതക്കുറവ് സംഭവിക്കുന്നു. മാധ്യമത്തിലെ തന്മാത്രകളോ അണുക്കളോ പ്രകാശോർജത്തെ അവശോഷണം ചെയ്യുന്നു എന്നതാണ് ഇതിനു കാരണം. സുതാര്യം (transparent) എന്നു കരുതപ്പെടുന്ന പദാർഥങ്ങൾ കൂടുതൽ ഘനത്തിൽ ഉപയോഗിച്ചില്ലെങ്കിൽ അതിലൂടെ ദൃശ്യപ്രകാശം സാരമായ അവശോഷണംകൂടാതെ കടന്നുപോകുന്നു. പക്ഷേ, ഇൻഫ്രാറെഡ്, അൾട്രാവയലറ്റ് എന്നീ മേഖലകളിൽ മിക്ക വസ്തുക്കളും ശക്തിയായ അവശോഷണം പ്രദർശിപ്പിക്കുന്നുണ്ട്. സുതാര്യവസ്തുക്കൾ വേണ്ടത്ര ഘനത്തിൽ ഉപയോഗിക്കുകയാണെങ്കിൽ അവ അവശോഷണം പ്രദർശിപ്പിക്കുന്നതായി കാണാം. വളരെ സുതാര്യമായി തോന്നുന്ന ശുദ്ധജലം വളരെ ആഴമുള്ള സംഭരണികളിൽ എടുത്തശേഷം വീക്ഷിക്കുകയാണെങ്കിൽ നീലനിറം ഉള്ളതായി കാണപ്പെടുന്നു. അതായത്, പ്രകാശത്തിന്റെ ചുവപ്പുഭാഗത്തെ അത് അവശോഷണം ചെയ്യുന്നു. കൃത്യമായി പറഞ്ഞാൽ തികച്ചും സുതാര്യമായ വസ്തുക്കളൊന്നും പ്രകൃതിയിലില്ല.

ലാംബെർട്ട് നിയമം (Lambert's law) അനുസരിച്ച് തുല്യഘനമുള്ള ഓരോ അടുക്കും ആനുപാതികമായി പ്രകാശത്തെ അവശോഷണം ചെയ്യുന്നു. ഒരേതരത്തിലുള്ള തൻമാത്രകളുടെ അടുക്കുകൾ പരിഗണിക്കുകയാണെങ്കിൽ ലാംബെർട്ട് നിയമം I = 10e എന്ന രൂപത്തിലെഴുതാം. ഇവിടെ I എന്നത് x ദൂരം സഞ്ചരിച്ചശേഷം പ്രകാശത്തിനുള്ള തീവ്രത(intensity)യും I0 അടുക്കിലേക്കു പ്രവേശിക്കുന്ന പ്രകാശത്തിന്റെ ആദിമ തീവ്രതയും ആണ്. ഒരു പദാർഥത്തിൽ ഒരു പ്രത്യേക തരംഗദൈർഘ്യത്തിന് k ഒരു സ്ഥിരാങ്കമായിരിക്കും. ഒരു ലായനിയുടെ അവശോഷണം അതിന്റെ ഗാഢത(concentration) യെ ആശ്രയിച്ചിരിക്കുന്നു. ലായിനികളുടെ അവശോഷണം പ്രകാശിപ്പിക്കുന്ന നിയമത്തിനു ബീർ നിയമം (Beer's law) എന്നാണ് പേര്. ഇതിനെ, I = 10e എന്നെഴുതാം. ഇവിടെ c = ഗാഢത; a = മാത്രാഗാഢത(unit concentration)യ്ക്കുള്ള അവശോഷണാങ്കം; x = പ്രകാശം ലായനിയിൽ സഞ്ചരിക്കുന്ന ദൂരം. 

ഓരോ വസ്തുവും അതിന്റെ അഭിലക്ഷണീയ തരംഗദൈർഘ്യമുള്ള (characteristic wave length) പ്രകാശത്തെ ശക്തിയായി അവശോഷണം ചെയ്യുന്നു. ധവളപ്രകാശത്തെ സോഡിയം ബാഷ്പത്തിലൂടെ കടത്തിവിട്ടശേഷം ഒരു സ്പെക്ട്രോസ്കോപ് ഉപയോഗിച്ച് പരിശോധിച്ചാൽ സന്തത സ്പെക്ട്ര(continuous spectrum) ത്തിന്റെ മഞ്ഞമേഖല(5893 A°)യിൽ വളരെ അടുത്തടുത്തായി രണ്ടു കറുപ്പുരേഖകൾ കാണാവുന്നതാണ്. ഇവയെ സോഡിയത്തിന്റെ അവശോഷണരേഖകൾ (absorption lines) എന്നും ഇപ്രകാരമുള്ള സ്പെക്ട്രത്തെ അവശോഷണ സ്പെക്ട്രമെന്നും പറയുന്നു. ഇതുപോലെതന്നെ സൂര്യപ്രകാശത്തെ സ്പെക്ട്രോസ്കോപ് ഉപയോഗിച്ചു പരിശോധിക്കുമ്പോഴും സന്തത സ്പെക്ട്രത്തിൽ അനേകം കറുത്ത രേഖകൾ കാണപ്പെടുന്നുണ്ട്. ഫ്രോൺഹോഫർ രേഖകൾ (Fraunhofer lines) എന്നു വിളിക്കുന്ന ഇവ സൌരാന്തരീക്ഷത്തിലുള്ള വിവിധ മൂലകങ്ങളുടെയും അയോണുകളുടെയും അഭിലക്ഷണീയ അവശോഷണ രേഖകളാണ്.

പ്രകൃതിയിൽ കാണപ്പെടുന്ന വസ്തുക്കളുടെ സ്വാഭാവികനിറം അവശോഷണത്തെയും ആശ്രയിച്ചിരിക്കുന്നു. ഉപരിതലത്തിൽ പതിക്കുന്ന പ്രകാശരശ്മികൾ അപവർത്തനം (refraction), ആന്തരിക പ്രതിഫലനം (internal reflection) എന്നിവകഴിഞ്ഞ് പുറത്തേക്കു വരുമ്പോൾ ശക്തമായ അവശോഷണംമൂലം അവയിൽ നിന്നും ചില വർണങ്ങൾ അപ്രത്യക്ഷമായിരിക്കും. ചില വർണങ്ങൾ മറ്റുള്ളവയെ അപേക്ഷിച്ചു കൂടുതലായി അവശോഷണം ചെയ്യപ്പെടുന്നതുകൊണ്ടാണ് ചായങ്ങൾക്കെല്ലാം നിറമുണ്ടാകുന്നത്.

ഒരു മാധ്യമത്തിലൂടെ സഞ്ചരിക്കുമ്പോഴോ ഉപരിതലങ്ങളിൽനിന്നും പ്രതിഫലിപ്പിക്കപ്പെടുമ്പോഴോ ശബ്ദതരംഗങ്ങൾക്ക് ഊർജനഷ്ടം സംഭവിക്കുന്നു. മാധ്യമത്തിലോ അതിന്റെ അതിർത്തികളിലോ ശബ്ദതരംഗങ്ങളുടെ ഊർജ്ജം അവശോഷണം ചെയ്യപ്പെടുന്നതാണ് ഇതിനുകാരണം. അവശോഷണംമൂലം ശബ്ദോർജം താപീയോർജമായി രൂപാന്തരപ്പെടുന്നു. മാധ്യമത്തിലുണ്ടാകുന്ന ഊർജനഷ്ടത്തിനുകാരണം ശ്യാനത (viscosity), താപസംവഹനം (heat conduction), തൻമാത്രാവിനിമയം (molecular exchange) എന്നിവയാണ്. ഉപരിതലങ്ങൾ ശബ്ദത്തെ പ്രതിഫലിപ്പിക്കുന്നതോടൊപ്പം അവശോഷിപ്പിക്കുകയും ചെയ്യുന്നു. ഒരു മാധ്യമത്തിന്റെ ഉപരിതലം അവശോഷണം ചെയ്യുന്ന ശബ്ദോർജത്തിന്റെയും ഉപരിതലത്തിൽ പതിക്കുന്ന ശബ്ദോർജത്തിന്റെയും അനുപാതമാണ് അവശോഷണാങ്കം (absorption coefficient). മിനുസമുള്ള പ്രതലത്തെക്കാൾ പരുക്കനോ നിറയെ ദ്വാരങ്ങളുള്ളതോ ആയ പ്രതലങ്ങൾക്ക് അവശോഷണാങ്കം കൂടുതലാണ്. തിയെറ്ററുകൾ, ആഡിറ്റോറിയങ്ങൾ എന്നിവ നിർമ്മിക്കുമ്പോൾ പ്രതിധ്വനി ഒഴിവാക്കാനായി തട്ടുകളും ചുമരുകളും നല്ല ശബ്ദാവശോഷകങ്ങളെക്കൊണ്ടു പൊതിയുന്നു. ഒരു മാധ്യമത്തിൽത്തന്നെ ശബ്ദതരംഗങ്ങളുടെ ആവൃത്തി മാറുന്നതിനനുസരിച്ച് അവശോഷണവും വ്യത്യാസപ്പെടുന്നുണ്ട്. വായുവിലെ ആർദ്രത, കാർബൺ ഡൈയോക്സൈഡ് വാതകത്തിന്റെ അളവ് ഇവ കൂടുന്നതനുസരിച്ച് അവശോഷണം വർധിക്കുന്നു.

(Interstellar) 

ജർമൻ വാനശാസ്ത്രഞ്ജൻ ജെ. ഹാർട്ട്മാൻ (J.Hartmann) 1904-ൽ ഡെൽട്ടാ ഓറിയോണിസ് എന്ന നക്ഷത്രത്തെ പഠിക്കുമ്പോൾ അതിന്റെ സ്പെക്ട്രത്തിൽ ഒരു പ്രത്യേകത കണ്ടെത്തി. സ്പെക്ട്രത്തിലെ മറ്റു രേഖകൾ പ്രദർശിപ്പിക്കുന്ന ഡോപ്ലർ നീക്കം (Doppler shift) ഇല്ലാത്ത സോഡിയത്തിന്റെ ഒരു അവശോഷണരേഖ ഇദ്ദേഹം കണ്ടു. പിന്നീട് ഡോപ്ലർനീക്കമില്ലാത്ത ഇത്തരം അവശോഷണരേഖകൾ മറ്റു നക്ഷത്രങ്ങളുടെ പ്രകാശത്തിലും കണ്ടുപിടിക്കപ്പെട്ടു. ഓറിയൺ താരാവ്യൂഹത്തിലെ പല നക്ഷത്രങ്ങളുടെയും സ്പെക്ട്രത്തിലെ മറ്റു രേഖകൾക്കെല്ലാം ഡോപ്ലർനീക്കം ഉണ്ടായിരുന്നെങ്കിലും ഒരു കാൽസ്യം രേഖയ്ക്കു വ്യതിയാനമൊന്നും കണ്ടില്ല. അമേരിക്കൻ വാനശാസ്ത്രജ്ഞനായ വി.എം. സ്ളീഫർ 1909-ൽ ഇതിനൊരു വിശദീകരണം കണ്ടെത്തി. താരാന്തരീയവാതകങ്ങളുടെ ഒരു മേഘപടലം താരങ്ങൾക്കും ഭൂമിക്കും ഇടയിലായിട്ടുണ്ട് എന്ന് ഇദ്ദേഹം ചൂണ്ടിക്കാട്ടി. ഈ വാതകങ്ങൾ അവയിലെ പരമാണുക്കളുടെ അഭിലക്ഷണീയരേഖകൾ താരപ്രകാശത്തിൽ നിന്നും അവശോഷണം ചെയ്യുന്നു. Ca,Na,K,Fe എന്നീ മൂലകങ്ങൾ ഈ വാതകത്തിലുണ്ടെന്ന് അവശോഷണം തെളിയിക്കുന്നു. CH,CN,CH+ എന്നീ റാഡിക്കലുകളുടെ അവശോഷണങ്ങളും കണ്ടുപിടിക്കപ്പെട്ടിട്ടുണ്ട്. താരാന്തരീയ പൊടിപടലങ്ങൾ താരാപ്രകാശത്തെ നമ്മുടെ ദൃഷ്ടിയിൽ നിന്നും മറയ്ക്കുന്നു. താരാപ്രകാശത്തിനു പ്രകീർണനം (scattering) സംഭവിക്കുന്നതുകൊണ്ട് ഈ പൊടിപടലം ഒരു ചുവന്ന അരിപ്പപോലെ പ്രവർത്തിക്കുന്നു. 


</doc>
<doc id="132976" url="https://ml.wikipedia.org/wiki?curid=132976" title="ആനന്ദ് (ബോളിവുഡ് ചലച്ചിത്രം)">
ആനന്ദ് (ബോളിവുഡ് ചലച്ചിത്രം)

1971-ൽ പുറത്തിറങ്ങിയ ഒരു ബോളിവുഡ് ചലച്ചിത്രമാണ് ആനന്ദ്. ഋഷികേഷ് മുഖർജി സംവിധാനം ചെയ്ത ഈ ചിത്രത്തിൽ രാജേഷ് ഖന്ന, അമിതാഭ് ബച്ചൻ എന്നിവരാണ് കേന്ദ്രകഥാപാത്രങ്ങളെ അവതരിപ്പിച്ചത്. മരണാസന്നനും എന്നാൽ പ്രസന്നനുമായ ഒരു രോഗിയുടെയും ഒരു ഡോക്ടറുടെയും ആത്മബന്ധത്തിന്റെ കഥയാണ് ഈ ചിത്രം പറയുന്നത്. പിന്നീട് ചിത്രശലഭം എന്ന പേരിൽ ഇത് മലയാളത്തിൽ പുനർനിർമ്മിക്കപ്പെട്ടു.

1972-ൽ മികച്ച ചലച്ചിത്രത്തിനുള്ള ഫിലിംഫെയർ അവാർഡ് ആനന്ദ് നേടി. ഇതിലെ അഭിനയത്തിന് രാജേഷ് ഖന്നയും അമിതാഭ് ബച്ചനും യഥാക്രമം മികച്ച നടനും സഹനടനുമുള്ള പുരസ്കാരങ്ങൾ നേടി. ഗുൽസാറിന് സംഭാഷണത്തിനുള്ള പുരസ്കാരം ലഭിച്ചപ്പോൾ ഋഷികേഷ് മുഖർജിക്ക് കഥയ്ക്കും എഡിറ്റിങ്ങിനുമുള്ള പുരസ്കാരങ്ങൾ ലഭിച്ചു
മരണം ആസന്നമാണേന്നറിഞ്ഞിട്ടും ചുറ്റുമുള്ളവരെ ആനന്ദത്തിലേക്ക് നയിക്കാൻ ശ്രമിച്ച ഒരു യുവാവിന്റെ കഥ. 

"ആനന്ദ്" ആദ്യം കിഷോർകുമാറും മഹമൂദും പ്രധാനകഥാപാത്രങ്ങളായാണ് ആലോചിച്ചിരുന്നത്. എന്നാൽ കിഷോർകുമാരിനെ കാണാൻപോയ ഋഷീകേശ് മുഖർജിയെ കാവൽക്കാരൻ ഓടിച്ചു എന്ന കാരണത്താലാണ് നായകന്മാരെ മാറ്റിയത്. പിന്നീട് രാജ്കപൂർ, ശശികപൂർ എന്നിവരെയും രാജേഷ്ഖന്നക്കുമുമ്പ ആനന്ദായി ആലോചിച്ചു.

മുഖർജി ഇത് 28 ദിവസംകൊണ്ടാണ് ഷൂട്ട് ചെയ്തതെന്ന് രാജേഷ് സുബ്രഹ്മണ്യം എന്ന സംഗീതഞ്ജൻ പറയുന്നു. ഗുൽസാർ ആണ് ഈ ചിത്രത്തിന്റെ തിരക്കഥ തെയ്യാറാക്കിയത്. അദ്ദേഹം ചില ഗാനങ്ങളും എഴുതി. തന്നെ ബാബു മശായ് എന്ന് വിളിക്കുമായിരുന്ന രാജ് കപൂറിനെ ആണത്രേ ഋഷികേശ് മുഖർജി ആനന്ദ് എന്ന കഥാപാത്രമാക്കിയത്. രാജ് കപൂർ സുഖമില്ലാതെ കിടക്കുമ്പോളാണ് ഈ ചിത്രം രചിച്ചത്. ഈ ചിത്രം രാജ് കപൂറിനും ബോംബേ നിവാസികൾക്കുമാണ് സമർപ്പിച്ചിട്ടുള്ളത്.പിന്നീട് ഈ ചിത്രം ചിത്രശലഭം(ചലച്ചിത്രം) എന്ന പേരിൽ മലയാളത്തിൽ ജയറാമിനെയും ബിജുമേനോനെയും നായകന്മാരാക്കി പുനർനിർമ്മിച്ചു..

യോഗേഷ്, ഗുൽസാർ എഴുതിയ വരികൾക്ക്ക്ക് സലിൽ ചൗധരി സംഗീതം നൽകിയിരിക്കുന്നു. ഗുൽസാർ ആണ് മൗത് തു എക് കവിതാ ഹെ എന്ന കവിത എഴുതിയത്. അത് അമിതാഭ് ബച്ചൻ ഈ ചിത്രത്തിൽ ആലപിച്ചു. സലിൽ ചൗധരിയെ സമീപിക്കുന്നതിനു മുമ്പ് ആദ്യം ലതാമങ്കേഷ്കറോടാണ് ഈ ചിത്രത്തിന്റെ സംഗീതം ആവശ്യപ്പെട്ടത്. പക്ഷേ ലത പിന്മാറി


 1971film


</doc>
<doc id="132979" url="https://ml.wikipedia.org/wiki?curid=132979" title="ഹുബ്ലി">
ഹുബ്ലി

കർണ്ണാടകത്തിലെ ധാർവാഡ് ജില്ലയിലെ ഒരു നഗരം .ഹുബ്ലി -ധാർവാഡ്മുനിസിപ്പൽ കോർപ്പറേഷൻ ആസ്ഥാനം.വലിയ വ്യവസായ നഗരം.ദക്ഷിണ പശ്ചിമ റെയിൽവേയുടെ ആസ്ഥാനം ഹുബ്ലിയാണ്.


</doc>
<doc id="132989" url="https://ml.wikipedia.org/wiki?curid=132989" title="പ്ലാച്ചിമട">
പ്ലാച്ചിമട

പാലക്കാട് ജില്ലയിലെ ചിറ്റൂർ താലൂക്കിലെ പെരുമാട്ടി പഞ്ചായത്തിൽ സ്ഥിതി ചെയ്യുന്ന പ്രദേശമാണ് പ്ലാച്ചിമട. പ്ലാച്ചിമടയിലെ കൊക്കോകോള വിരുദ്ധ സമരംത്തിലൂടെയാണ് ലോക പ്രസിദ്ധമാകുന്നത്. ഹിന്ദുസ്ഥാൻ കൊക്കക്കോള ബിവറേജസ് പ്രൈവറ്റ് ലിമിറ്റഡിന്റെ പ്ലാൻറ് 2000ൽ പ്രവർത്തനമാരംഭിച്ചതോടെയാണ് പ്ലാച്ചിമടയിൽ കുടിവെള്ളത്തിന്റെ ക്ഷാമവും മലിനീകരണവും കാരണം ജനങ്ങളുടെ സ്വാഭാവിക ജീവിതത്തിന് ബുദ്ധിമുട്ട് ഉണ്ടാകുന്നത്. കൃഷിക്ക് പ്രാമുഖ്യമുള്ള പ്രദേശത്ത് ശുദ്ധജലദൗർലഭ്യം നേരിട്ടത് സാമൂഹികവും സാന്പത്തികവുമായ പ്രത്യാഘാതങ്ങൾ ഉണ്ടാക്കി. 2002 ഏപ്രിൽ 22ന് ആദിവാസി നേതാവ് സി കെ ജാനു പ്ലാച്ചിമട കൊക്കക്കോള വിരുദ്ധ സമരം ഉദ്ഘാടനം ചെയ്തു. ആഗോള തലത്തിലെ തന്നെ പ്രമുഖ ശീതള പാനീയ നിർമ്മാതാക്കളായ കൊക്കക്കോള കന്പനി, അതിന്റെ പ്ലാച്ചിമട പ്ലാൻറ് പ്രവർത്തിക്കാനായി ദിനംപ്രതി ലക്ഷക്കണക്കിന് ലിറ്റർ ഭൂഗർഭജലം ഊറ്റിയെടുത്തതാണ് പ്രദേശത്തെ കിണറുകളെയും മറ്റ് കുടിവെള്ള സ്രോതസ്സുകളെയും പ്രതികൂലമായി ബാധിച്ചത്. കൂടാതെ വളമെന്ന പേരിൽ മാരകവിഷാംശമുള്ള ഖരമാലിന്യം പ്രദേശത്തെ കർഷകർക്ക് വിതരണം ചെയ്തത് മലിനീകരണത്തിന്റെ വ്യാപ്തി വർധിപ്പിച്ചു. 
സമരം ശക്തിപ്പെട്ടതിന്റെ ഫലമായും പെരുമാട്ടി പഞ്ചായത്ത്, കേരള മലിനീകരണ നിയന്ത്രണ ബോർഡ് എന്നീ സ്ഥാപനങ്ങളുടെ ഇടപെടൽ കാരണവും 2004ൽ ഫാക്ടറി അടച്ചുപൂട്ടിയെങ്കിലും കൊക്കക്കോള കന്പനിയെ കുറ്റവാളിയായി പ്രഖ്യാപിക്കാനോ പ്ലാച്ചിമടക്കാർക്ക് നഷ്ടപരിഹാരം കന്പനിയിൽ നിന്ന് ഈടാക്കാനോ ഇതുവരെ കഴിഞ്ഞിട്ടില്ല. ഫാക്ടറിക്ക് ലൈസൻസ് നിഷേധിച്ചതുമായി ബന്ധപ്പെട്ട് പെരുമാട്ടി പഞ്ചായത്തും കൊക്കക്കോള കന്പനിയും തമ്മിൽ ഹൈക്കോടതിയിൽ തുടങ്ങിയ നിയമയുദ്ധം അന്തിമതീർപ്പിനായി സുപ്രീം കോടതയിൽ‌ പരിഗണന കാത്ത്കിടക്കുകയാണ്. 2009ൽ കേരള സർക്കാർ നിയോഗിച്ച ഉന്നതാധികാര സമിതി പ്ലാച്ചിമടയിൽ തെളിവെടുപ്പ് നടത്തുകയും പ്രദേശവസികൾക്ക് 216 കോടി രൂപയുടെ നഷ്ടപരിഹാരം കൊക്കൊകോള കമ്പനിയിൽ നിന്നും ഈടാക്കാവുന്നതാണെന്നും ശുപാർശ ചെയ്തു. റിപ്പോർട്ടിന്റെ അടിസ്ഥാനത്തിൽ കേരള നിയമസഭ 2011ൽ പ്ലാച്ചിമട നഷ്ടപരിഹാര ട്രിബ്യൂണൽ ബില്ല് പാസ്സാക്കുകയും രാഷ്ട്രപതിയുടെ അനുമതിക്കായി കേന്ദ്രത്തിലേക്ക് അയക്കുകയും ചെയ്തു. 2011ൽ ബില്ല് കേന്ദ്ര ആഭ്യന്തര വകുപ്പ് സംസ്ഥാന സർക്കാറിന് തിരിച്ചയച്ചു. കേന്ദ്രം ഉന്നയിച്ച കാര്യങ്ങൾക്ക് 2011ൽ തന്നെ സംസ്ഥാന സർക്കാർ മറുപടി നൽകി. ഒടുവിൽ ബില്ല് അംഗീകരിക്കാനാകില്ലെന്ന രാഷ്ട്രപതിയുടെ തീർപ്പോടു കൂടി ബില്ല് 2015 ഡിസംബറിൽ കേന്ദ്ര സർക്കാർ‌ സംസ്ഥാന സർക്കാരിന് തിരിച്ചയച്ചിരിക്കുകയാണ്. 


</doc>
<doc id="132993" url="https://ml.wikipedia.org/wiki?curid=132993" title="വെസ്റ്റ്ലൈഫ്">
വെസ്റ്റ്ലൈഫ്

വെസ്റ്റ്ലൈഫ് 1998 ജൂലൈ 3-ന് തുടങ്ങിയ ഒരു അയർലണ്ട് പോപ്പ് സംഗീത ബാൻഡാണ്. ഈ ബാൻഡ് തുടങ്ങിയപ്പോൾ നിക്കി ബൈയിം, കിയാൻ ഇഗൻ, മാർക്ക് ഫിഹീലി, ഷേൻ ഫിലൻ, ബ്രയാൻ മക്ഫാഡ്ൻ (2005-ൽ വിരമിച്ചു) എന്നീ അഞ്ച് പുരുഷ ഗായകരാണ് ഉണ്ടായിരുന്നത്. പ്രണയത്തെയും, ഏകാന്തതയെയും, വിരഹത്തെയും കേന്ദ്രമാക്കിയുള്ള ഇവരുടെ ഗാനങ്ങൾ അർത്ഥവത്തായ വരികൾ കൊണ്ടും, സ്വരമാധുര്യം കൊണ്ടും, മികച്ച ശബ്ദസംയോജനം കൊണ്ടും ലോകവ്യാപകമായി യുവാക്കളെ കോരിത്തരിപ്പിച്ചവയായിരുന്നു. ഇവരുടെ ആദ്യ ഏഴു ഗാനങ്ങളും തുടർച്ചയായി ഒന്നാം സ്ഥാനത്ത് എത്തിയതുകാരണം അയർലൻണ്ടിലെയും ബ്രിട്ടന്റെയും ചരിത്രത്തിൽ തന്നെ പ്രശസ്തരായ ഗായകസംഘമായി മാറി വെസ്റ്റ്ലൈഫ്. എന്നിരുന്നാലും അമേരിക്കൻ ഐക്യനാടുകളിൽ ഇവർക്ക് വലിയ പ്രശസ്തി നേടാൻ കഴിഞ്ഞില്ല. ഇവരുടെ ഗാനങ്ങൾ മിക്കതും ചലചിത്ര-ശബ്ദ സംയോജിത രീതിയാലാണ് ഇറക്കപ്പെടുന്നത്.

വെസ്റ്റ്ലൈഫ് നൂറിൽ പരം ഗാനങ്ങൾ രചിക്കുകയും വ്യത്യസ്ത ആൽബങ്ങളിലൂടെ അവ ഇറക്കുകയും ചെയ്തു. 



</doc>
<doc id="132999" url="https://ml.wikipedia.org/wiki?curid=132999" title="ഒരു അഭിഭാഷകന്റെ കേസ് ഡയറി">
ഒരു അഭിഭാഷകന്റെ കേസ് ഡയറി

കെ. മധുവിന്റെ സംവിധാനത്തിൽ മമ്മൂട്ടി, ജഗതി ശ്രീകുമാർ, വിജയരാഘവൻ, നരേന്ദ്രപ്രസാദ്, ഹീര, കാവേരി എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഒരു അഭിഭാഷകന്റെ കേസ് ഡയറി. മാക് പ്രൊഡക്ഷൻസിന്റെ ബാനറിൽ എം. അലി ആണ് ഈ ചിത്രം നിർമ്മിച്ചത്. എസ്.എൻ. സ്വാമി ആണ് ചിത്രത്തിന്റെ രചന നിർവ്വഹിച്ചിരിക്കുന്നത്.

ഷിബു ചക്രവർത്തി എഴുതിയ ഗാനങ്ങൾക്ക് സംഗീതം പകർന്നത് രവീന്ദ്രൻ ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. ഗാനങ്ങൾ ജോണിസാഗരിഗ വിപണനം ചെയ്തിരിക്കുന്നു. 



</doc>
<doc id="133005" url="https://ml.wikipedia.org/wiki?curid=133005" title="വാണിയമ്പലം">
വാണിയമ്പലം

File:.jpg

മലപ്പുറം ജില്ലയുടെ കിഴക്കുഭാഗത്തായി നിലമ്പൂർ താലൂക്കിൽ ഉള്ള ഗ്രാമമാണ് വാണിയമ്പലം. വണ്ടൂർ ഗ്രാമപഞ്ചായത്തിന്റെ ഭാഗമാണ് ഈ പ്രദേശം. ഷൊർണൂർ-നിലമ്പൂർ തീവണ്ടിപ്പാതയിലെ നിലമ്പൂരിനു 10 കിലോമീറ്റർ മുമ്പുള്ള സ്റ്റേഷൻ. മരവ്യവസായത്തിന് പ്രശസ്തം.വണ്ടൂർ, നിലമ്പൂർ, അമരമ്പലം, കാളികാവ്, കരുവാരകുണ്ട്,പാണ്ടിക്കാട്,എന്നിവ അടുത്തുള്ള പ്രദേശങ്ങൾ.ബാണാപുരം ക്ഷേത്രം, മകരചൊവ്വ പ്രശസ്തമായ മുടപ്പിലാശ്ശേരി കാവ്, പൂത്രക്കോവ് മഹാവിഷ്ണുക്ഷേത്രം, പോരൂർ ശിവക്ഷേത്രം എന്നിവയാണ് അടുത്തുള്ള അമ്പലങ്ങൾ. വാണിയമ്പലം പാറ ഒരുപാടു സഞ്ചാരികളെ ആകർഷിക്കുന്നു. ഒരു ക്രിസ്ത്യൻ പള്ളിയും ഒരുപാട് മുസ്ലിം പള്ളികളും ഇവിടെ ഉണ്ട്. ഒരു ഗവ ഹൈസ്കൂളും ഇവിടെ പ്രവർത്തിക്കുന്നു. വണ്ടൂരിൽ നിന്നും കിഴക്കോട്ട് കാളികാവിലേക്ക് പോകുന്ന വഴിയിലാണ് ഈ ചത്വരം. താളിയംകുണ്ട് വഴി ചെമ്പ്രശ്ശേരിക്കുപോകുന്ന പാത, അമരമ്പലം റോഡ് എന്നിവ വാണിയമ്പലത്ത് വച്ച് കാളികാവ് പാതയിൽ ചേരുന്നു. 



</doc>
<doc id="133017" url="https://ml.wikipedia.org/wiki?curid=133017" title="മയ്യനാട് ഗ്രാമപഞ്ചായത്ത്">
മയ്യനാട് ഗ്രാമപഞ്ചായത്ത്

കൊല്ലം ജില്ലയിലെ മുഖത്തല ബ്ളോക്കിലെ സ്ഥിതി ചെയ്യുന്ന ഒരു തീരദേശ പഞ്ചായത്താണ് മയ്യനാട് ഗ്രാമപഞ്ചായത്ത്. ഒരു ഉപ ദ്വീപുപോലെ മുന്നുവശവും വെള്ളത്താൽ ചുറ്റപ്പെട്ടിരിക്കുന്ന ഈ ഗ്രാമപഞ്ചായത്തിന് 2 1/2 കി.മീറ്റർ നീളത്തിൽ കടലോരപ്രദേശമുണ്ട്.
പഞ്ചായത്തിന്റെ അതിരുകൾ ത്രിക്കൊവിൽ വട്ടം, ആദിച്ചനല്ലൂർ എന്നീ പഞ്ചായത്തുകളും പരവൂർ മുനിസിപ്പാലിറ്റിയും കൊല്ലം നഗരസഭയും പടിഞ്ഞാറ് കടലുമാണ്. 

http://www.trend.kerala.gov.in 
<br>
http://lsgkerala.in/mayyanadpanchayat
<br>
Census data 2001


</doc>
<doc id="133018" url="https://ml.wikipedia.org/wiki?curid=133018" title="ബാക്ക്സ്ട്രീറ്റ് ബോയ്സ്">
ബാക്ക്സ്ട്രീറ്റ് ബോയ്സ്

ഫ്ലോറിഡയിലെ ഒർലാൻഡോയിൽ 1993-ൽ തുടങ്ങിയ ഒരു അമേരിക്കൻ സംഗീത സംഘമാണ് ബാക്ക്സ്ട്രീറ്റ് ബോയ്സ്. ഈ ബാൻഡ് തുടങ്ങിയപ്പോൾ എ.ജെ. മക്ലീൻ, ഹൗവി ഡൊറഫ്, ബ്രയാൻ ലിട്രൽ, നിക്ക് കാർടർ, കെവിൻ റിച്ചാർഡ്സൺ എന്നീ അഞ്ച് പുരുഷ ഗായകരാണ് ഉണ്ടായിരുന്നത്. 2006-ൽ റിച്ചാർഡ്സൺ വ്യക്തിപരമായ കാരണങ്ങളാൽ ബാൻഡിൽ നിന്ന് പിൻവാങ്ങിയെങ്കിലും, മറ്റ് അംഗങ്ങൾ റിച്ചാർഡ്സൺ തിരിച്ചു വരാനുള്ള സാധ്യത തള്ളിക്കളഞ്ഞിട്ടില്ല. 

1996-ലെ "ബാക്ക്സ്ട്രീറ്റ് ബോയ്സ്" എന്ന ആൽബത്തിലൂടെയാണ് ഇവർ പ്രശസ്തരായത്. തുടർന്ന് വന്ന "ബാക്ക്സ്ട്രീറ്റ് ബാക്ക്" (1997‌) എന്ന ആൽബം ഇവരെ ലോകപ്രശസ്തരാക്കി. പിന്നീട് ഇറങ്ങിയ "മില്ലേനിയം" (1999) "ബ്ലാക്ക് അൻഡ് ബ്ലൂ" (2000) എന്നിവ ഇവരെ പ്രശസ്തിയുടെ കൊടുമുടിയിലാക്കി. മൂന്ന് വർഷത്തെ ഇടവേളക്ക് ശേഷം, ബാൻഡ് വീണ്ടും ചേരുകയും "നെവർ ഗോൺ" (2005), "അൺബ്രേക്കബിൾ" (2007), "ദിസ് ഇസ് അസ്" (2009) എന്നി ആൽബങ്ങൾ പുറത്തിറക്കുകയും ചെയ്തു.

ഈ ബാൻഡ് ലോകവ്യാപകമായി 13 കോടി റിക്കാർഡിങ്ങുകൾ വിറ്റുകൊണ്ട് എക്കാലത്തെയും മികച്ച സംഗീത ബാൻഡായി മാറി. ബിൽബോർഡ് കണക്കനുസരിച്ച്, സാഡ് എന്ന ബാൻഡ് കഴിഞ്ഞാൽ ആദ്യത്തെ ഏഴ് ആൽബങ്ങളും ഇറങ്ങിയ സമയത്തുതന്നെ അദ്യ പത്ത് സ്ഥാനങ്ങൾ നിലനിർത്താനായ ഒരേയൊരു ഗായകസംഘമാണ് ബാക്ക്സ്ട്രീറ്റ് ബോയ്സ്.


</doc>
<doc id="133019" url="https://ml.wikipedia.org/wiki?curid=133019" title="തെസോറസ്">
തെസോറസ്

ഒരു പദത്തിന്റെ സമാനപദങ്ങളും ആശയസാദൃശ്യമുള്ള ഇതര പദങ്ങളും പ്രയോഗവിശേഷങ്ങളും അർത്ഥചായ്‌വുള്ള ശൈലികളും ക്രമീകരിച്ചവതരിപ്പിക്കുന്ന ഗ്രന്ഥമാണ് തെസോറസ്. ഭണ്ഡാരം എന്ന അർത്ഥമുള്ള ഒരു ലത്തീൻ പദമാണ് തെസോറസ്. അവിടെനിന്ന് ആ പദം ഒരുതരം നിഘണ്ടുവിനെ കുറിക്കാൻ ഇംഗ്ലീഷിലേക്കും മറ്റു ഭാഷകളിലേക്കും സ്വീകരിക്കപ്പെട്ടു. ഇംഗ്ലീഷ് പദങ്ങളുടെയും പദസംഹിതകളുടെയും അർത്ഥം രേഖപ്പെടുത്തിയിട്ടുള്ള ഗ്രന്ഥമായ റോജെറ്റ്സ് തെസോറസ് ആണ് ഇതിന്റെ ആദ്യത്തെ മാതൃക.

ശീർഷകപദങ്ങൾക്കും പദസംഹിതകൾക്കും പുറമേ പര്യായങ്ങളും മറ്റു സമാനാർത്ഥപദങ്ങളും കൂടി തെസോറസിൽ സാധാരണയായി രേഖപ്പെടുത്തിയിരിക്കും. ചില തെസോറസുകളിൽ ഇവയ്ക്കെല്ലാം പുറമേ ശീർഷകപദത്തിൽനിന്ന് നിഷ്പാദിപ്പിക്കാവുന്ന പദങ്ങളും അതിനോടു ബന്ധപ്പെട്ട പദങ്ങളും കൂടി ഉൾപ്പെടുത്താറുണ്ട്. മേല്പറഞ്ഞതിനു പുറമേ തെസോറസിന് സാധാരണ നിഘണ്ടുക്കളിൽ നിന്ന് മറ്റൊരു വ്യത്യാസം കൂടി ഉണ്ട്. സാധാരണ നിഘണ്ടുക്കളിൽ ശീർഷകപദങ്ങൾ അക്ഷരമാലാക്രമത്തിൽ രേഖപ്പെടുത്തിയിട്ട് അവയിലോരോന്നിന്റെയും നേർക്ക് ആ പദത്തിന്റെ അർത്ഥം അഥവാ അർത്ഥങ്ങൾ ആയിരിക്കും രേഖപ്പെടുത്തുക. അർത്ഥത്തിന്റെ സാംഗത്യം വ്യക്തമാക്കാൻ ഏതെങ്കിലും ഒരു സന്ദർഭത്തിലുള്ള പ്രയോഗം കൂടി നല്കാറുണ്ട്. അത്തരം നിഘണ്ടുക്കളിൽ അക്ഷരമാലാക്രമമനുസരിച്ച് മറ്റൊരിടത്ത് ശീർഷകപദമായാണ് പര്യായം രേഖപ്പെടുത്തി നിർവചിക്കുന്നത്. തെസോറസിലാകട്ടെ പര്യായങ്ങൾ അഥവാ സമാനാർത്ഥ പദങ്ങൾ ശീർഷകപദത്തെത്തുടർന്നു മാത്രമേ രേഖപ്പെടുത്താറുള്ളു. 

ചില തെസോറസുകൾ ശീർഷകപദത്തിന്റെ അർത്ഥം ഹ്രസ്വമായ ഒരു ലേഖനത്തിന്റെ രൂപത്തിൽ രേഖപ്പെടുത്താറുണ്ട്. സ്വാഭാവികമായിത്തന്നെ ഇത്തരം തെസോറസുകൾക്ക് ഒരു വിജ്ഞാനകോശത്തിന്റെ സ്വഭാവം കൂടി സിദ്ധിക്കുന്നു. വിവിധ വിഷയങ്ങളുടെ പ്രതിപാദനത്തിൽ പ്രയോഗിക്കപ്പെട്ടുവരുന്ന സാങ്കേതികാർത്ഥമുള്ള പദങ്ങൾ വിഷയങ്ങളെ ആസ്പദമാക്കി വെവ്വേറെ ക്രമീകരിച്ചതിനുശേഷം ഓരോ വിഷയത്തെ സംബന്ധിച്ച പദങ്ങളും മറ്റു തെസോറസുകളിലെന്നപോലെ നിർവചിക്കുകയും അതിനെത്തുടർന്ന് സമാനാർത്ഥ പദങ്ങളും മറ്റും രേഖപ്പെടുത്തുകയും ചെയ്തുകൊണ്ട് റീഡേഴ്സ് ഡൈജസ്റ്റ് എന്ന ആനുകാലികത്തിന്റെ പ്രസാധകർ തയ്യാറാക്കിയിട്ടുള്ള നിഘണ്ടു മേല്പറഞ്ഞതുപോലെ വിജ്ഞാനകോശത്തിന്റെ സ്വഭാവമുള്ളതാണ്.

പ്രാചീനകാലത്ത് സംസ്കൃതത്തിൽ ഉണ്ടായിട്ടുള്ള നിഘണ്ടുക്കൾ തെസോറസിന്റെ സ്വഭാവമുള്ളവയാണ്. എന്തെന്നാൽ പര്യായങ്ങൾ കാണിക്കുന്ന ശബ്ദകോശത്തിന്റെ രൂപത്തിലുള്ളവയാണ് ആ സംസ്കൃത നിഘണ്ടുക്കൾ. അവയെ കുറിക്കാൻ കോശങ്ങൾ എന്ന പേരാണ് ഉപയോഗിച്ചുവന്നത്. സുപ്രസിദ്ധമായ അമരകോശം ഇതിന് ഒരു തെളിവാണ്. തമിഴ് ഭാഷയിൽ ആദ്യകാലത്ത് തയ്യാറാക്കപ്പെട്ടിരുന്ന നിഘണ്ടുക്കൾ ഇത്തരം കോശങ്ങളാണ്. അവ തെസോറസിന്റെ സ്വഭാവമുള്ളവയായിരുന്നു. അത്തരം കോശങ്ങളെ കുറിക്കാനാണ് നിഘണ്ടുക്കൾ എന്ന പദം തമിഴിൽ ഉപയോഗിച്ചുവന്നത്. ഇന്നത്തെ സാധാരണ നിഘണ്ടുക്കളെ കുറിക്കാൻ തമിഴിൽ ഉപയോഗിച്ചുവരുന്നത് 'അകരാതി' എന്ന പേരാണ്.

മോണിയർ വില്യംസ് രചിച്ച സംസ്കൃത-ഇംഗ്ലീഷ് നിഘണ്ടുവിൽ ശീർഷകപദങ്ങളായി രേഖപ്പെടുത്തിയിട്ടുള്ളത് പ്രധാനമായും ധാതുക്കളാണ്. ധാത്വർത്ഥം രേഖപ്പെടുത്തിയതിനു ശേഷം പ്രസക്ത ധാതുവിൽനിന്ന് നിഷ്പന്നമാകുന്ന പദങ്ങൾ ഓരോന്നായി രേഖപ്പെടുത്തി നിർവചിച്ചിരിക്കുന്നു. മലയാളത്തിൽ ആർ. നാരായണപ്പണിക്കരുടെ നവയുഗഭാഷാനിഘണ്ടുവും ഈ രീതിയാണ് പിന്തുടർന്നിട്ടുള്ളത്. ലേഖനാരംഭത്തിൽ കാണുന്നത് പദങ്ങളല്ല, ധാതുക്കളാണ.എങ്കിലും മറ്റെല്ലാ തരത്തിലും ഇവയുടെ ലേഖനഘടന സാധാരണ തെസോറസുകളുടേതിന് തുല്യമാണ്. ഇക്കാരണത്താൽ അടിസ്ഥാനപരമായി തെസോറസിന്റെ സ്വഭാവം മേല്പറഞ്ഞ രണ്ട് നിഘണ്ടുകൾക്കും ഉണ്ട്.

മലയാളത്തിലെ ആദ്യത്തെ തെസോറസ് ഡി.സി. ബുക്സ് പ്രസിദ്ധീകരിച്ചിട്ടുള്ള കേണൽ എം.ബി. നായരുടെ മലയാളം തിസോറസ്-പദാന്വേഷണ ശബ്ദകോശം ആണ്.

ഭാഷാരൂപമായ ആശയ പ്രകാശനത്തിന് എല്ലാ തരത്തിലും ഉപകരിക്കുന്ന ഒരു പ്രയോഗ സഹായിയാണ് തെസോറസ് എന്നു പറയാം. ശൈലീ പ്രയോഗങ്ങളും മറ്റും തെസോറസുകളിൽ രേഖപ്പെടുത്തുന്ന സമ്പ്രദായം ഇത്തരം ഗ്രന്ഥങ്ങൾക്ക് ഭാഷാപരമായും സാംസ്കാരികമായും വലിയ മൂല്യം നല്കുന്നു.


</doc>
<doc id="133020" url="https://ml.wikipedia.org/wiki?curid=133020" title="ഡാനിയേൽ വെട്ടോറി">
ഡാനിയേൽ വെട്ടോറി

ന്യൂസിലൻഡ് ദേശീയ ക്രിക്കറ്റ് ടീമിന്റെ മുൻ ക്യാപ്റ്റനാണ് ഡാനിയേൽ വെട്ടോറി. സ്റ്റീഫൻ ഫ്ലെമിംഗിനു ശേഷം നൂറ് ടെസ്റ്റ് മത്സരങ്ങൾ കളിക്കുന്ന ആദ്യ ന്യൂസിലൻഡുകാരനാണ് അദ്ദേഹം. ഇടങ്കയ്യൻ സ്പിൻ ബൗളറായാണ് അന്താരാഷ്ട്ര ക്രിക്കറ്റിലേക്ക് കടന്നുവന്നതെങ്കിലും തുടർന്ന് ബാറ്റിംഗ് വികസിപ്പിച്ച അദ്ദേഹം ഇന്ന് ലോകത്തിലെ ഏറ്റവും മികച്ച ഓൾറൗണ്ടർമാരിലൊരാളാണ്. കളിക്കാരുടെ 2010 നവംബറിലെ ഐ.സി.സി. റാങ്കിംഗ് അനുസരിച്ച് ടെസ്റ്റ് ഓൾറൗണ്ടർമാരിൽ രണ്ടാം സ്ഥാനവും ഏകദിനത്തിൽ ബൗളർമാരിൽ ഒന്നാം സ്ഥാനവും ഓൾറൗണ്ടർമാരിൽ നാലാം സ്ഥാനവും വെട്ടോറിക്കാണ്. ടെസ്റ്റ് ക്രിക്കറ്റിന്റെ ചരിത്രത്തിൽ 300 വിക്കറ്റും 3000 റൺസും നേടിയിട്ടുള്ള എട്ടാമത്തെ കളിക്കാരനാണ് വെട്ടോറി.

ഐ.സി.സി. യുടെ 2012ലെ "സ്പിരിറ്റ് ഓഫ് ദി ക്രിക്കറ്റ് അവാർഡ്" നേടി. കളിക്കളത്തിലെ മികച്ച പെരുമാറ്റത്തിനാണ് ഈ അവാർഡ് നൽകപ്പെടുന്നത്.2015ലെ ക്രിക്കറ്റ് ലോകകപ്പിനുശേഷം രാജ്യാന്തര ക്രിക്കറ്റിൽ നിന്നും അദ്ദേഹം വിരമിച്ചു.



</doc>
<doc id="133024" url="https://ml.wikipedia.org/wiki?curid=133024" title="തുലാഭാരം (ചലച്ചിത്രം)">
തുലാഭാരം (ചലച്ചിത്രം)

കെ.പി.എ.സി. യുടെ തുലാഭാരം എന്ന പേരിലുള്ള നാടകത്തിന്റെ ചലച്ചിത്രാവിഷ്ക്കാരമാണ് തോപ്പിൽ ഭാസി രചിച്ച് എ.വിൻസെന്റ് സംവിധാനം ചെയ്ത തുലാഭാരം.

വിജയ, വത്സല എന്നീ രണ്ട് കൂട്ടുകാരികളുടെ കഥയാണിത്. വത്സലയുടെ പിതാവായ പ്രശസ്ത അഭിഭാഷകൻ വിജയയുടെ അച്ഛനായ ബിസിനസ്സുകാരനെ ഒരു കേസിൽ തോല്പിക്കുകയും അത് അദ്ദേഹത്തിന്റെ മരണത്തിനിടയാക്കുകയും ചെയ്യുന്നു. തുടർന്നുണ്ടായ സാഹചര്യങ്ങൾ മൂലം വിജയ ഒരു ട്രേഡ് യൂണിയൻ നേതാവായ രാമുവിനെ വിവാഹം കഴിക്കാൻ നിർബന്ധിതയാവുകയും രാമു സമരമുഖത്തുവച്ച് മരണമടയുകയും ചെയ്യുന്നു. പട്ടിണികിടന്ന കുട്ടികളെ കൊന്നതിനു ശേഷം ആത്മഹത്യ ചെയ്യാൻ ശ്രമിച്ച വിജയ അറസ്റ്റു ചെയ്യപ്പെടുകയും അപ്പോഴേക്കും ഒരു പ്രശസ്ത അഭിഭാഷകയായി മാറിയ വത്സല അവരെ തൂക്കുമരത്തിലേക്കയയ്ക്കുന്നതുമാണ് ഇതിവൃത്തം. വിൻസെന്റ് - തോപ്പിൽഭാസി കൂട്ടുകെട്ടിന്റെ ഒരു ഉത്തമസൃഷ്ടിയാണ് ഈ ചിത്രം.

സുപ്രിയ ഫിലിംസിനു വേണ്ടി ഹരിപോത്തൻ ആണ് ചിത്രം നിർമ്മിച്ചത്. തിരക്കഥയും സംഭാഷണവും തോപ്പിൽഭാസിയുടേതാണ്. ഗാനരചന വയലാർ രാമവർമ്മയും സംഗീതം ദേവരാജനും ക്യാമറ ഭാസ്ക്കർറാവുവും നിർവഹിച്ചു. പ്രേംനസീർ, മധു, തിക്കുറിശ്ശി സുകുമാരൻ നായർ, അടൂർഭാസി, നെല്ലിക്കോട് ഭാസ്ക്കരൻ, പരവൂർ ഭരതൻ, തോപ്പിൽഭാസി, ശാരദ, ഷീല, അടൂർ ഭവാനി തുടങ്ങിയവരാണ് അഭിനയിച്ചത്. നടി ശാരദയ്ക്ക് മികച്ച നടിക്കുള്ള ദേശീയപുരസ്കാരം നേടിക്കൊടുത്ത ചിത്രമായിരുന്നു തുലാഭാരം. 1969-ൽ മധുസൂദനറാവു തെലുഗു ഭാഷയിലും (മനസ്സിലുമരാളി) 1970-ൽ ഹിന്ദിയിലും (സമാജ് കോ ബദൽ ഡാലോ), തമിഴിലും ഈ ചിത്രം പുനഃസൃഷ്ടിക്കപ്പെട്ടു. ഈ മൂന്ന് ചിത്രങ്ങളിലും ശാരദയാണ് വിജയയുടെ വേഷത്തിൽ അഭിനയിച്ചത്.

മലയാളം, തെലുങ്ക്, ഹിന്ദി തമിഴ് എന്നീ ഭാഷകളിൽ നിർമ്മിച്ച തുലാഭാരത്തിന് എല്ലാ ഭാഷയിലും വമ്പിച്ച പ്രദർശനവിജയം നേടാൻ കഴിഞ്ഞുവെങ്കിലും മലയാളത്തിൽ കിട്ടിയ അംഗീകാരം മറ്റു ഭാഷാചിത്രങ്ങൾക്ക് നേടാൻ കഴിഞ്ഞില്ല.
വയലാർ രാമവർമ്മ എഴുതിയ വരികൾക്ക് ജി ദേവരാജൻ സംഗീതം നൽകിയിരിക്കുന്നു. 


</doc>
<doc id="133026" url="https://ml.wikipedia.org/wiki?curid=133026" title="അതിഭീമ നക്ഷത്രം">
അതിഭീമ നക്ഷത്രം

അതിഭീമ നക്ഷത്രമെന്നാൽ സൂര്യനെക്കാൾ 10 മുതൽ 70 വരെ മടങ്ങു ഭാരമുള്ളതും പ്രകാശ തീവ്രത 30,000 മുതൽ 1,00,000 വരെ കൂടുതലുള്ളതുമായ നക്ഷത്രങ്ങളാകുന്നു. നക്ഷത്ര പരിണാമദശയിലെ ഒരു ഘട്ടമാണ് ഭീമനക്ഷത്രങ്ങൾ. ഇവയെക്കാളും വലിപ്പം കൂടുതലുള്ളതും പ്രകാശതീവ്രത ഏറിയതുമായ നക്ഷത്രങ്ങളാണ് അതിഭീമതാരകളുടെ ഗണത്തിൽപ്പെടുന്നത്. നഭോമണ്ഡലത്തിൽ പ്രത്യക്ഷപ്പെടുന്ന നിരവധി താരകളിൽ പരിമിതമായ ഒരു സംഖ്യ അതിഭീമഗണത്തിൽപ്പെടുന്നു. വലിപ്പത്തെയും പ്രകാശത്തെയും അടിസ്ഥാനമാക്കി താരകളെ വെള്ളക്കുള്ളൻ (white dwarf), ഉപവെള്ളക്കുള്ളൻ (sub-dwarf), പ്രധാന അനുക്രമതാര (main sequence star), ഭീമൻ (giant), അതിഭീമൻ (super giant) എന്നിങ്ങനെ തരംതിരിക്കാം. എണ്ണത്തിൽ വളരെ കുറവാണെങ്കിലും, പേരിൽനിന്ന് വ്യക്തമാകുന്നതുപോലെ വലിപ്പത്തിൽ ഏറ്റവും മികച്ചതാണ് അതിഭീമ നക്ഷത്രം. വലിപ്പക്കൂടുതൽ മൂലം വിസാരിതമായ പ്രകൃതിയാണ് ഇത്തരം താരകൾക്കുള്ളത്. ഉപരിതലതാപനില താരതമ്യേന കുറവാണെങ്കിലും വിസ്തീർണക്കൂടുതൽ നിമിത്തം, ഇവയിൽനിന്നുള്ള വികിരണത്തിന്റെ അളവ് കൂടിയിരിക്കും. അതിനാൽ "അത്യന്തദീപ്ത നക്ഷത്രങ്ങൾ" എന്നും ഇവയെ വിശേഷിപ്പിക്കാം. ചില അതിഭീമ നക്ഷത്രങ്ങൾക്ക് സൂര്യനോളം മാത്രമേ ദ്രവ്യമാനം ഉള്ളൂ. എങ്കിലും അതിന്റെ അനേകമടങ്ങ് വ്യാപ്തമുള്ളതായി കാണാം. അതിനാൽ അവയുടെ സാന്ദ്രത വളരെക്കുറവായിരിക്കണം.

വർണരാജി പരിശോധിച്ചാൽ അതിഭീമ നക്ഷത്രങ്ങളുടെ ഘടന, സാധാരണ നക്ഷത്രങ്ങളുടേതിൽനിന്ന് വിഭിന്നമാണെന്നു മനസ്സിലാക്കാം. പ്രതലതാപമാനം കുറവാണെങ്കിലും ഊർജ്ജോത്പാദനം നടക്കുന്നത് "കാർബൺ-നൈട്രജൻ ചക്രംമൂലമോ" "പ്രോട്ടോൺ-പ്രോട്ടോൺ പ്രക്രിയ" മൂലമോ ആയിരിക്കണം. മൂന്നു സംകേന്ദ്രീയഷെല്ലുകൾ (concentric shells) ഉൾക്കൊള്ളുന്ന ഒരു ഗോളമാണ് അതിഭീമ നക്ഷത്രം: 
കനോപസ് (canopus), അന്റാരസ് (antares), ബീറ്റൽജൂസ് (beteleguese), ഡെനെബ് (deneb), റീഗൽ (Rigel) മുതലായവ അതിഭീമ നക്ഷത്രങ്ങളാകുന്നു. അവയിൽ ഏറ്റവും വലുത്-കനോപസ്-സൂര്യനെക്കാൾ 80,000 മടങ്ങ് പ്രകാശമുള്ളതും 200 മടങ്ങ് വ്യാപ്തമുള്ളതുമാകുന്നു.

അതിഭീമ നക്ഷത്രങ്ങളുടെ ഒരു പ്രത്യേകത, അവ നഭസ്സിൽ എല്ലാ ഭാഗങ്ങളിലും ഒരുപോലെ കാണുന്നില്ല എന്നതാണ്. സൂര്യപാതയിൽ നിന്ന് അകന്ന, പോപ്പുലേഷൻ II (population II) എന്ന ഭാഗത്ത് ഇത്തരത്തിലൊന്നുപോലും കാണപ്പെടുന്നില്ല.


</doc>
<doc id="133031" url="https://ml.wikipedia.org/wiki?curid=133031" title="എയറോസോൾ">
എയറോസോൾ

ഖര -ദ്രാവക പദാർത്ഥകണികകൾ അന്തരീക്ഷത്തിൽ തങ്ങിനിൽക്കുന്ന ദ്രാവകശകലങ്ങളിലോ ഈർപ്പത്തിലോ പറ്റിപ്പിടിച്ച് ഉണ്ടാകുന്നതാണ് എയറോസോൾ. പൊടിപടലങ്ങൾ, പരാഗങ്ങൾ എന്നിവ സ്വാഭാവിക എയറോസോളുകളാണ്. അന്തരീക്ഷത്തിൽ തങ്ങിനിൽക്കുന്ന കണികകളെ, ഖര-ദ്രാവക ഭേദമില്ലാതെ സസ്പെൻഷനുകളായി പരിഗണിച്ച് പോരുന്നു.

സസ്പെൻഷനുകളെ ലായനികളിൽ നിന്നും വേർതിരിക്കുന്ന സാങ്കേതിക പദമായ "സോൾ(sol)" എന്ന പദത്തിൽ നിന്നാണ് എയറോസോൾ എന്ന വാക്ക് രൂപം കൊണ്ടിരിക്കുന്നത്. നിത്യോപയോഗ വസ്തുവായ എയറോസോൾ "സ്പ്രേ" എന്ന അർത്ഥത്തിലാണ് ഈ പദം പൊതുവെ ഉപയോഗിച്ചു പോരുന്നത്.

ഇന്ധനപ്പുകയിൽ നിന്നും രൂപം കൊള്ളുന്ന സൾഫേറ്റ് എയറോസോളുകൾ അന്തരീക്ഷതാപനില കുറയാൻ കാരണമാവുന്നതായും ആഗോളതാപനത്തിന് വിപരീതമായി താപസന്തുലനത്തിന് സഹായകമാവുന്നതായും കണ്ടെത്തിയിട്ടുണ്ട്. ഇവ ഗ്രീൻഹൗസ് വാതകങ്ങളായ കാർബൺ ഡയോക്സൈഡ് പോലുള്ള വാതകങ്ങൾക്കെതിരെ പ്രവർത്തിക്കുന്നു. പല അന്തരീക്ഷ പഠനങ്ങളിലും ഇതുൾപ്പെടുത്തിയിരിക്കുന്നു. ഭൂമിയുടെ ആവാസവ്യവസ്ഥയിലെ കാർബണിന്റെ അടിഞ്ഞുകൂടൽ എയറോസോൾ മുഖാന്തരം പ്രകാശരശ്മികൾ ചിതറുന്നത് കാരണമാകുന്നു എന്ന് അടുത്തകാല ഗവേഷണങ്ങൾ പറയുന്നു. 

ഉത്തരേന്ത്യയിലും മധ്യ ഇന്ത്യയിലും കഴിഞ്ഞ അമ്പതു വർഷങ്ങളായി എയറോസോൾ മൂലം മൺസൂൺ കാലവർഷത്തിൽ സാരമായ കുറവ് സംഭവിച്ചു. 


</doc>
<doc id="133032" url="https://ml.wikipedia.org/wiki?curid=133032" title="കാട്ടാട്">
കാട്ടാട്

സസ്തനികളിൽ പെട്ട ഒരു സസ്യഭുക്കാണ് കാട്ടാട്. കുളമ്പുകൾ ഉള്ള ജീവി. ആടുവർഗ്ഗത്തിൽ പെടുന്ന ഇവയെ കേരളത്തിൽ വയനാട്,പാലക്കാട്,ഇടുക്കി മുതലായ പ്രദേശങ്ങളിലെ പുൽമേടുകൾ നിറഞ്ഞ വനങ്ങളിൽ കാണപ്പെടുന്നു. തണുപ്പുള്ളതും വരണ്ടതുമായ കാലാവസ്ഥ ഇഷ്ടപ്പെടുന്ന മൃഗങ്ങളാണ് ഇവ. കേരളത്തിൽ മൂന്നാറിനടുത്തുള്ള ഇരവികുളം ദേശീയോദ്യാനം കാട്ടാടുകളിലെ ഒരു പ്രത്യേക വിഭാഗമായ വരയാടുകളുടെ പ്രധാന ആവാസ മേഖലയാണ്. ലോകത്ത് പ്രധാനമായും കൊക്കേഷ്യയിലും,സൈബീരിയയിലുമാണ് ഇവയെ കൂടുതലായി കാണപ്പെടുന്നത്


</doc>
<doc id="133091" url="https://ml.wikipedia.org/wiki?curid=133091" title="റോവാൻ വില്യംസ്">
റോവാൻ വില്യംസ്

ബ്രിട്ടനിലെ ആംഗ്ലിക്കൻ ചർച്ചിന്റെ കീഴിലുള്ള കാന്റർബറി ആർച്ച്ബിഷപ്പ്.ജനനം 1950 ജൂൺ 14 ന്.1975 ൽ ദൈവശാസ്ത്രത്തിൽ ഡോക്ടറേറ്റ്നേടി.1991 ൽ ബിഷപ്പായി ചുമതലയേറ്റു.2002 വെയിൽസ് ആർച്ച് ബിഷപ്പായി തെരഞ്ഞെടുക്കപ്പെട്ടു.
വ്യത്യസ്തമായ നിലപാടുകളാൽ ശ്രദ്ധേയനാണ് ആർച്ച് ബിഷപ്പ് ഡോക്ട്ർ റോവാൻ ഡഗ്ലസ് വില്യംസ്.


</doc>
<doc id="133104" url="https://ml.wikipedia.org/wiki?curid=133104" title="നെബുല">
നെബുല

നക്ഷത്രാന്തരീയ ധൂളികൾ, ഹൈഡ്രജൻ വാതകങ്ങൾ പ്ലാസ്മ എന്നിവയുടെ മേഘങ്ങളെയാണ് നെബുല (Nebula) എന്ന് (മലയാളത്തിൽ നീഹാരിക) സാധാരണയായി വിളിക്കുന്നത്. ആദ്യകാലങ്ങളിൽ താരാപഥങ്ങളുൾപ്പെടെയുള്ള ബാഹ്യാകാശത്ത് വ്യാപിച്ച് കിടക്കുന്ന ജ്യോതിർവസ്തുക്കളെയും നെബുല എന്ന് വിളിച്ചിരിന്നു. നെബുലകളിലാണ് കൂടുതലും പുതിയ നക്ഷത്രങ്ങൾ പിറക്കുന്നത്. ഈഗിൾ നെബുല ഇതിന് ഏറ്റവും മികച്ച ഉദാഹരണമാണ്.

നക്ഷത്രാന്തരീയ പദാർഥങ്ങളുടെ പരസ്പരമുള്ള ഗുരുത്വാകർഷണഫലമായാണ് ഭൂരിഭാഗം നെബുലകളും രൂപപ്പെടുന്നത്. നക്ഷത്രാന്തരീയ പദാർത്ഥങ്ങൾ ഒരുമിച്ച് കൂടുകയും മധ്യഭാഗത്ത് നക്ഷത്രം രൂപപ്പെടുകയും ചെയ്യുന്നു. തൽഫലമായുണ്ടാകുന്ന അൾട്രാവയലറ്റ് വികിരണങ്ങൾ ചുറ്റിലുമുള്ള വാതകപടലങ്ങളെ അയോണീകരിക്കുകയും ദൃഷ്ടിഗോചരമാകുകയും ചെയ്യുന്നു.

ചില നെബുലകൾ സൂപ്പർനോവയുടെ വിസ്ഫോടനത്തെതുടർന്ന് ഉണ്ടാകുന്നവയാണ്. ജീവിതദൈർഘ്യം കുറഞ്ഞ ഭാരിച്ച നക്ഷത്രങ്ങളുടെ പൊട്ടിത്തെറിയുടെ ഫലമായുണ്ടാകുന്നവയാണ് സുപ്പർനോവകൾ. സൂപ്പർനോവ അവശിഷ്ടങ്ങൾ പുറന്തള്ളപ്പെടുന്ന പദാർഥങ്ങളെ അയോണീകരിക്കുന്നതിന്റെ ഫലമായി നെബുല രൂപീകണം നടക്കുകയും ചെയ്യുന്നു

"അദൃശ്യദീപ്തി രേഖകൾ" എന്നുപറയുന്നത് ചില നക്ഷത്രങ്ങളുടെയും വാതകനെബുലകളുടെയും (gaseous nebulae) വർണരാജികളിൽ സംക്രമണംകൊണ്ടുണ്ടായേക്കാവുന്ന നിഷ്പ്രഭവും അദൃശ്യവുമായ ദീപ്തിരേഖകളെയാണ്.

ഊർജസംഭരണം മൂലം ഉത്തേജിതമാകുന്ന അണുവിലെയോ തൻമാത്രയിലെയോ ഇലക്ട്രോൺ കുറഞ്ഞ ഊർജനില(energy level)യിലേക്ക് സംക്രമിക്കുന്നതുകൊണ്ടാണ് സ്പെക്ട്ര രേഖകൾ ഉണ്ടാകുന്നത്. എന്നാൽ ചില സാഹചര്യങ്ങളിൽ ഊർജസംഭരണശേഷം ഇലക്ട്രോൺ മിതസ്ഥായി (metastable) അവസ്ഥയെ പ്രാപിക്കുന്നു. ഈ അവസ്ഥയിൽനിന്നുള്ള സംക്രമണ സംഭാവ്യത (transmission probability) വളരെ വിരളമാകയാൽ അണുവിന്റെ മാധ്യആയുസ് (mean life) വളരെ കൂടുതലായിരിക്കും. അന്യ അണുക്കളുമായുള്ള സംഘട്ടനത്തിൽ മിതസ്ഥായി അണുവിന്റെ ഊർജ്ജം ചോർന്നുപോകുന്നു. വികിരണസാധ്യതയുള്ള സംക്രമണം ഉണ്ടാകുന്നേയില്ല. അതിനാൽ സംക്രമണം കൊണ്ടുണ്ടായേക്കാവുന്ന സ്പെക്ട്രരേഖ നിഷ്പ്രഭവും മിക്കവാറും അദൃശ്യവുമായിരിക്കും. പരീക്ഷണശാലയിൽ നിരീക്ഷണവിധേയമാക്കുക ദുഷ്കരമായ ഇത്തരം സ്പെക്ട്രരേഖകളാണ് അദൃശ്യദീപ്തിരേഖകൾ അഥവാ വർജിതരേഖകൾ. നെബുലകളിൽ ഇമ്മാതിരിയുള്ള മിതസ്ഥായി അണുക്കൾ അസംഖ്യമായതുകൊണ്ടും അണുസാന്ദ്രത കുറവായതിനാൽ സംഘട്ടനസംഭാവ്യത വിരളമായതുകൊണ്ടും മിതസ്ഥായി അണുക്കളുടെ സംക്രമണങ്ങൾ ധാരാളമായിരിക്കും; തൻമൂലമുണ്ടാകുന്ന വർജിത സ്പെക്ട്രരേഖകൾ താരതമ്യേന തീവ്രവുമായിരിക്കും. നെബുലകളുടെയും മറ്റും സ്പെക്ട്രങ്ങൾ പഠനവിഷയമാക്കിയ ആദ്യഘട്ടങ്ങളിൽ ഈ വർജിതരേഖകളെ തിരിച്ചറിയായ്കയാൽ നെബുലിയം (Nebulium), കൊറോണിയം (Coronium) മുതലായ അജ്ഞാതവസ്തുക്കളിൽനിന്നുള്ള വികിരണങ്ങളായിരിക്കും അവയെന്ന് കരുതപ്പെട്ടുപോന്നു. എന്നാൽ ഓക്സിജൻ, നൈട്രജൻ മുതലായ വാതകങ്ങളുടെ ഉച്ചതര അയോണീകൃത-അണുക്കൾ (OIII,OII,NIII Ionised atoms) സഞ്ജാതമാക്കുന്ന സ്പെക്ട്രരേഖകളാണ് അവ എന്ന് 1927-ൽ ബൌവെൻ എന്ന ശാസ്ത്രജ്ഞൻ തെളിയിച്ചതോടുകൂടി അവ, വർജിതരേഖകൾ തന്നെ എന്നു സ്പഷ്ടമായി. നെബുലകളിലെ സ്ഥിതിവിശേഷത്തിലുള്ള വാതകം അത്ര വിപുലമായ അളവിൽ പരീക്ഷണശാലകളിൽ സംഘടിപ്പിക്കുക അസാധ്യമാകയാൽ അത്തരം രേഖകൾ ഇന്നും വർജിതരേഖകളായിത്തന്നെ അറിയപ്പെടുന്നു.
ധ്രുവദീപ്തി(Aurora)യുടെ വർണരാജിയിൽ വർജിത രേഖകൾ തെളിഞ്ഞുകാണാം. ധ്രുവപ്രദേശങ്ങളിലെ ഉപരിമണ്ഡലവായുവിൽ വൈദ്യുതി പ്രവാഹമുണ്ടാകുന്നതാണ് ധ്രുവദീപ്തിക്ക് കാരണം. അവിടെയും ഉത്തേജിത അണുക്കൾ മിതസ്ഥായി ആകുന്നതിനുള്ള സാധ്യത കൂടിയും അവയുടെ സംഘട്ടനസാധ്യത കുറഞ്ഞും ആകകൊണ്ട് വർജിതസംക്രമണ സംഭാവ്യത അധികമായിരിക്കും. ധ്രുവദീപ്തിയിൽ ഉദാസീന-ഓക്സിജന്റെ വർജിതരേഖകളാണ് അധികമായി കാണുന്നത്.


</doc>
<doc id="133134" url="https://ml.wikipedia.org/wiki?curid=133134" title="ജലദുർഗ്ഗാ ക്ഷേത്രം">
ജലദുർഗ്ഗാ ക്ഷേത്രം

കുളത്തിന്റെ നടുവിലാണ് ഈ ക്ഷേത്രം സ്ഥിതിചെയ്യുന്നത്. കുളത്തിന്റെ ജലനിരപ്പ് എപ്പോഴും ഒരു പോലെ ആയിരിക്കും. ജലദുർദുർഗ്ഗയുടെ പ്രതിഷ്ഠ പരശുരാമൻ നടത്തിയതാണെന്നാണ് വിശ്വാസം. വയനാടു ജില്ലയിലെ മാനന്തവാടിയിൽ നിന്നും 7 കി.മീറ്റർ അകലെയാണ് ഈ ക്ഷേത്രം.


</doc>
<doc id="133136" url="https://ml.wikipedia.org/wiki?curid=133136" title="സീതാലവകുശ ക്ഷേത്രം (പുൽപ്പള്ളി)">
സീതാലവകുശ ക്ഷേത്രം (പുൽപ്പള്ളി)

ലവകുശന്മാരുടെ പേരിലുള്ള അപൂർവം ക്ഷേത്രങ്ങളിൽ ഒന്നാണ് പുൽ‌പ്പള്ളിയിലെ സീതാലവകുശക്ഷേത്രം. ഇത് പഴശ്ശിരാജയുടെ ഇഷ്ടക്ഷേത്രമായിരുന്നു. വയനാടു ജില്ലയിലെ പുൽപ്പള്ളിയിലാണ് ക്ഷേത്രം സ്ഥിതിചെയ്യുന്നത്.


</doc>
<doc id="133137" url="https://ml.wikipedia.org/wiki?curid=133137" title="കോറോം പള്ളി">
കോറോം പള്ളി

300 വർഷം പഴക്കമുള്ള മുസ്ലീം പള്ളിയാണ് വയനാട്ടിലെ കോറോം പള്ളി. വയനാട്ടിലെ ഏറ്റവും പഴക്കമുള്ള പള്ളിയാണ് ഇത്. നായർ സമുദായക്കാർ ആ ഈ പള്ളി പണിത് നൽകിയത്‌. എല്ലാ വർഷവും നടക്കുന്ന ഉറുസിൽ ജാതിമതമേന്യെ എല്ലാവരും പങ്കെടുക്കുന്നു.


</doc>
<doc id="133195" url="https://ml.wikipedia.org/wiki?curid=133195" title="അമിതവണ്ണം">
അമിതവണ്ണം

ശരീരവണ്ണം വർദ്ധിച്ച് രോഗാവസ്ഥയിലെത്തുന്ന സാഹചര്യമാണ് അമിതവണ്ണം. ശരീരത്തിന് മിതമായ തോതിൽ വേണ്ട കൊഴുപ്പ് അമിതമാകുമ്പോളാണ് അമിതവണ്ണം ഉണ്ടാകുന്നത്. അമിതവണ്ണമുള്ളവരിൽ കാൻസർ, പ്രമേഹം, സന്ധിവാതം, ഹൃദ്രോഗം, കരൾരോഗം എന്നീ രോഗങ്ങൾ പിടിപെടാനുള്ള സാഹചര്യം കൂടുതലാണ്. ലോഗാരോഗ്യസംഘടനയുടെ കണക്കുകൾ പ്രകാരം ലോകത്ത് അമിതവണ്ണമുള്ളവരുടെ എണ്ണം ദിനംപ്രതി വർദ്ധിച്ചു വരുന്നു. 

ജീവിതശൈലിയുണ്ടാകുന്ന മാറ്റമാണ് അമിതവണ്ണത്തിനു പ്രധാന കാരണം. അമിതവണ്ണം മൂലം ശരീരഭാരം വർദ്ധിച്ച് എല്ലുകൾക്ക് തേയ്‌മാനം സംഭവിച്ച് സന്ധിവാതമുണ്ടാക്കുന്നു. അമിതവണ്ണക്കാരിൽ ഹൃദയം കൂടുതലായി പ്രവർത്തിക്കേണ്ടി വരുന്നു. ഹ്രദയാദ്ധ്വാനം കൂടുമ്പോൾ ഹൃദയത്തിനു ക്ഷീണവും രോഗവും ഉണ്ടാകാനുള്ള സാധ്യത കൂടുതലാണ്. ഇതുമൂലം ഹൃദയാഘാതം, രക്തസമ്മർദ്ധം എന്നിവ ഉണ്ടാകുന്നു. രക്തത്തിൽ അമിതമായി കൊഴുപ്പ് അടിഞ്ഞു കൂടുകവഴി ഹൃദയധമനികളിൽ തടസമുണ്ടാക്കുന്നു. ഇതും ഹൃദ്രോഗത്തിനു കാരണമാകുന്നു. ശരീരഭാരം കൂടുമ്പോൾ കാലുകൾക്ക് ഭാരം താങ്ങാൻ കഴിയാതെ വരികയും വീഴ്ചയുണ്ടായാൽ എല്ലുകൾക്ക് ഒടിവ് സംഭവിക്കുകയും ചെയ്യും. ഭക്ഷണത്തിൽ ഊർജ്ജവും കൊഴുപ്പും വർദ്ധിക്കുമ്പോൾ രക്തത്തിലെ ഗ്ലൂക്കോസിന്റെ അളവ് വർദ്ധിക്കുകയും തന്മൂലം പ്രമേഹം പിടിപെടുകയും ചെയ്യും. അമിതവണ്ണമുള്ളവരിൽ കോശവിഭജനം അതിവേഗത്തിൽ നടക്കുകയും തൻ മൂലം കാൻസറിനു കാരണമാകുകയും ചെയ്യുന്നു. കൂടാതെ ഇത്തരക്കാരിൽ ഉറക്കത്തിനിടെ കൂർക്കംവലിക്കുള്ള സാധ്യത കൂടുതലാണ് ഇതു മൂലം ശ്വാസതടസമുണ്ടാകുന്നു. അമിതവണ്ണമുള്ള പുരുഷന്മാരിൽ ഉദ്ധാരണശേഷി കുറയുകയും അതു വന്ധ്യതയ്ക്കു വഴി തുറക്കുകയും ചെയ്യും. സ്ത്രീകളിൽ ഓവുലേഷൻ ക്രമം തെറ്റുകയും ആർത്തവം വരാതിരിക്കുകയും ചെയ്യും.


</doc>
<doc id="133196" url="https://ml.wikipedia.org/wiki?curid=133196" title="പ്രതാപ് കെ. പോത്തൻ">
പ്രതാപ് കെ. പോത്തൻ

ഒരു ഇന്ത്യൻ ചലച്ചിത്രനടനും സം‌വിധായകനും രചയിതാവും നിർമ്മാതാവുമാണ്‌‌ പ്രതാപ്.കെ പോത്തൻ (തമിഴ്: பிரதாப் போத்தன்) പ്രതാപ് പോത്തൻ എന്നപേരിലാണ്‌ അദ്ദേഹം പ്രശസ്തൻ. മലയാളം,തമിഴ്,കന്നട,തെലുഗു, ഹിന്ദി എന്നീ ഭാഷകളിലുള്ള 95 ചിത്രങ്ങളിൽ അദ്ദേഹം അഭിനയിച്ചു. ഋതുഭേദം, ഡെയ്സി, ഒരു യാത്രാമൊഴി എന്നീ മലയാളചിത്രങ്ങളും തെലുഗിൽ ചൈതന്യ എന്ന ചിത്രവും തമിഴിൽ ജീവ, വെറ്റ്രിവിഴ, ലക്കിമാൻ തുടങ്ങിയ ചിത്രങ്ങളും അടക്കം മുപ്പതോളം ചിത്രങ്ങൾ പ്രതാപ് പോത്തൻ സം‌വിധാനം ചെയ്തു.

1952ൽ തിരുവനന്തപുരത്ത് ഒരു ബിസിനസ്സ് കുടുംബത്തിലാണ്‌ പ്രതാപ് പോത്തന്റെ ജനനം. ഹരിപോത്തൻ മൂത്ത സഹോദരൻ ആണ്. ഊട്ടിയിലെ ലോറൻസ് സ്കൂളിലായിരുന്നു പഠനം. പിന്നീട് മദ്രാസ് ക്രിസ്ത്യൻ കോളേജിൽ നിന്ന് ബി.എ. സാമ്പത്തിക ശാസ്ത്ര ബിരുദം നേടി.

മദ്രാസ് പ്ലയേഴ്സിലെ അഭിനേതാവായിരുന്ന പ്രതാപിന്റെ അഭിനയമികവ് കണ്ട ഭരതൻ‌ തന്റെ ആരവം എന്ന ചിത്രത്തിൽ അഭിനയിക്കാൻ അദ്ദേഹത്തെ ക്ഷണിക്കുകയായിരുന്നു. പിന്നീട് തകര, ചാമരം, ലോറി എന്നീ ചിത്രങ്ങളിലും അഭിനയിച്ചു. നെഞ്ചെത്തെ കിള്ളാതെ, പന്നീർ പുഷ്പങ്ങൾ, വരുമയിൻ നിറം ശിവപ്പു എന്നീ ചിത്രങ്ങളിലെ അഭിനയം തമിഴിലും പ്രതാപിനെ പ്രശസ്തനാക്കി. കെ. ബാലചന്ദർ സം‌വിധാനം ചെയ്ത വരുമയിൻ നിറം ശിവപ്പു എന്ന ചിത്രത്തിലെ പ്രതാപിന്റെ അഭിനയമാണ്‌ ഇവയിൽ അവിസ്മരണീയമായത്.



കഴിഞ്ഞ എട്ടുവർഷമായി ഗ്രീൻ ആപ്പിൾ എന്ന പേരിലുള്ള സ്വന്തം പരസ്യ ഏജൻസിയുമായി തിരക്കിലാണ്‌ അദ്ദേഹം. എം.ആർ.എഫ്. ടയർ, നിപ്പോ തുടങ്ങിയവക്കു വേണ്ടിയുള്ള പരസ്യ ചിത്രങ്ങൾ തയ്യാറാക്കുന്നവർ ഇവരാണ്


</doc>
<doc id="133197" url="https://ml.wikipedia.org/wiki?curid=133197" title="ബാലിസ്റ്റിക് മിസൈൽ">
ബാലിസ്റ്റിക് മിസൈൽ

ബാലിസ്റ്റിക് മിസ്സൈൽ എന്നാൽ ആണവായുധങ്ങളുൾപ്പെടെയുള്ള മാരക പ്രഹര ശേഷിയുള്ള അയുധങ്ങൾ അതിധ്രുതം ലക്ഷ്യത്തിലെത്തിക്കാനുള്ള ഉപകരണമാണ്..ശീതയുദ്ധകാലത്ത് അമേരിക്കയും റഷ്യയും മൽസരിച്ച് ഗവേഷണം നടത്തി വികസിപ്പിച്ച ഈ ഉപകരണം ഇന്ന് ഇരുപതോളം രാഷ്ട്രങ്ങളുടെ കൈവശമുളതായി കരുതപ്പെടുന്നു. അമേരിക്ക,റഷ്യ,ബ്രിട്ടൻ,ഫ്രാൻസ്,ജർമ്മനി,ഇസ്രായേൽ,ഇറ്റലി,ഇന്ത്യ,ചൈന,പാകിസ്താൻ,ഉത്തര കൊറിയ തുട്ങ്ങിയവയാണ് അവയിൽ പ്രധാനം.ഭൂഘണ്ഡങ്ങൾ താണ്ടി ഏതാണ്ട് 5000 കി.മീറ്ററിൽ കൂടുതൽ ദൂരത്തു വരെയുള്ള ലക്ഷ്യ സഥാനത്ത് ആക്രമണം നടത്താൻ ശേഷിയുള്ള ഇവ മനുഷ്യരാശിക്ക് കനത്ത ഭീഷണിയാണ്. 


</doc>
<doc id="133198" url="https://ml.wikipedia.org/wiki?curid=133198" title="ഗുണ്ടൂർ">
ഗുണ്ടൂർ

ആന്ധ്രാപ്രദേശിലെ ഒരു നഗരവും ജില്ലയുമാണ് ഗുണ്ടൂർ. ആന്ധ്രാപ്രദേശിന്റെ തലസ്ഥാനമായ ഹൈദരാബാദിൽ നിന്നും 295 കി മീ അകലെ സ്ഥിതി ചെയ്യുന്നു. നഗരത്തിൽ പത്ത് ലക്ഷത്തിലേറെ ജനസംഖ്യയുണ്ട്. സമുദ്ര നിരപ്പിൽ നിന്നും 33 മീറ്റർ ഉയരത്തിൽ സ്ഥിതി ചെയ്യുന്ന ഈ പ്രദേശത്തുകാരുടെ പ്രധാന വരുമാന കൃഷിയാണ്. വറ്റൽ മുളകിന്റെ ഉല്പാദനത്തിൽ മുന്നിട്ടു നിൽക്കുന്നു. ഒട്ടേറേ വൻ വ്യവസായങ്ങൾ ഇവിടെയുണ്ട്.


</doc>
<doc id="133201" url="https://ml.wikipedia.org/wiki?curid=133201" title="മഞ്ഞളാംകുഴി അലി">
മഞ്ഞളാംകുഴി അലി

പതിമൂന്നാം കേരള നിയമസഭയിലെ നഗരവികസന മന്ത്രിയും, കേരള നിയമസഭാംഗവും, വ്യവസായിയും, ചലച്ചിത്രനിർമ്മാതാവുമാണ് മാക് അലി എന്നും അറിയപ്പെടുന്ന മഞ്ഞളാംകുഴി അലി.

മഞ്ഞളാംകുഴി മുഹമ്മദ് എന്ന മാനുവിന്റെയും പെരിഞ്ചേരി കുഞ്ഞായിഷയുടേയും മകനായി 1952 ജനുവരി 1ന് പനങ്ങങ്ങരയിൽ ജനനം. മങ്കട സർക്കാൾ സ്കൂൾ, മണ്ണാർക്കാട് എം.ഇ.എസ് കോളേജ്, കോഴിക്കോട് ഫാറൂഖ് കോളേജ് എന്നിവിടങ്ങളിൽ പഠനം. ഫാറൂഖ് കോളേജിൽ ബി.എ. ഇംഗ്ലീഷ് പഠിച്ചെങ്കിലും പൂർത്തിയാക്കിയില്ല. 1971 യു.എ.ഇയിൽ ഓഫീസ് അസിസ്റ്റന്റായി ജോലിയിൽ ആരംഭം. 1980 ൽ സൗദി അറേബ്യയിൽ സ്വന്തമായി വ്യാപാരം തുടങ്ങി. 1988 ൽ ധ്വനി എന്ന മലയാളചിത്രം നിർമ്മിച്ച് ചലച്ചിത്രനിർമ്മാണ രംഗത്തേക്ക് പ്രവേശിച്ചു. 25 ചിത്രങ്ങൾ ഇതിനോടകം നിർമ്മിച്ചു. ദ കിംഗ്, ഒരു അഭിഭാഷകന്റെ കേസ് ഡയറി തുടങ്ങിയ ബോക്സാപീസ് വിജയം കൊയ്ത ചിത്രങ്ങളും അവയിൽ പെടും.
1996 ൽ മങ്കട നിയോജക മണ്ഡലത്തിൽ മുസ്ലിം ലീഗ് സ്ഥാനാർഥിയായിരുന്ന കെ.പി.എ. മജീദിനെതിരെ സി.പി.എം സ്വതന്ത്രസ്ഥാനാർഥിയായി മത്സരിച്ച അലി കന്നിയംഗത്തിൽ ആയിരം വോട്ടുകൾക്കാണ് പരാജയപ്പെട്ടത്. 2006 ൽ എം.കെ. മുനീറിനെതിരെ മങ്കടയിൽ നിന്ന് തന്നെ രണ്ടാം തവണയും എം.എൽ.എ ആയി തിരെഞ്ഞെടുക്കപ്പെട്ടു. സി.പി.എം മായുള്ള അഭിപ്രായ വ്യത്യാസത്തെ തുടർന്ന് 2010 ഒക്ടോബറിൽ നിയമസഭാംഗത്വം രാജിവെച്ച് മുസ്ലിംലീഗിൽ ചേർന്നു.

2011-ൽ പതിമൂന്നാം നിയമസഭയിലേക്ക് പെരിന്തൽമണ്ണ നിയമസഭാമണ്ഡലത്തിൽ നിന്ന് തെരഞ്ഞെടുക്കപ്പെട്ടു. സിപിഎമ്മിന്റെ സിറ്റിങ്ങ് സീറ്റിൽ വി. ശശികുമാറിനെയാണ് തോൽപ്പിച്ചത്. തുടർന്ന് 2012 ഏപ്രിൽ 12-നു് കേരള നിയമസഭയിലെ മന്ത്രിയായി സത്യപ്രതിജ്ഞ ചെയ്തു.

ഉമ്മൻചാണ്ടി മന്ത്രിസഭയിൽ മുസ്‌ലിംലീഗിന്റെ അഞ്ചാം മന്ത്രിക്കായുള്ള ആവശ്യവും തുടർന്ന് മഞ്ഞളാംകുഴി അലി മന്ത്രിയായി അവരോധിക്കപ്പെട്ടതും സംസ്ഥാന രാഷ്ട്രീയത്തിൽ വലിയ വിവാദങ്ങളുക്കും ചർച്ചകൾക്കും കാരണമാവുകയുണ്ടായി. മുസ്ലിം ലീഗ് കോൺഗ്രസിനെ സമ്മർദ്ദത്തിലാക്കി അർഹിക്കാത്തത് നേടിയെടുക്കുകയാണെന്ന് കോൺഗ്രസിൽ ഒരു വിഭാഗവും പ്രതിപക്ഷ സംഘടനകളും നായർ സർവീസ് സൊസൈറ്റി പോലുള്ള സാമുദായിക സംഘടനകളും അഭിപ്രായപ്പെട്ടപ്പോൾ, തങ്ങൾ അർഹിക്കാത്തതൊന്നും മന്ത്രിസഭയിൽ ആവശ്യപ്പെട്ടിട്ടില്ലന്നും ഇരുപതു എം.എൽ.എ മാരുള്ള മുസ്‌ലിംലീഗ് ഇത് അർഹിക്കുന്നത് തന്നെയാണെന്നും വർഗീയതയുള്ളവരാണ് മുസ്‌ലിംലീഗിനെ പഴിചാരുന്നതെന്നും മുസ്‌ലിംലീഗും അഭിപ്രായപ്പെടുന്നു.

മുൻ നിയമസഭാംഗവും മുസ്‌ലിം ലീഗ് നേതാവുമായിരുന്ന സി.പി കുഞ്ഞാലിക്കുട്ടി കേയിയുടെ മകൾ എ.പി.എം റസിയ യാണ് ഭാര്യ. മക്കൾ: പരേതനായ അംജദ് അലി, അയിഷ മിഷൽ, അമീന ഷഹസാദ്, മുഹമ്മദ് ആരിഫ്.


</doc>
<doc id="133207" url="https://ml.wikipedia.org/wiki?curid=133207" title="ത്രീ മെൻ ആർമി">
ത്രീ മെൻ ആർമി

നിസ്സാറിന്റെ സംവിധാനത്തിൽ ദിലീപ്, പ്രേം കുമാർ, ഇന്ദ്രൻസ്, ദേവയാനി എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പുറത്തിറങ്ങിയ ഒരു മലയാളചലച്ചിത്രമാണ് ത്രീ മെൻ ആർമി. ബാബാസ് വിഷന്റെ ബാനറിൽ ആൽ‌വിൻ ആന്റണി നിർമ്മിച്ച ഈ ചിത്രം വിതരണം ചെയ്തത് ഗോൾഡ് സ്റ്റാർ റിലീസാണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ഗോവർദ്ധൻ ആണ്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് അച്ചു ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി.



</doc>
<doc id="133209" url="https://ml.wikipedia.org/wiki?curid=133209" title="പാട്ടബാക്കി">
പാട്ടബാക്കി

1937-ൽ പൊന്നാനി കർഷകസമ്മേളനത്തിൽ അവതരിപ്പിക്കാൻ കെ. ദാമോദരൻ രചിച്ച നാടകമാണ് പാട്ടബാക്കി. 1938-ലാണ് ഇത് അച്ചടിച്ച് പ്രസിദ്ധീകരിക്കുന്നത്. കേരളത്തിലെ കർഷകസംഘപ്രവർത്തനങ്ങളെയും കമ്യൂണിസ്റ്റ് പാർട്ടിയുടെ വളർച്ചയേയും ഈ നാടക അവതരണം സഹായിച്ചിട്ടുണ്ട്. കഥാഘടനയുടെ ലാളിത്യവും ഉള്ളടക്കത്തിന്റെ സത്യാവസ്ഥയും പാട്ടബാക്കിയെ മലയാളത്തിന്റെ ഏറ്റവും വിജയകരമായ രാഷ്ട്രീയനാടകമാക്കിത്തീർത്തു എന്ന് സി.ജെ. തോമസ് അഭിപ്രായപ്പെട്ടു. ജി. ശങ്കരപ്പിള്ള "മലയാളനാടകസാഹിത്യചരിത്ര"ത്തിൽ ഇങ്ങനെ എഴുതുന്നു:
കിട്ടുന്ന കൂലികൊണ്ട് കുടുംബം പോറ്റാൻ വശമില്ലാത്ത തൊഴിലാളിയായ കിട്ടുണ്ണി. പാട്ടബാക്കി വാങ്ങാൻ വരുന്ന മൂക്കാട്ടിരി മനയ്ക്കലെ കാര്യസ്ഥൻ രാമൻ നായരെ സഹോദരിയെക്കുറിച്ച് അനാവശ്യം പറഞ്ഞതിന് കിട്ടുണ്ണി അടിക്കുന്നു . കാശിരക്കാൻ ചെന്ന കിട്ടുണ്ണിയെ മുതലാളി ഒഴിവാക്കുന്നു. അത്തങ്കുട്ടിയുടെ കടയിൽനിന്ന് കിട്ടുണ്ണി അരി മോഷ്ടിക്കുന്നു. മോഷ്ടാവും ജയിൽപ്പുള്ളിയുമായിത്തീരുന്നു. നിരാധാരയാകുന്ന സഹോദരി കുഞ്ഞിമാളു കാര്യസ്ഥന്റെ കയ്യേറ്റം ചെറുക്കുന്നെങ്കിലും ജന്മി കുടിയിറക്കിയ തന്റെ കുടുംബം നോക്കാൻവേണ്ടി വേശ്യാവൃത്തി സ്വീകരിക്കാൻ നിർബന്ധിതയാവുന്നു. ജയിൽമുക്തനായി വരുന്ന സഹോദരൻ സത്യാവസ്ഥ മനസ്സിലാക്കി അവളെ ചൂഷണത്തിനെതിരായുള്ള പോരാട്ടത്തിൽ പങ്കുചേർക്കുന്നു.

പാട്ടബാക്കി: ചുടുകണ്ണീരിൽ വേവിച്ച വാക്കുകൾ, പി വി കെ പനയാൽ


</doc>
<doc id="133214" url="https://ml.wikipedia.org/wiki?curid=133214" title="കാനറ ബാങ്ക്">
കാനറ ബാങ്ക്

ഭാരതത്തിലെ ഒരു ദേശസാൽകൃതബാങ്കാണ് കാനറാ ബാങ്ക്((കന്നഡ: ಕೆನೆರಾ ಬ್ಯಾಂಕ್ ഹിന്ദി: केनरा बैंक) (ബി എസ് സി: 532483, എൻ എസ് സി: CANBK)).1906ലാണ് ഇത് സ്ഥാപിച്ചത്. ഏകദേശം 3000ലധികം ശാഖകൾ ഭാരതത്തിൽ ഉണ്ട്. ലണ്ടൻ, ഹോങ്കോങ്, ഷാങ്ഹായ്, ദോഹ,ദുബായ് എന്നീ വിദേശരാജ്യങ്ങളിലും കാനറാ ബാങ്കിനു ശാഖകൾ ഉണ്ട്.

1906 ജൂലൈ 1നു കാനറാ ബാങ്ക് ഹിന്ദു പെർമനന്റ് ഫണ്ട് എന്ന പേരിൽ മംഗലാപുരത്ത് അമ്മംബാൽ സുബ്ബറാവു പൈ സ്ഥാപിച്ചു.1910-ൽ കാനറ ബാങ്ക് ലിമിറ്റഡ് എന്നു പേരു മാറ്റി.


ഫോർബ്സ് ഗ്ലോബൽ 2000 ലിസ്റ്റിൽ 1299മത്തെ സ്ഥാനമാണ് കാനറാ ബാങ്കിനുള്ളത്.


</doc>
<doc id="133218" url="https://ml.wikipedia.org/wiki?curid=133218" title="ബാങ്ക് ഓഫ് ഇന്ത്യ">
ബാങ്ക് ഓഫ് ഇന്ത്യ

ഭാരതത്തിലെ ഒരു ദേശസാൽകൃത ബാങ്കാണ് ബാങ്ക് ഓഫ് ഇന്ത്യ. 1906ൽ മുംബൈ ആസ്ഥാനമായി സ്ഥാപിക്കപ്പെട്ട ബാങ്ക് ഓഫ് ഇന്ത്യയ്ക്ക് 3200 ൽ പരം ശാഖകൾ ഭാരതത്തിലും വിദേശരാജ്യങ്ങളിലുമായി നിലവിലുണ്ട്.ജൂലൈ 1969 വരെ ഒരു സ്വകാര്യസ്ഥാപനമായിരുന്നു.


ബാങ്ക് ഓഫ് ഇന്ത്യ എന്ന പേര് ഇതിനു മുൻപ് ചുരുങ്ങിയത് 3 ബാങ്കുകളെങ്കിലും ഉപയോഗിച്ചിട്ടുണ്ട്.രാമകൃഷ്ണദത്ത് എന്ന വ്യക്തി 1828ൽ കൊൽക്കത്തയിൽ ബാങ്ക് ഓഫ് ഇന്ത്യ എന്ന പേരിൽ സ്ഥാപിച്ചിരുന്നു.*രണ്ടാമത്തെ ബാങ്ക് ഓഫ് ഇന്ത്യ ലണ്ടനിൽ 1836ൽ സ്ഥാപിച്ചിരുന്നു.ഇത് ഒരു ആംഗ്ലോ-ഇന്ത്യൻ സ്ഥാപനമായിരുന്നു.*മൂന്നാമത്തെ ബാങ്ക് ഓഫ് ഇന്ത്യ മുംബൈയിൽ 1964ൽ സ്ഥാപിച്ചിരുന്നു.
 


</doc>
<doc id="133231" url="https://ml.wikipedia.org/wiki?curid=133231" title="സിറ്റി പാലസ്, ജയ്പൂർ">
സിറ്റി പാലസ്, ജയ്പൂർ

രാജസ്ഥാന്റെ തലസ്ഥാനമായ ജയ്പൂർ നഗരത്തിൽ സ്ഥിതി ചെയ്യുന്ന ഒരു കൊട്ടാരസമുച്ചയമാണ് സിറ്റി പാലസ്. ജയ്പൂർ നഗരത്തിന്റെ വടക്കുകിഴക്കായി സ്ഥിതി ചെയ്യുന്ന ഈ കൊട്ടാരം, ജയ്പൂരിന്റെ മുൻ ഭരണാധികാരികളായിരുന്ന കഛാവ രജപുത്രവംശത്തിന്റെ ആസ്ഥാനമായിരുന്നു. ചന്ദ്രമഹൽ, മുബാരക് മഹൽ എന്നീ മാളികകളും മറ്റു വിശേഷനിർമ്മിതികളും ഈ കൊട്ടാരസമുച്ചയത്തിനകത്തുണ്ട്. കൊട്ടാരസമുച്ചയം ഇന്ന് മഹാരാജ സവായ് മാൻ സിങ് രണ്ടാമൻ മ്യൂസിയം എന്ന പേരിൽ ഒരു കാഴ്ചബംഗ്ലാവാക്കിയിട്ടുണ്ടെങ്കിലും ചന്ദ്രമഹൽ മാളികയുടെ ഒരു ഭാഗം രാജകുടുംബത്തിന്റെ വാസസ്ഥലമായി ഉപയോഗിക്കപ്പെടുന്നു. ജയ്പൂരിലെ മറ്റു രണ്ടു വിനോദസഞ്ചാരകേന്ദ്രങ്ങളായ ഹവാ മഹൽ, ജന്തർ മന്തർ എന്നിവ ഈ കൊട്ടാരത്തിന്റെ തൊട്ടടുത്താണെന്നു മാത്രമല്ല, ഇവയെല്ലാം മുൻപ് കൊട്ടാരസമുച്ചയത്തിന്റെ ഭാഗവുമായിരുന്നു.

ആംബറിന്റെ ഭരണാധികാരിയായിരുന്ന സവായ് ജയ്സിങ് രണ്ടാമൻ ആണ് 1729-നും 1732-നും ഇടയിൽ ഈ കൊട്ടാരത്തിന്റെ പണിയാരംഭിച്ചത്. അദ്ദേഹത്തിന്റെ നേതൃത്വത്തിൽ കൊട്ടാരത്തിന്റെ രൂപരേഖ തയ്യാറാക്കുകയും ചുറ്റുമതിലുകൾ തീർക്കുകയും ചെയ്തെങ്കിലും മറ്റു കൂട്ടിച്ചേർക്കലുകൾ, ഇരുപതാം നൂറ്റാണ്ടുവരെയുള്ള ജയ് സിങ്ങിന്റെ പിൻഗാമികളാണ് പൂർത്തിയാക്കിയത്. വിദ്യാധർ ഭട്ടാചാര്യ, സർ സാമുവൽ സ്വിന്റൺ ജേക്കബ് എന്നീ വാസ്തുശിൽപ്പികൾക്കാണ് കൊട്ടാരത്തിന്റേയും ചുറ്റുമുള്ള നഗരത്തിന്റേയും രൂപകൽപ്പന നിർവഹിക്കുന്നതിൽ പ്രധാന പങ്കുവഹിച്ചത്. ഒരു വാസ്തുശില്പവിദഗ്ദ്ധനായിരുന്ന സവായ് ജയ് സിങ്ങും ഇതിൽ പങ്കാളിയായിരുന്നു. രജപുത്ര-മുഗൾ സമ്മിശ്രശൈലിയിലാണ് ഇവിടത്തെ കെട്ടിടങ്ങൾ തീർത്തിരിക്കുന്നത്.

ചന്ദ്രമഹലിന്റെ പുറകിലെ നടുമുറ്റമായ പീതം നിവാസ് ചൗക്കും അവിടെയുള്ള നാലുവാതിലുകളും ഈ കൊട്ടാരത്തിലെ ഒരു ശ്രദ്ധേയമായ കാഴ്ചയാണ്. ഈ നടുമുറ്റത്തേക്ക് കടക്കുന്നതിനു വേണ്ടിയുള്ള നാലുവാതിലുകൾ നാലു ഋതുക്കളെ പ്രതിനിധീകരിക്കും വിധത്തിലുള്ള ശിൽപകലകലയാൽ അലങ്കരിച്ചിരിക്കുന്നു. മുറ്റത്തിന്റെ കിഴക്കും പടിഞ്ഞാറൂം ഭാഗത്തായാണ് രണ്ടു വീതമായി ഈ നാലു കവാടങ്ങളുള്ളത്. ഓടു കൊണ്ടൂ നിർമ്മിച്ച വാതിലിനു മുകളിലും ഹിന്ദു ദൈവങ്ങളുടെ (ശിവന്റെ കുടുംബം) ചെറിയ ശിൽപ്പവുമുണ്ട്. ചലച്ചിത്രചിത്രീകരണത്തിന്റെ ഇഷ്ടവേദിയായ ഈ നടുമുറ്റത്ത് നിരവധി ഹിന്ദി ചലച്ചിത്രങ്ങൾ ചിത്രീകരിക്കപ്പെട്ടിട്ടുണ്ട്. 

പീതം ചൗക്കിന്റെ കിഴക്കുവശത്തായി വടക്കേ അറ്റത്തുള്ള വാതിലാണ്‌ പീക്കോക്ക് ഗേറ്റ്. മയിലുകളുടേയും പീലികളുടേയും ശിൽപ്പങ്ങളാൽ അലങ്കരിച്ച ഈ കവാടം മഴക്കാലത്തെ പ്രതിനിധീകരിക്കുന്നു. ഹിന്ദുവിശ്വാസപ്രകാരം ശിവന്റെ പുത്രനും മയിൽവാഹനനുമായ കാർത്തികേയന്റെ ശിൽപ്പമാണ് ഈ വാതിലിനു മുകളിലുള്ളത്. ഈ വാതിലിലൂടെയാണ് സഞ്ചാരികൾ പീതം നിവാസ് ചൗക്കിലേക്ക് പ്രവേശിക്കുന്നത്.

നടുമുറ്റത്തിന്റെ കിഴക്കുവശത്ത് തെക്കോട്ട് നീങ്ങിയുള്ള രണ്ടാമത്തെ വാതിലാണ് പത്മകവാടം എന്ന ലോട്ടസ് ഗേറ്റ്. താമരയിതളുകളാണ്‌ ഈ കവാടത്തിലെ ചിത്ര-ശിൽപ്പകലയിലെ പ്രമേയം. ഈ കവാടം വേനൽക്കാലത്തെയാണ്‌ പ്രതിനിധീകരിക്കുന്നത്. ശിവന്റെ പത്നിയായ പാർവതിയുടെ ശിൽപ്പമാണ് ഈ കവാടത്തിനു മുകളിലുള്ളത്.

പടിഞ്ഞാറു വശത്തുള്ള രണ്ടു കവാടങ്ങളിൽ തെക്കേ അറ്റത്തുള്ള പത്മകവാടത്തിന് അഭിമുഖമായി നിൽക്കുന്ന കവാടമാണ് റോസ് ഗേറ്റ്. പനീർപ്പൂവിതളുകൾ പ്രമേയമാക്കിയുള്ള ശിൽപകലയാണ്‌ ഇവിടെ ഉപയോഗിച്ചിരിക്കുന്നത്. ഈ കവാടം തണുപ്പകാലത്തെ പ്രതിനിധീകരിക്കുന്നു. ശിവനും പാർവതിയുമാണ് ഈ കവാടത്തിന്റെ മുകളിലെ ചെറൂശിൽപ്പത്തിലുള്ളത്.
പടിഞ്ഞാറുവശത്തുള്ള രണ്ടാമത്തെ കവാടമായ ഹരിതകവാടം, പ്രവേശനകവാടമായ മയൂരകവാടത്തിന് എതിർവശത്താണ്. പച്ചപ്പ് പ്രമേയമാക്കിയിരിക്കുന്ന ഈ കവാടം വസന്തഋതുവിനെ പ്രതിനിധീകരിക്കുന്നു. കവാടത്തിനു മുകളിലുള്ളത് ഗണപതിയുടെ ശിൽപ്പമാണ്.

സിറ്റി പാലസിലെ ദിവാൻ-ഇ ഖാസിൽ പ്രദർശിപ്പിച്ചിരിക്കുന്ന ഭീമാകാരമായ രണ്ട് വെള്ളിക്കുടങ്ങളാണ് ഗംഗാജലികൾ. 1896-ൽ പണിതീർത്ത ഇവയോരോന്നിനും 345 കിലോ വീതം ഭാരമുണ്ട്. വെള്ളി കൊണ്ട് നിർമ്മിച്ച ലോകത്തെ ഏറ്റവും വലിയ വസ്തുക്കൾ എന്ന പേരിൽ ഇവ ഗിന്നസ് ബുക്കിൽ ഇടം പിടിച്ചിട്ടുണ്ട്. 5 അടി 3 ഇഞ്ച് ഉയരവും 14 അടി 10 ഇഞ്ച് ചുറ്റളവുമുള്ള ഓരോ കുടത്തിനും 4091 ലിറ്റർ വ്യാപ്തമുണ്ട്. 

സിറ്റി പാലസിലെ മിസ്ത്രിഖാന എന്ന പണിശാലയിൽ ഗോവിന്ദ് റാം, മാധവ് എന്നീ ശിൽപ്പികളാണ് ഈ കുടം പണിതീർത്തത്. ജയ്പൂർ രാജ്യത്തിന്റെ ഝർ ശാഹി എന്ന വെള്ളിക്കാശ് ഉരുക്കിയാണ് ഇവ പണിതത്. ഓരോന്നിന്റേയും നിർമ്മാണത്തിന് 14000 ഝർ ശാഹി വീതം രാജ്യത്തെ കപത്ദ്വാര ഖജനാവിൽ നിന്നും 1894-ൽ അനുവദിച്ചിരുന്നു. വെള്ളി നാണയങ്ങൾ ഉരുക്കി തകിടാക്കുകയും മരം കൊണ്ടു നിർമ്മിച്ച മൂശക്കു മുകളിൽ തകിട് പൊതിഞ്ഞ് അടിച്ച് ഈ കുടങ്ങൾക്ക് രൂപം നൽകുകയായിരുന്നു. ഈ പണിയിൽ വിളക്കൽ ഉപയോഗിച്ചിട്ടില്ല എന്നതും ശ്രദ്ധേയമാണ്. രണ്ടുവർഷമെടുത്ത് 1896-ലാണ് ഇതിന്റെ പണി പൂർത്തിയായത്. 

1902-ൽ എഡ്വേർഡ് ഏഴാമൻ രാജാവിന്റെ സ്ഥാനാരോഹണച്ചടങ്ങിൽ പങ്കെടുക്കാൻ ഇംഗ്ലണ്ടിലേക്ക് തിരിച്ച ജയ്പൂർ രാജാവ് സവായ് മാധോ സിങ് രണ്ടാമൻ, ഗംഗാജലം നിറച്ച് ഈ കുടങ്ങൾ തന്റെ യാത്രക്കൊപ്പം കൊണ്ടുപോയിരുന്നു.



</doc>
<doc id="133247" url="https://ml.wikipedia.org/wiki?curid=133247" title="തങ്കശ്ശേരി വിളക്കുമാടം">
തങ്കശ്ശേരി വിളക്കുമാടം

കൊല്ലം ജില്ലയിലെ തങ്കശ്ശേരി ഗ്രാമത്തിൽ സ്ഥിതി ചെയ്യുന്ന വിളക്കുമാടമാണു് തങ്കശ്ശേരി വിളക്കുമാടം. 144 അടി ഉയരമുളള ഈ വിളക്കുമാടം കേരളത്തിലെ ഏറ്റവും ഉയരമുള്ള വിളക്കുമാടമാണു്. ആദ്യകാലത്ത് മണ്ണെണ്ണ വിളക്കിൽ ജ്വലിച്ചിരുന്ന ഈ വിളക്കുമാടം ഇപ്പോൾ വൈദ്യുതി ഉപയോഗിച്ചാണു് പ്രകാശിപ്പിക്കുന്നത്. വിളക്കുമാടത്തിലെ വെളിച്ചം 13 മൈൽ ദൂരെനിന്നു വരെ കാണാൻ കഴിയും എന്നതിനാൽ കപ്പലുകൾക്കും മൽസ്യബന്ധന ബോട്ടുകൾക്കും ദിശയറിയാൻ സാധിക്കുന്നു. കുത്തബ് മിനാറിലെപ്പോലെ പിരിയൻ ഗോവണി കയറിവേണം വിളക്കുമാടത്തിന്റെ മുകളിലെത്താൻ. 

ഭാരത സർക്കാരിന്റെ നിയന്ത്രണത്തിലുളള ഇവിടെ ഇടക്കാലത്ത് സന്ദർശകരെ നിരോധിച്ചിരുന്നു. എന്നാൽ ഇപ്പോൾ സന്ദർശകരുടെ മേലുളള വിലക്കുകൾ നീക്കിയിട്ടുണ്ട്. പോർച്ചുഗീസുകാരുടെയും ഡച്ചുകാരുടെയും ഇംഗ്ലീഷുകാരുടെയും പ്രതാപൈശ്വര്യങ്ങൾ കണ്ടറിഞ്ഞ തങ്കശ്ശേരിയിലേയ്ക്ക് ഇപ്പോൾ സന്ദർശകരെ ആകർഷിക്കുന്ന പ്രധാന ഘടകം വിളക്കുമാടത്തിന്റെ പ്രഭാവലയം തന്നെ.

1902 ൽ നിർമ്മിച്ച ഇത് 38 വർഷത്തിനുശേഷം ഇന്ത്യൻ ലൈറ്റ് ഹൗസിലെ ചീഫ് എഞ്ചിനീയറുടെ നേതൃത്വത്തിൽ പുതുക്കിപ്പണിതു. 



ഭാരതത്തിലെ വിളക്കുമാടങ്ങളൂടെ കാര്യാലയ സൈറ്റ്


</doc>
<doc id="133248" url="https://ml.wikipedia.org/wiki?curid=133248" title="ലോകപൈതൃകസ്ഥാനം">
ലോകപൈതൃകസ്ഥാനം

യുനസ്‌കോയുടെ (UNESCO) ലോകപൈതൃകസമിതിയുടെ നേതൃത്വത്തിലുള്ള അന്താരാഷ്ട്ര ലോകപൈതൃക പരിപാടി തയ്യാറാക്കുന്ന പൈതൃകപട്ടികയിൽ ഇടം ലഭിക്കാവുന്ന ഭൂമിയിലെ ഏതെങ്കിലും ഒരു പ്രദേശമാണ് ലോകപൈതൃകസ്ഥാനം. വനം, പർവ്വതം, തടാകം, മരുഭൂമി, സ്മാരകങ്ങൾ, കെട്ടിടങ്ങൾ, നഗരങ്ങൾ തുടങ്ങിയവയിലേതും ലോകപൈതൃകസ്ഥാനമായി പരിഗണിക്കപ്പെടാവുന്നതാണ്. ഒരു നിശ്ചിതകാലത്തേക്ക് തിരഞ്ഞെടുക്കപ്പെടുന്ന 21 സ്റ്റേറ്റ് പാർട്ടികൾ (രാജ്യങ്ങൾ) ഉൾപ്പെടുന്ന ഒരു സമിതിയാണ് ലോകപൈതൃകസമിതി.



</doc>
<doc id="133253" url="https://ml.wikipedia.org/wiki?curid=133253" title="മലപ്പുറം നഗരസഭ">
മലപ്പുറം നഗരസഭ

മലപ്പുറം ജില്ലയിലെ ഏറനാട് താലൂക്കിൽ ഉൾപ്പെടുന്ന ഒരു നഗരസഭയാണ് മലപ്പുറം നഗരസഭ. മലപ്പുറം", മേൽമുറി, പാണക്കാട് എന്നീ വില്ലേജുകൾ മലപ്പുറം നഗരസഭയിൽ ഉൾപ്പെടുന്നു. 1970 ഏപ്രിൽ ഒന്നിനാണ് മലപ്പുറം നഗരസഭ രൂപീകരിച്ചത്. ഐഎസ്ഓ സർട്ടിഫിക്കറ്റ് ലഭിച്ച ആദ്യ മുനിസിപ്പാലിറ്റിയാണ് മലപ്പുറം മുനിസിപ്പാലിറ്റി. ഇന്ത്യയിലെ ആദ്യ വൈഫൈ മുനിസിപ്പാലിറ്റിയാണ് മലപ്പുറം.

"പുരാതനക്കാലത്ത് ഇവിടെ വസിച്ചവർ ബുദ്ധമതത്തിലും ജൈന മതത്തിലും ഉള്ളവരായിരുന്നു". ക്രിസ്തു വർഷം ആദ്യ നൂറ്റാണ്ടിൽ നെടും പറയൂർ എന്ന രാജ്യത്തിന്റെ ഭാഗമായിരുന്നു മലപ്പുറം ഉൾപ്പെട്ട പ്രദേശങ്ങൾ. ചേളരാജാക്കന്മാരും ചോളരാജാക്കന്മാരും പിന്നീട് ഈ പ്രദേശത്ത ഭരണം നടത്തിയിരുന്നു. എ.ഡി. പതിമൂന്നാം നൂറ്റാണ്ടോടുകൂടിയാണ് ഈ പ്രദേശം പൂർണ്ണമായും സാമൂതിരിയുടെ അധീനതിയിലാകുന്നത്. എന്നാൽ പതിനെട്ടാം നൂറ്റാണ്ടിൽ ഈ പ്രദേശത്തിന്റെ ഭരണം ഹൈദരാലിയുടെ കീഴിലായി. ശ്രീരംഗപട്ടണ യുദ്ധത്തിൽ ടിപ്പുവിനെ തോൽപ്പിച്ച ബിർട്ടീഷുകാർ ഈ പ്രദേശം 1800-ൽ മദ്രാസ് സംസ്ഥാനത്തോട് കൂട്ടി ചേർത്തു

സ്വാതന്ത്ര്യ സമരവുമായി ബന്ധപ്പെട്ട് സി.രാജഗോപാലാചാരി ഇവിടെ പ്രസംഗിച്ചിട്ടൂണ്ട്. 1921-ലെ മലബാർ കലാപത്തിനും മലപ്പുറവുമായി അഭേദ്യ ബന്ധമുണ്ട്. ഈ കലാപം അടിച്ചമർത്താൻ വേണ്ടി രൂപീകരിച്ചതായിരുന്നു മലപ്പുറം സ്പെഷ്യൽ പൊലീസ് ഇതാണ് പിന്നീട് മലബാർ സ്പെഷ്യൽ പോലീസ് എന്ന പേരിലായത്. 1947-ൽ കരിങ്കാളി ക്ഷേത്രത്തിൽ ഹരിജനങ്ങളുടെ പ്രവേശനം തടഞ്ഞതും അതിന്റെ പ്രതിഷേധവും ശ്രദ്ധേയമായിരുന്നു.


മലപ്പുറം മുനിസിപ്പാലിറ്റി ഔദ്യോഗിക വിലാസം


</doc>
<doc id="133273" url="https://ml.wikipedia.org/wiki?curid=133273" title="ദ്വിപദ നാമപദ്ധതി">
ദ്വിപദ നാമപദ്ധതി

ജീവികളെ നാമകരണം ചെയ്യുന്ന ഒരു ശാസ്ത്രീയ രീതിയാണ് ദ്വിപദ നാമപദ്ധതി - Binomial nomenclature. ജീവശാസ്ത്രത്തിൽ സാർവത്രികമായി ഉപയോഗിക്കുന്ന ഈ നാമകരണ പദ്ധതി കാൾ ലിനേയസ് എന്ന ശാസ്ത്രകാരനാണ് പ്രയോഗത്തിൽ വരുത്തിയത്. ഇതനുസരിച്ച് ഒരു സസ്യത്തിന്റെയോ ജന്തുവിന്റെയോ പേരിന് രണ്ട് പദങ്ങളുണ്ട്.

ഉദാഹരണമായി മാവിന്റെ ശാസ്ത്രനാമം മാഞ്ചി ഫെറ ഇൻഡിക്ക ( Mangifera indica ) എന്നും മനുഷ്യന്റേത് ഹോമോ സാപ്പിയൻസ് ( Homo sapiens ) എന്നുമാണ്.
ജീവലോകത്തെ ജന്തുലോകമെന്നും സസ്യലോകമെന്നും രണ്ടായി വിഭജിച്ചിട്ടും നാമകരണമോ വർഗീകരണമോ സാധ്യമായിരുന്നില്ല. ശാസ്ത്രീയമായ വർഗീകരണത്തിൽ അന്തിമമായ ഘടകം വ്യക്തി(individual)യാണ്. എന്നാൽ തമ്മിൽ സാദൃശ്യമുള്ള ധാരാളം വ്യക്തികൾ ഒരു സമൂഹത്തിൽ കാണപ്പെടുന്നതിനാൽ അവയെ പ്രകൃതിജന്യമായ ഒരു വിഭാഗമായി തിരിച്ചറിയാൻ ആ ചെറിയ വിഭാഗത്തിനെ സ്പീഷീസ് എന്നു നാമകരണം ചെയ്തു. എന്നാൽ ഒരു സ്പീഷീസിനുള്ളിൽ അനുവദനീയമായ രൂപവൈവിധ്യങ്ങളുടെ പരിധിയെ സംബന്ധിച്ച് ശാസ്ത്രകാരന്മാർക്കിടയിൽ ഭിന്നാഭിപ്രായമാണുണ്ടായിരുന്നത്. അതിനാൽ പല സ്പീഷീസിനെ കൂട്ടിച്ചേർത്ത് ഉയർന്ന വിഭാഗമാക്കി ജീനസ് എന്നു നാമകരണം ചെയ്തു. പല ജീനസുകൾ ചേർത്ത് കുടുംബവും കുടുംബങ്ങൾ ചേർത്ത് ഓർഡറും ഓർഡറുകൾ പലതു ചേർത്ത് ക്ലാസ്സും ക്ലാസ്സുകൾ ചേർത്ത് ഫൈലവും ഫൈലങ്ങൾ ചേർത്ത് ലോകങ്ങളും (kingdom) രൂപപ്പെടുത്തി. ജീവലോകത്തെ ജന്തുലോകമെന്നും (Animal kingdom) സസ്യലോകമെന്നും (Plant kingdom) വർഗീകരിച്ചു. സ്പീഷീസിന് പരിസ്ഥിതിക്കനുസരിച്ച് ബാഹ്യമായും ആന്തരികമായും മാറ്റം സംഭവിച്ചപ്പോൾ വ്യക്തികളെ ഇനങ്ങളായി (varieties) തരംതിരിച്ചു. ഈ ക്രമീകരണത്തെ വർഗീകരണമെന്നും (classification) വർഗീകരണത്തെക്കുറിച്ചുള്ള പഠനത്തിന് വർഗീകരണ ശാസ്ത്രമെന്നും (Taxonomy) നിർവചനം നല്കി.

സസ്യശാസ്ത്രത്തിന്റെ ചരിത്രം വർഗീകരണത്തിന്റെ ചരിത്രം തന്നെയാണ്. ആദ്യകാലത്ത് സ്പീഷീസ് എന്ന ആശയത്തോടൊപ്പം സ്വഭാവമനുസരിച്ച് വൃക്ഷങ്ങൾ, കുറ്റിച്ചെടികൾ, വള്ളികൾ എന്നും ഉപയോഗമനുസരിച്ച് ആഹാരത്തിനോ മരുന്നിനോ മന്ത്രത്തിനോ എന്നുമായിരുന്നു വർഗീകരണം. ക്രിസ്തുവിനുമുമ്പ് നാലാം ശ.-ത്തിൽ അരിസ്റ്റോട്ടൽ (ബി.സി. 384-323) തന്റെ സസ്യശേഖരത്തെ വർഗീകരിക്കാൻ ശ്രമം നടത്തിയിരുന്നു. തിയോഫ്രാസ്റ്റസ് (ബി.സി. 371-285), ആൽബർട്ട് ഫൊൺ ബ്യൂൾസ്റ്റാട്ട് (1193-1280) തുടങ്ങിയവർ വർഗീകരണത്തിന് പഠനങ്ങൾ നടത്തിയെങ്കിലും ആൻഡ്രിയ സെസാൽപിനോയുടെ (1519-1603) ശാസ്ത്രീയമായ വർഗീകരണ പദ്ധതിക്കായിരുന്നു കൂടുതൽ അംഗീകാരം ലഭിച്ചത്.

കാസ്പർ ബൗഹിൻ (1560-1624) സസ്യങ്ങൾക്ക് പ്രകൃത്യാ ഉള്ള ബന്ധങ്ങളെ അടിസ്ഥാനമാക്കിയുള്ള വർഗീകരണ രീതിയാണ് സ്വീകരിച്ചത്. ജീനസ് എന്നാൽ എന്താണെന്ന് ഇദ്ദേഹം വ്യക്തമാക്കി. ദ്വിപദനാമപദ്ധതിയുടെ അടിസ്ഥാനതത്ത്വം കണ്ടെത്തി വിവരിച്ചെങ്കിലും ഇതൊന്നും പ്രായോഗികമാക്കാൻ ഇദ്ദേഹത്തിനായില്ല.

സ്വീഡനിലെ സസ്യവർഗീകരണ ശാസ്ത്രജ്ഞനായിരുന്ന കാൾ ഫൊൺ ലിനേയസ് (1707-78) ലിംഗ വ്യവസ്ഥയെ ആധാരമാക്കിയുള്ള വർഗീകരണത്തിന് രൂപംനല്കി. ആധുനിക നാമങ്ങൾ ഉപയോഗിച്ചുകൊണ്ട് സസ്യങ്ങളെ അറുപത്തഞ്ച് കുടുംബങ്ങളിലാക്കി അദ്ദേഹം രചിച്ച സ്പീഷീസ് പ്ലാന്റേറം (1753) എന്ന ഗ്രന്ഥത്തിൽ ദ്വിപദനാമ പദ്ധതിയനുസരിച്ചുള്ള വർഗീകരണമായിരുന്നു പിന്തുടർന്നത്. ഇതിൽ 'ദൈവം സൃഷ്ടിച്ചു, ലിനേയസ് ക്രമീകരിച്ചു' എന്ന് അദ്ദേഹംതന്നെ രേഖപ്പെടുത്തിയിട്ടുണ്ട്.

ദ്വിപദനാമ പദ്ധതിയനുസരിച്ച് ഓരോ ജീവിയും അറിയപ്പെടുന്നത് അതിന്റെ ജീനസ് നാമവും സ്പീഷീസ് നാമവും ചേർന്നാണ്. ഇംഗ്ലീഷിൽ എഴുതുമ്പോൾ ജീനസ് നാമം വലിയ അക്ഷരത്തിലും സ്പീഷീസ് നാമം ചെറിയ അക്ഷരത്തിലും തുടങ്ങണം. എഴുതുമ്പോൾ ഓരോ പേരിനും പ്രത്യേകം അടിവരയിടണം. അച്ചടിയിൽ 'ഇറ്റാലിക്സ്' ഉപയോഗിക്കണം. നാമകരണം നടത്തിയ ശാസ്ത്രജ്ഞന്റെ പേരോ പേരിനെ സൂചിപ്പിക്കുന്ന ആദ്യഅക്ഷരമോ സ്പീഷീസ് നാമത്തിനു ശേഷം രേഖപ്പെടുത്തുന്ന രീതിയും നിലവിലുണ്ട്.





</doc>
<doc id="133274" url="https://ml.wikipedia.org/wiki?curid=133274" title="മുവത്വ">
മുവത്വ

ഇമാം മാലിക് ഇബിനു അനസിന്റെ ഹദീസ് സമാഹരണ ഗ്രന്ഥമാണ് മുവത്വ (Arabic: الموطأ‎). മദീനയിലെ സച്ചരിതരായ ജനങ്ങളിൽ നിന്നും നാൽപ്പത് വർഷത്തെ പ്രയത്നം കൊണ്ടാണ് ഇമാം മാലിക്ക് മുവത്വ സമാഹരിച്ചത്. ഇസ്‌ലാമിക പണ്ഡിതന്മാരുടെ ഇടയിൽ മുവത്വക്ക് വളരെ വലിയ സ്ഥാനമാണുള്ളത്.<ref name="http://islamqa.com/index.php?ref=81160&ln=eng">മുവത്വ ആമുഖം</ref>

മുവത്വയിൽ 1720ഓളം ഹദീസുകളാണുളളത്. അവയെ ഇപ്രകാരം തരം തിരിക്കാം


</doc>
<doc id="133280" url="https://ml.wikipedia.org/wiki?curid=133280" title="അൺകാപ്പിങ്ങ്">
അൺകാപ്പിങ്ങ്

അൺകാപ്പിങ്ങ് എന്നു പറയുന്നത് ഇൻറർനെറ്റ് സേവനദാതാക്കൾ നൽകുന്ന കേബിൾ മോഡം സെറ്റിഗ്സുകൾ മാറ്റി തൻറേതായ കോൺഫിഗറേഷൻ നൽകി ഉയർന്ന ബാൻഡ്-വിഡ്ത് തട്ടിയെടുക്കുന്ന പ്രവർത്തിയാണ്‌. അതായത് ഇതു വഴി 512kb/sec എന്ന നിരക്കിൽ വാങ്ങുന്ന പ്ലാൻ അൺകാപ്പിങ്ങ് മുഖേന 10MB/sec. എന്ന നിരക്കിലേക്ക് മാറ്റാൻ സാധിക്കും.

അൺകാപ്പിങ്ങ് നിയമപ്രകാരം കുറ്റമാണ്‌. കേബിൾ ഇൻറർനെറ്റ് സേവനദാതാക്കൾ അൺകാപ്പ് ചെയ്യപ്പെട്ട കേബിൾ മോഡം കണ്ടുപിടിക്കുന്നതിനായി രാത്രികാലങ്ങളിൽ പരിശോധന നടത്തുന്നത് പതിവാണ്‌. പിടിക്കപ്പെട്ടാൽ സേവനം മോഷ്ടിച്ചു എന്ന കാരണം ചുമത്തി ഉപയോക്താവിനെ അറസ്റ്റ് ചെയ്യാൻ നിയമമുണ്ട്.
പല രീതികൾ അൺകാപ്പിങ് നടത്താൻ ഉപയോഗിക്കുന്നു.
വ്യാജ ടി.എഫ്.ടി.പി. സർവ്വർ മുഖേന കോൺഫിഗറേഷൻ ഫയൽ കേബിൾ മോഡത്തിലോക്ക് ഇൻസ്റ്റാൾ ചെയ്യുന്നു. 



</doc>
<doc id="133281" url="https://ml.wikipedia.org/wiki?curid=133281" title="കൊല്ലം - ചെങ്കോട്ട തീവണ്ടിപ്പാത">
കൊല്ലം - ചെങ്കോട്ട തീവണ്ടിപ്പാത

കൊല്ലം പട്ടണത്തേയും തമിഴ്‌നാട്ടിലെ ചെങ്കോട്ടയേയും ബന്ധിപ്പിക്കുന്ന കൊല്ലം - ചെങ്കോട്ട റയിൽപാത, കേരളത്തിലെ ഏറ്റവും പഴക്കമുള്ള റയിൽ‌പാതകളിൽ ഒന്നാണ്. 92 കിലോമീറ്റർ നീളമുള്ള ഈ പാത കൊല്ലത്തെ വ്യാപാര വാണിജ്യബന്ധങ്ങളിൽ വളരെയധികം സ്വാധീനം ചെലുത്തുന്നുണ്ട്.

1873ലാണ് മദ്രാസ് സർക്കാർ കൊല്ലത്തേയും ചെങ്കോട്ടയേയും ബന്ധിപ്പിച്ച് ഒരു മീറ്റർ ഗേജ് റയിൽ പാത കൊണ്ടുവരാൻ ആലോചിച്ചത്. പക്ഷേ, തിരുവനന്ദപുരത്തെ ഉദ്യോഗസ്ഥർ ഇതിനെ എതിർത്തു. അവർ തിരുവനന്തപുരം - തിരുനെൽ‌വേലി പാതയ്ക്ക് വേണ്ടിയാണ് വാദിച്ചത്. അന്നത്തെ പ്രധാന വ്യവസായ കേന്ദ്രവും തിരുവിതാകൂറിന്റെ മധ്യഭാഗവുമായ കൊല്ലത്തെക്കാൾ ഉചിതമായ മറ്റൊരു സ്ഥലം ഇല്ലെന്ന് സർക്കാർ നിശ്ചയിക്കുകയായിരുന്നു. മാത്രവുമല്ല ചെലവ് കുറച്ച് തെക്കൻ കേരളത്തിലേക്ക് ഒരു പാത നിർമ്മിക്കാം എന്ന മേന്മയും കൊല്ലത്തേക്കുള്ള വഴി തുറന്നു.

മദ്രാസ് സർക്കാർ അനുവദിച്ച 17 ലക്ഷം രൂപ, റയിൽ‌വേ അനുവദിച്ച 7 ലക്ഷം രൂപ, അന്നത്തെ തിരുവിതാംകൂർ ദിവാനായിരുന്ന രാമയ്യങ്കാർ അനുവദിച്ച 6 ലക്ഷം രൂപ എന്നിവയായിരുന്നു പാതയ്ക്കുള്ള മൂലധനം.

നിർമ്മാണം ആരംഭിച്ചത് മുതൽ വെല്ലുവിളികൾ കൊല്ലം - ചെങ്കോട്ട റയിൽപാതയ്ക്ക് ഒപ്പമുണ്ടായിരുന്നു. ഭൂപ്രകൃതിയിലുള്ള വൈരുദ്ധ്യങ്ങളാണ് ആദ്യം റയിൽ‌പാതാനിർമ്മാണത്തിന് മുൻപിൽ ഒരു കടമ്പയായി മാറിയത്. തീരപ്രദേശത്തു തുടങ്ങി ഇടനാടിലൂടെ മലനാടിലേക്ക് ഈ പാത നീളുന്നു. ആര്യങ്കാവ് ഭാഗത്തെ മലകൾക്കിടയിലൂടെ തുരങ്കങ്ങളും ഒട്ടേറെ പാലങ്ങളും നിർമ്മിക്കേണ്ടത് പാതാ നിർമ്മാണം ദീർഘിപ്പിച്ചു. ഇതിനിടയിൽ പാതാനിർമ്മാണത്തിലേർപ്പെട്ടിരുന്ന തൊഴിലാളികൾക്കിടയിൽ മലമ്പനിയും മറ്റ് മാരകരോഗങ്ങളും പടർന്ന് പിടിച്ചത് പദ്ധതി പൂർത്തീകരിക്കുന്നതിനായി 21 കൊല്ലം കാത്തിരിക്കേണ്ടി വന്നു.

1902ലാണ് കൊല്ലത്ത് നിന്ന് പരീക്ഷണാടിസ്ഥാനത്തിൽ ആദ്യത്തെ ചരക്ക് തീവണ്ടി ഓടിയത്. ഇതിനായി ചെലവായത് 12,65,637 രൂപയാണ്. ആദ്യത്തെ യാത്രാതീവണ്ടി 2 കൊല്ലത്തിന് ശേഷം 1904 ജൂൺ ഒന്നിന് ഓടി. 1904 നവംബർ 26ന് കൊല്ലം - ചെങ്കോട്ട റയിൽ‌പാത ഔദ്യോഗികമായി ഉദ്ഘാടനം ചെയ്തു. എന്നാൽ ശക്തമായ മഴയിൽ തുരങ്കങ്ങളുടെ ചുവരുകൾ തകർന്നതിനാൽ ഉദ്ഘാടനദിവസം തീവണ്ടി ഓടിയത് പുനലൂർ വരെ മാത്രമാണ്. കൊല്ലത്തെ സ്റ്റേഷൻ മാസ്റ്ററായിരുന്ന രാമയ്യയാണ് വണ്ടിയെ പതാക വീശി യാത്രയാക്കിയത്. തീവണ്ടി പുറപ്പെടുമ്പോൾ 21 ആചാരവെടികൾ മുഴങ്ങിയിരുന്നു. ആദ്യത്തെ ട്രയിനിന് 'ധൂമശകടാസുരൻ' എന്നാണ് തദ്ദേശവാസികൾ പേര്‌ നൽകിയത്.

തീവണ്ടിയുടെ ഭാഗങ്ങൾ തൂത്തുക്കുടിയിൽ നിന്ന് പത്തേമാരിയിൽ കൊച്ചുപിലാമൂട് തുറമുഖത്ത് എത്തിച്ച് അവിടെ നിന്നും കാളവണ്ടിയിലും മറ്റും കൊല്ലത്തെത്തിച്ച് കൂട്ടിയോജിപ്പിച്ചാണ് ട്രയിൻ ഓടിച്ചത്. തീവണ്ടി എന്നാൽ എന്തെന്ന് അന്ന് സാധാരണക്കാർക്ക് അറിയില്ലായിരുന്നു. ആദ്യവണ്ടിയുടെ ചൂളം വിളികേട്ട് പലയിടത്തും നാട്ടുകാർ ഭയന്ന് ഓടിയിരുന്നു. 1918ൽ കൊല്ലത്ത് നിന്നും ചാക്കയിലേക്ക് തീവണ്ടി സേവനം ആരംഭിച്ചു. പിന്നീട് ഇത് തിരുവനന്തപുരത്തേക്ക് നീട്ടി.

കൊല്ലം പട്ടണത്തിൽ നിന്നും മലകളെ ഭേദിച്ച് കൊണ്ട് തമിഴ്‌നാട്ടിലേക്ക് പോകുന്ന റയിൽ പാത സഞ്ചാരികൾക്ക് ദൃശ്യമനോഹരമായ ഒരു യാത്രയാണ് നൽകുന്നത്. പുനലൂരിനും ആര്യങ്കാവിനുമിടയിൽ മലതുരന്ന് ചെറുതും വലുതുമായ 5 തുരങ്കങ്ങൾ, ഒട്ടേറെ പാലങ്ങൾ, കഴുതുരുട്ടിയിൽ കൊല്ലം - തിരുമംഗലം ദേശീയപാതയ്ക്ക് (ദേശീയ പാത 208) സമാന്തരമായി കോട്ടവാതിലുകളുടെ സൗന്ദര്യവുമായി പതിമൂന്ന് കണ്ണറപ്പാലം, വനത്തിന്നിടയിലൂടെയുള്ള യാത്ര എന്നിവ യാത്രക്കാർക്ക് തീർത്തും ഹൃദ്യമായ അനുഭവമാണ്. റയിൽ പാത വന്നതിനാൽ തമിഴ്‌നാടും കേരളവുമായുള്ള വാണിജ്യബന്ധം വൻ‌തോതിൽ മെച്ചപ്പെട്ടു. ഇത് കൊല്ലത്തിന്റെ സമ്പത്ത് വ്യവസ്ഥയെ വൻ‌തോതിൽ സ്വാധീനിച്ചിട്ടുണ്ട്. ആര്യങ്കാവ് തുരങ്കത്തിലൂടെ കടന്ന് വണ്ടി പുറത്തെത്തുന്നത് തമിഴ്നാട്ടിലേക്കാണ്.

1997-98ൽ തുടക്കമിട്ടതാണ് കൊല്ലം - ചെങ്കോട്ട ബ്രോഡ്‌ഗേജ് പാതയ്ക്കുള്ള നടപടികൾ. കൊല്ലം - വിരുദനഗർ ബ്രോഡ്‌ഗേജ് വികസനത്തിന്റെ ഭാഗമായാണ് വിപുലീകരിച്ചത്. 151 കോടി രൂപയാണ നിർമ്മാണച്ചിലവ്. ഇതിന്റെ ആദ്യഘട്ടമായി കൊല്ലം പുനലൂർ മീറ്റർ ഗേജ് സേവനം 2006ൽ അവസാനിപ്പിച്ചു പണികൾ ആരംഭിച്ചു. മൂന്ന് കൊല്ലത്തിനു ശേഷം 2010 മേയ് 12ന് കൊല്ലം മുതൽ പുനലൂർ വരെയുള്ള 43.25 കിലോമീറ്റർ പാത ബ്രോഡ്‌ഗേജാക്കിമാറ്റി കമ്മീഷൻ ചെയ്തു.

രണ്ടാം ഘട്ടനിർമ്മാണത്തിന്റെ ഭാഗമായി നിലവിൽ പുനലൂർ - ചെങ്കോട്ട റയിൽ സേവനം വർഷങ്ങളായി നിർത്തിയിരിക്കുകയായിരുന്നു. 23 വലിയ പാലങ്ങൾ, 173 ചെറിയ പാലങ്ങൾ, 5 തുരങ്കങ്ങൾ, 5 മേൽ‌പ്പാലങ്ങൾ, 2 ലവൽക്രോസ്സ്, 8 റയിൽ‌വേസ്റ്റേഷൻ എന്നിവയടങ്ങിയതാണ് രണ്ടാം ഘട്ടനിർമ്മാണ പ്രവർത്തനങ്ങൾ.

2018 ഇൽ പാത പണി പൂർത്തിയായി ഉദ്ഘാടനം ചെയ്തു.



</doc>
<doc id="133291" url="https://ml.wikipedia.org/wiki?curid=133291" title="കലാജാഥ">
കലാജാഥ

വിവിധ കലാപരിപാടികൾ അവതരിപ്പിച്ചുകൊണ്ട് പര്യടനം നടത്തുന്ന ജാഥയാണ് കലാജാഥ. വിവിധ സംഘങ്ങൾ ആശയപ്രചരണത്തിനായി ഇതുപയോഗിയ്ക്കുന്നുണ്ട്. തെരുവു നാടകങ്ങൾ മിയ്ക്ക കലാജാഥകളിലും പ്രധാന ഇനമായിരിയ്ക്കും. കലാജാഥയുടെ പ്രാധാന്യം കേരളീയസമൂഹത്തിൽ പ്രചരിപ്പിയ്ക്കുന്നതിൽ കേരള ശാസ്ത്രസാഹിത്യ പരിഷത്ത് നല്ല പങ്കു വഹിച്ചു. കേരള ശാസ്ത്രസാഹിത്യ പരിഷത്താണു ഇന്നത്തെ രൂപത്തിലുള്ള കലാജാഥ എന്ന ആശയം വികസിപ്പിച്ചെടുത്തത്.ശാസ്ത്ര ബോധം പ്രചരിപ്പിക്കുക,അധ്വാനത്തിന്റെ മഹത്ത്വം വിളിച്ച് പറയുക,സാമൂഹ്യ അനീതികൾക്കെതിരെ സാധാരണക്കാരെ അണിനിരത്തുക തുടങ്ങിയ ഉദ്ദേശത്തോടെ ജനങ്ങളുമായി വേഗത്തിൽ സംവേദനം നടത്താനുതകുന്ന ഒരു പ്രത്യേക കലാരൂപമായി കലാജാഥയെ വികസിപ്പിച്ചു.കേരളത്തിലെ എല്ലാ ജില്ലകളിലൂടെയും പര്യടനം നടത്തുന്ന ഒരു ജാഥയായിരുന്നു ആദ്യകാലങ്ങളിൽ ഉണ്ടായിരുന്നത്.കേരള ശാസ്ത്രസാഹിത്യ പരിഷത്ത് പുറത്തിറക്കുന്ന പുസ്തകങ്ങൾ ഇത്തരം ജാഥകളോടനുബന്ധിച്ചാണു വിറ്റിരുന്നത്. കൊടക്കാട് ശ്രീധരൻ, കരിവെള്ളൂർ മുരളി,കെ.കെ.കൃഷ്ണകുമാർ തുടങ്ങിയവരായിരുന്നു ഇത്തരം ഒരു കലാരൂപം ആവിഷ്കരിച്ചു പ്രവർത്തിച്ചവരിൽ പ്രമുഖർ.സംഗീതശില്പങ്ങൾ,ചെറു നാടകങ്ങൽ എന്നിവ കോർത്തിണക്കി, ഗ്രാമകേന്ദ്രങ്ങൾ,വിദ്റ്യാലയങ്ങൾ എന്നിവിടങ്ങളിൽ പൊതുസ്ഥലത്ത് ആണു കലാജാഥകൾ അവതരിപ്പിച്ചിരുന്നത്.സ്ത്രീകളും പുരുഷന്മാരും അടങ്ങിയ കലാകാരന്മാർ എല്ലാവരും പ്രതിഫലമില്ലാതെയായിരുന്നു ഇവ അവതരിപ്പിച്ചിരുന്നത്.പ്രത്യേകതരം മുണ്ട് ആയിരുന്നു കലാകാരന്മാർ ധരിച്ചിരുന്നത്.ആശയങ്ങളെ ജനങ്ങൾക്ക് മനസ്സിലാകുന്ന തരത്തിൽ ലളിതമായി അവതരിപ്പിക്കുവാൻ കലാജാഥകൾക്ക് കഴിഞ്ഞിട്ടുണ്ട്. കേരളത്തിൽ നടന്ന സമ്പൂർണ്ണ സാക്ഷരതാ യഞ്ജത്തിന്റെ ആവശ്യകത ജനങ്ങളിലേക്കെത്തിച്ചതിൽ കലാജാഥകളുടെ പങ്ക് എടുത്തു പറയത്തക്കതാണു.തെരുവു നാടകങ്ങൾ,സംഗീത ശിൽപ്പങ്ങൾ,പാവനാടകങ്ങൾ,തുടങ്ങിയ പലതരം കലാരൂപങ്ങളുടെ ഉപയോഗം കലാജാഥകളിൽ പ്രയോഗിക്കാറുണ്ട്.പൂർണ്ണ രൂപത്തിലുള്ള ഒരു നാടകം കലാജാഥയായി അവതരിപ്പിച്ചത് 2009 ൽ ആയിരുന്നു.ബെർത്തോൾഡ് ബ്രഹ്ത്തിന്റെ ഗലീലിയോ നാടകം കേരളത്തിൽ 3 ജാഥകളായി നിരവധി സ്ഥലങ്ങളിൽ അവതരിപ്പിക്കപ്പെട്ടു.

</doc>
<doc id="133298" url="https://ml.wikipedia.org/wiki?curid=133298" title="മുട്ടത്തറ">
മുട്ടത്തറ

തിരുവനന്തപുരം ജില്ലയിലെ ഒരു പ്രദേശം ആണ് മുട്ടത്തറ. 

ഭൂമിശാസ്ത്ര പരമായി,  ദേശീയ പാത ബൈപ്പാസിനും തിരുവനന്തപുരം വിമാനത്താവളത്തിനും ഇടയിലെ ഒരു സ്ഥലം ആണ് മുട്ടത്തറ. ഈഞ്ചക്കൽ, പരുത്തിക്കുഴി, മണക്കാട്, വലിയതുറ എന്നിവ ആണ് ഇതിനോട് ചേർന്ന മറ്റു സ്ഥലങ്ങൾ.  തമ്പാനൂർ റെയിൽവേ സ്റ്റേഷനിൽ നിന്നും ഇവിടേക്ക് നേരിട്ട് ബസ് ഇല്ല . എന്നാൽ തമ്പാനൂരിൽ  നിന്ന് നേരിട്ട് ആട്ടോ റിക്ഷയിലോ കിഴക്കേകോട്ടയിൽ നിന്നും ബീമാപള്ളി ബസ്സിലോ/ആട്ടോ റിക്ഷയിലോ  പെട്ടെന്ന് ഇവിടെ എത്താവുന്നതാണ്. തമ്പാനൂരിൽ നിന്നും ദൂരം 5 കി മീ . കിഴക്കേകോട്ടയിൽ നിന്നും 3- കി മീ. 

ഇവിടുത്തെ ഒരു പ്രധാന വിദ്യാഭ്യാസ സ്ഥാപനം പൊന്നറ സ്കൂൾ ആണ്. പ്രധാന ക്ഷേത്രങ്ങൾ ചിറക്കൽ മഹാവിഷ്ണു ക്ഷേത്രം, നീലകണ്ഡേശ്വരം ശിവ ക്ഷേത്രം, വടുവത്തു മഹാവിഷ്ണു ക്ഷേത്രം, പനമൂട് ദേവീക്ഷേത്രം, ഇവയാണ്. കേരളത്തിലെ ഒരേ ഒരു കൽക്കി പ്രതിഷ്ഠ ആരാധന ഉള്ള ക്ഷേത്രം ആണ് ചിറക്കൽ മഹാവിഷ്ണു ക്ഷേത്രം. ഇവിടെ പരവജാതിക്കാരാണ് നടത്തിപ്പുകാർ.  നീലകണ്ഡേശ്വരം ശിവക്ഷേത്രം ദേശീയപാതയോരത്തേക്ക് വിമാനത്താവള വികാസം അനുബന്ധിച്ച് മാറ്റേണ്ടി വന്നിട്ടുണ്ട്. ബീമാപള്ളി ഷെരീഫ് ദർഗ, വെട്ടുകാട് പള്ളി എന്നീ പ്രധാന ആരാധനാലയങ്ങൾ മുട്ടത്തറയുടെ മറ്റു സമീപപ്രദേശങ്ങളിൽ ആണ്. 

തിരുവനന്തപുരം വ്യോമാസേനാസ്ഥാനത്തിന്റെ അനക്സ്, സീ ബീ ഐ കേന്ദ്രം, സീ ഐ എസ് എഫ് കേന്ദ്രം, ബീ എസ് എഫ് കേന്ദ്രം, മുട്ടത്തറ എഞ്ചിനീയറിംഗ് കോളേജ്, മോട്ടോർ വാഹന ഡ്രൈവിംഗ് പരീക്ഷാ കേന്ദ്രം ഇവ മുട്ടത്തറയിൽ ആണ് സ്ഥിതി ചെയ്യുന്നത്. ഇവിടുത്തെ പെരുന്നെല്ലി മത്സ്യച്ചന്ത സമീപവാസികളെ ആകർഷിക്കുന്ന ഒന്നാണ്.  

പഴയ രാജകീയ ജലപാത ആയിരുന്ന പാർവതീപുത്തനാർ ഒഴുകുന്നത് ഈ പ്രദേശം വഴിയാണ്. തിരുവനന്തപുരം നഗരത്തിനെ രാജഭരണ കാലത്തു ജലമാർഗ്ഗേണ ബന്ധിപ്പിച്ചിരുന്ന വള്ളക്കടവ്, പാർവതീ പുത്തനാർ എന്നിവ ഇന്ന് അത്യന്തം ശോച്യാവസ്ഥയിൽ ആണ്.  ഒഴുക്ക് ഇല്ലായ്മയും ചില പരിസരവാസികൾ മാലിന്യം ഒഴുക്കിവിടുന്നതും ഒക്കെ ആണ് ഇതിനു കാരണം. തിരുവനന്തപുരത്തെ പ്രധാന കന്നുകാലി പുൽത്തീറ്റ കൃഷി കേന്ദ്രം, സ്വീവേജ് ഫാം എന്നിവ ഇവിടെ പരസ്‌പര പൂരകങ്ങൾ ആയിരുന്നു.  വിശാലമേറിയ ഈ സ്ഥലങ്ങൾ ആണ് മണ്ണിട്ട് നിമത്തി മുകളിൽ പറഞ്ഞ കേന്ദ്ര ഏജൻസികൾക്ക് നൽകിയത്. ഇങ്ങനെ നൽകിയതിലൂടെ ഈ പ്രദേശങ്ങൾ വികസിക്കുകയും അതുവഴി മുട്ടത്തറയുടെ പഴയ മുഖഛായ തന്നെ മാറ്റാൻ കഴിയുകയും ചെയ്തു. 


</doc>
<doc id="133306" url="https://ml.wikipedia.org/wiki?curid=133306" title="ഇത്തി">
ഇത്തി

മൊറേസി കുടുംബത്തിൽ ഉൾപ്പെടുന്നതും കേരളത്തിൽ കാണപ്പെടുന്നതുമായ ഒരിനം വൃക്ഷമാണ് ഇത്തി (ശാസ്ത്രീയനാമം: ":Ficus tinctoria", "Ficus gibbosa"). സംസ്കൃതത്തിൽ "ഉദുംബര" "പ്ളക്ഷ" എന്നും അറിയപ്പെടുന്നു. ആൽ വർഗ്ഗത്തില്പെടുന്ന വൃക്ഷമാണു. പാലുപോലുള്ള കറ വൃക്ഷത്തിൽ കാണപ്പെടുന്നു.


ആയുർവേദത്തിൽ പ്രമുഖ സ്ഥാനമുള്ള നാല്പാമരം എന്നത് ഇത്തിയോടൊപ്പം അത്തി, പേരാൽ, അരയാൽ എന്നിവ ചേരുന്നതാണ്. വേര്, ഫലങ്ങൾ, തൊലി, ഇലകൾ ഇവ് ഔഷധത്തിന് ഉപയോഗിക്കുന്നു. പ്രമേഹം, അൾസർ, ത്വക് രോഗങ്ങൾ എന്നിവയ്ക്കുള്ള ഔഷധമായി ഉപയോഗിക്കപ്പെടുന്നു. പഞ്ചവൽക്കത്തിലും അംഗമാണു. തൊലിയിൽ ടാനിൻ, വാക്സ്, സാപോണിൻ എന്നിവ അടങ്ങിയിട്ടുണ്ട്. രക്തശുദ്ധിക്കും, പ്രമേഹരോഗികളിൽ പഞ്ചസാരയുടെ അളവു കുറയ്ക്കാനും, കുഷ്ഠം, യോനീരോഗങ്ങൾ, അർശസ്സ്, കഫപിത്തരോഗങ്ങൾ എന്നിവയ്ക്കും ഉത്തമ ഔഷധമായി ഉപയോഗിക്കുന്നു. ഏറെക്കുറെ അത്തിയുടെ എല്ലാ ഗുണങ്ങളും ഇത്തിക്കുമുണ്ട്.



</doc>
<doc id="133307" url="https://ml.wikipedia.org/wiki?curid=133307" title="കടുകരോഹിണി">
കടുകരോഹിണി

ആയുർവ്വേദത്തിൽ വിവിധ അസുഖങ്ങൾക്ക് മരുന്നായി ഉപയോഗിക്കുന്ന ഒരു ഔഷധസസ്യമാണ് കടുകുരോഹിണി അഥവാ കടുകരോഹിണി . സംസ്കൃതത്തിൽ ഈ സസ്യത്തിന്റെ പേരുകളായ "കടുരോഹിണി ,കടുകാരോഹിണി, കടുകാ, കട്വി, കുടകീ, കടുകീ, തീവ്രം, മത്സ്യപിത്താ, കടുംഭരാ, അശോകരോഹിണി, കൃഷ്ണഭേദി, ചക്രാംഗീ, ശകലാദിനി, കടുകിരമണ" തുടങ്ങിയവയും കേരളത്തിലെ ആയുർവ്വേദപണ്ഡിതർ വളരെമുമ്പു മുതലേ ഉപയോഗിച്ചുപോന്നിട്ടുണ്ടു്., എന്നാൽ ഇവയിൽ ചില പേരുകളിൽ അറിയപ്പെടുന്ന മറ്റു പലയിനം സസ്യങ്ങളും ധാരാളമുണ്ട് .

നേപ്പാളിലെ 2700 മീറ്ററിനും 4500 മീറ്ററിനും ഇടയ്ക്കു് ഉയരമുള്ള പർവ്വതപ്രദേശങ്ങളിലാണു് ഒരു ചിരസ്ഥായി സസ്യമായ കടുകുരോഹിണി സ്വാഭാവികപ്രകൃതിയിൽ വളരുന്നതു്. പ്രാചീനകാലം മുതലേ നേപ്പാളിലെ കർണലി മേഖലയിൽ നിന്നും മരുന്നുകമ്പോളങ്ങളിലെത്തുന്ന പ്രധാന ഔഷധസസ്യോല്പന്നങ്ങളിൽ ഒന്നാണിത്. അവിടെ ലഭ്യമായ വനവിഭവങ്ങളിൽ താരതമ്യേന ഉയർന്ന സാമ്പത്തികപ്രാധാന്യമുള്ള സസ്യമെന്ന നിലയിൽ കടുകുരോഹിണി പരിഗണിക്കപ്പെടുന്നു. ഔഷധക്കൂട്ടുകളിൽ ഇന്ത്യൻ ജനുസ്സിന് ("Gentiana kurroo") പകരമായും ഇത് ഉപയോഗിക്കാറുണ്ട് കറുത്ത കടുകുരോഹിണി , വെളുത്ത കടുകുരോഹിണി എന്നിങ്ങനെ രണ്ടിനമുണ്ട്. വെളുത്തതിനു ഗുണം കൂടും


ചരകസംഹിതയിലെ വിമാനസ്ഥാനം എട്ടാം അദ്ധ്യായത്തിൽ തിക്തകരസകാരികളുടെ വർഗ്ഗത്തിലാണു് കടുകുരോഹിണിയെ ഉൾപ്പെടുത്തിയിരിക്കുന്നതു്. കരൾ രോഗങ്ങൾക്ക് നല്ലതാണ്. പ്രസവാനന്തരമുള്ള മുലപ്പാലിനു മേന്മ കൂട്ടാൻ ആയുർവ്വേദത്തിൽ നിർദ്ദേശിക്കുന്ന ‘കാടിക്കഷായത്തിൽ‘ കടുകുരോഹിണിയും ഒരു ചേരുവയാണ്. 


</doc>
<doc id="133308" url="https://ml.wikipedia.org/wiki?curid=133308" title="കരിങ്ങോട്ട">
കരിങ്ങോട്ട

നിത്യഹരിതവനങ്ങളിലും പുഴയുടെ സമീപങ്ങളിലും വളരുന്ന ഒരിനം നിത്യഹരിതവൃക്ഷമാണ് കരിങ്ങോട്ട അഥവാ കരിഞ്ഞോട്ട (ശാസ്ത്രീയനാമം: "Quassia indica"). ഇന്ത്യ, ബർമ, ശ്രീലങ്ക എന്നിവിടങ്ങളിൽ ഇവ കാണപ്പെടുന്നു. കേരളത്തിൽ ഈ മരം വളരെ വ്യാപകമായ രീതിയിൽ കാണുന്നു.

10 മീറ്റർ വരെ ഉയരത്തിലാണ് കരിങ്ങോട്ട വളരുന്നത്. വൃക്ഷത്തിന്റെ തളിരിലയ്ക്ക് ഇളം മഞ്ഞ നിറമാണ്. മൂപ്പെത്തുമ്പോൾ ഇവ പച്ചയായി മാറുന്നു. എന്നാൽ കടുംപച്ച നിറം ഇവയ്ക്കു ലഭിക്കാറില്ല. ശാഖാഗ്രഭാഗത്താണ് ഇലകൾ കൂട്ടമായി കാണപ്പെടുന്നത്. ഇലകൾക്ക് 15 മുതൽ 22 വരെ സെന്റീമീറ്റർ നീളവും 6 സെന്റീമീറ്റർ വീതിയും ഉണ്ടാകുന്നു. ജനുവരി-ഫെബ്രുവരി മാസങ്ങളിലാണ് കരിങ്ങോട്ട പുഷ്പിക്കുന്നത്. മണമില്ലാത്ത പൂക്കൾക്ക് ഇടത്തരം വലിപ്പമാണ്. ഫലത്തിന്റെ അണ്ഡാശയത്തിനു നാല് അറകളാണുള്ളത്. ഏകദേശം നാലു മാസമാകുമ്പോൾ ഫലം മൂപ്പെത്തുന്നു. കായയ്ക്കും തൊലിക്കും തടിക്കും നേർത്ത കയ്പ്പു രസമാണ്. തടിയുടെ കാതലിനു ഇളം മഞ്ഞ നിറമാണ്. തടിക്ക് ഈടും ബലവും വളരെ കുറവാണ്. വിത്തിനു ജീവനക്ഷമത കുറവായതിനാൽ സ്വാഭാവിക പുനരുത്ഭവം കുറവാണ്.

വിത്തിൽ നിന്നും എണ്ണയുണ്ടാക്കി ആയുർവേദത്തിൽ ഉപയോഗിക്കുന്നു. തൊലി, ഇല, കാതൽ, വിത്തിൽ നിന്നു കിട്ടുന്ന എണ്ണ എന്നിവ ഔഷധത്തിന് ഉപയോഗിക്കുന്നു. 




</doc>
<doc id="133310" url="https://ml.wikipedia.org/wiki?curid=133310" title="നിവേദ്യം (ചലച്ചിത്രം)">
നിവേദ്യം (ചലച്ചിത്രം)

ലോഹിതദാസിന്റെ സംവിധാനത്തിൽ വിനു മോഹൻ, നെടുമുടി വേണു, ഭരത് ഗോപി, ഭാമ എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് നിവേദ്യം. വിനു മോഹൻ, ഭാമ എന്നിവരുടെ ആദ്യ ചിത്രമാണ് ഇത്. ടച്ച്‌വുഡ് ക്രിയേഷൻസിന്റെ ബാനറിൽ ഒമർ ഷെരീഫ് നിർമ്മിച്ചിരിക്കുന്ന ഈ ചിത്രം ലാൽ റിലീസ് ആണ് വിതരണം ചെയ്തത്. ലോഹിതദാസ് തന്നെയാണ് ചിത്രത്തിന്റെ രചനയും നിർവ്വഹിച്ചിരിക്കുന്നത്.

കൈതപ്രം ദാമോദരൻ നമ്പൂതിരി, എ.കെ. ലോഹിതദാസ്, ബിച്ചു തിരുമല, സി.ജെ. കുട്ടപ്പൻ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം ഔസേപ്പച്ചൻ ഒരുക്കിയിരിക്കുന്നു




</doc>
<doc id="133311" url="https://ml.wikipedia.org/wiki?curid=133311" title="കാക്കത്തുടലി">
കാക്കത്തുടലി

ഏഷ്യ, ആഫ്രിക്ക എന്നിവിടങ്ങളിൽ കാണപ്പെടുന്ന ഒരു ഔഷധസസ്യമാണ് കാക്കത്തുടലി അഥവാ മുളകുതാന്നി. ഇന്ത്യയുടെ പലയിടത്തും ഈ ചെടി കാണാൻ സാധിക്കും. റുട്ടേഷ്യ കുടുംബത്തിൽ ഉൾപ്പെടുത്തി വർഗ്ഗീകരിച്ചിരിക്കുന്ന ഈ വിഭാഗത്തിൽ ഒരു സ്പീഷീസ് മാത്രമേയുള്ളൂ. ശാസ്ത്രീയ നാമം : Toddalia asiatica. "സംസ്കൃതത്തിൽ ദാസി" എന്നാണ് പേര്. 


ഔഷധ യോഗ്യമായ ഭാഗങ്ങൾ :വേര്, ഇല, പൂവ്, കായ.


</doc>
<doc id="133313" url="https://ml.wikipedia.org/wiki?curid=133313" title="കുപ്പമേനി">
കുപ്പമേനി

ഇന്ത്യയിൽ എല്ലായിടത്തും കാണപ്പെടുന്ന ഒരു ഏകവാർഷിക ഔഷധസസ്യമാണ് കുപ്പമേനി. ഇത് "പൂച്ചമയക്കി" എന്നും ചില സ്ഥലങ്ങളിൽ അറിയപ്പെടുന്നു. സമതലപ്രദേശങ്ങളിൽ കൂടുതലായി കാണപ്പെടുന്ന ഇതിന് ഏകദേശം ഒരു മീറ്റർ വരെ പൊക്കമുണ്ടാകും. ധാരാളം ഇലകൾ കാണപ്പെടുന്ന ഈ ചെടി ശാഖോപശാഖകളായി വളരുന്നു. ദീർഘവൃത്താകാരത്തിലോ വൃത്താകാരത്തിലോ കാണപ്പെടുന്ന ഇതിന്റെ ഇലകളുടെ പുറം ഭാഗം മിനുസമാർന്നതാണ്. പൂക്കൾ പച്ചനിറത്തിലുള്ളവയും കായ്കൾ വെള്ളനിറത്തിലുള്ളവയുമാണ്. കായ്കളിൽ അനേകം ചെറിയ വിത്തുകൾ അടങ്ങിയിരിക്കുന്നു. 




</doc>
<doc id="133314" url="https://ml.wikipedia.org/wiki?curid=133314" title="കുറശ്ശാണി">
കുറശ്ശാണി

മുഴുവനും രോമങ്ങൾ നിറഞ്ഞ ഒരു ഔഷധസസ്യമാണ് കുറശ്ശാണി. ഇപ്പോൾ കാഷ്മീർ, പഞ്ചാബ്, ഹിമാചൽ പ്രദേശ്, നീലഗിരി എന്നിവിടങ്ങളിൽ കൃഷി ചെയ്തു വരുന്നു


സമൂലം ദുർഗന്ധം ഉള്ള ഈ ചെടിയുടെ ഇലകൾക്ക് വിവിധ വലിപ്പമാണുള്ളത്. തായ്തണ്ടിന്റേയോ ശാഖകളുടെ അറ്റത്തോ ആയി ഉണ്ടാകുന്ന പൂക്കൾക്ക് മഞ്ഞനിറമാണുള്ളത്. ഇതിൽ പാടലവർണ്ണത്തിലുള്ള ചെറിയ പൊട്ടുകൾ കാണപ്പെടുന്നു. കായ്കൾ പച്ച നിറത്തിലുള്ളവയും അതിലടങ്ങിയിരിക്കുന്ന വിത്തുകൾ കയ്പുരസവും വൃക്കയുടെ ആകൃതിയിലുള്ളതുമാണ്. 


</doc>
<doc id="133315" url="https://ml.wikipedia.org/wiki?curid=133315" title="കൊട്ടം">
കൊട്ടം

വംശനാശഭീഷണി നേരിടുന്ന ഒരു ഔഷധസസ്യമാണ് കൊട്ടം. (ശാസ്ത്രീയ നാമം: സൊസ്സൂറിയ ലാപ്പ, "Saussurea lappa") കാശ്മീരിൽ കൂടുതലുണ്ടാകുന്നത് എന്ന അർത്ഥത്തിൽ കാശ്മീരജം, പുഷ്കരമൂലത്തോട് സാദൃശ്യമുള്ള സസ്യം എന്ന അർത്ഥത്തിൽ പുഷ്കര എന്നിങ്ങനെയുള്ള പേരുകളിലും ഈ സസ്യം അറിയപ്പെടുന്നു. ചർമ്മരോഗങ്ങൾ, ശ്വാസം, കാസം (ചുമ) ഇവയെ ശമിപ്പിക്കാൻ സവിശേഷ ശക്തിയുള്ള ഒരൗഷധമാണിത്.
ഗ്രീക്കുകാർ കേരളത്തിൽ നിന്നും കൊട്ടം വാണിജ്യം ചെയ്തിരുന്നു. ഗ്രീക്കു ഭാഷയിൽ കിഴക്കുനിന്നു വരുന്ന (ഹിമാലയത്തിൽ) എന്നർത്ഥമുള്ള കോസ്റ്റുസ് എന്ന പദത്തിൽ നിന്നാണ് മലയാളപദമായ കൊട്ടം ഉത്ഭവിച്ചത് 

ഇന്ത്യയിൽ കാശ്മീരിലും മറ്റ് ഹിമാലയപ്രാന്തങ്ങളിലും, ഉത്തർ പ്രദേശ്, ഹരിയാന എന്നിവിടങ്ങളിലും പാകിസ്താനിലും നേപ്പാളിലും ടിബറ്റിലും കണ്ടുവരുന്നു. 

കൊട്ടം സുഗന്ധമുള്ള ഒരു ചെടിയാണ്. വേരിനും കാണ്ഡത്തിനും സുഗന്ധമുണ്ട്. ഒരു മീറ്റർ മുതൽ രണ്ടു മീറ്റർ വരെ ഉയരത്തിൽ വളരുന്ന ചിരസ്ഥായി ഔഷധി. കാണ്ഡം വിരലിന്റെ വണ്ണമുള്ളതും ബലിഷ്ഠവുമാണ്. ഇലകൾ വലുതും പരന്നു വിരിഞ്ഞതുമാണ്. ഇലകളുടെ അറ്റം ക്രമരഹിതമായ പല്ലുകൾ പോലെയുള്ളതാണ്. ഇലകളുടെ ചുവടറ്റം കാണ്ഡത്തെ പൊതിഞ്ഞിരിക്കും. പൂങ്കുല മുണ്ഡമഞ്ജരി (തല പോലെയുള്ള പൂങ്കുല). പുഷ്പങ്ങൾക്ക് നീല കലർന്ന വയലറ്റ് നിറമാണ്. ഫലങ്ങളിൽ രോമാവരണമുണ്ട്. വിത്ത് ചെറുതും പതുങ്ങിപ്പരന്നതുമാണ്. വേര് തടിച്ചതും സുഗന്ധമുള്ളതും എളുപ്പം ഒടിയുന്നതുമാണ്. അവ വർഷങ്ങളോളം മണ്ണിൽ നശിക്കാതെ കിടക്കുകയും അനുകൂല പരിതഃസ്ഥിതിയിൽ മുളയ്കുകയും ചെയ്യും. വേരാണ് കൊട്ടം എന്ന പേരിൽ അറിയപ്പെടുന്നത്. വെള്ള കൊട്ടം എന്ന പേരിലും അത് അറിയപ്പെടുന്നു.

വേരിൽ തീക്ഷ്ണഗുണമുള്ള ഒരു തൈലം അടങ്ങിയിട്ടുണ്ട്. കൂടാതെ ഗ്ലൂക്കോസൈഡ്, സോസ്സൂരിൻ എന്ന ആൽക്കലോയ്ഡ്, തിക്തപദാർത്ഥം, ടാനിൻ, ഒരു സ്ഥിരതൈലം ഇവയും അടങ്ങിയിട്ടുണ്ട്. 

" കുഷ്ഠം കടൂഷ്ണം തിക്തം സ്യാത് കഫമാരുത രക്തജിത്
ത്രിദോഷവിഷകണ്ഡൂംശ്ച കുഷ്ടരോഗാംശ്ച നാശയേത് "

കൊട്ടത്തിന്റെ കടു തിക്ത രസങ്ങളും ഉഷ്ണവീര്യവും കൊണ്ട് കഫവും മധുര രസവും ഉഷ്ണവീര്യവും കൊണ്ട് വാതവും ശമിക്കുന്നു. അഗ്നിദീപ്തി ഉണ്ടാക്കുന്നു. ശ്വാസരോഗങ്ങൾ, കാസം (ചുമ), ചർമ്മ രോഗങ്ങൾ, അലർജി ഇവ ശമിപ്പിക്കുന്നു. ശുക്ലാർത്തവങ്ങളെ ശുദ്ധീകരിക്കുകയും ഗർഭാശയവൈകല്യങ്ങൾ അകറ്റുകയും ചെയ്യുന്നു. 

വേരാണ് ഔഷധങ്ങൾക്ക് ഉപയോഗിക്കുന്നത്. കൊട്ടവും ഇന്തുപ്പും നല്ലതുപോലെ പൊടിച്ച് ചുത്തപ്പുളിനീരിൽ (വിനാഗിരി) കുഴച്ച് ദേഹത്ത് തിരുമ്മിയാൽ എല്ലാത്തരം വേദനകളും ശമിക്കും എന്ന് യോഗരത്നസമുച്ചയം എന്ന ആയുർവേദ ഗ്രന്ഥത്തിൽ പ്രതിപാദിച്ചിരിക്കുന്നു. തമകശ്വാസത്തിൽ(ആസ്ത്മ) കൊട്ടം പൊടിച്ച പൊടി ഒരു ഗ്രാം മുതൽ മൂന്നു ഗ്രാം വരെ എടുത്ത് തേനിലോ ചൂടുവെള്ളത്തിലോ കലക്കിക്കുടിച്ചാൽ ശമനം കിട്ടും. ഈ ചികിത്സ രാവിലെയും വൈകിട്ടും എന്ന കണക്കിൽ പതിനഞ്ചു ദിവസം ചെയ്യേണ്ടതാണ്. കൊട്ടം, ദേവതാരം, രാമച്ചം, ചുക്ക് ഇവ അരച്ച് എണ്ണയിൽ കുഴച്ച് തലയിൽ പൊത്തിയാൽ തലവേദന, തലയിൽ ഉണ്ടാകുന്ന ചൊറി എന്നിവ മാറിക്കിട്ടും. കൊട്ടം, വയമ്പ്, കടുക്കാത്തോട്, ബ്രഹ്മി, താമരയല്ലി ഇവ സമമെടുത്തു പൊടിച്ച് അര ഗ്രാം മുതൽ ഒരുഗ്രാം വരെയെടുത്ത് തേനും നെയ്യും ചേർത്ത് കുട്ടികൾക്ക് കൊടുത്താൽ നിറം, കാന്തി, ആയുസ് ഇവ വർദ്ധിക്കും എന്ന്യോഗരത്നാകരം എന്ന ഗ്രന്ഥത്തിൽ കാണുന്നു. 

കൊട്ടം, ചുക്ക്, വയമ്പ്, മുരിങ്ങയുടെ വേരിലെ തൊലി, വെള്ളുള്ളി, കാർത്തോട്ടി (ഗിടോരൻ) വേര്, ദേവതാരം, കടുക്, ചിറ്റരത്ത ഇവ കൽക്കമായി പുളിയില നീരിൽ അരച്ചു കലക്കി തൈരും ചേർത്ത് എണ്ണകാച്ചി അരിച്ചെടുക്കുന്നതാണ് (കൊട്ടം ചുക്കാദി തൈലം വാതഹാരിയാണിതെന്ന് സഹസ്രയോഗം പ്രതിപാദിക്കുന്നു. 

ത്രായന്ത്യാദികഷായം, സിംഹ്യാദികഷായം, ശൃംഗ്യാദികഷായം, ശുണ്ഠ്യാദി തൈലം എന്നിവയെല്ലാം കൊട്ടം ചേർത്ത് ഉണ്ടാക്കുന്ന ഔഷധയോഗങ്ങളാണ്.

കൺവെൻഷൻ ഓൺ ഇന്റർനാഷണൽ ട്രേഡ് ഇൻ എൻഡേഞ്ചേർഡ് സ്പീഷീസ് ഓഫ് വൈൽഡ് ഫോണ ആൻഡ് ഫ്ലോറ () ഇന്ത്യയിൽ നിന്നും ഒന്നാം പട്ടികയിൽ പെടുത്തി സംരക്ഷിച്ചിട്ടുള്ള ഏക സസ്യമാണ് കൊട്ടം. 01.07.1975 മുതൽ രണ്ടാം പട്ടികയിൽ പെട്ടിരുന്ന കൊട്ടം, 1985 ഏപ്രിൽ 22 മുതൽ മേയ് 2 വരെ അർജന്റീനയിൽ നടന്ന സൈറ്റ്സ് അഞ്ചാം സമ്മേളനത്തിൽ ബൊട്ടാണിക്കൽ സർവേ ഓഫ് ഇന്ത്യയുടെ ഡയറക്ടർ ആയിരുന്ന ഡോ. പി. കെ. ഹസ്രയുടെ അഭ്യർത്ഥന പ്രകാരം ഒന്നാം പട്ടികയിലേക്ക് ഉയർത്തി. 

കേന്ദ്ര വനം പരിസ്ഥിതി മന്ത്രാലയത്തിന്റെ അഭ്യർത്ഥന പ്രകാരം 1994 മാർച്ച് മുപ്പതിലെ നമ്പർ 47 (PN)/92–97 ഉത്തരവ് പ്രകാരം കൊട്ടം അടക്കമുള്ള 56 ഇനം ഔഷധസസ്യങ്ങളുടെ കയറ്റുമതിയും വ്യാപാരവും കേന്ദ്ര വാണിജ്യ മന്ത്രാലയം നിരോധിച്ചു. 

1999 മേയ് 31ലെ No. 1999/39 ഉത്തരവ് അനുസരിച്ച് 130 രാജ്യങ്ങളിൽ കൃഷി ചെയ്തതോ അല്ലാത്തതോ ആയ എല്ലാ കൊട്ടം സസ്യഭാഗങ്ങളുടേയും സംഭരണവും വിപണനവും നിരോധിച്ചു. കൊട്ടം ഉൾപ്പെട്ട ഔഷധങ്ങൾ ഈ രാജ്യങ്ങളിൽ പിടിച്ചെടുക്കുന്നുണ്ട്. 


</doc>
<doc id="133316" url="https://ml.wikipedia.org/wiki?curid=133316" title="ചരളം">
ചരളം

ഇന്ത്യയുടെ വടക്കുഭാഗങ്ങൾ, നേപ്പാൾ, ഭൂട്ടാൻ, പാകിസ്താന്റെ വടക്കുഭാഗങ്ങൾ എന്നിവിടങ്ങളിൽ കാണപ്പെടുന്ന ഒരു ഔഷധസസ്യമാണ് ചരളം ("Long leaved pine, Chir Pine"). 


നിവർന്നുവളരുന്ന ഒരു ഔഷഷസസ്യമായ ഇതിന്റെ തൊലിയ്ക്ക് ചാരനിറമാണുള്ളത്. മറ്റുള്ള സാധാരണ ചെടികളേപ്പോലെയല്ലാതെ ഇലകൾ നീണ്ടുരുണ്ട് സൂചിയുടെ ആകൃതിയാണുള്ളത്. മറ്റു പൈനുകളെ അപേക്ഷിച്ച് ഉയരം കുറവുള്ള സ്ഥലങ്ങളിൽ ഇത് കാണപ്പെടുന്നു. ഇത് തടിയുടെ ആവശ്യങ്ങൾക്കും ഉപയോഗിച്ചു വരുന്നു. മരം ടാപ്പ് ചെയ്തു റെസിൻ എടുക്കുന്നു. സ്വേദനം ചെയ്ത് ടർപ്പ്ന്റയിൻ ഉണ്ടാക്കുന്നു. 


</doc>
<doc id="133317" url="https://ml.wikipedia.org/wiki?curid=133317" title="ചന്ദനവേമ്പ്">
ചന്ദനവേമ്പ്

ഇന്ത്യയിലെ നിത്യഹരിത വനങ്ങളിൽ അപൂർവമായി കാണപ്പെടുന്ന ഇലകൊഴിയും വൃക്ഷമാണ് ചന്ദനവേമ്പ്. 28 മീറ്ററോളം പൊക്കം വയ്ക്കുന്ന ഈ മരത്തിന്റെ എന്നാണ്. ഇന്ത്യൻ മഹാഗണിയെന്നും അറിയപ്പെടുന്ന ഈ മരം മതഗിരി വേമ്പ്, തുണീമരം എന്നും ഇംഗ്ലീഷിൽ "ടൂണ" എന്നും അറിയപ്പെടുന്നു. ഓസ്ട്രേലിയ, ചൈന, മലേഷ്യ എന്നിവിടങ്ങളിലാണ് ഇവ സാധാരണമായി കാണപ്പെടുന്നത്. ഇതിന്റെ തടിക്കു ചുവപ്പു നിറമാണ്. തെക്കു-കിഴക്കേഷ്യൻ രാജ്യങ്ങളിൽ ഇലകൾ ഭക്ഷണമായി ഉപയോഗിക്കാറുണ്ട്. ഇലകൾ നല്ല കാലിത്തീറ്റയാണ്. പൂക്കൾ തേൻ ഉൽപ്പാദനത്തിൽ പ്രാധാന്യമുള്ളതാണ്. കാറ്റിനെ തടയാനും അലങ്കാരവൃക്ഷമായും വനപുനരുദ്ഭവത്തിനും ഉപയോഗിക്കാറുണ്ട്.

പശ, പട്ട, പൂവ്, എണ്ണ, ഇല എന്നിവ ഔഷധ യോഗ്യമായ ഭാഗങ്ങളാണ്. ത്രിദോഷങ്ങളെ ശമിപ്പിക്കുവൻ ശേഷിയുള്ള ഇവ ത്വക്ക് രോഗങ്ങൾ, ചൊറിച്ചിൽ, വൃണങ്ങൾ എന്നിവ ശമിപ്പിക്കുവാൻ ആയുർവേദത്തിൽ ഉപയോഗിക്കുന്നു. 



</doc>
<doc id="133319" url="https://ml.wikipedia.org/wiki?curid=133319" title="ചിത്തിരപ്പാല">
ചിത്തിരപ്പാല

ഒരു ഔഷധസസ്യമാണ് ചിത്തിരപ്പാല. ചിത്തിരപ്പാല സമൂലം ഔഷധമായി ഉപയോഗിക്കുന്നു. (ശാസ്ത്രീയനാമം : "Euphorbia hirta", കുടുംബം: Euphorbiaceae)



</doc>
<doc id="133320" url="https://ml.wikipedia.org/wiki?curid=133320" title="ചീനപ്പാവ്">
ചീനപ്പാവ്

ഒരു ഔഷധസസ്യയിനമാണ് ചീനപ്പാവ്. (കുടുംബം : Smilacaceae, ശാസ്ത്രീയ നാമം : "Smilax china"). വേരാണ് ഇതിന്റെ ഔഷധയോഗ്യമായ ഭാഗം. ചെന്നാർവള്ളി എന്നും അറിയപ്പെടുന്നു.



</doc>
<doc id="133328" url="https://ml.wikipedia.org/wiki?curid=133328" title="അബ്ബാദ് ഇബ്ൻ ബിഷാർ">
അബ്ബാദ് ഇബ്ൻ ബിഷാർ

മുഹമ്മദ് നബിയുടെ അനുയായിയായിരുന്ന അബ്ബാദ് ഇബ്ൻ ബിഷാർ (Arabic: عباد بن بشر‎) ന്റെ ജീവിതകാലഘട്ടം 606 മുതൽ 632 വരെയായിരുന്നു. തികഞ്ഞ വിശ്വാസിയും പണ്ഡിതനുമായുരുന്ന അദ്ദേഹം ഒരു ധീരയോദ്ധാവുകൂടിയായിരുന്നു.

തനിക്ക് പതിനഞ്ച് വയസ്സ് പ്രായമുള്ളപ്പോഴാണ് അദ്ദേഹം മുസാബ് ഇബ്ൻ ഉമയർ-ൽ നിന്നും ആദ്യമായി ഖുർആൻ ഓതിക്കേൾക്കുന്നത്. അത് ഹിജ്റക്ക് മുമ്പുള്ള കാലഘട്ടമായിരുന്നു. ഖുർആന്റെ വചനങ്ങളിൽ ആകൃഷ്ടനായ അദ്ദേഹം ഖുർആൻ പഠിക്കുകയും ഇസ്‌ലാം സ്വീകരിക്കുകയും ചെയ്തു. ഖുർആൻ പാരായണത്തിൽ നിപുണത നേടിയ അദ്ദേഹത്തിന്റെ ആലാപന മാധുര്യം മറ്റ് സഹാബികൾക്കിടയിൽ അദ്ദേഹത്തിന് "ഖുർആന്റെ സുഹൃത്ത്" എന്ന വിളിപ്പേര് നേടിക്കൊടുത്തു. പ്രവാചക പത്നിയായിരുന്ന ആയിഷ അദ്ദേഹത്തിന്റെ ധാർമ്മിക ബോധത്തെ വാഴ്ത്തിയിട്ടുണ്ട്.
അദ്ദേഹം 632-ലെ യമാമ യുദ്ധത്തിൽ രക്തസാക്ഷിയായി. 


</doc>
<doc id="133329" url="https://ml.wikipedia.org/wiki?curid=133329" title="തിരൂർക്കാട്">
തിരൂർക്കാട്

മലപ്പുറം ജില്ലയിലെ മങ്കട നിയോജകമണ്ഡലത്തിലെ ഒരു പ്രദേശമാണ് തിരൂർക്കാട്. കോഴിക്കോട്-പാലക്കാട് നാഷണൽ ഹൈവേയിൽ National_Highway_966_(India) പെരിന്തൽമണ്ണ ടൌണിൽ നിന്നും 5 കിലോമീറ്റർ അകലെ അങ്ങാടിപ്പുറത്തിന് ശേഷമായിട്ടാണ് തിരൂർക്കാട് സ്ഥിതി ചെയ്യുന്നത്. വെള്ളുവനാടിന്റെ തലസ്ഥാനമെന്ന് അറിയപ്പെടുന്ന പെരിന്തൽമണ്ണ ടൌണിനോടുള്ള അടുപ്പവും മലപ്പുറം ജില്ലയിലെ പ്രധാന പട്ടണങ്ങളായ മലപ്പുറം, മഞ്ചേരി തുടങ്ങിയവയിലേക്കുള്ള ദൂരക്കുറവും തിരൂർക്കാടിന് വാണിജ്യപരമായും ഭൂമിശാസ്ത്രപരമായും പ്രാധാന്യം നൽകുന്നു

മലപ്പുറം ജില്ലയിൽ പെരിന്തൽമണ്ണ താലൂകിലെ അങ്ങാടിപ്പുറം പഞ്ചായത്തിലാണ് തിരൂർക്കാട്‌ ഗ്രാമം. വടക്കുഭാഗത്ത്‌ തിരൂർക്കാട്‌ അങ്ങാടി, തടത്തിൽ വളവ്, ചോവ്റോഡ് തുടങ്ങി അരിപ്ര വരെയുള്ള പ്രദേശങ്ങൾ കിഴക്കുഭാഗത്ത് തോണിക്കര, നെല്ലിക്കാറബ്, ഏറാൻതോട്, പീച്ചാണി പറമ്പ് തുടങ്ങി വലമ്പൂർ വരെയുള്ള പ്രദേശങ്ങൾ തെക്കുഭാഗത്ത്‌ ചെട്ടിയാര്കാവ്, ഓട്ട്പാറ, ഒരാടംപാലം ഉൾപ്പെടെ അങ്ങാടിപ്പുറത്തിനിപ്പുറമുള്ള പ്രദേശങ്ങൾ പടിഞ്ഞാറുഭാഗത്ത്‌ പടിഞ്ഞാറെപാടം, പാറ തുടങ്ങി ചെരക്കാപരമ്പ് വരെയുള്ള പ്രദേശങ്ങൾ ഉൾപ്പെടുന്നതാണ് തിരൂർക്കാട് ഗ്രാമം.

ഈ ഗ്രാമത്തിലൂടെയാണ് കോഴിക്കോട് – പാലക്കാട് ദേശീയപാത കടന്നുപോകുന്നത്, മഞ്ചേരി-പെരിന്തൽമണ്ണ റോഡും കോഴിക്കോട്-പാലക്കാട് ദേശീയപാതയും ചേരുന്ന ജംഗ്ഷന് ആണ് തിരൂർക്കാട് അങ്ങാടി. തിരൂർക്കാടിന്റെ കച്ചവട പുരോഗതിയിലും, അയൽപ്രദേശങ്ങളെ ബന്ധിപ്പിക്കുന്നതിനും ഈ ദേശീയപാത മുഖ്യ പങ്കു വഹിക്കുന്നു. 

ഒരുഭാഗത്ത്‌ തലയെടുപ്പോടെ നിൽക്കുന്ന കുണ്ടവൻമലയും, മറുഭാഗത്ത്‌ വെള്ളിയരഞ്ഞാണം പോലെ ഗ്രാമത്തിനെ ചുറ്റിയൊഴുകുന്ന പുഴയും, പാടശേഖരങ്ങളും തോട്ടങ്ങളും സ്ഥിതിചെയ്യുന്ന തിരൂർകികാടിന്റെ പ്രധാന കൃഷികൾ തെങ്ങ്, കുരുമുളക്, കമുക്, വാഴ, കപ്പ, റബ്ബർ തുടങ്ങിയവയാണ്. പുളിചിറ, ചെനത്തക്കടവ്, പൂവകുണ്ട് എന്നീ പ്രാചീന കുളിക്കടവുകളാണ് തിരൂർക്കാടിന്റെ മുഖ്യ ജലസ്രോതസ്സുകൾ. നിരവധി കുളങ്ങളും ജലസമ്പത്തിന്റെ ഗണത്തിൽ പെടുത്താമെങ്കിലും എടുത്തുപറയാവുന്നത് പ്രകൃതി ദത്ത നീന്തൽ കുളമായ പുളിയിലക്കുളമാണ് ഗ്രാമത്തിലെ പ്രധാന കുളം.

വളരെ പുരാതനമായ ചരിത്ര പാരമ്പര്യമുള്ള പ്രദേശമാണ് തിരൂർക്കാട്, തിരൂർക്കാട് പുരാതന ചരിത്രത്തിലേക്ക് വെളിച്ചം വീശുന്ന ആധികാരിക രേഖകളോ അതിനുള്ള സാധുതകളോ  ലഭ്യമായിട്ടില്ല.   ലഭ്യമായ ആധുനിക ചരിത്രത്തിന്റെ ഏകദേശ തുടക്കം വള്ളുവനാട് നാട്ടുരാജ്യത്തിന്റെയും  അവിടത്തെ രാജാക്കന്മാരായിരുന്ന വള്ളുവക്കോനാതിരിമാരുടെയും കാലഘട്ടം മുതൽക്കാണ്.

പഴയ വള്ളുവനാടിന്റെ നാടുവാഴികളായിരുന്ന വള്ളുവക്കോനാതിരിമാരുടെ കീഴിലായിരുന്നു. വലമ്പൂർ അംശത്തിൽ പെടുന്ന തിരൂർക്കാട്‌ ദേശം, അരിപ്ര കോവിലകം, മങ്കട കോവിലകം, കടന്നമണ്ണ കോവിലകം, ആയിരനാഴി കോവിലകം എന്നീ കൊവിലകങ്ങളിലെ തമ്പുരാക്കൻമാർ ആയിരുന്നു പ്രധാന ഭൂവുടമകളും ഭരണകർത്താക്കളും, വള്ളുവക്കോനാതിരി രാജാക്കന്മാരുടെ പടയാളികൾ മിക്കവാറും നായന്മാരും പണിക്കന്മാരുമായിരുന്നു. മാമാങ്കത്തറയിൽ വെച്ച് കോഴിക്കോട്‌ സമൂതിരിയുമായുള്ള വള്ളുവക്കോനാതിരിമാരുടെ ചാവേർപ്പടയുടെ വീര പോരാട്ടങ്ങൾ പ്രസിദ്ധമാണല്ലോ.  തിരൂർക്കാടിന്റെ പൌരാണികേതിഹാസത്തിൽ ചാവേർപ്പടയിലെ വീരനായ ഒരു പടയാളി പണിക്കരുടെ ധീരസാഹസികത വിളിച്ചോതുന്ന ഒരു ഐതിഹ്യമുണ്ട്. അങ്ങാടിപ്പുറം ക്ഷേത്ര പരിസരത്ത് വെച്ച് ശത്രുക്കളാൽ വലയം ചെയ്യപ്പെട്ട പണിക്കർ അഭ്യാസമുറയിൽ സാഹസികമായി അവരെ നേരിട്ട് രക്ഷ  നേടിയതിനെകുറിച്ചാണ് അക്കഥ.

തിരൂർക്കാടിന്റെ വിരിമാറിലൂടെ പോകുന്ന കോഴിക്കോട്‌-മദ്രാസ് പ്രധാനപാത വെറും വെട്ടുകല്ല് നിരത്തിയുണ്ടാക്കിയ ഒന്നായിരുന്നു. ബസ്സും ലോറിയും ഇല്ലാത്ത അക്കാലത്ത് പ്രധാന വാഹനങ്ങൾ കാളകളും പോത്തുകളും വലിക്കുന്ന കട്ട വണ്ടികളായിരുന്നു.  ധനികരായ പ്രമാണിമാർ മോടിപിടിപ്പിച്ച കാളവണ്ടികളും കുതിരവണ്ടികളും ഉപയോഗിച്ചു. ജന്മിമാർ മനുഷ്യർ ചുമക്കുന്ന പല്ലക്കുകളും മഞ്ചലുകളും യാത്രക്കുപയോഗിച്ചിരുന്നു.

ജനങ്ങളുടെ ആവശ്യങ്ങൾക്കായി - പാവപ്പെട്ട രോഗികളെ ആശുപത്രികളിലേക്കും മറ്റും എത്തിക്കാനായി - ഒരു മഞ്ചൽ ആദ്യമായി തിരൂർക്കാട് പണിയിച്ചത് കൊൽക്കാട്ടിൽ അലവിഹാജിയാണ്. ഇക്കാലത്ത് തൊഴിലന്വേഷിച്ച് ആളുകൾ ഗൾഫ്‌ നാടുകളിൽ ചേക്കേറിയത് പോലെ അക്കാലത്ത് പട്ടിണി മാറ്റാൻ യുവാക്കൾ പണിയന്വേഷിച്ചു പോയിരുന്നത് പ്രധാനമായും കോലാർ ഖനികളിലെക്കും ബോംബെ,ബംഗ്ലൂർ, മൈസൂർ തുടങ്ങിയ നഗരങ്ങളിലെക്കുമായിരുന്നു. പ്രതികൂല സാഹചര്യങ്ങളിൽ അതികഠിനവും സാഹസികവുമായി ഖനികളിലും മറ്റും ജോലി ചെയ്ത് മിച്ചം വെക്കുന്ന തുച്ചമായ പണം അവർ കുടുംബത്തിലേക്ക് അയച്ചു കൊടുക്കും.  ആ കാലത്ത് തിരൂര്കാടിന്റെ ജീവനു തുടിപ്പേകിയ ജീവവായു ആയിരുന്നു അത്.

ഇന്ത്യൻ സ്വാതന്ത്ര സമര ചരിത്രത്തിലെ ഉജ്ജ്വലമായ അധ്യായമായി രേഖപ്പെടുത്തപ്പെട്ട 1921 ലെ മലബാർ കലാപത്തിലെ സുപ്രധാനമായ സംഭവങ്ങളിൽ തിരൂർക്കാട്‌ പ്രദേശവാസികൾ സജീവമായി പങ്കെടുത്തതായി ചരിത്രരേഖ കളിൽ പ്രതിപാദിച്ചിട്ടില്ലെന്കിലും, അന്ന് നടന്ന ചില  സാഹസങ്ങളിൽ  തിരൂർക്കാടുകാരായ ചിലരുടെ പങ്കാളിത്തം  ഉണ്ടാവുകയും അതിന്റെ പേരിൽ ക്രൂരമായ ശിക്ഷണ നടപടികൾക്ക് വിധേയമാവുകയും ചെയ്തിട്ടുണ്ട്.

ഏകദേശം 15 ലധികം ചെറുതും വലുതുമായ വിദ്യാഭ്യാസ സ്ഥാപനങ്ങൾ ഇവിടെ പ്രവർത്തിക്കുന്നു. ഇതിൽ 4 സ്കൂളുകൾ, 2 കോളേജുകള്, 2 ITI കൾ, 2 അനാഥശാലകൾ, 6 മദ്രസകൾ, 3 സ്വകാര്യ ടുഷൻ കേന്ദ്രങ്ങൾ തുടങ്ങി ഒരു ഡസനിലധികം പ്രസസ്ത കലാലയങ്ങൾ ഇവിടെ പ്രവർത്തിക്കുന്നു. 


നിരവധി മുസ്ലിം പള്ളികളും ക്ഷേത്രങ്ങളും ഈ ഗ്രാമത്തിലുണ്ട്. 

എടുത്തു പറയത്തക്ക വൻകിട വ്യവസായങ്ങൾ ഈ ഗ്രാമത്തിൽ ഇല്ലെങ്കിലും, വിവിധ വാഹന കമ്പനികളുടെ ഷോറൂമുകൾ, ധനകാര്യസ്ഥാപനങ്ങൾ, പെട്രോൾപമ്പുകൾ,  ധാന്യം പൊടിക്കുന്ന മില്ലുകൾ , വര്ക്ക്ഷോപ്പ്, ഇലക്ട്രിക് ഇന്ഡളസ്ട്രീസ്, ചെറുകിട ബേക്കറികൾ തുടങ്ങിയ ചെറുകിട-ഇടത്തരം വ്യവസായങ്ങൾ ഇവിടെ പ്രവര്ത്തിക്കുന്നു.

ഉപജീവനത്തിനായി പൊതുവേ ഗൾഫ്‌ മേഖലയെ ആശ്രയിക്കുന്ന രീതിയാണ് കണ്ടുവരുന്നതെങ്കിലും കൃഷിയും കച്ചവടവും തിരുര്കാടിന്റെ സാമ്പത്തിക മേഖലയിൽ അതിന്റേതായ പങ്കുവഹിക്കുന്നുണ്ട്. മുൻകാലങ്ങളിൽ നിന്ന് വിഭിന്നമായി വിദ്യാസമ്പന്നരായ യുവതലമുറയുടെ തള്ളിക്കയറ്റത്തോടെ ചെറുതും വലുതുമായ സർക്കാർ-സ്വകാര്യ ഉദ്യോഗങ്ങൾ കരസ്തമാക്കുന്നവരുടെ എണ്ണം വളരെ വർധിച്ചിട്ടുണ്ട്. പ്രൊഫഷണൽ വിദ്യാഭ്യാസ രംഗത്തെ പുത്തനുണർവ് നാടിനു ഒരുപാടധികം ഡോക്ടർമാരെയും എഞ്ചിനീയർമാരെയും IT വിദഗ്ദ്ധരെയും നേടിക്കൊടുത്തിട്ടുണ്ട്


തിരൂർക്കാടിന്റെ രാഷ്ട്രീയ പാരമ്പര്യം കേട്ടുപിണഞ്ഞുകിടക്കുന്നത് പ്രധാനമായും മുസ്ലിം ലീഗും, മാർക്സിസ്റ്റ്‌ പാർട്ടിയുമാണ്. ദേശീയ തലത്തിലും സംസ്ഥാന-പ്രാദേശിക തലത്തിലും  പ്രവർത്തിച്ചു വരുന്ന ബി.ജെ.പിയും എസ്.ഡി.പി.ഐ, വെൽഫെയർ പാർട്ടി ഓഫ് ഇന്ത്യ, ബി.എസ്.പി, ആം ആദ്മി പാർട്ടി ചെറു പാർട്ടികളും ഇവിടെ പ്രവർത്തിക്കുന്നുണ്ട്. ജില്ല സംസ്ഥാന തലത്തിൽ ശ്രദ്ധേയരായ നിരവിധി നേതാകളെ  ഈ പാർട്ടികൾ തിരൂർക്കാട് നിന്നും കണ്ടെത്തിയിട്ടുണ്ട്. കേരളത്തിന്റെ പൊതു രാഷ്ട്രീയ മണ്ഡലത്തിൽ ഉണ്ടാകുന്ന വലുതും ചെറുതുമായ ചലനങ്ങൾ അതെയളവിൽ തിരൂർക്കാടും പ്രതിഫലിപ്പിക്കാറുണ്ട് . തിരൂർക്കാടിന്റെ സാമ്പത്തിക സ്രോതസ്സിന്റെ നട്ടെല്ലായ പ്രവാസികൾക്കിടയിലും വളരെ സജീവമായ സേവന-സാംസ്കാരിക പ്രവർത്തനങ്ങൾ നടന്നുവരുന്നു ഗൾഫ്‌ രാജ്യങ്ങളിലുള്ള തിരൂര്കാടുകാരെ ഒന്നിപ്പിക്കുന്നതും അവർക്ക് വേണ്ടുന്ന സഹായങ്ങൾ ചെയ്യുന്നതും കൂടാതെ നാട്ടിൽ അർഹരായ ആളുകൾക്ക് ആവശ്യമായ സാമ്പത്തിക സഹായങ്ങൾ എത്തിക്കുന്നതിലും ഈ സംഘങ്ങൾ വഹിക്കുന്ന പങ്കുവഹിക്കുന്നു . 

വളരെ സമ്പന്നമായ കായിക-സാംസ്കാരിക പാരമ്പര്യം തിരൂർക്കാടിനുണ്ട്. നാടിന്റെ തുടിപ്പും ആവേശവും നെഞ്ചിലേറ്റിയ യുവാക്കളുടെ കൂട്ടായ്മകൾ വിവിധ ക്ലബുകളുടെ രൂപത്തിൽ ഇവിടെ പ്രവർത്തിച്ചു വരുന്നു. തിരൂർക്കാടിന്റെ കായിക ഭൂപടത്തിൽ പ്രഥമ സ്ഥാനീയരായ തിലകം ക്ലബാണ് അതിൽ ആദ്യത്തേത്. ഫുട്ബാൾ ജീവവായുവായി കൊണ്ടുനടക്കുന്ന തിരൂർക്കാട്ടെ ആബാലവൃദ്ധം ജനങ്ങളുടെ ആവേശമായ തിലകം ക്ലബിന് ജില്ലാ-പ്രാദേശിക തലത്തിൽ കരുത്ത് തെളിയിച്ച ഒരു ഫുട്ബാൾ ടീമും അനുബന്ധമായ മറ്റു ടീമുകളും ഉണ്ട്.   സമീപ പ്രദേശങ്ങളിലെ മുഴുവൻ ടൂര്നമെന്റുകളിലെയും സജീവസാന്നിധ്യമായ തിലകം തിരൂർകാട്‌ ഫുട്ബോൾ ടീമിന് നിരവധി കിരീടങ്ങൾ തിരൂർക്കാടുകാർക്ക് സമ്മാനിക്കാൻ കഴിഞ്ഞിട്ടുണ്ട്. മറ്റു കായിക ഇനങ്ങളായ ക്രിക്കറ്റ്‌, വടംവലി അതലതിക്സ് തുടങ്ങിയവയിലും ഈ ക്ലബ്‌ കഴിവ്‌ തെളിയിച്ചിട്ടുണ്ട്.  ജില്ല അമേചർ അത്ലറ്റിക്സ് ചാംബ്യന്ഷിപ്പിൽ പല തവണ ഒവറോൾ കിരീടം, പഞ്ചായത്ത് തല കേരളോത്സവത്തിൽ നിരവധി തവണ ഓവറോൾ കിരീടം തുടങ്ങിയവ തിലകം തിരൂര്കാടിന്റെ കിരീടത്തിലെ ചില തൂവലുകൾ മാത്രം.കൂടാതെ സാമൂഹ്യ സേവന പ്രവർത്തനങ്ങളിലും തിലകം ക്ലബ്‌ ശ്രദ്ധ പതിപ്പിക്കുന്നു.

തിരൂർക്കാട്ടെ മറ്റു പ്രധാന ക്ലബ്ബുകൾ വിക്ടറി ആർട്സ്‌ ആൻഡ്‌ സ്പോർട്സ്‌ ക്ലബ്‌, സേവന ക്ലബ്‌, പാലം യൂത്സ്‌, യോർക്ക്‌ ഷയർ തിരൂർക്കാട് ലക്കി സ്റ്റാർ പാറമ്മൽ തുടങ്ങിയവയാണ്. ഇതിൽ വിക്ടറി ക്ലബ്‌ കലാ-സാംസ്കാരിക മേഖലയിൽ പ്രത്യേക ശ്രദ്ധയൂന്നിപ്രവർത്തിച്ചുവരുന്നു. കൂടാതെ  ശക്തമായ ഒരു ക്രിക്കറ്റ്‌ ടീം വിക്ടറിക്ക് സ്വന്തമായുണ്ട്.  നിരവധി പ്രാദേശിക പുരസ്കാരങ്ങൾ തിരൂർക്കാട്ടെതിക്കുവാൻ വിക്ടറി ക്ലബിന്  കഴിഞ്ഞിട്ടുണ്ട്. .  വിക്ടറി ക്ലബിന് അനുബന്ധമായി പ്രവർത്തിക്കുന്ന വിജയൻ സ്മാരക വായനശാല തിരൂക്കാടെ പ്രധാന പൊതു ലൈബ്രറി ആണ്. തിരൂർക്കാട ഉള്ള കോളെജ്കളിലും സ്കൂളുകളിലും വിവിധ ലൈബ്രറികൾ പ്രവർത്തിക്കുന്നുണ്ടെങ്കിലും പബ്ലിക്‌ ലിബ്രരിയായി ഇത് മാത്രമേ ഉള്ളൂ.

മറ്റു ക്ലബുകളായ ഒരാടം പാലം കേന്ദ്രീകരിച് പ്രവർത്തിക്കുന്ന പാലം യൂത്സ്‌, പടിഞ്ഞാരെപ്പാടം കേന്ദ്രീകരിച്ചുള്ള സേവന, ക്രിക്കെറ്റിനു പ്രാധാന്യം കൊടുത്തുകൊണ്ട് പ്രവർത്തിക്കുന്ന യോർക്ക്‌ ഷയർ ജീവ കാരുണ്യ പ്രവർത്തനങ്ങളിൽ മുൻപന്തിയിൽ ഉള്ള ലക്കി സ്റ്റാർ പാറമ്മൽ തുടങ്ങിയവയും അവരുടെതായ മേഖലകളിൽ സ്തുത്യർഹമായ പ്രവർത്തനം കാഴ്ചവെക്കുന്നു

തിരൂർകാട്ടെ പ്രധാന ഫുട്ബാൾ കളിക്കാർ 





</doc>
<doc id="133331" url="https://ml.wikipedia.org/wiki?curid=133331" title="അഗാദിർ പ്രതിസന്ധി">
അഗാദിർ പ്രതിസന്ധി

മൊറോക്കോയിൽ അറ്റ്ലാന്റിക് തീരത്തു സ്ഥിതിചെയ്യുന്ന തുറമുഖമായ അഗാദിറിൽ വച്ചുണ്ടായ ഒരു അന്താരാഷ്ട്ര പ്രതിസന്ധിയാണ് അഗാദിർ പ്രതിസന്ധി. മൊറോക്കോയിൽ ഫ്രാൻസിന്റെയും ജർമനിയുടെയും താത്പര്യങ്ങൾ തമ്മിലുണ്ടായ സംഘട്ടനമാണ് അഗാദിർ പ്രതിസന്ധിക്ക് നിദാനം.

അൽജിസിറാസ് സമ്മേളന (Conference of Algeciras,1906) ത്തിനുശേഷവും ഫ്രാൻസ് മൊറോക്കോയിലെ അധിനിവേശപ്രവർത്തനങ്ങൾ തുടർന്നുകൊണ്ടിരുന്നു. ഇത് തങ്ങളുടെ താത്പര്യങ്ങൾക്ക് ഹാനികരമാണെന്ന് ജർമനി വിശ്വസിച്ചു. ജർമനിയുടെ ആശങ്കകൾ ദൂരീകരിക്കാനുതകുന്ന തരത്തിൽ ഫ്രാൻസും ജർമനിയും തമ്മിൽ മൊറോക്കോയെ സംബന്ധിച്ച് 1909-ൽ ഒരു കരാറിൽ ഒപ്പുവച്ചു. പക്ഷേ ഈ കരാർവ്യവസ്ഥകൾ പിന്നീടു ലംഘിക്കപ്പെട്ടു.

1911-ൽ മൊറോക്കോയിൽ ആഭ്യന്തര യുദ്ധം പൊട്ടിപ്പുറപ്പെട്ടു. അതിനെതുടർന്ന് സുൽത്താൻ (മൌലേ അബ്ദുൽ ഹാഫിസ്) ഫ്രാൻസിന്റെ സഹായം തേടി. അതിന്റെ ഫലമായി മൊറോക്കോയുടെ തലസ്ഥാനമായ ഫെസ്സിലേക്ക് ഫ്രഞ്ചുപട്ടാളം നീങ്ങി. അതിൽ പ്രതിഷേധിച്ച് ജർമനി തങ്ങളുടെ "പാന്തർ" (Panther) എന്ന ആയുധക്കപ്പൽ അഗാദിർ തുറമുഖത്തേക്ക് വിട്ടു (1911 ജൂല.). ജർമൻ വംശജരേയും ജർമൻ താത്പര്യങ്ങളേയും സംരക്ഷിക്കുക എന്ന ഉദ്ദേശത്തോടൊപ്പം ഫ്രാൻസിനൊരു താക്കീതുകൂടിയായിരുന്നു ഈ നടപടി. ജർമനിയുടെ ഈ നീക്കം ഇംഗ്ളീഷുകാരെയും ആശങ്കാഭരിതരാക്കി. മൊറോക്കോതീരത്ത് ഒരു ജർമൻ നാവികത്താവളമുണ്ടാകുന്നത് - പ്രത്യേകിച്ച് ബ്രിട്ടീഷ് നാവികത്താവളമായ ജിബ്രാൾട്ടറിനു സമീപം - ബ്രിട്ടിഷ് താത്പര്യങ്ങൾക്ക് ഹാനികരമായതിനാൽ ജർമനിയുടെ ശ്രമത്തെ തങ്ങൾ ചെറുക്കുമെന്ന് ബ്രിട്ടൻ, ജർമനിക്ക് താക്കീതു നല്കി. ഈ പ്രതിസന്ധി ഒരു യുദ്ധത്തിലേക്ക് വലിച്ചിഴയ്ക്കരുതെന്ന് കരുതി ജർമനി ഫ്രാൻസുമായി ചർച്ചകൾ ആരംഭിച്ചു. അതിന്റെ ഫലമായി 1911 നവംബർ 4-ന് മറ്റൊരു ഫ്രാങ്കോ-ജർമൻ കരാർ ഒപ്പുവയ്ക്കപ്പെട്ടു. ഈ കരാറനുസരിച്ച് മൊറോക്കോയിൽ ഫ്രാൻസിന്റെ അധീശത്വം ജർമനി അംഗീകരിച്ചു. അതിനുപകരം ഫ്രാൻസ് ഫ്രഞ്ച്-കോംഗോയിലെ 259,000 ച.കി.മീ. പ്രദേശം ജർമനിക്ക് നൽകി. മൊറോക്കോയുമായി വ്യാപാരബന്ധങ്ങളിലേർപ്പെടാൻ എല്ലാ രാഷ്ട്രങ്ങൾക്കും "തുല്യവും സ്വതന്ത്രവു"മായ അവകാശമുണ്ടായിരിക്കണമെന്ന ജർമൻവാദവും അംഗീകരിക്കപ്പെട്ടു. ഇതിനെതുടർന്ന് ജർമൻ നാവികസേന അഗാദിറിൽനിന്നും പിൻവലിക്കപ്പെട്ടു.


</doc>
<doc id="133332" url="https://ml.wikipedia.org/wiki?curid=133332" title="ചെറുചുണ്ട">
ചെറുചുണ്ട

ഏകദേശം ഒന്നരമീറ്റർ ഉയരത്തിൽ വളരുന്ന ചെറുകുറ്റിച്ചെടിയാണ് ചെറുചുണ്ട - Indian Nightshade. (ശാസ്ത്രീയനാമം: "Solanum violaceum") പുത്തരിച്ചുണ്ട, ചെറുവഴുതിന എന്നും ഇതിനു പേരുണ്ട്. ചെടിയുടെ വേരുകളിൽ നിന്നും സൊളാനിൻ, സൊളാനിസിൻ എന്നീ ആൽക്കലോയ്ഡുകൾ വേർതിരിച്ചെടുക്കുന്നു. 


സമൂലം ഔഷധയോഗ്യമായ ചുണ്ടയുടെ വേര് ശ്വാസകോശരോഗങ്ങൾക്കും പല്ലുവേദനയ്ക്കുമുള്ള മരുന്നുകളിൽ ഉപയോഗിക്കുന്നു. ദശമൂലത്തിലെ ഒരു വേരാണ് ചുണ്ടയുടെ വേര്. 


</doc>
<doc id="133333" url="https://ml.wikipedia.org/wiki?curid=133333" title="അബ്ദുറഹ്മാൻ ഇബ്ൻ ഔഫ്">
അബ്ദുറഹ്മാൻ ഇബ്ൻ ഔഫ്

അബ്ദുറഹ്മാൻ ഇബ്ൻ ഔഫ് (Arabic: عبد الرحمن بن عوف‎) മുഹമ്മദ് നബിയുടെ അനുയായികളിൽ പ്രമുഖനായിരുന്നു. അബ്ദുൽ അംറ് എന്ന അദ്ദേഹത്തിന്റെ അജ്ഞാതകാല നാമം മുഹമ്മദ് നബിയാണ് അബ്ദുറഹ്മാൻ എന്ന് മാറ്റിയത്. അദ്ദേഹം ഇസ്‌ലാം സ്വീകരിച്ച ആദ്യ എട്ടുപേരിലും, സ്വർഗ്ഗം കൊണ്ട് സന്തോഷവാർത്ത അറിയിക്കപ്പെട്ട പത്ത് പേരിലും ഉൾപ്പെടുന്നു എന്നത് അദ്ദേഹത്തിന്റെ മാഹാത്മ്യത്തെ വെളിപ്പെടുത്തുന്നു. അതുപോലെ മൂന്നാമത്തെ ഖലീഫയെ തിരഞ്ഞെടുക്കാൻ ഖലീഫാ ഉമർ നിയോഗിച്ച ആറംഗ സമിതിയിലും അദ്ദേഹം അംഗമായിരുന്നു.
652-ൽ ആണ് അദ്ദേഹം മരണപ്പെടുന്നത്.


</doc>
<doc id="133334" url="https://ml.wikipedia.org/wiki?curid=133334" title="ചെറുതേക്ക്">
ചെറുതേക്ക്

Lamiaceae കുടുംബത്തിൽപ്പെട്ട പൂക്കളുണ്ടാകുന്ന ഒരിനം ചെടിയാണ് ചെറുതേക്ക്. .ഇല, തൊലി, വേര് എന്നിവയാണ് ഔഷധ യോഗ്യമായ ഭാഗങ്ങൾ. കാന്തഭംഗി എന്നും പേരുണ്ട്. blue fountain bush, blue-flowered glory tree, beetle killer എന്നിങ്ങനെയെല്ലാം അറിയപ്പെടുന്നു. 



</doc>
<doc id="133335" url="https://ml.wikipedia.org/wiki?curid=133335" title="ചെണ്ടൂരകം">
ചെണ്ടൂരകം

ഭാരതത്തിലുടനീളം കൃഷി ചെയ്തുവരുന്ന ഒരു ഔഷധസസ്യമാണ് ചെണ്ടൂരകം. ("Safflower"). . പുഷ്പത്തിന്റെ കേസരം കുങ്കുമത്തിന് പകരം ഉപയോഗിക്കാറുണ്ട്. വിത്തുകളിൽ നിന്നും ലഭിക്കുന്ന സസ്യഎണ്ണയ്ക്കു വേണ്ടിയാണ് വ്യാവസായികമായി വളർത്തുന്നത്. ഇന്ത്യ, അമേരിക്ക, മെക്സിക്കോ എന്നിവിടെയാണ് ചെണ്ടൂരകം ഏറ്റവും കൂടുതൽ കൃഷി ചെയ്യുന്നത്.




</doc>
<doc id="133338" url="https://ml.wikipedia.org/wiki?curid=133338" title="അബ്ദുല്ല ഇബ്ൻ അബ്ബാസ്">
അബ്ദുല്ല ഇബ്ൻ അബ്ബാസ്

മുഹമ്മദ് നബിയുടെ അടുത്ത അനുയായിയും ബന്ധുവും ആയിരുന്നു അബ്ദുല്ല ഇബ്ൻ അബ്ബാസ് (Arabic: عبد الله ابن عباس‎) . അദ്ദേഹത്തിന് ഖുർആൻ വ്യാഖ്യാനത്തിലും നബിചര്യയിലും ഉണ്ടായിരുന്ന പാണ്ഡിത്യം അദ്ദേഹത്തെ നബിയുടെ മറ്റ് അനുയായികൾക്കിടയിൽ ശ്രദ്ധേയനാക്കി. അദ്ദേഹത്തിന്റെ ജീവിതകാലം 618 മുതൽ 687 വരെ ആയിരുന്നു.

മുഹമ്മദ് നബിയുടെ മാതുലനും അബ്ബാസിയാ ഖലീഫാമാരുടെ പൂർവികനുമായ അബ്ബാസ് ഇബ്ൻ അബ്ദുൽ മുത്തലിബ് എന്ന സമ്പന്ന കച്ചവടക്കാരന്റെ പുത്രനാണ് അബ്ദുല്ല ഇബ്‌നു അബ്ബാസ്. മക്കയിൽ ജനിച്ചു. അതുകൊണ്ടാണ് അദ്ദേഹത്തെ ഇബ്ൻ അബ്ബാസ് (അബ്ബാസിന്റെ മകൽ) എന്ന് വിളിച്ചിരുന്നത്. ഖദീജക്ക് ശേഷം ആദ്യമായി ഇസ്‌ലാം സ്വീകരിച്ച വനിതയാണ് താനെന്ന് അഭിമാനിച്ചിരുന്ന ഉമ്മ് അൽ ഫദ്‌ൽ ലുബാബ ആയിരുന്നു മാതാവ്. ഖദീജ ഉമ്മ് അൽ ഫദ്‌ൽ ലുബാബയുടെ അടുത്ത കൂട്ടുകാരി കൂടി ആയിരുന്നു. നബിയുടെ പിതാമഹനായിരുന്ന അബ്ദുൽ മുത്തലിബ് തന്നെയായിരുന്നു ഇബ്ൻ അബ്ബാസിന്റെയും പിതാമഹൻ. മക്കയിലെ ഖുറൈഷ് ഗോത്രത്തിൽപ്പെട്ട ബനൂഹാഷിം ആയിരുന്നു അദ്ദേഹത്തിന്റെ കുടുംബം.

നിയമജ്ജൻ ഖുറാൻ വ്യാഖ്യാതാവ് എന്നീ നിലകളിൽ സമകാലികർക്ക് ഇദ്ദേഹം ആദരണീയനായിരുന്നു. രണ്ടാം ഖലീഫ ഉമറിന്റെ കാര്യാലോചനാസദസ്സിൽ ഇദ്ദേഹം സജീവമായ പങ്കു വഹിച്ചു. ഖലീഫ അലിയുടെ അടുത്ത കൂട്ടുകാരനും സഹായിയുമായി പല യുദ്ധങ്ങളിൽ പങ്കെടുത്തു.

പണ്ഡിതനെന്ന നിലയിൽ മാത്രമല്ല സമർഥനായ പടയാളിയെന്ന നിലയിലും അബ്ദുല്ലയ്ക്ക് ഇസ്ളാമിക ചരിത്രത്തിൽ സ്ഥാനമുണ്ട്. ഇദ്ദേഹമാണ് ഖലീഫ അലിയുടെ കുതിരപ്പടയെ നയിച്ചിരുന്നത്. പലപ്പോഴും ഖലീഫ അലിയുടെ ദൂതനായും പ്രവർത്തിച്ചിരുന്നു. അലി, ഖലീഫയാകുന്നതിൽ എതിർപ്പുണ്ടായിരുന്നവർ പ്രവാചകപത്നിയായ ആയിഷയുടെ സഹായത്തോടെ അദ്ദേഹത്തിനെതിരെ യുദ്ധത്തിനൊരുങ്ങിയപ്പോൾ അവരെ ആ ഉദ്യമത്തിൽനിന്നു പിന്തിരിപ്പിക്കാൻ നിയോഗിക്കപ്പെട്ടതും അബ്ദുല്ല ആയിരുന്നു.

ഖുർആൻ നിയമക്രമം, വ്യാകരണം, അറബി ചരിത്രം, കവിത എന്നീ വിവിധ ശാഖകളിൽ ഇദ്ദേഹം നടത്തിയ പ്രഭാഷണങ്ങൾ കേൾക്കാൻ ധാരാളം ആളുകൾ തടിച്ചുകൂടുമായിരുന്നു. സത്സ്വഭാവിയും ദയാശീലനും അഗാധപണ്ഡിതനുമായിരുന്ന ഇദ്ദേഹം പ്രവാചകന്റെ കുടുംബത്തോടൊപ്പം എല്ലാ പ്രശ്നങ്ങളിലും പങ്കുകൊണ്ടു. പ്രവാചകന്റെ പൗത്രനായ ഹുസൈൻ കൊല്ലപ്പെട്ടതിൽ അതീവ ദുഃഖിതനായി 688-ൽ തായിഫിൽവച്ച് അബ്ദുല്ല ഇബ്നു അബ്ബാസ് മരണമടഞ്ഞു.



</doc>
<doc id="133346" url="https://ml.wikipedia.org/wiki?curid=133346" title="തഗരം">
തഗരം

ഒരു ഔഷധസസ്യമാണ് തഗരം. വേരാണ് ഇതിന്റെ ഔഷധയോഗ്യമായ ഭാഗം. (കടുംബം: valerianacea, ശാസ്ത്രീയ നാമം : Valeriana jatamansi)



</doc>
<doc id="133350" url="https://ml.wikipedia.org/wiki?curid=133350" title="മുഹമ്മ ഗ്രാമപഞ്ചായത്ത്">
മുഹമ്മ ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ ഉൾപ്പെടുന്ന ഒരു ഗ്രാമപഞ്ചായത്താണ് മുഹമ്മ ഗ്രാമപഞ്ചായത്ത്. തണ്ണീർമുക്കം തെക്ക് വില്ലേജിന്റെ പരിധിയിൽ വരുന്ന പഞ്ചായത്താണിത്. മുഹമ്മ ഗ്രാമപഞ്ചായത്ത് ഒരു എ ഗ്രേഡ് പഞ്ചായത്താണ്. 26.76 ചതുരശ്ര കിലോമീറ്റർ ആണ് ഈ പഞ്ചായത്തിന്റെ വിസ്തീർണ്ണം. പഴയ കരപ്പുറം (ചേർത്തല) പ്രദേശത്തിന്റെ ഒരു ഭാഗമാണ് ഇന്നത്തെ മുഹമ്മ പഞ്ചായത്ത്. 

1953-ൽ ആണ് മുഹമ്മ ഗ്രാമപഞ്ചായത്ത് രൂപം കൊണ്ടത്. മുഹമ്മ എന്ന സ്ഥലനാമത്തിന് നൂറു വർഷത്തെ പഴക്കമേയുള്ളൂ. ഇന്നത്തെ ആലപ്പുഴ-തണ്ണീർമുക്കം റോഡിന്റെ കിഴക്കുഭാഗത്താണ് ഇവിടെ ആദ്യമായി ഒരു കമ്പോളം രൂപപ്പെട്ടത്. തോട് ഒഴുകി കായലിൽ ചേരുന്ന ഭാഗത്തിന് മുഖപ്പ് എന്നു പറയാറുണ്ട്. അതിന് മേക്ക് പടിഞ്ഞാറുഭാഗത്തുള്ള ഒരു വീട് മുഖമ്മേൽ എന്ന പേരിലറിയപ്പെട്ടു. ഈ വീടിനടുത്തായി ഒരു കമ്പോളം രൂപംകൊള്ളുകയും അതിനെ മുഖമ്മേൽ കമ്പോളം എന്ന് വിളിക്കപ്പെടുകയും ചെയ്തു. ഇത് പിന്നീട് മുഖം-മുഹമെന്ന് ഉച്ചരിക്കുന്നതുപോലെ മുഹമ്മ എന്നായി മാറി. ഇങ്ങനെയാണ് മൂഹമ്മ എന്ന പേരുണ്ടായതെന്ന് കരുതേണ്ടിയിരിക്കുന്നു. മുഹമ്മ എന്നു പേരു വരുവാൻ മുഹമ്മദീയരുടെ വരവും കാരണമായെന്ന് പറയപ്പെടുന്നു.


മുഹമ്മ ഗ്രാമപഞ്ചായത്തിൽ 16 വാർഡുകളാണുള്ളത്. താഴെ പറയുന്നവ ആണത്.

മുഹമ്മ ഗ്രാമപഞ്ചായത്ത് സമ്പൂർണ്ണ ശൗചാലയ സൗകര്യമുള്ള പഞ്ചായത്തായി 2016 ജൂൺ 1ന് പ്രഖ്യാപിച്ചു

മുഹമ്മഗ്രാമപഞ്ചായത്തിന്റെ ഔദ്യോഗികവെബ്ബ്സൈറ്റ്


</doc>
<doc id="133352" url="https://ml.wikipedia.org/wiki?curid=133352" title="തൊണ്ടി">
തൊണ്ടി

സ്റ്റെർക്കുലിയേസീ (Sterculiaceae) കുടുംബത്തിൽപ്പെടുന്ന ഔഷധസസ്യമാണ് തൊണ്ടി. . ഇന്ത്യയിൽ എല്ലായിടങ്ങളിലും കണ്ടുവരുന്നു. ഗുജറാത്ത്, മഹാരാഷ്ട്ര, രാജസ്ഥാൻ എന്നീ സംസ്ഥാനങ്ങളിലും കൊങ്കൺ പ്രദേശത്തും ഈ സസ്യം വന്യമായി വളരുന്നു. മഴ കുറവായ സ്ഥലങ്ങളിലെ ഉയരം കുറഞ്ഞ വനപ്രദേശങ്ങളിലാണ് ഇത് സമൃദ്ധമായി വളരുന്നത്. 

സാമാന്യം വലിപ്പത്തിൽ വളരുന്ന തൊണ്ടിമരത്തിന്റെ ഇളം ശാഖകൾ ലോമിലമാണ്. മരത്തിന്റെ പുറംതൊലി ചില കാലങ്ങളിൽ പാളികളായി ഉരിഞ്ഞുപോകാറുണ്ട്. ശാഖാഗ്രങ്ങളിൽ കൂട്ടമായി കാണപ്പെടുന്ന ഇലകൾ ഏകാന്തരന്യാസത്തിലാണ് ക്രമീകരിച്ചിരിക്കുന്നത്. ഇലകൾക്ക് 30 സെന്റിമീറ്ററോളം നീളവും ഏകദേശം അതിന്റെ പകുതി വീതിയും ഉണ്ടായിരിക്കും. ഇലകളുടെ ഉപരിഭാഗം മിനുസമുള്ളതും ലോമരഹിതവുമാണ്. വെളുത്ത സിൽക്കുപോലെയുള്ള ലോമങ്ങൾ നിറഞ്ഞതാണ് അടിഭാഗം. അനുപർണങ്ങളുമുണ്ട്. ഇലകൾ കർണിതമായിരിക്കും. ഡിസംബറിലാണ് തൊണ്ടി പുഷ്പിക്കുന്നത്. അനേകം പുഷ്പങ്ങളുള്ള പാനിക്കിൾ പുഷ്പമഞ്ജരിയായിട്ടാണ് പുഷ്പങ്ങളുണ്ടാകുന്നത്. ഏകലിംഗിയും സമമിതവും 6-9 സെ.മീ. വ്യാസവുമുള്ള പുഷ്പങ്ങൾക്ക് പച്ച കലർന്ന മഞ്ഞനിറമാണ്. ലോമിലമായ അഞ്ച് ബാഹ്യദളങ്ങളുണ്ടെങ്കിലും പുഷ്പങ്ങൾക്ക് ദളങ്ങളില്ല. കേസരങ്ങൾ ഒരു കറ്റപോലെ കാണപ്പെടുന്നു. അണ്ഡാശയം ഊർധ്വവർത്തിയാണ്. ദൃഢലോമാവൃതമായ ഫോളിക്കിളാണ് കായ്. ഒരു കുലയിൽ 4-6 കായ്കളുണ്ടായിരിക്കും. കായയ്ക്ക് നല്ല കട്ടിയുള്ള തൊണ്ട് ഉള്ളതിനാലാണ്

ഇതിന് തൊണ്ടി എന്ന പേര് ലഭിച്ചത്. അഞ്ച് സെന്റിമീറ്ററോളം നീളമുള്ള കായയ്ക്കുള്ളിൽ 3-6 വിത്തുകളുണ്ടായിരിക്കും. ഉണങ്ങിയ വിത്തുകൾക്ക് കറുപ്പുനിറമാണ്. ഏപ്രിൽ മാസത്തോടെ കായ്കൾ വിളയുന്നു. കടും ചുവപ്പുനിറമുള്ള തൊണ്ടിപ്പഴം ഭക്ഷ്യയോഗ്യമാണ്.

തൊണ്ടിയുടെ തടിക്ക് കാതലും വെള്ളയുമുണ്ട്. കാതലിന് ഈടും ഉറപ്പും കുറവാണ്. കളിപ്പാട്ടങ്ങളും പാക്കിങ് പെട്ടികളും മറ്റും നിർമ്മിക്കാനാണ് പൊതുവേ ഇതിന്റെ തടി ഉപയോഗിക്കുന്നത്. മരത്തൊലിയിൽനിന്ന് ഒരിനം നാരും 'കതിരഗം' എന്നറിയപ്പെടുന്ന ഒരിനം പശയും ലഭിക്കുന്നു. ഈ പശ തൊണ്ടവേദനയ്ക്ക് ഉത്തമ ഔഷധമാണ്. തൊണ്ടിയുടെ ഇളം തണ്ടും ഇലകളും കന്നുകാലികൾക്കുണ്ടാകുന്ന പലതരം ശ്വാസകോശരോഗങ്ങൾക്ക് ഔഷധമായി ഉപയോഗിച്ചുവരുന്നു.




</doc>
<doc id="133353" url="https://ml.wikipedia.org/wiki?curid=133353" title="നാഗകേസരം">
നാഗകേസരം

ശ്രീലങ്കയുടെ ദേശീയവൃക്ഷവും സിലോൺ ഇരുമ്പുമരം, ഇന്ത്യൻ റോസ് ചെസ്റ്റ്നട്ട്, മൂർഖന്റെ കുങ്കുമം എന്നെല്ലാം അറിയപ്പെടുന്ന ഒരു ഉഷ്ണമേഖലാവൃക്ഷമാണ് നാഗകേസരം (കുടുംബം :Clusiaceae, ശാസ്ത്രീയനാമം :Mesua ferrea). ഘനമേറിയ തടിയും നിബിഡമായ പത്രപംക്തിയും (foliage) സുഗന്ധമുള്ള പൂക്കളുമാണ് നാഗകേസരത്തിന്റെ പ്രത്യേകതകൾ. തമിഴിൽ ചെറുനാഗപ്പൂ, വെളുത്ത ചെമ്പകം, സംസ്കൃതത്തിൽ ചമ്പാര്യം, നാഗകേസരം, നാഗപുഷ്പം, ഹിന്ദിയിൽ ഗജപുഷ്പം എന്നു പേരുകളുള്ള നാഗകേസരം മലയാളത്തിൽ നാഗചെമ്പകം, ഇരുൾ, നാഗപ്പൂ, വയനാവ്, ചുരുളി, നങ്ക്, വെള്ള എന്നെല്ലാമാണു് പൊതുവേ അറിയപ്പെടുന്നു.

ശ്രീലങ്കയിൽ വളരെ സാധാരണമായി കണ്ടുവരുന്ന നാഗകേസരം ആ രാജ്യത്തിന്റെ ദേശീയവൃക്ഷം കൂടിയാണു്. തെക്കൻ ഏഷ്യയിലെ സമാനകാലാവസ്ഥയുള്ള മറ്റു ഭൂഭാഗങ്ങളിലും (കേരളം, ആസ്സാം, നേപ്പാൾ, ഇന്തോചൈനാ - മലയാ ഉപദ്വീപുകൾ ) നാഗകേസരം കാണാം. 

താരതമ്യേന ഉയരക്കൂടുതലുള്ള ഈ വൃക്ഷത്തിന്റെ ആവാസമേഖല സമുദ്രനിരപ്പിൽനിന്നു് 1500 മീറ്റർ വരെ ഉയരമുള്ള ഈർപ്പമുള്ള പ്രദേശങ്ങളാണു്. ഉഷ്ണമേഖലാവനങ്ങളിലെ ഏറ്റവും ഉയർന്ന (കാനോപ്പി)യിൽ പെടുന്ന വൃക്ഷങ്ങളിൽ ഗണ്യമായ സ്ഥാനമുണ്ടു് നാഗകേസരത്തിനു്. വീതി കുറഞ്ഞ് കടുംപച്ചനിറത്തിൽ 7-15 സെന്റിമീറ്റർ നീളമുള്ള ഇലകളുടെ അടിഭാഗം വിളറിയ പച്ചനിറത്തിൽ കാണപ്പെടുന്നു. പുതുതായി രൂപപ്പെടുപ്പോൾ ഇലകൾക്കു് ചുവപ്പോ മഞ്ഞ കലർന്ന ഊതനിറമോ നിറമാണുള്ളതു്. നാലു വെളുത്ത ഇതളുകളും മദ്ധ്യത്തിൽ അനേകം മഞ്ഞ കേസരങ്ങളുമുള്ള പൂക്കൾക്ക് സുഗന്ധമുണ്ടു്.

തളിരിലയ്ക്കു പാടല നിറമാണ്. മധ്യസിരയ്ക്കു ലംബമായി സ്ഥിതിചെയ്യുന്ന പാർശ്വസിരകാളാണ്. ഇലയ്ക്ക് 5 മുതൽ 15 സെ. മീ. വരെ നീളവും അതിന്റെ പകുതി വീതിയും കാണും. തൊലിക്ക് തവിട്ടുനിറമാണ്. മഞ്ഞനിറത്തിലുള്ള കറ കാണാം. തൊലിപൊഴിയൽ നടക്കാറുണ്ട്. പൂക്കാലം ഫെബ്രുവരി മുതൽ ജൂൺ വരെയാണ്. വെളുപ്പുനിറമുള്ള പൂവിന് 3 മുതൽ 4 സെ. മീ. വരെ വ്യാസംകാണും. നാലുവീതം ബാഹ്യദളങ്ങളും ദളങ്ങളും കാണും. അണ്ഡാശയത്തിനു രണ്ടറകളും അതിലിൽ രണ്ടു വീതം ബീജാണ്ഡങ്ങളും കാണും. ഒക്ടോബറിൽ കായ്‌വിളഞ്ഞു തുടങ്ങും. അണ്ഡാകൃതിയിലുള്ള കായിൽ നാലു വിത്തുകൾ കാണും.

വളരെ ഘനവും കടുപ്പവും ബലവുമുള്ള തടിയ്ക്കു് ആപേക്ഷികസാന്ദ്രത ഏകദേശം 1.12 ആണു്. ഇരുണ്ട ചുവപ്പുരാശിയുള്ള തടി സാമാന്യമായി ആശാരിപ്പണിയ്ക്കു് വഴങ്ങും. തടിപ്പാലം, തീവണ്ടിപ്പാതകളിലെ അടിപ്പലകകൾ, കെട്ടിടങ്ങളിൽ തൂണുകൾ, ഉത്തരം തുടങ്ങി ബലത്തിനു് കൂടുതൽ പ്രാധാന്യമുള്ള ആവശ്യങ്ങൾക്കു് ചുരുളിത്തടി വിശേഷപ്പെട്ടതാണു്.

നാഗകേസരത്തിന്റെ പശയ്ക്കു് നേരിയ വിഷാംശമുണ്ടു്. എങ്കിലും വൈദ്യശാസ്ത്രത്തിലും വ്യവസായത്തിലും ഉപകാരപ്രദമായ ഒട്ടേറെ ഘടകങ്ങൾ ഈ വൃക്ഷത്തിന്റെ വിവിധഭാഗങ്ങളിൽ നിന്നും ഉല്പാദിക്കാം. പലതരം രാസപദാർത്ഥങ്ങളും എണ്ണകളും ഇവയിൽ പെടും.

നല്ല ഉറപ്പും ബലവുമുള്ള തടിയാണ്. ഒരു ഘനഡെസീമീറ്ററിന് ഒരു കിലോഗ്രാം ഭാരം കാണും. കാതലിന് ഈടും ഭാരവും കൂടുതലാണ്. വെള്ളയ്ക്ക് വെണ്ണയുടെ നിറമാണ്. പണിയാൻ പ്രയാസമായതുകൊണ്ട് ചുരുക്കമായേ വീടുനിർമ്മാണത്തിന് ഉപയോഗിക്കാറുള്ളു. എന്നാൽ പാലത്തിനും റെയിൽവേ സ്ലീപ്പറുകൾക്കും ഇവ ധാരാളമായി ഉപയോഗിച്ചുവരുന്നു.

നിത്യഹരിത തണൽമരമാണ്. കൊടുംതണുപ്പും അധികമായ ചൂടും ചുരുളി തൈകൾക്കു ചേർന്നതല്ല. നല്ലനീർവലിവുള്ള മണ്ണിൽ നന്നായി വളരും.




</doc>
<doc id="133356" url="https://ml.wikipedia.org/wiki?curid=133356" title="നീരാരൽ">
നീരാരൽ

ഒരു ഔഷധസസ്യമാണ് നീരാരൽ. ഇതിന്റെ ശാസ്ത്രീയനാമം Blepharis edulis എന്നാണ്. ഇത് പ്രധാനമായും കണ്ട് വരുന്നത് ഇന്ത്യ, പാകിസ്താൻ , ഇറാൻ എന്നിവടങ്ങളിലാണ്. ഇത് Acanthaceae കുടുംബത്തിൽപ്പെട്ട ഒരു സസ്യമാണ്. 
ഈ ഔഷധസസ്യം പലവിധ മരുന്നുകൾക്ക് ഉപയോഗിക്കുന്നുണ്ട്.


</doc>
<doc id="133359" url="https://ml.wikipedia.org/wiki?curid=133359" title="തകരം">
തകരം

തകരം എന്ന പേരിൽ അറിയപ്പെടുന്നത് TIN എന്ന ലോഹമാണ്. പ്ലാസിക് വരുന്നതിനു മുന്പ് ഭക്ഷ്യസംസ്കരണമേഖലയിൽ വ്യാപകമായി ഇതുപയോഗിച്ചിരുന്നു. ഈ ലോഹം താഴ്ന്ന ഊഷ്മാവിൽ ഉരുകുന്നതു കൊണ്ടും ഭക്ഷ്യവസ്തുക്കളിലെ രസങ്ങളുമായി അധികം പ്രതിപ്രവർത്തിക്കാത്തതുകൊണ്ടും ഇരുന്പുതകിടുകൾകൊണ്ടുള്ള കൂടുകൾക്കകവശത്തു പൂശി ഭക്ഷ്യവസ്തുക്കൾ സൂക്ഷിക്കാൻ ഉപയോഗിച്ചുപോന്നു. ഇതും ചെന്പും തമ്മിൽ ഉരുക്കിക്കലർത്തി വെങ്കലം (ഓട്) പോലുള്ള പല സങ്കരലോഹങ്ങളും ഉണ്ടാക്കുന്നുണ്ട്.


</doc>
<doc id="133372" url="https://ml.wikipedia.org/wiki?curid=133372" title="എം.ജെ. അക്ബർ">
എം.ജെ. അക്ബർ

ഇന്ത്യയിലെ മുൻനിര പത്രപ്രവർത്തകനും ഗ്രന്ഥകാരനുമാണ്‌ മുബഷർ ജാവേദ് അക്ബർ എന്ന എം. ജെ. അക്ബർ. പ്രമുഖ ഇംഗ്ലീഷ് വാരികയായ ഇന്ത്യാടുഡെയുടെ എഡിറ്റോറിയൽ ഡയറക്ടറാണ്‌. ഇംഗ്ലീഷ് ന്യൂസ് ചാനലായ ഹെഡ്ലൈൻസ് ടുഡെയുടെ ചുമതലയും അദ്ദേഹം വഹിക്കുന്നു.

ഈ വർഷം ആദ്യത്തിൽ "ദി സൺഡെ ഗാർഡിയൻ" എന്ന പേരിൽ ഒരു വാരികയും അക്ബറിന്റെ പത്രാധിപത്യത്തിൽ ഇറങ്ങി. "ദി ഏഷ്യൻ ഏജിന്റെ" സ്ഥാപകനും മുൻ പത്രാധിപരുമാണ്‌ അക്ബർ. ഹൈദരാബാദിൽ നിന്ന് ഇറങ്ങുന്ന "ഡെക്കാൻ ക്രോണിക്കിളിന്റെ" പത്രാധിപരായും അക്ബർ പ്രവർത്തിച്ചിട്ടുണ്ട്.

നിരവധി കൃതികളുടെ രചയിതാവാണ്‌ അക്ബർ. ബൈലൈൻ,ജവഹർലാൽ നെഹ്‌റുവിന്റെ ജീവചരിത്രമായ നെഹ്‌റു: ദി മയ്ക്കിംഗ് ഓഫ് ഇന്ത്യ, കാശ്മീരിനെ കുറിച്ചുള്ള ബിഹൈൻഡ് ദി വെയ്ൽ, റയറ്റ് ആഫ്‌റ്റർ റയറ്റ്, ഇന്ത്യ: ദി സീജ് വിതിൻ എന്നിവ അദ്ദേഹത്തിന്റെ പ്രധാന കൃതികളാണ്‌. സമീപകാലത്തിറങ്ങിയ അദ്ദേത്തിന്റെ പുസ്തകമാണ്‌ "ബ്ലഡ് ബ്രദേഴ്സ്". മാറിവരുന്ന ഹിന്ദു-മുസ്ലിം ബന്ധത്തേയും ഇന്ത്യയിലേയും ലോകരാജ്യങ്ങലിലേയും നിരവധി സം‌ഭവങ്ങളുടെ വിവരണങ്ങളടങ്ങുന്ന കൃതിയാണിത്.


</doc>
<doc id="133393" url="https://ml.wikipedia.org/wiki?curid=133393" title="മൂന്നാംപക്കം">
മൂന്നാംപക്കം

പി. പത്മരാജൻ തിരക്കഥയെഴുതി സംവിധാനം ചെയ്ത് 1988-ൽ പുറത്തിറങ്ങിയ മലയാളചലച്ചിത്രമാണ് മൂന്നാംപക്കം. തിലകൻ, ജയറാം എന്നിവർ പ്രധാന കഥാപാത്രങ്ങളെ അവതരിപ്പിച്ചു. ഗാന്ധിമതി ഫിലിംസിന്റെ ബാനറിൽ ബാലകൃഷ്ണൻ നായരാണ് ചിത്രം നിർമ്മിച്ചത്.

ഇന്ത്യൻ റെയിൽവെയിൽ നിന്ന് അക്കൗണ്ടന്റായി വിരമിച്ച തമ്പി (തിലകൻ) തന്റെ മകന്റെ മരണത്തെത്തുടർന്ന് തറവാട്ടുവീട്ടിൽ വാർദ്ധക്യജീവിതം നയിക്കുകയാണ്. ബാംഗ്ലൂരിൽ മെഡിസിനു പഠിക്കുന്ന തമ്പിയുടെ ചെറുമകനായ പാച്ചു എന്നറിയപ്പെടുന്ന ഭാസ്കർ (ജയറാം), അവധിക്കാലം ചെലവഴിക്കാൻ ആറുവർഷത്തെ ഇടവേളയ്ക്കു ശേഷം കൂട്ടുകാരായായ ലോപസ് (റഹ്‌മാൻ), രഞ്ജിത്ത് മേനോൻ (അശോകൻ), കൃഷ്ണൻകുട്ടി (അജയൻ) എന്നിവർക്കൊപ്പം തറവാട്ടിലെത്തുന്നു. അവരുടെ സാന്നിദ്ധ്യം തമ്പിയുടെ വീടിനെ സന്തോഷനിർഭരമാക്കുന്നു. തമ്പിയുടെ കൂട്ടുകാരന്റെ ചെറുമകളുമായി പാച്ചുവിന്റെ വിവാഹം ഉറപ്പിക്കുകയും തമ്പിയുടെ സ്വത്തുക്കൾ പാച്ചുവന്റെ പേരിലേക്കാക്കുകയും ചെയ്യുന്നു. എന്നാൽ കൂട്ടുകാരോടൊപ്പം കടലിൽ കുളിക്കാൻ പോയ പാച്ചു തിരയിലകപ്പെടുന്നു. തീവ്രദുഃഖിതനാവുന്നെങ്കിലും പാച്ചു തിരിച്ചുവരുമെന്നു പ്രതീക്ഷിക്കുന്ന തമ്പിയുടെ അടുത്ത് പക്ഷേ മൂന്നാംപക്കം പാച്ചുവിന്റെ മൃതശരീരം കണ്ടെത്തി എന്ന വാർത്തയെത്തുന്നു. പാച്ചുവിന്റെ അന്ത്യകർമ്മങ്ങൾ അനഷ്ഠിക്കുന്നതിനിടെ തമ്പി ബലിച്ചോറുമായി കടലിലേക്ക് നടന്നകലുന്നു.


കന്യാകുമാരിയിലും പരിസരപ്രദേശങ്ങളിലുമാണ് ചിത്രീകരണം പ്രധാനമായും നടന്നത്.

ചിത്രം കാണുവാൻ മൂന്നാംപക്കം (1988)


</doc>
<doc id="133394" url="https://ml.wikipedia.org/wiki?curid=133394" title="യൂറിപ്പിഡിസ്">
യൂറിപ്പിഡിസ്

പുരാതന ഗ്രീസിലെ മൂന്നു പ്രമുഖ ദുരന്തനാടകകൃത്തുക്കളിൽ ഒടുവിലത്തെ ആളായിരുന്നു യൂറിപ്പിഡിസ് (ജനനം: ക്രി.മു. 480-നടുത്ത്; മരണം: 406-നടുത്ത്). മറ്റു രണ്ടു നാടകകൃത്തുക്കൾ എസ്കിലസും സോഫക്കിൾസും ആയിരുന്നു. 90-നടുത്ത് നാടകങ്ങൾ യൂറിപ്പിഡിസ് എഴുതിയിട്ടുണ്ട്. അവയിൽ 18 എണ്ണം സമ്പൂർണ്ണരൂപത്തിൽ ലഭ്യമാണ്. ഇതിനു പുറമേ അദ്ദേഹത്തിന്റേതായി കരുതപ്പെട്ടിരുന്ന "റീസസ്" എന്ന നാടകത്തിന്റെ കർതൃത്വത്തെ സംബന്ധിച്ച് ശൈലീസംബന്ധമായ പരിഗണനകൾ വച്ച് തർക്കങ്ങൾ ഉണ്ടെങ്കിലും പുരാതനരേഖകൾ ഈ കൃതിയും അദ്ദേഹത്തിന്റേതാണെന്നു സാക്ഷ്യപ്പെടുത്തിയിട്ടുണ്ട്. യൂറിപ്പിഡിസിന്റെ മറ്റു പല നാടകങ്ങളുടേയും ചെറുതും വലുതുമായ ശകലങ്ങൾ ലഭ്യമാണ്. അദ്ദേഹത്തിന്റെ ലഭ്യമായ രചനകൾ, എസ്കിലസിന്റേയും സോഫക്കിൾസിന്റേയും നിലവിലുള്ള രചനകൾ ചേർന്നാലുള്ളതിലധികം വരും. യൂറിപ്പിഡിയൻ പാഠപാരമ്പര്യത്തിന്റെ സവിശേഷതയാണ് ആ രചനകളുടെ ഭേദപ്പെട്ട പരിരക്ഷയ്ക് വഴിയൊരുക്കിയത്.

അംഗീകൃതവിശ്വാസങ്ങളിൽ പലതിനേയും ചോദ്യം ചെയ്യുന്ന വികാരപ്രക്ഷുബ്ധവും സന്ദേഹഭരിതവും ആയ രചനകൾ നിർവഹിച്ച യൂറിപ്പിഡിസ്, ജീവിതകാലത്തും പിന്നീടും വിവാദപുരുഷനായിരുന്നു. നാടകരംഗത്തെന്ന പോലെ പൊതുജീവിതത്തിലെ ഇതരമേഖലകളിലും സക്രിയരായിരുന്ന എസ്കിലസിൽ നിന്നും സോഫക്കിൾസിൽ നിന്നും ഭിന്നമായി, താരതമ്യേന ഒറ്റപ്പെട്ട ജീവിതം നയിച്ച അദ്ദേഹം ഒടുവിൽ ആഥൻസിൽ നിന്നു ബഹിഷ്കൃതനായി മാസിഡോണിയയിൽ പ്രാവാസജീവിതം നയിക്കുമ്പോഴാണ് ചരമമടഞ്ഞത്.

യൂറിപ്പിഡിസിന്റെ ജീവിതത്തെക്കുറിച്ച് ആധികാരികമായ വിവരങ്ങൾ തീരെയില്ല. കിട്ടാവുന്ന രേഖകൾ മിക്കവയും കെട്ടുകഥകളേയും കേട്ടുകേൾവിയേയും ആശ്രയിച്ചുള്ളവയാണ്. കഥയനുസരിച്ച്, പേർഷ്യക്കെതിരെയുള്ള യുദ്ധത്തിൽ യവനസഖ്യത്തിന്റെ ഏറ്റവും പ്രസിദ്ധമായ വിജയത്തിനു വേദിയായ സലാമിസ് ദ്വീപിൽ, ആ യുദ്ധം നടന്ന വർഷമായ ക്രി.മു. 480-ലാണ് യൂറിപ്പിഡിസ് ജനിച്ചത്. യുദ്ധദിനമായ സെപ്തംബർ 23-നു തന്നെയായിരുന്നു ജനനം എന്നും പറയപ്പെടുന്നു. മറ്റു ചില രേഖകൾ പിന്തുടർന്നാൽ, സലാമിസിലെ യുദ്ധത്തിനു വളരെ മുൻപ്, ക്രി.മു. 485-ലോ മറ്റോ ആണ് അദ്ദേഹം ജനിച്ചത്.

യൂറിപ്പിഡിസിന്റെ പിതാവിന്റെ പേര് നെസാർക്കസ് എന്നോ നെസാർക്കൈഡ്‌സ് എന്നോ ആയിരുന്നു. അമ്മ ക്ലീറ്റോയും. അമ്മ പലവ്യഞ്ജനക്കച്ചവടക്കാരിയും വഴിവാണിഭക്കാരിയും ആയിരുന്നെന്ന്, യൂറിപ്പിഡിസിനെ നിശിതവിമർശകനായ ഹാസ്യനാടകകൃത്ത് അരിസ്റ്റോഫെനീസ് പറയുന്നുണ്ടെങ്കിലും അവർ ഒരു കുലീനകുടുംബത്തിലെ അംഗമായിരുന്നു എന്നും യൂറിപ്പിഡിസിന്റെ കുടുംബം ധനികവും പ്രാമാണികവും ആയിരുന്നു എന്നും സൂചനയുണ്ട്. ചെറുപ്പത്തിൽ അപ്പൊളോ ദേവനു മുൻപിൽ നൃത്തം ചെയ്തിരുന്നവരുടെ പാനപാത്രവാഹകനായി അദ്ദേഹം പ്രവർത്തിച്ചിട്ടുണ്ട്. എന്നാൽ വളർച്ചയെത്തിയതോടെ താൻ വളർന്നുവന്ന മതത്തിന്റെ വിശ്വാസങ്ങളെ അദ്ദേഹം ചോദ്യം ചെയ്യാൻ തുടങ്ങി. പ്രൊട്ടഗോറസ്, സോക്രട്ടീസ്, അനക്സഗോറസ് തുടങ്ങിയ ചിന്തകന്മാർ ഇക്കാര്യത്തിൽ അദ്ദേഹത്തെ സ്വാധീനിച്ചു. 

യൂറിപ്പിഡിസ് രണ്ടു വട്ടം വിവാഹം കഴിച്ചിരുന്നു. ഖോറൈൽ, മെലീറ്റോ എന്നിവരായിരുന്നു ഭാര്യമാർ എന്നു പറയുന്നുണ്ടെങ്കിലും ഇവരിൽ ആരെയാണ് ആദ്യം വിവാഹം കഴിച്ചതെന്നു വ്യക്തമല്ല. അദ്ദേഹത്തിനു മൂന്നു ആണ്മക്കളുണ്ടായിരുന്നു. ഒരു മകൾ ഉണ്ടായിരുന്നെന്നും അവൾ പേപ്പട്ടി കടിയേറ്റു മരിച്ചു എന്നുമൊക്കെയുള്ള കിംവദന്തി അരിസ്റ്റോഫെനിസ് പരത്തിയതാണെന്നു കരുതുന്നവരുണ്ട്. നാടകത്തിനു പുറമേയുള്ള പൊതുവേദികളിലെ യൂറിപ്പിഡിസിന്റെ പ്രവർത്തനത്തെക്കുറിച്ച് രേഖകളില്ല. അദ്ദേഹം സിസിലിയിലെ സൈറാക്കൂസ് സന്ദർശിച്ചെന്നും, സലാമിസ് ദ്വീപിൽ ഇപ്പോഴുള്ള "യൂറിപ്പിഡിസിന്റെ ഗുഹ"-യാണ് നാടകങ്ങൾക്ക് രചനാവേദി ആയതെന്നും പറയപ്പെടുന്നു.

ഗ്രീസിന്റെ ആദിമചരിത്രത്തിലെ പുരാവൃത്തങ്ങളെ ആശ്രയിച്ചാണ് യൂറിപ്പിഡിസ് നാടകങ്ങൾ എഴുതിയത്. എന്നാൽ ദൈവങ്ങളുടെ അനീതിക്കെതിരെ സന്ദേഹഭരിതമായ പ്രതിക്ഷേധത്തിന്റെ മൃദുസ്വരം വരികളിലും, ആക്രോശം വരികൾക്കിടയിലും സംവഹിച്ചവയായിരുന്നു ആ രചനകൾ. പലപ്പോഴും അദ്ദേഹത്തിന്റെ അവതരണത്തിൽ ഇതിഹാസകഥകളിലെ കഥാപാത്രങ്ങൾക്കും കഥാസന്ദർഭങ്ങൾക്കും പരിഹാസ്യസ്വഭാവം വന്നു. നുണപറയുന്ന ദൈവങ്ങളേയും, നിർഗുണസുഖലോലുപന്മാരായ ദൈവപുത്രന്മാരേയും തുറന്നുകാട്ടുന്ന മുഹൂർത്തങ്ങൾ അദ്ദേഹത്തിന്റെ രചനകളിൽ കണാം. യുദ്ധത്തിന്റെ ഭീകരതയിലേക്കും മനുഷ്യത്വഹീനതയിലേക്കും ശ്രദ്ധക്ഷണിക്കുന്നവയായിരുന്നു യൂറിപ്പിഡിസിന്റെ പല നാടകങ്ങളും.

ഈ നാടകത്തിലെ നായകൻ നായാട്ടിന്റെ ദേവിയും നിത്യകന്യകയുമായ ആർട്ടെമിസിനോട് വിശ്വസ്തതയും ബ്രഹ്മചര്യവും പറഞ്ഞൊത്ത സുന്ദരനായ ഒരു വേട്ടക്കാരൻ യുവാവാണ്. തെസ്യൂസ് രാജാവിന് ആന്റിയൊപ്പ് എന്ന ആമസോൺ സ്ത്രീയിൽ പിറന്ന മകനായിരുന്നു അയാൾ. ആർട്ടെമിസിനോടുള്ള ഹിപ്പോളിറ്റസിന്റെ പറഞ്ഞൊപ്പ്, പ്രേമത്തിന്റേയും സൗന്ദര്യത്തിന്റേയും ലൈംഗികതയുടേയും മൂർത്തിയായ അഫ്രോഡൈറ്റ് ദേവിയെ അരിശപ്പെടുത്തി. തെസ്യൂസിന്റെ ഭാര്യ 'ഭേദ്ര'-യുടെ മനസ്സിൽ അഫ്രോഡൈറ്റ്, ഹിപ്പോളിറ്റസിനൊട് അഗാധപ്രേമം അങ്കുരിപ്പിച്ചു. തെസ്യൂസിന്റെ മകനാണ് താനെന്നറിയാമായിരുന്ന ഹിപ്പോളിറ്റസിനെ ഭേദ്രയുടെ പ്രേമാഭ്യർത്ഥന ഞെട്ടിപ്പിച്ചു. അയാളുടെ തിരസ്കാരം സഹിക്കാനാവാതെ ഭേദ്ര മരിക്കുന്നു. ഹിപ്പോളിറ്റസ് തന്നെ മാനഭംഗപ്പെടുത്തി എന്നെഴുതിയ ഒരു കുറിപ്പ് കയ്യിലേന്തിയ നിലയിലാണ് ഭർത്താവ് അവളെ കണ്ടെത്തുന്നത്. താൻ നിർദ്ദോഷിയാണെന്ന ഹിപ്പോളിറ്റസിന്റെ അവകാശവാദം രാജാവ് ചെവിക്കൊണ്ടില്ല. കാറ്റിന്റേയും സമുദ്രത്തിന്റേയും മൂർത്തിയായ പോസിഡോണിനോട് ഹിപ്പോളിറ്റസിനെ കൊല്ലാൻ തെസ്യൂസ് ആവശ്യപ്പെടുന്നു. രാജ്യത്തു നിന്ന് ബഹിഷ്കൃതനാകുന്ന അയാൾ രഥത്തിൽ കടൽ തീരത്തുകൂടെ സഞ്ചരിക്കുമ്പോൾ ഒരു കടൽ സിംഹം അയാളെ പിന്തുടരുന്നു. അതു കണ്ടു സമനിലതെറ്റിയ കുതിരകൾ രഥം മറിച്ചിട്ട് അയാളെ അതിനടിയിലിട്ടു വലിച്ചു കൊണ്ടോടുമ്പോൾ പാറകളിൽ തട്ടി ശരീരം ചിതറി അയാൾ മരിക്കുന്നു. നാടകത്തിന്റെ ആ സമാപ്തിയിൽ ഈ പല്ലവി കേൾക്കാം:-

ഇതിലെ നായിക, സ്വർണ്ണരോമം(golden fleece) തേടി കരിങ്കടൽ തീരത്തെ കോൾക്കിസിലെത്തിയ അർഗോനാട്ടുകളുടെ നേതാവ് ജെയ്‌സണെ പ്രേമിച്ച കോൾക്കിസിലെ രാജകുമാരിയും മാന്ത്രികയുമായ മെഡിയാ ആണ്. തന്റെ ദൗത്യം സഫലമാക്കാൻ എല്ലാത്തരത്തിലും സഹായിച്ച മെഡിയായോട് ജെയ്‌സൺ നിത്യവിശ്വസ്തത വാഗ്ദാനം ചെയ്യുന്നു. ഗ്രീസിലെ സ്വദേശമായ തെസല്ലിയിലേക്ക് അയാൾ അവളെ തന്നോടൊപ്പം കൊണ്ടുപോയെങ്കിലും അവിടത്തെ നിയമം വിദേശിയുമായുള്ള വിവാഹം അനുവദിക്കാതിരുന്നതിനാൽ അയാൾ അവളെ വിവാഹം കഴിക്കാതെ അവൾക്കൊപ്പം ജീവിക്കുകയും അവർക്ക് രണ്ടു കുട്ടികൾ ജനിക്കുകയും ചെയ്യുന്നു. എന്നാൽ ഒടുവിൽ അവളുടെ കാടൻ മട്ടുകൾ മടുത്ത ജെയ്‌സൺ കോറിന്തിലെ രാജാവ് ക്രെയന്റെ മകളെ വിവാഹം കഴിക്കുന്നു. ഈ തിരസ്കാരത്തിനു പ്രതികാരം ചെയ്യാൻ തീരുമാനിച്ച മെഡിയാ, ജാസന്റെ കോറീന്തുകാരി വധുവിനോട് അനുനയം ഭാവിച്ച്, അവൾക്ക് വിലകൂടിയ ഒരു വസ്ത്രം കൊടുത്തയക്കുന്നു. ആ മാന്ത്രികവസ്ത്രം ധരിച്ച അവളും അവളെ രക്ഷിക്കാൻ ഒരുങ്ങിയ പിതാവും തീപിടിച്ചു മരിക്കുന്നു. സ്വന്തം മക്കളെ കൊന്ന് അവരുടെ ശവങ്ങളുമായി ജെയ്‌സന്റെ മുൻപിൽ ഓടിപ്പോകുന്ന മെഡിയായെ നാടകത്തിനൊടുവിൽ കാണാം. ദൈവങ്ങളോടുള്ള പ്രതിക്ഷേധത്തിന്റെ പല്ലവിയിലാണ് ഈ നാടകവും സമാപിക്കുന്നത്.

ട്രോജൻ യുദ്ധത്തിൽ ഗ്രീസിന്റെ ശത്രുരാജ്യമായിരുന്ന ട്രോയിയുമായി ബന്ധപ്പെട്ട കഥകളാണ് പല നാടകങ്ങളുടേയും ഇതിവൃത്തം. ഹോമറിന്റെ ഇതിഹാസങ്ങൾ അനുസരിച്ച്, സ്പാർട്ടയിലെ രാജാവ് മെനലേയസിന്റെ രാജ്ഞി ഹെലൻ, ട്രോയിയിലെ രാജകുമാരൻ പാരിസിനെ പ്രേമിച്ച് അയാൾക്കൊപ്പം അയാളുടെ നാട്ടിലേക്ക് ഒളിച്ചോടിയതാണ് ട്രോജൻ യുദ്ധത്തിനു കാരണാമായത്. എന്നാൽ ഹെലൻ എന്ന പേരിൽ യൂറിപ്പിഡിസ് എഴുതിയ നാടകത്തിൽ നായികയെ കൊണ്ടുപോയത് ട്രോയിയിലേയ്ക്കല്ല ഈജിപ്തിലേക്കാണ്. അവളുടെ ഇഷ്ടത്തിനെതിരായി കൊണ്ടുപോകപ്പെട്ട അവൾ അവിടെ ഭർത്താവിനെ വിശ്വസ്തതയോടെ കാത്തിരുന്നു. പരക്കെ പ്രചാരത്തിലിരുന്ന ഹെലന്റെ കഥ, മുഴുവൻ ഗ്രീസിനെയും കബളിപ്പിച്ചു എന്നാണ് യൂറിപ്പിഡിസ് സൂചിപ്പിക്കുന്നത്.

ട്രോജൻ യുദ്ധത്തിനു പുറപ്പെട്ട യവനസഖ്യത്തിന്റെ കപ്പലുകൾ ബോയെത്തിയായിലെ ഓളിസ് തുറമുഖത്ത് കാറ്റു ലഭിക്കാതെ നിശ്ചലമായപ്പോൾ, ദൈവപ്രീതിക്കായി ബലി ചെയ്യപ്പെട്ട രാജകുമാരി ഇഫിജെനിയയുടെ കഥ എസ്കിലസും സോഫക്കിൾസും വിഷയമാക്കിയിട്ടുള്ളതാണ്. യവനസൈന്യത്തിന്റെ തലവൻ ആഗമെമ്നന്റെ മകളായിരുന്നു ഇഫെജെനിയ. പുരാതന മതം മനുഷ്യനെക്കൊണ്ടു ചെയ്യിക്കുന്ന പാതകങ്ങളെ ഉദാഹരിക്കാൻ ഇഫിജെനിയയുടെ ദുരന്തത്തിന്റെ സാദ്ധ്യതകൾ മുഴുവൻ ഉപയോഗിച്ച യൂറിപ്പിഡിസിന്റെ നാടകം, ഈ വിഷയത്തെ അധികരിച്ചുള്ള പഴയ രചനകളെ വിസ്മൃതമാക്കി.

യവനവീരനായ അക്കിലിസ് അവളെ വിവാഹം ചെയ്യാൻ പോകുന്നു എന്ന വ്യാജം പറഞ്ഞാണ് ഇഫെജെനിയയെ ഓളിസിൽ വരുത്തിയത്. അമ്മ ക്ലൈറ്റംനെസ്ട്രായ്ക്കും, അപ്പോൾ ശിശുവായിരുന്ന സഹോദരൻ ഓറെസ്റ്റസിനും ഒപ്പം എത്തിയ അവൾ പിതാവിനെ നിഷ്കളങ്കമായ സ്നേഹത്തോടെ അഭിവാദ്യം ചെയ്യുന്നതായി യൂറിപ്പിഡിസ് ചിത്രീകരിക്കുന്നു. ഒടുവിൽ യാഥാർത്ഥ്യം അറിഞ്ഞ അവൾ പിതാവിനോടു തന്റെ ജീവനു വേണ്ടി ആർദ്രമായി യാചിച്ചു. മകളെ കൊലചെയ്യാനുള്ള ഭർത്താവിന്റെ നിശ്ചയത്തെ എതിർത്ത ക്ലൈറ്റംനേസ്ട്ര, അവളെ രക്ഷപെടുത്താനൊരുങ്ങിയ അക്കിലിസിനെ പിന്തുണച്ചു. എന്നാൽ പിതാവിനെ ധിക്കരിച്ചു രക്ഷപെട്ടുപോകാൻ ഇഫിജെനിയ തയ്യാറായില്ല. ഗ്രീസിന്റെ മഹത്ത്വത്തിനു വേണ്ടി മരിക്കാൻ തീരുമാനിച്ച അവൾ ബലിത്തീയിലേയ്ക്കു സ്വയം നടന്നു കയറുന്നു.

ഈ നാടകത്തിന്റെ പശ്ചാത്തലം ട്രോജൻ യുദ്ധത്തിന്റെ സമാപ്തിക്കുശേഷമാണ്. യുദ്ധത്തിൽ കൊല്ലപ്പെട്ട ട്രോയിയിലെ രാജാവ് പ്രയമിന്റെ വിധവയാണ് ഹെക്യൂബാ. ട്രോയിയുടെ ഒരു സ്വർണ്ണനിധി പ്രയാമിന്റെ സുഹൃത്തും ത്രേസിലെ രാജാവുമായ പോളിംനെസ്റ്ററുടെ സൂക്ഷത്തിന് ഏല്പിക്കാനായി, തന്റെ ഏറ്റവും ഇളയ മകൻ പോളിഡോറസിനെ അയാളുടെ അടുത്തേയ്ക്ക് ഹെക്യൂബാ അയക്കുന്നു. നിധി സ്വന്തമാക്കാനാഗ്രഹിച്ച പോളിംനെസ്റ്റർ പോളിഡോറസിനെ കൊന്ന് അവന്റെ ജഡം കടലിൽ എറിയുന്നു. തീരത്തു വന്നടിഞ്ഞ ജഡം ഹെക്യൂബയുടെ അടുത്തു കൊണ്ടുവരപ്പെടുന്നു. അതേസമയം തന്നെ, യുദ്ധത്തിൽ മരിച്ച യവനവീരനായ അക്കിലിസിന്റെ പ്രേതം, വിജയികളായ യവനരുടെ കപ്പലുകൾക്ക് നാട്ടിലേക്കുള്ള മടക്കയാത്രയ്ക്കു വേണ്ടിയിരുന്ന കാറ്റു തടയുന്നു. പ്രയാമിന്റെ പെണ്മക്കളിൽ ഏറ്റവും അഴകുള്ളവളായ പോളിക്സേനയെ തനിക്കു ബലിയായി കിട്ടണം എന്നായിരുന്നു അക്കിലിന്റെ ആവശ്യം. ഹെക്യൂബയുടെ പക്കൽ നിന്ന് പെൺകുട്ടിയെ പിടിച്ചുകൊണ്ടു പോകാൻ ഗ്രീക്കുകാരുടെ സന്ദേശവാഹകൻ താൽത്തിബിയസ് എത്തുന്നു. അടുത്തദിവസം വരെ ട്രോയിയിലെ രാജ്ഞിയായിരുന്ന ഹെക്യൂബായുടെ പരിതാപാവസ്ഥ കണ്ട സന്ദേശവാഹകൻ, പരമ്പരാഗതമായ ദൈവവിശ്വാസത്തെ ഇങ്ങനെ ചോദ്യം ചെയ്യുന്നു:-

ഗ്രീസിന്റെ വിനാശത്തിനു വഴിതെളിച്ച പെലൊപ്പോന്നേഷ്യൻ യുദ്ധത്തിൽ ക്രി.മു. 416-ൽ കീഴടക്കപ്പെട്ട മീലോസ് ദ്വീപിനെതിരെ ആഥൻസിന്റെ സൈന്യം നടത്തിയ കൊടുംക്രൂരതയ്ക്കു തൊട്ടുപിന്നാലെയാണ്, യൂറിപ്പിഡിസ് ഈ നാടകം രചിച്ചത്. യുദ്ധത്തിന്റെ അടുത്ത ഘട്ടത്തിൽ, സിസിലിയിലെ സൈറാക്കൂസ് ആക്രമിക്കാനുള്ള ആഥൻസിന്റെ സന്നാഹം നടന്നുകൊണ്ടിരിക്കുന്ന സന്ദർഭവും ആയിരുന്നു അത്. "മീലോസിനെതിരെ നടന്ന പാതകങ്ങളും, സൈറാക്കൂസിനെതിരെയുള്ള സൈനികസംരംഭത്തിൽ പ്രകടമായ സാമ്രാജ്യമോഹവും കണ്ടു ഞെട്ടിയ യൂറിപ്പിഡിസ്, യുദ്ധവിജയത്തെ പരാജിതരുടെ വീക്ഷണകോണിലൂടെ അവതരിപ്പിക്കുന്ന ഈ രചനയിൽ, സമാധാനത്തിനു വേണ്ടിയുള്ള ശക്തമായ നിലപാടെടുക്കുകയായിരുന്നു." "പൗരാണികസാഹിത്യത്തിൽ യുദ്ധത്തിനെതിരെയുള്ള ഏറ്റവും നിശിതമായ വിമർശനം" എന്നു ഈ കൃതി വിശേഷിപ്പിക്കപ്പെട്ടിട്ടുണ്ട്.

ട്രോയിയിലെ രാജവനിതകൾ, യുദ്ധത്തിൽ കൊല്ലപ്പെട്ട ഉറ്റവരുടെ ജഡങ്ങൾക്കിടയിലൂടെ വിജയികളുടെ വെപ്പാട്ടികളാകാനുള്ള വിധിയിലേക്കു നീങ്ങുന്നതാണ് ഇതിൽ ചിത്രീകരിച്ചിരിക്കുന്നത്. ട്രോയിയിലെ പ്രയാം രാജാവിന്റെ വിധവ ഹെക്യൂബ, മകൾ കസാന്ദ്ര, പ്രയാമിന്റെ മകൻ ഹെക്ടറുടെ വിധവ അൻഡ്രോമക്ക്, എന്നിവരെല്ലാം കരുണാർദ്രമായ ഈ കഥയിൽ പ്രത്യക്ഷപ്പെടുന്നു. നാടകത്തിന്റെ തുടക്കത്തിൽ ഹെക്ടറുടെ മകൻ അസ്ട്യാനക്സിനെ അമ്മയുടെ കയ്യിൽ കാണാം. ആ ശിശു വളർന്ന് തങ്ങളോട് പ്രതികാരം ചെയ്യുമെന്നു ഭയന്ന ഗ്രീക്കുകർ, കഥ പുരോഗമിക്കുമ്പോൾ അവനെ കൊല്ലുന്നു. അതിനകം അവന്റെ അമ്മയെ കയറ്റിയ കപ്പൽ വിട്ടുപോയിരുന്നതിനാൽ, അച്ഛന്റെ പടച്ചട്ടയിൽ പൊതിഞ്ഞുകിട്ടിയ കൊച്ചുമകന്റെ മൃതദേഹം സംസ്കരിക്കുന്നതു മുത്തച്ഛി ഹെക്യൂബായുടെ ചുമതലയായി.

ആഗമെമ്നന്റെ മകൾ ഇലക്ട്രായും അവളുടെ സഹോദരൻ ഓറെസ്റ്റസും, അവരുടെ പിതാവിന്റെ കൊലയ്ക്ക് ഉത്തരവാദിയായ അമ്മ ക്ലൈറ്റംനേസ്ട്രയേയും കാമുകൻ ഏജിസ്തസിനേയും വധിക്കുന്നതാണ് ഇതിലെ കഥ. ഇലക്ട്രായെ അമ്മ ഒരു ഗ്രാമീണനു വിവാഹം ചെയ്തു കൊടുത്തിരിക്കുന്നതായാണ് യൂറിപ്പിഡിസ് ചിത്രീകരിക്കുന്നത്. അമ്മയെ വധിക്കാൻ സഹോദരനെ പ്രേരിപ്പിക്കുന്ന ഇലക്ട്രായുടെ കഥ മറ്റു നാടകകൃത്തുക്കളും കൈകാര്യം ചെയ്തിട്ടുള്ളതാണെങ്കിലും അമ്മയോടുള്ള അവളുടെ മനോഭാവത്തെ മനശാസ്ത്രദൃഷ്ട്യാ അപഗ്രഥിക്കുന്നത് യൂറിപ്പിഡിസാണ്. മാതൃഹത്യയുടെ കുറ്റബോധത്തിൽ ഞെട്ടി നിൽക്കുന്ന ഓറെസ്റ്റസിനെ അവതരിപ്പിച്ചാണ് നാടകം സമാപിക്കുന്നത്.

ട്രോജൻ യുദ്ധത്തിനു മുൻപ് ആർട്ടെമിസ് ദേവിയ്ക്കു ബലികൊടുക്കപ്പെട്ടതായി പറയപ്പെട്ട രാജകുമാരി ഇഫിജെനിയായുടെ കഥയുടെ മറ്റൊരു ഭാഷ്യമാണ് ഈ നാടകം. ബലിയുടെ അഗ്നിയിൽ നിന്ന് ദേവി അവളെ രക്ഷപെടുത്തിയിരുന്നെന്ന സങ്കല്പത്തിലാണ് ഈ കഥയുടെ അടിസ്ഥാനം. അവൾക്കു പകരം ഒരു മാനിനെ ബലിയായി സ്വീകരിച്ച ദേവി അവളെ, ക്രീമിയയിലെ തൗറി ജനതകൾക്കിടയിലുള്ള തന്റെ ക്ഷേത്രത്തിലെ പൂജാരിണിയാക്കി. തങ്ങൾക്കിടയിൽ എത്തിച്ചേരുന്ന വിദേശികളെ ദേവിക്കു ബലിയർപ്പിക്കുക തൗറികളുടെ പതിവായിരുന്നു. ആ ചടങ്ങിന്റെ ചുമതല വഹിച്ച് അവൾ 18 വർഷം ചെലവിട്ടു കഴിഞ്ഞപ്പോൾ, അവളുടെ സഹോദരൻ ഓറസ്റ്റസ് അവിടെയെത്തുന്നു. ക്രീമിയയിലുള്ള ആർട്ടെമിസിന്റെ വിശുദ്ധവിഗ്രഹം ഗ്രീസിലെത്തിച്ചാൽ മാതൃഹത്യയിൽ നിന്നുള്ള മനസ്താപം മാറി ശാന്തി കിട്ടുമെന്ന അപ്പോളോ ദേവന്റെ വാക്കു കേട്ട് എത്തിയതായിരുന്നു അവൻ. അവിടെ തൗറികൾ ബലിക്കായി പിടികൂടിയ സഹോദരനെ ഇഫിജെനിയ രക്ഷപെടുത്തുകയും അവരൊരുമിച്ച് ദേവീവിഗ്രഹവുമായി ഗ്രീസിലേക്കു മടങ്ങുകയും ചെയ്യുന്നു.

ഡയോണിഷ്യയിലെ നാടകമത്സരങ്ങളിൽ പലവട്ടം പങ്കെടുത്ത യൂറിപ്പിഡിസ് ജീവിതകാലത്ത് സമ്മാനിതനായത് നാലുവട്ടം മാത്രമായിരുന്നു. ദൈവദൂഷണങ്ങൾ നിറഞ്ഞ അദ്ദേഹത്തിന്റെ സൃഷ്ടികൾക്ക് സമ്മാനം നൽകുക വിധികർത്താക്കൾക്ക് എളുപ്പമായിരുന്നില്ല. താരതമ്യേന ഏകാന്തപഥികനായിരുന്ന അദ്ദേഹത്തിന് ധാരാളം ശത്രുക്കളുമുണ്ടായിരുന്നു. ഹാസ്യനാടകകൃത്തായ അരിസ്റ്റോഫെനസ് തന്റെ നാടകങ്ങളിൽ അദ്ദേഹത്തെ നിരന്തരം ആക്രമിച്ചു. യൂറിപ്പിഡിസിനെ ശിക്ഷിക്കാനായി എതിരാളികൾ നിയമനടപടിക്കൊരുങ്ങിയെങ്കിലും അവ പരാജയപ്പെട്ടു. പെലൊപ്പൊന്നേഷ്യൻ യുദ്ധത്തിന്റെ നടുവിൽ, "ട്രോയിയിലെ സ്ത്രീകൾ" എന്ന യുദ്ധവിരുദ്ധനാടകം പ്രസിദ്ധീകരിച്ചതോടെ ആഥൻസിൽ അദ്ദേഹത്തിനു ശത്രുക്കൾ മാത്രമായി. നഗരത്തിൽ നിറഞ്ഞിരുന്ന യുദ്ധഭ്രാന്തിൽ പങ്കുചേരാതിരുന്നതിന് ഭാര്യ പോലും അദ്ദേഹത്തെ എതിർത്തു എന്നു പറയപ്പെടുന്നു. ഒടുവിൽ ക്രി.മു. 408-ൽ 72 വയസ്സുള്ളപ്പോൾ, ഏറെ വ്യക്തമല്ലാത്ത സാഹചര്യങ്ങളിൽ യൂറിപ്പിഡിസിനു ആഥൻസ് വിട്ടുപോകേണ്ടി വന്നു. മാസിഡോണിയയിലെ അർക്കലാവോസ് രാജാവ് അദ്ദേഹത്തെ തന്റെ രാജ്യത്തേയ്ക്കു ക്ഷണിച്ചു. ക്ഷണം സ്വീകരിച്ച് മാസിഡോണിയയിൽ താമസിക്കുമ്പോൾ എഴുതിയവയാണ് അദ്ദേഹത്തിന്റെ "ഇഫിജെനിയ ഓളിസിൽ", "ബാക്കേ"-(The Bacchae) എന്നീ നാടകങ്ങൾ. വീഞ്ഞിന്റെ ദേവനായ ഡയോനിഷ്യസിനെ ലക്ഷ്യമാക്കിയുള്ള ഉന്മാത്താരാധനയുമായി ബന്ധപ്പെട്ട കഥയാണ് "ബാക്കേ". ഈ നാടകങ്ങൾ യൂറിപ്പിഡിസിന്റെ മരണശേഷം അദ്ദേഹത്തിന്റെ മക്കളിലൊരാൾ ഡയോണിഷ്യയിലെ മത്സരത്തിൽ അവതരിപ്പിക്കുകയും സമ്മാനിതമാവുകയും ചെയ്തു. 

മാസിഡോണിയയിലെത്തി പതിനെട്ടു മാസത്തിനകം യൂറിപ്പിഡിസ് മരിച്ചു. വനത്തിൽ ഉലാത്താൻ പോയ അദ്ദേഹത്തെ അർക്കലാവോസിന്റെ വേട്ടനായ്ക്കൾ അബദ്ധത്തിൽ ആക്രമിച്ചതിനെ തുടർന്നാണ് മരണം നടന്നതെന്ന് പറയപ്പെടുന്നു.

ജീവിതകാലത്ത് നിശിതമായ എതിർപ്പുകൾ നേരിട്ട യൂറിപ്പിഡിസ് മരണശേഷം ആഥൻസുകാർക്ക് സ്വീകാര്യനായി. പിൽക്കാലനൂറ്റണ്ടുകളിൽ അവർ അദ്ദേഹത്തിന്റെ നിലപാടുകളെ അംഗീകരിച്ചു. യൂറിപ്പിഡിസിന്റെ എതിർപ്പിനെ അവഗണിച്ച് സിസിലിയിലെ സൈറാക്കൂസ് ആക്രമിക്കാൻ പോയ ആഥൻസിന്റെ നാവിക ദൗത്യത്തിന്റെ പരാജയത്തിൽ തടവിലായ സൈനികർക്ക് സിസിലിയിലെ ഖനികളിൽ അടിമവേല ചെയ്യേണ്ടി വന്നെങ്കിലും, യൂറിപ്പിഡിസിന്റെ നാടകഭാഗങ്ങൾ ഓർമ്മയിൽ നിന്നു ചൊല്ലാൻ കഴിഞ്ഞവർ മോചിപ്പിക്കപ്പെട്ടെന്ന് പ്ലൂട്ടാർക്ക് പറയുന്നു. യൂറിപ്പിഡിസിനു ശേഷം ലോകത്തൊരിടത്തും അദ്ദേഹത്തിന്റെ ചെരുപ്പെടുക്കാൻ അർഹതയുള്ളൊരു നാടകകൃത്ത് ഉണ്ടായിട്ടില്ലെന്ന് 18-19 നൂറ്റണ്ടുകളിലെ ജർമ്മൻ സാഹിത്യകാരൻ ഗൈഥേ അഭിപ്രായപ്പെട്ടിട്ടുണ്ട്. ഇറ്റാലിയൻ കവി ഡാന്റെയുടെ ഡിവൈൻ കോമഡിയിൽ യൂറിപ്പിഡിസ് പരാമർശിക്കപ്പെടുന്നുണ്ട്. മൂന്നു ഗ്രീക്കു ദുരന്തനാടകകൃത്തുക്കളിൽ യൂറിപ്പിഡിസ് മാത്രമാണ് 'കോമഡി'-യിൽ പ്രത്യക്ഷപ്പെടുന്നത്.



</doc>
<doc id="133411" url="https://ml.wikipedia.org/wiki?curid=133411" title="പുന്നപ്ര തെക്ക്‌ ഗ്രാമപഞ്ചായത്ത്">
പുന്നപ്ര തെക്ക്‌ ഗ്രാമപഞ്ചായത്ത്

ആലപ്പുഴ ജില്ലയിൽ അമ്പലപ്പുഴ താലൂക്കിൽ പെട്ട ഒരു പഞ്ചായത്താണ് പുന്നപ്ര തെക്ക്‌ ഗ്രാമപഞ്ചായത്ത്. കേരളാ മുൻമുഖ്യമന്ത്രി ശ്രീ വി.എസ്. അച്ചുതാനന്ദന്റെ ജന്മദേശവും ഇതാണ്.പുന്നപ്ര-വയലാർ സമരം നടന്നത് ഈ പഞ്ചായത്തിലെ സമരഭൂമി വാർഡിലാണ്.



Census data 2001


പുന്നപ്ര വടക്ക് ഗ്രാമപഞ്ചായത്ത്

പുന്നപ്ര തെക്ക് ഗ്രാമപഞ്ചായത്തിന്റെ വെബ്‌സൈറ്റ്


</doc>
<doc id="133422" url="https://ml.wikipedia.org/wiki?curid=133422" title="ഗുരുശിഷ്യൻ">
ഗുരുശിഷ്യൻ

ശശി ശങ്കറിന്റെ സംവിധാനത്തിൽ ജഗദീഷ്, കലാഭവൻ മണി, ജഗതി ശ്രീകുമാർ, കാവേരി, ഉഷ എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഗുരുശിഷ്യൻ. അജന്താ പ്രൊഡക്ഷൻസിന്റെ ബാനറിൽ സരസ്വതി അരുണാചലം പിള്ള നിർമ്മിച്ച ഈ ചിത്രം വിതരണം ചെയ്തത് അജന്താ പ്രൊഡക്ഷൻസ് റിലീസ് ആണ്. ശശി ശങ്കർ ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് കലൂർ ഡെന്നീസ് ആണ്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് ജോൺസൺ ആണ്.




</doc>
<doc id="133437" url="https://ml.wikipedia.org/wiki?curid=133437" title="മൃദൂതകം">
മൃദൂതകം

ഒരു അവയവത്തിന്റെയോ ഗ്രന്ഥിയുടെയോ മുഖ്യധർമ്മം നിറവേറ്റുന്ന കോശങ്ങളെ ആകെത്തുകയിൽ പറയുന്ന പേരാണ് മൃദൂതകം അഥവാ പാരൻ‌കിമ (Parenchyma). അവയവത്തിന്റെ ധർമ്മം നിറവേറ്റുന്ന പാരൻ‌കിമയെ ദൃഢമായി താങ്ങിനിർത്തുന്നതും അവയവത്തിന്റെ രൂപഘടനയ്ക്ക് കാരണമാകുന്നതുമായ കലകളെ പീഠിക അഥവാ സ്ട്രോമ (stroma) എന്നും പറയുന്നു.

മൃഗങ്ങളിലെ വിവിധ അവയവങ്ങളും അവയുടെ മൃദൂതകം നിർമ്മിച്ചിരിക്കുന്ന കലകളും:


</doc>
<doc id="133440" url="https://ml.wikipedia.org/wiki?curid=133440" title="സിൻഡിക്കേറ്റ് ബാങ്ക്">
സിൻഡിക്കേറ്റ് ബാങ്ക്

ഭാരതത്തിലെ ഒരു ദേശസാൽകൃത ബാങ്കാണ് സിൻഡിക്കേറ്റ് ബാങ്ക്(കന്നഡ: ಸಿಂಡಿಕೇಟ್ ಬ್ಯಾಂಕ್). 1925-ൽ മംഗലാപുരത്താണ് ഇത് സ്ഥാപിക്കപ്പെട്ടത്. ഈ സമയത്ത് "കാനറ ഇൻഡസ്ട്രിയൽ ആൻഡ് ബാങ്കിങ് സിൻഡിക്കേറ്റ് ലിമിറ്റഡ്" എന്നായിരുന്നു അറിയപ്പെട്ടിരുന്നത്.
8000 രൂപ മൂലധനവുമായിട്ടാണ് വ്യവസായം ആരംഭിച്ചത്. ആദ്യശാഖ 1928ൽ കർണാടകത്തിലാണ് പ്രവർത്തനമാരംഭിച്ചത്. നെയ്ത്തു തൊഴിലാളികൾക്ക് ധനസഹായം നൽകുക എന്നതായിരുന്നു പ്രാഥമിക ലക്ഷ്യം.

ഇരുപതോളം ബാങ്കുകൾ കാനറ ഇൻഡസ്ട്രിയൽ ആൻഡ് ബാങ്കിങ് സിൻഡിക്കേറ്റ് ലിമിറ്റഡുമായി ലയിച്ചിട്ടുണ്ട്. ഇവയിൽ മഹാരാഷ്ട്ര അപക്സ് ബാങ്ക് ലിമിറ്റഡ്,സതേർൺ ഇന്ത്യ അപെക്സ് ബാങ്ക് ലിമിറ്റഡ് എന്നിവ ഉൾപ്പെടുന്നു.


</doc>
<doc id="133441" url="https://ml.wikipedia.org/wiki?curid=133441" title="അജീവജീവോത്പത്തി">
അജീവജീവോത്പത്തി

ജീവികളുടെ ഉദ്ഭവം അജൈവവസ്തുക്കളിൽനിന്നാണ് എന്ന സിദ്ധാന്തമാണ് അജീവജീവോത്പത്തി എന്നതുകൊണ്ടുദ്ദേശിക്കുന്നത്. സ്വതഃജീവോത്പത്തി (spontaneous generation) എന്നും പറയാറുണ്ട്. അരിസ്റ്റോട്ടിലിന്റെ കാലം മുതൽതന്നെ പ്രകൃതിശാസ്ത്രജ്ഞൻമാർ അജീവജീവോത്പത്തിസിദ്ധാന്തം ഒരംഗീകൃതവസ്തുതയായി സ്വീകരിച്ചിരുന്നു. വലിയ ജീവികളുടെ കാര്യത്തിൽ ഈ സിദ്ധാന്തം പലർക്കും സ്വീകാര്യമായിരുന്നില്ലെങ്കിലും ചെറിയ ജീവികളെല്ലാം ഈ വിധത്തിലാണ് ഉടലെടുക്കുന്നതെന്ന് പരക്കെ വിശ്വസിക്കപ്പെട്ടിരുന്നു. ചീഞ്ഞഴുകുന്ന വസ്തുക്കളിൽനിന്നും മണ്ണിൽനിന്നും മറ്റുമാണ് പലതരം പുഴുക്കളും ഈച്ചകളും ജൻമമെടുക്കുന്നതെന്ന വിശ്വാസം 17-ം ശതകത്തിന്റെ മധ്യംവരെ നിലനിന്നുപോന്നു.

സൂക്ഷ്മദർശിനിയുടെ ആവിർഭാവത്തോടെ സൂക്ഷ്മജീവികളുടെ ഒരു ലോകം അനാവരണം ചെയ്യപ്പെട്ടപ്പോൾ സ്വതഃജീവോത്പത്തിസിദ്ധാന്തത്തെക്കുറിച്ച് പലർക്കും സംശയങ്ങൾ ഉണ്ടാകാൻ തുടങ്ങി. 17-ം ശതകത്തിന്റെ മധ്യത്തിൽ വില്യം ഹാർവി ഒട്ടേറെ പരീക്ഷണങ്ങളുടെ ഫലമായി ഓരോ ജന്തുവും ഓരോ അണ്ഡത്തിൽനിന്നാണുണ്ടാകുന്നത് എന്ന അടിസ്ഥാനതത്ത്വം ആവിഷ്കരിച്ചു. അഴുകുന്ന മാംസത്തിൽ കാണുന്ന പുഴുക്കൾ ഈച്ചകളുടെ മുട്ടകളിൽനിന്നാണ് ഉണ്ടാകുന്നതെന്ന് 17-ം ശതകത്തിന്റെ ഉത്തരാർധത്തിൽ ഫ്രാൻസെസ്കോ റീഡി തെളിയിച്ചു. 18-ം ശതകത്തിൽ സസ്തനികളിൽ പ്രത്യുത്പാദനം നടക്കുന്നതിന് ബീജാണുക്കൾ അനിവാര്യമാണെന്ന് ലാസറോ സ്പല്ലൻസാനി സമർഥിച്ചു. ഇങ്ങനെയൊക്കെയാണെങ്കിലും, ഏകകോശജീവികൾ തുടങ്ങിയ സൂക്ഷ്മജീവികൾ അജൈവവസ്തുക്കളിൽ നിന്നുതന്നെയാണ് ഉദ്ഭവിക്കുന്നതെന്ന ചിന്താഗതി പിന്നെയും നിലനിന്നു.

1861-ൽ ലൂയി പാസ്ചർ പ്രസിദ്ധീകരിച്ച ഏതാനും പ്രബന്ധങ്ങളിൽ അജീവജീവോത്പത്തിസിദ്ധാന്തം തികച്ചും തെറ്റാണെന്ന് അസന്ദിഗ്ധമായി തെളിയിക്കുകയുണ്ടായി. ലഹരിപാനീയങ്ങളിലും മറ്റും നടക്കുന്ന കിണ്വന(fermentation)ത്തിന് നിദാനമായ അണുജീവികൾ ലായനികളിൽത്തന്നെ സ്വയമേവ ഉണ്ടാകുന്നതാണെന്ന നിഗമനം തെറ്റാണെന്നും ബാഹ്യാന്തരീക്ഷത്തിൽനിന്ന് അണുജീവികൾ പ്രവേശിക്കാനിടയായാൽ മാത്രമേ കിണ്വനം നടക്കുകയുള്ളു എന്നും തികച്ചും ലളിതമായ ഒരു പരീക്ഷണംവഴി അദ്ദേഹം തെളിയിച്ചു. അങ്ങനെ ഒരു ജീവിയിൽനിന്നുമാത്രമേ മറ്റൊരു ജീവി ഉടലെടുക്കുകയുള്ളു എന്ന ആധുനിക ജീവശാസ്ത്രത്തിന്റെ അടിസ്ഥാനതത്ത്വം (Biogenesis) ഏറ്റവും സമർഥമായ വിധത്തിൽ പാസ്ചർ ആവിഷ്കരിച്ചു. അതോടെ അജീവജീവോത്പത്തിസിദ്ധാന്തം അടിസ്ഥാനരഹിതമാണെന്ന് അംഗീകരിക്കപ്പെട്ടു.

പക്ഷേ ഇതുകൊണ്ടും പ്രശ്നമവസാനിച്ചില്ല. ഈ കാലത്തുതന്നെയാണ് ചാൾസ് ഡാർവിൻ തന്റെ പരിണാമസിദ്ധാന്തം ആവിഷ്കരിച്ചത്. ഈ രണ്ടു സിദ്ധാന്തങ്ങളും ഏറ്റവും പ്രാഥമികമായ ജീവികൾ ആദ്യമായി ഭൂമുഖത്ത് എങ്ങനെ ഉടലെടുത്തു എന്ന പ്രശ്നത്തിന് ഉത്തരം നല്കിയില്ല. ആ പ്രശ്നത്തിന്റെ പരിഹാരം അപ്രാപ്യമാണെന്ന ധാരണയാണ് അന്ന് പല ശാസ്ത്രജ്ഞരും പുലർത്തിപ്പോന്നത്. എന്നാൽ തോമസ് ഹെന്റി, ഹക്സിലി, ജോൺ ടിൻഡൽ തുടങ്ങിയ ശാസ്ത്രജ്ഞർ അജൈവപദാർഥങ്ങളിൽനിന്നാണ് ആദ്യമായി ജീവികൾ ഉദ്ഭവിച്ചതെന്ന വാദഗതി ഉയർത്തിപ്പിടിച്ചു. പക്ഷേ എങ്ങനെയാണ് അതുസംഭവിച്ചതെന്ന് വിശദീകരിക്കാൻ അവർക്ക് കഴിഞ്ഞില്ല.

അതിസങ്കീർണമായ ഈ പ്രശ്നത്തിനുള്ള ഉത്തരം ലഭിച്ചത് 20-ം ശതകത്തിന്റെ ആദ്യത്തിൽ ഗൌലാൻഡ് ഹോപ്കിൻസ് ജൻമമേകിയ ജൈവരസതന്ത്രത്തിൽനിന്നാണ്. 1920-കളിൽ ഒരു റഷ്യൻ ജൈവരസതന്ത്രജ്ഞനായ എ.ഐ. ഒപാരിനും ബ്രിട്ടിഷ് ജീവശാസ്ത്രജ്ഞനായ ജെ.ബി.എസ്. ഹാൽഡേനും പരസ്പരം അറിയാതെ, രാസവസ്തുക്കളുടെ ക്രമികമായ പരിണാമംവഴി എങ്ങനെ ആദ്യജീവികൾ ഉടലെടുത്തു എന്ന് വിശദീകരിച്ചു. ഇവർ രണ്ടുപേരുടെയും സിദ്ധാന്തങ്ങൾക്ക് അടിസ്ഥാനപരമായ സാദൃശ്യമുണ്ട്. ചില പരിഷ്കാരങ്ങളോടെയാണെങ്കിലും ഈ വിഷയത്തിൽ സ്വീകാര്യമായ സിദ്ധാന്തം ഇവരുടേതാണ്. ഈ സിദ്ധാന്തപ്രകാരം, പ്രാചീനസമുദ്രാന്തരീക്ഷത്തിൽവച്ചുനടന്ന രാസപരിണാമത്തെ മൂന്നു ഘട്ടങ്ങളായി തിരിക്കാം: അണുവിൽനിന്ന് തൻമാത്രയിലേക്ക് തൻമാത്രയിൽനിന്ന് പോളിമറിലേക്ക്പോളിമറിൽനിന്ന് ജീവിയിലേക്ക്. ഇവരുടെ സിദ്ധാന്തം വെറും പരികല്പനയായിട്ടാണ് ആദ്യം നിലനിന്നിരുന്നത്. 1953-ൽ എസ്.എൻ. മില്ലർ ശ്രദ്ധേയമായ ഒരു പരീക്ഷണത്തിലൂടെ ഈ സിദ്ധാന്തത്തിന് പരീക്ഷണപരമായ അടിസ്ഥാനമിട്ടു. അമോണിയ, മീഥേൻ, ജലം, ഹൈഡ്രജൻ എന്നിവ വിവിധ രൂപത്തിലുള്ള വൈദ്യുതോത്തേജനത്തിന് വിധേയമാക്കിയപ്പോൾ അമിനോ അമ്ലങ്ങൾ, പഞ്ചസാരകൾ തുടങ്ങിയ ജൈവസംയുക്തങ്ങൾ രൂപംകൊണ്ടു. ഇപ്പോൾ ഏറ്റവും സങ്കീർണമായ ന്യൂക്ളിയിക്കമ്ളങ്ങൾ വരെയുള്ള ജൈവസംയുക്തങ്ങൾ കൃത്രിമമായി നിർമ്മിക്കാൻ കഴിയുന്നുണ്ട്.

നിരവധി പരീക്ഷണങ്ങളുടെ ഫലമായി അജൈവവസ്തുക്കളിൽനിന്ന് ജൈവവസ്തുക്കൾ ഉടലെടുക്കാൻ സാധ്യതയുണ്ടെന്ന് തെളിഞ്ഞു. എന്നാൽ ജീവികളുടെ ആവിർഭാവത്തിന് ഉതകുംവിധം ഇത്തരം രാസപരിണാമങ്ങൾ ഇന്ന് ഭൂമിയിൽ നടക്കുന്നില്ല. ഭൂമിയുടെ അന്തരീക്ഷത്തെ ആവരണം ചെയ്യുന്ന ഓസോൺ (ozone) വലയവും ജീവികളുടെ സാന്നിധ്യവും ഇതിന് കാരണമാണ്. തൻമൂലം രാസപരിണാമംവഴിയുള്ള അജീവജീവോത്പത്തി ഭൂമിയുടെ പ്രാഥമിക ദശയിൽമാത്രമേ നടന്നിട്ടുള്ളു എന്ന് കരുതപ്പെടുന്നു. അങ്ങനെ ജീവികൾ ആദ്യമായി ഉടലെടുത്തത് അജീവജീവോത്പത്തി വഴിയും പിന്നീടുള്ള ജീവലോകത്തിന്റെ നിലനിൽപ് ജൈവജീവജനനം (Biogenesis) വഴിയുമാണ് എന്ന നിഗമനമാണ് ആധുനികജീവശാസ്ത്രത്തിൽ അംഗീകരിക്കപ്പെട്ടിട്ടുള്ളത്. 



</doc>
<doc id="133443" url="https://ml.wikipedia.org/wiki?curid=133443" title="കൊട്ടിയൂർ സമരം">
കൊട്ടിയൂർ സമരം

1961-62 കാലത്ത് ഇന്നത്തെ കേളകം , കൊട്ടിയൂർ, കണിച്ചാർ എന്നീ പഞ്ചായത്തുകളിൽ ഉൾപ്പെട്ട പ്രദേശങ്ങളിൽ കുടിയിറക്കിനെതിരെ നടന്ന പ്രക്ഷോഭം ആണ് കൊട്ടിയൂർ സമരം എന്ന പേരിൽ അറിയപ്പെടുന്നത് .
കൊട്ടിയൂർ ദേവസ്വത്തിന്റെ 27000 ഏക്കർ ഭൂമി, ഏക്കർ ഒന്നിന് ഒരു രൂപ പ്രതിഫലം നിശ്ചയിച്ചുകൊണ്ട് നായർ സർവീസ് സൊസൈറ്റിക്ക് ചാർത്തിക്കൊടുത്തുകൊണ്ടുള്ള ഒരു പത്രപ്പരസ്യം 1961-ൽ പ്രത്യക്ഷപ്പെട്ടു. കൈമാറുന്ന സ്ഥലം സംബന്ധിച്ച് വ്യക്തതയില്ലാത്തത് കർഷകരിൽ ആശങ്കയുളവാക്കി. വർഷങ്ങളോളമുള്ള കർഷകരുടെ കഠിനാദ്ധ്വാനം പാഴാകുന്നത് അവർക്ക് താങ്ങാനാകുമായിരുന്നില്ല. വിദ്യാലയങ്ങൾ, ആരാധനാലയങ്ങൾ, പോസ്റ്റോഫീസ് തുടങ്ങിയ ഒട്ടനവിധി സ്ഥാപനങ്ങളും ഇവിടെ ഇക്കാലയളവിനു മുൻപേ ആരംഭിച്ചുകഴിഞ്ഞിരുന്നു.
നിയമവിധേയമായി ഭൂമി സ്വന്തമാക്കുകയും കൃഷിയിറക്കുകയും ചെയ്ത കർഷകർ കുടിയിറക്കിനെതിരായി പ്രക്ഷോഭമാരംഭിക്കാൻ തീരുമാനിച്ചു . കുടിയിറക്കിനെ ചെറുക്കുന്നതിനായി കർഷകരുടെ നേതൃത്വത്തിൽ നടന്ന സമരമാണ് കേരളമാകെ ശ്രദ്ധയാകർഷിച്ച കൊട്ടിയൂർ സമരം. പ്രശസ്ത കമ്യൂണിസ്ററ് നേതാവായിരുന്ന എൻ.ഇ. ബാലറാം ആണ് പ്രക്ഷോഭ രംഗത്തെത്തിയ ആദ്യ നേതാവ്. അദ്ദേഹം കൊട്ടിയൂർ സമരത്തിന് കമ്യൂണിസ്ററ് പ്രസ്ഥാനത്തിന്റെ പിന്തുണ പ്രഖ്യാപിച്ചതിനൊപ്പം പ്രതിഷേധയോഗങ്ങളിൽ പ്രസംഗിക്കുകയും പ്രക്ഷോഭത്തിന് വേണ്ട മാർഗനിർദ്ദേശങ്ങൾ നൽകുകയും ചെയ്തു . പിന്നാലെ എ.കെ.ജി യും രംഗത്തെത്തിയതോടെ കർഷകർക്ക് ആത്മവിശ്വാസം വർധിച്ചു .
കൊട്ടിയൂർ സ്വതന്ത്ര കർഷക സംഘം ആണ് സമരവുമായി ബന്ധപ്പെട്ട് ആദ്യം രൂപീകരിച്ച സംഘടന . പിന്നീട് കൊട്ടിയൂർ കുടിയാൻ സംഘവും രൂപീകരിക്കപ്പെട്ടു. ഭൂമികൈമാറ്റത്തിനെതിരെ എ.കെ.ജി യുടെ നേതൃത്വത്തിലുള്ള ഒരു ജീപ്പ് ജാഥയും തിരുവനന്തപുരത്തേക്കു നടത്തി . ഈ രണ്ടു സംഘടനകളുടേയും നേതൃത്വത്തിൽ ശക്തമായ പ്രക്ഷോഭങ്ങൾ നടന്നുവരവേയാണ് ഫാദർ ജോസഫ് വടക്കനും ബി.വെല്ലിംങ്ങ്ടണും സമര നേതൃത്വത്തിലെത്തുന്നത് . ഫാദർ വടക്കന്റെ ആവേശോജ്ജ്വലമായ പ്രസംഗത്തിൽ ആകൃഷ്ടരായ ധാരാളം പേർ അദ്ദേഹം രൂപീകരിച്ച മലനാട് കർഷക യൂണിയനിൽ ചേർന്നു .
കേരളത്തിന്റെ മുഴുവൻ ശ്രദ്ധയും ആകർഷിച്ചുകൊണ്ടുള്ള ഒരു കാൽനടജാഥ ബി.വെല്ലിങ്ങ്ടന്റെ നേതൃത്വത്തിൽ കൊട്ടിയൂർ നിന്നും തിരുവനന്തപുരത്തേയ്ക്ക് ആരംഭിച്ചു . ജാഥയുമായി സഹകരിക്കരുതെന്ന് കോൺഗ്രസ്സ് പ്രസ്താവനയിറക്കിയപ്പോൾ ജാഥയ്ക്ക് വഴിനീളെ സഹായമെത്തിക്കാനും സ്വീകരണം നൽകാനും എ.കെ.ജി., എൻ.ഇ ബാലറാം, എന്നിവരുൾപ്പെട്ട കമ്യൂണിസ്റ്റ് പാർട്ടി തയ്യാറായി. 1962 ഫെബ്രുവരിയിൽ ബി.വെല്ലിങ്ങ്ടൺ കേളകത്ത് നിരാഹാര സത്യാഗ്രഹവും ആരംഭിച്ചു . സമരത്തെ നേരിടാനായി എം എസ് പി കാരും എത്തിയിരുന്നു . ജനങ്ങളുടെ പ്രക്ഷോഭം ശക്തമായതോടെ എൻ.എസ്.എസ് ഭൂമി കൈമാറ്റത്തിൽ നിന്നും പിന്മാറുകയും സമരം അവസാനിക്കുകയും ചെയിതു .


</doc>
<doc id="133453" url="https://ml.wikipedia.org/wiki?curid=133453" title="പരവൂർ നഗരസഭ">
പരവൂർ നഗരസഭ

കൊല്ലം ജില്ലയിലെ കൊല്ലം താലൂക്കിൽ ഉൾപ്പെടുന്ന 19.19 ചതുരശ്ര കിലോമീറ്റർ വിസ്തീർണ്ണമുള്ള ഒരു നഗരസഭയാണ് പരവൂർ നഗരസഭ.
പരവൂർ നഗരസഭയുടെ അതിരുകൾ മയ്യനാട്, ആദിച്ചനല്ലൂർ, ചാത്തന്നൂർ, പൂതക്കുളം എന്നീ പഞ്ചായത്തുകളാണ്‌.


Census data 2001


</doc>
<doc id="133465" url="https://ml.wikipedia.org/wiki?curid=133465" title="കൊച്ചൗസേഫ് ചിറ്റിലപ്പിള്ളി">
കൊച്ചൗസേഫ് ചിറ്റിലപ്പിള്ളി

ഒരു മലയാളി വ്യവസായിയാണ് കൊച്ചൗസേഫ് ചിറ്റിലപ്പിള്ളി (Kochouseph Chittilappilly). വി-ഗാർഡ് ഇൻഡസ്ട്രീസ് ലിമിറ്റഡിന്റെ മാനേജിങ്ങ് ഡയറക്റ്ററായ ഇദ്ദേഹം കൊച്ചിയിൽ വീഗാലാന്റ്, ബാംഗ്ലൂരിൽ വണ്ടർലാ എന്നീ അ‌മ്യൂസ്മെന്റ് പാർക്കുകൾ സ്ഥാപിച്ചു.

തൃശ്ശൂർ പറപ്പൂർ സ്വദേശിയായ ഇദ്ദേഹം 1970-ൽ തൃശ്ശൂർ സെന്റ് തോമസ് കോളേജിൽ നിന്നു ഭൗതികശാസ്ത്രത്തിൽ ബിരുദാനന്തര ബിരുദം നേടി. ഇലക്ട്രോണിക് സ്റ്റബിലൈസറുകൾ നിർമ്മിക്കുന്ന ‘ടെലിക്സ്’ എന്ന കമ്പനിയിൽ സൂപ്പർവൈസർ ആയാണ് കൊച്ചൗസേഫ് ചിറ്റിലപ്പിള്ളി ഔദ്യോഗിക ജീവിതം ആരംഭിച്ചത്. 1977 ൽ പിതാവിൽ നിന്ന് കടം വാങ്ങിയ ഒരു ലക്ഷം രൂപയും രണ്ടു തൊഴിലാളികളുമായി ഇലക്ട്രോണിക് സ്റ്റബിലൈസറുകൾ നിർമ്മിച്ച് വിപണനം ചെയ്യുന്നതിനായി ഒരു എസ്.എസ്.ഐ യൂണിറ്റ് ആരംഭിക്കുകയുണ്ടായി. അക്കാലയളവിൽ കേരളത്തിൽ ആരംഭിച്ച ടെലിവിഷൻ തരംഗം, കടുത്ത വോൾട്ടേജ് ക്ഷാമം എന്നിവ സ്റ്റബിലൈസറുകൾക്ക് മികച്ച വിപണി നേടികൊടുത്തു. ഇന്ന് വി-ഗാർഡ് ഇൻഡസ്ട്രീസ് എന്ന 2000 ത്തിലേറെ തൊഴിലാളികളും 300 കോടിയിലധികം വിറ്റുവരവുമുള്ള കമ്പനിയായി മാറിയിരിക്കുന്നു. ഇലക്ട്രോണിക് സ്റ്റബിലൈസറുകൾക്ക് പുറമേ ഇലക്ട്രിക്ക് പമ്പ്, വാട്ടർ ഹീറ്ററുകൾ,കേബിളുകൾ, യു.പി.എസ്, ഫാനുകൾ തുടങ്ങിയവയും കമ്പനി ഉൽപ്പാദിപ്പിക്കുന്നു. ഇന്ത്യൻ ഓഹരി വിപണിയിൽ ലിസ്റ്റ് ചെയ്ത പബ്ലിക് ലിമിറ്റഡ് കമ്പനിയാണ്.

നോക്കുകൂലിയുമായി ബന്ധപ്പെട്ട് ചുമട്ടു തൊഴിലാളികളുടെ സഹായമില്ലാതെ കമ്പനിയിലേയ്ക്ക് സാധനങ്ങൾ സ്വയം ഇറക്കിയും തന്റെ വൃക്ക ദാനം ചെയ്തും മുല്ലപെരിയാർ അണക്കെട്ട് ബലപ്പെടുത്തുന്നതിനുള്ള നിർദ്ദേശങ്ങൾ മുന്നോട്ടുവച്ചും അതിനു പണം മാറ്റി വച്ചും കൊച്ചൗസേഫ് ചിറ്റിലപ്പിള്ളി വ്യാപക മാധ്യമ ശ്രദ്ധ നേടുകയുണ്ടായി. ഒക്റ്റോബർ 2015 ൽ തെരുവു നായ്ക്കളെ വിഷം വച്ചു കൊല്ലാനായി നാട്ടുകാരെ പ്രേരിപ്പിച്ചതിനും തെരുവു നായ്ക്കളെ നിർമ്മാർജ്ജനം ചെയ്യാനുള്ള സംഘം ഉണ്ടാക്കിയെന്നുമുള്ള കുറ്റങ്ങൾക്കായി ചിറ്റിലപ്പിള്ളിക്കെതിരെ കേസെടുക്കുകയും അറസ്റ്റു രേഖപ്പെടുത്തുകയും പിന്നീട് ജാമ്യത്തിൽ വിടുകയും ഉണ്ടായി. ഇന്നും അദ്ദേഹം തെരുവു നായ്ക്കളുടെ നിർമ്മാർജ്ജനത്തിനായി സാമൂഹിക നെറ്റ്വർക്കുകൾ വഴി ആഹ്വാനം ചെയ്തു വരുന്നു.

ഭാര്യ ഷീല ചിറ്റിലപ്പിള്ളിയും മക്കളായ അരുൺ, മിഥുൻ എന്നിവർ അടങ്ങുന്നതാണ് കൊച്ചൗസേഫ് ചിറ്റിലപ്പിള്ളിയുടെ കുടുംബം.
അഞ്ച് പുസ്തകങ്ങൾ എഴുതിയിട്ടുണ്ട്.



</doc>
<doc id="133500" url="https://ml.wikipedia.org/wiki?curid=133500" title="റഫ്ലേഷ്യ">
റഫ്ലേഷ്യ

ഏകദേശം 28 സ്പീഷീസുകൾ ഉൾക്കൊള്ളുന്ന ജനുസ്സാണ് റഫ്ലേഷ്യ, ലോകത്തിലെ ഏറ്റവും വലിയ പൂവ് ഈ ജനുസ്സിൽപ്പെടുന്ന റഫ്ലേഷ്യ ആർനോൾഡി എന്ന ചെടിയുടെ പൂവാണ് (ഇംഗ്ലീഷ്: Rafflesia). ഇത് ഒരു അഞ്ചിതൾപ്പൂവാണ്. ഏകദേശം 100 സെ.മി വ്യാസമുള്ള റഫ്ലേഷ്യപുഷ്പത്തിന് 15 കിലോ വരെ ഭാരമുണ്ടാകും. ഇലയോ, തണ്ടോ ഇല്ലാത്ത റഫ്ലേഷ്യ ഒരു പരാദസസ്യവുമാണ്. പുഷ്പിക്കുന്നത് മുതൽ വൻ ദുർഗന്ധം പുറപ്പെടുവിക്കുന്ന ഇവ, തെക്കുകിഴക്കൻ ഏഷ്യൻ ദ്വീപുകളായ മലായ് ഉപദ്വീപ്, ബോർണിയോ, സുമാത്ര, ഫിലിപ്പീൻസ് എന്നിവിടങ്ങളാണ് കാണപ്പെടാറുള്ളത്. അഴുകിയ മാംസത്തിന്റെ ദുർഗന്ധം വമിക്കുന്നതിനാൽ 'ശവംനാറി'യെന്നാണ് പ്രാദേശികനാമം. ഇന്തോനേഷ്യയിലെ മഴക്കാടുകളിൽ, 1818-ൽ സർ തോമസ് സ്റ്റാംഫേഡ് റഫ്ലസിന്റെ നേതൃത്വത്തിൽ നടന്ന പര്യവേഷണത്തിലെ അംഗമായ ഡോ. ജോസഫ് ആർനോൾഡിനോ,ഒരു ഇന്തോനേഷ്യൻ വഴികാട്ടിയാണ് ഈ ജനുസ്സ് കണ്ടെത്തിയതെന്ന് രേഖപ്പെടുത്തിയിട്ടുള്ളത്. സർ തോമസ് സ്റ്റാംഫോർഡ് റഫ്ലസിന്റെ ബഹുമാനാർത്ഥം പൂവിന് 'റഫ്ലേഷ്യ' എന്ന പേര് നല്കി. മലേഷ്യയിലെ സഭ സംസ്ഥാനത്തിന്റെയും തായ്‌ലൻഡിലെ സുരത്താനി പ്രവിശ്യയുടെയും സംസ്ഥാന പുഷ്പമാണ് റഫ്ലേഷ്യ.


</doc>
<doc id="133501" url="https://ml.wikipedia.org/wiki?curid=133501" title="വെള്ളൂർ പെരുന്തട്ട മഹാദേവക്ഷേത്രം">
വെള്ളൂർ പെരുന്തട്ട മഹാദേവക്ഷേത്രം

കോട്ടയം ജില്ലയിൽ വെള്ളൂർ എന്ന കൊച്ചു ഗ്രാമത്തിലാണ് പെരുന്തട്ട മഹാദേവക്ഷേത്രം സ്ഥിതിചെയ്യുന്നത്. പരശുരാമൻ ശിവലിംഗപ്രതിഷ്ഠ നടത്തി എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിക്ഷേത്രം..

വെള്ളൂരിലെ കുന്നിൽ മുകളിൽ കിഴക്കു ദർശനമായാണിവിടുത്തെ ശിവലിംഗ പ്രതിഷ്ഠ. ഇന്നുകാണുന്ന ക്ഷേത്രം അടുത്തിടക്കാണ് പണിതീർത്തത്. പണ്ടുണ്ടായിരുന്ന പുരാതന ക്ഷേത്രം അഗ്നിക്കിരയായതായി വിശ്വസിക്കുന്നു


വെള്ളൂർ നൂസ് പ്രിന്റ് ഫാക്ടറിക്കടുത്താണ് പെരുന്തട്ട ശിവക്ഷേത്രം.


</doc>
<doc id="133502" url="https://ml.wikipedia.org/wiki?curid=133502" title="അഷ്ടമംഗലം മഹാദേവക്ഷേത്രം">
അഷ്ടമംഗലം മഹാദേവക്ഷേത്രം

കേരളത്തിൽ തൃശ്ശൂർ ജില്ലയിലെ പ്രധാന ശിവക്ഷേത്രങ്ങളിൽ ഒന്നാണ് അഷ്ടമംഗലം മഹാദേവക്ഷേത്രം. ഏറെ പ്രത്യേകതകളുള്ള നൂറ്റെട്ടു ശിവക്ഷേത്രങ്ങളിൽ ഒന്നാണിത്. 
പരശുരാമനാൽ പ്രതിഷ്ഠിക്കപ്പെട്ട ഇവിടുത്തെ പ്രതിഷ്ഠ രൗദ്ര ഭാവത്തിലുള്ള അഷ്ടമൂർത്തി സങ്കല്പമാണ്.
അഷ്ടമംഗലം ശിവക്ഷേത്രത്തിനു തൊട്ടു മുൻപിലായി വലിയ ഒരു കുളം ഉണ്ട്. ക്ഷേത്രേശൻ കുളത്തിലേക്ക് നോക്കിയാണിരിക്കുന്നത്. വട്ടശ്രീകോവിലിൽ കിഴക്കു ദർശനാണിവിടുത്തെ പ്രതിഷ്ഠ.

തൃശ്ശൂർ-കഞ്ഞാണി റൂട്ടിൽ എൽതുരുത്ത് ജംഗ്ഷനിൽ ഇറങ്ങി അര കിലോമീറ്റർ ദൂരെയാണ് ക്ഷേത്രം സ്ഥിതിചെയ്യുന്നത്.


</doc>
<doc id="133503" url="https://ml.wikipedia.org/wiki?curid=133503" title="കൈനൂർ മഹാദേവക്ഷേത്രം">
കൈനൂർ മഹാദേവക്ഷേത്രം

കൈനൂർ മഹാദേവക്ഷേത്രം: തൃശ്ശൂർ ജില്ലയിൽ കൈനൂർ ഗ്രാമത്തിലാണ് മഹാദേവക്ഷേത്രം സ്ഥിതിചെയ്യുന്നത്. പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത്. മണലിപ്പുഴയുടെ കരയിലാണ് ഈ ക്ഷേത്രം.

പരശുരാമനാൽ പ്രതിഷ്ഠിക്കപ്പെട്ട നൂറ്റെട്ടു ശിവക്ഷേത്രങ്ങളിൽ ഒന്നാണിത്.

കിഴക്കു ഭാഗത്ത് വലിപ്പമേറിയ ഗോപുരം ഉണ്ട്, അത് അടുത്തിടെ പണിതീർത്തതാണ്. പ്രധാന മൂർത്തിയായ ശിവൻ കിഴക്കോട്ട് ദർശനമായി കുടികൊള്ളുന്നു. 

മുൻപ് നിത്യേന മുറജപം നടത്താറുണ്ടായിരുന്നു ഇവിടെ. ഇടയ്ക്കെപ്പൊഴോ അതു നിന്നുപോയി. ഇവിടെ കൂടാതെ മുറജപം നടത്തിയിരുന്നത് തിരുവനന്തപുരം ശ്രീപത്മനാഭസ്വാമിക്ഷേത്രത്തിൽ മാത്രമാണ്. അവിടെ ആറു വർഷത്തിലൊരിക്കൽ മാത്രമേ നടത്താറു പതിവുള്ളു. മുറജപത്തിനായി കേരളത്തിലെ പ്രശസ്തരായ വേദ പാണ്‌ഡിതർ ഇവിടെ ഒത്തു ചേർന്നിരുന്നു. മുറ എന്നാൽ ആദ്യം മുതൽ അവസാനം വരെയുള്ള വേദം എന്നാണർത്ഥം. വേദങ്ങൾ ആദ്യം മുതൽ അവസാനം വരെ തുടർച്ചയായി ജപിക്കുകയാണ്‌ മുറജപം എന്ന വാക്കുകൊണ്ട് ഉദ്ദേശിക്കുന്നത്.

തൃശ്ശൂർ - പുത്തൂർ റൂട്ടിൽ കൈനൂരിലാണ് ക്ഷേത്രം സ്ഥിതിചെയ്യുന്നത്. മൂർക്കനിക്കരയിൽ നിന്നും എത്തിച്ചേരാവുന്നതാണ്

ഗണപതി


</doc>
<doc id="133509" url="https://ml.wikipedia.org/wiki?curid=133509" title="തുറവൂർ ഗ്രാമപഞ്ചായത്ത് (ആലപ്പുഴ ജില്ല)">
തുറവൂർ ഗ്രാമപഞ്ചായത്ത് (ആലപ്പുഴ ജില്ല)

ആലപ്പുഴ ജില്ലയിലെ ചേർത്തല താലൂക്കിൽ പട്ടണക്കാട് ബ്ലോക്കിലാണ് തുറവൂർ ഗ്രാമപഞ്ചായത്ത് സ്ഥിതി ചെയ്യുന്നത്. തുറവൂരു നിന്ന് എറണാകുളം ആലപ്പുഴയ്ക്കും 32 കിലോമീറ്റർ ദൂരമാണുള്ളത്. തുറവൂരിലൂടെ ദേശീയപാത - 47 കടന്നു പോവുന്നുണ്ട്. തീരദേശ റെയിൽപ്പാതയിൽ തുറവൂരിൽ ഒരു സ്റ്റേഷനുമുണ്ട്. തുറവൂർ മഹാക്ഷേത്രം ദക്ഷിണേന്ത്യയിലാകെ പ്രസിദ്ധമാണ്. രണ്ടു പ്രതിഷ്ഠകളുള്ള ചുരുക്കം ക്ഷേത്രങ്ങളിലൊന്നാണിത്. നരസിംഹവും (വടക്കനപ്പൻ); മഹാസുദർശനമൂർത്തിയും (തെക്കനപ്പൻ) ആണു പ്രതിഷ്ഠകൾ. അടുത്തയിടെ തുറവൂർ മഹാക്ഷേത്രം ശബരിമലയുടെ ഇടത്താവളമായി പ്രഖ്യാപിക്കുകയുണ്ടായി.
ഗൗഡസാരസ്വതബ്രാഹ്മണരുടേതായ തിരുമല ദേവസ്വം വക ലക്ഷ്മീ-നരസിംഹ ക്ഷേത്രവും തുറവൂരിന്റെ ക്ഷേത്രപ്പെരുമയ്ക്ക് മാറ്റുകൂട്ടുന്നു.







</doc>
<doc id="133515" url="https://ml.wikipedia.org/wiki?curid=133515" title="ടർക്സ്-കൈകോസ് ദ്വീപുകൾ">
ടർക്സ്-കൈകോസ് ദ്വീപുകൾ

വെസ്റ്റിൻഡീസിലെ ഒരു ബ്രിട്ടിഷ് കോളനിയാണ് ടർക്സ്-കൈകോസ് ദ്വീപുകൾ. ബഹാമസ് ദ്വീപിനു 80 കി. മീ. കിഴക്കു മാറി അറ്റ്‌ലാന്റിക് സമുദ്രത്തിൽ സ്ഥിതിചെയ്യുന്നു. നാൽപതിലധികം ദ്വീപുകൾ ഉൾപ്പെടുന്ന ഈ ദ്വീപസമൂഹത്തിൽ എട്ട് എണ്ണത്തിൽ മാത്രമേ ജനവാസമുള്ളു. 40 കി. മീ. നീളവും 19 കി. മീ. വരെ വീതിയുമുള്ള ഗ്രാൻഡ് കൈകോസ് ദ്വീപാണ് ഇവയിൽ ഏറ്റവും വലിപ്പമേറിയത്. സുമാർ 497 ച. കി. മീ. വിസ്തൃതിയിലാണ് ടർക്സ്-കൈകോസ് ദ്വീപുകൾ വ്യാപിച്ചിരിക്കുന്നത്. തലസ്ഥാനമായ ഗ്രാൻഡ് ടർക് ദ്വീപിന് 10.5 കി. മീ. നീളവും 2.4 കി. മീ. വീതിയുമുണ്ട്. * ജനസംഖ്യ: 36,605 (2009 എസ്റ്റിമേറ്റ്); 

ഭൂമിശാസ്ത്രപരമായി ബഹാമസ് ദ്വീപുകളുടെ ഭാഗമാണ് ടർക്സ്-കൈകോസ് ദ്വീപുകൾ. പഞ്ഞാറ് ഭാഗത്തായി 35 കി. മീ. വീതിയിൽ സ്ഥിതിചെയ്യുന്ന ആഴമുള്ള ഒരു സമുദ്രഭാഗം ടർക്സ് ദ്വീപുകളെ കൈകോസ് ദ്വീപുകളിൽ നിന്നു വേർതിരിക്കുന്നു. പൊതുവേ ഉയരം കുറഞ്ഞു നിരപ്പാർന്ന തരിശു ഭൂവിഭാഗങ്ങളാണ് ദ്വീപുകളിൽ കാണുന്നത്. ജനവാസമുള്ള ദ്വീപുകൾ വനങ്ങൾ നിറഞ്ഞവയും ഫലഭൂയിഷ്ഠങ്ങളുമാണ്. ശരാശരി താപനില: 16C - 32C. കിഴക്കു നിന്നും സ്ഥിരമായി വീശുന്ന വാണിജ്യവാതങ്ങൾ വേനൽക്കാലത്തെ (ഏപ്രിൽ-നവംബർ) ചൂടിന്റെ കാഠിന്യം കുറയ്ക്കുന്നു. 660 മില്ലീ മീറ്ററാണ് ശരാശരി വാർഷിക വർഷപാതം. "ഹരിക്കേയ്ൻ" എന്നു വിളിക്കുന്ന കൊടുങ്കാറ്റ് ഈ ദ്വീപുകൾക്ക് ഇടയ്ക്കിടെ ഭീഷണിയാകാറുണ്ട്.

ടർക്സ്-കൈകോസ് ദ്വീപുകളിലെ 90 ശതമാനത്തിലധികം ജനങ്ങളും കറുത്ത വംശജരാണ്. 14 വയസ്സുവരെ സർക്കാർ തലത്തിൽ വിദ്യാഭ്യാസം സൗജന്യമാണ്. ഗ്രാൻഡ് ടർക്കിലും പ്രോവിഡൻഷിയാലിസിലും അന്താരാഷ്ട്ര വിമാനത്താവളങ്ങളുണ്ട്. ഗ്രാൻഡ് ടർക്, കോക്ബേൺ പ്രോവിഡൻഷിയാലിസ് എന്നിവ പ്രധാന തുറമുഖങ്ങളാണ്.

വിളവുത്പാദനം കൈകോസ് ദ്വീപുകളിലാണു കേന്ദ്രീകരിച്ചിരിക്കുന്നത്. സിസാൽ (sisal), ചോളം, ബീൻസ് എന്നിവയാണ് പ്രധാനവിളകൾ. കന്നുകാലികൾ, പന്നി, കോഴി, വിവിധതരം സമുദ്രോല്പന്നങ്ങൾ എന്നിവ ഭക്ഷ്യോല്പന്നങ്ങളിൽപ്പെടുന്നു.

കക്കവർഗങ്ങളാണ് മുഖ്യകയറ്റുമതി ഉത്പന്നം. ചിറ്റക്കൊഞ്ച് (cray fish), ശംഖ് എന്നിവയാണ് മറ്റു പ്രധാന കയറ്റുമതി വിഭവ ങ്ങൾ. ഇതിൽ ശംഖ് ഹെയ്തിയൻ കമ്പോളത്തിലേക്കും, ചിറ്റക്കൊഞ്ച് യു. എസ്സിലേക്കും കയറ്റി അയയ്ക്കുന്നു. പുരാതനകാലം മുതൽ ഉപ്പുശേഖരണം ഇവിടത്തെ ജനങ്ങളുടെ മുഖ്യ ഉപജീവനമാർഗ്ഗമായിരുന്നു. 1964-ൽ പൂർണമായി നിറുത്തലാക്കപ്പെടുന്നതുവരെയും ഉപ്പ് ശേഖരണത്തിന് ഗവൺമെന്റ് സബ്സിഡി നൽകി യിരുന്നു. ഇപ്പോൾ വികസിച്ചുകൊണ്ടിരിക്കുന്ന ഒരു വ്യവസായമാണ് ടൂറിസം. ബ്രിട്ടന്റെ ആശ്രിതപ്രദേശമെന്ന നിലയിൽ ടർക്സ്-കൈകോസ് ദ്വീപുകൾ കോമൺവെൽത്തിൽ അംഗമാണ്. കാരികോമിലും (caricom) ഈ ദ്വീപുകൾക്ക് അംഗത്വമുണ്ട്.

സ്പാനിഷ്പര്യവേക്ഷകനായ ജൂവൻ പോൺസി ദ ലിയോൺ (Juan Ponce de Leon) 1512-ൽ ഈ ദ്വീപ് കണ്ടെത്തുന്നതിനു മുമ്പുതന്നെ ആരാവാക് ഇന്ത്യാക്കാർ ഇവിടെ വസിച്ചിരുന്നതായി കരുതപ്പെടുന്നു. 1678 വരെ ഇവിടെ ജനവാസമുറപ്പിക്കുവാനുള്ള മറ്റു നീക്കങ്ങളൊന്നും ഫലപ്രദമായി നടന്നില്ല. ഉപ്പു തേടിയുള്ള തങ്ങളുടെ അന്വേഷണത്തിനിടയ്ക്ക് 1678-ൽ ബർമുഡാക്കാർ (Bermudians) ഇവിടെയെത്തി. 1764-ൽ ഫ്രഞ്ചുകാർ ഇവരെ തുരത്തിയോടിച്ചു. രണ്ടുവർഷത്തിനുശേഷം ഒരു റസിഡന്റ് എജന്റിനെ നിയമിച്ചുകൊണ്ടു ബ്രിട്ടൻ ഈ ദ്വീപുകളെ തങ്ങളുടെ അധീശത്വത്തിൻ കീഴിലാക്കി. അമേരിക്കൻ വിപ്ലവത്തിനുശേഷം തെക്കൻ യു. എസ്സിൽ നിന്നും കൂടിയേറിയ ബ്രിട്ടിഷ് അനുഭാവികൾ തങ്ങളുടെ അടിമകളുമായി കൈകോസ് ദ്വീപുകളിൽ താമസമുറപ്പിച്ചു. 1834-ൽ അടിമത്തം അവസാനിപ്പിച്ചതിനുശേഷമാണ് ഇവർ ഇവിടം വിട്ടുപോയത്.

18-ം ശതകത്തിന്റെ അവസാനഘട്ടത്തിൽ തന്നെ ഈ ദ്വീപുകളിൽ തങ്ങളുടെ ആധിപത്യം സ്ഥാപിക്കുവാനുള്ള നീക്കങ്ങൾ ബഹാമസ് ആരംഭിച്ചു കഴിഞ്ഞിരുന്നു. 1804-ൽ ബഹാമസ് ഭരണകൂടം അതിന്റെ അധികാരം ഈ ദ്വീപുകളിലേക്ക് വ്യാപിപ്പിക്കുവാൻ തീരുമാനിച്ചു. തുടർന്നുണ്ടായ പോരാട്ടങ്ങൾക്കുശേഷം, 1874-ൽ ദ്വീപുകൾ ജമൈക്കൻ ബ്രിട്ടിഷ് കോളനിയുടെ ആശ്രിതപ്രദേശമായി മാറി. 1959-ൽ ജമൈക്കയ്ക്ക് ആഭ്യന്തര ദേശീയ ഭരണസംവിധാനം നടപ്പിലാക്കാൻ അനുമതി ലഭിച്ചതിൻപ്രകാരം ഈ ദ്വീപുകൾ ജമൈക്കൻ കോളനിയിലെ ഗവർണറുടെ ഭരണത്തിൻ കീഴിൽ തുടർന്നെങ്കിലും തങ്ങളുടേതായ നിയമനിർമ്മാണസഭ രൂപപ്പെടുത്തുന്നതിൽ ഇവർ പിന്നീട് വിജയംവരിച്ചു. 1962-ൽ ജമൈക്കയ്ക്ക് സ്വാതന്ത്ര്യം ലഭിച്ചതിനെ തുടർന്ന് ടർക്സ്-കൈകോസ് ദ്വീപുകൾ പ്രത്യേക കോളനിയായി മാറി (1973). 1976-ൽ നിലവിൽ വന്ന ഭരണഘടനയനുസരിച്ച് മന്ത്രിസഭാമാതൃകയിലുള്ള ഭരണസംവിധാനം നിലവിൽ വന്നു.

1988-ലെ പുതിയ ഭരണഘടന 1992-ൽ ഭേദഗതി ചെയ്തു. ഇതനുസരിച്ച് വിദേശകാര്യം, ആഭ്യന്തരസുരക്ഷ, പ്രതിരോധം തുടങ്ങിയ വകുപ്പുകളുടെ ചുമതല പൂർണമായും ഗവർണറിൽ നിക്ഷിപ്തമാക്കി. 1995 ജനുനുവരിയിൽ നടന്ന പൊതു തെരഞ്ഞെടുപ്പിലൂടെ മാർട്ടിൻ ബൂർക്ക് (Martin Bourke) ഗവർണറായും ഡെറിക് ടെയ്ലർ പ്രധാനമന്ത്രിയായും സ്ഥാനമേറ്റു. 


</doc>
<doc id="133526" url="https://ml.wikipedia.org/wiki?curid=133526" title="വജ്രം (ചലച്ചിത്രം)">
വജ്രം (ചലച്ചിത്രം)

പ്രമോദ് പപ്പന്റെ സംവിധാനത്തിൽ മമ്മൂട്ടി, രാജൻ പി. ദേവ്, സുരേഷ് കൃഷ്ണ, നന്ദിനി, വസുന്ധര ദാസ് എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പുറത്തിറങ്ങിയ ഒരു മലയാളചലച്ചിത്രമാണ് വജ്രം. സീലൈൻ മൂവീസിന്റെ ബാനറിൽ കോണ്ടിനന്റൽ സിനിമ നിർമ്മിച്ച ഈ ചിത്രം സീലൈൻ റിലീസ് ആണ് വിതരണം ചെയ്തത്. ചിത്രത്തിന്റെ രചന നിർവ്വഹിച്ചത് ഡെന്നീസ് ജോസഫ് ആണ്.

ഷിബു ചക്രവർത്തി എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. പശ്ചാത്തലസംഗീതം എസ്.പി. വെങ്കിടേഷ് ഒരുക്കിയിരിക്കുന്നു. ഗാനങ്ങൾ സത്യം ഓഡിയോസ് വിപണനം ചെയ്തിരിക്കുന്നു.



</doc>
<doc id="133529" url="https://ml.wikipedia.org/wiki?curid=133529" title="പൊയ്‌കയിൽ യോഹന്നാൻ">
പൊയ്‌കയിൽ യോഹന്നാൻ

ഇരുപതാം നൂറ്റാണ്ടിന്റെ തുടക്കത്തിൽ കേരളത്തിലെ കീഴാളജനങ്ങളുടെ കഷ്ടപ്പാടുകളെ ഗാനരൂപത്തിൽ പൊതുജനങ്ങൾക്കിടയിൽ അവതരിപ്പിച്ച സാമൂഹികനേതാവായിരുന്നു പൊയ്കയിൽ യോഹന്നാൻ എന്ന പൊയ്കയിൽ ശ്രീകുമാരഗുരുദേവൻ(1878-1938). ഇദ്ദേഹം പൊയ്കയിൽ അപ്പച്ചൻ എന്നും അറിയപ്പെടുന്നു. പ്രത്യക്ഷ രക്ഷാ ദൈവ സഭ എന്ന മതത്തിന്റെ സ്ഥാപകനുമാണ്

1921, 1931 എന്നീ വർഷങ്ങളിൽ ശ്രീമൂലം പ്രജാസഭയിലേക്കു തിരഞ്ഞെടുക്കപ്പെട്ടിട്ടുണ്ട്.. യോഹന്നാന്റെ ചെറുപ്പകാലത്തുതന്നെ കുടുംബം ക്രിസ്തുമതത്തിൽ ചേർന്നെങ്കിലും ക്രിസ്തീയസമുദായത്തിനുള്ളിലെ ജാതീയ ഉച്ചനീചത്വങ്ങൾ മൂലം 1908-ൽ ഇതിൽ നിന്നും പിന്മാറി. ക്രൈസ്തവനും ഹിന്ദുവുമല്ലാത്ത ദ്രാവിഡ ദളിതൻ എന്ന ആശയം അദ്ദേഹം ഉയർത്തിപ്പിടിച്ചു.

മധ്യതിരുവിതാംകൂറിൽ തിരുവല്ല താലൂക്കിൽ ഇരവിപേരൂർ എന്ന ഗ്രാമത്തിൽ 1878 ഫെബ്രുവരി 17-ന് (കൊല്ലവർഷം 1054 കുംഭം 5) മല്ലപ്പള്ളി പുതുപറമ്പിൽ കണ്ടൻ, പൊയ്കയിൽ വീട്ടിൽ കുഞ്ഞുളേച്ചി എന്നിവരുടെ മൂന്നാമത്തെ മകനായി പറയസമുദായത്തിൽപ്പെട്ട മന്നിക്കൽപൊയ്കയിൽ എന്ന കുടുംബത്തിലാണ് ഇദ്ദേഹം ജനിച്ചത്. കുമാരൻ എന്നായിരുന്നു യോഹന്നാന്റെ ആദ്യകാലനാമം. ചെറുപ്പം മുതലേ മേലാളർ തറവാട്ടിൽ കന്നുകാലിനോട്ടവും മറ്റുമായി കഴിഞ്ഞു. 1891-ൽ കുടുംബം മുഴുവൻ ക്രൈസ്തവസമുദായത്തിലേക്ക് മതപരിവർത്തനം ചെയ്തതോടെ പേര് യോഹന്നാൻ എന്നാക്കിമാറ്റി. ക്രിസ്ത്യാനിയായ ഒരു ജന്മിയുടെ ഉപദേശപ്രകാരമാണ് ഈ കുടുംബം മാർത്തോമാ സഭയിൽ ചേർന്നതെന്നു പറയപ്പെടുന്നു.
തേവർക്കാട്ട് പള്ളിക്കൂടത്തിൽനിന്ന് കഷ്ടിച്ച് എഴുതാനും വായിക്കാനും പഠിച്ചു. മാർത്തോമ്മാ സഭയിലെ മറ്റു പതിനാറ് ഉപദേശിമാരോടൊപ്പം വേർപാടുസഭയിൽ ചേർന്നു. പൊയ്കയിൽ യോഹന്നാൻ ഉപദേശി എന്നറിയപ്പെട്ടു. പാട്ടെഴുതാനും പാടാനും പ്രത്യേകകഴിവുണ്ടായിരുന്നു യോഹന്നാന്. സുവിശേഷങ്ങളിൽ പാണ്ഡിത്യവും വാദപ്രതിവാദസാമർഥ്യവും പ്രകടിപ്പിച്ച അദ്ദേഹം മികച്ച പ്രഭാഷകനായി വളരെ വേഗം പ്രശസ്തനായി. എന്നാൽ മതപരിവർത്തനം ചെയ്തിട്ടും കേരളത്തിലെ ക്രൈസ്തവസഭകളിൽ ജാതിവ്യവസ്ഥ നിലനിൽക്കുന്ന സ്ഥിതിയായിരുന്നു. പറയൻ യോഹന്നാൻ എന്നും പുലയൻ യോഹന്നാൻ എന്നും അദ്ദേഹത്തെ പള്ളികളിൽ പരിഹസിച്ചിരുന്നു. കൂടാതെ ഇത്തരം പരിവർത്തിതക്രൈസ്തവർക്കുവേണ്ടി പ്രത്യേകം പള്ളികൾ പണിതതും അദ്ദേഹം എതിർത്തു. ഇതിനെ തുടർന്ന് യോഹന്നാനെ സഭയിൽ നിന്നും പുറത്താക്കി. ജന്മിതവ്യവസ്ഥയിൽ നിന്നും മോചനം ലഭിക്കുവാനായി ക്രൈസ്തവമതം സ്വീകരിച്ച അധസ്ഥിതർക്കെതിരേ സഭയുടെ ഉള്ളിൽ തന്നെയുള്ള ഉച്ചനീചത്വങ്ങൾക്കെതിരേ യോഹന്നാൻ ശക്തമായി പോരാടി. അക്കാലത്ത് പുല്ലാടടുത്ത് പുലരിക്കാട്ടെ ക്രിസ്തീയസെമിത്തേരിയിൽ കീഴ്ജാതിക്കാരന്റെ ശവം സംസ്കരിച്ചതിൽ ഉയർന്ന ക്രൈസ്തവർ പ്രതിഷേധമുണ്ടാക്കി. ഒരു ദളിതക്രൈസ്തവയുവതിയും സവർണ്ണക്രൈസ്തവയുവാവും തമ്മിലുള്ള വിവാഹം യോഹന്നാൻ നടത്തിക്കൊടുത്തതിലും എതിർപ്പുണ്ടായി. അവശതയനുഭവിക്കുന്ന ജനവിഭാഗങ്ങൾക്ക് ഒരു പുത്തനുണർവ് നൽകുന്നതായിരുന്നു യോഹന്നാന്റെ ആശങ്ങൾ. ഇത്തരം സാധാരണക്കാരിലൂടെ യോഹന്നാൻ നടത്തിയ സമരങ്ങളെ അക്കാലത്ത് "അടിലഹള" എന്നു വിളിച്ചിരുന്നു.

തന്റെ സമരപോരാട്ടങ്ങൾ ബന്ധുവായ കൊച്ചുകാലായിൻ പത്രോസ്സിന്റെ സഹായത്തോടെ മുമ്പോട്ടു കൊണ്ടുപോയി. ഇദ്ദേഹത്തിന്റെ പ്രസംഗം നടക്കുന്ന സ്ഥലങ്ങൾ ക്രിസ്ത്യാനികളാൽ ആക്രമിക്കപ്പെട്ടു. പിന്നീട് യോഹന്നാന്റെ പ്രസംഗം നടക്കുന്ന എല്ലായിടങ്ങളിലും അക്രമം ഒരു പതിവായി മാറി. യോഹന്നാന്റേയും അനുയായികളുടേയും പേരിൽ കള്ളക്കേസുകൾ ഉണ്ടാക്കി. അവരെ അറസ്റ്റു ചെയ്തുവെങ്കിലും, നിരപരാധിത്വം മനസ്സിലായ കോടതി വെറുതെവിടുകയാണുണ്ടായത്.

അദ്ദേഹം മാർത്തോമാസഭ വിട്ട് ബ്രദറൺ സഭയിൽ ചേർന്നു. എന്നാൽ സഭയുടെ വിവേചനം അയിത്തജാതികളെ സംഘടിപ്പിച്ച് ജാതിവ്യവസ്ഥക്കെതിരെ കലാപം തുടരാൻ അദ്ദേഹത്തിന് പ്രചോദനമായി. 1909-ൽ ഇരവിപേരൂരിൽ പ്രത്യക്ഷ രക്ഷാ ദൈവസഭ എന്ന വേർപാടുസഭ സ്ഥാപിച്ചു. കേരളത്തിലെ അയിത്തജാതിക്കാരുടെ വിമോചനപ്രസ്ഥാനമായി പ്രത്യക്ഷരക്ഷാദൈവസഭ അറിയപ്പെട്ടു. അധഃകൃതരുടെ മതപരിവർത്തനത്തിനുശേഷമുള്ള ഒരു പ്രൊട്ടസ്റ്റന്റ് മതവിഭാഗമായിരുന്നു പ്രത്യക്ഷ രക്ഷാ ദൈവസഭ എന്നും പറയപ്പെടുന്നു. ആദിയർ ജനത യെന്ന അടിസ്ഥാനസങ്കല്പത്തിൽ ഉപജാതിവ്യത്യാസമില്ലാതെ നിലവിലുള്ള എല്ലാ മതസങ്കല്പങ്ങളേയും നിരാകരിച്ച് ഒരു ‘ജനത'യെന്ന നിലപാട് സ്വീകരിക്കുന്നു. പ്രത്യക്ഷരക്ഷാദൈവസഭ സ്വന്തമായി ആരാധനാലയങ്ങളും, വിദ്യാലയങ്ങളും സ്ഥാപിച്ചു. മാരാമൺ എന്ന സ്ഥലത്തു നിന്നും പതിനായിരങ്ങൾ അടങ്ങുന്ന ഒരു ജാഥ യോഹന്നാൻ സഭയുടെ കേന്ദ്രമായ ഇരവിപേരൂരിലേക്കു നടത്തിയിരുന്നു. ഈ ഘോഷയാത്ര പിന്നീട് ചരിത്രത്തിൽ സ്ഥാനം പിടിക്കുകയുണ്ടായി. സഭയുടെ വളർച്ച് സവർണ്ണരായ ക്രിസ്ത്യാനികളിൽ അസൂയയും ദേഷ്യവും വളർത്തി. തിരുവല്ലക്കടുത്തുള്ള വെട്ടിയാട്ട് എന്ന സ്ഥലത്ത് പ്രത്യക്ഷരക്ഷാദൈവസഭയുടെ ഒരു യോഗത്തെ ക്രിസ്ത്യാനികൾ കൂട്ടമായി ആക്രമിച്ചു. അക്രമത്തിൽ ഒരു സ്ത്രീ കൊല്ലപ്പെട്ടു. ഈ സംഭവം പിന്നീട് വെട്ടിയാട്ട് അടിലഹള എന്നറിയപ്പെട്ടു.

1921,1931 എന്നീ കൊല്ലങ്ങളിൽ അധഃസ്ഥിതരുടെ പ്രതിനിധിയായി യോഹന്നാൻ ശ്രീമൂലം പ്രജാസഭയിലേക്ക് തിരഞ്ഞെടുക്കപ്പെട്ടു. പ്രഭാഷണം, നിവേദനം, സദസ്സ്, എന്നിവയിലൂടെ അവകാശങ്ങൾ നേടിയെടുക്കാനായിരുന്നു അദ്ദേഹം പരിശ്രമിച്ചത്. ഭൂരഹിതർക്ക് ഭൂമി നൽകുക, താണജാതിയിൽപ്പെട്ടവർക്ക് വിദ്യാലയങ്ങളിൽ പ്രവേശനം അനുവദിക്കുക, സർക്കാർ സർവ്വീസിൽ സംവരണം നൽകുക തുടങ്ങിയ വിപ്ലവകരമായ ആവശ്യങ്ങൾ യോഹന്നാൻ ശ്രീമൂലം പ്രജാസഭയുടെ മുന്നിൽ വെച്ചു. സർക്കാരിന്റെ അനുമതിയോടെ അയിത്തജാതിക്കാർക്കായുള്ള ആദ്യത്തെ ഇംഗ്ലീഷ് വിദ്യാലയം അദ്ദേഹം തിരുവിതാംകൂറിൽ ആരംഭിച്ചു. സ്ത്രീസമത്വത്തിന് വേണ്ടിയും അദ്ദേഹം പ്രവർത്തിച്ചു. അപ്പച്ചന്റെ കാഴ്ച്ചപാടുകൾ യോഗങ്ങളിൽ പാടി ഉറപ്പിച്ച പാട്ടുകളിലാണ്. 2006-ൽ വി.വി. സ്വാമി, ഇ.വി. അനിൽ എന്നിവർ ചേർന്ന് ഇദ്ദേഹത്തിന്റെ പാട്ടുകൾ ശേഖരിച്ച് "പൊയ്കയിൽ അപ്പച്ചന്റെ പാട്ടുകൾ 1905-1939" എന്ന പുസ്തകമായി പുറത്തിറക്കിയിട്ടുണ്ട്.


</doc>
<doc id="133542" url="https://ml.wikipedia.org/wiki?curid=133542" title="പുനലൂർ നഗരസഭ">
പുനലൂർ നഗരസഭ

കൊല്ലം ജില്ലയിലെ പത്തനാപുരം താലൂക്കിൽ ഉൾപ്പെടുന്ന ഒരു നഗരസഭയാണ് പുനലൂർ നഗരസഭ.




</doc>
<doc id="133543" url="https://ml.wikipedia.org/wiki?curid=133543" title="ഗോകർണ്ണം മഹാബലേശ്വരക്ഷേത്രം">
ഗോകർണ്ണം മഹാബലേശ്വരക്ഷേത്രം

കർണ്ണാടകയിലെ ഉത്തരകന്നട ജില്ലയിൽ ഗോകർണ്ണത്താണീ മഹാശിവക്ഷേത്രം സ്ഥിതിചെയ്യുന്നത്. ഇവിടുത്തെ പ്രതിഷ്ഠ "പ്രാണലിംഗം" എന്നപേരിലാണ് അറിയപ്പെടുന്നത്. അതുപോലെതന്നെ ഇത് ആത്മലിംഗം ആണന്നും വിശ്വസിക്കുന്നു. ഇവിടെ മഹാബലേശ്വരൻ പടിഞ്ഞാറ് ദർശനമായി അറബിക്കടലിനഭിമുഖമായിട്ട് സ്ഥിതിചെയ്യുന്നു. ഉത്തര കാശി വാരണാസിയാണങ്കിൽ, ഗോകർണ്ണം ദക്ഷിണ കാശിയായി അറിയപ്പെടുന്നു.

രാവണനാൽ പൂജിക്കപ്പെട്ടു എന്ന് ഐതിഹ്യമുള്ള ഈ ക്ഷേത്രത്തിൽ ഭക്തർ അറബിക്കടലിൽ കുളിച്ചതിനുശേഷം ആണ് ദർശനത്തിനു പോകുന്നത്. ഹിന്ദുമത പ്രകാരം കർണ്ണാടകത്തിലെ ഏഴ് മുക്തിസ്ഥലങ്ങളിൽ ഒന്നാണ് ഗോകർണ്ണം. മറ്റ് ആറു സ്ഥലങ്ങൾ ഉഡുപ്പി, കൊല്ലൂർ, സുബ്രഹ്മണ്യ, കുംഭസി, കോടേശ്വര, ശങ്കരനാരായണ ആണ്.

ക്ഷേത്രം കർണ്ണാടകയിലെ ഉത്തരകന്നട ജില്ലയിൽ കർവാർ എന്ന നഗരത്തിനടുത്ത് അറബിക്കടലിന്റെ തീരത്താണ് സ്ഥിതി ചെയ്യുന്നത്. അതുപോലെ തന്നെ ഗംഗാവലി, ആഗനാശിനി നദികളുടെ നടുക്കാണ് ഗോകർണ്ണം സ്ഥിതിചെയ്യുന്നത്. കൊച്ചി മുതൽ മുംബൈ വരെയുള്ള ദേശീയപാത-17 ക്ഷേത്രത്തിനടുത്തു കൂടെയാണ് കടന്നു പോകുന്നത്. 56 കിലോമീറ്റർ ദൂരെയുള്ള കർവാർ ആണ് ഏറ്റവും അടുത്തുള്ള നഗരം. ഗോവ പനാജി എയർപോർട്ടിൽ നിന്നും 155 കിലോമീറ്റർ ദൂരവും ബാംഗ്ലൂർ എയർപോർട്ടിൽ നിന്ന് 450 കിലോമീറ്റർ ദൂരെയുമാണ് ഗോകർണ്ണം.

വിശ്രവസ്സിന്റെയും കൈകസിയുടെയും പുത്രന്മാരായ രാവണനും, കുംഭകർണ്ണനും, വിഭീഷണനും തങ്ങളുടെ വരബലത്തിനായി ബ്രഹ്മാവിനെ തപസ്സു ചെയ്യതത് ഇവിടെ ഗോകർണ്ണത്തുവെച്ചാണ്. ശിവഭക്തയായിരുന്ന കൈകസി വെച്ചു പൂജിച്ചിരുന്ന ശിവലിംഗം, അസൂയാലുവായ ദേവേന്ദ്രൻ കടലിൽ എറിഞ്ഞുകളഞ്ഞു. ഇതറിഞ്ഞ് വിഷമിച്ച കൈകസിക്ക് മകൻ രാവണൻ കൈലാസത്തിൽ പോയി പരമശിവനെ തപസ്സുചെയ്തു. തന്റെ ഓരോതലയും ഈരണ്ടുകൈകളും അഗ്നിയിൽ ഹോമിച്ച്, പത്താമത്തെ തലയും വാളിനാൽ അഗ്നിയിൽ ഹോമിക്കാനൊരുങ്ങിയപ്പോൾ ഭഗവാൻ ശിവൻ പ്രത്യക്ഷപ്പെട്ടു. രാവണൻ തന്റെ അമ്മയ്ക്ക് വെച്ചുപുജിക്കാൻ ഒരു ശിവലിംഗവും, തനിക്ക് ഉമാദേവിയെക്കാളും സുന്ദരിയായ ഒരു പത്നിയേയും വരം ചോദിച്ചു. ഭക്തന്റെ പൂജയിൽ പ്രീതിതനായ ഭഗവാൻ രാവണനു തന്റെ ഹൃദയത്തിൽ നിന്നും ആത്മലിംഗം സമ്മാനിക്കുകയും , ഉമയേക്കാളും സുന്ദരി ലോകത്തിൽ ഇല്ലാത്തതിനാൻ ഉമയെതന്നെയും രാവാണനു കൊടുക്കുകയും ചെയ്തു. പക്ഷേ ദേവിയേയും ആത്മലിംഗത്തേയും ഭൂമിയിൽ വെക്കരുത് എന്ന് കൂട്ടത്തിൽ ഉപദേശിക്കുകയും ചെയ്തു. രാവണൻ ആത്മലിംഗത്തെ തലയിലും, ദേവിയെ തോളിലുമായി ലങ്കയിലേക്ക് തിരിച്ചു. ദേവിക്കൊപ്പം ശിവഭൂതഗണങ്ങളും കൂടെ അനുഗമിച്ചിരുന്നു. 

ഭഗവാന്റെ ആവശ്യപ്രകാരം മഹാവിഷ്ണു ഗോകർണ്ണത്തുവെച്ച് ബ്രഹ്മണരൂപത്തിൽ രാവണനെ കാണുകയും തോളിൽ ഒരു സ്ത്രീയെ കൊണ്ടുപോകുന്നത് അന്വേഷിച്ച് അറിയുകയും ചെയ്തു. രാവണൻ കഥകൾ പറഞ്ഞതുകേട്ട് ബ്രാഹ്മണൻ ചിരിക്കാൻ തുടങ്ങി, ഇതാണോ സുന്ദരി എന്ന് ചോദിച്ച്. രാവണൻ നോക്കുമ്പോൾ കരിനീലനിറത്തിൽ ഒരു ഭീകരരൂപമുള്ള സ്ത്രീയായാണ് ഉമാദേവിയെ കണ്ടത്. ദേവിയെ അവിടെ ഉപേക്ഷിച്ച് അത്മലിംഗവുമായി മുന്നോട്ട് പോകുമ്പോൾ ദേവേന്ദ്ര ഉപദേശത്താൽ ഗണപതി ബ്രഹ്മണരൂപത്തിൽ ഗോക്കളെ മേച്ചുകൊണ്ട് എതിരെ വന്നു. സന്ധ്യാവന്ദന സമയമായതിനാൽ രാവണൻ ഗണപതിയുടെ കൈയ്യിൽ ആത്മലിംഗം നൽകി കടലിൽ ദേഹശുദ്ധി വരുത്താൻ പോയി. ഗണപതി ഈ ആത്മലിംഗം അവിടെ പ്രതിഷ്ഠിക്കുകയും പെട്ടെന്ന് അവിടെനിന്നും ഗോക്കളുമായി മറയുകയും ചെയ്തു. രാവണൻ തിരിച്ചു വരുമ്പോൾ അവസ്സനത്തെ പശുവും മറയുന്നതുകണ്ട് അതിന്റെ ചെവിയിൽ പിടിച്ചു വലിക്കുകയും ഒരു ചെവി മുറിഞ്ഞുപോരികയും ചെയ്തു എന്നു ഐതിഹ്യം. ഗണപതി പ്രതിഷ്ഠിച്ച ആത്മലിംഗം ഇളക്കിയെടുക്കാൻ മഹാബലവാനായ രാവണനു സാധിച്ചില്ല. രാവണനിലും മഹാബലവാനാണിതന്ന് മനസ്സിലാക്കി ഇവിടുത്തെ ദേവന് മഹബലേശ്വരൻ എന്ന് നാമകരണം നടത്തി രാവണൻ ലങ്കയിലേക്ക് തിരിച്ചു പോയി. രാവണൻ ഗോകർണ്ണത്ത് ഉപേക്ഷിച്ച ഉമാദേവി ഭദ്രകാളിയായും, പശുവിന്റെ ചെവി ഗോകർണ്ണം ആയും, ആത്മലിംഗം മഹാബലേശ്വരനായും അറിയപ്പെട്ടു.

ദ്രാവിഡീയ ശൈലിയിലാണ് ഇവിടെ ക്ഷേത്രം നിർമ്മിച്ചിരിക്കുന്നത്.

വിജയനഗര രാജാവ് ക്ഷേത്രദർശനം നടത്തുകയും, സ്വർണ്ണത്തിൽ തന്റെ തുലാഭാരം നടത്തുകയും ചെയ്തു. 1665-ൽ മറാട്ടാ ചക്രവർത്തി ശിവാജി ഇവിടെ ക്ഷേത്രദർശനം നടത്തി. ഇംഗ്ലീഷ് യാത്രികനായ ഫ്രയർ ഇവിടെ സന്ദർശിക്കുകയും ഇവിടുത്തെ ശിവരാത്രിയിൽ പങ്കെടുക്കുകയും ചെയ്തു. അദ്ദേഹം ഇവിടുത്തെ ശിവരാത്രി ആഘോഷത്തെപറ്റി തന്റെ യാത്രാവിവരണത്തിൽ കുറിപ്പെഴുതുകയും ചെയ്തിരുന്നു. 

ശിവരാത്രി ഇവിടുത്തെ പ്രധാന ഉത്സവങ്ങളിൽ ഒന്നാണ്. കുംഭമാസത്തിൽ കറുത്തപക്ഷത്തിലെ ചതുർദ്ദശിദിവസമാണ് ശിവരാത്രി ആഘോഷിക്കുന്നത്. അന്നേദിവസം ഇവിടെ നടത്താറുള്ള രഥോത്സവം വളരെ പ്രസിദ്ധമാണ്. മഹാഗണപതിക്ഷേത്രത്തിൽ നിന്നുമാണ് രഥോത്സവം ആരംഭിക്കുന്നത്.

സിദ്ധിവിനായകനായാണിവിടുത്തെ ഗണപതി പ്രതിഷ്ഠ. രാവണനിൽ നിന്നും ആത്മലിംഗത്തെ രക്ഷിച്ചു പ്രതിഷ്ത നടത്തിയത് ഗണപതിയാണത്രേ. അഞ്ചടി ഉയരത്തിൽ ഗ്രാനൈറ്റിലാണ് ഇവിടുത്തെ ഗണേശപ്രതിഷ്ഠ.
ആത്മലിംഗം പ്രതിഷ്ഠിച്ച് ഗണേശനും പശുക്കളും മറഞ്ഞത് ഇവിടെയാണത്രേ.
ക്ഷേത്രത്തോട് ചേർന്നുള്ള ക്ഷേത്രക്കുളമാണിത്. ഇവിടെ സ്നാനം ചെയ്താൽ കോടിപുണ്യങ്ങൾ സിദ്ധിക്കും എന്നാണ് ഭക്തരുടെ വിശ്വാസം.


</doc>
<doc id="133548" url="https://ml.wikipedia.org/wiki?curid=133548" title="കൊല്ലം താലൂക്ക്">
കൊല്ലം താലൂക്ക്

കൊല്ലം ജില്ലയിലെ അഞ്ചു താലൂക്കുകളിൽ ഒന്നാണ് കൊല്ലം ആസ്ഥാനമായ കൊല്ലം താലൂക്ക്. കരുനാഗപ്പള്ളി, കുന്നത്തൂർ, കൊട്ടാരക്കര, പത്തനാപുരം എന്നിവയാണ് കൊല്ലം ജില്ലയിലെ മറ്റ് താലൂക്കുകൾ. തഹസിൽദാറാണ് താലൂക്കിന്റെ മേൽനോട്ടം നിർവ്വഹിക്കുന്നത്. കൊല്ലം താലൂക്കിൽ 30 ഗ്രാമങ്ങൾ ആണ് ഇന്ന് ഉള്ളത് . ഈ ഗ്രാമങ്ങളിൽ എല്ലാം തഹസിൽദാറെ സഹായിക്കുന്നത് ഗ്രാമസേവകൻ ആണ്.

താലൂക്കിന്റെ അതിരുകൾ കരുനാഗപ്പള്ളി, കുന്നത്തൂർ, കൊട്ടാരക്കര എന്നീ താലൂക്കുകളും തിരുവനന്തപുരം ജില്ലയും അറബിക്കടലുമാണ്. 




</doc>
<doc id="133550" url="https://ml.wikipedia.org/wiki?curid=133550" title="കാര്യസ്ഥൻ (ചലച്ചിത്രം)">
കാര്യസ്ഥൻ (ചലച്ചിത്രം)

തോംസൺ കെ. തോമസ് സംവിധാനം ചെയ്ത് 2010-ൽ പുറത്തിറങ്ങിയ ഒരു മലയാളചലച്ചിത്രമാണ് കാര്യസ്ഥൻ. ദിലീപ്, മധു, അഖില ശശിധരൻ, വന്ദന മേനോൻ എന്നിവരാണ് ഈ ചിത്രത്തിലെ പ്രധാന വേഷങ്ങൾ കൈകാര്യം ചെയ്തിരിക്കുന്നത്. രണ്ട് കുടുംബങ്ങളുടെ കഥയാണ് ചിത്രത്തിൽ അവതരിപ്പിച്ചിരിക്കുന്നത്.

കൃഷ്ണപുരം ഗ്രാമത്തിലെ പ്രമുഖമായ രണ്ട് കുടുംബങ്ങളാണ് കിഴക്കേടത്തും പുത്തേഴത്തും. രണ്ട് കുടുംബങ്ങളാണെങ്കിലും ഐക്യത്തോടെയാണ് അവർ കഴിഞ്ഞിരുന്നത്. കിഴക്കേടത്തെ മൂത്തമകനായ രാജനെ പുത്തേഴത്തെ സരസ്വതിയെ കൊണ്ട് വിവാഹം കഴിപ്പിക്കാൻ ഇരു കൂടുംബങ്ങളും തീരുമാനിച്ചു. പക്ഷേ രാജനിഷ്ടം പുത്തേഴത്തെ കാര്യസ്ഥന്റെ മകളെ ആയിരുന്നു. കല്യാണ ദിവസം ഇരുവരം നാടുവിട്ടു. സരസ്വതിയെ മരിച്ചനിലയിൽ കണ്ടെത്തി. ഇതോടെ രണ്ടു കുടുംബങ്ങളും രണ്ടായി. രാജൻ തെങ്കാശിയിൽ കൃഷിയായി കഴിയുന്നു. സഹായത്തിന് മകൻ കൃഷ്ണനുണ്ണിയും. കൃഷ്ണനുണ്ണിയുടെ കൂട്ടുകാരനാണ് വടിവേലു. കിഴക്കേടത്തെ കാര്യസ്ഥൻ അയ്യപ്പൻ തെങ്കാശിയിലെത്തുന്നത്. കാര്യങ്ങൾ അറിഞ്ഞതോടെ ഇരു കുടുംബങ്ങളെയും ഒന്നിപ്പിക്കാനായി കൃഷ്ണനുണ്ണി പുതിയ കാര്യസ്ഥനായി നാട്ടിലേക്ക് തിരിച്ചു. എന്നാൽ എത്തിപ്പെട്ടത് പുത്തേഴത്താണ്.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം നൽകിയിരിക്കുന്നത് ബേണി ഇഗ്നേഷ്യസ് ആണ്. "രാജാമണി"യാണ് പിന്നണി സംഗീതം നിർവ്വഹിച്ചിരിക്കുന്നത്.



</doc>
<doc id="133552" url="https://ml.wikipedia.org/wiki?curid=133552" title="കരുനാഗപ്പള്ളി താലൂക്ക്">
കരുനാഗപ്പള്ളി താലൂക്ക്

കൊല്ലം ജില്ലയിലെ അഞ്ചു താലൂക്കുകളിൽ ഒന്നാണ് കരുനാഗപ്പള്ളി താലൂക്ക്. കൊല്ലം, കുന്നത്തൂർ, കൊട്ടാരക്കര, പത്തനാപുരം എന്നിവയാണ് കൊല്ലം ജില്ലയിലെ മറ്റ് താലൂക്കുകൾ. തഹസിൽദാറാണ് താലൂക്കിന്റെ മേൽനോട്ടം നിർവ്വഹിക്കുന്നത്. കരുനാഗപ്പള്ളി താലൂക്കിൽ 17 ഗ്രാമങ്ങൾ ആണ് ഉള്ളത് . ഈ ഗ്രാമങ്ങളിൽ എല്ലാം തഹസിൽദാറെ സഹായിക്കുന്നത് ഗ്രാമസേവകൻ ആണ്.
താലൂക്കിന്റെ അതിരുകൾ കൊല്ലം, കുന്നത്തൂർ എന്നീ താലൂക്കുകളും ആലപ്പുഴ ജില്ലയും അറബിക്കടലുമാണ്. 




</doc>
<doc id="133554" url="https://ml.wikipedia.org/wiki?curid=133554" title="മധു ബാലകൃഷ്ണൻ">
മധു ബാലകൃഷ്ണൻ

ഒരു ഇന്ത്യൻ പിന്നണിഗായകനാണ് മധു ബാലകൃഷ്ണൻ (ജനനം:ജൂൺ 24 1974). മലയാളം, തമിഴ്, കന്നഡ, തെലുഗു എന്നീ ഭാഷകളിലെ ചിത്രങ്ങളിൽ ഇദ്ദേഹം പാടിയിട്ടുണ്ട്. 
കൊച്ചിക്കടുത്തുള്ള തൃപ്പൂണിത്തുറയിൽ 1974 ജൂൺ 24-നാണ് മധു ജനിച്ചത്.


</doc>
<doc id="133557" url="https://ml.wikipedia.org/wiki?curid=133557" title="ടാഗസ് നദി">
ടാഗസ് നദി

തെക്കുപടിഞ്ഞാറൻ യൂറോപ്പിലുള്ള ഐബീരിയൻ ഉപദ്വീപിലെ ഏറ്റവും നീളം കൂടിയ നദി. സ്പെയിൻ|സ്പാനിഷ്]] ഭാഷയിൽ താജോ (Tajo) എന്നും പോർച്ചുഗീസ് ഭാഷയിൽ തെജോ (Tejo) എന്നും ആണ് ഈ നദി അറിയപ്പെടുന്നത്. ക്യൂൻകാ (Cuenca) ടെറൂയൽ (Teruel) എന്നീ പ്രവിശ്യകളുടെ അതിർത്തിയിലായി സ്ഥിതിചെയ്യുന്ന സ്പെയിനിലെ സിയറാ ദ അൽബാറസിൻ (Sierra de Albarraacin) നിരകളാണ് ടാഗസിന്റെ ഉദ്ഭവസ്ഥാനം. നീളം 1038 കി. മീ.

ഉദ്ഭവസ്ഥാനത്തു നിന്ന് പടിഞ്ഞാറൻ ദിശയിലേക്കൊഴുകുന്ന ഈ നദി സ്പെയിനിലെ ടൊളിഡോ (Toledo), അൽകാന്റാറ (Alcantara) എന്നീ പട്ടണങ്ങൾ കടന്ന് സു. 50 കി. മീ. ദൈർഘ്യത്തിൽ സ്പെയിനിന്റേയും പോർച്ചുഗലിന്റേയും ജലാതിർത്തിയായി രൂപാന്തരപ്പെടുന്നു. തുടർന്ന് പോർച്ചുഗലിനെ മുറിച്ചു കടക്കുന്ന നദി ലിസ്ബണിൽ (Lisbon) എത്തി അറ്റ്ലാന്റിക് സമുദ്രത്തിൽ പതിക്കുന്നു. വിശാലമായ അഴിമുഖം ഈ നദിക്കുണ്ട്. യൂറോപ്പിലെ മെച്ചപ്പെട്ട തുറമുഖമായ ലിസ്ബൺ (പോർച്ചുഗൽ) ടാഗസ് നദീമുഖത്താണ് സ്ഥിതിചെയ്യുന്നത്.

ടാഗസ് നദിക്കു കുറുകേ നിർമ്മാണം പൂർത്തിയായ (1966) സാലസാർ പാലം (Salazar bridge) ലിസ്ബണിലെ അൽക്കാന്റാറാ പ്രദേശത്തെ അൽമാദയുമായി (Almada) ബന്ധിപ്പിക്കുന്നു.

ടാഗസ് നദിയുടെ നീർവാർച്ച പ്രദേശത്തിന് സു. 80,300 ച. കി. മീ. വിസ്തീർണമുണ്ട്. നദിയിലെ ചെറുജലപാതങ്ങൾ ഗതാഗതത്തെ പ്രതികൂലമായി ബാധിക്കുന്നുണ്ടെങ്കിലും പ്രാദേശിക ഗതാഗതത്തിൽ ടാഗസ് പ്രധാന പങ്കുവഹിക്കുന്നു. അഴിമുഖത്തിനോടടുത്ത് സു. 200 കി. മീ. ദൂരം നദി ഗതാഗതയോഗ്യമാണ്. ടൊളിഡോയാണ് നദിക്കരയിലുള്ള പ്രധാന സ്പാനിഷ് പട്ടണം.



</doc>
<doc id="133560" url="https://ml.wikipedia.org/wiki?curid=133560" title="കുന്നത്തൂർ താലൂക്ക്">
കുന്നത്തൂർ താലൂക്ക്

കൊല്ലം ജില്ലയിലെ അഞ്ചു താലൂക്കുകളിൽ ഒന്നാണ് ശാസ്താംകോട്ട ആസ്ഥാനമായ കുന്നത്തൂർ താലൂക്ക്. കൊല്ലം, കരുനാഗപ്പള്ളി, കൊട്ടാരക്കര, പത്തനാപുരം എന്നിവയാണ് കൊല്ലം ജില്ലയിലെ മറ്റ് താലൂക്കുകൾ. ഇവയിൽ ഏറ്റവും ചെറിയ താലൂക്കാണ് കുന്നത്തൂർ. കുന്നത്തൂർ എന്ന പേരിൽ തന്നെ ഒരു പഞ്ചായത്തും ഈ താലൂക്കിലുണ്ട്. ശാസ്താംകോട്ട, പടിഞ്ഞാറെ കല്ലട, മൈനാഗപ്പള്ളി, പോരുവഴി, ശൂരനാട് തെക്ക്, ശൂരനാട് വടക്ക് എന്നിവയാണ് ഈ താലൂക്കിലെ മറ്റു പഞ്ചായത്തുകൾ. തഹസിൽദാറാണ് താലൂക്കിന്റെ മേൽനോട്ടം നിർവ്വഹിക്കുന്നത്. കരുനാഗപ്പള്ളി താലൂക്കിൽ 7 ഗ്രാമങ്ങൾ ആണ് ഉള്ളത് . ഈ ഗ്രാമങ്ങളിൽ എല്ലാം തഹസിൽദാറെ സഹായിക്കുന്നത് ഗ്രാമസേവകൻ ആണ്.

ആയിരത്തി തൊള്ളായിരത്തി എൺതുകളുടെ ആദ്യം പത്തനംതിട്ട ജില്ല രൂപം കൊണ്ടപ്പോളാണു് കുന്നത്തുർ താലൂക്കു് ഇന്നത്തെ രൂപം കൈവരിക്കുന്നത്. അടൂർ താലൂക്കു് രൂപം കൊള്ളുകയും പത്തനംതിട്ടയിലേക്കു ചേർക്കപ്പെടുകയും ചെയ്യുന്നതിനു മുമ്പ് പ്രസ്തുത താലുക്കന്റെ ഭാഗങ്ങളും കുന്നത്തുർ താലുക്കിലായിരുന്നു. 

കുന്നത്തുർ താലുക്കിന്റെ ആസ്ഥാനം ശാസ്താംകോട്ടയാണ്. താലുക്ക് ഓഫീസ് ഉൾപെടെയുള്ള സർക്കാർ ഓഫീസുകൾ, ശാസ്താംകോട്ട ദേവസ്വം ബോർഡ് കോളേജ്, പുരാണ പ്രസിദ്ധമായ ശാസ്താംകോട്ട ക്ഷേത്രം, തെക്കൻ മലയാറ്റൂർ എന്നു വിശേഷിപ്പിക്കപ്പെടുന്ന ക്രിസ്റ്റിയ ദേവാലയം, ശാസ്താംകോട്ട ചന്ത മുതലായവ ശാസ്താംകോട്ടയിൽ സ്ഥിതി ചെയ്യുന്നു. ഭരണിക്കാവു് ആണ് താലുക്കിലെ തിരക്കേറിയ വ്യാപാര കേന്ദ്രം. കുണ്ടറ, താമരക്കുളം, അടൂർ, കൊട്ടാരക്കര, ചവറ, എന്നി സ്ഥലങ്ങളുമായി ബന്ധിപ്പിക്കുന്ന റോഡുകൾ സന്ധിക്കുന്നത് ഭരണിക്കാവിലാണ്. ദുര്യോധനന്റെ പ്രതിഷ്ഠയുള്ള ഏക ക്ഷേത്രം ഈ താലുക്കിലെ പോരുവഴി പഞ്ചായത്തിലെ മലനടയിലാണ്. വർഷം ഏറ്റവും കൂടുതൽ ദിവസം കഥകളി അരങ്ങേറുന്ന മണ്ണുർക്കാവ് ക്ഷേത്രം, നെടിയവിള ക്ഷേത്രം, മതസൗഹാർദ്ദത്തിനു പ്രസിദ്ധമായ മയ്യത്തും കര മുസ്ളീം ദേവാലയം, കുമരഞ്ചിറ ക്ഷേത്രം, മുതലായ ദേവാലയങ്ങൾ ഈ താലുക്കിലാണ്. 

ദേവസ്വം ബോർഡു കോളേജിനെ കൂടാതെ, ബസേലിയസ് എഞ്ചിനിയറിം കോളേജു്, ഏഴു് ഹയർ സെക്കന്ററി സ്കൂളുകൾ, സർക്കാർ-എയ്ഡഡ് മേഖലയില് പതിമൂന്നു ഹൈസ്കൂളുകൾ തുടങ്ങിയ വിദ്യാലയങ്ങൾ ഈ താലുക്കിൽ സ്ഥിതി ചെയ്യുന്നു. കരുനാഗപ്പള്ളി-കൊട്ടാരക്കര, ചവറ-പത്തനംതിട്ട, കുണ്ടറ-ചാരുമ്മൂടു് എന്നീ റോഡുകൾ ഈ താലൂക്കിലൂടെ കടന്നു പോകുന്നു. കല്ലടയാറു്, പള്ളിക്കലാറു് ഇവയാണു് താലുക്കിലൂടെ ഒഴുകുന്ന നദികൾ. 

റംസാർ സൈറ്റ് ആയി പ്രഖ്യാപിക്കപ്പെട്ട് അന്തർദ്ദേശീയ പ്രാധാന്യം അർഹിക്കുന്നതും കേരളത്തിലെ ഏറ്റവും വലിയതും ആയ ശുദ്ധജലതടാകം ഈ താലൂക്കീലാണ്. ശാസ്താംകോട്ട കായൽ എന്നറിയപ്പെടുന്ന ഈ തടാകമാണ് കൊല്ലം നഗരത്തിലേയ്ക്ക് ആവശ്യമായ കുടിവെള്ളം പ്രദാനം ചെയ്യുന്നത്, ഈ താലൂക്കിലെ അഞ്ചു പഞ്ചായത്തുകളിലേയ്കും, കൂടാതെ ചവറ, പന്മന പഞ്ചായത്തുകളിലേയ്ക്കും ആവശ്യമായ കുടിവെള്ളവും ഈ കായലിൽ നിന്നാണു് കണ്ടെത്തുന്നതു്. 


താലൂക്കിന്റെ അതിരുകൾ കൊല്ലം, കരുനാഗപ്പള്ളി, കൊട്ടാരക്കര എന്നീ താലൂക്കുകളും ആലപ്പുഴ ജില്ലയുമാണ്. പത്തനംതിട്ട ജില്ലയിലെ കടമ്പനാടു്, പള്ളിക്കൽ, ആലപ്പുഴ ജില്ലയിലെ താമരക്കുളം, വള്ളികുന്നം, കരുനാഗപ്പള്ളി താലൂക്കിലെ തൊടിയുർ, തേവലക്കര, കൊട്ടാരക്കര താലുക്കിലെ പവിത്രേശ്വരം കൊല്ലം താലൂക്കിലെ കിഴക്കേ കല്ലട, മണ്ട്രോ തുരുത്തു് എന്നീ പഞ്ചായത്തുകളും, കരുനാഗപ്പള്ളി മുനിസിപ്പാലിറ്റിയും ഈ താലൂക്കിനെ അതിരിടുന്നു. 

കർഷക പ്രാധാന്യമുള്ള ഇടനാടു് ആണു് ഭൂമിശാസ്ത്ര ഘടന. കൃഷി തന്നെയാണു് പ്രധാന വരുമാന മാർഗ്ഗം എന്കിലും വയൽ നിക്കലും, കുന്നിടിക്കലും കരമണ്ണു് ഖനനവും ഈ താലൂക്കിന്റെ പരിസ്ഥിതിയെ തകർത്തു കൊണ്ടിരിക്കുന്നു. വിദേശത്തു പണിയെടുക്കുന്നവരിൽ നിന്നുള്ള വരുമാനം പ്രധാനമാണു്. സാധാരണ ജനങ്ങളിൽ വിദ്യാഭ്യാസ നിലവാരം ഏറിവരുന്ന പ്രദേശമാണു്. അതു കൊണ്ടു തന്നെ സേവനമേഖലകളുടെ പ്രാധാന്യം വർദ്ധിച്ചു വരുന്നു. ജനവിഭാഗങ്ങൾ മഹാഭൂരിപക്ഷവും മതവിശ്വാസികളാണു്. ഹിന്ദുമതം, ക്രിസ്തു മതം, ഇസ്ളാം മതം എന്നിവയിലെ വിശ്വാസികളാണു് ഇവിടെ വസിക്കുന്നതു്. 

പഞ്ചായത്തു ഭരണം യു.ഡി.എഫ്., എൽ.ഡി.എഫ്, എന്നീ മുന്നണികൾക്കു മാറി മാറി കൈവരിക്കുന്നു എന്കിലും ഈ താലൂക്കു പ്രദേശം ഉൾക്കൊള്ളുന്ന കുന്നത്തുർ അസംബ്ളി മണ്ഡലം ഏറെക്കാലമായി ഇടതു മുന്നണിയാണു് പ്രതിനിധീകരിക്കുന്നതു്. കൊല്ലം ലോകസഭാ മണ്ഡലത്തിന്റെ ഭാഗമായിരുന്ന ഈ താലൂക്കിലെ പ്രദേശങ്ങൾ കഴീഞ്ഞ പ്രാവശ്യം മുതൽ മാവേലിക്കര മണ്ഡലത്തിലാണു് ഉൾപ്പെടുത്തിയിരിക്കുന്നതു്.



</doc>
<doc id="133561" url="https://ml.wikipedia.org/wiki?curid=133561" title="പാഴൂർ പെരുംതൃക്കോവിൽക്ഷേത്രം">
പാഴൂർ പെരുംതൃക്കോവിൽക്ഷേത്രം

പാഴൂർ പെരുംതൃക്കോവിൽക്ഷേത്രം: മൂവാറ്റുപുഴയുടെ തീരത്ത് എറണാകുളം ജില്ലയിൽ പിറവത്ത് പാഴൂർ ഗ്രാമത്തിൽ സ്ഥിതിചെയ്യുന്ന മനോഹരമായ ശിവക്ഷേത്രമാണ് പാഴൂർ പെരുംതൃക്കോവിൽക്ഷേത്രം. വൈക്കം ശിവക്ഷേത്ര മാതൃകയിൽ പണിതീർത്തതാണ് ഇവിടുത്തെ ക്ഷേത്രം. അതുകൊണ്ടുതന്നെ രണ്ടു ക്ഷേത്രങ്ങളും പെരുതൃക്കോവിൽ ക്ഷേത്രം എന്നറിയപ്പെടുന്നു.
പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത്. പാഴൂർ പടിപ്പുരയേയും പെരുംതൃക്കോവിലപ്പനേയും അറിയാത്ത മലയാളിയില്ല.

പന്ത്രണ്ടാം നൂറ്റാണ്ടിൽ പണിതീർത്തതാണീ ക്ഷേത്രം. ഒന്നര ഏക്കർ വിസ്തൃതിയാണ് ഇവിടുത്തെ ക്ഷേത്ര മൈതാനം. മൂവാറ്റുപുഴയുടെ തീരത്ത്‌ കിഴക്കോട്ട്‌ ദർശനമായി പെരും തൃക്കോവിൽ സ്ഥിതി ചെയ്യുന്നു. ക്ഷേത്രത്തിന്റെ വടക്കു ഭാഗത്തു കൂടി നദി പുണ്യനദിയെന്ന നിലയിൽ കിഴക്കോട്ടൊഴുകുന്നു. മൂവാറ്റുപുഴ പാഴൂർ ക്ഷേത്ര പരിസരത്തു വരുമ്പോൾ കിഴക്കോട്ടായാണ് ഒഴുകുന്നത്. ഹിമാലയത്തിൽ നിന്നും ബംഗാൾ ഉൾക്കടലിലേക്ക് തെക്ക് ദിശയിൽ ഒഴുകുന്ന ഗംഗാനദി വാരണാസിയിൽ വരുമ്പോൾ വടക്കോട്ട് ഒഴുകുന്നു. അതുപോലെതന്നെ പടിഞ്ഞാറേക്ക് അറബിക്കടൽ ലക്ഷ്യമാക്കി ഒഴുകുന്ന മൂവാറ്റുപുഴ ഇവിടെ കാശി അനുസ്മരിച്ചുകൊണ്ട് കിഴക്കോട്ട് ഒഴുകുന്നു. 
ചെമ്പുതകിടു മേഞ്ഞ വൃത്താകാരമായ ശ്രീകോവിലും; ചുറ്റമ്പലവും ബലിക്കൽപ്പുരയും ആനപ്പന്തലും മറ്റും അടങ്ങിയതാണ്‌ പ്രസ്തുത ക്ഷേത്രം. ക്ഷേത്രത്തിനകത്ത്‌ മിക്ക ഭാഗങ്ങളും കരിങ്കൽ കൊണ്ട്‌ തളം ചെയ്തിരിക്കുന്നു. ശ്രീകോവിലിന്റെ ഭിത്തിയിൽ പുരാതനമായ ഏതാനും ചുവർചിത്രങ്ങളും കാണാം.

ക്ഷേത്രനിർമ്മാണകാലത്തെ പറ്റി വ്യക്തമായ തെളിവുകളൊന്നും കിട്ടിയിട്ടില്ല. പാഴൂർ പടിപ്പുരയാണ് ക്ഷേത്രത്തേക്കാളും പുരാതനം. ക്ഷേത്രം നിർമ്മിച്ചത്‌ പടിപ്പുര ഉണ്ടായതിനു ശേഷമാണ്‌ എന്നു വരുമ്പോൾ കാലം നിർണ്ണയിക്കാൻ കലിദിനം ഉപകരിക്കും. "രക്ഷേൽ ഗോവിന്ദമക്ക" (1584362) എന്ന കലിദിന സംഖ്യ അനുസരിച്ചുള്ള കാലഘട്ടത്തിലാണ്‌ പടിപ്പുരയുടെ നിർമ്മാണം.

പാഴൂർ പെരുംതൃക്കോവിലിന്റെ അങ്ങേക്കരയിലാണ് പാഴൂർ പടിപ്പുര. കുടുംബ പ്രശ്നത്തിനായി മലബാറുകാരനായ ഒരു നമ്പൂതിരി പാഴൂർ പടിപ്പുരയ്ക്കൽ വന്നു. പകൽ നാലുമണിയോടെയാണ്‌ അദ്ദേഹം പടിപ്പുരയിൽ എത്തിയത്‌. അവിടത്തെ ജ്യോത്സ്യരെ കണ്ട്‌ നമ്പൂതിരി തന്റെ ആഗമനോദ്ദേശ്യം അറിയിച്ചു. പ്രഥമദൃഷ്ട്യാ നമ്പൂതിരിയുടെ ആയുർഭാവത്തിലാണ്‌ ജ്യോത്സ്യർക്ക്‌ ആശങ്ക ജനിച്ചത്‌. അന്നു രാത്രി ഈ നമ്പൂതിരി മരിക്കും എന്ന് ലക്ഷണ പ്രകാരം ജ്യോത്സ്യർക്കു ബോധ്യം വന്നു. "സന്ധ്യയായില്ലേ, ഇന്നു വേണ്ട, നാളെ വരൂ, പ്രശ്നം വയ്ക്കാം" എന്നു പറഞ്ഞു ജ്യോത്സ്യർ നമ്പൂതിരിയെ മടക്കി അയച്ചു.
നിരാശയോടെയാണെങ്കിലും നമ്പൂതിരി മടങ്ങിപ്പോന്നു. നമ്പൂതിരി ഇക്കരെ കടന്ന് പാറക്കെട്ടുകൾക്കിടയിൽക്കൂടി പുഴയിലിറങ്ങി കുളിച്ചു. നേരം സന്ധ്യയോടടുത്തിരുന്നു. പാറക്കൂട്ടങ്ങളിൽ നിന്നു അൽപം അകലെ കരയോടടുത്തു മണൽപ്പരപ്പിൽ ഒരു ശിവലിംഗം നമ്പൂതിരിയുടെ ദൃഷ്ടിയിൽ പെട്ടു. കുളി കഴിഞ്ഞു അടുത്തു ചെന്നു പരിശോധിച്ചപ്പോൾ വ്യക്തമായി. ശരിക്കും ശിവലിംഗം തന്നെ.
ഒരു നല്ല ശിവക്ഷേത്രം ഇവിടെ പണിയണമെന്ന് തീവ്രമായ ഒരാഗ്രഹം അദ്ദേഹത്തിന്റെ മനസ്സിൽ ഉരുത്തിരിഞ്ഞു. രാത്രിയിൽ അടുത്തുള്ള ഒരു നമ്പൂതിരിയില്ലത്തിൽ കഴിഞ്ഞു കൂടി. തച്ചുശാസ്ത്രം അറിയാമായിരുന്നതു കൊണ്ട്‌ അമ്പലത്തിന്റെ മാതൃക അദ്ദേഹം സ്വയം വരച്ചുണ്ടാക്കി. ശിവക്ഷേത്രം പണിയാനുള്ള മാർഗ്ഗം എന്താണെന്നായിരുന്നു രാത്രി മുഴുവൻ അദ്ദേഹത്തിന്റെ ചിന്ത. പിറ്റേന്ന് പ്രശ്നത്തിനായി നമ്പൂതിരി ജ്യോത്സ്യരെ സമീപിച്ചു. നമ്പൂതിരിയെ വീണ്ടും കാണാൻ ഇടയായതിൽ ജ്യോത്സ്യർക്ക്‌ വല്ലാത്ത അമ്പരപ്പാണ്‌ ഉണ്ടായത്‌. തന്റെ ശാസ്ത്രീയമായ അറിവ്‌ പിഴയ്ക്കാൻ എന്താണു കാരണം? പ്രശ്നകർമ്മങ്ങൾക്കു മുമ്പായി നമ്പൂതിരി ഇന്നലെ അനുഷ്ഠിച്ച പുണ്യകർമ്മം എന്താണെന്ന് ജ്യോത്സ്യർ സശ്രദ്ധം ചോദിച്ചു. തന്റെ മനസ്സിൽ ഉരുത്തിരിഞ്ഞ ശിവക്ഷേത്ര നിർമ്മാണ കാര്യം അദ്ദേഹം ജ്യോത്സ്യരെ ധരിപ്പിച്ചു. ജ്യോത്സ്യർക്കു സമാധാനമായി. ഭഗവാൻ മഹാദേവൻ അദ്ദേഹത്തിന്റെ ജീവൻ രക്ഷിച്ചു. തന്റെ ശാസ്ത്രീയമായ അറിവിനും ഉപരിയായിരുന്നു അത്‌. ശിവക്ഷേത്രം പണിയാനുള്ള എല്ലാ സഹായ സഹകരണങ്ങളും ചെയ്തുകൊണ്ട്‌ ജ്യോത്സ്യർ നമ്പൂതിരിയെ യാത്രയാക്കി.

ഒരു ഇടപ്രഭുവിന്റെ വധശിക്ഷയിൽ നിന്നു ഒരു ഹരിജൻ യുവാവിനെ രക്ഷിക്കാൻ യത്രാമധ്യേ നമ്പൂതിരിക്കു സാധിച്ചു. ക്ഷേത്ര നിർമ്മാണത്തിനുള്ള പണപ്പിരിവു കഴിഞ്ഞു നമ്പൂതിരി വീണ്ടും പാഴൂർ ദേശത്ത്‌ എത്തിയപ്പോൾ താൻ രക്ഷിച്ച ഹരിജൻ യുവാവിൽ നിന്നു നമ്പൂതിരിക്കു ഒരു നിധി കിട്ടാൻ ഇടയായി. അയാൾ മണ്ണു കിളച്ചപ്പോൾ കിട്ടിയ നിധി തന്റെ തമ്പുരാന്‌ എന്നു പറഞ്ഞ്‌ സൂക്ഷിച്ചു വെച്ചിരുന്നു. ക്ഷേത്ര നിർമ്മാണത്തിനു ആ നിധി മുഴുവനും പ്രയോജനപ്രദമായി.

ക്ഷേത്രത്തിന്റെ പടിഞ്ഞാറെ മതിലിനോട്‌ ചേർന്നു ഒരു പ്ലാവ്‌ ഉണ്ട്‌. ആ പ്ലാവിന്റെ ഇലകളെല്ലാം ഇരട്ട ഇലകളാണ്‌. പാഴൂർ ക്ഷേത്രത്തിലെ ഒരു ശാന്തിക്കാരൻ പാതാളത്തിൽ നിന്നു കുരു കൊണ്ടുവന്ന് നട്ടുപിടിപ്പിച്ചതാണ്‌ ഈ പ്ലാവ് എന്ന വിശ്വാസത്താൽ ഇതിനു 'പാതാള വരിക്ക' എന്നു പറയുന്നു.

ആലുവാ ശിവരാത്രി പോലെതന്നെ പാഴൂർ ശിവരാത്രി പ്രസിദ്ധമാണ്. ക്ഷേത്രത്തിൽ കിഴക്കു ഭാഗത്തായി പരന്നു കിടക്കുന്ന മൂവാറ്റുപുഴ മണൽപ്പുറത്ത്‌ ശിവരാത്രി ദിവസം കൊണ്ടാടുന്നു. പുള്ളുവന്മാരും പുള്ളുവത്തികളും കൂട്ടം കൂട്ടമായി വന്ന് വീണ മീട്ടി നന്തുണി കൊട്ടി പാട്ടുപാടാറുണ്ട്. ധാരാളം ഭക്തജനങ്ങൾ പുള്ളുവന്മാരേക്കൊണ്ടും പുള്ളുവത്തികളെക്കൊണ്ടും പാട്ടു പാടിക്കുകയും വേണ്ട ദക്ഷിണ കൊടുക്കുകയും ചെയ്യുന്നു. അതുപോലെതന്നെ ക്ഷേത്രത്തിലും പ്രത്യേക പൂജകളും കലശാഭിഷേകങ്ങളും അന്നേ ദിവസം നടത്തുന്നു. ശിവനും പാർവ്വതിയും പുള്ളുവനും പുള്ളുവത്തിയും ആയി നടന്നിരുന്നു എന്നാണല്ലോ പുരാണം അതുകൊണ്ട്‌ അവർക്കു കൊടുക്കുന്ന ദക്ഷിണ ശിവനും പാർവ്വതിക്കും കൊടുക്കുന്നതായി ഭക്തജനം കരുതുന്നു.

മണ്ണുകൊണ്ടുള്ള ലിംഗമാണ് ഇവിടുത്തെ ശിവപ്രതിഷ്ഠ, അതിനാൽ അഭിക്ഷേകമില്ല. കുംഭത്തിലെ ശിവരാത്രി ആറാട്ടായി ആറുദിവസത്തെ ഉത്സവം. സ്വർണ്ണക്കുടത്തിൽ 12 1/2 നാഴി നെയ്യ് അഭിഷേകം നടത്തുന്നു. ഈ അഭിഷേകം കഴിഞ്ഞാൽ ലിംഗം തേച്ച് കഴുകാറുമില്ല. ഒരുനിലയോടുകൂടിയ ചെമ്പുമേഞ്ഞ വട്ടശ്രീകോവിലിൽ കിഴക്കോട്ട് ദർശനമായാണ് ഇവിടെ പ്രതിഷ്ഠ. സതീദേവിയുടെ ദേഹത്യാഗത്തിനുശേഷം ധ്യാനനിരതനായ ശിവന്റെ രൂപത്തിലാണ് പ്രതിഷ്ഠ. ശ്രീകോവിലിന് തെക്കുവശത്ത് ഒരു ചെറിയ മുറിയിൽ ഗണപതി, നാലമ്പലത്തിനുപുറത്ത് കന്നിമൂലയിൽ പ്രഭാസത്യകസമേതനായ ധർമ്മശാസ്താവ്, വായുകോണിൽ ഗോശാലകൃഷ്ണൻ, പരിവാരസമേതരായ നാഗങ്ങൾ എന്നിവർ ഉപദേവതകളായി വാഴുന്നു.

ഈ ക്ഷേത്രത്തിലെ പ്രധാന വഴിപാട്‌ ശതകലശമാണ്‌. മൂവാറ്റുപുഴയിൽ നിന്നു വെള്ളം മുക്കി കൊണ്ടുവന്ന് നൂറ്റൊന്നുകുടം വെള്ളം ഭഗവാന്റെ വിഗ്രഹത്തിൽ അഭിഷേകം ചെയ്യുക അതാണ്‌ ശതകലശം എന്ന് അറിയപ്പെടുന്നത്‌.

എറണാകുളം - പിറവം റൂട്ടിൽ പാഴൂർ അമ്പലപ്പടിക്കടുത്താണ് പാഴൂർ പെരും തൃക്കോവിൽ സ്ഥിതിചെയ്യുന്നത്.

പാഴൂർ പടിപ്പുര


</doc>
<doc id="133562" url="https://ml.wikipedia.org/wiki?curid=133562" title="മാമ്പുഴ">
മാമ്പുഴ

മലപ്പുറം ജില്ലയിലെ തുവ്വൂർ പഞ്ചായത്തിന്റെ ഹൃദയ ഭാഗമാണ് മാമ്പുഴ. തുവ്വൂർ പഞ്ചായത്ത് മിനി സ്റ്റേഡിയം, മാമ്പുഴ ഗവണ്മെന്റ് എൽ.പി. സ്കൂൾ, അൽ-ഹസനത് അറബി കോളേജ്, മാമ്പുഴ റബ്ബർ ഫാക്ടറി എന്നിവ ഇവിടെയാണ്‌ സ്ഥിതി ചെയ്യുന്നത്.
മാമ്പുഴ പള്ളിയിൽ മറപെട്ടു കിടക്കുന്ന അലിഹസ്സൻ മുസ്ലിയാരുടെ പേരിൽ വർഷം തോറും നടക്കുന്ന നേർച്ചയാണ് മാമ്പുഴ നേർച്ച. അന്നദാനം, മതപ്രഭാഷണം , പ്രാർത്ഥന സംഗമം തുടങ്ങി നേർച്ചയുടെ ഭാഗമായി നടത്തപ്പെടുന്ന പരിപാടികളിൽ സംബന്ധിക്കാൻ ജാതി, മത വ്യത്യാസമില്ലാതെ ആയിരങ്ങൾ എത്തുന്നു 


</doc>
<doc id="133565" url="https://ml.wikipedia.org/wiki?curid=133565" title="ഇന്ത്യൻ ബാങ്ക്">
ഇന്ത്യൻ ബാങ്ക്

ഭാരതത്തിലെ ഒരു ദേശസാൽകൃതബാങ്കാണ് ഇന്ത്യൻ ബാങ്ക്. ചെന്നൈ ആസ്ഥാനമായി 1907ലാണ് ഈ ബാങ്ക് സ്ഥാപിക്കപ്പെട്ടത്.1969 ജൂലൈ 19ൽ ഭാരതസർക്കാർ ദേശസാൽക്കരിച്ച 14 ബാങ്കുകളിൽ ഈ ബാങ്കും ഉൾപ്പെടുന്നു.

1907ൽ സ്ഥാപിച്ച ഇന്ത്യൻ ബാങ്കിന്റെ സ്ഥാപകർ അണ്ണാമലൈയും രാസ്വാമി ചെട്ടിയാരും ആണ്.


</doc>
<doc id="133566" url="https://ml.wikipedia.org/wiki?curid=133566" title="ആലംകോട് ഗ്രാമപഞ്ചായത്ത്">
ആലംകോട് ഗ്രാമപഞ്ചായത്ത്

(ആലക്കോട് എന്ന പേരിലുള്ള ഗ്രാമപഞ്ചായത്തുകളെക്കുറിച്ചു വായിക്കാൻ ആലക്കോട് ഗ്രാമപഞ്ചായത്ത് (വിവക്ഷകൾ) എന്ന താൾ കാണുക).

മലപ്പുറം ജില്ലയിലെ പൊന്നാനി താലൂക്കിൽ പെരുമ്പടപ്പ് ബ്ളോക്കിൽ ഉൾപ്പെടുന്ന ഒരു ഗ്രാമ ഗ്രാമപഞ്ചായത്താണ് ആലംകോട് ഗ്രാമപഞ്ചായത്ത്. ആലംകോട് ഗ്രാമപഞ്ചായത്തിന്റെ വിസ്തീർണ്ണം 20.53 ചതുരശ്രകിലോമീറ്റർ ആണ്.

കാളാച്ചാൽ‌, കക്കിടിക്കൽ‌ , കക്കിടിപ്പുറം, തച്ചുപറമ്പ്, മാന്തടം, ആലംകോട്, ഉദിനിപറമ്പ്, ചിയാനൂർ‌ , കോക്കൂർ നോർത്ത്, കോക്കൂർ , കോക്കൂർ വെസ്റ്റ്, പാവിട്ടപ്പുറം, ഒതളൂർ‌ , കിഴിക്കര, പള്ളിക്കുന്ന്, ചങ്ങരംകുളം ഈസ്റ്റ്, ചങ്ങരംകുളം വെസ്റ്റ്, പെരുമുക്ക്, പന്താവൂർ എന്നിങ്ങനെ പത്തൊമ്പത് വാർഡുകൾ ആലംകോട് പഞ്ചായത്തിലുണ്ട്.



</doc>
<doc id="133569" url="https://ml.wikipedia.org/wiki?curid=133569" title="കൊല്ലം ജില്ലാ പഞ്ചായത്ത്">
കൊല്ലം ജില്ലാ പഞ്ചായത്ത്

കേരളത്തിലെ തെക്കൻ ജില്ലകളിൽ രണ്ടാമത്തെതായ കൊല്ലം ജില്ലയിലെ കൊല്ലം നഗരം ആസ്ഥാനമാക്കി പ്രവർത്തിക്കുന്ന ജില്ലാ പഞ്ചായത്താണ് കൊല്ലം ജില്ലാ പഞ്ചായത്ത്.

കൊല്ലം ജില്ലാപഞ്ചായത്തിന്റെ വിസ്തീർണ്ണം 2491 ചതുരശ്രകിലോമീറ്റർ ആണ്. കൊല്ലം ജില്ലാ പഞ്ചായത്തിൽ 13 ബ്ളോക്കുകളിലായി 71 ഗ്രാമപഞ്ചായത്തുകളും 103 വില്ലേജുകളും ഉണ്ട്. കൊല്ലം ജില്ലാ പഞ്ചായത്തിൽ ഉള്ള ബ്ലോക്കുകൾ ഓച്ചിറ, കരുനാഗപ്പള്ളി, ശാസ്താംകോട്ട, വെട്ടിക്കവല, പത്തനാപുരം, അഞ്ചൽ, കൊട്ടാരക്കര, ചിറ്റുമല, ചവറ, അഞ്ചാലുംമൂട്, മുഖത്തല, ഇത്തിക്കര, ചടയമംഗലം എന്നിവയാണ്.





</doc>
<doc id="133580" url="https://ml.wikipedia.org/wiki?curid=133580" title="ആലിപ്പറമ്പ് ഗ്രാമപഞ്ചായത്ത്">
ആലിപ്പറമ്പ് ഗ്രാമപഞ്ചായത്ത്

മലപ്പുറം ജില്ലയിൽ പെരിന്തൽമണ്ണ താലൂക്കിൽ പെരിന്തൽമണ്ണ ബ്ളോക്കിൽ ഉൾപ്പെട്ട 35.67 ചതുരശ്രകിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് ആലിപ്പറമ്പ് ഗ്രാമപഞ്ചായത്ത്. 1961 ജനുവരി 1ലെ സർക്കാർ വിജ്ഞാപനപ്രകാരം 1962 ഫെബ്രുവരി 23 ാം തീയതിയാണ് ആലിപ്പറമ്പ് പഞ്ചായത്ത് നിലവിൽ വന്നത്. പ്രത്യേക ഉദ്യോഗസ്ഥനാണു ഭരണം നടത്തിയിരുന്നത്. എ.എം. നീലകണ്ഠൻ നമ്പൂതിരിയാണ് ആദ്യ പഞ്ചായത്ത് പ്രസിഡൻറ്. 1940ൽ എൻ.പി. നാരായണൻ നായർ ആനമങ്ങാട് ആദ്യത്തെ യു.പി.സ്കൂൾ സ്ഥാപിച്ചു. 1973 ലാണ് പഞ്ചായത്തിലെ ആദ്യഹൈസ്കൂൾ നിലവിൽവന്നത്. 

ഇത് ഒരു മലയോരപ്രദേശമാണ്.





</doc>
<doc id="133583" url="https://ml.wikipedia.org/wiki?curid=133583" title="അമരമ്പലം ഗ്രാമപഞ്ചായത്ത്">
അമരമ്പലം ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ കാളികാവ് ബ്ളോക്കിലാണ് അമരമ്പലം പഞ്ചായത്ത് സ്ഥിതി ചെയ്യുന്നത്. 140.15 ചതുരശ്രകിലോമീറ്റർ വിസ്തീർണ്ണമുള്ള പഞ്ചായത്തിന്റെ ഭൂരിഭാഗം പ്രദേശവും സംരക്ഷിത വനമേഖലയാണ്. 1961-ലാണ് അമരമ്പലം ഗ്രാമപഞ്ചായത്ത് രൂപീകൃതമായത്.




</doc>
<doc id="133589" url="https://ml.wikipedia.org/wiki?curid=133589" title="എ.കെ. പ്രേമജം">
എ.കെ. പ്രേമജം

കേരളത്തിലെ കമ്മ്യൂണിസ്റ്റ് നേതാക്കളിലൊരാളും മുൻ ലോക്‌സഭാംഗവും കോഴിക്കോട് കോർപ്പറേഷൻ മുൻ മേയറുമാണ് എ.കെ. പ്രേമജം (ജനനം: 1938 ഓഗസ്റ്റ് 12). വടകരയെ പ്രതിനിധീകരിച്ച് പന്ത്രണ്ടാം ലോക്‌സഭയിലും പതിമൂന്നാം ലോക്‌സഭയിലും അംഗമായി.

1938 ഓഗസ്റ്റ് 12-ന് കണ്ണൂർ ജില്ലയിലെ പള്ളിക്കുന്നിൽ കെ. കുഞ്ഞിരാമന്റെയും എ.ടി. യശോദയുടെയും മകളായി ജനിച്ചു. ചരിത്രത്തിൽ ബിരുദാനന്തരബിരുദം നേടിയ ഇവർ കോഴിക്കോട് പ്രൊവിഡൻസ് കോളേജ്, തലശ്ശേരി ഗവ. ബ്രണ്ണൻ കോളേജ്, തിരുവനന്തപുരം യൂണിവേഴ്സിറ്റി കോളേജ് എന്നിവിടങ്ങളിലാണ് വിദ്യാഭ്യാസം പൂർത്തിയാക്കിയത്. പിന്നീട് കോളേജ് അദ്ധ്യാപികയായി ജോലി നോക്കി.

സി.പി.ഐ.(എം.) അംഗമായ പ്രേമജം 1995-ലാണ് ആദ്യമായി കോഴിക്കോട് കോർപ്പറേഷനിലേക്ക് തിരഞ്ഞെടുക്കപ്പെടുന്നത്. 1995-98 കാലഘട്ടത്തിൽ കോഴിക്കോട് കോർപ്പറേഷൻ മേയറുമായി. 1998-ൽ പന്ത്രണ്ടാം ലോക്‌സഭയിലേക്കും 1999-ൽ പതിമൂന്നാം ലോക്‌സഭയിലേക്കും തിരഞ്ഞെടുക്കപ്പെട്ടു. 2010-ൽ വീണ്ടും കോഴിക്കോട് കോർപ്പറേഷനിലേക്ക് തിരഞ്ഞെടുക്കപ്പെട്ട ഇവർ 2010 നവംബർ 9-ന് മേയറായി രണ്ടാം തവണയും സത്യപ്രതിജ്ഞ ചെയ്തു. 2015 വരെ അവർ അധികാരത്തിൽ തുടർന്നു.


</doc>
<doc id="133592" url="https://ml.wikipedia.org/wiki?curid=133592" title="മേരി മക്കില്ലോപ്">
മേരി മക്കില്ലോപ്

ബനഡിക്ട് പതിനാറാമൻ മാർപാപ്പ വിശുദ്ധയായി പ്രഖ്യാപിച്ച വനിതയാണ് മദർ മേരി മക്കില്ലോപ് (15 ജനുവരി1842 – 8 ഓഗസ്റ്റ് 1909). 2010 ഒക്ടോബർ 17 നാണ് മാർപാപ്പ ഈ പ്രഖ്യാപനം നടത്തിയത് ഓസ്ട്രേലിയായിൽ ഇന്നും ഏറ്റവുമധികം ആദരിക്കപ്പെടുന്ന വനിതയുമാണ് ഇവർ. വളരെ സ്വതന്ത്രമായി ചിന്തിച്ചിരുന്ന മദർ സഭാ അധികാരികളുമായി നിരന്തരം പോരാട്ടത്തിലായിരുന്നു. 1871 - ൽ സഭ അവരെ വിലക്കുകയും ചെയ്തു. ഇവരെ സഭ വിലക്കുവാനുള്ള കാരണം വൈദികരുടെ ലൈംഗികപീഡനം പുറത്തുകൊണ്ടുവന്നതും സഭയിലെ പുരുഷമേധാവിത്വത്തെ ചോദ്യം ചെയ്തതുമാണ്. പിന്നീട് ഈ വിലക്ക് സഭ പിൻവലിച്ചിരുന്നു. 

പാവങ്ങളെ സഹായിക്കുകയും, അവരുടെ കുട്ടികൾക്ക് വിദ്യാഭ്യാസം നൽകുകയുമായിരുന്നു ഇവരുടെ പ്രധാന പ്രവർത്തനം.അതിനുവേണ്ടി 1867 - ൽ സിസ്റ്റേഴ്സ് ഓഫ് സെന്റ് ജോസഫ് ഓഫ് ദ സേക്രഡ് ഹാർട്ട് സ്ഥാപിച്ചു.
1842 ജനുവരി 15 - ന് ഓസ്ട്രേലിയായിലെ വിക്ടോറിയായിൽ സ്കോട്ടിഷ് കുടിയേറ്റക്കാരുടെ മകളായി ജനിച്ചു. 

1909 ഓഗസ്റ്റ് 8 - ന് ഓസ്ട്രേലിയായിലെ നോർത്ത് സിഡ്നിയിലെ ന്യൂ സൗത്ത് വെയ്‌ൽസിൽ വച്ച് മരിച്ചു.



</doc>
<doc id="133606" url="https://ml.wikipedia.org/wiki?curid=133606" title="അങ്ങാടിപ്പുറം ഗ്രാമപഞ്ചായത്ത്">
അങ്ങാടിപ്പുറം ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ മങ്കട ബ്ളോക്കിൽ സ്ഥിതി ചെയ്യുന്ന 36.94 ചതുരശ്രകിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് അങ്ങാടിപ്പുറം ഗ്രാമപഞ്ചായത്ത്. 1961 നവംബർ ഇരുപതിനാണ് അങ്ങാടിപ്പുറം ഗ്രാമപഞ്ചായത്ത് രൂപീകൃതമാകുന്നത്. പ്രസിദ്ധ തീർത്ഥാടനകേന്ദ്രമായ തിരുമാന്ധാംകുന്ന് ക്ഷേത്രം ഈ പഞ്ചായത്തിലാണ്.




</doc>
<doc id="133610" url="https://ml.wikipedia.org/wiki?curid=133610" title="അരീക്കോട് ഗ്രാമപഞ്ചായത്ത്">
അരീക്കോട് ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ അരീക്കോട് ബ്ളോക്കിലാണ് 12.21 ചതുരശ്ര കിലോമീറ്റർ വിസ്തീർണ്ണമുള്ള അരീക്കോട് ഗ്രാമപഞ്ചായത്ത് സ്ഥിതി ചെയ്യുന്നത്. 1961 നവംബർ 20-ന് രൂപീകൃതമായ അരീക്കോട് ഗ്രാമപഞ്ചായത്ത് ഒരു സ്പെഷ്യൽ ഗ്രേഡ് പഞ്ചായത്താണ്.





</doc>
<doc id="133611" url="https://ml.wikipedia.org/wiki?curid=133611" title="ടാക്സോൺ">
ടാക്സോൺ

ജൈവ-വർഗീകരണ ക്രമത്തിലെ ഏതെങ്കിലും ശ്രേണി അഥവാ പ്രയുക്തമാക്കാവുന്ന ഏതെങ്കിലും ജീവികളുടെ സംഘത്തെയാണ് ടാക്സോൺ എന്ന പദം കൊണ്ട് അർഥമാക്കുന്നത്. ജീവികളുടെ ശാസ്ത്രീയ വർഗീകരണ നിയമമാണ് ടാക്സോണമി എന്ന പേരിലറിയപ്പെടുന്നത്. വർഗീകരണ സ്ഥാനാനുക്രമത്തിലെ ഏതെങ്കിലും നിലയിലുള്ള ഏകസ്രോതോൽഭവജീവികളുടെ സംഘമാണ് ടാക്സോൺ എന്ന പദംകൊണ്ട് വിവക്ഷിക്കപ്പെടുന്നത്. ഇത് ഒരു പ്രത്യേക സ്പീഷീസോ കുടുംബമോ വർഗമോ ആവാം. ഒരു ലാറ്റിൻ നാമമോ അക്ഷരമോ അക്കമോ മറ്റെന്തെങ്കിലും പ്രതീകമോ ഉപയോഗിച്ച് ഇതിനെ നിർദ്ദേശിക്കുകയും ചെയ്യാം. ടാക്സോണിന്റെ ബഹുവചനം ടാക്സ എന്നാണ്.

ടാക്സ അഥവാ വർഗീകരണ സംഘങ്ങൾ തിരിച്ചറിയപ്പെടുന്നത് അതിർത്തി നിർണയിക്കപ്പെടാവുന്നതും വിവരിക്കപ്പെടാവുന്നതുമായ നൈസർഗിക അസ്തിത്വങ്ങളായാണ്. ഒരു ടാക്സോണിലെ അംഗങ്ങളെ സദൃശസവിശേഷതകളുടെ പരസ്പര പങ്കുവയ്ക്കലിലൂടെ തിരിച്ചറിയാനാവും. സ്വഭാവവിശേഷങ്ങളുടെ വ്യത്യാസം വഴി ഒരു ടാക്സോണിനെ മറ്റൊരു ടാക്സോണിൽ നിന്നും തിരിച്ചറിയാനും കഴിയും. രണ്ട് ടാക്സയുടെ പരിണാമ ബന്ധങ്ങൾക്കിടയിലുണ്ടെന്ന് കരുതപ്പെടുന്ന വിടവിനെയാണ് സ്വഭാവവിശേഷങ്ങളുടെ ഈ വ്യത്യാസം പ്രതിനിധാനം ചെയ്യുന്നത്. ഒരു ടാക്സോണിലെ അംഗങ്ങൾ തമ്മിൽ ഏകസ്രോതോത്പത്തി പങ്കുവയ്ക്കുന്നുമുണ്ട്.

സ്പീഷീസിന്റെ ടാക്സ പ്രത്യേക ശ്രദ്ധ അർഹിക്കുന്നു. ഇവയ്ക്കു തനതു പ്രത്യേകതകളുണ്ട്. ഒരു സ്പീഷീസിലെ അംഗങ്ങൾ തമ്മിൽ സങ്കരണം നടക്കുമെങ്കിലും ഇവ മറ്റു സ്പീഷീസിൽ നിന്നും പ്രത്യുത്പാദന വിയോജനം കാത്തു സൂക്ഷിക്കുന്നു.

ടാക്സോണും കാറ്റഗറി അഥവാ സംവർഗവും എങ്ങനെ ഉപയോഗപ്പെടുത്തണം എന്നതിനെപ്പറ്റി ചില തെറ്റിദ്ധാരണകളും നിലനിൽക്കുന്നുണ്ട്. സംവർഗം ചില സങ്കല്പനങ്ങളെ കുറിക്കാനുപയോഗിക്കുന്ന പദമാണ്. ഇതിനെ ശരിയായി നിർവചിക്കാനുമാവും. അതേസമയം ടാക്സ എന്നത് പ്രകൃതിയിലുള്ള ജീവജാലങ്ങളുടെ സംഘങ്ങളാണ്. എങ്കിലും ഒരു ടാക്സോണിനെ തിരിച്ചറിയാനും മറ്റൊരു ടാക്സോണിൽ നിന്നും വേർതിരിച്ചു നിർത്താനും വർഗീകരണ സ്ഥാനക്രമത്തിൽ ഒരു പ്രത്യേക സ്ഥാനം നൽകാനും ഉള്ള സരളരീതികളൊന്നും നിലവിലില്ല.



</doc>
<doc id="133612" url="https://ml.wikipedia.org/wiki?curid=133612" title="ചീക്കോട് ഗ്രാമപഞ്ചായത്ത്">
ചീക്കോട് ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ, അരീക്കോട് ബ്ളോക്കിലാണ് 23.955 ചതുരശ്രകിലോമീറ്റർ വിസ്തീർണ്ണമുള്ള ചീക്കോട് ഗ്രാമപഞ്ചായത്ത് സ്ഥിതി ചെയ്യുന്നത്. ചീക്കോട് ഗ്രാമപഞ്ചായത്ത് നിലവിൽ വന്നത് 1963 ഡിസംബർ 21-നാണ്. 




</doc>
<doc id="133625" url="https://ml.wikipedia.org/wiki?curid=133625" title="ചേലേമ്പ്ര ഗ്രാമപഞ്ചായത്ത്">
ചേലേമ്പ്ര ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ, കൊണ്ടോട്ടി ബ്ളോക്കിലാണ് 15.81 ചതുരശ്രകിലോമീറ്റർ വിസ്തീർണ്ണമുള്ള ചേലേമ്പ്ര ഗ്രാമപഞ്ചായത്ത് സ്ഥിതി ചെയ്യുന്നത്.ഈ പഞ്ചായത്തിനെ രാജ്യത്തെ ആദ്യ പ്രഥമ ശുശ്രൂഷ സാക്ഷരത പഞ്ചായത്തായി പ്രഖ്യാപിച്ചു.




</doc>
<doc id="133627" url="https://ml.wikipedia.org/wiki?curid=133627" title="ചെറിയമുണ്ടം ഗ്രാമപഞ്ചായത്ത്">
ചെറിയമുണ്ടം ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ, താനൂർ ബ്ളോക്കിലാണ് 11.26 ചതുരശ്ര കിലോമീറ്റർ വിസ്തീർണ്ണമുള്ള ചെറിയമുണ്ടം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്.
ചണച്ചാക്ക് കച്ചവടത്തിന്ന് പേരുകേട്ട തലക്കടത്തൂർ സ്ഥിതിചെയയുന്നത് ചെറിയമുണ്ടം പഞ്ചായത്തിലാണ്. ചരിത്രപ്രസിദ്ധമായ തിരൂരും മലപ്പുറവുമായി ബന്ധിപ്പിക്കുന്ന പ്രധാന റോഡ് കടന്നു പോകുന്നത് ഇതിലൂടെയാണ്




</doc>
<doc id="133628" url="https://ml.wikipedia.org/wiki?curid=133628" title="കീഴാർകുത്ത് വെള്ളച്ചാട്ടം">
കീഴാർകുത്ത് വെള്ളച്ചാട്ടം

ഇടുക്കി ജില്ലയിലെ തൊടുപുഴയിൽ നിന്നും 25 കിലോമീറ്റർ ദൂരത്തായി വനത്തിനുള്ളിൽ സ്ഥിതി ചെയ്യുന്ന കീഴ്‌ക്കാംതൂക്കായ വെള്ളച്ചാട്ടമാണ് കീഴാർകുത്ത്. വനാതിർത്തിയിൽ നിന്നും 5 കിലോമീറ്ററോളം വനത്തിലൂടെ മാത്രം സഞ്ചരിക്കണം. ഇടുക്കി ജില്ലയിലെ നിബിഡവനപ്രദേശത്താണ് ഈ വെള്ളച്ചാട്ടം സ്ഥിതി ചെയ്യുന്നത്. ഇവിടേക്കുള്ള സഞ്ചാരവഴിയുടെ ആരംഭത്തിലുള്ള മലയിഞ്ചി പ്രദേശം തേക്കിൻ കൂപ്പിനാൽ സമൃദ്ധമാണ്. കൂപ്പിനെ തുടർന്ന് നിബിഡവനമേഖല ആരംഭിക്കുന്നു. മുൻകാലങ്ങളിൽ ആളുകൾ ഇതു വഴി കാൽനടയായി ഇടുക്കിയിലേക്ക് സഞ്ചരിക്കാറുണ്ടായിരുന്നു.

തൊടുപുഴ-കരിമണ്ണൂർ-ഉടുമ്പന്നൂർ-ചീനിക്കുഴി-മലയിഞ്ചി-കീഴാർകുത്ത് വെള്ളച്ചാട്ടം.



</doc>
<doc id="133631" url="https://ml.wikipedia.org/wiki?curid=133631" title="ചെറുകാവ് ഗ്രാമപഞ്ചായത്ത്">
ചെറുകാവ് ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ, കൊണ്ടോട്ടി ബ്ളോക്കിലാണ് 16.87 ചതുരശ്രകിലോമീറ്റർ വിസ്തീർണ്ണമുള്ള ചെറുകാവ് ഗ്രാമപഞ്ചായത്ത് സ്ഥിതി ചെയ്യുന്നത്. ചെറുകാവ് ഗ്രാമപഞ്ചായത്ത് 1964-ലാണ് രൂപീകൃതമായത്. ഈ ഗ്രാമപഞ്ചായത്തിന് 19 വാർഡുകളാണുള്ളത്.



</doc>
<doc id="133635" url="https://ml.wikipedia.org/wiki?curid=133635" title="ചോക്കാട് ഗ്രാമപഞ്ചായത്ത്">
ചോക്കാട് ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ, നിലമ്പൂർ ബ്ളോക്കിലാണ് 79 ചതുരശ്രകിലോമീറ്റർ വിസ്തൃതിയുള്ള ചോക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. 18 വാർഡുകളുള്ള ഈ ഗ്രാമപഞ്ചായത്തിന്റെ ആകെ വിസ്തൃതിയുടെ ഏകദേശം അഞ്ചിൽ ഒന്ന് വനപ്രദേശമാണ്.




</doc>
<doc id="133638" url="https://ml.wikipedia.org/wiki?curid=133638" title="ചുങ്കത്തറ ഗ്രാമപഞ്ചായത്ത്">
ചുങ്കത്തറ ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ നിലമ്പൂർ ബ്ളോക്കിലാണ് 129.69 ചതുരശ്രകിലോമീറ്റർ വിസ്തീർണ്ണമുള്ള ചുങ്കത്തറ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 20 വാർഡുകളാണുള്ളത്.




</doc>
<doc id="133640" url="https://ml.wikipedia.org/wiki?curid=133640" title="എടക്കര ഗ്രാമപഞ്ചായത്ത്">
എടക്കര ഗ്രാമപഞ്ചായത്ത്

മലപ്പുറം ജില്ലയിലെ, നിലമ്പൂർ താലൂക്കിൽ, നിലമ്പൂർ ബ്ളോക്കിലാണ് 58.09 ചതുരശ്രകിലോമീറ്റർ വിസ്തീർണ്ണമുള്ളാ എടക്കര ഗ്രാമപഞ്ചായത്ത് സ്ഥിതി ചെയ്യുന്നത്. 1963-ൽ രൂപീകൃതമായ എടക്കര പഞ്ചായത്ത് വനപ്രദേശങ്ങളാൽ സമ്പന്നമാണ്. ഈ ഗ്രാമപഞ്ചായത്തിന് 16 വാർഡുകളാണുള്ളത്.



</doc>
<doc id="133645" url="https://ml.wikipedia.org/wiki?curid=133645" title="എടപ്പാൾ ഗ്രാമപഞ്ചായത്ത്">
എടപ്പാൾ ഗ്രാമപഞ്ചായത്ത്

മലപ്പുറം ജില്ലയിലെ പൊന്നാനി താലൂക്കിൽ പൊന്നാനി ബ്ളോക്കിൽ ഉൾപ്പെടുന്ന 22.28 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് എടപ്പാൾ ഗ്രാമപഞ്ചായത്ത്. 




</doc>
<doc id="133646" url="https://ml.wikipedia.org/wiki?curid=133646" title="എടപ്പറ്റ ഗ്രാമപഞ്ചായത്ത്">
എടപ്പറ്റ ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ, പെരിന്തൽമണ്ണ ബ്ളോക്കിലാണ് 25.77 ചതുരശ്രകിലോമീറ്റർ വിസ്തീർണ്ണമുള്ള എടപ്പറ്റ ഗ്രാമപഞ്ചായത്ത് സ്ഥിതി ചെയ്യുന്നത്. എടപ്പറ്റ ഗ്രാമപഞ്ചായത്ത് 1962-ലാണ് രൂപീകൃതമായത്. ഈ ഗ്രാമപഞ്ചായത്തിന് 15 വാർഡുകളാണുള്ളത്.




</doc>
<doc id="133650" url="https://ml.wikipedia.org/wiki?curid=133650" title="പെരുനാട്">
പെരുനാട്

പത്തനംതിട്ട ജില്ലയിൽ റാന്നി താലൂക്കിലെ ഒരു പഞ്ചായത്താണ് പെരുനാട്. വടശ്ശേരിക്കര, ചിറ്റാർ, നാറാണംമ്മൂഴി എന്നിവയാണ് അതിര് പങ്കിടുന്ന മറ്റ് പഞ്ചായത്തുകൾ. ശബരിമലയ്ക്കുള്ള പ്രധാന റോഡ്- പത്തനംതിട്ട-മണ്ണാറക്കുളഞി-പെരുനാട്-ചാലക്കയം-പമ്പ- ഈ പഞ്ചായത്തിൽ കൂടിയാണ് കടന്ന് പോകുന്നത്. പമ്പ, കക്കാട് എന്നീ നദികളും ഈ പ്രദേശത്തിലൂടെ ഒഴുകുന്നു. റബ്ബറാണ് പ്രധാന കാർഷിക വിള. 

കക്കാട്ടുകോയിക്കൽ ക്ഷേത്രം,ബെദനി ആസ്റമം എന്നിവ മതപരമായി പ്രധാനപ്പെട്ട സ്ഥലങ്ങൾ.

Caarmel Engineering College Koonamkara, Perunad HS, Bethany St. Marys GHSS, Zenith Arts College എന്നിവയാൺ പ്രധാനപ്പെട്ട വിദ്യാഭ്യാസ സ്ഥാപനങ്ങൾ.


</doc>
<doc id="133651" url="https://ml.wikipedia.org/wiki?curid=133651" title="തൃക്കണാട് ത്രയംബകേശ്വര ക്ഷേത്രം">
തൃക്കണാട് ത്രയംബകേശ്വര ക്ഷേത്രം

ത്രയംബകെശ്വരൻ (ശിവൻ)ആണ് പ്രധാന പ്രതിഷ്ഠ. മലബാറിലെ പടിഞ്ഞാറോട്ട് മുഖമുള്ള ഒരേ ഒരു ശിവക്ഷേത്രമാണ്. അറബിക്കടലിലേക്ക് അഭിമുഖമായാണ് ക്ഷേത്രം. വടക്കൻ കേരളത്തിലെ അറിയപ്പെടുന്ന പിതൃ തർപ്പണം അർപ്പിക്കുന്ന ഇടങ്ങളിൽ പ്രമുഖമാണ് ഈ ക്ഷേത്രം. അറബിക്കടലിനെയും ക്ഷേത്രത്തിനെയും തമ്മിൽ വേർതിരിച്ചു കൊണ്ട് സംസ്ഥാന ഹൈവെ ക്ഷേത്രത്തിനു മുന്നിലൂടെ കടന്നു പോകുന്നു. പ്രസിദ്ധമായ ബേക്കൽ കോട്ട ക്ഷേത്രത്തിനു കുറച്ചകലെയായി സ്ഥിതി ചെയ്യുന്നു.


</doc>
<doc id="133655" url="https://ml.wikipedia.org/wiki?curid=133655" title="കരുണാകര ഗുരു">
കരുണാകര ഗുരു

NAVAJYOTHISREE KARUNAKARA GURU 

ശാന്തിഗിരി ആശ്രമത്തിന്റെ സ്ഥാപകനായ ആത്മീയ ഗുരുവായിരുന്നു നവജ്യോതിശ്രീ കരുണാകരഗുരു. (ജ. 1927 സെപ്റ്റംബർ 1 - മ. 1999 മെയ് 6) ചേർത്തല, ചന്തിരൂരിൽ ജനിച്ച ഇദ്ദേഹം ജാതിമത വർണ്ണവർഗ്ഗ വ്യത്യാസങ്ങൾക്കതീതമായ ഒരു മാനവസമൂഹത്തെ വിഭാവനം ചെയ്തു. ഭാരതത്തിന്റെ തനതു ചികിത്സാശാസ്ത്രങ്ങളായ ആയുർവ്വേദത്തിനേയും സിദ്ധവൈദ്യത്തിനേയും ഉയർത്തിക്കൊണ്ട് വരുന്നതിനായി പ്രയത്നിച്ചു. ശാന്തിഗിരി ആയുർവ്വേദ മെഡിക്കൽ കോളജ്, ശാന്തിഗിരി സിദ്ധ മെഡിക്കൽ കോളജ്, നവജ്യോതിശ്രീ കരുണാകരഗുരു റിസർച്ച് സെന്റർ ഫോർ ആയുർവേദ & സിദ്ധ, ശാന്തിഗിരി ഹെൽത്ത് കെയർ റിസർച്ച് ഓർഗനൈസേഷൻ, ശാന്തിഗിരി ആയുർവ്വേദ വൈദ്യശാല, ശാന്തിഗിരി സിദ്ധ വൈദ്യശാല എന്നീ സ്ഥാപനങ്ങൾ ആരംഭിച്ചു

1927 സെപ്തംബർ 1 ന് ആലപ്പുഴ ജില്ലയിൽ, ചേർത്തല താലൂക്കിൽ ചന്തിരൂർ ചിറ്റേക്കാട്ട് ഗോവിന്ദന്റേയും കാർത്ത്യായിനിയുടേയും മകനായാണ് കരുണാകരഗുരുവിന്റെ ജനനം. ഗുരുവിന് ഒമ്പതുമാസം പ്രായമുള്ളപ്പോൾ അച്ഛൻ ഗോവിന്ദൻ മരിച്ചു. ഗുരുവിന് പറയത്തക്കനിലയിലുള്ള യാതൊരു വിദ്യാഭ്യാസവും ലഭിച്ചിട്ടില്ല. കുറച്ചു നാൾ ആശാൻ കളരിയിൽ പോയിട്ടുണ്ട്. ആദ്യം പഠിപ്പിച്ചത് മാളിയേക്കൽ കുമാരനാശാനായിരുന്നു.
പിന്നീട് പൂവത്തിൽ കുഞ്ഞൻ ആശാൻ. പന്ത്രണ്ടാമത്തെ വയസിൽ പഠിത്തം അവസാനിപ്പിച്ചു. പതിനാലാമത്തെ വയസ്സിൽ ആശ്രമം തേടിയുള്ള യാത്ര ആലുവ അദ്വൈതാശ്രമത്തിലെത്തിച്ചു. 
രണ്ടു വർഷം ആലുവാ അദ്വൈതാശ്രമത്തിൽ അതിനു ശേഷം ശ്രീനാരായണഗുരുവിന്റെ സമാധിയായ ശിവഗിരിയിൽ എത്തിച്ചേർന്നു. ശിവഗിരിയിലും അതിന്റെ ഉപാശ്രമങ്ങളിലുമായി പതിനേഴു വർഷം 
യാതൊരു പ്രതിഫലവുമില്ലാതെ സേവനമനുഷ്ഠിച്ചു. ഇതിനിടെ, ആത്മീയതയുടെ പല കാണാപ്പുറങ്ങളും, തനിക്കു ലഭിച്ച ആത്മീയഗുരുവായ ഖുറേഷ്യ ഫക്കീർ എന്ന സൂഫി സന്യാസിവര്യനിൽനിന്നും ഗ്രഹിച്ചു. ശിവഗിരിയിൽനിന്നും പോന്നതിനു ശേഷം ശിവഗിരിക്കുന്നിന്റെ വടക്കുവശത്ത് ഒരു ഉദാരമനസ്കൻ ഒരു തുണ്ട് ഭൂമി ദാനം നൽകി അതിൽ പത്തു മടൽ ഓലയും കുറെ കപ്പത്തണ്ടുകളും കൊണ്ട് ഒരു കുടിൽ കെട്ടി അതിൽ താമസമാക്കി. കരുണാകരൻ ശാന്തി താമസിക്കുന്ന കുടിലിരിക്കുന്ന കുന്നിനെ ആളുകൾ ശാന്തിഗിരി എന്നു വിളിക്കാൻ തുടങ്ങി. അതായിരുന്നു ശാന്തിഗിരി ആശ്രമപ്രസ്ഥാനത്തിന്റെ തുടക്കം വർക്കല ശാന്തിഗിരിയിൽ ഇരുന്നുകൊണ്ട് ആത്മീയതയുടെ പലപടവുകളും ഗുരു കടന്നു. അതിനു ശേഷം അവധൂതനായി ഭാരതത്തിന്റെ പല ഭാഗങ്ങളിലും അലഞ്ഞു. 
വർക്കല ശാന്തിഗിരിയിൽ നിന്നും ഗുരു ഇടക്കിടക്ക് പോത്തൻ‌കോട് വരാറുണ്ടായിരുന്നു. 1964-ൽ ഗംഗാധരൻ എന്നൊരാൾ ഗുരുവിന് കുറച്ച് ഭൂമി നൽകി. 1964-ൽ അവിടെ ഒരു ആശ്രമം പണിതു. അതാണ് പോത്തൻ‌കോട് ശാന്തിഗിരി ആശ്രമത്തിന്റെ തുടക്കം(ആദ്യ നാമം-ഗുഹാനന്ദാശ്രമം) 1968 മുതൽ ഗുരു പോത്തൻ‌കോട് സ്ഥിര താമസമാക്കി. 1999 മെയ് 6 ന് ആദി സങ്കൽപ്പത്തിൽ ലയിച്ചതായാണ് അദ്ദേഹത്തിന്റെ അനുയായികൾ വിശ്വസിക്കുന്നത്.

സഹകരണം എന്ന ഉദ്ദേശം വിളംബരം ചെയ്തുകൊണ്ട് ശാന്തിഗിരി ആശ്രമത്തിൽ 1999 മാർച്ച് 1നു സഹകരണ മന്ദിരം ലോകത്തിനു സമർപ്പിച്ചു. ജാതി, മത, വർഗ്ഗ, വർണ്ണ വ്യത്യാസങ്ങൾക്കതീതമായ ചിന്തകളെ ഏകോപിപ്പിക്കുക എന്ന ലക്ഷ്യത്തിൽ

നവജ്യോതിശ്രീ കരുണാകരഗുരുവിന്റെ ശിഷ്യരുടെ ആത്മസമർപ്പണത്തിന്റെ പ്രതീകമാണു ശാന്തിഗിരിയിലെ താമര പർണ്ണശാല. ഈ പർണ്ണശാലയിലെ ശരകൂടത്തിനകത്താണു ഗുരുവിന്റെ ഭൌതികശരീരം അടക്ക ചെയ്തിരിക്കുന്നത്. പർണ്ണശാലക്കകത്തെ രത്നപീഠത്തിൽ സ്വർണ്ണത്തിൽ തീർത്ത ഗുരുവിന്റെ രൂപം പ്രതിഷ്ഠിച്ചിരിക്കുന്നു. വെണ്ണക്കല്ലിൽ തീർത്ത ഈ പർണ്ണശാല ഒരു വാസ്തുശില്പ വിസ്മയമാണ്.

ഒ.വി. വിജയന്റെ ഗുരുസാഗരം, ധർമ്മപുരാണം എന്നീ നോവലുകൾക്ക് പ്രചോദനം കരുണാകരഗുരുവാണ്. കരുണാകരഗുരുവിനാണ് ഈ രണ്ട് നോവലുകളും സമർപ്പിച്ചിരിക്കുന്നത്.

കരുണാകരഗുരുവിന്റെ അദ്ധ്യാപനങ്ങളിൽ ആകൃഷ്ടനായി ചലച്ചിത്രകാരൻ രാജീവ് അഞ്ചൽ സംവിധാനം നിർവഹിച്ച മലയാള ചലച്ചിത്രമാണ് ഗുരു.

കരുണാകരഗുരുവിന്റെ ആശയങ്ങളിൽ ആകൃഷ്ടനായ മുൻ രാഷ്ട്രപതി ശ്രീ കെ .ആർ.നാരായണൻ അദ്ദേഹത്തിന്റെ കുടുംബവീട് ഗുരുവിന് സമർപ്പിക്കുകയും അവിടെ ഭാരതത്തിന്റെ തനതു ചികിത്സാശാസ്ത്രങ്ങളായ ആയുർവ്വേദത്തിന്റേയും സിദ്ധത്തിന്റേയും ഗവേഷണശാല ആരംഭിക്കുകയും ചെയ്തു


</doc>
<doc id="133656" url="https://ml.wikipedia.org/wiki?curid=133656" title="നിത്യാനന്ദ ക്ഷേത്രം">
നിത്യാനന്ദ ക്ഷേത്രം

കേരളത്തിൽ കാസർഗോഡ് ജില്ലയിലെ കാഞ്ഞങ്ങാട് ഗുരുവനത്ത് സ്ഥിതി ചെയ്യുന്ന ഒരു ക്ഷേത്രമാണ് നിത്യാനന്ദ ക്ഷേത്രം. സ്വാമി നിത്യാനന്ദൻ സ്വയം 44 ഗുഹകളുണ്ടാക്കി ഇവിടെ തപസനുഷ്ഠിച്ചു. ഈ ഗുഹകൾക്കു മുകളിലായി പടുത്തുയർത്തിയ ക്ഷേത്രമാണ് നിത്യാനന്ദ ക്ഷേത്രം. 2011 മേയ് 5-നാണ് നിത്യാനന്ദയുടെ വിഗ്രഹ പ്രതിഷ്ഠ നടന്നത്. 44 കരിങ്കൽ തൂണുകളിലാണ് ക്ഷേത്ര നിർമ്മാണം. പഞ്ചലോഹത്തിൽ നിർമ്മിച്ചിരിക്കുന്ന 60 ലക്ഷം രൂപ വിലമതിക്കുന്നതാണ് വിഗ്രഹം. മുംബൈയിലാണ് വിഗ്രഹം നിർമ്മിച്ചത്. ഗുരുവനത്തിൽ പണ്ട് നിലനിന്നിരുന്ന ക്ഷേത്രം കാലപ്പഴക്കത്താൽ നശിച്ചതിനാൽ ആ ക്ഷേത്രം പൊളിച്ച് കുഴിയെടുത്ത് ജലനിരപ്പിൽ നിന്ന് കെട്ടി ഉയർത്തിയാണ് പുതിയ ക്ഷേത്രം പൂർത്തിയാക്കിയത്. കരിങ്കൽ മാത്രം ഉപയോഗിച്ച് നിർമ്മിച്ച ഭിത്തികളും ചെമ്പ് പാകിയ മേൽക്കൂരയും ക്ഷേത്രത്തിന്റെ ആകർഷണീയതയാണ്. കുന്നിൻമുകളിൽ നിന്നും ഒഴുകുന്ന തീർഥജലം ക്ഷേത്രത്തിനടിയിലൂടെ മുൻഭാഗത്തെ പാപനാശിനിയിൽ എത്തിച്ചേരുന്നതിനായി സൗകര്യം ഉണ്ടാക്കിയിരിക്കുന്നു.



</doc>
<doc id="133660" url="https://ml.wikipedia.org/wiki?curid=133660" title="മീൻവല്ലം വെള്ളച്ചാട്ടം">
മീൻവല്ലം വെള്ളച്ചാട്ടം

കേരളത്തിലെ പാലക്കാടു നിന്നു് 22 കിലോമീറ്റർ അകലെ കരിമ്പ ഗ്രാമപഞ്ചായത്തിലാണ് മീൻവല്ലം വെള്ളച്ചാട്ടം. ഇവിടെ മൊത്തം നാല് വെള്ളച്ചാട്ടങ്ങളുടെ ഒരു തുടർച്ചയാണ്. ഭാരതപ്പുഴയുടെ പോഷകനദിയായ തൂതപ്പുഴയുടെ പോഷകനദികളിലൊന്നായ തുപ്പനാട് പുഴയിലാണ് ഈ വെള്ളച്ചാട്ടങ്ങളെല്ലാം. പശ്ചിമഘട്ടത്തിന്റെ ഭാഗമായതും പ്രാദേശികമായി കരിമല എന്നുവിളിക്കുന്നതുമായ മലയുടെ ഒരു ഭാഗത്താണ് ഇവ. പാലക്കാട് ജില്ലയുടെ വിനോദസഞ്ചാര ഭൂപടത്തിലെ ഒരു പ്രധാനഭാഗമാണിത്.

ചൈനീസ് മാതൃക അവലംബിച്ച് ചെറുകിട ജലസേചന പദ്ധതികൾ നിർമ്മിക്കുന്നതിന് തെരഞ്ഞെടുക്കപ്പെട്ട ആദ്യ സ്ഥലങ്ങളിലൊന്നായിരുന്നു മീൻവല്ലം. കേരള സംസ്ഥാന വൈദ്യുതി വകുപ്പിന്റെ നിയന്ത്രണത്തിൽ പ്രവർത്തിക്കുന്ന മീൻവല്ലം ചെറുകിട ജലവൈദ്യുത പദ്ധതി മീൻവല്ലം വെള്ളച്ചാട്ടത്തെയാണ് പ്രയോജനപ്പെടുത്തിയിരിക്കുന്നത്. 

ജില്ലാ പഞ്ചായത്തിന്റെ നേത്യത്വത്തിൽ തദ്ദേശവാസികളുടെ സഹകരണത്തോടെ വിവിധാവശ്യങ്ങൾക്കുള്ള ജലവൈദ്യുത പദ്ധതി നിർമ്മിക്കാനുള്ള ആദ്യ ശ്രമമായിരുന്നു ഇത്. 20 മെഗാവാട്ട് ആണ് ഈ നിലയത്തിന്റെ സ്ഥാപിതശേഷി. പാലക്കാട് മുണ്ടൂരിൽ പ്രവർത്തിക്കുന്ന ഇൻറഗ്രേറ്റഡ് റൂറൽ ടെക്നോളജി സെൻറർ എന്ന ഗവേഷണ കേന്ദ്രമാണ് മീൻവല്ലം വെള്ളച്ചാട്ടത്തെ പരിസ്ഥിതിനശീകരണമില്ലാതെ പ്രാദേശികമായി ഉപയോഗപ്പെടുത്താവുന്ന ഒരു പദ്ധതിയുടെ സാദ്ധ്യതകൾ ആദ്യമായി പഠിച്ചത്. ഇവരുടെ പഠനറിപ്പോർട്ടിന്റെ അടിസ്ഥാനത്തിൽ വൈദ്യുതബോർഡ് വിശദപഠനങ്ങൾ നടത്തി പദ്ധതി സ്ഥാപിക്കുകയായിരുന്നു. 

കോഴിക്കോട് പാലക്കാട് ദേശീയപാതയിൽ കല്ലടിക്കോട് തുപ്പനാട് ജംഗ്ഷനിൽ നിന്ന് എട്ടു കിലോമീറ്റർ കിഴക്കോട്ട്, കാഞ്ഞിരപ്പുഴ ജലസേചന പദ്ധതിയുടെ ഭാഗമായ ഇറിഗേഷൻ കനാലിന്റെ വശങ്ങളിലൂടെ സഞ്ചരിച്ച് മൂന്നേക്കർ എന്ന സ്ഥലത്തും അവിടെനിന്ന് മീൻവല്ലത്തും എത്താം. ഇപ്പോൾ സ്വകാര്യവാഹനങ്ങൾ മാത്രം സഞ്ചരിക്കുന്ന റോഡ് മാത്രമേ വെളളച്ചാട്ടത്തിലേക്കുള്ളൂ.


</doc>
<doc id="133661" url="https://ml.wikipedia.org/wiki?curid=133661" title="വീക്ഷാഗോപുരം">
വീക്ഷാഗോപുരം

യഹോവയുടെ സാക്ഷികൾ ലോകവ്യാപകമായി 297 ഭാഷകളിൽ പ്രസിദ്ധികരിക്കുന്ന ഒരു മതപരമായ മാസികയാണ് വിക്ഷാഗോപുരം യഹോവയുടെ രാജ്യത്തെ പ്രസിദ്ധമാക്കുന്നു. യഹോവയുടെ സാക്ഷികളുടെ നിയമപരമായ കോർപ്പറേഷനായ വാച്ച് ടവർ ബൈബിൾ അന്റ് ട്രാക്റ്റ് സൊസൈറ്റി ഒഫ് പെനിസിൽവാനിയയുടെ വാൾക്കിൽ ന്യൂയോർക്കിലും, മറ്റ് ഇതര ബ്രാഞ്ച് ഒഫീസുകളിലുമുള്ള അച്ചടിശാലകളിലാണ് ഇവ അച്ചടിക്കപെടുന്നത്. യഹോവയുടെ സാക്ഷികൾ അവരുടെ വിടുതോറുമുള്ള പ്രവർത്തനങ്ങൾക്ക് ഉണരുക! എന്ന കൂട്ടുമാസികക്കൊപ്പം വീക്ഷാഗോപുരം മാസിക ഉപയോഗിക്കുന്നു. "വീക്ഷാഗോപുരം--അധ്യയന പതിപ്പ്" അവരുടെ ലോകവ്യാപകമായ ആരാധനാലയങ്ങളിൽ പഠനത്തിനുപയോഗിക്കുന്നു; "വീക്ഷാഗോപുരം--പരസ്യ പതിപ്പ്" പൊതുജനങ്ങൾക്ക് വിതരണം ചെയ്യപെടുന്നു. "വീക്ഷാഗോപുരം--പരസ്യ പതിപ്പ്" ലോകത്തിലേക്കും വച്ച് ഏറ്റവും പ്രചാരമുള്ള മാസികയാണ്, 9,32,81,789 പ്രതികളാണ് ഒരോ ലക്കവും ശരാശരി മുദ്രണം ചെയ്യപെടുന്നത്. 

വീക്ഷാഗോപുരം മാസികയുടെ ആമുഖത്തിൽ അതിന്റെ ഉദ്ദേശ്യം ഇപ്രകാരം നൽകിയിരിക്കുന്നു.


</doc>
<doc id="133662" url="https://ml.wikipedia.org/wiki?curid=133662" title="മർമ്മം">
മർമ്മം

ശരീരത്തിൽ ജീവൻ, അല്ലെങ്കിൽ ശ്വാസം അല്ലെങ്കിൽപ്രാണവായു തങ്ങി നിൽക്കുന്ന ഇടങ്ങളാണ് മർമ്മങ്ങൾ. ശരീരത്തിന്റെ ഏതെങ്കിലും ഭാഗത്ത് മുറിവോ ക്ഷതമോ കൊണ്ട് ശരീരത്തിന് വിഷമതകളോ ജീവഹാനിയൊ സംഭവിക്കുകയൊ ചെയ്യുന്ന സ്ഥാനങ്ങളാണ് മർമ്മങ്ങൾ.

"വിഷമം സ്പന്ദനം യത്ര പീടിതെ രുക്ച്ച മര്മതൽ" (അഷ്ടാങ്ങഹൃദയം) വിട്ടു വിട്ടു സ്പന്ധിക്കുകയും അമർത്തുമ്പോൾ വേദനിക്കുകയും ചെയ്യുന്ന ശരീര ഭാഗങ്ങളെയാണ് മര്മസ്ഥാനങ്ങൾ എന്ന് പറയുന്നത്. ഇത് ജീവൽ സ്ഥാനങ്ങൾ ആണ്. ജീവൻ സരീരത്ത്തിൽ സഞ്ചരിച്ചു കൊണ്ടിരിക്കുന്നു, ആ ജീവൻ സരീരത്ത്തിൽ ഞരമ്പുകളുടെ സന്ധികളിൽ അല്ലെങ്കിൽ ഇടുക്കളിൽ താങ്ങിയിരിക്കുന്നു, അങ്ങനെ ജീവൻ തങ്ങുന്ന ഈ ജീവൽ സ്ഥാനങ്ങൾ ആണ് മര്മാസ്ഥാനങ്ങൾ ആയി കരുതപ്പെടുന്നത്. ജീവനെ മർമം എന്നും പറയും, മർമം യാഥ്ധാർഥത്തിൽ രോഗത്തിനും രോഗവിമുക്തികും കാരന്മായുന്ന സ്ഥാനങ്ങൾ ആണ്. മര്മങ്ങളിൽ ഉള്ള പീടകളെ ചികിത്സിക്കാനും മര്മത്തെ കുറിച്ച് പഠിക്കുകയും ചെയ്യുന്ന ശാസ്ത്ര ശാഖയെ മര്മാസാസ്ത്ര ശാഖ എന്ന് പറയപ്പെടുന്നു. സിധ്ധ്ന്മാർ ആണ് മര്മാചികിത്സ ചെയ്യുന്നത്. ഇത് ഒരു രഹസ്യ ശാസ്ത്രം ആണ്. ജീവന് അപകടം വരുത്താൻ കാരണം ആകുന്ന ഇത്തരം രഹസ്യങ്ങളെ ദുഷ്ടന്മാരിൽ നിന്നും മറച്ചു വച്ചിരിക്കുന്നു. ഗുരുകുല സംബ്രധായ പ്രകാരമാണ് ഈ വിദ്യ മറ്റുള്ളവരിൽ എത്തുന്നത്. ഉത്തമനായ ശിഷ്യന് മാത്രമേ ഗുരുകന്മാർ ഈ വിദ്യ നല്കിയിരിക്കുന്നുല്ലു. കളരി സംബ്ര്ധായത്ത്തിൽ കൂടെ യാണ് ഇത് പഠിപ്പിക്കുന്നത്‌. മർമം പൊതുവേ പടുവര്മം, തോടുവര്മം, തട്ടുവര്മം, മയ്തീണ്ടാക്കാലം എന്നിങ്ങനെ വിഭജിച്ചിരിക്കുന്നു.108 ആണ് സാധാരണ പറയുന്ന മർമ ങ്ങളുടെ എണ്ണം.


</doc>
<doc id="133663" url="https://ml.wikipedia.org/wiki?curid=133663" title="പടുമർമ്മം">
പടുമർമ്മം

മർമ്മകല എന്ന ഇന്ത്യൻ ആയോധനകലയുടെ ഭാഗമാണ് പടുമർമ്മം. അസ്ഥിയുമായി ബന്ധപ്പെട്ട മർമ്മങ്ങളാണ് പടുമർമ്മങ്ങൾ. ഇത് 12 എണ്ണമാണുള്ളത്.




</doc>
<doc id="133664" url="https://ml.wikipedia.org/wiki?curid=133664" title="മർമ്മകല">
മർമ്മകല

മർമ കല (തമിഴ്: வர்மக்கலை) തമിഴ്നാട്ടിൽ ഉദ്ഭവിച്ച ഒരു ആയോധനകലയും ചികിത്സാരീതിയുമാണ്. മർമ അടി, കുട്ടു വാരിസൈ സിലമ്പം മുതലായ തമിഴ് ആയോധനമുറകളിൽ ഇത് പ്രയോഗിക്കപ്പെടുന്നുണ്ടത്രേ. കേരളത്തിൽ കളരി അഭ്യാസത്തിനൊപ്പം മർമ്മങ്ങളെപ്പറ്റിയും പഠിപ്പിക്കാറുണ്ട്. ഇതുസംബന്ധിച്ച പല അവകാശവാദങ്ങൾക്കും ശാസ്ത്രീയമായ തെളിവുകളൊന്നുമില്ല.

നാലു വിഭാഗങ്ങളായാണ് മർമ കല വർഗ്ഗീകരിക്കപ്പെട്ടിരിക്കുന്നത്:

മനുഷ്യശരീരത്തിൽ 108 മർമ്മങ്ങൾ ഉണ്ടത്രേ:
മറ്റു രീതികളും മർമ്മകലയിൽ പ്രയോഗിക്കപ്പെടാറുണ്ടത്രേ:

സിദ്ധ വൈദ്യം മർമങ്ങളെ മറ്റൊരു തരത്തിൽ വർഗ്ഗീകരിക്കുന്നുണ്ട്:
മർമ്മ കല പ്രതിപാദിക്കുന്ന ചില ഗ്രന്ഥങ്ങളാണിവ:

തമിഴകത്തിൻ വീരക്കലൈയഗൾ, ഡോ. കണ്ണൻ ആശാൻ - പ്രസാധകർ താമരൈ നൂലഗം, ചെന്നൈ.



</doc>
<doc id="133665" url="https://ml.wikipedia.org/wiki?curid=133665" title="ജീവപര്യന്തം തടവ്">
ജീവപര്യന്തം തടവ്

ഗുരുതരമായ കുറ്റങ്ങൾക്ക്, കുറ്റവാളി ബാക്കി ജീവിതകാലം ജയിലിൽ കഴിയുന്നതിനായുള്ള ശിക്ഷാനടപടിയാണ് ജീവപര്യന്തം തടവ്. കൊലപാതകം, കള്ളക്കടത്ത്, ബലാത്സംഗം, മോഷണം തുടങ്ങി ഗുരുതരമായ ഏത് കുറ്റത്തിനും ഈ ശിക്ഷാനടപടിയെടുക്കാം. 15 വർഷം മുതൽ മുകളിലോട്ട് എത്ര കാലയളവ് വരേയും ശിക്ഷ നടപ്പാക്കാം. ചില രാജ്യങ്ങളിൽ ഇത് 5 വർഷം മുതലാകാം.

എല്ലാ രാജ്യങ്ങളിലും ഈ ശിക്ഷാനടപടി ഇല്ല. ഇന്ത്യയിൽ ഈ ശിക്ഷ നടത്തിവരുന്നു. 1884-ൽ പോർച്യുഗലാണ് നിയമത്തിൽ ഇങ്ങനെ ഒരു ശിക്ഷാനടപടി ആദ്യമായി കൊണ്ടുവന്നത്. ജീവപര്യന്തമാണ് ശിക്ഷയെങ്കിലും അനുവദിച്ച കാലയളവിനു ശേഷം പരോളിനപേക്ഷിക്കാൻ പല രാജ്യങ്ങളിലും ചട്ടങ്ങൾ അനുവദിക്കുന്നുണ്ട്.


</doc>
<doc id="133666" url="https://ml.wikipedia.org/wiki?curid=133666" title="തൃപ്പുലിയൂർ മഹാവിഷ്ണു ക്ഷേത്രം">
തൃപ്പുലിയൂർ മഹാവിഷ്ണു ക്ഷേത്രം

ഭാരതത്തിലെ 108 വൈഷ്ണവ ക്ഷേത്രങ്ങളിൽ പ്രധാനപ്പെട്ടതും പഞ്ചപാണ്ഡവ ക്ഷേത്രമെന്ന നിലയിൽ അറിയപ്പെടുന്നതുമായ പുരാതന ക്ഷേത്രങ്ങളിൽ ഒന്നാണ് ചെങ്ങന്നൂരിൽ നിന്നും മാവേലിക്കരയ്ക്ക് പോകുന്ന വഴിയിൽ നാലു കി.മീ. തെക്കുപടിഞ്ഞാറായി പുലിയൂർ എന്ന ഗ്രാമത്തിൽ സ്ഥിതിചെയ്യുന്ന, ‘ഭീമസേന തിരുപ്പതി’ എന്നറിയപ്പെടുന്ന തൃപ്പുലിയൂർ മഹാവിഷ്ണു ക്ഷേത്രം. 

അജ്ഞാത വാസകാലത്ത് പഞ്ചപാണ്ഡവർ ചെങ്ങന്നൂരിനടുത്തുള്ള പാണ്ഡവൻ പാറ എന്ന കുന്നിൽ താമസിച്ചെന്നും അവിടെ നിന്നും ഓരോരുത്തരും അടുത്തുള്ള ഓരോ ക്ഷേത്രങ്ങളിൽ ആരാധന നടത്തിയെന്നുമാണ് ഐതിഹ്യം.അതിൽ ഭീമൻ ആരാധിച്ച സാക്ഷാൽ മഹാവിഷ്ണുവാണ് തൃപ്പുലിയൂരപ്പൻ. യുധിഷ്ഠിരൻ- തൃച്ചിറ്റാറ്റും അർജ്ജുനൻ തിരുവാറന്മുളയിലും, നകുലൻ തിരുവൻ വണ്ടൂരും, സഹദേവൻ- തൃക്കൊടിത്താനത്തുമായിരുന്നു ആരാധനകൾ നടത്തിയത് എന്നു വിശ്വസിക്കപ്പെടുന്നു. കൂടാതെ മുതുകുളത്തിനടുത്തുള്ള പാണ്ഡവർകാവ് എന്ന ക്ഷേത്രത്തിൽ കുന്തിയും ആരാധന നടത്തിയിരുന്നതായി വിശ്വസിക്കപ്പെടുന്നു. ഒരു ദിവസം തന്നെ ഈ ആറു ക്ഷേത്രങ്ങളിലും ദർശനം നടത്തുന്നത് ഭക്തജനങ്ങൾ പുണ്യമായി കരുതുന്നു.
ഇതിൽ തൃപ്പുലിയൂരിലെ പ്രസ്തുത ക്ഷേത്രം സപ്തർഷികളാണ് പ്രതിഷ്ഠനടത്തിയതെന്നും വ്യാഘ്രപാദമഹർഷി പിന്നീട് ഇവിടെ വസിച്ച് പൂജകൾ നടത്തിയിരുന്നെന്നും അങ്ങനെയാണ് സ്ഥലനാമം പുലിയൂർ എന്ന് വന്നതെന്നും മറ്റും ഐതിഹ്യങ്ങളിൽ കാണുന്നു.

മനോഹരങ്ങളായ ചുമർ ചിത്രങ്ങളാലും ദാരുശിൽ‌പ്പങ്ങളാലും പ്രസിദ്ധമായ ഈ ക്ഷേത്രം കേരളത്തിനു വെളിയിൽ നിന്നുപോലും ധാരാളം തീർത്ഥാടകരെ ആകർഷിക്കുന്നു. രൗദ്രഭാവത്തിൽ നാലുകൈകളോടെ കിഴക്കോട്ട് ദർശനമായാണ് തൃപ്പുലിയൂരപ്പൻ വാഴുന്നത്. ഗണപതി, അയ്യപ്പൻ, ശിവൻ, സുബ്രഹ്മണ്യൻ, ഹനുമാൻ, നാഗങ്ങൾ, രക്ഷസ്സ് എന്നിവരാണ് ഉപദേവതകൾ. നിത്യേന അഞ്ചുപൂജകളും മൂന്നുശീവേലികളുമുണ്ട്.

ഇവിടെ മകരസംക്രമനാളിൽ, ആയിരത്തിൽ‌പ്പരം കാവടികൾ അണിനിരക്കുന്ന കാവടിയാട്ടം വളരെ പ്രസിദ്ധമാണ്. കാവടിയാട്ടം നടത്തുന്ന ഏക വിഷ്ണുക്ഷേത്രമാണിത്.

മകരമാസത്തിലാണ് പത്തു ദിവസം നീണ്ടു നിൽക്കുന്ന കൊടിയേറ്റുത്സവം. അത്തം നാളിൽ കൊടികയറി തിരുവോണനാളിൽ പമ്പാനദിയിൽ ആറാട്ടോടെ സമാപിക്കുന്നു.

ചെങ്ങന്നൂരിൽ നിന്നും ചെറിയനാട് വഴി മാവേലിക്കര ബസിനു കയറി 3.5 കിമി പോയാൽ പുലിയൂർ ആയി അവിടെഇറങ്ങി ഇലഞ്ഞിമേൽ റോട്ടിലെക്ക് തിരിഞ്ഞാൽ തൃപ്പുലിയൂർ ക്ഷേത്രം കാണാം


</doc>
<doc id="133668" url="https://ml.wikipedia.org/wiki?curid=133668" title="ലാത്തി">
ലാത്തി

ലാത്തി (ഹിന്ദി: लाठी - "ലാഠി", ബംഗാളി: লাঠি)എന്ന വാക്ക് വടി എന്നർഥമാക്കുന്നു. കൂടാതെ ചൂരൽ വടി ഉപയോഗിച്ചുള്ള ഒരു ആയോധന കലക്കും ഇതേ പേരുണ്ട്. സാധാരണയായി 32 ഇഞ്ചു് നീളത്തിലുള്ള മുളവടിയുടെ കനം കുറഞ്ഞ അറ്റത്ത് ഉണ്ടാക്കിയ ദ്വാരത്തിൽ ചരട് ഘടിപ്പിച്ചതാണ് ലാത്തി.ഇന്ത്യൻ പോലീസ് ജനക്കൂട്ടത്തെ നിയന്ത്രിക്കാനുപയോഗിക്കുന്ന ആയുധമാണ് ഇത്. പാകിസ്താനിലും ബംഗ്ലാദേശിലും ലാത്തി ഉപയോഗത്തിലുണ്ട്

മുഗൾ വാഴ്ച്ചക്കാലത്ത് ഭാരതത്തിൽ ജമീന്ദാർ സമ്പ്രദായം അവർ നടപ്പിൽ വരുത്തി. ജമീന്ദാർമാർക്ക് ഗ്രാമീണരുടെ ഭൂമിയിൽ അവകാശവും കരം പിരിക്കാൻ അധികാരവും ഉണ്ടായിരുന്നു. ഗ്രാമീണരിൽ നിന്ന് ബലമായി കരം പിരിക്കാൻ ലാത്തിധാരികളെ ജമീന്ദാർമാർ ഉപയോഗിച്ചു. ഭാരതം സ്വതന്ത്രമായതിനു ശേഷമാണ് ജമീന്ദാരി സമ്പ്രദായം നിർത്തലാക്കിയത്. ലാത്തി ഉപയോഗിച്ചുള്ള ആയോധനകല ഗ്രാമങ്ങളിൽ നിലനിന്നിരുന്നു. തമിഴ്നാട്ടിലെ ചിലമ്പാട്ടം ഇതിനുദാഹരണമാണ്. കേരളത്തിലെ കളരിപ്പയറ്റിലും ലാത്തിക്കു സമാനമായ വടികൾ ആയുധമായി ഉപയോഗിക്കുന്നു

ബ്രിട്ടീഷുകാരാണ് ലാത്തി പോലീസിന്റെ ആയുധമാക്കിയത്. ലാത്തി ചാർജ്ജ് എന്ന സൈനിക രീതിയിലുള്ള ജനക്കൂട്ടത്തെ പിരിച്ചുവിടൽ മാർഗ്ഗം ഇതിനാൽ രൂപം കൊണ്ടു. ആധുനികകാലത്തെ കലാപ പ്രധിരോധ സേനക്ക് കണ്ണീർ വാതകം,കലാപ പരിച,ഹെൽമറ്റ് എന്നിവ പോലെ ഒഴിച്ചുകൂടാൻ വയ്യാത്തതാണ് ലാത്തി.


</doc>
<doc id="133672" url="https://ml.wikipedia.org/wiki?curid=133672" title="ജുന്റ">
ജുന്റ

സൈനിക ഓഫീസർമാരുടെ കമ്മിറ്റി നിയന്ത്രിക്കുന്ന ഭരണത്തെ ജുന്റ ()( or ) എന്നു പറയും. ഫിജി, ലിബിയ, ബർമ്മ എന്നിവിടങ്ങളിൽ ജുന്റകളാണ് ഭരിക്കുന്നത്. പോർച്ചുഗീസ്, സ്പാനിഷ് ഭാഷകളിൽ നിന്നാണ് ഈ പേരിന്റെ ഉത്ഭവം.


</doc>
<doc id="133673" url="https://ml.wikipedia.org/wiki?curid=133673" title="ഖനനം">
ഖനനം

കൽക്കരി, അയിരുകൾ, എണ്ണ, പ്രകൃതി വാതകങ്ങൾ എന്നിവ ഭൂമിയിൽ നിന്നു എടുക്കുന്നതിനെ ഖനനം എന്നു പറയുന്നു. ആദ്യകാലങ്ങളിൽ കുഴിച്ചെടുക്കുകയായിരുന്നു രീതി. എന്നാൽ ഇക്കാലത്ത് കുഴിക്കാറില്ല, പകരം സ്ഫോടക വസ്തുക്കൾ ഉപയോഗിച്ച് മണ്ണ് തെറിപ്പിക്കുകയാണ് ചെയ്യുക. ഇന്നത്തെ ഖനനരീതിമൂലം വളരെ പ്രശ്നങ്ങൾ ഉണ്ടാകാറുണ്ട്. ഉദാഹരണത്തിന് സ്വർണഖനനം ഇതുമൂലം മണ്ണിലെ ഖനനം കഴിഞ്ഞാൽ അവിടം ഉപയോഗശൂന്യമാകും മാത്രമല്ല ഈ മണ്ണിൽ മെർക്കുറി പോലെ ധാരാളം വിഷ മൂലകങ്ങൾ ഉണ്ടാകും. ഇതിൽ നിന്ന് സ്വർണം വേർതിരിച്ചെടുക്കാൻ പൊട്ടാസ്യം സയനൈഡും സോഡിയം സയനൈഡും ചേർന്ന മിശ്രിതമാണ് ഉപയോഗിക്കുന്നത് ഇത് കൂനകൂട്ടിയിടുന്നത് ഏതെങ്കിലും നദിയിലായിരിക്കും. സയനൈഡ് നദിയിൽ കലർന്ന് വൻനാശനഷ്ടങ്ങൾ ഉണ്ടായിട്ടുണ്ട്. 

പല ഖനനങ്ങളും ഇതുപോലെ പാരിസ്ഥിതിക ദോഷം വരുത്തുന്നവയാണ്. അതിനാൽ പാരിസ്ഥിതിക സൗഹൃദമായ രീതിയിൽ ഖനനം നടത്താനുള്ള സാങ്കേതികവിദ്യ നാം കണ്ടെത്തേണ്ടിയിരിക്കുന്നു. എന്നാൽ പാരിസ്ഥിതിക പ്രശ്നം ഒഴിച്ചാൽ ഖനനരീതികൾ വികാസം പ്രാപിച്ചിട്ടുണ്ട് പെട്രോളിയം ഖനനം സമുദ്രതീരത്തും സമുദ്രത്തിലും നടത്തുന്നുണ്ട്. ഖനനരീതികൾ അത്രയ്ക്ക് വികാസം പ്രാപിച്ചുവെന്നർഥം.



</doc>
<doc id="133676" url="https://ml.wikipedia.org/wiki?curid=133676" title="പ്രതല ഖനനം">
പ്രതല ഖനനം

ഭൂമിയുടെ ഉപരിതലത്തിൽ നിന്നും മണ്ണും പാറയും നീക്കി ഖനിജങ്ങൾ എടുക്കുന്ന രീതിയാണ് പ്രതല ഖനനം. അധികം താഴ്ച ഇല്ലാത്തിടത്തു നിന്നും ഈ രീതിയിൽ ഖനനം ചെയ്യാം.
കുറച്ച് മണ്ണ് മാത്രം നീക്കം ചെയ്യുമ്പോൾ തന്നെ കണ്ടുവരുന്ന സംസ്തരങ്ങളിൽ ആണ് പ്രതല ഖനനം നടത്തുന്നത്. പ്രതല ഖനനത്തിനായി പവർഷവൽ പോലുള്ള യന്ത്രങ്ങൾ ഉപയോഗിക്കുന്നുണ്ട്. പ്രതല ഖനനം ലാഭകരവും എളുപ്പവുമാണ്. 


</doc>
<doc id="133677" url="https://ml.wikipedia.org/wiki?curid=133677" title="ഭൂഗർഭ ഖനനം">
ഭൂഗർഭ ഖനനം

ഭൂമിക്കുള്ളിലേക്ക് തുരങ്കങ്ങളുണ്ടാക്കി ഖനിജങ്ങൾ എടുക്കുന്ന രീതിയാണ് ഭൂഗർഭ ഖനനം. പല തരത്തിലുള്ള തുരങ്കങ്ങൾ ഇതിനു് ഉപയോഗിക്കുന്നുണ്ട്.


</doc>
<doc id="133678" url="https://ml.wikipedia.org/wiki?curid=133678" title="അലൂവിയൻ ഖനനം">
അലൂവിയൻ ഖനനം

നദി കടൽ ഇവയുടെ തീരങ്ങളിൽ ചെളിയും മണ്ണും കലർന്നു കാണുന്ന ഖനിജങ്ങളെ കഴുകി വൃത്തിയാക്കി എടുക്കുന്ന രീതിയാണിത്.
ചെലവു കുറഞ്ഞ രീതിയാണ്.


</doc>
<doc id="133679" url="https://ml.wikipedia.org/wiki?curid=133679" title="സ്റ്റേറ്റ് ബാങ്ക് ഓഫ് ട്രാവൻകൂർ">
സ്റ്റേറ്റ് ബാങ്ക് ഓഫ് ട്രാവൻകൂർ

തിരുവനന്തപുരം ആസ്ഥാനമായി പ്രവർത്തിച്ചിരുന്ന ഒരു പൊതുമേഖലാ ബാങ്ക് ആയിരുന്നു സ്റ്റേറ്റ് ബാങ്ക് ഓഫ് ട്രാവൻകൂർ അഥവാ എസ്.ബി.ടി. (ബി.എസ്.ഇ :532191, എൻ.എസ്.ഇ: SBT) ഭാരതീയ സ്റ്റേറ്റ് ബാങ്കിന്റെ അനുബന്ധ ബാങ്ക് ആയിരുന്നു. തിരുവനന്തപുരത്തെ പൂജപ്പുരയിലാണ് ആസ്ഥാനം. ഇപ്പോൾ 777-ലേറെ ശാഖകളുണ്ട്. ഇതിൽ 700ഉം കേരളത്തിൽ. 95000 കോടിയുടെ ഇടപാടുകൾ നടത്തുന്ന ബാങ്കിൽ നിലവിൽ 54000-ഓളം കോടി രൂപയുടെ നിക്ഷേപവും 41000-ഓളം കോടി രൂപയുടെ വായ്പയുമുണ്ട്. മാർച്ച് 31, 2017 ന് സ്റ്റേറ്റ് ബാങ്ക് ഓഫ് ട്രാവൻകൂർ, മറ്റ് അനുബന്ധ ബാങ്കുകൾക്കൊപ്പം, ഭാരതീയ സ്റ്റേറ്റ് ബാങ്കിൽ ലയിപ്പിക്കപ്പെട്ടു.

1945 സെപ്തംബർ 12-ന് ഒരു കോടി രൂപ മൂലധനത്തിൽ അന്ന് രാജഭരണത്തിലായിരുന്ന തിരുവിതാംകൂർ സംസ്ഥാനത്തിൽ ട്രാവൻകൂർ ബാങ്ക് ലിമിറ്റഡ് ആയിട്ടാണ് സ്റ്റേറ്റ് ബാങ്ക് ഓഫ് ട്രാവൻകൂർസ്ഥാപിതമായത്. അന്നത്തെ തിരുവിതാംകൂർ സർക്കാർ മൂലധനത്തിന്റെ മുപ്പത് ശതമാനവും (30%) 4000 ഓഹരിയുടമകൾ ബാക്കിയുള്ള ഭാഗവും മുതൽമുടക്കി.1946-ൽ ഷെഡ്യൂൾഡ് വാണിജ്യ ബാങ്കായി.1960-ൽ സ്റ്റേറ്റ് ബാങ്ക് ഓഫ് ഇന്ത്യയുടെ അനുബന്ധ ബാങ്കായി സ്റ്റേറ്റ് ബാങ്ക് ഓഫ് ട്രാവൻകൂർ എന്ന ഇപ്പോഴത്തെ പേര് സ്വീകരിച്ചു.
തിരുകൊച്ചി മേഖലയിൽ പ്രവർത്തിച്ചുവരുന്ന ചെറിയ ബാങ്കുകൾ എസ്.ബി.ടി.യിൽ ലയിപ്പിച്ചു. ട്രാവൻകൂർ ഫോർവേഡ് ബാങ്ക്, ഇന്തോമർക്കന്റയിൽ ബാങ്ക്, കൊച്ചിൻ നായർ ബാങ്ക്, ബാങ്ക് ഓഫ് ന്യൂ ഇന്ത്യ, കാൽഡിയൻ സിറിയൻ ബാങ്ക്, ചമ്പക്കുളം കാത്തലിക് ബാങ്ക്, ബാങ്ക് ഓഫ് ആലുവ, കോട്ടയം ഓറിയന്റ് ബാങ്ക്, ലാറ്റിൻ ക്രിസ്ത്യൻ ബാങ്ക്, വാസുദേവവിലാസം ബാങ്ക് തുടങ്ങിയവയാണു ലയിപ്പിച്ചത്. 

സ്റ്റേറ്റ് ബാങ്ക് ഓഫ് ട്രാവൻകൂറിൽ 3000 ജീവനക്കാരെ കൂടി നിയമിക്കുമെന്ന് എസ്.ബി.ടി. 2013 വാർഷിക യോഗത്തിനു ശേഷം മാനേജിങ്ങ് ഡയറക്ടർ പി. നന്ദകുമാരൻ അറിയിച്ചു. 2013 മെയ് 1 മുതൽ 18 മാസത്തിനുള്ളിൽ നിയമനം പൂർത്തിയാക്കുമെന്നും അറിയിപ്പിൽ പറയുന്നു.

 


</doc>
<doc id="133681" url="https://ml.wikipedia.org/wiki?curid=133681" title="ഉണരുക!">
ഉണരുക!

യഹോവയുടെ സാക്ഷികൾ ലോകവ്യാപകമായി 221 ഭാഷകളിൽ പ്രസിദ്ധികരിക്കുന്ന ഒരു വീക്ഷണ മാസികയാണ് ഉണരുക!. യഹോവയുടെ സാക്ഷികൾ ഉപയോഗിക്കുന്ന നിയമപരമായ കോർപ്പറേഷനായ വാച്ച് ടവർ ബൈബിൾ ആന്റ് ട്രാക്റ്റ് സൊസൈറ്റി ഒഫ് പെനിസിൽവാനിയയുടെ വാൾക്കിൽ ന്യുയോർക്കിലും, മറ്റ് ഇതര ബ്രാഞ്ച് ഒഫീസുകളിലുമുള്ള അച്ചടിശാലകളിലാണ് ഇവ അച്ചടിക്കപെടുന്നത്. യഹോവയുടെ സാക്ഷികൾ അവരുടെ വീടുതോറുമുള്ള പ്രവർത്തനങ്ങൾക്ക് വീക്ഷാഗോപുരം എന്ന കൂട്ടുമാസികക്കൊപ്പം ഈ മാസിക ഉപയോഗിക്കുന്നു. വീക്ഷാഗോപുരം മാസിക കഴിഞ്ഞാൽ ലോകത്തിലേക്കും വച്ച് ഏറ്റവും പ്രചാരമുള്ള മാസികയാണ് ഇത്, 9,33,54,000 പ്രതികളാണ് ഒരോ മാസവും ശരാശരി മുദ്രണം ചെയ്യപെടുന്നത്.

ഉണരുക മാസികയുടെ നാലാം പേജിൽ അതിന്റെ ഉദ്ദേശ്യം ഇപ്രകാരം നൽകിയിരിക്കുന്നു.



</doc>
<doc id="133695" url="https://ml.wikipedia.org/wiki?curid=133695" title="ലോങ്ങ്‌വാൾ ഖനനം">
ലോങ്ങ്‌വാൾ ഖനനം

കൽക്കരി പോലുള്ള ഖനിജങ്ങൾ വലിയ പാളികളായി മുറിച്ചെടുക്കുന്ന രീതിയാണിത്. പിന്നിട് ഇതു കൺവെയർ ബെൽറ്റോ മറ്റോ ഉപയോഗിച്ച് മാറ്റും.


</doc>
<doc id="133698" url="https://ml.wikipedia.org/wiki?curid=133698" title="ധനകാര്യ വർഷം">
ധനകാര്യ വർഷം

കലണ്ടർ വർഷത്തിൽ നിന്നും വ്യത്യസ്തമാണ് ഇന്ത്യയിൽ ധനകാര്യ വർഷം. ഏപ്രിൽ 1 മുതൽ മാർച്ച് 31 വരെയാണ്. സാമ്പത്തിക കണക്കുകൽ ഈ കലണ്ടർ അനുസരിച്ചാണ് വരുന്നത്.


</doc>
<doc id="133700" url="https://ml.wikipedia.org/wiki?curid=133700" title="സഞ്ചിത നിധി">
സഞ്ചിത നിധി

കൺസോളിഡേറ്റഡ് ഫണ്ട് എന്നാണ് ഇംഗ്ലീഷിൽ. സർക്കാരിന്റെ എല്ലാ വരുമാനങ്ങളും വരുന്ന ഇതിലേക്കാണ്. കടം വാങ്ങുന്നതും കടം തിരിച്ചു വരുന്നതും ഇതിലേക്കാണ്. ഈ ഫണ്ടിൽ നിന്നും ചിലവഴിക്കണമെങ്കിൽ പാർലിമെന്റിന്റെ അനുമതി വേണം.

</doc>
<doc id="133701" url="https://ml.wikipedia.org/wiki?curid=133701" title="വോട്ട് ഓൺ എക്കൗണ്ട്">
വോട്ട് ഓൺ എക്കൗണ്ട്

ബജറ്റ് വഴിയാണ് സർക്കാർ ഒരു വർഷത്തേക്ക് വേണ്ട വരവു ചെലവുകൾ പാസ്സാക്കുന്നത്.

ബജറ്റ് പാസ്സാക്കാൻ പറ്റാത്ത അവസർങ്ങളിൽ സർക്കാരിന്റെ ചെലവുകൾക്ക് ആവശ്യമായ പണം ഒരു നിശ്ചിത കാലത്തേക്ക് ചെലവഴിക്കുന്നതിന് പാർലമെന്റ് നൽകുന്ന അനുമതിയാണിത്.

</doc>
<doc id="133702" url="https://ml.wikipedia.org/wiki?curid=133702" title="പ്രത്യക്ഷനികുതി">
പ്രത്യക്ഷനികുതി

സർക്കാർ ഒരു വ്യക്തിക്കോ കമ്പനിക്കോ ചുമത്തുന്ന, ബാദ്ധ്യത മറ്റൊരാളിലേക്ക് മാറ്റാൻ പറ്റാത്ത നികുതിയാണിത്. ആദായനികുതി, കമ്പനി നികുതി, ഓഹരി കൈമാറ്റ നികുതി എന്നിവ ഉദാഹരണങ്ങളാണ്. 

ഇൻഡ്യയിൽ 2012-13 സാമ്പത്തികവർഷത്തിൽ പിരിഞ്ഞുകിട്ടിയ പ്രത്യക്ഷനികുതി 3.9 ലക്ഷം കോടി രൂപയാണ്. മറ്റു രാജ്യങ്ങളെ വച്ചുനോക്കിയാൽ ജി.ഡി.പി.യുടെ അനുപാതം എന്ന നിലയ്ക്കുള്ള പ്രത്യക്ഷ നികുതി ഇൻഡ്യയിൽ വളരെക്കുറവാണ്. ഇൻഡ്യയിൽ ഒരു പ്രത്യക്ഷനികുതി കോഡ് കൊണ്ടുവരാൻ പദ്ധതിയുണ്ട്. ഇതുസംബന്ധിച്ച് മതസംഘടനകളിൽ നിന്ന് എതിർപ്പുകളുണ്ടായിട്ടുണ്ട്. 


</doc>
<doc id="133704" url="https://ml.wikipedia.org/wiki?curid=133704" title="കുര്യൻ ജോൺ മേളാംപറമ്പിൽ">
കുര്യൻ ജോൺ മേളാംപറമ്പിൽ

കേരളത്തിലെ ഒരു വ്യാപാരിയും സാമൂഹികസേവകനുമാണ്‌ കുര്യൻ ജോൺ മേളാംപറമ്പിൽ. കറിപ്പൗഡർ രംഗത്തെ പ്രമുഖരായ മേളം ഗ്രൂപ്പ് ഓഫ് കമ്പനീസിന്റെ സ്ഥാപകനും മേധാവിയുമാണ്‌ അദ്ദേഹം. 2010 ലെ പദ്മശ്രീ പുരസ്കാരത്തിന്‌ അർഹനായിട്ടുണ്ട്.

1954 മെയ് 14 ന് തിരുവല്ലയിൽ എം.വി ജോണിന്റെയും ലീലാമ്മയുടേയും മകനായി ഒരു പരമ്പരാഗത ബിസിനസ്സ് കുടുംബത്തിൽ ജനനം.. എം.ജി.എം ഹൈസ്കൂൾ തിരുവല്ല, തിരുവല്ല മാർത്തോമ കോളേജ്, തിരുവന്തപുരം മാർ ഇവോനിയസ് കോളേജ് എന്നിവിടങ്ങളിലായി പഠനം. സാമ്പത്തിക ശാസ്ത്രത്തിൽ ബിരുദവും ഇൻഡോർ സ്കൂൾ ഓഫ് സോഷ്യൽ സയൻസിൽ നിന്ന് സാമുഹിക സേവനത്തിൽ ബിരുദാനന്തര ബിരുദവും നേടി. രോഗികളേയും അശരണരേയും സഹായിക്കുന്നതിനായി 1986 ൽ മേളം ചാരിറ്റീസിന് തുടക്കമിട്ടു. ഈ സംരംഭത്തിലേക്കാവശ്യമായ പണം കണ്ടെത്തുന്നതിനായിട്ടാണ് പിന്നീടദ്ദേഹം മേളം ഗ്രൂപ്പ് ഓഫ് കമ്പനീസ് ആരംഭിക്കുന്നത്.


</doc>
<doc id="133705" url="https://ml.wikipedia.org/wiki?curid=133705" title="പരോക്ഷനികുതി">
പരോക്ഷനികുതി

ഉപഭോക്താവിൽനിന്ന് നേരിട്ടല്ലാതെ ഒരു ഇടനിലക്കാരൻ വഴി സർക്കാരിലേക്ക് അടയ്ക്കുന്ന നികുതിയാണ് പരോക്ഷനികുതി. ഉദാ: വാറ്റ് നികുതി, എക്സൈസ് തീരുവ, സേവന നികുതി എന്നിവ. ഇവിടെ നികുതിയുടെ ആഘാതവും ബാദ്ധ്യതയും വ്യതസ്ത വ്യക്തികളിൽ ആയിരിക്കും. സാധാരണഗതിയിൽ വ്യാപാരസ്ഥാപനങ്ങളാണ് ഇടനിലക്കാരായി വർത്തിക്കുന്നത്. സാധനങ്ങളുടെയും സേവനങ്ങളുടെയും വിലയിലൂടെയാണ് സാധാരണഗതിയിൽ പരോക്ഷനികുതി ചുമത്തുന്നത്. ഉപഭോക്താവിൽനിന്ന് നികുതി സ്വീകരിച്ച ശേഷം ഇടനിലക്കാർ ഈ നികുതി പിന്നീട് സർക്കാരിലേക്ക് അടയ്ക്കുന്നു.



</doc>
<doc id="133706" url="https://ml.wikipedia.org/wiki?curid=133706" title="സഞ്ജീവ് മേത്ത">
സഞ്ജീവ് മേത്ത

ഈസ്റ്റ് ഇന്ത്യ കമ്പനി വാങ്ങിയ ഇന്ത്യക്കാരനാണ് സഞ്ജീവ് മേത്ത. ഏകദേശം 70 കോടി രൂപയ്ക്കാണ് ഇദ്ദേഹം കമ്പനി വാങ്ങിയത്. 

ഈ കമ്പനി ഉപയോഗിച്ച് ഇദ്ദേഹം ലണ്ടനിൽ ആഡംബര ഭക്ഷ്യവസ്തുക്കളുടെ വ്യാപാരമാണ് നടത്തുന്നത്. ഇദ്ദേഹം ഇരുപത് വർഷങ്ങൾക്കു മുൻപാണ് ബ്രിട്ടനിലേയ്ക്ക് ഇൻഡ്യയിൽ നിന്ന് കുടിയേറിയത്. കമ്പനി ഇൻഡ്യയിൽ എ‌ത്തിക്കാൻ ഇദ്ദേഹത്തിന് പദ്ധതിയുണ്ട്.


</doc>
<doc id="133707" url="https://ml.wikipedia.org/wiki?curid=133707" title="ഡോയ്ചവെല്ലെ">
ഡോയ്ചവെല്ലെ

ജർമ്മനിയുടെ ഔദ്യോഗിക റേഡിയോ, ടെലിവിഷൻ പ്രക്ഷേപകരാണ് ഡോയ്ചവെല്ലെ. 
ആരംഭം മുതൽ കൊളോൺ നഗരത്തിലായിരുന്ന ആസ്ഥാനം 2003 മുതൽ ബോൺ നഗരത്തിലേക്ക് മാറ്റി.

DW റേഡിയോ: ഷോർട്ട് വേവ്, കേബിൾ, ഉപഗ്രഹപ്രക്ഷേപണം, ഡി.ആർ.എം(DRM) രീതികളിൽ 
29 ഭാഷകളിൽ വിദേശ സംപ്രേഷണമുണ്ട്.

DW-ടി.വി: പ്രധാനമായും ജർമൻ, ഇംഗ്ലീഷ്, സ്പാനിഷ്, അറബിക് ഭാഷകളിൽ പ്രക്ഷേപണം ചെയ്യുന്നു.

വെബ് സർവീസ് - DW-WORLD.DE: 30 ആഗോള ഭാഷകളില് ലഭ്യമാണ്.

ഡോയ്ചവെല്ലെയുടെ ഔദ്യോഗിക വെബ് സൈറ്റ്


</doc>
<doc id="133708" url="https://ml.wikipedia.org/wiki?curid=133708" title="ടോഗ">
ടോഗ

ഏ.ഡി. 100 വരെ റോമിലെ സർക്കാരുദ്യോഗസ്ഥരുടെ വേഷമായിരുന്നു ടോഗ. 
ആറു മീറ്റർ (ഇരുപതടി) നീളമുള്ള ഒരു തുണിയായിരുന്നു ഇത്. ഒരു കുപ്പായത്തിനു മേലേയാണ് സാധാരണഗതിയിൽ ഇത് ധരിച്ചിരുന്നത്. കമ്പിളി കൊണ്ടായിരുന്നു ഇതുണ്ടാക്കിയിരുന്നത്. ഇതിനു കീഴെ ധരിച്ചിരുന്ന കുപ്പായം മിക്കപ്പോഴും ലിനൻ കൊണ്ടായിരുന്നു ഉണ്ടാക്കിയിരുന്നത്.

ബി.സി രണ്ടാം നൂറ്റാണ്ടിനുശേഷം ആണുങ്ങൾ മാത്രമായിരുന്നു ഇത് ധരിച്ചിരുന്നത്. റോമൻ പൗരന്മാരെ മാത്രമേ ഇത് ധരിക്കാൻ അനുവദിച്ചിരുന്നുള്ളൂ. ഈ സമയത്ത് സ്ത്രീകൾ സ്റ്റോല എന്ന വസ്ത്രമായിരുന്നു ധരിച്ചിരുന്നത്. വേശ്യകളെ കുലസ്ത്രീകളിൽ നിന്ന് തിരിച്ചറിയുന്നതിനായി വേശ്യകൾ ടോഗ ധരിക്കണമെന്ന വ്യവസ്ഥയുണ്ടായിരുന്നു..


</doc>
<doc id="133709" url="https://ml.wikipedia.org/wiki?curid=133709" title="പാചക വാതകം">
പാചക വാതകം

പാചക വാതകമായി ഉപയോഗിക്കുന്നത് ദ്രവീക്രു ത പെട്രോളിയം ഗ്യാസ് (L.P.G – liquefied petroleum gas) ആണ്.

60% പ്രൊപ്പേനും 40% ബ്യൂട്ടേനും ചേർന്നതാണ് . 

വാതക ചോർച്ച അറിയുന്നതിന് ദുർഗന്ധമുള്ള ഈതൈൽ മെർക്കാപ്റ്റൻ ( എതനെതിയോൾ) ചേർക്കുന്നുണ്ട്.


</doc>
<doc id="133711" url="https://ml.wikipedia.org/wiki?curid=133711" title="മാവേലിക്കര ഉടമ്പടി">
മാവേലിക്കര ഉടമ്പടി

മാർത്താണ്ഡവർമ്മ രാജാവും ഡച്ചുകാരും തമ്മിലുണ്ടാക്കിയ ഉടമ്പടിയാണിത്. 1753 ൽ മാവേലിക്കരയിൽ വ്ച്ചാണ് ഇത് ഉണ്ടാക്കിയത്. ചെറുരാജ്യങ്ങളുടെ ആഭ്യന്തര കാര്യങ്ങളിൽ ഇടപെടുകയില്ലെന്നും തിരുവിതാംകൂറിന്റെ ശത്രുക്കളുമായി സഖ്യം ഉണ്ടാക്കുകയില്ലെന്നും ഐ ഉടമ്പടിയിൽ ഡച്ചുകാർ സമ്മതിച്ചു.


</doc>
<doc id="133712" url="https://ml.wikipedia.org/wiki?curid=133712" title="ആറ്റിങ്ങൽ കലാപം">
ആറ്റിങ്ങൽ കലാപം

1721ലെ "ആറ്റിങ്ങൽ കലാപം" ഇംഗ്ലീഷ് ഈസ്റ്റ് ഇന്ത്യാ കമ്പനിക്ക് എതിരെ കേരളത്തിൽ നടന്ന ആദ്യത്തെ സംഘടിത പ്രക്ഷോഭമായി കണക്കാക്കുന്നു. ആറ്റിങ്ങൽ റാണിയുടെ അനുവാദത്തോടെ അഞ്ചുതെങ്ങിൽ ഇംഗ്ലീഷുകാർ നിർമ്മിച്ച കോട്ടയിൽ മേധാവിയായി എത്തിയ ഗിഫോർട്ടിന്റെ ധാർഷ്ട്യമാണ് കലാപത്തിന് കാരണമായി പറയുന്നത്. എന്നാൽ റാണിയുടെ അറിവോടു കൂടിയാണ് കലാപം നടന്നതെന്ന് ഒരുവിഭാഗം ചരിത്രകാരന്മാർക്ക് അഭിപ്രായം ഉണ്ട്. ഈ പ്രദേശത്തെ ആളുകൾ 1697 -ൽത്തന്നെ വൈദേശിക ശക്തിയെ ചോദ്യം ചെയ്തു തുടങ്ങിയെങ്കിലും അത് വിജയത്തിൽ കലാശിച്ചത് 1721-ലെ ആറ്റിങ്ങൽ കലാപത്തിലാണ്. 
രവിവർമ്മയുടെ (1611- 1663)പിൻഗാമിയായി അധികാരമേറ്റ ആദിത്യവർമ്മയുടെ ഭരണകാലത്താണ് ഈ സംഭവം നടക്കുന്നത്. റാണിക്ക് എല്ലാവർഷവും ഇംഗ്ലീഷുകാർ അഞ്ചുതെങ്ങ് കോട്ടയിൽ നിന്ന് വിലപ്പെട്ട സമ്മാനം കൊടുത്തയയ്ക്കുക പതിവുണ്ടായിരുന്നു. 1721ൽ ഇങ്ങനെ സമ്മാനവുമായി കോട്ടയുടെ തലവൻ ഗൈഫോർഡും 140 ഇംഗ്ലീഷുകാരുടെ സംഘവും അഞ്ചുതെങ്ങിൽ നിന്നും ആറ്റിങ്ങൽ കൊട്ടാരത്തിലേക്ക് തിരിച്ചു. തങ്ങൾ വഴി സമ്മാനം റാണിയ്ക്ക് നല്കണമെന്ന് അവിടെ ഭരണം നടത്തിയിരുന്ന പിള്ളമാർ ആവശ്യപ്പെട്ടു. ഇത് അംഗീകരിക്കാൻ ഗിഫോർട്ട് തയ്യാറായില്ല. ആളുകൾ ഇംഗ്ലീഷ് സംഘത്തെ ആക്രമിച്ച് കൊലപ്പെടുത്തി. പിന്നീട് നാട്ടുകാർ കോട്ട വളഞ്ഞു. ആറുമാസത്തോളം ഉപരോധം തുടർന്നുവെന്നാണ് പറയുന്നത്. തലശ്ശേരിയിൽ നിന്നും ഇംഗ്ലീഷ് പട്ടാളം എത്തിയാണ് കലാപത്തെ അടിച്ചമർത്തിയത്. ഇംഗ്ലീഷ് മേധാവിത്വത്തിനെതിരെ ആദ്യ സമരമായിരുന്നു ഇതെങ്കിലും, കൂടുതൽ അധികാരം ഉറപ്പിക്കാനുള്ള കരാറുകൾ നേടിയെടുക്കാൻ ഈ കലാപം ഈസ്റ്റ് ഇന്ത്യാ കമ്പനിക്ക് സഹായകമായി എന്നത് കലാപത്തിന്റെ മറുവശമായി ചൂണ്ടിക്കാണിക്കപ്പെടുന്നു. കേരളത്തിലെ ആദ്യത്തെ സംഘടിതകലാപം എന്ന പേരിലും ആറ്റിങ്ങൽ കലാപത്തിന് പ്രസക്തിയുണ്ട്.


</doc>
<doc id="133717" url="https://ml.wikipedia.org/wiki?curid=133717" title="അർദ്ധ നിത്യഹരിത വനം">
അർദ്ധ നിത്യഹരിത വനം

നിത്യ ഹരിത വൃക്ഷങ്ങളും ഇല പൊഴിക്കുന്ന മരങ്ങളും ഒരു പോലെ വളരുന്ന വനമാണ്. ഈ വനത്തിന്റെ അടിത്തട്ടിൽ ധാരാളം പൊന്തക്കാടുകൾ വളരുന്നു.


</doc>
<doc id="133718" url="https://ml.wikipedia.org/wiki?curid=133718" title="ഇലപൊഴിയുന്ന വരണ്ട കാടുകൾ">
ഇലപൊഴിയുന്ന വരണ്ട കാടുകൾ

മഴ കുറവുള്ള പ്രദേശങ്ങളിലാണ് വേനൽക്കാലത്ത് ഇല പൊഴിക്കുന്ന വരണ്ട കാടുകളുള്ളത്. 

വേനൽക്കാലത്ത് ഇല പൊഴിക്കുന്ന തരം സസ്യങ്ങൾ താരതമ്യേന കൂടുതലായി വളരുന്ന വരണ്ട കാടുകളാണിവ (deciduous forests). ഉഷ്ണമേഖലയിലും മിതശീതോഷ്ണമേഖലയിലും മഞ്ഞു പെയ്യുന്ന ഉയർന്ന പർവ്വതപ്രദേശങ്ങളിലൊഴികെയുള്ള വനങ്ങളിൽ ഭൂരിഭാഗവും ഇത്തരം കാടുകളാണു്. 

ഭൂമിയുടെ വിവിധ ഭാഗങ്ങളിൽ വ്യാപകമായി കാണാവുന്ന ഇത്തരം വനപ്രദേശങ്ങൾക്കു് വ്യത്യസ്തമായ പരിസ്ഥിതിസാഹചര്യങ്ങളാണുള്ളത്. 



</doc>
<doc id="133719" url="https://ml.wikipedia.org/wiki?curid=133719" title="ഇലപൊഴിക്കുന്ന ഈർപ്പമുള്ള വനങ്ങൾ">
ഇലപൊഴിക്കുന്ന ഈർപ്പമുള്ള വനങ്ങൾ

സ്വാഭാവിക ജലസ്രോതസ്സുകളുള്ളതും മഴ കുറവുള്ളതുമായ വനങ്ങളിലാണ് ഇത്തരം വനങ്ങൾ കാണുന്നത്. 

പുഴയുടേയും തടാകത്തിന്റേയും മറ്റും കരകളിലാണ് ഇതു കാണപ്പെടുന്നത്.

</doc>
<doc id="133720" url="https://ml.wikipedia.org/wiki?curid=133720" title="പുൽമേടുകൾ">
പുൽമേടുകൾ

പ്രധാനമായും പുല്ലും തായ്ത്തടിയില്ലാത്ത കുറ്റിച്ചെടികളും മാത്രം പ്രധാനമായി വളരുന്ന പ്രദേശങ്ങളാണ് പുൽമേടുകൾ. മലമടക്കുകളിൽ ചോലവനങ്ങളും കാണാറുണ്ട്. വടക്കുപടിഞ്ഞാറേ യൂറോപ്പ്, വടക്കേ അമേരിക്കയിലെ സമതലങ്ങളും, കാലിഫോർണിയ, തുടങ്ങിയ മിതശീതോഷ്ണപ്രദേശങ്ങളിൽ വർഷത്തിലുടനീളം നിൽക്കുന്ന ബഞ്ച് ഗ്രാസ് ജനുസിലുള്ള പുല്ലുകളാണ് വ്യാപകം എന്നാൽ കൂടുതൽ ഉഷ്ണമേഖലാപ്രദേശങ്ങളിൽ വാർഷിക ജനുസുകൾകളാണ് പരക്കെ കാണപ്പെടുന്നത്.

ലോകത്ത് അന്റാർട്ടിക്ക, ആർട്ടിക്ക പ്രദേശങ്ങളൊഴിച്ച് എല്ലായിത്തും പുൽമേടുകളൂണ്ട്. പ്രധാനമായും പുൽ വർഗ്ഗങ്ങളൂം വാർഷികസസ്യങ്ങളുമാണ് പുൽമേടുകളിൽ കാണുന്നത്. കേരളത്തിൽ മൂന്നാറിലെ ഇരവികുളം നാഷണൽ പാർക്ക്, വാഗമൺ എന്നിവ പുൽമേടുകൾക്ക് നല്ല ഉദാഹരണമാണ്. സമുദ്രനിരപ്പിൽ നിന്നും വളരെ ഉയരത്തിലുള്ളതും ശക്തിയായ കാറ്റും മണ്ണിന്റെ ഘടനകൊണ്ടും മരങ്ങൾ വളരാത്തതുമാണ് വാഗമണിൽ പുൽമേടുകൾ വ്യാപകമായതിനു കാരണം. 

പ്രധാനമായും പുല്ലു തിന്നുന്ന ജീവികളാണ് ഇവിടെ കാണുന്നതെങ്കിലും അവയെ തിന്നുന്ന പുലി, കഴുതപ്പുലി, പുള്ളിപ്പുലി പോലുള്ള ജീവികളെയും ഇവിടെ കാണാറുണ്ട്. ഇരവികുളത്തു മാത്രം കാണുന്ന വരയാട് പുൽമേടിന്റെ മാത്രം പ്രത്യേകതയാണ്. നീലക്കുറിഞ്ഞി എന്ന ചെറുചെടിയും അത്യപൂർവമായി മാത്രം പുൽമേടുകളിൽ കാണുന്നതാണ്.


</doc>
<doc id="133722" url="https://ml.wikipedia.org/wiki?curid=133722" title="ഭാഗ്യക്കുറി">
ഭാഗ്യക്കുറി

പണത്തിനോ സമ്മാനങ്ങൾക്കോ വേണ്ടിയുള്ള ഒരിനം ചൂതുകളിയാണ് ഭാഗ്യക്കുറി. 
ഇന്ത്യയിൽ ആദ്യമായി ഭാഗ്യക്കുറി ആരംഭിച്ച സംസ്ഥാനം കേരളമാണ്. ശ്രീ പി.കെ.കുഞ്ഞ് ധനമന്ത്രിയായിരിക്കുമ്പോഴാണ് ലോട്ടറി ആരംഭിക്കുന്നത്. ആദ്യമായി വിൽപ്പന ആരംഭിച്ചത് 1967 നവംബർ1 നാണ്. ആദ്യത്തെ നറക്കെടുപ്പ് നടന്നത് 1968 ജനുവരി 26 നാണ്.


</doc>
<doc id="133723" url="https://ml.wikipedia.org/wiki?curid=133723" title="ജുമിങ്">
ജുമിങ്

ജുമിങ് തെക്കൻ എഷ്യയിൽ കാണുന്ന ഒരു കൃഷി സമ്പ്രദായമാണിത്. വടക്കു-കിഴക്കൻ ഇന്ത്യൻ സംസ്ഥാനങ്ങളായ അരുണാചൽ പ്രദേശ്, മേഘാലയ, മിസോറം, നാഗാലാൻഡ്, ബംഗ്ലാദേശി ജില്ലകളായ ബന്ദർബൻ ,സിൽഹെറ്റ്, രംഗമാട്ടി, ഖഗ്രച്ചാരി എന്നിവിടങ്ങളിൽ കാണുന്ന നാടോടികൾക്കിടയിൽ ഈ കൃഷി രീതി കണ്ടുവരുന്നു. മാറ്റക്കൃഷിയും കരിച്ചു കൃഷിയിറക്കൽ രീതിയും ചേർന്ന് ഇതിൽ കാണപ്പെടുന്നു. വനപ്രദേശങ്ങളിലെയോ, കുന്നിൻചെരിവുകളിലെയോ കാടുവെട്ടിത്തെളിച്ച് മൺസൂൺ കാലത്തിനുമുമ്പ് തീയിട്ടതിനുശേഷം പുതുമണ്ണിൽ കൃഷിചെയ്യുന്ന രീതിയാണിത്. ഒന്നു രണ്ടു വിളവെടുപ്പിനുശേഷം ആ കൃഷിയിടം ഉപേക്ഷിച്ച് അവർ പുതിയ കാട് വെട്ടിത്തെളിക്കും. വീണ്ടും ഒന്നു രണ്ടു വിളവെടുപ്പിനുശേഷം ആ കൃഷിയിടം ഉപേക്ഷിച്ച് ആദ്യത്തെ കൃഷിസ്ഥലത്ത് അവരെത്തും. അപ്പോഴേയ്ക്കും അവിടെ കളകൾ വളർന്ന് കിടപ്പുണ്ടാകും അവർ കളകളെമാറ്റി മണ്ണിൽച്ചേർത്ത് മണ്ണിന് വളക്കൂറാക്കി മാറ്റി കൃഷിയിറക്കുന്നു. ഇത് ഒരു തുടർചക്രം പോലെ തുടരുന്നു. ഓരോ വർഷവും ജൂം രീതി നടപ്പിലാക്കുകയും ഇത് 20, 30 വർഷം വരെ തുടരുകയും ചെയ്യുന്നു.

ഗ്ലൂട്ടിനസ് റൈസ്, മൈസ്, വഴുതന, വെള്ളരി എന്നിവ ജൂം രീതിയിലൂടെ വാർത്തെടുത്ത ഭൂമിയിൽ നന്നായി വിളവെടുപ്പ് നടത്താൻ സാധിക്കുന്നു. പരിസ്ഥിതിക്ക് തകരാറ് വരുന്നതിനാലും ജനസംഖ്യയിലുള്ള വർദ്ധനവ് കൊണ്ടും വനപ്രദേശത്തിന്റെ അപര്യാപ്തതമൂലവും ജൂം കൃഷി രീതി ഗണ്യമായി കുറഞ്ഞു. ജൂം രീതിയുടെ ആഘാതം കണക്കിലെടുത്ത് മിസോറം ഗവൺമെന്റ് സംസ്ഥാനത്തിൽ ഇതവസാനിപ്പിക്കാനായി പുതിയ നയം രൂപീകരിച്ചു.

വാട്ടർ ഷെഡ് ഡെവെലപ്പ്മെന്റ് പ്രൊജക്ട് ഇൻ കൾട്ടിവേഷൻ ഏരിയാസ് (WDPSCA) വടക്കു-കിഴക്കൻ മേഖലയിലെ 7 സംസ്ഥാനങ്ങളിൽ നടപ്പിലാക്കിയിട്ടുണ്ട്. 1994-95 - ൽ 100% മാറ്റക്കൃഷിയും നാഷണൽ ഡെവെലപ്പ്മെന്റ് കൗൺസിലിന്റെ നിയന്ത്രണത്തിലാണ്. അടുത്തകാലത്ത് നാഷണൽ അഫോർസ്റ്റേഷൻ പ്രോഗ്രാം ജൂം കൃഷിരീതി ഉണ്ടാക്കുന്ന പ്രശ്നങ്ങളിൽ ശ്രദ്ധ കേന്ദ്രീകരിച്ചിട്ടുണ്ട്.


</doc>
<doc id="133725" url="https://ml.wikipedia.org/wiki?curid=133725" title="മാഗ്സസെ അവാർഡ്">
മാഗ്സസെ അവാർഡ്

പൊതുസേവനം, സാമുദായിക നേതൃത്വം, പത്ര പ്രവർത്തനം, സർക്കാർ സേവനം, സമാധാനം എന്നിവയ്ക്ക് നൽകുന്ന പുരസ്കാരമാണ് മാഗ്സസെ അവാർഡ്. ഫിലിപ്പീൻസ് പ്രസിഡണ്ട് രമൺ മാഗ്‌സസെയുടെ ഓർമ്മയ്ക്കായുള്ള ഫിലിപ്പീൻസ് സർക്കാരിന്റെ ഈ സമ്മാനം ‘’‘ഏഷ്യയിലെ നോബൽ‘’‘ എന്ന് അറിയപ്പെടുന്നു.



</doc>
<doc id="133730" url="https://ml.wikipedia.org/wiki?curid=133730" title="ആഫ്രിക്കൻ ഒച്ച്">
ആഫ്രിക്കൻ ഒച്ച്

അക്കാറ്റിന ഫുലിക്ക ("Achatina fulica") എന്ന ശാസ്ത്രനാമമുള്ള ആഫ്രിക്കൻ ഒച്ച്‌ അഥവാ രാക്ഷസ ഒച്ച്‌ , മൊലുസ്ക്ക ഫയ്ലത്തിൽ , ഗസ്ട്രോപോട ക്ലാസ്, അക്കാറ്റിനിടെ കുടുംബത്തിലെ അക്കാറ്റിന ജെനുസ്സിൽ പെട്ട ഇനമാണ് . ശാസ്ത്ര രേഖകളിൽ ഇവയെ കിഴക്കേ ആഫ്രിക്കൻ കര ഒച്ച്‌ , ആഫ്രിക്കൻ ഭീമൻ കര ഒച്ച്‌ എന്നും വിവരിക്കപ്പെടുന്നു . അന്തരീക്ഷ വായു ശ്വസിച്ചു കരയിൽ ജീവിക്കുന്ന വലിപ്പം കൂടിയ ഈ ഒച്ച്‌ കിഴക്കൻ ആഫ്രിക്കൻ സ്വദേശി ആണ്. 
ജൈവാധിനിവേശത്തിനു നല്ല ഉദാഹരണമാണ് ഇവ. ഏഷ്യ ഒട്ടുക്കും, ഇന്ത്യൻ മഹാസമുദ്ര ദ്വീപുകൾ, വെസ്റ്റ് ഇൻഡീസ് ദ്വീപുകൾ എന്നീ സ്ഥലങ്ങളിലെല്ലാം ഇവ സാധാരണമായിക്കഴിഞ്ഞു .1821-ൽ ഫെറുസാക് ആണ് ഈ ഇനത്തെ ആദ്യമായി വിവരിച്ചത്. ചൈനയിൽ 1931-ൽ രേഖപ്പെടുത്തി. 

താഴെ പറയുന്ന മൂന്നു ഉപ ഇനങ്ങളെ കൂടി വിവരിക്കപ്പെടുന്നുണ്ട് :

വളർച്ച എത്തിയ ഒച്ചിന് 7 സെന്റിമീറ്റർ പൊക്കവും, 20 സെന്റിമീറ്റർ നീളവും ഉണ്ടാവും. മുകളറ്റം കൂർത്ത രക്ഷാ കവചം(തോട്) മുകളിൽ ഏറ്റി ആണ് യാത്ര. ഇത് കാൽസിയം നിർമിതമാണ്. കവചത്തിലെ ചുരുളുകൾ ഇടം പിരിയും, വലം പിരിയും ഉണ്ട്. വലം പിരി ആണ് സാധാരണം. തവിട്ടു നിറമുള്ള തോടുകളിൽ കുറുകെ വരകൾ ഉണ്ട്. ശരീരത്തിന്റെ അടിയിലെ മാംസളമായ പാദങ്ങൾ ഉപയോഗിച്ചാണ് ഇവ വളരെ സാവധാനം തെന്നി നീങ്ങുന്നത്‌. ഇതിനു സഹായകമായി ഒരു കൊഴുത്ത ദ്രാവകം ഇവ പുറപ്പെടുവിക്കും. ഈ ദ്രാവകം ഉണങ്ങിക്കഴിയുമ്പോൾ , മിന്നുന്ന വെള്ള വരകളായി ഇവ സഞ്ചരിച്ചിടത്തോക്കെയും കാണും.

മിക്ക ഉഷ്ണ മേഖലാ പ്രദേശങ്ങളും അധിനിവേശിച്ചു കഴിഞ്ഞ ഇവ ,വിവിധ സസ്യങ്ങളുടെ ഏത് ഭാഗവും കടിച്ചു വിഴുങ്ങി ജീവിക്കുന്നു. മണൽ, എല്ല് . കോണ്ക്രീട്ടു വരെ ഇവ ഭക്ഷിക്കാറുണ്ട്. ഇവയുടെ ആക്രമണം മൂലം ചെടികൾ നശിക്കപ്പെടും .
ലിംഗ വ്യത്യാസം ഇല്ല. ഒരേ ജീവിയിൽത്തന്നെ സ്ത്രീ പുരുഷ ഉൽപ്പാദന ഇന്ദ്രിയങ്ങൾ കാണപ്പെടും. പക്ഷേ സ്വയം ബീജ സങ്കലനം സാധാരണം അല്ല. പുരുഷ ബീജം രണ്ടു വര്ഷം വരെ ശരീരത്തിൽ സൂക്ഷിക്കും .
വർഷത്തിൽ അഞ്ചു മുതൽ ആറ് തവണ വരെ മുട്ടകൾ ഇടും. ഓരോ പ്രാവശ്യവും 200 മുട്ടകൾ . 90 ശതമാന മുട്ടകൾ വരെ വിരിയാറുണ്ട്.
ആറ് മാസം കൊണ്ട് പൂർണ വളർച്ച എത്തുന്നു. രാത്രിയിൽ ആണ് ഇര തേടലും സഞ്ചാരവും. പകൽ മണ്ണിൽ ഉഴ്ന്നിറങ്ങി ഒളിച്ചിരിക്കും. അഞ്ചു മുതൽ പത്തു വർഷം വരെ ജീവിച്ചിരിക്കും. പ്രതികൂലാവസ്ഥയിൽ, മൂന്നു വർഷം വരെ തോടിനുള്ളിൽ സമാധി (Hybernation)ഇരിക്കാൻ കഴിവൊണ്ട്. അതിനാൽ ഇവയെ നശിപ്പിക്കുന്നത് എളുപ്പമല്ല.
സസ്യങ്ങളുടെ ഇലകൾ തിന്നു നശിപ്പിക്കുന്നത് കൂടാതെ ഇവ വീടുകൾക്കുള്ളിലും എത്തപ്പെടും . മനുഷ്യരിൽ മസ്തിഷ്ക ജ്വരം പടര്ത്തുന്നതിനു ഈ ഒച്ച്‌ ഉത്പാദിപ്പിക്കുന്ന ചെറു വിരകൾ കാരണമാകുമെന്ന് സംശയിക്കുന്നൊണ്ട് .കേരളത്തിൽ ഇവയുടെ ശല്യം വർദ്ധിച്ചതിനാൽ, പീച്ചിയിലെ വന ഗവേഷണ കേന്ദ്രം, കോട്ടയത്തെ ടയിസ് എന്ന സംഘടന, കൊച്ചിൻ കോളേജിലെ ജന്തു ശാസ്ത്ര വിഭാഗം എന്നിവർ ഇതേക്കുറിച്ച് ഗവേഷണം നടത്തുന്നൊണ്ട്‌. കറിയുപ്പ് വിതറിയാൽ ഇവ കൊല്ലപ്പെടും. ജനം ഈ മാർഗ്ഗമാണ് ഇപ്പോൾ അവലംബിക്കുന്നത്.
കേരളത്തിലെ തദ്ദേശ സ്ഥാപനങ്ങളുടെ ഓമ്ബുട്സ്മാൻ ആവശ്യപ്പെട്ടതനുസ്സരിച്ചു , പീച്ചിയിലെ വന ഗവേഷണ കേന്ദ്രം , കേരളത്തിലാകമാനവും പ്രത്യേകിച്ചു കോന്നിയിൽ ഉണ്ടായ ആഫ്രിക്കൻ ഒച്ചുകളുടെ ശല്യത്തെക്കുറിച്ചു നടത്തിയ പഠന ഫലങ്ങൾ സമർപ്പിക്കുകയുണ്ടായി.കോന്നിയിലെ ആഫ്രിക്കൻ ഒച്ചിന്റെ ശല്യത്തെ കുറിച്ച് ആദ്യം റിപ്പോർട്ട്‌ ചെയ്യുന്നത് കേരള കൌമുദി ഫ്ലാഷ് റിപ്പോർട്ടർ ജയൻ കോന്നിയാണ് .ഈ വിഷയം അന്നത്തെ എം എൽ എ അടൂർ പ്രകാശ്‌ നിയമസഭയിൽ അവതരിപിച്ചു .ആരോഗ്യ പ്രവർത്തകരുടെ പരിശോധനകൾ നടന്നിരുന്നു . വേനൽക്കാലത്തിനു മുൻപ് ഇവയെ നിർമാർജ്ജനം ചെയ്തില്ലെങ്കിൽ ഇവ വേനൽ ഉറക്കത്തിൽ പ്രവേശിച്ചു മൂന്നു വർഷം വരെ മണ്ണിനടിയിൽ സമാധിയിൽ കഴിഞ്ഞേക്കും. ഒച്ചിന് തീറ്റ വിഷമായി കൊടുക്കുന്ന മിതയ്ൽടിഹ്യ്ടെ (Methyldehyde ) എന്ന 
രാസവസ്തുവിന്റെയും കറി ഉപ്പിന്റെയും ഉപയോഗം , കരയിലും വെള്ളത്തിലും ഉള്ള മറ്റു ജീവികൾക്ക് ഹാനികരമാണ്. അമിതമായ കറി ഉപ്പിന്റെ ഉപയോഗം മണ്ണിന്റെ രാസ ഘടനയിൽ മാറ്റം ഉണ്ടാക്കി മണ്ണിനെ കൃഷിക്ക് യോജിച്ചതല്ലാതാക്കി തീർക്കുമെന്നും മുന്നറിയിപ്പ് നൽകിയിരിക്കുക ആണ്. മനുഷ്യരിൽ ഇഓസിനോ ഫിലിക് മേനിന്ജ്‌ഇടിസ് (Eosinophilic meningitis) എന്ന രോഗം ഉണ്ടാക്കുന്ന എലികളുടെ ശ്വാസ കോശങ്ങളിൽ ജീവിക്കുന്ന വിരകളുടെ ഇടക്കാല അതിഥി (Intermediate host ) ആഫ്രിക്കൻ ഒച്ചുകളാണ് . അതിനാൽ അവയെ ഭക്ഷിക്കാൻ പാടില്ല. കയ്യുറ ഉപയോഗിച്ച് ശേഖരിക്കുന്ന ഇവയെ പുകയിലക്കഷായം, തുരിശു ലായനി എന്നിവ ഏതെങ്കിലും ഉപയോഗിച്ച് കൊല്ലണം. തീറ്റ വിഷം (Bait) വെക്കുന്നതിനുള്ള നല്ല മാധ്യമം കാബ്ബേജു ആണ്. കേരളത്തിൽ,പാലക്കാട് ആണ് 1970 കളിൽ ഇവ ആദ്യമായി കാണപ്പെട്ടത്.എന്ന് ഹിന്ദു ദിനപത്രത്തിൽ വന്ന റിപ്പോർട്ട്‌ തുടരുന്നു. . ഇവയുടെ ഒഴിഞ്ഞ തോടിൽ കൊതുകിനു മുട്ട ഇട്ടു വളരുവാൻ കഴിയും.



</doc>
<doc id="133734" url="https://ml.wikipedia.org/wiki?curid=133734" title="മുതുകുളം">
മുതുകുളം

ആലപ്പുഴ ജില്ലയിൽ കാർത്തികപ്പള്ളി താലൂക്കിലുള്ള ഒരു ഗ്രാമമാണ് മുതുകുളം. കിഴക്ക് പത്തിയൂരും പടിഞ്ഞാറ് കായംകുളം കായലും ആറാട്ടുപുഴയും തെക്ക് കണ്ടല്ലൂരും,വടക്ക് ചിങ്ങോലിയും ആണ് അതിരുകൾ.

 ഇന്ത്യൻ കാനേഷുമാരി പ്രകാരം, 21,181 ആണ് മുതുകുളത്തെ ജനസംഖ്യ. ഇതിൽ 9,762 പുരുഷന്മാരും 11,419 സ്ത്രീകളും ഉൾപ്പെടുന്നു.

കന്യാകുമാരി-ശ്രീനഗർ ദേശീയപാത 544-ന്റെ അരികത്താണ് മുതുകുളം സ്ഥിതി ചെയ്യുന്നത്. പടിഞ്ഞാറ് ഭാഗം കായലാണ്. കായലിനപ്പുറത്ത് ആറാട്ടുപുഴ ഗ്രാമത്തിന്റെ ഭാഗമായ ഒരു തുരുത്താണ് മുതുകുളത്തേയും അറബിക്കടലിനേയും തമ്മിൽ വേർത്തിരിക്കുന്നത്. കായംകുളവും ഹരിപ്പാടുമാണ് അടുത്തുള്ള നഗരങ്ങൾ.

കായംകുളം താപവൈദ്യുതി നിലയം മുതുകുളത്താണ് സ്ഥിതി ചെയ്യുന്നത്. ഗവൺമെന്റ് എൽ.പി.ജി.സ്കൂൾ (കൊട്ടാരം സ്കൂൾ, മുതുകുളം) 2.മുതുകുളം ഹൈസ്കൂൾ 3.കെ.വി .സംസ്കൃത ഹൈസ്കൂൾ 4.മുതുകുളം എസ് .എൻ .എം യു.പി.സ്കൂൾ എന്നിവയാണ് ഇവിടുത്തെ പ്രധാന വിദ്യാലയങ്ങൾ. കുന്തി ദേവി പ്രതിഷ്ഠിച്ചതെന്ന് പറയപ്പെടുന്ന പാണ്ഡവർകാവ് ദേവിക്ഷേത്രം ഇവിടെയാണ് സ്ഥിതി ചെയ്യുന്നത്. ശാന്തദുർഗ്ഗ (ദേവി)യാണ് ഇവിടുത്തെ പ്രധാന പ്രതിഷ്ഠ.ശ്രീ ഭദ്രകാളി പ്രതിഷ്ഠ നിലകൊള്ളുന്ന ഈരയിൽ ദേവിക്ഷേത്രവും മുതുകുളത്തിന്റെ പ്രത്യേകതയാണ്.

പ്രശസ്ത സിനിമാ അഭിനേതാക്കളായ മുതുകുളം രാഘവൻ പിള്ളയും, അശോകനും. അഭിനേത്രി നവ്യാ നായരും , സിനിമാ സംവിധായകൻ പത്മരാജനും, പ്രശസ്ത ചിത്രകാരൻ സതീഷ് മുതുകുളവും, മജീഷ്യ അമ്മുവും മുതുകുളത്തുകാരാണ്. കോൺഗ്രസ്സ് നേതാവും സ്വാതന്ത്ര്യസമരസേനാനിയുമായ അമ്പഴവെലിൽ വേലായുധൻ പിള്ള, നാടകനടൻ അക്ബർ ശങ്കരപ്പിള്ള എന്നിവരും, കവയിത്രി പാർവ്വതി അമ്മ എന്നിങ്ങനെ പല പ്രശസ്തരും മുതുകുളത്തുകാരായുണ്ട്.

ഇന്ന് ജീവിച്ചിരിക്കുന്ന സംസ്കൃത പണ്ഡിതന്മാരിൽ ആഗ്രഗണ്യനായ മുതുകുളം ശ്രീധറിന്റെയും ജന്മനാടാണ് ഈ ഗ്രാമം .

1.ഗവൺമെൻറ് ലോവർ പ്രൈമറി സ്കൂൾ ഫോർ ബോയ്സ് (വാരണപ്പള്ളിൽ ), ഗവൺമെന്റ് എൽ.പി.ബി .സ്കൂൾ

2.ഗവൺമെന്റ് എൽ.പി.ജി.സ്കൂൾ (കൊട്ടാരം സ്കൂൾ, മുതുകുളം)
ഗവൺമെൻറ് ലോവർ പ്രൈമറി സ്കൂൾ ഫോർ ഗേൾസ്

3.മുതുകുളം എസ് .എൻ .എം യു.പി.സ്കൂൾ

4.മുതുകുളം ഹൈസ്കൂൾ

5.കെ.വി .സംസ്കൃത ഹൈസ്കൂൾ


വെട്ടിക്കുളങ്ങര ദേവി ക്ഷേത്രം


</doc>
<doc id="133742" url="https://ml.wikipedia.org/wiki?curid=133742" title="സൗണ്ട് ഓഫ് ബൂട്ട്">
സൗണ്ട് ഓഫ് ബൂട്ട്

ഷാജി കൈലാസിന്റെ സംവിധാനത്തിൽ സുരേഷ് ഗോപി, മുരളി, ബാല, ഹണിറോസ് എന്നിവർ പ്രധാനവേഷങ്ങളിൽ അഭിനയിച്ച് 2008-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് സൗണ്ട് ഓഫ് ബൂട്ട്. പിരമിഡ് സായ്മിറ പ്രൊഡക്ഷൻസിന്റെ ബാനറിൽ ജി. സുരേഷ് കുമാർ നിർമ്മിച്ച ഈ ചിത്രം വിതരണം ചെയ്തത് പിരമിഡ് സായ്മിറ റിലീസ് ആണ്. രാജേഷ് ജയരാമൻ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

വയലാർ ശരത്ചന്ദ്രവർമ്മ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഷാൻ ആണ്. പശ്ചാത്തലസംഗീതം രാജാമണി ഒരുക്കിയിരിക്കുന്നു.



</doc>
<doc id="133754" url="https://ml.wikipedia.org/wiki?curid=133754" title="എടരിക്കോട് ഗ്രാമപഞ്ചായത്ത്">
എടരിക്കോട് ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ, വേങ്ങര ബ്ളോക്കിലാണ് 15.28 ചതുരശ്ര കിലോമീറ്റർ വിസ്തീർണ്ണമുള്ള എടരിക്കോട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 16 വാർഡുകളാണുള്ളത്.




</doc>
<doc id="133755" url="https://ml.wikipedia.org/wiki?curid=133755" title="മമ്മി ആന്റ് മീ">
മമ്മി ആന്റ് മീ

ജിത്തു ജോസഫിന്റെ സംവിധാനത്തിൽ 2010-ൽ പുറത്തിറങ്ങിയ മലയാളചലച്ചിത്രമാണ് മമ്മി ആന്റ് മീ.

ഇതിലെ ഗാനങ്ങൾക്ക് സംഗീതം നൽകിയിരിക്കുന്നത് സെജോ ജോൺ ആണ്.


</doc>
<doc id="133758" url="https://ml.wikipedia.org/wiki?curid=133758" title="എടവണ്ണ ഗ്രാമപഞ്ചായത്ത്">
എടവണ്ണ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ അരീക്കോട് ബ്ളോക്കിലാണ് 49.13 ചതുരശ്ര കിലോമീറ്റർ വിസ്തീർണ്ണമുള്ള എടവണ്ണ ഗ്രാമപഞ്ചായത്ത് സ്ഥിതി ചെയ്യുന്നത്.എന്നിവയാണ്. ഈ ഗ്രാമപഞ്ചായത്തിന് 22 വാർഡുകളാണുള്ളത്.




</doc>
<doc id="133761" url="https://ml.wikipedia.org/wiki?curid=133761" title="ഏലംകുളം ഗ്രാമപഞ്ചായത്ത്">
ഏലംകുളം ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ, പെരിന്തൽമണ്ണ ബ്ളോക്കിലാണ് 21.31 ചതുരശ്ര കിലോമീറ്റർ വിസ്തീർണ്ണമുള്ള ഏലംകുളം ഗ്രാമപഞ്ചായത്ത് സ്ഥിതി ചെയ്യുന്നത്. 1961-ൽ ആണ് ഈ പഞ്ചായത്ത് രൂപീകൃതമാകുന്നത്. ഈ ഗ്രാമപഞ്ചായത്തിന് 16 വാർഡുകളാണുള്ളത്.




</doc>
<doc id="133766" url="https://ml.wikipedia.org/wiki?curid=133766" title="ഇരിമ്പിളിയം ഗ്രാമപഞ്ചായത്ത്">
ഇരിമ്പിളിയം ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ, കുറ്റിപ്പുറം ബ്ളോക്കിലാണ് 20.49 ചതുരശ്ര കിലോമീറ്റർ വിസ്തീർണ്ണമുള്ള ഇരിമ്പിളിയം ഗ്രാമപഞ്ചായത്ത് സ്ഥിതി ചെയ്യുന്നത്. 1962-ൽ രൂപീകൃതമായ ഇരിമ്പിളിയം ഗ്രാമപഞ്ചായത്തിന് 17 വാർഡുകളാണുള്ളത്.




</doc>
<doc id="133770" url="https://ml.wikipedia.org/wiki?curid=133770" title="വെള്ളത്തൂവൽ ഗ്രാമപഞ്ചായത്ത്">
വെള്ളത്തൂവൽ ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് വെള്ളത്തൂവൽ ഗ്രാമപഞ്ചായത്ത്. ഇതിൽ വെള്ളത്തൂവൽ, കുഞ്ചിത്തണ്ണി എന്നീ വില്ലേജുകൾ ഉൾപ്പെടുന്നു. ഈ പഞ്ചായത്തിന്റെ വിസ്തീർണ്ണം 43.06 ചതുരശ്ര കിലോമീറ്റർ ആണ്. മുൻകാലഘട്ടത്തിൽ പള്ളിവാസൽ പഞ്ചായത്തിന്റെ ഭാഗമായിരുന്നു വെള്ളത്തൂവൽ പ്രദേശം. തുടർന്ന് 1961-ൽ പള്ളിവാസൽ പഞ്ചായത്തിനെ വിഭജിക്കുകയും വെള്ളത്തൂവൽ പഞ്ചായത്ത് രൂപീകൃതമാകുകയും ചെയ്തു.

പഞ്ചായത്തിലെ പ്രധാന കൃഷി കുരുമുളക്, കൊക്കോ, റബ്ബർ എന്നിവയാണ്. അതോടൊപ്പം കാപ്പി, കമുക്, തെങ്ങ്, ഏലം, ഗ്രാമ്പൂ, ജാതി എന്നിവയും കൃഷി ചെയ്യുന്നു.



</doc>
<doc id="133771" url="https://ml.wikipedia.org/wiki?curid=133771" title="അനൂപ് മേനോൻ">
അനൂപ് മേനോൻ

ഒരു മലയാളചലച്ചിത്രനടനും, തിരക്കഥാകൃത്തുമാണ് അനൂപ് മേനോൻ. ചലച്ചിത്രങ്ങളിൽ സജീവമാകുന്നതിനു മുൻപ് ടെലിവിഷനിൽ അഭിനയിച്ചിരുന്നു. 2008-ൽ മികച്ച രണ്ടാമത്തെ നടനുള്ള കേരള സർക്കാരിന്റെ പുരസ്കാരവും, 2009-ലെ ഫിലിംഫെയർ അവാർഡും തിരക്കഥ എന്ന ചിത്രത്തിലൂടെ അനൂപ് നേടി.

തിരുവനന്തപുരം ക്രൈസ്റ്റ് നഗർ സ്കൂളിൽ പ്രാഥമിക വിദ്യാഭ്യാസവും തിരുവനന്തപുരം ലോ കോളേജിൽ നിയമപഠനവും പൂർത്തിയാക്കി. തുടർന്ന് ദുബായിൽ ലോ സ്കൂളിൽ അദ്ധ്യാപകനായി നിയമിതനായി. ഇക്കാലയളവിൽ സൂര്യാ ടി.വി., കൈരളി എന്നിവയിൽ പ്രഭാതപരിപാടികളുടെ അവതാരകനായി ജോലി ചെയ്തു. തുടർന്ന് ശ്യാമപ്രസാദിന്റെ ശമനതാളം എന്ന സീരിയലിൽ അഭിനയിച്ചു. കാട്ടുചെമ്പകം എന്ന ചിത്രത്തിലാണ് ആദ്യമായി അഭിനയിക്കുന്നത്. പകൽ നക്ഷത്രങ്ങൾ, കോക്ക്ടെയിൽ, ബ്യൂട്ടിഫുൾ എന്നിവയുടെ തിരക്കഥ തയ്യാറാക്കിയിട്ടുണ്ട്.

ടെലിവിഷൻ പരമ്പരകളിൽകൂടി ആയിരുന്നു മേനോൻ അഭിനയത്തിൽ തുടക്കം കുറിച്ചത്. ഏഷ്യാനെറ്റ് എന്ന ആദ്യ മലയാള സ്വകാര്യ ചാനലിന്റെ "സ്വപ്നം" കൂടാതെ "മേഘം" എന്നി പരമ്പരകളിൽ അവതരിപ്പിച്ച കഥാപാത്രങ്ങളിൽകൂടിയാണ് മേനോൻ കൂടുതൽ ശ്രദ്ധ നേടിയത്. പിന്നീട് 2008-ഇൽ പ്രദർശിപ്പിച്ച പകൽ നക്ഷത്രങ്ങൾ എന്ന ചലച്ചിത്രത്തിന്റെ തിരക്കഥാകൃത്തായി അരങ്ങേറ്റം കുറിച്ചു. 2008-ൽ രഞ്ജിത്ത് സംവിധാനം നിർവഹിച്ച "തിരക്കഥ" എന്ന ചിത്രത്തിൽ മുഖ്യ കഥാപാത്രമായി വേഷമിട്ടു. "അജയ ചന്ദ്രൻ" എന്ന ഒരു ചലച്ചിത്ര താരത്തിന്റെ ജീവിതത്തിലെ പല ഘടകങ്ങളാണ് മേനോൻ അവതരിപ്പിച്ചത്.പിന്നീട്, പല ചലച്ചിത്രങ്ങളിൽക്കൂടിയും മേനോൻ ഏറെ ശ്രദ്ധേയനായി. തിരകഥക്ക് ശേഷം പ്രദർശിപ്പിച്ച ലൗഡ്സ്പീക്കർ, കേരള കഫെ, കോക്ടെയിൽ, ട്രാഫിക്‌, പ്രണയം എന്നി ചലച്ചിത്രങ്ങളിൽ ഏറെ നല്ല കഥാപാത്രങ്ങളും അവതരിപ്പിച്ചു.




</doc>
<doc id="133776" url="https://ml.wikipedia.org/wiki?curid=133776" title="കാളികാവ് ഗ്രാമപഞ്ചായത്ത്">
കാളികാവ് ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ നിലമ്പൂർ ബ്ളോക്കിലാണ് 95 ചതുരശ്ര കിലോമീറ്റർ വിസ്തീർണ്ണമുള്ള കാളികാവ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 19 വാർഡുകളാണുള്ളത്.




</doc>
<doc id="133780" url="https://ml.wikipedia.org/wiki?curid=133780" title="കല്പകഞ്ചേരി ഗ്രാമപഞ്ചായത്ത്">
കല്പകഞ്ചേരി ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ കുറ്റിപ്പുറം ബ്ലോക്കിലാണ് കൽപകഞ്ചേരി ഗ്രാമപഞ്ചായത്ത് സ്ഥിതി ചെയ്യുന്നത്. കൽപകഞ്ചേരി വില്ലേജുപരിധിയിൽ ഉൾപ്പെടുന്ന കൽപകഞ്ചേരി ഗ്രാമപഞ്ചായത്തിനു 16.25 ചതുരശ്രകിലോമീറ്റർ വിസ്തീർണ്ണമുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് എടരിക്കോട്, കോട്ടക്കൽ പഞ്ചായത്തുകളും തെക്കുഭാഗത്ത് വളവന്നൂർ, തിരുനാവായ, ആതവനാട് പഞ്ചായത്തുകളും, കിഴക്കുഭാഗത്ത് ആതവനാട്, മാറാക്കര പഞ്ചായത്തുകളും, പടിഞ്ഞാറുഭാഗത്ത് വളവന്നൂർ, പൊൻമുണ്ടം പഞ്ചായത്തുകളുമാണ്. കൽപകവൃക്ഷം തിങ്ങിവളർന്നിരുന്ന പ്രദേശമായതിനാലാണ് ഈ ഗ്രാമത്തിനു കൽപകഞ്ചേരി എന്ന പേരു ലഭിച്ചത്. വെട്ടത്തുനാടിന്റെ അധീനതയിലായിരുന്നു ആദ്യകാലത്ത് കൽപകഞ്ചേരി. പിൽക്കാലത്ത് വെട്ടത്തുനാട് കോഴിക്കോട് സാമൂതിരി കീഴ്പ്പെടുത്തിയപ്പോൾ ഈ പ്രദേശങ്ങൾ സാമൂതിരിയുടെ കീഴിലായി. പടയോട്ടകാലത്ത് ടിപ്പുവിന്റെ പടയാളികൾ കൽപകഞ്ചേരിയിലെ നടയാൽപറമ്പ്, ചോലക്കമാട് എന്നിവിടങ്ങളിൽ ടെന്റടിച്ച് കൂടിയിരുന്നതായി പറയപ്പെടുന്നു. ബ്രിട്ടീഷ് ഭരണകാലത്ത്, പഴയ മലബാർ ഡിസ്ട്രിക് ബോർഡിന്റെ കീഴിലായിരുന്നു കൽപകഞ്ചേരി പഞ്ചായത്ത്. 1940 ഒക്ടോബർ 10-ാം തിയതിയാണ് കൽപകഞ്ചേരി പഞ്ചായത്ത് നിലവിൽ വന്നത്. അന്ന് ഭൂസ്വത്തിന്റെ അടിസ്ഥാനത്തിൽ റവന്യൂവകുപ്പായിരുന്നു പഞ്ചായത്തുമെമ്പർമാരെ തെരഞ്ഞെടുത്തിരുന്നത്. അക്കാലത്ത് ഏഴ് ചതുരശ്രനാഴിക ചുറ്റളവാണ് പഞ്ചായത്തിനുണ്ടായിരുന്നത.് മലപ്പുറം ജില്ലയുടെ ഏകദേശം മധ്യഭാഗത്തായി സ്ഥിതി ചെയ്യുന്ന പ്രകൃതി രമണീയമായ ഭൂപ്രദേശമാണ് കൽപകഞ്ചേരി പഞ്ചായത്ത്. നിമ്നോന്നതമായ ഭൂപ്രകൃതിയാണ് പൊതുവിൽ പഞ്ചായത്തിനുള്ളത്. പഞ്ചായത്തിന്റെ ഭൂപ്രകൃതിയിൽ 50 ശതമാനം ചരൽ ചെമ്മണ്ണു പ്രദേശവും, 25 ശതമാനം ചെങ്കൽ പ്രദേശവും, 25 ശതമാനം കളിമണ്ണ് പ്രദേശവുമാണ്.

കൽപകവൃക്ഷം തിങ്ങിവളർന്നിരുന്ന പ്രദേശമായതിനാലാണ് ഈ ഗ്രാമത്തിനു കൽപകഞ്ചേരി എന്ന പേരു ലഭിച്ചത്. വെട്ടത്തുനാടിന്റെ അധീനതയിലായിരുന്നു ആദ്യകാലത്ത് കൽപകഞ്ചേരി. പിൽക്കാലത്ത് വെട്ടത്തുനാട് കോഴിക്കോട് സാമൂതിരി കീഴ്പ്പെടുത്തിയപ്പോൾ ഇവിടെയുള്ള ഭൂസ്വത്തുക്കൾ മണ്ടായത്തുപുറം, കിഴക്കേ കോവിലകം പൂമുള്ളിമന, പാക്കത്തുമന, കേരളാധിശ്വരപുരം ഊട്ട് ബ്രഹ്മസ്വം എന്നിവരുടെ അധീനതയിലായി. കുറച്ച് ഭൂപ്രദേശം വട്ടപറമ്പുകാരും കൈയ്യടക്കി. അക്കാലത്ത് ഇവിടെയുള്ള ഭൂസ്വത്തുക്കളിൽ 60 ശതമാനവും തരിശുഭൂമിയായിരുന്നു. പടയോട്ടകാലത്ത് ടിപ്പുവിന്റെ പടയാളികൾ കൽപകഞ്ചേരിയിലെ നടയാൽപറമ്പ്, ചോലക്കമാട് എന്നിവിടങ്ങളിൽ ടെന്റടിച്ച് കൂടിയിരുന്നതായി പറയപ്പെടുന്നു. അതുമായി ബന്ധപ്പെട്ട്, ചോലക്കമാട് പ്രദേശത്തുള്ള പാറപ്പുറത്ത് നൂറോളം കുഴികൾ ഇപ്പോഴും കാണാവുന്നതാണ്. നടയാൽപറമ്പിലും അടുത്തകാലം വരെ കുഴികളും മറ്റടയാളങ്ങളും കാണാമായിരുന്നു. സൌകര്യപ്രദമായും സുരക്ഷിതമായും ചുറ്റുപാടുകൾ വീക്ഷിക്കാൻ പറ്റുന്ന തരത്തിൽ ഉയർന്ന സ്ഥലമായിരുന്നതിനാലാവാം പടയാളികൾ അവിടെ തമ്പടിച്ചത്. അക്കാലത്ത് കൽപകഞ്ചേരിയിലെ പ്രമുഖ മുസ്ളീം കുടുംബമായ മണ്ടായപുറത്ത് തറവാട്ടിലെ കാരണവരായിരുന്ന മുയ്തീൻ മൂപ്പന്റെ പിതാവ് ഇവരുമായി സൗഹൃദബന്ധത്തിൽ ഏർപ്പെട്ടിരുന്നതായും പറഞ്ഞുകേൾക്കുന്നു. സെമിന്താരി വ്യവസ്ഥയിൽ നികുതി ചുമത്തുവാനും പിരിക്കുവാനും അധികാരമുള്ളവരായിരുന്നു അവർ. ആദ്യകാല പഞ്ചായത്തു പ്രസിഡന്റുമാരായ മണ്ടായപുറത്ത് അഹമ്മദ് ഉണ്ണിമൂപ്പൻ എന്ന എം.എ.മൂപ്പൻ, കൊച്ചുണ്ണി എന്ന ആലികുട്ടിമൂപ്പൻ എന്നിവർ ആ തറവാട്ടിലെ പിന്മുറക്കാരായിരുന്നു. പഞ്ചായത്തു രൂപീകരണത്തിനു മുമ്പുണ്ടായിരുന്ന അംശകച്ചേരിയിൽ, പാരമ്പര്യമായി കള്ളിയത്ത് ബീരാൻകുട്ടി ഹാജി മുതൽ കള്ളിയത്ത് ഹുസൈൻകുഞ്ഞി വരെ “മേനോന്മാ”രായി 6 പേർ സേവനം ചെയ്തിട്ടുണ്ട്. 1940 കാലഘട്ടത്തിൽ കൽപകഞ്ചേരി പഞ്ചായത്ത് ജുഡീഷറിയായും പ്രവർത്തിച്ചിട്ടുണ്ട്. കൽപകഞ്ചേരി പഞ്ചായത്തിലെ രണ്ടത്താണി അങ്ങാടി, രണ്ടത്താണിയിലൂടെ കടന്നുപോകുന്ന പഴയ ഊടുവഴികൾ എന്നിവിടങ്ങളിലെല്ലാം പഴയ കാലത്ത് ചുമടുകൾ ഇറക്കിവെക്കാൻ പൂർവ്വികർ അത്താണികൾ സ്ഥാപിച്ചിരുന്നു. കല്ലുവെട്ടിച്ചന്ത എന്ന പുത്തൻചന്തയിലേക്കും, കോട്ടക്കൽ ചന്തയിലേക്കും ചുമടുകളുമായി പോകുന്ന ആളുകൾക്കു വേണ്ടി രണ്ട് അത്താണികൾ സ്ഥാപിച്ചിരുന്നു. ചുമടുകൾ ഇറക്കിവെച്ചിരുന്ന രണ്ട് അത്താണികൾ ഉള്ള സ്ഥലമെന്ന നിലയിൽ വഴിപോക്കരാണ് ഈ പ്രദേശത്തിനു രണ്ടത്താണി എന്ന പേരു നൽകിയത്. അതുപോലെ തന്നെ കൽപകഞ്ചേരിയുടെ പരിസരങ്ങളിലുള്ള പുത്തനത്താണി, കുട്ടികളത്താണി, കുറുകത്താണി എന്നീ സ്ഥലങ്ങളിലും അത്താണികൾ ഉണ്ടായിരുന്നതിനാലാണ് പ്രസ്തുത സ്ഥലനാമങ്ങളുമുണ്ടായത്. പഞ്ചായത്തിലെ പുരാതനമായ മസ്ജിദുകളിൽ ഏറ്റവും പ്രമുഖമാണ് കാനാഞ്ചരി ജുമാഅത്ത് പള്ളി. ലഭ്യമായ രേഖകളുടെ അടിസ്ഥാനത്തിൽ കാനാഞ്ചരി പള്ളിയ്ക്ക് നാലു നൂറ്റാണ്ടിലേറെ പഴക്കമുണ്ടെന്ന് കരുതാം. പാണക്കാട് സയ്യിദ് മുഹമ്മദലി ശിഹാബ് തങ്ങൾ ഉൾപ്പെടെ പ്രശസ്തരായ പല മതപണ്ഡിതന്മാരും ഇവിടെ താമസിച്ചുപഠിച്ചിട്ടുണ്ട്. പ്രശസ്ത ഖുർ ആൻ പരിഭാഷകനായ മർഹും മുഹമ്മദ് അമാനി മൌലവി, മുദർയ്യിസ് അബ്ദുറഹ്മാൻ ഫസ്ഫരി എന്ന കുട്ടി മുസ്ള്യാർ തുടങ്ങിയവർ ഇവിടെ അധ്യാപകരായിരുന്നിട്ടുണ്ട്. താനൂര്, പാങ്ങ്, കരേക്കാട് മുതലായ നാൽപതു കിലോമീറ്ററോളം ചുറ്റളവിലുള്ള പ്രദേശങ്ങളിൽ നിന്നുപോലും, കനാഞ്ചരി ജുമാ അത്ത് പള്ളി ശ്മശാനത്തിൽ മറവ് ചെയ്യുന്നതിനായി മയ്യത്തുകൾ എത്തിക്കാറുണ്ട്. 1911-ൽ കൊടക്കല്ലിങ്ങൽ സ്ഥാപിതമായ ബാസൽ മിഷൻ ഓടുകമ്പനിയിൽ നിന്നും ആദ്യം ഉൽപാദിപ്പിച്ച ഓടുകളാണ് കാനാഞ്ചരി പള്ളിയുടെ മേൽക്കൂര മേയുന്നതിനായി ഉപയോഗിച്ചത്. കാനാഞ്ചരി പ്രദേശത്തെ പല സ്ഥലങ്ങളും മലബാർ സ്വതന്ത്ര്യസമരസേനാനികൾ തങ്ങളുടെ ഒളിത്താവളമായി ഉപയോഗിച്ചിട്ടുണ്ട്. കൽപകഞ്ചേരി പഞ്ചായത്തിലും വളവനൂര് പഞ്ചായത്തിലുമായി സ്ഥിതി ചെയ്യുന്ന ഒരു പുരാതന ഹൈന്ദവ ക്ഷേത്രമാണ് “ഹൈവന്ദരം കാവ്”. ഇതിന് ഏകദേശം 200 വർഷത്തോളം പഴക്കമുണ്ട്. പാറക്കാട് നായന്മാർ ഹൈവന്ദരം കാവിൽ താമസമാക്കിയിരുന്നു എന്ന് പറയപ്പെടുന്നു. കാലക്രമേണ കാവിന്റെ ആദ്യകാലപ്രതാപം ക്ഷയിച്ചുപോവുകയാൽ പിൽക്കാലത്ത് പുനരുദ്ധാരണ പ്രവർത്തനങ്ങൾ നടത്തിയിട്ടുണ്ട്. ഇന്നും അതിന്റെ ഉടമസ്ഥാവകാശം മാറാക്കര പഞ്ചായത്തിലെ ഒരു പുരാതന മനയുമായി ബന്ധപ്പെട്ടുകിടക്കുന്നു. ദേശീയ സ്വാതന്ത്ര്യസമരത്തിന്റെ മുന്നണിപ്പോരാളികളായി ചിലരെയെങ്കിലും സംഭാവന ചെയ്യാൻ ഈ ഗ്രാമത്തിനു സാധിച്ചിട്ടുണ്ട്. അതിൽ പ്രമുഖനായിരുന്നു ഓടായപ്പുറത്ത് ചേക്കുട്ടി സാഹിബ്. മുഹമ്മദ് അബ്ദുറഹിമാൻ സാഹിബിന്റെ വലങ്കൈ ആയി സ്വതന്ത്ര്യസമരത്തിന് ഇറങ്ങിയ ചേക്കുട്ടി സാഹിബ് ജയിൽവാസം അനുഷ്ഠിച്ചിട്ടുണ്ട്. സ്വഭാവമഹിമയുടെയും, പക്വതയുടെയും, ധീരതയുടെയും പര്യായമായിരുന്നു സാഹിബ്. അദ്ദേഹം ഒളിവിൽ കഴിഞ്ഞിരുന്ന കാലത്ത്, വ്യത്യസ്ത വേഷത്തിലും നാമത്തിലും ജനങ്ങൾക്കിടയിൽ സഞ്ചരിച്ചു. സ്വാതന്ത്ര്യസമരവും മതനവോത്ഥാന പ്രവർത്തനവും ഒപ്പം കൊണ്ടുപോകാൻ അദ്ദേഹത്തിനു സാധിച്ചിരുന്നു. കൽപകഞ്ചേരിയിൽ ആയിരുന്നപ്പോൾ രണ്ടത്താണിയും, കൽപകഞ്ചേരിയുമായിരുന്നു പ്രവർത്തനകേന്ദ്രം. ദേശീയസമരത്തിന്റെ ഭാഗമായ ഖിലാഫത്ത് സമരത്തിലും പഞ്ചായത്തിലെ നിരവധി ദേശാഭിമാനികൾ പങ്കെടുത്തിട്ടുണ്ട്. അക്കാലത്ത് സമരക്കാരെ അമർച്ച ചെയ്യാൻ ബ്രിട്ടീഷ് പട്ടാളം പഞ്ചായത്തിലെ വീടുകൾ മുഴുവനും റെയ്ഡ് ചെയ്യുകയും പുരുഷന്മാരെ ബന്ധനസ്ഥരാക്കിക്കൊണ്ടുപോവുകയും ചെയ്തിട്ടുണ്ട്. ഇവരിൽ പലരും വർഷങ്ങളോളം ജയിലിൽ കിടക്കുകയോ, നാടു കടത്തപ്പെടുകയോ ഉണ്ടായി. കൽപകഞ്ചേരി സ്വദേശിയായ പള്ളിയത്ത് മുയ്തീൻ ഉൾപ്പെടെ ചിലരെ ബ്രിട്ടീഷ് പട്ടാളം തൂക്കിലേറ്റിയിട്ടുമുണ്ട്. തിരൂരങ്ങാടി പള്ളിയ്ക്കു ബ്രിട്ടീഷ് പട്ടാളം വെടിവെച്ചുവെന്ന വാർത്തയറിഞ്ഞ് രോഷാകുലരായ സമരക്കാർ തിരൂർ ട്രഷറി, കൽപകഞ്ചേരി സബ്രജിസ്റ്റാർ ഓഫീസ്, കൽപകഞ്ചേരി പോലീസ് സ്റ്റേഷൻ എന്നിവ ആക്രമിക്കുകയുണ്ടായി. പട്ടാളം കടുങ്ങാത്തകുണ്ടിൽ ക്യാമ്പ് ചെയ്യുമ്പോഴും സമരസേനാനികൾ തൊട്ടടുത്ത അതിരുമട പ്രദേശത്ത് തോക്കെടുത്ത് വെടിവെക്കാൻ പരിശീലിക്കുകയായിരുന്നു. സ്വതന്ത്ര്യസമരകാലത്ത് കെ.കെ.ഇപ്പൻ, മുഹമ്മദ് അബ്ദുറഹിമാൻ സാഹിബ്, കേരളീയൻ തുടങ്ങിയ നേതാക്കൾ പലവട്ടം കൽപകഞ്ചേരി സന്ദർശിച്ചിട്ടുണ്ട്. മലബാർ മാപ്പിള ലഹള എന്ന് ബ്രിട്ടീഷുകാർ പേരിട്ട മലബാർ സ്വാതന്ത്ര്യസമരത്തെ പട്ടാളനിയമമുപയോഗിച്ച് അടിച്ചമർത്തിയതിനെ തുടർന്ന് ഇന്ത്യൻ നാഷണൽ കോൺഗ്രസ്സിന്റെ പ്രവർത്തനം ഇവിടെ പൂർവ്വാധികം സജീവമാകുകയുണ്ടായി. ബ്രിട്ടീഷ് ഭരണകാലത്ത് പഴയ മലബാർ ഡിസ്ട്രിക് ബോർഡിന്റെ കീഴിലായിരുന്നു കൽപകഞ്ചേരി പഞ്ചായത്ത്. 1940 ഒക്ടോബർ 10-ാം തിയ്യതിയാണ് കൽപകഞ്ചേരി പഞ്ചായത്ത് നിലവിൽ വന്നത്. അന്ന് ഭൂസ്വത്തിന്റെ അടിസ്ഥാനത്തിൽ റവന്യൂവകുപ്പായിരുന്നു പഞ്ചായത്തുമെമ്പർമാരെ തെരഞ്ഞെടുത്തിരുന്നത്. അക്കാലത്ത് ഏഴ് ചതുരശ്രനാഴിക ചുറ്റളവാണ് പഞ്ചായത്തിനുണ്ടായിരുന്നത.് കൽപകഞ്ചേരി സബ്ബ് രജിസ്ട്രാർ ഓഫീസിന് ഒരു നൂറ്റാണ്ട് പഴക്കമുണ്ട്. കൽപകഞ്ചേരി സബ്ബ് രജിസ്ട്രാർ ഓഫീസ് സ്ഥാപിക്കുന്നതിനു മുമ്പ് തിരുനാവായ കൊടക്കൽ രജിസ്ട്രാഫീസായിരുന്നു കൽപകഞ്ചേരിക്കാരുടെ രജിസ്ട്രാർ കേന്ദ്രം.

സന്നദ്ധ പ്രവർത്തകരും മഹത്ത്വ്യക്തികളും നാടിന്റെ വിദ്യാഭ്യാസവികസനത്തിന് നൽകിയ സംഭാവനകൾ വിലപ്പെട്ടതാണ്. പഞ്ചായത്തിലെ പ്രമുഖ വിദ്യാലയമായ കൽപകഞ്ചേരി ഗവൺമെന്റ് വൊക്കേഷണൽ ഹയർ സെക്കണ്ടറി സ്ക്കൂൾ 1958-ലാണ് ആരംഭിക്കുന്നത്. ഹൈസ്കൂളിന് ആവശ്യമായ സ്ഥലം എം.എ.മൂപ്പൻ സംഭാവന നൽകി. അദ്ദേഹത്തിന്റെ നേതൃത്വത്തിലുള്ള കമ്മിറ്റി നാട്ടുകാരിൽ നിന്നും 10000 രൂപയും, ബ്ളോക്കിൽ നിന്ന് 10000 രൂപയും സ്വരൂപിച്ചുകൊണ്ട് 5 ക്ളാസ്സുമുറികളുള്ള കെട്ടിടം നിർമ്മിച്ചുനൽകി. പഞ്ചായത്തിലെ പല ഭാഗങ്ങളിലും ആദ്യകാലത്ത് മതപഠനവും ഭൌതികപഠനവും ഒന്നിച്ചു നടന്നിരുന്ന ഓത്തുപള്ളികൾ നിലവിലുണ്ടായിരുന്നു. ഇവയാണ് പലയിടത്തും പ്രൈമറി വിദ്യാലയങ്ങൾ സ്ഥാപിക്കാൻ സാഹചര്യമൊരുക്കിയത്. ഇതാണ് പഞ്ചായത്തിന്റെ പുരാതന ഔപചാരിക വിദ്യാഭ്യാസ ചരിത്രം. മലബാർ ഡിസ്ട്രിക് ബോർഡിന്റെ കീഴിൽ പഞ്ചായത്തിൽ 1902-ൽ സ്ഥാപിതമായ വിദ്യാലയമാണ് കൽപകഞ്ചേരി പാലേത്ത് ജി.എം.എൽ.പി.സ്കൂൾ. തുടർന്ന് പാറപ്പുറം ജി.എം.എൽ.പി, കാനാഞ്ചരി ജി.എം.എൽ.പി, ഐരാനി ജി.എം.എൽ.പി എന്നീ സ്കൂളുകൾ സ്ഥാപിതമായി. കിഴക്കെപുറം മുഹിയദ്ദീൻ പള്ളിക്കൽ തങ്ങന്മാർ, കിഴക്കെ പുറത്ത് സ്ഥാപിക്കുകയും, തുടർന്ന് രണ്ടത്താണിയിലേക്ക് മാറ്റുകയും ചെയ്ത സ്ക്കൂളാണ് ഇന്നത്തെ രണ്ടത്താണി ജി.യു.പി.സ്ക്കൂൾ. അക്കാലത്തു തന്നെ മൊല്ലാക്കമാർ ഓത്തുപള്ളിക്കൂടങ്ങൾ എന്ന പേരിൽ നടത്തിയിരുന്ന വിദ്യാലയങ്ങളാണ് കാലാന്തരത്തിൽ തോഴനൂർ വെസ്റ്റ് എ.എം.എൽ.പി.സ്ക്കൂളും, തോഴനൂർ ഈസ്റ്റ് എ.എം.എൽ.പി സ്ക്കൂളുമായി മാറിയത്. സ്ത്രീ വിദ്യാഭ്യാസ പ്രോത്സാഹനാർത്ഥം പെൺകുട്ടികൾക്കു മാത്രമായി ഒരു വിദ്യാലയം വേണമെന്ന ആവശ്യത്തെ തുടർന്ന്, കൽപകഞ്ചേരി മേലെ അങ്ങാടിയിൽ സ്ഥാപിതമായ ഗവൺമെന്റ് ബോർഡ് മാപ്പിള യു.പി.സ്ക്കൂൾ പിന്നീട് കൽപകഞ്ചേരി ഗവ.ഹൈസ്ക്കൂൾ ആയി മാറുകയും, അതിൽ നിന്ന് എൽ.പി. വിഭാഗം വേർതിരിച്ചു കൽപകഞ്ചേരി ജി.എൽ.പി.എസ്സ് ഉണ്ടാവുകയും തുടർന്ന്, മഞ്ഞച്ചോല ജി.എം.എൽ.പി.എസ്, തോഴന്നൂർ എം.എ.എൽ.പി.എസ്, കഴിങ്ങൽ പറമ്പ് ചിനക്കൽ എം.എസ്സ്.എം ഹയർ സെക്കന്ററി സ്കൂൾ എന്നിവ സ്ഥാപിതമാവുകയും ചെയ്തു.
പഞ്ചായത്തിലെ പുരാതനമായ മസ്ജിദുകളിൽ ഏറ്റവും പ്രമുഖമാണ് കാനാഞ്ചരി ജുമാഅത്ത് പള്ളി. ലഭ്യമായ രേഖകളുടെ അടിസ്ഥാനത്തിൽ കാനാഞ്ചരി പള്ളിയ്ക്ക് നാലു നൂറ്റാണ്ടിലേറെ പഴക്കമുണ്ടെന്ന് കരുതാം. പാണക്കാട് സയ്യിദ് മുഹമ്മദലി ശിഹാബ് തങ്ങൾ ഉൾപ്പെടെ പ്രശസ്തരായ പല മതപണ്ഡിതന്മാരും ഇവിടെ താമസിച്ചുപഠിച്ചിട്ടുണ്ട്. പ്രശസ്ത ഖുർ ആൻ പരിഭാഷകനായ മർഹും മുഹമ്മദ് അമാനി മൌലവി, മുദർയ്യിസ് അബ്ദുറഹ്മാൻ ഫസ്ഫരി എന്ന കുട്ടി മുസ്ള്യാർ തുടങ്ങിയവർ ഇവിടെ അധ്യാപകരായിരുന്നിട്ടുണ്ട് താനൂര്, പാങ്ങ്, കരേക്കാട് മുതലായ നാൽപതു കിലോമീറ്ററോളം ചുറ്റളവിലുള്ള പ്രദേശങ്ങളിൽ നിന്നുപോലും, കനാഞ്ചരി ജുമാ അത്ത് പള്ളി ശ്മശാനത്തിൽ മറവ് ചെയ്യുന്നതിനായി മയ്യത്തുകൾ എത്തിക്കാറുണ്ട്. 1911-ൽ കൊടക്കല്ലിങ്ങൽ സ്ഥാപിതമായ ബാസൽ മിഷൻ ഓടുകമ്പനിയിൽ നിന്നും ആദ്യം ഉൽപാദിപ്പിച്ച ഓടുകളാണ് കാനാഞ്ചരി പള്ളിയുടെ മേൽക്കൂര മേയുന്നതിനായി ഉപയോഗിച്ചത്. കൽപകഞ്ചേരി പഞ്ചായത്തിലും വളവനൂര് പഞ്ചായത്തിലുമായി സ്ഥിതി ചെയ്യുന്ന ഒരു പുരാതന ഹൈന്ദവ ക്ഷേത്രമാണ് “ഹൈവന്ദരം കാവ്”. ഇതിന് ഏകദേശം 200 വർഷത്തോളം പഴക്കമുണ്ട്. ദേശീയ സ്വാതന്ത്ര്യസമരത്തിന്റെ മുന്നണിപ്പോരാളിയായിരുന്നു മുഹമ്മദ് അബ്ദുറഹിമാൻ സാഹിബിന്റെ വലങ്കൈ ആയി സ്വതന്ത്ര്യസമരത്തിന് ഇറങ്ങിയ ചേക്കുട്ടി സാഹിബ,് സ്വഭാവമഹിമയുടെയും, പക്വതയുടെയും, ധീരതയുടെയും പര്യായമായിരുന്നു. സ്വാതന്ത്ര്യസമരവും മതനവോത്ഥാന പ്രവർത്തനവും ഒപ്പം കൊണ്ടുപോകാൻ അദ്ദേഹത്തിനു സാധിച്ചിരുന്നു. നിമിഷകവി ആയിരുന്ന അദ്ദേഹം ജയിലിൽ ആയിരുന്നപ്പോൾ കവിതകളുടെ രൂപത്തിലായിരുന്നു കത്തുകൾ അയച്ചിരുന്നത്. മാപ്പിളപാട്ട് രചയിതാവായ അദ്ദേഹത്തിന്റെ സൃഷ്ടികൾ ഇന്നും കുടുംബാംഗങ്ങളുടെയും അടുത്ത സുഹൃത്തുക്കളുടെയും കൈവശമുണ്ട്. ഉന്നതമായ സാംസ്കാരികമൂല്യങ്ങൾ കാത്തുസൂക്ഷിക്കുന്ന വിവിധ ജാതിമത വിഭാഗങ്ങൾ കൽപകഞ്ചേരി ഗ്രാമത്തിൽ അധിവസിക്കുന്നുണ്ട്. ജാതിമത സ്പർദ്ധകളൊന്നും കൂടാതെ സഹിഷ്ണുതയോടെ ജീവിതം നയിക്കുന്നവരാണ് ഇവിടുത്തെ ഗ്രാമവാസികൾ. മുസ്ളീം സമുദായത്തിന് ഭൂരിപക്ഷമുള്ള പ്രദേശമാണിവിടം. 35-ഓളം മുസ്ളീം പള്ളികളും ഈ ഗ്രാമത്തിലുണ്ട്. കുടുങ്ങാത്തുണ്ട് മാമുള്ളിക്കാവ് ക്ഷേത്രം, കല്ലിങ്ങൽപറമ്പ് “ഹൈവന്ദരം കാവ്” ക്ഷേത്രം, കരിനരപ്പ് ഭഗവതി ക്ഷേത്രം എന്നിവയാണ് പ്രധാന ഹൈന്ദവാരാധനാലയങ്ങൾ. പഞ്ചായത്തിലെ ഏക അംഗീകൃത ഗ്രന്ഥശാല 1980 മെയ് 1-ന് സ്ഥാപിതമായ കടുങ്ങാത്തുകണ്ടിലെ നാഷണൽ ലൈബ്രറിയാണ്. കൽപകഞ്ചേരി പഞ്ചായത്തിന്റെ കീഴിൽ പഞ്ചായത്ത് ഓഫീസിനോടു ചേർന്ന് ഒരു സാംസ്കാരിക നിലയം പ്രവർത്തിക്കുന്നുണ്ട്.





</doc>
<doc id="133781" url="https://ml.wikipedia.org/wiki?curid=133781" title="കരുളായി ഗ്രാമപഞ്ചായത്ത്">
കരുളായി ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ നിലമ്പൂർ ബ്ളോക്കിലാണ് 131.31 ചതുരശ്ര കിലോമീറ്റർ വിസ്തീർണ്ണമുള്ള കരുളായ് ഗ്രാമപഞ്ചായത്ത് സ്ഥിതി ചെയ്യുന്നത്. ഭൂരിഭാഗം വനപ്രദേശമായ ഈ ഗ്രാമപഞ്ചായത്തിൽ ജനസാന്ദ്രത വളരെ കുറവാണ്. ഈ ഗ്രാമപഞ്ചായത്തിന് 15 വാർഡുകളാണുള്ളത്.
കൂടുതൽ വിവരങ്ങൾക്ക് വെബ്സൈറ്റ് സന്ദർശിക്കുക .www.karulai.com




</doc>
<doc id="133783" url="https://ml.wikipedia.org/wiki?curid=133783" title="കോൺറാഡ് അഡനോവെർ">
കോൺറാഡ് അഡനോവെർ

ജർമൻ ഫെഡറൽ റിപ്പബ്ളിക്കിന്റെ ആദ്യത്തെ ചാൻസലർ ആയിരുന്നു കോൺറാഡ് അഡനോവെർ.  ജർമൻ രസതന്ത്രജ്ഞൻ; 1876 ജനുവരി 5-ന് ജർമനിയിൽ കൊളോണിലെ ഒരു കത്തോലിക്കാകുടുംബത്തിൽ ജനിച്ചു. ഫെയ്ബർഗ്, മ്യൂണിക്, ബേൺ എന്നിവിടങ്ങളിലെ സർവകലാശാലകളിൽ വിദ്യാഭ്യാസം നടത്തി. സാമ്പത്തികശാസ്ത്രമായിരുന്നു ഐച്ഛികവിഷയം. നിയമത്തിൽ ഡോക്ടറേറ്റ് നേടിയ അഡനോവെർ 1906-ൽ കൊളോൺ നഗരസഭയിലേക്കു തെരഞ്ഞെടുക്കപ്പെട്ടു. തുടർന്ന് 1917-ൽ കൊളോണിലെ ചീഫ് മേയറായി; 1933 വരെ തൽസ്ഥാനത്തു തുടർന്നു. ജർമനിയിൽ ഹിറ്റ്ലറുടെ നാസിഭരണം സ്ഥാപിതമായതോടുകൂടി (1933) അഡനോവെറിന് എല്ലാ പദവികളും നഷ്ടമായി. 1933-നും 1944-നും ഇടയ്ക്ക് നാസി ഭരണകൂടം ഇദ്ദേഹത്തെ പല പ്രാവശ്യം ജയിലിൽ അടച്ചു.

ക്രിസ്ത്യൻ ഡെമോക്രാറ്റിക് യൂണിയന്റെ (സി.ഡി.യു.) രൂപീകരണത്തിൽ (1945) മുഖ്യപങ്കു വഹിച്ച അഡനോവെർ ആ പാർട്ടിയുടെ അധ്യക്ഷനായിത്തീർന്നു. ജർമൻ ഫെഡറൽ റിപ്പബ്ളിക്കിന്റെ ഭരണഘടനയുണ്ടാക്കിയ പാർലമെന്ററി കൌൺസിലിന്റെ സ്പീക്കറും (1948-49) ഇദ്ദേഹമായിരുന്നു. 1949, 1953 എന്നീ വർഷങ്ങളിൽ അഡനോവെർ ചാൻസലറും, 1951 മുതൽ 1955 വരെ വിദേശകാര്യമന്ത്രിയുമായിരുന്നു. 1953-ലും 1957-ലും നടന്ന തെരഞ്ഞെടുപ്പുകളിൽ അഡനോവെറിന്റെ കക്ഷി ഭൂരിപക്ഷം നേടി വിജയിച്ചു. 1966 മാർച്ച് വരെ ഇദ്ദേഹം ക്രിസ്ത്യൻ ഡെമോക്രാറ്റിക് യൂണിയന്റെ ചെയർമാൻ സ്ഥാനത്തു തുടർന്നു. ഉത്തര അറ്റ്ലാന്റിക് സഖ്യസംഘടന (NATO), പശ്ചിമയൂറോപ്യൻ യൂണിയൻ (west Euro-pean) തുടങ്ങിയ പല അന്താരാഷ്ട്രകൂട്ടുകെട്ടുകളിലും ജർമനി ഭാഗഭാക്കായത് അഡനോവെറിന്റെ ഭരണകാലത്താണ്. നാസിഭരണം താറുമാറാക്കിയ ജർമനിയെ പുനർനിർമ്മാണംമൂലം ഒരു സമ്പന്നരാഷ്ട്രമാക്കിയതിൽ ഇദ്ദേഹത്തിന് വലിയ പങ്കുണ്ട്. ബോണിനടുത്ത് റോണ്ടോർഫിൽവച്ച് 1967 ഏപ്രിൽ 19-ന് അഡനോവെർ അന്തരിച്ചു.



</doc>
<doc id="133787" url="https://ml.wikipedia.org/wiki?curid=133787" title="കരുവാരക്കുണ്ട് ഗ്രാമപഞ്ചായത്ത്">
കരുവാരക്കുണ്ട് ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ വണ്ടൂർ ബ്ളോക്കിലാണ് 64.2 ചതുരശ്ര കിലോമീറ്റർ വിസ്തീർണ്ണമുള്ള കരുവാരകുണ്ട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 21 വാർഡുകളാണുള്ളത്.കരുവാരകുണ്ടിലൂടെ ഒഴുകുന്ന പുഴയാണ് ഒലിപ്പുഴ.ഇതാണ് പിന്നീട് കടലുണ്ടിപ്പുഴയായി മാറുന്നത്.കാപ്പി,റബ്ബർ എന്നിവ കരുവാരകുണ്ടിൽ ധാരാളമായി കൃഷി ചെയ്യപ്പെടുന്നു.പ്രശസ്ത എഴുത്തുകാരായ എം.ടി വാസുദേവൻ നായരും എൻ.പി മുഹമ്മദും ചേർന്നെഴുതിയ നോവലായ അറബിപ്പൊന്ന് എഴുതപ്പെടുന്നത്‌ കരുവാരകുണ്ട് വെച്ചാണ്.





</doc>
<doc id="133788" url="https://ml.wikipedia.org/wiki?curid=133788" title="കാവനൂർ ഗ്രാമപഞ്ചായത്ത്">
കാവനൂർ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ അരീക്കോട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് കാവന്നൂർ ഗ്രാമപഞ്ചായത്ത്. 1961-ലാണ് 31.3 ചതുരശ്രകിലോമീറ്റർ വിസ്തീർണ്ണമുള്ള കാവന്നൂർ ഗ്രാമപഞ്ചായത്ത് രൂപീകൃതമാകുന്നത്.





</doc>
<doc id="133789" url="https://ml.wikipedia.org/wiki?curid=133789" title="ഇട്ടി അച്യുതൻ">
ഇട്ടി അച്യുതൻ

പതിനേഴാം നൂറ്റാണ്ടിൽ ഹോർത്തൂസ് മലബാറിക്കൂസ് എന്ന സസ്യശാസ്ത്രഗ്രന്ഥത്തിന്റെ രചനയിൽ ഡച്ചുകാരനായ അഡ്‌മിറൽ വാൻ റീഡിനെ സഹായിച്ച ഒരു വ്യക്തിയായിരുന്നു ആയുർവേദവൈദ്യനായ ഇട്ടി അച്യുതൻ. കേരളത്തിലെ 588 ഔഷധസസ്യങ്ങളെക്കുറിച്ച് ആധികാരികവിവരങ്ങളാണ് ഇട്ടി അച്യുതൻ വൈദ്യർ ശേഖരിച്ചത്. ഇതുകൂടി ഉൾപ്പെടുത്തി, 742 സസ്യങ്ങളെപ്പറ്റിയാണ് ഡച്ചു ഗവർണറായിരുന്ന വാൻറീഡ് ഹോർത്തൂസ് മലബാറിക്കൂസ് എന്ന പേരിൽ പുസ്തകരൂപത്തിലാക്കിയത്.

ആലപ്പുഴ ജില്ലയിലെ ചേർത്തല താലൂക്കിൽ (പുരാതന കാലത്ത് കരപ്പുറം എന്നറിയപ്പെട്ടിരുന്ന പ്രദേശം), കടക്കരപ്പള്ളി ഗ്രാമത്തിൽ കൊല്ലാട്ട് എന്ന ഈഴവ കുടുംബത്തിൽ പതിനേഴാം നൂറ്റാണ്ടിലാണ് ഇദ്ദേഹം ജീവിച്ചിരുന്നത്. ഇദ്ദേഹത്തിന്റെ കൃത്യമായ ജനനവർഷമോ, മരണ വർഷമോ ലഭ്യമല്ല. ഹോർത്തൂസ് മലബാറിക്കൂസ് എന്ന പുസ്തകത്തിൽ ലഭ്യമായ വിവരങ്ങൾ മാത്രമാണ് ഇദ്ദേഹത്തെ സംബന്ധിച്ച് ഇന്ന് ലഭ്യമായ ചരിത്ര രേഖകൾ. ഇദ്ദേഹത്തിന്റെ അച്ഛനും, മുത്തച്ഛനും, മുതുമുത്തച്ഛൻമാരും പ്രശസ്തരായ വൈദ്യൻമാരായിരുന്നു. അടുത്ത പരിചയക്കാരുടെ ഇടയിൽ “കൊല്ലാടൻ” എന്നായിരുന്നു ഇദ്ദേഹം അറിയപ്പെട്ടിരുന്നത്. 

കേരളത്തിലെ ആദ്യത്തെ ആയുർവേദ നിഘണ്ടു കർത്താവായ കിട്ടു ആശാനും കരപ്പുറത്തുകാരനാണ്. പണ്ഡിതനും പാരമ്പര്യ വൈദ്യനുമായ ഇട്ടി അച്ചുതന് കേരളത്തിലെ ഒരുവിധം സസ്യജാലങ്ങളുടെയെല്ലാം ഔഷധഗുണങ്ങൾ അറിയാമായിരുന്നു. പതിനേഴാം നൂറ്റാണ്ടിൽ ഹോർത്തൂസ് മലബാറിക്കൂസ് പോലെ ബൃഹത്തും മഹത്തരവുമായ ഒരു ഗ്രന്ഥം നിർമ്മിക്കുന്നതിനു കായികവും മാനസികവുമായ ഒട്ടുവളരെ ക്ലേശം സഹിച്ചിരിക്കുമെന്നു കരുതപ്പെടുന്നു. പുസ്തകത്തിൽ ഇട്ടി അച്യുതന്റെ പങ്കിനെപ്പറ്റി പരാമർശിക്കുന്ന നാല് സാക്ഷ്യപത്രങ്ങൾ ചേർത്തിട്ടുണ്ട്. അതിൽ രണ്ടെണ്ണം ഇട്ടി അച്യുതൻ തന്നെ എഴുതിയതാണ്. മറ്റു രണ്ടെണ്ണം പരിഭാഷകർ എഴുതിയതും.

തന്റെ തറവാട്ടിൽ സൂക്ഷിച്ചിരുന്ന വൈദ്യ ഗ്രന്ഥങ്ങളുടെ സഹായത്തിൽ ഹോർത്തൂസ് ഇൻഡിക്കുസ് മലബാറിക്കൂസ്ന്റെ ആദ്യരൂപം മലയാളത്തിൽ എഴുതിയുണ്ടാക്കി. പോർട്ടുഗീസ് ഭാഷ വശമായിരുന്ന അദ്ദേഹം പിന്നീടതിന്റെ പോർട്ടുഗീസ് പരിഭാഷയും പറഞ്ഞു കൊടുത്തു. കൊച്ചികോട്ടയിലെ ഔദ്യോഗിക പരിഭാഷകനായ ഇമാനുവൽ കാർനൈറ്റോ എന്ന ആംഗ്ലോ ഇന്ത്യൻ ആദ്യത്തെ പോർട്ടുഗീസ് വിവർത്തനം തയ്യാറാക്കി. ലാറ്റിനിലേക്ക് വിവർത്തനം ചെയ്താണു പക്ഷേ പ്രസിദ്ധീകരിച്ചത്. പ്രസിദ്ധീകരിക്കുന്നതിനു മുമ്പ് യൂറോപ്പിലെ പ്രമുഖ സസ്യ ശാസ്ത്രജ്ഞർ ഈ ഗ്രന്ഥം പരിശോധിച്ച് അവരുടെ നിർദ്ദേശങ്ങൾ കൂടി സമർപ്പിച്ചിരുന്നു. ജാൻസൺ. എസ്. അൽമി ലോവിൻ, ജോൺ കസേരിയസ്, യോഹാൻ മണിക്സ്, എബ്രഹാം ഏ. പുട്ട്, വിൽ ഹൈം ടെന്റൈൻ, എന്നിവർ അവരിൽ പ്രമുഖരാണ്. 

ഇട്ടി അച്യുതൻ വൈദ്യരുടെ ജന്മസ്ഥലവും കുര്യാലയും (ബലിപ്പുര) വൈദ്യർ നട്ടുവളർത്തിയ ഔഷധസസ്യക്കാവും സർക്കാർ ഏറ്റെടുത്ത് സംരക്ഷിത സ്മാരകമാക്കുന്നതിന് സാംസ്‌കാരികവകുപ്പ് വിജ്ഞാപനം പുറപ്പെടുവിച്ചിട്ടുണ്ട്. ചേർത്തല കടക്കരപ്പള്ളി വില്ലേജിൽ 85.9 സെൻറിലാണ് ഇട്ടി അച്യുതന്റെ കുര്യാലയും ഔഷധക്കാവും നിൽക്കുന്നത്. .

ഹോർത്തൂസ് മലബാറിക്കൂസ് സ്കാൻ കോപ്പി
ഹോർത്തൂസ് മലബാറിക്കൂസ് പി.ഡി.എഫ്. പതിപ്പ്ഹോർത്തൂസ് മലബാറിക്കൂസ് മലയാള പരിഭാഷ
ഒപ്പൺ ഹൗസിൽ ശ്രദ്ധേയേമായത്‌ ഇട്ടി അച്ച്യൂതൻ സ്‌മാരകം
ഇട്ടി അച്ചുതനും ചരിത്ര സാക്ഷ്യങ്ങളും

</doc>
<doc id="133790" url="https://ml.wikipedia.org/wiki?curid=133790" title="കീഴാറ്റൂർ ഗ്രാമപഞ്ചായത്ത്">
കീഴാറ്റൂർ ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ പെരിന്തൽമണ്ണ ബ്ളോക്കിലാണ് 40.93 ചതുരശ്രകിലോമീറ്റർ വിസ്തീർണ്ണമുള്ള കീഴാറ്റൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 19 വാർഡുകളാണുള്ളത്. ഭക്തകവി പൂന്താനം നമ്പൂതിരിയുടെ ഇല്ലം ഈ പഞ്ചായത്തിലാണ്.





</doc>
<doc id="133791" url="https://ml.wikipedia.org/wiki?curid=133791" title="കീഴുപറമ്പ് ഗ്രാമപഞ്ചായത്ത്">
കീഴുപറമ്പ് ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ അരീക്കോട് ബ്ളോക്കിലാണ് 14.99 ചതുരശ്ര കിലോമീറ്റർ വിസ്തീർണ്ണമുള്ള കീഴുപറമ്പ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 14 വാർഡുകളാണുള്ളത്.
 
 



</doc>
<doc id="133795" url="https://ml.wikipedia.org/wiki?curid=133795" title="കോഡൂർ ഗ്രാമപഞ്ചായത്ത്">
കോഡൂർ ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ, മങ്കട ബ്ളോക്കിലാണ് 18.42 ചതുരശ്രകിലോമീറ്റർ വിസ്തീർണ്ണമുള്ള കോഡൂർ ഗ്രാമപഞ്ചായത്ത് സ്ഥിതി ചെയ്യുന്നത്. 1961-ൽ ആണ് കോഡൂർ ഗ്രാമപഞ്ചായത്ത് രൂപീകൃതമാകുന്നത്. ഈ ഗ്രാമപഞ്ചായത്തിന് 19 വാർഡുകളാണുള്ളത്.




</doc>
<doc id="133797" url="https://ml.wikipedia.org/wiki?curid=133797" title="കൊണ്ടോട്ടി നഗരസഭ">
കൊണ്ടോട്ടി നഗരസഭ

മലപ്പുറം ജില്ലയിലെ കൊണ്ടോട്ടി താലൂക്കിലാണ് കൊണ്ടോട്ടി നഗരസഭ സ്ഥിതി ചെയ്യുന്നത്.കൊണ്ടോട്ടി, നെടിയിരുപ്പ് പഞ്ചായത്തുകൾ ചേർത്താണ് നഗരസഭ രൂപീകരിച്ചത്. 10.85 ചതുരശ്രകിലോമീറ്റർ വിസ്തീർണ്ണമുള്ള കൊണ്ടോട്ടി നഗരസഭ 2015-ലാണ് രൂപീകൃതമാവുന്നത്. ഈ നഗരസഭയ്ക്ക് 40 വാർഡുകളാണുള്ളത്.




</doc>
<doc id="133800" url="https://ml.wikipedia.org/wiki?curid=133800" title="കുറുവ ഗ്രാമപഞ്ചായത്ത്">
കുറുവ ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ മങ്കട ബ്ളോക്കിലാണ് കുറുവ ഗ്രാമപഞ്ചായത്ത് സ്ഥിതി ചെയ്യുന്നത്. 1954-ൽ പാലക്കാട് ജില്ലയിൽ ആദ്യമായി രൂപം കൊണ്ട പഞ്ചായത്തുകളിൽ ഒന്നായ കുറുവ ഗ്രാമപഞ്ചായത്തിനു 35.79 ചതുരശ്രകിലോമീറ്റർ വിസ്തീർണ്ണമാണുള്ളത്. 1969-ൽ മലപ്പുറം ജില്ല രൂപീകൃതമായപ്പോൾ മലപ്പുറത്തിന്റെ ഭാഗമായി. ഈ ഗ്രാമപഞ്ചായത്തിൽ 22 വാർഡുകളാണുള്ളത്.പുഴക്കാട്ടിരി പഞ്ചായത്തുമായി അതിർത്തി പങ്കിടുന്ന പടപ്പറമ്പ് ആണ് ആസ്ഥാനം .





</doc>
<doc id="133801" url="https://ml.wikipedia.org/wiki?curid=133801" title="കുറ്റിപ്പുറം ഗ്രാമപഞ്ചായത്ത്">
കുറ്റിപ്പുറം ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ കുറ്റിപ്പുറം ബ്ളോക്കിലാണ് 31.31 ചതുരശ്ര കിലോമീറ്റർ വിസ്തീർണ്ണമുള്ള കുറ്റിപ്പുറം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 23 വാർഡുകളുണ്ട്.




</doc>
<doc id="133802" url="https://ml.wikipedia.org/wiki?curid=133802" title="കുഴിമണ്ണ ഗ്രാമപഞ്ചായത്ത്">
കുഴിമണ്ണ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ അരീക്കോട് ബ്ളോക്കിലാണ് കുഴിമണ്ണ ഗ്രാമപഞ്ചായത്ത് സ്ഥിതി ചെയ്യുന്നത്. 1961-ൽ രൂപീകൃതമായ കുഴിമണ്ണ ഗ്രാമപഞ്ചായത്തിന് 20.05 ചതുരശ്ര കിലോമീറ്റർ വിസ്തീർണ്ണമാണുള്ളത്. ഈ ഗ്രാമപഞ്ചായത്തിൽ 18 വാർഡുകളുണ്ട്.



</doc>
<doc id="133806" url="https://ml.wikipedia.org/wiki?curid=133806" title="മക്കരപ്പറമ്പ് ഗ്രാമപഞ്ചായത്ത്">
മക്കരപ്പറമ്പ് ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ മങ്കട ബ്ളോക്കിലാണ് 11.7 ചതുരശ്ര കിലോമീറ്റർ വിസ്തീർണ്ണമുള്ള മക്കരപറമ്പ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 13 വാർഡുകളുണ്ട്.
-- () 13:01, 26 ഡിസംബർ 2012 (UTC)





</doc>
<doc id="133808" url="https://ml.wikipedia.org/wiki?curid=133808" title="മമ്പാട് ഗ്രാമപഞ്ചായത്ത്">
മമ്പാട് ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ, വണ്ടൂർ ബ്ലോക്കിലാണ് മമ്പാട് ഗ്രാമപഞ്ചായത്ത് സ്ഥിതി ചെയ്യുന്നത്. 1963-ൽ രൂപീകൃതമായ മമ്പാട് ഗ്രാമപഞ്ചായത്തിനു 67.93 ചതുരശ്രകിലോമീറ്റർ വിസ്തീർണ്ണമുണ്ട്. ഈ ഗ്രാമപഞ്ചായത്തിന് 19 വാർഡുകളാണുള്ളത്.




</doc>
<doc id="133809" url="https://ml.wikipedia.org/wiki?curid=133809" title="കരിമണ്ണൂർ ഗ്രാമപഞ്ചായത്ത്">
കരിമണ്ണൂർ ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് കരിമണ്ണൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഇത് ഇളംദേശം ബ്ലോക്ക് പഞ്ചായത്തിന്റെ ഒരു ഭാഗമാണ്. കരിമണ്ണൂർ, നെയ്യശ്ശേരി എന്നീ വില്ലേജുകളുടെ പരിധിയിലാണ് ഈ പഞ്ചായത്ത്. പഞ്ചായത്തിന്റെ വിസ്തീർണ്ണം 33.33 ചതുരശ്ര കിലോമീറ്റർ ആണ്. 




</doc>
<doc id="133811" url="https://ml.wikipedia.org/wiki?curid=133811" title="കോടിക്കുളം ഗ്രാമപഞ്ചായത്ത്">
കോടിക്കുളം ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് കോടിക്കുളം ഗ്രാമപഞ്ചായത്ത് സ്ഥിതി ചെയ്യുന്നത്. ഇത് ഇളംദേശം ബ്ലോക്ക് പഞ്ചായത്തിന്റെ ഒരു ഭാഗമാണ്. കോടിക്കുളം, നെയ്യശ്ശേരി എന്നീ വില്ലേജുകളുടെ പരിധിയിലാണ് ഈ പഞ്ചായത്ത്. പഞ്ചായത്തിന്റെ വിസ്തീർണ്ണം 18.92 ചതുരശ്ര കിലോമീറ്റർ ആണ്. 




</doc>
<doc id="133812" url="https://ml.wikipedia.org/wiki?curid=133812" title="മങ്കട ഗ്രാമപഞ്ചായത്ത്">
മങ്കട ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ, മങ്കട ബ്ളോക്കിലാണ് മങ്കട ഗ്രാമപഞ്ചായത്ത് സ്ഥിതിചെയ്യുന്നത്. 1954-ൽ രൂപീകൃതമായ മങ്കട ഗ്രാമപഞ്ചായത്തിന് 31.33 ചതുരശ്രകിലോമീറ്റർ വിസ്തീർണ്ണമുണ്ട്. ഈ ഗ്രാമപഞ്ചായത്തിന് 18 വാർഡുകളാണുള്ളത്.




</doc>
<doc id="133813" url="https://ml.wikipedia.org/wiki?curid=133813" title="കുമാരമംഗലം ഗ്രാമപഞ്ചായത്ത്">
കുമാരമംഗലം ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് കുമാരമംഗലം ഗ്രാമപഞ്ചായത്ത് സ്ഥിതി ചെയ്യുന്നത്. കുമാരമംഗലം വില്ലേജിന്റെ പരിധിയിലാണ് ഈ പഞ്ചായത്ത്. ഈ പഞ്ചായത്തിന്റെ വിസ്തീർണ്ണം 19.35 ചതുരശ്ര കിലോമീറ്റർ ആണ്. 




</doc>
<doc id="133814" url="https://ml.wikipedia.org/wiki?curid=133814" title="മഞ്ഞള്ളൂർ ഗ്രാമപഞ്ചായത്ത്">
മഞ്ഞള്ളൂർ ഗ്രാമപഞ്ചായത്ത്

എറണാകുളം ജില്ലയിലെ മുവാറ്റുപുഴ താലൂക്കിൽ സ്ഥിതി ചെയ്യുന്ന പഞ്ചായത്താണ് മഞ്ഞള്ളൂർ ഗ്രാമപഞ്ചായത്ത്. മൂവാറ്റുപുഴ ബ്ളോക്ക് പഞ്ചായത്തിലെ മഞ്ഞള്ളൂർ വില്ലേജിന്റെ പരിധിയിലാണ് ഈ പഞ്ചായത്ത്. ഈ പഞ്ചായത്തിന്റെ വിസ്തീർണ്ണം 23.02 ചതുരശ്ര കിലോമീറ്റർ ആണ്. 





</doc>
<doc id="133817" url="https://ml.wikipedia.org/wiki?curid=133817" title="വണ്ടിപ്പെരിയാർ ഗ്രാമപഞ്ചായത്ത്">
വണ്ടിപ്പെരിയാർ ഗ്രാമപഞ്ചായത്ത്

ഇടുക്കി ജില്ലയിലെപീരുമേട് താലൂക്കില് സ്ഥിതി ചെയ്യുന്ന പഞ്ചായത്താണ് വണ്ടിപ്പെരിയാർ ഗ്രാമപഞ്ചായത്ത്. 1951-ലാണ് വണ്ടിപ്പെരിയാർ പഞ്ചായത്ത് രൂപം കൊണ്ടത്. അഴുത, പീരുമേട് ബ്ളോക്ക് പഞ്ചായത്തിലും, കൂടാതെ പെരിയാർ, മഞ്ചുമല, പീരുമേട്, ഏലപ്പാറ എന്നീ വില്ലേജുകളിലും ഈ പഞ്ചായത്ത് ഉൾപ്പെടുന്നു. പഞ്ചായത്തിന്റെ വിസ്തീർണ്ണം 119.50 ചതുരശ്ര കിലോമീറ്ററാണ്. 




</doc>
<doc id="133818" url="https://ml.wikipedia.org/wiki?curid=133818" title="മാറാക്കര ഗ്രാമപഞ്ചായത്ത്">
മാറാക്കര ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ കുറ്റിപ്പുറം ബ്ളോക്കിൽ ഉൾപ്പെടുന്ന 27.76 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് മാറാക്കര ഗ്രാമപഞ്ചായത്ത്. ഈ പഞ്ചായത്ത് രൂപീകൃതമായത് 1962-ൽ ആണ്. ഈ ഗ്രാമപഞ്ചായത്തിന് 20 വാർഡുകളാണുള്ളത്. കേരളത്തിലെ പ്രസിദ്ധ ദേവാലയമായ കാടാമ്പുഴ ഭഗവതിക്ഷേത്രം സ്ഥിതിചെയ്യുന്നത് ഈ പഞ്ചായത്തിലാണ്.




</doc>
<doc id="133819" url="https://ml.wikipedia.org/wiki?curid=133819" title="പീരുമേട് ഗ്രാമപഞ്ചായത്ത്">
പീരുമേട് ഗ്രാമപഞ്ചായത്ത്

ഇടുക്കി ജില്ലയിലെപീരുമേട് താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് പീരുമേട് ഗ്രാമപഞ്ചായത്ത്. അഴുത ബ്ളോക്ക് പഞ്ചായത്തിലും, കൂടാതെ പെരിയാർ, മഞ്ചുമല, പീരുമേട്, ഏലപ്പാറ എന്നീ വില്ലേജുകളിലും ഈ പഞ്ചായത്ത് ഉൾപ്പെടുന്നു. പഞ്ചായത്തിന്റെ വിസ്തീർണ്ണം 114.75 ചതുരശ്ര കിലോമീറ്ററാണ്.




</doc>
<doc id="133820" url="https://ml.wikipedia.org/wiki?curid=133820" title="മാറഞ്ചേരി ഗ്രാമപഞ്ചായത്ത്">
മാറഞ്ചേരി ഗ്രാമപഞ്ചായത്ത്

ഇതേ പേരിലുള്ള ഗ്രാമത്തെക്കുറിച്ച് അറിയാൻ, മാറഞ്ചേരി എന്ന താൾ സന്ദർശിക്കുക.

മലപ്പുറം ജില്ലയിലെ പൊന്നാനി താലൂക്കിൽ പെരുമ്പടപ്പ് ബ്ളോക്കിലാണ് 20.47 ചതുരശ്രകിലോമീറ്റർ വിസ്തീർണ്ണമുള്ള മാറഞ്ചേരി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 19 വാർഡുകളാണുള്ളത്.
കായൽസൗന്ദര്യം പ്രദേശ സവിശേഷതയാണ് പ്രദേശത്തെ മുഴുവൻ കാക്കകളും കൂടണയുന്ന ചിറക്കൽ ഭാഗത്തെ കായലിന് നടുവിലുള്ള കാക്ക തുരുത്ത് ഒരദ്ഭുതപ്രതിഭാസമാണ്




</doc>
<doc id="133822" url="https://ml.wikipedia.org/wiki?curid=133822" title="പെരുവന്താനം ഗ്രാമപഞ്ചായത്ത്">
പെരുവന്താനം ഗ്രാമപഞ്ചായത്ത്

ഇടുക്കി ജില്ലയിലെ പീരുമേട് താലൂക്കിലാണ് പെരുവന്താനം ഗ്രാമപഞ്ചായത്ത് സ്ഥിതി ചെയ്യുന്നത്. ഇത് അഴുത ബ്ളോക്ക്, പെരുവന്താനം, മ്ലാപ്പാറ, കൊക്കയാർ എന്നീ വില്ലേജുകളുടെ പരിധിയിലാണ്. 57.36 ചതുരശ്ര കിലോമീറ്റർ ആണ് ഈ പഞ്ചായത്തിന്റെ വിസ്തീർണ്ണം.




</doc>
<doc id="133823" url="https://ml.wikipedia.org/wiki?curid=133823" title="കൊക്കയാർ ഗ്രാമപഞ്ചായത്ത്">
കൊക്കയാർ ഗ്രാമപഞ്ചായത്ത്

ഇടുക്കി ജില്ലയിലെ പീരുമേട് താലൂക്കിലാണ് കൊക്കയാർ ഗ്രാമപഞ്ചായത്ത് സ്ഥിതി ചെയ്യുന്നത്. അഴുത ബ്ലോക്ക്, കൊക്കയാർ വില്ലേജ് എന്നിവയുടെ പരിധിയിലാണ് ഈ പഞ്ചായത്ത്. 55.91 ചതുരശ്ര കിലോമീറ്ററാണ് പഞ്ചായത്തിന്റെ വിസ്തീർണ്ണം.




</doc>
<doc id="133824" url="https://ml.wikipedia.org/wiki?curid=133824" title="കൂട്ടിക്കൽ ഗ്രാമപഞ്ചായത്ത്">
കൂട്ടിക്കൽ ഗ്രാമപഞ്ചായത്ത്

കോട്ടയം ജില്ലയിലെ കാഞ്ഞിരപ്പള്ളി താലൂക്കിലാണ് കൂട്ടിക്കൽ ഗ്രാമപഞ്ചായത്ത് സ്ഥിതി ചെയ്യുന്നത്. അതോടൊപ്പം കാഞ്ഞിരപ്പള്ളി ബ്ളോക്കിലെ കൂട്ടിയ്ക്കൽ, മുണ്ടക്കയം ഒന്നും രണ്ടും വില്ലേജുകൾ പഞ്ചായത്തിൽ ഉൾപ്പെടുന്നു. ഈ പഞ്ചായത്തിന്റെ വിസ്തീർണ്ണം 33.82 ചതുരശ്ര കിലോമീറ്റർ ആണ്. 

ഈ ഗ്രാമപഞ്ചായത്തിൽ ഉൾപ്പെടുന്ന വാർഡുകളാണിവ


</doc>
<doc id="133825" url="https://ml.wikipedia.org/wiki?curid=133825" title="മൂർക്കനാട് ഗ്രാമപഞ്ചായത്ത്">
മൂർക്കനാട് ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ മങ്കട ബ്ളോക്കിലാണ് 30.55 ചതുരശ്രകിലോമീറ്റർ വിസ്തീർണ്ണമുള്ള മൂർക്കനാട് ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="133836" url="https://ml.wikipedia.org/wiki?curid=133836" title="മൂത്തേടം ഗ്രാമപഞ്ചായത്ത്">
മൂത്തേടം ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ നിലമ്പൂർ ബ്ളോക്കിലാണ് 52.24 ചതുരശ്ര കിലോമീറ്റർ വിസ്തീർണ്ണമുള്ള മൂത്തേടം ഗ്രാമപഞ്ചായത്ത് സ്ഥിതി ചെയ്യുന്നത്. മൂത്തേടം ഗ്രാമപഞ്ചായത്തിൽ എടക്കര, കരുളായി എന്നീ വില്ലേജുകൾ ഉൾപ്പെടുന്നു. ഈ ഗ്രാമപഞ്ചായത്തിന് 15 വാർഡുകളാണുള്ളത്.




</doc>
<doc id="133838" url="https://ml.wikipedia.org/wiki?curid=133838" title="മൊറയൂർ ഗ്രാമപഞ്ചായത്ത്">
മൊറയൂർ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ മലപ്പുറം ബ്ളോക്കിൽ ഉൾപ്പെടുന്ന 24.57 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് മൊറയൂർ ഗ്രാമപഞ്ചായത്ത്. 1962-ൽ ആണ് മൊറയൂർ ഗ്രാമപഞ്ചായത്ത് രൂപീകൃതമാകുന്നത്. ഈ ഗ്രാമപഞ്ചായത്തിൽ 18 വാർഡുകളുണ്ട്.



</doc>
<doc id="133840" url="https://ml.wikipedia.org/wiki?curid=133840" title="നന്നമ്പ്ര ഗ്രാമപഞ്ചായത്ത്">
നന്നമ്പ്ര ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ, തിരൂരങ്ങാടി ബ്ളോക്കിലാണ് 18.35 ചതുരശ്ര കിലോമീറ്റർ വിസ്തീർണ്ണമുള്ള നന്നമ്പ്ര ഗ്രാമപഞ്ചായത്ത് സ്ഥിതി ചെയ്യുന്നത്. നന്നമ്പ്ര ഗ്രാമപഞ്ചായത്തിനു 1962-ൽ ആണ് രൂപീകൃതമായത്. ഈ ഗ്രാമപഞ്ചായത്തിൽ 21 വാർഡുകളുണ്ട്.




</doc>
<doc id="133841" url="https://ml.wikipedia.org/wiki?curid=133841" title="വോയ്‌സ് ഓഫ് അമേരിക്ക">
വോയ്‌സ് ഓഫ് അമേരിക്ക

അമേരിക്കൻ ഐക്യനാടുകളുടെ ഔദ്യോഗിക പ്രക്ഷേപകരാണ് വോയ്‌സ് ഓഫ് അമേരിക്ക (VOA). ഷോർട്ട് വേവ്, വെബ് സർവീസ് ഉൾപ്പെടെ 44 ഭാഷകളിൽ സംപ്രേഷണമുണ്ട്. അമേരിക്കൻ ബ്രോഡ്കാസ്റ്റിംഗ് ബോർഡ് ഓഫ് ഗവർണേഴ്‌സിനു (BBG) കീഴിൽ പ്രവർത്തിച്ചു വരുന്ന അഞ്ച് അമേരിക്കൻ അന്താരാഷ്ട്ര പ്രക്ഷേപണ സ്ഥാപനങ്ങളിൽ ഒന്നാണ് വോയ്‌സ് ഓഫ് അമേരിക്ക. വോയ്‌സ് ഓഫ് അമേരിക്കയുടെ പരിപാടികൾ റേഡിയോ, ടെലിവിഷൻ , ഇന്റർനെറ്റ് തുടങ്ങിയ മാധ്യമങ്ങളിലൂടെ 45 ലോക ഭാഷകളിൽ സംപ്രേഷണം / പ്രക്ഷേപണം ചെയ്യപ്പെട്ടു വരുന്നു.
വോയ്‌സ് ഓഫ് അമേരിക്കയുടെ ഔദ്യോഗിക വെബ് സൈറ്റ്


</doc>
<doc id="133842" url="https://ml.wikipedia.org/wiki?curid=133842" title="നന്നംമുക്ക് ഗ്രാമപഞ്ചായത്ത്">
നന്നംമുക്ക് ഗ്രാമപഞ്ചായത്ത്

മലപ്പുറം ജില്ലയിലെ പൊന്നാനി താലൂക്കിൽ, പെരുമ്പടപ്പ് ബ്ളോക്കിലാണ് 19.36 ചതുരശ്ര കിലോമീറ്റർ വിസ്തീർണ്ണമുള്ള നന്നംമുക്ക് ഗ്രാമപഞ്ചായത്ത് സ്ഥിതി ചെയ്യുന്നത്. 1962-ൽ ആണ് നന്നംമുക്ക് ഗ്രാമപഞ്ചായത്ത് രൂപീകൃതമായത്. ഈ ഗ്രാമപഞ്ചായത്തിൽ 17 വാർഡുകളുണ്ട്.




</doc>
<doc id="133844" url="https://ml.wikipedia.org/wiki?curid=133844" title="നെടിയിരുപ്പ് ഗ്രാമപഞ്ചായത്ത്">
നെടിയിരുപ്പ് ഗ്രാമപഞ്ചായത്ത്

മലപ്പുറം ജില്ലയിൽ പുതുതായി രൂപംകൊണ്ട കൊണ്ടോട്ടി താലൂക്കിൽ, കൊണ്ടോട്ടി ബ്ളോക്കിലാണ് 20.28 ചതുരശ്ര കിലോമീറ്റർ വിസ്തീർണ്ണമുള്ള നെടിയിരുപ്പ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 17 വാർഡുകളുണ്ട്.


പൂർവ്വകാലത്ത് നെടിയിരുപ്പ് പ്രദേശം സാമൂതിരി ഭരണത്തിന്റെ കീഴിലായിരുന്നു. ഏറാടി സഹോദരൻമാർ എന്ന പേരിൽ പ്രശസ്തരായിരുന്ന രായമാനിച്ചനും, വിക്രമനുമായിരുന്നു സാമൂതിരി വംശത്തിന്റെ സ്ഥാപകർ. അവസാനത്തെ ചേരമാൻ പെരുമാൾ ഇസ്ലാം മതം സ്വീകരിച്ച്, മുഹമ്മദ് നബിയുടെ സഹ്വാബിയാകാൻ മക്കയിലേക്ക് പുറപ്പെടും മുമ്പ്, സാമന്തൻമാർക്ക് രാജ്യം വീതിച്ചുകൊടുത്തു. അതിൽ മാനിച്ചനും, വിക്രമനും കിട്ടിയത് കോഴിക്കോടും കല്ലായിയുമായിരുന്നു. ഇവരുടെ യഥാർത്ഥ നാട് കോട്ടക്കലായിരുന്നുവെങ്കിലും അമ്മനാട് നെടിയിരുപ്പായിരുന്നു. അതുകൊണ്ടാണ് സാമൂതിരിമാരെ നെടിയിരുപ്പ് സ്വരൂപൻമാർ എന്നും വിളിച്ചുപോന്നിരുന്നത്. “നെടിയിരുപ്പ്” എന്ന് പേരു വന്നത്, അറക്കൽ രാജാവിൽ നിന്നും സാമൂതിരിക്കു വേണ്ടി കുഞ്ഞാലിമരക്കാർ നേടിയെടുത്തതു കൊണ്ടാണെന്നും പറയപ്പെടുന്നുണ്ട്. എന്നാൽ ചില പ്രമുഖ ചരിത്രകാരന്മാർ അഭിപ്രായപ്പെടുന്നത്, മാനവിക്രമ സഹോദരന്മാർ തലമുറകളായി നേടിയെടുത്ത യുദ്ധമുതലുകൾ സൂക്ഷിച്ചിരുന്നത് നെടിയിരുപ്പ് ഭണ്ഡാരത്തിലായിരുന്നുവെന്നും, നേടിയെടുത്ത സ്വത്തുക്കൾ ഇരുത്തിയതിനെ “നേടിയിരുപ്പ്” എന്ന് വിളിച്ചുവെന്നുമാണ്. പിന്നീടിത് ലോപിച്ച് നെടിയിരുപ്പ് ആയതാണത്രെ. 




</doc>
<doc id="133848" url="https://ml.wikipedia.org/wiki?curid=133848" title="നിറമരുതൂർ ഗ്രാമപഞ്ചായത്ത്">
നിറമരുതൂർ ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിലെ താനൂർ ബ്ളോക്കിലാണ് 9.20 ചതുരശ്ര കിലോമീറ്റർ വിസ്തൃതിയുള്ള നിറമരുതൂർ പഞ്ചായത്ത് സ്ഥിതിചെയ്യുന്നത്. ഈ ഗ്രാമപഞ്ചായത്ത് രൂപീകൃതമായത് 2000 ഒക്ടോബർ 2-ന് ആണ്. ഈ ഗ്രാമപഞ്ചായത്തിൽ 17 വാർഡുകളുണ്ട്.




</doc>
<doc id="133851" url="https://ml.wikipedia.org/wiki?curid=133851" title="ഒതുക്കുങ്ങൽ ഗ്രാമപഞ്ചായത്ത്">
ഒതുക്കുങ്ങൽ ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ, വേങ്ങര ബ്ലോക്കിലാണ്ഒതുക്കുങ്ങൽ ഗ്രാമപഞ്ചായത്ത് സ്ഥിതി ചെയ്യുന്നത്. ഒതുക്കുങ്ങൽ വില്ലേജുപരിധിയിൽ ഉൾപ്പെടുന്ന ഒതുക്കുങ്ങൽ ഗ്രാമപഞ്ചായത്തിനു 17.28 ചതുരശ്ര കിലോമീറ്റർ വിസ്തീർണ്ണമുണ്ട്.ഈ ഗ്രാമപഞ്ചായത്തിൽ 20 വാർഡുകളുണ്ട്. ഈ പഞ്ചായത്തിന്റെ അതിരുകൾ പടിഞ്ഞാറ് ഭാഗത്ത് കോട്ടക്കൽ, പറപ്പൂർ, ഊരകം എന്നീ പഞ്ചായത്തുകളും, കിഴക്ക് പൊൻമള പഞ്ചായത്തും, മലപ്പുറം മുനിസിപ്പാലിറ്റിയും, തെക്ക് കോട്ടക്കൽ, പൊൻമള പഞ്ചായത്തുകളും, വടക്ക് ഊരകം പഞ്ചായത്തും, മലപ്പുറം മുനിസിപ്പാലിറ്റിയും ആകുന്നു. സ്വാതന്ത്ര്യത്തിനു മുമ്പ്,ബ്രിട്ടീഷ് രാജാവിന്റെ നേരിട്ടുള്ള ഭരണത്തിനു വിധേയമായിരുന്ന ഏറനാട്ടിലെ രണ്ട് അംശങ്ങളാണ് ഇന്നത്തെ ഒതുക്കുങ്ങൽ ഗ്രാമപഞ്ചായത്ത് ഉൾപ്പെടുന്ന മറ്റത്തൂരും, പുത്തൂരും.

1955-ൽ വൊട്ടെടുപ്പ് നടത്തുകയും തെരഞ്ഞെടുക്കപ്പെട്ട പഞ്ചായത്ത് ബോർഡ് 1955 ഡിസംബർ 8-ാം തിയതി അധികാരമേൽക്കുകയും ചെയ്തു. കടമ്പോട്ട് ചേക്കുട്ടി സാഹിബായിരുന്നു പ്രസിഡന്റ്. 1961-ലാണ് പഞ്ചായത്ത് ഡിലിമിറ്റേഷൻ ഉത്തരവു പ്രകാരം മറ്റത്തൂർ, പുത്തൂർ എന്നീ അംശങ്ങൾ ഉൾപ്പെടുത്തി ഒതുക്കുങ്ങൽ പഞ്ചായത്ത് രൂപീകരിച്ചത്. ആദ്യത്തെ പ്രസിഡന്റായിരുന്ന ചേക്കുട്ടി സാഹിബിന്റെ മരണശേഷം വൈസ് പ്രസിഡന്റായിരുന്ന കുരുണിയൻ കുഞ്ഞറമു, 1961 ആഗസ്റ്റ് 30-ൽ പഞ്ചായത്ത് പ്രസിഡന്റായി സ്ഥാനമേറ്റു. മലപ്പുറം ജില്ലയുടെ ഏതാണ്ട് മധ്യഭാഗത്തായി സ്ഥിതിചെയ്യുന്ന പഞ്ചായത്താണ് ഒതുക്കുങ്ങൽ. ഈ പഞ്ചായത്തിന്റെ ഭൂപ്രകൃതിയെ സമതലപ്രദേശം, ഉയർന്ന പ്രദേശം, ചെരിഞ്ഞ പ്രദേശം, പുഴ എന്നിങ്ങനെ പ്രധാനമായും നാലായി തരം തിരിക്കാം..

സ്വാതന്ത്ര്യത്തിനു മുമ്പ്, ബ്രിട്ടീഷ് രാജാവിന്റെ നേരിട്ടുള്ള ഭരണത്തിനു വിധേയമായിരുന്ന ഏറനാട്ടിലെ രണ്ട് അംശങ്ങളാണ് ഇന്നത്തെ ഒതുക്കുങ്ങൽ ഗ്രാമപഞ്ചായത്ത് ഉൾപ്പെടുന്ന മറ്റത്തൂരും, പുത്തൂരും. രണ്ടംശങ്ങളിലുമുള്ള ഭൂരിഭാഗം ഭൂമിയുടെയും അവകാശം കൈയ്യാളിയിരുന്നത് അന്യപ്രദേശങ്ങളായ പൊൻമള അംശത്തിലെ ചണ്ണഴി ഇല്ലം, കരിപ്പോട്ട് മന, കോട്ടക്കൽ കോവിലകം, നമ്പൂതിരി കോവിലകം, കുറ്റിപ്പുറം, പണിക്കർ എന്നീ ജന്മികുടുംബങ്ങളും, പുത്തൂരംശത്തിലെ കോട്ടക്കൽ കോവിലകം, സാമൂതിരി കോവിലകം, ചെറുകുന്ന് ദേവസ്വം, ചേങ്ങോട്ടൂർ അംശത്തിലെ പുല്ലാനിക്കാട് മന എന്നീ ജന്മികളുമായിരുന്നു. മറ്റത്തൂർ വലിയ ജുമാഅത്ത് പള്ളിക്ക് സുമാർ 500 വർഷത്തെ പഴക്കം കണക്കാക്കപ്പെടുന്നു. പള്ളിനിൽക്കുന്ന സ്ഥലം മലപ്പുറത്തെ നാടുവാഴിയായിരുന്ന പാറനമ്പി നൽകിയതാണത്രെ. അതുപോലെ കുന്നത്തെ പട്ടികജാതിക്കാരുടെ ക്ഷേത്രത്തിനു ഭൂമിനൽകിയതും പ്രസ്തുത നാടുവാഴിയാണ്. ഇതുമായി ബന്ധപ്പെട്ട് പറഞ്ഞുകേൾക്കുന്ന ഒരു കഥയുണ്ട്. പള്ളി നിൽക്കുന്ന സ്ഥലം അമ്പലത്തിനും, അമ്പലം നിൽക്കുന്ന സ്ഥലം പള്ളിക്കുമായിരുന്നു ആദ്യം നിശ്ചയിച്ച് നൽകിയിരുന്നത്. ആയിടക്ക് പാറനമ്പി കുടുംബത്തിലാർക്കോ രോഗമുണ്ടായിയെന്നും, അത് ചികിത്സിച്ചുമാറ്റിയത് മറ്റത്തൂരിലെ മഠത്തിൽ കുടുംബാംഗമായ പാരമ്പര്യ മുസ്ളീം വൈദ്യനായിരുന്നുവെന്നും കേൾക്കുന്നു. അദ്ദേഹത്തിന് എന്ത് പ്രതിഫലമാണ് വേണ്ടതെന്ന് ആരാഞ്ഞ നമ്പിയോട് പുഴയോരത്ത് പള്ളിക്ക് സ്ഥലം കിട്ടിയാൽ കൊള്ളാമെന്ന് വൈദ്യർ പറഞ്ഞു. അങ്ങനെയാണ് പള്ളിക്കനുവദിച്ച സ്ഥലം അമ്പലത്തിനും അമ്പലത്തിനനുവദിച്ച സ്ഥലം പള്ളിക്കും പരസ്പരം കൈമാറ്റം ചെയ്യാൻ തീരുമാനിക്കുന്നത് എന്നാണ് കഥ. ബ്രിട്ടീഷ് സാമ്രാജ്യത്തിന്റെ നേരിട്ടുള്ള ദുർഭരണത്തിനു വിധേയമായിരുന്ന ഒതുക്കുങ്ങൽ ഉൾപ്പെട്ട മറ്റത്തൂർ, പുത്തൂർ അംശങ്ങളിൽ വിദേശ മേൽക്കോയ്മക്കും കിരാതവാഴ്ചക്കുമെതിരെ സന്ധിയില്ലാ സമരം നയിച്ച വ്യക്തികളാണ് ഇവിടുത്തെ മുസ്ളീം സമൂഹം. അവരെ ഒതുക്കുന്നതിനായി “മാപ്പിള ഔട്ട്റേജസ് ആക്ട്” പോലെയുള്ള ഭീകരനിയമങ്ങൾ ബ്രിട്ടീഷുകാർ നടപ്പിലാക്കിക്കൊണ്ട് ഈ പ്രദേശത്തെ ഞെരിച്ചമർത്തി. അതിന്റെ ഭാഗമായി അക്കാലത്ത് മറ്റത്തൂർ എന്ന കുഗ്രാമത്തിലുണ്ടായിരുന്ന പോലീസ് ഔട്ട് പോസ്റ്റിന്റെ അവശിഷ്ടങ്ങൾ ഇന്നുമുണ്ട്. 1920-21 കാലത്ത് കൈപ്പറ്റ പ്രദേശത്ത് “ദൌലത്ത് സഭ” എന്ന പേരിൽ ഒരു സംഘം പ്രവർത്തിച്ചിരുന്നു. ഇവരുടെ പ്രവർത്തനം ഭൂമികൈയേറ്റവും അക്രമവുമായി തീർന്നപ്പോൾ അതിൽനിന്ന് രക്ഷനേടാൻ ചില മാപ്പിളകർഷകർ തങ്ങളുടെ ഭൂമിയുടെ അവകാശം കുറ്റിപ്പുറം പണിക്കരെ ഏൽപ്പിച്ചു. കൊല്ലത്തിൽ ഒരുകുല തേങ്ങ മാത്രമാണ് പണിക്കർ ജന്മം പിരിച്ചിരുന്നത്. മാപ്പിള കർഷകർ തങ്ങളുടെ ഭൂമി കുറ്റിപ്പുറം പണിക്കരെ ഏൽപ്പിച്ചത് സുരക്ഷക്ക് വേണ്ടി പരസ്പരവിശ്വാസത്തിന്റെയും സൌഹാർദ്ദത്തിന്റെയും പേരിലാണ്. സ്വാതന്ത്ര്യസമരത്തിന്റെ ഭാഗമായി നടന്ന പ്രസ്ഥാനങ്ങളിൽ ഭാഗഭാക്കാവുകയും കഷ്ടനഷ്ടങ്ങൾ അനുഭവിക്കേണ്ടി വരികയും ചെയ്ത പ്രദേശങ്ങളാണ് മറ്റത്തൂരും പുത്തൂരും. 1921-ലെ കലാപകാലത്ത് മറ്റത്തൂരിലെ കുറെ യുവാക്കളെ മലപ്രം തുക്കിടി സായിപ്പിന്റെ ഉത്തരവു പ്രകാരം കോടതിയിൽ ഹാജരാക്കുന്നതിനു കൊണ്ടുപോയി. അക്കൂട്ടത്തിൽ പതിനെട്ടു വയസ്സു മാത്രമുള്ള ഇല്ലിക്കോട്ടിൽ അലവി എന്ന യുവാവ് പാതിരാത്രിയിൽ പാറാവുകാരന്റെ തോക്കും രണ്ട് സഞ്ചി തിരകളും തട്ടിയെടുത്ത് അതിസാഹസികമായി രക്ഷപ്പെട്ടത് ബ്രിട്ടീഷാധിപത്യത്തിനേറ്റ അടിയായിരുന്നു. ആ സംഭവത്തോടെ  ബ്രിട്ടീഷ് പട്ടാളത്തിന്റെ കൊടിയ മർദ്ദനത്തിനും കൊള്ളിവെയ്പിനും ഈ പ്രദേശങ്ങൾ ഇരയായി. ദേശീയപ്രസ്ഥാനത്തിന്റെ സന്ദേശവുമായി മുഹമ്മദ് അബ്ദുറഹിമാൻ സാഹിബ് ഈ പ്രദേശം സന്ദർശിക്കുക പതിവായിരുന്നു. മഞ്ഞക്കണ്ടൻ അവറുമാസ്റ്റർ, വാഴയിൽ ഉമ്മിണിക്കടവത്ത് (കുഴിങ്ങര) മൊയ്തീൻ, കുരുണിയൻ ബാപ്പുട്ടി മുതലായവർ അദ്ദേഹത്തിന്റെ വിശ്വസ്ത അനുയായികളായിരുന്നു. മറ്റത്തൂരിലെ മുനമ്പത്ത്, ഒരു ഏകാധ്യാപക പെൺപള്ളിക്കൂടം പ്രവർത്തിച്ചിരുന്നു. 1919 ആയപ്പോഴേക്കും അതിന്റെ പ്രവർത്തനം നിലച്ചതിനെത്തുടർന്ന് അതിലെ വിദ്യാർത്ഥികളെയും മറ്റത്തൂരങ്ങാടിയിലുണ്ടായിരുന്ന സ്കൂളിലെ വിദ്യാർത്ഥികളെയും ചേർത്ത് 1920-ൽ ആരംഭിച്ചതാണ് തെക്കുംമുറിയിലെ മറ്റത്തൂർ നോർത്ത് എ.എം.എൽ.പി.സ്കൂൾ. 1968-ലാണ് ഒതുക്കുങ്ങൽ പ്രദേശത്ത് ഒരു ഹൈസ്കൂൾ എന്ന സ്വപ്നം പൂവണിയുന്നത്. പ്രസ്തുത ഹൈസ്കൂളടക്കം പല പ്രധാന സ്ഥാപനങ്ങളും സ്ഥിതി ചെയ്യുന്നത് കുരുണീയൻ മുഹമ്മദാജി എന്ന മഹാമനസ്കൻ സൌജന്യമായി നൽകിയ സ്ഥലത്താണ്. 1961-മുതൽ പ്രശസ്തമായ രീതിയിൽ പ്രവർത്തിച്ചുവരുന്ന അറബിക്കോളേജാണ് ഒതുക്കുങ്ങൽ മഖ്ദുമാബാദ് തഇഹ്യാ ഉസ്സുന്ന. ഒതുക്കുങ്ങൽ പഞ്ചായത്ത് ഒരു കാർഷികമേഖലയാണ്. ഭൂരിഭാഗം കുടുംബങ്ങളും കൃഷിയെയും അതിനോടനുബന്ധിച്ച ജോലികളെയും ആശ്രയിച്ചാണ് കഴിയുന്നത്. മറ്റത്തൂർ ചാലിപാടം, ആളായിപാടം, ചെറുകുന്ന് പാടം, പുത്തൂർ പാടം, ആട്ടീരി പാടം, അത്തിക്കോട് പാടം എന്നിവ ഈ പഞ്ചായത്തിലെ പ്രധാന വയലുകളാണ്. 1980 വരെ വയലായിരുന്ന എരണിപാടം ഇന്ന് തോട്ടമായി മാറിയിരിക്കുന്നു. ഈ പ്രദേശത്തെ പ്രധാന കൃഷി നെല്ല്, തെങ്ങ്, കവുങ്ങ്, വെറ്റില, ഇഞ്ചി, മഞ്ഞൾ എന്നിവയാണ്. വയലുകൾ തോട്ടമാക്കി മാറ്റി തെങ്ങ്, കവുങ്ങ് മുതലായവയുടെ കൃഷിക്കായി ഉപയോഗിക്കുന്ന പ്രവണതയാണ് ഇന്നു കാണുന്നത്. നെൽകൃഷിക്ക് മുൻകാലങ്ങളിൽ നാടൻ വിത്തിനങ്ങളായ വെള്ളരി, ആര്യൻ, തെക്കൻ ചീര, കൂട്ടുമുണ്ടകൻ മുതലായവയായിരുന്നു ഉപയോഗിച്ചിരുന്നത്. 1960-കളിലെ രൂക്ഷമായ ഭക്ഷ്യക്ഷാമത്തെത്തുടർന്ന് അത്യുൽപാദന ശേഷിയുള്ള വിത്തിനങ്ങളും രാസവളങ്ങളും ഉപയോഗിക്കാൻ തുടങ്ങിയതോടെ കർഷകർക്ക് കീടനാശിനികളെ ആശ്രയിക്കേണ്ടി വന്നുതുടങ്ങി. ഈ പഞ്ചായത്തിലൂടെ കടന്നു പോകുന്ന തിരൂർ മഞ്ചേരി റോഡല്ലാതെ മറ്റ് ഗതാഗത മാർഗ്ഗങ്ങളൊന്നും 1946 കാലഘട്ടത്തിൽ ഉണ്ടായിരുന്നില്ല. പിന്നീട് 1955-നു ശേഷമാണ് അന്നത്തെ മറ്റത്തുർ പഞ്ചായത്തിലെ ആദ്യത്തെ റോഡായ ഒതുക്കുങ്ങൽ - മറ്റത്തൂർ റോഡ് രൂപം കൊണ്ടത്. 1950-കളുടെ ആരംഭത്തിൽ മദിരാശി മുഖ്യമന്ത്രിയായ കാമരാജ് നാടാർ ഒതുക്കുങ്ങൽ സന്ദർശിക്കുകയുണ്ടായി. അന്ന് നൽകിയ നിവേദനത്തിന്റെ ഫലമായാണ് ഇന്ന് ഊരകം പഞ്ചായത്തിൽ പെട്ട കോട്ടുമല ഉൾപ്പെടുന്ന പ്രദേശം മറ്റത്തൂർ പഞ്ചായത്തായി മാറിയത്.

മറ്റത്തൂർ വലിയ ജുമാഅത്ത് പള്ളിക്ക് സുമാർ 500 വർഷത്തെ പഴക്കം കണക്കാക്കപ്പെടുന്നു. പള്ളിനിൽക്കുന്ന സ്ഥലം മലപ്പുറത്തെ നാടുവാഴിയായിരുന്ന പാറനമ്പി നൽകിയതാണത്രെ. അതുപോലെ കുന്നത്തെ പട്ടികജാതിക്കാരുടെ ക്ഷേത്രത്തിനു ഭൂമി നൽകിയതും പ്രസ്തുത നാടുവാഴിയായിരുന്നു. ഇതുമായി ബന്ധപ്പെട്ട് പറഞ്ഞുകേൾക്കുന്ന ഒരു കഥയുണ്ട്. പള്ളി നിൽക്കുന്ന സ്ഥലം അമ്പലത്തിനും, അമ്പലം നിൽക്കുന്ന സ്ഥലം പള്ളിക്കുമായിരുന്നു ആദ്യം നിശ്ചയിച്ച് നൽകിയിരുന്നത്. ആയിടക്ക് പാറനമ്പി കുടുംബത്തിലാർക്കോ രോഗമുണ്ടായിയെന്നും അത് ചികിത്സിച്ചുമാറ്റിയത് മറ്റത്തൂരിലെ മഠത്തിൽ കുടുംബാംഗമായ പാരമ്പര്യ മുസ്ളീം വൈദ്യനായിരുന്നുവെന്നും കേൾക്കുന്നു. അദ്ദേഹത്തിന് എന്ത് പ്രതിഫലമാണ് വേണ്ടതെന്ന് ആരാഞ്ഞ നമ്പിയോട് പുഴയോരത്ത് പള്ളിക്ക് സ്ഥലം കിട്ടിയാൽ കൊള്ളാമെന്ന് വൈദ്യർ പറഞ്ഞു. അങ്ങനെയാണ് പള്ളിക്കനുവദിച്ച സ്ഥലം അമ്പലത്തിനും അമ്പലത്തിനനുവദിച്ച സ്ഥലം പള്ളിക്കും പരസ്പരം കൈമാറ്റം ചെയ്യാൻ തീരുമാനിക്കുന്നത് എന്നാണ് കഥ. കലയുടെയും കായികവിനോദങ്ങളുടെയും സാംസ്കാരിക സവിശേഷതകളുടേയും കാര്യത്തിൽ മറ്റത്തൂരംശവും പുത്തൂരംശവും പരസ്പരം വൈവിധ്യം പുലർത്തുന്നു. മറ്റത്തൂരിലെ കൈപ്പറ്റ പണ്ടു മുതലേ പണ്ഡിത ശ്രേഷ്ഠന്മാർ ജീവിച്ചിരുന്ന പ്രദേശമാണ്. മറ്റത്തൂർ മണൽപുറത്ത് പഴയകാലത്ത് പടാളിത്തല്ല് മത്സരം അരങ്ങേറിയിരുന്നു. ഇവിടുത്തെ മറ്റൊരു വിനോദം കാളപ്പൂട്ട് - ഊർച്ച മത്സരങ്ങളാണ്. മറ്റത്തൂർ, തെക്കുംമുറി, പുത്തൂർപാടം എന്നിവിടങ്ങളിൽ കാളപൂട്ടുമത്സരങ്ങളും മറ്റത്തൂർ, അത്തിക്കോട്, പുത്തൂർ എന്നിവിടങ്ങളിൽ ഊർച്ചമത്സരങ്ങളും നടന്നിരുന്നു. മറ്റത്തൂരംശം മാപ്പിളകലയായ കോൽക്കളിക്ക് പ്രസിദ്ധമാണ്. ചെറുകുന്ന് ആസ്ഥാനമായി പ്രവർത്തിച്ചിരുന്ന ചുടിമുട്ടുവേലയോടനുബന്ധിച്ച് നടക്കാറുണ്ടായിരുന്ന ചവിട്ടുകളി, ആശാരിസമൂഹത്തിന്റെ പരിചമുട്ട് എന്നിവ ഉത്സവങ്ങൾക്കും നേർച്ചകൾക്കും പതിവായി അവതരിപ്പിച്ചിരുന്ന നാടൻ കലകളാണ്. മഹാനായ മാപ്പിള മഹാകവി മോയിൻകുട്ടി വൈദ്യരുടെ പ്രസിദ്ധമായ ബദർകിസ്സപ്പാട്ടിന്റെ എഡിറ്റിംഗ് നിർവ്വഹിച്ച കൂനാരി പെഴുന്തറ മുഹമ്മദ് മുസ്ള്യാർ ഈ പ്രദേശത്തുകാരനാണ്. ഗ്രന്ഥകാരനും പണ്ഡിതശ്രേഷ്ഠനുമായിരുന്ന കൈപ്പറ്റ മമ്മുട്ടി മുസ്ള്യാർ, കൈപ്പറ്റ ബീരാൻ കുട്ടി മുസ്ള്യാർ തുടങ്ങിയവരും ഈ പ്രദേശം ജന്മം നൽകിയ പ്രഗല്ഭരായിരുന്നു. വേനൽക്കാലം നേർച്ചകളുടെയും വേലകളുടെയും കാലമാണ്. തോട്ടക്കോട് നേർച്ച, ബീമാമാന്റ നേർച്ച, ചേക്കത്തിൽ നേർച്ച എന്നിവ മറ്റത്തൂരംശത്തിലെ പ്രസിദ്ധ നേർച്ചകളാണ്. നേർച്ചകളോടനുബന്ധിച്ച് പെട്ടിവരവുണ്ടാകും. പെട്ടിവരവേൽപ്പിന് ഗജവീരന്മാരുടെ അകമ്പടിയുണ്ടാകും. ബാന്റ് വാദ്യങ്ങളും, കോൽക്കളി, ദഫ്മുട്ട് തുടങ്ങിയ നാടൻകലാരൂപങ്ങളും, കരിമരുന്ന് പ്രയോഗങ്ങളും പെട്ടിവരവിനു കൊഴുപ്പേകും. കുരുണിയപ്പറമ്പിലെ കുട്ടൻകോവിൽ ഉത്സവം, പുത്തൂർ പൂളക്കലെ കലങ്കരി ഉത്സവം, കണക്ക സമുദായത്തിന്റെ കുന്നത്തുവേല, അറിച്ചോളിലെ പറയരുടെ വേല, കുംഭാര സമുദായത്തിന്റെ മാരിയമ്മൻ കോവിൽ ഉത്സവം, ചെറുകുന്ന് ക്ഷേത്രത്തിലെ ശിവരാത്രി ഉത്സവം, ആട്ടീരിയിലെ കലങ്കരി ഉത്സവം, ചരൽക്കുന്നിലെ കലങ്കരി ഉത്സവം, മറ്റത്തൂരിലെ പെരുങ്കൊല്ലന്മാരുടെ തേർപൂജ എന്നിവയാണ് പഞ്ചായത്തിലെ പ്രധാന ഉത്സവങ്ങളായി വർഷങ്ങളായി ആചരിച്ചു വരുന്നത്.




</doc>
<doc id="133853" url="https://ml.wikipedia.org/wiki?curid=133853" title="ഒഴൂർ ഗ്രാമപഞ്ചായത്ത്">
ഒഴൂർ ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ താനൂർ ബ്ളോക്കിൽ ഉൾപ്പെടുന്ന ഗ്രാമപഞ്ചായത്താണ് 16.2 ചതുരശ്ര കിലോമീറ്റർ വിസ്തീർണ്ണമുള്ള ഒഴൂർ ഗ്രാമപഞ്ചായത്ത്. ഈ പഞ്ചായത്ത് 1962-ൽ ആണ് രൂപീകൃതമാകുന്നത്. ഈ ഗ്രാമപഞ്ചായത്തിൽ 18 വാർഡുകളുണ്ട്.




</doc>
<doc id="133855" url="https://ml.wikipedia.org/wiki?curid=133855" title="ഇടവെട്ടി ഗ്രാമപഞ്ചായത്ത്">
ഇടവെട്ടി ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് ഇടവെട്ടി ഗ്രാമപഞ്ചായത്ത് സ്ഥിതി ചെയ്യുന്നത്. ഇത് തൊടുപുഴ ബ്ലോക്ക്, കാരിക്കോട് വില്ലേജ് എന്നിവയുടെ പരിധിയിൽ വരുന്നു.
18.52 ചതുരശ്ര കിലോമീറ്ററാണ് പഞ്ചായത്തിന്റെ വിസ്തീർണ്ണം. 1981-ൽ കാരിക്കോട് പഞ്ചായത്ത് പുനർനാമകരണം ചെയ്താണ് ഇടവെട്ടി ഗ്രാമപഞ്ചായത്ത് നിലവിൽ വന്നത്.




</doc>
<doc id="133856" url="https://ml.wikipedia.org/wiki?curid=133856" title="വെളളിയാമറ്റം ഗ്രാമപഞ്ചായത്ത്">
വെളളിയാമറ്റം ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് വെളളിയാമറ്റം ഗ്രാമപഞ്ചായത്ത് സ്ഥിതി ചെയ്യുന്നത്. ഇത് ഇളംദേശം ബ്ളോക്ക്, വെള്ളിയാമറ്റം, ആലക്കോട്, അറക്കുളം വില്ലേജ് എന്നിവയുടെ പരിധിയിൽ വരുന്നു. 36.6 ചതുരശ്ര കിലോമീറ്ററാണ് ഇതിന്റെ വിസ്തീർണ്ണം. 1963 ഡിസംബറിലാണ് ഇവിടെ ആദ്യ തെരഞ്ഞെടുപ്പ് നടത്തുകയും പഞ്ചായത്ത് സമിതി അധികാരത്തിൽ വന്നതും.





</doc>
<doc id="133857" url="https://ml.wikipedia.org/wiki?curid=133857" title="പള്ളിക്കൽ ഗ്രാമപഞ്ചായത്ത്, മലപ്പുറം ജില്ല">
പള്ളിക്കൽ ഗ്രാമപഞ്ചായത്ത്, മലപ്പുറം ജില്ല

മലപ്പുറം ജില്ലയിലെ കൊണ്ടോട്ടി താലൂക്കിലെ കൊണ്ടോട്ടി ബ്ളോക്കിലാണ് 25.85 ചതുരശ്ര കിലോമീറ്റർ വിസ്തീർണ്ണമുള്ള പള്ളിക്കൽ ഗ്രാമപഞ്ചായത്ത് സ്ഥിതി ചെയ്യുന്നത്. 1964-ലാണ് പള്ളിക്കൽ ഗ്രാമപഞ്ചായത്ത് രൂപീകൃതമായത്. ഈ ഗ്രാമപഞ്ചായത്തിൽ 22 വാർഡുകളുണ്ട്.
സംസ്ഥാനത്തെ ഏറ്റവും പ്രായം കുറഞ്ഞ പഞ്ചായത്ത് പ്രസിഡണ്ട് പറമ്പൻ മിഥുന പള്ളിക്കൽപഞ്ചായത്തിനു സ്വന്തം. കോഴിക്കോട് അന്താരാഷ്ട്രവിമാനത്താവളം ഈ പഞ്ചായത്തിലാണ് സ്ഥിതിചെയ്യുന്നത്.

പള്ളിക്കൽ, കരിപ്പൂർ എന്നീ പ്രദേശങ്ങൾ പുരാതനകാലത്ത് പെരുമാക്കന്മാരുടെ ഭരണത്തിൻ കീഴിലായിരുന്നു. എ.ഡി.825-ൽ തന്നെ പള്ളിക്കൽ സാമൂതിരിരാജാവിന്റെ അധീനതയിലായിരുന്നു. പിന്നീട് ഈ പ്രദേശങ്ങൾ ടിപ്പുസുൽത്താന്റെ കൈവശത്തിലായിയെങ്കിലും ശ്രീരംഗപട്ടണം ഉടമ്പടിപ്രകാരവും, കോൺവാലീസ് പ്രഖ്യാപനത്തേയും തുടർന്ന് ഇവിടം ബ്രിട്ടീഷ് അധീന പ്രദേശമായി. പളളിക്കൽ, കരിപ്പൂർ പ്രദേശങ്ങൾ വീണ്ടും 1802 മുതൽ സാമൂതിരിയുടെ നേരിട്ടുള്ള നിയന്ത്രണത്തിലായി. പിന്നീട് ഭരണപരമായ സൌകര്യം, നികുതിപിരിവ് എന്നിവ പരിഗണിച്ച് സാമൂതിരി ഈ പ്രദേശങ്ങൾ ചില കോവിലകക്കാർ, ഗൂരുവായൂർ ദേവസ്വം, വെള്ളിമുറ്റത്ത് മൂസ്സത്, കല്പശ്ശേരി മൂപ്പിൽ നായർ, മംഗലശ്ശേരി നമ്പൂതിരി, പാറപ്പുറത്ത് നമ്പൂതിരി, കൊണ്ടുവെട്ടി തങ്ങൾ എന്നീ ജന്മികൾക്ക് ഏൽപിച്ചുകൊടുക്കുകയുണ്ടായി. 1970-ലെ ഭൂപരിഷ്കരണം വരെ ഈ വ്യവസ്ഥിതി തുടർന്നു. ജൈവവൈവിധ്യം കൊണ്ട് സമ്പന്നമായിരുന്ന സർപ്പക്കാവുകളും, ഭഗവതികാവുകളും ഈ പ്രദേശത്തിന്റെ പ്രത്യേകതയാണ്. മാംസഭുക്കുകളായ വന്യജീവികൾ നിറഞ്ഞ കൊടും വനപ്രദേശമായിരുന്നു പണ്ടുകാലത്തിവിടം. ഏകദേശം ഒരു നൂറ്റാണ്ടിനു മുമ്പുവരെ വീടുകളിൽ വളർത്തിയിരുന്ന കന്നുകാലികളെ നരി പിടിച്ചുകൊണ്ടുപോയതായ കഥകൾ പഴമക്കാർക്കിടയിൽ നിന്നും കേൾക്കുന്നുണ്ട്. മലപ്പുറം ജില്ലയുടെ പേര് അന്വർത്ഥമാക്കുന്ന ഭൂരൂപം തന്നെയാണ് ഈ പഞ്ചായത്തിനുമുള്ളത്. പഞ്ചായത്തിൽ എവിടേയും ഉയർന്നു നിൽക്കുന്ന കുന്നിൻനിരകളും അവയ്ക്കു ചുറ്റിലും പച്ചപിടിച്ച നെൽവയലുകളും ഈ ഗ്രാമത്തിന്റെ പ്രത്യേകതയാണ്. ആദിദ്രാവിഡ വർഗ്ഗത്തിൽപ്പെട്ടവരാണ് ഈ പ്രദേശങ്ങളിലുണ്ടായിരുന്ന ആദിമനിവാസികളെന്നു പറയപ്പെടുന്നു. പെരിങ്ങാവിലെ കരിയാത്താൻകുന്ന് മുതൽ വാഴയൂരിലെ തമ്പുരാട്ടികുന്ന് വരെ ഒരു റോഡുണ്ടായിരുന്നതിന്റെ അവശിഷ്ടം ടിപ്പു സുൽത്താന്റെ പടയോട്ടത്തിന്റെ തെളിവാണ്. 1921-ലെ മലബാർ കലാപകാലത്ത് ബ്രിട്ടീഷുകാരന്റെ പീരങ്കിപ്പടയും, ടാങ്കുകളും ഫറോക്ക് വഴി പൂക്കോട്ടൂരിലേക്ക് കടന്നുപോയതും ഇവിടുത്തെ ഗ്രാമീണ പാതയിലൂടെയായിരുന്നു. ബ്രിട്ടീഷുകാരന്റെ സാമ്രാജ്യത്ത്വമേൽക്കോയ്മയുടേയും, ഫ്യൂഡൽ ഭൂപ്രഭു ഭരണത്തിന്റെയും കയ്പുനീർ കുടിച്ചതിന്റെ നൂറുനൂറു കഥകൾ ഇന്നാട്ടുകാർക്ക് പറയാനുണ്ട്. മലബാർ പ്രദേശത്തിന്റെ ചരിത്രത്തിലെ അവിസ്മരണീയ സംഭവമാണ് 1921-ലെ മലബാർകലാപം. മലബാർസമര ചരിത്രത്തിൽ പള്ളിക്കൽ ഗ്രാമത്തിന്റെ പങ്ക് പരിശോധിക്കുമ്പോൾ വ്യക്തമാകുന്ന യാഥാർത്ഥ്യം വർഗ്ഗീയ സംഘട്ടനത്തിന്റെ പേരിൽ ഒരൊറ്റയാളും ഇവിടെ ഇരയായിട്ടില്ല എന്നതാണ്. പിറന്ന മണ്ണിന്റെ സ്വാതന്ത്ര്യത്തിനുവേണ്ടിയുള്ള പോരാട്ടത്തിൽ പങ്കെടുത്തതിന് ദീർഘകാലം ജയിൽവാസവും പീഡനങ്ങളുമേറ്റ നിരവധി മഹത്ത്വ്യക്തികളുടെ നാടാണിത്. 1910-നും 12-നും ഇടയിലുള്ള കാലഘട്ടങ്ങളിൽ ആരംഭിച്ചതും, 1918-22 കാലത്ത് ആരംഭിച്ചതുമായ ഓത്തുപള്ളികളും, 1918-ൽ ആരംഭിച്ച എഴുത്തുപള്ളിയുമാണ് ആദ്യകാലത്തെ അനൌപചാരിക വിദ്യാഭ്യാസ സ്ഥാപനങ്ങൾ. 1921-ൽ ആരംഭിച്ച എ.എം.യു.പി. സ്കൂൾ പള്ളിക്കൽ , പള്ളിക്കൽ പഞ്ചായത്തിലെഏറ്റവും വലിയ വിദ്യാഭ്യാസ സ്ഥാപനമാണ്.ഇന്നു നിരവധി വിദ്യാലയങ്ങളാൽ സമ്പന്നമാണ് പള്ളിക്കൽ പഞ്ചായത്ത്. 13 സർക്കാർ സ്കൂളുകളും, 2 സർക്കാർ കോളേജുകളും പഞ്ചായത്തിൽ സ്ഥിതി ചെയ്യുന്നു. കൂടാതെ, ഒരു സ്വകാര്യകോളേജും പഞ്ചായത്തിനുള്ളിൽ പ്രവർത്തിക്കുന്നുണ്ട്. മലബാറിന്റെ വിദ്യാഭ്യാസ തലസ്ഥാനമായ കോഴിക്കോട് സർവ്വകലാശാല പഞ്ചായത്തിനു ഏറ്റവും സമീപത്തായാണ് സ്ഥിതി ചെയ്യുന്നത്. കോഴിക്കോട് കരിപ്പൂർ അന്താരാഷ്ട്ര വിമാനത്താവളം പള്ളിക്കൽ പഞ്ചായത്തിന്റെ കിഴക്കുഭാഗത്താണ് സ്ഥിതി ചെയ്യുന്നത്. ദേശീയപാത-17, കാലിക്കറ്റ് യൂണിവേഴ്സിറ്റി-കാലിക്കറ്റ് എയർപോർട്ട് റോഡ്, കാക്കഞ്ചേരി-കോട്ടപ്പുറം റോഡ്, പള്ളിക്കൽ-എയർപോർട്ട് റോഡ്, കൊണ്ടോട്ടി-തിരൂരങ്ങാടി ഹൈവേ, പള്ളിക്കൽ ബസാർ-പുത്തൂർ റോഡ്, പള്ളിക്കൽ ബസാർ-പെരിയമ്പലം റോഡ്, തറയിട്ടാൽ-എയർപോർട്ട് റോഡ് എന്നിവയാണ് പള്ളിക്കൽ പഞ്ചായത്തിലൂടെ കടന്നുപോകുന്ന പ്രധാന പാതകൾ.

നിരവധി ആരാധനാലയങ്ങൾ ഈ പഞ്ചായത്തിലുണ്ട്. 9 ക്ഷേത്രങ്ങളും, 9 മസ്ജിദുകളും പഞ്ചായത്തിന്റെ പലഭാഗങ്ങളിലായി നിലകൊള്ളുന്നു. പള്ളിക്കൽ ഭഗവതി, കാട്ടാച്ചിറ ഭഗവതി, പറമ്പത്ത്കാവ് ഭഗവതി എന്നിവർ സഹോദരിമാരായിരുന്നു എന്നാണ് ഐതിഹ്യം. പള്ളിക്കൽ ഗണപതിക്ഷേത്രം, മണക്കാട് ശിവക്ഷേത്രം, തലക്കുത്ത് സുബ്രഹ്മണ്യക്ഷേത്രം, പള്ളിക്കൽ ജുമാമസ്ജിദ്, പുത്തൂർ ജുമാമസ്ജിദ്, പുന്നത്ത് ജുമാമസ്ജിദ് തുടങ്ങിയവയാണ് പ്രധാന ആരാധനാലയങ്ങൾ. പള്ളിക്കൽ ഭഗവതി ക്ഷേത്രത്തിലെ പട്ടുത്സവം, നാനൂറ് വർഷമായി തുടർന്നുവരുന്ന പള്ളിക്കൽ ഗണപതി ക്ഷേത്രത്തിലെ മണ്ഡലോത്സവം, കോഴിപ്പുറം നേർച്ച, തറയിട്ടാലിലെ കൊടിക്കൽ നേർച്ച, ആയിന്തൂർ നേർച്ച, ചെട്ടിയാർമാടിലെ നാഗൂർ ശൈഖിന്റെ പേരിലുള്ള നേർച്ച മുതലായവ പഞ്ചായത്തിലെ പ്രധാന ഉത്സവങ്ങളാണ്. ജാതിമതഭേദമെന്യേ എല്ലാ ജനങ്ങളും പ്രസ്തുത ആഘോഷങ്ങളിൽ പങ്കെടുക്കുകയും സഹകരിക്കുകയും ചെയ്യുന്നു. ദഫ്മുട്ട്, കോൽകളി, പരിചമുട്ട് എന്നിവയാണ് പഞ്ചായത്തിൽ പ്രചാരത്തിലുള്ള പാരമ്പര്യകലകൾ.പ്രശസ്ത മാപ്പിളപ്പാട്ട് ഗായകൻ പീമ എന്ന പേരിൽ അറിയപ്പെടുന്ന പള്ളിക്കൽ മൊയ്ദീൻ ഗ്രാമ പഞ്ചായത്തിലെ പരുത്തിക്കോട് സ്വദേശിയാണ്. പകിടകളി, കാരകളി തുടങ്ങിയവ കൂടാതെ ഫുട്ബോൾ മത്സരങ്ങളും പഞ്ചായത്തിൽ വ്യാപകമായി കണ്ടുവരുന്ന കളികളാണ്. പ്രസിദ്ധ ചരിത്രകാരൻ കെ.കെ.ആലികുട്ടി ഈ ഗ്രാമത്തിൽ ജനിച്ച വ്യക്തിയാണ്. പത്തൊൻപതോളം സാംസ്കാരിക സ്ഥാപനങ്ങൾ പള്ളിക്കൽ പഞ്ചായത്തിലെ കലാ സാംസ്കാരിക കായികരംഗങ്ങളെ പരിപോഷിപ്പിച്ചുകൊണ്ട് മികച്ച നിലയിൽ പ്രവർത്തിക്കുന്നു. വിദ്യാപോഷിണി, എവർ ഷൈൻ, യുവജന വായനശാല, വൈക്കം മുഹമ്മദ് ബഷീർ സ്മാരക ഗ്രന്ഥശാല, ദൃശ്യ വായനശാല, എ കെ ജി വായനശാലഎന്നിവ ഉൾപ്പെടെ 4 ഗ്രന്ഥശാലകളും, 3 വായനശാലകളും പഞ്ചായത്തിൽ പ്രവർത്തിക്കുന്നു.



</doc>
<doc id="133858" url="https://ml.wikipedia.org/wiki?curid=133858" title="മുട്ടം ഗ്രാമപഞ്ചായത്ത്">
മുട്ടം ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് മുട്ടം ഗ്രാമപഞ്ചായത്ത്. ഇത് തൊടുപുഴ ബ്ളോക്കിന്റെ പരിധിയിൽ വരുന്നു. 25.44 ചതുരശ്ര കിലോമീറ്ററാണ് ഈ പഞ്ചായത്തിന്റെ വിസ്തീർണ്ണം. കൊച്ചിയിൽ നിന്നും 66 കിലോമീറ്റർ കിഴക്കു തെക്കുഭാഗത്തായി സ്ഥിതി ചെയ്യുന്നു.
മലങ്കര അണക്കെട്ട് ഈ ഗ്രാമത്തിലാണ് സ്ഥിതി ചെയ്യുന്നത്. ഇവിടെ ഇടുക്കി അണക്കെട്ടിലെ ജലം ഉപയോഗിച്ച് വൈദ്യുതി ഉത്പാദിപ്പിക്കുന്ന മൂലമറ്റം പവർ ഹൗസിൽ നിന്നും നിന്നും പുറന്തള്ളുന്ന ജലം തടഞ്ഞു നിർത്തി ജലസേചനത്തിനും കൃഷി ആവശ്യങ്ങൾക്കും ഉപയോഗിക്കുന്നു.


മൂലമറ്റം വൈൈദ്യുതി നിലയത്തിൽ നിന്നും ഉപയോഗശേഷം പുറംം തള്ളുന്ന ജലം മുട്ടം മലങ്കര ഡാം ഉപയോഗിച്ച് തടഞ്ഞ് നിർത്തുകയും ശേഷം 3.5 മെഗാാവാട്ട് വീതമുള്ള മലങ്കര ചെറു - ജലവൈൈദ്യുതി നിലയത്തി്തി ൽ 3 ജനറേറ്ററുകൾ പ്രവർത്തി്തിപ്പിച്ച് വൈൈദ്യുതി ഉൽപാദിിപ്പിക്കു്കുകയും ചെയ്യു്യുന്നു.കൂൂടാതെ രണ്ട് കനാാലുകൾ വഴി കൃഷിക്ക് ജലസേചനം നടത്തുന്നതിനായി കിലോമീറ്ററുകൾ നീളത്തിൽ വെള്ളം ഒഴുക്കിവിടുന്നു. 
ഇതിനെല്ലാം പുറമെ തടഞ്ഞ് നിർത്തിയിിരിക്കുന്ന മലങ്കര തടാകത്തിന് ചുറ്റിപ്പറ്റി ടൂറിസം ഹബ്ബും പ്രവർത്തിക്കുന്നു. 


</doc>
<doc id="133859" url="https://ml.wikipedia.org/wiki?curid=133859" title="കരിങ്കുന്നം ഗ്രാമപഞ്ചായത്ത്">
കരിങ്കുന്നം ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് കരിങ്കുന്നം ഗ്രാമപഞ്ചായത്ത്. ഇത് തൊടുപുഴ ബ്ലോക്ക് പഞ്ചായത്ത് പരിധിയിലും അതോടൊപ്പം കരിങ്കുന്നം വില്ലേജിന്റെ പരിധിയിലും ആണ്. 22.67 ചതുരശ്രകിലോമീറ്ററാണ് ഇതിന്റെ വിസ്തീർണ്ണം. ഈ പഞ്ചായതിന്റെ ഏറിയ പങ്കും കോട്ടയം ജില്ലയോട് അതിർത്തി പങ്കിടുന്നു.




</doc>
<doc id="133860" url="https://ml.wikipedia.org/wiki?curid=133860" title="പാണ്ടിക്കാട് ഗ്രാമപഞ്ചായത്ത്">
പാണ്ടിക്കാട് ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ വണ്ടൂർ ബ്ളോക്കിലാണ് 57.01 ചതുരശ്ര കിലോമീറ്റർ വിസ്തീർണ്ണമുള്ള പാണ്ടിക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 23 വാർഡുകളുണ്ട്. നിയമസഭ മണ്ഡലം മഞ്ചേരിയും ലോകസഭാ മണ്ഡലം മലപ്പുറം ആണ്. സംസ്ഥാന പാത വളാഞ്ചേരി - നിലമ്പൂർ - പാലക്കാട് - കോഴിക്കോട് പാണ്ടിക്കാട് പട്ടണത്തിലൂടെ കടന്നുപോകുന്നു. ഏറ്റവുമടുത്ത റെയിൽവേ സ്റ്റേഷൻ പട്ടിക്കാടും എയർ പോട്ട് കോഴിക്കോടുമാണ്. മലപ്പുറത്ത് SRF സ്ഥിതി ചെയ്യുന്നത് പാണ്ടിക്കാട് ഗ്രാപഞ്ചായത്തിൽ ആണ്





</doc>
<doc id="133866" url="https://ml.wikipedia.org/wiki?curid=133866" title="പുറപ്പുഴ ഗ്രാമപഞ്ചായത്ത്">
പുറപ്പുഴ ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് പുറപ്പുഴ ഗ്രാമപഞ്ചായത്ത് സ്ഥിതി ചെയ്യുന്നത്. ഇത് തൊടുപുഴ ബ്ലോക്കിലെ പുറപ്പുഴ വില്ലേജിന്റെ പരിധിയിലാണ്. 23.52 ചതുരശ്ര കിലോമീറ്ററാണ് ഈ പഞ്ചായത്തിന്റെ വിസ്തീർണ്ണം. 1962-ൽ ഈ പഞ്ചായത്ത് നിലവിൽ വരികയും ആദ്യ തിരഞ്ഞെടുപ്പ് 1963 ൽ നടത്തുകയും ചെയ്തു.






</doc>
<doc id="133869" url="https://ml.wikipedia.org/wiki?curid=133869" title="പറപ്പൂർ ഗ്രാമപഞ്ചായത്ത്">
പറപ്പൂർ ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ വേങ്ങര ബ്ളോക്കിലാണ് 15.11 ചതുരശ്രകിലോമീറ്റർ വിസ്തീർണ്ണമുള്ള പറപ്പൂർ ഗ്രാമപഞ്ചായത്ത് സ്ഥിതി ചെയ്യുന്നത്. പറപ്പൂർ ഗ്രാമപഞ്ചായത്ത് 1956-ൽ ആണ് രൂപീകൃതമാകുന്നത്. ഈ ഗ്രാമപഞ്ചായത്തിൽ 19 വാർഡുകളുണ്ട്.




</doc>
<doc id="133874" url="https://ml.wikipedia.org/wiki?curid=133874" title="വട്ടവട ഗ്രാമപഞ്ചായത്ത്">
വട്ടവട ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിലെ തന്നെ ദേവികുളം ബ്ളോക്കിൽ സ്ഥിതി ചെയ്യുന്ന പഞ്ചായത്താണ് വട്ടവട ഗ്രാമപഞ്ചായത്ത്. 1954 നവംബർ മാസത്തിലാണ് ഈ പഞ്ചായത്ത് രൂപം കൊണ്ടത്. 67.81 ചതുരശ്ര കിലോമീറ്ററാണ് ഇതിന്റെ വിസ്തീർണ്ണം. മറ്റു പഞ്ചായത്തുകളെ അപേക്ഷിച്ച് ഈ പഞ്ചായത്തിൽ 20 ശതമാനത്തോളം വനമേഖലയാണ്. വാഹനസൗകര്യം കുറവായതിനാൽ കോവർ കഴുതകളെ ഉപയോഗിച്ചാണ് ഇവിടെ സാധനങ്ങൾ നീക്കുന്നത്.

പാമ്പാടുംചോല നാഷണൽ പാർക്ക്, കമ്പക്കല്ലാർ, ആനമുടി ചോല എന്നിവ ഈ പഞ്ചായത്തിലാണ് സ്ഥിതി ചെയ്യുന്നത്.



</doc>
<doc id="133875" url="https://ml.wikipedia.org/wiki?curid=133875" title="പെരുമണ്ണ ക്ലാരി ഗ്രാമപഞ്ചായത്ത്">
പെരുമണ്ണ ക്ലാരി ഗ്രാമപഞ്ചായത്ത്

മലപ്പുറം ജില്ലയിൽ തിരൂർ താലൂക്കിലെ താനൂർ ബ്ളോക്കിലാണ് 11.84 ചതുരശ്ര കിലോമീറ്റർ വിസ്തൃതിയുള്ള പെരുമണ്ണക്ളാരി പഞ്ചായത്ത് സ്ഥിതി ചെയ്യുന്നത്. ഈ പഞ്ചായത്ത് 2000 ഒക്ടോബറിലാണ് നിലവിൽ വന്നത്. ഈ ഗ്രാമപഞ്ചായത്തിൽ 16 വാർഡുകളുണ്ട്.




</doc>
<doc id="133879" url="https://ml.wikipedia.org/wiki?curid=133879" title="പെരുവള്ളൂർ ഗ്രാമപഞ്ചായത്ത്">
പെരുവള്ളൂർ ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ തിരൂരങ്ങാടി ബ്ളോക്കിലാണ് പെരുവള്ളൂർ ഗ്രാമപഞ്ചായത്ത് സ്ഥിതി ചെയ്യുന്നത്. 2000 ഒക്ടോബർ 2-ന് രൂപീകൃതമായ 18.91 ചതുരശ്ര കിലോമീറ്റർ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് ചേലേമ്പ്ര, പള്ളിക്കൽ പഞ്ചായത്തുകളും, തെക്ക് മൂന്നിയൂർ, വള്ളിക്കുന്ന് പഞ്ചായത്തുകളും, കിഴക്ക് തേഞ്ഞിപ്പലം, പള്ളിക്കൽ പഞ്ചായത്തുകളും, പടിഞ്ഞാറ് വള്ളിക്കുന്ന് പഞ്ചായത്തുമാണ്. ഭൂപ്രകൃതിയനുസരിച്ച് ഇടനാട് മേഖലയിൽ വരുന്ന പഞ്ചായത്തിലെ പ്രധാന കൃഷി നെല്ല്, തെങ്ങ്, മരച്ചീനി എന്നിവയാണ്. 35 കുളങ്ങൾ ശുദ്ധജലത്തിനായി സംരക്ഷിക്കുന്നത് ഇന്നാട്ടുകാർക്ക്  അനുഗ്രഹമാണ്. കുടിവെള്ള ടാപ്പുകൾ മുഖേനയാണ് വിവിധ വാർഡുകളിൽ ശുദ്ധജലമെത്തിക്കുന്നത്. പഞ്ചായത്തിൽ നിന്ന് വേഗത്തിൽ എത്തിച്ചേരാവുന്ന വിമാനത്താവളം, റെയിൽവേ സ്റ്റേഷൻ, തുറമുഖം എന്നിവ യഥാക്രമം കരിപ്പൂരും, പരപ്പനങ്ങാടിയും, ബേപ്പൂരുമാണ്. ചെമ്മാടും കൊണ്ടോട്ടിയുമാണ് സമീപ പ്രദേശങ്ങളിലുള്ള പ്രധാന ബസ്സ്റ്റാന്റുകൾ. മുസ്ളീംപള്ളികളും, ക്ഷേത്രങ്ങളുമാണ് പഞ്ചായത്തിലെ ആരാധനാലയങ്ങൾ. ചിത്രത്തൊടി ജുമാമസ്ജിദ്, പറമ്പിൽ പീടിക ജുമാമസ്ജിദ്, കരുവാരൻ കല്ല് ജുമാമസ്ജിദ്, കാടപ്പടി ജുമാമസ്ജിദ്, ചിത്രത്തൊടി ശ്രീഭഗവതി ക്ഷേത്രം തുടങ്ങിയവയാണ് ഇവിടുത്തെ പ്രധാന ആരാധനാലയങ്ങൾ. സ്വാതന്ത്ര്യസമരസേനാനികളായ ആലി മുസ്ളിയാർ, കുഞ്ഞോക്കു ഹാജി, ചെമ്പൻ മുഹമ്മദ്, ചൊക്ളി ബീരാൻകുട്ടി, ചൊക്ളി മൊയ്തു, കോഴിത്തൊടി മൊയ്തീൻ എന്നിവർ പഞ്ചായത്തിലെ മൺമറഞ്ഞ പ്രശസ്തരായ വ്യക്തികളാണ്. ഉദയ ആർട്സ് ക്ളബ്ബ്, ഇരുമ്പിൻ കുടുക്ക് വായനശാല, ഡയമണ്ട് കൾച്ചറൽ ആർട്സ് ആന്റ് സ്പോർട്സ് ക്ളബ്ബ്, മഹാത്മ ആർട്സ് ആന്റ് സ്പോർട്സ് ക്ളബ്ബ്, ഫെന്റാസ്റ്റിക് ആർട്സ് ആന്റ് സ്പോർട്സ് ക്ളബ്ബ് തുടങ്ങിയ കേന്ദ്രങ്ങളാണ് പ്രദേശത്തെ കലാ-കായിക സാംസ്കാരിക തട്ടകങ്ങൾ. ആരോഗ്യമേഖലയിൽ, തേഞ്ഞിപ്പലം പ്രാഥമിക ആരോഗ്യ കേന്ദ്രവും പറമ്പിൽ പീടിക എ.ആർ.ആശുപത്രിയുമാണ് പഞ്ചായത്തിൽ അലോപ്പതി ചികിത്സാസൌകര്യം ലഭ്യമാക്കുന്ന കേന്ദ്രങ്ങൾ. പ്രാഥമിക ആരോഗ്യകേന്ദ്രത്തിന് വട്ടപറമ്പിലും പറമ്പിൽ പീടികയിലും ഉപകേന്ദ്രങ്ങളുണ്ട്. പഞ്ചായത്തിലെ മൃഗാശുപത്രി സ്ഥിതി ചെയ്യുന്നത് പറമ്പിൽ പീടികയിലാണ്. സർക്കാർ മേഖലയിലും സ്വകാര്യമേഖലയിലുമായി നിരവധി വിദ്യാഭ്യാസ സ്ഥാപനങ്ങൾ പഞ്ചായത്തിലുണ്ട്. എ.കെ.എച്ച്.എസ്.എസ് ചിത്രത്തൊടി, പെരുവള്ളൂർ സർക്കാർ എൽ.പി.സ്കൂൾ, നവഭാരത് ഇംഗ്ളീഷ് മീഡിയം എച്ച്.എസ്.എസ് തുടങ്ങി 10-ഓളം സ്കൂളുകൾ വിദ്യാഭ്യാസ രംഗത്ത് പ്രവർത്തിച്ചു വരുന്നു. മാനസികവും ശാരീരികവുമായി വെല്ലുവിളി നേരിടുന്ന കുട്ടികൾക്കായി ശേഷി എന്ന പേരിൽ ഒരു പ്രത്യേക സ്കൂൾ പെരുവള്ളൂരിൽ നിലവിലുണ്ട്. പൊതുമേഖല ബാങ്കായ കാനറാബാങ്കും, സഹകരണ മേഖലയിലെ  ബാങ്കായ പറമ്പിൽ പീടിക സർവ്വീസ് സഹകരണ ബാങ്കുമാണ് പഞ്ചായത്തിലെ പ്രധാന ബാങ്കിംഗ് സ്ഥാപനങ്ങൾ. വാർത്താവിനിമയ കേന്ദ്രങ്ങളായ ടെലിഫോൺ എക്സ്ചേഞ്ച്, തപാൽ ഓഫീസ് എന്നിവയും പഞ്ചായത്തിലെ വില്ലേജ് ഓഫീസും സ്ഥിതി ചെയ്യുന്നത് പറമ്പിൽ പീടികയിലാണ്. ഇരുമ്പിൽ കുടുക്കിലാണ് കൃഷിഭവൻ സ്ഥിതി ചെയ്യുന്നത്. പഞ്ചായത്തിൽ 129 കുടുംബശ്രീ യൂണിറ്റുകളും ഒരു അക്ഷയകേന്ദ്രവും പ്രവർത്തിച്ചു വരുന്നു. സമ്പൂർണ്ണ ശുചിത്വ ഗ്രാമത്തിനുള്ള, കേന്ദ്ര സർക്കാരിന്റെ 2009-ലെ നിർമ്മൽ പുരസ്കാരം നേടിയ ഗ്രാമപഞ്ചായത്താണ് പെരുവള്ളൂർ.

മലപ്പുറം ജില്ലയിലെ തിരൂരങ്ങാടി താലൂക്കിൽ തിരൂരങ്ങാടി ബ്ളോക്കിലാണ് പെരുവള്ളൂർ ഗ്രാമപഞ്ചായത്ത് സ്ഥിതി ചെയ്യുന്നത്. ദേശീയ സ്വാതന്ത്ര്യസമര ചരിത്രത്തിൽ പെരുവള്ളൂർ ഉൾപ്പെടുന്ന തിരൂരങ്ങാടിക്കു ഉന്നതസ്ഥാനമാണുള്ളത്. 1836 മുതൽ ഏറനാട്, വള്ളുവനാട് താലൂക്കുകളിൽ ബ്രിട്ടീഷുകാരുടെ തെറ്റായ നയത്തിനെതിരെയും, ബ്രിട്ടീഷ് ഭരണാധികാരികളുടെ പാദസേവകരായിരുന്ന ഭൂപ്രഭുക്കൻമാർക്കെതിരെയും നടന്ന മാപ്പിള ലഹളകളിൽ ചിലതിന് ഈ ചരിത്ര ഭൂമിയുമായി ഗാഢമായ ബന്ധമുണ്ട്. ടിപ്പുവിന്റെയും, സാമൂതിരിയുടെയും കാലഘട്ടത്തെ ഓർമ്മിപ്പിക്കുന്ന റോഡുകളും, കോട്ടക്കിടങ്ങുകളും, പുരാതന ആരാധനാലയങ്ങളും ഈ ഗ്രാമത്തിന്റെ പൌരാണിക ചരിത്രത്തിലേക്ക് വെളിച്ചം വീശുന്നു. സാമൂതിരിയുടെ ഭരണകാലത്ത് അറേബ്യയിലെ ഹളർമൌത്തിൽ നിന്നും കോഴിക്കോട്ടെത്തി സാമൂതിരി രാജാവിന്റെ ആതിഥ്യം സ്വീകരിച്ച പ്രസിദ്ധ ഇസ്ളാംമത പണ്ഡിതൻമാരായ സയ്യിദ് ശൈഖ് ജിഫ്രി, സയ്യിദ് ഹസ്സൻ ജിഫ്രി എന്നിവർക്ക്  തിരൂരങ്ങാടിയുമായി അടുത്ത ബന്ധമാണുണ്ടായിരുന്നത്. അക്കാലത്തെ തിരൂരങ്ങാടി ഖാസിയായിരുന്ന ജമാലുദ്ദീൻ മഖ്ദൂമായിരുന്നു ഹസ്സൻ ജിഫ്രിയെ തിരൂരങ്ങാടിയിലേക്ക് കൊണ്ടുവന്നത്. ഹസ്സൻ ജിഫ്രിയുടെ അനന്തരവനായിരുന്നു മമ്പുറം സയ്യിദ് അലവി തങ്ങൾ. മമ്പുറം തങ്ങൾ ഒരു കടുത്ത ബ്രിട്ടീഷു വിരോധിയായിരുന്നുവെന്നത് സുവിദിതമാണ്. ബ്രിട്ടീഷുകാർക്കെതിരെ പോരാടാൻ അദ്ദേഹം രചിച്ച സൈഫുൽബത്വാർ എന്ന ഗ്രന്ഥം സ്വാതന്ത്ര്യപോരാളികൾക്ക് ഏറെ പ്രചോദനം നൽകിയിരുന്നു. മമ്പുറം തങ്ങൾക്കു മുമ്പ് തിരൂരങ്ങാടിയിലെത്തി ബ്രിട്ടീഷ് വിരുദ്ധസമരങ്ങൾക്ക് നേതൃത്വം നൽകിയ അറബി തങ്ങൾ തിരൂരങ്ങാടിയിലെ ചരിത്രപ്രസിദ്ധമായ നടുവിൽ ജുമാഅത്ത് പള്ളിയങ്കണത്തിലാണ് അന്ത്യവിശ്രമം കൊള്ളുന്നത്. 1857-നു ശേഷം ബ്രിട്ടീഷ് സാമ്രാജ്യത്വത്തിനെതിരെ ധീരമായ മറ്റൊരധ്യായം സൃഷ്ടിച്ചതു മലബാർ കലാപമാണ്. 1921-ൽ നടന്ന മലബാർ കലാപത്തിന്റെ സിരാകേന്ദ്രമായിരുന്നു തിരൂരങ്ങാടി. കലാപകാലത്ത് തിരൂരങ്ങാടിയിലെ സമരത്തിന്റെ നേതൃത്വം ഏറ്റെടുത്തത് മലബാറിലെ സമർഖന്ത് എന്നറിയപ്പെട്ടിരുന്ന നെല്ലിക്കുത്തു സ്വദേശി എലിക്കുത്തു പാലത്ത് മൂലയിൽ ആലിമുസ്ള്യാരായിരുന്നു. ചരിത്രപ്രസിദ്ധമായ തിരൂരങ്ങാടി വലിയ ജുമാഅത്ത് പള്ളി പരിസരത്തു നടന്ന ഘോരയുദ്ധത്തിനു ശേഷം മാത്രമാണ് മുസ്ള്യാരെയും അനുയായികളെയും ബ്രിട്ടീഷ് പട്ടാളത്തിന് കീഴടക്കാനായത്. പ്രസ്തുത പോരാട്ടത്തിനിടയ്ക്കാണ് മുസ്ള്യാരുടെ വിശ്വസ്ത അനുയായിയായ കാരാട മൊയ്തീൻ സാഹിബ് രക്തസാക്ഷിത്വം വരിച്ചത്. ഖിലാഫത്ത് കോൺഗ്രസ് കമ്മിറ്റിയുടെ ആദ്യകാല നേതാവും, കേരളത്തിലെ മുസ്ളീം നവോത്ഥാന പ്രവർത്തനങ്ങൾക്ക് നെടുനായകത്വം വഹിച്ച വ്യക്തിയുമായ കെ.എം.മൌലവി സാഹിബിനെ ബ്രിട്ടീഷ് പട്ടാളം തൂക്കിക്കൊല്ലാൻ വിധിച്ചിരുന്നു. നൂറ്റാണ്ടുകളുടെ രാഷ്ട്രീയ സാംസ്കാരിക പാരമ്പര്യമുള്ള തിരൂരങ്ങാടി, കേരളത്തിലെ പ്രമുഖ വിദ്യാഭ്യാസകേന്ദ്രവും കൂടിയാണ്. 1906-ൽ തിരൂരങ്ങാടിയിൽ ആരംഭിച്ച ബോർഡ് മാപ്പിള എലിമെന്ററി സ്കൂളാണ് ഈ പ്രദേശത്ത് പ്രൈമറി വിദ്യാഭ്യാസത്തിനു വിത്ത് പാകിയത്. 1921-ലെ മലബാർ കലാപത്തിനുശേഷമാണ് പ്രാഥമിക വിദ്യാഭ്യാസം നിർബന്ധമാക്കിയത്. മലബാറിലെ മദ്രസ്സാ പ്രസ്ഥാനത്തിന്റെ വളർച്ചയ്ക്കും ഈ മണ്ണ് നൽകിയ സംഭാവന വാക്കുകളിലോ, കണക്കുകളിലോ ഒതുക്കാവുന്നതല്ല. മലബാറിലെ ആദ്യത്തെ അറബി അച്ചുകൂടം 1883-ൽ തിരൂരങ്ങാടിയിലാണ് സ്ഥാപിക്കപ്പെട്ടത്. 1967-ൽ മുഹമ്മദ് ഇസ്മായിൽ സാഹിബ് വാളക്കുളത്ത് തറക്കല്ലിടുകയും പിന്നീട് തിരൂരങ്ങാടിയിലേക്ക് മാറ്റുകയും ചെയ്ത പോക്കർ സാഹിബ് മെമ്മോറിയൽ ഓർഫനേജ് കോളേജ്, ഇന്ന് കേരളത്തിലെ ഉന്നത കലാലയങ്ങളിലൊന്നായി വളർന്നുകഴിഞ്ഞു. യത്തീംഖാനയുടെ സ്ഥാപനങ്ങളിലൊന്നാണ് 1955-ലാരംഭിച്ച ഓറിയന്റൽ അറബിക് ഹൈസ്കൂൾ. തിരൂരങ്ങാടിയിലെ പള്ളികൾ പ്രസിദ്ധ മതപഠന കേന്ദ്രങ്ങളും കൂടിയായിരുന്നു. 1937-ൽ ചിനക്കൽ പള്ളിയിൽ ആരംഭിച്ച ദർസ്, നടുവിൽ ജുമാഅത്ത് പള്ളി, ചരിത്ര പ്രസിദ്ധമായ തിരൂരങ്ങാടി വലിയ ജുമാഅത്ത് പള്ളി, ആലി മുസ്ള്യാർ ദർസ് നടത്തിയിരുന്ന കിഴക്കേപള്ളി എന്നിവ പ്രസിദ്ധ മതപണ്ഡിതന്മാരെ സംഭാവന ചെയ്തിട്ടുണ്ട്. തിരൂരങ്ങാടി നടുവിലെ പള്ളിയിൽ ആദ്യമായി ദർസ് നടത്തിയത് ചാലിലകത്ത് കുഞ്ഞഹമ്മദ് ഹാജിയുടെ പിതാവായ ചാലിലകത്ത് ഇബ്രാഹിം എന്ന കുഞ്ഞായി ഹാജിയായിരുന്നു. തിരൂരങ്ങാടി ഗ്രാമത്തിലെ അതിപുരാതനമായ തൃക്കുളം ശിവക്ഷേത്രത്തിന്റെ കാലപ്പഴക്കം നിർണ്ണയിക്കാൻ ചരിത്രപണ്ഡിതർക്കു കൂടി കഴിഞ്ഞിട്ടില്ലെന്നാണ് പറയപ്പെടുന്നത്. ഇപ്പോൾ നിലവിലുള്ള ക്ഷേത്രത്തിനു ആയിരത്തോളം വർഷം പഴക്കം കണക്കാക്കാം. തൃക്കുളം ശിവക്ഷേത്രത്തിന്റെ ഭരണച്ചുമതല സാമൂതിരി രാജവംശത്തിനാണ്. കക്കാട്ടു ത്രിപുരാന്തക ക്ഷേത്രം, ശ്രീവല്ല്യാളക്കൽ ഭഗവതി ക്ഷേത്രം, നാലുകണ്ടം ഭഗവതിക്ഷേത്രം എന്നിവയും പൌരാണികത ഏറെയുള്ള ആരാധനാലയങ്ങളാണ്. സമ്പന്നമായ ഒരു സാംസ്കാരിക പൈതൃകത്തിന്റെ പിൻതുടർച്ചക്കാരുടെ നാടെന്ന സവിശേഷത തിരൂരങ്ങാടിക്കുണ്ട്. കലാസാംസ്കാരിക രംഗത്ത് വ്യക്തിമുദ്ര പതിപ്പിച്ച നിരവധി പേർ തിരൂരങ്ങാടിയിലുണ്ട്. മാപ്പിള കലകളിൽ പ്രഗല്ഭരും, പ്രശസ്തരുമായിരുന്നവരുടെ ഒരു നിര തന്നെ തിരൂരങ്ങാടിയുടെ സാംസ്കാരികമണ്ഡലത്തിലുണ്ട്.

പെരുവള്ളൂർ ഗ്രാമപഞ്ചായത്ത് ഓഫീസ്

പറമ്പിൽപീടിക

പറമ്പിൽപീടിക ( പി.ഒ), പിൻ-676317

മലപ്പുറം ജില്ല

ഫോൺ നമ്പർ : 0494-2434487

സെക്രട്ടറി : 9496047933

പ്രസിഡൻറ് : 9496047932

email : mpmperuvallurgp@gmail.com


മലപ്പുറം ജില്ലയിലെ തിരൂരങ്ങാടി താലൂക്കിൽ തിരൂരങ്ങാടി ബ്ളോക്കിലാണ് 18.91 ചതുരശ്ര കിലോമീറ്റർ വിസ്തീർണ്ണമുള്ള പെരുവള്ളൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ പഞ്ചായത്ത് രൂപീകൃതമായത് 2000 ഒക്ടോബർ 2-നാണ്. 
ഈ ഗ്രാമപഞ്ചായത്തിൽ 19 വാർഡുകളുണ്ട്.

നിലവിൽ വന്നത് മുതൽ ഇത് വരെ UDF ആണ് ഭരിക്കുന്നത്. കഴിഞ്ഞ തിരഞ്ഞെടുപ്പിൽ 8 സീറ്റിൽ UDF ജയിച്ചു. 8 സീറ്റിൽ LDF. 2 സീറ്റിൽ കോൺഗ്രസും വിജയിച്ചു.
നിലവിലുള്ള പ്രസിഡണ്ട് പികെ റംല




</doc>
<doc id="133883" url="https://ml.wikipedia.org/wiki?curid=133883" title="പൊന്മള ഗ്രാമപഞ്ചായത്ത്">
പൊന്മള ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ മലപ്പുറം ബ്ളോക്കിലാണ് 21.65 ചതുരശ്രകിലോമീറ്റർ വിസ്തീർണ്ണമുള്ള പൊൻമള ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 18 വാർഡുകളുണ്ട്.

പഴയ കാലത്ത് സാമൂതിരി രാജാവിന്റെ നെടിയിരുപ്പ് സ്വരൂപത്തിൽ ഉൾപ്പെടുന്നതായിരുന്നു ഈ പ്രദേശങ്ങൾ. ഈ പ്രദേശത്തെ ജൻമി-നാടുവാഴി സമ്പ്രദായത്തിന് പന്ത്രണ്ടു നൂറ്റാണ്ടുകാലത്തെ പഴക്കമുണ്ടെന്നാണ് ചരിത്രപഠനങ്ങൾ സൂചിപ്പിക്കുന്നത്. പഴയ മദ്രാസ് സംസ്ഥാനത്തിന്റെ ഭാഗമായിരുന്ന ഈ ഗ്രാമം ബ്രിട്ടീഷ് ആധിപത്യത്തിനു തൊട്ടുമുമ്പുവരെ സാമൂതിരി രാജാവിന്റെ അധീനതയിലായിരുന്നു. പൊൻമളയുടെ ചില ഭാഗങ്ങൾ അന്നത്തെ ഗ്രാമ മുൻസിഫായിരുന്ന ചണ്ണഴി ഇല്ലത്തെ കുമാരൻ മൂസ്സത് എന്നയാളുടെ അധികാരപരിധിയിലായിരുന്നു. രാജഭരണത്തിന്റെയും, ബ്രിട്ടീഷ് സാമ്രാജ്യവാഴ്ചയുടെയും, ഫ്യൂഡൽ പ്രഭുവർഗ്ഗ സർവ്വാധിപത്യത്തിന്റെയും കയ്പുനീർ ഏറെ കുടിച്ചവരാണ് ഈ നാട്ടിലെ അടിസ്ഥാനവർഗ്ഗം.

പഞ്ചായത്തിന്റെ വടക്കുഭാഗത്ത് പൊൻമള ഉൾപ്പെടുന്ന പ്രദേശങ്ങളിലും, തെക്കുഭാഗത്തെ മണ്ണഴി, ചേങ്ങോട്ടൂർ, കുരിയാട് പ്രദേശങ്ങളിലും പാടശേഖരങ്ങൾ കാണപ്പെടുന്നു. ചാപ്പനങ്ങാടി, പറങ്കിമൂച്ചിക്കൽ, കുന്നംകുറ്റി, ചൂനൂർ എന്നിവയാണ് പഞ്ചായത്തിലെ ഉയർന്ന പ്രദേശങ്ങൾ. ഈ പ്രദേശങ്ങളിലെ പ്രധാനകൃഷികൾ തെങ്ങ്, കശുമാവ്, കവുങ്ങ് എന്നിവയാണ്. സാക്ഷരതാരംഗത്ത് ഒരു വൻമുന്നറ്റം തന്നെ ഉണ്ടാക്കുവാൻ കഴിഞ്ഞ പഞ്ചായത്താണിത്..




</doc>
<doc id="133885" url="https://ml.wikipedia.org/wiki?curid=133885" title="പൊന്മുണ്ടം ഗ്രാമപഞ്ചായത്ത്">
പൊന്മുണ്ടം ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ താനൂർ ബ്ളോക്കിലാണ് 9.116 ചതുരശ്രകിലോമീറ്റർ വിസ്തീർണ്ണമുള്ള പൊന്മുണ്ടം ഗ്രാമപഞ്ചായത്ത് സ്ഥിതി ചെയ്യുന്നത്. പൊന്മുണ്ടം പഞ്ചായത്ത് 1955 ഡിസംബർ 31-നാണ് രൂപീകൃതമായത്. ഈ ഗ്രാമപഞ്ചായത്തിൽ 16 വാർഡുകളുണ്ട്.



</doc>
<doc id="133886" url="https://ml.wikipedia.org/wiki?curid=133886" title="പൂക്കോട്ടൂർ ഗ്രാമപഞ്ചായത്ത്">
പൂക്കോട്ടൂർ ഗ്രാമപഞ്ചായത്ത്

മലപ്പുറം ജില്ലയിലെ മലപ്പുറം ബ്ലോക്കിൽ ഉൾപ്പെടുന്ന ഗ്രാമപഞ്ചായത്താണ് 20.63 ച.കി.മീ വിസ്തൃതിയുള്ള പൂക്കോട്ടൂർ ഗ്രാമപഞ്ചായത്ത്. ഈ പഞ്ചായത്ത് 1956 ഒക്ടോബർ 11-ന് രൂപീകൃതമായി. പഞ്ചായത്തിന്റെ പ്രഥമ പ്രസിഡണ്ട് കാരാട്ട് മുഹമ്മദ്‌ ഹാജി. ഈ ഗ്രാമപഞ്ചായത്തിൽ 19 വാർഡുകളുണ്ട്. സ്വാതന്ത്ര്യ സമര ചരിത്രവുമായി കേരളത്തിൽ ഏറ്റവും കൂടുതൽ ബന്ധമുള്ള ഒരു പഞ്ചായത്തുകളിലൊന്നാണിത്.ഇന്ത്യൻ സ്വാതന്ത്രസമര ചരിത്രത്തിലെ ഏക യുദ്ധം എന്നറിയപ്പെടുന്ന പൂക്കോട്ടൂർ യുദ്ധം നടന്നത് ഈ പ്രദേശത്തു വച്ചാണ്. ഇവിടെ അധിവസിക്കുന്നവരിൽ പകുതിയിലധികവും മുസ്ലിംകളാണ്‌. വള്ളുവമ്പ്രം മലപ്പുറം റോഡിൽ അറവങ്കരയിലാണ് പഞ്ചായത്ത് ഓഫീസ്, പ്രാഥമികാരോഗ്യ കേന്ദ്രം, മൃഗാശുപത്രി,കൃഷി ഭവൻ, ഗവ: ഹയർ സെക്കണ്ടറി സ്കൂൾ മുതലായ സ്ഥാപനങ്ങൾ സ്ഥിതിചെയ്യുന്നത്.വൈദ്യുതി ബോർഡ് ഓഫീസ്, ബി എസ് എൻ എൽ ഓഫീസ്, കാനറ ബാങ്ക്, എസ് ബി ഐ ബാങ്ക് വെള്ളുവമ്പ്രത്തും സ്ഥിതിചെയ്യുന്നു. ഗവ:വെക്കേഷണൽ ഹയർ സെക്കണ്ടറി സ്കൂൾ പുല്ലാനൂരും വില്ലേജ് ഓഫീസ് പുല്ലാരയിലും സ്ഥിതി ചെയ്യുന്നു.വെള്ളുവമ്പ്രത്തും പൂക്കോട്ടൂരുമായി രണ്ട് മവേലി സ്റ്റോറുകൾ ഈ പഞ്ചായത്തിലുണ്ട്. വെള്ളുവമ്പ്രത്ത് രണ്ടും പിലാക്കലിൽ ഒന്നും പെട്രോൾ ബങ്കുകളും ,വെള്ളുവമ്പ്രത്തും, ചീനിക്കലും ഓരോന്ന് വീതം വാഹന ഷോറൂമുകളും ഉണ്ട്.പറയത്തക്ക വ്യവസായ ശാലകൾ ഒന്നുമില്ലെങ്കിലും പുല്ലാരയിൽ പി വി സി നിർമ്മാണ കമ്പനിയും, അറവങ്കര മൈലാടിയിൽ ചെരുപ്പ് നിർമ്മാണ കമ്പനിയും ഉണ്ട്.ആരോഗ്യ രംഗത്ത് അറവങ്കരയിൽ ഒരു പ്രാഥമികാരോഗ്യ കേന്ദ്രവും ,അത്താണിക്കലും മുണ്ടിത്തൊടികയിലുമായി ഓരോന്ന് വീതം ഉപകേന്ദ്രങ്ങളുമുണ്ട്. ഗവ:ആയുർവേദ ഹോസ്പിറ്റൽ വെള്ളുവമ്പ്രത്തും, ഗവ: ഹോമിയോ ഡിസ്പെൻസറി പൂക്കോട്ടൂരും സ്ഥിതി ചെയ്യുന്നു. അറവങ്കരയിൽ ഒരു ഗവ: മൃഗാശുപത്രിയും ഉണ്ട്. സർക്കാർ സ്കുളുകൾക്ക് പുറമെ വിദ്യാഭ്യാസ രംഗത്ത് എയ്ഡഡ് സ്ഥാപനമായി എം ഐ സി സ്ക്കൂൾ മുസ്ലിയാർ പീടികയിലും സ്ഥിതിചെയ്യുന്നു. മത ഭൗതിക സമന്വയ വിദ്യാഭ്യാസ സ്ഥാപനമായി എംഐസി വാഫി കോളേജും ഇവിടെ സ്ഥിതി ചെയ്യുന്നു

=അതിരുകൾ=

=ഭരണ ചരിത്രം=
മലബാർ ഡിസ്ട്രിക് ബോർഡിന്റെ ഭാഗമായിരുന്ന പൂക്കോട്ടൂർ അംശം പഞ്ചായത്തായി രൂപം കൊണ്ടത് 1956 ലാണ്. അറവങ്കര, പൂക്കോട്ടൂർ,വെളളൂർ എന്നീ ദേശങ്ങൾ അടങ്ങിയതാണ് പൂക്കോട്ടൂർ അംശം.ഒന്നാമത്തെ ബോർഡ് മീറ്റിംഗ് നടന്നത് 11.10.1956 ലാണ്.പഞ്ചായത്തിന്റെ ആദ്യത്തെ പ്രസിഡന്റ് കാരാട്ട് മുഹമ്മദ് ഹാജി ആണ്.കറുത്തേടത്ത് അബ്ദുവിനെ ബിൽ-കളക്ടർ കം പ്യൂണായി നിയമിച്ചു.ആദ്യത്തെ വനിതാ മെമ്പർ കൊല്ലപറമ്പൻ ഫാത്തിമ.ഹരിജൻ സംവരണ സീറ്റിൽ നിന്ന് മൽസരിച്ചു ജയിച്ച ആദ്യത്തെ അംഗം പി.നാടിയാണ്.1962-ൽ ഡിസ്ട്രിക്ട് ബോർഡ് ഗവൺമെന്റ് പിരിച്ച് വിടുകയും വെളളുവമ്പ്രം അംശം പൂക്കോട്ടൂരിന്റെ ഭാഗമായിത്തീരുകയും ചെയ്തു.

ഒന്നാമത്തെ പഞ്ചായത്ത് ബോർഡ് അംഗങ്ങൾ
ജനങ്ങളെല്ലാം ഒരു സ്ഥലത്ത് ഒരുമിച്ച് കൂടി കൈ പൊക്കി വോട്ട് ചെയ്താണ് പ്രഥമ പഞ്ചായത്ത് ബോർഡംഗങ്ങളെ തിരഞ്ഞെടുത്തത്.
പഞ്ചായത്തിനു ഒരു സ്ഥിരം ഓഫീസ് കെട്ടിടം നിർമ്മിക്കണമെന്നതായിരുന്നു ആദ്യ തീരുമാനം.രാത്രി 10 മണിക്ക് തുടങ്ങിയ യോഗം 11 മണിക്ക് പിരിഞ്ഞു.1905 രൂപ വരവും 1905 രൂപ ചെലവും പ്രതീക്ഷിക്കുന്നതായിരുന്നു ആദ്യ ബജറ്റ്.
1963-ൽ ബോർഡ് പിരിച്ച് വിടുകയും ഡിസംബർ വരെ സ്‌പെഷൽ ഓഫീസർ ഭരണം നടത്തുകയും ചെയ്തു.1963 ഡിസംബറിൽ തെരഞ്ഞെടുപ്പ് നടക്കുകയും രണ്ടാമത്തെ ബോർഡ് അധികാരത്തിൽ വരികയും ചെയ്തു.

=മുൻ പഞ്ചായത്ത് പ്രസിഡന്റുമാർ=
= പ്രധാന സ്ഥലങ്ങൾ =


=പ്രധാന വ്യക്തികൾ=

23| | ബഷീർ പൂക്കോട്ടൂർ ( ലേറ്റ്) | | ചരിത്ര അന്വേഷകൻ , എഴുത്തുകാരൻ

=പ്രധാന ഓഫീസുകൾ=
= വാർഡുകൾ/മെമ്പർമാർ=

=സ്റ്റാന്റിംഗ്‌ കമ്മിറ്റി മെമ്പർമാർ=

=പൊതു വിദ്യാഭ്യാസം=
1918 ൽ സ്ഥാപിച്ച ജി.എൽ.പി.എസ്. പൂക്കോട്ടൂർ ഓൾഡ് (അറവങ്കരയിൽ സ്ഥിതി ചെയ്യുന്നു) ആണ് ഈ പഞ്ചായത്തിലെ ഏറ്റവും പഴക്കമേറിയ വിദ്യാലയം. 
=മത വിദ്യാഭ്യാസം=

= മസ്ജിദുൽ ഹിദായ ദർസ്, പള്ളിപ്പടി =ദർസുകൾ==

= നൂറുൽ ഹുദാ ഹയർ സെക്കണ്ടറി മദ്രസ, പള്ളിപ്പടി skjm reg.No: 4064=മദ്രസകൾ==

=പാലിയേറ്റീവുകൾ=
=ആഘോഷങ്ങൾ=


=അഗതി / അനാഥ മന്ദിരങ്ങൾ=
1985 കാലഘട്ടം,അത്താണിക്കലിലെ ഒരു കൂട്ടം ചെറുപ്പക്കാരുടെ മനോമുകുരത്തിൽ നിന്നും ഉതിർന്നു വീണ ഒരാശയമായിരുന്നു എം ഐ സി (മഖ്‌ദൂമിയ ഇസ്ലാമിൿ സെന്റർ).1985 ൽ അത്താണിക്കലെ ഒരു വാടക കെട്ടിടത്തിൽ അന്നത്തെ കോഴിക്കോട് വലിയ ഖാസി സയിദ് ശിഹാബുദ്ധീൻ ഇമ്പിച്ചി കോയ തങ്ങൾ ഈ മഹത്തായ സ്ഥാപനം ഉദ്ഘാടനം ചെയ്തു.
ഇന്ന് എം ഐ സി ക്ക് കീഴിൽ നിരവധി സ്ഥാപനങ്ങൾ ഉണ്ട്

192 ലെ പൂക്കോട്ടൂർ യുദ്ധത്തിൽ രക്തസാക്ഷികളായവരുടെ സ്‌മരണക്കായി സ്ഥാപിക്കപ്പെട്ടതാണ് പൂക്കൊട്ടൂർ ഖിലാഫത്ത് മെമ്മോറിയൽ ഇസ്ലാമിക് സെന്റർ(പി കെ എം ഐ സി).1993 ജൂൺ 1 ന് 12 അനാഥ അഗതി വിദ്യാർത്ഥികളുമായി അറവങ്കരയിലെ ഒരു വാടക കെട്ടിടത്തിലായിരുന്നു സ്ഥപനം ആരംഭിച്ചത്. ഇതേ സമയം തന്നെ സ്വന്തം കെട്ടിടത്തിനു പാണക്കാട് സയിദ് മുഹമ്മദലി ശിഹാബ് തങ്ങൾ തറക്കല്ലിടുകയും നിർമ്മാണം അതിവേഗത്തിൽ ആരംഭിക്കുകയും ചെയ്തു.1994 മെയ് 27 ന് സ്ഥാപനത്തിന്റെ പ്രധാന കെട്ടിടം പാണക്കാട് സയിദ് ഉമറലി ശിഹാബ് തങ്ങൾ ഉദ്ഘാടനം ചെയ്തു.

=ആരാധനാലയങ്ങൾ=


=സഹകരണ സംഘങ്ങൾ=

=ക്ലബ്ബുകൾ=
=ലൈബ്രരി&റീഡിംഗ് റൂം=

=സ്ഥിതിവിവരക്കണക്കുകൾ=
=പ്രധാന ബാങ്കുകൾ=
=വ്യവസായ സ്ഥാപനങ്ങൾ=

=ചിത്ര സഞ്ചയം=
=അവലംബം=



</doc>
<doc id="133888" url="https://ml.wikipedia.org/wiki?curid=133888" title="പോരൂർ ഗ്രാമപഞ്ചായത്ത്">
പോരൂർ ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ, വണ്ടൂർ ബ്ളോക്കിലാണ് 34.86 ചതുരശ്ര കിലോമീറ്റർ വിസ്തീർണ്ണമുള്ള പോരൂർ ഗ്രാമപഞ്ചായത്ത് സ്ഥിതി ചെയ്യുന്നത്. 1961-ലാണ് പോരൂർ പഞ്ചായത്ത് രൂപീകൃതമായത്. വലിയ അങ്ങാടികളോ വ്യവസായ സ്ഥാപനങ്ങളൊ ഇല്ലാത്ത ഒരു പഞ്ചായത്താണ് പോരൂർ. തൊടിയപ്പുലം റെയിൽവേസ്റ്റേഷൻ ഈ പഞ്ചായത്തിലാണ്.2015 മാർച്ച് മുതൽ എൻ സി പി, മുസ്ലിംലീഗ് പിന്തുണയോടെ സിപിഐഎംലെ Archana NS ആണ് പഞ്ചായത്ത് ഭരിക്കുന്നത് . വണ്ടുർ നിയമസഭാ മണ്ഡലത്തിന്റെയും വയനാട് ലോകസഭാ മണ്ഡലത്തിന്റെയും ഭാഗമാണീ പഞ്ചായത്ത്. 
പോരൂർ അംശവും ചാത്തങ്ങോട്ടുപുറം അംശവും കൂടിച്ചേർന്നുണ്ടായതാണ് ഇന്നത്തെ പോരൂർ പഞ്ചായത്ത്. പോരൂർ ശിവക്ഷേത്രത്തിന്റെ ഉൽപത്തിയുമായി ബന്ധപ്പെട്ടാണ് ഈ പേര് വന്നതെന്നാണ് പഴമക്കാരിൽ നിന്നും കൈമാറിവന്ന ഐതിഹ്യം. കാടു വെട്ടിത്തെളിച്ചുകൊണ്ടിരുന്ന ഒരു പണിക്കാരന്റെ ആയുധം തട്ടി കല്ലിൽ നിന്നും ക്രമാതീതമായി പുക ഉയർന്നു എന്നും അങ്ങനെ പുകയൂരായെന്നും, അത് ലോപിച്ച് പോരൂരായെന്നുമാണ് പ്രചരിക്കപ്പെട്ടിരിക്കുന്ന വിശ്വാസം. ഒരുകാലത്ത് കാടായികിടന്നിരുന്ന കേരളത്തിൽ ക്ഷേത്രസ്ഥാപനത്തിനായി കാടുവെട്ടിത്തെളിക്കുന്ന ആവശ്യത്തിലേക്കാവാം, ഇതേ ഐതിഹ്യകഥ വ്യാപകമായി പ്രചരിപ്പിക്കപ്പെട്ടിട്ടുണ്ടെന്ന് ചരിത്രം പരിശോധിച്ചാൽ മനസ്സിലാക്കാം. രാവണസഹോദരനും മഹാശിവഭക്തനുമായിരുന്ന “ഖരൻ” പ്രതിഷ്ഠിച്ചതാണ് ഇവിടുത്തെ ശിവപ്രതിഷ്ഠയെന്നും ഐതിഹ്യമുണ്ട്. ചാത്തങ്ങോട്ടുപുറം ശ്രീതിരുമാന്ധാംകുന്ന് ഭഗവതി ക്ഷേത്രവും പ്രസിദ്ധവുമാണ്. വളരെ പുരാതന കാലം മുതലേയുള്ള രണ്ടു മുസ്ളീം ആരാധനാലയങ്ങളാണ് എടപ്പുലം, തൊടികപ്പുലം പള്ളികൾ. എടപ്പുലം പള്ളിക്ക് ഏകദേശം 200 വർഷത്തിലധികം പഴക്കമുണ്ടെന്നാണറിവ്. പ്രസിദ്ധമതപണ്ഡിതനും, ആദരണീയനുമായ പൊറ്റയിൽ മാനുമുസ്ള്യാർ ഇവിടുത്ത ഖാസി(പുരോഹിതൻ) ആയിരുന്നു. ദേശീയ പ്രസ്ഥാനത്തിന് ഈ ഗ്രാമം അതിന്റേതായ സംഭാവനകൾ നൽകിയിട്ടുണ്ട്. രാമനാട്ടുകരക്കാരനായ കൃഷ്ണ മേനോനാണ് ഇവിടെ ദേശീയ പ്രസ്ഥാനത്തിന്റെ വിത്തു പാകിയത്. ദേശീയ പ്രസ്ഥാനത്തിന്റെ ഭാഗമായി അക്കാലത്ത് പഞ്ചായത്തിലെ വിവിധ സ്ഥലങ്ങളിൽ പൊതുയോഗങ്ങൾ നടത്തിയിട്ടുണ്ട്. 1921-ലെ മലബാർ ലഹളയോടെ പൊട്ടിത്തെറിച്ച ജന്മി കുടിയാൻ ബന്ധത്തിന്റെ ഒരു ഉപോൽപ്പന്നമാണ് 1929-ലെ മലബാർ കുടിയായ്മ നിയമം. വിദ്യാഭ്യാസത്തിന്റെ കാര്യത്തിലും ഭൂവുടമാ സമ്പ്രദായത്തിലെ സ്ഫോടനാത്മകമായ മാറ്റങ്ങൾക്കും നാന്ദി കുറിച്ചത് മലബാർ ലഹളയായിരുന്നു എന്നത് തർക്കമറ്റ വസ്തുതയാണ്. അധികാര ദുർവിനിയോഗത്തിനും, അഴിമതിക്കും, താന്തോന്നിത്തത്തിനുമെതിരെ ജനങ്ങൾ അക്കാലത്തു തന്നെ ശക്തിയായി പ്രതികരിച്ചതിന് മറ്റു ധാരാളം തെളിവുകളുമുണ്ട്. 1963-ലാണ് തെരഞ്ഞെടുക്കപ്പെട്ട ഒരു പഞ്ചായത്തുബോർഡ് അധികാരത്തിൽ വന്നത്. പാരമ്പര്യചികിത്സാരംഗത്തും ജ്യോതിഷരംഗത്തും ചാത്തങ്ങോട്ടുപുറം പുറംനാടുകളിലും അറിയപ്പെടുന്ന പ്രദേശമാണ്. ഉണ്ണിക്കുട്ടി വൈദ്യർ പഴയ കാലത്ത് ഈ പ്രദേശത്തെ പ്രധാന ആയുർവദ വൈദ്യനായിരുന്നു. ആ വൈദ്യ പാരമ്പര്യം പ്രസ്തുതകുടുംബം ഇന്നും നിലനിർത്തുന്നു. പ്രസിദ്ധ വേദപണ്ഡിതനായിരുന്ന കാഞ്ഞിരത്ത് മണ്ണഴി കേശവൻ നമ്പൂതിരി കേൾവികേട്ട, പേപ്പട്ടിവിഷ ചികിത്സകൻ കൂടിയായിരുന്നു. പോരൂർഭാഗത്ത് നാട്ടുചികിത്സാരംഗത്ത് പേരെടുത്ത വൈദ്യന്മാരായിരുന്നു മൊടപ്പിലാശ്ശേരി കുഞ്ഞൻവൈദ്യർ, പോരൂർ അയ്യപ്പൻ വൈദ്യർ എന്നിവർ. പരിശുദ്ധ ഖുർ-ആൻ മലയാളത്തിൽ പരിഭാഷപ്പെടുത്തിയ ആദരണീയ വ്യക്തിയായ അമാനത്ത് മുഹമ്മദ് അമാനി മൌലവി ഈ നാട്ടുകാരനാണ്



http://trend.kerala.gov.in/trendsite/main/Election2010.html


</doc>
<doc id="133889" url="https://ml.wikipedia.org/wiki?curid=133889" title="പോത്തുകല്ല് ഗ്രാമപഞ്ചായത്ത്">
പോത്തുകല്ല് ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ നിലമ്പൂർ ബ്ളോക്കിലാണ് 77 ചതുരശ്ര കിലോമീറ്റർ വിസ്തൃതിയുള്ള പോത്തുകല്ല് ഗ്രാമപഞ്ചായത്ത് സ്ഥിതി ചെയ്യുന്നത്. പോത്തുകല്ല് ഗ്രാമപഞ്ചായത്ത് രൂപീകൃതമായത് 2000 ഒക്ടോബർ 1-നാണ്. ഈ ഗ്രാമപഞ്ചായത്തിന് 17 വാർഡുകളാണുള്ളത്.കേരളത്തിലെ ആദ്യ ശൂചിത്വ പഞ്ചായത്ത്‌ എന്ന ബഹുമതി പോത്തുകല്ലു പഞ്ചായത്താണ്.





</doc>
<doc id="133891" url="https://ml.wikipedia.org/wiki?curid=133891" title="കാന്തല്ലൂർ ഗ്രാമപഞ്ചായത്ത്">
കാന്തല്ലൂർ ഗ്രാമപഞ്ചായത്ത്

ഇടുക്കി ജില്ലയിലെ ഒരു പഞ്ചായത്താണ് കാന്തല്ലൂർ ഗ്രാമപഞ്ചായത്ത്. ഈ പഞ്ചായത്തിന്റെ വിസ്തീർണ്ണം 116.29 ചതുരശ്ര കിലോമീറ്റർ ആണ്. ഈ പഞ്ചായത്ത് രൂപം കൊണ്ടത് 1953 ഓഗസ്റ്റ് 15 -നാണ്. 

പട്ടിശൈ ഡാം, കീഴാന്തൂർ വെള്ളച്ചാട്ടം, പയസ്സ് നഗറിലെ മുനിയറകൾ, മന്നവൻചോല സംരക്ഷിതവനം, കളച്ചിവയൽ വ്യൂ പോയിന്റ്, ആനക്കോട് പാറ എന്നിവ ഈ പഞ്ചായത്തിലെ വിനോദസഞ്ചാര കേന്ദ്രങ്ങളാണ്. 



</doc>
<doc id="133892" url="https://ml.wikipedia.org/wiki?curid=133892" title="പുലാമന്തോൾ ഗ്രാമപഞ്ചായത്ത്">
പുലാമന്തോൾ ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ, മങ്കട ബ്ലോക്കിലാണ് 32.15 ചതുരശ്രകിലോമീറ്റർ വിസ്തീർണ്ണമുള്ള പുലാമന്തോൾ ഗ്രാമപഞ്ചായത്ത് സ്ഥിതി ചെയ്യുന്നത്. 1961 നവംബർ 20-നാണ് പുലാമന്തോൾ ഗ്രാമപഞ്ചായത്ത് രൂപീകൃതമായത്. ഈ ഗ്രാമപഞ്ചായത്തിന് 20 വാർഡുകളാണുള്ളത്.


പുലാമന്തോൾ പഞ്ചായത്ത്‌ പെരിന്തൽമണ്ണ നിയമസഭ മണ്ഡലത്തിൽ പെടുന്നു.ഇപ്പോൾ സിപിഎം നയിക്കുന്ന ഇടതു മുന്നണിയാണ് ഭരിക്കുന്നത് .

VP മുഹമ്മദ് ഹനീഫയാണ് പഞ്ചായത്തു പ്രസിഡന്റ് 



</doc>
<doc id="133893" url="https://ml.wikipedia.org/wiki?curid=133893" title="ഒളവണ്ണ ഗ്രാമപഞ്ചായത്ത്">
ഒളവണ്ണ ഗ്രാമപഞ്ചായത്ത്

കോഴിക്കോട് ജില്ലയിലെ ,കോഴിക്കോട് താലൂക്കിൽകോഴിക്കോട് ബ്ലോക്കിൽ ഒളവണ്ണ, പന്തീരാങ്കാവ് വില്ലേജ് പരിധിയിൽ പരിധിയിൽ ഉൾപ്പെടുന്ന ഗ്രാമപഞ്ചായത്താണ് ഒളവണ്ണ ഗ്രാമപഞ്ചായത്ത്.

ഇരിങ്ങല്ലൂർ പഞ്ചായത്തും, ഒളവണ്ണ, കൊടൽ വില്ലേജുകളും കൂട്ടിച്ചേർത്ത് ഒളവണ്ണ പഞ്ചായത്ത് 1964-ൽ രൂപം കൊണ്ടു. പിന്നീട് 1995 ഓക്ടോബർ 2-ന് പഞ്ചായത്ത് രാജ് ആക്ട് പ്രകാരം ഒളവണ്ണ ഗ്രാമപഞ്ചായത്ത് ആയിമാറി.

കിഴക്ക് :പെരുമണ്ണ, വാഴയൂർ

പടിഞ്ഞാറ് :കോഴിക്കോട് കോർപ്പറേഷൻ

തെക്ക് :കോഴിക്കോട് കോർപ്പറേഷൻ, രാമനാട്ടുകര

വടക്ക്:കോഴിക്കോട് കോർപ്പറേഷൻ,പെരുമണ്ണ


</doc>
<doc id="133896" url="https://ml.wikipedia.org/wiki?curid=133896" title="പുളിക്കൽ ഗ്രാമപഞ്ചായത്ത്">
പുളിക്കൽ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ, കൊണ്ടോട്ടി ബ്ളോക്കിലാണ് 27.95 ചതുരശ്ര കിലോമീറ്റർ വിസ്തീർണ്ണമുള്ള പുളിക്കൽ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 21 വാർഡുകളാണുള്ളത്.
ചരിത്ര പ്രസിദ്ധമായ പടയോട്ടങ്ങൾ ഉണ്ടായ പ്രാചീന കടുങ്ങപുരം നാടിന്റെ പുളിക്കലായിരുന്നു. പുരാതനമായ കോഴിക്കോട്-പാലക്കാട് രാജവീഥിയിൽ ഉണ്ടായിരുന്ന സമൃദ്ധമായ പുളിമരങ്ങളുടെ സാന്നിധ്യം കൊണ്ടാവാം ഈ പ്രദേശത്തിനു പുളിക്കൽ എന്ന സ്ഥലനാമം കൈവന്നത്. ഉയർന്നും താഴ്ന്നും നിരപ്പായതുമായ വൈവിധ്യമാർന്ന ഭൂപ്രകൃതിയാണ് ഈ പഞ്ചായത്തിനുള്ളത്. ചെങ്കൽപ്രദേശങ്ങളും, കരിങ്കൽ പാറകളും, കശുവണ്ടി തോട്ടങ്ങളും, കരിമ്പാറക്കെട്ടുകളും, തെങ്ങ്, കവുങ്ങ് എന്നിവ സമൃദ്ധമായി വളരുന്ന പ്രദേശങ്ങളും, വയലേലകളും കൊണ്ട് സമ്പുഷ്ടമാണീ പുളിക്കൽ. പഞ്ചായത്തിന്റെ വടക്കുഭാഗത്ത് മലകളും ചെറുകുന്നുകളും ചെരിവുകളും പാടശേഖരങ്ങളും ,കിഴക്ക്, പടിഞ്ഞാറ്, തെക്ക് ഭാഗങ്ങളിൽ ചെറുകുന്നുകളും പറമ്പുകളും വയലുകളുമാണ് .




</doc>
<doc id="133899" url="https://ml.wikipedia.org/wiki?curid=133899" title="വണ്ടൻമേട് ഗ്രാമപഞ്ചായത്ത്">
വണ്ടൻമേട് ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിന്റെ പരിധിയിൽ വരുന്ന ഒരു പഞ്ചായത്താണ് വണ്ടൻമേട് ഗ്രാമപഞ്ചായത്ത്. കട്ടപ്പന ബ്ളോക്ക് പഞ്ചായത്തിലെ അണക്കര, വണ്ടൻമേട്, ആനവിലാസം, ചക്കുപള്ളം എന്നീ വില്ലേജുകൾ ഇതിൽ ഉൾപ്പെടുന്നു. ഈ പഞ്ചായത്തിന്റെ വിസ്തൃതി 91.85 ചതുരശ്ര കിലോമീറ്ററാണ്. 




</doc>
<doc id="133901" url="https://ml.wikipedia.org/wiki?curid=133901" title="ഉടുമ്പൻചോല ഗ്രാമപഞ്ചായത്ത്">
ഉടുമ്പൻചോല ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് ഉടുമ്പൻചോല ഗ്രാമപഞ്ചായത്ത്. ഇത് നെടുങ്കണ്ടം ബ്ളോക്ക് പഞ്ചായത്തിന്റെ പരിധിയിലാണ്. കൂടാതെ ചതുരംഗപ്പാറ, ഉടുമ്പൻചോല, പാറത്തോട് എന്നീ വില്ലേജുകൾ ഇതിൽ ഉൾപ്പെടുന്നു. 84 ചതുരശ്രകിലോമീറ്ററാണ് ഈ പഞ്ചായത്തിന്റെ വിസ്തീർണ്ണം.




</doc>
<doc id="133903" url="https://ml.wikipedia.org/wiki?curid=133903" title="രാജകുമാരി ഗ്രാമപഞ്ചായത്ത്">
രാജകുമാരി ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് രാജകുമാരി ഗ്രാമപഞ്ചായത്ത്. ഇത് നെടുങ്കണ്ടം ബ്ളോക്ക് പരിധിയിൽ ഉൾപ്പെടുന്നു. കൂടാതെ രാജകുമാരി, പൂപ്പാറ എന്നീ വില്ലേജുകളും ഈ പഞ്ചായത്തിന്റെ പരിധിയിലാണ്. 38.15 ചതുരശ്രകിലോമീറ്ററാണ് ഈ പഞ്ചായത്തിന്റെ വിസ്തീർണ്ണം.




</doc>
<doc id="133923" url="https://ml.wikipedia.org/wiki?curid=133923" title="മാപ്പിള രാമായണം">
മാപ്പിള രാമായണം

രാമായണത്തിലെ കഥാസന്ദർഭങ്ങൾ മാപ്പിള പാട്ടിന്റെ ശൈലിയിൽ രൂപപ്പെടുത്തി രചിക്കപ്പെട്ട കൃതിയാണ് മാപ്പിള രാമായണം എന്ന പേരിൽ അറിയപ്പെടുന്നത്.
കർത്താവാരെന്നോ രചനക്കാലം ഏതെന്നോ വ്യകതമായി അറിയില്ലെങ്കിലും മാപ്പിള രാമായണം 
ഒരു മലബാർ കലാരൂപമായി ആണ് നിലവിൽ വന്നതും നിലനിൽക്കുന്നതും. മലബാർ മുസ്ലീങ്ങളുടെ ഇടയിൽ മാത്രം പ്രചാരത്തിലുള്ള പദാവലി കൊണ്ടും ശൈലികൾ കൊണ്ടും മാപ്പിള രാമായണം ശ്രദ്ധയാകർഷിക്കുന്നു. വാമൊഴിയായി മാത്രം നിലനിന്നുവന്നിരുന്ന മാപ്പിള രാമായണം ലിഖിത രൂപത്തിൽ സമാഹരിക്കപ്പെട്ടത് ഈ അടുത്ത കാലത്തുമാത്രമാണ്. നിരവധി വേദികളിൽ മാപ്പിള രാമായണംചൊല്ലി അവതരിപ്പിച്ചിട്ടുണ്ടായിരുന്ന, ടി.എച്ച്. കുഞ്ഞിരാമൻ നമ്പ്യാരാണ് പ്രസിദ്ധീകൃതമായ ഏകസമാഹാരത്തിന്റെ സമ്പാദകൻ.

ശ്രീരാമന്റെ ജനനം, സീതാസ്വയംവരം, പട്ടാഭിഷേകം തുടങ്ങിയ രാമകഥാ സന്ദർഭങ്ങളാണ് മാപ്പിള രാമായണത്തിന്റെ ഇതിവൃത്തം. ദശരഥൻ ബാപ്പയാണ്. രാമൻ സീതയെ ( കുഞ്ഞുകുട്ടി തങ്കമോള്) നിക്കാഹ് ചെയ്തു ബീടർ ആക്കുന്നു. എളോമ്മ ആയ കൈകേയിയുടെ വാക്കുകേട്ടിട്ട് "ലാമനെ പതിനാലുകൊല്ലം കാട്ടിലാക്കിയ"യതുമൊക്കെ പാട്ടിലുണ്ട്. കൂടാതെ ശൂർപ്പണഖയുടെ പ്രണായഭ്യർഥനയും രാമന്റെ തിരസ്ക്കരണവും, രാവണൻ സീതയിൽ വശ്യനാവുന്നതും മൊഞ്ചും ഖൽബും ചേർത്തു കവി അവതരിപ്പിക്കുന്നതാണ് മാപ്പിള രാമായണത്തിന്റെ ശൈലി. 
“പണ്ടു താടിക്കാരനൌലി പാടിവന്നൊരു പാട്ട്

കണ്ടതല്ലേ ഞമ്മളീ ലാമായണംകത പാട്ട്

കർക്കിടകം കാത്തുകാത്തു കുത്തിരിക്കും പാട്ട്

കാതു രണ്ടിലും കൈവിരലിട്ടോരികൂട്ടും പാട്ട്

മൂന്നുപെണ്ണിനെ ദശരതൻ നിക്കാഹ് ചെയ്ത പാട്ട്‌.

അമ്മികുമ്മായം മറിഞ്ഞും മക്കളില്ലാ പാട്ട്

പായസം കുടിച്ചു മൂന്നും നാലുപെറ്റ പാട്ട്

നാലിലും മൂത്തുള്ള ലാമന്റേലുകൂട്ടും പാട്ട്

കെട്ടിയോൾക്ക് വരംകൊടുത്തുസുയാപ്പിലായപാട്ട്

ലങ്കവാഴും പത്തുമൂക്കനെഹലാക്കിലാക്കിയപാട്ട്

നഞ്ഞുനക്കിയ പടച്ചോന്റെ വില്ലൊടിച്ച പാട്ട്

കുഞ്ഞുകുട്ടിത്തങ്കമോളെ കൈപിടിച്ച പാട്ട്

ഹാലിളകിത്താടിലാമൻ വൈ തടഞ്ഞ പാട്ട്

ഹാല്‌മാറ്റീട്ടന്നു ലാമൻ നാട്ടിലെത്തിയ പാട്ട്

നാടുവാഴാൻ ബാപ്പ ലാമനെയന്നൊരുക്കിയ പാട്ട്

കൂനിനൊണകേട്ടന്നെളോമ്മ വാശി കാട്ടിയ പാട്ട്

ലാമനെപ്പതിനാലുകൊല്ലം കാട്ടിലാക്കിയ പാട്ട്

കൂടെയനുശൻ കൂട്ടിനോളും കൂടിപ്പോയ പാട്ട്

മക്കളെക്കാണാഞ്ഞു ബാപ്പ വീണുരുണ്ട പാട്ട്

വിക്കിവിക്കി ലാശലാശൻ മൌത്തിലായ പാട്ട്

ഉമ്മ നാട്ടിനു പോയ വരതൻ ഓടി വന്ന പാട്ട്

ലാമനെക്കൂട്ടിവരുവാൻ പോയി വന്ന പാട്ട്”

ശൂർപ്പണഖ അണിഞ്ഞൊരുങ്ങി വരുന്ന വർണ്ണനയിൽ നിന്നും ഏതാനും വരികൾ

കുന്നുമ്മലയും കേറിവരുന്നചിലമ്പൊരുക്കം

വന്നുലാവണന്റെ പെങ്ങളുമ്മാ

പൊന്നുപെരുത്തൊരുപാതാളത്തിലെസുൽത്താനോടെ

പൊന്നും മിന്നും പൊന്മണി കണ്മണി ശൂർപ്പണാകാ

കാലക്കേടിനു,ഹലാക്കിനു,സുൽത്താൻ മയ്യത്തായീ

ശീലംകെട്ടോൾക്കിന്നും ബേണം മാപ്പളയൊന്ന്

ആങ്ങള ലാവണ രാസാവോടെ സംഗതി ചൊല്ലീ

പെങ്ങളുകണ്ടാൽ,സമ്മതമാണെന്നവരും ചൊല്ലീ.

“ഒറ്റക്കൊറ്റവെളുത്തുനരച്ച തലയിലെ ലോമം

കട്ടക്കരിയും തേനും ചേർത്തു കറപ്പിക്കുന്നു

പറ്റേവീട്ടിലെ പാത്തുമ്മാനെത്തേടി വരുത്തീ

ഒത്തൊരു കൂലി പറഞ്ഞ്‌, തലയോ മുപ്പിരികൂട്ടി

പൊട്ടക്കിണറുകണക്കു കുഴിഞ്ഞ വട്ടക്കണ്ണ്

ചുറ്റിലുമഞ്ഞനമിട്ടു നല്ലൊരു കൽത്തറ കെട്ടി

പണ്ടേ മൂത്ത് മയ്യത്തായ മൂത്തുമ്മാന്റെ

കുണ്ടാമണ്ടിപ്പെട്ടി തുറന്ന് പൊന്നു വാരീ

കാതിന്നപ്പുറമിപ്പുറമൊന്നു മുക്കിത്തേച്ച്

കാതിലെതൊമ്പൻ തോടെയിട്ട് കാതൊന്നാട്ടീ

മാറുമുലക്കൊരു താങ്ങുകൊടുത്തു കുത്തനെയാക്കി

മേലെ നേരിയ കുപ്പായത്തില്‌ മാങ്കനി പൊന്തി”

ശൂർപ്പണഖ രാമനോട്‌ പ്രണായാഭ്യർത്ഥന നടത്തുന്നു.

പൂവ് വച്ച് തോലുകൊണ്ട് തറ്റുടുത്തനല്ലൊരാണാ

ലാമനോട് പൂതി തോന്നീ

പുന്നാരപ്പു പൊന്നുബീവി ശൂർപ്പണാഖാ 

കിന്നാരക്കണ്ണിച്ചു നോക്കി രാമനോട്

“ആരാ നിങ്ങള്‌ ബാല്യക്കാരാ, പേരെന്താടോ 

കൂടക്കാണുന്നോരാ പെണ്ണ്‌ ബീടരാണോ

മക്കളില്ലേ കൂടെ മരുമക്കളില്ലേ

കൊക്കും പൂവും ചോന്ന പെണ്ണ്‌ പെറ്റിട്ടില്ലേ?”

“ഞാനോ,ലാമൻ ബീടരുസീത പെറ്റിട്ടില്ലാ

കൂടെ അനുജൻ കൂട്ടിനുലക്ഷ്ണനുമരികത്തുണ്ട്

വാപ്പാനാട് നമ്മുടെ നാട് കോസലനാട് കുസലടിനാട്

കാരണമുണ്ടീകാട്ടില് ബന്നത് നീയാരുമ്മാ,,,

രാവണൻ അശോകവനത്തിലെ സീതയോട്:

“പൊന്നുമോളേ നിന്നെ ഞമ്മള്‌ ലങ്കയിൽ കൊണ്ടാച്ചി-

റ്റെത്തിരനാളായി മുത്തേ കത്തിടും പൂമാലേ !

അന്നുകൊണ്ടാച്ചിയിട്ടുന്നുകൊല്ലമൊന്നു കൂടാറായി

നിന്നിലെപ്പുതമിയിന്നും ഞമ്മളറിയുന്ന്

താമരത്തളിരോടൊക്കും പൂവുടലെൻ ഖല്ബിൽ

ഉമ്മിണി നാളായി മുത്തേ കണ്ടിടാനും ആശ

പേടികൊണ്ടല്ലന്നു പൊന്നേ നിന്നെ ലാമൻ കാണാ-

പ്പൂതികൊണ്ടാണെന്റെ മോളെ തേരിലാക്കിപ്പോന്ന്‌”

ഹനുമാൻ രാക്ഷസികൾക്കൊപ്പം സീതയെ കാണുന്നു:

“കാലൻ കരിങ്കാലൻ ലാവണൻ പത്തു

താടിവടിപ്പിക്കും നേരത്ത്

വാലുള്ളനുമാനോ ലങ്കയിൽ ചാടി

ചേലുള്ള കൊമ്പത്തു കൂട്‌ന്ന്

പണ്ടാരക്കോയിപോലഞ്ചു പെണ്ണുങ്ങള്

കുണ്ടാണക്കൈബെച്ചൊറങ്ങുന്നു

കാതിലു ചിറ്റിട്ടു കൈവളയിട്ട

പാവാടക്കൂമ്പാളക്കൂത്തച്ചി

മുന്നരപ്പല്ലുന്തി മൂക്ക് മാളത്തിൽ

കിന്നരമണ്ണട്ടപ്പാടിച്ചി

മുക്കൂടെ പല്ലുന്തി മൊക്കോണച്ചന്തി

മാക്കീരിച്ചെള്ളച്ചിക്കാളിച്ചി

പാവാട നീങ്ങിയരപ്പൊറം കാരി

പാലം പോലെ തുട കാണ്‌ന്ന്

കുപ്പായമില്ല പുതപ്പില്ല മൊല

കുത്തനെ നിന്നു കെതക്ക്‌ന്ന്

പൊന്നും മലർകനി സീതയെ കണ്ടു

മിന്നും മുടിപ്പൊന്നും വാങ്ങ്‌ന്ന്

മാലാഖപ്പെണ്ണിന്റെ മാറ്റുകണ്ടിറ്റ്

വാലുള്ളോൻ നിക്കാരം ചെയ്യ്‌ന്ന്‌.

ചന്തുനായർ ശേഖരിച്ച വരികളിൽ ചിലതാണു മുകളിൽ.

രാമായണം സ്വാധീനം ചെലത്താത്ത പൂർവ്വേഷ്യൻ രാജ്യങ്ങൾ ഇല്ലെന്നു തന്നെ പറയാം. ഭൂട്ടാൻ, തായ്‌ലാന്റ്, നേപ്പാൾ തുടങ്ങിയ രാജ്യങ്ങളിൽ അതതു ജനതയുടെ സംസ്ക്കാരവും തനിമയും പ്രകടിപ്പിക്കുന്ന രാമായണ അഖ്യാനങ്ങളുണ്ട്. രാമായണത്തിന്റെ പ്രസിദ്ധിയും ജനസ്വാധീനവും മറ്റ് മതസ്ഥരിലും പ്രതിഫലിച്ചിട്ടുണ്ട് എന്നു വെളിപ്പെടുത്തുന്ന ഒരമൂല്യ ചരിത്രരേഖയായി മാപ്പിള രാമായണത്തെ സമകാലിക ചരിത്രകാരന്മാർ കാണുന്നു.

മാപ്പിള രാമായണത്തെപ്പറ്റിയുള്ള ലേഖനം


</doc>
<doc id="133924" url="https://ml.wikipedia.org/wiki?curid=133924" title="ദേശത്തിനകം">
ദേശത്തിനകം

ദേശത്തിനകം കയംകുളത്തിന് കിഴക്ക് കൃഷ്ണപുരം പഞ്ചായത്തിൽ കുറ്റിതെരുവിന് വടക്ക് വളഞ്ഞ നടക്കവിനുകിഴക്കും കൊപ്രപ്പുരക്ക് പടിഞ്ഞാറും ആണ് ദേശത്തിനകം ദേശവഴി എന്നായിരുന്നു ദേശത്തിനകം അറിയപെട്ടിരുന്നത് അകവൂർ മന വക സ്ഥലം ആയിരുന്നു ഭുരിഭാഗവും ഈ ഗ്രാമത്തിൽ ആരു ക്ഷേത്രം ഉണ്ട് ഇടയോടിക്കാവ്

</doc>
<doc id="133928" url="https://ml.wikipedia.org/wiki?curid=133928" title="യഹോവയുടെ സാക്ഷികളുടെ പ്രസിദ്ധീകരണങ്ങൾ">
യഹോവയുടെ സാക്ഷികളുടെ പ്രസിദ്ധീകരണങ്ങൾ

യഹോവയുടെ സാക്ഷികളുടെ നിയമപരമായ കോർപ്പറേഷനായ വാച്ച് ടവർ സംഘടന അവർക്ക് വേണ്ടി ധാരാളം പ്രസിദ്ധീകരണങ്ങൾ പ്രസിദ്ധീകരിക്കുന്നു. അവരുടെ പരക്കെ അറിയപ്പെടുന്ന പ്രസിദ്ധീകരണങ്ങളാണ് വീക്ഷാഗോപുരവും ഉണരുകയും. 1879-ൽ വാച്ച് ടവർ സംഘടന സ്ഥാപിതമായതു മുതൽ ധാരാളം പുസ്തകങ്ങളും മാസികകളും അവർ പ്രസിദ്ധീകരിക്കുകയുണ്ടായി. പുസ്തകങ്ങളും, മാസികകളും കൂടാതെ ഓഡിയോ കാസ്റ്റുകൾ, വിഡിയോ കാസ്റ്റുകൾ, ഡി.വി.ഡി-കൾ എന്നിവയും അവർ ഇറക്കുന്നുണ്ട്. അവരുടെ വാർഷിക കൺവർഷനിലാണ് പുതിയ പ്രസിദ്ധീകരണങ്ങൾ പ്രകാശനം ചെയ്യപ്പെടുന്നത്. യഹോവയുടെ സാക്ഷികളുടെ വിശ്വാസങ്ങൾ കാലാനുക്രമമായി വെളിപ്പെടുന്നവയാണെന്ന് അവർ വിശ്വസിക്കുന്നതിനാൽ കാലാഹരണപെട്ടതെന്ന് അവർ കരുതുന്ന പഴയ പ്രസിദ്ധീകരണങ്ങൾ അവർ ഇപ്പോൾ ഉപയോഗിക്കാറില്ല.

താഴെ പറയുന്ന ബൈബിൾ പരിഭാഷകൾ പ്രസിദ്ധീകരിക്കാനുള്ള അനുമതി വാച്ച്ടവർ സംഘടന നേടിയിട്ടുണ്ട്.
































</doc>
<doc id="133935" url="https://ml.wikipedia.org/wiki?curid=133935" title="മാന്നാർ തൃക്കുരട്ടി മഹാദേവക്ഷേത്രം">
മാന്നാർ തൃക്കുരട്ടി മഹാദേവക്ഷേത്രം

മാന്നാർ തൃക്കുരട്ടി മഹാദേവക്ഷേത്രം: ആലപ്പുഴ ജില്ലയിൽ മാന്നാറിൽ സ്ഥിതിചെയ്യുന്ന മഹാദേവക്ഷേത്രമാണ് തൃക്കുരട്ടി മഹാദേവക്ഷേത്രം. ഭൂതത്താന്മാർ കെട്ടിയെന്ന് വിശ്വസിക്കുന്ന മതിൽക്കെട്ടും, വിശാലമായ ക്ഷേത്ര മൈതാനവും, ഒത്ത നടുവിലായി കേരളശൈലിയിലുള്ള ക്ഷേത്ര സമുച്ചയവും, എല്ലാംകൊണ്ടും ഒരു മഹാക്ഷേത്രത്തിന്റെ കെട്ടും ഭാവവുമാണ് തൃക്കുരട്ടി മഹാദേവക്ഷേത്രത്തിന്. പരശുരാമനാൽ പ്രതിഷ്ഠിക്കപ്പെട്ടു എന്നു വിശ്വസിക്കുന്ന നൂറ്റെട്ടു ശിവക്ഷേത്രങ്ങളിൽ ഒന്നാണിത്.

കൃതയുഗത്തിൽ സൂര്യവംശത്തിൽ പ്രജാക്ഷേമം നടത്തിയിരുന്ന മാന്ധാതാവ് ചക്രവർത്തി 100 യാഗങ്ങൾ നടത്തുകയുണ്ടായി. പ്രസ്തുത യാഗത്തിലൊന്ന് തൃക്കുരട്ടി ക്ഷേത്രപരിസരത്തു വച്ചായിരുന്നു. ഈ യാഗത്താൽ പ്രസിദ്ധമായ സ്ഥലമായതുകൊണ്ട് അദ്ദേഹം ഈ സ്ഥലത്തിന് മാന്ധാതാപുരം എന്നു പേരുനൽകി. പിൽക്കാലത്ത് ഇത് ലോപിച്ച് മാന്നാർ എന്ന പേര് പ്രചാരത്തിലാവുകയും ചെയ്തു എന്നാണ് സ്ഥലനാമ ഐതിഹ്യം.

തൃക്കുരട്ടിയിലെ മതിൽക്കെട്ട് ഒറ്റ രാത്രികൊണ്ട് ശിവഭൂതഗണങ്ങൾ പണിതീർത്തതാണ് എന്നു വിശ്വസിക്കുന്നു. അതുപോലെതന്നെ ഇവിടുത്തെ ശിവൻ തപസ്വി ഭാവത്തിലാണ്, അതിനാൽ സ്ത്രീകളെ മുൻപ് ക്ഷേത്രത്തിനകത്ത് പ്രവേശിപ്പിച്ചിരുന്നില്ല. മാന്ധാതാവ് യാഗം നടത്തിയപ്പോൾ ഹോമാഗ്നിയിൽ പ്രത്യക്ഷപ്പെട്ട ശിവനെ ക്രോഷ്ടമഹർഷി ഇവിടെ പ്രതിഷ്ഠിച്ചു എന്നാണ് ഐതിഹ്യം. 
മാന്നാർ തൃക്കുരട്ടിക്ഷേത്രം ദാരുശില്പങ്ങളാൽ സമ്പന്നമാണ്. ഇവിടുത്തെ വട്ടശ്രീകോവിലിലെ പ്ലാവിന്തടിയിൽ നിർമ്മിക്കപ്പെട്ടിരിക്കുന്ന ദാരുശില്പങ്ങൾ ശ്രദ്ധേയമാണ്. വാഴപ്പള്ളിക്ഷേത്രത്തിലെ ദാരുശില്പങ്ങൾ പോലെ തന്നെ ഇതും ലോക ശ്രദ്ധനേടിയതാണ്. കിഴക്കേ ഗോപുരത്തിനടുത്തായി ഒരു വാതിൽ ഉണ്ട്, ഇത് മറ്റു മതസ്ഥതർക്ക് ക്ഷേത്ര ദർശനം നടത്താനാണ്. പ്രത്യേകിച്ചും മുസ്ലിം മതസ്ഥതർക്ക് വേണ്ടിയാണ് എന്ന് പരക്കെ ഒരു പ്രചാരം ഉണ്ട്. ക്ഷേത്രത്തിൽ കൊടിമരമില്ല. ഉപദേവതകളായി ഗണപതിയും ദക്ഷിണാമൂർത്തിയും മഹാവിഷ്ണുവും ക്ഷേത്രത്തിൽ കുടികൊള്ളുന്നു.

വൃശ്ചികത്തിലെ അഷ്ടമി നാളിൽ കൊടിയേറി 10 ദിവസത്തെ ഉത്സവമാണിവിടെ ആഘോഷിക്കുന്നത്.

ആലുവാ ശിവരാത്രി പോലെതന്നെ ഓടനാട്ടിൽ മാന്നാർ ശിവരാത്രി വളരെ പ്രസിദ്ധമാണ്. ഇവിടുത്തെ ശിവരാത്രിയും അന്നേദിഅവസത്തെ ശിവരാത്രി നൃത്തവും കണ്ടുതൊഴാൻ വളരെയധികം ഭക്തർ എത്തിചേരാറുണ്ട്. മാന്നാർ കുരട്ടിക്ഷേത്രത്തിലെ പടിഞ്ഞാറെ നട (പാർവ്വതി നട) അന്നുമാത്രമേ തുറക്കാറുള്ള, അതും പത്തു മിനിട്ടുകൾ മാത്രം. ഈ ശിവരാത്രി നൃത്തവും പാർവ്വതീദേവിയേയും കണ്ടുതൊഴാൻ ആയിരങ്ങൾ അന്നേ ദിവസം ഇവിടെ എത്താറുണ്ട്.

മഹാശിവരാത്രിനാളിൽ പത്തുദിനങ്ങൾ ഇവിടെ കലശാഭിഷേകം നടത്തുന്നു. ഒരോദിവസവും നൂറ്റൊന്നു കലശം വീതം പത്തു ദിവസങ്ങൾ കലശം ആടുന്നു.

തിരുവല്ല താലൂക്കിലെ കുഴിക്കാട്ട് തെക്കേടത്തു മനയിൽ നിക്ഷിപ്തമാണ് ഇവിടുത്തെ ക്ഷേത്ര തന്ത്രം.

മാവേലിക്കര - തിരുവല്ല റോഡിനരുകിലായാണ് മാന്നാർ തൃക്കുരട്ടി മഹാദേവക്ഷേത്രം സ്ഥിതിചെയ്യുന്നത്. പടിഞ്ഞാറേ ഗോപുരം കടന്നു അകത്തു കയറുമ്പോൾ തന്നെ വിശാലമായ ക്ഷേത്ര സമുച്ചയം കാണാം.


</doc>
<doc id="133961" url="https://ml.wikipedia.org/wiki?curid=133961" title="പുൽപ്പറ്റ ഗ്രാമപഞ്ചായത്ത്">
പുൽപ്പറ്റ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ അരീക്കോട് ബ്ളോക്കിൽ പുൽപ്പറ്റ വില്ലേജ് ഉൾപ്പെടുന്ന ഗ്രാമപഞ്ചായത്താണ് 30.12 ചതുരശ്ര കിലോമീറ്റർ വിസ്തീർണ്ണമുള്ള പുൽപ്പറ്റ ഗ്രാമപഞ്ചായത്ത്. ഈ ഗ്രാമപഞ്ചായത്തിന് 21 വാർഡുകളാണുള്ളത്.




</doc>
<doc id="133962" url="https://ml.wikipedia.org/wiki?curid=133962" title="പുറത്തൂർ ഗ്രാമപഞ്ചായത്ത്">
പുറത്തൂർ ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ, തിരൂർ ബ്ളോക്കിലാണ് 19.15 ചതുരശ്രകിലോമീറ്റർ വിസ്തീർണ്ണമുള്ള പുറത്തൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഭാരതപ്പുഴയോടും അറബിക്കടലിനോടും ചേർന്ന് കിടക്കുന്ന പുറത്തൂർ പ്രകൃതിഭംഗി കൊണ്ട് അനുഗൃഹീതമാണ്. ഈ ഗ്രാമപഞ്ചായത്തിന് 19 വാർഡുകളാണുള്ളത്.





</doc>
<doc id="133963" url="https://ml.wikipedia.org/wiki?curid=133963" title="പുഴക്കാട്ടിരി ഗ്രാമപഞ്ചായത്ത്">
പുഴക്കാട്ടിരി ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ മങ്കട ബ്ളോക്കിലാണ് 22.69 ചതുരശ്രകിലോമീറ്റർ വിസ്തീർണ്ണമുള്ള പുഴക്കാട്ടിരി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 17 വാർഡുകളുണ്ട്.





</doc>
<doc id="133966" url="https://ml.wikipedia.org/wiki?curid=133966" title="താനാളൂർ ഗ്രാമപഞ്ചായത്ത്">
താനാളൂർ ഗ്രാമപഞ്ചായത്ത്

മലപ്പുറം ജില്ലയിൽ തിരൂർ താലൂക്കിൽ താനൂർ ബ്ലോക്ക് പരിധിയിൽ സ്ഥിതി ചെയ്യുന്ന15.12ച.കിമീ വിസ്ത്രതിയുള്ള പഞ്ചായത്താണ് താനാളൂർ ഗ്രാമപഞ്ചായത്ത്. ഈ ഗ്രാമപഞ്ചായത്തിന് 23 വാർഡുകളാണുള്ളത്.



</doc>
<doc id="133984" url="https://ml.wikipedia.org/wiki?curid=133984" title="ഹെയ്‌ലസാ">
ഹെയ്‌ലസാ

താഹയുടെ സംവിധാനത്തിൽ സുരേഷ് ഗോപി, ലാലു അലക്സ്, സുരാജ് വെഞ്ഞാറമൂട്, മുക്ത ജോർജ്ജ് എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പുറത്തിറങ്ങിയ ഒരു മലയാളചലച്ചിത്രമാണ് ഹെയ്‌ലസാ. കിച്ചു ഫിലിംസിന്റെ ബാനറിൽ ജഗദീശ് ചന്ദ്രൻ നിർമ്മിച്ച ഈ ചിത്രം കിച്ചു ഫിലിംസ് റിലീസ് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് താഹ, സജി ദാമോദർ എന്നിർ ചേർന്നാണ്

അനിൽ പനച്ചൂരാൻ, ഷിബു ചക്രവർത്തി, രാജീവ് ആലുങ്കൽ എന്നിവർ എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ഔസേപ്പച്ചൻ ആണ്. 



</doc>
<doc id="133998" url="https://ml.wikipedia.org/wiki?curid=133998" title="ചക്കയ്ക്കുപ്പുണ്ടോ കുയിൽ">
ചക്കയ്ക്കുപ്പുണ്ടോ കുയിൽ

ഇന്ത്യ, പാകിസ്താൻ, ശ്രീലങ്ക, ഇന്തോനേഷ്യ, ചൈനയുടെ വടക്കെ ഭാഗം, റഷ്യ എന്നിവിടങ്ങളിൽ കാണപ്പെടുന്ന ഒരിനം പക്ഷിയാണ് ചക്കയ്ക്കുപ്പുണ്ടോ കുയിൽ. (ഇംഗ്ലീഷ്:Indian Cuckoo). ഇതിന്റെ ശാസ്ത്രീയനാമം "Cuculus micropterus" എന്നാണ്. വിഷുപക്ഷി, അച്ഛൻ കൊമ്പത്ത്, ഉത്തരായനക്കിളി, കതിരുകാണാക്കിളി തുടങ്ങി പ്രാദേശികമായ പല പേരുകളിലും ഈ കുയിൽ അറിയപ്പെടുന്നു. പ്രധാനമായും വിഷു ഉത്സവകാലത്തിനോട് അടുപ്പിച്ചാണ് ഈ കിളിയുടെ ഗംഭീരശബ്ദം കേട്ടു തുടങ്ങുന്നത് എന്നതിനാലാണ് ഇതിനെ വിഷുപ്പക്ഷി എന്നു വ്യപകമായി വിളിക്കുന്നത്. പ്ലാവുകളിൽ ചക്ക വിളയുന്ന കാലവും ഇതുതന്നെയാണ് (മേടം-ഇടവം/ഏപ്രിൽ-മേയ്). വീട്ടമ്മമാർ ചക്കപ്പുഴുക്കുണ്ടാക്കുന്ന കാലം. അപ്പോഴാണ് "ചക്കയ്ക്കുപ്പുണ്ടോ" എന്ന മുഴങ്ങുന്ന ഓർമ്മപ്പെടുത്തലുമായി ഈ ചെറിയ കുയിൽ എത്തുന്നത്. 

നാണം കുണുങ്ങി പക്ഷിയായതു കാരണം കണ്ടുകിട്ടുക എളുപ്പമല്ല. ആൺപക്ഷിയും ഏകദേശം പെൺപക്ഷിയും ഒരുപോലെയിരിക്കും. പെൺപക്ഷിയുടെ കഴുത്തിൽ ആൺപക്ഷിയെ അപേക്ഷിച്ച് ചെറുതായി മങ്ങിയ ചാര നിറമാണ്. നെഞ്ചിലും വാലിലും കൂടുതൽ ബ്രൗൺ നിറവുമായിരിക്കും. പക്ഷിയുടെ കൂവലിന് നാലു നോട്ടുകളുണ്ട്. അതിനാൽ പല തരത്തിൽ വ്യാഖ്യാനിക്കാറുണ്ട്. 

ഏപ്രിൽ മുതൽ ആഗസ്റ്റ് വരെയാണ് ഇന്ത്യയിൽ മുട്ടയിടുന്ന കാലം. മറ്റു സ്ഥലങ്ങളിൽ മുട്ടയിടുന്ന കാലത്തിന് വ്യത്യാസമുണ്ട്. കാക്കയുടേയും കാക്കത്തമ്പുരാട്ടികളുടേയും കൂട്ടിലാണ് മുട്ടയിടുന്നതു്. കൂട്ടിലെ ഒരു മുട്ട കൊത്തി കുടിച്ചു് ആ തോടുമാറ്റിയാണ് മുട്ടയിടുന്നതു്. മുട്ട വിരിയാൻ 12 ദിവസമാണ് വേണ്ടത്.

ചക്കയ്ക്കുപ്പുണ്ടോ; അച്ഛൻ കൊമ്പത്ത്, അമ്മ വരമ്പത്ത്; കള്ളൻ ചക്കേട്ടു, കണ്ടാമിണ്ടണ്ട എന്നിങ്ങനെ പല വിധത്തിൽ ഈ കുയിലിന്റെ ശബ്ദം കുട്ടികൾ അനുകരിച്ച് കളിക്കാറുണ്ട്. 


</doc>
<doc id="134019" url="https://ml.wikipedia.org/wiki?curid=134019" title="പടിയൂർ ഗ്രാമപഞ്ചായത്ത്, തൃശ്ശൂർ ജില്ല">
പടിയൂർ ഗ്രാമപഞ്ചായത്ത്, തൃശ്ശൂർ ജില്ല

തൃശൂർ ജില്ലയിലെ ഇരിങ്ങാലക്കുടക്കടുത്ത് സ്ഥിതിചെയ്യുന്ന ഒരു ഗ്രാമപഞ്ചായത്ത് ആണ് പടിയൂർ ഗ്രാമപഞ്ചായത്ത്. ഇരിങ്ങാലക്കുടയിൽ നിന്നും 5 കി.മി പടിഞ്ഞാറു മാറിയാന്നു പടിയൂർ സ്ഥിതി ചെയ്യുന്നത്. എടതിരിഞ്ഞി, നെലമ്പതി, വളവനങ്ങാടി എന്നീ സ്ഥലങ്ങാൾ ഈ പഞ്ചായത്തിൽ സ്ഥിതി ചെയ്യുന്നു.




</doc>
<doc id="134026" url="https://ml.wikipedia.org/wiki?curid=134026" title="എൻ.എസ്.എസ്. പോളിടെൿനിക് കോളേജ്, പന്തളം">
എൻ.എസ്.എസ്. പോളിടെൿനിക് കോളേജ്, പന്തളം

പത്തനംതിട്ട ജില്ലയിലെ പന്തളം തെക്കേക്കര ഗ്രാമപഞ്ചായത്തിലായി 1958-ൽ സ്ഥാലിതമായ ഒരു സാങ്കേതിക വിദ്യാഭ്യാസ സ്ഥാപനമാണ് എൻ.എസ്.എസ്. പോളിടെൿനിക് കോളേജ്. ഈ കോളേജിന്റെ ശിലാസ്ഥാപനം കർമ്മം 1958 ഫെബ്രുവരി 10 ന് മന്നത്തു പത്മാനഭനാണ് നിർവ്വഹിച്ചത്. നായർ സർവ്വീസ് സൊസൈറ്റിയുടെ കീഴിലുള്ള ആദ്യത്തെ സാങ്കേതിക വിദ്യാഭ്യാസ സ്ഥാപനമാണ് പന്തളത്തെ പോളിടെൿനിക് കോളേജ്.

നിലവിലുള്ള മുഴുനീള പഠനശാഖകൾ താഴെപ്പറയുന്നവയണ്.




</doc>
<doc id="134059" url="https://ml.wikipedia.org/wiki?curid=134059" title="അഞ്ചാംപത്തി">
അഞ്ചാംപത്തി

ശത്രുരാജ്യതാത്പര്യങ്ങൾ ലക്ഷ്യമാക്കി സ്വദേശത്തു രഹസ്യപ്രവർത്തനം നടത്തുന്ന ഗൂഢസംഘത്തെയാണ് അഞ്ചാംപത്തി എന്ന പദംകൊണ്ടുദ്ദേശിക്കുന്നത്. സ്വരാജ്യത്തിനുള്ളിൽ വസിച്ചുകൊണ്ട് ശത്രുരാജ്യത്തിന്റെ താത്പര്യങ്ങൾ പുലർത്തുവാനും ഉത്തേജിപ്പിക്കുവാനും രഹസ്യമായി വിധ്വംസകപരിപാടികൾ സംഘടിപ്പിക്കുകയും അതിലൂടെ സ്വരാജ്യത്തിന്റെ ദേശീയഭദ്രത നശിപ്പിക്കുവാൻ ഒളിപ്രവർത്തനങ്ങൾ നടത്തുകയും ചെയ്യുന്ന സംഘം എന്നതാണ് അഞ്ചാംപത്തിയെന്ന പ്രയോഗംകൊണ്ട് വിവക്ഷിച്ചിരിക്കുന്നത്. ശത്രുക്കളോടു കൂറുള്ള തദ്ദേശീയർ എന്നും സ്വരാജ്യവഞ്ചകർ എന്നും അഞ്ചാംപത്തിയെ നിർവചിക്കാം. സംഘനാമമായി രൂപംകൊണ്ട പ്രസ്തുത സംജ്ഞ വ്യക്തികളെ പരാമർശിക്കാനും പ്രയോഗിക്കപ്പെടുന്നു.

രാഷ്ട്രീയ ശബ്ദാവലിയിൽ ആധുനികകാലത്ത് പ്രചാരം സിദ്ധിച്ച ഈ പദത്തിന്റെ (Fifth Column) ജൻമദേശം സ്പെയിനാണ്. അവിടെ നടന്ന ആഭ്യന്തരയുദ്ധത്തിൽ (1936-39) ദേശീയവാദികൾ എന്ന് സ്വയം വിളിച്ചിരുന്ന കക്ഷിക്കാരുടെ സേനാനായകൻമാരിൽ ഒരാളായിരുന്ന ജനറൽ എമിലിയോ മോള (General Emilio Mola) ആണ് ഈ പദം ആദ്യമായി പ്രയോഗിച്ചത്. സ്പെയിനിലെ അന്നത്തെ ഗവൺമെന്റിനെ തകിടംമറിക്കാനായി നാലു സേനാപംക്തികളെ മാഡ്രിഡിലേയ്ക്ക് നയിച്ചപ്പോൾ ആ നഗരത്തിൽ തന്നെ സഹായിക്കുമെന്ന് നിശ്ചയമുണ്ടായിരുന്നവരെ അദ്ദേഹം അഞ്ചാംപത്തി (പംക്തി) ആയി വിശേഷിപ്പിച്ചു. "മാഡ്രിഡിനെതിരായി പൊരുതുന്ന നാലു സേനാപംക്തികൾ എനിക്കുണ്ട്; അനുഭാവികളായ ഒരു അഞ്ചാംപംക്തി വേറെയും." (1936 നവംബർ.)

രണ്ടാം ലോകയുദ്ധകാലത്ത് അഞ്ചാംപത്തി പ്രവർത്തനം നടന്നതിന്റെ അനേകം ഉദാഹരണങ്ങളുണ്ട്. ജർമൻ സ്വേച്ഛാധിപതിയായിരുന്ന അഡോൾഫ് ഹിറ്റ്ലർ (1889-1945) അഞ്ചാംപത്തികളുടെ പ്രവർത്തനം വിജയകരമായി പ്രയോജനപ്പെടുത്തിയാണ് മിക്ക യൂറോപ്യൻ രാജ്യങ്ങളെയും കീഴടക്കിയത്. ഹിറ്റ്ലറുടെ യുദ്ധതന്ത്രത്തിന്റെ പ്രധാനഘടകമായ അഞ്ചാംപത്തി പ്രവർത്തനത്തെപ്പറ്റി അദ്ദേഹം പറഞ്ഞത് ഇപ്രകാരമാണ്. "ശത്രുവിനെ ഉള്ളിൽ നിന്നുതന്നെ നശിപ്പിക്കുകയാണ് നമ്മുടെ യുദ്ധതന്ത്രം."

ഹിറ്റ്ലറോടു സഹകരിച്ച നോർവേയിലെ രാജ്യരക്ഷാമന്ത്രി വിഡ്കൺ ക്വിസ്ലിംഗിന്റെ (Vidkun Quising, 1887 1945)[ പേർ യൂറോപ്യൻഭാഷകളിൽ അഞ്ചാംപത്തിയുടെ പര്യായമായിത്തീർന്നു.

അഞ്ചാംപത്തി പ്രവർത്തനം നിയമവിരുദ്ധമാണ്; കുറ്റകരമാണ്. രാജ്യരക്ഷാനിയമങ്ങളിൽ ചാരവൃത്തി, വിധ്വംസകപ്രവർത്തനം എന്നിവയെപ്പോലെതന്നെ അഞ്ചാംപത്തിപ്രവർത്തനവും സഗൌരവം വീക്ഷിക്കപ്പെടുന്നു. യു.എസ്സിൽ 1950-ൽ പാസ്സാക്കിയ ആഭ്യന്തരസുരക്ഷിതത്ത്വനിയമാവലിയിൽ അഞ്ചാംപത്തി എന്ന പദം ഉപയോഗിച്ചിട്ടുണ്ട്.



</doc>
<doc id="134060" url="https://ml.wikipedia.org/wiki?curid=134060" title="ഇന്ത്യയിലെ വാഹനങ്ങളുടെ ലൈസൻസ് ഫലകം">
ഇന്ത്യയിലെ വാഹനങ്ങളുടെ ലൈസൻസ് ഫലകം

ഇന്ത്യയിലെ എല്ലാ യന്ത്രവൽകൃത വാഹനങ്ങളും റെജിസ്ട്രേഷൻ അല്ലെങ്കിൽ അനുമതി ഫലകങ്ങൾ ഉള്ളവയായിരിക്കും. ഒരോ സംസ്ഥാനത്തേയും ജില്ലാതലത്തിലുള്ള മേഖലാ ഗതാഗത ഓഫീസ് (Regional Transport Office (RTO)) ആണ് ഈ ലൈസൻസ് ഫലകങ്ങൾക്ക് (നമ്പർ പ്ലേറ്റ് എന്നും അറിയപ്പെടുന്നു) അനുമതി നൽകുന്നത്. വാഹത്തിന്റെ മുന്നിലും പിന്നിലുമായി ഇത്തരത്തിലുള്ള ലൈസൻസ് ഫലകങ്ങൾ സ്ഥാപിക്കുന്നു. നിയമപരമായി ഫലകത്തിൽ ഇന്തോ-അറബിക്ക് അക്കങ്ങളും റോമൻ അക്ഷരമാലയും ആയിരിക്കണം ഉപയോഗിച്ചിരിക്കേണ്ടത്. രാത്രിയിൽ ഫലകം വ്യക്തമായി കാണുന്നതിനായി പ്രകാശം നൽകിയിരിക്കണം, ഉപയോഗിക്കാവുന്ന ഫോണ്ടുകളിൽ നിബന്ധനയുണ്ട്. സിക്കിം പോലെയുള്ള സംസ്ഥാനങ്ങളിൽ പുറമേ നിന്നുള്ള ലൈസൻസ് പ്ലേറ്റോടു കൂടിയ വാഹങ്ങൾക്ക് ചിലയിടങ്ങളിൽ പ്രവേശിക്കാൻ അനുമതിയില്ല.
രണ്ട് ആംഗലേയ അക്ഷരങ്ങൾ ഉപയോഗിച്ച് സംസ്ഥാനങ്ങളുടെയും കേന്ദ്ര ഭരണ പ്രദേശങ്ങളുടെയും പേരുകളെ സൂചിപ്പിക്കുന്നത്തിന്റെ പട്ടിക 


</doc>
<doc id="134064" url="https://ml.wikipedia.org/wiki?curid=134064" title="താഹ">
താഹ

മലയാളിയായ ഒരു ഇന്ത്യൻ ചലച്ചിത്രസംവിധായകയും രചയിതാവുമാണ് താഹ (Thaha). തന്റേതായ രീതിയിലുള്ള കോമഡി ചലച്ചിത്രങ്ങൾക്ക് ഇദ്ദേഹം അറിയപ്പെടുന്നു.

ആദ്യകാലങ്ങളിൽ താഹ മലയാളത്തിലെ ചില ജനപ്രിയ ചിത്രങ്ങളായ രാജാവിന്റെ മകൻ, ഭൂമിയിലെ രാജാക്കന്മാർ, കാക്കോത്തിക്കാവിലെ അപ്പൂപ്പൻ താടികൾ, വർണ്ണം എന്നിവയിൽ സഹസംവിധായകനായി കമൽ, തമ്പി കണ്ണന്താനം എന്നിവരോടൊപ്പം ജോലി ചെയ്തിട്ടുണ്ട്. 1991 ൽ അശോകനോടൊത്ത് മൂക്കില്ലാരാജ്യത്ത് എന്ന ചിത്രത്തിൽ ഒന്നിച്ച് സംവിധാനം ചെയ്തു. പിന്നീട് താഹ സ്വന്തമായി ചിത്രങ്ങൾ സംവിധാനം ചെയ്യാൻ തുടങ്ങി.

As assistant director:

സംവിധായകനായി:


</doc>
<doc id="134072" url="https://ml.wikipedia.org/wiki?curid=134072" title="യൂക്കോ ബാങ്ക്">
യൂക്കോ ബാങ്ക്

ഭാരതത്തിലെ ഒരു ദേശസാൽകൃത ബാങ്കാണ് യൂക്കോ ബാങ്ക്.
1943ൽ കൊൽക്കത്തയിൽ "യുണൈറ്റഡ് കൊമേർസിയൽ ബാങ്ക്" എന്ന പേരിലാണ് യൂക്കോ ബാങ്ക് പ്രവർത്തനം ആരംഭിച്ചത്.ഭാരതത്തിലെ പ്രമുഖ വ്യവസായിയായ ഘൻശ്യാം ദാസ് ബിർള ക്വിറ്റ് ഇന്ത്യാ പ്രസ്ഥാനകാലത്ത്1942ലാണ് യുണൈറ്റഡ് കൊമേർസിയൽ ബാങ്ക് എന്ന ആശയത്തിനും അതുവഴി സ്ഥാപനത്തിനും തുടക്കമിട്ടത്.1969ൽ മറ്റു 13 ബാങ്കുകൾക്കൊപ്പം യുണൈറ്റഡ് കൊമേർസിയൽ ബാങ്കും ദേശസാൽക്കരിക്കപ്പെട്ടു.



uco bank


</doc>
<doc id="134073" url="https://ml.wikipedia.org/wiki?curid=134073" title="കുന്നിക്കൽ നാരായണൻ">
കുന്നിക്കൽ നാരായണൻ

കേരളത്തിലെ ഒരു നക്സൽ നേതാവായിരുന്നു കുന്നിക്കൽ നാരായണൻ. പശ്ചിമബംഗാളിലെ നക്സൽ ബാരിയിൽ നടന്ന സായുധവിപ്ലവത്തിന്റെ തുടർച്ച പിടിച്ച് കേരളത്തിൽ നക്സൽ പ്രസ്ഥാനത്തിന് തുടക്കമിട്ടപ്പോൾ അതിനേ നേതൃത്വം നൽകിയ വ്യക്തിയായിരുന്നു ഇദ്ദേഹം. 1968-ൽ കേരളത്തിൽ നടന്ന ആദ്യത്തെ നക്സൽ ആക്ഷനായ തലശ്ശേരി - പുൽപ്പള്ളി ആക്രമണത്തിന് നേതൃത്വം നൽകാൻ ഇദ്ദേഹമുണ്ടായിരുന്നു.

നക്സൽ നേതാവായിരുന്ന മന്ദാകിനി നാരായണനെ വിവാഹം കഴിച്ചു. കേരളത്തിലെ നക്സൽ പ്രസ്ഥാനത്തിന് പിന്നീട് നേതൃത്വം നൽകിയ കെ. അജിത മകളാണ്.


</doc>
<doc id="134075" url="https://ml.wikipedia.org/wiki?curid=134075" title="പ്രേം കുമാർ">
പ്രേം കുമാർ

ഒരു മലയാളചലച്ചിത്ര ഹാസ്യനടനും, ടെലിവിഷൻ സീരിയൽ അഭിനേതാവുമാണ് പ്രേം കുമാർ (Prem Kumar ). പല ജനപ്രിയ സീരിയലുകളിലും ചലച്ചിത്രങ്ങളിലും അഭിനയിച്ചിട്ടുള്ള ഇദ്ദേഹം 100 ലധികം ചിത്രങ്ങളിൽ അഭിനയിച്ചിട്ടുണ്ട്. തനതായ അഭിനയശൈലിയുള്ള പ്രേംകുമാർ 18 ചിത്രങ്ങളിൽ നായക വേഷത്തിലും അഭിനയിച്ചിട്ടുണ്ട്.

തന്റെ കോളേജ് കാലഘട്ടത്തിൽ തന്നെ പ്രേം കുമാർ കലയിലും സാഹിത്യത്തിലും തൽപ്പരനായിരുന്നു. മികച്ച നാടക നടനുള്ള സംസ്ഥാന പുരസ്കാരങ്ങൾ അദേഹത്തിനു ലഭിച്ചിട്ടുണ്ട്. തന്റെ കോളേജ് വിദ്യാഭ്യാസകാലഘട്ടത്തിൽ തന്നെ ഓൾ ഇന്ത്യ റേഡിയോയുടേയും ദൂരദർശന്റേയും പാനൽ ലിസ്റ്റിൽ തിരഞ്ഞെടുക്കപ്പെട്ടിട്ടുണ്ട്.

ടെലിവിഷൻ പരമ്പരകളിലൂടെയാണ് പ്രേം കുമാർ ആദ്യകാലത്ത് ജനപ്രിയനകുന്നത്. ആദ്യകാലത്ത് ദൂരദർശനിലെ ഒരു സീരിയലിലെ ലമ്പു എന്ന കഥാപാത്രം വളരെ ജനപ്രിയമായ ഒന്നായിരുന്നു. മികച്ച ടെലിവിഷൻ നടനുള്ള സംസ്ഥാന സർക്കാറിന്റെ പുരസ്കാരമടക്കം നിരവധി പുരസ്കാരങ്ങൾ ഇദ്ദേഹം നേടിയിട്ടുണ്ട്. 
അദ്ദേഹത്തിന്റെ ആദ്യചിത്രം സഖാവ് സംവിധാനം ചെയ്തത് പി.എ. ബക്കർ ആയിരുന്നു. പിന്നീട് ഒരു പാട് ചിത്രങ്ങളിൽ പ്രേം കുമാർ സഹനാടനായി അഭിനയിച്ചു. ഹാസ്യനടന്റെ രൂപത്തിൽ ഇദ്ദേഹം ജനപ്രിയനായിത്തീർന്നു.


</doc>
<doc id="134119" url="https://ml.wikipedia.org/wiki?curid=134119" title="ആണവഘടികാരം">
ആണവഘടികാരം

അണുക്കളുടെയും തൻമാത്രകളുടെയും സ്വാഭാവികമായ കമ്പനങ്ങളെ അടിസ്ഥാനമാക്കി നിർമിച്ചിട്ടുള്ളതും സമയനിർണയത്തിന് ഉപയോഗിക്കുന്നതുമായ ഉപകരണത്തെ ആണവഘടികാരം എന്നു പറയുന്നു. ഒരു ക്വാർട്സ് ക്രിസ്റ്റലിന്റെ മർദവൈദ്യുതീ (പീസോ-ഇലക്ട്രിക്) കമ്പനങ്ങളാണ് ക്വാർട്സ് ഘടികാരത്തെ പ്രവർത്തിപ്പിക്കുന്നത്. ഈ തത്ത്വമാണ് ആണവഘടികാരത്തിലും ഉപയോഗിക്കുന്നത്. ക്രിസ്റ്റൽ കമ്പനങ്ങളുടെ ആവൃത്തിയെ വിഭജിച്ച് ഘടികാരസൂചി തിരിക്കുന്നു. ഘടികാരത്തെ നിയന്ത്രിക്കുന്നതിനുവേണ്ടിയാണ് അണുകമ്പനങ്ങളെ ആശ്രയിക്കുന്നത്. 1948-ൽ നിർമിച്ച ആദ്യത്തെ ആണവഘടികാരത്തിൽ അമോണിയാ (NH) തൻമാത്രയിലെ നൈട്രജൻ അണു ഹൈഡ്രജൻ അണുക്കളുടെ തലത്തിൽ ലംബമായി നടത്തുന്ന കമ്പനമാണ് മാനകം (standard) ആയി സ്വീകരിച്ചിരുന്നത്. പ്രതിലോമകമ്പനം എന്നറിയപ്പെടുന്ന ഈ കമ്പനത്തിന്റെ ആവൃത്തി 23870 മെഗാ സൈക്കിൾസ് സെക്കൻഡ് ആണ് (ഒരു മെഗാ സൈക്കിൾ = 10 ദശലക്ഷം സൈക്കിൾ). അമോണിയാഘടികാരത്തിന്റെ കൃത്യത 109-ൽ 3 ഭാഗമാണ്. മേസർതത്ത്വത്തെ (Maser Principle) ആസ്പദമാക്കിയുള്ള ആണവഘടികാരങ്ങൾക്ക് ഇതിനേക്കാൾ മെച്ചപ്പെട്ട പ്രവർത്തനസ്ഥിരത നേടാൻ കഴിഞ്ഞിട്ടില്ല.

ആണവഘടികാരത്തിന്റെ അത്യാധുനിക രൂപങ്ങളിൽ അണുപുഞ്ജാനുനാദം (atomic beam resonance) എന്ന തത്ത്വമാണ് പ്രയോജനപ്പെടുത്തിയിട്ടുള്ളത്. സീഷിയം (Caesium) അണുവിന് അണുകേന്ദ്രചക്രണം (nuclear spin) മൂലം രണ്ടു വിഭിന്ന കാന്തികാവസ്ഥകളുണ്ട്. ഒരു അവസ്ഥയിൽനിന്നു, മറ്റേതിലേക്കുള്ള സംക്രമണത്തിന്റെ ആവൃത്തി 9,192,631,830 സൈ/സെ. 1010-ൽ 1 എന്ന പരിധിക്കുള്ളിൽ സുസ്ഥിരമാണ്. രന്ധ്രാനുനാദകങ്ങളിൽവച്ച് (cavity resonator) ഉച്ചാവൃത്തിയിലുള്ള കാന്തികമണ്ഡലങ്ങളിൽനിന്നും ഊർജാവശോഷണം നടത്തിയാണ് പ്രസ്തുത സംക്രമണം സാധിക്കുന്നത്. കാന്തികമണ്ഡലം, താപമാനം തുടങ്ങിയവയിലുണ്ടാകാവുന്ന ചിട്ടയില്ലാത്ത മാറ്റങ്ങളൊന്നും ആവൃത്തിയെ ബാധിക്കുകയില്ല. ആവർത്തിച്ചുള്ള മാപനങ്ങൾ മൂലം ഘടികാരത്തിന്റെ കൃത്യത 1011-ൽ 3 ഭാഗംവരെ വർധിക്കാവുന്നതാണ്. വാഷിങ്ടണിലുള്ള നാവികഗവേഷണ ലാബറട്ടറിയിൽ ഒരു സീഷിയം ഘടികാരം ഉണ്ട്. സീഷിയം ഉപയോഗിച്ചുള്ള ആണവഘടികാരത്തിന് 20 ബില്യൺ വർഷം കൃത്യതയോടെ പ്രവർത്തിക്കുവാൻ കഴിയും. റുബീഡിയം ഉപയോഗിച്ചുള്ള ആണവഘടികാരവും വികസിപ്പിച്ചിട്ടുണ്ട്. പക്ഷേ ഇതിന് സീഷിയത്തിന്റെ അത്ര കൃത്യത ലഭ്യമല്ല.



</doc>
<doc id="134124" url="https://ml.wikipedia.org/wiki?curid=134124" title="താനൂർ നഗരസഭ">
താനൂർ നഗരസഭ

മലപ്പുറം ജില്ലയിലെ തിരൂർ താലൂക്കിലാണ് താനൂർ നഗരസഭ സ്ഥിതി ചെയ്യുന്നത്. 1964-ൽ രൂപീകൃതമായ താനൂർ ഗ്രാമപഞ്ചായത്തിനെ 2015-ൽ നഗരസഭയാക്കി ഉയർത്തുകയായിരുന്നു. നഗരസഭയ്ക്ക് 19.49 ചതുരശ്രകിലോമീറ്റർ വിസ്തീർണ്ണമാണുള്ളത്. ഈ നഗരസഭയിൽ 44 വാർഡുകളുണ്ട്.




</doc>
<doc id="134127" url="https://ml.wikipedia.org/wiki?curid=134127" title="തലക്കാട് ഗ്രാമപഞ്ചായത്ത്">
തലക്കാട് ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ, തിരൂർ ബ്ളോക്കിലാണ് 16.04 ചതുരശ്ര കിലോമീറ്റർ വിസ്തീർണ്ണമുള്ള തലക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 19 വാർഡുകളുണ്ട്.




</doc>
<doc id="134154" url="https://ml.wikipedia.org/wiki?curid=134154" title="ഹസ്സാൻ ബിൻ സാബിത്">
ഹസ്സാൻ ബിൻ സാബിത്

മുഹമ്മദ്‌ നബിക്ക് മുമ്പും ശേഷവും ജീവിച്ച ഒരു അറബി മഹാ കവിയാണ് ഹസ്സാൻ ബിൻ സാബിത്. മുഴുവൻ പേര് അബുൽ വലീദ് ഹസ്സാൻ ബിൻ സാബിത് അൽ അൻസ്വാരി. 
മദീനയിലെ ""ഗസ്സാൻ"" രാജാക്കൻമാരെ പുകഴ്ത്തി കവിതകൾ പാടി. അവരുടെ വകയായി ധാരാളം സമ്മാനങ്ങൾ വാങ്ങി. ആ സമൂഹത്തിലെ വളരെ പ്രിയങ്കരനായ കവിയായി മാറി.
മുഹമ്മദ്‌ നബി മദീനയിൽ വന്നപ്പോൾ മുസ്ലിമായി. മുഹമ്മദ്‌ നബിയെ ധാരാളമായി കവിത കൊണ്ട് ആക്ഷേപിച്ചിരുന്ന ജനങ്ങളെ കവിത കൊണ്ട് തിരിച്ച പ്രതിരോധിച്ചു. നബിയെ ദ്രോഹിച്ചിരുന്നത് നബിയുടെ തന്നെ കുടുംബമായിരുന്നു. അവർക്കെതിരെ കവിത ചൊല്ലുമ്പോൾ നബി ചോദിച്ചു: നീ എങ്ങനെ അവർക്കെതിരെ കവിത എഴുതും? ഞാൻ അവരിൽ പെട്ടവനല്ലേ? അപ്പോൾ ഹസ്സാൻ മറുപടി പറയും: കുഴച്ച മാവിൽനിന്നു മുടി നീക്കം ചെയ്യുന്നത് പോലെ താങ്കളെ ഞാൻ നീക്കം ചെയ്യും.
അദ്ദേഹത്തിന്റെ വാക്കുകൾ ഇരുളിന്റെ കഴുത്തിൽ അമ്പുപോലെ പതിച്ചു. ശത്രുക്കൾക്ക് ആ വരികൾ കുറച്ചൊന്നുമല്ല അസ്വസ്ഥതയുണ്ടാക്കിയത്.
ഇസ്ലാം സ്വീകരിച്ചതോടെ കവിതയെഴുത്ത് കുറഞ്ഞു. ആരാധനയിൽ മുഴുകാൻ വേണ്ടിയായിരുന്നു ഇത്. ഇസ്ലാമിനെ സംരക്ഷിക്കാൻ വേണ്ടി മാത്രം പിന്നീട് കവിതകൾ എഴുതി.60 വര്ഷം ജാഹിലിയ്യ കാലഘട്ടത്തിലും 60 വര്ഷം ഇസ്ലാമിക കാലഘട്ടത്തിലും ജീവിച്ചു

ഹിജ്റ വർഷം 54 ൽ 120 ആം വയസ്സിൽ മരണം.

</doc>
<doc id="134155" url="https://ml.wikipedia.org/wiki?curid=134155" title="അറ്റ്ലാന്റാ യുദ്ധം">
അറ്റ്ലാന്റാ യുദ്ധം

അമേരിക്കൻ ആഭ്യന്തരയുദ്ധത്തിന്റെ (1861-65) അവസാനഘട്ടത്തിൽ ജോർജിയയുടെ തലസ്ഥാനമായ അറ്റ്ലാന്റാ നഗരത്തിനു ചുറ്റുമായി 1864 ജൂലൈ 20 മുതൽ സെപ്റ്റംബർ 2 വരെ നടന്ന യുദ്ധമാണ് അറ്റ്ലാന്റാ യുദ്ധം. ഈ സംഘട്ടനത്തിനുശേഷമാണ്, അമേരിക്കൻ ആഭ്യന്തരയുദ്ധത്തിൽ ഉത്തരസംസ്ഥാനങ്ങൾക്ക് നിർണായകമായ വിജയം ലഭിച്ചു തുടങ്ങിയത്.

യൂണിയൻ (ഉത്തര സംസ്ഥാനങ്ങൾ) സൈനിക നേതാവായ വില്യം ടി. ഷെർമൻ (1820-91) അറ്റ്ലാന്റയെ ലക്ഷ്യമാക്കി 1864 മേയിൽ സൈനികനീക്കം ആരംഭിച്ചു. അദ്ദേഹത്തിന്റെ സൈന്യത്തിൽ 90,000 പടയാളികളാണ് ഉണ്ടായിരുന്നത്. കോൺഫെഡറേറ്റ് (ദക്ഷിണസംസ്ഥാനങ്ങൾ) സൈന്യാധിപനായ ജെ.ഇ. ജോൺസ്റ്റൺ 60,000 പടയാളികളോടുകൂടി യൂണിയൻ സൈന്യത്തെ എതിർത്തു. നേരിട്ടുള്ള യുദ്ധം ഒഴിവാക്കുന്നതിൽ ഷെർമന്റെ പടയാളികൾ സമർഥരായിരുന്നു. തന്ത്രപൂർവമായ നിരവധി പാർശ്വാക്രമണങ്ങളിലൂടെ തങ്ങളുടെ മാർഗ്ഗം സുരക്ഷിതമാക്കിക്കൊണ്ട് ജൂലൈ 17-ന് അറ്റ്ലാന്റാ നഗരത്തിന് 13 കി.മീ. അടുത്തുവരെ യൂണിയൻ സൈന്യം എത്തി. ഷെർമന്റെ വിജയകരമായ മുന്നേറ്റംമൂലം ജോൺസ്റ്റൺ രൂക്ഷമായ വിമർശനത്തിനു പാത്രമായി. കോൺഫെഡറേഷന്റെ പ്രസിഡന്റായ ജെഫേഴ്സൻ ഡേവിഡ് ഇക്കാരണത്താൽ ജോൺസ്റ്റനെ സൈന്യാധിപസ്ഥാനത്തുനിന്ന് നീക്കുകയും പകരം ജോൺ ബെൽ ഹുഡ്ഡിനെ (1831-79) നിയമിക്കുകയും ചെയ്തു. പതിനൊന്നു ദിവസത്തിനുള്ളിൽ ഹുഡ്ഡ് മൂന്നു പ്രാവശ്യം ഷെർമനുമായി ഏറ്റുമുട്ടി പരാജയപ്പെട്ടു. പീച്ച്ട്രിക്രിക്ക് (ജൂലൈ 20), അറ്റ്ലാന്റാ (ജൂലൈ 22), എസ്രാചർച്ച് (ജൂലൈ 28) എന്നീ സ്ഥലങ്ങളിൽ വച്ചാണ് ഈ യുദ്ധങ്ങൾ നടന്നത്. ഈ യുദ്ധങ്ങളിൽ ഹുഡ്ഡിന് 10,841-ഉം ഷെർമന് 9,719-ഉം പടയാളികൾ നഷ്ടപ്പെട്ടു. എന്നിട്ടും അറ്റ്ലാന്റാ അധീനമാക്കുവാൻ ഷെർമന് കഴിഞ്ഞില്ല. തുടർന്ന് തെക്കുഭാഗത്തും കിഴക്കുഭാഗത്തും കൂടിയുള്ള വാർത്താവിനിമയത്തെ വിച്ഛേദിച്ചുകൊണ്ട് ഷെർമൻ അറ്റ്ലാന്റാ നഗരത്തെ വലയംചെയ്തു. ഈ ഉപരോധം ഒരു മാസത്തിലേറെ നീണ്ടുനിന്നു. ജനറൽ ഹുഡ്ഡും, 14,000 വരുന്ന അദ്ദേഹത്തിന്റെ സൈന്യവും സെപ്റ്റബർ 2-ന് അറ്റ്ലാന്റാ നഗരത്തിൽനിന്ന് പിൻവാങ്ങി. അടുത്തദിവസം തന്നെ യൂണിയൻ സൈന്യം നഗരം കൈവശമാക്കി.

ഇതിന് ശേഷവും ഷെർമന്റെ വിജയം ശാശ്വതമെന്നു പറയാൻ കഴിയുമായിരുന്നില്ല. അദ്ദേഹം ഒരു ശത്രുരാജ്യത്തിനുള്ളിൽ ആയിരുന്നു. ശക്തമായ സൈനികകാവൽ ഏർപ്പെടുത്തിയിരുന്ന ഒരു റെയിൽറോഡ് മാത്രമായിരുന്നു അദ്ദേഹത്തിന്റെ ഗതാഗത വാർത്താവിനിമയ മാർഗം. ഹുഡ്ഡ് അതു മനസ്സിലാക്കുകയും ആ സന്ദർഭം തികച്ചും പ്രയോജനപ്പെടുത്തുന്നതിന് ശ്രമിക്കുകയും ചെയ്തു. അദ്ദേഹം ആദ്യം പടിഞ്ഞാറോട്ട് നീങ്ങി, അറ്റ്ലന്റായിൽ നിന്ന് 73 കി.മീ. വടക്കു സ്ഥിതിചെയ്യുന്ന അല്ലാത്തൂണാ റെയിൽ റോഡ് സ്റ്റേഷൻ ആക്രമിച്ചു; എന്നാൽ ഈ ശ്രമത്തിലും അദ്ദേഹം പരാജയപ്പെട്ടു. ഹുഡ്ഡ് വീണ്ടും പടിഞ്ഞാറുഭാഗത്തേക്ക് പിൻവാങ്ങി. ചട്ടനൂഗ (Chattanooga) റെയിൽറോഡിന് സമീപത്തുനിന്നും ഹുഡ്ഡ് വീണ്ടും പിൻവാങ്ങുന്നതുവരെ ഷെർമൻ അദ്ദേഹത്തെ പിൻതുടർന്നു. അതിനുശേഷം ഷെർമൻ 60,000 പടയാളികൾ ഉൾക്കൊള്ളുന്ന ശക്തമായ ഒരു സൈന്യത്തെ അവിടെ കേന്ദ്രീകരിച്ചു. നവംബർ 15-ന് ഷെർമൻ അറ്റ്ലാന്റായിൽനിന്ന് കടൽക്കരയിലേക്ക് തന്റെ ജൈത്രയാത്ര ആരംഭിച്ചു. പുറപ്പെടുന്നതിനുമുമ്പ് അറ്റ്ലാന്റായിലെ ആയുധശാലകൾ മുഴുവൻ ചുട്ടുനശിപ്പിച്ചു. ചട്ടനൂഗയിലേക്കുള്ള റെയിൽ റോഡു തകർക്കുകയും ടെലഗ്രാഫ് കമ്പികൾ മുറിച്ചുകളയുകയും ചെയ്തു. 97 കി.മീ. വിസ്താരമുള്ള ഒരു മേഖലയിൽ രണ്ടു സമാന്തരറോഡുകളിൽ കൂടിയാണ് അദ്ദേഹത്തിന്റെ സൈന്യങ്ങൾ നീങ്ങിയത്. ഷെർമന്റെ കണക്കനുസരിച്ച് ഈ ആക്രമണം ജോർജിയയ്ക്കു വരുത്തിവച്ച നഷ്ടം 10 കോടി പവനാണ്. അതിൽ 8 കോടിയും വിനാശക പ്രവർത്തനങ്ങളുടെയും മറ്റു ദുർവിനിയോഗങ്ങളുടെയും ഫലമായുണ്ടായതാണ്.



</doc>
<doc id="134162" url="https://ml.wikipedia.org/wiki?curid=134162" title="ഉറുമി">
ഉറുമി

ഉറുമി (English: Urumi; Tamil: உறுமி, "ഉറുമി", Sinhalese: එතුණු කඩුව "എതുനു കഡുവ"; Hindi: "ആര") പുരാതന കേരളത്തിലും ശ്രീലങ്കയിലും ഉപയോഗിച്ചിരുന്ന ഒരുതരം ഉലയുന്ന വാൾ ആണ് ഉറുമി. സംഘകാലം മുതലേ ഈ ആയുധം നിലവിലുണ്ടായിരുന്നെന്ന് വിശ്വസിക്കപ്പെടുന്നു.

ഒരു ഉരുക്ക് ചാട്ടവാർ പോലെയാണ് ഉറുമി ഉപയോഗിക്കുന്നത്. അതിനാൽ തന്നെ ഉപയോഗിക്കുന്ന ആൾക്ക് ചാട്ടയുടെയും വാളിന്റെയും ഉപയോഗം അറിഞ്ഞിരിക്കേണ്ടത് ആവശ്യമാണ്. ഈ ഒരു കാരണത്താൽ തന്നെ ഉറുമിക്ക് കളരിപ്പയറ്റ് പോലെയുള്ള ആയോധനകലകളിൽ വലിയ പ്രാധാന്യം ഉണ്ട്.

"ഉറുമി" എന്ന വാക്കിന്റെ ഉത്ഭവം ഭാരതത്തിലാണ്. കേരളത്തിൽ ഇതിനെ വിളിക്കുന്ന മറ്റൊരു പേരാണ് ചുറ്റുവാൾ. തമിഴിൽ "സുരുൾ കത്തി" (curling sword) "സുരുൾ വാൾ" (curling blade) "സുരുൾ പടകത്തി" (சுருள் பட்டாக்கத்தி) എന്നെല്ലാം അറിയപ്പെടുന്നതും ഉറുമിയാണ്.

ഉറുമിയുടെ പിടി നിർമ്മിക്കുന്നത് ഉരുക്കോ പിച്ചളയോ ഉപയോഗിച്ചാണ്. "തൽവാർ" വാളുകളുടെ പിടിയോട് ഇതിന് സാമ്യമുണ്ട്. പിടിയുടെ അറ്റത്ത് അലങ്കാരത്തിനുവേണ്ടി മൂർച്ചയുള്ള ഒരുഭാഗവും കാണാറുണ്ട്. മുക്കാലിഞ്ച് മുതൽ ഒരിഞ്ച് വരെയാണ് വാൾത്തലയുടെ വീതി. സാധാരണയായി യോദ്ധാവിന്റെ നിവർത്തിപ്പിടിച്ച കൈകളുടെ മൊത്തം നീളത്തിനു സമമായ നീളമാണ് വാൾത്തലക്കുണ്ടാവുക, ഇത് 4 മുതൽ 5 അടിവരെയാവാം. ഒറ്റ പിടിയിൽ ഒന്നിലധികം ഉറുമിവാളുകൾ പിടിപ്പിക്കുന്നതും അപൂർവമല്ല. ശ്രീലങ്കയിൽ കാണപ്പെടുന്ന ചില ഉറുമികൾക്ക് 32 വാൾത്തലകൾ വരെയുണ്ട്, ഇവ രണ്ടു കൈയിലും ഓരോന്ന് വെച്ച് ഉപയോഗിക്കുന്നവയാണ്.

ഉറുമിയുടെ നീളവും ഉലയുന്ന സ്വഭാവവും ഒന്നിലധികം എതിരാളികളെ നേരിടുന്നതിന് ഫലപ്രദമാണ്. ഉപയോഗത്തിലല്ലാത്തപ്പോൾ അരക്കു ചുറ്റും കച്ചപോലെ ചുറ്റിവെക്കുകയാണ് ചെയ്യുക. പിടി സാധാരണ വാൾപ്പിടി പോലെ അരക്കെട്ടിൽ ഉയർന്നുനിൽക്കുകയും ചെയ്യും.


</doc>
<doc id="134167" url="https://ml.wikipedia.org/wiki?curid=134167" title="ഹഫ്സ ബിൻത് ഉമർ ഇബ്ൻ ഖത്വാബ്">
ഹഫ്സ ബിൻത് ഉമർ ഇബ്ൻ ഖത്വാബ്

ഹഫ്സ ബിൻത് ഉമർ () മുഹമ്മദ് നബിയുടെ ഭാര്യമാരിൽ ഒരാളും ഇസ്‌ലാമിലെ രണ്ടാമത്തെ ഖലീഫയായിരുന്ന ഉമർ ഇബ്‌ൻ ഖത്വാബിന്റെ മകളും ആയിരുന്നു. നബിയുടെ ഭാര്യമാരെ മുസ്ലീങ്ങൾ ആദരസൂചകമായി "ഉമ്മുൽ മുഅ്മിനീൻ" (വിശ്വാസികളുടെ ഉമ്മ) എന്നാണ് വിളിക്കാറുള്ളത്.

നബിക്ക് പ്രവാചകത്വം ലഭിച്ച അഞ്ചാം വർഷം മക്കയിലായിരുന്നു ജനനം. ആദ്യം ഹഫ്സയെ വിവാഹം ചെയ്തിരുന്നത് ഖുനൈസ് ഇബ്ൻ ഹുദൈഫ എന്ന ഒരു സഹാബിയായിരുന്നു. ബദ്ർ, ഉഹ്ദ് യുദ്ധങ്ങളിൽ പങ്കെടുത്തിരുന്ന ഒരു ധീരയോദ്ധാവായിരുന്ന അദ്ദേഹത്തിന് ഉഹ്ദ് യുദ്ധത്തിൽ മുറിവേൽക്കുകയും അത് അദ്ദേഹത്തിന്റെ മരണത്തിന് ഹേതുവാകുകയും ചെയ്തു. അങ്ങനെ വിധവയായ തന്റെ മകളെ വിവാഹം ചെയ്യാൻ ഉമർ തന്റെ സുഹൃത്തുക്കളായ അബൂബക്കറിനോടും ഉസ്മാനോടും ആവശ്യപ്പെട്ടെങ്കിലും അവർ നിരസിക്കുകയാണുണ്ടായത്. ഇതേക്കുറിച്ച് നബിയോട് പരാതിപ്പെട്ട ഉമറിനോട് നബി പറഞ്ഞത് "ഹഫ്സക്ക് ഉസ്മാനേക്കാളും ഉസ്മാന് ഹഫ്സയേക്കാളും നല്ല ഇണയെ ലഭിച്ചേക്കാം" എന്നാണ്. പിന്നീട് മുഹമ്മദ് നബി ഹഫ്സയെ വിവാഹം ചെയ്തു. 

ഇസ്ലാമിന്റെ ആദ്യ കാലത്ത് തന്നെ ശിഫാ അദവിയ്യയിൽ നിന്ന് സാക്ഷരത നേടിയ ഇവർ ഖുർ ആൻ ഹൃദ്ദിസ്ഥമാക്കുകയും അതിന്റെ ലിഖിതവൽക്കരണത്തിൽ സഹായിക്കുകയും ചെയ്തിട്ടുണ്ട്. ഖുർ ആന്റെ ആദ്യ പ്രതി സൂക്ഷിച്ചുവെച്ചിരുന്നതും ഇവർ തന്നെയായിരുന്നു. ഖലീഫ ഉസ്മാന്റെ കാലത്ത് ഖുർആൻ ക്രോഡീകരിക്കുമ്പോൾ ഹഫ്സയുടെ കൈവശം ഉണ്ടായിരുന്ന പകർപ്പും ഉപയോഗപ്പെടുത്തിയിരുന്നു.

അറുപതോളം ഹദീസുകൾ നിവേദനം നടത്തിയ ഹഫ്സ, ആയിശയുടെ ഉറ്റ തോഴി കൂടിയായിരുന്നു. 
അറുപതാം വയസ്സിൽ മരണപ്പെട്ടു.


</doc>
<doc id="134171" url="https://ml.wikipedia.org/wiki?curid=134171" title="റാവുത്തർ">
റാവുത്തർ

മുസ്ലീം ആധിപത്യമുണ്ടായിരുന്ന കാലഘട്ടങ്ങളിലും അല്ലാത്തപ്പോഴും പല തെന്നിന്ത്യൻ സൈന്യങ്ങളിലും അശ്വസൈന്യവിഭാഗമായിരുന്നു റാവുത്തർമാർ.ഈ വംശത്തിൽ തുർക്ക്-തെന്നിന്ത്യൻ സങ്കരപാരമ്പര്യം (multi ethnic) ഉള്ളതായി സൂചനകൾ ഉണ്ട്. തുർക്കി എന്നർത്ഥം വരുന്ന ‘തുലുക്കർ’ എന്ന പേരിലും ഇവർ അറിയപ്പെട്ടിരുന്നത് ഇതിലേക്കുള്ള സാദ്ധ്യതയാണ്. സുന്നി വിഭാഗത്തിലെ ഹനഫി മദ്ഹബ് (Hanafi school- ഇമാം അബൂഹനീഫയാൽ-699—767 CE- ക്രോഡീകൃതമായ കർമശാസ്ത്രം) പിന്തുടരുന്ന ഇവരുടെ പരമ്പരാഗതഭാഷ തമിഴ്‌ ആണ്. ഇവരുടെ ഉത്പത്തിയെക്കുറിച്ച് ഇനിയും ഗവേഷണങ്ങൾ നടക്കേണ്ടതുണ്ട്. കഴിഞ്ഞ നൂറ്റാണ്ടിൽ കപ്പൽ കയറിപ്പോയ ഇവരിലെ ഒരു വിഭാഗം മലയ, സിങ്കപ്പൂർ ദേശങ്ങളിൽ കുടിയേറിയിട്ടുണ്ട്. റാവുത്തർ എന്നും റാവ്ടിൻ (Rautin) എന്നും സർനെയിം ഉപയോഗിക്കുന്ന അവർ ഇന്ന് അവിടങ്ങളിൽ പ്രബലവിഭാഗമാണ്‌. കേരള ചരിത്ര ഗവേഷണ കൌൺസിൽ 'റാവുത്തർമാരുടെ മുന്നൂറു വർഷം' എന്ന ഒരു ചരിത്രപുസ്തകം പ്രസിദ്ധീകരിച്ചിട്ടുണ്ട്. കേരളത്തിലെ തെക്കൻ ജില്ലകളിൽ റാവുത്തർമാർ ധാരാളമായുണ്ട്. ഈരാറ്റുപേട്ട, പത്തനംതിട്ട, ആലപ്പുഴ, കൊല്ലം,ഇടുക്കി തുടങ്ങിയ പട്ടണങ്ങളിൽ ഇവരെ കൂടുതലായി കണ്ടു വരുന്നു.

റാവുത്തർമാർ പിതാവിനെ അത്ത എന്ന് സംബോധന ചെയ്യുന്നു, ഇതു ഒരു തുർക്കിഷ് വാക്ക് ആകുന്നു.രാവുതര്മാര്കിടയിലെ പഴയ പരമ്പരയിൽ ഉള്ള സ്ത്രീകളുടെ ചട്ടയും മുണ്ടും വേഷവിധാനം തുര്കിഷ് രീതികളെ അനുസ്മരിപ്പിക്കുന്നുമ്മ. റാവുത്തർ മാർ തുർക്കി വംശജർ. കേരളത്തിലേക്കുള്ള സഞ്ചാര പാതകളിൽ ആയി റാവുത്തർമാരുടെ കുടിയേറ്റം ഇന്ന് പടര്ന്നു കിടക്കുന്നു. കണ്ണൂർ ജില്ലയിലെ അടക്കാത്തോട്, കൊട്ടിയൂർ കണിച്ചാർ, വിളക്കോട്, ചെംബന്തൊട്ടി, ആലക്കോട്, ചെറുപുഴ തുടങ്ങിയ പ്രദേശങ്ങളിലുമായി റാവുത്തർ വംശം ചിതറിക്കിടക്കുന്നുണ്ട്. മാതാവിനെ 'അമ്മ' എന്നും പിതാവിനെ 'അത്ത' എന്നുമാണു ഇവർ വിളിക്കുന്നത്. അത്ത എന്നത് തുർക്കി ഭാഷയാണു. തുർക്കിയിലും പിതാവിനെ അത്ത എന്നു തന്നെയാണു വിളിക്കുന്നത്.'രവുതര്മാരുടെ മുന്നൂര് വർഷ'ത്തിൽ പ്രതിപാദിക്കുന്ന ഒരു ചരിത്രം, അലാവുദ്ദീൻ ഖില്ജി ദക്ഷിണ ഇന്ത്യ പിടിച്ചടക്കി ഭരിക്കുമ്പോൾ മധുര കേന്ദ്രികരിച് അദ്ദേഹത്തിന്റെ ഗവര്നരുടെ കീഴില തുർകിയിൽ നിന്നും വന്ന പടയാളികൾ ഉണ്ടായിരുന്നു എന്നാണ് . കാലക്രമേണ ഖില്ജിയുടെ ഭരണം മാറി ഹിന്ദു രാജാക്കന്മാർ ഭരണം പിടിചെടുക്കയും ഈ തുര്കി പടയാളികൾ അവിടുത്തെ നാട്ടു രാജാക്കന്മാരുടെ സൈന്യത്തിൽ പങ്കാളികൾ ആകുകയും ചെയ്തു. തിരുവതന്കൂർ രാജ്യവും കായംകുളം രാജാവും ഇവരുടെ സേവനങ്ങള സ്വീകരിച്ചിട്ടുണ്ട് എന്നതിന് രേഖകള ഉണ്ട് . തുർകിയിൽ നിന്നും ഇങ്ങനെ വന്ന പടയാളികൾ തമിൾ സംസ്കാരവുമായി ഇണങ്ങി ചേരുകയും , രാജാവിന്റെ അനുമതിയോടു കൂടി സമൂഹത്തിലെ തന്നെ സ്ത്രീകളെ വേളി കഴിക്കുകയും അവരുടെ കുടുംബം രാജാവിനോട് കൂറ് ഉള്ളവരുമായി തീര്ന്നു. കാലക്രമേണ യുദ്ധങ്ങൾ കുറഞ്ഞു വരികയും ഇവര കുടുംബം പോറ്റാൻ മറ്റു വഴികള ആര്രയുകയും ചെയ്തു . അന്ന് യൂരോപും അറേബ്യ യുമായി നല്ല വ്യാപാര ബന്ധം പുലര്തിയിരുന്ന ദക്ഷിണേന്ത്യയിലെ പട്ടണങ്ങളായ, തെങ്കാശി, തിരുനെൽവേലി, മധുര, നാഗർകോവിൽ, പാലക്കാട്, കൊല്ലം, കായംകുളം, തിരുവനംതപുരം, പന്തളം, പുനലൂർ, കോട്ടയം ഇവിടങ്ങളിലൊക്കെ ചരക്ക് കൊണ്ട് നടന്നു വിലക്കുകയും വാങ്ങുകയും ചെയ്യുന്നത് ഇവരുടെ തൊഴിലായി മാറി. ഏലം, ഇഞ്ചി,പുഞ്ച, കുരുമുളക്, കശുവണ്ടി, ഉണക്ക മീൻ തുടങ്ങിയവയുടെ മൊത്ത വ്യാപാരം ഇന്നുകാണുന്ന രവുതര്മാരുടെ മുൻഗാമികൾ സർവ്വ സാധാരണമായി നടത്തിയിരുന്നതാണ്. തമിഴ്നാട്ടിൽ നിന്നും കേരളത്തിലേക്ക് ഉള്ള ചരക്കു പാതകളിലൂടെ ഇവർ ചരക്കുകൾ എത്തിക്കുകയും അതുവഴി സമ്പന്നരായി കേരളത്തില തന്നെ ഭൂമി വാങ്ങിക്കൂട്ടുകയും ചെയ്തു. തമിഴ്നാടുമായുള്ള ബന്ധം തുടരുമ്പോഴും പുതിയ തലമുറ മലയാളം മാതൃഭാഷയായി സ്വീകരിക്കുകയും കച്ചവടത്തിൽ നിന്നും ക്രമേണ പിന്മാറുകയും ചെയ്തു. ഇവരുടെ പുതിയ തലമുറ ഇന്ന് പ്രധാനമായും ഗൾഫ്‌ രാജ്യങ്ങളിൽ ജോലി നോക്കുന്നു. വിദ്യാഭാസ യോഗ്യത ഉള്ളവർ നാട്ടിൽ സര്ക്കാർ സർവ്വീസിലും ജോലി നോക്കുന്നുണ്ട്. തമിഴ്നാട്ടിൽ നിന്നും കേരളത്തിലേക്കുള്ള സഞ്ചാര പാതകളിൽ ആയി ഇവരുടെ കുടിയേറ്റം ഇന്ന് പടർന്നു കിടക്കുന്നു. 


</doc>
<doc id="134182" url="https://ml.wikipedia.org/wiki?curid=134182" title="മാന്നാർമത്തായി സ്പീക്കിങ്ങ്">
മാന്നാർമത്തായി സ്പീക്കിങ്ങ്

മാണി സി. കാപ്പന്റെ സംവിധാനത്തിൽ ഇന്നസെന്റ്, മുകേഷ്, സായി കുമാർ, ബിജു മേനോൻ, വാണി വിശ്വനാഥ് എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പുറത്തിറങ്ങിയ ഒരു മലയാളചലച്ചിത്രമാണ് മാന്നാർമത്തായി സ്പീക്കിങ്ങ്. 1989-ൽ പുറത്തിറങ്ങിയ "റാംജിറാവ് സ്പീക്കിങ്ങ്" എന്ന സിദ്ദിഖ്-ലാൽ സംവിധാനം ചെയ്ത ചിത്രത്തിന്റെ രണ്ടാംഭാഗമായാണ് ഈ ചിത്രം പുറത്തിറങ്ങിയത്. വാണി വിശ്വനാഥ് അഭിനയിച്ച ആദ്യ മലയാളചിത്രമാണിത്. ഓ.കെ. പ്രൊഡക്ഷൻസിന്റെ ബാനറിൽ മാണി സി. കാപ്പൻ നിർമ്മിച്ച ഈ ചിത്രം ഓ.കെ. പിൿചേഴ്‌സ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് സിദ്ദിഖ്-ലാൽ ആണ്.

1995-ലെ ഏറ്റവും വലിയ മൂന്നാമത്തെ ഹിറ്റായിരുന്നു ഈ ചിത്രം. ഇതിന്റെ രണ്ടാം ഭാഗം 2014ൽ മാന്നാർമത്തായി സ്പീക്കിങ്ങ് 2 എന്നാ പേരിൽ പുറത്തിറങ്ങി.

ബിച്ചു തിരുമല എഴുതിയ ഇതിലെ ഗാനങ്ങൾക്ക് സംഗീതം പകർന്നത് എസ്.പി. വെങ്കിടേഷ് ആണ്. ഗാനങ്ങൾ സർഗ്ഗം സ്പീഡ് ഓഡിയോസ് വിപണനം ചെയ്തിരിക്കുന്നു.



</doc>
<doc id="134183" url="https://ml.wikipedia.org/wiki?curid=134183" title="സ്പീഡ് ട്രാക്ക്">
സ്പീഡ് ട്രാക്ക്

ജയസൂര്യയുടെ സംവിധാനത്തിൽ ദിലീപ്, മധു വാര്യർ, സലീം കുമാർ, ഗജാല എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് സ്പീഡ് ട്രാക്ക്. വർണ്ണചിത്രയുടെ ബാനറിൽ സുബൈർ നിർമ്മിച്ച ഈ ചിത്രം വിതരണം ചെയ്തത് വർണ്ണചിത്ര റിലീസ് ആണ്. ചിത്രത്തിന്റെ രചന നിർവ്വഹിച്ചതും ജയസൂര്യ തന്നെയാണ്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് ദീപക് ദേവ് ആണ്. പശ്ചാത്തലസംഗീതം ഒരുക്കിയിരിക്കുന്നത് ഔസേപ്പച്ചൻ. ഗാനങ്ങൾ വിപണനം ചെയ്തത് സത്യം ഓഡിയോസ്.



</doc>
<doc id="134195" url="https://ml.wikipedia.org/wiki?curid=134195" title="നീർക്കടവ്">
നീർക്കടവ്

കണ്ണൂർ നഗരത്തിൽ നിന്ന് വടക്ക് സമുദ്ര തീരത്ത് 8 കി.മി.ദുരത്തിൽ സ്ഥിതി ചെയ്യുന്ന ഒരു ഗ്രാമമാണ് നീർക്കടവ്. ഒരു എൽ പി സ്കൂൾ, ശ്രീ കൂരുമ്പ ക്ഷേത്രം എന്നിവ ഇവിടെ സ്ഥിതി ചെയ്യുന്നു


</doc>
<doc id="134198" url="https://ml.wikipedia.org/wiki?curid=134198" title="അടാട്ട് ശിവക്ഷേത്രം">
അടാട്ട് ശിവക്ഷേത്രം

അടാട്ട് മഹാദേവക്ഷേത്രം: തൃശ്ശൂർ ജില്ലയിലെ അടാട്ട് ഗ്രാമത്തിലാണ് അടാട്ട് മഹാദേവക്ഷേത്രം സ്ഥിതിചെയ്യുന്നത്. പരശുരാമനാൽ പ്രതിഷ്ഠിക്കപ്പെട്ടു എന്നു വിശ്വസിക്കുന്ന നൂറ്റെട്ടു ശിവക്ഷേത്രങ്ങളിൽ ഒന്നാണിത്.

അടാട്ട് ശിവവിഷ്ണു ക്ഷേത്രം എന്നാണ് പൊതുവിൽ ഈ ക്ഷേത്രം അറിയപ്പെടുന്നത്.

അടാട്ട് എന്ന സ്ഥലനാമത്തെപ്പറ്റി വിചിത്രമായ ഒരു ഐതിഹ്യമുണ്ട്. ഇത് കുറൂർ മനയെന്ന ഭവനവുമായും, അവിടത്തെ കുറൂരമ്മയുമായും ബന്ധപ്പെട്ടിരിക്കുന്നു. ഗുരുവായൂരപ്പന്റെ പൂജയ്ക്കായി നൈവേദ്യമൊരുക്കിക്കൊണ്ടിരുന്ന കുറൂരമ്മയെ സഹായിക്കാനായി എവിടെനിന്നൊ ഒരു ബാലൻ എത്തിയത്രെ. പൂജാദ്രവ്യങ്ങളൊരുക്കി പൂജാരിയായ വില്വമംഗലത്തെ കാത്തിരിക്കെ, സഹായിക്കാൻ വന്ന ബാലൻ നൈവേദ്യം എടുത്തുകഴിക്കുന്നതു കണ്ടെത്തിയ കുറൂരമ്മ ആ ഉണ്ണിയെ ഒരു കലത്തിന്നടിയിൽ അടച്ചിട്ടുവത്രെ. ഭഗവാൻ കൃഷ്ണന് വെച്ചിരുന്ന നൈവേദ്യമെടുത്ത് കഴിക്കാനൊരുമ്പെട്ട ബാലൻ, സാക്ഷാൽ കൃഷ്ണൻ തന്നെയെന്നെ നിഗമനത്തിൽ അവർ എത്തിച്ചേരുകയായിരുന്നു. ഇങ്ങനെ കൃഷ്ണനെ അടച്ചിട്ട സ്ഥലം എന്ന അർത്ഥത്തിൽ ഈ സ്ഥലം അടാട്ട് എന്നപേരിൽ പിന്നീട് പ്രശസ്തമാവുകയായിരുന്നു.

കുറൂരമ്മ പൂജിച്ചിരുന്ന ഉണ്ണികണ്ണന്റെ പ്രതിഷ്ഠ ഇവിടെയാണ്. വേണുഗോപാലനായി ഇവിടെ പ്രതിഷ്ഠിച്ചിരിക്കുന്നു.

മറ്റു ക്ഷേത്രങ്ങളിലേതുപോലെ തന്നെ ഇവിടേയും ഗണപതി പ്രതിഷ്ഠ ഉണ്ട്.

ശിവരാത്രിയും, അഷ്ടമിരോഹിണിയും അല്ലാതെ പ്രത്യേക ഉത്സവങ്ങൾ ഇവിടെ പതിവില്ല.

തൃശ്ശൂർ - ഗുരുവായൂർ/കുന്നംകുളം റോഡിൽ മുതുവറ ജംഗ്ഷനിൽ നിന്നും ഇടത്തോട്ട് തിരിഞ്ഞു അടാട്ട് റോഡിൽ ഏതാനും കിലോമീറ്ററുകൾ സഞ്ചരിച്ചാൽ ഇവിടെ എത്തി ചേരാം.


</doc>
<doc id="134199" url="https://ml.wikipedia.org/wiki?curid=134199" title="പെരുങ്കുളം">
പെരുങ്കുളം

കൊല്ലം ജില്ലയിലെ കൊട്ടാരക്കര താലൂക്കിലെ കുളക്കട, മൈലം പഞ്ചായത്തുകളിലായി വ്യാപിച്ചുകിടക്കുന്ന ഒരു ഗ്രാമമാണ് പെരുംകുളം. നെടുങ്കേണി എന്നാണ് പെരുംകുളം എന്ന വാക്കിന്റെ അർത്ഥം. നെടുങ്കേണി എന്നാൽ ജലസമ്പർക്കം ധാരാളം ഉള്ള സ്ഥലം.തൊട്ടടുത്തുകിടക്കുന്ന പൂവറ്റൂർ, പ്ലാമൂട് എന്നീ പ്രദേശങ്ങളുമായി താരതമ്യം ചെയ്യുമ്പോൾ ഉയർന്ന സ്ഥലമാണ് പെരുംകുളം. എന്നാൽ വയൽ പ്രദേശങ്ങൾ ധാരാളം ഉണ്ട്. സ്ഥലത്തിന്റെ വിവിധ ഭാഗങ്ങളിലായി മുപ്പതോളം കുളങ്ങൾ സ്ഥിതിചെയ്യുന്നുണ്ട്. കുളങ്ങൾ പെരുകിയ നാട് എന്ന അർത്ഥത്തിലായിരിക്കണം പെരുംകുളംഎന്ന സ്ഥലപ്പേര് രൂപം കൊണ്ടത്.


</doc>
<doc id="134206" url="https://ml.wikipedia.org/wiki?curid=134206" title="എം.ഓ.ടി. അയ്യങ്കാർ">
എം.ഓ.ടി. അയ്യങ്കാർ

ഇന്ത്യ കണ്ട ഏറ്റവും മികച്ച വൈദ്യ കീടശാസ്ത്രഗവേഷകരിൽ ഒരാളാണ് എം.ഓ.ടി.അയ്യങ്കാർ. (1895 ഫെബ്രുവരി 06 നു ചെന്നൈയിൽ ജനനം, 1972 സെപ്റ്റംബർ 16 നു ബന്ഗലൂരില് വച്ച് മരണം). ചെന്നൈ ഹിന്ദു ഹൈസ്കൂളിലും ,പ്രസിഡൻസി കോളേജിലും പഠനം പൂർത്തിയാക്കി.
ബംഗാളിലെ മലമ്പനി ഗവേഷണ സ്ഥാപനത്തിൽ കീടശാസ്ത്രഞ്ജൻ, മലമ്പനി ഗവേഷകൻ എന്നീ നിലകളിൽ കാൽ നൂറ്റാണ്ടോളം പ്രവർത്തിച്ചു. ഇന്ത്യയിൽ മലമ്പനി വ്യാപിപ്പിക്കുന്ന അനോഫലീസ് കൊതുകുകളുടെ ജൈവനിയന്ത്രണത്തിന് ഉപയോഗപ്പെടുത്താവുന്ന സീലമോസിസ് ഇനത്തിൽപ്പെട്ട രണ്ടു ഫങ്ങസ്സുകളെ ഇക്കാലത്ത് കണ്ടെത്തിയത്, കൊതുകുകളുടെ ജൈവ നിയന്ത്രണത്തിന് അദ്ദേഹം നൽകിവന്ന പ്രാധാന്യം വ്യക്തമാക്കുന്നു,
തിരുവിതാംകൂറിലെ ഒരു പ്രധാന ആരോഗ്യ പ്രശ്നമായ മന്ത് രോഗം പരിഹരിക്കുന്നതിലെക്കായി, രാജാവിന്റെ ക്ഷണം അനുസരിച്ച്, 1931 ഒക്ടോബർ 14നു തിരുവനന്തപുരത്ത്, സംസ്ഥാന കീടശാസ്ത്രജ്നായി ജോലിയിൽ പ്രവേശിച്ചു. 1931 മുതൽ നാല് വർഷം, തെക്കൻ തിരുവിതാംകൂറിലെ അഗസ്തീശ്വരം താലൂക്കിൽ തുടങ്ങി വടക്ക് പറവൂർ താലൂക്ക് വരെ മന്ത് രോഗ വ്യാപനത്തെക്കുറിച്ചു പഠനം നടത്തിയത് "എപിടെമിഒലോജി ഓഫ് ഫയിലാരിയസിസ് ഇൻ ട്രാവൻകൂർ " എന്ന പേരിൽ പ്രസിദ്ധീകരിക്കുകയും, ചെയ്തു .അതോടൊപ്പം, മന്ത് രോഗത്തിന്റെ സിരാകേന്ദ്രമായ ചേർത്തല താലൂക്കിലെ പട്ടണക്കാട് 1933ല് അയ്യങ്കാർ സ്ഥാപിച്ച മന്ത് രോഗ പഠന-നിയന്ത്രണ പ്രവർത്തനങ്ങൾ, മന്തുരോഗ നിയന്ത്രണ പ്രവർത്തനങ്ങൾക്ക് ലോക മാതൃക ആയി ഇന്നും തുടരുന്നു . തിരുവിതാംകൂറിലെ, മന്ത് രോഗത്തിന് കാരണമാകുന്ന വൂച്ചരറിയ ബാന്ക്രോഫ്റ്റി (Wucheraria bancrofti ), ബ്രുഗിയ മലയി (Brugia malayi ) വിരകളെക്കുറിച്ച് അയ്യങ്കാർ നടത്തിയ ഗവേഷണ ഫലങ്ങൾ, 1938 ല് ദില്ലിയിലെ ഇന്ത്യൻ കൌൺസിൽ ഓഫ് മെഡിക്കൽ റിസർച്ച് പ്രസിദ്ധീകരിച്ചു. റൊമാനോ മേർമിസ് അയ്യങ്കാരി (Romano mermis ayyankar ) എന്ന ഒരിനം മേർമിസ് വിരകൾക്കും, ക്യുലുക്സ് അയ്യംകാരി (Culex ayyankari) എന്ന ഒരിനം കൊതുകിനും അദ്ദേഹത്തിന്റെ ബഹുമാനാർഥം പേരിട്ടിട്ടുണ്ട് . 
മന്ത്, മലമ്പനി തുടങ്ങിയ കൊതുകുജന്യ രോഗങ്ങൾ ഉൾപ്പെടെ, മെഡിക്കൽ എന്റൊമോളജിയിൽ നൂറിൽക്കൂടുതൽ പ്രബന്ധങ്ങൾ,ദേശീയ രാജ്യാന്തര ജേണലുകളിൽ അയ്യങ്കാരുടെതായുണ്ട്. "കറുത്ത പനി" എന്ന കല അസർ (Kala-azar ) പരത്തുന്ന മണലീച്ച (Sand fly), ഗുനിയ വിര രോഗം(Guinea worm disease ) പരത്തുന്ന സ്യ്ക്ലോപ്സ് (Cyclops ) എന്ന ചെറിയ ജല പ്രാണിയെക്കുറിച്ചും ഗവേഷണം നടത്തി. 1950കളിൽ, അന്ന് ബ്രിട്ടിഷ് കോളനി ആയിരുന്ന മാല ദ്വീപുകളിൽ മന്ത് രോഗത്തെക്കുറിച്ചുള്ള പഠനത്തിനായി ലോകാരോഗ്യ സംഘടന അയച്ചത് അദ്ദേഹത്തെയാണ്. കൊതുകിനെ സ്നേഹിച്ച്, മന്തിനെ തുരത്തിയ ഒരു മനുഷ്യ സ്നേഹിയായി അദ്ദേഹം എന്നും ഓർമിക്കപ്പെടും



</doc>
<doc id="134213" url="https://ml.wikipedia.org/wiki?curid=134213" title="കിഴുപ്പിള്ളിക്കര">
കിഴുപ്പിള്ളിക്കര

തൃശ്ശൂർ ജില്ലയിലെ താന്ന്യം ഗ്രാമപഞ്ചായത്തിലെ ഒരു ഗ്രാമമാണു് കിഴുപ്പിള്ളിക്കര. തൃശ്ശൂർ വടക്കുംനാഥൻ ക്ഷേത്രത്തിൽ നിന്നും 20 കി.മീ. തെക്കു പടിഞ്ഞാറായി ഈ ഗ്രാമം സ്ഥിതി ചെയ്യുന്നു.

ഏകദേശം പതിനായിരം.

മലയാളം









680704
680702

</doc>
<doc id="134214" url="https://ml.wikipedia.org/wiki?curid=134214" title="നേപ്യിഡോ">
നേപ്യിഡോ

മ്യാന്മറിന്റെ തലസ്ഥാനമാണ് നേപ്യിഡോ. ഇവിടെ ബർമ്മീസ് ഭാഷ സംസാരിക്കുന്ന ജനങ്ങളാണ് കൂടുതൽ.

2005 നവംബർ 6-നാണ് ന്യേപിഡോ മ്യാന്മറിന്റെ തലസ്ഥാനമായത്. അതുവരെ യാങ്കോൺ (റങ്കൂൺ) ആയിരുന്നു തലസ്ഥാനം. 2008-ലെ ഭരണഘടനയനുസരിച്ച് നേപ്യിഡോ കേന്ദ്രഭരണപ്രദേശം എന്ന പേരിലാണ് ഈ സ്ഥലത്തിന്റെ ഭരണം.


</doc>
<doc id="134223" url="https://ml.wikipedia.org/wiki?curid=134223" title="ഈസ്റ്റ് കോസ്റ്റ് വിജയൻ">
ഈസ്റ്റ് കോസ്റ്റ് വിജയൻ

വീഡിയോ ആൽബങ്ങൾ, മാപ്പിളപ്പാട്ട്, ഭക്തിഗാനങ്ങൾ തുടങ്ങിയ ചലച്ചിത്രേതര ഗാനങ്ങളുടെ സംവിധായകൻ, രചയിതാവ്, നിർമ്മാതാവ് എന്നിവയിലൂടെ പരിചതനായ ഒരു കേരളീയ കലാകാരനും പ്രവാസി വ്യാപാര സംരംഭകനുമാണ് ഈസ്റ്റ് കോസ്റ്റ് വിജയൻ എന്നറിയപ്പെടുന്ന കരിക്കാട്ടിൽ വാസുദേവൻപിള്ള സുരേന്ദ്രൻപിള്ള. വിജയന്റെ ,"ആദ്യമായ്", "ഓർമ്മക്കായ്", "നിനക്കായ്", "ഒരിക്കൽ നീ പറഞ്ഞു", "സ്വന്തം", "ഇനിയെന്നും", "മിദാദ്", "ജദീദ്", എന്നീ വീഡിയോ ആൽബങ്ങൾ പ്രശസ്തമാണ്‌. "നോവൽ" എന്ന മലയാളചിത്രത്തിന്റെ നിർമ്മാണവും സം‌വിധാനവും നിർ‌വഹിച്ചു. നാട്ടിലും ഗൾഫ് രാജ്യങ്ങളിലും നിരവധി സ്റ്റേജ് ഷോകൾ നിർമ്മിക്കുകയും സം‌വിധാനം ചെയ്യുകയും ചെയ്തു.

കരിക്കാട്ടിൽ വാസുദേവൻ പിള്ളയുടേയും ദേവകിയമ്മയുടേയും മകനായി 1955ൽ കൊല്ലം ജില്ലയിലെ അഞ്ചലിനടുത്ത മലമേലിൽ ജനനം. അഞ്ചലിലെ സെന്റ് ജോൺസ് കോളേജിൽ നിന്ന് ഗണിതശാസ്ത്രത്തിൽ ബിരുദമെടുത്ത വിജയൻ, അറ്റോമിക് എനർജി ഡിപ്പാർട്ട്മെന്റിന്റെ കീഴിലുള്ള സ്റ്റോക്ക് വേരിഫിക്കേഷൻ ടീമിൽ ജോലിയിൽ പ്രവേശിച്ചു. പിന്നീട് ദുബായിലുള്ള സഹോദരന്റെ ബിസിനസ്സിൽ സഹായിയായി പ്രവർത്തിച്ചെങ്കിലും വൈകാതെ സ്വന്തമായി സംരംഭങ്ങൾ തുടങ്ങി. യു.എ.ഇ.യുടെ കിഴക്കൻ തീരപ്രദേശമായ കൊർഫുക്കാനിൽ ഈസ്റ്റ് കോസ്റ്റ് റെന്റ് എ കാർ എന്ന സ്ഥാപനാത്തിനു 1984 തുടക്കം കുറിച്ചുകൊണ്ടാണ് വിജയൻ വ്യാപാരരംഗത്തേക്ക് പ്രവേശിക്കുന്നത്. തന്റെ ഔദ്യോഗിക നാമമായ കെ.വി.എസ്. പിള്ള എന്ന നാമത്തെ മറികടന്നുകൊണ്ട് ഈസ്റ്റ് കോസ്റ്റ് വിജയൻ എന്ന നാമം ഇതിലൂടെ പ്രചാരംസിദ്ധിക്കുകയായിരുന്നു. പിന്നീട് ഈ സ്ഥാപനത്തിന്റെ നിരവധി ശാഖകൾ യു.എ.ഇയുടെ വിവിധ ഭാഗങ്ങളിൽ ആരംഭിച്ചു. 1997 ൽ ഈസ്റ്റ്കോസ്റ്റ് വീഡിയോ എന്റർറ്റൈൻമെന്റ് എന്ന സ്ഥാപനം തുടങ്ങി. ഇതുവഴി നിരവധി ആൽബങ്ങൾ അദ്ദേഹം നിർമ്മിച്ചു.



</doc>
<doc id="134227" url="https://ml.wikipedia.org/wiki?curid=134227" title="ആലക്കോട് ഗ്രാമപഞ്ചായത്ത്, ഇടുക്കി ജില്ല">
ആലക്കോട് ഗ്രാമപഞ്ചായത്ത്, ഇടുക്കി ജില്ല

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് ആലക്കോട് ഗ്രാമപഞ്ചായത്ത്. 1953-ൽ രൂപം കൊണ്ട ഈ പഞ്ചായത്ത് ഇളംദേശം ബ്ലോക്ക് പഞ്ചായത്തിലും, ആലക്കോട്, കരിമണ്ണൂർ എന്നീ റവന്യൂ വില്ലേജുകളിലും ഉൾപ്പെടുന്നു. 22.54 ചതുരശ്രകിലോമീറ്റർ ആണ് വിസ്തീർണ്ണം



</doc>
<doc id="134229" url="https://ml.wikipedia.org/wiki?curid=134229" title="മണക്കാട് ഗ്രാമപഞ്ചായത്ത്">
മണക്കാട് ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലാണ് മണക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. 1958-ൽ രൂപം കൊണ്ട ഈ പഞ്ചായത്ത് മണക്കാട് വില്ലേജിന്റെ പരിധിയിലാണ്. 20 ചതുരശ്ര കിലോമീറ്റർ മാത്രമാണ് പഞ്ചായത്തിന്റെ വിസ്തീർണ്ണം.



</doc>
<doc id="134231" url="https://ml.wikipedia.org/wiki?curid=134231" title="ആലക്കോട് ഗ്രാമപഞ്ചായത്ത് (വിവക്ഷകൾ)">
ആലക്കോട് ഗ്രാമപഞ്ചായത്ത് (വിവക്ഷകൾ)



</doc>
<doc id="134236" url="https://ml.wikipedia.org/wiki?curid=134236" title="കാമാക്ഷി ഗ്രാമപഞ്ചായത്ത്">
കാമാക്ഷി ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന പഞ്ചായത്താണ് കാമാക്ഷി ഗ്രാമപഞ്ചായത്ത്. 1968 ജൂൺ 9 ന് രൂപം കൊണ്ട ഈ പഞ്ചായത്തിൽ തങ്കമണി, ഉപ്പുതോട് എന്നീ വില്ലേജുകൾ ഉൾപ്പെടുന്നു. 32.38 ചതുരശ്രകിലോമീറ്ററാണ് ഈ പഞ്ചായത്തിന്റെ വിസ്തീർണ്ണം.





</doc>
<doc id="134237" url="https://ml.wikipedia.org/wiki?curid=134237" title="ജനമേജയൻ">
ജനമേജയൻ

ഭാരതീയ ഇതിഹാസകാവ്യമായ മഹാഭാരതത്തിൽ കുരുവംശത്തിലെ ഒരു രാജാവാണ് ജനമേജയൻ. പരീക്ഷിത്ത് രാജാവിന്റെയും മദ്രാവതിയുടെയും മകനായി ജനിച്ച ജനമേജയൻ പാണ്ഡവമദ്ധ്യമനായ അർജ്ജുനന്റെ മകൻ അഭിമന്യുവിന്റെ ചെറുമകനാണ്. പരീക്ഷിത്ത് രാജാവിന്റെ മരണശേഷം ഹസ്തിനപുരത്തിന്റെ സിംഹാസനത്തിലേറിയ ജനമേജയനനാണ് വ്യാസശിഷ്യനായ വൈശമ്പായനൻ മഹാഭാരതകഥ വിവരിച്ചുകൊടുക്കുന്നത്.

ജനമേജയന്റെ പിതാവ് പരീക്ഷിത്ത് ഒരു മുനിശാപത്തെത്തുടർന്ന് അഷ്ടനാഗങ്ങളിലൊന്നായ തക്ഷകന്റെ കടിയേറ്റാണ് മരിച്ചത്. ഇതിനെത്തുടർന്ന് നാഗവംശത്തോടുതന്നെ വിദ്വേഷം തോന്നിയ ജനമേജയൻ തന്റെ പിതൃഘാതകനോട് പ്രതികാരം ചെയ്യാനുറച്ചു. നാഗങ്ങളെ ഉന്മൂലനാശം ചെയ്യുന്നതിനായി ഉത്തങ്കൻ എന്ന മുനിയുടെ സഹായത്തോടെ സർപ്പസത്രം നടത്താനുറച്ചു. 

സർപ്പസത്രത്തെത്തുടർന്ന് സർപ്പങ്ങൾ ഓരോന്നായി ഹോമകുണ്ഡത്തിൽ വന്ന് വീണ് ചാകാൻ തുടങ്ങി. തുടർന്ന് നാഗരാജാവായ തക്ഷകനെ ആവാഹിക്കാൻ ശ്രമിച്ചു. ഭയചകിതനായ തക്ഷകൻ ദേവലോകത്തെത്തി ദേവേന്ദ്രന്റെ അടുത്ത് അഭയം തേടി. ദേവേന്ദ്രൻ തന്റെ അർദ്ധസിംഹാസനം നല്കി തക്ഷകനെ സംരക്ഷിച്ചതറിഞ്ഞ ഉത്തങ്കൻ ദേവേന്ദ്രനേയും തക്ഷകനേയും സിംഹാസനത്തേയും എല്ലാം ഒന്നായി ആവാഹിച്ചു.
ഈ ഘട്ടത്തിൽ ജരൽക്കാരു മഹർഷിയുടെ പുത്രനായ അസ്തികൻ എന്ന ബ്രാഹ്മണകുമാരൻ ജനമേജയന്റെ കൊട്ടാരത്തിൽ വന്നു. ആസ്തികന്റെ വാക്കുകൾ കേട്ട ജനമേജയൻ സർപ്പസത്രം അവസാനിപ്പിക്കാൻ ഉത്തരവിടുകയും തക്ഷകനെ മോചിപ്പിക്കുകയും ചെയ്തു. നാഗവംശത്തെ ഉന്മൂലനം ചെയ്യാനുള്ള ശ്രമത്തിൽനിന്നും അദ്ദേഹം പിന്തിരിഞ്ഞു. 


</doc>
<doc id="134238" url="https://ml.wikipedia.org/wiki?curid=134238" title="വാഴത്തോപ്പ് ഗ്രാമപഞ്ചായത്ത്">
വാഴത്തോപ്പ് ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് വാഴത്തോപ്പ് ഗ്രാമപഞ്ചായത്ത്. 124 ചതുരശ്ര കിലോമീറ്റർ വിസ്തീർണ്ണമുള്ള ഈ പഞ്ചായത്തിൽ ഇടുക്കി ബ്ളോക്ക് പഞ്ചായത്തും, ഇടുക്കി വില്ലേജും ഉൾപ്പെടുന്നു. ഇടുക്കി അണക്കെട്ട് ഈ പഞ്ചായത്തിലാണ് സ്ഥിതി ചെയ്യുന്നത്.




</doc>
<doc id="134240" url="https://ml.wikipedia.org/wiki?curid=134240" title="കേരളത്തിലെ പ്രധാന പോരാട്ടങ്ങൾ">
കേരളത്തിലെ പ്രധാന പോരാട്ടങ്ങൾ

കേരളചരിത്രത്തിൽ നവോത്ഥാന മുന്നേറ്റങ്ങൾക്ക് വളമേകിയ ധാരാളം ലഹളകളുണ്ട്.അതിൽ പ്രധാനപ്പെട്ടവയാണ് പെരിനാട് ലഹള, പുല്ലാട്ട് ലഹള തുടങ്ങിയവ.സാധുജനപരിപാലന സംഘത്തിന്റെ പ്രവർത്തനപരിപാടിയിലെ പ്രധാനയിനം സ്കൂൾ പ്രവേശനസ്വാതന്ത്ര്യം നേടിയെടുക്കുകയെന്നതായിരുന്നു.
1907 ൽഅയിത്ത ജാതിക്കാർക്ക് സ്കൂൾ പ്രവേശനം അനുവദിച്ചുകൊണ്ട് സർക്കാർ തലത്തിൽ ഒരു തീരുമാനം ഉണ്ടായി.
അയിത്തവര്ഗ്ഗക്കാര്ക്ക് സ്കുള് പ്രവേശനം അനുവദിച്ചുകൊണ്ട് സര്ക്കാരിന്റെ കല്പനയുണ്ടായപ്പോള് തിരുവല്ലായിലെ പുല്ലാട്ടു എന്ന സ്ഥലത്തുള്ള ചില സവര്ണ്ണര് അതിനെ ശക്തിയായി എതിര്ത്തു. അതു ജാതിവ്യവസ്ഥയെ തകിടം മറിക്കാന് കരുതിക്കൂട്ടിയുള്ള ഒരു നടപടിയാണെന്നു ധരിച്ചു അവിടുത്തുകാരനായ ഒരു നായര് മാടംബി കൈയില് തുരുന്പു പിടിച്ച വാളുമായി സ്വയം വെട്ടിമരിക്കാന് തയ്യാറായി രംഗത്തിറങ്ങി.


</doc>
<doc id="134242" url="https://ml.wikipedia.org/wiki?curid=134242" title="കഞ്ഞിക്കുഴി ഗ്രാമപഞ്ചായത്ത്, ഇടുക്കി ജില്ല">
കഞ്ഞിക്കുഴി ഗ്രാമപഞ്ചായത്ത്, ഇടുക്കി ജില്ല

ഇടുക്കി ജില്ലയിലെ ഇടുക്കി താലൂക്കിലാണ് കഞ്ഞിക്കുഴി ഗ്രാമപഞ്ചായത്ത് സ്ഥിതി ചെയ്യുന്നത്. 1976 - ൽ രൂപം കൊണ്ട ഈ പഞ്ചായത്ത് ഇടുക്കി ബ്ലോക്കിലും കഞ്ഞിക്കുഴി വില്ലേജിലും ഉൾപ്പെടുന്നു. 227.51 ചതുരശ്ര കിലോമീറ്ററാണ് പഞ്ചായത്തിന്റെ വിസ്തീർണ്ണം




</doc>
<doc id="134244" url="https://ml.wikipedia.org/wiki?curid=134244" title="അറ്റ്ലാന്റിക് ചാർട്ടർ">
അറ്റ്ലാന്റിക് ചാർട്ടർ

യു.എസ്. പ്രസിഡന്റ് ഫ്രാങ്ക്ളിൻ റൂസ്‌വെൽറ്റും ബ്രിട്ടിഷ് പ്രധാനമന്ത്രി വിൻസ്റ്റൺ ചർച്ചിലും കൂടി 1941 ആഗസ്റ്റ് 14-ന് രൂപംകൊടുത്ത സമ്മതപത്രമാണ് അറ്റ്ലാന്റിക് ചാർട്ടർ 1941 ആഗസ്റ്റ് 9 മുതൽ 12 വരെ ന്യൂഫൗണ്ട്‌ലാൻഡിന്റെ സമുദ്രതീരത്തുനിന്ന് 5 കി.മീ. അകലെ ആർജന്റീയ ഉൾക്കടലിൽ "അഗസ്റ്റാ", "പ്രിൻസ് ഒഫ് വെയിൽസ്" എന്നീ യുദ്ധക്കപ്പലുകളിൽവച്ച് അവർ നടത്തിയ കൂടിയാലോചനയുടെ ഫലമായിട്ടാണ് ഈ സമ്മതപത്ര പ്രഖ്യാപനം ഉണ്ടായത്. നാസിസത്തിനും ഫാസിസത്തിനും എതിരായ ഈ ഉഭയകക്ഷി പ്രഖ്യാപനത്തിൽ എട്ടു വകുപ്പുകളാണുള്ളത്.


ഈ തത്ത്വങ്ങൾ ഐക്യരാഷ്ട്ര ഉടമ്പടിക്ക് ആധാരമായിരിക്കേണ്ട ആശയങ്ങളെ മുൻകൂട്ടി കാണുകയാണുണ്ടായത്. ഈ ചാർട്ടറിലെ വ്യവസ്ഥകളെല്ലാം യു.എൻ. അംഗീകരിച്ചിട്ടുണ്ട് (1942 ജനുവരി 1). യു.എസ്.എസ്.ആറും ഇരുപത്തിനാലു സഖ്യരാജ്യങ്ങളും ഈ സംയുക്തപ്രഖ്യാപനം അംഗീകരിച്ചു. എന്നാൽ ശത്രുരാജ്യത്തെ സംബന്ധിച്ചിടത്തോളം, രണ്ടാംവകുപ്പ് ബാധകമല്ലെന്ന് 1944 ഫെബ്രുവരി 22-ന് അറ്റ്ലാന്റിക്ക് ചാർട്ടറിന്റെ ശില്പികളിലൊരാളായ ബ്രിട്ടിഷ് പ്രധാനമന്ത്രി വിൻസ്റ്റൺ ചർച്ചിൽ പാർലമെന്റിൽ പ്രസ്താവിച്ചു. ഒരു കൊല്ലം കൂടി കഴിഞ്ഞപ്പോൾ ഈ ഉടമ്പടി, ഒരു നിയമമെന്ന നിലയിലല്ല, വഴികാട്ടിയെന്ന നിലയിൽ മാത്രമേ സ്വീകരിക്കാൻ കഴിയൂ എന്നും അദ്ദേഹം അഭിപ്രായപ്പെട്ടു. നേരത്തെതന്നെ (1943 ഡിസമ്പറിൽ) കിഴക്കേ പോളണ്ടിനെ യു.എസ്.എസ്.ആറുമായി സംയോജിപ്പിച്ചതിനെ അദ്ദേഹവും സ്റ്റാലിനും കൂടി പ്രത്യക്ഷത്തിൽ ശരിവയ്ക്കുകയും, ജർമനിയിൽ നിന്നും, തദ്ദേശവാസികളുടെ ആഗ്രഹാഭിലാഷങ്ങളെ ഒട്ടും പരിഗണിക്കാതെ തന്നെ, പോളണ്ടിന് നഷ്ടപരിഹാരം ലഭിക്കേണ്ടതാണെന്ന വാദം അംഗീകരിക്കുകയുമുണ്ടായി. അതിനുമുൻപ് വെള്ളക്കാർക്ക് മാത്രമായി ചാർട്ടറിന്റെ പ്രയോജനങ്ങൾ പരിമിതമാക്കണമെന്ന് സൂചിപ്പിക്കുന്ന തരത്തിലുള്ള അഭിപ്രായങ്ങളും ഉണ്ടായിട്ടുണ്ട്. കേവലമൊരു അനൌപചാരിക പ്രമാണമോ, അഭിപ്രായപ്രകടനം മാത്രമോ ആയ പ്രസ്തുത ചാർട്ടർ കാലക്രമേണ വിസ്മൃതമായി.



</doc>
<doc id="134245" url="https://ml.wikipedia.org/wiki?curid=134245" title="അറക്കുളം ഗ്രാമപഞ്ചായത്ത്">
അറക്കുളം ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് അറക്കുളം ഗ്രാമപഞ്ചായത്ത്. 192.64 ചതുരശ്ര കിലോമീറ്റർ വിസ്തീർണ്ണമുള്ള ഈ പഞ്ചായത്ത് ഇടുക്കി ബ്ലോക്കിലും, അറക്കുളം, ഇലപ്പള്ളി, ഇടുക്കി, ഉപ്പുതറ, കുടയത്തൂർ വില്ലേജ് എന്നിവയുടെയും പരിധി ഉൾക്കൊള്ളുന്നു. 1954- ലാണ് പഞ്ചായത്ത് രൂപം കൊണ്ടത്.




</doc>
<doc id="134247" url="https://ml.wikipedia.org/wiki?curid=134247" title="പുളിയനം">
പുളിയനം

കേരളത്തിൽ എറണാകുളം ജില്ലയിലെ അങ്കമാലി നഗരത്തിനു അടുത്തുള്ള ഒരു ഗ്രാമം ആണ് പുളിയനം. സ്ഥല നാമമായി ബന്ധപ്പെട്ടു രണ്ട് ഐതിഹ്യങ്ങളാണ് പ്രധാനമായും ഉള്ളത്. പണ്ട് ഇവിടം പുലി വിഹാരിച്ചിരുന്ന വന ഭൂമി ആയതു കൊണ്ട് ഈ പ്രദേശം പുലിവനം എന്നു അറിയപ്പെട്ടിരുന്നു എന്നും, പിന്നീട് പുലിവനം രൂപമാറ്റം സംഭവിച്ചു പുളിയനം ആയി എന്നതാണു ഒരു ഐതിഹ്യം. പുളി മരം ധാരാളം ഉള്ള സ്ഥലമായതു കൊണ്ടു പുളിവനം പുളിയനം രൂപാന്തരം സംഭവിച്ചു പുളിയനം ആയി എന്നതാണു രണ്ടാമത്തെ ഐതിഹ്യം. പുളിയനം അങ്കമാലി നഗരത്തിനു 11 കി.മി കിഴക്ക് ദിക്കായും കൊച്ചി അന്താരാഷ്ട വിമാനത്താവളത്തിനു 6 കി.മി വടക്കായും സ്ഥിതി ചെയ്യുന്നു. അങ്കമാലിയാണു അടുത്തുള്ള തീവണ്ടി നിലയം. 

ചാലക്കുടിപ്പുഴയും മാഞ്ഞാലി തോടും ജല സമൃദ്ധമാക്കുന്ന പുളിയനത്തെ പ്രമുഖ കൃഷി നെല്ല് അണ്.കൂടാതെ റബ്ബർ, വാഴ തുടങ്ങിയവയും ഉണ്ട്. കരിങ്കല്ലിനു പേരു കേട്ട സ്ഥലമാണു പുളിയനം. പല പ്രമുഖ ക്ഷേത്രങ്ങളുടേയും ശിലാശില്പങ്ങളും നിർമ്മിച്ചിരിക്കുന്നത് പുളിയനം കല്ലുകളാണ്.

പുളിയനത്തിലെ കല സാംസ്ക്കാരിക പ്രവർത്തനങ്ങൾ പ്രസിദ്ധമാണ് . ഗവണ്മെന്റ് ഹയർസെക്കണ്ടറി സ്കൂൾ, സെന്റ് ഫ്രാൻസീസ് ലോവർ പ്രൈമറി സ്കൂൾ, ദേശസേവിനി ഗ്രാമീണ വായനശാല, കലാമണ്ഡലം ഹൈദർ അലി സ്മാരക കഥകളി സമിതി , യുനൈറ്റഡ് കലാകായിക സമിതി, നവധാര സമിതി, സ്നേഹ സാംസ്ക്കാരിക നിലയം തുടങ്ങിയവ പുളിയനത്തു സ്ഥിതി ചെയ്യുന്നു .


</doc>
<doc id="134248" url="https://ml.wikipedia.org/wiki?curid=134248" title="കുടയത്തൂർ ഗ്രാമപഞ്ചായത്ത്">
കുടയത്തൂർ ഗ്രാമപഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിലെ ഒരു പഞ്ചായത്താണ് കുടയത്തൂർ ഗ്രാമപഞ്ചായത്ത്. 28.20 ചതുരശ്ര കിലോമീറ്റർ വിസ്തീർണ്ണമുള്ള ഈ പഞ്ചായത്ത് തൊടുപുഴ താലൂക്കിലും ഇളംദേശം ബ്ലോക്കിലും അതോടൊപ്പം കുടയത്തൂർ, വെള്ളിയാമറ്റം, ആലക്കോട് എന്നീ വില്ലേജുകളുടെ പരിധിയിലുമാണ് സ്ഥിതി ചെയ്യുന്നത്. പഞ്ചായത്ത് രൂപം കൊണ്ടത് 1953-54 കാലഘട്ടത്തിലാണ്.



</doc>
<doc id="134251" url="https://ml.wikipedia.org/wiki?curid=134251" title="കൊന്നത്തടി ഗ്രാമപഞ്ചായത്ത്">
കൊന്നത്തടി ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് കൊന്നത്തടി ഗ്രാമപഞ്ചായത്ത്. ഇത് അടിമാലി ബ്ലോക്കിലെ , കൊന്നത്തടി വില്ലേജ് പരിധിയിലാണ് നിലകൊള്ളുന്നത്. 96 ചതുരശ്ര കിലോമീറ്ററാണ് പഞ്ചായത്തിന്റെ വിസ്തീർണ്ണം. 1962-ൽ ഉടുമ്പൻചോല പഞ്ചായത്ത് വിഭജിക്കുകയും അതേതുടർന്ന് 1964-ൽ നടന്ന തെരഞ്ഞെടുപ്പോടു കൂടി പഞ്ചായത്തിന്റെ പ്രവർത്തനം തുടങ്ങുകയും ചെയ്തു. ശ്രീമതി മേഴ്സി ജോസാണ് ഇപ്പോഴത്തെ പഞ്ചായത്ത് പ്രസിഡന്റ്. ശ്രീ ടി.പി. മൽക്കയാണ് ഇപ്പോഴത്തെ വൈസ് പ്രസിഡന്റ്.
കമ്പിളികണ്ടം, മുനിയറ, കൊമ്പൊടിഞ്ഞാൽ എന്നിവിടങ്ങളിൽ കാണുന്ന മുനിയറകൾ, പാറത്തോട്ടിൽ നിന്നും, കരിമലയിൽ നിന്നും കണ്ടെടുത്തിട്ടുള്ള മൺപാത്രങ്ങൾ, ആയുധങ്ങൾ എന്നിവയ്ക്ക് കേരളത്തിന്റെ മറ്റ് പ്രദേശങ്ങളിൽ നിന്നും കണ്ടെടുത്തിട്ടുള്ള മഹാശിലായുഗ അവശിഷ്ടങ്ങളോടുള്ള സാമ്യം കണക്കിലെടുക്കുമ്പോൾ ഇവിടെ ബി.സി 700 നും 400 നും ഇടയിൽ ജനവാസം ഉണ്ടായിരുന്നു എന്ന് അനുമാനിച്ചിട്ടുണ്ട്.

മഹാശിലായുഗകാലത്തെ നന്നങ്ങാടികളും മുനിയറകളും തിങ്കൾക്കാട്, കൊമ്പൊടിഞ്ഞാൽ, പണിക്കൻകുടി, പൂതാളി എന്നിവിടങ്ങളിൽ കണ്ടെത്തിയിട്ടുണ്ട്. പഞ്ചായത്തിലെ മരക്കാനം മലമേട്ടിലും സമീപപ്രദേശങ്ങളിലുമായി മഹാശിലായുഗകാലത്തെ ഉരൽക്കുഴിയും അടയാളക്കല്ലുകളും കണ്ടെത്തിയിട്ടുണ്ട്. പാറക്കെട്ടുകൾ നിറഞ്ഞ മലമുകളിലേക്കുള്ള ഒറ്റയടിപ്പാതയിൽ രണ്ടിടങ്ങളിൽ വാളുപോലെ കല്ലിൽ കൊത്തിയിരിക്കുന്നത് കാണാൻ കഴിയും. മലമുകളിലാണ് ഉരൽക്കുഴി. അമ്പത് ലിറ്ററോളം വെള്ളം നിറയ്ക്കാൻ കഴിയുന്ന വൃത്താകൃതിയിലുള്ള കുഴിയാണിത്.




</doc>
<doc id="134257" url="https://ml.wikipedia.org/wiki?curid=134257" title="രാജാക്കാട് ഗ്രാമപഞ്ചായത്ത്">
രാജാക്കാട് ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിലാണ് രാജാക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. 31.03 ചതുരശ്രകിലോമീറ്റർ വിസ്തീർണ്ണമുള്ള ഈ പഞ്ചായത്തിൽ നെടുംങ്കണ്ടം ബ്ളോക്ക് പഞ്ചായത്തും, രാജക്കാട് വില്ലേജും ഉൾക്കൊള്ളുന്നു. 




</doc>
<doc id="134274" url="https://ml.wikipedia.org/wiki?curid=134274" title="പരീക്ഷിത്ത്">
പരീക്ഷിത്ത്

ഭാരതീയ ഇതിഹാസകാവ്യമായ മഹാഭാരതത്തിൽ പരാമർശ്ശിക്കുന്ന കുരുവംശത്തിലെ ഒരു രാജാവാണ് പരീക്ഷിത്ത്. അഭിമന്യുവിന്റെ പുത്രനും അർജ്ജുനന്റെ പൗത്രനുമാണ് ഇദ്ദേഹം. വിരാടരാജകുമാരിയായ ഉത്തരയാണ് ഇദ്ദേഹത്തിന്റെ അമ്മ.

അഭിമന്യുവിന്റെ മരണ ശേഷമാണ് പരീക്ഷിത്തിന്റെ ജനനം. ജനിച്ച ഉടനെ അമ്മയും മരിച്ചു. മുത്തച്ഛനായ അർജ്ജുനനാണ് വളർത്തിയത്. പരീക്ഷിത്തിനെ രാജാവാക്കിയശേഷം അർജ്ജുനൻ സഹോദരങ്ങൾക്കൊപ്പം നാടുവിടുകയും അധികകാലം കഴിയും മുമ്പ് മരണമടയുകയും ചെയ്തു.
പരീക്ഷിത്തു രാജാവ് തക്ഷകന്റെ കടിയേറ്റ് ഏഴുദിവസത്തിനുള്ളിൽ മരിക്കുമെന്നു മുനിശാപമുണ്ടായി. ദുഃഖിതനായ പരീക്ഷിത്ത് മന്ത്രിമാരുമായി ആലോചിച്ച് രക്ഷയ്ക്കു വേണ്ടുന്ന ഒരുക്കങ്ങൾ ചെയ്യുവാനുറച്ചു. അദ്ദേഹം ആദ്യമായി സുരക്ഷിതമായ ഒരു ഏഴുനിലമാളിക പണിയിച്ച് അതിൽ കയറി ഇരിപ്പായി. രക്ഷയ്ക്കുവേണ്ടി മന്ത്രൌഷധങ്ങളിൽ നിപുണരായ പലരെയും യഥാസ്ഥാനങ്ങളിൽ നിയമിച്ചു. കൊട്ടാരത്തെ നാലുപാടും നിന്നു കാക്കുന്നതിനുവേണ്ടി ഉയരമുള്ള മദയാനകളെ ഏർപ്പെടുത്തി.

സുപ്രസിദ്ധനായ കശ്യപമഹർഷിയായിരുന്നു അന്നത്തെ മന്ത്രവാദികളിൽ പ്രധാനി. രാജാവിന് ഇങ്ങനെ ഒരു ശാപം കിട്ടിയതറിഞ്ഞയുടനെ ദ്രവ്യാഗ്രഹിയായ ആ മുനി, ഇതു ധനസമ്പാദനത്തി നുപറ്റിയ അവസരമാണെന്നു മനസ്സിലാക്കി പരീക്ഷിത്തു രാജാവിന്റെ കൊട്ടാരത്തിലേക്കു തിരിച്ചു. രാജാവ് ബ്രാഹ്മണശാപം ഏറ്റിരിക്കുന്ന വിവരം അറിഞ്ഞയുടനെ തക്ഷകനും മനുഷ്യരൂപമെടുത്ത് തക്കവും തരവും നോക്കി അവിടേക്കു പുറപ്പെട്ടു. ഇടയ്ക്കുവച്ച് തക്ഷകൻ കശ്യപനെ കണ്ടു. വിഷഹാരിയായ കശ്യപൻ അവിടെ വന്നാൽ തന്റെ പ്രവർത്തനത്തിനു തടസ്സമുണ്ടാകുമെന്നു മനസ്സിലാക്കിയ തക്ഷകൻ ഒരു വൃദ്ധബ്രാഹ്മണന്റെ വേഷത്തിൽ കശ്യപനെ സമീപിച്ചു. തക്ഷകന്റെ കടിയേറ്റു മരിക്കുന്ന രാജാവിനെ രക്ഷിക്കാനാണ് താൻ പോകുന്നതെന്നു കശ്യപൻ പറഞ്ഞു. അതു സാധ്യമല്ലെന്ന് വൃദ്ധബ്രാഹ്മണനും വാദിച്ചു. ഒടുവിൽ തക്ഷകൻ തന്റെ സ്വന്തരൂപം വെളിപ്പെടുത്തി. രണ്ടുപേരുടേയും കഴിവുകൾ വഴിക്കുവച്ചുതന്നെ ഒന്നു പരീക്ഷിച്ചു നോക്കാമെന്നു രണ്ടു പേരും സമ്മതിച്ചു. മാർഗ്ഗമധ്യേ ശാഖോപശാഖകളായി പന്തലിച്ചു നിന്ന ഒരു മഹാവടവൃക്ഷത്തെ തക്ഷകൻ കടിച്ചു. അവർ നോക്കി നില്ക്കവേ ആ വടവൃക്ഷം നിശ്ശേഷം ചാമ്പലായി. ഉടൻതന്നെ കശ്യപൻ അല്പം ജലം മന്ത്രം ചൊല്ലി ചാമ്പലിൽ ഒഴിച്ചു. ക്ഷണ നേരത്തിനുള്ളിൽ വൃക്ഷം പഴയതുപോലെ തഴച്ചുവളർന്നു നിന്നു. അതുകണ്ട് കശ്യപനാണ് ശ്രേഷ്ഠനെന്ന് തക്ഷകൻ സമ്മതിച്ചു. അതിനുശേഷം തക്ഷകൻ ചില വശീകരണവാക്കുകളെല്ലാം പറഞ്ഞ് കശ്യപനെ മയക്കിയെടുത്തു. മാത്രമല്ല, സംതൃപ്തനാക്കുന്നതിന് ഒരു പണക്കിഴിയും കൊടുത്ത് തക്ഷകൻ കശ്യപനെ മടക്കി അയച്ചു.

ഏഴാം ദിവസം രാവിലെ രാജാവിനെ ദംശിക്കുവാൻ തരം നോക്കി തക്ഷകൻ ഹസ്തിനപുരത്തിലെത്തി. കൊട്ടാരത്തിന്റെ നാലു പുറവും പരിശോധിക്കുവാൻ തുടങ്ങി. ഒരു മാർഗവും കാണാതെ വന്നപ്പോൾ തക്ഷകൻ തന്റെ ബന്ധുക്കളായ നാഗങ്ങളെയെല്ലാം ബ്രാഹ്മണവേഷധാരികളാക്കി പലവിധ കാഴ്ചദ്രവ്യങ്ങളോടുകൂടി രാജഭവനത്തിലേക്കു പറഞ്ഞയച്ചു. അവർ കൊണ്ടുപോയ പഴങ്ങളിൽ ഒന്നിൽ ഏറ്റവും ചെറുതായ ഒരു പുഴുവിന്റെ ആകൃതി കൈ ക്കൊണ്ട് തക്ഷകൻ ഒളിച്ചിരുന്നു. കപടവേഷധാരികളായ ബ്രാഹ്മണരെ ആദ്യം ദ്വാരപാലകർ തടഞ്ഞു. തങ്ങൾ തപോവനത്തിൽ നിന്നു വന്നവരാണെന്നും രാജാവിനെ കാണേണ്ടത് ആവശ്യമാണെന്നും അവർ അറിയിച്ചു. താപസകുമാരന്മാരെ അടുത്ത ദിവസം പ്രഭാതത്തിൽ കണ്ടുകൊള്ളാമെന്നു പറഞ്ഞ് അവർ കൊണ്ടുവന്ന ഫലമൂലാദികളെ രാജാവ് സ്വീകരിച്ചു. രാജാവുതന്നെ ഫലങ്ങളിൽ ഓരോന്നെടുത്ത് മന്ത്രിമാർക്കു കൊടുത്തു. അതിൽനിന്ന് വലുതായ ഒരു ഫലം രാജാവുമെടുത്തു ഭക്ഷിക്കുവാനായി കീറിനോക്കി. അപ്പോൾ അതിൽ കണ്ണുകൾ രണ്ടും കറുത്തും ഉടൽ അശേഷം ചുവന്നും ഏറ്റവും ചെറുതായ ഒരു കൃമി ഇരിക്കുന്നതുകണ്ട് രാജാവ് അത്ഭുതത്തോടുകൂടി മന്ത്രിമാരോട് ഇങ്ങനെ പറഞ്ഞു: "അല്ലയോ മന്ത്രിസത്തമരേ, നിങ്ങളുടെ അത്യധ്വാനത്തിന്റെ ഫലമായി നമുക്ക് ആപത്തൊന്നും ഇല്ലാതെ കഴിഞ്ഞു എന്നു പറയാം. സൂര്യനിതാ അസ്തമിക്കുന്നു. ശാപത്തിന്റെ കാലാവധിയും ഇതാ തീരുന്നു. ഇനിയും വിഷത്തെ തെല്ലും ഭയപ്പെടേണ്ടതില്ല. എന്നാൽ വിപ്രശാപം മിഥ്യയായി എന്നു വരേണ്ട. നമുക്ക് അതിനെ സ്വീകരിച്ചേക്കാം. ഈ കീടം എന്നെ കടിച്ചുകൊള്ളട്ടെ.
ഇപ്രകാരം പറഞ്ഞ് രാജാവ് മെല്ലെ പുഴുവിനെ എടുത്ത് തന്റെ കഴുത്തിൽ വച്ചു. ഉടൻതന്നെ പുഴു ഭയങ്കരമായ തക്ഷകനായി രൂപാന്തരപ്പെട്ടു. തക്ഷകൻ ഇതിനകം രാജാവിനെ ദംശിച്ചു കഴിഞ്ഞു. രാജാവ് മരിച്ചു നിലം പതിച്ചു.
ഏഴു ദിവസത്തിനുള്ളിൽ തക്ഷക ദംശനത്താൽ രാജാവു മരിക്കുമെന്ന മുനി ശാപമറിഞ്ഞയുടൻ രാജാവ് മുനിമാരേയും ബ്രാഹ്മണരേയും വരുത്തി ഇത്രയും ദിവസംകൊണ്ട് തനിക്കു ചെയ്യാൻ കഴിയുന്ന ഏറ്റവും മഹത്തായ കാര്യമെന്തെന്ന് ആലോചിക്കുകയും ഈശ്വരസ്തുതിയും ഭഗവത്കഥാ ശ്രവണവുമാണ് ആ മഹത് കൃത്യമെന്ന് അവർ മറുപടി പറയുകയുമുണ്ടായി. അതിൻപ്രകാരം ശ്രീ ശുകബ്രഹ്മർഷി ഏഴു ദിവസം കൊണ്ട് പറഞ്ഞ കഥയാണ് ശ്രീമദ്ഭാഗവതപുരാണമായി അറിയപ്പെടുന്നത്.
തക്ഷകനും ഇന്ദ്രനുമായുള്ള സഖ്യത്തെ സംബന്ധിച്ചും ദേവീ ഭാഗവതത്തിൽ വിവരണമുണ്ട്. ഉത്തങ്കൻ എന്ന ദിവ്യപ്രഭാവനായ ഒരു മുനികുമാരൻ വേദൻ എന്ന ഗുരുവിന്റെ കീഴിൽ വിദ്യാഭ്യാസം ചെയ്തിരുന്നു. വിദ്യാഭ്യാസം പൂർത്തിയാക്കിയപ്പോൾ പൗഷരാജാ വിന്റെ ഭാര്യയായ ക്ഷത്രിയസ്ത്രീ ധരിക്കുന്ന കുണ്ഡലങ്ങൾ ഗുരുദക്ഷിണയായി വാങ്ങിക്കൊണ്ടു വരുവാൻ ഗുരുപത്നി നിർദേ ശിച്ചു. ഉത്തങ്കൻ അതനുസരിച്ച് കുണ്ഡലങ്ങൾ വാങ്ങിക്കൊണ്ടു വന്നെങ്കിലും ഇന്ദ്രൻ തക്ഷകനെക്കൊണ്ട് അതു മോഷ്ടിപ്പിക്കുകയും മറ്റനേകം പ്രതിബന്ധങ്ങൾ മാർഗ്ഗമധ്യത്തിൽ സൃഷ്ടിക്കുകയും ചെയ്തു. ഇന്ദ്രനുമായുള്ള ഈ വേഴ്ച ഒരു നിത്യസ്നേഹബ ന്ധമായി വളർന്നു വരികയും തക്ഷകൻ ഇന്ദ്രന്റെ ഉത്തമസഖി യായിത്തീരുകയും ചെയ്തു.
തക്ഷകനോട് പ്രതികാരം ചെയ്യാൻ ഉത്തങ്കൻ അവസരം നോക്കിയിരുന്നു. അപ്പോഴാണ് പരീക്ഷിത്തിന്റെ പുത്രനായ ജനമേജയൻ രാജാവായത്. ഉത്തങ്കൻ ജനമേജയന്റെ കൊട്ടാരത്തിൽ ചെന്ന് തക്ഷകൻ പരീക്ഷിത്തിനെ കടിച്ചുകൊന്ന വിവരവും മറ്റും പറഞ്ഞു കേൾപ്പിച്ചു. കോപാന്ധനായ ജനമേജയൻ തക്ഷകനോട് പ്രതികാരം ചെയ്യാനുറച്ചു. ഒരു സർപ്പസത്രം നടത്തണമെന്നും ആ സത്രത്തിൽ വച്ച് സർപ്പങ്ങളെ മന്ത്രശക്തികൊണ്ട് ആവാഹിച്ച് അഗ്നിയിൽ ചുട്ടുകളയണമെന്നും മുനി അഭിപ്രായപ്പെട്ടു. ഉത്തങ്കൻ മറ്റു മുനിമാരോടുകൂടി ചേർന്ന് സർപ്പസത്രവും ആരംഭിച്ചു. സർപ്പങ്ങൾ ഓരോന്നായി വന്ന് ഹോമകുണ്ഡത്തിൽ വീണ് ചാകാൻ തുടങ്ങി. തക്ഷകനെ ആവാഹിക്കാൻ ശ്രമിച്ചു. ഭയചകിതനായ തക്ഷകൻ ദേവലോകത്തെത്തി ദേവേന്ദ്രന്റെ കാൽക്കൽ വീണു. അഭയം നല്കിയ ദേവേന്ദ്രവൻ തന്റെ അർധസിംഹാസനം കൂടി തക്ഷകന് ഒഴിഞ്ഞുകൊടുത്തു. ഇതറിഞ്ഞ ഉത്തങ്കൻ എല്ലാവരുംകൂടി വന്ന് തീയിൽ ചാടിചാകട്ടെ എന്നു പറഞ്ഞ് ദേവേന്ദ്രനേയും തക്ഷകനേയും സിംഹാസനത്തേയും എല്ലാം ഒന്നായി ആവാഹിച്ചു. ഈ ഘട്ടത്തിലാണ് ജരൽക്കാരു മഹർഷിയുടെ പുത്രനായ ആസ്തികൻ എന്ന ബ്രാഹ്മണകുമാരൻ ജനമേജയന്റെ കൊട്ടാരത്തിൽ വന്ന് സർപ്പസത്രം അവസാനിപ്പിച്ചത്.


</doc>
<doc id="134279" url="https://ml.wikipedia.org/wiki?curid=134279" title="അബ്‌ദുല്ലാഹ് ഇബ്‌നു അബ്‌ദുൽ മുത്തലിബ്">
അബ്‌ദുല്ലാഹ് ഇബ്‌നു അബ്‌ദുൽ മുത്തലിബ്

ഇസ്‌ലാമിലെ പ്രവാചകനായ മുഹമ്മദ് നബിയുടെ പിതാവാണ് അബ്ദുല്ലാഹ് ബിൻ അബ്ദുൽ മുത്തലിബ് (Arabic: عبدالله بن عبد المطلب‎). 545-ൽ ജനിച്ച അദ്ദേഹം മരണപ്പെടുന്നത് 570 ആണ്. അദ്ദേഹത്തിന്റെ പിതാവ് ഷൈബ ഇബ്ൻ ഹാഷിം(അബ്ദുൽ മുത്തലിബ്) ആയിരുന്നു. തന്റെ ഇരുപത്തി അഞ്ചാം വയസിൽ മദീനക്കും മക്കക്കും ഇടയിലുള്ള യാത്രക്കിടയിൽ രോഗാതുരനായി അദ്ദേഹം മരണമടയുമ്പോൾ ഭാര്യയായിരുന്ന ആമിന ബിൻത് വഹാബ് മുഹമ്മദ് നബിയെ ഗർഭം ധരിച്ചിരിക്കുകയായിരുന്നു.

അബ്ദുല്ലാഹ് ബിൻ അബ്ദുൽ മുത്തലിബ് (ഷൈബ) ഇബ്ൻ ഹാഷിം (അംറ്) ഇബ്ൻ അബ്ദുൽ മനാഫ് (അൽ മുഗിറ) ഇബ്ൻ ഖുസയ് (സൈദ്) ഇബ്ൻ കിലാബ് ഇബ്ൻ മുറാ ഇബ്ൻ കഅബ് ഇബ്ൻ ലുഅയ് ഇബ്ൻ ഗാലിബ് ഇബ്ൻ ഫഹർ (ഖുറൈഷ്) ഇബ്ൻ മാലിക് ഇബ്ൻ അൽ നദ്ർ (ഖൈസ്) ഇബ്ൻ കിനാന ഇബ്ൻ ഖുസൈമ ഇബ്ൻ മുദ്രികഹ് (അമീർ) ഇബ്ൻ ഇല്യാസ് ഇബ്ൻ മുദാർ ഇബ്ൻ നിസാർ ഇബ്ൻ മഅദ് ഇബ്ൻ അദ്നാൻ

അബ്ദുൽ മുത്തലിബിന്റെ പന്ത്രണ്ടു സന്താനങ്ങളിൽ ഒരാളായിരുന്നു അബ്ദുല്ല. മാതാവിന്റെ പേര് ഫാത്തിമ. 544-ലാണ് അബ്ദുല്ല ജനിച്ചതെന്ന് അൽ-കൽബി എന്ന ചരിത്രകാരൻ അഭിപ്രായപ്പെടുന്നു. തനിക്ക് പത്തു സന്താനങ്ങളുണ്ടായാൽ ഒരാളെ കാബാ ദേവാലയത്തിലേക്ക് ബലിയർപ്പിക്കാമെന്ന് അബ്ദുൽ മുത്തലിബ് പ്രതിജ്ഞ ചെയ്തിട്ടുണ്ടായിരുന്നു. അവസരം വന്നപ്പോൾ പ്രതിജ്ഞ പാലിക്കാൻ അദ്ദേഹം തീർച്ചപ്പെടുത്തി. ആരെ ബലികൊടുക്കണമെന്ന് അവരുടെ ആരാധ്യവിഗ്രഹമായിരുന്ന ഹുബ്ലയുടെ മുൻപിൽവച്ച് നറുക്കെടുത്ത് തീരുമാനിക്കാനായിരുന്നു നിശ്ചയം. നറുക്കെടുപ്പിൽ ഏറ്റവും പ്രിയപ്പെട്ട അബ്ദുല്ലയുടെ പേരാണ് കിട്ടിയത്. അവസാനം മക്കാനിവാസികളുടെ അഭിപ്രായം അനുസരിച്ച് ഒരു ജ്യോത്സ്യന്റെ നിർദ്ദേശം സ്വീകരിക്കുകയും അബ്ദുല്ലയ്ക്കു പകരം നൂറ് ഒട്ടകങ്ങളെ ബലികൊടുത്ത് പ്രതിജ്ഞ നിറവേറ്റുകയുമാണുണ്ടായത്. ഇതൊരു ഐതിഹ്യമാണെന്നു കരുതപ്പെടുന്നു.

വഹബിന്റെ മകൾ ആമിനയായിരുന്നു അബ്ദുല്ലയുടെ പത്നി. തന്റെ ഏകസന്തതിയായ മുഹമ്മദ് നബിയുടെ ഔന്നത്യം നേരിൽ കാണാനുള്ള ഭാഗ്യം അബ്ദുല്ലയ്ക്കുണ്ടായില്ല. നബിയുടെ ജനനത്തിനു കുറെ മാസങ്ങൾക്കു മുൻപ് മദീനയിൽവച്ച് 26-ആം വയസ്സിൽ (570) ഇദ്ദേഹം അന്തരിച്ചുവെന്ന് കരുതപ്പെടുന്നു.



</doc>
<doc id="134282" url="https://ml.wikipedia.org/wiki?curid=134282" title="ആമിന ബിൻത് വഹബ്">
ആമിന ബിൻത് വഹബ്

ആമിന ബിൻത് വഹബ് (Arabic: آمنة بنت وهب‎) ഇസ്‌ലാമിക പ്രവാചകനായിരുന്ന മുഹമ്മദ് നബിയുടെ മാതാവായിരുന്നു. അവർ വഹബ് ഇബ്ൻ അബ്ദുൽ മനാഫ് ഇബ്ൻ സുഹ്റ ഇബ്ൻ കിലാബ് ഇബ്ൻ മുർറത്തിന്റെ മകളായി മക്കയിൽ ഖുറൈഷ് ഗോത്രത്തിലെ ബനൂ സുഹ്റ കുടുംബത്തിൽ ജനിച്ചു. ഈ ഖുറൈശ് വംശ പരമ്പര എത്തിച്ചേരുന്നത് പ്രവാചകൻ ഇസ്മാഈൽ നബിയിലൂടെ ഇബ്രാഹീം നബിയിലേക്കാണ്. ആമിനയുടെ പൂർവിക തലമുറയിലെ മുതിർന്ന സഹോദരനായിരുന്ന ഖുസൈ ഇബിൻ കിലാബ് അബ്ദുൽ മുത്തലിബിന്റെയും പൂർവികനായിരുന്നു.പ്രവാചകൻ മുഹമ്മദ് നബിയുടെ വലിയുപ്പയായിരുന്നു അബ്ദുൽ മുത്തലിബ്.കഅബയുടെ ആദ്യ കാലത്തെ സംരക്ഷകനായിരുന്നു ഖുസൈ ഇബിൻ കിലാബ്.
ആമിനക്ക് 17 വയസ്സ് പ്രായമുള്ളപ്പോഴാണ് അവർ അബ്ദൽ മുത്തലിബിന്റെ മകനായ അബ്ദുല്ലാഹ് ബിൻ അബ്ദുൽ മുത്തലിബിനെ വിവാഹം കഴിക്കുന്നത്. വളരെ സുന്ദരനായിരുന്ന അബ്ദുള്ളയെ വിവാഹം ചെയ്യാൻ അക്കാലത്ത് നിരവധി സ്ത്രീകൾ സമീപിച്ചിരുന്നെങ്കിലും ആമിനെയായിരുന്നു അബ്ദുള്ള വിവാഹം ചെയ്തത്.അബ്ദുള്ളയുടെ പിതാവായിരുന്ന അബ്ദുൽ മുത്തലിബ് ആയിരുന്നു അക്കാലത്തെ കഅബയുടെ പരിപാലന ചുമതല നിർവഹിച്ചുപോന്നിരുന്നത്. അവരുടെ വിവാഹ ശേഷം അബ്ദുള്ള കച്ചവടാവാശ്യാർഥം ശാമിലേക്ക് പോയി.(ഇന്നത്തെ സിറിയ) .ഈ സമയം ഗർഭിണിയായിരുന്നു ആമിന.ഇതിനിടെ മക്കയിലേക്ക് മടങ്ങുന്നതിനിടയിൽ യസ്രിബിൽ വച്ച് രോഗം വന്ന് അബ്ദുള്ള മരണപ്പെട്ടു.ആമിനക്കേറ്റ വലിയ ഷോക്കായിരുന്നു അത്.തിരിച്ചു വരാൻ കഴിയാത്ത ഷോക്ക്.
പിതാവായ അബ്ദുള്ള മരണപ്പെട്ട് രണ്ടു മാസം കഴിഞ്ഞായിരുന്നു പ്രവാചകൻ മുഹമ്മദിന്റെ ജനനം.570-ൽ .മുഹമ്മദ് ജനിക്കുന്നതിന് രണ്ട് മാസം മുൻപാണ് അദ്ദേഹത്തിന്റെ പിതാവ് മരണമടയുന്നത്. മക്കയിൽ അന്ന് നിലവിലിരുന്ന ആചാരമനുസരിച്ച് ആമിന തന്റെ മകനെ മുലയൂട്ടാനായി നിയോഗിച്ചത് ബനൂസാദ് ഗോത്രത്തിൽപ്പെട്ട ബദു വനിതയായ ഹലീമയെ ആയിരുന്നു.മുഹമ്മദിന് രണ്ടു വയസ്സ് പ്രായമായപ്പോൾ ആമിനയിലേക്ക് തന്നെ തിരിച്ചുകൊണ്ടുപോയി കൊടുത്തു.

മൂന്ന് വർഷത്തിന് ശേഷം , മുഹമ്മദിന് അഞ്ച് വയസ്സായപ്പോൾ ആമിന മകനെയും കൂട്ടി യത് രിബിലേക്ക് (മദീന)പോയി.മദീന നഗരം പരിചയപ്പെടുത്തുവാനും അകന്ന ബന്ധുക്കളെ കാണാനുമായിരുന്നു ആ യാത്ര.ഒരു മാസത്തോളം അവർ അവിടെ കഴിഞ്ഞു.23 മൈൽ ദൂരമുള്ള യത് രിബിൽ നിന്നും മക്കയിലേക്ക് അവർ യാത്ര തിരിച്ചു.കൂടെ അടിമയായ ഉമ്മു അയ്മനുമുണ്ടായിരുന്നു.ഇതിനിടെ ആമിന രോഗബാധിതയാകുുകയോും പൊടുന്നനെ മരണപ്പെടുകയും ചെയ്തു.എഡി 577 ലായിരുന്നു അത്. അവവാഅ് എന്ന സ്ഥലത്ത് അവരെ കബറടക്കുകയും ചെയ്തു.
1998 വരെ അൽ-അബവാഅ് എന്ന സ്ഥലത്തെ ആമിനയുടെ കബറിടം അവിടെ ഉണ്ടായിരുന്നു.എന്നാൽ 1998ൽ അത് ബുൾഡോസർ ഉപയോഗിച്ചും പെട്രൊളൊഴിച്ചും നശിപ്പിച്ചു.




</doc>
<doc id="134286" url="https://ml.wikipedia.org/wiki?curid=134286" title="വെട്ടം ഗ്രാമപഞ്ചായത്ത്">
വെട്ടം ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ, തിരൂർ ബ്ളോക്കിലാണ് 15.43 ചതുരശ്രകിലോമീറ്റർ വിസ്തീർണ്ണമുള്ള വെട്ടം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 20 വാർഡുകളാണുള്ളത്. ഈ പഞ്ചായത്തിലെ പ്രധാന ക്ഷേത്രങ്ങളിൽ ഒന്നാണ് വെട്ടത്തുകാവ്.







</doc>
<doc id="134287" url="https://ml.wikipedia.org/wiki?curid=134287" title="വെട്ടത്തൂർ ഗ്രാമപഞ്ചായത്ത്">
വെട്ടത്തൂർ ഗ്രാമപഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിൽ പെരിന്തൽമണ്ണ ബ്ളോക്കിലാണ് 35.84 ചതുരശ്രകിലോമീറ്റർ വിസ്തീർണ്ണമുള്ള വെട്ടത്തൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 16 വാർഡുകളാണുള്ളത്.





</doc>
<doc id="134288" url="https://ml.wikipedia.org/wiki?curid=134288" title="വെളിയംകോട് ഗ്രാമപഞ്ചായത്ത്">
വെളിയംകോട് ഗ്രാമപഞ്ചായത്ത്

മലപ്പുറം ജില്ലയിലെ പൊന്നാനി താലൂക്കിൽ പെരുമ്പടപ്പ് ബ്ളോക്കിലാണ് 15.21 ചതുരശ്ര കിലോമീറ്റർ വിസ്തീർണ്ണമുള്ള വെളിയങ്കോട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്.





</doc>
<doc id="134289" url="https://ml.wikipedia.org/wiki?curid=134289" title="അറ്റ്ലാന്റിക് പ്രാന്തം">
അറ്റ്ലാന്റിക് പ്രാന്തം

അറ്റ്ലാന്റിക് സമുദ്രത്തിന്റെ ഉഭയപാർശ്വങ്ങളെ സൂചിപ്പിക്കാൻ ഉപയോഗിക്കുന്ന പദമാണ് അറ്റ്ലാന്റിക് പ്രാന്തം.

അമേരിക്കൻ വൻകര കണ്ടുപിടിക്കുകയും അവിടത്തെ പ്രകൃതി വിഭവങ്ങൾ ഉപയോഗയോഗ്യമാക്കുകയും ചെയ്തശേഷം അവിടയുള്ള രാജ്യങ്ങൾ വളരെ വേഗം വികസിച്ച് അവ ലോകത്തിന്റെ രാഷ്ട്രീയ സാമ്പത്തിക നേതൃപദവിയിലേക്ക് അചിരേണ ഉയർന്നു. ഇതിന്റെ ഫലമായി യൂറോപ്പ്, ആഫ്രിക്ക, ലാറ്റിൻ അമേരിക്ക, ആംഗ്ളോ-അമേരിക്ക എന്നീ പ്രദേശങ്ങളിലെ വികസിതവും വികസ്വരവുമായ രാഷ്ട്രങ്ങൾ അറ്റ്ലാന്റിക് സമുദ്രത്തിന്റെ മറുകരയിലുള്ള മറ്റു രാഷ്ട്രങ്ങളുമായി നയതന്ത്രബന്ധങ്ങൾ സ്ഥാപിച്ചു. ആകാശമാർഗവും ജലമാർഗവുമായി വ്യാപാരസംബന്ധമായ ഗതാഗതവും സൈനികനീക്കങ്ങളും അടിസ്ഥാനമാക്കി നോക്കുമ്പോൾ ലോകത്തിലെ ഏറ്റവും തിരക്കു പിടിച്ച സമുദ്രം അറ്റ്ലന്റിക് ആയിത്തീർന്നു. സൂയസ് കനാൽ അടച്ചതിനുശേഷം, ഗുഡ്ഹോപ്പ് മുനമ്പിനെ ചുറ്റിയുള്ള നാവികമാർഗ്ഗം വീണ്ടും അത്യന്താപേക്ഷിതമായി വന്നതോടെ അറ്റ്ലാന്റിക് പ്രാധാന്യം വീണ്ടും വർധിച്ചു.

വൻകരാവേദി(colcontinental platform)കളുടെയും സമുദ്രതട (ocean basin)ങ്ങളുടെയും ആവിർഭാവത്തെ സംബന്ധിക്കുന്ന വിസ്ഥാപന പരികല്പനകൾ (drift hypotheses) അനുസരിച്ച് അറ്റ്ലാന്റിക്കിന്റെ ഉഭയപാർശ്വങ്ങൾ ഉൾപ്പെട്ട പാൻജിയാ (Pangaea) എന്നൊരു വിസ്തൃത ഭൂഖണ്ഡം കാർബോണിഫെറസ് ഘട്ടം (Carboniferous period) വരെ നിലനിന്നിരുന്നു. പിന്നീടാണ് അവ ഇരുവശങ്ങളിലേക്കും നീങ്ങി സമുദ്രമുണ്ടായത്. സസ്യശാസ്ത്രപരവും, ഭൂവിജ്ഞാനീയപരവും, ജീവാശ്മീയവുമായ (Palaentological) തെളിവുകൾ ഇതിനുപോദ്ബലകമായി ലഭിച്ചിട്ടുണ്ട്. രണ്ടു ഈർച്ചവാളുകളുടെ പല്ലുകൾ കൂട്ടിച്ചേർക്കുമ്പോൾ വിടവുകൾ പരസ്പരം അടയുന്നതുപോലെയുള്ള സ്ഥിതിവിശേഷം, അറ്റ്ലന്റിക്കിന്റെ ഇരുകരകളും കൂട്ടിച്ചേർക്കുമ്പോഴും ഉണ്ടാകും. വടക്കേ അമേരിക്കയിലെയും വടക്കേ യൂറോപ്പിലെയും കാർഡോണിയൻ-ഹെർസീനിയൻ ഗിരിപങ്ക്തികളും, തെക്കേ അമേരിക്കയിലെ പ്രീ-ഡെവോണിയൻ-ട്രയാസിക് പർവതന വലയവും തമ്മിലുള്ള സംരേഖണം ശ്രദ്ധേയമാണ്.

കാർബോണിഫെറസിന്റെ അന്ത്യഘട്ടത്തിലേതായ ടിലൈറ്റ് (Tillite) തടങ്ങൾ തെക്കേ അമേരിക്കയിലും ബ്രസീലിലും (ഇന്ത്യയിലും ആസ്ട്രേലിയയിൽ പോലും) കണ്ടെത്തിയിട്ടുണ്ട്. ഇതിൽനിന്നും താണ അക്ഷാംശങ്ങളുള്ള ഈ പ്രദേശങ്ങൾ ഒരു കാലത്തു ഹിമനദീയനത്തിന് (glaciation) വിധേയമായിരുന്നു എന്നനുമാനിക്കേണ്ടിവരുന്നു.


</doc>
<doc id="134290" url="https://ml.wikipedia.org/wiki?curid=134290" title="വഴിക്കടവ് ഗ്രാമപഞ്ചായത്ത്">
വഴിക്കടവ് ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ നിലമ്പൂർ ബ്ളോക്കിലാണ് 114.38 ചതുരശ്രകിലോമീറ്റർ വിസ്തീർണ്ണമുള്ള വഴിക്കടവ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 23 വാർഡുകളാണുള്ളത്.




</doc>
<doc id="134292" url="https://ml.wikipedia.org/wiki?curid=134292" title="വാഴയൂർ ഗ്രാമപഞ്ചായത്ത്">
വാഴയൂർ ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ, കൊണ്ടോട്ടി ബ്ളോക്കിലാണ് 21.19 ചതുരശ്രകിലോമീറ്റർ വിസ്തീർണ്ണമുള്ള വാഴയൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 17 വാർഡുകളാണുള്ളത്.

 



</doc>
<doc id="134298" url="https://ml.wikipedia.org/wiki?curid=134298" title="വട്ടംകുളം ഗ്രാമപഞ്ചായത്ത്">
വട്ടംകുളം ഗ്രാമപഞ്ചായത്ത്

മലപ്പുറം ജില്ലയിലെ പൊന്നാനി താലൂക്കിൽ, പൊന്നാനി ബ്ളോക്കിലാണ് 20.84 ചതുരശ്രകിലോമീറ്റർ വിസ്തീർണ്ണമുള്ള വട്ടംകുളം ഗ്രാമപഞ്ചായത്ത് സ്ഥിതി ചെയ്യുന്നത്. വട്ടംകുളം ഗ്രാമപഞ്ചായത്തിൽ നിലവിൽ പത്തൊമ്പത് വാർഡുകൾ ആണുള്ളത്



</doc>
<doc id="134300" url="https://ml.wikipedia.org/wiki?curid=134300" title="വളവന്നൂർ ഗ്രാമപഞ്ചായത്ത്">
വളവന്നൂർ ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ താനൂർ ബ്ളോക്കിലാണ് 15.28 ചതുരശ്രകിലോമീറ്റർ വിസ്തീർണ്ണമുള്ള വളവന്നൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 19 വാർഡുകളാണുള്ളത്.




</doc>
<doc id="134301" url="https://ml.wikipedia.org/wiki?curid=134301" title="വളാഞ്ചേരി നഗരസഭ">
വളാഞ്ചേരി നഗരസഭ

മലപ്പുറം ജില്ലയിലെ തിരൂർ താലൂക്കിലാണ്, 21.90 ചതുരശ്ര കിലോമീറ്റർ വിസ്തീർണ്ണള്ള വളാഞ്ചേരി നഗരസഭ സ്ഥിതി ചെയ്യുന്നത്. 2014 ഡിസംബർ വരെ ഗ്രാമപഞ്ചായത്തായിരുന്ന ഇവിടെ 2015 ജനുവരിയിലാണ് നഗരസഭയായി ഉയർത്തപ്പെട്ടത്. 33 ഡിവിഷനുകളുൾപ്പെടുന്നതാണ് വളാഞ്ചേരി നഗരസഭ. 2015 നവംബർ അഞ്ചിന് നടന്ന തദ്ദേശസ്വയംഭരണ തെരഞ്ഞെടുപ്പിൽ ഐക്യജനാധിപത്യമുന്നണി നേതൃത്വം നൽകുന്ന പ്രഥമ നഗരസഭാ ഭരണസമിതി നിലവിൽ വന്നു. മുസ്ലിംലീഗിലെ സി.കെ റുഫീനയാണ് ഇപ്പോഴത്തെ നഗരസഭാ ചെയർപേഴ്സൺ. ഇന്ത്യൻ നാഷണൽ കോൺഗ്രസ്സിലെ കെ.എം. ഉണ്ണികൃഷ്ണനാണ് വൈസ് ചെയർമാൻ.





</doc>
<doc id="134302" url="https://ml.wikipedia.org/wiki?curid=134302" title="ഊർങ്ങാട്ടിരി ഗ്രാമപഞ്ചായത്ത്">
ഊർങ്ങാട്ടിരി ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ, അരീക്കോട് ബ്ളോക്കിലാണ് 76.09 ചതുരശ്രകിലോമീറ്റർ വിസ്തീർണ്ണമുള്ള ഊർങ്ങാട്ടിരി ഗ്രാമപഞ്ചായത്ത് സ്ഥിതി ചെയ്യുന്നത്. ഈ പഞ്ചായത്തിന് 21 വാർഡുകളാണുള്ളത്. ചാലിയാർ നദിയുടെയും ചെക്കുന്ന് മലനിരകളുടെയും മധ്യത്തിലായി സ്ഥിതി ചെയ്യുന്നതും ഇപ്പോഴും ആദിവാസി സാന്നിദ്ധ്യമുള്ളതുമായ പ്രദേശങ്ങളിലൊന്നാണിത്. 

മഹാശിലായുഗ കാലഘട്ടം മുതൽക്കേ ഊർങ്ങാട്ടിരിയുടെ ചരിത്രം ആരംഭിക്കുന്നണ്ട്. മഹാശിലായുഗ കാലഘട്ടത്തിന്റെ തെളിവുകളായി കണക്കാക്കപ്പെടുന്ന നന്നങ്ങാടികൾ ഇവിടെ നിന്നും കണ്ടെത്തിയിട്ടുണ്ട്. കല്ലരട്ടിക്കൽ വാർഡിലൂടെ കടന്നു പോകുന്ന റോഡ് ടിപ്പുവിന്റെ കാലത്തു നിർമ്മിച്ചതാണെന്ന് പറയപ്പെടുന്നു. മലബാർ മാന്വലിൽ സുവർണ നദിയെന്നു വിളിച്ച ചാലിയാറിന്റെ തീരങ്ങളിൽ ആളുകൾ ഇന്നും പൊന്നു വാരാൻ വരാറുണ്ട്. ഈ നദിയിലെ ജലത്തിൽ പൊന്നിന്റെ അംശമുള്ളതായി മലബാർ മാന്വലിൽ പറയുന്നുണ്ട്. വില്യം ലോഗൻ ക്യാമൽ ഹമ്പെന്നു വിളിച്ച (ഒട്ടകത്തിന്റെ മുതുക്) ചെക്കുന്നാണ് മറ്റൊരു പ്രത്യേകത.

ഐതിഹ്യങ്ങളാൽ സമ്പന്നമാണ് പഞ്ചായത്തിന്റെ ചരിത്രം. ബ്രിട്ടീഷുകാരെപ്പേടിച്ച് ഒരു ശൈഖ് ചെക്കുന്നു മലയിൽ ഒളിച്ചതു കാരണം ആ മലക്ക് ശൈക്ക് കുന്ന് എന്ന പേരു ലഭിക്കുകയും പിന്നെ അത് ചെക്കുന്നായി മാറുകയുമായിരുന്നു എന്നും പറയപ്പെടുന്നു. പറയനും പറത്തിയുമായി ബന്ധപ്പെട്ട മറ്റൊരു ഐതിഹ്യവും നിലനിൽക്കുന്നുണ്ട്. ഒരു മാന്ത്രിക ശക്തിയുള്ള ഒരു ശൈഖ് നടന്നു പോകുകയായിരുന്നു. അപ്പോൾ ഒരു പറയനും പറത്തിയും അദ്ദേഹത്തെ തടയുകയും വഴി മാറാൻ പറഞ്ഞപ്പോൾ വഴി മാറിക്കൊടുക്കാത്തതിനാൽ അവരെ ശപിച്ച് കല്ലാക്കിയെന്നുമാണ് കഥ.

2009-ൽ ചാലിയാറിൽ 9 വിദ്യാർത്ഥികളുടെ ജീവനെടുത്ത തോണിയപകടം കേരളത്തെയാകെ കരയിപ്പിച്ച ഒന്നായിരുന്നു. മൂർക്കനാട് സുബുലുസ്സലാം ഹയർ സെക്കൻഡറി സ്കൂലിലെ വിദ്യാർത്ഥികളായിരുന്നു അന്ന് അപകടത്തിൽ പെട്ടത്. പതിവുപോലെ സ്കൂൾ കഴിഞ്ഞ് ചാലിയാറിനെ മുറിച്ചു കടക്കാൻ പതിവിലേറെ വിദ്യാർത്ഥികൾ തോണിയിൽ കയറിയതായിരുന്നു അപകട കാരണമെന്ന് തോണിക്കാരൻ പറയുന്നു. 15 പേർക്ക് കയറാവുന്ന വള്ളത്തിൽ അന്ന് 30-ലേറെപ്പേർ വള്ളക്കാരന്റെ ശാസന അവഗണിച്ച് കയറുകയും തോണി അപകടത്തിൽപെടുകയും ചെയ്തു. അപകട ശേഷം സർക്കാർ ചാലിയാറിന് കുറുകേ നടപ്പാലം നിർമ്മിക്കുകയും മരിച്ചവർക്കായി സ്മാരകം നിർമ്മിക്കുകയും ചെയ്തു.

ഇന്നും മലയോര വാർഡായ ഓടക്കയത്ത് ആദിവാസികൾ ജീവിക്കുന്നുണ്ട്. ഇന്നും വികസനം ഇറങ്ങിച്ചെന്നിട്ടില്ലാത്ത ഗോത്ര വർഗക്കാരായ ഇവർക്കായി ഒരു യു.പി സ്കൂൾ മാത്രമേ ഇപ്പോഴുള്ളൂ. ഹൈസ്കൂൾ വിദ്യാഭ്യാസത്തിനായി ഏറെ ദൂരം മലയിറങ്ങി വന്ന് പഠിക്കേണ്ടി വരുന്നു. എല്ലാ വാർഡുകളും ഗ്രാമങ്ങളാണ് എന്ന ഒരു പ്രത്യേകത കൂടിയുണ്ട് ഊർങ്ങാട്ടിരിക്ക്.

7 യുപി സ്കൂളുകളും 2 ഹൈസ്കൂളുകളും ഇന്ന് ഊർങ്ങാട്ടിരിയിലുണ്ട്. മൂർക്കനാട്, തെരട്ടമ്മൽ, ഓടക്കയം, ചുണ്ടത്തുപൊയിൽ, വെറ്റിലപ്പാറ, മൈത്ര എന്നിവിടങ്ങളിൽ യു.പി
സ്ക്കൂളും മൂർക്കനാട്, വെറ്റിലപ്പാറ എന്നിവിടങ്ങളിൽ ഹൈസ്ക്കൂളുകളുമുണ്ട്.

ചാലിയാറിലെ വെള്ളം ശുദ്ധീകരിച്ച് ആളുകൾക്ക് കുടിവെള്ളം ലഭ്യമാക്കാനുള്ള പദ്ധതിയാണ് ഇത്.

ഒരു ഭാഗത്ത് ചാലിയാറും മറ്റൊരു ഭാഗം ചെക്കുന്ന് മലയും വടക്ക് മുള്ളുംകാട് മലയും അതിർത്തികളാണ്. എടവണ്ണ,അരീക്കോട്,കീഴു പറമ്പ് എന്നീ പഞ്ചായത്തുകളുമായും ഊർങ്ങാട്ടിരി അതിർത്തി പങ്കിടുന്നുണ്ട്.




</doc>
<doc id="134303" url="https://ml.wikipedia.org/wiki?curid=134303" title="തൃപ്രങ്ങോട് ഗ്രാമപഞ്ചായത്ത്">
തൃപ്രങ്ങോട് ഗ്രാമപഞ്ചായത്ത്

മലപ്പുറം ജില്ലയിലെ, തിരൂർ താലൂക്കിൽ, തിരൂർ ബ്ളോക്കിലാണ് 20.67 ചതുരശ്ര കിലോമീറ്റർ വിസ്തീർണ്ണമുള്ള തൃപ്രങ്ങോട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 23 വാർഡുകളാണുള്ളത്.




</doc>
<doc id="134305" url="https://ml.wikipedia.org/wiki?curid=134305" title="അഡോൾഫ് വോൺ ഹാർനാക്">
അഡോൾഫ് വോൺ ഹാർനാക്

പ്രമുഖ ജർമ്മൻ ദൈവശാസ്ത്രജ്ഞനും ക്രിസ്തീയ സഭാചരിത്രകാരനുമായിരുന്നു അഡോൾഫ് വോൺഹാർനാക് (ജനനം: 7 മേയ് 1851;മരണം : 10 ജൂൺ 1930). 
ക്രിസ്തുമതത്തിന്റെ വിശ്വാസസംഹിതയേയും ചരിത്രത്തേയും കുറിച്ച് അദ്ദേഹം ഒട്ടേറെ ഗ്രന്ഥങ്ങൾ രചിച്ചു. ആദിമ ക്രിസ്തീയരചനകളിന്മേൽ യവനദർശനം ചെലുത്തിയ ആഴത്തിലുള്ള സ്വാധീനം തുറന്നു കാട്ടിയ ഹാർനാക്, ആദ്യകാല സഭയിൽ ഉരുത്തിരിഞ്ഞ സിദ്ധാന്തങ്ങളുടെ വിശ്വസനീയത പരിശോധിക്കാൻ ക്രിസ്ത്യാനികളോടാവശ്യപ്പെട്ടു. യവനദർശനത്തിന്റെ ഭൂമികയിൽ വികസിച്ചു വന്ന ക്രിസ്തീയചിന്ത, യേശുവിന്റെ സന്ദേശത്തിന്റെ കാതലിനെ മറച്ചുകളഞ്ഞെന്നും, സിദ്ധാന്തങ്ങളുടെ പുറം തോടിനുള്ളിൽ അവഗണിക്കപ്പെട്ടു കിടക്കുന്ന ക്രിസ്തുസന്ദേശത്തിന്റെ മൂലസത്തയെ വീണ്ടെടുക്കാൻ ചരിത്രപരമായ വിമർശനരീതി ഉപയോഗിക്കേണ്ടതുണ്ടെന്നും ഹാർനാക് പഠിപ്പിച്ചു. യവനചിന്തയുടെ അഗാധസ്വാധീനമുള്ള യോഹന്നാന്റെ സുവിശേഷത്തിന്റെ ചരിത്രപരമായ വിശ്വസനീയത ചോദ്യം ചെയ്ത അദ്ദേഹം സമാന്തരസുവിശേഷങ്ങളെ കൂടുതൽ സ്വീകാര്യമായി കരുതി. ശ്ലീഹന്മാരുടെ വിശ്വാസപ്രമാണത്തേയും ഹാർനാക് ചോദ്യം ചെയ്തു. സുവിശേഷസന്ദേശത്തിന്റെ സാമൂഹ്യപ്രസക്തിയിലും സാമൂഹ്യനീതിക്കുവേണ്ടിയുള്ള സമരത്തിൽ അതിനുള്ള പ്രാധാന്യത്തിലും അദ്ദേഹം വിശ്വസിച്ചു.

പത്തൊൻപതാം നൂറ്റാണ്ടിൽ ജർമ്മനിയിലെ ടൂബിങ്ങൻ സർവകലാശാല കേന്ദ്രീകരിച്ചു പ്രചരിച്ച ഉദാത്തനിരൂപണം (higher criticism) ബൈബിളിന്റെ വ്യാഖ്യാനത്തിനും ചരിത്രത്തിലെ യേശുവിനെ മനസ്സിലാക്കാനുമായി രൂപപ്പെടുത്തിയ ചരിത്രാധിഷ്ഠിത വിമർശനരീതി (historical-critical method) ടൂബിങ്ങൻ പ്രസ്ഥാനം എന്നറിയപ്പെട്ടു. ആ പ്രസ്ഥാനത്തിന്റെ കുറവുകളോടുള്ള പ്രതിക്ഷേധവും, മറ്റൊരു നിലപാടിൽ നിന്നുള്ള ക്രിസ്തീയ പാരമ്പര്യത്തിന്റെ പുനർവ്യാഖ്യാനവും ആയിരുന്നു ഹാർനാക് നടത്തിയത്.

ദൈവശാസ്ത്ര രംഗത്തെ സംഭാവനകൾക്കു പുറമേ, ജർമ്മനിയിലെ ഭൗതികശാസ്ത്രരംഗത്തെ ഒരു സംഘാടകൻ എന്ന നിലയിലും ഹാർനാക് സ്മരിക്കപ്പെടുന്നു. ശാസ്ത്രപുരോഗതിക്കുവേണ്ടിയുള്ള കൈസർ വില്യം സൊസൈറ്റിയുടെ(Kaiser Wilhelm Gesellschaft) രൂപീകരണത്തിൽ പ്രധാന പങ്കുവഹിച്ച ഹാർനാക് അതിന്റെ ആദ്യത്തെ അദ്ധ്യക്ഷനും ആയിരുന്നു.



</doc>
<doc id="134306" url="https://ml.wikipedia.org/wiki?curid=134306" title="തൃക്കലങ്ങോട് ഗ്രാമപഞ്ചായത്ത്">
തൃക്കലങ്ങോട് ഗ്രാമപഞ്ചായത്ത്

മലപ്പുറം ജില്ലയിലെ ഏറനാട് താലൂക്കിൽ വണ്ടൂർ ബ്ളോക്കിലാണ് 59.99 ചതുരശ്ര കിലോമീറ്റർ വിസ്തീർണ്ണമുള്ള തൃക്കലങ്ങോട് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 23 വാർഡുകളാണുള്ളത്.


2015ലെ തെരഞ്ഞേടുപ്പിൽ സിപിഎം നേതൃത്വത്തിലുള്ള എൽ.ഡി.എഫ് ഭരണം നേടി. ഇപ്പോൾ സി.പി എം അംഗം മമ്മദ് കോയ നെല്ലിപറമ്പൻ പ്രസിഡണ്ടും ഫാത്തിമ വൈസ്പ്രസിഡണ്ടും ആണ്.

 


</doc>
<doc id="134307" url="https://ml.wikipedia.org/wiki?curid=134307" title="തുവ്വൂർ ഗ്രാമപഞ്ചായത്ത്">
തുവ്വൂർ ഗ്രാമപഞ്ചായത്ത്

മലപ്പുറം ജില്ലയിൽ നിലമ്പൂർ താലൂക്കിൽ വണ്ടൂർ ബ്ലോക്ക് പരിധിയിൽ വരുന്ന പഞ്ചായത്താണ് 31.38 ചതുരശ്ര കിലോമീറ്റർ വിസ്തീർണ്ണമുള്ള തുവ്വൂർ ഗ്രാമപഞ്ചായത്ത്. 1962-ലാണ് ഈ പഞ്ചായത്ത് രൂപീകൃതമാകുന്നത്. ഈ ഗ്രാമപഞ്ചായത്തിന് 17 വാർഡുകളാണുള്ളത്. 1963 ഡിസംബർ 27-ന് നടന്ന പഞ്ചായത്തിന്റെ ആദ്യത്തെ തെരഞ്ഞെടുപ്പിൽ ടി.മുഹമ്മദ് (കുഞ്ഞാപ്പു ഹാജി) പ്രസിഡന്റായി തെരഞ്ഞെടുക്കപ്പെട്ടു. പഴയ വള്ളുവനാട് താലൂക്കിലെ തുവയൂർ എന്ന സ്ഥലമാണ് തുവ്വൂർ ആയി മാറിയതെന്നാണ് പറയപ്പെടുന്നത്. ആമപ്പൊയിൽ സ്കൂൾ അധ്യാപകനായിരുന്ന വളക്കോട്ടിൽ നാരായണൻ മാസ്റ്റർ ഈ പഞ്ചായത്തിലെ പ്രധാന സ്വാതന്ത്ര്യസമര സേനാനിയായിരുന്നു. 1912-ൽ തുവ്വൂർ അധികാരിയായിരുന്ന കുരിയാടി നാരായണൻ നായർ പഞ്ചായത്തിലെ ആദ്യത്തെ സ്കൂൾ (ഇന്നത്തെ തറക്കൽ യു.പി.സ്കൂൾ) സ്ഥാപിച്ചു. 


ടിപ്പു സുൽത്താന്റെ കാലഘട്ടത്തിലാണ് പഞ്ചായത്തിലെ ആദ്യകാല റോഡുകൾ നിർമ്മിച്ചതെന്ന് പറയപ്പെടുന്നു. പഞ്ചായത്തിലൂടെ കടന്നുപോകുന്ന എസ്.എച്ച് 396 സ്റ്റേറ്റ് ഹൈവെയാണ് പഞ്ചായത്തിലെ പ്രധാന റോഡ്. പഞ്ചായത്തിലൂടെ റയിൽവേ പാതയും കടന്ന് പോകുന്നുണ്ട്. കൂടാതെ ഷൊർണ്ണൂർ-നിലമ്പൂർ റെയിൽപ്പാതയും മൂന്നര കിലോമീറ്റർ തുവ്വൂർ പഞ്ചായത്തിലൂടെ കടന്നു പോകുന്നു. പഞ്ചായത്തിന്റെ തെക്ക്-വടക്ക് അതിരുകളെ ബന്ധിപ്പിച്ചുകൊണ്ട് ടിപ്പുസുൽത്താൻ റോഡ് 9 കിലോമീറ്റർ ദൈർഘ്യത്തിൽ നീണ്ടു കിടക്കുന്നു.

കാട്ടമ്പലം ശിവക്ഷേത്രം, തുവ്വൂർ വേട്ടക്കൊരുമകൻ ക്ഷേത്രം,ചെമ്മന്തട്ട വിഷ്ണുക്ഷേത്രം, തുവ്വൂർ വലിയ ജുമാഅത്ത് പള്ളി, നീലാഞ്ചേരി ജുമാഅത്ത് പള്ളി, വെള്ളോട്ടുപാറ ആർ.സി.ച എന്നിവയാണ് ഇവിടുത്തെ പ്രധാന ആരാധനാലയങ്ങൾ.




</doc>
<doc id="134308" url="https://ml.wikipedia.org/wiki?curid=134308" title="തിരുവാലി ഗ്രാമപഞ്ചായത്ത്">
തിരുവാലി ഗ്രാമപഞ്ചായത്ത്

മലപ്പുറം ജില്ലയിലെ നിലമ്പൂർ താലൂക്കിൽ വണ്ടൂർ ബ്ളോക്കിലാണ് 33.83 ചതുരശ്രകിലോമീറ്റർ വിസ്തീർണ്ണമുള്ള തിരുവാലി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 16 വാർഡുകളാണുള്ളത്.



</doc>
<doc id="134309" url="https://ml.wikipedia.org/wiki?curid=134309" title="തിരുനാവായ ഗ്രാമപഞ്ചായത്ത്">
തിരുനാവായ ഗ്രാമപഞ്ചായത്ത്

മലപ്പുറം ജില്ലയിലെ തിരൂർ താലൂക്കിൽ, തിരൂർ ബ്ളോക്കിലാണ് 19.58 ചതുരശ്രകിലോമീറ്റർ വിസ്തീർണ്ണമുള്ള തിരുനാവായ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 23 വാർഡുകളാണുള്ളത്. ബാസൽമിഷന്റെ പ്രവർത്തനകേന്ദ്രമായിരുന്നു ഈ പ്രദേശം. കേരളത്തിലെ രണ്ടാമത്തെ വലിയ നദിയായ ഭാരതപ്പുഴ ഈ പഞ്ചായത്തിന്റെ പരിധിയിലൂടെ ഒഴുകിപ്പോകുന്നു. പ്രസിദ്ധ ഹൈന്ദവ ദേവാലയമായ നാവാമുകുന്ദക്ഷേത്രം ഈ പഞ്ചായത്തിൽ ഭാരതപ്പുഴയുടെ കരയിലാണ്.





</doc>
<doc id="134311" url="https://ml.wikipedia.org/wiki?curid=134311" title="തെന്നല ഗ്രാമപഞ്ചായത്ത്">
തെന്നല ഗ്രാമപഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിൽ, വേങ്ങര ബ്ളോക്കിലാണ് 10 ചതുരശ്ര കിലോമീറ്റർ വിസ്തീർണ്ണമുള്ള തെന്നല ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിൽ 17 വാർഡുകളുണ്ട്.



</doc>
<doc id="134312" url="https://ml.wikipedia.org/wiki?curid=134312" title="ഒറിയാന്തി">
ഒറിയാന്തി

ഒറിയാന്തി പനഗാരിസ് (ജനനം 22 ജനുവരി 1985) ഓസ്ട്രേലിയയിൽ നിന്നുള്ള സംഗീതജ്ഞയും, ഗായികയും, ഗാന രചയിതാവും ഗിറ്റാർ വായനക്കാരിയുമാണ്. ഓറിയാന്തിയുടെ ആദ്യ ഏകാംഗ ആൽബം അക്കൊഡിങ്ങ് റ്റു യു ഓസ്ട്രേലിയയിൽ എട്ടാം സ്ഥാനത്തും അമേരിക്കയിൽ 17-ആം സ്ഥാനത്തും ഇടം നേടിയിരുന്നു. അവരുടെ ആദ്യ ആൽബം ബിലീവ് 2009 അവസാനം ലോകമെമ്പാടും പ്രകാശിപ്പിക്കപ്പെട്ടു. മൈക്കൽ ജാക്സന്റെ മരണം മൂലം നടക്കാതെ പോയ ദിസ് ഇസ് ഇറ്റ് എന്ന സംഗീത പര്യടനത്തിന്റെ മുൻനിര ഗിറ്റാർ വായനക്കാരിയായി അദ്ദേഹം തിരഞ്ഞെടുത്തത് ഓറിയാന്തിയെ ആയിരുന്നു. ജൂലയ് 7, 2009-തിൽ നടന്ന മൈക്കൽ ജാക്‌സന്റെ മെമ്മോറിയൽ ചടങ്ങിൽ പങ്കെടുത്തിട്ടുണ്ട്. 

ജനുവരി 22 1985ൽ തെക്കൻ ഓസ്ട്രേലിയയിലെ അഡെലൈഡിൽ ഓസ്ട്രേലിയൻ-ഗ്രീക്ക് വംശജയായി ജനിച്ചു. പിതാവിന്റെ പ്രോൽസാഹനത്തിൽ ആറാം വയസ്സിൽ അക്കൊസ്റ്റിക്ക് ഗിറ്റാർ വായിക്കാൻ പഠിച്ച ഒറിയാന്തി പതിനൊന്നാം വയസ്സിൽ ഇലക്ട്രിക്ക് ഗിറ്റാറിലേക്കു തിരിഞ്ഞു. അതേസമയം തന്നെ മെഴ്സിഡസ് കോളേജിലെ പഠനം മതിയാക്കി അവർ കാബ്രഡൊമിനിക്കൻ കോളേജിൽ ചേർന്നു. പതിനഞ്ചാം വയസ്സിൽ ഗാനരചനയിലേക്കു ശ്രദ്ധതിരിച്ച ഒറിയാന്തി തന്റെ പ്രൊഫഷണൽ കരിയർ ആരംഭിച്ചു. പതിന്നാലാം വയസ്സു മുതൽ തന്നെ ഇംഗ്ലണ്ടിലും ഫ്രാൻസിലുമായി പല സംഗീതസംഘങ്ങളിലും ഗിറ്റാർ വായിച്ചിരുന്ന ഒറിയാന്തി പതിനഞ്ചാം വയസ്സിൽ സ്റ്റീവ് വെക്കു വേണ്ടി ആദ്യ സ്റ്റേജ് ഷോ ചെയ്തു.


</doc>
<doc id="134314" url="https://ml.wikipedia.org/wiki?curid=134314" title="നിലമ്പൂർ നഗരസഭ">
നിലമ്പൂർ നഗരസഭ

മലപ്പുറം ജില്ലയിലെ നിലമ്പൂർ താലൂക്കിൽ‌പെടുന്ന നഗരസഭയാണ്‌ നിലമ്പൂർ നഗരസഭ .ലോകത്തിലെ ഏറ്റവും പഴക്കമുള്ള തേക്കിൻ തോട്ടം ഇവിടെയാണുള്ളത്.

വടക്കു : പോത്തുകല്ല്, ചാലിയാർ പഞ്ചായത്തുകളും,
കിഴക്കു : പോത്തുകല്ല്, മൂത്തേടം, അമരമ്പലം പഞ്ചായത്തുകളും,
തെക്കു : അമരമ്പലം, വണ്ടൂർ, തിരുവാലി, മമ്പാട് പഞ്ചായത്തുകളും,
പടിഞ്ഞാറു : മമ്പാട്, ചാലിയാർ പഞ്ചായത്തുകളുമാണ്.


 നിലമ്പൂർ നഗരസഭ

</doc>
<doc id="134316" url="https://ml.wikipedia.org/wiki?curid=134316" title="വെങ്കിടങ്ങ് ഗ്രാമപഞ്ചായത്ത്">
വെങ്കിടങ്ങ് ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ, മുല്ലശ്ശേരി ബ്ലോക്കിലാണ് 20.47 ചതുരശ്രകിലോമീറ്റർ വിസ്തീർണ്ണമുള്ള വെങ്കിടങ്ങ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 17 വാർഡുകളാണുള്ളത്.




</doc>
<doc id="134319" url="https://ml.wikipedia.org/wiki?curid=134319" title="വേലൂർ ഗ്രാമപഞ്ചായത്ത്">
വേലൂർ ഗ്രാമപഞ്ചായത്ത്

തൃശ്ശൂർ ജില്ലയിലെ തലപ്പിള്ളി താലൂക്കിൽ ചൊവ്വന്നൂർ ബ്ലോക്കിലാണ് 28.32 ചതുരശ്രകിലോമീറ്റർ വിസ്തൃതിയുള്ള വേലൂർ ഗ്രാമപഞ്ചായത്ത് സ്ഥിതി ചെയ്യുന്നത്. പത്തു വാർഡുകളുള്ള ഈ പഞ്ചായത്ത് 1936-ൽ ആണ് നിലവിൽ വന്നത്. ഈ ഗ്രാമപഞ്ചായത്തിന് 17 വാർഡുകളാണുള്ളത്. ഇന്ത്യയിലെ ആദ്യ കമ്പ്യൂട്ടർ സാക്ഷര ഗ്രാമമായ തയ്യൂർ വേലൂർ ഗ്രാമപഞ്ചായത്തിന്റെ ഭാഗമാണ്.




</doc>
<doc id="134321" url="https://ml.wikipedia.org/wiki?curid=134321" title="വേളൂക്കര ഗ്രാമപഞ്ചായത്ത്">
വേളൂക്കര ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ, വെള്ളാങ്ങല്ലൂർ ബ്ലോക്കിലാണ് 26.67 ചതുരശ്രകിലോമീറ്റർ വിസ്തീർണ്ണമുള്ള വേളൂക്കര ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="134337" url="https://ml.wikipedia.org/wiki?curid=134337" title="സുൽത്താൻപേട്ട">
സുൽത്താൻപേട്ട

പാലക്കാട് കോട്ടമൈതാനത്തിനു സമീപമുള്ള ഒരു സ്ഥലമാണ് സുൽത്താൻപേട്ട. പണ്ട് ഈ സ്ഥലം ടിപ്പുവിന്റെ പടയാളികളുടെ കുതിരാലയമായിരുന്നു. സുൽത്താൻ പേട്ട എന്നു പറഞ്ഞാൽ തന്നെ ബാറ്ററി ഓഫ് സുൽത്താൻ എന്നാണ്. (വയനാട് ഭാഗത്ത് ഇതിനു സമാനമായി സുൽത്താൻ ബത്തേരി എന്ന സ്ഥലമുണ്ട്). ഇന്നും ഇവിടങ്ങളിൽ ഉർദു പാരമ്പര്യമുള്ള വിഭാഗങ്ങൾ താമസിച്ചു വരുന്നു.


</doc>
<doc id="134338" url="https://ml.wikipedia.org/wiki?curid=134338" title="പട്ടാണിത്തെരുവ്">
പട്ടാണിത്തെരുവ്

പാലക്കാട് നഗരത്തിൽ ഉർദു സംസാരിക്കുന്ന ദഖ്നി പാരമ്പര്യമുള്ള വിഭാഗക്കാർ അധികം താമസിക്കുന്ന സ്ഥലം. അതോടൊപ്പം മുസ്ലിം മാപ്പിള്ള, തമിഴ് രാവുത്തർ, തെലുങ്ക് വിഭാഗം, പറയൻ തുടങ്ങിയ പൊതു വിഭാഗവും കാണാം. പട്ടാണിത്തെരുവ് ഹനഫി ജുമ മസ്ജിദ്, പട്ടാണിത്തെരുവ് മുജാഹിദ് ജുമ മസ്ജിദ്, ഹരിജൻസ് ഗേൾസ് ഹോസ്റ്റ്ൽ, അക്ഷയ കമ്പ്യൂട്ടർ കേന്ദ്രം, സ്പൈസ് കേബിൾ നെറ്റ്വർക്ക് ഓഫീസ്,മുസ്ലിം ലീഗ് ഓഫീസ്, സുബൈദ കല്യാണ മണ്ഡപം തുടങ്ങിയവ പ്രധാന സ്ഥലങ്ങൾ.


</doc>
<doc id="134339" url="https://ml.wikipedia.org/wiki?curid=134339" title="ഡയരാ സ്ട്രീറ്റ്">
ഡയരാ സ്ട്രീറ്റ്

പാലക്കാട് ടൌണിലെ ഹൃദയഭാഗത്ത്. ഉർദു സംസാരിക്കുന്ന സുന്നി, ഷിയ വിഭാഗത്തിലുള്ള മുസ്ലീങ്ങളുടെ പ്രധാന കേന്ദ്രം. പഴക്കമേറിയ ഒരു ജുമ മസ്ജിദ്. അതിൽ ഇന്നും ഉർദുവിൽ മാത്രം വെള്ളിയാഴ്ച്ച മതപ്രഭാഷണങ്ങൾ നടത്തപ്പെടുന്നു.


</doc>
<doc id="134340" url="https://ml.wikipedia.org/wiki?curid=134340" title="പുതുക്കോട്ടയിലെ പുതുമണവാളൻ">
പുതുക്കോട്ടയിലെ പുതുമണവാളൻ

റാഫി മെക്കാർട്ടിന്റെ സംവിധാനത്തിൽ ജയറാം, പ്രേം കുമാർ, ഇന്നസെന്റ്, ആനി, വിന്ദുജ മേനോൻ എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് പുതുക്കോട്ടയിലെ പുതുമണവാളൻ. ന്യൂ സാഗാ ഫിലിംസിന്റെ ബാനറിൽ അപ്പച്ചൻ നിർമ്മിച്ചിരിക്കുന്ന ഈ ചിത്രം ന്യൂ സാഗാ ഫിലിംസ് തന്നെയാണ് വിതരണം ചെയ്തത്. റാഫി മെക്കാർട്ടിൻ തന്നെയാണ് ചിത്രത്തിന്റെ രചനയും നിർവ്വഹിച്ചിരിക്കുന്നത്.

എസ്. രമേശൻ നായർ, ഐ.എസ്. കുണ്ടൂർ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് എസ്.പി. വെങ്കിടേഷ് ആണ്. ഗാനങ്ങൾ മാഗ്ന സൗണ്ട് വിപണനം ചെയ്തിരിക്കുന്നു. 



</doc>
<doc id="134341" url="https://ml.wikipedia.org/wiki?curid=134341" title="സംക്രാന്തി">
സംക്രാന്തി

കോട്ടയം ജില്ലയിലെ ഒരു സ്ഥലം. കോട്ടയത്തു നിന്നും ഏകദേശം 5 കിലോമീറ്റർ വടക്കാണ് ഈ സ്ഥലം. കോട്ടയം മെഡിക്കൽ കോളേജ് ആശുപത്രിയിലേയ്ക്കു് ഇവിടെ നിന്നു് രണ്ടര കി. മീറ്ററും,മഹാത്മാ ഗാന്ധി യൂണിവേഴ്സിറ്റിയിലേയ്ക്ക് 5 കി. മീറ്ററും ദൂരമുണ്ട്. കുമാരനെല്ലൂരും അതിരമ്പുഴയും സമീപ പ്രദേശങ്ങളാണ്. മിഥുന മാസം 32ന് പുരാതന കാലം മുതലേ നടക്കുന്ന സംക്രമ വാണിഭവുമായി (സംക്രാന്തി വാണിഭം) ബന്ധപ്പെട്ടാണു് ഈ സ്ഥലപ്പേരുണ്ടായത്.
മുൻ കാലങ്ങളിൽ കുട്ട, വട്ടി, മുറം, പായ, ഉരൽ, അരകല്ല്, ആട്ടുകല്ല്, പാത്രങ്ങൾ, പണിയായുധങ്ങൾ, കട്ടിൽ, അലമാര തുടങ്ങി വീടുകളിൽ ആവശ്യമുണ്ടായിരുന്ന സർവ്വ സാധനങ്ങളും-പല ചരക്കു സാധനങ്ങൾ ഒഴികെ- വങ്ങാൻ
ഒരു വലിയ പ്രദേശത്തെ ജനങ്ങൾ ആശ്രയിച്ചിരുന്നത് ഈ വാർഷിക മേളയെയാണ്. ഇതിനു പ്രധാനമായി രണ്ട് കാരണങ്ങളുണ്ട്.
പള്ളിപ്പെരുന്നാളിനും ലഭിച്ചിരുന്നു എന്നതൊഴികെ.
ഏതാണ്ട് ഒരു മാസത്തോളം സാധനങ്ങൽസാംക്രാന്തിയിൽ വില്പനയ്ക്കായി വയ്ക്കുമായിരുന്നു.
ഇത്തരം സാധനങ്ങളൊക്കെ കടകളിൽ കിട്ടാൻ തുടങ്ങിയ ഏതാണ്ട് 20 വർഷം മുമ്പു വരെ വളരെ സജീവമായിരുന്ന ഈ കൊടുക്കൽ വാങ്ങൽമേള, സൂപ്പർ മാർക്കറ്റുകളുടെ ഇക്കാലം ആയപ്പോഴേയ്ക്ക് തീരെ ശോഷിച്ചു പോയിരിക്കുന്നു.
ഒരു ആചാരത്തിന്റെ ഓർമ്മയായി ഒരു ദിവസത്തേയ്ക്കു മാത്രമായി ഇപ്പോഴും ഇത് നടന്നു വരുന്നു.ഇതിനു സമാനമായി കോട്ടയതിനു കുറച്ചു തെക്കു മാറിയുള്ള പാക്കിലും സംക്രമ വാണിഭം നടക്കുന്നു. ഇത് കർക്കിടകം ഒന്നു മുതൽ 
പത്തു ദിവസത്തേയ്ക്കാണ്.

</doc>
<doc id="134344" url="https://ml.wikipedia.org/wiki?curid=134344" title="പോൾ ടിലിക്">
പോൾ ടിലിക്

ഇരുപതാം നൂറ്റാണ്ടിലെ(ജനനം: 1886 ആഗസ്റ്റ് 20; മരണം: 1965 ഒക്ടോബർ 22) ഒരു പ്രമുഖ ദൈവശാസ്ത്രജ്ഞനും ക്രിസ്തീയ അസ്തിത്വവാദചിന്തകനും ആയിരുന്നു പോൾ ജൊഹാനസ് ടിലിക്. ജർമ്മനിയിൽ ജനിച്ച അദ്ദേഹം 47 വയസ്സുള്ളപ്പോൾ അമേരിക്കയിലേക്കു കുടിയേറി. സമകാലീനരായ റുഡോൾഫ് ബുൾട്ട്മൻ, കാൾ ബാർട്ട്, റീനോൾഡ് നീബർ എന്നിവർക്കൊപ്പം ഇരുപതാം നൂറ്റാണ്ടിലെ ഏറ്റവും പ്രമുഖ പ്രൊട്ടസ്റ്റന്റ് ദൈവശാസ്ത്രജ്ഞരിൽ ഒരാളായി അദ്ദേഹം എണ്ണപ്പെടുന്നു. ദൈവശാസ്ത്രത്തിലേയും ആധുനികസംസ്കൃതിയിലേയും പ്രശ്നങ്ങളെ സാധാരണ വായനക്കാരിൽ എത്തിക്കാൻ സഹായിച്ച "ആയിരിക്കാനുള്ള ധൈര്യം" (The Courage to Be -1952), "വിശ്വാസത്തിന്റെ ഗതികശാസ്ത്രം" (Dynamics of Faith -1957) എന്നീ ഗ്രന്ഥങ്ങളുടെ പേരിലാണ് അദ്ദേഹം വ്യാപകമായി അറിയപ്പെടുന്നത്. മൂന്നു വാല്യങ്ങളായി പ്രസിദ്ധീകരിക്കപ്പെട്ട "ക്രമീകൃത ദൈവശാസ്ത്രം" (Systematic Theology - 1951–63)എന്ന കൃതിയാണ്, ദൈവശാസ്ത്രത്തിന് ടിലിക് നൽകിയ മുഖ്യസംഭാവന. അസ്തിത്വവാദചിന്തയിലൂന്നിയ ആധുനിക ജീവിത നിരൂപണം ഉയർത്തിക്കാട്ടിയ മനുഷ്യാവസ്ഥയുടെ പ്രശ്നങ്ങൾ പരിഹരിക്കാൻ, ക്രിസ്തീയവെളിപാടിലെ ബിംബങ്ങളെ ഉപയോഗിക്കുന്ന 'പാരസ്പര്യശൈലി' (method of correlation) അദ്ദേഹം മുന്നോട്ടു വച്ചത് ഈ രചനയിലാണ്.


</doc>
<doc id="134345" url="https://ml.wikipedia.org/wiki?curid=134345" title="മലബാറിലെ കുടിയേറ്റം">
മലബാറിലെ കുടിയേറ്റം

തിരുവിതാംകൂറിന്റെ പലഭാഗങ്ങളിൽ നിന്നായി കൂട്ടമായും അല്ലാതെയും മലബാറിലെ മലമടക്കുകൾക്കിടയിലേക്ക് കുടിയേറ്റം നടത്തിയത് കേരള ചരിത്രത്തിലെ ശ്രദ്ധേയമായ ഒരു അദ്ധ്യായമാണ് . കോഴിക്കോട്, കണ്ണൂർ, കാസർഗോഡ്, വയനാട് ജില്ലകളുടെ പല ഉൾപ്രദേശങ്ങളിലായി താമസസങ്കേതങ്ങൾ കണ്ടെത്തിയ ഇവരിൽ ഭൂരിപക്ഷവും മാർ തോമാ നസ്രാണികൾ ആയിരുന്നു

സാധാരണയായി കുടിയേറ്റം രണ്ടു രീതിയിലാണു നടക്കുക. ആസൂത്രിതവും സംഘടിതവുമായ കുടിയേറ്റം, അങ്ങനെയല്ലാതെ ഒറ്റപ്പെട്ട കുടിയേറ്റങ്ങൾ. മലബാറിലേക്ക് ഈ പറഞ്ഞ രണ്ടു രീതിയിലും കുടിയേറ്റങ്ങൾ നടന്നിട്ടുണ്ട്. 1920 മുതൽ‌ക്കാണ്‌ തിരുവിതാം‌കൂറിൽ നിന്നും മലബാറിലേക്ക് ആളുകൾ കുടിയേറിപ്പാർ‌ക്കാൻ തുടങ്ങിയത്. മിക്ക ആൾ‌ക്കാരും പാവപ്പെട്ട കർ‌ഷകരായിരുന്നു. തിരുവിതാം‌കൂറിലെ അവരുടെ തുണ്ടുകിടപ്പാടം വിറ്റുകിട്ടിയ പണവുമായി മലബാറിൽ വന്ന് സ്ഥലം വാങ്ങി കൃഷിചെയ്തു ജീവിക്കുക എന്നതായിരുന്നു അവരുടെ ലക്ഷ്യം. അതോടൊപ്പം തോട്ടം വെച്ചുപിടിപ്പിക്കുക എന്ന ലക്ഷ്യത്തോടെ ചില വൻ‌കിട തോട്ടമുടമകളും കുടിയേറ്റം നടത്തിയിട്ടുണ്ട്.

ദിവാൻ സർ സി. പി. യുടെ ദുർ‌ഭരണവും വർദ്ധിച്ചു വരുന്ന ജനസംഖ്യാനിരക്കും ഭൂമിയുടെ ദൗർലഭ്യവുമൊക്കെയായിരുന്നു അന്നത്തെ കുടിയേറ്റത്തിന്റെ മുഖ്യ കാരണങ്ങൾ. വർദ്ധിച്ച രീതിയിലുള്ള പ്ലാന്റേഷൻ കൃഷിരീതിയും തത് ഫലമായുണ്ടായ മൂലധനസ്വരൂപീകരണവും ബാങ്കുകൾ, കച്ചവടസ്ഥാപനങ്ങൾ എന്നിവയുടെ സ്വാധീനവും മലബാറിലേക്കുള്ള കർഷകകുടിയേറ്റത്തിന്റെ ആക്കം കൂട്ടി. അതുകൂടാതെ, മലബാറിലെ തുച്ഛമായ ഭൂവിലയും ഉദാരമായ ഭൂനിയമവും ഫലഭൂയിഷ്‌ഠമായ കന്നിമണ്ണും കർഷകരെ ഏറെ സ്വാധീനിച്ചിരുന്നു.

ആദ്യമാദ്യം വന്നവർ കോഴിക്കോട്, വടകര, തലശ്ശേരി, കണ്ണൂർ റെയിൽ‌വേ സ്റ്റേഷനുകളിൽ വണ്ടിയിറങ്ങി പേരാവൂർ, ഇരിട്ടി എന്നീ കിഴക്കൻ മലനിരകളെ ലക്ഷ്യമാക്കി ബസ്സിലും വാനിലും തോണികളിലും കാളവണ്ടിയിലും ഒടുക്കം നടന്നുമൊക്കെയായി ലക്ഷ്യസ്ഥാനം കണ്ടെത്തിയവരായിരുന്നു. പിന്നീട് വന്നവർ കുറച്ചുകൂടി വടക്കോട്ട് യാത്ര തിരിച്ച് പയ്യന്നൂർ, നിലേശ്വരം, കാഞ്ഞങ്ങാട്, കാസർഗോഡ് റെയിൽ‌വേ സ്റ്റേഷനുകളിൽ വണ്ടിയിറങ്ങി. കിഴക്കൻ മേഖലകളിലേക്കുള്ള ഇവരുടെ യാത്ര വളരേ ദുർ‌ഘടം പിടിച്ചതും ദുരിതപൂർ‌ണവുമായിരുന്നു. 1940 മുതലാണ്‌ കാസർ‌ഗോഡ് ജില്ലയിലേക്കുള്ള കുടിയേറ്റം ആരംഭിച്ചത്.

കാസർ‌ഗോഡ് ജില്ലയിലെ കുടിയേറ്റ കേന്ദ്രങ്ങളെ പ്രധാനമായി രണ്ടായി തിരിക്കാം. രാജപുരവും തോമാപുരവും. ഈ പ്രദേശങ്ങളുടെ യഥാർ‌ത്ഥപേരുകൾ യഥാക്രമം ഏച്ചിക്കോൽ എന്നും ചിറ്റാരിക്കൽ എന്നുമായിരുന്നു. തോമപുരം എന്ന പേര്‌ അത്ര പ്രബലമായ ജനസമ്മിതി നേടാതെ പോയി. ഇന്നും ചിറ്റാരിക്കൽ എന്ന പേരിൽ തന്നെയാണീ പ്രദേശം അറിയപ്പെടുന്നത്. എന്നാൽ രാജപുരത്തിന്റെ സ്ഥിതി നേരെ മറിച്ചാണ്‌. കുടിയേറ്റകർഷകർ നൽകിയ രാജപുരം എന്ന പേരിൽ തന്നെ ഈ പ്രദേശം വികസിച്ചു. പുതുതലമുറയ്‌ക്ക് ഏച്ചിക്കോൽ എന്ന പേര്‌ തീർത്തും അന്യമായി. ചിറ്റാരിക്കൽ കേന്ദ്രീകരിച്ചു നടന്ന കുടിയേറ്റത്തിൽ രൂപീകൃതമായ മറ്റു മറ്റു കുടിയേറ്റ കേന്ദ്രങ്ങളാണ്‌ മണ്ഡപം, കണ്ണിവയൽ, പാലാവയൽ, തയ്യേനി, കടുമേനി, ചെറുപുഴ, കാക്കടവ്, തിരുമേനി, മാലോംഎന്നിവ. അതുപോലെ രാജപുരം കേന്ദ്രീകരിച്ചു നടന്ന കുടിയേറ്റത്തിൽ കുടിയേറ്റക്കാർ താവളമാക്കിയ സ്ഥലങ്ങളിൽ പ്രധാനപ്പെട്ടവ ഒടയഞ്ചാൽ, ചുള്ളിക്കര, കൊട്ടോടി, പടിമരുത്, കാഞ്ഞിരടുക്കം, എണ്ണപ്പാറ, രാജപുരം, മാനടുക്കം, മേരിപുരം, ഉദയപുരം, മാലക്കല്ല്, പനത്തടി, അടോട്ട്കയ, പാണത്തൂർ, എള്ളുക്കൊച്ചി, റാണിപുരം, കരിവേഡകം, പടുപ്പ്, ബളാൽ, പരപ്പ എന്നിവയാണ്‌. ഇവിടെ എത്തിച്ചേർന്ന കൃഷിക്കാർ നാടുവാഴികളേയും ജന്മിമാരേയും സമീപിച്ച് തുച്ഛമായ വിലയ്‌ക്ക് ഭൂമിവാങ്ങി കൃഷി ആരംഭിച്ചു. ഹ്രസ്വകാലവിളയിൽ നിന്നും ദീർഘകാലവിളയിലേക്കും പിന്നീട് തോട്ടങ്ങളിലേക്കും അവർ നീങ്ങി.

കുടിയേറ്റഗ്രാമങ്ങളുടെ വളർ‌ച്ചയുടെ സ്വഭാവം നോക്കിയാൽ ഭൂരിഭാഗവും മാർ തോമാ നസ്രാണികളാണ്‌. തങ്ങളുടെ കേന്ദ്രങ്ങളിൽ പള്ളികൾ സ്ഥാപിക്കുകയായിരുന്നു നസ്രാണി കുടിയേറ്റകർഷകർ ആദ്യമായി ചെയ്തത്. പിന്നീട് പലയിടങ്ങളിലും സ്ഥലത്തിന്‌ പുനർ‌നാമകരണം ചെയ്യുകയുണ്ടായി. വളർച്ചയുടെ വിവിധഘട്ടങ്ങളിൽ വ്യാപാരസ്ഥാപനങ്ങൾ, സ്‌കൂളുകൾ, കോളേജുകൾ ആശുപത്രികൾ, പോസ്റ്റോഫീസ് പോലുള്ള പൊതുസ്ഥാപനങ്ങൾ തുടങ്ങിയ അതത് സ്ഥലങ്ങളിൽ സ്ഥാപിക്കപ്പെട്ടു. പുരോഹിതൻ‌മാരും പള്ളിയും മുൻ‌കൈ എടുത്തിട്ടുള്ള വികസന പ്രക്രിയയിൽ ഏറിയപങ്കും നാട്ടുകാരുടെ കൂട്ടായ ശ്രമദാനത്തിന്റെ ഫലമായി ഉണ്ടായിട്ടുള്ളതാണ്‌. മലയിടുക്കിലേക്കുള്ള റോഡുകൾ എല്ലാം തന്നെ ഇങ്ങനെ നാട്ടുകാരുടെ സഹകരണത്തിലൂടെ ഉണ്ടായിട്ടുള്ളവയാണ്‌. പിന്നീട് അവ പഞ്ചായത്തുകളും പി.ഡബ്ല്യു.ഡി.യും ഏറ്റെടുത്ത് ടാറിടുകയാണുണ്ടായത്. ഇങ്ങനെ നാടിന്റെ സർ‌വതോന്മുഖമായ വികസനത്തിൽ കുടിയേറ്റജനത വഹിച്ച പങ്ക് വളരെ വലുതാണ്

മംഗലാപുരം സെയിന്റ് അലോഷ്യസ് കോളേജിലെ പ്രൊഫസറായിരുന്ന വി. ജെ. ജോസഫ് എന്ന വ്യക്തിയാണ്‌ സംഘടിതകുടിയേറ്റം എന്ന ആശയത്തിന്‌ രൂപം കൊടുത്തത്. മലബാറിൽ കുറച്ചു ഭൂമി വാങ്ങി കോട്ടയം രൂപതയ്‌ക്കു കീഴിലുള്ള പാവപ്പെട്ട കർഷകർക്കു വിതിച്ചുകൊടുക്കാം എന്ന ഉദ്ദേശത്തോടെ ഇദ്ദേഹം കോട്ടയം രൂപതയുടെ ബിഷപ്പായിരുന്ന അലക്സാണ്ടർ ചൂളപ്പറമ്പിനെ സമീപിക്കുകയും അതിനുള്ള പ്രവർത്തനങ്ങൾക്ക് മുൻ‌കൈ എടുക്കുകയും ചെയ്‌തു. അക്കാലത്ത് നീലേശ്വരം രാജാവിന്റെ വകയിലുള്ള 1800 ഏക്കർ ഭൂമി നികുതി കുടിശ്ശികയുടെ പേരിൽ സർക്കാർ ലേലത്തിനു വെക്കുകയുണ്ടായി. വി. ജെ. ജോസഫ് ബിഷപ്പ് അലക്സാണ്ടർ ചൂളപ്പറമ്പുമായി ആലോചിച്ച് അത്രയും ഭൂമി ലേലത്തിൽ പിടിച്ചു. 1942-ലാണ് സ്ഥലം വാങ്ങിയത്. പിന്നീട്, കോട്ടയത്തിന്റെ വിവിധ ഭാഗങ്ങളിൽ നിന്നായി 72 കുടും‌ബങ്ങളെ തെരെഞ്ഞെടുക്കുകയും ഓരോ കുടുംബത്തിനും പന്ത്രണ്ടര ഏക്കർ സ്ഥലം വീതം വീതിച്ചു നൽ‌കുകയും ചെയ്തു. ഇവരുടെ വിശ്വാസമനുസരിച്ച് സിറിയയിൽ നിന്നും ക്നായി തൊമ്മന്റെ നേതൃത്വത്തിൽ 72 കുടുംബങ്ങളായിരുന്നല്ലോ കേരളത്തിലേക്ക് കുടിയേറിയത്. അതിന്റെ ഒരു ഓർ‌മ്മ പുതുക്കൽ കൂടിയായിരുന്നു ഈ കുടിയേറ്റം.

1943 ഫിബ്രുവരി 5 ന്‌ കുടിയേറ്റ സംഘം കാഞ്ഞങ്ങാട് റെയിൽ‌വേ സ്റ്റേഷനിൽ വണ്ടിയിറങ്ങി. പിന്നീട് മുപ്പത് കിലോമീറ്റർ കിഴക്കുള്ള ഏച്ചിക്കോൽ (ഇന്നത്തെ രാജപുരം) എന്ന സ്ഥലത്ത് എത്തിച്ചേരുകയും അവിടെ നൂറടി നീളമുള്ള ഒരു ഷെഡുണ്ടാക്കി അവിടെ താമസമാരംഭിച്ചു. പിന്നീട്, തങ്ങൾ‌ക്കു കിട്ടിയ ഭൂമിയെ പ്ലോട്ടുകളായിത്തിരിച്ച് നറുക്കിട്ടെടുത്ത് അവിടങ്ങളിൽ കാടുവെട്ടിത്തെളിക്കുകയും വീടുവെച്ച് ഓരോരുത്തരും താമസം മാറുകയും ചെയ്തു. ഏച്ചിക്കോലുള്ള നൂറടി നീളമുള്ള ആ ഷെഡ് പിന്നീടവർ പള്ളിയായി ഉപയോഗിച്ചുതുടങ്ങി. സംഘടിതവും വളരെ ആസൂത്രിതവുമായ കുടിയേറ്റമായതിനാൽ മറ്റുള്ള അസംഘടിത കുടിയേറ്റക്കാർ അനുഭവിച്ച യാതനകൾ ഇവർ‌ക്കനുഭവിക്കേണ്ടി വന്നിട്ടില്ല. എന്നിരുന്നാലും മലമ്പനി, കാട്ടുമൃഗങ്ങളായ പന്നി മുതലായ മൃഗങ്ങളിൽ നിന്നുള്ള ശല്യങ്ങൾ എന്നിവ ഇവരെ വേട്ടയാടിയിരുന്നു. കോട്ടയം രൂപതയുടെ നേതതൃത്വത്തിൽ തന്നെ റോഡുകളും മറ്റു വികസനപ്രവർത്തനങ്ങളും പിന്നീട് നടത്തുകയുണ്ടായി. ഏച്ചിക്കോലുള്ള പള്ളിക്കു സമീപം 1944 -ൽ എൽ.പി. സ്കൂളും 1960 - ൽ ഹൈസ്കൂളും നിലവിൽ വന്നു. ഇന്നുകാണുന്ന രാജപുരം പള്ളിയുടെ നിർമ്മാണം 1962 -ഇൽ പൂർത്തിയായി. 1968 -ഇൽ കോളനിയുടെ സിൽ വർ ജൂബിലി ആഘോഷിച്ചു അപ്പോഴേക്കും പഴയ ഏച്ചിക്കോൽ വിസ്‌മൃതമാവുകയും പകരം രാജപുരം എന്ന പേർ സർ‌വ്വസമ്മതമാവുകയും ചെയ്തിരുന്നു. 

കോളനി വളർന്നതോടെ സമീപദേശങ്ങളായ ചുള്ളിക്കര, അയറോട്ട്, കൊട്ടോടി, കള്ളർ, മാലക്കല്ല്, പൂക്കയം തുടങ്ങിയ സ്ഥലങ്ങളിലേക്ക് വ്യാപിക്കുകയും അവിടങ്ങളിൽ പള്ളികളും മറ്റു സ്ഥാപനങ്ങൾ തുടങ്ങുകയും ചെയ്തു.

രാജപുരം കേന്ദ്രീകരിച്ചുള്ള കുടിയേറ്റം കോട്ടയം രൂപതയ്‌ക്ക് വലിയ പ്രചോദനമാണുണ്ടാക്കിയത്. രാജപുരത്തു നിന്നും പതിനെട്ടു കിലോമീറ്റർ കിഴക്ക് പനത്തടി ടൗണിൽ നിന്നും മാറി നിൽക്കുന്ന കുന്നിൻപ്രദേശമാണ്‌ റാണിപുരം. മാടത്തുമല എന്ന പേരിൽ അറിയപ്പെട്ടിരുന്ന ഈ സ്ഥലം പിന്നീട് റാണിപുരം എന്നാക്കി മാറ്റുകയാണുണ്ടായത്. 1969 -ഇൽ കോട്ടയം രൂപത 750 ഏക്കർ സ്ഥലം അവിടെ വാങ്ങിക്കുകയുണ്ടായി. ബിഷപ്പ് തോമസ് തറയിൽ, സഹായ മെത്രാൻ കുര്യാക്കോസ് കുന്നശ്ശേരി എന്നിവരായിരുന്നു ഇതിനു നേതൃത്വം നൽ‌കിയത്. പാവപ്പെട്ട 45 കുടുംബങ്ങൾക്ക് അത് വീതിച്ചു നൽ‌കി. 1970 ജനുവരിയിൽ അവർ ഇവിടെ താമസം ആരംഭിച്ചു. തുടർന്ന് ഒരു പള്ളിയും എൽ‌.പി. സ്ക്കൂളും ഇവിടെ സ്ഥാപിതമായി. ഇന്ന് അടിയപ്പെടുന്ന ഒരു ടൂറിസ്‌റ്റ് സ്ഥലം കൂടിയാണ്‌ റാണിപുരം

നസ്രാണി കുടിയേറ്റങ്ങൾ പോലെ വ്യാപകമല്ലെങ്കിലും സംഘടിതമായി തന്നെ എൻ. എസ്. എസിന്റെ കുടിയേറ്റവും മലബാറിൽ നടന്നു. 1942 -ഇൽ 5000 ഏക്കർ സ്ഥലം എൻ. എസ്. എസ്. പനത്തടിയിൽ വാങ്ങിച്ചു. അതിൽ 2000 ഏക്കർ നായർ കുടുംബങ്ങൾ‌ക്ക് വീതിച്ചു കൊടുത്തു. ആദ്യകാലത്തുണ്ടായിരുന്ന പ്രതികൂല സാഹചര്യങ്ങളിൽ പകച്ചുപോയ പലരും തിരിച്ചുപോയി. എന്നാൽ 800 ഓളം കുടുംബങ്ങൾ പിടിച്ചു നിന്നു. ഓരോ കുടുംബത്തിനും മരാമത്ത് ചെലവിലേക്കായി 6000 രൂപ വിതം പല ഗഡുക്കളായി അക്കാലത്തു തന്നെ എൻ.എസ്.എസ് നൽകുകയുണ്ടായി. 5000 ഏക്കറിൽ ബാക്കി വന്ന 3000 ഏക്കർ സ്ഥലത്ത് എൻ. എസ്. എസ്. നേരിട്ട് തന്നെ റബറും മറ്റു നാണ്യവിളകളും കൃഷി ചെയ്തു വരുന്നു.

സംഘടിതവും ആസൂത്രിതവുമായ ഈഴവകുടിയേറ്റങ്ങൾ വളരെ കുറവാണെങ്കിലും ചെറിയചെറിയ ഗ്രൂപ്പുകളായുള്ള കുടിയേറ്റങ്ങൾ ഉണ്ടായിട്ടുണ്ട്. ചിറ്റാരിക്കലിനടുത്ത് കടുമേനി, മണ്ഡപം ഭാഗങ്ങളിൽ സംഘടിതമായി തന്നെയുള്ള ഒറ്റപ്പെട്ട കുടിയേറ്റങ്ങളുമുണ്ടായിട്ടുണ്ട്. ഇവിടെ ശ്രീനാരായണഗുരു ദേവന്റെ ഒരു ആരാധനമണ്ഡപവും ഉണ്ട്.

കുടിയേറ്റത്തിന്റെ പ്രാരംഭഘട്ടത്തിൽ കർഷകർക്കേറ്റ കനത്ത തിരിച്ചടികളോട് പടപൊരുതി മലബാറിൽ തന്നെ പിടിച്ചുനിന്ന കർഷകരുടെ കഠിനാധ്വാനത്തിന്റെ ഫലമായി മലബാറിന്റെ സാമൂഹിക സാംസ്‌കാരിക രംഗങ്ങളിൽ വിപ്ലവകരമായ മാറ്റങ്ങൾ ഉണ്ടായി. ഏകാദ്ധ്യാപക വിദ്യാലയത്തിൽ തുടങ്ങി ഹൈസ്‌കൂൾ, പ്ലസ്‌റ്റുവരെ എത്തിയ രാജപുരത്തെ ഹോളീ ഫാമിലി ഹൈസ്‌കൂൾ, സെന്റ് പയസ് ടെൻ‌ത് കോളേജ്, മാലക്കല്ല് യു.പി. സ്കൂൾ, റാണിപുരം എൽ.പി. സ്കൂൾ, ചിറ്റാരിക്കൽ ഹൈസ്‌കൂൾ, കടുമേനി എസ്. എൻ. സ്കൂൾ, മുതലായവയൊക്കെ കുടിയേറ്റക്കരുടെ ശ്രമഫലമായി ഉണ്ടായവയാണ്‌. കൂടാതെ സർക്കാർ മേഖലയിൽ നിരവധി സ്‌കൂളുകൾ ഈ മേഖലയിലേക്ക് കൊണ്ടുവരുന്നതിൽ ഇവർ വിജയിച്ചു. വിദ്യാഭ്യാസ സ്ഥാപനങ്ങൾ, വായനശാലകൾ, റോഡുകൾ, പാലങ്ങൾ, ആശുപത്രികൾ, പ്രാഥമികാരോഗ്യകേന്ദ്രങ്ങൾ തുടങ്ങി മിക്ക മേഖലകളിലും വമ്പിച്ച പുരോഗതിക്ക് കുടിയേറ്റ കർഷകർ തുടക്കമിട്ടു. 

ഒരുകാലത്ത് നിബിഡവനമായിരുന്ന പ്രദേശം കിളച്ച് വിളവിറക്കി കൃഷിയിടമാക്കി മാറ്റി കാർഷികമേഖലയിലും വൻ‌മുന്നേറ്റത്തിന്നിവർ തുടക്കം കുറിച്ചു. മരച്ചീനിയുടെ കടന്നുവരവ് തദ്ദേശിയരെക്കൂടി പട്ടിണിയിൽ നിന്നും രക്ഷപ്പെടുത്തി. റബ്ബർ, മരച്ചീനി, ചേന, മഞ്ഞൾ, ഇഞ്ചി, തുടങ്ങിയ നാണ്യവിളകൾ വ്യാപകമായി ഇവർ കൃഷി ചെയ്തു തുടങ്ങി. മലയോരമേഖലയിലെ കൃഷിയുടെ വ്യാപനവും കാർഷികരംഗത്തെ വളർച്ചയും ആദ്യകാല കുടിയേറ്റ കേന്ദ്രങ്ങളായ ചിറ്റാരിക്കൽ,വെള്ളരിക്കുണ്ട്, മാലോത്ത്, പരപ്പ, ഒടയഞ്ചാൽ, രാജപുരം, പനത്തടി, പാണത്തൂർ, ബന്തടുക്ക, പടുപ്പ് തുടങ്ങിയ പ്രദേശങ്ങളെ ചെറുപട്ടണങ്ങളാക്കി ഉയർത്തി. ഏകദേശം അമ്പതു വർഷങ്ങൾ കൊണ്ട് മലയോരമേഖലയുടെ മുഖഛായതന്നെ മാറ്റി എടുക്കുന്നതിൽ കർഷകകുടിയേറ്റക്കാർ‌ക്കു കഴിഞ്ഞു.




</doc>
<doc id="134351" url="https://ml.wikipedia.org/wiki?curid=134351" title="വെള്ളാങ്ങല്ലൂർ ഗ്രാമപഞ്ചായത്ത്">
വെള്ളാങ്ങല്ലൂർ ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ, വെള്ളാങ്ങല്ലൂർ ബ്ലോക്കിലാണ് 26.61 ചതുരശ്രകിലോമീറ്റർ വിസ്തീർണ്ണമുള്ള വെള്ളാങ്ങല്ലൂർ ഗ്രാമപഞ്ചായത്ത് സ്ഥിതി ചെയ്യുന്നത്.





</doc>
<doc id="134352" url="https://ml.wikipedia.org/wiki?curid=134352" title="വരവൂർ ഗ്രാമപഞ്ചായത്ത്">
വരവൂർ ഗ്രാമപഞ്ചായത്ത്

തൃശൂർ ജില്ലയിൽ തലപ്പിള്ളി താലൂക്കിൽ വടക്കാഞ്ചേരി ബ്ലോക്കിലാണ് 29.76 ചതുരശ്രകിലോമീറ്റർ വിസ്തീർണ്ണമുള്ള വരവൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 14 വാർഡുകളാണുള്ളത്.കർഷിക രംഗത്തു  വളരെ  മുനനിൽ തന്നെയാനു വരവൂരിന്റെ സ്ഥാനം .പ്രധാനമായി നെല്ല് ,കൂർക്ക ,വാഴ എന്നിവയാണ് കൃഷിയിനങ്ങൾ .വരവൂർ ഗ്രാമത്തിലെ പ്രധാന വിദ്യാഭ്യാസ സ്ഥാപനമാണ് ജി.എച്.എസ്സ്.എസ്സ്.വരവൂർ സ്കൂൾ .





</doc>
<doc id="134353" url="https://ml.wikipedia.org/wiki?curid=134353" title="വരന്തരപ്പിള്ളി ഗ്രാമപഞ്ചായത്ത്">
വരന്തരപ്പിള്ളി ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ കൊടകര ബ്ലോക്കിലാണ് 102.82 ചതുരശ്രകിലോമീറ്റർ വിസ്തൃതിയുള്ള വരന്തരപ്പിള്ളി ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="134356" url="https://ml.wikipedia.org/wiki?curid=134356" title="മരിയാപുരം ഗ്രാമപഞ്ചായത്ത്">
മരിയാപുരം ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് മരിയാപുരം ഗ്രാമപഞ്ചായത്ത്. 199 ചതുരശ്ര കിലോമീറ്റർ ഈ പഞ്ചായത്ത് ഇടുക്കി ബ്ളോക്ക് പഞ്ചായത്ത്, തങ്കമണി, ഉപ്പുതോട് എന്നീ വില്ലേജുകളിൽ ഉൾപ്പെടുന്നു.




</doc>
<doc id="134357" url="https://ml.wikipedia.org/wiki?curid=134357" title="വല്ലച്ചിറ ഗ്രാമപഞ്ചായത്ത്">
വല്ലച്ചിറ ഗ്രാമപഞ്ചായത്ത്

തൃശ്ശൂർ ജില്ലയിൽ തൃശ്ശൂർ താലൂക്കിൽ ചേർപ്പ് ബ്ലോക്കിലാണ് 10.19 ചതുരശ്രകിലോമീറ്റർ വിസ്തൃതിയുള്ള വല്ലച്ചിറ ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="134358" url="https://ml.wikipedia.org/wiki?curid=134358" title="ഉപ്പുതറ ഗ്രാമപഞ്ചായത്ത്">
ഉപ്പുതറ ഗ്രാമപഞ്ചായത്ത്

ഇടുക്കി ജില്ലയിലെ പീരുമേട് താലൂക്കിലെ കട്ടപ്പന ബ്ളോക്കിൽ സ്ഥിതി ചെയ്യുന്ന ഒരു പഞ്ചായത്താണ് 1952-ൽ രൂപം കൊണ്ട ഉപ്പുതറ ഗ്രാമപഞ്ചായത്ത്. 135 ചതുരശ്ര കിലോമീറ്റർ വിസ്തീർണ്ണമുള്ള ഈ പഞ്ചായത്തിൽ ഉപ്പുതറയും, ഭാഗിഗമായി വാഗമൺ, ഏലപ്പാറ എന്നീ വില്ലേജുകളും ഉൾപ്പെടുന്നു.




</doc>
<doc id="134360" url="https://ml.wikipedia.org/wiki?curid=134360" title="ഏലപ്പാറ ഗ്രാമപഞ്ചായത്ത്">
ഏലപ്പാറ ഗ്രാമപഞ്ചായത്ത്

ഇടുക്കി ജില്ലയിലെ പീരുമേട് താലൂക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് ഏലപ്പാറ. 91.85 ചതുരശ്ര കി.മീറ്റർ വിസ്തീർണ്ണമുള്ള ഈ പ്രദേശം ഇടുക്കി ജില്ലയിലെ, അഴുത ബ്ലോക്ക് പഞ്ചായത്തിൽ ഉൾപ്പെടുന്നു...
മുഖ്യമായും തേയില തോട്ടങ്ങളും ചെറുകിട കർഷകരുമാണ് ഈ പഞ്ചായത്തിലുളളത്.
ഈ പ്രദേശത്തെ ഏറ്റവും ഉയരം കൂടിയ മല അണ്ണൻതമ്പി മലയാണ്.
തേയില തോട്ടങ്ങളാൽ ചുറ്റപ്പെട്ട അതിമനോഹരമായ ഭൂപ്രകൃതി ആണ് ഏലപ്പാറയ്ക്ക് ഉളളത്. 
പ്രധാന പട്ടണവും ഏലപ്പാറ തന്നെ.




</doc>
<doc id="134361" url="https://ml.wikipedia.org/wiki?curid=134361" title="കുമിളി ഗ്രാമപഞ്ചായത്ത്">
കുമിളി ഗ്രാമപഞ്ചായത്ത്

ഇടുക്കി ജില്ലയിലെ പീരുമേട് താലൂക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് കുമിളി.1953 ഡിസംബർ 26 ന് രൂപം കൊണ്ട ഈ പഞ്ചായത്ത് അഴുത ബ്ലോക്ക് പരിധിയിൽ കുമിളി, പെരിയാർ, എരുമേലി തെക്ക് എന്നീ വില്ലേജുകളിൽ ഉൾപ്പെടുന്നു. പ്രശസ്തമായ തേക്കടി വിനോദസഞ്ചാരകേന്ദ്രം ഈ പഞ്ചായത്തിലാണ്. 813.73 ചതുരശ്ര കിലോമീറ്റർ ആണ് പഞ്ചായത്തിന്റെ വിസ്തീർണ്ണം. കേരളത്തിലെ ഏറ്റവും വലിയ ഗ്രാമപഞ്ചായത്താണ് കുമിളി ഗ്രാമപഞ്ചായത്ത്.




</doc>
<doc id="134362" url="https://ml.wikipedia.org/wiki?curid=134362" title="കാഞ്ചിയാർ ഗ്രാമപഞ്ചായത്ത്">
കാഞ്ചിയാർ ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് കാഞ്ചിയാർ ഗ്രാമപഞ്ചായത്ത്. 64.65 ചതുരശ്രകിലോമീറ്റർ വിസ്തീർണ്ണമുള്ള ഈ പഞ്ചായത്തിൽ കട്ടപ്പന ബ്ലോക്ക് പഞ്ചായത്തും അയ്യപ്പൻകോവിൽ വില്ലേജും ഉൾപ്പെടുന്നു. ആദ്യകാലത്ത് ഉപ്പുതറ പഞ്ചായത്തിന്റെ കീഴിലായിരുന്ന കാഞ്ചിയാറിനെ 1977-ൽ വിഭജിച്ചാണ് പുതിയ പഞ്ചായത്ത് രൂപം കൊണ്ടത്.

15-01-2016:- സംസ്ഥാനത്തെ ആദ്യ പുകരഹിത പഞ്ചായത്തായി കാഞ്ചിയാറിനെ പ്രഖ്യാപിച്ചു.





</doc>
<doc id="134366" url="https://ml.wikipedia.org/wiki?curid=134366" title="കരുണാപുരം ഗ്രാമപഞ്ചായത്ത്">
കരുണാപുരം ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചയ്യുന്ന ഒരു പഞ്ചായത്താണ് കരുണാപുരം ഗ്രാമപഞ്ചായത്ത്. ഇതിൽ നെടുങ്കണ്ടം ബ്ലോക്ക് പഞ്ചായത്തിലെ കരുണാപുരം വില്ലേജ് ഉൾപ്പെടുന്നു. 53.21 ചതുരശ്രകിലോമീറ്റർ വിസ്തീർണ്ണമുള്ള ഈ പഞ്ചായത്ത് 1976-ലാണ് രൂപീകൃതമായത്.
ഇത് ആദ്യകാലത്ത് "പള്ളിമുക്ക്" എന്നുമറിയപ്പെട്ടിരുന്നു.




</doc>
<doc id="134374" url="https://ml.wikipedia.org/wiki?curid=134374" title="മറയൂർ ഗ്രാമപഞ്ചായത്ത്">
മറയൂർ ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിലെ ദേവികുളം ബ്ലോക്കിൽ സ്ഥിതി ചെയ്യുന്ന ഒരു പഞ്ചായത്താണ് മറയൂർ ഗ്രാമപഞ്ചായത്ത്. 1953 - ൽ രൂപം കൊണ്ട ഈ പഞ്ചായത്തിന്റെ വിസ്തീർണ്ണം 108.7 ചതുരശ്ര കിലോമീറ്ററാണ്. പഞ്ചായത്തിന്റെ ഏകദേശം 70 ശതമാനത്തോളം വനപ്രദേശങ്ങളാണ്.


കരിമ്പ്, നെല്ല്, നാണ്യവിളകൾ എന്നിവയാണ് ഇവിടുത്തെ പ്രധാന കൃഷി.




</doc>
<doc id="134389" url="https://ml.wikipedia.org/wiki?curid=134389" title="മൂന്നാർ ഗ്രാമപഞ്ചായത്ത്">
മൂന്നാർ ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം ബ്ലോക്കിൽ സ്ഥിതി ചെയ്യുന്ന ഒരു പഞ്ചായത്താണ് മൂന്നാർ ഗ്രാമപഞ്ചായത്ത്. 187 ച.കി.മീറ്റർ വിസ്തൃതിയുള്ള മൂന്നാർ പഞ്ചായത്ത് 1961 ജനുവരി 24-നാണ് നിലവിൽ വന്നത്.




</doc>
<doc id="134401" url="https://ml.wikipedia.org/wiki?curid=134401" title="പരിപ്പ് മഹാദേവക്ഷേത്രം">
പരിപ്പ് മഹാദേവക്ഷേത്രം

കോട്ടയം ജില്ലയിൽ അയ്മനം ഗ്രാമത്തിലാണ് പരിപ്പ് മഹാദേവക്ഷേത്രം സ്ഥിതിചെയ്യുന്നത്. രണ്ടു ബലിക്കൽപ്പുരകളും രണ്ടു തിടപ്പള്ളികളും ഉള്ള ശിവക്ഷേത്രമാണിത്. പരശുരാമനാൽ പ്രതിഷ്ഠിക്കപ്പെട്ടു എന്നു വിശ്വസിക്കുന്ന നൂറ്റെട്ടു ശിവക്ഷേത്രങ്ങളിൽ ഒന്നാണിത്. ശിവാലയ സോത്രത്തിൽ ഈ മഹാക്ഷേത്രത്തെ നൽപ്പരപ്പിൽ എന്നാണ് പ്രതിപാദിച്ചിരിക്കുന്നത്.

ഇടപ്പള്ളി രാജാവ് ക്രി. വർഷം 825-ൽ പണിതീർത്താണ് ഇവിടുത്തെ ശിവക്ഷേത്രം. അതുപോലെതന്നെ തെക്കുംകൂർ രാജ്യത്തെ ഇടപ്രഭുക്കന്മാരുടെ കിടമത്സരങ്ങൾക്ക് വേദിയായ ശിവക്ഷേത്രമാണ് പരിപ്പ് മഹാദേവക്ഷേത്രം. ഇടപ്പള്ളി രാജാവിന്റെ മഠത്തിൽ കൊട്ടാരം ഇവിടെ അടുത്തായിരുന്നു, അതിനാൽ രാജാവിനെ ഇവിടുത്തുകാർ മഠത്തിൽ രാജാവ് എന്നു വിളിച്ചിരുന്നു. പരിപ്പിലെ ഇടത്തിൽ രാജാവ് എന്ന ഇടപ്രഭുവിന് ഇടപ്പള്ളി രാജാവുമായി നല്ല ബന്ധമായിരുന്നില്ല. തന്മൂലംതന്നെ ഇവർ ഒരുമിച്ച് ക്ഷേത്രദർശനം നടത്താറില്ലായിരുന്നു. ഇനി അഥവാ അങ്ങനെ വരുകയാണങ്കിൽ അത് ഒഴിവാക്കാൻ അവർ രണ്ടു ബലിക്കൽ പുരകൾ ഇവിടെ പണിതീർത്തു. അതുപോലെതന്നെ പൂജാ നൈവേദ്യമുണ്ടാക്കാനായി രണ്ടു തിടപ്പള്ളികളും അതിനായി പണിതീർത്തിരുന്നു.

പരിപ്പ് എന്ന പേർ "ഭരിപ്പിൽ" (ഭരണം) നിന്നാണ് വന്നത് എന്നു കരുതുന്നു. തെക്കുംകൂറിന്റെ ഭരണസിരാകേന്ദ്രങ്ങളിൽ ഒന്നായിരുന്നു പരിപ്പ്. അതിനാൽ അങ്ങനെയാവാൻ സാധ്യതയേറെ.

ക്ഷേത്രത്തിലെ ആണ്ടുത്സവം മീനമാസം തിരുവാതിര ആറാട്ട് വരത്തക്ക രീതിയിൽ കൊടിയേറി എട്ടു ദിവസങ്ങൾ ആഘോഷിക്കുന്നു. 

തിരുവിതാംകൂർ ദേവസ്വം ബോർഡിന്റെ കീഴിലാണ് ക്ഷേത്ര ഭരണം നടക്കുന്നത്.

നിത്യേന മൂന്നു പൂജകൾ ഇവിടെ പതിവുണ്ട്.

ഭദ്രകാളി മറ്റപ്പള്ളി നമ്പൂതിരിയിൽ നിക്ഷിപ്തമാണ് ഇവിടുത്തെ ക്ഷേത്ര തന്ത്രം.


</doc>
<doc id="134402" url="https://ml.wikipedia.org/wiki?curid=134402" title="ജനുവരി 0">
ജനുവരി 0

ജനുവരി 0 എന്നത് ഡിസംബർ 31 ന്റെ മറ്റൊരു പേരാണ്.

മൈക്രോസോഫ്റ്റ് എക്സെലിൽ, 1990 തിയതി ഫോർമാറ്റിലെ 0 ആമത് ദിവസം 1990 ജനുവരി 0 ആണ്.


</doc>
<doc id="134403" url="https://ml.wikipedia.org/wiki?curid=134403" title="ഫെബ്രുവരി 31">
ഫെബ്രുവരി 31

പാശ്ചാത്യ കലണ്ടർ അനുസരിച്ച് ഫെബ്രുവരി 31 എന്നത് ഒരു സാങ്കല്പിക ദിവസമാണ്. ഉദാഹരണാവശ്യങ്ങൾക്കായി ഇത് പലപ്പോഴും ഉപയോഗിക്കാറുണ്ട്. നൽകിയിരിക്കുന്ന വിവരം കൃത്യമായതല്ല, കൃത്രിമമാണ് എന്ന് കാണിക്കാനും മറ്റും ഈ ദിവസത്തെ ഉപയോഗിക്കുന്നു.


മറ്റൊരു ഉദാഹരണം ചിത്രത്തിൽ കാണാം.


</doc>
<doc id="134404" url="https://ml.wikipedia.org/wiki?curid=134404" title="മാർച്ച് 0">
മാർച്ച് 0

മാർച്ച് 0 എന്നത് മാർച്ചിലെ ആദ്യ ദിവസത്തിന് തൊട്ട് മുമ്പുള്ള ദിവസമാണ്. അതായത് ഫെബ്രുവരിയിലെ അവസാന ദിവസം.

ജ്യോതിശാസ്ത്രജ്ഞർ ഫെബ്രുവരിയിലെ അവസാന ദിവസം എന്നതിനു പകരമായി മാർച്ച് 0 എന്ന് ഉപയോഗിക്കാറുണ്ട്.


</doc>
<doc id="134410" url="https://ml.wikipedia.org/wiki?curid=134410" title="ധൃഷ്ടദ്യുമ്നൻ">
ധൃഷ്ടദ്യുമ്നൻ

മഹാഭാരതത്തിലെ കഥാപാത്രമാണ്‌ ധൃഷ്ടദ്യുമ്നൻ. പാഞ്ചാല രാജാവായിരുന്ന ദ്രുപദന്റെ പുത്രനും ശിഖണ്ഡിയുടെയും ദ്രൗപദിയുടെയും സഹോദരനും ആണ്‌ ധൃഷ്ടദ്യുമ്നൻ.

യജ്ഞസേനൻ എന്ന ദ്രുപദൻ പാഞ്ചാലദേശത്തെ സോമകരാജാവിന്റെ പുത്രനായിരുന്നു . ആയുധവിദ്യ അഭ്യസിക്കാനായി അദ്ദേഹം ഭരദ്വാജമുനിയുടെ ആശ്രമത്തിലെത്തുന്നു. അവിടെവച്ചാണ് സുപ്രസിദ്ധനായ ദ്രോണരുമായി ദ്രുപദൻ പരിചയപ്പെടുന്നത്. അവർ അടുത്ത സ്നേഹിതന്മാരായിത്തീർന്നു. വിദ്യാഭ്യാസകാലത്ത് ദ്രുപദൻ ദ്രോണരോട് ഇങ്ങനെ പറഞ്ഞിരുന്നു. "സുഹൃത്തേ നീ എന്റെ ആത്മാവിന്റെ അംശമാണ്. വിദ്യാഭ്യാസത്തിനു ശേഷം എന്റെ പിതാവ് എന്നെ പാഞ്ചാലത്തിന്റെ അടുത്ത രാജാവായി അവരോധിക്കുന്നതാണ്. അപ്പോൾ എന്റെ രാജ്യത്തിന്റെ സമ്പത്ത് നിന്റെ സ്വന്തമെന്നു നീ ധരിക്കുക. നിന്റെ ദാരിദ്ര്യം തീരുന്നതും രാജബന്ധുവായി നീ സുഖിക്കുന്നതുമാണ്". 

വിദ്യാഭ്യാസ ശേഷം അവർ പിരിയുകയും, ദ്രോണർ ഉടനെ തന്നെ കൃപിയെ വിവാഹംചെയ്തു അവളിൽ അശ്വത്ഥാമാവ് എന്ന തേജസ്വിയായ പുത്രൻ ജനിക്കുകയും ചെയ്തു. ദ്രുപദനാകട്ടെ പാഞ്ചാലത്തിന്റെയും കൌശ്യത്തിന്റെയും അനിഷേധ്യ നേതാവും രാജാവുമായിത്തീർന്നു.
ദ്രോണർ ദാരിദ്രനായിരുന്നു. അതിനാൽ കുട്ടിക്ക് പാല് വാങ്ങിക്കൊടുക്കാൻ പോലും അദ്ദേഹത്തിനു കഴിഞ്ഞിരുന്നില്ല. അശ്വത്ഥാമാവിന്റെ കൂട്ടുകാരായ ബാലന്മാർ ഒരിക്കൽ അവനു അരിമാവ് കലക്കി കൊടുത്തു. അത് കുടിച്ചശേഷം താൻ ശക്തിമാനായി എന്ന ഭാവത്തിൽ അവൻ ഓടുവാൻ തുടങ്ങി. അപ്പോൾ സുഹൃത്തുക്കൾ അവനെ കളിയാക്കിക്കൊണ്ട് ഇങ്ങനെ പറഞ്ഞു. "വിഡ്ഢീ നീ കുടിച്ചത് പാലല്ല. അരിമാവാണ്. നിന്റെ അച്ഛന് പാല് വാങ്ങാൻ പണമില്ല. വിദ്യയുള്ളവന് ധനദേവതയായ ലക്ഷ്മി ശത്രുവായിത്തീരും."
അശ്വത്ഥാമാവ് കരഞ്ഞുകൊണ്ട് ഈ വിവരം പിതാവിനെ അറിയിച്ചു. ദ്രോണർക്കു ഇതുകേട്ട് വലിയ വിഷമമായി . 
അപ്പോൾ അദ്ദേഹത്തിനു ദ്രുപദന്റെ പഴയ വാക്കുകൾ ഓർമ്മ വന്നു .

ദ്രുപദൻ യാഗാദികളും മറ്റും നടത്തി കുരുക്കൾക്കു തുല്യം ഐശ്വര്യത്തോടെ വസിക്കുകയാണ്. അപ്പോഴാണ്‌ ദ്രോണരും പത്നിയും ദ്രുപദന്റെ അടുക്കൽ പോയത്. പഴയ മൈത്രിയെപ്പറ്റി ദ്രോണർ ഓർമ്മപ്പെടുത്തിയെങ്കിലും ദ്രുപദൻ അറിഞ്ഞഭാവം പോലും കാണിച്ചില്ല. വാസ്തവത്തിൽ ദ്രോണരെ കണ്ടപ്പോൾ തന്നെ ദ്രുപദന് ആളെ മനസ്സിലായിരുന്നു. എന്നാൽ വെറുമൊരു യാചകന്റെ സുഹൃത്താണ് താനെന്നതു രാജാവായ തന്റെ യശസ്സിനു കളങ്കമാകുമല്ലോ എന്ന ദുരഭിമാനമാണ് ദ്രുപദനെ അപ്പോൾ ബാധിച്ചത്. അതുകൊണ്ട് അദ്ദേഹം ഇങ്ങനെ പറഞ്ഞു .
--"എന്തേ സ്വാമീ വിളിച്ചത്? സുഹൃത്തെന്നോ? സൌഹൃദവും ശത്രുത്വവുമെല്ലാം തുല്യന്മാർ തമ്മിലാണ് വേണ്ടത് . ദരിദ്രൻ ധനവാനും, യാചകൻ രാജാവിനും, ഭീരു ധീരനും, മൂഡൻ പണ്ഡിതനും എങ്ങനെ മിത്രമാകും? എനിക്ക് മുൻപ് വിദ്യ അഭ്യസിക്കണമെന്ന ഉദ്ദേശമുണ്ടായിരുന്നു. അതുകൊണ്ടാണ് ഗുരുകുലത്തിൽ വസിച്ചതും നിന്റെ സുഹൃത്തായതും. ഇപ്പോൾ ഞാൻ രാജാവും നീ ദരിദ്രനായ യാചകനുമാണ്. അങ്ങനെയുള്ള നീ എങ്ങനെ എന്റെ മിത്രമാകും? അല്ലെങ്കിലും കുട്ടിക്കാലത്ത് അറിവില്ലായ്മ കൊണ്ട് എന്തെങ്കിലും പറഞ്ഞിട്ടുണ്ടെങ്കിൽ അതൊക്കെ ആരാണ് മനസ്സില് വയ്ക്കുന്നത്? എന്തായാലും വന്ന സ്ഥിതിക്ക് ഒരു നേരത്തെ ഭക്ഷണം കഴിച്ചിട്ട് പോകാം." 
ദ്രുപദന്റെ വാക്കുകൾ രാജോചിതമെങ്കിലും ക്രൂരമായിരുന്നു. ദ്രോണർ അതുകേട്ടു കുപിതനാവുകയും താൻ ഇതിനു പക വീട്ടുമെന്ന് ശപഥം ചെയ്തശേഷം പത്നിയോടും പുത്രനോടുമൊത്തു അവിടെനിന്നും ഇറങ്ങിപ്പോവുകയും ചെയ്തു .
നേരെ പോയ ദ്രോണർ പിന്നീട് ഹസ്തിനപുരിയിലെത്തുകയും ഭീഷ്മരുടെ ആവശ്യപ്രകാരം പാണ്ഡവരുടെയും കൌരവരുടെയും ഗുരുവായിത്തീരുകയും ചെയ്തു . 
വിദ്യാഭ്യാസം കഴിഞ്ഞു ഗുരുദക്ഷിണ നല്കേണ്ട സമയമായപ്പോൾ ദ്രോണർ രാജകുമാരന്മാരോട് ആവശ്യപ്പെട്ടത് ശത്രുവായ ദ്രുപദനെ ആക്രമിക്കുവാനും അവനെ പിടിച്ചുകെട്ടി തന്റെ കാൽക്കൽ കൊണ്ടിടുവാനുമായിരുന്നു . ഗുരുവിന്റെ നിർദ്ദേശപ്രകാരം അർജ്ജുനനും സഹോദരങ്ങളും ദ്രുപദനെ യുദ്ധത്തിൽ തോല്പ്പിക്കുകയും, തുടർന്ന് അദ്ദേഹത്തെ പിടിച്ചുകെട്ടി ദ്രോണരുടെ കാൽക്കൽ കൊണ്ടിടുകയും ചെയ്തു . 
അപ്പോൾ ദ്രോണർ ദ്രുപദനെ കണക്കിന് പരിഹസിക്കുകയും, അദ്ദേഹത്തിന്റെ രാജ്യത്തെ പാതിയായി പകുത്തു ദക്ഷിണ പാഞ്ചാലം സ്വന്തമാക്കി അതിനെ ഭരിക്കുകയും ചെയ്തു. തുടർന്ന് മരണംവരെ ദ്രോണരായിരുന്നു ദക്ഷിണപാഞ്ചാലത്തിന്റെ രാജാവ്.

ദ്രുപദൻ ദ്രോണരോട് മാപ്പിരന്നു തല്ക്കാലം വൈരം അവസാനിപ്പിച്ചെങ്കിലും ചവിട്ടേറ്റ സർപ്പത്തെപ്പോലെ ആ മനസ്സ് പിടഞ്ഞുകൊണ്ടിരുന്നു. ദ്രോണരെ കൊല്ലുവാൻ ശക്തിയുള്ള ഒരു പുത്രനും, വീരന്മാരിൽ വീരനായ അർജ്ജുനന് നല്കുവാൻ യോഗ്യയായ ഒരു മകളും തനിക്കുണ്ടാകണമെന്നു ദ്രുപദൻ ആഗ്രഹിച്ചു. അതിനായി ആഭിചാരം പോലെയുള്ള കർമ്മം ചെയ്യാൻ അറിയാവുന്ന ആചാര്യന്മാരെ തിരക്കി ദ്രുപദന്റെ ദൂതന്മാരായ ബ്രാഹ്മണർ ഓടിനടന്നു. 
അപ്പോഴാണ്‌ അഗ്നിയുടെ ഉപാസകനായ ഉപയാജൻ എന്നൊരു മുനിയെ ഗംഗാതീരത്തിൽ രാജാവ് കണ്ടെത്തിയത് . അദ്ദേഹത്തിനു യാജൻ എന്നൊരു ജ്യേഷ്ഠനുണ്ടായിരുന്നു. ഉപയാജനോട് ദ്രുപദൻ തന്റെ ആവശ്യം പറഞ്ഞെങ്കിലും, ഈ നീചകർമ്മം ചെയ്യാൻ ആദ്യം ഉപയാജൻ സമ്മതിച്ചില്ല. ദ്രുപദൻ ഒരു വർഷം ഉപയാജനെ ശുശ്രൂഷിച്ചു. പ്രസന്നനായ ഉപയാജൻ തന്റെ ജ്യേഷ്ഠനും മഹാമാന്ത്രികനുമായ യാജനെ കണ്ടാൽ കാര്യം സാധിക്കുമെന്ന് രാജാവിനെ അറിയിച്ചു.
ഒടുവിൽ മുനി സഹോദരന്മാരായ യാജനും ഉപയാജനും രാജാവിന് വേണ്ടി വലിയൊരു യാഗം നടത്തി. യാഗം 18 മാസം നീണ്ടു നിന്നു. യാഗാവസാനം അഗ്നിയിൽ നിന്നും ആയുധങ്ങൾ ധരിച്ചുകൊണ്ട് ധൃഷ്ടദ്യുമ്നൻ എന്ന പുരുഷനും , "കൃഷ്ണ" എന്ന സ്ത്രീരത്നവും ഉയര്ന്നുവന്നു. ധൃഷ്ടദ്യുമ്നൻ അഗ്നിയിൽ നിന്നും സംഭൂതനായ സമയത്ത്, " ഈ വീരൻ യുദ്ധത്തിൽ ദ്രോണരെ വധിക്കും" എന്നൊരു അശരീരിയുണ്ടായി. കൃഷ്ണയാണ് പാഞ്ചാലി അഥവാ ദ്രൗപദി . ഇവൾ അഷ്ടലക്ഷ്മികളിൽ ഒരാളായ വിജയലക്ഷ്മിയുടെ അംശമായിരുന്നു .
തന്റെ അന്തകനാണെന്നറിഞ്ഞിട്ടും ദ്രോണര് തന്നെയാണ് ധൃഷ്ടദ്യുമ്നനെ ആയുധവിദ്യ അഭ്യസിപ്പിച്ചത് . ദ്രോണർ ധൃഷ്ടദ്യുമ്നന്റെ ജനനമറിഞ്ഞു അദ്ദേഹത്തെ വിളിച്ചു വരുത്തി ആയുധവിദ്യ പഠിപ്പിക്കുകയായിരുന്നു . ബുദ്ധിരാക്ഷസനായ ദ്രോണാചാര്യർ ഈ പ്രവൃത്തിയിലൂടെ തന്റെ യശസ്സിനെ വാനോളം ഉയർത്തി. ഈ ധൃഷ്ടദ്യുമ്നൻ പൂര്വ്വജന്മത്തിൽ പഴയ ഏകലവ്യൻ തന്നെയായിരുന്നെന്നും, ശ്രീകൃഷ്ണന്റെ കൈകളാൽ വധിക്കപ്പെട്ട ശേഷം അദ്ദേഹത്തിന്റെ അനുഗ്രഹത്താൽ ഉടനെ തന്നെ അഗ്നിയിൽ നിന്നും വീണ്ടും ജന്മം സിദ്ധിക്കുകയാണുണ്ടായതെന്നും മഹാഭാരതത്തിന്റെ ഇന്തോനേഷ്യൻ രചനയിൽ കാണുന്നുണ്ട് . 

ധൃഷ്ടദ്യുമ്നൻ വാസ്തവത്തിൽ ഏകലവ്യന്റെ പുനർജന്മം ആയിരുന്നു. അതിന്റെ കഥ ഇങ്ങനെയാണ്. ദ്രോണരാൽ ചതിക്കപ്പെട്ട ഏകലവ്യൻ പിന്നീട് സ്വന്തം നിലയിൽ അസ്ത്രാഭ്യാസം ചെയ്തു ഒരു ആയോധന വിദഗ്ദ്ധനായി മാറി. അദ്ദേഹം ഭുവനേശ്വരിയായ കാളിയെ ആരാധിക്കുകയും, കാളി അദ്ദേഹത്തിന് ജ്ഞാനം നൽകുകയും, ശ്രീകൃഷ്ണപ്രസാദം ലഭിക്കുമെന്ന് അറിയിക്കുകയും ചെയ്തു. ഏകലവ്യൻ പിന്നീട് ജരാസന്ധന്റെ സൈന്യാധിപനായി സേവനമനുഷ്ഠിച്ചു. അങ്ങനെയിരിക്കെയാണ്, ശ്രീകൃഷ്ണൻ രുക്മിണിയെ ഹരിക്കുന്നത്. ശ്രീകൃഷ്ണനെ പിന്തുടർന്നു യുദ്ധം ചെയ്ത ഏകലവ്യൻ, കൃഷ്ണന്റെ അമ്പേറ്റു മരിക്കുന്നു. മരണസമയത്ത് കൃഷ്ണൻ അദ്ദേഹത്തെ ഇങ്ങനെ അനുഗ്രഹിച്ചു. "ശ്രേഷ്ഠമായ പാഞ്ചാലത്തിൽ ഉടനെത്തന്നെ നീ അഗ്നിയിൽ നിന്നും ജനിക്കുന്നതാണ്. ഇതേ ബാഹുവീര്യവും പ്രായവും സുന്ദരമായ ശരീരവും നിനക്കുണ്ടാകും. ആ ജന്മത്തിൽ പാണ്ഡവരുടെയും എന്റെയും ഉറ്റ ബന്ധുവാകുന്ന നീ, നിന്നെ ചതിച്ച ദ്രോണരെ ചതിയാൽ വധിക്കും. യുദ്ധാനന്തരം നിനക്കു സ്വർഗ്ഗവും ലഭിക്കും"
ഇതനുസരിച്ചാണ് ധൃഷ്ടദ്യുമ്നന്റെ ജനനം. തന്റെ പൂർവ്വജന്മം ഓർമ്മയുണ്ടായിരുന്ന ധൃഷ്ടദ്യുമ്നൻ, ദ്രോണരോട് തീരാത്ത പകയുള്ളവനായി മാറി.

ദ്രോണർ ഈ വിവരമെല്ലാം അറിഞ്ഞു. പൂർവ്വജന്മത്തിൽ താൻ അവനെ നിഷേധിക്കുകയും, അവന്റെ വിദ്യയെ കവർന്നെടുക്കുകയും ചെയ്ത പാപത്തിന്റെ പരിഹാരമായി ഈ ജന്മത്തിൽ അവനെ ആയുധവിദ്യ അഭ്യസിപ്പിക്കുമെന്നു ദ്രോണര് തീരുമാനിച്ചു. അങ്ങനെ, ദ്രോണർ അവനെ വിളിച്ചു വരുത്തി ശിഷ്യത്വം കൊടുക്കുകയായിരുന്നു .എന്നിരിക്കിലും, പൂർവ്വജന്മ പക ധൃഷ്ടദ്യുമ്നനിൽ കിടന്നിരുന്നു. അതനുസരിച്ചാണ് ദ്രോണരെ ധൃഷ്ടദ്യുമ്നൻ യുദ്ധത്തിൽ വച്ചു വധിക്കുന്നത് . 
കുരുക്ഷേത്രയുദ്ധത്തിൽ ഭീഷ്മപിതാമഹൻ നിലംപതിച്ചപ്പോൾ ദ്രോണർ സൈന്യാധിപസ്ഥാനം ഏറ്റെടുത്തു. പാണ്ഡവപക്ഷത്തായിരുന്ന ധൃഷ്ടദ്യുമ്നൻ യുദ്ധഭൂമിയിൽവച്ച് ദ്രോണാചാര്യരെ വധിക്കുകയും ചെയ്തു. ധൃഷ്ടദ്യുമ്നൻ ദ്രോണരെ വധിച്ചുവെന്നത് നേരാണെങ്കിലും, പേരിനൊരു ശിരച്ഛേദം മാത്രമേ അദ്ദേഹം നടത്തിയുള്ളൂ. ദ്രോണാചാര്യരെ ധർമ്മപുത്രരുൾപ്പെടെ പലരും ചേർന്ന് അശ്വത്ഥാമാവ് മരിച്ചെന്നു കപടം പറഞ്ഞു മനസ്സ് മടുപ്പിച്ചു വില്ലും അമ്പും അദ്ദേഹത്തെക്കൊണ്ട് താഴെ വയ്പിച്ച തക്കത്തിനാണ് ധൃഷ്ടദ്യുമ്നൻ ദ്രോണരുടെ ശിരസ്സ്‌ മുറിച്ചത്. വില്ലും അമ്പും ധരിച്ചു നില്ക്കെ, ദ്രോണരെ വധിക്കുവാൻ ആരാലും സാധിക്കുകയില്ലായിരുന്നു . 
കുരുക്ഷേത്രയുദ്ധത്തിലെ പതിനെട്ടാം നാൾ രാത്രിയിൽ ദ്രോണപുത്രനായ അശ്വത്ഥാമാവ് ധൃഷ്ടദ്യുമ്നനെ വധിച്ചു.


</doc>
<doc id="134411" url="https://ml.wikipedia.org/wiki?curid=134411" title="വേലാന്റ്">
വേലാന്റ്

ലിനക്സ് പണിയിടങ്ങൾക്കു വേണ്ടിയുള്ള ഒരു ഡിസ്പ്ളേ സെർവ്വറാണ് വേലാൻഡ്. 2008ൽ റെഡ് ഹാറ്റ് ഡെവലപ്പറായ കിർസ്റ്റിയാൻ ഹോഗ്സ്ബെർഗ്ഗാണ് ഈ പദ്ധതിക്ക് തുടക്കമിട്ടത്. എല്ലാ ഫ്രെയിമുകളും പരിപൂർണ്ണമായിരിക്കണം എന്ന ലക്ഷ്യം നേടാനായാണ് വേലാൻഡ് തുടങ്ങിയത്. അതായത് സോഫ്റ്റ്‌വെയർ ആപ്ലിക്കേഷനുകൾക്ക് തന്നെ ഡിസ്പ്ളേ റെന്ററിംഗും കൈകാര്യം ചെയ്യാൻ കഴിയുമെങ്കിൽ പ്രദർശിപ്പിക്കപ്പെടുന്ന ചിത്രങ്ങളിലെ പിഴവുകളും അപാകതകളും പരിഹരിക്കാൻ കഴിയും.

എം.ഐ.ടി. അനുമതിപത്ര പ്രകാരമാണ് വേലാൻഡ് പുറത്തിറക്കിയിട്ടുള്ളത്.

ലിനക്സിലുള്ള ഡിറക്റ്റ് റെന്ററിംഗ് മാനേജർ, കെർണൽ മോഡ് സെറ്റിംഗ്, ഗ്രാഫിക്സ് എക്സിക്യൂഷൻ മാനേജർ മുതലായവ ഉപയോഗിച്ചാണ് വേലാൻഡ് നിർമ്മിച്ചിട്ടുള്ളത്. ജൂൺ 2010 മുതൽ വേലാൻഡ് കോമ്പോസിറ്റർ ഓപ്പൺ ജിഎൽ ഇഎസ് ഉപയോഗിക്കാൻ തുടങ്ങി. .

ഉബുണ്ടുവിന്റെ ഭാവി വെർഷനുകളിൽ വേലാൻഡ് ഡിസ്പ്ലേ മാനേജരായി ഉപയാഗിക്കുമെന്ന് നവംബർ 4 2010 ന് മാർക്ക് ഷട്ടിൽവർത്ത് പ്രഖ്യാപിച്ചു. എന്നാൽ 2013 മാർച്ചിൽ കാനോനിക്കൽ ലിമിറ്റഡ് ഇത് ഔദ്യോഗികമായി തിരസ്കരിക്കുകയും, തങ്ങളുടെ പുതിയ മിർ ഡിസ്പ്ലേ സെർവർ ആയിരിക്കും ഉപയോഗിക്കുക എന്നറിയിക്കുകയും ചെയ്തു .

വേലാൻഡ് തയ്യാറാകുമ്പോൾ മീഗോ പ്രോജക്റ്റിൽ അത് സ്വീകരിക്കാൻ ഇന്റൽ പദ്ധതിയിട്ടിരുന്നു

വേലാൻഡ് സ്വീകരിക്കുമെന്ന് ഫെഡോറ ടീമും സമ്മതിച്ചിട്ടുണ്ട്.

വേലാൻഡ് എക്സ്.ഓർഗ് സെർവ്വറിന്റെ പകരമായി ഭാവി ലിനക്സ് വെർഷനുകളിൽ വന്നേക്കാം.



</doc>
<doc id="134416" url="https://ml.wikipedia.org/wiki?curid=134416" title="പള്ളിവാസൽ ഗ്രാമപഞ്ചായത്ത്">
പള്ളിവാസൽ ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം ബ്ലോക്കിൽ സ്ഥിതി ചെയ്യുന്ന ഒരു പഞ്ചായത്താണ് പള്ളിവാസൽ ഗ്രാമപഞ്ചായത്ത്. 67.47 ചതുരശ്ര കിലോമീറ്റർ വിസ്തൃതിയുള്ള ഈ പഞ്ചായത്ത് അടിമാലി ബ്ളോക്ക് പരിധിയിൽ സ്ഥിതി ചെയ്യുന്നു. കൂടാതെ 1953-ൽ നിലവിൽ വന്ന പഞ്ചായത്തിൽ പള്ളിവാസൽ, ആനവിരട്ടി, കുഞ്ചിത്തണ്ണി എന്നീ വില്ലേജുകളും ഉൾപ്പെടുന്നു. ബ്രിട്ടീഷ് ഭരണകാലത്ത് പണികഴിപ്പിച്ച പള്ളിവാസൽ ജലവൈദ്യുതപദ്ധതി ഈ പഞ്ചായത്തിലാണ് സ്ഥിതി ചെയ്യുന്നത്.



</doc>
<doc id="134421" url="https://ml.wikipedia.org/wiki?curid=134421" title="ബൈസൺ വാലി ഗ്രാമപഞ്ചായത്ത്">
ബൈസൺ വാലി ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല ബ്ലോക്കിൽ സ്ഥിതി ചെയ്യുന്ന ഒരു പഞ്ചായത്താണ് ബൈസൺ വാലി ഗ്രാമപഞ്ചായത്ത്. അടിമാലി ബ്ലോക്ക് പരിധിയിൽ നിലകൊള്ളുന്ന ഈ പഞ്ചായത്തിൽ ബൈസൺ വാലി, രാജക്കാട് എന്നീ വില്ലേജുകളും ഉൾപ്പെടുന്നു.44.03 ചതുരശ്ര കിലോമീറ്ററാണ് പഞ്ചായത്തിന്റെ വിസ്തൃതി. 



</doc>
<doc id="134423" url="https://ml.wikipedia.org/wiki?curid=134423" title="അടിമാലി ഗ്രാമപഞ്ചായത്ത്">
അടിമാലി ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് അടിമാലി ഗ്രാമപഞ്ചായത്ത്. 271.53 ചതുരശ്ര കിലോമീറ്റർ വിസ്തീർണ്ണമുള്ള ഈ പഞ്ചായത്ത് അടിമാലി ബ്ലോക്കിലെ മന്നാംകണ്ടം വില്ലേജ് പരിധിയിലാണ് സ്ഥിതി ചെയ്യുന്നത്. ഇടുക്കി ജില്ലയിലെ പ്രധാന വ്യാപാര കേന്ദ്രം കൂടിയായ ഈ പ്രദേശം ഗ്രാമീണ സവിശേഷതകൾ കാത്തു സൂക്ഷിച്ചുകൊണ്ടുള്ള നഗരമായി വളർന്നുകൊണ്ടിരിക്കുന്ന സ്ഥലമാണ്.

http://adimaligp1.blogspot.in/p/map.html


ഇടുക്കി ജില്ലയിൽ ദേവികുളം താലൂക്കിൽ അടിമാലി ബ്ലോക്കിൽ, മന്നാംകണ്ടം വില്ലേജ് പരിധിയിൽ വരുന്ന അടിമാലി ഗ്രാമപഞ്ചായത്തിന് 271.53 ചതുരശ്ര കിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിർത്തികൾ പടിഞ്ഞാറ് കുട്ടമ്പുഴ ഗ്രാമപഞ്ചായത്ത്, കിഴക്ക് വെള്ളത്തൂവൽ പഞ്ചായത്ത്, വടക്ക് മാങ്കുളം ഗ്രാമപഞ്ചായത്ത്, തെക്ക് പെരിയാർ നദി എന്നിവയാണ്. ചരിത്രമുറങ്ങുന്ന മലയടിവാരത്ത് മന്നാൻ സമുദായക്കാരുടെ സങ്കേതമായിരുന്നു മന്നാംകണ്ടവും കുട്ടമ്പുഴയും. അടിമാലിയെന്നാൽ മന്നാൻ സമുദായക്കാരുടെ ഭാഷയിൽ “വെള്ളം വന്നു വീഴുന്ന സ്ഥലം” എന്നാണ് അർത്ഥം. ഒരു കാലത്ത് നിബിഡ വനമായിരുന്ന ഈ പ്രദേശം പൂഞ്ഞാർ തമ്പുരാക്കന്മാരുടെ വകയായിരുന്നു. കോട്ടയം ജില്ലയുടെ ഭാഗമായിരുന്ന ഈ പ്രദേശം കവളങ്ങാട് പഞ്ചായത്തിന്റെ ആറാം വാർഡിൽ ഉൾപ്പെട്ടതായിരുന്നു. 1955-ൽ ആദ്യത്തെ പഞ്ചായത്ത് തെരഞ്ഞെടുപ്പിൽ കുട്ടമ്പുഴ-മന്നാംകണ്ടം എന്നീ പ്രദേശങ്ങൾ കവളങ്ങാട് പഞ്ചായത്തിന്റെ ആറാം വാർഡ് ആയിരുന്നു. 1960 ൽ ആണ് മന്നാംകണ്ടം പഞ്ചായത്ത് രൂപീകരിച്ചത്. 1967-ൽ കുട്ടമ്പുഴ പഞ്ചായത്ത് രൂപീകരിച്ചപ്പോൾ മന്നാംകണ്ടം പഞ്ചായത്തിന്റെ രണ്ടു വാർഡുകൾ നഷ്ടപ്പെട്ട് ഇന്നത്തെ രൂപത്തിലായി. പിന്നീട് മന്നാംകണ്ടം അടിമാലി പഞ്ചായത്തെന്ന് പുനർനാമകരണം ചെയ്തു. സഹ്യന്റെ സാനുവിൽ മനോഹരമായ ഈ കൊച്ചുഗ്രാമത്തിന് തെക്ക് ഭാഗത്ത് പെരിയാറും, വടക്കു ഭാഗത്ത് അംബരചുംബികളായ കൊരങ്ങാട്ടി മലകളും കിഴക്ക് ഭാഗത്ത് കൂമ്പൻപാറ മലകളുടെ അടിവാരവും പടിഞ്ഞാറ് ഭാഗത്ത് സുപ്രസിദ്ധമായ നേര്യമംഗലം ആർച്ച് പാലവും അതിരിടുന്നു. എറണാകുളം ജില്ലയിൽ നിന്ന് അടിമാലി പഞ്ചായത്തിലേക്ക് പ്രവേശിക്കുന്ന റാണി ലക്ഷ്മിഭായി നിർമ്മിച്ച രാജകീയ പൊതുവഴി ഇന്ന് നാഷണൽ ഹൈവേ 49 ആയി സഞ്ചാരികളുടെ പറുദീസയായ മൂന്നാറിലേക്ക് കടന്നുപോകുന്നു. കൊടുംവനങ്ങളും നീർച്ചാലുകളും നിറഞ്ഞ ഈ പ്രദേശം കാട്ടുമൃഗങ്ങളുടെ താവളമായിരുന്നു. മലയുടെ അടിവാരങ്ങളിൽ പ്രധാനമായി കേന്ദ്രീകരിച്ചുകിടക്കുന്നതുകൊണ്ട് അടിമാലിയെന്ന ഓമനപ്പേരിൽ അറിയപ്പെടുന്നു. പ്രകൃതി മനോഹരമായ ഹരിത വനങ്ങളിലെ കരിമ്പാറക്കൂട്ടങ്ങളിലൂടെ കുതറിച്ചാടുന്ന ചീയപ്പാറ വെള്ളച്ചാട്ടവും വാളറ വെള്ളച്ചാട്ടവും നാഷണൽ ഹൈവേ 49-ലൂടെയുള്ള യാത്രയിൽ നയനാനന്ദകരമായ കാഴ്ചയാണ്. സമുദ്രനിരപ്പിൽ നിന്ന് ഉദ്ദേശം 4000 അടി ഉയരത്തിൽ സ്ഥിതി ചെയ്യുന്ന കുതിരകുത്തി മലയുടെ നെറുകയിൽ നിന്നാൽ, എറണാകുളം ടൌണിന്റെ ദൂരവീക്ഷണം ലഭിക്കും. താഴ്വാരത്തിൽ ലോവർ പെരിയാർ പദ്ധതി സ്ഥിതി ചെയ്യുന്നു. ഈ പഞ്ചായത്തിൽ 75 ശതമാനം കറുത്ത പശിമരാശി മണ്ണും 25 ശതമാനം ചെമ്മണ്ണും ആണ്. ആദിവാസികൾക്കും കുടിയേറ്റ കർഷകർക്കും കനകം സമ്മാനിക്കുന്ന ഈ സഹ്യന്റെ പുത്രി ഹൈറേഞ്ചിനഭിമാനമാണ്.



</doc>
<doc id="134429" url="https://ml.wikipedia.org/wiki?curid=134429" title="പയ്യന്നൂർ കോൺഗ്രസ്സ് സമ്മേളനം">
പയ്യന്നൂർ കോൺഗ്രസ്സ് സമ്മേളനം

ഉത്തരകേരളത്തിലെ ദേശീയപ്രസ്ഥാനചരിത്രത്തിലെ ഒരു സുപ്രധാന ചുവടുവെയ്പ്പാണ് പയ്യന്നൂർ കോൺഗ്രസ് സമ്മേളനം. കേരളത്തിൽ നടന്ന നാലമത് കോൺഗ്രസ് സമ്മേളനമായിരുന്നു അത്. 1928 മെയ് 25, 26, 27 തീയതികളിൽ നടന്ന സമ്മേളനത്തിൽ വെച്ചാണ്‌ ഇന്ത്യയിൽ ആദ്യമായി പൂർണസ്വാതന്ത്ര്യ പ്രമേയം അവതരിപ്പിച്ചത്.
മഹാകവി കുട്ടമത്തായിരുന്നു സ്വാഗതസംഘത്തിന്റെ അദ്ധ്യക്ഷനായിരുന്നത്. അജാനൂർ യുവജനസംഘം പ്രവർത്തകർ കെ. ടി. കുഞ്ഞിരാമൻ നമ്പ്യാരുടെ നേതൃത്വത്തിൽ വളണ്ടിയർ‌മാരായി ആദ്യവസാനം പ്രവർത്തിച്ചു. പണ്ഡിറ്റ് ജവഹർലാൽ നെഹ്റു ആയിരുന്നു യോഗാദ്ധ്യക്ഷൻ.
ഇന്ത്യയിൽ തന്നെ ആദ്യമായി പൂർണസ്വാതന്ത്ര്യപ്രമേയം കെ. കേളപ്പൻ അവതരിപ്പിച്ചു. അതിനെ പിന്താങ്ങി സംസാരിച്ചത് വിദ്വാൻ പി. കേളുനായരാണ്


</doc>
<doc id="134459" url="https://ml.wikipedia.org/wiki?curid=134459" title="ചക്കുപള്ളം ഗ്രാമപഞ്ചായത്ത്">
ചക്കുപള്ളം ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിലെ കട്ടപ്പന ബ്ലോക്ക് പഞ്ചായത്തിലാണ് ചക്കുപള്ളം ഗ്രാമപഞ്ചായത്ത് സ്ഥിതി ചെയ്യുന്നത്. ഇതിൽ ഉൾപ്പെടുന്ന വില്ലേജുകളാണ് ചക്കുപള്ളം, അണക്കര, ആനവിലാസം എന്നിവ. 41.71 ചതുരശ്രകിലോമീറ്റർ വിസ്തൃതിയുള്ള ഈ പഞ്ചായത്ത് 1977-ലാണ് രൂപം കൊണ്ടത്.




</doc>
<doc id="134461" url="https://ml.wikipedia.org/wiki?curid=134461" title="അയ്യപ്പൻ കോവിൽ ഗ്രാമപഞ്ചായത്ത്">
അയ്യപ്പൻ കോവിൽ ഗ്രാമപഞ്ചായത്ത്

ഇടുക്കി ജില്ലയിലെ ഇടുക്കി താലൂക്കിലെ, കട്ടപ്പന ബ്ലോക്ക് പഞ്ചായത്തിലാണ് അയ്യപ്പൻ കോവിൽ ഗ്രാമപഞ്ചായത്ത് സ്ഥിതി ചെയ്യുന്നത്. 42.68 ചതുരശ്രകിലോമീറ്റർ വിസ്തൃതിയുള്ള ഈ പഞ്ചായത്തിൽ അയ്യപ്പൻ കോവിൽ, ആനവിലാസം എന്നീ വില്ലേജുകളും ഉൾപ്പെടുന്നു.2016 പഞ്ചായത്ത് തിരഞ്ഞെടുപ്പിൽ ഇടതുപക്ഷ ജനാധിപത്യ മുന്നണി അധികാരത്തിലെത്തി പ്രസിഡന്റ് എ എൽ ബാബുവും വൈസ് പ്രസിഡന്റ് നിഷാ ബിനോജുമാണ്. 




</doc>
<doc id="134463" url="https://ml.wikipedia.org/wiki?curid=134463" title="ഇരട്ടയാർ ഗ്രാമപഞ്ചായത്ത്">
ഇരട്ടയാർ ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിലെ, കട്ടപ്പന ബ്ലോക്ക് പഞ്ചായത്തിലാണ് ഇരട്ടയാർ ഗ്രാമപഞ്ചായത്ത് സ്ഥിതി ചെയ്യുന്നത്. 1971-ൽ രൂപം കൊണ്ട ഈ പഞ്ചായത്തിന്റെ വിസ്തീർണ്ണം 32.37 ചതുരശ്രകിലോമീറ്ററാണ്.



</doc>
<doc id="134469" url="https://ml.wikipedia.org/wiki?curid=134469" title="രാജ്യഹാൾ">
രാജ്യഹാൾ

യഹോവയുടെ സാക്ഷികൾ അവരുടെ ആരാധനക്കായി കൂടിവരുന്ന മന്ദിരമാണ് രാജ്യഹാൾ (Kingdom Hall). 1935-ൽ യഹോവയുടെ സാക്ഷികളുടെ പ്രസിഡന്റായിരുന്ന ജോസഫ് ഫ്രാങ്ക്ലിൻ റൂതർഫോർഡാണ് ഹാവായിലെ സാക്ഷികളുടെ ഒരു കെട്ടിടത്തെ കുറിക്കാൻ ഈ നാമം ഉപയോഗിച്ച് വിളിച്ചത്. ദൈവരാജ്യത്തെ കുറിച്ചുള്ള സുവാർത്ത പഠിപ്പിക്കുന്ന സ്ഥലം എന്ന നിലയ്ക്കാണ് ഈ നാമം അദ്ദേഹം ഉപയോഗിച്ചത്. യഹോവയുടെ സാക്ഷികൾ ലോകവ്യാപകമായി അവരുടെ ആരാധന നടത്താനും, ബൈബിൾ പഠിക്കാനും രാജ്യഹാളുകളിൽ കൂടിവരുന്നു. 

സാക്ഷികൾ പള്ളി എന്ന നാമത്തിനു പകരം രാജ്യഹാൾ എന്നതിനു മുന്തൂക്കം നൽകുന്നു, ബൈബിളിൽ "പള്ളി" എന്ന് സാധാരണ പരിഭാഷപെടുത്താറുള്ള പദം ഒരു കെട്ടിടഘടനെയല്ല മറിച്ച് "ഒരു കൂട്ടം വ്യക്തികളാലുള്ള ഒരു സഭ" എന്നു മാത്രമേ അർത്ഥമാക്കുന്നുള്ളു എന്നതാണ് അതിനു കാരണമായി അവർ ചൂണ്ടികാണിക്കുന്നത്.

രാജ്യഹാളുകൾ പ്രായോഗികത കണക്കിലാക്കിയാണ് നിർമ്മിക്കപെടുന്നത്, ആയതിനാൽ ആഡംബരത്തിനു പ്രാധാന്യം കൽപ്പിക്കാറില്ല. സാക്ഷികൾ മതപരമായ ചിഹ്നങ്ങളോ അടയാളങ്ങളോ ഉപയോഗിക്കാത്തതിനാൽ അവ രാജ്യഹാളുകളിൽ കാണില്ല. യഹോവയുടെ സാക്ഷികളുടെ ഒരു വർഷികവാക്യം എല്ലാ രാജ്യഹാളുകളുടെ ഉൾചുവരുകളിൽ സാധാരണ ഉപയോഗിക്കാറുണ്ട്. ഒരേ രാജ്യഹാൾ പലഭാഷക്കാറുപയോഗിക്കുന്നെങ്കിൽ അവിടെ മറ്റ് ഭാഷകളിലുള്ള വാർഷികവാക്യവും ഉപയോഗിക്കപെടുന്നു. ഒരു രാജ്യഹാളിൽ സാധാരണയായി ഒരു ഗ്രന്ഥശാല ഉണ്ടാവും, കുടാതെ സാഹിത്യങ്ങൾ കൊടുക്കുന്ന ഒരു കൗണ്ടറും, സ്വമേധ്യാ സംഭാവകൾക്കുള്ള പെട്ടികളും കാണപെടാറുണ്ട്.

ചില രാജ്യഹാളുകളിൽ ഒന്നിലധികം ഒഡിറ്റോറിയങ്ങളുണ്ടാകും, ഒന്നിലധികം സഭകൾക്ക് ഒരേ സമയത്ത് ആരാധന നടത്തപെടാറുള്ള സ്ഥലങ്ങളിൽ അങ്ങനെ ചെയ്യപെടുന്നു. അങ്ങനെയുള്ള സ്ഥലങ്ങളിൽ എല്ലാ ഒഡിറ്റോറിയങ്ങളും ചേർത്ത് ഒരു രാജ്യഹാൾ എന്ന് തന്നെ കണക്കാക്കുന്നു. അരാധനയ്ക്കായി അവർ കൂടി വരാറുള്ള വലിയ കൺവർഷൻ ഹാളുകളെയും അവർ രാജ്യഹാൾ എന്നു തന്നെയാണ് വിളിക്കാറ്. രാജ്യഹാളുകളിൽ മാന്യമല്ലാത്ത വസ്ത്രധാരണവും ചമയവും നല്ലതല്ല എന്ന് അവർ കരുതുന്നു, വലിയ കൺവൻഷൻ ആണെങ്കിൽ പോലും.

സഭകൾ സാധാരണ ആഴ്ചയിൽ രണ്ട് ദിവസം രാജ്യഹാളുകളിൽ കൂടിവരുന്നു. ആരാധൻ പ്രാർത്ഥനയും ഗീതാലാപനത്തോടും കൂടി തുടങ്ങുകയും ഗീതാലാപനത്തോടും പ്രാർത്ഥനയോടും കൂടെ അവസാനിക്കുകയും ചെയ്യപെടുന്നു. ആരാധനയിൽ നടത്തപെടാറുള്ള പരിപാടികളിൽ ബൈബിൾ വായന, ബൈബിൾ തത്ത്വങ്ങളെ ആധാരമാക്കിയുള്ള പരസ്യപ്രസംഗം, കുടുംബജീവിതം, ക്രിസ്തീയ ഗുണങ്ങൾ, ധാർമ്മികത, ബൈബിൾ പ്രവചനങ്ങൾ, എന്നിവ കൂടാതെ വീക്ഷാഗോപുരം മാസികയിൽ നിന്ന് തെരഞ്ഞെടുത്ത ലേഖനത്തിന്റെ സദസ്യ ചർച്ചകളും ഉണ്ടാകും. സാക്ഷികൾ അവരുടെ വീടുതോറുമുള്ള പ്രവർത്തനങ്ങൾക്ക് മുൻപായി രാജ്യഹാളുകളിൽ പ്രാർത്ഥനയ്ക്കായി കൂടിവരുന്ന രീതിയും കാണാം.
ആരാധനയുടെ ഭാഗമായി ഒരോ ആഴച്ചയും, "ദിവ്യാദിപത്യ ശുശ്രുഷ സ്കൂൾ" എന്ന ഒരു പരിപാടി ലോകവ്യാപകമായി ഒരേ ലക്ഷ്യത്തിൽ നടത്തപെടുന്നു. സഭയിലെ എല്ലാ പുരുഷന്മാർക്കും പ്രസംഗിക്കാനുള്ള പരിശീലനമാണ് ഇതിലുടെ നൽകപെടുന്നത്. സ്ത്രീകൾക്ക് വീടുതോറുമുള്ള പ്രവർത്തനത്തിനുള്ള പരിശീലനം നൽകുന്നു. താല്പര്യക്കാരെ ബൈബിൾ പഠിപ്പിക്കാനും രാജ്യഹാൾ ഉപയോഗിക്കാറുണ്ട്. കൂടാതെ ഭാഷാഞാനം കുറവായ സ്ഥലങ്ങളിൽ താല്പര്യക്കാരെയും അംഗങ്ങളെയും ഭാഷ പഠിപ്പിക്കാനും ഉപയോഗിക്കപെടുന്നു.
രാജ്യഹാളുകൾ സ്നാപനമേറ്റ അംഗങ്ങളുടെ വിവാഹത്തിനുപയോഗിക്കുന്നു.അത്തരം സാഹചര്യങ്ങളിൽ സഭയുടെ സേവന കമ്മിറ്റി വിവാഹം നടത്താനുള്ള അനുമതി നൽൽകുന്നു. അനുമതി നൽകുന്നതിനു മുൻപായി വിവാഹിതരാകാൻ പോകുന്നവർ "യഹോവയുടെ നീതിയുള്ള നിലവാരത്തിനനുസരിച്ചു പോകുന്ന, നല്ല സ്വഭാവഗുണങ്ങളുമുള്ള " വ്യക്തികൾക്കു മാത്രമേ അനുമതി നൽകാറുള്ളു. വിവാഹം രാജ്യഹാളിൽ തന്നെ നടത്തണം എന്ന ആചാരം യഹോവയുടെ സാക്ഷികൾക്കില്ല. പ്രായോഗികത കണക്കിലെടുത്ത് മറ്റ് മണ്ഡപങ്ങളിലും, ഹാളുകളിലും വിവാഹം നടത്തപെടാറുണ്ട്. സ്വീകരണത്തിനും, സമ്മതം ഉറപ്പിക്കുന്നതിനും രാജ്യഹാൾ ഉപയോഗിക്കില്ല.




</doc>
<doc id="134472" url="https://ml.wikipedia.org/wiki?curid=134472" title="ശാസ്തമംഗലം മഹാദേവക്ഷേത്രം">
ശാസ്തമംഗലം മഹാദേവക്ഷേത്രം

ശാസ്തമംഗലം മഹാദേവക്ഷേത്രം: തിരുവനന്തപുരം ജില്ലയിലെ ശാസ്തമംഗലത്താണ് മഹാദേവക്ഷേത്രം സ്ഥിതിചെയ്യുന്നത്. പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത് . വലിപ്പമേറിയ ഇവിടുത്തെ ബലിക്കല്ല് വളരെ പ്രസിദ്ധമാണ്. 

വട്ട ശ്രീകോവിലോടു കൂടിയ നാലമ്പല സമുച്ചയമാണിവിടുത്തെ ശിവക്ഷേത്രം. പാർവ്വതീസമേതഭാവത്തിൽ കിഴക്കോട്ട് ദർശനമായാണ് ഇവിടെ ശിവപ്രതിഷ്ഠ. കൊടിമരം സ്വർണ്ണം പൂശീയതാണ്. വളരെ വലിപ്പമേറിയതാണ് ഇവിടുത്തെ ബലിക്കല്ല്. തിരുവിതാംകൂർ രാജാക്കന്മാർ ഇവിടെ ദർശനത്തിനു വരുമ്പോൾ പൂർണ്ണ അലങ്കാരത്തോടെ വന്നിരുന്നു.
മൂന്നു പൂജകൾ ഇവിടേ നിത്യേന പതിവുണ്ട്.



ധനുമാസത്തിൽ പത്തു ദിവസം ഇവിടെ ആണ്ടുത്സവം ആഘോഷിക്കുന്നു. തിരുവാതിരനാളിലാണ് ആറാട്ട്.

കുംഭമാസത്തിലെ കറുത്ത ചതുർദ്ദശി നാളിൽ ശിവരാത്രി ആഘോഷിയ്ക്കുന്നു.

തിരുവനന്തപുരം റെയിൽവേ സ്റ്റേഷനിൽ നിന്നും 7-കിലോമീറ്റർ ദൂരത്ത്, തിരുവനന്തപുരം ശാസ്തമംഗലം റോഡിൽ പിപ്പിന്മൂടിനടുത്താണ് ക്ഷേത്രം സ്ഥിതിചെയ്യുന്നത്.


</doc>
<doc id="134482" url="https://ml.wikipedia.org/wiki?curid=134482" title="ബോക്സർ (ചലച്ചിത്രം)">
ബോക്സർ (ചലച്ചിത്രം)

ബൈജു കൊട്ടാരക്കരയുടെ സംവിധാനത്തിൽ ബാബു ആന്റണി, നരേന്ദ്രപ്രസാദ്, സുകുമാരൻ, ഹരിത, അനുഷ എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ബോക്സർ. ഹരിതയുടെ ആദ്യ ചിത്രമാണിത്. രോഹിത് ഫിലിംസ് പ്രൈവറ്റ് ലിമിറ്റഡിന്റെ ബാനറിൽ ദിനേശ് പണിക്കർ നിർമ്മിച്ച ഈ ചിത്രം വിതരണം ചെയ്തത് വി.ഐ.പി. റിലീസ് ആണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് കലൂർ ഡെന്നീസ് ആണ്.

ബിച്ചു തിരുമല, എസ്. രമേശൻ നായർ എന്നിവർ എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് ടോമിൻ ജെ. തച്ചങ്കരി ആണ്. പശ്ചാത്തലസംഗീതം എസ്.പി. വെങ്കിടേഷ് കൊടുത്തിരിക്കുന്നു. ഗാനങ്ങൾ രഞ്ജിനി വിപണനം ചെയ്തിരിക്കുന്നു.




</doc>
