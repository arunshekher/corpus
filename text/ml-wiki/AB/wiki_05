<doc id="135597" url="https://ml.wikipedia.org/wiki?curid=135597" title="എമ്മ വാട്സൺ">
എമ്മ വാട്സൺ

ഒരു ഇംഗ്ലീഷ് ചലച്ചിത്ര നടിയും മോഡലുമാണ് എമ്മ വാട്സൺ(ജനനം:1990 ഏപ്രിൽ 15). ഹാരി പോട്ടർ ചലച്ചിത്ര പരമ്പരയിലെ മൂന്ന് പ്രധാന കഥാപാത്രങ്ങളിലൊന്നായ ഹെർമോയിണി ഗ്രേഞ്ചറിന്റെ വേഷം അഭിനയിച്ച് ഇവർ ലോകശ്രദ്ധ നേടി. കുട്ടിക്കാലത്ത് സ്കൂൾ നാടകങ്ങളിൽ മാത്രം അഭിനയിച്ചിട്ടുള്ള എമ്മ തന്റെ ഒൻപതാം വയസ്സിലാണ് ഹെമോയിണിയായി അഭിനയിച്ച് തുടങ്ങിയത്. 2001 മുതൽ 2010 വരെ ഇവർ ഏഴ് ഹാരിപോട്ടർ ചിത്രങ്ങളിൽ ഡാനിയേൽ റാഡ്ക്ലിഫ്ഫിനും റൂപെർട്ട് ഗ്രിനിനും ഒപ്പം അഭിനയിച്ചു. ഹാരിപോട്ടർ സീരിസിലെ എമ്മയുടെ അവസാന വേഷം ഹാരിപ്പോട്ടർ ആന്റ് ഡെത്ത്ലി ഹാലോസിന്റെ രണ്ടാം ഭാഗത്തിലാണ്. ഹാരിപോട്ടർ ചിത്രങ്ങളിലഭിനയിക്കുക വഴി ധാരാളം പുരസ്കാരങ്ങളും പത്ത് ദശലക്ഷം യൂറൊയും എമ്മ നേടിയിട്ടുണ്ട് . 2009ലാണ് എമ്മ മോഡലിംഗ് രംഗത്തേക്ക് കടന്നു വന്നത്.


</doc>
<doc id="135600" url="https://ml.wikipedia.org/wiki?curid=135600" title="ശ്രീ മാങ്ങോട്ട് ഭഗവതി ക്ഷേത്രം">
ശ്രീ മാങ്ങോട്ട് ഭഗവതി ക്ഷേത്രം

പാലക്കാട് ജില്ലയിലെ ആലത്തൂർ താലൂക്കിൽ ഉള്ള തരൂർ പഞ്ചായത്തിലെ അത്തിപ്പൊറ്റ എന്ന ഗ്രാമത്തിലാണ് മാങ്ങോട്ട്കാവ് സ്ഥിതി ചെയ്യുന്നത്. ഉഗ്രഭാവത്തിലുള്ള ദേവിയാണ് പ്രതിഷ്ഠ. ഗായത്രി നദി മുതൽ ചൂലന്നൂർ വരെയുള്ള ഭൂവിഭാഗമാണ് മാങ്ങോട്ട് ഭഗവതിയുടെ തട്ടകം.നെയ്ത്തുകാരുടേയും കൃഷിക്കാരുടേയും ഗ്രാമമായിരുന്നു അത്തിപൊറ്റ. നെല്ല്, നേന്ത്രവാഴ, പച്ചക്കറി, തെങ്ങ് എന്നിവയായിരുന്നു പ്രധാന കൃഷികൾ.

നെയ്ത്തുകാരനായ കുട്ടൻ( ഉണ്ണി) വടക്ക് ദേശത്തെ ഒരു ഉത്സവപറമ്പിൽ തുണി കച്ചവടത്തിനായി പോയതായിരുന്നു.എഴുന്നള്ളത്തിനു കൊണ്ട് പോകുന്ന ദേവി വിഗ്രഹത്തെ കണ്ട കുട്ടൻ മനസ്സിൽ “എന്റെ കൂടെ വരുന്നോ” എന്ന് ചോദിച്ചുവത്രെ. അപ്പോൾ ഒരു ചുഴലിക്കാറ്റ് ഉണ്ടാകുകയും ദേവിക്ക് ചാർത്തിയിരുന്ന വസ്ത്രം ആ കാറ്റിൽ പറന്ന്പൊകുകയും ചെയ്തു. കുട്ടൻ തന്റെ കയ്യിൽ ഉണ്ടായിരുന്ന പട്ട് വസ്ത്രം വിഗ്രഹത്തിലേക്ക് എറിഞ്ഞുവെന്നും ആ വസ്ത്രം വിഗ്രഹത്തിൽ ധരിക്കപ്പെട്ടുവെന്നും ചരിത്രം.

പിറ്റേന്ന് ഉത്സവം കഴിഞ്ഞ് കുട്ടൻ ഗ്രാമത്തിലേക്ക് മടങ്ങി. കുട്ടൻ ഒരു ഓലക്കുടയും ചൂടിയാണ് ഗ്രാമത്തിൽ എത്തിയത്. ക്ഷീണിതനായ കുട്ടൻ,ഓലക്കുട നിലത്ത് കുത്തി നിറുത്തി അതിനടുത്ത് കിടന്ന് ഉറങ്ങി.പിറ്റേന്ന് രാവിലെ എത്ര ശ്രമിച്ചിട്ടും നിലത്ത് കുത്തി വെച്ചിരുന്ന കുട എടുക്കാൻ കഴിയാതെ വന്നു.വിവരം അറിഞ്ഞെത്തിയ ഗ്രാമജ്യോത്സ്യൻ, ആ കുടയിൽ ദേവി നിലയുറപ്പിച്ചിരിക്കുന്നു എന്നും അനുയോജ്യമായ ഒരു ക്ഷേത്രം നിർമ്മിച്ച് ദേവിയെ കുടിയിരുത്തണം എന്നും ഉപദേശിച്ചു. ജ്യോത്സ്യൻ തന്റെ കയ്യിലുള്ള ദണ്ഡ് ദൂരേയ്ക്ക് എറിയുകയും അത് ചെന്ന് വീണ സ്ഥലത്ത് ക്ഷേത്രം നിർമ്മിക്കാൻ നിർദ്ദേശിക്കുകയും ചെയ്തു. ആ ദണ്ഡ് വീണ സ്ഥലത്താണത്രെ ഇപ്പോഴത്തെ ക്ഷേത്രം നിലകൊള്ളുന്നത്. കുട വെച്ച സ്ഥലം ഉണ്ണിയിരുത്തിയ മൊക്ക് എന്ന പേരിൽ അറിയപ്പെട്ടു. ഇവിടെ നിന്നാണ് വേല എഴുന്നള്ളത്ത് തുടങ്ങുന്നത്.
വടക്കേ നടയിൽ,ക്ഷേത്രപാലകനായി മൂക്കൻ ചാത്തനെയും കുടിയിരുത്തിയിട്ടുണ്ട്.

കാലക്രമത്തിൽ ക്ഷേത്രം വിപുലീകരിക്കുകയും ഇപ്പോൾ കേരളത്തിലെ തന്നെ ഏറ്റവും പ്രസിദ്ധങ്ങളായ ക്ഷേത്രങ്ങളിൽലൊന്നായി തീരുകയും ചെയ്തിരിക്കുന്നു.

മേടമാസത്തിൽ വിഷു കഴിഞ്ഞ് വരുന്ന രണ്ടാമത്തെ ഞായറാഴ്ചയാണ് മാങ്ങോട്ട് കാവിലെ വേല മഹോത്സവം. നാനാ ദേശങ്ങളിൽ വസിക്കുന്ന അത്തിപൊറ്റ നിവാസികൾ വേല മഹോത്സവത്തിൽ പങ്കെടുക്കാൻ ജന്മനാട്ടിൽ എത്തിച്ചേരും. ഒന്നാമത്തെ ഞായറാഴ്ച കോടിക്കൂറയിട്ടാൽ പിറ്റേന്ന് മുതൽ ഏഴു ദിവസം തോൽ‌പ്പാവ കൂത്ത് ഉണ്ടാകും. കമ്പരാമായണമാണ് കൂത്ത് കഥ. പുലവന്മാർ എന്ന് വിളിക്കുന്ന കൂത്ത് കവികളാണ് കൂത്ത് ചൊല്ലുക. തമിഴിലാണ് കൂത്ത്.

പൂമുള്ളീ മനയുടെ അധീനതയിലായിരുന്ന മാങ്ങോട്ട്കാവ് പിന്നീട് സർക്കാർ ഏറ്റെടുത്തു. ഇപ്പോൾ മലബാർ ദേവസ്വം ബോർഡിന്റെ കീഴിലാണ്.


</doc>
<doc id="135606" url="https://ml.wikipedia.org/wiki?curid=135606" title="ക്രിസ്റ്റീനാ അഗീലെറാ">
ക്രിസ്റ്റീനാ അഗീലെറാ

ക്രിസ്റ്റീനാ അഗീലെറാ ഒരു അമേരിക്കൻ ഗായികയും അഭിനേത്രിയുമാണ് . 1990-ൽ സ്റ്റാർ സെർച്ച് എന്ന ടെലിവിഷൻ പരിപാടിയിൽ മൽസരാർഥിയായി വന്നു. തുടർന്ന് 1993-ൽ ഡിസ്നി ചാനലിന്റെ മിക്കി മൗസ് ക്ലബ്ബ് എന്ന പരമ്പരയിൽ അഭിനയിച്ചു. 1998-ൽ പുറത്തിറങ്ങിയ 'മുലാൻ' എന്ന അനിമേഷൻ ചിത്രത്തിനു വേണ്ടി റിഫ്ലക്ഷൻ എന്ന ഗാനം ആലപിച്ചതോടെ ക്രിസ്റ്റീന ആർ.സി.എ. റെക്കോർഡ്സുമായി കരാറിലൊപ്പു വച്ചു.

1999ൽ 'ക്രിസ്റ്റീനാ അഗീലെറാ' എന്ന ആൽബം പുറത്തിറക്കി. ഇതിലെ 'ജീനി ഇൻ എ ബോട്ടിൽ', 'വാട്ട് എ ഗേൾ വാണ്ട്സ്', 'കമോൺ ഓവർ ബേബി' എന്നീ ഗാനങ്ങൾ ബിൽബോർഡ് ഹിറ്റ് ചാർട്ടിൽ ഇടം നേടി. 2001-ൽ 'മി റിഫ്ലയൊ' എന്ന ലാറ്റിൻ ആൽബം പുറത്തിറക്കി. ഈ ആൽബങ്ങളുടെ വിജയത്തോടെ അന്താരാഷ്ട്ര പ്രശസ്തിയിലേക്കുയർന്നെങ്കിലും തന്റെ സംഗീതത്തെയും പ്രതിച്ഛായയേയും മാനേജ്മെന്റ് കൈകാര്യം ചെയ്യുന്ന രീതിയിൽ അതൃപ്തയായ ക്രിസ്റ്റീന മാനേജർ സ്റ്റീവ് കർട്സുമായി പിരിഞ്ഞു. 2002-ൽ 'സ്ട്രിപ്പ്ഡ്' എന്ന ആൽബം പുറത്തിറക്കി ഇതിലെ 'ബ്യൂട്ടിഫുൾ' എന്ന ഗാനം ഹിറ്റായി. പിന്നീട് 2006-ൽ 'ബാക്ക് ടു ബേസിക്സ്' എന്ന ആൽബത്തിലൂടെ സംഗീതനിരൂപകരുടെ പ്രശംസ നേടി. ഇതിൽ സോൾ, ജാസ്, ബ്ലൂസ് എന്നീ സംഗീത രൂപങ്ങൾ മികച്ച രീതിയിൽ സമന്വയിപ്പിച്ചിരുന്നു. നാലാമത്തെ ആൽബമായ 'ബയോണിക്'(2010) വേണ്ടത്ര ശ്രദ്ധിക്കപ്പെട്ടില്ല.

സംഗീതത്തിനും അഭിനയത്തിനും പുറമേ ജീവകാരുണ്യപ്രവർത്തനങ്ങളിലും ക്രിസ്റ്റീനാ അഗീലെറാ തന്റെ വ്യക്തിമുദ്ര പതിപ്പിച്ചിട്ടുണ്ട്. 2010-ൽ 'ബർലെസ്ക്' എന്ന ചലച്ചിത്രത്തിലൂടെ മികച്ച ഗാനത്തിനുള്ള ഗോൾഡൻ ഗ്ലോബ് അവാർഡിനു നാമനിർദ്ദേശം ചെയ്യപ്പെടുകയുണ്ടായി. നാലു ഗ്രാമി അവാർഡുകൾ ഒരു ലാറ്റിൻ ഗ്രാമി അവാർഡ് എന്നിവയടക്കം നിരവധി അവാർഡുകൾ നേടിയിട്ടുണ്ട്. റോളിംഗ് സ്റ്റോൺ ദ്വൈവാരികയുടെ എക്കാലത്തെയും മികച്ച 100 ഗായകരുടെ പട്ടികയിൽ 58 ആണ് ക്രിസ്റ്റീനയുടെ സ്ഥാനം. പട്ടികയിൽ 30 വയസ്സിൽ താഴെയുള്ള ഏക വ്യക്തിയും ക്രിസ്റ്റീന തന്നെ. 5 കോടി ആൽബങ്ങൾ ലോകമെമ്പാടുമായി വിറ്റഴിക്കപ്പെട്ടിട്ടുണ്ട്.



</doc>
<doc id="135609" url="https://ml.wikipedia.org/wiki?curid=135609" title="വെബ്ക്യാം">
വെബ്ക്യാം

കമ്പ്യൂട്ടറിൽ വീഡിയോ ഇൻപുട്ട് കൊടുക്കാൻ ഉപയോഗിക്കുന്ന ഒരു ഉപകരണം ആണ് വെബ്ക്യാം. ഇവ ഉപയോഗിച്ച് നമക്കു വേറൊരു വെക്തിയുമായി വീഡിയോ ചാറ്റ് നടത്താൻ സാധിക്കും.


</doc>
<doc id="135615" url="https://ml.wikipedia.org/wiki?curid=135615" title="ഹൈപ്പർഗ്ലൈസീമിയ">
ഹൈപ്പർഗ്ലൈസീമിയ

ഇൻസുലിൻ എന്ന ഹോർമോണിന്റെ അഭാവം മൂലം രക്തത്തിലെ ഗ്ലൂക്കോസിന്റെ അളവ് സാധാരണനിലയായ 80-120മില്ലീഗ്രാം/100മില്ലീലീറ്റർ എന്ന നിലയിൽ നിന്നും കൂടുന്ന അവസ്ഥയാണ് ഹൈപ്പർഗ്ലൈസീമിയ.


</doc>
<doc id="135628" url="https://ml.wikipedia.org/wiki?curid=135628" title="യുവന്റസ് ഫുട്ബോൾ ക്ലബ്ബ്">
യുവന്റസ് ഫുട്ബോൾ ക്ലബ്ബ്

ഇറ്റലിയിലെ ഒരു ഫുട്ബോൾ ക്ലബ്ബായ യുവന്റസ് ഫുട്ബോൾ ക്ലബ്ബ് () (ലാറ്റിനിൽ നിന്ന് "iuventus": "youth", ഉച്ചാരണം : ) സാധാരണയായി യുവന്റസ് എന്നും യുവ് (ഉച്ചാരണം : ) പരാമർശിക്കപ്പെടുന്നു.


</doc>
<doc id="135633" url="https://ml.wikipedia.org/wiki?curid=135633" title="ടർബലേറിയ">
ടർബലേറിയ

പ്ലാറ്റിഹെൽമിന്തസ് (Platyheminthes) ജന്തുഫൈലത്തിലെ ഒരു വർഗമാണ് ടർബലേറിയ. ഇതിൽ ഉൾപ്പെട്ടിട്ടുള്ള അംഗങ്ങൾ പരപ്പൻപുഴുക്കൾ എന്ന പേരിലും അറിയപ്പെടുന്നു. ഇവ സ്വതന്ത്രജീവികളാണ്. അപൂർവം പരജീവികളുമുണ്ട്. പ്രോട്ടോസോവകൾക്കും നെമറ്റോഡുകൾക്കും ആതിഥ്യം വഹിക്കുന്നവയും വിരളമല്ല. ഈ വിഭാഗത്തിൽപ്പെട്ട 3400-ലധികം സ്പീഷീസ് തിരിച്ചറിഞ്ഞിട്ടുണ്ട്. ഇവയെ മൊത്തത്തിൽ എസീല (Acoela), റാബ്ഡൊസീല (Rhabdocoela), അല്ലോയിയോസീല (Alloeocoela), ട്രൈക്ലാഡിഡ (Tricladida), പോളിക്ലാഡിഡ (Polycladida) എന്നീ അഞ്ചു ഗോത്രങ്ങളിൽ ഉൾപ്പെടുത്തിയിരിക്കുന്നു.

ടർബലേറിയകളുടെ ശരീരം അണ്ഡാകാരമോ ദീർഘാകാരമോ വർത്തുളമോ ആവാം. ഇവയ്ക്ക് ഒരു മി.മീ. മുതൽ 50 സെ. മീ. വരെ നീളമുണ്ടാകും. വലിപ്പം കൂടിയ സ്പീഷീസ് വർണശബളമാണ്. ചെറിയ ഇനങ്ങളധികവും കറുപ്പോ, തവിട്ടോ ചാരനിറമോ ഉള്ളവയായിരിക്കും. വർണരഹിത ഇനങ്ങൾ സുതാര്യമായതിനാൽ ഉള്ളിലെ ആഹാരത്തിന്റെ നിറം വ്യക്തമായി കാണാനാകും.

ശുദ്ധജലത്തിലും സമുദ്രജലത്തിലും നനവുള്ള മണ്ണിലും സാർവത്രികമാണെങ്കിലും പരപ്പൻപുഴുക്കൾക്കു സാമ്പത്തിക പ്രാധാന്യമൊന്നും തന്നെയില്ല. ജീവിതചക്രവും വളരെ ലളിതമാണ്. ആദിമജന്തു ഇനങ്ങളുടെ സ്വഭാവസവിശേഷതകളായ ദ്വിപാർശ്വസമമിത ശരീരം, ശീർഷപ്രാധാന്യത (cephalization), മധ്യനാഡീവ്യൂഹം, അന്തർമിസോഡേം (endomesoderm), വിസർജനവ്യൂഹം, ദ്രവസ്ഥിതിക വ്യവസ്ഥ (hydrostatic system), അവയവപേശികൾ, ഉപാംഗങ്ങളോടു കൂടിയ പ്രത്യുത്പാദനവ്യൂഹം തുടങ്ങിയവ ഇവയ്ക്കുള്ളതിനാൽ ജന്തുശാസ്ത്രത്തിൽ ഏറെ പ്രാധാന്യമർഹിക്കുന്നു. ബഹുകോശ ജീവികളിൽ ഏറ്റവും ലളിതമായ ശരീരഘടനയുള്ളതിനാൽ ഇവയെ വിവിധ ഗവേഷണങ്ങൾക്ക് ഉപയോഗിച്ചുവരുന്നു.

ടർബലേറിയകൾക്ക് പ്രത്യേകചലനാവയവങ്ങളില്ല. ഇവ നീന്തിയോ, ഇഴഞ്ഞോ ശരീരപേശികളുടെ വികാസസങ്കോചം മൂലം ശരീരഭിത്തി ചലിപ്പിച്ചോ സഞ്ചരിക്കുന്നു. ശ്വസനാവയവങ്ങളില്ലാത്തതിനാൽ ഇവ ബാഹ്യചർമതലത്തിലൂടെയാണ് ഓക്സിജൻ വിനിമയം നടത്തുന്നത്.

ബാഹ്യചർമം കോശീയമോ ബഹുകേന്ദ്രകയുതമോ (syncytial) ആയിരിക്കും. അവിടവിടെയായി സീലിയകളും കാണപ്പെടുന്നു. ബാഹ്യചർമത്തിൽ ഇവ ആഹരിച്ച സീലന്ററേറ്റുകളുടെ തന്തുശരങ്ങൾ കാണാൻ കഴിയും. ബാഹ്യചർമത്തിലെ ശ്ളേഷ്മസ്രവങ്ങൾ പശപോലുള്ളതാണ്. ഇതിൽനിന്ന് നീളം കൂടിയതും കുറഞ്ഞതു മായ റാബ്സോയിഡുകൾ ഉത്പാദിപ്പിക്കപ്പെടുന്നു. ബാഹ്യചർമത്തിനടിയിലാണ് ആധാരസ്തരം സ്ഥിതി ചെയ്യുന്നത്. ആധാരസ്തര ത്തിനുള്ളിൽ വൃത്താകാരത്തിലുള്ള പാരൻകൈമ പേശീസ്തരവും കാണുന്നു. അസീലഗോത്രത്തിലെ സ്പീഷീസിൽ ഇത്തരം പേശികൾ കാണാറില്ല. ഇത്തരത്തിലുള്ള രണ്ടു പേശീസ്തരങ്ങൾ ക്കുള്ളിലായി കുടൽഭിത്തിയുണ്ട്. ശരീരഭിത്തിക്കും ആന്തരാവയ വങ്ങൾക്കും ഇടയിലായി പാരൻകൈമ കോശങ്ങളാണുള്ളത്. ഇവയ്ക്കിടയിലുള്ള പ്ലാസ്മ, പര്യയനദ്രവ(circulatory fluid)കർമം നിർവഹിക്കുന്നു.

ടർബലേറിയകളുടെ അധരഭാഗത്ത് മുന്നറ്റത്തായി വായ് കാണപ്പെടുന്നു. വായ് ഗ്രസനിയിലേക്കാണ് തുറക്കുന്നത്. സരളം, ബൾബ് സദൃശം, വലിതം (plicate) എന്നിങ്ങനെ മൂന്നുതരം ഗ്രസനികളുണ്ട്. ടർബലേറിയനുകളിൽ കുറിയ അന്നനാളവും ബഹുഗ്രസനിതാവസ്ഥ (polypharyngy)യും കാണാറുണ്ട്. കുടൽ ശാഖിതമോ അശാഖിതമോ ആയിരിക്കും. കുടലിനകവശത്ത് നീളംകൂടിയ എപ്പിത്തീലിയ കോശങ്ങളുണ്ട്. ടർബലേറിയകൾക്ക് ഗുദം കാണാറില്ല. ഇവ മാംസാഹാരികളാണ്. സാധാരണ അന്തഃകോശദഹനമാണിവയിൽ നടക്കാറുള്ളത്.

വിസർജനാവയവങ്ങൾ പ്രോട്ടോനെഫ്രീഡിയകളാണ്. ഇവ നീളം കൂടിയ ജോടികളായി കാണപ്പെടുന്നു. പ്രോട്ടോനെഫ്രീഡിയകളുടെ പാർശ്വശാഖകളിൽ ബൾബുപോലുള്ള ജ്വാലാകോശങ്ങളുണ്ട്. ഇവയ്ക്ക് ഒന്നോ അതിലധികമോ ബാഹ്യസുഷിരങ്ങളുമുണ്ടായിരിക്കും.

നാഡീ വ്യൂഹം ബാഹ്യചർമത്തിൽ വ്യാപിച്ചിരിക്കുന്നു. അഞ്ചുജോടി അനുദൈർഘ്യനാഡികൾ ഒരു നാഡീവലയത്തോടു സംയോജിച്ചിരിക്കും. നാഡികളിലും നാഡീവലയത്തിലുമുള്ള ചെറുമുഴകൾ ഉയർന്ന ജീവികളിലെ മസ്തിഷ്കത്തിന്റെ പൂർവരൂപമായി കരുതപ്പെടുന്നു. ഇത്തരം ചെറുമുഴകൾ സംയോജിച്ച് നാഡീഗുച്ഛികകൾ (ganglia) രൂപപ്പെട്ട് പാരൻകൈമയിലേക്ക് വിലയിക്കുന്നു. പിന്നറ്റത്തുള്ള അനുദൈർഘ്യനാഡികൾ രൂപഭേദം സംഭവിച്ച് ഒരു അധരജോടിയും ഒരു ചെറിയ അപാക്ഷ ജോടിയും ആയി മാറിയിരിക്കുന്നു. ഇതിന്റെ രണ്ടിന്റെയും ഇടനിലയിലും നാഡികൾ കാണാറുണ്ട്. സന്തുലനാവയവമായ സംവേദകഗ്രാഹികൾ (sensory receptors) പ്രധാനമായും തലയിലാണ് കാണുക. സംവേദക കോശങ്ങളിൽനിന്ന് സ്പർശരോമങ്ങളുണ്ടാകാറുണ്ട്. സംവേദക തലങ്ങളിൽ ജലപരിസഞ്ചരണത്തിനു സഹായിക്കുന്ന ബാഹ്യചർമത്തിന്റെ നിമ്നഭാഗങ്ങളിൽ സീലിയാമയഗ്രാഹികൾ കാണപ്പെടുന്നു. ഇവ രാസസംവേദഗ്രാഹികൾ എന്ന പേരിലറിയപ്പെടുന്നു. ആദിമ സമുദ്ര ഇനങ്ങളിൽ സംതുലനപുടികൾ (statocysts) കാണപ്പെട്ടിരുന്നു. കാഴ്ചയ്ക്കുതകുന്ന രണ്ടുജോടി പ്രകാശഗ്രാഹികൾ (photo receptors) പല സ്പീഷീസിലുമുണ്ട്. ഇഴയുന്ന സ്പീഷീസിൽ ഇവയുടെ എണ്ണം കൂടുതലായിരിക്കും,

ടർബലേറിയവർഗത്തിലെ ജീവികളെല്ലാം തന്നെ ഉഭയലിംഗികളാണ്. ആൺ-പെൺ പ്രത്യുത്പാദനവ്യൂഹങ്ങൾ വേർതിരിഞ്ഞ് സ്വതന്ത്ര വ്യവസ്ഥകളായോ പൊതുഗഹ്വരവും രന്ധ്രവും പങ്കിടുന്ന വ്യവസ്ഥകളായോ കാണപ്പെടുന്നു. പ്രജനന രന്ധ്രങ്ങൾ മധ്യ-അധരതലത്തിലായി സ്ഥിതിചെയ്യുന്നു. ചിലപ്പോൾ ഇവ വായ്ദ്വാരവുമായി ബന്ധപ്പെട്ടും കാണാറുണ്ട്. സഞ്ചിരൂപത്തിലുള്ള ജനനഗ്രന്ഥികൾ പുടകങ്ങളായോ ഞെരുങ്ങിച്ചേർന്ന വിധത്തിലോ കാണപ്പെടുന്നു. ആൺപ്രജനനവ്യൂഹത്തിന് ഒരു ജോടി ബീജാണുവാഹികളുണ്ട്. ഇവ തമ്മിൽ സംയോജിച്ച് ഒരു ശുക്ലനാളിയായി മാറുന്നു. പേശീമയ മൈഥുനാവയത്തിനോടു ബന്ധപ്പെട്ട് ഒരു സ്ഖലനനാളിയും കാണപ്പെടാറുണ്ട്. എല്ലാ പുഴുക്കളിലും ബാഹ്യലൈംഗികാവയവം കാണുന്നു. പീതകസഞ്ചിയുള്ളതോ ഇല്ലാത്തതോ ആയ അണ്ഡാശയവും പാരൻകൈമയിൽത്തന്നെ സ്ഥിതിചെയ്യുന്നു. ബീജസങ്കലനം നടന്ന അണ്ഡം ശരീരഭിത്തിയിലുണ്ടാകുന്ന വിള്ളലിലൂടെയോ ദഹനേന്ദ്രിയവ്യവസ്ഥയിലൂടെയോ വായയിലൂടെയോ പുറത്തേക്കു വരുന്നു. ഉഭയലിംഗികളാണെങ്കിലും പരബീജസങ്കലനം സാർവത്രികമാണ്. അപൂർവം സ്പീഷീസിൽ അലൈംഗിക പ്രജനനം നടക്കാറുണ്ട്. ശരീരം ഖണ്ഡങ്ങളായി മുറിഞ്ഞോ, ദ്വിഭേദനം (fragmentation) മൂലമോ വേർപെട്ട് ഓരോ ഭാഗവും മുഴുജീവികളായി വികസിക്കുന്ന തരത്തിലുള്ള പുനരുദ്ഭവ പ്രജനന രീതിയും ചില സ്പീഷീസിൽ കണ്ടുവരുന്നു.



</doc>
<doc id="135637" url="https://ml.wikipedia.org/wiki?curid=135637" title="ദൈവരാജ്യം">
ദൈവരാജ്യം

അബ്രഹാമീക മതങ്ങളായ യഹൂദമതം, ക്രിസ്തുമതം, ഇസ്ലാം മതം എന്നിവയിൽ കാണപ്പെടുന്ന ഒരു വിശ്വാസമാണ് ദൈവരാജ്യം. ക്രൈസ്തവ സഭകൾ ദൈവരാജ്യം ഹൃദയത്തിന്റെയും മനസ്സിന്റെയും ഒരു അവസ്ഥ അല്ലെങ്കിൽ സ്ഥിതിയാണെന്ന് കരുതുന്നു. യഹോവയുടെ സാക്ഷികൾ അത് ഭൂമിയുടെ മേൽ ദൈവം സ്ഥാപിക്കാൻ പോകുന്ന ഒരു യഥാർഥ ഭരണകൂടം അഥവാ ഗവണ്മെന്റ് ആണെന്ന് വിശ്വസിക്കുന്നു. ബൈബിളിലെ സുവിശേഷപുസ്തകങ്ങളിൽ ദൈവരാജ്യം, സ്വർഗ്ഗരാജ്യം എന്നൊക്കെ കാണാം. ദൈവരാജ്യം എന്ന ആശയം നേരിട്ടുള്ള ഉദ്ധരിക്കൽ കുടാതെ യേശു പറഞ്ഞ ഉപമകളിലും, പ്രവചനങ്ങളിലും, പ്രാർത്ഥനകളിലും കാണപ്പെടുന്നുണ്ട്.

പുതിയ നിയമത്തിൽ മത്തായിയുടെ സുവിശേഷത്തിലാണ് യേശു ദൈവരാജ്യത്തെകുറിച്ച് ആദ്യമായി പറയുന്നതായി കാണപ്പെടുന്നത്. യേശു ശിഷ്യന്മാരെ പ്രാർത്ഥിക്കാൻ പഠിപ്പിച്ചപ്പോഴായിരുന്നു അത്.

പഴയനിയമപുസ്തകമായ ദാനിയേലിലും ദൈവരാജ്യത്തെകുറിച്ചുള്ള പ്രവചനങ്ങൾ കാണാം.
 ദൈവരാജ്യത്തെക്കുറിച്ചു ബൈബിൾ എന്തു പറയുന്നു?

</doc>
<doc id="135639" url="https://ml.wikipedia.org/wiki?curid=135639" title="അർമ്മഗദോൻ">
അർമ്മഗദോൻ

ക്രിസ്തീയ ബൈബിൾ പ്രകാരം യുഗസമാപ്തിയിലെ യുദ്ധം നടക്കുന്ന സ്ഥലമാണ് അർമ്മഗദോൻ (ഇംഗ്ലീഷ്:Armageddon). ഇത് അക്ഷരാർത്ഥത്തിൽ നിലവിലുള്ള സ്ഥലമെന്ന നിലയിലും ഒരു പ്രതീതാത്മക സ്ഥലമെന്ന നിലയിലും വ്യാഖ്യാനിക്കപ്പെടുന്നു. ലോകാവസാനത്തെ സൂചിപ്പിക്കുന്ന പൊതു അർത്ഥത്തിലും ഈ പദം പലപ്പോഴും ഉപയോഗിക്കാറുണ്ട്.

ബൈബിളിൽ വെളിപാട്‌ പുസ്തകം 16:16-ലാണ് അർമ്മഗദോൻ എന്ന പദം പരാമർശിക്കപ്പെടുന്നത്. അന്ത്യകാലത്ത് നന്മയും തിന്മയും തമ്മിൽ സംഘട്ടനം നടക്കുമെന്നും ഒടുവിൽ ദൈവത്തിന്റെ സ്വർഗീയസേനകൾ സാത്താനെ പരാജയപ്പെടുത്തുമെന്നും ആ സംഘട്ടനം അർമഗദോനിൽ വച്ചായിരിക്കുമെന്നും ഇവിടെ രേഖപ്പെടുത്തിയിരിക്കുന്നു. ബൈബിളിൽ മറ്റൊരിടത്തും ഇങ്ങനെയൊരു സ്ഥലത്തെപ്പറ്റി പരാമർശമില്ല. അർമഗദോൻ എന്ന പേരിൽ ഭൂമിശാസ്ത്രപരമായി ഒരു സ്ഥലം ഉള്ളതായി അറിവില്ല. എങ്കിലും പരോക്ഷമായി ചില പരാമർശങ്ങൾ കാണുന്നുണ്ട്. "ഹർ, മെഗിദ്ദോ" എന്നീ രണ്ടു ഹീബ്രൂവാക്കുകൾ ചേർന്നാണ് ഹർമഗെദ്ദോൻ അഥവാ അർമഗദോൻ എന്ന പദമുണ്ടായതെന്ന് ചില ഹീബ്രുപണ്ഡിതന്മാർ അഭിപ്രായപ്പെട്ടിട്ടുണ്ട്. "മെഗിദ്ദോവിലെ കുന്ന്" എന്നാണ് ഈ പദത്തിനർഥം. "മെഗിദ്ദോ" എന്ന പേരിൽ ഒരു പലസ്തീൻ നഗരമുണ്ട്. ബി.സി. 1468-ൽ തുത്ത്മോസിസ് മൂന്നാമന്റെ കാലം മുതൽ 1917-ൽ മെഗിദ്ദോവിലെ അല്ലെൻബി പ്രഭുവിന്റെ കാലംവരെ മെഗിദ്ദോയിൽ നിരവധി ഭീകരയുദ്ധങ്ങൾ നടന്നിട്ടുണ്ട്. ഈ സ്ഥലത്തിന്റെ തന്ത്രപ്രാധാന്യമാണ് ഇതിനെ പലപ്പോഴും യുദ്ധഭൂമിയാക്കിത്തീർത്തിട്ടുള്ളത്.

യഹോവയുടെ സാക്ഷികൾ അർമഗെദോൻ എന്നത് സർവശക്തൻ ആയ ദൈവം ഭൂമിയിലെ രാജാക്കന്മാരോട് അഥവാ ഭരണകൂടങ്ങളോട് നടത്താൻ പോകുന്ന ഒരു യുദ്ധം ആയി കാണുന്നു. 

൧. "മഹാസർപ്പത്തിന്റെ വായിൽനിന്നും മൃഗത്തിന്റെ വായിൽനിന്നും കള്ളപ്രവാചകന്റെ വായിൽനിന്നും തവളയെപോലെ മൂന്ന് അശുദ്ധാത്മാക്കൾ പുറപ്പെടുന്നതു ഞാൻ കണ്ടു. ഇവ സർവഭൂതലത്തിലും ഉള്ള രാജാക്കന്മാരെ സർവശക്തനായ ദൈവത്തിന്റെ മഹാദിവസത്തിലെ യുദ്ധത്തിനു കൂട്ടിച്ചേർപ്പാൻ അത്ഭുതങ്ങൾ ചെയ്തുകൊണ്ട് അവരുടെ അടുക്കലേക്കു പുറപ്പെടുന്ന ഭൂതാത്മാക്കൾതന്നെ... അവ അവരെ എബ്രായഭാഷയിൽ ഹർമഗെദ്ദോൻ എന്നു പേരുള്ള സ്ഥലത്തിൽ കൂട്ടിച്ചേർത്തു" 


</doc>
<doc id="135641" url="https://ml.wikipedia.org/wiki?curid=135641" title="മൂര്യാട്">
മൂര്യാട്

കണ്ണൂർ ജില്ലയിലെ കൂത്തുപറമ്പ് നഗരസഭയിൽ നിന്നും 2 കിമി ദൂരം സ്ഥിതി ചെയ്യുന്ന ഒരു ഗ്രാമമാണ് മൂര്യാട്. ഇവിടത്തെ ജനസംഖ്യ 3,0000 ആണ്. പ്രധാനമായും 2 എൽ.പി. സ്കൂളുകളും ഒരു യു.പി. സ്കൂളൂമാണ് ഇവിടെയുള്ളത്. 


</doc>
<doc id="135648" url="https://ml.wikipedia.org/wiki?curid=135648" title="ചട്ടമ്പിനാട്">
ചട്ടമ്പിനാട്

ഷാഫിയുടെ സംവിധാനത്തിൽ മമ്മൂട്ടി, വിനു മോഹൻ, മനോജ്‌ കെ. ജയൻ, ജനാർദ്ദനൻ, ലക്ഷ്മി റായ്, മൈഥിലി എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ചട്ടമ്പിനാട്. ബിഗ് സ്ക്രീൻ പ്രൊഡക്ഷൻസിന്റെ ബാനറിൽ നൗഷാദ്, ആന്റോ ജോസഫ് എന്നിവർ ചേർന്ന് നിർമ്മിച്ച ഈ ചിത്രം വിതരണം ചെയ്തത് പ്ലേ ഹൗസ് റിലീസ് ആണ്. ബെന്നി പി. നായരമ്പലം ആണ് ചിത്രത്തിന്റെ രചന നിർവ്വഹിച്ചത്.

ദശമൂലം ദാമു എന്ന സുരാജ് വെഞ്ഞാറമൂട് അവതരിപ്പിച്ച കഥാപാത്രം ഏറെ ആരാധകരെ സൃഷ്ടിച്ചു. ട്രോളുകളിലും ഇന്ന് ദശമൂലം ദാമു ഒരു തരംഗമാണ്.

വയലാർ ശരത്ചന്ദ്രവർമ്മ, മുരുകൻ കാട്ടാക്കട എന്നിവർ എഴുതിയ ഗാനങ്ങൾക്ക് സംഗീതം പകർന്നത് അലക്സ് പോൾ ആണ്.



</doc>
<doc id="135651" url="https://ml.wikipedia.org/wiki?curid=135651" title="കുഞ്ഞിക്കൂനൻ">
കുഞ്ഞിക്കൂനൻ

ശശി ശങ്കറിന്റെ സംവിധാനത്തിൽ ദിലീപ്, നെടുമുടി വേണു, കൊച്ചിൻ ഹനീഫ, സായി കുമാർ, നവ്യ നായർ, മന്യ എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പുറത്തിറങ്ങിയ ഒരു മലയാളചലച്ചിത്രമാണ് കുഞ്ഞിക്കൂനൻ. ദിലീപ് ഇതിൽ കൂനനായ കുഞ്ഞൻ എന്ന കഥാപാത്രമായും പ്രസാദ് എന്ന മറ്റൊരു കഥാപാത്രമായും ഇരട്ടവേഷത്തിൽ അഭിനയിച്ചിരിക്കുന്നു. സുപ്രീം ഫിലിംസിന്റെ ബാനറിൽ കെ.എ. ജലീൽ നിർമ്മിച്ച ഈ ചിത്രം ഗ്യാലക്സി ഫിലിംസ്, ലാൽ റിലീസ് എനിവർ വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചത് ബെന്നി പി. നായരമ്പലം ആണ്.

യൂസഫലി കേച്ചേരി എഴുതിയ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. ഗാനങ്ങൾ വിപണനം ചെയ്തത് സത്യം ഓഡിയോസ്.



</doc>
<doc id="135662" url="https://ml.wikipedia.org/wiki?curid=135662" title="ദാനിയേലിന്റെ പുസ്തകം">
ദാനിയേലിന്റെ പുസ്തകം

എബ്രായബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു ഗ്രന്ഥമാണ് ദാനിയേലിന്റെ പുസ്തകം. നബുക്കെദ്നസ്സർ രാജാവിന്റെ കാലത്ത് (ക്രി.മു. 605 - 562) ബാബിലോണിൽ പ്രവാസിയായിരുന്ന ദാനിയേൽ എന്ന യഹൂദയുവാവ് രാജസേവനത്തിൽ ഉന്നതസ്ഥാനം കൈവരിക്കുന്നതിന്റെ കഥയും അദ്ദേഹത്തിനു ലഭിച്ചതായ ദർശനങ്ങളുടേയും പ്രവചനങ്ങളുടേയും വിവരണവുമാണ് ഈ കൃതി. ക്രി.മു. ആറാം നൂറ്റാണ്ടിലെ ബാബിലോൺ പ്രവാസകാലത്തെ ദൈവജ്ഞാനികളിൽ ഒരാളായി സങ്കല്പിക്കപ്പെട്ട ദാനിയേലിനെപ്പറ്റി മുൻനൂറ്റാണ്ടുകളിൽ പ്രചരിച്ചിരുന്ന കഥകൾ ക്രി.മു. രണ്ടാം നൂറ്റാണ്ടിൽ ലിഖിതരൂപത്തിൽ സമാഹരിക്കപ്പെട്ടത്, യഹൂദരെ നിർബ്ബന്ധപൂർവം യവനീകരിക്കാൻ സെല്യൂക്കിഡ് സാമ്രാട്ടായ അന്തിയോക്കസ് എപ്പിഫാനസ് നടത്തിയ ശ്രമം മൂലമുണ്ടായ മക്കബായ കലാപത്തിനിടെയാണ്. ഇതിന്റെ രചനാകാലം അന്തിയോക്കസ് രാജാവിന്റെ ക്രി.മു. 164-ലെ മരണത്തിനു തൊട്ടുമുൻപായിരിക്കുമെന്നാണ് മിക്കവാറും ആധുനിക ബൈബിൾ പണ്ഡിതന്മാരുടേയും മതം. 
എബ്രായബൈബിളിലെ ഗ്രന്ഥങ്ങളിൽ, ഗണ്യമായൊരു ഭാഗം മറ്റൊരു ഭാഷയിൽ എഴുതപ്പെട്ടിരിക്കുന്നത് എന്ന നിലയേൽ ദാനിയേലിന്റെ പുസ്തകം വ്യത്യസ്തത പുലർത്തുന്നു. ഇതിൽ ഉപയോഗിച്ചിരിക്കുന്ന രണ്ടാമത്തെ ഭാഷ അരമായ ആണ്. എബ്രായ ഭാഷയിൽ തുടങ്ങുന്ന പുസ്തകം രണ്ടാം അദ്ധ്യായം നാലാം വാക്യത്തിന്റെ രണ്ടാം ഭാഗം മുതൽ ഏഴാം അദ്ധ്യായത്തിന്റെ അവസാനം വരെ (2:4b-7:28) അരമായ ഭാഷയിലാണ്. ഇതിലെ ആദ്യത്തെ ആറദ്ധ്യായങ്ങൾ മറ്റൊരാൾ പറയുന്ന രീതിയിലുള്ള ആറ് ആഖ്യാനങ്ങളാണ്. തുടർന്നു വരുന്ന ആറദ്ധ്യായങ്ങൾ പ്രവാചകൻ സ്വയം നടത്തുന്ന വിവരണമാണ്. ദാനിയേലിന്റേയും സുഹൃത്തുക്കളുടേയും വിശ്വാസദൃഢത തെളിയിക്കുന്ന കൊട്ടാരം കഥകളും (അദ്ധ്യായങ്ങൾ 1, 3, 6), രാജസ്വപ്നങ്ങൾക്കും ദർശനങ്ങൾക്കും ദാനിയേൽ നൽകുന്ന വ്യാഖ്യാനവുമാണ് (അദ്ധ്യായങ്ങൾ 2, 5) ആദ്യാദ്ധ്യായങ്ങളിൽ. രണ്ടാം ഭാഗത്ത് ദാനിയേലിന്റെ തന്നെ സ്വപ്നങ്ങളും ഗബ്രിയേൽ മാലാഖ അവയ്ക്കു നൽകുന്ന വ്യാഖ്യാനവുമാണ്.


</doc>
<doc id="135666" url="https://ml.wikipedia.org/wiki?curid=135666" title="മുരുഡേശ്വര ക്ഷേത്രം">
മുരുഡേശ്വര ക്ഷേത്രം

കർണ്ണാടകയിലെ ഉത്തര കന്നടയിലുള്ള മുരുഡേശ്വരത്ത് സ്ഥിതി ചെയ്യുന്ന ഒരു ഹൈന്ദവക്ഷേത്രമാണ് മുരുഡേശ്വര ക്ഷേത്രം. അറേബ്യൻ കടലിന് സമീപമുള്ള കന്ദുകഗിരി എന്ന ചെറിയ കുന്നിൻ മുകളിലാണ് ഈ ക്ഷേത്രത്തിന്റെ സ്ഥാനം. മൃഡേശ്വരൻ എന്നറിയപ്പെടുന്ന ശിവൻ ആണ് ക്ഷേത്രത്തിലെ മുഖ്യപ്രതിഷ്ഠ. ക്ഷേത്രസമീപത്ത് പണികഴിപ്പിച്ചിട്ടുള്ള 123 അടി (37 മീറ്റർ) ഉയരമുള്ള ശിവപ്രതിമക്ക് ലോകത്തിലെ ഉയരമേറിയ ശിവരൂപങ്ങളിൽ വെച്ച് രണ്ടാം സ്ഥാനമാണുള്ളത്.

മുരുഡേശ്വര ക്ഷേത്രവുമായി ബന്ധപ്പെട്ട ഐതിഹ്യങ്ങൾ ത്രേതായുഗത്തിൽ നിന്നു തന്നെ തുടങ്ങുന്നു.അമർത്യത നേടിയ ദേവന്മാരെപ്പോലെ അനശ്വരനാകുവാൻ ലങ്കേശ്വരനായ രാവണനും ആഗ്രഹിച്ചു. ദേവഗണങ്ങൾക്ക് ഇതു സാധ്യമായത് ശൈവപ്രതീകമായ ആത്മലിംഗത്തെ പൂജിക്കുന്നതു കൊണ്ടാണെന്നു മനസ്സിലാക്കിയ രാവണൻ ആത്മലിംഗം സ്വന്തമാക്കാൻ ആഗ്രഹിച്ചു. തീവ്രമായ പ്രാർത്ഥനകളിലൂടെയും പൂജകളിലൂടെയും പരമശിവനെ പ്രസാദിപ്പിക്കുവാൻ സാധിച്ച രാവണൻ, ശിവൻ പ്രത്യക്ഷപ്പെട്ടപ്പോൾ വരമായി ആത്മലിംഗം ആവശ്യപ്പെട്ടു. അപ്രകാരം ആത്മലിംഗം രാവണനു വരദാനമായി നൽകിയപ്പോൾ അതു ലങ്കയിലെത്തി യഥാസ്ഥാനത്തു സ്ഥാപിക്കുന്നത് വരെ മറ്റൊരിടെത്തും നിലത്തു വെയ്ക്കാൻ പാടില്ല എന്നൊരു കർശന നിർദ്ദേശം കൂടി നൽകി. ഈ സംഭവം അറിഞ്ഞ നാരദമുനി , സ്വതേ അഹങ്കരിയായ രാവണൻ ആത്മലിംഗം കൈവശപ്പെടുത്തിയതിൽ ആശങ്കാകുലനാകുകയും മഹാവിഷ്ണുവിന്റെയും ഗണപതിയുടെയും സഹായം അപേക്ഷിക്കുകയും ചെയ്തു.

സൂര്യാസ്തമയത്തോടനുബന്ധിച്ചുള്ള പൂജാകർമ്മങ്ങളിൽ വളരെ നിഷ്ട പുലർത്തിയിരുന്ന വ്യക്തിയാണ് രാവണൻ എന്നു മനസ്സിലാക്കിയ ഗണപതി ആത്മലിംഗം വീണ്ടെടുക്കുവാനൊരു ഉപായം കണ്ടെത്തി. ആത്മലിംഗം കൈകളിൽ വഹിച്ചു രാവണൻ ഗോകർണ്ണത്ത് എത്തിയപ്പോൾ മഹാവിഷ്ണു മായയാൽ സൂര്യനെ മറച്ചു അസ്തമയഛായ സൃഷ്ടിച്ചു . പ്രതീക്ഷച്ചതിലും വേഗം അസ്തമയം ആയെന്നു ധരിച്ച രാവണൻ അത്മലിംഗം കൈകളിൽ വെച്ചു കൊണ്ട് തന്റെ പൂജകൾ നടത്തുവാൻ കഴിയാതെ വിഷണ്ണനായി. തദവസരത്തിൽ ഗണപതി ഒരു ബ്രാഹ്മണബാലന്റെ രൂപത്തിൽ അവിടെയെത്തി. വിശ്വസ്തനായി തോന്നിയ ആ ബ്രാഹ്മണബാലനോട് പൂജകൾ നടത്തി താൻ തിരികെ വരുന്നതു വരെ നിലത്തു വെയ്ക്കാതെ കൈകളിൽ തന്നെ വഹിച്ചുകൊള്ളണമെന്ന അഭ്യർത്ഥനയോടെ ആത്മലിംഗം രാവണൻ കൈമാറി. എന്നാൽ രാവണൻ പൂജകൾ നിർവഹിച്ചു തിരികെ വരുന്നതിനു മുൻപേ മഹാവിഷ്ണു സൂര്യനെ മറച്ചിരുന്ന തന്റെ മായ പിൻവലിക്കുകയും പകൽ വെളിച്ചം വീണ്ടും പരക്കുകയും ചെയ്തു.

അബദ്ധം പറ്റിയെന്നു മനസ്സിലാക്കി പരിഭ്രാന്തനായി പാഞ്ഞു തിരിച്ചെത്തിയ രാവണന് എന്തെങ്കിലും ചെയ്യാൻ കഴിയുന്നതിന് മുൻപേ ഗണപതി ആത്മലിംഗം നിലത്തു വെക്കുകയും ലിംഗം നിലത്തുറച്ചു പോവുകയും ചെയ്തു. കോപാകുലനായ രാവണൻ അതു പൊക്കിയെടുത്ത് നശിപ്പിക്കുവാൻ ശ്രമിച്ചു. രാവണന്റെ ശക്തമായ ബലപ്രയോഗം മൂലം ആത്മലിംഗം പല ഖണ്ഡങ്ങളായി ചിതറുകയും ലിംഗത്തിന്റെ മുകൾഭാഗമുൾപ്പെടുന്ന ഖണ്ഡം കുറച്ചകലെയുള്ള സൂരത്കൽ എന്ന പ്രദേശത്ത് ചെന്നു പതിച്ചു. തുടർന്ന് രാവണൻ ലിംഗത്തിന്റെ പേടകവും പേടകത്തിന്റെ അടപ്പും ഏറ്റവും ഒടുവിലായി ആത്മലിംഗത്തെ ചുറ്റിയിരുന്ന തുണികൊണ്ടുള്ള ആവരണവും ഒരോ സ്ഥലത്തേക്ക് എടുത്തെറിഞ്ഞു. ഇവയിൽ ആവരണം വന്നു പതിച്ച കന്ദുകഗിരിയിലാണ് മുരുഡേശ്വര ക്ഷേത്രം സ്ഥാപിച്ചിരിക്കുന്നതെന്നാണ് വിശ്വാസം.

മൂന്നു പതിറ്റാണ്ട് മുൻപ് ആർ.എൻ. ഷെട്ടി (രാമ നാഗപ്പ ഷെട്ടി) എന്ന ധനികനായ വ്യവസായിയുടെ ശ്രദ്ധ പതിയുന്നതോടെയാണ് മുരുഡേശ്വര ക്ഷേത്രത്തിന്റെയും ഈ പ്രദേശത്തിന്റെയും ചരിത്രത്തിൽ ഒരു പുതുയുഗം പിറക്കുന്നത്. തദ്ദേശവാസിയും ക്ഷേത്രവുമായി മുൻപ് തന്നെ ആത്മബന്ധമുണ്ടായിരുന്ന നിർമ്മാണ രംഗത്തെ പ്രമുഖനായ ഇദ്ദേഹം ക്ഷയോന്മുഖമായിക്കൊണ്ടിരുന്ന ഈ ക്ഷേത്രത്തെ പുനരുദ്ധരിക്കുവാൻ തീരുമാനിച്ചു. എസ്.കെ.ആചാരി എന്ന ശില്പിയുടെ മേൽനോട്ടത്തിൽ 1977-ൽ പുനരുദ്ധാരണപ്രവർത്തങ്ങൾ ആരംഭിച്ചു. പിന്നീട് പത്മാസനത്തിൽ ധ്യാനത്തിൽ മുഴുകിയിരിക്കുന്ന ചതുർബാഹുവായ പരമശിവന്റെ കൂറ്റൻ ശില്പവും ഇരുപത് നിലകളുള്ള രാജഗോപുരവും ആർ.എൻ.ഷെട്ടി തന്നെ മുൻകൈ എടുത്തു പണിയിപ്പിച്ചു. 123 അടി ഉയരമുള്ള ശിവന്റെ ശില്പം ഷിമോഗ സ്വദേശിയായ കാശിനാഥിന്റെ നേതൃത്വത്തിലുള്ള ഒരു സംഘം ശില്പികൾ കോൺക്രീറ്റിൽ തീർത്തതാണ്. 249 അടി ഉയരമുള്ള രാജഗോപുരം ഏഷ്യയിലെ തന്നെ ഏറ്റവും വലിയ ഗോപുരമാണ്. തമിഴ് നാട്ടിൽ നിന്നുള്ള ശില്പികൾ നിർമ്മിച്ച ഈ ഗോപുരത്തിന്റെ കവാടത്തിൽ രണ്ടു ഗജവീരന്മാരുടെ ശില്പങ്ങളുണ്ട്. ഈ ശില്പങ്ങൾക്ക് പുറമേ ഗീതോപദേശം,ഏഴു കുതിരകളെ പൂട്ടിയ രഥത്തിലേറിയ സൂര്യഭഗവാൻ തുടങ്ങിയ ശില്പങ്ങളും ഇന്ന് മുരുഡേശ്വര ക്ഷേത്രപരിസരത്തുണ്ട്.

൧ ലോകത്തിലെ ഏറ്റവും ഉയരം കൂടിയ ശിവപ്രതിമയായി കണക്കാക്കുന്നത് നേപ്പാളിലെ കാഠ്‌മണ്ഡുവിൽ നിന്ന് 20കിലോമീറ്റർ അകലെയായുള്ള കൈലാഷ്നാഥ് മഹാദേവ് എന്ന 143 അടി ഉയരം വരുന്ന ശില്പമാണ്.


</doc>
<doc id="135668" url="https://ml.wikipedia.org/wiki?curid=135668" title="കോടംതുരുത്ത് ഗ്രാമപഞ്ചായത്ത്">
കോടംതുരുത്ത് ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ പട്ടണക്കാട് ബ്ളോക്കിൽ സ്ഥിതി ചെയ്യുന്ന ഒരു ഗ്രാമപ്പഞ്ചായത്താണ് 10.81 ചതുരശ്രകിലോമീറ്റർ വിസ്തൃതിയുള്ള കോടംതുരുത്ത് ഗ്രാമപഞ്ചായത്ത്. ഈ പഞ്ചായത്ത് 1953-ലാണ് രൂപീകൃതമാവുന്നത്. മുന്മ്പ് ഇത് ഓടംതുരുത്ത് എന്നാണ് അറിയപെട്ടത്.NH 66 ഈ ഗ്രാമത്തിലൂടെ കടന്നു പോകുന്നു.

കുത്തിയതോട് ഗ്രാമ പഞ്ചായത്ത്, എഴുപുന്ന ഗ്രാമ പഞ്ചായത്ത്, തൈക്കാട്ടുശ്ശേരി ഗ്രാമ പഞ്ചായത്ത്, ചെല്ലാനം ഗ്രാമ പഞ്ചായത്ത് എന്നിവയാണ് കോടംതുരുത്ത് ഗ്രാമപഞ്ചായത്തിന്റെ അതിരുകൾ.




</doc>
<doc id="135669" url="https://ml.wikipedia.org/wiki?curid=135669" title="കൃഷ്ണപുരം ഗ്രാമപഞ്ചായത്ത്">
കൃഷ്ണപുരം ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ മുതുകുളം ബ്ളോക്ക് പരിധിയിൽ വരുന്ന ഒരു ഗ്രാമപഞ്ചായത്താണ് 10.64 ചതുരശ്ര കിലോമീറ്റർ വിസ്തീർണ്ണമുള്ള കൃഷ്ണപുരം ഗ്രാമപഞ്ചായത്ത്. 




</doc>
<doc id="135671" url="https://ml.wikipedia.org/wiki?curid=135671" title="ഹോസിയായുടെ പുസ്തകം">
ഹോസിയായുടെ പുസ്തകം

എബ്രായ ബൈബിളിന്റേയും പഴയ നിയമം എന്നു ക്രിസ്ത്യനികൾ വിളിക്കുന്ന രചനാസഞ്ചയത്തിന്റെയും ഭാഗമായ ഒരു ഗ്രന്ഥമാണ് ഹോസിയായുടെ പുസ്തകം. ചെറിയ പ്രവചകന്മാർ(minor prophets) എന്ന പേരിൽ അറിയപ്പെടുന്ന 12 പുസ്തകങ്ങളിൽ ആദ്യത്തേതായാണ് ഇതു ബൈബിൾ സംഹിതകളിൽ കാണാറ്. ഏകീകൃത ഇസ്രായേലിന്റെ വിഭജനത്തെ തുടർന്നുണ്ടായ ഉത്തര ഇസ്രായേൽ രാഷ്ട്രത്തിന്റെ ക്ഷതിപതനങ്ങൾക്കിടെ, എബ്രായ ചരിത്രത്തിലെ ഇരുണ്ടതും വിഷാദപൂർണ്ണവുമായ ക്രി.മു. എട്ടാം നൂറ്റാണ്ടിലെ ഒരു കാലഘട്ടമാണ് ഹോസിയാ പ്രവാചകന്റെ പശ്ചാത്തലം. അന്യദേവന്മാരെ ആരാധിക്കുക വഴി യഹോവയോട് ഇസ്രായേൽ ജനം കാട്ടിയതായി കരുതപ്പെട്ട അവിശ്വസ്തതയും അതിന്റെ പ്രത്യാഖ്യാതങ്ങളുമാണ് ഈ കൃതിയുടെ വിഷയം. ജനവും ദൈവവുമായുള്ള ബന്ധത്തെ ചിത്രീകരിക്കാൻ വിവാഹബന്ധത്തിലെ വിശ്വസ്തതയുടേയും വഞ്ചനയുടേയും രൂപകങ്ങൾ ബൈബിളിൽ സാധാരണമാണ്. ഇതിന്റെ ഏറ്റവും ശ്രദ്ധേയമായ ഉദാഹരണമാണ് ഈ കൃതി. 

ഹോസിയായുടെ പുസ്തകത്തിന്റെ മൂലപാഠം ഏറെ വിഷമം പിടിച്ചതാണ്. അതിന്റെ മിക്കവാറും പരിഭാഷകൾ ഏറിയ അളവിൽ വ്യാഖ്യാനങ്ങളേയും ഊഹങ്ങളേയും ആശ്രയിച്ചുള്ളതാണ്. അവ്യക്തതയുടെ കുപ്രസിദ്ധിയിൽ ഇത് ബൈബിളിലെ എല്ലാ ഗ്രന്ഥങ്ങളേയും അതിലംഘിക്കുന്നതായി പറയപ്പെടുന്നു.

ജെറൊബോവാം രണ്ടാമൻ രാജാവിന്റെ വൃഷഭദൈവങ്ങളുടേയും (calves), കാനാനിയെ ദേവനായ ബാലിന്റേയും ആരാധനയിലേക്കു തിരിഞ്ഞ ഇസ്രായേൽ ജനം യഹോവയോട് കാട്ടിയ അവിശ്വസ്തതയുടെ ചിത്രീകരണവും വിമർശനവും, അവിശ്വസ്തത മൂലം വന്ന ദുരവസ്ഥയിൽ നിന്നു മോചനത്തിന്റെ സദ്വാർത്തയുമാണ് ഹോസെയായുടെ പുസ്തകത്തിന്റെ ഉള്ളടക്കം. ബാലിന്റെ ആരാധനയിൽ ലൈംഗികതക്രിയകൾ കൂടി ഉൾപ്പെട്ടിരുന്നതിനാൽ അതിനെ ആത്മീയമായ അവിശ്വസ്തതയെന്ന പോലെ അക്ഷരാർത്ഥത്തിലുള്ള വ്യഭിചാരമായിപ്പോലും ചിത്രീകരിക്കാൻ സാധിക്കുമായിരുന്നു. ദൈവവുമായുള്ള ബന്ധത്തിൽ ജനങ്ങൾ കാട്ടിയ അസ്ഥിരതയുടെ വിവരണത്തിന് പ്രവാചകന്റെ തന്നെ തിക്താനുഭവങ്ങൾ നിറഞ്ഞ ദാമ്പദ്യജീവിതത്തെ ആശ്രയിക്കുന്നതിന് ഇതും ന്യായീകരണമായി. 

ചഞ്ചലയും ദുഷ്കീർത്തിയും ആയ ഗോമേർ എന്ന പെണ്ണിനെ വിവാഹം കഴിക്കാൻ പ്രവാചകനോട് ദൈവം നിർദ്ദേശിക്കുന്നതു പറഞ്ഞാണ് ഹോസിയായുടെ പുസ്തകം തുടങ്ങുന്നത്. ഈ നിർദ്ദേശം പ്രവാചകൻ അനുസരിക്കുന്നു. ദൈവവും ഇസ്രായേലുമായുള്ള ഉടമ്പടി ബന്ധത്തിന്റെ അവസ്ഥയെ സൂചിപ്പിക്കുകയായിരുന്നു ഈ ദാമ്പദ്യം. ഉടമ്പടിയിലെ വ്യവസ്ഥകൾ ലംഘിച്ച് അവിശ്വസ്തത കാട്ടിയ ഇസ്രായേലിന്റെ പ്രതീകമായിരുന്നു ദുഷ്കീർത്തിയും അവിശ്വസ്തയുമായ ആയ പത്നി. പ്രവാചകന് ഗോമേറിൽ പിറന്ന ആദ്യസന്താനമായ മകന് 'ജെസ്രീൽ' എന്നു പേരിടാൻ യഹോവ കല്പിച്ചു. ഇസ്രായേലിലെ ഉത്തരരാജ്യത്തെ രാജാക്കന്മാർ ഏറെ രക്തച്ചൊരിച്ചിലുകൾ നടത്തിയിട്ടുള്ള ജെസ്രീൽ താഴ്വരയെ ആണ് ആ പേരു സൂചിപ്പിച്ചത്. 'ജെസ്രീൽ' എന്ന പേരിന് "ദൈവം വിതയ്ക്കുന്നു" എന്നും അർത്ഥമുണ്ട്. ഇസ്രായേലിൽ അപ്പോൾ ഭരണം നടത്തിക്കൊണ്ടിരുന്ന രാജാക്കന്മാർക്ക് അവർ ചൊരിഞ്ഞ രക്തത്തിന് സമാധാനം പറയേണ്ടി വരുമെന്ന സൂചനയായിരുന്നു ഈ പേരിൽ.
തുടർന്ന് ഗോമേർ ഒരു മകളെ പ്രസവിക്കുന്നു. അവൾക്ക് ദൈവം നിർദ്ദേശിച്ചത് 'ലോ റുഹാമാ" എന്ന പേരാണ്; "സ്നേഹിക്കപ്പെടാത്തത്", "ദയനീയമായത്" എന്നൊക്കെയാണ് ആ പേരിനർത്ഥം. യഹോവ ദക്ഷിണരാജ്യമായ യൂദയായോട് കരുണകാണിക്കുമെങ്കിലും ഉത്തര ഇസ്രായേൽ രാഷ്ട്രത്തോട് നിർദ്ദയം പെരുമാറുമെന്നും അതിന്റെ നാശം അടുത്തിരിക്കുന്നെന്നും ആയിരുന്നു ആ പേരിന്റെ സൂചന. പിന്നെ ഗോമേർ ഒരു മകനെക്കൂടി പ്രസവിക്കുന്നു. അവന് ദൈവം നിർദ്ദേശിച്ച "ലോ അമ്മി" എന്ന പേരിന് "എന്റേതല്ലാത്തത്" എന്നാണർത്ഥം. അവൻ പ്രവാചകന്റെ പുത്രനാണോ എന്നു തന്നെ വ്യക്തമല്ല. ഉത്തര ഇസ്രായേലിനെ യഹോവ കൈവിടുമെന്നും ദൈവത്തിന്റെ ജനം എന്നറിയപ്പെടുകപോലും ചെയ്യത്ത മാനക്കേടിൽ ആ ദേശം അകപ്പെടും എന്നുമുള്ളതിന്റെ സുചനയായിരുന്നു ആ പേര്. "ഞൻ ആകുന്നവനല്ല" എന്നും പ്രവചനത്തിന്റെ ഈ ഭാഗത്ത് കാണാം. ഇസ്രായേലുമായുള്ള ഉടമ്പടി ബന്ധത്തിൽ ദൈവം സ്വന്തം പേരു മാറ്റി എന്നാണ് അതിലെ സൂചന.

ഒരു നാൾ ഈ അവസ്ഥ മാറി ദൈവം ഇസ്രായേലിനോട് കരുണ കാണിക്കും എന്ന പ്രവചനവും തുടർന്നു കാണാം.

രണ്ടാം അദ്ധ്യായത്തിൽ പ്രവാചകൻ, അവിശ്വസ്തതകാട്ടിയ ഗോമേറുമായുള്ള വിവാഹബന്ധം വേർപെടുത്തുന്നു. എങ്കിലും, ദൈവം ഒരിക്കൽ ഇസ്രായേലിനെ അന്വേഷിച്ചു കണ്ടെത്തി സ്വീകരിച്ച് അവരുമായുള്ള ഉടമ്പടി പ്രേമപൂർവം നവീകരിക്കുമെന്ന പ്രവചനത്തിലാണ് ഈ അദ്ധ്യായം സമാപിക്കുന്നത്. 

മൂന്നാം അദ്ധ്യായത്തിൽ ദൈവത്തിന്റെ നിർദ്ദേശം അനുസരിച്ച് ഹോസെയാ ഗോമേറിനെ തേടിപ്പോകുന്നു. അവൾ സ്വയം അടിമയായി വിൽക്കുകയോ, വിട്ടുകൊടുക്കാൻ മോചനദ്രവ്യം ആവശ്യപ്പെടുന്ന ഒരു കാമുകന്റെ കയ്യിൽ പെടുകയോ ചെയ്തിരിക്കാം. ഏതായാലും പ്രവാചകന് അവളെ പതിനഞ്ചു വെള്ളിനാണയങ്ങളും ഒന്നര ഹോമർ യവവും വിലയായി കൊടുത്തു വാങ്ങേണ്ടി വരുന്നു. ഹോസെയാ ഭാര്യയെ വീട്ടിൽ കൊണ്ടു പോകുന്നെങ്കിലും ദിവസങ്ങളോളം അവളുമായുള്ള ശാരീരികബന്ധത്തിൽ നിന്ന് അദ്ദേഹം വിട്ടു നിൽക്കുന്നു. ഇസ്രായേലിനെ ദൈവം ഒടുവിൽ എന്തു വിലകൊടുത്തും വീണ്ടെടുക്കുമെങ്കിലും ഏറെക്കാലം അതിന് രാജാവില്ലാതിരിക്കും എന്നതിനെയാണ് ഇതു സൂചിപ്പിച്ചത്.

ഒന്നു മുതൽ മൂന്നു വരെ ആദ്ധ്യായങ്ങളിലുള്ള ദാമ്പദ്യരൂപകത്തിന്റെ വിപുലീകരണമാണ് അവശേഷിക്കുന്ന 11 അദ്ധ്യായങ്ങളിൽ.

4 മുതൽ 10 വരെ അദ്ധ്യയങ്ങളിൽ ഉത്തര ഇസ്രായേൽ രാജ്യത്തെ തള്ളിക്കളയുന്നതിന്റെ കാരണങ്ങൾ വിശദീകരിച്ചുകൊണ്ടുള്ള ദൈവത്തിന്റെ അരുളപ്പാടുകൾ (oracles) ആണ്. താൻ ഏറെ സ്നേഹിച്ച ഉത്തരരാജ്യത്തെ ഉപേക്ഷിക്കേണ്ടി വന്നതിനെക്കുറിച്ചുള്ള ദൈവത്തിന്റെ പരിതാപമാണ് പതിനൊന്നാം അദ്ധ്യായത്തിൽ. അവരെ പൂർണ്ണമായും കൈവിടുകയില്ലെന്ന വാഗ്ദാനവും അതിലുണ്ട്. പന്ത്രണ്ടാം അദ്ധ്യായത്തിൽ പ്രവാചകൻ ഇസ്രായേലിനോട് പശ്ചാത്താപിക്കാൻ ഇരക്കുന്നു. പശ്ചത്തപിക്കാതിരുന്ന ആ രാജ്യത്തെ അസീറിയ നശിപ്പിക്കുമെന്ന പ്രവചനമാണ് 13-ആം അദ്ധ്യായത്തിൽ. 14-ആം അദ്ധ്യായത്തിൽ, ദൈവത്തോടു മാപ്പിരക്കാനും വിശ്വസ്തത പുലർത്താനും ഇസ്രായേലിനോടാവശ്യപ്പെടുന്ന പ്രവാചകൻ വീണ്ടെടുപ്പിന്റെ വാഗ്ദാനം ആവർത്തിക്കുന്നു.

പരസ്പരവിരുദ്ധമായ ഭാവങ്ങൾ നിറഞ്ഞ രചനയാണ് ഹോസിയായുടെ പുസ്തകം. അതിരില്ലാത്ത ക്രോധത്തിന്റേയും തരളമായ ദയാപ്രേമങ്ങളുടേയും ഭാവങ്ങൾ ഇടവിട്ട് പ്രകടിപ്പിക്കുന്ന ദൈവത്തെയാണ് അതിൽ കാണാനാകുന്നത്. "വിരുദ്ധവികാരങ്ങളുടെ മത്സരത്തിൽ വലിഞ്ഞുകീറുന്ന ദൈവഹൃദയത്തിന്റെ ചിത്രം" എന്ന് ഈ രചന വിശേഷിപ്പിക്കപ്പെട്ടിട്ടുണ്ട്. പ്രതികാരത്തിനു വേണ്ടി ദാഹിക്കുന്ന ദൈവനീതിയും ക്ഷമക്കായി നിലവിളിക്കുന്ന ദൈവകോപവുമാണ് അതിലെ വിരുദ്ധഭാവങ്ങൾ. ബൈബിൾ പണ്ഡിതനായ മൈക്കൽ ഡി. കൂഗൻ, ഹോസെയായുടെ പുസ്തകത്തെ അതിലെ ദാമ്പദ്യരൂപകത്തിന്റെ അടിസ്ഥാനത്തിൽ ഒരു പ്രത്യേക സാഹിത്യജനുസ്സിൽ പെടുത്തിയിട്ടുണ്ട്. ദൈവം ഇസ്രായേലിൽ അവിശ്വസ്തത ആരോപിക്കുന്ന ഈ കൃതി "ഉടമ്പടിവ്യവഹാരം" (covenant lawsuit) എന്ന ജനുസ്സിൽ പെടുന്നതായി അദ്ദേഹം കരുതി.
ഹോസിയായുടെ പുസ്തകത്തിൽ ചിത്രീകരിക്കപ്പെട്ടിരിക്കുന്ന ദാമ്പദ്യം ദൈവവും ഇസ്രായേലുമായുള്ള ബന്ധത്തിന്റെ പ്രതീകാത്മകചിത്രമാണെന്ന കാര്യത്തിൽ മിക്കവാറും പണ്ഡിതന്മാർ യോജിക്കുന്നുണ്ടെങ്കിലും ആ രൂപകം, പ്രത്യേകിച്ച് സ്ത്രീപക്ഷവായനയിൽ, ആധുനിക സംവേദനത്തെ ക്ഷോഭിപ്പിച്ചിട്ടുണ്ട്. രണ്ടാം അദ്ധ്യായത്തിൽ പ്രത്യക്ഷപ്പെടുന്ന പ്രവാചകപത്നി ഗോമേർ, സ്ത്രീവർഗ്ഗത്തിന്റേയും വിവാഹബന്ധത്തിൽ അവർക്കുള്ള പങ്കിന്റേയും പ്രതികൂലചിത്രമാണെന്നു വാദിക്കപ്പെട്ടിട്ടുണ്ട്. “അവളെ ഞാൻ തുണിയുരിച്ച് പിറന്ന ദിനത്തിലെന്ന പോലെ നഗ്നയാക്കും. വേശ്യലോകത്തിന്റെ സന്തതികളായ അവളുടെ മക്കളോട് ഞാൻ കരുണകാട്ടുകയില്ല" (2:3-4) എന്നും മറ്റുമുള്ള വാക്യങ്ങൾ ഈ പശ്ചാത്തലത്തിൽ പ്രത്യേകം ശ്രദ്ധിക്കപ്പെട്ടിട്ടുണ്ട്. വിവാഹബന്ധത്തേയും അതിൽ സ്ത്രീക്കുള്ള പങ്കിനേയും കുറിച്ച്, 'ഹോസിയാ'-യുടെ പുരുഷനായ എഴുത്തുകാരൻ, ബഹുഭൂരിപക്ഷം പുരുഷന്മാരായ അക്കാലത്തെ വായനക്കാരുമായി പങ്കുവച്ചിരുന്ന ധാരണകളാണ് ഈ ഈ രൂപകത്തിൽ പ്രതിഫലിച്ചു കാണുന്നതെന്ന് ബൈബിൾ പണ്ഡിതനായ എഹൂദ് ബെൻ സ്വി അഭിപ്രായപ്പെടുന്നു. വിവാഹബന്ധത്തിൽ ഭാര്യയുടെ മേലുള്ള ഭർത്താവിന്റെ സമ്പൂർണ്ണമേധാവിത്വം അംഗീകരിച്ചിരുന്ന ഒരു സമൂഹത്തെ ലക്ഷ്യമാക്കിയാണ് 'ഹോസിയാ' എഴുതിയത്. സ്ത്രീപക്ഷ ബൈബിൾ പണ്ഡിതയായ ട്രിസ്റ്റാൻ ജെ. കോണലിയും ഈ അഭിപ്രായത്തെ അംഗീകരിച്ചിട്ടുണ്ട്.യഹോവയും ഇസ്രായേലും തമ്മിലുള്ള ബന്ധത്തിന്റെ അസന്തുലിത സ്വഭാവം അക്കാലത്തെ ദാമ്പദ്യസങ്കല്പങ്ങളുമായി ചേർന്നു പോകുന്നതായിരുന്നെന്നും അവർ ചൂണ്ടിക്കാട്ടുന്നു.


</doc>
<doc id="135677" url="https://ml.wikipedia.org/wiki?curid=135677" title="കുമാരപുരം ഗ്രാമപഞ്ചായത്ത്">
കുമാരപുരം ഗ്രാമപഞ്ചായത്ത്

ആലപ്പുഴ ജില്ലയിൽ കാർത്തികപ്പള്ളി താലൂക്കിൽ ഹരിപ്പാട് ബ്ളോക്ക് പഞ്ചായത്ത് പരിധിയിൽ വരുന്ന 13.75 ചതുരശ്ര കിലോമീറ്റർ വിസ്തൃതിയുള്ള ഗ്രാമപഞ്ചായത്താണ് കുമാരപുരം ഗ്രാമപഞ്ചായത്ത്. 




</doc>
<doc id="135679" url="https://ml.wikipedia.org/wiki?curid=135679" title="മാന്നാർ ഗ്രാമപഞ്ചായത്ത്">
മാന്നാർ ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ താലൂക്കിൽ ചെങ്ങന്നൂർ ബ്ളോക്കിൽ ഉൾപ്പെടുന്ന ഗ്രാമപഞ്ചായത്താണ് 4437.51 ഏക്കർ വിസ്തീർണ്ണമുള്ള മാന്നാർ ഗ്രാമപഞ്ചായത്ത്. ഈ സ്പെഷ്യൽ ഗ്രേഡ് പഞ്ചായത്ത് മാന്നാർ , കുരട്ടിശ്ശേരി എന്നീ വില്ലേജുകളുടെ പരിധിയിൽ വരുന്നു.




</doc>
<doc id="135681" url="https://ml.wikipedia.org/wiki?curid=135681" title="താമരക്കുളം ഗ്രാമപഞ്ചായത്ത്">
താമരക്കുളം ഗ്രാമപഞ്ചായത്ത്

ആലപ്പുഴ ജില്ലയിലെ ഭരണിക്കാവ് ബ്ളോക്കിൽ മാവേലിക്കര താലൂക്കിൽ ഉൾപ്പെടുന്ന ഗ്രാമപഞ്ചായത്താണ് 20.88 ചതുരശ്രകിലോമീറ്റർ വിസ്തീർണ്ണമുള്ള മാവേലിക്കര-താമരക്കുളം ഗ്രാമപഞ്ചായത്ത്. 




</doc>
<doc id="135683" url="https://ml.wikipedia.org/wiki?curid=135683" title="മാവേലിക്കര തെക്കേക്കര ഗ്രാമപഞ്ചായത്ത്">
മാവേലിക്കര തെക്കേക്കര ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിൽ മാവേലിക്കര ബ്ളോക്കിൽ സ്ഥിതി ചെയ്യുന്ന ഗ്രാമപഞ്ചായത്താണ് 20 ചതുരശ്ര കിലോമീറ്റർ വിസ്തീർണ്ണമുള്ള മാവേലിക്കര തെക്കേക്കര ഗ്രാമപഞ്ചായത്ത്.



</doc>
<doc id="135684" url="https://ml.wikipedia.org/wiki?curid=135684" title="മുളക്കുഴ ഗ്രാമപഞ്ചായത്ത്">
മുളക്കുഴ ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ താലൂക്കിൽ ചെങ്ങന്നൂർ ബ്ളോക്കിൽ ഉൾപ്പെടുന്ന ഗ്രാമപ്പഞ്ചായത്താണ് 22.67 ചതുരശ്രകിലോമീറ്റർ വിസ്തീർണ്ണമുള്ള മുളക്കുഴ ഗ്രാമപഞ്ചായത്ത്. 




</doc>
<doc id="135687" url="https://ml.wikipedia.org/wiki?curid=135687" title="മുതുകുളം ഗ്രാമപഞ്ചായത്ത്">
മുതുകുളം ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ മുതുകുളം ബ്ളോക്കിൽ ഉൾപ്പെടുന്ന ഗ്രാമപഞ്ചായത്താണ് 11.58 ചതുരശ്ര കിലോമീറ്റർ വിസ്തീർണ്ണമുള്ള മുതുകുളം ഗ്രാമപഞ്ചായത്ത്. 1953-ലാണ് ഈ ഗ്രാമപഞ്ചായത്ത് നിലവിൽ വന്നത്.




</doc>
<doc id="135690" url="https://ml.wikipedia.org/wiki?curid=135690" title="മുട്ടാർ ഗ്രാമപഞ്ചായത്ത്">
മുട്ടാർ ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ വെളിയനാട് ബ്ളോക്കിൽ ഉൾപ്പെട്ട ഗ്രാമപഞ്ചായത്താണ് 10.48 ചതുരശ്രകിലോമീറ്റർ വിസ്തീർണ്ണമുള്ള മുട്ടാർ ഗ്രാമപഞ്ചായത്ത്. 




</doc>
<doc id="135692" url="https://ml.wikipedia.org/wiki?curid=135692" title="നെടുമുടി ഗ്രാമപഞ്ചായത്ത്">
നെടുമുടി ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ ചമ്പക്കുളം ബ്ളോക്കിൽ വരുന്ന ഒരു എ-ഗ്രേഡ് ഗ്രാമപഞ്ചായത്താണ് 25.98 ചതുരശ്രകിലോമീറ്റർ വിസ്തൃതിയുള്ള നെടുമുടി ഗ്രാമപഞ്ചായത്ത്. 



</doc>
<doc id="135695" url="https://ml.wikipedia.org/wiki?curid=135695" title="നൂറനാട് ഗ്രാമപഞ്ചായത്ത്">
നൂറനാട് ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിലെ ഭരണിക്കാവ് ബ്ളോക്കിലാണ് 21.29 ച. കി.മീ. വിസ്തീർണ്ണമുള്ള നൂറനാട് ഗ്രാമപഞ്ചായത്ത് സ്ഥിതി ചെയ്യുന്നത്. 1961 ഡിസംബർ 31-നാണ് ഈ ഗ്രാമപഞ്ചായത്ത് രൂപം കൊണ്ടത് 


കേരളത്തിന്റെ ഭൂമിശാത്രപരമായ വേർതിരിവിൽ ഇടനാട് എന്നറിയപ്പെടുന്ന ഭൂപ്രകൃതിയാണ് ഈ പ്രദേശത്ത്. ചെറിയ കുന്നുകൾക്കിടക്ക് വെള്ളം കെട്ടിനിൽക്കുന്ന പ്രദേശങ്ങൾ ചേർന്ന് രൂപം കൊള്ളുന്ന പുഞ്ച പ്രദേശങ്ങൾ. വർഷത്തിൽ അധികസമയവും വെള്ളം തങ്ങിനിൽക്കുന്ന പുഞ്ചപ്രദേശത്ത് വേനൽക്കാലത്ത് നെൽകൃഷി നടക്കുന്നു. വർഷകാലത്ത് മാത്രം വെള്ളം കെട്ടിനിൽക്കുന്ന വയലുകളിൽ രണ്ടുപ്രാവശ്യം നെൽകൃഷിയും വേനൽക്കാലത്ത് എള്ളു കൃഷിയും ചെയ്തിരുന്നു. വയലിനും ഉയർന്ന പറമ്പുകൾക്കുമിടയിലുള്ള പ്രദേശത്തിനെ തകിടി എന്നുവിളിക്കുന്നു. ഉയർന്ന പറമ്പുകളിൽ കല്ലും ചരലും കലർന്ന ചുമന്ന പൂഴിമണ്ണാണുള്ളത്. 



</doc>
<doc id="135696" url="https://ml.wikipedia.org/wiki?curid=135696" title="പാലമേൽ ഗ്രാമപഞ്ചായത്ത്">
പാലമേൽ ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിൽ ഭരണിക്കാവ് ബ്ളോക്കിലുൾപ്പെടുന്ന ഗ്രാമപഞ്ചായത്താണ് 25.60 ചതുരശ്ര കിലോമീറ്റർ വിസ്തൃതിയുള്ള പാലമേൽ ഗ്രാമപഞ്ചായത്ത്. 




</doc>
<doc id="135699" url="https://ml.wikipedia.org/wiki?curid=135699" title="പള്ളിപ്പാട് ഗ്രാമപഞ്ചായത്ത്">
പള്ളിപ്പാട് ഗ്രാമപഞ്ചായത്ത്

കേരളത്തിലെ തീരദേശ ജില്ലകളിലൊന്നായ ആലപ്പുഴ ജില്ലയിലെ കാർത്തികപ്പള്ളി താലൂക്കിൽ ഹരിപ്പാട് ബ്ളോക്കിൽ ഉൾപ്പെടുന്ന ഗ്രാമപഞ്ചായത്താണ്, 16.93 ചതുരശ്ര കിലോമീറ്റർ വിസ്തൃതിയുള്ള പള്ളിപ്പാട് ഗ്രാമപഞ്ചായത്ത്. 

1948 ൽ ഗാന്ധിജിയുടെ ചിതാഭസ്മത്തിൽ നിന്നും സ്ഥാപിതമായ ലൈബ്രറി പള്ളിപ്പടിന്റെ മുഖമുദ്രയായി നിലകൊള്ളുന്നു. സംസ്ഥാനത്തെ എ ഗ്രേഡ് ലൈബ്രറിയായി സുത്യർഹമായ നിലയിൽ നിലകൊള്ളുന്നു 



</doc>
<doc id="135700" url="https://ml.wikipedia.org/wiki?curid=135700" title="പാണാവള്ളി ഗ്രാമപഞ്ചായത്ത്">
പാണാവള്ളി ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ തൈക്കാട്ടുശ്ശേരി ബ്ളോക്കിൽ സ്ഥിതി ചെയ്യുന്ന ഗ്രാമപഞ്ചായത്താണ് 19.328 ചതുരശ്രകിലോമീറ്റർ വിസ്തൃതിയുള്ള പാണാവള്ളി ഗ്രാമപഞ്ചായത്ത്. 




</doc>
<doc id="135701" url="https://ml.wikipedia.org/wiki?curid=135701" title="പാണ്ടനാട് ഗ്രാമപഞ്ചായത്ത്">
പാണ്ടനാട് ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ താലൂക്കിൽ ചെങ്ങന്നൂർ ബ്ളോക്കിലാണ് 10.39 ച. കി. മീ. വിസ്തൃതിയുള്ള പാണ്ടനാട് ഗ്രാമപഞ്ചായത്ത് സ്ഥിതി ചെയ്യുന്നത്. 1962 ജനുവരി ഒന്നാം തീയതി രൂപീകൃതമായ ഈ ഗ്രാമപഞ്ചായത്ത് പാണ്ടനാട് വില്ലേജിൽ ഉൾപ്പെടുന്നു. 




</doc>
<doc id="135703" url="https://ml.wikipedia.org/wiki?curid=135703" title="പത്തിയൂർ ഗ്രാമപഞ്ചായത്ത്">
പത്തിയൂർ ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ ഉൾപ്പെടുന്ന മുതുകുളം ബ്ളോക്ക് പരിധിയിൽ വരുന്ന ഒരു പഞ്ചായത്താണ് 16.27 ച..കിമീ വിസ്തൃതിയുള്ള പത്തിയൂർ ഗ്രാമപഞ്ചായത്ത്. 




</doc>
<doc id="135704" url="https://ml.wikipedia.org/wiki?curid=135704" title="പട്ടണക്കാട് ഗ്രാമപഞ്ചായത്ത്">
പട്ടണക്കാട് ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിലെ പട്ടണക്കാട് ബ്ളോക്ക് പരിധിയിൽ വരുന്ന ഒരു പഞ്ചായത്താണ് 15.34 ചതുരശ്ര കിലോമീറ്റർ വിസ്തീർണ്ണമുള്ള പട്ടണക്കാട് ഗ്രാമപഞ്ചായത്ത്. പഞ്ചായത്തിന്റെ പതിനെട്ടും പത്തൊൻപതും വാർഡുകൾ കടൽതീരത്തോട് ചേർന്നു കിടക്കുന്നു. സമതലത്തിൽ അങ്ങിങ്ങായി കാണുന്ന ചാലുകളും നിലങ്ങളുമാണ് പഞ്ചായത്തിന്റെ മറ്റൊരു പ്രത്യേകത.
പഞ്ചായത്തുൾപ്പെട്ട കരപ്പുറം പ്രദേശം കൊച്ചി രാജാവിന്റെ കീഴിലായിരുന്നു. മാർത്താണ്ഡവർമ്മ മഹാരാജാവ് കൊച്ചി രാജ്യം ആക്രമിക്കുകയും സന്ധിയുടെയടിസ്ഥാനത്തിൽ കരപ്പുറം തിരുവിതാംകൂർ രാജാവിന് വിട്ടുകൊടുക്കുകയുമുണ്ടായി. കൊച്ചിയുടെ ഭരണത്തിലിരിക്കവെയാണ് പഞ്ചായത്തിന്റെ മൂന്നിലൊന്നു പ്രദേശത്തോളം വരുന്ന ഫലഭൂയിഷ്ഠമായ വെട്ടക്കൽ പ്രദേശം ജൂതവംശജരായ കോച്ചായ്ക്ക് പാരിതോഷികമായി പതിച്ചുകൊടുക്കാനിടയായത്. കോച്ചായ്ക്ക് പതിച്ചുകൊടുത്ത പ്രദേശമാണ് വെട്ടവുമായി ബന്ധപ്പെടുത്തി "വെട്ടക്കൽ" എന്ന പേരിൽ അറിയപ്പെടുന്നത്. രാജവാഴ്ച നിലനിന്നിരുന്നകാലത്തു പഞ്ചായത്തുപ്രദേശമാകെ ജന്മിത്തത്തിന്റേയും നാടുവാഴികളുടേയും ചവിട്ടടിയിലായിരുന്നു. യഹൂദ വംശജനായ വെട്ടക്കൽ കോച്ചാ, തിരുമല ദേവസ്വം, പാലിയം ആനക്കോട്, പാറായി എന്നിവരായിരുന്നു പ്രധാന ജന്മികൾ. മാന്യമായ കൂലിവ്യവസ്ഥകളും, മാനമായി ജീവിക്കുവാനും, മാറുമറയ്ക്കാനുള്ള അവകാശവുമൊക്കെ നിഷേധിക്കപ്പെട്ട അവശരായ പിന്നോക്കക്കാരെ കൂലിഅടിമകളായി നിലനിർത്താൻ നാടുവാഴിത്തവും ജന്മിത്തവും ശ്രമിച്ചിരുന്നു. നവോത്ഥാനപ്രസ്ഥാനം വഴിയും ഉത്തരവാദപ്രക്ഷോഭങ്ങൾ വഴിയും ഇതിനെതിരെയുള്ള പോരാട്ടം ക്രമേണ ആരംഭിക്കുകയുണ്ടായി. ശ്രീനാരായണ ഗുരുവിന്റെ നേതൃത്വത്തിലുള്ള സാമൂഹ്യപരിഷ്ക്കരണ നവോത്ഥാന പ്രസ്ഥാനമാണ് ഈ പോരാട്ടങ്ങളെ ത്വരിതപ്പെടുത്തിയത്. വിദ്യാഭ്യാസംകൊണ്ട് സ്വതന്ത്രരാകുവാനുളള ഗുരുവിന്റെ ആഹ്വാനമാണ് പഞ്ചായത്തു പ്രദേശത്തെ ആദ്യ വിദ്യാലയമായ പാറയിൽ ഭാരതിവിലാസം എൽ പി സ്ക്കൂളിന്റെ സ്ഥാപനത്തിന് പാറയിൽ കുടുംബ കാരണവരായ കൊച്ചുരാമൻ വൈദ്യന് പ്രേരണയായി ഭവിച്ചത്.

തെങ്ങ്, നെല്ല്, ഇടവിളകൾ എന്നിവയായിരുന്നു ഇവിടുത്തെ കൃഷി. 4 കിലോമീറ്ററോളം നീളം വരുന്ന സമുദ്രതീരത്തെ ഏതാണ്ട് 4000 ത്തോളം ആളുകൾ മത്സ്യബന്ധനത്തിൽ ഏർപ്പെടുന്നു. പഞ്ചായത്തിന്റെ എല്ലാ വാർഡുകളിലും കയർ ഉൽപ്പന്നങ്ങളുടെ ഉല്പാദനവും അനുബന്ധ ചെറുകിടവ്യവസായങ്ങളും പ്രവർത്തിക്കുന്നു.

പരശുരാമൻ പ്രതിഷ്ഠ നടത്തിയ നൂറ്റെട്ട് ശിവക്ഷേത്രങ്ങളിൽ ഒന്നായ പട്ടണക്കാട് മഹാദേവക്ഷേത്രം സ്ഥിതിചെയ്യുന്നത് ഈ ഗ്രാമത്തിലാണ്. 




</doc>
<doc id="135705" url="https://ml.wikipedia.org/wiki?curid=135705" title="പെരുമ്പളം ഗ്രാമപഞ്ചായത്ത്">
പെരുമ്പളം ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് പെരുമ്പളം ഗ്രാമപഞ്ചായത്ത്. 16.14 ചതുരശ്ര കിലോമീറ്റർ വിസ്തീർണ്ണമുള്ള പെരുമ്പളം ഗ്രാമപഞ്ചായത്ത് തൈക്കാട്ടുശ്ശേരി ബ്ളോക്കിൽ ഉൾപ്പെടുന്നു. വേമ്പനാട്ടു കായലിൽ ആലപ്പുഴ, എറണാകുളം ജില്ലകൾക്ക് ഇടയിലായി 5 കിലോമീറ്റർ നീളവും 2 കിലോമീറ്റർ വീതിയുമുള്ള പെരുമ്പളം കേരളത്തിലെ ഏറ്റവും വലിയ ദ്വീപ് പഞ്ചായത്താണ്. പതിനായിരത്തിൽ അധികമാണ് ജനസംഖ്യ. 





</doc>
<doc id="135706" url="https://ml.wikipedia.org/wiki?curid=135706" title="സിദ്ധാർഥ ശങ്കർ റേ">
സിദ്ധാർഥ ശങ്കർ റേ

പശ്ചിമ ബംഗാളിൽ നിന്നുള്ള പ്രമുഖനായ ഒരു കോൺഗ്രസ് നേതാവും നിയമജ്ഞനുമായിരുന്നു സിദ്ധാർഥ ശങ്കർ റേ (എസ്.എസ്. റേ) (ബംഗാളി:সিদ্ধার্থশঙ্কর রায়) (20 ഒക്ടോബർ 1920 – 6 നവംബർ 2010). 1972 മുതൽ 1977 വരെ ബംഗാൾ മുഖ്യമന്ത്രിയായിരുന്ന അദ്ദേഹം കേന്ദ്രമന്ത്രി, പഞ്ചാബ് ഗവർണ്ണർ, അമേരിക്കയിലെ ഇന്ത്യൻ അംബാസഡർ എന്നീ പദവികളും അലങ്കരിച്ചിട്ടുണ്ട്.
റേയുടെ പിതാവ് സുധീർ കുമാർ റേ, കൊൽക്കത്ത ഹൈക്കോടതിയിലെ അറിയപ്പെടുന്ന ബാരിസ്റ്റർമാരിലൊരാളായിരുന്നു. മാതാവ് അപർണ്ണാ ദേവി സ്വാതന്ത്ര്യ സമര നേതാവ് ദേശബന്ധു ചിത്തരഞ്ജൻ ദാസിന്റെ മൂത്തമകളാണ്.

കൊൽക്കത്ത പ്രസിഡൻസി കോളേജിലെ വിദ്യാഭ്യാസത്തിന് ശേഷം അദ്ദേഹം ഇംഗ്ലണ്ടിൽ നിന്നു നിയമ ബിരുദമെടുത്തു. കൊൽക്കത്ത ഹൈക്കോടതിയിലെ ബാരിസ്റ്ററായി ഔദ്യോഗിക ജീവിതം ആരംഭിച്ച റേ ഡോ.ബിധാൻ ചന്ദ്ര റോയ്‌ മന്ത്രിസഭയിലെ അംഗമായതോടെ ബംഗാൾ രാഷ്ട്രീയത്തിലെ അറിയപ്പെടുന്ന മുഖങ്ങളിലൊന്നായി. ഭരണരംഗത്ത് പ്രകടമാക്കിയ പ്രാഗൽഭ്യവും ഇന്ദിരാഗാന്ധിയോട് പുലർത്തിയ വിശ്വസ്തയും അദ്ദേഹത്തിന് കേന്ദ്രമന്ത്രിസഭയിലെ വിദ്യാഭ്യാസ-യുവജന വകുപ്പ് മന്ത്രിസ്ഥാനം നേടിക്കൊടുത്തു. തുടർന്ന് 1972-ൽ ബംഗാൾ മുഖ്യമന്ത്രിയായി അവരോധിതനായി. ബംഗ്ലാദേശ് വിമോചന സമരം അവസാനിച്ച കാലഘട്ടത്തിൽ പശ്ചിമ ബംഗാളിന്റെ അധികാരം ഏറ്റെടുക്കേണ്ടി വന്ന അദ്ദേഹത്തിന് ബംഗ്ലാദേശ് അഭയാർത്ഥികളെ സംസ്ഥാനത്തിന്റെ വിവിധ ഭാഗങ്ങളിൽ പുനരധിവസിപ്പിക്കുക എന്ന വലിയ ഉത്തരവാദിത്തം സ്തുത്യർഹമാം വിധത്തിൽ പൂർത്തീകരിക്കുവാൻ സാധിച്ചു. അതോടൊപ്പം നക്‌സലുകളെ അമർച്ച ചെയ്യുന്നതിലും അദ്ദേഹം വിജയിച്ചു. എന്നാൽ ഈ അടിച്ചമർത്തൽ അതിരു കടന്നുവെന്ന ആരോപണമുണ്ടാവുകയും പിറകെ നടന്ന തിരഞ്ഞെടുപ്പിൽ ബംഗാളിൽ കോൺഗ്രസ് പാർട്ടിക്ക് തിരിച്ചടി നേരിടുകയും ചെയ്തു. പിന്നീട് പഞ്ചാബ് ഗവർണർ (1986-1989), അമേരിക്കയിലെ ഇന്ത്യൻ അംബാസഡർ (1992-1996) എന്നീ പദവികളിൽ നിയമിതനായ അദ്ദേഹം ആ സ്ഥാനങ്ങളിലും തന്റെ പ്രാഗൽഭ്യം പ്രകടമാക്കി.

രാഷ്ട്രീയത്തിലെത്തുന്നതിനു മുമ്പും ശേഷവും അഭിഭാഷകനായി പ്രവർത്തിച്ചിരുന്ന റേ സുപ്രീം കോടതിയിൽ ഏറ്റവുമധികം പ്രതിഫലം ലഭിക്കുന്ന അഭിഭാഷകരിലൊരാളായിരുന്നു. ബംഗാളിലെ കോൺഗ്രസ് പ്രവർത്തകർ ആദരപൂർവ്വം "മനു ദാ" എന്നു വിളിച്ചിരുന്ന സിദ്ധാർഥ ശങ്കർ റേ 90-ആം വയസ്സിൽ ദക്ഷിണ കൊൽക്കത്തയിലെ ഭവനത്തിൽ വെച്ച് അന്തരിച്ചു. മായാ റേ ആയിരുന്നു ഭാര്യ.


</doc>
<doc id="135707" url="https://ml.wikipedia.org/wiki?curid=135707" title="പുളിങ്കുന്ന് ഗ്രാമപഞ്ചായത്ത്">
പുളിങ്കുന്ന് ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ വെളിയനാടു ബ്ളോക്കിൽ ഉൾപ്പെടുന്ന 31.53 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് പുളിങ്കുന്ന്. ഈ സ്പെഷ്യൽ ഗ്രേഡ് പഞ്ചായത്തിൽ കുന്നുമ്മ, പുളിങ്കുന്ന് എന്നീ വില്ലേജുകളുൾക്കൊള്ളുന്നു. 



</doc>
<doc id="135709" url="https://ml.wikipedia.org/wiki?curid=135709" title="പുലിയൂർ ഗ്രാമപഞ്ചായത്ത്">
പുലിയൂർ ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ താലൂക്കിൽ , പുലിയൂർ ബ്ളോക്കിൽ സ്ഥിതി ചെയ്യുന്ന ഗ്രാമപഞ്ചായത്താണ് 11.92 ചതുരശ്ര കിലോമീറ്റർ വിസ്തീർണ്ണമുള്ള പുലിയൂർ ഗ്രാമപഞ്ചായത്ത്.




</doc>
<doc id="135711" url="https://ml.wikipedia.org/wiki?curid=135711" title="രാമങ്കരി ഗ്രാമപഞ്ചായത്ത്">
രാമങ്കരി ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ വെളിയനാട് ബ്ളോക്ക് പഞ്ചായത്തിന്റെ പരിധിയിൽ ഉൾപ്പെടുന്ന 16.17 ച.കി.മീ. വിസ്തൃതിയുള്ള പഞ്ചായത്താണ് രാമങ്കരി ഗ്രാമപഞ്ചായത്ത്.
വാർഡുകൾ
മണലാടി 
രാമങ്കരി വടക്ക്‌ 
രാമങ്കരി ടൌൺ 
മാമ്പുഴക്കരി പടിഞ്ഞാറ് 
മാമ്പുഴക്കരി സെന്റെർ 
മാമ്പുഴക്കരി കിഴക്ക്‌ 
മാമ്പുഴക്കരി തെക്ക്‌ 
ഊരുക്കരി വടക്ക്‌ 
പുതുക്കരി 
ഊരുക്കരി 
വേഴപ്രാ കിഴക്ക്‌ 
വേഴപ്രാ സെന്റെർ 



</doc>
<doc id="135717" url="https://ml.wikipedia.org/wiki?curid=135717" title="കഞ്ഞിക്കുഴി ഗ്രാമപഞ്ചായത്ത്, ആലപ്പുഴ ജില്ല">
കഞ്ഞിക്കുഴി ഗ്രാമപഞ്ചായത്ത്, ആലപ്പുഴ ജില്ല

ആലപ്പുഴ ജില്ലയിലെ ചേർത്തല താലൂക്കിലെ കഞ്ഞിക്കുഴി ബ്ലോക്കിലാണ് കഞ്ഞിക്കുഴി ഗ്രാമപഞ്ചായത്ത് സ്ഥിതി ചെയ്യുന്നത്. കഞ്ഞിക്കുഴി വില്ലേജിലും തണ്ണീർമുക്കം വില്ലേജിലെ ചിലഭാഗങ്ങൾ ചേർന്നതുമായ പ്രദേശങ്ങൾ ഉൾക്കൊള്ളുന്നതാണ് 1953 - ൽ രൂപം കൊണ്ട ഈ പഞ്ചായത്ത്. 16.62 ചതുരശ്രകിലോമീറ്റർ വിസ്തീർണ്ണമുള്ള കഞ്ഞിക്കുഴി പഞ്ചായത്തിൽ നിലവിൽ 18 വാർഡുകളാണുള്ളത്. 

പണ്ടുകാലത്ത് ഇവിടുത്തെ ഭൂ സ്വാമിമാരായ ബ്രാഹ്മണർക്ക് ദരിദ്രരായ നാട്ടുകാർക്ക് സൌജന്യമായി കഞ്ഞി നൽകുന്ന പതിവുണ്ടായിരുന്നു. അയിത്തജാതിക്കാരായ ഇവർക്ക് കഞ്ഞി പാത്രത്തിൽ കൊടുക്കാതെ, കുഴികുഴിച്ച്, ഇല വെച്ചായിരുന്നു വിളമ്പിയിരുന്നതെന്നും ആ സമ്പ്രദായത്തിൽ നിന്നുമാണ് കഞ്ഞിക്കുഴി എന്ന പേരുണ്ടായത് എന്നും പറയപ്പെടുന്നു. പ്രസിദ്ധമായ പുന്നപ്ര-വയലാർ സമരത്തിന്റെ ഭാഗമായ മാരാരിക്കുളം പാലം ആക്രമണ സംഭവത്തിലെ വാളണ്ടിയർ ക്യാമ്പ് സംഘടിപ്പിച്ച സ്ഥലം, പി. കൃഷ്ണ പിള്ള അടക്കമുള്ള കമ്മ്യൂണിസ്റ്റ് നേതാക്കൾ ഒളിവിൽ കഴിഞ്ഞ സ്ഥലം, ജനകീയാസൂത്രണ പ്രസ്ഥാനത്തിന് മാതൃകയായ ജനകീയ പച്ചക്കറി കൃഷി സംഘടിപ്പിച്ച പഞ്ചായത്ത് എന്നിങ്ങനെ ഒട്ടനവധി സവിശേഷതകൾ ഈ പഞ്ചായത്തിന് അവകാശപ്പെടാനുണ്ട്. 

പ്രസിഡന്റ് / സെക്രട്ടറി,
കഞ്ഞിക്കുഴി ഗ്രാമ പഞ്ചായത്ത്,
എസ്. എൻ പുരം പി.ഒ,
ചേർത്തല, ആലപ്പുഴ 688 582
http://lsgkerala.in/kanjikuzhypanchayat


</doc>
<doc id="135718" url="https://ml.wikipedia.org/wiki?curid=135718" title="കണ്ണീർ വാതകം">
കണ്ണീർ വാതകം

കണ്ണിൽ നീരും നീറ്റലും സൃഷ്ടിക്കാൻ കഴിയുന്ന രാസപദാർഥങ്ങളെ കണ്ണീർ വാതകം എന്നു വിളിക്കുന്നു. ഗ്രനേഡുകളിലും ഷെല്ലുകളിലും ടിയർ ഗ്യാസ് (കണ്ണീർ വാതകം) നിറയ്ക്കാറുണ്ട്. പേരു സൂചിപ്പിക്കുന്നതു പോലെ ഇതൊരു വാതകമാകണമെന്നില്ല. കണ്ണീർഗ്രന്ഥികൾക്ക് അസ്വസ്ഥതയുണ്ടാക്കുന്ന ഖരമോ ദ്രവമോ ആയ രാസപദാർഥങ്ങൾ ഉൾക്കൊണ്ട വെടിയുണ്ടകൾ ഉതിർക്കുമ്പോൾ അവ പൊട്ടിത്തെറിച്ച് തീരെ ചെറുകണിക കളായി വ്യാപിച്ച് ആകാശത്ത് പുകപടലം സൃഷ്ടിക്കുകയാണ് ചെയ്യുന്നത്. അധിശോഷണക്ഷമതയുള്ള കാർബൺ അടങ്ങുന്ന ശ്വസന മറകളുപയോഗിച്ച് ടിയർ ഗ്യാസിനെ പ്രതിരോധിക്കാനാവും.

ഒന്നാം ലോകയുദ്ധകാലത്ത് ജർമൻകാരാണ് ഒരു രാസായുധമായി ടിയർ ഗ്യാസ് ആദ്യമുപയോഗിച്ചത്. ഡൈ അനിസിഡീൻ ക്ലോറോ സൾഫോണേറ്റാണ് അന്ന് ഉപയോഗപ്പെടുത്തിയിരുന്നത്. പ്രഭാവം ദീർഘസമയത്തേക്കുണ്ടാവില്ല എന്നതും വളരെ ചെറിയ തോതിലുള്ള ശാരീരികാസ്വാസ്ഥ്യമേ സൃഷ്ടിക്കുന്നുള്ളു എന്നതും ഒരു രാസായുധം എന്ന നിലയിൽ ടിയർ ഗ്യാസിന്റെ പോരായ്മകളായിപ്പറയാം. അക്രമാസക്തമായ ആൾക്കൂട്ടത്തെ പിരിച്ചു വിടാനും അക്രമികളെ ഒളിത്താവളങ്ങളിൽ നിന്നു പുറത്തു ചാടിക്കാനും പോലീസ് ടിയർ ഗ്യാസ് പ്രയോഗിക്കാറുണ്ട്.

ആസിഡ് ഹാലൈഡുകൾ, അൻഹൈഡ്രൈഡുകൾ, അലൈൽ ഗ്രൂപ്പും (CH = CH-) ഒരു ഹാലജനുമടങ്ങുന്ന സംയുക്തങ്ങൾ എന്നിവയൊക്കെ കണ്ണുനീർഗ്രന്ഥിയെ പ്രകോപിപ്പിക്കാനുതകുന്നവയാണ്. പക്ഷേ അക്രമങ്ങൾ നിയന്ത്രിക്കുന്നതിന് ഫലപ്രദമായി ഉപയോഗിക്കാൻ കഴിയണമെങ്കിൽ ഒരു ടിയർ ഗ്യാസിനു താഴെ പറയുന്ന സവിശേഷ ഗുണങ്ങൾ ഉണ്ടായിരിക്കണം. 

ഓർത്തോക്ലോറോ ബൻസിലിഡീൻ മലാനോനൈട്രൈൽ, ഈതൈൽ ബ്രോമോ അസറ്റോൺ, ബ്രോമോഅസറ്റോൺ, ബെൻസൈൽ ബ്രോമൈഡ്, αബ്രേമോ ബെൻസൈൽ സയനൈഡ് എന്നിവ പ്രധാന ടിയർ ഗ്യാസുകളാണ്.

ഇന്നു വ്യാപകമായി ഉപയോഗിക്കുന്ന ടിയർ ഗ്യാസ് α ക്ലോറോ അസറ്റോ ഫിനോൺ (CHCOCHCl) ആണ്. 1 മീ. വായുവിൽ 10 മി. ഗ്രാം എന്ന അളവിൽത്തന്നെ ഇതു കാര്യക്ഷമമായി പ്രവർത്തിക്കും. 5 മി. ഗ്രാം/സെ. മീ എന്ന അളവിൽ α - ബ്രോമോ ബെൻസൈൽ സയനൈഡും സാധാരണ ഉപയോഗിക്കാറുണ്ട്. ടിയർ ഗ്യാസുകൾ ശ്വസിച്ചാലുടൻ നെഞ്ചെരിച്ചിലും കണ്ണുവേദനയും ഉണ്ടാവുന്നു. കണ്ണു തുറക്കാൻ സാധിക്കുകയില്ല. മൂക്കിലും വായിലും എരിച്ചിലും നീറ്റലും അനുഭവപ്പെടും. ശുദ്ധവായു ശ്വസിച്ചാൽ 5 - 10 മിനിട്ടുകൾക്കുള്ളിൽ തന്നെ ലക്ഷണങ്ങൾ അപ്രത്യക്ഷമാകും. എല്ലാ ടിയർ ഗ്യാസുകളുടേയും പ്രഭാവം താത്കാലികമാണ്.



</doc>
<doc id="135730" url="https://ml.wikipedia.org/wiki?curid=135730" title="നീരാ റാഡിയ ടേപ്പ് വിവാദം">
നീരാ റാഡിയ ടേപ്പ് വിവാദം

ഇന്ത്യയിലെ ഒരു പ്രൊഫഷനൽ ലോബിയിസ്റ്റും ടെലികോം മന്ത്രിയായിരുന്ന എ.രാജയുടെ ഒരു പരിചയക്കാരിയുമായ നീരാ റാഡിയയും മുതിർന്ന ചില പത്രപ്രവർത്തകരും രാഷ്ട്രീയപ്രവർത്തകരും വ്യവസായ രംഗത്തെ ചില ആളുകളും തമ്മിൽ നടന്ന ടെലിഫോൺ സംഭാഷണം 2008-09 വർഷത്തിൽ ഇന്ത്യയുടെ ആദായ നികുതി വിഭാഗം ചോർത്തിയ സംഭവവുമായി ബന്ധപ്പെട്ടതാണ് റാഡിയ ടേപ്പ് വിവാദം. ടെലിഫോൺ സംഭാഷണത്തിൽ ഉൾപ്പെട്ടവർ സ്വഭാവദൂഷ്യവും അഴിമതിയും കാട്ടിയതായി ആരോപണം ഉയരുകയുണ്ടായി.ടാറ്റാ ടെലിസർവീസസ്,മുഖേഷ് അമ്പാനിയുടെ റിലയൻസ് ഇൻഡസ്ട്രീസ് എന്നിവ നീരാറാഡിയ നടത്തുന്ന സ്ഥാപനമായ വൈഷ്ണവി കമ്മ്യൂണിക്കേഷൻസ് എന്ന പബ്ലിക് റിലേഷൻസ് സ്ഥാപനത്തിന്റെ ഉപയോക്തക്കളാണ്.

ചൂതാട്ടം,നിരോധിത സാമ്പത്തിക ഇടപാടുകൾ, നികുതി അടക്കാതിരിക്കൽ എന്നിവ അന്വേഷിക്കുന്നതിന്റെ ഭാഗമായാണ് ഇന്ത്യൻ ആഭ്യന്തര വിഭാഗത്തിന്റെ അനുമതിയോടെ ഇന്ത്യയുടെ ആദായ നികുതി വിഭാഗം, റാഡിയയുടെ ഫോൺ സംഭാഷണങ്ങൾ 2008-09 കാലയളവിൽ 300 ദിവസം ചോർത്തിയത്.
2010 നവംബറിൽ ഓപ്പൺ മാഗസിനാണ് ഇന്ത്യയിലെ ചില മുതിർന്ന പത്രപ്രവർത്തകരും രാഷ്ട്രീയ പ്രവർത്തകരും ബിസിനസ്സ് വിഭാഗവും നീരാ റാഡിയയുമായി നടത്തിയ ടെലിഫോൺ സംഭാഷണത്തിന്റെ രേഖകൾ പുറത്തുകൊണ്ടുവന്നത്. ഇതിൽ ഉൾപ്പെട്ട പലരും ആരോപണങ്ങൾ നിഷേധിച്ചെങ്കിലും ടെലഫോൺ സംഭാഷണത്തിന്റെ 5851 റേക്കോർഡുകൾ തങ്ങളുടെ പക്കലുണ്ടെന്ന് സി.ബി.ഐ. വെളിപ്പെടുത്തി. ടു ജി സ്പെക്ട്രം വില്പനയിൽ ഇടനിലക്കാരിയായികൊണ്ട് ചില മാധ്യമപ്രവർത്തകരെ വശത്താക്കി ടെലികോം മന്ത്രിയായി രാജയെ നിയമിക്കുന്ന തീരുമാനത്തെ സ്വാധീനിക്കാൻ ശ്രമം നടത്തുന്നതും ഈ ടേപ്പിലൂടെ പുറത്തുവരികയുണ്ടായി.

ചോർത്തിയ ഈ ടെലിഫോൺ സംഭാഷണത്തിൽ നിരവധി പ്രമുഖ വ്യക്തിത്വങ്ങൾ കടന്നു വരുന്നു. അവരിൽ ചിലരുടെ പെര് വിവരങ്ങൾ:





</doc>
<doc id="135732" url="https://ml.wikipedia.org/wiki?curid=135732" title="അരുമാനൂർ">
അരുമാനൂർ

തിരുവനന്തപുരം ജില്ലയിലെ ഒരു ഗ്രാമമാണ് അരുമാനൂർ. തിരുവനന്തപുരം നഗരത്തിൽ നിന്നും ഏകദേശം 25 കിലോമീറ്റർ മാറിയാണു ഈ പ്രദേശം സ്ഥിതി ചെയ്യുന്നത്. അരുമാനൂരിന്റെ തെക്ക് അതിർത്തി പട്ട്യക്കാലയും വടക്ക് അതിർത്തി തെറ്റിക്കാടുമാണു. 

തിരുവനന്തപുരം നഗരത്തിൽ നിന്നും വരുന്നവർക്ക് നെയ്യാറ്റിൻകര - പഴയകട വഴിയോ വിഴിഞ്ഞം - പൂവാർ വഴിയോ അരുമാനൂരിൽ എത്തിച്ചേരാം. നെയ്യാറ്റിൻകരയിൽ നിന്നും അഞ്ചു കിലോമീറ്ററും പൂവാർ എത്തുന്നതിനു ഒരു കിലോമീറ്റർ മുൻപുമാണു അരുമാനൂർ. അരുമാനൂർ ഗ്രാമത്തിന്റെ അടുത്തുള്ള സ്ഥലമാണ് തിരുപുറം. 

ഇവിടുത്തെ ഭൂപ്രകൃതി നെൽകൃഷിക്ക് അനുയോജ്യമാണ്. കൂടാതെ പയർ, പാവൽ,ചീര മുതലായവയും കൃഷി ചെയ്യുന്നുണ്ട്.

ഈഴവ സമുദായാംഗങ്ങളുടെ പ്രബലമായ ഭൂരിപക്ഷം ഇവിടെ ദർശിക്കാമെങ്കിലും എല്ലാ ജാതിമതവിഭാഗങ്ങളുടെയും സാന്നിദ്ധ്യം ഇവിടെയുണ്ട്. നയിനാർ ദേവക്ഷേത്രമാണ് പ്രധാന ആരാധനാലയം. ഈ ക്ഷേത്രത്തിലെ നയിനാർ, നാച്ചിയാർ തുടങ്ങിയ വിഗ്രഹങ്ങൾ ഗുരുദേവന്റെ പ്രതിഷ്ഠയാണു. 


</doc>
<doc id="135736" url="https://ml.wikipedia.org/wiki?curid=135736" title="മീനത്തിൽ താലികെട്ട്">
മീനത്തിൽ താലികെട്ട്

രാജൻ ശങ്കരാടിയുടെ സംവിധാനത്തിൽ ദിലീപ്, തിലകൻ, ജഗതി ശ്രീകുമാർ, സുലേഖ എന്നിവർ പ്രധാനവേഷങ്ങളിൽ അഭിനയിച്ച് 1998-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മീനത്തിൽ താലികെട്ട്. സുലേഖയുടെ ആദ്യ ചിത്രമാണിത്. മൊണാർക്ക് ഫിലിംസിന്റെ ബാനറിൽ സാജൻ വർഗ്ഗീസ്, പ്രേംപ്രകാശ് എന്നിവർ ചേർന്ന് നിർമ്മിച്ച ഈ ചിത്രം വിതരണം ചെയ്തത് സെഞ്ച്വറി റിലീസ് ആണ്. ഈ ചിത്രത്തിന്റെ കഥ ലാൽ ജോസിന്റേതാണ്. തിരക്കഥ, സംഭാഷണം എന്നിവ നിർവ്വഹിച്ചത് എ.കെ. സാജൻ, എ.കെ. സന്തോഷ് എനിവർ ചേർന്നാണ്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ വിപണനം ചെയ്തത് സർഗ്ഗം സ്പീഡ് ഓഡിയോസ്.



</doc>
<doc id="135737" url="https://ml.wikipedia.org/wiki?curid=135737" title="രാക്ഷസരാജാവ്">
രാക്ഷസരാജാവ്

വിനയന്റെ സംവിധാനത്തിൽ മമ്മൂട്ടി, ദിലീപ്, കലാഭവൻ മണി, മീന, കാവ്യ മാധവൻ, മന്യ എന്നിവർ പ്രധാനവേഷങ്ങളിൽ അഭിനയിച്ച് 2001-ൽ പുറത്തിറങ്ങിയ ഒരു മലയാളചലച്ചിത്രമാണ് രാക്ഷസരാജാവ്. സർഗ്ഗം സ്പീഡ് പ്രൊഡക്ഷൻസിന്റെ ബാനറിൽ സർഗ്ഗം കബീർ നിർമ്മിച്ച ഈ ചിത്രം സർഗ്ഗം സ്പീഡ് റിലീസ് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് വിനയൻ, സുനിൽ കെ. ആനന്ദ് എന്നിവരാണ്.


എസ്. രമേശൻ നായർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. പശ്ചാത്തലസംഗീതം രാജാമണി കൊടുത്തിരിക്കുന്നു. ഗാനങ്ങൾ സർഗ്ഗം സ്പീഡ് ഓഡിയോസ് വിപണനം ചെയ്തിരിക്കുന്നു.




</doc>
<doc id="135740" url="https://ml.wikipedia.org/wiki?curid=135740" title="ശ്രീരംഗം രംഗനാഥസ്വാമിക്ഷേത്രം">
ശ്രീരംഗം രംഗനാഥസ്വാമിക്ഷേത്രം

തിരുച്ചിറപ്പള്ളിക്ക് ഏഴു കിലോമീറ്റർ ദൂരെ സ്ഥിതി ചെയ്യുന്ന നഗരക്ഷേത്രം. ഏഴുമതിലുകൾ ചേർന്ന ഈ മഹാവിഷ്ണു ക്ഷേത്രം പൂജ നടക്കുന്ന ക്ഷേത്രങ്ങളിൽ വലിപ്പത്തിൽ ഒന്നമതാണ്. ഇരുപത്തിഒന്നു ഗോപുരങ്ങളുള്ളതിൽ ഏറ്റവും വലുത് രാജഗോപുരം പതിമൂന്നു നിലകളും എഴുപത്തിരണ്ട് മീറ്റർ ഉയരമുള്ളതുമാണ്. നൂറ്റിഅൻപത്തിആറ് ഏക്കർ വിസ്തീർണ്ണത്തിൽ പരന്നു കിടക്കുന്ന ഈ ക്ഷേത്ര സമുച്ചയം വൈഷ്ണവആരാധനയുടെ കേന്ദ്രമായി കണക്കാക്കപ്പെടുന്നു. അനന്തശയനരൂപത്തിലുള്ള ഭീമാകാരമായ വിഷ്ണുപ്രതിഷ്ഠയാണിവിടെയുള്ളത്.1310-11 കാലത്ത് മാലിക് കാഫിർ പടയോട്ടത്തിൽ വിഗ്രഹം ദെൽഹിയിലേക്ക് കടത്തി.

ഭാരതത്തിലെ ഏറ്റവും വിസ്താരമേറിയ കൂറ്റൻ മഹാക്ഷേത്രമാണ് ശ്രീരംഗം രംഗനാഥസ്വാമി ക്ഷേത്രം. തിരുച്ചിറപ്പള്ളിക്ക് അടുത്ത് ശ്രീരംഗം ദ്വീപിൽ കാവേരി നദിയുടെ തീരത്ത് സ്ഥിതിചെയ്യുന്ന മഹാവിഷ്ണു ക്ഷേത്രമാണ് ഇത്. കൂറ്റൻ ഇരുപത്തിയൊന്നു ഗോപുരങ്ങൾ കാവൽ നിൽക്കുന്ന ഈ മഹാക്ഷേത്ര സമുച്ചയം നൂറ്റിഅൻപത്തിആറ് ഏക്കർ വിസ്തീർണ്ണത്തിൽ പരന്നു കിടക്കുന്നു. ഭാരതവർഷത്തിലെ 108 വൈഷ്ണാവലങ്ങളിലെ പ്രധാനപ്പെട്ട ആരാധനാകേന്ദ്രം കൂടിയാണിത്. അനന്തശയന രൂപത്തിലുള്ള മഹാവിഷ്ണുപ്രതിഷ്ഠയാണ് ഇവിടെ പ്രതിഷ്ഠിച്ചിരിക്കുന്നത്. ഗണപതിയാണ് പ്രതിഷ്ഠനടത്തിയത് എന്നാണ് ഐതിഹ്യം. തെക്കോട്ട് ദർശനമായാണ് ഇവിടെ പ്രതിഷ്ഠ. ഇത്തരത്തിലുള്ള അപൂർവ്വം ക്ഷേത്രങ്ങളിലൊന്നാണിത്. മഹാലക്ഷ്മി ഇവിടെ 'രംഗനായകി' എന്ന് അറിയപ്പെടുന്നു. ക്ഷേത്രത്തിൽ ഉപദേവതകളായി ശ്രീരാമൻ, ശ്രീകൃഷ്ണൻ, നരസിംഹമൂർത്തി, ധന്വന്തരി തുടങ്ങി മഹാവിഷ്ണുഭഗവാന്റെ അവതാരങ്ങളും, രാമാനുജാചാര്യരും ആഴ്വാരുമടക്കമുള്ള ആചാര്യരുമുണ്ട്. കൂടാതെ, 'തുമ്പിക്കൈ ആഴ്വാർ' എന്ന പേരിൽ ഗണപതിയും ക്ഷേത്രത്തിൽ കുടികൊള്ളുന്നു.



</doc>
<doc id="135743" url="https://ml.wikipedia.org/wiki?curid=135743" title="ജംബുകേശ്വര ക്ഷേത്രം">
ജംബുകേശ്വര ക്ഷേത്രം

തമിഴ് നാട്ടിലെ ശ്രീരംഗനാഥ ക്ഷേത്രത്തിനു അടുത്തുള്ള ശിവക്ഷേത്രം,പഞ്ചഭൂതക്ഷേത്രങ്ങളിൽ ജലത്തിനു പ്രധാനമുള്ള ക്ഷേത്രം, ക്രിസ്തുവിനു മുമ്പ് ഒന്നാംശതകത്തിൽ പണിതു എന്നു വിശ്വസിക്കപ്പെടുന്നു. ചോള രാജാവായ കോചെങ്കണ്ണൻ പണിത ഈ മഹാക്ഷേത്രം കഴിഞ്ഞ 2000 വർഷങ്ങളിലായി വലിയ മാറ്റങ്ങൾ ഉണ്ടായിട്ടുണ്ട്. ചോളരും പാണ്ഡ്യരും കോസലന്മാരും പല ഘട്ടങ്ങളിലായി പണിതു തീർത്തതാണു ഇന്നു കാണുന്ന ക്ഷേത്രം.
കാവേരി നദീ തീരത്ത് ഒരിടത്ത് ജംബുക വൃക്ഷത്തിനടിയിൽ ശിവലിംഗം അവതരിച്ചുവെന്നും ഒരു ആനയും ചിലന്തിയും ആരാധന നടത്തിയിരുന്നുവെന്നും വിശ്വസിക്കപ്പെടുന്നു. ആന തുമ്പികൈയിൽ ജലം ഏടുത്ത് അഭിഷേകം ചെയ്യും.ചിലന്തി പൂക്കൾ പൊഴിച്ചിടും. ചിലന്തിയും ആനയും തമ്മിൽ മത്സരമാകുകയും ഇരുവരും മരിക്കുകയും ചെയ്തു. അടുത്ത ജന്മത്തിൽ ചിലന്തി കോചെങ്കണ്ണനായി പിറന്നു ആനകൾക്ക് എത്താത ഉയരത്തിൽ ശിവലിംഗം പ്രതിഷ്ടിച്ചു എന്നു വിശ്വാസം
18 ഏക്കർ വിസ്തീർണ്ണത്തിൽ പരന്നു കിടക്കുന്ന ക്ഷേത്രത്തിൽ ആകെ 5 പ്രകാരങ്ങൾ(ഗോപുരങ്ങൾ) ഉണ്ട്. അവയിൽ 3,4 പ്രകാരങ്ങൾ പതിമൂന്നാം നൂറ്റാണ്ടിൽ പണിതു.ഏഴു നിലകളുള്ള കിഴക്കൻ ഗോപുരവും,ഒൻപത് നിലകളൂള്ള പടിഞ്ഞാറൻ ഗോപുരവും പ്രധാനം. ദ്വജസ്ഥംഭത്തിൽനിരവധി കൊത്തുപണികൾ ഉള്ള ഏക പാദത്രിമൂർത്തിയുടെ ശില്പമുണ്ട്.


</doc>
<doc id="135752" url="https://ml.wikipedia.org/wiki?curid=135752" title="ടെഫ്ലോൺ">
ടെഫ്ലോൺ

ഒരിനം പ്ലാസ്റ്റിക്കിനെയാണ് ടെഫ്ലോൺ എന്നു വിളിക്കുന്നത്. രാസനാമം: പോളി ടെട്രാ ഫ്ളൂറോ എതിലീൻ. പൂർണമായും ഫ്ളൂറിനീകരിക്കപ്പെട്ട ഫ്ളൂറോ കാർബൺ വിഭാഗത്തിലുൾപ്പെടുന്ന ഒരു പ്ലാസ്റ്റിക്കാണിത്. ടെട്രാ ഫ്ളൂറോ എതിലീൻ എന്ന സംയുക്തമാണ് ഏകകം. ഹൈഡ്രജൻ ഫ്ളൂറൈഡ് ഉപയോഗിച്ച് ക്ലോറോഫോം രണ്ട് ഘട്ടങ്ങളായി ഫ്ളൂറിനീകരിച്ചശേഷം 850യിൽ ചൂടാക്കുമ്പോൾ രാസവിയോജനം വഴി ടെട്രാ ഫ്ളൂറോ എതിലീൻ ലഭിക്കുന്നു. 

CHCl ---> SbF CHFCl ---> 850C CF = CF + 2HCl

ടെട്രാ ഫ്ളൂറോ എതിലീൻ പോളിമറീകരണത്തിനു വിധേയമാക്കുമ്പോൾ ടെഫ്ളോൺ ഉണ്ടാവുന്നു. (തന്മാത്രാഭാരം 5,00,000 - 20,00,000) പെർസൾഫേറ്റുകളും ഹൈഡ്രജൻ പെറോക്സൈഡുമാണ് ഫ്രീറാഡിക്കൽ പ്രാരംഭികങ്ങളായി പ്രവർത്തിക്കുന്നത്.

സുമാർ 90 ശതമാനം പരൽ ഘടനയുള്ള ടെഫ്ളോൺ മൃദുവും അതാര്യവുമാണ്; നിറം ഏതാണ്ട് വെള്ളയാണ്. രാസികമായി നിഷ്ക്രിയമായ ഒരു പ്ളാസ്റ്റിക്കാണിത്. ഗാഢ നൈട്രിക്, സൾഫ്യൂറിക് അമ്ളങ്ങൾ പോലുള്ള ശക്തമായ മാധ്യമങ്ങളെ പോലും പ്രതിരോധിക്കാൻ ടെഫ്ളോണിന് കഴിയും. ഇന്ന് അറിയപ്പെടുന്ന ഒരു ലായകത്തിലും ടെഫ്ളോൺ കുതിരുകയോ, ലയിക്കുകയോ ഇല്ല. ദീർഘകാലം ഉയർന്ന മർദ്ദ പരിതഃസ്ഥിതികളിൽ ഫ്ളൂറിനുമായി സമ്പർക്കം ഉണ്ടാവുകയാണെങ്കിൽ പോളിമറിന്റെ ഗുണങ്ങളിൽ കുറവ് സംഭവിക്കാനിടയുണ്ട്. ടെഫ്ളോൺ വളരെ ഉയർന്ന താപസ്ഥിരത പ്രദർശിപ്പിക്കുന്ന ഒരു പോളിമറാണ്. ദീർഘകാലം ഉയർന്ന താപനിലയിലിരിക്കുമ്പോഴും വൈദ്യുത-യാന്ത്രിക ഗുണധർമങ്ങളിൽ യാതൊരു മാറ്റവും സംഭവിക്കുന്നില്ല.

കാഠിന്യം, വൈദ്യുത താപരോധം, വളരെ കുറഞ്ഞ ഘർഷണാങ്കം എന്നിവയാണ് ടെഫ്ളോണിന്റെ സവിശേഷതകൾ. മോട്ടോറുകൾ, ജനറേറ്ററുകൾ, ട്രാൻസ്ഫോമറുകൾ തുടങ്ങിയവയിലെ വൈദ്യുത വാഹികളുടെ കവചമായി ടെഫ്ളോൺ ഉപയോഗിക്കുന്നു. രാസവ്യവസായ മേഖലകളിൽ കുഴലുകൾ, അടപ്പ്, വാൽവ് ഗാസ്കറ്റ് തുടങ്ങിയവ നിർമ്മിക്കുന്നതിനും പരീക്ഷണശാലകളിൽ രാസരോധക പ്രതലങ്ങളുണ്ടാക്കുന്നതിനും ടെഫ്ളോൺ പ്രയോജനപ്പെടുത്തുന്നുണ്ട്. പാചകം ചെയ്യുന്ന പാത്രത്തിൽ ഭക്ഷണപദാർഥങ്ങൾ ഒട്ടിപ്പിടിക്കുകയും കരിയുകയും ചെയ്യാത്ത "നോൺസ്റ്റിക്ക്" പ്രതലം നൽകുന്നതിനാണ് ടെഫ്ളോൺ ഏറ്റവും വ്യാപകമായി ഉപയോഗിക്കുന്നത്.

മറ്റ് പോളിമറുകളെ പോലെ ടെഫ്ളോൺ ഉരുക്കി വാർത്തെടുക്കാൻ സാധിക്കുകയില്ലെങ്കിലും അച്ചുകളുപയോഗിച്ച് ഏതുരൂപമാതൃകയിലും അനായാസം മുറിച്ചെടുക്കാവുന്നതാണ്.



</doc>
<doc id="135753" url="https://ml.wikipedia.org/wiki?curid=135753" title="ജോയേലിന്റെ പുസ്തകം">
ജോയേലിന്റെ പുസ്തകം

എബ്രായ ബൈബിളിന്റേയും പഴയനിയമം എന്നു ക്രിസ്ത്യാനികൾ വിളിക്കുന്ന ലിഖിതസഞ്ചയത്തിന്റേയും ഭാഗമായ ഒരു ഗ്രന്ഥമാണ് ജോയേലിന്റെ പുസ്തകം. മിക്കവാറും ബൈബിൾ സംഹിതകളിൽ, 'ചെറിയ പ്രവാചകന്മാരുടെ' 12 ഗ്രന്ഥങ്ങളിൽ രണ്ടാമതായി, ഹോസിയായുടേയും ആമോസിന്റേയും പുസ്തകങ്ങൾക്കിടയിലാണ് ഇതിന്റെ സ്ഥാനം. മൂന്നദ്ധ്യായങ്ങൾ മാത്രമുള്ള ഈ കൃതിയുടെ പാഠത്തിൽ അതിന്റെ രചനാകാലത്തെക്കുറിച്ചോ രചയിതാവിന്റെ പശ്ചാത്തലത്തെക്കുറിച്ചോ സൂചനകളൊന്നുമില്ല. ക്രി.മു. എട്ടാം നൂറ്റാണ്ടിൽ ജീവിച്ചിരുന്നതായികരുതപ്പെടുന്ന ഹോസിയായുടേയും ആമോസിന്റേയും രചനകൾക്കിടെയുള്ള സ്ഥാനം കണക്കിലെടുത്ത് അക്കാലത്തെ രചനയായി ഇതും കരുതപ്പെട്ടിരുന്നു. എന്നാൽ, രാജവാഴ്ചയില്ലാതെ പുരോഹിതന്മാരുടെ നേതൃത്വത്തിലുള്ള ക്ഷേത്രാരാധനയിൽ കേന്ദ്രീകരിച്ച് ജീവിക്കുന്ന ഒരു ചെറിയ സമൂഹത്തെ സങ്കല്പിക്കുന്ന ഈ ഗ്രന്ഥത്തെ, ഈ ക്രി.മു. 5-4 നൂറ്റാണ്ടുകളിൽ, ഇസ്രായേലിനു മേലുള്ള പേർഷ്യൻ ആധിപത്യകാലത്തെ സൃഷ്ടിയായാണ് ആധുനിക ബൈബിൾ പണ്ഡിതന്മാർ കണക്കാക്കുന്നത്.

ഈ പുസ്തകത്തിന്റെ ആദ്യപകുതി, ദേശത്തിനു നേരിടേണ്ടി വന്ന ഭീകരമായ വെട്ടുക്കിളി ആക്രമണത്തിന്റേയും തുടർന്നുണ്ടായ വരൾച്ചയുടേയും വിവരണമാണ്. ആ അത്യാഹിതത്തിൽ, "വിട്ടിൽ ശേഷിപ്പിച്ചതു വെട്ടുക്കിളിയും, വെട്ടുക്കിളി ശേഷിപ്പിച്ചതു പച്ചക്കുതിരയും, പച്ചക്കുതിര ശേഷിപ്പിച്ചതു കമ്പിളിപ്പുഴുവും തിന്നു". സിംഹത്തിന്റെ പല്ലുകളും സിംഹിയുടെ ദംഷ്ട്രകളുമായി വരുന്ന സംഖ്യാതീതമായ ഒരു ജനതയുടെ ആക്രമണമായി പ്രവാചകൻ ഈ ദുരന്തത്തെ കാണുന്നു. ഈ വിവരണം ഇവ്വിധമുള്ള യഥാർത്ഥ സംഭവങ്ങളെയോ സൈനികവും രാഷ്ട്രീയവുമായ കോളിളക്കങ്ങളെയോ സൂചിപ്പിക്കുന്നതെന്നു വ്യക്തമല്ല. ഏതായാലും തന്റെ നീതി സ്ഥാപിക്കാൻ വേണ്ടിയുള്ള കർത്താവിന്റെ വരവിന്റെ മുൻസൂചനകളായി അവയെ കണുന്ന പ്രവാചകൻ, ജനങ്ങളെ പശ്ചാത്താപത്തിനായി ആഹ്വാനം ചെയ്യുന്നു. 


</doc>
<doc id="135754" url="https://ml.wikipedia.org/wiki?curid=135754" title="തൈക്കാട്ടുശ്ശേരി ഗ്രാമപഞ്ചായത്ത്">
തൈക്കാട്ടുശ്ശേരി ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ തൈക്കാട്ടുശ്ശേരി ബ്ളോക്കിൽ ഉൾപ്പെടുന്ന 13.82 ചതുരശ്ര കിലോമീറ്റർ വിസ്തീർണ്ണമുള്ള ഒന്നാം ഗ്രേഡ് ഗ്രാമപഞ്ചായത്താണ് തൈക്കാട്ടുശ്ശേരി ഗ്രാമപഞ്ചായത്ത്. ഈ ഗ്രാമപഞ്ചായത്ത് തൈക്കാട്ടുശ്ശേരി വില്ലേജു പരിധിയിൽ ആണ് ഉള്ളത്. 



</doc>
<doc id="135755" url="https://ml.wikipedia.org/wiki?curid=135755" title="കറുപ്പൻ തേൻകിളി">
കറുപ്പൻ തേൻകിളി

നീണ്ടു കൂർത്തതും തീരെ വണ്ണമില്ലാത്തതും ഏറെക്കുറെ വളഞ്ഞതുമായ കൊക്കുകളുള്ള കറുപ്പൻ തേൻകിളിയെ നാട്ടുമ്പുറത്തും പട്ടണങ്ങളിലും ധാരാളം കാണാം. പൂക്കൾ ഉള്ള 
ചെടികളും മരങ്ങളും വേണമെന്നേ ഉള്ളൂ.

പൂവന്മാർക്ക് കമനീയമായ വർണ്ണശോഭയുണ്ടായിരിക്കും. പിടപക്ഷികൾ മങ്ങിയ നിറത്തിലായിരിക്കും. പൂവൻ സന്താനോത്പ്പാദനകാലത്ത് ആകെ തിളങ്ങുന്ന കറുപ്പാണ്. മറ്റു
കാലങ്ങളിൽ നെറ്റി മുതൽ വാലുവരെ മങ്ങിയ കറുപ്പും അടിഭാഗങ്ങൾ മുഷിഞ്ഞ വെള്ളയുമായിരിക്കും. ഇക്കാലത്ത് പൂവന് താടിയിൽ നിന്ന് ഉദരം വരെ നീണ്ടുപോകുന്ന ഒരു 
കറുത്ത പട്ടയുണ്ടായിരിക്കും. പിടയ്ക്കു ഏതു കാലത്തും ഉപരിഭാഗമെല്ലാം പച്ചഛായയുള്ള ഇരുണ്ട തവിട്ടു നിറവും അടിഭാഗമെല്ലാം നേരിയ മഞ്ഞയുമാണ്.

മറ്റു തേൻകിളികളെ പോലെ തന്നെ ആണ് കറുപ്പൻതേൻകിളികളുടെയും ആഹാരരീതി. നീണ്ട കൊക്കും അതിലും നീളമുള്ള നാക്കുമുള്ള കറുപ്പൻതേൻകിളികളുടെ പ്രധാന ആഹാരം പൂന്തേനാണ്‌. എങ്കിലും മറ്റു തേൻകിളികളെ പോലെ ചെറിയ പാറ്റകളെയും പുഴുക്കളെയും മറ്റും പതിവായി തിന്നാറുണ്ട്. മിക്ക ജാതിക്കാർക്കും എട്ടുക്കാലി അമൃതതുല്യമാണ്.

മറ്റു തേൻകിളികളെ പോലെ തന്നെ കറുപ്പൻ തേൻകിളികളുടെയും പ്രജനനകാലം ജനുവരിയ്ക്കും ഒക്ടോബറിനും ഇടയ്ക്കാണ്. ഇക്കാലത്ത് കറുപ്പൻ തേൻകിളി 
ചില ശ്രിംഗാര ചേഷ്ടകളും പ്രകടിപ്പിക്കാറുണ്ട്. പ്രത്യേകിച്ച് മറ്റു പൂവന്മാരുമായി മത്സരിക്കുന്ന സമയത്ത് ഈ ജാതിക്കാർ അവരുടെ പക്ഷമൂലങ്ങളിൽ ഉള്ള മഞ്ഞതൂവൽ കൂട്ടങ്ങളെ 
പ്രദർശിപ്പിക്കും. പൂവന്മാർ അനോന്യം തുരത്തുകയും തമ്മിൽ കൊത്തുകയും ചെയ്യും. എല്ലാ തേൻകിളികളുടെയും കൂടുകൾ ഏറെക്കുറെ ഒരുപോലിരിക്കും. നാരുകളും 
വേരുകളും മാറാല കൊണ്ട് ബന്ധിച്ചു പുറത്തു കരിയിലക്കഷ്ണങ്ങളും എട്ടുകാലികളുടെ മുട്ടസഞ്ചികളും ചിലതരം പുഴുക്കളുടെ കാഷ്ടവും മറ്റും പിടിപ്പിച്ചാണ്‌ കൂടുണ്ടാക്കുക.
അതിന്നുള്ളിൽ മുട്ടകൾക്കും കുഞ്ഞുങ്ങൾക്കും കിടക്കുവാൻ പഞ്ഞിയും അപ്പൂപ്പൻതാടിയും കൊണ്ട് ഒരു മെത്തയും പണിയും. വല്ല ചെടിയുടെയും ശാഖാഗ്രത്തിൽ ആയിരിക്കും 
കൂടുതൂക്കിയിടുക. പല കൂടുകളും തറയിൽ നിന്ന് നാലഞ്ചടി പൊക്കത്തിൽ ആയിരിക്കും കാണപ്പെടുക. പക്ഷേ കരിയിലകഷ്ണങ്ങളും മറ്റും കൊണ്ട് പൊതിഞ്ഞ കൂട് കണ്ടാൽ 
അത് ഒരുക്കൂട്ടം ഉണക്കിലകൾ ആണെന്നെ തോന്നു. അടുത്ത് ചെന്ന് നോക്കിയാൽ ഒരു വശത്ത് മുകളിലായി ചെറിയ ഒരു പ്രവേശനദ്വാരം കാണാം. ഈ ദ്വാരത്തിനു മുകളിലായി 
ചെറിയൊരു 'പടിപ്പുര' യും മിക്ക കൂടുകൾക്കും ഉണ്ടായിരിക്കും. തേൻകിളികൾക്കിടയിൽ കൂടുകെട്ടുന്നതും മുട്ടകൾക്ക് മീതെ അടയിരിക്കുന്നതും പിടപ്പക്ഷികളുടെ 
കുത്തകയാണ്. മുട്ടകൾ വിരിഞ്ഞു കഴിഞ്ഞാൽ പൂവന്മാർ കുഞ്ഞുങ്ങളെ തീററുന്നതിനു സഹായിക്കും.

പല സസ്യങ്ങളുടെയും പരാഗവിതരണത്തിൽ മറ്റു തേൻകിളികളെ പോലെ തന്നെ കറുപ്പൻ തേൻകിളികൾക്കും ഗണ്യമായ പങ്കുണ്ട്. മാത്രമല്ല സസ്യശത്രുക്കൾ ആയ പലതരം കൃമികളെയും പുഴുക്കളെയും പിടിച്ചു തിന്നും ഈ പക്ഷികൾ നമുക്ക് വളരെ ഉപകാരം ചെയ്യുന്നു. 
"കേരളത്തിലെ പക്ഷികൾ", ഇന്ദുചൂഡൻ


</doc>
<doc id="135756" url="https://ml.wikipedia.org/wiki?curid=135756" title="തലവടി ഗ്രാമപഞ്ചായത്ത്">
തലവടി ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ ചമ്പക്കുളം ബ്ലോക്കിൽ ഉൾപ്പെടുന്ന 15.76 ച. കി. മീ വിസ്തീർണ്ണമുള്ള ഒരു ഗ്രാമപഞ്ചായത്താണ് തലവടി ഗ്രാമപഞ്ചായത്ത്. പത്തനംതിട്ട, കോട്ടയം ജില്ലകളുമായി അതിർത്തിയിടുന്ന പഞ്ചായത്താണിത്. പ്രമുഖ ഹൈന്ദവ ദേവാലയമായ [[ചക്കുളത്തുകാവ് ക്ഷേത്രം]
പുതുപ്പറമ്പ് ശ്രീഭഗവതിക്ഷേത്രം ] ഈ പഞ്ചായത്തിലാണ്.



[[വിഭാഗം: ആലപ്പുഴ ജില്ലയിലെ ഗ്രാമപഞ്ചായത്തുകൾ]]

</doc>
<doc id="135757" url="https://ml.wikipedia.org/wiki?curid=135757" title="തണ്ണീർമുക്കം ഗ്രാമപഞ്ചായത്ത്">
തണ്ണീർമുക്കം ഗ്രാമപഞ്ചായത്ത്

ആലപ്പുഴ ജില്ലയിൽ ചേർത്തല താലൂക്കിൽ കഞ്ഞിക്കുഴി ബ്ളോക്ക് പഞ്ചായത്തിലാണ് 31.44 ചതുരശ്രകിലോമീറ്റർ വിസ്തീർണ്ണമുള്ള തണ്ണീർമുക്കം ഗ്രാമപഞ്ചായത്ത് സ്ഥിതി ചെയ്യുന്നത്. 1953 മേയ്മാസം 18-ന് നിലവിൽ വന്ന തണ്ണീർമുക്കം ഗ്രാമപഞ്ചായത്ത് തണ്ണീർമുക്കം വടക്ക്, കൊക്കോതമംഗലം എന്നീ വില്ലേജുകളിലായി വ്യാപിച്ചുകിടക്കുന്നു. 




</doc>
<doc id="135759" url="https://ml.wikipedia.org/wiki?curid=135759" title="ശാലിയ പൊറാട്ട്">
ശാലിയ പൊറാട്ട്

മലബാറിലെ ശാലിയ സമുദായാക്കാർക്കിടയിൽ കാണുന്ന ഒരു അനുഷ്‌ഠാനകലയും രംഗകലയുമാണ് പൊറാട്ട് അഥവാ ശാലിയ പൊറാട്ട്. പൂരോത്സവവുമായി ബന്ധപ്പെട്ടാണ് പൊറാട്ട് അരങ്ങേറുന്നത്. ഭഗവതി ക്ഷേത്രങ്ങളിൽ മീനമാസത്തിലെ കാർത്തികയിലാണ് പൂരോത്സവത്തിന് തുടക്കം കുറിക്കുന്നത്. പൊറാട്ട് ആഘോഷം തുടങ്ങുന്നത് പിലിക്കോട് തെരുവിൽ വെച്ചാണ്. പൂരവുമായി ബന്ധപ്പെട്ട പ്രധാന ചടങ്ങുകളാണ് പൂരമാലയും പൂരംകുളിയും പൂരക്കളിയും പൂവിടലും. നീലേശ്വരത്തും കരിവെള്ളൂരും പൂരംകുളി നാളിനു തലേദിവസവും വെള്ളൂർ, കാഞ്ഞങ്ങാട്, വെള്ളിക്കോത്ത്, ഉദുമ എന്നീ പ്രദേശങ്ങളിൽ പൂരംകുളി ദിവസവും പയ്യന്നൂരിൽ പൂരംകുളിക്കു ശേഷവുമാണ് ശാലിയ പൊറാട്ട് നടക്കുന്നത്.

മാണിക്യക്കല്ല് എന്ന സ്ഥലത്തിനുവേണ്ടി ഇളങ്കുറ്റി സ്വരൂപവും അള്ളടസ്വരൂപവും നടത്തിയ ഉഗ്രമായ പോരാട്ടങ്ങൾ പ്രസിദ്ധമാണ്. ചാമുണ്ഡി, ശ്രീപോർക്കലി തുടങ്ങിയ ചില തെയ്യങ്ങളുടെ തോറ്റമ്പാട്ടുകളിലും ഈ വസ്തുതയെ കുറിച്ചുള്ള പരാമർശങ്ങളുണ്ട്. ഈ ചരിത്രവസ്തുതയെ അനുസ്‌മരിച്ചുള്ള കലാരൂപമാണ് ശാലിയപൊറാട്ട്.

മാണിക്യക്കല്ല് എന്ന സ്ഥലത്തിനു വേണ്ടി നടന്ന പോരാട്ടത്തെക്കുറിച്ച് ചാമുണ്ഡി ശ്രീപോർക്കലിയോട് പറയുന്നു. ഏറെനാൾ നീണ്ടുനിന്ന യുദ്ധം മനുഷ്യരാൽ തീർക്കാൻ പറ്റില്ലെന്നു മനസ്സിലാക്കിയ ചാമുണ്ഡി, പടവീരൻ, വേട്ടയ്‌ക്കൊരുമകൻ എന്നീ ദേവതകളേയും കൂട്ടി വേഷപ്രച്ഛന്നരായി യുദ്ധക്കളത്തിലെത്തുന്നു. അവരുടെ ലക്ഷ്യം ഭൂമിയുടെ യഥാർത്ഥ അവകാശികളായിരുന്ന ഇളംകുറ്റി സ്വരുപത്തെ സഹായിക്കുക എന്നതായിരുന്നു. എന്നാൽ യുദ്ധത്തിന്റെ നിർണായകമായ ഒരു ഘട്ടത്തിൽ ചില പ്രലോഭനങ്ങൾക്കു വശംവദനായി വേട്ടയ്‌ക്കൊരുമകൻ കൂറുമാറി അള്ളടസ്വരൂപത്തിനൊപ്പം ചേരുന്നു. ഈ നീക്കം കണ്ട ഒരു മുസ്ലീം യുവാവ് അക്കാര്യം വിളിച്ചു പറയുന്നു. ഇതുകേട്ട ചാമുണ്ഡി വേട്ടയ്‌ക്കൊരുമകനെ യുദ്ധക്കളത്തിൽ വെച്ച് പിടികൂടുകയും തന്റെ കണ്ണെത്താത്ത ദൂരത്തേക്ക് പ്രാണനും കൊണ്ട് രക്ഷപ്പെട്ടോളൂ എന്നും പറഞ്ഞ് വേട്ടയ്‌ക്കൊരുമകനെ തുരത്തി ഓടിക്കുന്നു. പിന്നീട് നടന്ന ഘോരയുദ്ധത്തിൽ ഇടങ്കുറ്റി സ്വരൂപം വിജയിക്കുന്നു. ഈ ഒരു ഐതിഹ്യത്തിന്റെ വീരസ്‌മരണയാണ് ശാലിയ പൊറാട്ടിലൂടെ രംഗത്ത് എത്തുന്നത്.

വിവിധയിനം സമുദായക്കാർ വേഷങ്ങളായി എവിടെ എത്തുന്നു. ചുവപ്പു മുണ്ടിൻമേൽ നെയ്ച്ചിങ്ങയുടെ ഓട് അരമണിയായി കെട്ടിയ ആട്ടക്കണം പോതികൾ എന്നറിയപ്പെടുന്ന പ്രധാന വേഷക്കാരാണ് ആദ്യം പ്രവേശിക്കുന്നത്. ഇവർ കൂട്ടയിൽ നിന്നും ഭസ്‌മം വാരി കൂടി നിൽക്കുന്ന ജനങ്ങൾക്കുമേൽ വിതറി വരുന്നതു പോലെ അനുഭവിച്ചോ എന്ന ഉരിയാട്ടം നടത്തുന്നു. ഇങ്ങനെ അനുഗ്രഹങ്ങളോ വരങ്ങളോ ശാപങ്ങളോ നൽക്കാത്ത ദൈവരൂപങ്ങളെ മറ്റൊരു അനുഷ്‌ഠാനകലയിലും കണ്ടെത്താനാവില്ല. ദൈവസങ്കല്പത്തെ തന്നെ കീഴ്‌മേൽ മറിക്കുന്ന ഒട്ടനവധി സന്ദർഭങ്ങൾ പിന്നീടും ഈ കലാരൂപത്തിൽ കാണാനാവും. മഡിയൻ കൂലോത്ത് നടന്നു വരുന്ന ശാലിയപൊറാട്ടിൽ പുറം തിരിഞ്ഞു പിൻതൊഴുന്ന രീതിയും ഇതിനോട് കൂട്ടിവായിക്കാവുന്നതാണ്. ദൈവരൂപികളായ ഈ ആട്ടക്കണം പോതികൾ തന്നെയാണ് ശാലിയപൊറാട്ടിന്റെ വളണ്ടിർമാരായി ജനക്കൂട്ടത്തെ നിയന്ത്രിക്കുന്നതും. 

ചേകോൻമാർ, പാങ്ങോൻമാർ, വാഴപ്പോതി നരിക്കളി തുടങ്ങിയ ആചാരവേഷങ്ങളും പൊറാട്ട് വേഷങ്ങളിൽ പെടുന്നു. ആചാരവേഷം കെട്ടി അച്ഛൻമാരായി യുദ്ധം കാണാനെന്ന ഭാവേന വന്നിരിക്കുന്ന സമൂഹത്തിലെ ഉന്നതരായി പ്രത്യേക സ്ഥാനത്ത് ചില വേഷക്കാർ ഇരിപ്പുറപ്പിച്ചിരിക്കും ഇവർക്കുനേരെ കേട്ടാൽ അറയ്‌ക്കുന്ന നിന്ദാസ്തുതിയും അവർചെയ്ത കടുംകൈകൾ മറിച്ചുപാടി വെളിച്ചത്തു കൊണ്ടുവരികയും ചെയ്യുന്ന പടയാളികളും ശാലിയ പൊറാട്ടിനെ മികച്ചതാക്കുന്നു. മരപ്പലകകളും കണ്ണാം ചിരട്ടയും ഉച്ചൂളിപോലുള്ള പാഴ്വസ്തുക്കളും ഈ സ്ഥാനീയർക്കുനേരെ യോദ്ധാക്കളായി വേഷം കെട്ടിയവർ വലിച്ചെറിയുന്നു. സവർണമേധാവിത്വത്തിന്റെ ചൂഷണത്താൽ തകർക്കപ്പെട്ട അവർണ്ണന്റെ കടുത്ത പ്രതിക്ഷേധപ്രകടനമായി ശാലിയപ്പൊറാട്ടിനെ വായിച്ചെടുക്കാൻ ഇതു പ്രേരിപ്പിക്കുന്നു. സവർണ്ണദേവനെ പുറം തിരിഞ്ഞു തൊഴുത് കുലസ്ഥാനീയരെ കണക്കറ്റ് അവഹേളിച്ച് അധഃസ്ഥിതന്റെ ദൈവമായി ചാമുണ്ഡിയും പടവീരനും മറ്റും അവനോടൊപ്പം നിന്നു പൊരുതി അന്നത്തെ മതസൗഹാർദത്തിന്റെ മകുടോദാഹരണമായി ശാലിയപൊറാട്ട് ഇന്നും നടന്നു വരുന്നു. ആചാര രൂപങ്ങളെ മാറ്റി നിർത്തിയാൽ മണിയാണി, തീയൻ, വാണിയൻ, മാപ്പിള(മുസ്ലീം) മുകയൻ, കൊങ്ങിണി, ചക്ലിയൻ, ആശാരി, കണിയാൻ, ചോയിച്ചി, കുശവത്തി തുടങ്ങിയവയാണ് പ്രധാന വേഷങ്ങൾ. പരിഹസിച്ചും ചിരിപ്പിച്ചും ജനങ്ങളെ പവിത്രീകരിക്കുക എന്നതാണ് ശാലിയപ്പൊറാട്ടിലൂടെ ലക്ഷ്യമിടുന്നത്. സ്വസമുദായത്തിലേയും മറ്റുസമുദായങ്ങളിലേയും ജീവിക്കുന്നവരോ മരിച്ചുപോയവരോ ആയ വ്യക്തികളെയും ഇവർ രൂക്ഷമായ ആക്ഷേപഹാസ്യത്തിനു കഥാപാത്രങ്ങളാക്കുന്നു. സാമൂഹ്യപ്രസക്തി ഉള്ള ഒട്ടനവധി വിഷയങ്ങൾ ഇന്നീകളിക്കിടയിൽ പരാമർശവിദേയമാകുന്നുണ്ട്. ദ്വയാർത്ഥപ്രയോഗങ്ങളിലൂടെ കടുത്ത വിമർശനങ്ങൾ അധികാരസ്ഥാനീയർ ഏൽക്കേണ്ടിവരുന്നു.

പൂരം കുളിച്ചു മാടം കയറും മുമ്പേ എന്റെ അകമ്പടികളെ കണ്ട്‌ ബോധിപ്പിക്കാം
വലിയ അകമ്പടീ... കാരണവൻമാരേ... ചാലിയച്ചെട്ട്യാൻമാരേ...
വന്നാൽവന്നപോലെ കണ്ടോളണേ ചക്കയെന്ന വണ്ണത്തിലും പോണ്ടി എന്ന പ്രകാരത്തിലും
എന്റെ കോലസ്വരൂപത്തെ ഞാൻ കാണിച്ചുതന്നിട്ടുണ്ട്‌. എടുക്കെന്റെ പഞ്ചവാദ്യം
നൂറ്റെടുത്തോളം നൂലും ബാക്കി പരുത്തിയും കൊണ്ട്‌ കഷ്‌ടപ്പെടുന്ന പൈതങ്ങളെ..
എന്റെ കുഞ്ഞികുട്ട്യോളേ...പത്‌മശാലിയൻമാരേ...പത്‌മച്ചെട്ട്യാൻമാരേ...
ഒരു ചാല്യയച്ചെക്കൻ നാലു കൈ മുണ്ടിന്
നാലെട്ട്‌ മുപ്പത്തിരണ്ട്‌ കൈയും വെച്ചുകൊണ്ട്‌ പോകുമ്പോൾ
ഇടവഴിക്ക്‌ന്ന്‌ പിടിച്ചുപറ്റി കീറിക്കളഞ്ഞു ആയതും ചങ്ങാതിയല്ലോ...
ഒരു കുശവൻ വാലിയക്കാരൻ നാലു പച്ചക്കലവും കൊണ്ടു പോകുമ്പോൾ
ഇടവഴിക്ക്‌ന്ന്‌ പിടിച്ചുപറ്റിച്ചവിട്ടിപ്പൊളിച്ച്‌ വളയം കഴുത്തിൽ കോർത്തുകെട്ടി പറഞ്ഞയച്ചു. ആയതും ചങ്ങാതിയല്ലോ...
ഒരു വാണിയച്ചെക്കൻ നാനാഴി എണ്ണയും പച്ചപ്പുല്ലിൽ കെട്ടിക്കൊണ്ടു പോകുമ്പോൾ ഇടവഴിക്ക്‌ന്ന്‌ പിടിച്ചുകെട്ടി ചേതം വരുത്തിക്കളഞ്ഞു ആയതും ചങ്ങാതിയല്ലോ...
ഒരു മൊയോ ചെറുക്കൻ നാലുപച്ചപ്പലരു കൊണ്ടുപോകുമ്പോൾ ഇടവഴിക്ക്‌ന്ന്‌ തട്ടിപ്പറിച്ച്‌ ചവച്ചുതുപ്പി തൂറിക്കളഞ്ഞു... ആയതും ചങ്ങാതിയല്ലോ.

ബുക്ക്: കാസർഗോഡ് ചരിത്രം സമൂഹവും


</doc>
<doc id="135761" url="https://ml.wikipedia.org/wiki?curid=135761" title="തഴക്കര ഗ്രാമപഞ്ചായത്ത്">
തഴക്കര ഗ്രാമപഞ്ചായത്ത്

ആലപ്പുഴ ജില്ലയിൽ മാവേലിക്കര താലൂക്കിലെ തഴക്കര ബ്ളോക്കിൽ ഉൾപ്പെടുന്ന ഒരു പഞ്ചായത്താണ് 25.26 ചതുരശ്ര കിലോമീറ്റർ വിസ്തീർണ്ണമുള്ള തഴക്കര ഗ്രാമപഞ്ചായത്ത്. ഈ പഞ്ചായത്ത് വെട്ടിയാർ,തഴക്കര വില്ലേജുകളിൽ ആണ് ഉൾപ്പെടുന്നത്. 



</doc>
<doc id="135762" url="https://ml.wikipedia.org/wiki?curid=135762" title="തിരുവൻവണ്ടൂർ ഗ്രാമപഞ്ചായത്ത്">
തിരുവൻവണ്ടൂർ ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ താലൂക്കിൽ ചെങ്ങന്നൂർ ബ്ളോക്കിൽ സ്ഥിതി ചെയ്യുന്ന 916 ഹെക്ടർ ഭൂവിസ്തൃതിയുള്ള ഒരു ഗ്രാമപഞ്ചായത്താണ് തിരുവൻവണ്ടൂർ ഗ്രാമപഞ്ചായത്ത്. 




</doc>
<doc id="135763" url="https://ml.wikipedia.org/wiki?curid=135763" title="തൃക്കുന്നപ്പുഴ ഗ്രാമപഞ്ചായത്ത്">
തൃക്കുന്നപ്പുഴ ഗ്രാമപഞ്ചായത്ത്

ആലപ്പുഴ ജില്ലയിൽ കാർത്തികപ്പള്ളി താലൂക്കിൽ,ഹരിപ്പാട് ബ്ലോക്കിൽ ഉൾപ്പെടുന്ന 12.53 ച.കി.മീറ്റർ വിസ്തീർണ്ണമുള്ള തൃക്കുന്നപ്പുഴ പഞ്ചായത്ത് സ്ഥിതി ചെയ്യുന്നത്. ഈ പഞ്ചായത്ത് തൃക്കുന്നപ്പുഴ വില്ലേജ് പരിധിയിൽ വരുന്നു.




</doc>
<doc id="135764" url="https://ml.wikipedia.org/wiki?curid=135764" title="വീയപുരം ഗ്രാമപഞ്ചായത്ത്">
വീയപുരം ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ ഹരിപ്പാട് ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് 14.02 ച. കി. മീ. വിസ്തൃതിയുള്ള വീയപുരം ഗ്രാമപഞ്ചായത്ത്.



</doc>
<doc id="135765" url="https://ml.wikipedia.org/wiki?curid=135765" title="വെളിയനാട് ഗ്രാമപഞ്ചായത്ത്">
വെളിയനാട് ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്ക് പരിധിയിൽ വരുന്ന പഞ്ചായത്താണ് 19.41 ച.കി.മീറ്റർ വിസ്തൃതിയുള്ള വെളിയനാട് ഗ്രാമപഞ്ചായത്ത്. ഈ ഗ്രാമപഞ്ചായത്ത് 1953 ജൂലൈ 18-ന് നിലവിൽ വന്നു.



</doc>
<doc id="135766" url="https://ml.wikipedia.org/wiki?curid=135766" title="വള്ളിക്കുന്നം ഗ്രാമപഞ്ചായത്ത്">
വള്ളിക്കുന്നം ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിൽ ഭരണിക്കാവ് ബ്ളോക്ക് പഞ്ചായത്ത് പരിധിയിൽ വരുന്ന ഒരു പഞ്ചായത്താണ് 21.37 ച.കി.മീ വിസ്തൃതിയുള്ള വള്ളിക്കുന്നം ഗ്രാമപഞ്ചായത്ത്. 




</doc>
<doc id="135767" url="https://ml.wikipedia.org/wiki?curid=135767" title="വെണ്മണി ഗ്രാമപഞ്ചായത്ത്">
വെണ്മണി ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ ബ്ളോക്ക് പിരിധിയിൽ വരുന്ന ഒരു പഞ്ചായത്താണ് 8.01 ച.കി.മീ വിസ്തൃതിയുള്ള വെൺമണി ഗ്രാമപഞ്ചായത്ത്. ഈ ഗ്രാമപഞ്ചായത്തിന്റെ ആസ്ഥാനം കല്യാത്ര ജംഗ്ഷൻആണ് . 




</doc>
<doc id="135774" url="https://ml.wikipedia.org/wiki?curid=135774" title="ടെട്രാപോഡ്">
ടെട്രാപോഡ്

കൈകാലുകളുടെ രൂപത്തിൽ രണ്ടു ജോടി അവയവങ്ങൾ ഉള്ള കശേരുകികളുടെ വർഗത്തെ ടെട്രാപോഡുകൾ എന്നു പറയുന്നു. ഉഭയജീവികൾ (Amphibians), ഉരഗങ്ങൾ (Reptiles), പക്ഷികൾ (Aves), സസ്തനികൾ (Mammals) എന്നിവ ടെട്രാപോഡ് സൂപ്പർ ക്ലാസ്സിൽ ഉൾപ്പെടുന്നു.

ആദ്യകാല ടെട്രാപോഡുകൾ ക്രോസ്സോപ്ടെറിജിയൈ (Crossopterygii) എന്ന മത്സ്യവർഗത്തിൽനിന്നും പരിണമിച്ചവയാണെന്നു കരുതപ്പെടുന്നു. ആദിമ ടെട്രാപോഡുകൾ ഇന്നത്തെ നാൽക്കാലികളിൽനിന്നും വളരെ വ്യത്യസ്തമായിരുന്നു. ഫോസിൽ രേഖകൾ പ്രകാരം ക്രോസ്സോപ്ടെറിജിയൈ മത്സ്യങ്ങൾ 400 ദശലക്ഷം വർഷം മുമ്പ്, ഡിവോണിയൻ (Devonian) കാലഘട്ടത്തിൽ ജീവിച്ചിരുന്നതായി സംശയാതീതമായി തെളിയിക്കപ്പെട്ടിട്ടുണ്ട്. ഈ മത്സ്യങ്ങളുടെ ചിറകുകൾ മറ്റു മത്സ്യങ്ങളുടേതിൽനിന്നും ഭിന്നമായിരുന്നു. നട്ടെല്ലുമായി, മുൻ-പിൻ ചിറകുകളിലെ അസ്ഥികളെ ബന്ധപ്പെടുത്തുന്ന അംസ മേഖല (pectoral girdle), ശ്രോണീ മേഖല (pelvic girdle) എന്നിവ ഇവയുടെ അസ്ഥികൂടത്തിൽ കാണാനാവും. ഇത് ടെട്രാപോഡയിൽ കാണുന്നതിനോട് സമാനമാണ്. അതിനാലാണ് ടെട്രാപോഡ ക്രോസ്സോപ്ടെറിജിയൈ മത്സ്യ പിൻഗാമികളിൽനിന്നും പരിണമിച്ചുണ്ടായതാണെന്ന ശാസ്ത്രമതം ശക്തിയാർജിച്ചത്.

കരയിൽ സഞ്ചരിക്കത്തക്ക വിധമാണ് ടെട്രാപോഡുകൾക്ക് കൈകാലുകൾ രൂപപ്പെട്ടുവന്നിട്ടുള്ളത്. കൈകാലുകളോടൊന്നിച്ച് അനുബന്ധ അസ്ഥികളും പരിണമിച്ചുണ്ടായി. മുൻകാലിലെ അസ്ഥികളും അവയെ നട്ടെല്ലുമായി ബന്ധിപ്പിക്കുന്ന അംസ മേഖലയും പിൻകാലിലെ അസ്ഥികളും അവയെ നട്ടെല്ലുമായി ബന്ധിപ്പിക്കുന്ന ശ്രോണീമേഖലയും ഉൾക്കൊള്ളുന്നതാണ് ഈ അനുബന്ധ അസ്ഥിവ്യൂഹം. കൈ (മുൻകാൽ), ഭുജാസ്ഥി (upper arm), അൾന (ulna), റേഡിയസ് (radius) എന്നിവ കണങ്കൈയിലും, കൈപ്പത്തി, വിരലുകൾ എന്നിവയിലെ അസ്ഥികൾ കൈപ്പടത്തിലും കൃത്യതയോടെ വിന്യസിച്ചിരിക്കുന്നു. പൊതുവേ വിരലുകൾ അഞ്ചെണ്ണമായിരിക്കും. കാലിൽ, തുടയെല്ല് (thigh bone), അന്തർജംഘിക (tibia), ബഹിർജംഘിക (fibula), കണങ്കാൽ, പാദം, വിരലുകൾ എന്നിവയിലെ അസ്ഥികളും ഉണ്ട്. എല്ലാ ടെട്രാപോഡകൾക്കും പൊതുവേ കൈകാലുകളിലെ എല്ലുകളിൽ സമാനരൂപത്തിലുള്ള വിന്യാസം തന്നെയാണുള്ളത്. ഇതിൽനിന്നുള്ള മാറ്റങ്ങൾ ജീവിതരീതിയും സാഹചര്യങ്ങളും അനുസരിച്ചുള്ള അനുകൂലനങ്ങൾ മാത്രമാണ്.

ടെട്രാപോഡകളിൽ ആദ്യമുണ്ടായത് ഉഭയജീവികൾ (Amphibia) ആണ്. കശേരുകികളുടെ ഉത്പത്തിക്കുശേഷം കരയിൽ ജീവിക്കുന്നതിനു പ്രാപ്തി നേടിയ ആദ്യ ജീവി വർഗമാണിത്. ഭൂമിയിൽ കരയുടെ ആവിർഭാവത്തോടൊപ്പംതന്നെ കരജീവികളുടെ പരിണാമവും നടന്നതായി കരുതപ്പെടുന്നു. ജീവിതചക്രം പൂർത്തിയാക്കാൻ ഉഭയജീവികൾക്ക് ജലസാന്നിധ്യം അനിവാര്യമാണ്. ആംഫീബിയയിലെ യുറോഡില (Urodela) വിഭാഗത്തിൽപ്പെടുന്ന ജീവികൾ ജീവിതത്തിന്റെ എല്ലാ ഘട്ടങ്ങളിലും വെള്ളത്തിൽ കഴിയുന്നവയാണ്. മിക്ക തവളകളും ജീവിതത്തിന്റെ ആദ്യഘട്ടം വെള്ളത്തിലാണ് പൂർത്തിയാക്കുന്നത്. പിന്നീട് ഇവയ്ക്ക് കരയിലും ജീവിക്കാനുള്ള പ്രാപ്തിവരുന്നു. വെള്ളത്തിൽ നീന്താനും കരയിൽ ചാടി നടക്കാനും സാധിക്കത്തക്കവിധത്തിലാണ് ഇവയുടെ കൈകാലുകൾ രൂപപ്പെട്ടിട്ടുള്ളത്.

കൈകാലുകളില്ലാത്തതും പാമ്പിനെപ്പോലെ തോന്നിപ്പിക്കുന്നതുമായ എപോഡ (Apoda) എന്ന ഗോത്രത്തിൽ ഉൾപ്പെടുത്തിയിരിക്കുന്ന "സിസിലിയൻസ്" എന്ന ഉഭയജീവി വർഗം നനവുള്ള മണ്ണിനടിയിൽ കഴിയുന്നു.

ഉരഗങ്ങളിൽ പാമ്പുകൾക്ക് കൈകാലുകളില്ല. പക്ഷേ ഇത് ഒരു ദ്വിതീയ അനുകൂലനം (secondary adaptation) മാത്രമാണ്. നീളമുള്ള ശരീരവും വലിച്ചുകൊണ്ട് മണ്ണിൽ ഇഴഞ്ഞുനീങ്ങാനുള്ള അനുകൂലനമായി ഇവയുടെ കൈകാലുകൾ ക്രമേണ അപ്രത്യക്ഷമായതാണ്. പെരുമ്പാമ്പിന്റെ അസ്ഥികൂടത്തിൽ ശ്രോണീമേഖലയുടേയും പിൻകാലിന്റെ അസ്ഥികളുടേയും "ശേഷിപ്പുകൾ" കാണാം. കൈകാലുകൾ ഉണ്ടായിരുന്ന മുൻഗാമികളിൽനിന്നും പരിണമിച്ചാണ് പാമ്പുകളുണ്ടായതെന്ന് ഇത് സൂചന നൽകുന്നു.

പക്ഷികളുടെ മുൻകാലുകൾ ചിറകുകളായി രൂപാന്തരപ്പെട്ടിരിക്കുന്നു. കൈപ്പത്തിയിലേയും വിരലുകളിലേയും അസ്ഥികൾക്ക് ചെറിയ രൂപാന്തരം സംഭവിച്ചിട്ടുണ്ട്. ഈ ഭാഗത്താണ് ചിറകിലെ പറക്കാൻ സഹായിക്കുന്ന തൂവലുകൾ ഉറപ്പിച്ചിരിക്കുന്നത്.

തിമിംഗിലം, ഡോൾഫിൻ, കടൽപ്പശു തുടങ്ങിയ സീറ്റേസി (Setaeceae) വിഭാഗത്തിൽപ്പെടുന്ന ജലസസ്തനികളുടെ കൈകാലുകൾ പ്രത്യക്ഷത്തിൽ തുഴകളായി രൂപാന്തരപ്പെട്ടിരിക്കുന്നു. മത്സ്യത്തിന്റെ ചിറകുകളോട് സാദൃശ്യം തോന്നാമെങ്കിലും, ആന്തരികഘടനയും അസ്ഥികളുടെ വിന്യാസവും നാൽക്കാലികളായ മറ്റു സസ്തനികളുടെ കൈകാലുകളിൽനിന്നും ഇവയിൽ ഒട്ടും ഭിന്നമല്ല. കരയിൽ ജീവിച്ചിരുന്ന സസ്തനികളുടെ പിൻതലമുറക്കാരാണ് ഈ ജലസസ്തനികൾ എന്നാണ് ശാസ്‌ത്രജ്ഞന്മാർ അഭിപ്രായപ്പെടുന്നത്.



</doc>
<doc id="135778" url="https://ml.wikipedia.org/wiki?curid=135778" title="ഒബാദിയായുടെ പുസ്തകം">
ഒബാദിയായുടെ പുസ്തകം

എബ്രായബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു ലഘുഗ്രന്ഥമാണ് ഒബാദിയായുടെ പുസ്തകം. 21 വാക്യങ്ങളിൽ ഒരേയൊരദ്ധ്യായം മാത്രമുള്ള ഈ രചന, എബ്രായ ബൈബിളിലെ ഏറ്റവും ചെറിയ പുസ്തകമാണ്. ഗ്രന്ഥനാമത്തിൽ സൂചിപ്പിക്കുന്ന രചയിതാവിന്റെ 'ഒബാദിയ' എന്ന പേരിന് "ദൈവദാസൻ", "ദൈവാരാധകൻ" എന്നൊക്കെയാണർത്ഥം. ദൈർഘ്യം കുറഞ്ഞ 12 പ്രവചന ഗ്രന്ഥങ്ങൾ ചേർന്ന "ചെറിയ പ്രവാചകന്മാർ" എന്ന വിഭാഗത്തിൽ ആമോസിന്റേയും യോനായുടേയും പുസ്തകങ്ങൾക്കിടയിലാണ്, മിക്കവാറും ബൈബിൾ സംഹിതകളിൽ ഇതിന്റെ സ്ഥാനം. ഇസ്രായേലിന്റെ പൂർവബന്ധുക്കളും ഒപ്പം പരമ്പരാഗതശത്രുക്കളുമായി തെക്കു കിഴക്ക് യോർദ്ദാൻ നദിയ്ക്കക്കരെ ഉണ്ടായിരുന്ന ഏദോം എന്ന ദേശത്തിനെതിരെയുള്ള പരാതികളും പ്രവചനങ്ങളുമാണ് ഈ രചനയുടെ ഉള്ളടക്കം. ഇസ്രായേലിലെ പന്ത്രണ്ടു ഗോത്രങ്ങളുടെ പൂർവപിതാവായി കരുതപ്പെടുന്ന യാക്കോബിന്റെ ഇരട്ട സഹോദരൻ എസ്സാവിന്റെ വംശത്തിൽ പെട്ടവരായിരുന്നു ഏദോമിയർ.

ഈ രചനയിൽ അതിന്റെ കത്താവിനെക്കുറിച്ച് സൂചനകളൊന്നുമില്ല്ല. അതിൽ വിവരിക്കുന്ന സംഭവങ്ങൾ കണക്കിലെടുത്ത്, ജെറമിയായുടെ പുസ്തകത്തെപ്പോലെ, ക്രി.മു. 587-6-ൽ നബുക്കദ്നസ്സറുടെ സൈന്യം യെരുശലേം നഗരവും യഹൂദരുടെ അവിടത്തെ ഒന്നാം ദേവാലയവും നശിപ്പിച്ചതിന്റെ പശ്ചാത്തലത്തിൽ എഴുതപ്പെട്ടതാണ് ഇതെന്ന് കരുതപ്പെടുന്നു. ഒബാദിയായിൽ 1 മുതൽ 9 വരെ വാക്യങ്ങൾ ജെറമിയായുടെ പുസ്തകം 49-ആം അദ്ധ്യായം 7 മുതൽ 16 വരെ വാക്യങ്ങളുമായി പ്രകടിപ്പിക്കുന്ന സമാന്തരതയും ശ്രദ്ധിക്കപ്പെട്ടിട്ടുണ്ട്. രണ്ടു പ്രവാചകന്മാരിൽ ആർക്ക് ആരോടാണ് കടപ്പാടെന്നു നിശ്ചയമില്ല. ഇരുവരും മുന്നേയുണ്ടായിരുന്ന ഒരു പൊതു സ്രോതസ്സിനെ ആശ്രയിച്ചതാകാം എന്നാണ് ഇപ്പോഴത്തെ പണ്ഡിതമതം. ഒബാദിയായുടെ ചില വാക്യങ്ങൾ ജോയേലിന്റെ പുസ്തകത്തിലെ വാക്യങ്ങളുമായും സമാനത കാട്ടുന്നു. ഒബാദിയ എന്നൊരു പ്രവാചകൻ തന്നെ ഉണ്ടായിരുന്നില്ലെന്നും "ചെറിയപ്രവാചകന്മാരുടെ" സംശോധകർ ഗ്രന്ഥങ്ങളുടെ എണ്ണം ഇസ്രായേൽ ഗോത്രങ്ങളുടെ സംഖ്യയായ 12 തികയ്ക്കാനായി മറ്റു പ്രവചനങ്ങളിൽ നിന്നുള്ള ഉള്ളടക്കങ്ങൾ കൂട്ടിച്ചേർത്തുണ്ടാക്കിയതാണ് ഈ ലഘുഗ്രന്ഥം എന്നും അവകാശപ്പെടുന്ന തീവ്രപക്ഷവും ഈ സമാനതകൾക്കു വിശദീകരണമായി അവതരിപ്പിക്കപ്പെട്ടിട്ടുണ്ട്.

ഗ്രന്ഥത്തിന്റെ ആദ്യത്തെ ഒൻപതു വാക്യങ്ങൾ ദൈവം ഏദോമിനു വരുത്താനിരുന്ന നാശത്തിന്റെ പ്രവചനമാണ്. ഒന്നും അവശേഷിക്കാത്ത തരം നാശമായിരിക്കും അതെന്നാണ് ഒബാദിയാ പറയുന്നത്. ഏദോമിന്റെ സഖ്യക്ഷികൾ പോലും അതിനെ കൈവിടുകയും ഏദോമിയരെ അവരുടെ ദേശത്തു നിന്ന് ഓടിക്കുന്നതിൽ പങ്കുചേരുകയും ചെയ്യും. ഇസ്രായേൽ ശത്രുക്കളുടെ ആക്രമണത്തിനിരയായപ്പോൾ, സഹോദരന്മാരായ ഏദോമിയർ അവരെ സഹായിക്കുന്നതിനു പകരം കൊള്ളയിൽ പങ്കുചേരുകയാണുണ്ടായത് എന്ന വിശദീകരണമാണ് 10 മുതൽ 14 വരെ വാക്യങ്ങളിൽ. ഒരു ബന്ധുവിനോട് ഇങ്ങനെ പെരുമാറിയതിനാൽ ഏദോം ലജ്ജ കൊണ്ടു പൊതിയപ്പെടുകയും നിത്യമായി നശിപ്പിക്കപ്പെടുകയും ചെയ്യും. ഏദോമിന്റെ നാശത്തിനൊപ്പം ഇസ്രായേലിനു സംഭവിക്കാനിരിക്കുന്ന പുനരുദ്ധാരണത്തിന്റെ പ്രവചനമാണ് 15 മുതൽ 21 വരെ വാക്യങ്ങൾ ചേർന്ന അന്തിമഭാഗം. ഇസ്രായേൽ വിശുദ്ധ ദേശമാവുകയും പ്രവാസത്തിൽ നിന്ന് മടങ്ങിയെത്തി ഏദോമിയരുടെ പ്രദേശങ്ങൾ കൈയ്യടക്കുകയും ചെയ്യുമ്പോൾ ദൈവം തന്നെയായിരിക്കും രാജാവ്.


</doc>
<doc id="135783" url="https://ml.wikipedia.org/wiki?curid=135783" title="കൊക്കൻ തേൻ‌കിളി">
കൊക്കൻ തേൻ‌കിളി

ഇന്ത്യയിലും ശ്രീലങ്കയിലും സാധാരണ കാണപ്പെടുന്ന ഒരിനം തേൻ‌കിളിയാണ്‌ വലിയ തേൻ‌കിളി അഥവാ കൊക്കൻ തേൻ‌കിളി. ഇംഗ്ലീഷ്:Lotens Sunbird, Long-billed Sunbird , Maroon-breasted Sunbird എന്നിങ്ങനെ പേരുകളുണ്ട്. 
ഇവയ്ക്ക് കറുപ്പൻ തേൻകിളിയോട് വളരെ സാദൃശ്യമുണ്ട്.ഇവ തമ്മിൽ തിരിച്ചറിയുക പലപ്പോഴും ബുദ്ധിമുട്ടാണ്. 
കറുപ്പൻ തേൻകിളിയും കൊക്കൻ തേൻകിളിയും തമ്മിലുള്ള പ്രധാന വ്യത്യാസം കൊക്കിന്റെ നീളത്തിലും ആകൃതിയിലുമാണ്. ദേഹത്തിനോത്തതല്ല എന്ന് തോന്നുമാറു നീളം കാണും കൊക്കന്റെ കൊക്കിന്. മാത്രമല്ല അതിനു നടുക്കുവച്ചു ഓടിഞ്ഞതുപോലെ പെട്ടെന്ന് താഴോട്ട് ഒരു വളവും ഉണ്ട്. സൂക്ഷിച്ചു നോക്കിയാൽ പൂവന്റെ ഉദരവും കീഴ് മുതുകും കരിമ്പിച്ച തവിട്ടുനിറമാണെന്നു കാണാം. കറുപ്പൻ തേൻകിളി പൂവന്റെ കാര്യത്തിൽ ഈ ഭാഗങ്ങൾ തിളങ്ങുന്ന കരിനീല നിറമാണ്. പൂവൻ കൊക്കനെ പലപ്പോഴും തനി കറുപ്പല്ലാത്ത വേഷത്തിൽ കാണാറുണ്ട്.ആ സമയത്ത് അവയുടെ അടിഭാഗം മങ്ങിയ വെള്ളയായിരിക്കും. തൊണ്ടയിൽ നിന്ന് താഴോട്ട് അടിവയറുവരെ എത്തുന്ന കറുത്ത പട്ടയും കാണാം. പെൺകിളിയുടെ പുറക വശം മഞ്ഞകലർന്ന ചാരനിറവും വയറു ഭാഗം മഞ്ഞ നിറവുമാണ്.

കറുപ്പൻ തേൻകിളിയെ വരണ്ട പ്രദേശങ്ങളിലും കൊക്കൻ തേൻകിളിയെ മഴ ധാരാളം ഉള്ള സ്ഥലങ്ങളിലും ആണ് സാധാരണ കാണുകയെങ്കിലും പല സ്ഥലങ്ങളിലും
രണ്ടു ജാതിക്കാരെയും ഒരുമിച്ചു കാണാം. നന്നായി പരിചയിച്ചു കഴിഞ്ഞാൽ കൊക്കിന്റെ ആകൃതികൊണ്ട് തന്നെ ഇവയെ വേർതിരിച്ചു അറിയാം.

മറ്റു തേൻകിളികളെ പോലെ തന്നെ ആണ് കൊക്കൻ തേൻകിളികളുടെയും ആഹാരരീതി. നീണ്ട കൊക്കും അതിലും നീളമുള്ള നാക്കുമുള്ള കൊക്കൻ തേൻകിളികളുടെ പ്രധാന ആഹാരം പൂന്തേനാണ്‌. നീണ്ടുവളഞ്ഞ സൂചികൊക്ക് പൂവുകൾക്കുള്ളിൽ കടത്തി തുരുതുരെ വിറയ്ക്കുന്ന ചിറകുകളോടെ സ്വല്പ്പനേരം 'കാറ്റു ചവിട്ടി' നിന്ന്, പെട്ടെന്ന് 
തെറിച്ചു പോകുന്നതുപോലെ പറന്നു മറ്റൊരു പൂവിലേക്കോ ശഖയിലേക്കോ പറന്നുപോകുന്നു. മറ്റു തേൻകിളികളെ പോലെ ചെറിയ പാറ്റകളെയും പുഴുക്കളെയും മറ്റും പതിവായി തിന്നാറുണ്ട്. മിക്ക ജാതിക്കാർക്കും എട്ടുക്കാലി അമൃതതുല്യമാണ്

മറ്റു തേൻകിളികളെ പോലെ തന്നെ കൊക്കൻ തേൻകിളികളുടെയും പ്രജനനകാലം ജനുവരിയ്ക്കും ഒക്ടോബറിനും ഇടയ്ക്കാണ്. 
ഇക്കാലത്ത് കറുപ്പൻ തേൻകിളികളെ പോലെ കൊക്കൻ തേൻകിളികളും ചില ശൃംഗാര ചേഷ്ടകളും പ്രകടിപ്പിക്കാറുണ്ട്.
തേൻകിളികൾക്കിടയിൽ കൂടുകെട്ടുന്നതും മുട്ടകൾക്ക് മീതെ അടയിരിക്കുന്നതും പിടപ്പക്ഷികളുടെ 
കുത്തകയാണ്. മുട്ടകൾ വിരിഞ്ഞു കഴിഞ്ഞാൽ പൂവന്മാർ കുഞ്ഞുങ്ങളെ തീററുന്നതിനു സഹായിക്കും.

കേരളത്തിലെ പക്ഷികൾ, ഇന്ദുചൂഡൻ-കേരള സാഹിത്യ അക്കാദമി

ദക്ഷിണേന്ത്യയിലെ അപൂർവ പക്ഷികൾ, സി. സലിം - ചിന്ത പബ്ലിഷേഴ്സ്.


</doc>
<doc id="135785" url="https://ml.wikipedia.org/wiki?curid=135785" title="മണൽക്കോഴി">
മണൽക്കോഴി

ഒരു പക്ഷിഗോത്രമാണ് മണൽക്കോഴി അഥവാ ടീറോക്ലൈഡിഫോമിസ് എന്നു പറയുന്നത്. ഇതിൽ ടീറോക്ലൈഡിഡേ എന്നൊരു കുടുംബത്തെ മാത്രം ഉൾപ്പെടുത്തിയിരിക്കുന്നു. ഈ ഗോത്രത്തിൽ ടീറോക്കിൾസ് (Pterocles), സിർഹാപ്ടെസ് (Syrrhaptes) എന്നീ രണ്ടു ജീനസ്സുകളിലായി പതിനാറ് പക്ഷി സ്പീഷീസുണ്ട്. ആഫ്രിക്ക, ഐബീരിയ, ഫ്രാൻസ്, പശ്ചിമേഷ്യൻ രാജ്യങ്ങൾ, ഇന്ത്യ, ചൈന എന്നിവിടങ്ങളിലായി ഈ ഗോത്രത്തിലെ പക്ഷികൾ വ്യാപിച്ചിരിക്കുന്നു. മരുഭൂമി, അർധമരുഭൂമി, പുൽമേടുകൾ, വരണ്ട സാവന്ന എന്നീ പ്രദേശങ്ങളിലാണ് ഇവയെ കൂടുതലായി കണ്ടുവരുന്നത്. ഈ ഗോത്രത്തിൽ 25 മുതൽ 50 സെ.മീ. വരെ നീളമുള്ള പക്ഷികളുണ്ട്; തൂക്കം 150 മുതൽ 400 ഗ്രാം വരെയും.

ഈ പക്ഷികളുടെ തൂവലുകൾക്ക് പൊതുവെ മങ്ങിയ നിറമാണ്. കറുപ്പ്, വെളുപ്പ്, തവിട്ട്, തവിട്ടുപച്ച തുടങ്ങിയ നിറങ്ങളാണ് കൂടുതലായി ഇവയ്ക്കു കണ്ടുവരുന്നത്. ആൺപക്ഷി കളുടെ ശരീരത്തിൽ കുത്തുകളോ പട്ടകളോ കാണപ്പെടുന്നു. ചെറിയ വിത്തുകളാണ് ഇവയുടെ പ്രധാന ആഹാരം. ചെടികളുടെ ഭാഗങ്ങൾ, കീടങ്ങൾ, ചെറിയ കക്കയിനങ്ങൾ എന്നിവയും ആഹാരമാക്കാറുണ്ട്.

തുറസ്സായ സ്ഥലങ്ങളിലോ കുറ്റിച്ചെടികൾക്കിടയിലോ ഉണങ്ങിയ സസ്യഭാഗങ്ങൾ, ചെറുകല്ലുകൾ എന്നിവ കൂട്ടിവച്ച് ഇവ കൂടുകളുണ്ടാക്കുന്നു. ഒരു പ്രജനന ഘട്ടത്തിൽ രണ്ടോ മൂന്നോ മുട്ടകൾ മാത്രമാണ് ഇവയിടുന്നത്. അല്പം നീണ്ട മുട്ടയുടെ രണ്ടഗ്രങ്ങളും ഉരുണ്ടിരിക്കും. ഇളം മഞ്ഞ കലർന്ന വെള്ള, ചാരം, പച്ച, പാടലം എന്നീ നിറങ്ങളുള്ള മുട്ടകളുണ്ട്. മുട്ടകളിൽ തവിട്ടുകുത്തുകളും ഉണ്ടാവും. 21 മുതൽ 31 ദിവസം വരെയാണ് അടയിരിപ്പുകാലം. 4 ആഴ്ച കൊണ്ടു കുഞ്ഞുങ്ങൾ പറക്കമുറ്റുന്നു.

ഈ പക്ഷിഗോത്രത്തിലെ പ്രധാനയിനം മണൽ ക്കോഴികൾ (Sandgrous) ആണ്. ഇവയുടെ വിവിധയിനങ്ങളുമുണ്ട്. ഉരുണ്ടു തടിച്ച ശരീരം, ചെറിയ തല, കുറുകിയ കാലുകൾ എന്നിവയുള്ള മണൽ ക്കോഴികൾക്ക് പ്രാവിനങ്ങളുമായി ആകാര സാദൃശ്യമുണ്ട്. പക്ഷേ മണൽ ക്കോഴികളുടെ ശരീരത്തിലുള്ള വ്യക്തമായ കുത്തുകളും പട്ടകളും ഇവയെ വേഗം തിരിച്ചറിയാൻ സഹായിക്കുന്നു. മണൽ ക്കോഴികൾക്ക് ഒരു ഭക്ഷ്യ ഇനമായോ സ്പോർട്ട് ഇനമായോ വലിയ പ്രാധാന്യമില്ല. കായിക വിനോദങ്ങൾക്ക് ഉപയോഗപ്പെടുത്താമെന്ന ലക്ഷ്യത്തോടെ ഇന്ത്യ, പാകിസ്താൻ എന്നിവിടങ്ങളിൽനിന്നും അമേരിക്കയിലെ വരണ്ട ഭൂപ്രദേശങ്ങളിലേക്ക് ഇവയെ ഇറക്കുമതി ചെയ്ത് വളർത്താൻ ശ്രമിച്ചിരുന്നുവെങ്കിലും വിജയിച്ചില്ല.




</doc>
<doc id="135786" url="https://ml.wikipedia.org/wiki?curid=135786" title="ബസിലിക്ക ഓഫ് ഔവർ ലേഡി ഓഫ് ഗുഡ് ഹെൽത്ത്">
ബസിലിക്ക ഓഫ് ഔവർ ലേഡി ഓഫ് ഗുഡ് ഹെൽത്ത്

ഭാരതത്തിലെ പ്രധാനപ്പെട്ട ക്രൈസ്തവ തീർഥാടന കേന്ദ്രങ്ങളിൽ ഒന്നാണ് തമിഴ്‌നാട്ടിലെ നാഗപട്ടണം ജില്ലയിലെ വേളാങ്കണ്ണി എന്ന ചെറിയ പട്ടണത്തിലുള്ള ബസിലിക്ക ഓഫ് ഔവർ ലേഡി ഓഫ് ഗുഡ് ഹെൽത്ത് (വേളാങ്കണ്ണി പള്ളി) (ഇംഗ്ലീഷ്:Basilica of Our Lady of Good Health). റോമൻ കത്തോലിക്കാസഭയുടെ കീഴിലുള്ള ഈ ദേവാലയം, പേരു സൂചിപ്പിക്കുന്നത് പോലെ ആരോഗ്യമാതാവെന്നു അറിയപ്പെടുന്ന വിശുദ്ധ മറിയത്തിന്റെ നാമത്തിൽ സ്ഥാപിച്ചിട്ടുള്ളതാണ്. ഈ ദേവാലയം ഇവിടെ സ്ഥാപിക്കപ്പെടുവാൻ ഇടയായത് 16-ആം ശതകത്തിൽ ഇപ്പോൾ പള്ളി നിൽക്കുന്ന സ്ഥലത്തും സമീപപ്രദേശത്തും ഉണ്ടായ മാതാവിന്റെ ചില ദർശനങ്ങളും അത്ഭുത പ്രവർത്തനങ്ങളും മൂലമാണ് എന്നു ഭക്തജനങ്ങൾ വിശ്വസിക്കുന്നു. രാജ്യത്തിന് അകത്തും പുറത്തും നിന്നുമായി വർഷം മുഴുവനും വിശ്വാസികൾ എത്തുന്നുണ്ടെങ്കിലും സെപ്റ്റംബർ മാസത്തിലെ എട്ടുനോമ്പ് പെരുന്നാളിനാണ് ഏറ്റവും അധികം തിരക്ക് അനുഭവപ്പെടുന്നത്. കിഴക്കിന്റെ ലൂർദെന്നു കൂടി അറിയപ്പെടുന്ന വേളാങ്കണ്ണി പള്ളിയെ മാർപ്പാപ്പ 1962-ൽ ബസിലിക്കയായി ഉയർത്തി. ഉണ്ണിയേശുവിനെ കൈയ്യിലേന്തിയുള്ള വേളാങ്കണ്ണി മാതാവിന്റെ രൂപം പ്രശസ്തവും എന്നാൽ ലോകത്തിന്റെ ഇതര ഭാഗങ്ങളിൽ പ്രചാരത്തിലിരിക്കുന്നവയിൽ നിന്നു വ്യത്യസ്തവുമാണ്.



</doc>
<doc id="135793" url="https://ml.wikipedia.org/wiki?curid=135793" title="ദ കിഡ്">
ദ കിഡ്

ചാർളി ചാപ്ലിൻ സംവിധാനം ചെയ്ത് 1921ൽ പുറത്തിറക്കിയ സിനിമയാണ് ദ കിഡ്. ഈ ബ്ലാക്ക് ആന്റ് വൈറ്റ് നിശ്ശബ്ദസിനിമയിൽ ഇംഗ്ലീഷ് ഇന്റെർ ടൈറ്റിലുകൾ ഉൾപ്പെടുത്തിയിട്ടുണ്ട്. 68 മിനിട്ട് ദൈർഘ്യമുള്ള ദ കിഡ് ചാപ്ലിന്റെ ആദ്യ മുഴുനീള ഫീച്ചർ സിനിമയാണ്.


</doc>
<doc id="135796" url="https://ml.wikipedia.org/wiki?curid=135796" title="മണർകാട് പള്ളി">
മണർകാട് പള്ളി

കേരളത്തിലെ പ്രശസ്തമായ ക്രൈസ്തവ തീർത്ഥാടന കേന്ദ്രമാണ് കോട്ടയം ജില്ലയിൽ മണർകാടുള്ള വിശുദ്ധ മർത്തമറിയം യാക്കോബായ സുറിയാനി കത്തീഡ്രൽ (St. Mary's Jacobite Syrian Cathedral) അഥവാ മണർകാട് പള്ളി. സെപ്റ്റംബർ 1 മുതൽ 8 വരെ വിശുദ്ധ മറിയാമിന്റെ ജനനത്തിന്റെ സ്മരണ കൊണ്ടാടുന്ന എട്ടുനോമ്പ് ആചരണമാണ് ഇവിടുത്തെ ഏറ്റവും പ്രധാന പെരുന്നാൾ. ഈ കാലയളവിൽ ധാരാളം ഭക്തജനങ്ങൾ ഇവിടെയെത്താറുണ്ട്.

പള്ളിയിൽ കാണുന്ന ശിലാലിഖിതങ്ങൾ പ്രകാരം 1000 വർഷം മുമ്പ് സ്ഥാപിച്ചതാണ് ഈ ദേവാലയം. ആദ്യം പനമ്പിലും മുളയിലും പണിയപ്പെട്ടിരുന്ന ഈ ദേവാലയം പല പ്രാവശ്യം പുതുക്കി പണിയുകയും നവീകരിക്കുകയും ചെയ്തിട്ടുണ്ട്. പള്ളിയുടെ ഹൈക്കാലായിൽ സ്ഥാപിച്ചിട്ടുള്ള ശിലാലിഖിതങ്ങൾ പഴക്കത്തിന് സാക്ഷ്യമാണ്. പുരാതന ലിപിയായ നാനം മോനം (വട്ടെഴുത്ത്) സമ്പ്രദായത്തിൽ എഴുതിയിട്ടുള്ള ഈ ശിലാലിഖിതങ്ങൾ എ.ഡി 910-ലും 920-ലും ദേവാലയത്തിനുള്ളിൽ ഒരോ കബറിടങ്ങളിൽ സ്ഥാപിക്കപ്പെട്ടിട്ടുള്ള സ്മാരകഫലകങ്ങളാണെന്ന് പുരാവസ്തു ഗവേഷകർ കണ്ടെത്തുകയുണ്ടായി. പതിനാറാം നൂറ്റാണ്ടിൽ പോർച്ചുഗീസ് മാതൃകയിൽ പൊളിച്ചു പണിതു. ഇപ്പോൾ ഉള്ള ദേവാലയത്തിന്റെ പണി 1954-ൽ പൂർത്തീകരിച്ചു. വിശുദ്ധ മറിയാമിന്റേതെന്ന് വിശ്വസിക്കപ്പെടുന്ന അരക്കച്ച(സുനോറോ)യുടെ അംശം1982-ൽ അന്ത്യോഖ്യാ പാത്രിയർക്കീസ് ഇഗ്നാത്തിയോസ്‌ സാഖാ പ്രഥമൻ ബാവാ ഈ പള്ളിയിൽ സ്ഥാപിച്ചു. മദ്ബഹായോട് ചേർന്ന് പ്രതിഷ്ഠിച്ചിരിക്കുന്ന സുനോറോ വണങ്ങാൻ എല്ലാ ദിവസവും അവസരമുണ്ട്.2004-ൽ പാത്രിയർക്കീസ് ബാവാ ഈ പള്ളിയെ "കത്തീഡ്രൽ" സ്ഥാനത്തേക്ക് ഉയർത്തുകയും ആഗോള മരിയൻ തീർഥാടന കേന്ദ്രമായി പ്രഖ്യാപിക്കുകയും ചെയ്തു. പന്ത്രണ്ട് കരകളിലായി 2500 കുടുംബങ്ങൾ ഈ ദേവാലയത്തിലുണ്ട്.

ഇവിടുത്തെ മണിമാളിക 1972-ൽ നിർമ്മിച്ചതാണ്. 72 അടി ഉയരവും 600 കിലോ ഭാരവുള്ള മണി 2008-ൽ ഉടച്ചുവാർത്തു. പള്ളിമേടയുടെ മുകളിൽ പള്ളിയുടേയും സഭയുടേയും ദേശത്തിന്റെയും ചരിത്രം വെളിവാക്കുന്ന രേഖകൾ, പുരാവസ്തുക്കൾ എന്നിവ പ്രദർശിപ്പിച്ചിരിക്കുന്നു. 

മണർകാട് പള്ളിയുടെ പടിഞ്ഞാറ് വശത്തായുള്ള കൽക്കുരിശിന് പള്ളിയോളം പഴക്കമുള്ളതായി കരുതപ്പെടുന്നു. മുകളിൽ കാണുന്ന അത്രയും നീളം താഴേക്കുമുണ്ടെന്ന് വിശ്വസിക്കപ്പെടുന്ന ഈ കുരിശുമായി ബന്ധപ്പെട്ട് ധാരാളം ഐതിഹ്യങ്ങളും നിലവിലുണ്ട്. അവയിലൊന്ന് ഈ കുരിശിന്റെ സ്ഥാപനവുമായി ബന്ധപ്പെട്ടതാണ്. ഇത്ര വലിയ കൽക്കുരിശ് ഉയർത്തുന്നതിന് ആനയുടെ സഹായം ആവശ്യമുണ്ടായിരുന്നതിനാൽ ആറ് കിലോമീറ്റർ അകലെ പുതുപ്പള്ളിയിലുണ്ടായിരുന്ന ആനയെ കൊണ്ടുവരാൻ പള്ളി അധികാരികൾ താത്പര്യപ്പെട്ടെങ്കിലും ഉടമ ആനയെ വിട്ടുകൊടുത്തില്ല. നിരാശരായി മടങ്ങിയെത്തിയ പള്ളിയുടെ ചുമതലക്കാർ, കരിശ് സ്ഥാപിക്കാൻ വേണ്ടി നിർമ്മിച്ച കുഴിയിൽ കുരിശു നിവർന്നു നിൽക്കുന്നതും തങ്ങൾ അന്വേഷിച്ചുപോയ ആന കുരിശിനു ചുവട്ടിൽ കൊമ്പുകുത്തി നിൽക്കുന്നതു കണ്ടു ആശ്ചര്യപ്പെട്ടുവെന്നും ചങ്ങലപൊട്ടിച്ച് ഓടിയെത്തിയ ആനയെ ഉടമ എത്തി തിരികെ കൊണ്ടുപോയി എന്നുമാണ് ഐതിഹ്യം.

പള്ളിയുടെ വടക്കും പടിഞ്ഞാറുമായി ഉള്ള രണ്ട് കുളങ്ങൾ യഥാക്രമം സ്ത്രീകൾക്കും പുരുഷന്മാർക്കുമായി ക്രമീകരിച്ചിരിക്കുന്നു. ഈ കുളങ്ങളിൽ കുളിച്ച് ഈറനോടെ കുരിശടിയിലെത്തി പ്രാർത്ഥിക്കുന്നത് അനുഗ്രഹകരമായി വിശ്വാസികൾ കരുതുന്നു. നോമ്പു കാലത്ത് എത്തുന്നവരിലേറെയും ഈ കുളങ്ങളിൽ കുളിച്ചു കയറി കുരിശിനു ചുവട്ടിൽ ചുറ്റുവിളക്കുകൾ കത്തിക്കാറുണ്ട്.

മലങ്കര സഭയിൽ നവീകരണാധിപത്യമേറിയപ്പോൾ പ്രധാന പള്ളിക്ക് കിഴക്ക് വശത്തുള്ള വഴിയുടെ മുകളിലായി (കരോട്ടായിട്ട്) സ്ഥാപിക്കപ്പെട്ട ചെറിയ പള്ളിയാണ് കരോട്ടെ പള്ളി എന്നറിയപ്പെടുന്നത്. വി.ഗീവർഗീസ് സഹദായുടെ നാമധേയത്തിലുള്ള ഈ പള്ളി കൊല്ലവർഷം 1056-ന് ശേഷം പണിയപ്പെട്ടതായി കരുതപ്പെടുന്നു. 1993-ൽ ഈ പള്ളി പുനരുദ്ധരിച്ചു. വെള്ളി, ശനി ദിവസങ്ങളിലൊഴികെ ഇവിടെ കുർബ്ബാന നടത്തപ്പെടുന്നു. ശവസംസ്കാരശുശ്രൂഷകളും ഈ പള്ളിയിലാണ് നടത്തപ്പെടുന്നത്. പള്ളി സെമിത്തേരി, കരോട്ടെപ്പള്ളിയുടെ തെക്കുവശത്തായി സ്ഥിതി ചെയ്യുന്നു.
മലങ്കര സഭയിൽ ആദ്യം എട്ടുനോമ്പു ആചരണം ആരംഭിച്ചത് മണർകാട് പള്ളിയിലാണ് എന്നു വിശ്വസിക്കപ്പെടുന്നു. 1836-ൽ ഈ പള്ളിയിലെ എട്ടുനോമ്പ് കാലത്ത് നവീകരണ ലക്ഷ്യങ്ങളോടെ സന്ദർശനം നടത്തിയ റവ. ജോസഫ് പീറ്റ് എന്ന ആംഗ്ലിക്കൻ മിഷണറി ധാരാളം വിശ്വാസികൾ നോമ്പനുഷ്ഠിച്ചു കൊണ്ട് പള്ളിയിൽ തന്നെ താമസിച്ചിരുന്നതായി രേഖപ്പെടുത്തിയിട്ടുണ്ട്.
എട്ടുനോമ്പു പെരുന്നാളിലെ ആറാം ദിവസം പകൽ 2 മണിക്കാണ് റാസ ആരംഭിക്കുന്നത്. ആയിരക്കണക്കിന് മുത്തുക്കുടകളുടേയും പൊൻ-വെള്ളി കുരിശുകളുടേയും വാദ്യമേളങ്ങളുടേയും അകമ്പടിയോടെയാണ് അതിവിപുലമായ ഈ പ്രദക്ഷിണം നടത്തപ്പെടുന്നത്.
എട്ടുനോമ്പു പെരുന്നാളിലെ ഏഴാം ദിവസം മദ്ധ്യാഹ്നപ്രാർത്ഥനക്കു ശേഷം പ്രധാന ത്രോണോസിനു മുകളിൽ പ്രതിഷ്ഠിച്ചിട്ടുള്ള മാതാവിന്റെയും ഉണ്ണിയേശുവിന്റെയും പ്രസിദ്ധമായ ചിത്രം വിശ്വാസികളുടെ ദർശനത്തിന് തുറന്നു കൊടുക്കുന്ന ചടങ്ങാണ് നടതുറക്കൽ. വർഷത്തിലൊരിക്കൽ മാത്രം തുറക്കുന്ന ഈ ചിത്രം 7 ദിവസങ്ങൾ മാത്രമാണ് ദർശിക്കാനാവുക പള്ളിയുടെ സ്ഥാപനത്തിന് കാരണമായ ദർശനത്തെ അനുസ്മരിപ്പിക്കുന്ന ചടങ്ങാണിത്. വിശ്വാസികളെ ഇവിടേക്കാക൪ഷിക്കുന്നതും ഇതു് തന്നെ.

മുഖ്യമായും അരിയും ശർക്കരും തേങ്ങയും ചേർത്തുണ്ടാക്കുന്ന പാച്ചോർ, പെരുന്നാളിന്റെ എട്ടാം നാൾ നടക്കുന്ന ഒരു നേർച്ചയാണ്. അതുപോലെ എട്ടുനോമ്പ് കാലത്ത് ഉപവാസമിരിക്കുന്ന മുഴുവൻ ഭക്തജനങ്ങൾക്കും എല്ലാ ദിവസവും ഉച്ചയ്ക്കും വൈകുന്നേരവും നേർച്ചകഞ്ഞി നൽകി വരുന്നു.

കുട്ടികളെ മാതാവിന്റെ പക്കൽ കാഴ്ച വെച്ച് വിശുദ്ധയുടെ കരുതലിനു സമർപ്പിക്കുന്ന നേർച്ചയെ അടിമ വയ്ക്കുക എന്ന് അറിയപ്പെടുന്നു. യേശുവിനെ മാതാപിതാക്കൾ ദൈവാലയത്തിൽ കാഴ്ച വച്ചതിന്റെ അനുസ്മരണമായി ഇതു കരുതപ്പെടുന്നു.



</doc>
<doc id="135799" url="https://ml.wikipedia.org/wiki?curid=135799" title="ടീലിയേസി">
ടീലിയേസി

ടീലിയേസി ദ്വിബീജപത്രികളിൽപ്പെടുന്ന സസ്യകുടുംബമാണ്. മാൽവേൽസ് (Malvales) ഗോത്രത്തിലുൾപ്പെടുത്തിയിട്ടുള്ള ഈ കുടുംബത്തിൽ 41 ജീനസ്സുകളിലായി നാനൂറിലധികം സ്പീഷീസുണ്ട്. ഇവയിലധികവും ഉഷ്ണമേഖലാപ്രദേശങ്ങളിൽ വളരുന്ന ഇലകൊഴിയും വൃക്ഷങ്ങളാണ്. ഉന്നം (Tilia), ചണം (Corchorus), എന്റലീയ (Entelea), ഗ്രൂവിയ (Grewia) തുടങ്ങിയവയാണ് ഈ കുടുംബത്തിൽപ്പെടുന്ന പ്രധാനയിനങ്ങൾ. ചണം ഒഴികെയുള്ളവ കുറ്റിച്ചെടികളോ മരങ്ങളോ ആണ്. ടീലിയേസിയിലെ അംഗങ്ങൾക്കെല്ലാംതന്നെ സസ്യത്തിലാകമാനം ശാഖിതമായ ലോമങ്ങളുണ്ടായിരിക്കും. "ലൈം ട്രീ" എന്ന പേരിലറിയപ്പെടുന്ന ഉന്ന (ചടച്ചിൽ) ത്തിന് പത്തു സ്പീഷീസുണ്ട്. എല്ലായിടങ്ങളിലും സമൃദ്ധിയായി കാണപ്പെടുന്ന ഈ വൃക്ഷം 12-15 മീ. വരെ ഉയരത്തിൽ വളരുന്നു.

ഏകാന്തരന്യാസത്തിലുള്ള ഇലകൾ ദന്തുരങ്ങളായിരിക്കും. ചടച്ചിൽ വൃക്ഷത്തിന്റെ അനുപർണങ്ങൾ തളിരിലകളെ പൊതിഞ്ഞിരിക്കുന്ന നിലയിലാണ് കാണപ്പെടുന്നത്. ഇലകൾ മൂപ്പെത്തുമ്പോഴേക്കും അനുപർണങ്ങൾ ഉണങ്ങിച്ചുരുണ്ട് കൊഴിഞ്ഞുപോകുന്നു. തടിയുടെ കോർട്ടെക്സിലും മജ്ജയിലും അവിടവിടെയായി മ്യൂസിലേജ് കോശങ്ങളുണ്ടായിരിക്കും.

ഫെബ്രുവരി ഏപ്രിൽ മാസങ്ങളിലാണ് ഈ കുടുംബത്തിൽപ്പെടുന്ന സസ്യങ്ങൾ പുഷ്പിക്കുന്നത്. ഇലകളുടെ കക്ഷ്യങ്ങളിൽ സൈമോസ് പുഷ്പമഞ്ജരിയായിട്ടാണ് പുഷ്പങ്ങളുണ്ടാകുന്നത്. സുഗന്ധമുള്ള പുഷ്പങ്ങൾ ദ്വിലിംഗാശ്രയികളായിരിക്കും. ഓരോ പുഷ്പത്തിലും ബാഹ്യദളങ്ങളും ദളങ്ങളും കേസരങ്ങളും അഞ്ചെണ്ണം വീതം കാണപ്പെടുന്നു. ബാഹ്യദളങ്ങളുടെ ചുവടുഭാഗം ഒട്ടിച്ചേരുന്ന ഭാഗത്ത് സ്പൂൺ ആകൃതിയിലുള്ള തേൻഗ്രന്ഥികളുണ്ട്. ദളങ്ങൾ സ്വതന്ത്രങ്ങളാണ്. ഊർധ്വവർത്തിയായ അണ്ഡാശയത്തിന് രണ്ടോ അതിലധികമോ അറകൾ ഉണ്ടായിരിക്കും. വിത്തുകൾക്ക് ബീജാന്നമുണ്ട്. ഫലങ്ങളുടെ ചിറകുപോലുള്ള പുഷ്പപത്രങ്ങൾ വിത്തുവിതരണത്തെ സഹായിക്കുന്നു.

ഉന്നവും ചണവും സാമ്പത്തിക പ്രാധാന്യമുള്ളവയാണ്. ഉന്നത്തിന്റെ തടി വൈറ്റ് വുഡ്, ബാസ് വുഡ് എന്നീ പേരുകളിലറിയപ്പെടുന്നു. മങ്ങിയ തവിട്ടുനിറമുള്ളതും, ഇലാസ്തികത (elasticity) കൂടിയതുമായതിനാൽ വീട്ടുപകരണങ്ങളുണ്ടാക്കാൻ ഉപയോഗിക്കുന്നു. തണലിനും അലങ്കാരത്തിനുംവേണ്ടി നട്ടുവളർത്തപ്പെടുന്ന വൃക്ഷങ്ങളും ഈ സസ്യകുടുംബത്തിലുണ്ട്.



</doc>
<doc id="135810" url="https://ml.wikipedia.org/wiki?curid=135810" title="ബസേലിയോസ്‌ മാർത്തോമാ പൗലോസ് ദ്വിതീയൻ">
ബസേലിയോസ്‌ മാർത്തോമാ പൗലോസ് ദ്വിതീയൻ

മലങ്കര സഭയുടെ പരമാധ്യക്ഷനായ കാതോലിക്കോസും മലങ്കര മെത്രാപ്പോലീത്തയുമാണ് മോറാൻ മാർ ബസേലിയോസ്‌ മാർത്തോമാ പൗലോസ് ദ്വിതീയൻ. പൗരസ്ത്യ ദേശത്തെ 91-ആമത്തെ കാതോലിക്കായും 21-ആമത്തെ മലങ്കര മെത്രാപ്പോലീത്തയുമാണ് ഇദ്ദേഹം. പൗരസ്ത്യ കാതോലിക്കോസ് എന്ന നിലയിൽ ഇദ്ദേഹം ഓറിയന്റൽ ഓർത്തഡോക്സ് സഭകളുടെ പരമാചാര്യൻമാരിൽ ഒരാളാണു്.

തൃശ്ശൂർ ജില്ലയിലെ കുന്നംകുളത്തെ പഴഞ്ഞി മങ്ങാട് കൊള്ളന്നൂർ കെ.എ.ഐപ്പിന്റെയും കുഞ്ഞീട്ടിയുടേയും മകനായി 1946 ആഗസ്ത് 30-ന് ജനിച്ച അദ്ദേഹത്തിന് മാതാപിതാക്കൾ നൽകിയ പേര് പോൾ എന്നായിരുന്നു. പഴഞ്ഞി ഗവ.ഹൈസ്‌കൂളിൽ സെക്കൻഡറി സ്‌കൂൾ വിദ്യാഭ്യാസത്തിന് ശേഷം തൃശ്ശൂർ സെന്റ് തോമസ് കോളേജിൽ ബിരുദവും കോട്ടയം സി.എം.എസ് കോളേജിൽ നിന്ന് സാമൂഹിക ശാസ്ത്രത്തിൽ ബിരുദാനന്തര ബിരുദം നേടി. ഓർത്തഡോക്‌സ് വൈദിക സെമിനാരിയിലും സെറാംപൂർ സർവ്വകലാശാലയിലുമായി വൈദിക പഠനം പൂർത്തിയാക്കിയ അദ്ദേഹം 1972-ൽ ശെമ്മാശ പട്ടവും 1973-ൽ കശീശ സ്ഥാനവും സ്വീകരിച്ചു. 1982-ൽ പൗലോസ് മാർ മിലിത്തിയോസ് എന്ന പേരിൽ എപ്പിസ്ക്കോപ്പയായി. 1985-ൽ മെത്രാപ്പൊലിത്തയും പുതുതായി രൂപീകരിച്ച കുന്നംകുളം ഭദ്രാസനത്തിന്റെ പ്രഥമ സാരഥിയുമായി. 2006 ഒക്‌ടോബർ 12 ന് നിയുക്ത കാതോലിക്കായായി തിരഞ്ഞെടുക്കപ്പെട്ടു. നാലു വർഷത്തിനുശേഷം ബസേലിയോസ്‌ മാർത്തോമാ ദിദിമോസ് പ്രഥമൻ സ്ഥ്യാനത്യാഗം ചെയ്തതിനെ തുടർന്ന് 2010 നവംബർ 1-ന് പരുമല സെമിനാരിയിൽ വെച്ച് കാതോലിക്കാ ബാവയായി വാഴിക്കപ്പെട്ടു. മലങ്കര ഓർത്തഡോക്സ് സഭാചരിത്രത്തിൽ പരുമല തിരുമേനിക്കു ശേഷം മെത്രാൻ സ്ഥാനത്തേക്ക് തെരഞ്ഞെടുക്കുന്ന ഏറ്റവും പ്രായം കുറഞ്ഞ വ്യക്തിയും കുന്നംകുളം പ്രദേശത്തു നിന്നുള്ള മൂന്നാമത്തെ മലങ്കര മെത്രാപ്പൊലിത്തയുമാണ് ഇദ്ദേഹം.



</doc>
<doc id="135812" url="https://ml.wikipedia.org/wiki?curid=135812" title="സത്യം (ചലച്ചിത്രം)">
സത്യം (ചലച്ചിത്രം)

വിനയന്റെ സംവിധാനത്തിൽ പൃഥ്വിരാജ്, തിലകൻ, ആനന്ദരാജ്, പ്രിയാമണി എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് സത്യം. വൈശാഖാ മൂവീസിന്റെ ബാനറിൽ പി. രാജൻ നിർമ്മിച്ച ഈ ചിത്രം വിതരണം ചെയ്തത് ലാൽ റിലീസ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് വിനയൻ ആണ്.

കൈതപ്രം ദാമോദരൻ നമ്പൂതിരി, എസ്. രമേശൻ നായർ, ഗിരീഷ് പുത്തഞ്ചേരി എന്നിവർ എഴുതിയ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. ഗാനങ്ങൾ വിപണനം ചെയ്തത് മനോരമ മ്യൂസിക്.



</doc>
<doc id="135813" url="https://ml.wikipedia.org/wiki?curid=135813" title="അഹം">
അഹം

രാജീവ് നാഥിന്റെ സംവിധാനത്തിൽ മോഹൻലാൽ, ജഗതി ശ്രീകുമാർ, ഉർവശി, രമ്യ കൃഷ്ണൻ എന്നിവർ പ്രധാനവേഷങ്ങളിൽ അഭിനയിച്ച് 1992-ൽ പുറത്തിറങ്ങിയ ഒരു മലയാളചലച്ചിത്രമാണ് അഹം. ശ്രീശങ്കരാ ആർട്സിന്റെ ബാനറിൽ സംവിധായകനായ രാജീവ് നാഥ് തന്നെയാണ് ചിത്രം നിർമ്മിച്ചിരിക്കുന്നത്. രാജീവ് നാഥിന്റെ കഥയ്ക്ക് വേണു നാഗവള്ളി ആണ് തിരക്കഥ രചിച്ചത്.

കോന്നിയൂർ ഭാസ്, കാവാലം നാരായണപ്പണിക്കർ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് രവീന്ദ്രൻ ആണ്.



</doc>
<doc id="135830" url="https://ml.wikipedia.org/wiki?curid=135830" title="യു.പി. സ്കൂൾ പുന്നപ്ര">
യു.പി. സ്കൂൾ പുന്നപ്ര

1930-ൽ പുന്നപ്രയിൽ സ്വാപിതമായ ഒരു വിദ്യാലയമാണ് ഹരിതവിദ്യാലയം (യു. പി. എസ്. പുന്നപ്ര). എൻ. എസ്. എസ്. കരയോഗം വകയായ ഈ സ്ക്കൂളിൽ ആർ. രമേഷ് ബാബു മാനേജർ,കെ. പ്രസന്നകുമാർ ഹെഡ്മാസ്റ്റർ, സി. എ. സലിം പി. റ്റി. എ. പ്രസിഡൻറ് എന്നിവർ അമരക്കാരാണ്. 

കേരളത്തിലെ ഏറ്റവും കൂടുതൽ‌ കുട്ടികൾ പഠിക്കുന്ന വലിയ സ്വതന്ത്ര യു. പി. സ്സ്കൂൾ ഹരിതവിദ്യാലയമാണ്


1998ൽ കായിക അദ്ധ്യാപകൻ വിരമിച്ചിട്ടും തുടർന്ന് ഇങ്ങോട്ട് കായിക മത്സരങ്ങളിൽ കുട്ടികളെ പങ്കെടുപ്പിക്കുവാൻ പരിശീലനം നൽകുന്നത് ചിത്രകലാദ്ധ്യാപനായിരുന്ന കെ. വാസുദേവൻനായരാണ്. 38 വർഷക്കാലമായി തുടർച്ചയായി കായിക മത്സരങ്ങളിൽ 
സബ്ജില്ലാ തലത്തിൽ ഒന്നാം സ്ഥാനം ലഭിച്ചുവരുന്നു. ഉപജില്ലാ വിദ്യാഭ്യാസ പരിപാടികളിൽ ഏതെങ്കിലും ഒന്ന് എല്ലാ വർഷവും ഈ സ്ക്കൂളിൽ വച്ച് നടത്താറുണ്ട്. ജൈവവൈവിധ്യ വർഷവുമായി ബന്ധപ്പെട്ട് കൃഷി ഒരു സംസ്ക്കാരമായി മാറ്റുന്നതിനുവേണ്ടി, ചൊരിമണലിലും പൊന്ന് വിളയിക്കാമെന്ന് കൃഷിഭവന്റെ സഹകരണത്തോടെ നെൽകൃഷി ചെയ്ത്, വിളവെടുപ്പിലൂടെ ഈ വർഷം തെളിയിക്കുവാൻ സാധിച്ചു.


</doc>
<doc id="135856" url="https://ml.wikipedia.org/wiki?curid=135856" title="ഹോജ്കിൻ-ഹക്സ്ലി ന്യൂറോൺ മാതൃക">
ഹോജ്കിൻ-ഹക്സ്ലി ന്യൂറോൺ മാതൃക

ന്യൂറോണുകളുടെ(നാഡീകോശങ്ങൾ) പ്രവർത്തനം വിശദീകരിക്കുന്ന ഗണിത മാതൃകകളിൽ ഒന്നാണ് ഹോജ്കിൻ - ഹക്സ്ലി മാതൃക. ന്യൂറോണുകൾ, കാർഡിയാക് മയോസൈറ്റുകൾ എന്നിവ പോലുള്ള ഉത്തേജിപ്പിക്കാൻ പറ്റുന്ന കോശങ്ങളുടെ വൈദ്യുത പ്രവർത്തനങ്ങളെ ഏകദേശമായി (approximate) കുറിക്കുന്ന അരേഘീയ, കലന സമവാക്യങ്ങളുടെ ഒരു ഗണമാണ് ഇത്. 1952 ൽ അലൻ ലോയിഡ് ഹോഡ്ജ് കിൻ, ആൻഡ്രൂ ഫീൽഡിങ് ഹക്സ്ലി എന്നീ ശാസ്ത്രജ്ഞരാണ്, ഈ മാതൃക രൂപപ്പെടുത്തിയത്. 1963 ലെ വൈദ്യശാസ്ത്രത്തിനുള്ള നോബൽ സമ്മാനം ഇവർക്കു ലഭിച്ചു.


</doc>
<doc id="135862" url="https://ml.wikipedia.org/wiki?curid=135862" title="നാമക്കൽ ജില്ല">
നാമക്കൽ ജില്ല

തമിഴ്നാട്ടിലെ ഒരു ജില്ലയാണ് നാമക്കൽ (). സേലം ജില്ലയിൽ നിന്ന് 25-07-1996-ന് വേർപെട്ട് 01-01-1997 മുതലാണ് ഒരു ജില്ലയായി നാമക്കൽ പ്രവർത്തനമാരംഭിച്ചത്. തിരുചെങ്കോട്, നമക്കൽ, രാസിപുരം,വേലൂർ എന്നീ നാല് താലൂക്കുകളും തിരുചെങ്കോട്, നാമക്കൽ എന്നീ റവന്യൂ ഡിവിഷനുകളുമാണ് നാമക്കൽ ജില്ലയിൽ ഉള്ളത്.

ഇന്ത്യയിൽ മുട്ട ഉൽപാദനത്തിൽ മുന്നിൽ നിൽക്കുന്ന പ്രദേശമാണ് നാമക്കൽ.


</doc>
<doc id="135866" url="https://ml.wikipedia.org/wiki?curid=135866" title="യോനായുടെ പുസ്തകം">
യോനായുടെ പുസ്തകം

എബ്രായ ബൈബിളിന്റേയും പഴയനിയമം എന്നു ക്രിസ്ത്യാനികൾ വിളിക്കുന്ന ലിഖിതസമുച്ചയത്തിന്റേയും ഭാഗമായ ഒരു ഗ്രന്ഥമാണ് യോനായുടെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ ചേർന്ന "ചെറിയ പ്രവാചകന്മാർ" എന്ന വിഭാഗത്തിൽ അഞ്ചാമത്തേതായാണ് മിക്കവാറും ബൈബിൾ സംഹിതകളിൽ ഇതിന്റെ സ്ഥാനം. പുരാതന ഇസ്രായേലിലെ രണ്ടാം ജെറൊബോവാം രാജാവിന്റെ വാഴ്ച (ക്രി.മു. 786-746) പശ്ചാത്തലമായുള്ള ഈ കഥ എഴുതപ്പെട്ടത് യഹൂദരുടെ ബാബിലോണിലെ പ്രവാസത്തിനു ശേഷം ക്രി.മു. 5-ആം നൂറ്റാണ്ടിന്റെ അവസാനത്തിലോ, 4-ആം നൂറ്റാണ്ടിന്റെ തുടക്കത്തിലോ ആയിരിക്കണം. ഏറെ കൗതുകകരമായ വ്യാഖ്യാനചരിത്രമുള്ള ഈ രചന, ജനപ്രീതിനേടിയ കുട്ടിക്കഥകൾ വഴി പ്രചരിച്ചു. പശ്ചാത്തപിക്കുന്ന ജനതയ്ക്ക് മാപ്പു നൽകാനുള്ള ദൈവത്തിന്റെ സന്നദ്ധതയെ ഉദാഹരിക്കുന്ന യോനായുടെ പുസ്തകം യഹൂദർക്ക്, പ്രായശ്ചിത്തദിനമായ യോം കിപ്പറിലെ സായാഹ്ന ശുശ്രൂഷക്കൊടുവിൽ വിടവാങ്ങൽ വായനയാണ്.

അസീറിയൻ സാമ്രാജ്യത്തിന്റെ തലസ്ഥാനമായിരുന്ന നിനവേ നഗരത്തിന്റെ നാശം പ്രവചിക്കാൻ ദൈവത്താൽ നിയുക്തനായ യോനാ പ്രവാചകന്റെ കഥയാണ് ഇതിന്റെ ഉള്ളടക്കം. പ്രവാചകനിലൂടെ വെളിപ്പെടുന്ന ദൈവിക അരുളപ്പാടുകൾക്കു പകരം പ്രവാചകന്റെ ആന്തരസഘർഷങ്ങളുടേയും, ദൈവവും പ്രവാചകനുമായുള്ള ബന്ധത്തിന്റേയും കഥ അടങ്ങുന്ന ഈ കൃതി പ്രവാചകഗ്രന്ഥങ്ങൾക്കിടയിൽ വേറിട്ടു നിൽക്കുന്നു. 

നിനവേ നഗരത്തിലെ നിവാസികളോട്, അവരുടെ പാപത്തേയും അതുമൂലം വരാനിരിക്കുന്ന ദൈവശിക്ഷയേയും കുറിച്ച് പ്രസംഗിക്കാൻ യഹോവ പ്രവാചകനോട് ആവശ്യപ്പെടുന്നു. മറ്റൊരു ദേശത്തേക്ക് ഒളിച്ചോടുകവഴി ഈ നിയുക്തിയിൽ നിന്നു രക്ഷപെടാമെന്നു കരുതിയ യോനാ യോപ്പാ തുറമുഖത്തു നിന്ന് സ്പെയിനിലെ തർശീശിലേക്കു കപ്പൽ കയറി. ദൈവത്തിൽ നിന്ന് ഒളിച്ചോടുന്ന ആ യാത്രക്കാരൻ മൂലം കപ്പൽ കൊടുങ്കാറ്റിൽ പെട്ടു. കപ്പലിനെ നിയന്ത്രിക്കാൻ വേണ്ടിയുള്ള പ്രാർത്ഥനയും മറ്റു ശ്രമങ്ങളും പരാജയപ്പെട്ടപ്പോൾ, ഏതു യാത്രക്കാരൻ മൂലമാണ് ഈ ആപത്തു വന്നതെന്നറിയാൻ നാവികർ നറുക്കെടുക്കുന്നു. യോനായുടെ പേരിൽ നറുക്കു വീണപ്പോൾ, തന്റെ സത്യാവസ്ഥ നാവികരോടു തുറന്നു പറഞ്ഞ അയാൾ തന്നെ കടലിലെറിഞ്ഞ് കപ്പലിനെ രക്ഷിക്കാൻ അവരോടാവശ്യപ്പെടുന്നു. യോനായെ കടലിൽ തള്ളിക്കഴിഞ്ഞതോടെ കടൽ ശാന്തമായി കപ്പലിനുള്ള അപകടം നീങ്ങുന്നു.

കടലിൽ പതിച്ച യോനായെ വിഴുങ്ങാൻ യഹോവ ഒരു കൂറ്റൻ മത്സ്യത്തെ അയച്ചു. മത്സ്യം പ്രവാചകനെ വിഴുങ്ങി. അദ്ദേഹം മൂന്നു രാവും മൂന്നു പകലും മത്സ്യത്തിന്റെ ഉദരത്തിൽ കഴിഞ്ഞു. അവിടെ യോനാ ദൈവത്തിനു സ്തുതികീർത്തനം പാടി. ഒടുവിൽ മത്സ്യം യോനായെ വരണ്ട ഭൂമിയിൽ ഛർദ്ദിച്ചു.

നിനവേ നഗരവാസികളോടു പ്രവചിക്കാനുള്ള ദൈവികാഹ്വാനം വീണ്ടും ലഭിച്ചതിനെ തുടർന്ന് യോനാ ആ നഗരത്തിലേക്കു പോയി അവരോടു പ്രവചിക്കുന്നു. നാല്പതു നാളുകൾക്കുള്ളിൽ ദൈവം അവരെ നശിപ്പിക്കുമെന്നാണ് അദ്ദേഹം അറിയിച്ചത്. യോനായുടെ പ്രവചനം കേട്ട നിനവേ നിവാസികൾ തീവ്രപശ്ചാത്താപത്തിലായി. രാജാവും പ്രഭുക്കന്മാരും, അവരുടെ മാതൃക പിന്തുടർന്ന് സാധാരണ ജനങ്ങളും ചാക്കുടുത്ത് ചാരം പൂശി ഉപവസിച്ചു; ഉപവാസം ആട്ടിൻ പറ്റങ്ങൾക്കും കന്നുകാലികൾക്കും പോലും ബാധകമാക്കി. ഇതു കണ്ടു മനസ്സലിഞ്ഞ യഹോവ താൻ നിശ്ചയിച്ച ശിക്ഷാവിധിയിൽ നിന്ന് നഗരത്തെ മുക്തമാക്കി.

നഗരത്തിനു താൻ പ്രവചിച്ച വിനാശം സംഭവിക്കാതെ പോയത് യോനായ്ക്ക് ഇച്ഛാഭംഗമുണ്ടാക്കി; യഹോവയ്ക്കു മനസ്സലിവു വന്നു തന്റെ പ്രവചനം അസഫലമാകുമെന്ന് അറിയാമായിരുന്നതു കൊണ്ടാണ് നിയുക്തിയിൽ നിന്ന് മുന്നേ താൻ ഒളിച്ചോടിയതെന്ന് യോനാ പറഞ്ഞു. നിരാശനായ അദ്ദേഹം തന്റെ മരണത്തിനായി പ്രാർത്ഥിച്ചു. നിനവേയ്ക്കു കിഴക്കു വശത്ത് ഒരു ഒരു കുടിൽ കെട്ടി താമസിച്ച് നഗരത്തിന് എന്തു സംഭവിക്കുമെന്നു കാണാൻ പ്രവാചകൻ കാത്തിരുന്നു. അദ്ദേഹത്തിനു തണൽ നൽകാനായി രാത്രിയിൽ യഹോവ ഒരു ആവണക്കിൻ ചെടി (കികായോൻ) മുളപ്പിച്ചു. അതിന്റെ തണൽ പ്രവാചകന് ആശ്വാസമായി. തനിക്കു മുകളിൽ വളർന്നു പന്തലിച്ച ആ ചെടി നിമിത്തം യോനാ സന്തുഷ്ടനായി. എന്നാൽ ദൈവം നിയോഗിച്ച ഒരു പുഴു രാത്രി ചുവട് കടിച്ചു മുറിപ്പിച്ചതോടെ ചെടി ഉണങ്ങി തണൽ നഷ്ടപ്പെട്ടു; തീക്ഷ്ണമായ സൂര്യതാപം തലയിലേറ്റ് പ്രവാചകൻ മോഹാലസ്യപ്പെട്ടു; വീണ്ടും അദ്ദേഹം മരണത്തിനായി പ്രാർത്ഥിച്ചു. ഒരു രാത്രി സ്വയം മുളച്ചു മറ്റൊരു രാത്രി വാടിപ്പോയ വെറുമൊരു ചെടിയെക്കുറിച്ച് യോനാ ഇത്രയേറെ ദുഃഖിക്കുമ്പോൾ നിസ്സഹായരായ ഒരു ലക്ഷത്തി ഇരുപതിനായിരത്തിൽ പരം മനുഷ്യരും ഒട്ടേറെ മൃഗങ്ങളുമുള്ള മഹാനഗരമായ നിനവേയോട് തനിക്കു സഹതപിക്കാതിരിക്കാൻ കഴിയുമോ എന്നു ദൈവം പ്രവാചകനോടു ചോദിച്ചു. അവസാനം വരെ പ്രവാചകൻ ദൈവത്തോടുള്ള പ്രതിക്ഷേധത്തിൽ തുടരുന്നു. "ഞാൻ കോപിക്കുന്നതു ശരിയാണ്; മരിക്കാൻ മാത്രം കോപം എനിക്കുണ്ട്" എന്നാണ് അയാൾ അവസാനമായി പറയുന്നത്.

യോനായുടെ പുസ്തകത്തിനു പുറമേ എബ്രായ ബൈബിളിലെ രജാക്കന്മാരുടെ ഒന്നാം പുസ്തകവും (14:25) യോനാ എന്നൊരു പ്രവാചകനെ പരാമർശിക്കുന്നുണ്ട്. എന്നാൽ ക്രി.മു. എട്ടാം നൂറ്റാണ്ടു പശ്ചാത്തലമായുള്ള ആ പ്രവാചകനുമായി ബന്ധപ്പെട്ട യഥാർത്ഥ സംഭവമാണ് ഈ പുസ്തകത്തിലുള്ളതെന്നു കരുതുന്ന ബൈബിൾ പണ്ഡിതന്മാർ ഇന്നു ചുരുക്കമാണ്. ദൈവനീതിയുടെയും സാർവലൗകികതയും ദൈവകാരുണ്യത്തിന്റെ വലിപ്പവും ചിത്രീകരിക്കുന്ന ഐതിഹ്യമോ ഗുണപാഠകഥയോ ആയി ഇതിനെ കരുതുന്നവരാണ് യഹൂദ, ക്രിസ്തീയ പാരമ്പര്യങ്ങളിൽ പെട്ട ഇന്നത്തെ മിക്കവാറും വ്യാഖ്യാതാക്കൾ. കഥയുടെ വിശദാംശങ്ങൾ പലതും ഇതിനു തെളിവായി ചൂണ്ടിക്കണിക്കപ്പെട്ടിട്ടുണ്ട്: നിനവേ നഗരം നടന്നു താണ്ടാൻ മൂന്നു ദിവസം വേണ്ടി വരുന്നതും, ഒരു രാത്രി കൊണ്ടു പടർന്നു പന്തലിക്കുന്ന ചെടിയും, മനുഷ്യരോടൊപ്പം ചാക്കുടുത്ത് ഉപവസിക്കുന്ന വളർത്തു മൃഗങ്ങളും എല്ലാം ഇതിനെ കല്പിതകഥയായി കാട്ടിത്തരുന്നു.
തന്റെ വിനാശപ്രവചനം നിറവേറിക്കാണുന്നതിൽ മാത്രം ശ്രദ്ധവെച്ച് അതിനായി കുടിൽകെട്ടി കാത്തിരിക്കുന്ന യോനായുടെ ചിത്രം യഹൂദപ്രവാചക പാരമ്പര്യത്തിന്റെ കൊടും വിമർശനമാണെന്ന അഭിപ്രായവും നിലവിലുണ്ട്. ഈ വാദമനുസരിച്ച്, മത്സ്യോദരത്തിൽ കിടന്ന് യോനാ പാടുന്ന ദൈവസങ്കീർത്തനം പോലും ഇസ്രായേലിയ ഭക്തിയുടെ പരിഹാസമാണ്. സങ്കീർത്തനത്തിനൊടുവിൽ, വിമോചനം കർത്താവിൽ നിന്നാണെന്ന് യോനാ പറയുന്നതോടെ മത്സ്യം യോനായെ ഛർദ്ദിക്കുന്നു. പ്രാർത്ഥനാഗീതത്തിന്റെ അവസാനം അതിലെ ഭക്തി മനം പുരട്ടലുണ്ടാക്കും വിധം മധുരവും അപ്രസക്തമാം വിധം ഗഹനവും ആയപ്പോഴാണ് മത്സ്യം പ്രവാചകനെ ഛർദ്ദിച്ചതെന്നാണ് വാദം.

 എബ്രായബൈബിളിലെ ഏറ്റവും ഒടുവിൽ എഴുതപ്പെട്ട ഗ്രന്ഥങ്ങളിൽ ഒന്നാണിതെന്ന് യഹൂദവിജ്ഞാനകോശം പറയുന്നു. "ഇതിനേക്കാൾ പഴക്കം കുറഞ്ഞ് എസ്തേറും, ദാനിയേലും ദിനവൃത്താന്തവും മാത്രമാണുള്ളത്."

...when the Song's piety becomes sickeningly sweet or unwittingly perceptive...the Prophet is vomited to onto dry land."


</doc>
<doc id="135873" url="https://ml.wikipedia.org/wiki?curid=135873" title="ഈവ ടാങ്ഗ്വേ">
ഈവ ടാങ്ഗ്വേ

ഈവ ടാങ്ഗ്വേ ഒരു ഫ്രഞ്ച്-അമേരിക്കൻ ചിത്രകാരനായിരുന്നു. 1900 ജനുവരി 5-ന് പാരീസിൽ ജനിച്ചു. പഠനകാലത്തു തന്നെ സർറിയലിസത്തിന്റെ സൈദ്ധാന്തിക ധാരകൾ ഉൾക്കൊള്ളാൻ ഇദ്ദേഹം ശ്രമിച്ചിരുന്നു. എന്നാൽ 1923 വരെ ഒരു ചിത്രകാരനാകണം എന്ന ആഗ്രഹം ടാങ്ഗ്വേ വച്ചു പുലർത്തിയിരുന്നില്ല. 1923-ൽ ജോർജ്വോ ഡി ഷിറികോയുടെ ഒരു രചനയാണ് ചിത്രകലാരംഗത്തേക്കു കടന്നു ചെല്ലുവാൻ ഇദ്ദേഹത്തെ പ്രേരിപ്പിച്ചത്. തുടർന്ന് ആന്ദ്രേ ബ്രട്ടനുമായി അടുപ്പത്തിലാവുകയും സർറിയലിസ്റ്റുകളുടെ പ്രസിദ്ധീകരണമായ ലാ റെവല്യൂഷൻ സർറിയലിസ്റ്റെയിൽ തുടർച്ചയായി ചിത്രങ്ങൾ വരച്ചു തുടങ്ങുകയും ചെയ്തു. എന്നാൽ രണ്ടാം ലോകയുദ്ധം ആരംഭിച്ചതോടെ ആ സംഘത്തോടു ടാങ്ഗ്വേ വിട പറഞ്ഞു.

മൗലികമായ ചില രചനാസങ്കേതങ്ങൾക്കായുള്ള അന്വേഷണം നടത്തിയ ടാങ്ഗ്വേ "ഓട്ടോമാറ്റിക്" എന്നു വിളിക്കപ്പെട്ട ഒരു ശൈലിയിലുള്ള ചിത്രങ്ങൾ വരച്ചു തുടങ്ങി. ജെനിസിസ് (1926) ഓൺ സോന്നെ (1926) തുടങ്ങിയ ചിത്രങ്ങൾ ഇതിനുദാഹരണങ്ങളാണ്. പിന്നീട് കുറേക്കൂടി മൗലികമായൊരു സർറിയലിസ്റ്റു ശൈലിയാണ് ടാങ്ഗ്വേ പിന്തുടർന്നത്. ഇദ്ദേഹത്തിന്റെ ചിത്രങ്ങളിൽ വെളിച്ചം ക്ഷീരശോഭയാർന്നതും, ചിലപ്പോൾ അതാര്യവുമായി അനുഭവപ്പെടാറുണ്ടായിരുന്നു, മരുപ്രദേശങ്ങളും ആകാശച്ചരിവും തമ്മിൽ സന്ധിക്കുന്ന ചക്രവാളത്തിന്റെ ചിത്രീകരണത്തിൽ വ്യത്യസ്തമായൊരു ശൈലി പ്രയോഗിക്കാനും ഇദ്ദേഹം ശ്രമിച്ചു. 1929-ലെ റുബാൻ ഡി എക്സെസ് തുടങ്ങിയ ചിത്രങ്ങൾ ഇതിനുദാഹരണങ്ങളാണ്.

1938-ൽ ഇദ്ദേഹം കേ സേഗ് എന്നൊരു അമേരിക്കൻ സർറിയലിസ്റ്റു ചിത്രകാരിയെ പരിചയപ്പെട്ടു. രണ്ടാം ലോകയുദ്ധാരംഭത്തിൽ അവരോടൊപ്പം ന്യൂയോർക്കിൽ താമസമാക്കി, ഇദ്ദേഹം. 1941-ൽ അവരിരുവരും വുഡ്ബറിയിലേക്കു താമസം മാറ്റി. 1948-ൽ ടാങ്ഗ്വേ അമേരിക്കൻ പൗരത്വം നേടി.

ഇദ്ദേഹത്തിന്റെ രചനകളെല്ലാം വൈയക്തിക സ്വപ്നങ്ങളുടെ വിശാലവും വിശദാംശങ്ങളടങ്ങിയതുമായ സൃഷ്ടികളാണ്. ഡിമെയ്ൻ ഓൺ മി ഫുസുലി (1928), ഡിവിസിബിലൈറ്റ് ഇൻഡിഫൈനി (1942) മൾട്ടിപ്ലിക്കേഷൻ ഡി ആർക്സ് (1954) തുടങ്ങിയവയാണ് മുഖ്യചിത്രങ്ങൾ. 1954-ലെ നോംബ്രെസ് ഇമാജിമെയേർഴ്സ് ആണ് അവസാനചിത്രം. 1955 ജനുവരി 15-നു വുഡ്ബറിയിൽ ഇദ്ദേഹം നിര്യാതനായി.



</doc>
<doc id="135879" url="https://ml.wikipedia.org/wiki?curid=135879" title="റേഷൻ കാർഡ്">
റേഷൻ കാർഡ്

നിയന്ത്രിത അളവിൽ ആവശ്യങ്ങൾക്കുള്ള ഭക്ഷ്യ, ഭക്ഷ്യേതര വസ്തുക്കളുടെ വിതരണത്തിനെ പൊതുവായി റേഷനിങ് എന്ന് പറയുന്നു. അത്തരം സംവിധാനത്തിൽ ഉപഭോക്താവിനെ തിരിച്ചറിയുന്നതിനും വിതരണം ചെയ്ത ഭക്ഷ്യ-ഭക്ഷ്യേതര വസ്തുക്കളുടെ അളവ് രേഖപ്പെടുത്തുന്നതിനും ഉള്ള ഒരു രേഖയാണ് റേഷൻ കാർഡ്..

ഇന്ത്യയിലെ പൊതുവിതരണ സമ്പ്രദായത്തിലെ അംഗീകൃത ചില്ലറ വില്പന ശാലകളിൽ നിന്നും റേഷൻ സാധനങ്ങൾ കിട്ടുന്നതിനു വേണ്ട പ്രാഥമിക രേഖയാണ് റേഷൻ കാർഡ്. സംസ്ഥാന സർക്കാറുകൾക്ക് ഇതിന്റെ വിതരണത്തിനും നിയന്ത്രണത്തിനുമുള്ള അധികാരം നൽകിയിരിക്കുന്നു. താലൂക്ക് സപ്ലൈ ഓഫീസറോ അസിസ്റ്റന്റ് സപ്ലൈ ഓഫീസറോ ആണ് റേഷൻ കാർഡ് അനുവദിക്കുന്നത്. കുടുംബത്തിലെ വ്യക്തികളുടെ ഒരു പട്ടിക, കാർഡ് ഉടമ റേഷൻകാർഡ് ഉപയോഗിച്ച് വാങ്ങിയ സാധനങ്ങളുടെ വിവരങ്ങൾ എന്നിവ റേഷൻ കാർഡിൽ രേഖപ്പെടുത്തുന്നു. 

2017 ജൂൺ ഒന്നോടെ സംസ്ഥാന സർക്കാർ റേഷൻ കാർഡ് നാലു തരമായി തിരിച്ചിരുന്നു. 

മഞ്ഞ കാർഡ് - സാമൂഹികമായും സാമ്പത്തികമായും ഏറ്റവും പിന്നാക്കം നിൽക്കുന്ന എഎവൈ വിഭാഗത്തിന്. 

ആനുകൂല്യം: 28 കിലോ അരിയും ഏഴു കിലോ ഗോതമ്പും പൂർണമായും സൗജന്യമായി.

പിങ്ക് കാർഡ്- മുൻഗണനാവിഭാഗത്തിന്.

ആനുകൂല്യം: കുടംബത്തിലെ ഓരോ അംഗത്തിനും അഞ്ചു കിലോഗ്രാം ഭക്ഷ്യധാന്യം സൗജന്യം. 

നീല കാർഡ്- സംസ്ഥാന സബ്സിഡി ലഭിക്കുന്നവർക്ക്. 

ആനുകൂല്യം: സബ്സിഡിയുള്ള ഓരോരുത്തർക്കും രണ്ടു കിലോ അരി രണ്ടു രൂപ നിരക്കിൽ.

വെളുത്ത കാർഡ് - സാമ്പത്തികമായി മുൻപന്തിയിൽ നിൽക്കുന്ന പൊതുവിഭാഗത്തിന്.

ആനുകൂല്യം: അരി 8.90 രൂപ നിരക്കിൽ. ഗോതമ്പ് 6.70 രൂപ നിരക്കിൽ

ഉപഭോക്താക്കളെ ദാരിദ്ര രേഖ അടിസ്ഥാനമാക്കി എ.പി.എൽ , ബി.പി.എൽ എന്ന് രണ്ടായി തിരിച്ചിരിക്കുന്നു. ബി.പി.എൽ റേഷൻ കാർഡുകൾക്ക് പുറം കവറിന് പിങ്ക് കവറും എ.പി.എൽ റേഷൻ കാർഡുകൾക്ക് പുറം കവറിന് ഇളം നീല നിറവും ആയിരിക്കും,കൂടാതെ സംസ്ഥാന സർക്കാർ കൂടുതൽ രണ്ടു വിഭാഗങ്ങളെ കൂടി കൂട്ടിച്ചേർത്തിട്ടുണ്ട്.റേഷൻ കാർഡിൽ മുൻപേജിൽ ഗൃഹനാഥന്റെ / ഗൃഹനാഥയുടെ ഫോട്ടോ ഉണ്ടായിരിക്കും. കൂടാതെ പഞ്ചായത്തിന്റെ പേരും പിൻകോഡും അടക്കമുള്ള പൂർണമായ മേൽവിലാസവും രേഖപ്പെടുത്തുന്നു. പുറം കവറിന്റെ ഉൾഭാഗത്ത് കുടുംബാംഗങ്ങളുടെ പേരും അവർക്ക് ഗൃഹനാഥനുമായുള്ള ബന്ധവും റേഷൻ കാർഡ് വിതരണം ചെയ്യുന്ന സമയത്തെ അവരുടെ വയസ്സും രേഖപ്പെടുത്തിയിരിക്കും. ഉൾഭാഗത്ത് റേഷൻ കാർഡ് ഉടമ റേഷൻകാർഡ് ഉപയോഗിച്ച് വാങ്ങിയ സാധനങ്ങളുടെ വിവരങ്ങൾ രേഖപ്പെടുത്തുന്നതിനുള്ള ഇടങ്ങളാണ് ഉള്ളത്. 

ഡ്രൈവിങ്ങ് ലൈസൻസ്, ടെലഫോൺ കണക്‌ഷൻ, പാസ്‌പോർട്ട് , ബാങ്ക് അക്കൗണ്ട്, ഗ്യാസ് കണക്ഷൻ, വിവിധ സർകാർ സേവനങ്ങൾ തുടങ്ങി പല സേവനങ്ങൾക്കുമുള്ള തിരിച്ചറിയൽ കാർഡായും ഇത് ഉപയോഗിച്ചു വരുന്നു. 

കേരളത്തിൽ സാധാരണ സംവിധാനത്തിനു പുറമെ പൊതുവിതരണ വകുപ്പിന്റെ വെബ് സൈറ്റിൽ കൂടേയും അക്ഷയ കേന്ദ്രങ്ങൾ വഴിയും കാർഡിന് അപേക്ഷ സ്വീകരിച്ചു വരുന്നു .


</doc>
<doc id="135880" url="https://ml.wikipedia.org/wiki?curid=135880" title="കൈഗ ആണവനിലയം">
കൈഗ ആണവനിലയം

കർണാടക സംസ്ഥാനത്തെ , ഉത്തര കന്നട ജില്ലയിലെ കാളി നദിക്കു സമീപം കൈഗ എന്ന സ്ഥലത്ത് സ്ഥിതി ചെയ്യുന്ന ആണവനിലയമാണ് കൈഗ ആണവനിലയം.ഈ ആണവശക്തി നിലയം പ്രവർത്തനമാരംഭിച്ചത് 2000 ത്തിലാണ്. 220 മെഗാവാട്ട് ശേഷി വീതം ഉള്ള നാല് ഘടകങ്ങളിൽ, നാലാമത്തേത്കൂടി 2010 നവംബർ 27നു പ്രവർത്തനം ആരംഭിച്ചതോടുകൂടി നിലയത്തിന്റെ 880 മെഗാവാട്ട് ലക്‌ഷ്യം നേടി. 2011 ജനുവരി 19നു റിയാക്ടർ ദക്ഷിണ വൈദ്യുത ശ്രുംഖലയുമായി കൂട്ടിയിണക്കി. രാജ്യത്തിന്റെ ആണവോർജ ഉത്പാദന ശേഷി ഇതോടെ 4780 മെഗാവാട്ടായി. ആന്ധ്ര,കർണാടക, കേരളം, തമിഴുനാട്,പുതുശ്ശേരി എന്നീ സംസ്ഥാനങ്ങൾ ഇവിടെ ഉത്പാദിപ്പിക്കുന്ന വൈദ്യുതി പങ്കിടുന്നു. 

ഈ നിലയത്തിന്റെ പുതുക്കിയ നിർമ്മാണ ചെലവു 2275 കോടി രൂപയാണ്. തദ്ദേശീയമായി ഉൽപാദിപ്പ്ക്കുന്ന യുറേനിയം ഇന്ധനമായി ഉപയോഗിക്കുന്ന ഈ നിലയം,കാനഡയുടെ മാതൃക ആയ കാണ്ടു റീയാക്ടർ (CANDU REACTOR) സാങ്കേതികത ആണ് സ്വീകരിച്ചിരിക്കുന്നത്. 880 മെഗാവാട്ടിൽ കൂടുതൽ ശേഷിയുള്ള ഇന്ത്യൻ നിലയങ്ങൾ: താരാപൂർ (1400 മെഗാവാട്ട് ), റാവത്ത്ഭാട്ട (1180 മെഗാവാട്ട്) എന്നിവയാണ് . ന്യൂക്ലിയാർ പവർ കൊർപോറേഷൻ ഓഫ് ഇന്ത്യ ആണ് ഇന്ത്യയിലെ ആണവ നിലയങ്ങളുടെ നടത്തിപ്പുകാർ. നിയന്ത്രണം: എ. ഈ .ആർ..ബീ.( Atomic Energy Regulatory Board )

ഇന്ത്യ യിൽ പ്രവർത്തനസജ്ജമായ ഇരുപതാമത്തെ ആണവ റിയാക്ടർ ആണിത്. ഇതോടെ, ആണവ ഊർജ രംഗത്ത് ഇന്ത്യ ലോകത്തിലെ ആറാമത്തെ വലിയ ശക്തി ആയി തീർന്നിരിക്കുക ആണ്. ഇരുപതിൽ കൂടുതൽ നിലയങ്ങൾ ഉള്ള യു. എസ് , റഷ്യ, ജപ്പാൻ , ചൈന, ഫ്രാൻസ്, ദക്ഷിണ കൊറിയ എന്നിവ ആണ് മറ്റു അഞ്ചു ശക്തികൾ .



</doc>
<doc id="135884" url="https://ml.wikipedia.org/wiki?curid=135884" title="ഗുരുവായൂർ നഗരസഭ">
ഗുരുവായൂർ നഗരസഭ

പൊതുവിവരങ്ങൾ 
കേരളത്തിൽ തൃശ്ശൂർ ജില്ലയിൽ ചാവക്കാട് താലൂക്കിൽ സ്ഥിതിചെയ്യുന്ന ഒരു തദ്ദേശസ്വയംഭരണസ്ഥാപനമാണ് ഗുരുവായൂർ നഗരസഭ. പ്രസിദ്ധമായ ശ്രീകൃഷ്ണക്ഷേത്രം സ്ഥിതിചെയ്യുന്ന ഇവിടം അറിയപ്പെടുന്ന ഒരു തീർത്ഥാടനകേന്ദ്രമാണ്. അതിർത്തികൾ കിഴക്ക് കണ്ടാണശ്ശേരി, പാവറട്ടി പഞ്ചായത്തുകളും, വടക്ക് പുന്നയൂർ, പുന്നയൂർക്കുളം പഞ്ചായത്തുകളും കുന്നംകുളം നഗരസഭയും, പടിഞ്ഞാറ് ചാവക്കാട് നഗരസഭയും, തെക്ക് കടപ്പുറം പഞ്ചായത്തുമാണ്. കേരളത്തിലെ ഏറ്റവും വിസ്തീർണം കുറഞ്ഞ നഗരസഭകളിലൊന്നാണ് ഗുരുവായൂർ. 

ദേവഗുരുവായ ബൃഹസ്പതിയും വായുദേവനും ചേർന്ന് മഹാവിഷ്ണുപ്രതിഷ്ഠ നടത്തിയ സ്ഥലം എന്ന അർത്ഥത്തിലാണ് ഈ പ്രദേശത്തിന് 'ഗുരുവായൂർ' എന്ന് പേരുണ്ടായതെന്ന് ഭക്തജനങ്ങൾ വിശ്വസിച്ചുവരുന്നു. എന്നാൽ കുരവക്കൂത്ത് എന്ന കലാരൂപം നടന്ന സ്ഥലം എന്ന അർത്ഥത്തിൽ വന്ന 'കുരുവയ്യൂർ' ആണ് ഗുരുവായൂരായതെന്ന് ചരിത്രരേഖകൾ പറയുന്നു. സ്വാതന്ത്ര്യത്തിനുമുമ്പ് സാമൂതിരിയുടെ തെക്കൻ അധികാരപരിധിയായിരുന്നു ഗുരുവായൂർ. സാമൂതിരിയുടെ സാമന്തനായിരുന്ന പുന്നത്തൂർ രാജാവാണ് സ്ഥലകാര്യങ്ങൾ നോക്കിയിരുന്നത്. തന്റെ മലബാർ ആക്രമണകാലത്ത് ടിപ്പു സുൽത്താൻ ഗുരുവായൂരും ആക്രമിച്ചിരുന്നു. പ്രധാന ദേവാലയമായ ശ്രീകൃഷ്ണക്ഷേത്രമൊഴിച്ചുള്ള ക്ഷേത്രങ്ങൾ മിക്കതും ഈ ആക്രമണത്തിൽ തകർക്കപ്പെട്ടു.

1962 ജനുവരി 26-നാണ് ഗുരുവായൂരിനെയും സമീപസ്ഥലങ്ങളായ ഇരിങ്ങപ്രം, ചാവക്കാട്, തൈക്കാട് എന്നിവയെയും കൂട്ടിച്ചേർത്ത് ഗുരുവായൂർ ടൗൺഷിപ്പ് രൂപവത്കരിച്ചത്. 1995-ൽ ഇതിനെ നഗരസഭയാക്കി ഉയർത്തി. കോൺഗ്രസിലെ പി.കെ. ശാന്തകുമാരിയായിരുന്നു ആദ്യ അദ്ധ്യക്ഷ. 2010-ൽ സമീപത്തുണ്ടായിരുന്ന തൈക്കാട്, പൂക്കോട് ഗ്രാമപഞ്ചായത്തുകൾ നഗരസഭയിൽ ലയിച്ചു. 2015-ൽ നടന്ന തിരഞ്ഞെടുപ്പിൽ എൽ.ഡി.എഫ്. അധികാരത്തിലേറുകയും കോൺഗ്രസിൽ നിന്ന് പുറത്താക്കപ്പെട്ട ശാന്തകുമാരി ഇടതുപക്ഷപിന്തുണയോടെ മത്സരിച്ച് വീണ്ടും നഗരസഭാദ്ധ്യക്ഷയായി സ്ഥാനമേൽക്കുകയും ചെയ്തു.

പ്രശസ്ത ചലച്ചിത്രപിന്നണിഗായകൻ ഉണ്ണി മേനോൻ, സംവിധായകൻ പി.ടി. കുഞ്ഞുമുഹമ്മദ്, പ്രമുഖ സാഹിത്യകാരൻ ഉണ്ണികൃഷ്ണൻ പുതൂർ തുടങ്ങിയവർ ഗുരുവായൂർ നഗരസഭയിൽ നിന്നുള്ളവരാണ്.


ഗുരുവായൂരിലെ ഭൂപ്രകൃതി സമതല മേഖലയിൽപെടുന്നു. ചരിവുകളോ കുന്നിൻ പുറങ്ങളോ ഇല്ലാത്ത നിരപ്പായ ഭൂപ്രകൃതിയാണ് ഇവിടുത്തേത്. ഭുരിഭാഗവും പൂഴി പ്രദേശമാണ്. കടലിനോട് വളരെ അടുത്ത് കിടക്കുന്നതിനാൽ പൊതുവേ ഇവിടത്തെ ജലത്തിന് ഉപ്പുരസമാണ്.

കിണറുകളും കുളങ്ങളുമാണ് ഇവിടുത്തെ പ്രധാന ജലസ്രോതസ്സുകൾ. നദികളോ തടാകങ്ങളോ ഒന്നും നഗരസഭയുടെ പരിധിയിലില്ല. 

42 ആനകളെ വളരെ ശ്രദ്ധയോടെ സംരക്ഷിച്ചു വരുന്ന ഗുരുവായൂരിലെ പുന്നത്തൂർ കോട്ട ഒരു വിനോദ സഞ്ചാര കേന്ദ്രമാണ്. ഗുരുവായൂർ ദേവസ്വത്തിന്റെ ഉടമസ്ഥതയിലാണ് പുന്നത്തൂർ കോട്ട. ആദ്യം പുന്നത്തൂർ രാജാവിന്റെ കീഴിലായിരുന്ന ഈ സ്ഥലം 1975-ലാണ് ദേവസ്വത്തിന് ലഭിച്ചത്. ഗജരാജൻ ഗുരുവായൂർ കേശവന്റെ നേതൃത്വത്തിൽ 38 ആനകളാണ് അന്നത്തെ ആനത്താവളമായിരുന്ന സാമൂതിരി കോവിലകപ്പറമ്പിൽ നിന്ന് ഘോഷയാത്ര നടത്തിയത്. ഗുരുവായൂരിൽ വരുന്നവർ ഇവിടെയും സന്ദർശനം നടത്താറുണ്ട്. 

അക്ഷരേഖക്ക് 10°-35’ വടക്കും ധൃവരേഖയ്ക്ക് 76°00’ കിഴക്കുമായിട്ടാണ് ഗുരുവായൂർ നഗരസഭ സ്ഥിതി ചെയ്യുന്നത്. തൃശ്ശൂർ ജില്ലയിൽ ചാവക്കാട് താലൂക്കിൽപ്പെട്ടതാണ് ഗുരുവായൂർ നഗരസഭ. സമുദ്രനിരപ്പിൽ നിന്നും ശരാശരി 11 അടിയാണ് ഉയരം. സമുദ്രതീരത്തേക്ക് 4 കീലോമീറ്ററോളം ദൂരം വരും. പ്രധാനകൃഷി തെങ്ങാണ്. പുരയിടങ്ങളിലും ഏറ്റവും ചെറിയ സ്ഥലങ്ങളിൽപോലും ഈ കൃഷിയുണ്ട്.



</doc>
<doc id="135895" url="https://ml.wikipedia.org/wiki?curid=135895" title="ആലീസ് ഇൻ വണ്ടർലാന്റ്">
ആലീസ് ഇൻ വണ്ടർലാന്റ്

സിബി മലയിലിന്റെ സംവിധാനത്തിൽ ജയറാം, വിനീത്, സന്ധ്യ, ലയ, ജ്യോതിർമയി എന്നിവർ പ്രധാനവേഷങ്ങളിൽ അഭിനയിച്ച് 2005-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ആലീസ് ഇൻ വണ്ടർലാന്റ്. സിനിമ കമ്പനിയുടെ ബാനറിൽ സോണിയ സിയാദ് ആണ് ഈ ചിത്രം നിർമ്മിച്ചിരി്കകുന്നത്. കെ. ഗിരീഷ്കുമാർ ആണ് ഈ ചിത്രത്തിന്റെ തിരക്കഥാക്കൃത്ത്.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് വിദ്യാസാഗർ ആണ്. 



</doc>
<doc id="135914" url="https://ml.wikipedia.org/wiki?curid=135914" title="ആലങ്ങാട് ബ്ലോക്ക് പഞ്ചായത്ത്">
ആലങ്ങാട് ബ്ലോക്ക് പഞ്ചായത്ത്

എറണാകുളം ജില്ലയിൽ പറവൂർ, ആലുവ എന്നീ താലൂക്കുകളിലായാണ് 79.41 ചതുരശ്രകിലോമീറ്റർ വിസ്തീർണ്ണമുള്ള ആലങ്ങാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. ഈ ബ്ളോക്ക് പഞ്ചായത്ത് കരുമാല്ലൂർ, വരാപ്പുഴ, ആലങ്ങാട്, ഏലൂർ, കടുങ്ങല്ലൂർ എന്നീ അഞ്ചു ഗ്രാമപഞ്ചായത്തുകൾ ഉൾക്കൊള്ളുന്നു. 

ആലങ്ങാട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ആലങ്ങാട് ബ്ലോക്ക് പഞ്ചായത്ത്<br>
ആലങ്ങാട് - 683511<br>
ഫോൺ : 0484 2670486<br>
ഇമെയിൽ : bdoagd@gmail.com

 


</doc>
<doc id="135915" url="https://ml.wikipedia.org/wiki?curid=135915" title="ദി ഇൻവിസിബ്ൾ മാൻ">
ദി ഇൻവിസിബ്ൾ മാൻ

എച്ച്.ജി വെൽസിന്റെ പ്രശസ്തമായ ശാസ്ത്ര സാങ്കല്പിക നോവെല്ലയാണ് ദി ഇൻവിസിബ്ൾ മാൻ. അദൃശ്യൻ,അദൃശ്യ മനുഷ്യൻ എന്നീ പേരുകളിൽ മലയാളത്തിലേക്കും പരിഭാഷ ചെയ്യപ്പെട്ടിട്ടുണ്ട്.

ഈ നോവലിലെ ശാസ്ത്രജ്ഞനായ കഥാപാത്രമാണ് ഗ്രിഫിൻ. ഗ്രിഫിന്റെ ശാസ്ത്രനിയമപ്രകാരം ഒരു വ്യക്തിയുടെ അപവർത്തനസൂചിക(Refractive index) വായുവിന്റെ സൂചികവിലക്കു തുല്യമാകുകയും, ആ വ്യക്തിയുടെ ശരീരത്തിൽ നിന്നും പ്രകാശം പ്രതിഫലിക്കാതിരിക്കുകയും ശരീരത്തിലേക്കു പ്രകാശം ആഗിരണം ചെയ്യപ്പെടാതിരിക്കുകയും ചെയ്താൽ ആ വ്യക്തി അദൃശ്യൻ ആവും.

ഗ്രിഫിൻ തന്റെ ശരീരത്തിൽ തന്നെ ഈ പരീക്ഷണം വിജയകരമായി നടത്തിയെങ്കിലും ദൃശ്യതയിലേക്കു തിരിച്ചുവരാൻ സാധിച്ചില്ല.

ഈ കഥയെ ആസ്പദമാക്കി വളരെയധികം സിനിമകൾ നിർമ്മിക്കപ്പെട്ടിട്ടുണ്ട്. 



</doc>
<doc id="135916" url="https://ml.wikipedia.org/wiki?curid=135916" title="അങ്കമാലി ബ്ലോക്ക് പഞ്ചായത്ത്">
അങ്കമാലി ബ്ലോക്ക് പഞ്ചായത്ത്

എറണാകുളം ജില്ലയിൽ ആലുവ താലൂക്കിലാണ് 203.19 ചതുരശ്രകിലോമീറ്റർ വിസ്തീർണ്ണമുള്ള അങ്കമാലി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

അങ്കമാലി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

അങ്കമാലി ബ്ലോക്ക് പഞ്ചായത്ത്<br>
അങ്കമാലി - 683572<br>
ഫോൺ : 0484 2452270<br>
ഇമെയിൽ : bdoangamaly@gmail.com

 


</doc>
<doc id="135919" url="https://ml.wikipedia.org/wiki?curid=135919" title="പുളിയംപറമ്പ്">
പുളിയംപറമ്പ്

മലപ്പുറത്തെ കൊണ്ടോട്ടിക്കടുത്തു സ്ഥിതി ചെയ്യുന്ന ഒരു കൊച്ചു ഗ്രാമമാണ് പുളിയംപറമ്പ്. അറുനൂറോളം കുടുമ്പങ്ങൾ തിങ്ങി താമസിക്കുന്ന പുളിയംപരംബിൽ യുവാക്കൾ നേത്ര്വത്വം കൊടുക്കുന്ന പല സാംസ്കാരിക ക്ലബുകളും ഉണ്ട്. അതു പോലെ തന്നെ വിശാലമായി കിടക്കുന്ന പുളിയംപറമ്പിൽ തലയുയർത്തി നിൽക്കുന്ന ജുമാ മസ്ജിദും, മദ്രസകളും, ലൈബ്രറി, പോസ്റ്റ്‌ ഓഫീസ്, ഗ്രാമിൻ ബാങ്ക്, മറ്റുള്ള പല സ്ഥാപനങ്ങളും തിങ്ങി നിൽക്കുന്നു പുളിയംപറമ്പിൽ. പിന്നെ ജനങ്ങൾക്ക്‌ ഉപകാരപ്രദമായ പള്ളികുളവും ( സ്ത്രീകൾക്ക് വേറെ , പുരുഷന്മാർക്ക് വേറെ , മൃഗങ്ങൾക്ക് വേറെ , വുളുവിന് വേറെ അങ്ങനെ നാളായി തിരിച്ചിരിക്കുന്ന പള്ളികുളവും ) ചെറിയ കുട്ടികൾക്ക് വേണ്ടി അംഗൻവാടി, അത് പോലെ വലിയവർക്കു കളിക്കാനായി വലിയ ഗ്രൌണ്ടും ഉണ്ട് . ( രായിൻ മമ്മദ് മെമ്മോറിയൽ ഗ്രൌണ്ട് ) .


</doc>
<doc id="135920" url="https://ml.wikipedia.org/wiki?curid=135920" title="കൂവപ്പടി ബ്ലോക്ക് പഞ്ചായത്ത്">
കൂവപ്പടി ബ്ലോക്ക് പഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിലാണ് 372 ചതുരശ്രകിലോമീറ്റർ വിസ്തീർണ്ണമുള്ള കൂവപ്പടി ബ്ലോക്ക് പഞ്ചായത്ത് സ്ഥിതി ചെയ്യുന്നത്. 

കൂവപ്പടി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കൂവപ്പടി ബ്ളോക്ക് പഞ്ചായത്ത്<br>
കുറുപ്പംപടി-683545<br>
ഫോൺ : 0484-2523557<br>
ഇമെയിൽ : bdokoovapady@yahoo.com

 


</doc>
<doc id="135921" url="https://ml.wikipedia.org/wiki?curid=135921" title="കോതമംഗലം ബ്ലോക്ക് പഞ്ചായത്ത്">
കോതമംഗലം ബ്ലോക്ക് പഞ്ചായത്ത്

എറണാകുളം ജില്ലയിൽ കോതമംഗലം താലൂക്കിലാണ് 795.01 ചതുരശ്രകിലോമീറ്റർ വിസ്തീർണ്ണമുള്ള കോതമംഗലം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

കോതമംഗലം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കോതമംഗലം ബ്ളോക്ക് പഞ്ചായത്ത്<br>
കോതമംഗലം-686691<br>
ഫോൺ : 0485-2822544<br>
ഇമെയിൽ : bdokmgm@gmail.com

 


</doc>
<doc id="135923" url="https://ml.wikipedia.org/wiki?curid=135923" title="മൂവാറ്റുപുഴ ബ്ലോക്ക് പഞ്ചായത്ത്">
മൂവാറ്റുപുഴ ബ്ലോക്ക് പഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിലാണ് 206.07 ചതുരശ്രകിലോമീറ്റർ വിസ്തീർണ്ണമുള്ള മുവാറ്റുപുഴ ബ്ലോക്ക് പഞ്ചായത്ത് സ്ഥിതി ചെയ്യുന്നത്. 

മൂവാറ്റുപുഴ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മൂവാറ്റുപുഴ ബ്ളോക്ക് പഞ്ചായത്ത്<br>
മുടവൂർ-686691<br>
ഫോൺ : 0485-2812714<br>
ഇമെയിൽ : bdomvpa@yahoo.com

 


</doc>
<doc id="135925" url="https://ml.wikipedia.org/wiki?curid=135925" title="പള്ളുരുത്തി ബ്ലോക്ക് പഞ്ചായത്ത്">
പള്ളുരുത്തി ബ്ലോക്ക് പഞ്ചായത്ത്

എറണാകുളം ജില്ലയിലെ കണയന്നൂർ താലൂക്കിലാണ് 33.37 ചതുരശ്രകിലോമീറ്റർ വിസ്തീർണ്ണമുള്ള പള്ളുരുത്തി ബ്ളോക്ക് പഞ്ചായത്ത് സ്ഥിതി ചെയ്യുന്നത്. ഈ ബ്ലോക്ക്1956 നവംബർ ഒന്നിന് നിലവിൽ വന്നു.

ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പള്ളുരുത്തി ബ്ളോക്ക് പഞ്ചായത്ത്<br>
പള്ളുരുത്തി-682006<br>
ഫോൺ : 0484-2232162<br>
ഇമെയിൽ : bdopalluruthy@vsnl.net

 


</doc>
<doc id="135926" url="https://ml.wikipedia.org/wiki?curid=135926" title="പയ്യന്നൂർ ബ്ലോക്ക് പഞ്ചായത്ത്">
പയ്യന്നൂർ ബ്ലോക്ക് പഞ്ചായത്ത്

കണ്ണൂർ ജില്ലയിലെ ഏഴ് ഗ്രാമപഞ്ചായത്തുകൾ ചേർന്ന ഒരു ബ്ലോക്ക് പഞ്ചായത്താണ് പയ്യന്നൂർ ബ്ലോക്ക് പഞ്ചായത്ത്. കുഞ്ഞിമംഗലം, രാമന്തളി, കാങ്കോൽ-ആലപ്പടമ്പ, കരിവെള്ളൂർ-പെരളം, എരമം-കുറ്റൂർ, പെരിങ്ങോം-വയക്കര, ചെറുപുഴ എന്നീ ഏഴ് ഗ്രാമപഞ്ചായത്തുകളാണ് ഈ ബ്ലോക്ക് പഞ്ചായത്തിൽ ഉൾപ്പെടുന്നത്.



</doc>
<doc id="135929" url="https://ml.wikipedia.org/wiki?curid=135929" title="പാമ്പാക്കുട ബ്ലോക്ക് പഞ്ചായത്ത്">
പാമ്പാക്കുട ബ്ലോക്ക് പഞ്ചായത്ത്

എറണാകുളം ജില്ലയിൽ മൂവാറ്റുപുഴ താലൂക്കിലാണ് 213.6 ചതുരശ്രകിലോമീറ്റർ വിസ്തീർണ്ണമുള്ള പാമ്പാക്കുട ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1956 നവംബർ 6-നാണ് പാമ്പാക്കുട ബ്ളോക്ക് രൂപീകൃതമായത്. 

പാമ്പാക്കുട ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പാമ്പാക്കുട ബ്ളോക്ക് പഞ്ചായത്ത്<br>
അഞ്ചൽപ്പെട്ടി-686667<br>
ഫോൺ : 0485-2272282<br>
ഇമെയിൽ : bdopampakuda@yahoo.in

 


</doc>
<doc id="135932" url="https://ml.wikipedia.org/wiki?curid=135932" title="തോട്ടെക്കാട്‌">
തോട്ടെക്കാട്

മലപ്പുറം ജില്ലയിൽ മഞ്ചേരി മണ്ഡലത്തിലെ പുൽപ്പറ്റ പഞ്ചായത്തിലെ ഒരു ഗ്രാമമാണ് തോട്ടെക്കാട്‌. മഞ്ചേരിയിൽ നിന്നും ഏകദേശം 6 കിലോ മീറ്റർ കിഴിശ്ശേരി റൂട്ടിലൂടെ പോയാൽ ഇവിടെ എത്തിച്ചേരാം.


</doc>
<doc id="135933" url="https://ml.wikipedia.org/wiki?curid=135933" title="പാറക്കടവ് ബ്ലോക്ക് പഞ്ചായത്ത്">
പാറക്കടവ് ബ്ലോക്ക് പഞ്ചായത്ത്

എറണാകുളം ജില്ലയിൽ പറവൂർ, ആലുവ എന്നീ താലൂക്കുകളിലായാണ് 101.62 ചതുരശ്രകിലോമീറ്റർ വിസ്തീർണ്ണമുള്ള പാറക്കടവ് ബ്ളോക്ക് പഞ്ചായത്ത് സ്ഥിതി ചെയ്യുന്നത്.

പാറക്കടവ് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പാറക്കടവ് ബ്ളോക്ക് പഞ്ചായത്ത്<br>
കുറുമശ്ശേരി-683579<br>
ഫോൺ : 0484-2473031<br>
ഇമെയിൽ : bdoparakadavu@gmail.com

 


</doc>
<doc id="135935" url="https://ml.wikipedia.org/wiki?curid=135935" title="പറവൂർ ബ്ലോക്ക് പഞ്ചായത്ത്">
പറവൂർ ബ്ലോക്ക് പഞ്ചായത്ത്

എറണാകുളം ജില്ലയിൽ പറവൂർ താലൂക്കിലാണ് 67.63 ചതുരശ്രകിലോമീറ്റർ വിസ്തീർണ്ണമുള്ള പറവൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പറവൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പറവൂർ ബ്ളോക്ക് പഞ്ചായത്ത്<br>
കൈതാരം-683519<br>
ഫോൺ : 0484-2443429<br>
ഇമെയിൽ : bdonparavur@gmail.com

 


</doc>
<doc id="135944" url="https://ml.wikipedia.org/wiki?curid=135944" title="വടവുകോട് ബ്ലോക്ക് പഞ്ചായത്ത്">
വടവുകോട് ബ്ലോക്ക് പഞ്ചായത്ത്

എറണാകുളം ജില്ലയിൽ കുന്നത്തുനാട് താലൂക്കിലാണ് 185.95 ചതുരശ്രകിലോമീറ്റർ വിസ്തീർണ്ണമുള്ള വടവുകോട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1961 ഒക്ടോബറിലാണ് ഈ ബ്ളോക്ക് രൂപീകൃതമായത്

വടവുകോട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

വടവുകോട് ബ്ളോക്ക് പഞ്ചായത്ത്<br>
കോലഞ്ചേരി-682311<br>
ഫോൺ : 0484-2760249<br>
ഇമെയിൽ : bdovadavucode@rediffmail.com

 


</doc>
<doc id="135946" url="https://ml.wikipedia.org/wiki?curid=135946" title="ഇന്തോ ടിബറ്റൻ അതിർത്തി പോലീസ്">
ഇന്തോ ടിബറ്റൻ അതിർത്തി പോലീസ്

ചൈനയുമായുള്ള അതിർത്തിയിൽ വിന്യസിച്ചിരിക്കുന്ന ഇന്ത്യയുടെ അർദ്ധസൈനിക വിഭാഗമാണ് ഇന്തോ-ടിബറ്റൻ ബോർഡർ പോലീസ് (ഐ.ടി.ബി.പി.) അഥവാ ഭാരത് തിബറ്റ് സീമാ പോലീസ്. 1962 ഒക്ടോബർ മാസം 24 നു രൂപം കൊണ്ട സംഘടന ഇന്ന്, ലഡാക്കിലെ കാരക്കോറം ചുരം മുതൽ അരുണാചൽ പ്രദേശിലെ ദിഫു ലാ വരെയുള്ള ഹിമാലയ പർവ്വതനിരകളിൽ 3488 കിലോമീറ്റർ ദൈർഘ്യമുള്ള ഭാരത-ചൈന അതിർത്തിയിൽ വിന്യസിക്കപ്പെട്ടിരിക്കുന്നു. 9000 അടി മുതൽ 18500 അടി വരെ ഉയരത്തിലുള്ള ഇന്തോ-ചൈന അതിർത്തിയിലെ പശ്ചിമ മദ്ധ്യ പൂർവ സെക്ടറുകൾ ഇതിലുൾപ്പെടുന്നു.
പർവ്വതാരോഹണത്തിൽ പ്രത്യേക പരിശീലനം ലഭിച്ച ഓഫീസർമാരും ജവാന്മാരും ഈ പാരാമിലിട്ടറി ഫോഴ്സിന്റെ ശക്തിയാണ്.

സി.ആർ പി.എഫ് ആക്ട് പ്രകാരം 1962 ഒക്ടോബർ 24 ആം തീയതിയാണ് ഐ.ടി.ബി.പി. നിലവിൽ വന്നതെങ്കിലും 1992-ൽ പാർലമെന്റ് ഐ.ടി.ബി.പി ആക്ട് പാസ്സാക്കി.

രാജ്യസുരക്ഷ കാത്തുസൂക്ഷിക്കുന്നതോടൊപ്പം സാഹസികത നിറഞ്ഞ ജോലിചെയ്യുന്ന്തിന് താത്പര്യമുള്ള യുവതീയുവാക്കൾക്ക് ഐ.ടി.ബി.പി. യിൽ അംഗമാകാവുന്നതാണ്. സ്കീയിംഗ്, പർവ്വതാരോഹണം, ട്രെക്കിംഗ്, റിവർ റാഫ്റ്റിംഗ് തുടങ്ങിയവ ഈ ഫോഴ്സിന്റെ ചില പ്രത്യേകതകളാണ്. ഐ.ടി. ബി.പി ജവാന്മാർ ഹിമാലയം പോലുള്ള അതിശൈത്യപ്രദേശങ്ങളിൽ കനത്ത മഞ്ഞിനകത്തും ഡ്യൂട്ടി ചെയ്യുന്നു. വെല്ലുവിളി നിറഞ്ഞ ജീവിതസാഹചര്യത്തിൽ രാജ്യത്തെ സേവിക്കാനും ഐ.ടി.ബി.പി അവസരം നൽകുന്നു. എംപ്ലോയ്മെന്റ് ന്യൂസ്, വിവിധ ഭാഷകളിലെ പ്രമുഖപത്രങ്ങൾ എന്നിവയിലാണ് അപേക്ഷ ക്ഷണിച്ച് പരസ്യം നൽകുന്നത്. മലയാളത്തിൽ മാതൃഭൂമി തൊഴിൽവാർത്ത, മനോരമ തൊഴിൽവീഥി തുടങ്ങിയ തൊഴിലന്വേഷണ വാരികകളിലും ഒഴിവ് വിവരം രേഖപ്പെടുത്താറുണ്ട്.
അസിസ്റ്റന്റ് കമാണ്ടന്റ്, സബ് ഇൻസ്പെക്ടർ, ഹെഡ് കോൺസ്റ്റബിൾ, കോൺസ്റ്റബിൾ എന്നീ നാല് തസ്തികകളിലേയ്ക്കാണ് ഐ.ടി.ബി.പി. ഒഴിവുവരുന്ന മുറയ്ക്ക് സമയാസമയങ്ങളിൽ അപേക്ഷ ക്ഷണിക്കുന്നത്. 
മിനിസ്ട്രി ഓഫ് ഹോം അഫയേഴ്സിന്റെ ക്കിഴിൽ വരുന്ന കമ്പൈൻഡ് സ്പെഷ്യൽ സെലക്ഷൻ ബോർഡ് യു.പി.എസ്.സി വഴിയാണ് അസിസ്റ്റന്റ് കമാണ്ടർമാരെ തിരഞ്ഞെടുക്കുന്നത്. രണ്ട് തലത്തിലുള്ള എഴുത്തുപരീക്ഷയുണ്ട്. ഇന്റലിജൻസ് ടെസ്റ്റ്, ജനറൽ നോളഡ്ജ് അന്റ് എസ്സേ റൈറ്റിംഗ്. തുടർന്ന് ശാരീരിക ക്ഷമതാപരീക്ഷയും ഇന്റർവ്യൂവും നടത്തും.
പട്ടികജാതിയിൽപെട്ട ഉദ്യോഗാർത്ഥികൾക്ക് 15%, പട്ടികവർഗ്ഗത്തിൽപ്പെട്ടവർക്ക് 7.5%, ഓ.ബി.സി വിഭാഗക്കാർക്ക് 27 % എന്നിങ്ങനെയാണ് സംവരണം. എഴുത്തുപരീക്ഷ, ശാരീരികക്ഷമതാ പരീക്ഷ, ഇന്റർവ്യൂ എന്നിവയുടെ അടിസ്ഥാനത്തിലായിരിക്കും തിരഞ്ഞെടുപ്പ്.



</doc>
<doc id="135949" url="https://ml.wikipedia.org/wiki?curid=135949" title="വാഴക്കുളം ബ്ലോക്ക് പഞ്ചായത്ത്">
വാഴക്കുളം ബ്ലോക്ക് പഞ്ചായത്ത്

എറണാകുളം ജില്ലയിൽ കുന്നത്തുനാട്,ആലുവ എന്നീ താലൂക്കുകളിലാണ് 131.64 ചതുരശ്രകിലോമീറ്റർ വിസ്തീർണ്ണമുള്ള വാഴക്കുളം ബ്ലോക്ക് പഞ്ചായത്ത് സ്ഥിതി ചെയ്യുന്നത്. 



</doc>
<doc id="135951" url="https://ml.wikipedia.org/wiki?curid=135951" title="ഇടപ്പള്ളി ബ്ലോക്ക് പഞ്ചായത്ത്">
ഇടപ്പള്ളി ബ്ലോക്ക് പഞ്ചായത്ത്

എറണാകുളം ജില്ലയിൽ കണയന്നൂർ താലൂക്കിലാണ് 50.97 ചതുരശ്രകിലോമീറ്റർ വിസ്തീർണ്ണമുള്ള ഇടപ്പള്ളി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1956-ലാണ് ഈ ഇടപ്പള്ളി ബ്ളോക്ക് രൂപീകൃതമായത്. 

ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ഇടപ്പള്ളി ബ്ളോക്ക് പഞ്ചായത്ത്<br>
കുസുമഗിരി-682030<br>
ഫോൺ : 0484-2426636<br>
ഇമെയിൽ : bdoedappally@gmail.com

 


</doc>
<doc id="135957" url="https://ml.wikipedia.org/wiki?curid=135957" title="മുഹമ്മദ് യൂനുസ്">
മുഹമ്മദ് യൂനുസ്

ഒരു ബംഗ്ലാദേശി സാമ്പത്തിക ശാസ്ത്രജ്ഞനും ഗ്രാമീൺ ബാങ്കിന്റെ സ്ഥാപകനുമാണ് മുഹമ്മദ് യൂനുസ് () (ജനനം: 1940 ജൂൺ 28) . പാവങ്ങൾക്ക് ജാമ്യവസ്തു ഇല്ലാതെ തന്നെ ചെറുകിട വായ്പകൾ നൽകി അതിലൂടെ അവരെ സാമ്പത്തിക സ്വയം പര്യാപ്തത നേടാൻ സഹായിക്കുന്ന ഒരു ധനകാര്യസ്ഥാപനമാണ് ഗ്രാമീൺ ബാങ്ക്. 2006-ൽ മുഹമ്മദ് യൂനുസിനും ഗ്രാമീൺ ബാങ്കിനും സംയോജിതമായി സമാധാനത്തിനുള്ള നോബൽ പുരസ്ക്കാരം ലഭിക്കുകയുണ്ടായി.
ബ്രിട്ടീഷ് ഇന്ത്യയിലെ ബംഗാൾ പ്രവിശ്യയുടെ ഭാഗമായിരുന്ന (ഇപ്പോൾ ബംഗ്ലാദേശിൽ) ചിറ്റഗോംഗിലെ ബത്തുവ എന്നു പേരുള്ള ഗ്രാമത്തിലെ ഒരു മുസ്‌ലിം കുടുംബത്തിൽ സ്വർണ്ണവ്യാപാരിയായിരുന്ന ഹാസി ദുലാ മിയാ സൗദാഗറിന്റെയും ഭാര്യ സൂഫിയ ഖതൂണിന്റെയും ഒൻപതുമക്കളിൽ മൂന്നാമനായി 28 ജൂൺ 1940 -ൽ മുഹമ്മദ് യൂനുസ് ജനിച്ചു. 1944-ൽ യൂനുസിന്റെ കുടുംബം ചിറ്റഗോംഗിലേക്ക് താമസം മാറിയപ്പോൾ ഗ്രാമത്തിലെ വിദ്യാലയത്തിൽ നിന്നും ചിറ്റഗോംഗിലുള്ള ലമാ ബാസാർ പ്രൈമറി സ്കൂളിൽ ചേർന്നു പഠനം തുടർന്നു. 1949-ൽ അദ്ദേഹത്തിന്റെ മാതാവിന് മാനസിക അസുഖം ബാധിച്ചിരുന്നു. കിഴക്കൻ പാകിസ്താനിലെ 39000 വിദ്യാർത്ഥികളിൽ നിന്നും പതിനാറാമനായാണ് യൂനുസ് മട്രിക്കുലേഷൻ പരീക്ഷയിൽ വിജയിയായത്. തന്റെ സ്കൂൾ പഠനകാലത്ത് സ്കൗട്ടിൽ സജീവമായിരുന്ന യൂനുസ് 1952-ൽ പടിഞ്ഞാറൻ പാകിസ്താനിലും, ഇന്ത്യയിലും 1955-ൽ കാനഡയിലും സ്കൗട്ട് പ്രവർത്തകരുടെ ബ്രഹത് സംഗമമായ ജംബോറീസിൽ പങ്കെടുക്കുന്നതിന്റെ ഭാഗമായി സന്ദർശിച്ചു. പിന്നീട് ചിറ്റഗോംഗ് കലാലയത്തിൽ ചേർന്ന യൂനുസ് അവിടെ കലാ സാസ്കാരിക പ്രവർത്തനങ്ങളിൽ സജീവമാകുകയും നാടകാഭിനയത്തിനുള്ള പുരസ്കാരം കരസ്ഥമാക്കുകയും ചെയ്തു. 1957-ൽ അദ്ദേഹം ധാക്ക സർവ്വകലാശാലയിൽ ഉപരിപഠനത്തിനായി ചേർന്ന് 1960-ൽ സാമ്പത്തികശാസ്ത്രത്തിൽ ബിരുദവും 1961-ൽ ബിരുദാനന്തരബിരുദവും നേടി.

പഠനത്തിനുശേഷം യൂനുസ് ബ്യൂറോ ഓഫ് ഇക്കണോമിക്സിൽ പ്രൊഫസ്സർ നൂറുൽ ഇസ്‌ലാം, റഹ്മാൻ സോബാൻ എന്നിവരുടെ കീഴിൽ ഗവേഷണ വിദ്യാർത്ഥിയായി തന്റെ ഔദ്യോഗിക ജീവിതം ആരംഭിച്ച അദ്ദേഹം 1961-ൽ ചിറ്റഗോംഗ് കലാലയത്തിൽ സാമ്പത്തിക ശാസ്ത്ര അദ്ധ്യാപകനായി നിയമിതനായി.അതോടൊപ്പം തന്നെ അദ്ദേഹം ഒരു പാക്കേജിംഗ് നിർമ്മാണശാല ലാഭകരമായി നടത്തി വരികയും ചെയ്തിരുന്നു. 1965-ൽ അദ്ദേഹത്തിന് അമേരിക്കയിൽ നിന്നും ഫുൾബ്രൈറ്റ് സ്കോളർഷിപ്പ് വാഗ്ദാനം ചെയ്യപ്പെട്ടു. 1971-ൽ അദ്ദേഹം അമേരിക്കയിലെ വാണ്ടെർ ബിൽറ്റ് സർവ്വകലാശാലയിൽ നിന്നും ജി.പി.ഇ.ഡി. പ്രോഗ്രാമിലൂടെ സാമ്പത്തിക ശാസ്ത്രത്തിൽ ഡോക്ടറേറ്റ് ബിരുദം നേടിയെടുത്തു. അതോടൊപ്പം 1969 മുതൽ 1972 വരെ അദ്ദേഹം മർഫ്രീസ്ബോറോയിലെ മിഡിൽ ടെന്നെസ്സീ സ്റ്റേറ്റ് സർവ്വകലാശാലയിൽ അസിസ്റ്റന്റ് പ്രൊഫസർ ആയി പ്രവർത്തിക്കുകയും ചെയ്തിരുന്നു. 

1971-ൽ ബംഗ്ലാദേശ് വിമോചന യുദ്ധസമയത്ത് അമേരിക്കയിലായിരുന്ന യൂനുസ് അവിടെയുണ്ടായിരുന്ന മറ്റ് ബംഗ്ലാദേശി പൗരന്മാരോടൊപ്പം ചേർന്ന് വിമോചന യുദ്ധത്തിന് പിന്തുണ നൽകാനായി പൗരസമിതി രൂപീകരിക്കുകയും ബംഗ്ലാദേശ് ഇൻഫൊർമേഷൻ കേന്ദ്രം നടത്തുകയും അതോടൊപ്പം നാഷ്‌വില്ലിയിലെ തന്റെ വീട്ടിൽ നിന്നും ഒരു വാർത്താ പത്രിക പ്രസിദ്ധീകരിക്കുകയും ചെയ്തിരുന്നു. യുദ്ധശേഷം ബംഗ്ലാദേശിൽ തിരിച്ചെത്തിയ യൂനുസ് അവിടെ ഭരണകൂടത്തിൽ നൂറുൽ ഇസ്‌ലാം മേധാവിയായിരുന്ന പ്ലാനിംഗ് കമ്മീഷനിൽ നിയമിതനായെങ്കിലും ആ ജോലിയിൽ തൃപ്തനാകാതെ രാജിവെച്ച് ചിറ്റഗോംഗ് സർവ്വകലാശാലയിൽ സാമ്പത്തിക ശാസ്ത്രവിഭാഗം മേധാവിയായി ചുമതല ഏറ്റെടുത്തു.1974-ലെ ഭക്ഷ്യക്ഷാമ കാലത്ത് ദാരിദ്ര്യനിർമ്മാർജ്ജന പ്രവർത്തനങ്ങളിൽ പങ്കാളിയാകുകയും അതിനായി ഗവേഷണ പ്രവർത്തന രൂപേണ ഒരു ഗ്രാമീണ സാമ്പത്തിക വികസന പരിപാടി രൂപീകരിക്കുകയും ചെയ്തു. 1975-ൽ അദ്ദേഹം രൂപം നൽകിയ നബാജുഗ് (പുതിയ യുഗം), തെഭാഗാ ഖമർ (മൂന്ന് അംശ പാടം) എന്നിവ സർക്കാർ ഏറ്റെടുത്ത് നടപ്പാക്കി. ഈ പരിപാടികൾ കൂടുതൽ കാര്യക്ഷമമാക്കാനായി യൂനുസും അദ്ദേഹത്തിന്റെ സഹപ്രവർത്തകരും ചേർന്ന് ഗ്രാം സർക്കാർ (ഗ്രാമീണ സർക്കാർ) എന്ന ആശയം അവതരിപ്പിച്ചു. ഈ പദ്ധതി 1970-കളുടെ അവസാനത്തിൽ പ്രസിഡന്റ് സിയ ഉർ റഹ്മാൻ നടപ്പിൽ വരുത്തി. 2003 ആയപ്പോഴേക്കും സർക്കാറിന്റെ നാലാം തട്ടിൽ വികസന പ്രവർത്തനങ്ങൾ നടപ്പിൽ വരുത്താനായി 40,392 ഗ്രാമീണ സർക്കാറുകൾ നിലവിൽ വന്നിരുന്നു. എന്നാൽ ബംഗ്ലാദേശ് ലീഗൽ എയിഡ്സ് ആൻഡ് സർവ്വീസസ് ട്രസ്റ്റ് (ബ്ലാസ്റ്റ്) കൊടുത്ത പരാതിയുടെ അടിസ്ഥാനത്തിൽ ഗ്രാമസർക്കരുകൾ നിയമവിരുദ്ധവും ഭരണഘടനാ വിരുദ്ധവുമാണെന്ന് ഹൈക്കോടതി വിധിച്ചു.

1976-ൽ ചിറ്റഗോംഗ് സർവ്വകലാശാലക്കടുത്തുള്ള ജോബ്ര ഗ്രാമം സന്ദർശിക്കുമ്പോൾ ദരിദ്രരായ ഗ്രാമവാസികളുടെ ഉന്നതിക്കായി എന്ത് ചെയ്യാൻ കഴിയുമെന്ന് ചിന്തിച്ച യൂനുസിന് മൂള കൊണ്ട് അകസാമാനങ്ങൾ പണിയുന്ന ജോബ്രയിലെ വനിതകൾക്ക് ചെറുകിട വായ്പകൾ ലഭിക്കുകയാണെങ്കിൽ അത് അവരുടെ ജീവിത സാഹചര്യങ്ങളിൽ അഭൂതമായ പുരോഗതി ഉണ്ടാക്കുമെന്ന് മനസ്സിലായി. എന്നാൽ തീരെ ദരിദ്രരായ ജോബ്രയിലെ ഗ്രാമീണ വനിതകൾക്ക് ജാമ്യവസ്തു നൽകാൻ ഇല്ലാത്തതിനാൽ അന്ന് നിലവിലുണ്ടായിരുന്ന ബാങ്കുകളെ സമീപിക്കാൻ കഴിയുമായിരുന്നില്ല. ജാമ്യവസ്തു ഇല്ലാതെ വായ്പ നൽകിയിരുന്നവർ അവരിൽ നിന്നും കൊള്ളപ്പലിശ ഈടാക്കിയിരുന്നതിനാൽ ദിനം മുഴുവനും കഠിനാധ്വാനം ചെയ്താലും ആ ദരിദ്ര ഗ്രാമീണ വനിതകളുടെ കയ്യിൽ കാര്യമായൊന്നും അവശേഷിച്ചിരുന്നില്ല. ആ അവസ്ഥയിൽ അവരെ സഹായിക്കാൻ വേണ്ടി യൂനുസ് തന്റെ കൈയിൽ നിന്നും 27 അമേരിക്കൻ ഡോളറിനു തുല്യമായ തുക വായ്പയായി നൽകി. ഗ്രാമീൺ ബാങ്ക് എന്ന പ്രസ്ഥാനത്തിന്റെ തുടക്കമായിരുന്നു ഇത്.

ദരിദ്ര ജനവിഭാഗങ്ങളുടെ സാമൂഹിക സാമ്പത്തിക മേഖലകളിലെ ഉന്നതിക്കായി നടത്തിയ പ്രവർത്തനങ്ങൾ കണക്കിലെടുത്ത് മുഹമ്മദ് യൂനുസിനും ഗ്രാമീൺ ബാങ്കിനും സംയോജിതമായി സമാധാനത്തിനുള്ള നോബൽ പുരസ്ക്കാരം 2006-ൽ ലഭിക്കുകയുണ്ടായി. നോബൽ പുരസ്ക്കാരം ലഭിക്കുന്ന ആദ്യത്തെ ബംഗ്ലാദേശിയും മൂന്നാമത്തെ ബംഗാളിയുമാണ് യൂനുസ്. 

അദ്ദേഹത്തിനു ലഭിച്ച മറ്റ് പുരസ്ക്കാരങ്ങളിൽ രാഷ്ട്രപതിയുടെ സ്വാതന്ത്ര്യ പതക്കം(2009), കിം അബ്ദുൽ അസീസ് പതക്കം(2007), രാമൺ മഗ്സാസെ പുരസ്ക്കാരം, ലോക ഭക്ഷ്യ സമ്മാനം, സിഡ്നി സമാധാന സമ്മാനം, ഇക്കഡോറിയൻ സമാധാന സമ്മാനം എന്നിവ ഉൾപ്പെടുന്നു. അതുപോലെ അദ്ദേഹത്തിന് 26 ഹോണററി ഡോക്ടറേറ്റ് ബിരുദങ്ങളും 15 പ്രത്യേക പുരസ്ക്കാരങ്ങളും ലഭിച്ചിട്ടുണ്ട്.

1967-ൽ അമേരിക്കയിലെ വാണ്ടെർ ബിൽറ്റ് സർവ്വകലാശാലയിൽ വെച്ച് യൂനുസ് ഒരു റഷ്യൻ കുടിയേറ്റക്കാരന്റെ മകളും റഷ്യൻ സാഹിത്യ വിദ്യാർത്ഥിനിയുമായിരുന്ന വെറ ഫൊറസ്റ്റെൻകൊയെ കണ്ട്മുട്ടുകയും ആ കൂടിക്കാഴ്ച്ച 1970-ൽ അവരുടെ വിവാഹത്തിൽ കലാശിക്കുകയും ചെയ്തു. 1979-ൽ ചിറ്റഗോംഗിൽ വെച്ച് തങ്ങളുടെ ആദ്യ പെൺകുഞ്ഞിന് ജന്മം നൽകിയ വെറ ഏറെക്കഴിയും മുമ്പ് ബംഗ്ലാദേശ് കുട്ടികളെ വളർത്താൻ പറ്റിയ ഇടമല്ല എന്ന കാരണം പറഞ്ഞ് യൂനുസുമായുള്ള വിവാഹബന്ധം അവസാനിപ്പിച്ച് ന്യൂജർസിയിലേക്ക് തിരുച്ചുപോയി. യൂനുസ് പിന്നീട് മാഞ്ചസ്റ്റർ സർവ്വകലാശാലയിൽ ഊർജ്ജതന്ത്ര ഗവേഷകയായിരുന്ന അഫ്രോസി യൂനുസിനെ വിവാഹം കഴിച്ചു. പിന്നീട് ജഹാംഗീർ നഗർ സർവ്വകലാശാലയിൽ നിയമിതയായ അഫ്രോസി 1986-ൽ മകളായ ദേന അഫ്രോസി യൂനുസിനു ജന്മം നൽകി. യൂനുസിന്റെ സഹോദരനായ മുഹമ്മദ് ഇബ്രാഹീം ധാക്ക സർവ്വകലാശാലയിലെ ഊർജ്ജതന്ത്ര പ്രൊഫസ്സറും കൗമാരപ്രായത്തിലുള്ള ഗ്രാമീണ പെൺകുട്ടികൾക്ക് ശാസ്ത്ര വിദ്യാഭ്യാസം നൽകുന്ന സി.എം.ഇ.എസ്.(ദ സെന്റർ ഫോർ മാസ് എഡ്യൂക്കേഷൻ ഇൻ സയൻസ്)ന്റെ സ്ഥാപകനുമാണ്. അതുപോലെ അദ്ദേഹത്തിന്റെ ഇളയ സഹോദരൻ ബംഗ്ലാദേശിലെ പ്രശസ്ത ടി.വി. അവതാരകനും അറിയപ്പെടുന്ന സാമൂഹ്യപ്രവർത്തകനുമാണ്. യൂനുസിന്റെ മൂത്ത മകളും ഗായികയുമായ മോനിക്ക യൂനുസ് ന്യൂയോർക്ക് ആസ്ഥാനമാക്കി പ്രവർത്തിക്കുന്നു.





</doc>
<doc id="135962" url="https://ml.wikipedia.org/wiki?curid=135962" title="പേരാവൂർ ബ്ലോക്ക് പഞ്ചായത്ത്">
പേരാവൂർ ബ്ലോക്ക് പഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ സ്ഥിതി ചെയ്യുന്ന ഒരു ബ്ലോക്ക് പഞ്ചായത്താണ് പേരാവൂർ ബ്ലോക്ക് പഞ്ചായത്ത്. കണിച്ചാർ, കേളകം, കൊട്ടിയൂർ, മുഴക്കുന്ൻ, കോളയാട്, മാലൂർ, പേരാവൂർ എന്നീ 7 ഗ്രാമപഞ്ചായത്തുകൾ ഈ ബ്ലോക്ക് പഞ്ചായത്തിൽ പെടുന്നു. 

ഈ ബ്ലോക്ക് പഞ്ചായത്തിനു 425.42 ചതുരശ്രകിലോമീറ്റർ വിസ്തീർണ്ണമുണ്ട്. പേരാവൂർ, കണിച്ചാർ, ആറളം, കൊട്ടിയൂർ, മുഴക്കുന്ന്, വേക്കളം, കണ്ണവം, വെളളാർവള്ളി, തോലമ്പ്ര, കേളകം, കോളയാട്, ശിവപുരം, മണത്തണ എന്നീ വില്ലേജുകളിലായി വ്യാപിച്ചു കിടക്കുന്ന ഈ ബ്ലോക്ക് പഞ്ചായത്തിൽ 13 വാർഡുകളുണ്ട്. . 



</doc>
<doc id="135968" url="https://ml.wikipedia.org/wiki?curid=135968" title="തലശ്ശേരി ബ്ലോക്ക് പഞ്ചായത്ത്">
തലശ്ശേരി ബ്ലോക്ക് പഞ്ചായത്ത്

കണ്ണൂർ ജില്ലയിലെ ഏഴ് ഗ്രാമപഞ്ചായത്തുകൾ ചേർന്ന ഒരു ബ്ലോക്ക് പഞ്ചായത്താണ് തലശ്ശേരി ബ്ലോക്ക് പഞ്ചായത്ത്. ധർമ്മടം, എരഞ്ഞോളി, പിണറായി, മുഴപ്പിലങ്ങാട്, അഞ്ചരക്കണ്ടി, വേങ്ങാട്, ന്യൂമാഹി എന്നീ 7 ഗ്രാമപഞ്ചായത്തുകൾ ഈ ബ്ലോക്ക് പഞ്ചായത്തിൽ ഉൾപ്പെടുന്നു. 



</doc>
<doc id="135985" url="https://ml.wikipedia.org/wiki?curid=135985" title="അരാം പ്രഥമൻ കെഷീഷിയൻ">
അരാം പ്രഥമൻ കെഷീഷിയൻ

അർമേനിയൻ ഓർത്തഡോക്സ് സഭയുടെ സിലിഷ്യയിലെ കാതോലിക്കോസാണു് അരാം പ്രഥമൻ കെഷീഷിയാൻ .

ബെയ്‌റൂട്ടിൽ 1947-ൽ ജനിച്ച അരാം കെഷീഷിയാൻ 1980ൽ എപ്പിസ്കോപ്പയായി. 1995 ജൂലൈ ഒന്നിന്‌ കിലിക്യയിലെ 45-ആമത്തെ കാതോലിക്കോസായി സ്‌ഥാനാരോഹണം ചെയ്‌തു.

സഭകളുടെ ലോക കൗൺസിൽ (ഡബ്ലിയു. സി. സി.) മോഡറേറ്ററായി രണ്ടു തവണ അതായതു് 15 വർഷം (1991 - 2006) പ്രവർത്തിച്ചു. ഈ സ്‌ഥാനത്തെത്തുന്ന ആദ്യത്തെ ഓർത്തഡോക്‌സുകാരനും ഏറ്റവും പ്രായം കുറഞ്ഞ വ്യക്‌തിയുമായിരുന്നു അദ്ദേഹം. ഈ സ്‌ഥാനത്തേക്ക്‌ ഒരാൾ രണ്ടാം തവണ തിരഞ്ഞെടുക്കപ്പെടുന്നതും ആദ്യമായിട്ടായിരുന്നു.

ലെബനോനിലെ ആഭ്യന്തര യുദ്ധം അവസാനിപ്പിക്കുന്നതിൽ അരാം പ്രഥമൻ പ്രമുഖ പങ്കു വഹിച്ചു. ലോക മത മ്യൂസിയം ഫൗണ്ടേഷൻ, സമാധാനത്തിനു വേണ്ടിയുള്ള ലോക മത സംഘടന എന്നിവയുടെ പ്രസിഡന്റും ആണ്‌ ഇദ്ദേഹം.

സഹോദരീ സഭാതലവനായ ഇന്ത്യൻ ഓർത്തഡോക്സ് സഭയുടെ പരമാദ്ധ്യക്ഷനായിരുന്ന പൗരസ്ത്യ കാതോലിക്കോസ് ബസേലിയോസ് മാർത്തോമ്മാ ദിദിമോസ് പ്രഥമൻ ബാവയുടെ ക്ഷണ പ്രകാരം 2010 ഫെബ്രുവരി 24 മുതൽ 28 വരെ ആരാം കെഷീഷിയാൻ ബാവ കേരളത്തിൽ സന്ദർശനം നടത്തി.


</doc>
<doc id="135992" url="https://ml.wikipedia.org/wiki?curid=135992" title="ടിഷ്യൻ വെസല്ലി">
ടിഷ്യൻ വെസല്ലി

ടിഷ്യൻ, വെസല്ലി (1485 - 1576) ഒരു പ്രമുഖ ഇറ്റാലിയൻ ചിത്രകാരനായിരുന്നു. പതിനാറാം നൂറ്റാണ്ടിലെ വെനീഷ്യൻ സ്കൂൾ ചിത്രകാരന്മാരിൽ പ്രമുഖനായിരുന്നു. മൈക്കലാഞ്ജലൊയോടൊപ്പം ഇദ്ദേഹം ഇറ്റാലിയൻ ചിത്രകലയുടെ പ്രശസ്തി വർധിപ്പിച്ചു.

പ്രഗല്ഭനായ ഒരു കൗൺസിലറും സൈനികനുമായിരുന്ന ഗ്രെഗോറിയോ വെസെല്ലിയുടെയും ലൂസിയയുടെയും മകനായി ഇറ്റലിയിലെ ആൽപ്സ് പ്രദേശത്ത് 1485-ൽ ജനിച്ച ടിഷ്യൻ വെനിഷ്യൻ ചിത്രകലാവിദഗ്ദ്ധനായിരുന്ന ജിയോവന്നി ബെല്ലിനിയുടെ കീഴിൽ പരിശീലനം നേടിയിരുന്നതായി കരുതപ്പെടുന്നു. തുടർന്ന് പുരോഗമനചിന്താഗതിക്കാരനായ ജോർജിയോണിന്റെ സഹപ്രവർത്തകനായി. 1510-ൽ ജോർജിയോൺ അന്തരിച്ചപ്പോൾ അദ്ദേഹം പൂർത്തിയാക്കാതിരുന്ന സ്ലീപിംങ് വീനസ് എന്ന ചിത്രം ടിഷ്യനാണ് മുഴുമിപ്പിച്ചത്. 1516-ൽ ജിയോവന്നി ബെല്ലിനി അന്തരിച്ചതിനെ തുടർന്ന് വെനീഷ്യൻ റിപ്പബ്ലിക്കിലെ ഔദ്യോഗികചിത്രകാരനായി ടിഷ്യൻ അവരോധിക്കപ്പെട്ടു.
ടിഷ്യന്റെ ഒരു രചന "വീനസ് ഒഫ് അർബിനോ"

1533-ൽ ഹോളി റോമൻ എംപറർ ചാൾസ് അഞ്ചാമന്റെ കൊട്ടാരചിത്രകാരനായി ടിഷ്യൻ അവരോധിക്കപ്പെട്ടു. ഓർഡർ ഒഫ് ദ് ഗോൾഡൻ സ്പർ ടിഷ്യന് ലഭിച്ചത് ഈ കാലയളവിലാണ്. 1545-46 കാലയളവിൽ വിശിഷ്ടാതിഥിയായി റോമിലെത്തിയപ്പോൾ ടിഷ്യൻ മൈക്കലാഞ്ജലൊയെ സന്ദർശിച്ചു. തുടർന്നുള്ള വർഷങ്ങളിൽ ഓഗ്സ്ബർഗിലെ രാജധാനിയിലെത്തി ചാൾസിന്റെ മകനും പിൽക്കാല സ്പെയിൻ ഭരണാധികാരിയുമായ ഫിലിപ് രണ്ടാമനെ സന്ദർശിച്ചു. വളരെക്കാലം ടിഷ്യന്റെ മുഖ്യരക്ഷാധികാരി ഇദ്ദേഹമായിരുന്നു. ടിഷ്യന്റെ ചുമതലയിൽ രൂപംകൊണ്ട സ്റ്റുഡിയോയിൽ അദ്ദേഹത്തിന്റെ മകനായ ഒറാസിയോയും മറ്റു പല കുടുംബാംഗങ്ങളും പ്രവർത്തകരായിരുന്നു. വെനിസിലെ പ്രമുഖ ചിത്രകാരനായി മാറിയ ടിഷ്യൻ പ്രശസ്ത സാഹിത്യകാരനായ പിയത്രോ അരറ്റിനോ, ശില്പിയായ യാക്കപ്പോ സൻസോവിനോ എന്നിവരുമായി ചേർന്ന് വെനീസിലെ സാംസ്കാരിക ജീവിതത്തെ ആകർഷകമാക്കി.

സാഹിത്യസംഭവങ്ങളെ ആധാരമാക്കി ടിഷ്യൻ വരച്ച പല ചിത്രങ്ങളും നവോത്ഥാനത്തിന് ഉണർവേകി. ചിത്രരചനയ്ക്കു പുറമേ വാസ്തുശില്പകലയിലും പ്രാവീണ്യം നേടിയ ടിഷ്യന്റെ സേവനം പലരും ഉപയോഗപ്പെടുത്തിയിരുന്നു.

ആധുനിക നിരൂപകർ ടിഷ്യന്റെ ചിത്രരചനയെ ആറു ഘട്ടങ്ങളായി തരം തിരിക്കുന്നു.

1516 വരെയുള്ള ആദ്യഘട്ടത്തിൽ ബെല്ലിനിയുടെയും മറ്റും കാവ്യപാരമ്പര്യത്തിലുടലെടുത്ത ഒരു ശൈലിയാണ് പ്രകടമാകുന്നത്. "സേക്രഡ് ആൻഡ് പ്രൊഫേൻ ലൗ" എന്ന ചിത്രവും മറ്റും ഈ കാലയളവിൽ ടിഷ്യനെ ശ്രദ്ധേയനാക്കി.

1516 മുതൽ 1530 വരെയുള്ള രണ്ടാംഘട്ടത്തിൽ ബലിപീഠങ്ങളിലെ സ്മാരകചിത്രങ്ങളായിരുന്നു ടിഷ്യന്റെ മുഖ്യസംഭാവനകൾ. 
എന്നിവ ഏറെ പ്രാധാന്യമർഹിക്കുന്നു. പുരാണ സംബന്ധമായ ഏതാനും ചിത്രങ്ങളും ഈ കാലയളവിൽ ടിഷ്യൻ രചിക്കുകയുണ്ടായി. 

1530 മുതൽ 40 വരെയുള്ള മൂന്നാം ഘട്ടത്തിൽ കഠിനപ്രയത്നത്തിൽ നിന്നു പിന്തിരിഞ്ഞ ടിഷ്യൻ സ്വാഭാവികരൂപങ്ങൾ വരച്ചുകാട്ടുന്നതിലാണ് ശ്രദ്ധ കേന്ദ്രീകരിച്ചത്. "വീനസ് ഒഫ് അർബിനോ", "പ്രസന്റേഷൻ ഒഫ് ദ് വെർജിൻ" എന്നിവ ഈ വിഭാഗത്തിൽ ഉൾപ്പെടുന്നു. ഇതിനു പുറമേ ശ്രദ്ധേയരായ ചില വ്യക്തികളുടെ ചിത്രങ്ങളും ടിഷ്യൻ വരയ്ക്കുകയുണ്ടായി. "ചാൾസ് അഞ്ചാമൻ", "കാർഡിനൻ ഇപ്പോലിറ്റോ ഡിമെഡിസി", "ഫ്രാൻസിസ് ഒന്നാമൻ" എന്നിവരുടെ ചിത്രങ്ങൾ ശ്രദ്ധേയമായി.

ടിഷ്യന്റെ റോമാ സന്ദർശനവും മൈക്കലാഞ്ജലോയുമായുള്ള ചങ്ങാത്തവുമാണ് 1540 മുതൽ 1550 വരെയുള്ള നാലാംഘട്ടത്തിന്റെ സവിശേഷത. നിറക്കൂട്ടുകൾക്ക് ഏറെ പ്രാധാന്യം നൽകിയിരുന്ന ടിഷ്യൻ രൂപങ്ങൾക്ക് പ്രാമുഖ്യം നൽകിയ ഇറ്റാലിയൻ ചിത്രരചനയിൽ ഏറെ ആകൃഷ്ടനായി.

അഞ്ചാം ഘട്ടത്തിൽ (1550-60) അദ്ദേഹം രചിച്ച "റേപ് ഒഫ് യൂറോപാ", "വീനസ് ആൻഡ് അഡോണിസ്", "വീനസ് ആൻഡ് ദ് ല്യൂട്ട് പ്ലെയർ" എന്നീ ചിത്രങ്ങളിൽ ഇറ്റാലിയൻ ചിത്രരചനയുടെ സ്വാധീനം തെളിഞ്ഞുകാണാം.

1560-നുശേഷമുള്ള ആറാം ഘട്ടത്തിൽ ടിഷ്യന്റെ ചിത്രരചനാമുന്നേറ്റത്തിന്റെ ഒരാവർത്തനമാണ് പ്രകടമാകുന്നത്: തനതായ ശൈലിയിലേക്കുള്ള ഒരു തിരിച്ചുവരവ്. "മർട്യർഡം ഒഫ് സെന്റ് ലാറൻസ്", "ആദം ആന്റ് ഈവ്" എന്നീ ചിത്രങ്ങൾ ഇക്കാലത്ത് രചിച്ചവയാണ്. സ്വന്തം സ്മാരകത്തിനുവേണ്ടി "പിയേത" എന്നൊരു ചിത്രവും പൂർത്തിയാക്കി.

ടിഷ്യന്റെ ആദ്യകാല ചിത്രങ്ങളിൽ ഏറെ ആകർഷകമായവ ബലിപീഠങ്ങൾക്കുവേണ്ടി രചിച്ചവയാണ്. "അസംപ്ഷൻ ഒഫ് ദ് വെർജിൻ" എന്ന ചിത്രത്തിന്റെ വലിപ്പം അന്നത്തെ യാഥാസ്ഥിതികരെ ഞെട്ടിക്കുക തന്നെ ചെയ്തു. എങ്കിലും ഇതൊരു മാസ്റ്റർ പീസായി അംഗീകരിക്കപ്പെട്ടു. "ഡത്ത് ഒഫ് സെന്റ്പീറ്റർ മർട്യർ" എന്ന ചിത്രത്തിൽ സെന്റ് പീറ്ററിന്റെ കൊലപാതകം സ്മാരകതുല്യമായ അനേകം വൃക്ഷങ്ങളുടെ പശ്ചാത്തലത്തിലാണ് വരച്ചുകാട്ടിയിരിക്കുന്നത്. രൂപങ്ങളും പ്രകൃതിദൃശ്യങ്ങളും തമ്മിലുള്ള ഗാഢബന്ധം ടിഷ്യന്റെ ചിത്രങ്ങളിൽ പ്രാധാന്യമർഹിക്കുന്നു. 1576 ആഗസ്റ്റ് 27-ന് ഇദ്ദേഹം നിര്യാതനായി.




</doc>
<doc id="135996" url="https://ml.wikipedia.org/wiki?curid=135996" title="വിളക്കുമാടം">
വിളക്കുമാടം

നാവികർക്കു വഴികാട്ടിയായ പ്രകാശസ്രോതസ്സോടുകൂടിയ ഗോപുരമാണ് ദീപസ്തംഭം. കടൽയാത്രക്കാർക്ക് തങ്ങളുടെ ജലയാനത്തിന്റെ സ്ഥാനം തിരിച്ചറിഞ്ഞ് ലക്ഷ്യസ്ഥാനത്ത് എത്തുന്നതിനായി തുറമുഖങ്ങളിലും അപായസാധ്യതയുള്ള സ്ഥലങ്ങളെക്കുറിച്ച് മുന്നറിയിപ്പു നൽകാനായി അത്തരം ഇടങ്ങളിലും ദീപസ്തംഭങ്ങൾ സ്ഥാപിക്കാറുണ്ട്. പൊതുവേ, വളരെ ഉയരവും കോൺ ആകൃതിയുമുള്ള ടവറുകളാണ് ദീപസ്തംഭങ്ങൾ. സാധാരണയായി വെളുപ്പ്, ചുവപ്പ്, കറുപ്പ് എന്നീ നിറങ്ങളിൽ ഏതെങ്കിലുമൊന്നു മാത്രമായോ, രണ്ടുനിറങ്ങൾ ഇടകലർത്തിയോ ഉപയോഗിച്ചിരിക്കും. തിരശ്ചീന ബാൻഡുകളായോ സർപ്പിലാകാര(spiral) ത്തിലോ ആണ് നിറങ്ങൾ നൽകാറുള്ളത്. ചതുരാകൃതി, സിലിൻഡറാകാരം, ഒക്റ്റഗണൽ, സ്കെലിറ്റൽ എന്നിങ്ങനെ ഇതര ആകൃതികളിലും ദീപസ്തംഭങ്ങൾ നിർമ്മിക്കാറുണ്ട്. സ്ഥാപിച്ചിരിക്കുന്ന സ്ഥലത്തിനു യോജിച്ച രീതിയിലുള്ള നിർമ്മാണപദാർഥങ്ങളാണ് സാധാരണയായി ഉപയോഗിക്കുന്നത്. കല്ല്, തടി, കോൺക്രീറ്റ്, ഉരുക്ക് എന്നിവയൊക്കെ ഇക്കൂട്ടത്തിൽപ്പെടുന്നു. കാഴ്ചയ്ക്ക് ഓരോ ദീപസ്തംഭവും അതിന്റേതായ പ്രത്യേകതകളോടെ എടുത്തുനില്ക്കുന്നു. തുറമുഖകവാടങ്ങൾ, പാറക്കെട്ടുകൾനിറഞ്ഞ കടൽത്തീരത്തെ കുന്നുകൾ, മണൽത്തിട്ടുകൾ, കടലിൽത്തന്നെയുള്ള സദാ തിരമാലയടിക്കുന്ന റീഫുകൾ എന്നിങ്ങനെ തികച്ചും വിഭിന്നങ്ങളായ സ്ഥലങ്ങളിലും ദീപസ്തംഭങ്ങൾ നിർമ്മിക്കാറുണ്ട്. പല ദീപസ്തംഭങ്ങളും ഇക്കാലത്തും പ്രവർത്തനക്ഷമങ്ങളാണ്. എന്നാൽ കാലപ്പഴക്കത്താൽ പ്രവർത്തനരഹിതങ്ങളായവയും പ്രവർത്തിപ്പിക്കാത്തവയും ഉണ്ട്. ചില ദീപസ്തംഭങ്ങൾ ആഞ്ഞടിച്ച തിരമാലകളാൽ തകർന്നുപോയിട്ടുണ്ട്. ചിലവ പിന്നീട് പുനർനിർമിച്ചു. വൈദ്യുതിയോ സോളാർ ഊർജമോകൊണ്ടു പ്രവർത്തിക്കുന്ന ഓട്ടോമാറ്റിക് ഇനത്തിലുള്ള ദീപസ്തംഭങ്ങളാണ് ഇപ്പോൾ കൂടുതലായുള്ളത്. പ്രവർത്തിപ്പിക്കുന്നതിനായി സങ്കീർണമായ യന്ത്രസംവിധാനങ്ങളൊന്നുംതന്നെ ആവശ്യമില്ല എന്നത് ഇവയുടെ പ്രത്യേകതയാണ്. സാങ്കേതികവിദ്യ വികസിച്ചതോടെ, നാവികയാത്രയിൽ ദീപസ്തംഭങ്ങൾക്ക് പണ്ടുണ്ടായിരുന്നത്ര പ്രാധാന്യം ഇപ്പോഴില്ല. എങ്കിലും നിർമ്മാണത്തിലും പരിപാലനത്തിലുമുള്ള കുറഞ്ഞ ചെലവ്, വിശ്വാസ്യത, ലാളിത്യം എന്നീ ഗുണങ്ങളാൽ നാവികരുടെ വഴികാട്ടിയും സംരക്ഷകനുമായി ദീപസ്തംഭങ്ങൾ പലയിടങ്ങളിലും ഇപ്പോഴും നിലനില്ക്കുന്നു.

ആദ്യകാലത്ത് മീൻപിടിത്തക്കാരും നാവികരും കരയിലുള്ള ഉയർന്ന പാറക്കൂട്ടങ്ങളെയോ മരങ്ങളെയോ അടയാളമാക്കിവച്ചുകൊണ്ട് യാത്രചെയ്തിരുന്നു. പുറംകടലിൽ എത്തിക്കഴിഞ്ഞാൽ സ്ഥാനനിർണയനത്തിനായി വെള്ളത്തിന്റെ ആഴം, കാറ്റിന്റെ ഗതി, തിരമാലകളുടെ പാറ്റേൺ, സൂര്യന്റെ സ്ഥാനം എന്നിവയെയാണ് അവർ ആശ്രയിച്ചിരുന്നത്. എന്നാൽ പകൽസമയത്തെ യാത്രയ്ക്കു മാത്രമേ ഇത്തരം സൂചനകൾ ഉപകരിച്ചിരുന്നുള്ളൂ. രാത്രികാലങ്ങളിലെ യാത്രയ്ക്ക് കരയിൽ കൂട്ടിയ അഗ്നികുണ്ഡങ്ങളെ അവർ ആശ്രയിച്ചിരുന്നിരിക്കാം എന്ന് ഊഹിക്കുന്നു. പില്ക്കാലത്തു നിർമിച്ച ദീപസ്തംഭങ്ങളെ ഇത്തരം തീക്കുണ്ഡങ്ങളുടെ പരിഷ്കൃതരൂപങ്ങളായി കരുതാം. ശാസ്ത്രീയമായ രീതിയിൽ രൂപകല്പന ചെയ്ത ആദ്യത്തെ ദീപസ്തംഭമായ അലക്സാൻഡ്രിയയിലെ (ഈജിപ്ത്) ദീപസ്തംഭം (Pharos of Alexandria) സു.ബി.സി. 280-ൽ പണികഴിപ്പിച്ചതായാണ് രേഖപ്പെടുത്തിക്കാണുന്നത്. ഏകദേശം 125 മീ. ഉയരമുണ്ടായിരുന്ന അത് 1500 വർഷത്തോളം നാവികർക്കു തുണയായി നിലകൊണ്ടു. പ്രാചീന സപ്താദ്ഭുതങ്ങളിൽ ഒന്നായി പരിഗണിക്കപ്പെട്ടിരുന്ന അത് നൂറ്റാണ്ടുകളോളം ലോകത്തിലെ ഏറ്റവും ഉയരം കൂടിയ മനുഷ്യനിർമിതികളിൽ ഒന്നായി നിലനിന്നിരുന്നു. എന്നാൽ പതിനാലാം ശതകത്തിലുണ്ടായ വലിയ ഭൂകമ്പത്തിൽ അത് നശിച്ചുപോയി. പില്ക്കാലത്ത് ഫിനീഷ്യക്കാർ, ഗ്രീക്കുകാർ, റോമാക്കാർ എന്നിവരൊക്കെ ദീപസ്തംഭങ്ങൾ പണിതതിനു തെളിവുകളുണ്ട്. രണ്ടാം ശതകത്തിൽ ഫ്രാൻസിലെ ബൊളോഞ്ഞെയിൽ നിർമിച്ച ദീപസ്തംഭം പതിനേഴാം ശതകത്തിന്റെ മധ്യംവരെ നിലനിന്നു.
മധ്യകാലഘട്ടത്തിൽ ഇംഗ്ലണ്ടിലെ ഡോവർ തുറമുഖത്തു പണികഴിപ്പിച്ച രണ്ട് ദീപസ്തംഭങ്ങളിൽ ഒന്ന് ഇപ്പോഴും നിലനില്ക്കുന്നു. 16, 17, 18 ശ.-ങ്ങളിൽ ബ്രിട്ടൺ, ഫ്രാൻസ്, ജർമനി, സ്വീഡൻ, സ്പെയിൻ, ഇറ്റലി എന്നിവിടങ്ങളിൽ അനേകം ദീപസ്തംഭങ്ങൾ സ്ഥാപിതങ്ങളായി. മനുഷ്യർ നേരിട്ട് ദീപം തെളിക്കേണ്ടിയിരുന്നതിനാൽ അത്തരം ജോലിക്കാർക്ക് താമസസൗകര്യംകൂടി ഉൾപ്പെടുത്തിക്കൊണ്ടുള്ള നിർമിതിയാണ് അക്കാലത്തെ ദീപസ്തംഭങ്ങളിൽ മിക്കവയിലും കാണുന്നത്. ഇംഗ്ലണ്ടിലെ പള്ളികളുടെ ഗോപുരങ്ങളിൽ കത്തിച്ചിരുന്ന ബീക്കണുകൾ പതിനേഴാം ശതകം വരെ ദീപസ്തംഭങ്ങളായും പ്രയോജനപ്പെടുത്തിയിരുന്നു.

ദീപസ്തംഭങ്ങൾ സ്ഥാപിക്കുന്ന സ്ഥാനം (ഉദാഹരണം: കര, തീരം, കടൽ), പ്രകാശം എത്തേണ്ട ദൂരം, തിരമാലകളുടെ ശക്തിയും ആവർത്തനസ്വഭാവവും എന്നിവയെ അടിസ്ഥാനമാക്കി സ്തംഭങ്ങളുടെ വലിപ്പവും നിർമ്മാണരീതിയും നിർമ്മാണത്തിനുപയോഗിക്കുന്ന സാമഗ്രികളും വ്യത്യസ്തമായിരിക്കും. കുന്നിൻപുറത്തായാൽ സ്തൂപങ്ങളുടെ ഉയരം കുറയ്ക്കാം. മണൽത്തിട്ടയിൽ ഉറപ്പായ അടിത്തറ ഉണ്ടാക്കേണ്ടിവരും. കടലിൽ നിർമ്മിക്കുന്നവയ്ക്ക് ആഞ്ഞടിക്കുന്ന തിരമാലകളെ അതിജീവിക്കാൻ കഴിയണം. ഇതിനായി വലിപ്പമേറിയ കരിങ്കല്ല് ഇന്റർലോക്കിങ് രീതിയിൽ ചേർത്തുനിർമ്മിക്കുകയാണ് പതിവ്. 1759-ൽ ജോൺ സ്മീറ്റൺ പുനർനിർമിച്ച (ആദ്യനിർമിതി 1698) എഡ്ഡി സ്റ്റോൺ ലൈറ്റ്ഹൗസ് ഈ രീതിയിലാണ് നിർമിച്ചത്. ഇംഗ്ലണ്ടിലെ പ്ലിമത്തിൽനിന്ന് 14 മൈൽ അകലെ പാറക്കെട്ടുനിറഞ്ഞ ഒരു റീഫിലാണ് അത് നിർമിച്ചത്. വൃത്താകൃതിയിൽ, മുകളിലേക്കു പോകുന്തോറും കൂർത്തുവരുന്ന (tapering) ആകൃതിയാണ് അതിനു സ്വീകരിച്ചിരുന്നത്. ഒരു ടണ്ണോളം ഭാരമുള്ള ഗ്രാനൈറ്റ് ബ്ലോക്കുകൾ ഇന്റർലോക്ക് ചെയ്തായിരുന്നു അതിന്റെ നിർമിതി. നിർമ്മാണത്തിൽ അപാകത ഇല്ലായിരുന്നെങ്കിലും സ്ഥാപിച്ചിരുന്ന പാറക്കെട്ടിലെ വിള്ളൽകാരണം പിന്നീട് അത് പൊളിച്ചുകളയുകയാണുണ്ടായത്. സ്മീറ്റണിന്റെ മാതൃക തുടർന്നുള്ള 200 വർഷക്കാലത്തേക്ക് ദീപസ്തംഭനിർമ്മാണത്തിന് വഴികാട്ടിയായി.

കോൺക്രീറ്റിൽ നിർമിച്ച ദീപസ്തംഭങ്ങൾ പലതുണ്ട്. ആൻഡമാനിലെ ദീപസ്തംഭം ഇരുമ്പുചട്ടക്കൂടിൽ പഞ്ജര രൂപത്തിലുള്ള (skeltal) നിർമിതിക്ക് ഉദാഹരണമാണ്. 

ആദ്യകാല ദീപസ്തംഭങ്ങളെല്ലാം മനുഷ്യപ്രയത്നംകൊണ്ട് പ്രവർത്തിക്കുന്നവയായിരുന്നു. കടലിൽ നിർമിച്ചിരുന്ന ഇത്തരം ദീപസ്തംഭങ്ങളിൽ നാലോ അതിലധികമോ ആളുകൾ അടങ്ങുന്ന സംഘത്തിന് അതിനടുത്ത സംഘം എത്തിച്ചേരുന്നതുവരെ ദിവസങ്ങളോളം പാർക്കേണ്ടതുണ്ടായിരുന്നു. അതിനാൽ അവർക്ക് താമസസൗകര്യമൊരുക്കുന്നതരത്തിൽക്കൂടിയായിരുന്നു ദീപസ്തംഭങ്ങൾ നിർമിച്ചുവന്നത്. സ്തംഭഗോപുരത്തിൽത്തന്നെ കിടപ്പുമുറി, അടുക്കള, വെളിച്ചത്തിനായുള്ള എണ്ണ ശേഖരിക്കുന്ന സ്റ്റോർമുറി എന്നീ സൗകര്യങ്ങൾ ഒരുക്കിയിരുന്നു. കരയിലും സ്തംഭങ്ങൾക്കു സമീപത്തായി അത്തരം സൗകര്യങ്ങൾ ഒരുക്കാറുണ്ടായിരുന്നു. ദീപസ്തംഭനിർമ്മാണം സാധ്യമാകാത്ത റീഫുകൾ, മണൽത്തിട്ടുകൾ എന്നിവ ഉള്ളിടങ്ങളിൽ കടലിൽത്തന്നെ നങ്കൂരമിട്ടിരിക്കുന്ന പ്രത്യേകതരം കപ്പലുകളിൽ പ്രകാശസംവിധാനസജ്ജീകരണങ്ങൾ ഒരുക്കാറുണ്ട്. ലൈറ്റ്ഷിപ്പ്, ലൈറ്റ്ബോയ് എന്നീ പേരുകളിലാണ് ഇവ അറിയപ്പെടുന്നത്.

ദീപസ്തംഭങ്ങളിൽ വെളിച്ചം ഉത്പാദിപ്പിക്കുവാനായി ആദ്യകാലത്ത് ഉപയോഗിച്ചിരുന്ന ഇന്ധനങ്ങൾ വിറകും കല്ക്കരിയും ആയിരുന്നു. പിന്നീട് ഇന്ധനമായി എണ്ണ ഉപയോഗിക്കാൻ തുടങ്ങി. 1784-ൽ സ്വിറ്റ്സർലൻഡ്കാരനായ എ. ആർഗൻഡ് എണ്ണ ഉപയോഗിച്ചുകത്തിക്കുന്ന വിളക്ക് (Argand Lamp) കണ്ടുപിടിച്ചു. നൂറുവർഷത്തോളം ഇതിന്റെ വിവിധ പരിഷ്കൃതമാതൃകകൾ ഉപയോഗത്തിലിരുന്നു. 1902-ഓടെ എണ്ണ കൂടിയ മർദത്തിൽ ചൂടാക്കി ബാഷ്പീകരിച്ച് മാന്റിലുകൾ കത്തിക്കുന്ന രീതി ബ്രിട്ടീഷുകാർ പ്രയോഗത്തിലാക്കി. ഇത് പ്രകാശത്തിന്റെ തെളിച്ചം വർധിപ്പിക്കാനുതകി. പിന്നീട് വൈദ്യുതവിളക്കുകളും അസിറ്റിലിൻ ലാമ്പുകളും ഉപയോഗത്തിൽവന്നു. സൗരോർജവിളക്കുകളും ഇന്ന് ഉപയോഗത്തിലുണ്ട്.

വെളിച്ചം ചിതറിപ്പോകാതെ ഒരു ദിശയിലേക്കു കേന്ദ്രീകരിപ്പിച്ച് ശക്തമായ ബീമിന്റെ രൂപത്തിൽ ചക്രവാളസീമയിലേക്ക് അയയ്ക്കാൻ സാധിച്ചത് ദീപസ്തംഭങ്ങളുടെ പ്രവർത്തനത്തിന്റെ ക്ഷമത വർധിപ്പിച്ചു. ലെൻസ്, പ്രിസം, ദർപ്പണം (mirror) എന്നിവ ഉപയോഗിച്ചാണ് ഈ സംവിധാനം ഒരുക്കിയത്. അഗസ്റ്റിൻ ഫ്രെനെൽ (Augustine Fresnel, 1788-1827) എന്ന ഫ്രഞ്ച് ശാസ്ത്രജ്ഞനാണ് ദീപസ്തംഭങ്ങളിൽ ഉപയോഗിക്കുന്ന ലെൻസ് (dioptric lens) രൂപകല്പന ചെയ്ത് ഉപയോഗത്തിലാക്കിയത് (1822).

ഓരോ ദീപസ്തംഭവും പ്രകാശം വർഷിക്കുന്ന രീതി വ്യത്യസ്തമാണ്. പ്രകാശം വർഷിക്കുന്നതിലെ പ്രത്യേകത തിരിച്ചറിഞ്ഞ് ഏതു ദീപസ്തംഭത്തെയാണ് സമീപിച്ചിരിക്കുന്നത് എന്ന് നാവികർക്കു മനസ്സിലാക്കാം. സന്ദേശമുൾക്കൊണ്ട് നാവികയാത്ര ക്രമീകരിക്കാൻ ഇതുവഴി കഴിയുന്നു.

പ്രകാശം സ്ഥിരമായി വർഷിച്ചുകൊണ്ടിരിക്കുന്ന ദീപസ്തംഭങ്ങളുണ്ട്. മിക്ക ദീപസ്തംഭങ്ങളും കൃത്യമായ ഇടവേളകളിൽ ഫ്ലാഷുകൾ പുറപ്പെടുവിക്കുന്നവയാണ്. മറ്റു ചിലവ കൃത്യമായ ഇടവേളകളിൽ ഇടവിട്ട് കത്തുന്നു. ധവളപ്രകാശത്തിനു (white light) പുറമേ ചുവപ്പ്, പച്ച എന്നിങ്ങനെ വിവിധ വർണങ്ങളിൽ പ്രകാശം വർഷിക്കുന്ന ദീപസ്തംഭങ്ങളുമുണ്ട്. വെളിച്ചം പ്രസരിപ്പിക്കുന്നത് വ്യക്തമായി കാണാൻ സാധ്യമല്ലാത്ത കഠിനകാലാവസ്ഥകളിൽ ശബ്ദസിഗ്നലുകൾ ഉപയോഗപ്പെടുത്തുന്നു. മൂടൽമടഞ്ഞുള്ളപ്പോൾ ഹോൺ, സൈറൺ, സ്ഫോടനശബ്ദം തുടങ്ങിയവ ഉപയോഗപ്പെടുത്താറുണ്ട്. റേഡിയോ ദിശാനിർണയന സംവിധാനമുള്ള കപ്പലുകൾക്ക് ലഭിക്കാൻതക്കതരത്തിൽ റേഡിയോ ബീക്കണുകളും ദീപസ്തംഭങ്ങളിൽ സജ്ജീകരിക്കാറുണ്ട്. തിരമാലകളുടെ ചലനശക്തി ഉപയോഗിച്ചു പ്രവർത്തിക്കുന്ന വിസിലുകളും ഫോഗ്ബെല്ലുകളും ലൈറ്റ്ബോയികളിൽ ഉപയോഗപ്പെടുത്തുന്നു.

ഇന്ത്യയിൽ അറബിക്കടലിന്റെയും ബംഗാൾ ഉൾക്കടലിന്റെയും തീരത്ത് ദീപസ്തംഭങ്ങൾ സ്ഥാപിച്ചിട്ടുണ്ട്. രാജ്യത്തിന്റെ തെക്കേയറ്റം മുതൽ മുംബൈ വരെ വ്യാപിച്ചുകിടക്കുന്ന പശ്ചിമതീരപ്രദേശം കേരളം, തമിഴ്നാട്, കർണാടക, ഗോവ, മഹാരാഷ്ട്ര എന്നീ സംസ്ഥാനങ്ങൾ ഉൾപ്പെട്ടതാണ്. ഇന്ത്യയിൽ ഗോവയ്ക്കു തെക്കുള്ള തീരം മലബാർ കോസ്റ്റ് എന്നും മഹാരാഷ്ട്രയുടെ തീരപ്രദേശം കൊങ്കൺ കോസ്റ്റ് എന്നുമാണ് ചരിത്രപരമായി അറിയപ്പെട്ടിരുന്നത്. വ്യാപാരത്തിനായി എത്തിയ യൂറോപ്യൻ അധിനിവേശക്കാർക്ക് ഇവിടെയുള്ള തുറമുഖങ്ങൾ വളരെ സൌകര്യപ്രദങ്ങളായി. കന്യാകുമാരി, കൊച്ചി, കോഴിക്കോട്, കണ്ണൂർ, ഗോവ, മുംബൈ, ആലപ്പുഴ എന്നിവ ഇവയിൽ പ്രധാനപ്പെട്ടവയാണ്. നാവികയാത്ര സുരക്ഷിതവും സുഗമവുമാക്കാൻ ഇവിടെയെല്ലാം ദീപസ്തംഭങ്ങൾ സ്ഥാപിക്കപ്പെട്ടു. മണൽനിറഞ്ഞ ഈ തീരപ്രദേശത്തിന്റെ പ്രത്യേകത ഇവിടത്തെ ബീച്ചുകളുടെ പിന്നിൽ പശ്ചിമഘട്ടമലനിരകൾ ഉയർന്നുനില്ക്കുന്നു എന്നതാണ്.

ഇന്ത്യയിൽ, ഷിപ്പിങ് മന്ത്രാലയത്തിന്റെ ഒരു ഏജൻസിയായ ഡയറക്ടറേറ്റ് ജനറൽ ഒഫ് ലൈറ്റ്ഹൗസസ് ആൻഡ് ലൈറ്റ് ഷിപ്പ്സ് (DGLL) ആണ് നാവികകാര്യങ്ങളുടെ ഭരണച്ചുമതല വഹിക്കുന്നത്. എന്നാൽ മുംബൈപ്രദേശംമാത്രം മുംബൈ പോർട്ട് ട്രസ്റ്റിന്റെ കീഴിൽ പ്രവർത്തിക്കുന്നു. 

ആധുനിക ഇലക്ട്രോണിക് നാവികോപകരണങ്ങളുടെ ഉപയോഗവും സാറ്റലൈറ്റ് വഴിയുള്ള മാർഗനിർദ്ദേശവും സാധ്യമായതോടെ എല്ലാ രാജ്യങ്ങളിലുമായി പ്രവർത്തിപ്പിക്കുന്ന ദീപസ്തംഭങ്ങളുടെ എണ്ണം 1500-ൽ താഴെയായി കുറഞ്ഞിട്ടുണ്ട്. എങ്കിലും മറ്റു സംവിധാനങ്ങളോടൊപ്പം ദീപസ്തംഭങ്ങളെയും കടൽയാത്രക്കാർ ഇന്നും ആശ്രയിച്ചുവരുന്നു. നാവിഗേഷൻരംഗത്ത് പ്രാധാന്യം കുറഞ്ഞതോടെ പലയിടത്തും ഇവ നശിപ്പിക്കപ്പെടുകയോ അവഗണിക്കപ്പെടുകയോ ചെയ്തു. അതതു സ്ഥലത്തിന്റെ പഴമയുടെയും ചരിത്രത്തിന്റെയും സംസ്കാരത്തിന്റെയും നിർമ്മാണവൈദഗ്ദ്ധ്യത്തിന്റെയും തെളിവായ ദീപസ്തംഭങ്ങൾ പില്ക്കാലത്ത് മികച്ച ടൂറിസ്റ്റ് കേന്ദ്രങ്ങളായി മാറിയിട്ടുണ്ട്. പല രാജ്യങ്ങളും ദീപസ്തംഭങ്ങളുടെ സംരക്ഷണത്തിനായി നിയമനിർമ്മാണവും മറ്റു നടപടികളും സ്വീകരിച്ചിട്ടുണ്ട്. നോവോ സ്കോട്ടിയ ലൈറ്റ്ഹൌസ് പ്രിസർവേഷൻ സൊസൈറ്റി, വേൾഡ് ലൈറ്റ്ഹൌസ് സൊസൈറ്റി, അമച്വർ റേഡിയോ ലൈറ്റ്ഹൌസ് സൊസൈറ്റി എന്നിവ ദീപസ്തംഭങ്ങളുടെ സംരക്ഷണവും പുനരുദ്ധാരണവും ലക്ഷ്യമാക്കി പ്രവർത്തിക്കുന്ന സംഘങ്ങളാണ്. ദീപസ്തംഭങ്ങളെക്കുറിച്ചുള്ള പഠനത്തിന് ഫറോളജി (Pharology)എന്നാണ് പേര്. (ആദ്യ ദീപസ്തംഭമായ 'ഫറോസ് ഒഫ് അലക്സാൻഡ്രിയ'യിൽനിന്ന് നിഷ്പന്നമായതാണ് ഈ പദം). ലോകമൊട്ടാകെ 'സംരക്ഷണ'ത്തിന്റെ പ്രതീകമായി ദീപസ്തംഭങ്ങളെ പരിഗണിച്ചുപോരുന്നു




</doc>
<doc id="135998" url="https://ml.wikipedia.org/wiki?curid=135998" title="തളിപ്പറമ്പ് ബ്ലോക്ക് പഞ്ചായത്ത്">
തളിപ്പറമ്പ് ബ്ലോക്ക് പഞ്ചായത്ത്

കണ്ണൂർ ജില്ലയിലെ തളിപ്പറമ്പ് താലൂക്കിൽ സ്ഥിതി ചെയ്യുന്ന ഒരു ബ്ലോക്ക് പഞ്ചായത്താണ് തളിപ്പറമ്പ് ബ്ലോക്ക് പഞ്ചായത്ത്. പട്ടുവം, കടന്നപ്പള്ളി-പാണപ്പുഴ, ചെങ്ങളായി, കുറുമാത്തൂർ, പരിയാരം, നാറാത്ത്, ഉദയഗിരി,ചപ്പാരപ്പടവ്, നടുവിൽ എന്നീ 13 ഗ്രാമപഞ്ചായത്തുകൾ ഈ ബ്ലോക്ക് പഞ്ചായത്തിൽ പെടുന്നു. 

ഈ ബ്ലോക്ക് പഞ്ചായത്തിനു 555.17 ചതുരശ്രകിലോമീറ്റർ വിസ്തീർണ്ണമുണ്ട്. നാറാത്ത്, പട്ടുവം, ചെറുകുന്ന്, കല്ല്യാശ്ശേരി, കണ്ണപുരം, പാപ്പിനിശ്ശേരി, ചുഴലി, കുറ്റിയേരി, കണ്ണാടിപറമ്പ്, കൂവേരി, വെള്ളാട്, നടുവിൽ, ചെങ്ങലഴി, കുറുമാത്തൂർ, പരിയാരം, തിമിരി എന്നീ വില്ലേജുകളിലായി വ്യാപിച്ചു കിടക്കുന്ന ഈ ബ്ലോക്ക് പഞ്ചായത്തിൽ 16 വാർഡുകളുണ്ട്. . 



</doc>
<doc id="135999" url="https://ml.wikipedia.org/wiki?curid=135999" title="കണ്ണൂർ ജില്ലാ പഞ്ചായത്ത്">
കണ്ണൂർ ജില്ലാ പഞ്ചായത്ത്

കേരളത്തിലെ വടക്കൻ ജില്ലകളിൽ രണ്ടാമത്തെതായ കണ്ണൂർ ജില്ലയിലെ കണ്ണൂർ നഗരം ആസ്ഥാനമാക്കി പ്രവർത്തിക്കുന്ന ജില്ലാ പഞ്ചായത്താണ് കണ്ണൂർ ജില്ലാ പഞ്ചായത്ത്. കണ്ണൂർ ജില്ലയുടെ ആകെ വിസ്തൃതി 2968 ചതുരശ്രകിലോമീറ്ററാണ്

പയ്യന്നൂർ, തളിപ്പറമ്പ്, ഇരിക്കൂർ, കണ്ണൂർ, എടക്കാട്, തലശ്ശേരി, കൂത്തുപറമ്പ്, ഇരിട്ടി, പേരാവൂർ, പാനൂർ, കല്ല്യാശ്ശേരി എന്നിങ്ങനെ 11 ബ്ലോക്ക് പഞ്ചായത്തുകളിലായി 71 ഗ്രാമപഞ്ചായത്തുകളും, പയ്യന്നൂർ, തളിപ്പറമ്പ, ആന്തൂർ, തലശ്ശേരി, പാനൂർ, കൂത്തുപറമ്പ, ഇരിട്ടി, മട്ടന്നൂർ, ശ്രീകണ്ഠാപുരം എന്നീ 9 നഗരസഭകളും കണ്ണൂർ കോർപ്പറേഷനും ആണ് ഈ ജില്ലാ പഞ്ചായത്തിന്റെ പരിധിയിൽ വരുന്നത് കരിവെള്ളൂർ, ആലക്കോട്, നടുവിൽ, പയ്യാവൂർ, ഉളിക്കൽ, പേരാവൂർ, തില്ലങ്കേരി, കോളയാട്, പാട്യം, കൊളവല്ലൂർ, പന്ന്യന്നൂർ, കതിരൂർ, പിണറായി, വേങ്ങാട്, ചെമ്പിലോട്, കൂടാളി, മയ്യിൽ, കൊളച്ചേരി, അഴീക്കോട്, കല്യാശേരി, ചെറുകുന്ന്, കുഞ്ഞിമംഗലം, പരിയാരം, കടന്നപ്പള്ളി എന്നിങ്ങിനെ 24 ഡിവിഷനുകളാണുള്ളത്. കെ.വി. സുമേഷാണ് നിലവിലെ പ്രസിഡണ്ട്. 



</doc>
<doc id="136020" url="https://ml.wikipedia.org/wiki?curid=136020" title="പൊന്നാനി ദീപസ്തംഭം">
പൊന്നാനി ദീപസ്തംഭം

1896 ൽ പൊന്നാനി കടപ്പുറത്ത് കപ്പലുകൾക്ക് മാർഗ്ഗദർശനം നൽകുന്നതിനായി സ്ഥാപിക്കപ്പെട്ട ദീപസ്തംഭമാണ് പൊന്നാനി ദീപസ്തംഭം. ഇപ്പോൾ നിലവിലുള്ള ദീപസ്തംഭം 1983 ൽ ആണ് മെച്ചപ്പെട്ട ദീപസ്തംഭമാക്കി പണിതത്. മലപ്പുറം ജില്ലയിലെ ഏക ദീപസ്തംഭമായ സ്തംഭം കോഴിക്കോട് ജില്ലയിലെ ചാലിയത്തിനും തൃശൂർ ജില്ലയിലെ ചാവക്കാടിനുമിടയിലുള്ള മലബാർ തീരത്തെ ഏക വിളക്കുമാടമാണ്. ഭാരതപ്പുഴ അറബിക്കടലിൽ പതിക്കുന്ന പൊന്നാനി അഴിമുഖത്തിനടുത്തായാണ് പൊന്നാനി ദീപസ്തംഭം നിലകൊള്ളുന്നത്. 
1982 ൽ തുടങ്ങിയ ഈ ദീപസ്തംഭത്തിന്റെ നിർമ്മാണം അടുത്ത വർഷം തന്നെ പൂർത്തിയാക്കി, 1983 ഏപ്രിൽ 17 ന് കമ്മീഷൻ ചെയ്തു. . കടലിൽ 30 കിലോമീറ്റർ അകലം വരെ ഈ സ്തംഭത്തിന്റെ വെളിച്ചമെത്തുമെന്ന് കണക്കാക്കപ്പെടുന്നു. കറുപ്പും വെളുപ്പും വളയങ്ങളാണ് ഈ സ്തംഭത്തിനുള്ളത്. പശ്ചിമതീരത്ത് ഈ നിറത്തിൽ വേറെ ദീപസ്തംഭങ്ങളില്ലാത്തതിനാൽ മീൻ പിടുത്തക്കാർക്ക് വഴി കണ്ടുപിടിക്കാൻ എളുപ്പമാണ്. കേന്ദ്ര ഉപരിതല ഗതാഗത വകുപ്പിനുകീഴിലാണ് ഈ ദീപസ്തംഭം.


</doc>
<doc id="136024" url="https://ml.wikipedia.org/wiki?curid=136024" title="ഭാഗ്യദേവത">
ഭാഗ്യദേവത

സത്യൻ അന്തിക്കാടിന്റെ സംവിധാനത്തിൽ ജയറാം, നരേൻ, വേണു നാഗവള്ളി, കനിഹ എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഭാഗ്യദേവത. കലാസംഘത്തിന്റെ ബാനറിൽ എം. എം. ഹംസ നിർമ്മിച്ച ഈ ചിത്രം വിതരണം ചെയ്തത് കലാസംഘം റിലീസ് ആണ്. രാജേഷ് ജയരാമൻ ആണ് ഈ ചിത്രത്തിന്റെ കഥയെഴുതിയത്. തിരക്കഥയും സംഭാഷണവും രചിച്ചത് സത്യൻ അന്തിക്കാട് ആണ്. ഈ ചിത്രത്തിന്റെ സംഗീത സംവിധാനം ഇളയരാജ നിർവഹിച്ചിരിക്കുന്നു.ഈ ചിത്രം വാണിജ്യപരമായി വിജയം ആയിരുന്നു.

വയലാർ ശരത്ചന്ദ്രവർമ്മ എഴുതിയ ഗാനങ്ങൾക്ക് സംഗീതം പകർന്നത് ഇളയരാജ ആണ്. ഗാനങ്ങൾ മനോരമ മ്യൂസിക്കൽസ് വിപണനം ചെയ്തിരിക്കുന്നു. 



</doc>
<doc id="136034" url="https://ml.wikipedia.org/wiki?curid=136034" title="ഡിസപ്ഷൻ പോയന്റ്">
ഡിസപ്ഷൻ പോയന്റ്

അമേരിക്കൻ നോവലിസ്റ്റായ ഡാൻ ബ്രൌൺ 2001-ൽ രചിച്ച സാങ്കേതിക-സ്തോഭജനക നോവലാണ് ഡിസപ്ഷൻ പോയന്റ്. ആർക്ടിക് പ്രദേശത്തു പതിച്ച ഉൽക്കയിൽ നിന്നും നാസയിലെ ശാസ്ത്രജ്ഞർ അന്യഗ്രഹ സൂക്ഷ്മജീവികളുടെ ഫോസിൽ കണ്ടെത്തുന്നതും ഈ വിവരം ജനങ്ങളിലെത്താതിരിക്കാൻ ചില ദുഷ്ടശക്തികൾ പ്രവർത്തിക്കുന്നതുമാണ് ഇതിവൃത്തം. കഥയെ യാഥാർത്ഥ്യത്തോട് ബന്ധപ്പെടുത്തുവാനുള്ള ശ്രമങ്ങൾ നോവലിൽ പലയിടത്തും കാണാം. പ്രതിപാദ്യമായ സ്ഥാപനങ്ങളും സാങ്കേതികതകളും യഥാർത്ഥമാണെന്ന് ആമുഖത്തിൽ തന്നെ പ്രസ്താവിച്ചിരിക്കുന്നു. 


</doc>
<doc id="136042" url="https://ml.wikipedia.org/wiki?curid=136042" title="യൂനിയൻ ക്രിസ്ത്യൻ കോളേജ്, ആലുവ">
യൂനിയൻ ക്രിസ്ത്യൻ കോളേജ്, ആലുവ

കേരളത്തിലെ എറണാകുളം ജില്ലയിലെ ആലുവക്കടുത്ത് സ്ഥിതി ചെയ്യുന്ന ഒരു കലാലയമാണ് യൂണിയൻ ക്രിസ്ത്യൻ കോളേജ്, ആലുവ അഥവാ യു.സി. കോളേജ്, ആലുവ. മഹാത്മാഗാന്ധി സർവ്വകലാശാലയ്ക്കു കീഴിൽ സ്ഥിതി ചെയ്യുന്ന ഈ കലാലയം 1921-ൽ ഒരു ക്രിസ്ത്യൻ ഹയർ എജുക്കേഷൻ സ്ഥാപനമായിട്ടാണ് ആരംഭിച്ചത്. 2010-ൽ കോളേജിന്റെ "നവതി" വർഷം ആചരിച്ചിരുന്നു.



</doc>
<doc id="136053" url="https://ml.wikipedia.org/wiki?curid=136053" title="ചിദംബരം ക്ഷേത്രം">
ചിദംബരം ക്ഷേത്രം

തമിഴ്നാട്ടിലെ ചിദംബരത്തുള്ള ഒരു ശിവക്ഷേത്രം. പഞ്ചഭൂത ക്ഷേത്രങ്ങളിൽ ഒന്ന്. ആകാശത്തിനു പ്രധാനം. നടരാജ രൂപത്തിലുള്ള ശിവനാണു ഇവിടെ പ്രതിഷ്ഠ .

ഭരതമുനിയുടെ നാട്യശാസ്ത്രത്തിൽ വിവരിച്ചിട്ടുള്ള "108 നാട്യഭാവങ്ങളെയും അവതരിപ്പിക്കുന്ന ശിൽപങ്ങൾ" കൊത്തിവച്ച ഇവിടത്തെ 
കിഴക്കേ ഗോപുരം ചോള രാജവംശക്കാലത്തായിരുന്നു നിർമ്മിച്ചത് . 


</doc>
<doc id="136056" url="https://ml.wikipedia.org/wiki?curid=136056" title="മഠവൂർ പാറ ഗുഹാക്ഷേത്രം">
മഠവൂർ പാറ ഗുഹാക്ഷേത്രം

തിരുവനന്തപുരം നഗരത്തിൽ ചെങ്കോട്ടുകോണത്തിനടുത്ത് പാറ തുരന്നുണ്ടാക്കിയ പ്രാചീന ഗുഹാക്ഷേത്രം. ഇതൊരു ശിവക്ഷേത്രമാണ്. ചെങ്കോട്ടുകോണം ആശ്രമത്തിന്റെ അധീനതയിലാണ് ഈ ക്ഷേത്രം. വളരെ പുരാതനമായ ഒരു സംസ്കാരം വിളിച്ചോതുന്ന ഈ ക്ഷേത്രത്തിന്റെ നിർമ്മിതിയിൽ പുറത്തുനിന്ന് ഒരു കല്ലുപോലും കൊണ്ടുവന്നിട്ടില്ല്. ക്ഷേത്രത്തിന്റെ തൂണുകളും, വശങ്ങളിലുള്ള സുബ്രഹ്മണ്യന്റെയും ഗണപതിയുടെയും വിഗ്രഹങ്ങളും ശ്രികോവിലും ഉള്ളിലെ പിഠവും ശിവലിംഗവുമെല്ലാം പാറ തുരന്നുണ്ടാക്കിയതാണ്. ഇത്തരം ക്ഷേത്രങ്ങൾ കേരളത്തിൽ അപൂർവ്വമാണ്. ഒറിസ്സയിലെ ഖണ്ഡഗിരി- ഉദയഗിരിജൈനസംസ്കാരങ്ങളോട് താരതമ്യപ്പെടുത്താവുന്നതും സമാനതകളുള്ളതുമാണ്.


</doc>
<doc id="136074" url="https://ml.wikipedia.org/wiki?curid=136074" title="താഴ്‌വര">
താഴ്‌വര

താഴ്വര എന്ന വക്കുകൊണ്ടർഥമാക്കുന്നത് ഭൗമോപരിതലത്തിൽ കാണപ്പെടുന്ന നൈസർഗിക തടമെന്നാണ്. നിയ താർഥത്തിൽ കുന്നുകൾക്കും ഉന്നതതടങ്ങൾക്കും മധ്യേ ഉപസ്ഥിതമായിരിക്കുന്ന നിമ്ന തടമോ, താഴ്ന്ന പ്രദേശമോ ആണ് താഴ്വര. മിക്ക താഴ്വരകളുടേയും അടിത്തട്ടിൽക്കൂടി നീർച്ചാലുകളോ തോടുകളോ നദികളോ പ്രവഹിക്കുക സാധാരണമാണ്. മലനിരകൾ, കുന്നുകൾ, പീഠഭൂമികൾ തുടങ്ങിയ ഉയർന്ന പ്രദേശങ്ങളിൽ നിന്നുദ്ഭവിച്ച് താഴേക്കൊഴുകുന്ന നദികളുടേയും നീർച്ചാലുകളുടേയും അപരദന ഫലമായാണ് പൊതുവേ താഴ്വരകൾ രൂപംകൊള്ളുന്നത്. ഒന്നോ അതിലധികമോ നദികളോ നദീശൃംഖലകളോ ജലം പ്രദാനം ചെയ്യുന്ന വിസ്തൃതങ്ങളായ താഴ്വരകളും ഭൂമുഖത്തുണ്ട്.

വിവിധയിനം താഴ്വരകൾ പ്രകൃതിയിൽ നിർണയിക്കപ്പെട്ടിട്ടുണ്ട്. കുന്നുകളാൽ ചുറ്റപ്പെട്ട ഇടുങ്ങിയ താഴ്വരകൾ ഹോളോ, ഗ്ളെൻ, ഡേൽ, ഡെൽ തുടങ്ങിയ വ്യത്യസ്ത സംജ്ഞകളിൽ അറിയപ്പെടുന്നു. നീർച്ചാലുകളുടെ അപരദന പ്രക്രിയയുടെ ഫലമായി രൂപംകൊള്ളുന്ന ആദ്യഘട്ട താഴ്വരകളാണ് ഗള്ളികൾ അഥവാ റാവിനുകൾ. ആഴമേറിയതും ചെങ്കുത്തായ ചരിവോടു കൂടിയതുമായ താഴ്വരകളും ആഴവും ചായ്മാനവും കുറഞ്ഞ വിസ്തൃതമായ താഴ്വരകളും ഭൂമുഖത്ത് കാണാം. ഭൂമുഖത്തെ വിശാല താഴ്വരകളിൽ ഭൂരിഭാഗവും വളക്കൂറുള്ള സമതലപ്രദേശങ്ങൾ കൂടിയാണ്.

പൊതുവേ എല്ലാ താഴ്വരകളുടേയും ഘടന സമാനമാണ്. താഴ്വരകളുടെ അടിത്തട്ടിനെ താഴ്വരാതലം (valley floor) എന്നു പറയുന്നു. നദികളുടെ പ്രവാഹദിശയ്ക്കനുസൃതമായിരിക്കും താഴ്വരാതലത്തിന്റെ ചായ്മാനം. പർവത പ്രദേശങ്ങളിൽ താഴ്വരാതലങ്ങൾ പൊതുവേ ഇടുങ്ങിയതായിരിക്കുമ്പോൾ സമതലപ്രദേശങ്ങളിൽ ഇവ കിലോമീറ്ററുകളോളം വിസ്തൃതിയിൽ വ്യാപിച്ചിരിക്കും. താഴ്വരയുടെ പാർശ്വങ്ങളെ താഴ്വര ഭിത്തികൾ അഥവാ താഴ്വരച്ചരിവുകൾ (valley walls or valley slopes) എന്നും അടുത്തടുത്ത താഴ്വര ഭിത്തികൾ സംയോജിക്കുന്ന ഭൂഭാഗത്തെ വിഭാജകം (divide) എന്നും പറയുന്നു.

ഭൌമോപരിതലത്തിലെ അപരദന പ്രക്രിയകളും ശിലകളുടെ അപക്ഷയവുമാണ് താഴ്വരകളുടെ രൂപീകരണത്തിനു നിദാനമാ കുന്ന മുഖ്യ ഘടകങ്ങൾ. താഴ്വരകളുടെ ആകൃതി നിർണയിക്കു ന്നതിലും ഇവ മുഖ്യ പങ്കുവഹിക്കുന്നു.

പൊതുവേ ആകൃതിയുടെ അടിസ്ഥാനത്തിലാണ് താഴ്വരകളെ തരംതിരിക്കുന്നത്. അഗാധവും ചെങ്കുത്തായ ചരിവുകളോടു കൂടിയതുമായ ഇടുങ്ങിയ താഴ്വരകൾ ഗിരികന്ദരം അഥവാ കാന്യൻ (canyon) എന്നറിയപ്പെടുന്നു. യു.എസ്സിലെ ആരിസോണയിലുള്ള ഗ്രാൻഡ് കാന്യൻ (Grand Canyon) ഇത്തരം താഴ്വരയ്ക്ക് ഉത്തമോദാഹരണമാണ്. ഭൂപാളികളുടെ സ്ഥാനചലനം മൂലം ഒരു ഭൂഭാഗം സമീപപ്രദേശത്തെ അപേക്ഷിച്ച് താഴ്ന്നുപോകുന്നതിന്റെ ഫലമായും താഴ്വരകൾ രൂപംകൊള്ളാം. ഇവ ഭ്രംശതാഴ്വരകൾ എന്നറിയപ്പെടുന്നു. ഗലീലികടൽ മുതൽ തെ.കി. ആഫ്രിക്കവരെ വ്യാപിച്ചിരിക്കുന്ന വമ്പൻ ഭ്രംശതാഴ്വരയ്ക്ക് ഏകദേശം 6,400 കി.മീ. നീളമുണ്ടെന്നു കണക്കാക്കപ്പെടുന്നു. ഭൂചലനങ്ങളുടെ ഫലമായി രൂപംകൊള്ളുന്ന ഇടുങ്ങിയതും ദൈർഘ്യമേറിയതുമായ മറ്റൊരുതരം താഴ്വരയാണ് 'ഘടനാടിസ്ഥിത താഴ്വര' (Structural valley).

നദികളുടെ വിവിധ ഘട്ടങ്ങളിലെ പ്രവർത്തനഫലമായും താഴ്വരകൾ രൂപംകൊള്ളാറുണ്ട്. ഇവയെ പൊതുവേ നദീതാഴ്വരകൾ എന്നു വിളിക്കുന്നു. അപവാഹങ്ങളുടെ ഫലമായുണ്ടാകുന്ന താഴ്വരകൾ ചിലപ്പോൾ ഹിമാനികളുടെ അപരദന പ്രക്രിയയ്ക്കു വിധേയമാകാം. താഴ്വരകളുടെ വിസ്തൃതി വർധിപ്പിക്കുന്നതിന് ഇത് കാരണമാകുന്നു. ഇത്തരത്തിൽ രൂപപ്പെടുന്ന താഴ്വരകളാണ് ഹീമാനികൃത താഴ്വരകൾ (Glacial valleys). അഴിമുഖത്തിനോടടുത്ത് സമുദ്രജലത്താൽ മൂടപ്പെട്ടു കാണുന്ന താഴ്വരകളെ നിമജ്ഞതാഴ്വരകൾ (Drowned valleys) എന്നു പറയുന്നു. വൻകരാ തിട്ടിലോ, ചരിവിലോ, സമുദ്രാന്തർഭാഗത്തോ കാണപ്പെടുന്ന താഴ്വരകളാണ് സമുദ്രാന്തര താഴ്വരകൾ. നദീതാഴ്വരകൾ ഭാഗികമായി കടലിൽ മുങ്ങുന്നതു മൂലമോ സമുദ്രാന്തര അപരദനം മൂലമോ ആണ് സമുദ്രാന്തര താഴ്വരകൾ രൂപംകൊള്ളുന്നത്. സമതലപ്രദേശത്തെ മുഖ്യ നദീതാഴ്വരയിൽ താരതമ്യേന ഉയരം കൂടിയ പോഷക നദീതാഴ്വരകൾ സംഗമിക്കുന്നതിന്റെ ഫലമായും താഴ്വരകൾ രൂപംകൊള്ളാം. ഇവയെ തൂക്കു താഴ്വരകൾ (Hanging valleys) എന്നു വിളിക്കുന്നു. കടലിന്റെ പെട്ടെന്നുള്ള പിൻവാങ്ങൽ പ്രക്രിയമൂലവും തൂക്കു താഴ്വരകൾ രൂപംകൊള്ളാറുണ്ട്.

അപരദന പ്രക്രിയയുടെ ഫലമായുണ്ടാകുന്ന താഴ്വരകൾ വലിപ്പത്തിലും ആകൃതിയിലും പ്രായത്തിലും വ്യത്യസ്തമായിരി ക്കും. നീരൊഴുക്കാണ് ഇത്തരം താഴ്വരകളുടെ ആകൃതി നിർണ യിക്കുന്ന പ്രധാന ഘടകം. താഴ്വരകളുടെ നീളം വർധിക്കുന്നതോടൊപ്പം നദിയുടെ നീർവാർച്ചാ പ്രദേശത്തിന്റെ വിസ്തൃതിയും ഗണ്യമായി വർധിക്കുന്നു. തത്ഫലമായി ജലപ്രവാഹത്തിന്റെ വ്യാപ്തിയും വേഗതയും കൂടുകയും കാലക്രമേണ ജലപ്രവാഹം നദീതലത്തെ കാർന്നെടുക്കാൻ തുടങ്ങുകയും ചെയ്യുന്നു. ഇപ്രകാരം ആഴം കൂടുന്ന താഴ്വരകളുടെ അടിത്തട്ട് പലപ്പോഴും ഭൂഗർഭജലവിതാനം വരെ എത്തിച്ചേരാറുണ്ട്. എല്ലാ താഴ്വരകൾക്കും പൊതുവേ യൗവനാവസ്ഥ, പ്രൗഢാവസ്ഥ, വാർധക്യാവസ്ഥ എന്നിങ്ങനെ മൂന്ന് ഘട്ടങ്ങൾ നിർണയിക്കപ്പെട്ടിട്ടുണ്ട്. യൗവനാവസ്ഥയിലുള്ള താഴ്വരകൾക്ക് പൊതുവേ വീതി കുറവായിരിക്കുമ്പോൾ പ്രൗഢാവസ്ഥ പ്രാപിച്ച താഴ്വരകളുടെ വീതി കൃത്യമായ അതിരുകളാൽ നിർണയിക്കപ്പെട്ടിരിക്കും. ജലപാതങ്ങളും റാപിഡുകളുമാണ് യൗവനാവസ്ഥയിലുള്ള താഴ്വരകളുടെ മുഖ്യ സവിശേഷത. എന്നാൽ പ്രൗഢാവസ്ഥ പ്രാപിച്ച താഴ്വരകളിൽ ചുരുക്കം ചിലയിടങ്ങളിൽ മാത്രമേ ജലപാതങ്ങൾ ഉണ്ടാകാറുള്ളൂ. സാധാരണഗതിയിൽ എല്ലാ താഴ്വരകളും പ്രൗഢാവസ്ഥയിലൂടെ കടന്നുപോകാറുണ്ട്. വർധിച്ച വീതിയും താഴ്ന്ന അതിരുകളുമാണ് വാർധക്യാവസ്ഥയിലുള്ള താഴ്വരകളുടെ പ്രത്യേകതകൾ.




</doc>
<doc id="136075" url="https://ml.wikipedia.org/wiki?curid=136075" title="അൻവർ സാദാത്ത്">
അൻവർ സാദാത്ത്

ഈജിപ്തിന്റെ മൂന്നാമത്തെ പ്രസിഡന്റായിരുന്ന മുഹമ്മദ് അൻവർ അൽ സാദത്ത് (Arabic: محمد أنور السادات‎, Muḥammad Anwar as-Sādāt) (25 ഡിസംബർ 1918 – 6 ഒൿടോബർ 1981). 15 ഒക്ടോബർ1970 മുതൽ 6 ഒൿടോബർ1981 വരെ ഈജിപ്ഷ്യൻ പ്രസിഡന്റായിരുന്ന സാദത്ത് മുഹമ്മദ് അലി രാജവാഴ്ചക്കെതിരിൽ 1952-ൽ നടന്ന ഈജിപ്ഷ്യൻ വിപ്ലവത്തിലെ മുന്നണിപ്പോരാളിയും മുൻ ഈജിപ്ഷ്യൻ പ്രസിഡന്റായിരുന്ന ഗമാൽ അബ്ദുന്നാസറിന്റെ അടുത്ത സുഹൃത്തും ആയിരുന്നു. 

തന്റെ 11 വർഷം നീണ്ടുനിന്ന ഭരണകാലത്ത് മുൻഗാമിയായിരുന്ന നാസറിൽ നിന്നും വ്യത്യസ്തമായി ഈജിപ്റ്റിന്റെ ഗതിയെത്തന്നെ മാറ്റിമറിക്കുന്ന പല ഭരണപരിഷ്ക്കാരങ്ങളും കൊണ്ടുവരികയുണ്ടായി. അവയിൽ പ്രധാനപ്പെട്ടതാണ് ബഹുകക്ഷിവ്യവസ്ഥ തിരികെക്കൊണ്ടു വരലും സ്വകാര്യനിക്ഷേപകർക്ക് വാതിലുകൾ തുറന്നുകൊടുത്ത് ഇൻഫിതാഹിന്റെ ആവിഷ്ക്കാരവും. അതുപോലെ ഇസ്രയേലുമായുള്ള 1973-ലെ ഒക്ടോബർ യുദ്ധത്തിന് നേതൃത്വം നൽകിയത് സാദത്തിന് ഈജിപ്റ്റിൽ മാത്രമല്ല അറബ് ലോകത്തും വീരപരിവേഷമാണ് നൽകിയത്.
സാദത്തിന്റെ ഇസ്രയേൽ സന്ദർശനവും അതിനെത്തുടർന്നുള്ള ക്യാമ്പ് ഡേവിഡ് കരാറും അദ്ദേഹത്തെ സമാധാനത്തിനുള്ള നോബൽ പുരസ്ക്കാരത്തിന് അർഹനാക്കിയെങ്കിലും ക്യാമ്പ് ഡേവിഡ് കരാറിനോട് യോജിപ്പില്ലാതിരുന്ന അറബ് ലീഗ് ഈജിപ്തിനെ പുറത്താക്കി.

1918-ൽ നിർധന ഈജിപ്ഷ്യൻ കുടുംബത്തിൽ പതിനാലു മക്കളിൽ ഒരുവനായി സാദത്ത് ജനിച്ചു. കെയ്റോ മിലിട്ടറി അക്കാദമിയിൽ നിന്നു 1938-ൽ ബിരുദം കരസ്ഥമാക്കിയ ശേഷം ഈജിപ്ഷ്യൻ പട്ടാളത്തിൽ ചേർന്നു. ആദ്യമായി സൈനിക സേവനത്തിനായി സുഡനിലാണ് നിയോഗിക്കപെട്ടത് അവിടെ വയ്ച്ചു ഭാവി പ്രസിഡന്റ് നാസറിനെ കണ്ടു മുട്ടി സുഹൃത്തുക്കളായത്.

സുഡാനിൽ നാസർ സാദത്ത് മറ്റു ചില ഉദ്യോഗസ്ഥരും ചേർന്ന് ഫ്രീ ഓഫിസേറ്സ് മൂവ്മെന്റ് എന്ന സംഘടനയ്ക്കു രൂപം നൽകി. ബ്രീട്ടീഷ് ഭരണത്തിൽ നിന്നു ഈജിപ്തിനെ സ്വതന്ത്രമാക്കുക എന്നതായിർന്നു സംഘടനയുടെ ലക്ഷ്യം. 1942-ൽ രണ്ടാം ലോകമഹായുദ്ധക്കാലത്ത് ബ്രിട്ടീഷ് സേനയെ തുരത്തുവാൻ നാസി ജർമ്മനിയോടോപ്പം ഗൂഢാലോചന നടത്തിയ സാദത്ത് പിടിക്കപ്പെട്ടു. രണ്ടു വർഷങ്ങൾക്കു ശേഷം അദ്ദേഹം രക്ഷപെടുകയും വീണ്ടും 1946-ൽ കൊലക്കുറ്റത്തിനു പിടിക്കപെട്ടു. എന്നാൽ 1948-ൽ സാദത്തിനെ ശിക്ഷയിൽ നിന്ന് ഒഴിവാക്കി.

1952-ലെ ഈജിപ്ഷ്യൻ വിപ്ലവത്തിൽ സാദത്ത് പങ്കെടുത്തു. 1970-ൽ ഈജിപ്ത് ഉപരാഷ്ട്രപതി ആയിരുന്നു സാദത്ത് രാഷ്ട്രപതി നാസറിന്റെ മരണത്തെ തുടർന്ന് രാഷ്ട്രപതിയായി.


</doc>
<doc id="136079" url="https://ml.wikipedia.org/wiki?curid=136079" title="അരിപ്പൽ">
അരിപ്പൽ

കൊല്ലം ജില്ലയിലെ പ്രശസ്ത പക്ഷിസങ്കേതമായ അരിപ്പൽ ഒരു സംരക്ഷിത വനപ്രദേശമാണ്. മനോഹരമായ ഈ പ്രദേശം തിരുവനന്തപുരം ചെങ്കോട്ട റോഡിലാണുള്ളതു. ഭൂരിഭാഗവും തിരുവനന്തപുരം ജില്ലയിലാണ്. വനം വകുപ്പിന്റെ പരിശീലന കേന്ദ്രവും ഇവിടെയുണ്ട്.


</doc>
<doc id="136086" url="https://ml.wikipedia.org/wiki?curid=136086" title="കൊച്ചുകലുങ്ക്">
കൊച്ചുകലുങ്ക്

കൊല്ലം, തിരുവനന്തപുരം ജില്ലകളുടെ അതിർത്തി പങ്കിടുന്ന തിരുവനന്തപുരം ജില്ലയിലെ ഒരു ഗ്രാമമാണ് കൊച്ചുകലുങ്ക്. 

പശ്ചിമഘട്ട മലനിരകളുടെ താഴ്വരയിലെ പ്രകൃതി മനോഹാരിത ഈ ഗ്രാമത്തെ വശ്യമനോഹരമാക്കുന്നു. തിരുവനന്തപുരം, കൊല്ലം, തമിഴ്നാട്ടിലെ ചെങ്കോട്ട എന്നീ നഗരങ്ങളിൽനിന്ന് തുല്യ ദൂരമാണ് ഈ ഗ്രാമത്തിലേക്ക്. 52 കിലോമീറ്റർ. തിരുവനന്തപുരം - ചെങ്കോട്ട റോഡായ സ്റ്റേറ്റ് ഹൈവേ രണ്ട് ഈ ഗ്രാമത്തിലൂടെ കടന്നുപോകുന്നു. തിരുവനന്തപുരത്തുനിന്ന് നെടുമങ്ങാട്, പാലോട്, മടത്തറ വഴിയും കൊല്ലത്തുനിന്ന് പാരിപ്പള്ളി, നിലമേൽ, കടയ്ക്കൽ, മടത്തറ വഴിയും ചെങ്കോട്ടനിന്ന് ആര്യങ്കാവ്, തെന്മല, കുളത്തുപ്പുഴ വഴിയും കൊട്ടാരക്കരനിന്ന് ആയൂർ, അഞ്ചൽ, കുളത്തുപ്പുഴ വഴിയും പുനലൂരിൽനിന്ന് അഞ്ചൽ കുളത്തൂപ്പുഴ വഴിയും ഈ ഗ്രാമത്തിൽ എത്താൻ കഴിയും. പാലോട്, കടയ്ക്കൽ പൊലീസ് സ്റ്റേഷൻ അതിർത്തികളും ചിതറ, പെരിങ്ങമ്മല പഞ്ചായത്ത് അതിരുകളും കൊട്ടാരക്കര, നെടുമങ്ങാട് താലൂക്കുകളുടെ അതിർത്തികളും ഈ ഗ്രാമം പങ്കിടുന്നു. ആറ്റിങ്ങൽ, കൊല്ലം ലോക്സഭ മണ്ഡലങ്ങളും ചടയമംഗലം, വാമനപുരം മണ്ഡലങ്ങളും ഈ ഗ്രാമത്തെ വീതം വെക്കുന്നു. രണ്ടായിരത്തോളം ആളുകൾ ഈ ചെറുഗ്രാമത്തിൽ താമസിക്കുന്നുണ്ട്്. ഈ ഗ്രാമത്തോടൊട്ടി ഇരട്ടപെട്ടറ്റതുപോലെ കിടക്കുന്ന ഗ്രാമമാണ് അരിപ്പ.


</doc>
<doc id="136096" url="https://ml.wikipedia.org/wiki?curid=136096" title="അലഹബാദ് ബാങ്ക്">
അലഹബാദ് ബാങ്ക്

ഭാരതത്തിലെ ഒരു പൊതുമേഖലാ ബാങ്കാണ് അലഹബാദ് ബാങ്ക്. 1865ലാണ് പ്രവർത്തനമാരംഭിച്ചത്. കൊൽക്കത്ത ആണ് ആസ്ഥാനം.

1865 ഏപ്രിൽ 24ന് അലഹബാദ് ആസ്ഥാനമാക്കി യൂറോപ്പുകാർ സ്ഥാപിച്ചു. ഏറ്റവും പഴക്കമേറിയ ബാങ്കാണ് ഇത്.

അലഹബാദ് ബാങ്ക് ഔദ്യോഗിക വെബ്സൈറ്റ്


</doc>
<doc id="136099" url="https://ml.wikipedia.org/wiki?curid=136099" title="ബാങ്ക് ഓഫ് മഹാരാഷ്ട്ര">
ബാങ്ക് ഓഫ് മഹാരാഷ്ട്ര

ഭാരതത്തിലെ ഒരു പൊതുമേഖലാ ബാങ്കാണ് ബാങ്ക് ഓഫ് മഹാരാഷ്ട്ര.


</doc>
<doc id="136117" url="https://ml.wikipedia.org/wiki?curid=136117" title="മിക്കായുടെ പുസ്തകം">
മിക്കായുടെ പുസ്തകം

എബ്രായ ബൈബിളിലേയും ക്രിസ്ത്യാനികൾ പഴയനിയമം എന്നു വിളിക്കുന്ന ലിഖിതസഞ്ചയത്തിലേയും ഒരു ഗ്രന്ഥമാണ് മിക്കായുടെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ ചേർന്ന "ചെറിയ പ്രവാചകന്മാർ"(minor prophets) എന്ന വിഭാഗത്തിലെ ആറാമത്തെ ഗ്രന്ഥമായാണ് മിക്കവാറും ബൈബിൾ സംഹിതകളിൽ ഇതു കാണുന്നത്. ഗ്രന്ഥകർത്താവായ മിക്കാ, യെരുശലേമിനു തെക്കുപടിഞ്ഞാറുള്ള മൊരേഷെത്തിൽ ജനിച്ച്, യോഥാം, ആഹാസ്, ഹെസക്കിയ എന്നീ യൂദയാ രാജാക്കന്മാരുടെ കാലത്തു പ്രവചനം നടത്തിയവാനാണെന്ന് ഇതിന്റെ ആദ്യവാക്യത്തിൽ തന്നെ പറയുന്നു. അതിനാൽ ഈ പ്രവാചകൻ യഹൂദരുടെ പ്രവാചകപാരമ്പര്യത്തിൽ ഏറ്റവും പേരുകേട്ടവനായ ഏശയ്യായുടെ സമകാലീനനായിരുന്നിരിക്കാം. ക്രി.മു. എട്ടാം നൂറ്റാണ്ടിന്റെ ഉത്തരാർത്ഥത്തിൽ, വിഭക്ത ഇസ്രായേലിലെ ഉത്തരരാജ്യം അസീറിയൻ സാമ്രാജ്യത്തിന്റെ ഭാഗമായിത്തീർന്നതിനു ശേഷമുള്ള കാലമാണ് ഈ രചനയിലെ പ്രവചനങ്ങളുടെ പശ്ചാത്തലം. 
ഏശയ്യായുടെ സമകാലീനൻ ആയിരുന്നിരിക്കാമെങ്കിലും തലസ്ഥാനത്തെ ഉപരിവർഗ്ഗത്തിൽ നിന്നുള്ള നാഗരികനായിരുന്ന ഏശയ്യായുടേതിൽ നിന്നു വ്യത്യസ്തമായ വീക്ഷണഗതിയാണ്, യെരുശലേമിൽ നിന്നകലെയുള്ള മൊരേഷെത്തിലെ നാട്ടിൻ പുറത്തുകാരനായ മിക്കായുടെ പ്രവചനങ്ങളിൽ കാണുന്നത്. നികുതിഭാരം കൊണ്ടു വലഞ്ഞിരുന്ന കൃഷീവലന്മാരുടെ പക്ഷം ചേർന്ന അദ്ദേഹം ജനത്തിന്റെ തൊലി ഉരിഞ്ഞെടുക്കുന്ന യെരുശലേമിലെ ഭരണാധികാരികളേയും, കൂലി വാങ്ങി പഠിപ്പിക്കുന്ന പുരോഹിതന്മാരേയും പണത്തിനു വേണ്ടി ഭാവി പറയുന്ന പ്രവാചകന്മാരെയും നിശിതമായി വിമർശിക്കുന്നു. അവരുടെ അധർമ്മങ്ങളുടെ പേരിൽ യെരുശലേം വയൽപോലെ ഉഴുതുമറിക്കപ്പെട്ട് നാശക്കൂമ്പാരമാകുമെന്നും ദേവാലയഗിരി വനമായിത്തീരുമെന്നും പ്രഖ്യാപിച്ചു കൊണ്ടാണ് മൂന്നാമദ്ധ്യായം സമാപിക്കുന്നത്. 

ചെറിയ പ്രവാചകന്മാരുടെ 12 പുസ്തകങ്ങളിൽ ഏറ്റവും ദീർഘമായ സംശോധനാചരിത്രമുള്ളത് ഇതായിരിക്കാനിടയുണ്ട്. മിക്കായുടെ കാലത്ത് രൂപപ്പെട്ട ഇതിന്റെ കേന്ദ്രഖണ്ഡത്തിന്മേൽ ബാബിലോണിലെ പ്രവാസകാലത്തും പ്രവാസനന്തരവും നടന്ന സമഗ്രമായ സംശോധനത്തെ തുടർന്നാണ് അതിന്റെ ഇപ്പോഴത്തെ രൂപം ഉണ്ടായതെന്ന് അനുമാനമുണ്ട്. ഏഴദ്ധ്യായങ്ങളുടെ ഗ്രന്ഥത്തിലെ ആദ്യത്തെ മൂന്നദ്ധ്യായങ്ങൾ ഏതാണ്ട് മുഴുവൻ തന്നെ മിക്കായുടേതായിരിക്കാമെന്നും തുടർന്നുള്ള ഭാഗം ഗണ്യമായ കൂട്ടിച്ചേർക്കലുകൾ ഉൾപ്പെടുന്നതാണെന്നും കരുതപ്പെടുന്നു. 


</doc>
<doc id="136121" url="https://ml.wikipedia.org/wiki?curid=136121" title="ങ്ഗോഗെ വാ തിയോങ്ങോ">
ങ്ഗോഗെ വാ തിയോങ്ങോ

ങ്ങ്ഗോഗെ വാ തിയോങ്ങോ( [ŋɡoɣe wa ðiɔŋɔ];ജനനം: ജനുവരി 5, 1938) കെനിയൻ സ്വദേശിയായ ഒരു എഴുത്തുകാരനാണ്. ആദ്യകാലങ്ങളിൽ ഇംഗ്ലീഷിലും ഇപ്പോൾ കെനിയൻ ഭാഷയായ ഗികുയുവിലുമാണ് ഇദ്ദേഹം തന്റെ രചനകൾ നടത്തിയിരുന്നത്. നോവലുകൾ, നാടകങ്ങൾ, ചെറുകഥകൾ, ഉപന്യാസങ്ങൾ, പണ്ഡിതരചനകൾ, സാഹിത്യവിമർശനങ്ങൾ, ബാലസാഹിത്യ കൃതികൾ എന്നിങ്ങനെ വിവിധ സാഹിത്യരൂപങ്ങളിൽ അദ്ദേഹം എഴുതാറുണ്ട്.

സാഹിത്യത്തിനുള്ള നോബെൽ സമ്മാനത്തിന് സാധ്യത കൽപ്പിക്കപ്പെട്ടിരുന്ന പ്രധാനപ്പെട്ട ആഫ്രിക്കൻ സാഹിത്യകാരനാണ് ങ്ങ്ഗോഗെ.



</doc>
<doc id="136128" url="https://ml.wikipedia.org/wiki?curid=136128" title="തലപ്പാവ്">
തലപ്പാവ്

നക്സൽ വർഗ്ഗീസിന്റെ കൊലപാതകത്തെ ആസ്പദമാക്കി മധുപാലിന്റെ സംവിധാനത്തിൽ പൃഥ്വിരാജ്, ലാൽ, അതുൽ കുൽക്കർണ്ണി, ധന്യ മേരി വർഗ്ഗീസ് എന്നിവർ പ്രധാനവേഷങ്ങളിൽ അഭിനയിച്ച് 2008-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് തലപ്പാവ്. നടനും കഥാകൃത്തുമായ മധുപാൽ സംവിധാനം ചെയ്ത ആദ്യ ചലച്ചിത്രമാണിത്. സിവിക് സിനിമയുടെ ബാനറിൽ സിൽവർ ജൂബിലി സ്റ്റാർ മോഹൻ നിർമ്മിച്ച ഈ ചിത്രം വിതരണം ചെയ്തത് പൗർണ്ണമി റിലീസ് ആണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ബാബു ജനാർദ്ദൻ ആണ്.

ഒ.എൻ.വി. കുറുപ്പ് എഴുതിയ ഗാനങ്ങൾക്ക് സംഗീതം പകർന്നത് അലക്സ് പോൾ ആണ്. പശ്ചാത്തലസംഗീതം ചെയ്തിരിക്കുന്നത് ശ്യാം ധർമ്മൻ.



</doc>
<doc id="136132" url="https://ml.wikipedia.org/wiki?curid=136132" title="ജൂലിയൻ അസാൻജ്">
ജൂലിയൻ അസാൻജ്

ആസ്ത്രേലിയൻ പ്രസാധകനും ഇന്റർനെറ്റ് ആക്റ്റിവിസ്റ്റുമാണ് ജൂലിയൻ പോൾ അസാൻജ് ([]) ().ഒരു കമ്പ്യൂട്ടർ പ്രോഗ്രാമർ കൂടിയായ അസാൻജ് വിക്കിലീക്‌സ് എന്ന വെബ്സൈറ്റിന്റെ പത്രാധിപരുമാണ്. 2006 ലാണ് അസാൻജ് വിക്കിലീക്സ് സ്ഥാപിക്കുന്നത്. വിക്കിലീക്സിന്റെ പ്രവർത്തനങ്ങൾക്ക് അസാഞ്ജിന് മൂന്ന് മാധ്യമ അവാർഡുകൾ ലഭിച്ചിട്ടുണ്ട്. 2011 ഫെബ്രുവരിയിൽ സിഡ്‌നി സമാധാനപുരസ്കാരമായ ഗോൾഡ് മെഡൽ ഇദ്ദേഹത്തിന് നൽകി. 

അഫ്ഗാനിസ്ഥാനിലും ഇറാഖിലും അമേരിക്ക നടത്തിയ രഹസ്യപ്രവർത്തനങ്ങളുടെ രേഖകൾ ചോർത്തി പുറത്തുവിട്ടതോടെയാണ് അസാൻജ് ലോകശ്രദ്ധ നേടുന്നത്. നിയമവിരുദ്ധവും മനുഷ്യത്വരഹിതവുമായ പല പ്രവർത്തനങ്ങളും ഇപ്രകാരം പുറത്തു വന്നു. 2010 ന്റെ അവസാനം 3 ലക്ഷത്തിൽ അധികം പേജുകൾ വരുന്ന രേഖകളുടെ പുറത്തുവിടലോടെ അമേരിക്കയുടെ കണ്ണിലെ കരടായി അസാൻജ് മാറി. എല്ലാ രാജ്യങ്ങളിലുമുള്ള അമേരിക്കൻ എംബസികൾ വഴി ചാര പ്രവർത്തനം നടന്നിരുന്നു എന്നതും , സഖ്യ രാജ്യങ്ങളുടെ തലവന്മാരെപ്പറ്റി തരം താണ രീതിയിൽ അമേരിക്കൻ നേതാക്കൾ പരാമർശങ്ങൾ നടത്തി എന്നുമുള്ള വെളിപ്പെടുത്തലുകൾ അമേരിക്കൻ ഭരണകൂടത്തെ അന്താരാഷ്ട്ര തലത്തിൽ പ്രതിരോധത്തിലാക്കി. അമേരിക്കയ്ക്കു പുറമേ മറ്റു രാജ്യങ്ങളിലെ ഭരണത്തലവന്മാരുടെയും, നേതാക്കളുടെയും പരാമർശങ്ങൾ പുറത്തു വരുകയുണ്ടായി. കേബിൾഗേറ്റ് വിവാദം എന്നാണിത് അറിയപ്പെടുന്നത്. ഇതോടെ അസാഞ്ജിനെ "ശത്രു" എന്ന് ഔദ്യോഗികമായി പ്രഖ്യാപിക്കുവാനും അദ്ദേഹത്തെ പിടികൂടുവാനും അമേരിക്ക ശ്രമങ്ങളാരംഭിച്ചു. അദ്ദേഹത്തെ സഹായിച്ചതായി കരുതുന്ന അമേരിക്കൻ സൈനിക ഉദ്യോഗസ്ഥർക്കെതിരേ "ശത്രുവിന് വിവരം നൽകൽ" എന്ന ഗുരുതരമായ കുറ്റം ചുമത്താനും അമേരിക്ക തീരുമാനിച്ചു.. മുൻ അമേരിക്കൻ സൈനികനായ ബ്രാഡ്‌ലി മാനിങ്ങ് അസാൻജിന് രഹസ്യങ്ങൾ ചോർത്തിക്കൊടുത്തു എന്ന കുറ്റത്തിന്മേൽ ഇപ്പോൾ വിചാരണ നേരിടുകയാണ്. കോൾഗേറ്റ് വിവാദം ലോകത്തുണ്ടാക്കിയത് സമ്മിശ്ര പ്രതികരണമായിരുന്നു. അദ്ദേഹത്തിനെ വീര നായകനായി കാണുകയും, പ്രശംസിക്കുകയും ചെയ്യുന്ന ഒട്ടനവധി പ്രസ്ഥാനങ്ങളും വ്യക്തികളും മുന്നോട്ടു വന്നപ്പോഴും, പല ഭരണകൂടങ്ങളും, വൻ കിട കോർപ്പറേറ്റ് സ്ഥാപനങ്ങളും അദ്ദേഹത്തിന്റേയും വിക്കിലീക്സിന്റേയും ശ്രമങ്ങൾക്ക് തടയിടാൻ ശ്രമിക്കുന്നുണ്ടായിരുന്നു. അമേരിക്ക, ആസ്ട്രേലിയ, ചൈന തുടങ്ങി ഒട്ടനവധി രാജ്യങ്ങൾ വിക്കിലീക്സ് നിരോധിക്കുകയോ, അതിന് നിയന്ത്രണങ്ങൾ ഏർപ്പെടുത്തുകയോ ചെയ്തു. ഫേസ്ബുക്ക്, ഓൺലൈൻ സാമ്പത്തിക സ്ഥാപനങ്ങളായ വിസ, മാസ്റ്റർകാർഡ്, ആമസോൺ, ആപ്പിൾ ഐ എൻ സി തുടങ്ങിയവ വിക്കിലീക്സിനെതിരെ സേവന നിരോധനങ്ങൾ നടപ്പിലാക്കി. ഇത് വിപുലമായ പ്രതിഷേധങ്ങൾക്കും വിക്കിലീക്സിനോട് അനുഭാവം പ്രകടിപ്പിക്കുന്ന ഹാക്കർ ഗ്രൂപ്പുകളുടെ പ്രതികാര നടപടികൾക്കും കാരണമായി.

അസാൻജിന്റെ കൂടുതൽ വെളിപ്പെടുത്തലുകളും അദ്ദേഹത്തിനു ലഭിച്ചിരുന്ന മാധ്യമശ്രദ്ധയും ഏറ്റവും ഉയർന്നു നിന്നപ്പോൾ, സ്വീഡനിൽ, അദ്ദേഹത്തിനെതിരേ രണ്ട് ലൈംഗികാരോപണങ്ങൾ ഉയരുകയും സ്വീഡിഷ് ഗവൺമെന്റ് അദ്ദേഹത്തെ പിടികൂടാനുള്ള ശ്രമം തുടങ്ങുകയും ചെയ്തു. ഇത് അമേരിക്കയുടെ സമ്മർദ്ദത്തിനു വഴങ്ങി കെട്ടിച്ചമച്ച കേസാണെന്ന് വ്യാപകമായ വിമർശനം ഉയരുകയുണ്ടായി. തന്നെ പിടികൂടി അമേരിക്കയ്ക്കു കൈമാറാനുള്ള നടപടികളാണ് നടക്കുന്നതെന്ന് അസാൻജും ആരോപിച്ചു. 2010 നവംബർ-30ന് അസാഞ്ജിനെതിരെ ലൈംഗികാതിക്രമങ്ങളുമായിബന്ധപ്പെട്ട കേസിൽ ഇന്റെർപോളിന്റെ റെഡ് നോട്ടീസ് പുറപ്പെടുവിച്ചു. അറസ്റ്റ് ഭീഷണി മൂലം പല രാജ്യങ്ങളിലായി മാറി മാറി താമസിച്ച അസാൻജ് ഇടയ്ക്ക് പൊതുവേദികളിൽ പ്രത്യക്ഷപ്പെടുകയും മാധ്യമസ്വാതന്ത്ര്യത്തെക്കുറിച്ചും സെൻസർഷിപ്പിനെക്കുറിച്ചും അന്വേഷണാത്മക മാധ്യമപ്രവർത്തനത്തെക്കുറിച്ചും അഭിപ്രായങ്ങൾ പങ്കു വെയ്ക്കുകയും ചെയ്തു. കുരുക്ക് മുറുകിയതിനെത്തുടർന്ന് ബ്രിട്ടനിൽ കോടതിയിൽ കീഴടങ്ങിയ അസാഞ്ജിനെ തടവിലാക്കി. അസാഞ്ജിന് ലോകമെമ്പാടു നിന്നും പിന്തുണ ട്വിറ്റർ, ഫെയ്സ്ബുക്ക് തുടങ്ങിയ സാമൂഹ്യ ശൃംഖലാ വെബ്സൈറ്റുകൾ വഴി ലഭിക്കുന്നുണ്ടായിരുന്നു. ബ്രിട്ടീഷ് കോടതി ഏർപ്പെടുത്തിയ ജാമ്യത്തുക കണ്ടെത്തുവാൻ ഈ പിന്തുണ സഹായകരമായി. അതിനെത്തുടർന്ന് 2010 ഡിസംബർ17 ന് അസാഞ്ജിനു ജാമ്യം ലഭിച്ചു. നാടകീയമായി ലണ്ടനിലെ ഇക്വഡോർ എംബസ്സിയിൽ അഭയം തേടിയ അസാൻജിന്, ഇക്വഡോർ ഭരണകൂടത്തിന്റെ പിന്തുണ ലഭിച്ചു. ഇത് ബ്രിട്ടനും ഇക്വഡോറും തമ്മിലുള്ള ബന്ധങ്ങളിൽ ചെറിയ ഉലച്ചിലുണ്ടാക്കിയെങ്കിലും, ഇക്വഡോർ എംബസ്സിയുടെ പരമാധികാരത്തിൽ കൈകടത്തി അസാൻജിനെ അറസ്റ്റ് ചെയ്യുവൻ ബ്രിട്ടൻ തുനിഞ്ഞിട്ടില്ല. ഒരു കൊല്ലമായി അസാൻജ് ഇക്വഡോർ എംബസ്സി കെട്ടിടത്തിനുള്ളിലാണ്. 


</doc>
<doc id="136138" url="https://ml.wikipedia.org/wiki?curid=136138" title="കാഞ്ഞിലശ്ശേരി മഹാശിവക്ഷേത്രം">
കാഞ്ഞിലശ്ശേരി മഹാശിവക്ഷേത്രം

കേരളത്തിൽ കോഴിക്കോട് ജില്ലയിൽ കൊയിലാണ്ടിക്കടുത്താണ് കാഞ്ഞിലശ്ശേരി മഹാദേവക്ഷേത്രം സ്ഥിതിചെയ്യുന്നത്.ആറടിയോളം പൊക്കമുള്ള ഇവിടുത്തെ ശിവലിംഗ സങ്കൽപം രൗദ്ര ശിവന്റെതാണ് എന്നു വിശ്വസിക്കുന്നു.

കശ്യപ മഹര്ഷി പ്രതിഷ്ടിച്ചതാണ് കാഞ്ഞിലശ്ശേരി മഹാ ശിവ ക്ഷേത്രo എന്നാണു വിശ്വാസം.ശിവന്റെ രുദ്രരൂപമാണ് ഇവിടുത്തെ പ്രതിഷ്ട. യക്ഷയാഗ സമയത്തും അതു കഴിഞ്ഞും ദേഷ്യമടങ്ങാതെ കാണപ്പെട്ട ശിവരൂപമാണ് രുദ്രരൂപം. കാശി, കാഞ്ചീപുരം, കാഞ്ഞരങ്ങാട്, കാഞ്ഞിലശ്ശേരി എന്നീ ക്ഷേത്രങ്ങള് ഒരേ സമയം പ്രതിഷ്ടിച്ചതാണ് എന്നു പറയപ്പെടുന്നു. ആദ്യത്തെ മൂന്നിടത്തും പ്രതിഷ്O കഴിഞ്ഞ് കാഞ്ഞിലശ്ശേരി എത്തിയപ്പോള് മുനിവര്യനു സംശയമായി. പ്രതിഷ്Oസമയം കഴിഞ്ഞുവോ?. ഈ സമയം “കഴിഞ്ഞില്ല” എന്നൊരു അശരീതി ഉണ്ടാവുകയും അതിനാല് “ശരി” എന്നു നിനച്ച് മുനി പ്രതിഷ്O നടത്തുകയും ചെയ്തു. “കഴിഞ്ഞില്ല”, “ശരി” എന്നിവ കൂടിച്ചേര്ന്ന് ഈ സ്ഥലത്തിന് “കഴിഞ്ഞില്ലശ്ശേരി” എന്നും കാലക്രമേണ മഹത്തായ കാഞ്ഞിലശ്ശേരി ആയി മാറിയെന്നും പഴമക്കാര് പറയുന്നു. 
ഗണപതി, ദേവി, പരദേവത, വിഷ്ണു, അയ്യപ്പന്,എന്നീ ഉപദേവന്മാരുടെ സാമീപ്യo ഇവിടെ കാണപ്പെട്ടിരുന്നു. കാലക്രമേണ അയ്യപ്പനെ ശിവക്ഷേത്രത്തിനു പുറത്ത് വടക്ക്-പടിഞ്ഞാറ് ഭാഗത്ത് സ്വതന്ത്രമായി ക്ഷേത്രമുണ്ടാക്കി പ്രതിഷ്ടിച്ചു. . ഗണപതി, ദേവി എന്നീ ദേവന്മാരെ ശിവസാമീപ്യത്തില് നാലമ്പലത്തിനുള്ളില് കുടിയിരുത്തി.
എന്നാല് നടവഴിയില് കാണപ്പെട്ട പരദേവതസാനിദ്ധ്യo ശിവനുള്ള വഴിപാടുകള് നടവഴിയില് വെച്ചു സ്വയo സ്വീകരിച്ചിരുന്നത്തിനാല് ശിവനു വഴിപാടുകല് കിട്ടാതായി. ഇതു തുടര്ന്നപ്പോള് ശിവന് പരദേവതയുടെ “കുന്നി” (ചെവി) പിടിച്ചു ദൂരേക്ക് വലിച്ചെറിഞ്ഞു. വന്നു വീണ സ്ഥലത്ത് പരദേവത സ്ഥാനമുറപ്പിച്ചു. പിന്നീട് അവിടെ പരദേവത സാനിദ്ധ്യം കാണപ്പെടുകയുo അവിടെ “കുന്നിമOo” എന്നറിയപ്പെടുകയുo ചെയ്തു. ശിവക്ഷേത്രത്തിനു 800 മീറ്ററ് കിഴക്ക് തോരായികടവത്ത് പരദേവതാക്ഷേത്രമായി ഇന്നും കുന്നിമOo സ്ഥിതി ചെയ്യുന്നു. 
വിഷ്ണുവിന്റെ നരസിoഹ രൂപമാണു ശിവക്ഷേത്രത്തില് ദ്യശ്യമായിരുന്നത്. നരസിoഹത്തിനു സ്വന്തമായി ക്ഷേത്രo വേണമെന്നു സ്വര്ണപ്രശ്നത്തില് തെളിഞ്ഞതിനാല്, പുതിയ ക്ഷേത്രത്തിലേക്കു മാറ്റാനായി അന്നത്തെ തന്ത്രി നരസിoഹത്തെ ആവാഹിച്ചു. ശിവക്ഷേത്രത്തിനു പുറത്ത് വടക്ക് ഭാഗത്ത് പ്രതിഷ്ടയും നടത്തി. പക്ഷേ ആവാഹന സമയത്ത് നരസിoഹo അല്ലായിരുന്നു ആവാഹിക്കപ്പെട്ടത് എന്നു അടുത്ത സ്വര്ണപ്രശ്നത്തില് തെളിഞ്ഞു. ശിവക്ഷേത്രത്തില് അദ്യശ്യമായി നിലകൊണ്ടിരുന്ന വിഷ്ണുവിന്റെ ഗോപാലരൂപമായിരിന്നു ആവാഹിക്കപ്പെട്ടതുo പ്രതിഷ്ടിച്ചതുo. നരസിoഹo ശിവക്ഷേത്രത്തില് തന്നെ കുടികൊള്ളുന്നു. നരസിoഹത്തിന് നരച്ചോറ് വഴിപാട് ശിവക്ഷേത്രത്തില് ഇന്നുo പതിവാണ്. ഗോപാലക്യഷ്ണനെ ആവാഹിച്ച് പ്രതിഷ്ടിച്ച സ്ഥലം കാഞ്ഞിലശ്ശേരി ശ്രീക്യഷ്ണക്ഷേത്രമായി ഇന്നും വടക്കുഭാഗത്ത് സ്ഥിതി ചെയ്യുന്നു.

എല്ലാ മഹാശിവക്ഷേത്രങ്ങളിലും മഹാവിഷ്ണു സാന്നിധ്യം പതിവുള്ളതുപോലെ ഇവിടെയും ശിവക്ഷേത്രത്തിനോട് ചേർന്ന് വിഷ്ണു സാന്നിധ്യം ഉണ്ട്. മഹാക്ഷേത്രരീതിയിൽ തന്നെയാണ് ഇവിടെയും ക്ഷേത്ര നിർമ്മാണം നടത്തിയിരിക്കുന്നത്. ചതുര ശ്രീകോവിലും നാലമ്പലവും തിടപ്പള്ളിയും എല്ലാം ഇവിടെ പണിതീർത്തിരിക്കുന്നു 
ഗണപതി, ദേവി, പരദേവത, വിഷ്ണു, അയ്യപ്പന്,എന്നീ ഉപദേവന്മാരുടെ സാമീപ്യo ഇവിടെ കാണപ്പെട്ടിരുന്നു. കാലക്രമേണ അയ്യപ്പനെ ശിവക്ഷേത്രത്തിനു പുറത്ത് വടക്ക്-പടിഞ്ഞാറ് ഭാഗത്ത് സ്വതന്ത്രമായി ക്ഷേത്രമുണ്ടാക്കി പ്രതിഷ്ടിച്ചു. . ഗണപതി, ദേവി എന്നീ ദേവന്മാരെ ശിവസാമീപ്യത്തില് നാലമ്പലത്തിനുള്ളില് കുടിയിരുത്തി.
എന്നാല് നടവഴിയില് കാണപ്പെട്ട പരദേവതസാനിദ്ധ്യo ശിവനുള്ള വഴിപാടുകള് നടവഴിയില് വെച്ചു സ്വയo സ്വീകരിച്ചിരുന്നത്തിനാല് ശിവനു വഴിപാടുകല് കിട്ടാതായി. ഇതു തുടര്ന്നപ്പോള് ശിവന് പരദേവതയുടെ “കുന്നി” (ചെവി) പിടിച്ചു ദൂരേക്ക് വലിച്ചെറിഞ്ഞു. വന്നു വീണ സ്ഥലത്ത് പരദേവത സ്ഥാനമുറപ്പിച്ചു. പിന്നീട് അവിടെ പരദേവത സാനിദ്ധ്യം കാണപ്പെടുകയുo അവിടെ “കുന്നിമOo” എന്നറിയപ്പെടുകയുo ചെയ്തു. ശിവക്ഷേത്രത്തിനു 800 മീറ്ററ് കിഴക്ക് തോരായികടവത്ത് പരദേവതാക്ഷേത്രമായി ഇന്നും കുന്നിമOo സ്ഥിതി ചെയ്യുന്നു. 
വിഷ്ണുവിന്റെ നരസിoഹ രൂപമാണു ശിവക്ഷേത്രത്തില് ദ്യശ്യമായിരുന്നത്. നരസിoഹത്തിനു സ്വന്തമായി ക്ഷേത്രo വേണമെന്നു സ്വര്ണപ്രശ്നത്തില് തെളിഞ്ഞതിനാല്, പുതിയ ക്ഷേത്രത്തിലേക്കു മാറ്റാനായി അന്നത്തെ തന്ത്രി നരസിoഹത്തെ ആവാഹിച്ചു. ശിവക്ഷേത്രത്തിനു പുറത്ത് വടക്ക് ഭാഗത്ത് പ്രതിഷ്ടയും നടത്തി. പക്ഷേ ആവാഹന സമയത്ത് നരസിoഹo അല്ലായിരുന്നു ആവാഹിക്കപ്പെട്ടത് എന്നു അടുത്ത സ്വര്ണപ്രശ്നത്തില് തെളിഞ്ഞു. ശിവക്ഷേത്രത്തില് അദ്യശ്യമായി നിലകൊണ്ടിരുന്ന വിഷ്ണുവിന്റെ ഗോപാലരൂപമായിരിന്നു ആവാഹിക്കപ്പെട്ടതുo പ്രതിഷ്ടിച്ചതുo. നരസിoഹo ശിവക്ഷേത്രത്തില് തന്നെ കുടികൊള്ളുന്നു. നരസിoഹത്തിന് നരച്ചോറ് വഴിപാട് ശിവക്ഷേത്രത്തില് ഇന്നുo പതിവാണ്. ഗോപാലക്യഷ്ണനെ ആവാഹിച്ച് പ്രതിഷ്ടിച്ച സ്ഥലം കാഞ്ഞിലശ്ശേരി ശ്രീക്യഷ്ണക്ഷേത്രമായി ഇന്നും വടക്കുഭാഗത്ത് സ്ഥിതി ചെയ്യുന്നു.

കോഴിക്കോട് ജില്ലയിലെ കൊയിലാണ്ടി റെയിൽവേ സ്റ്റേഷനിൽ നിന്നും 6 കിലോമീറ്റർ ദൂരെയാണ് കാഞ്ഞിലശ്ശേരിക്ഷേത്രം സ്ഥിതിചെയ്യുന്നത്. ചേമഞ്ചേരി പൂക്കാട് നിന്നും ക്ഷെത്രത്തിൽ എത്താൻ ഒരുകിലോമീറ്റർ ദൂരം ഉണ്ട്.

http://facebook.com/kanjilassery/
http://kanjilassery.blogspot.in/


</doc>
<doc id="136141" url="https://ml.wikipedia.org/wiki?curid=136141" title="സോഫ്റ്റ്‌വെയർ ഉത്പാദനം">
സോഫ്റ്റ്‌വെയർ ഉത്പാദനം

ആപ്ലിക്കേഷനുകൾ, ചട്ടക്കൂടുകൾ അല്ലെങ്കിൽ മറ്റ് സോഫ്റ്റ്‌വേർ ഘടകങ്ങൾ സൃഷ്ടിക്കുന്നതിലും പരിപാലിക്കുന്നതിലും ഉൾപ്പെടുന്ന ആസൂത്രണം ചെയ്യുക, വ്യക്തമാക്കൽ, രൂപകൽപ്പന, പ്രോഗ്രാമിംഗ്, ഡോക്യുമെന്റേഷൻ, പരിശോധന, ബഗ് പരിഹരിക്കൽ എന്നിവയാണ് സോഫ്റ്റ്‌വേർ ഉൽപാദനം. സോഫ്റ്റ്‌വേർ വികസനം സോഴ്സ് കോഡ് എഴുതുന്നതിനും പരിപാലിക്കുന്നതിനുമുള്ള ഒരു പ്രക്രിയയാണ്, എന്നാൽ വിശാലമായ അർത്ഥത്തിൽ, സോഫ്റ്റ്വെയറിന്റെ അന്തിമ പ്രകടനത്തിലൂടെ, ചിലപ്പോൾ ആസൂത്രിതവും ഘടനാപരവുമായ പ്രക്രിയയിൽ, ആവശ്യമുള്ള സോഫ്റ്റ്വെയറിന്റെ സങ്കല്പത്തിന് ഇടയിലുള്ള എല്ലാം ഇതിൽ ഉൾപ്പെടുന്നു.
അതിനാൽ, സോഫ്റ്റ്‌വേർ വികസനത്തിൽ ഗവേഷണം, പുതിയ വികസനം, പ്രോട്ടോടൈപ്പിംഗ്, പരിഷ്ക്കരണം, പുനരുപയോഗം, പുനർ എഞ്ചിനീയറിംഗ്, പരിപാലനം അല്ലെങ്കിൽ സോഫ്റ്റ്‌വേർ ഉൽ‌പ്പന്നങ്ങൾക്ക് കാരണമാകുന്ന മറ്റേതെങ്കിലും പ്രവർത്തനങ്ങൾ എന്നിവ ഉൾപ്പെട്ടേക്കാം.

വിവിധ ആവശ്യങ്ങൾ‌ക്കായി സോഫ്റ്റ്‌വെയർ‌ വികസിപ്പിക്കാൻ‌ കഴിയും, ഒരു നിർ‌ദ്ദിഷ്‌ട ക്ലയൻറ് / ബിസിനസ്സിന്റെ പ്രത്യേക ആവശ്യങ്ങൾ‌ നിറവേറ്റുക (ഇച്ഛാനുസൃത സോഫ്റ്റ്‌വെയറിന്റെ കാര്യം), സാധ്യതയുള്ള ഒരു കൂട്ടം ഉപയോക്താക്കളുടെ ആവശ്യങ്ങൾ‌ നിറവേറ്റുക (വാണിജ്യപരവും ഓപ്പൺ സോഴ്‌സ് സോഫ്റ്റ്‌വെയർ), അല്ലെങ്കിൽ വ്യക്തിഗത ഉപയോഗത്തിനായി (ഉദാ. ഒരു മൺഡേയ്ൻ ടാസ്ക്(mundane task) യാന്ത്രികമാക്കുന്നതിന് ഒരു ശാസ്ത്രജ്ഞൻ സോഫ്റ്റ്‌വേർ എഴുതാം).

സോഫ്റ്റ്‌വെയറുകൾ നിർമ്മിക്കുന്ന വിധം.



</doc>
<doc id="136145" url="https://ml.wikipedia.org/wiki?curid=136145" title="ടൈഫോയ്ഡ്">
ടൈഫോയ്ഡ്

ശരീരത്തിന്റെ വിവിധ അവയവങ്ങളെ ബാധിക്കുന്നതും ലോകവ്യാപകമായി കണ്ടുവരുന്നതുമായ ഒരു പകർച്ചവ്യാധിയാണ് ടൈഫോയ്ഡ്. വിഷജ്വരം , സന്നിപാതജ്വരം എന്നീ പേരുകളുമുണ്ട്. സാൽമോണല്ല ടൈഫി (Salmonella Typhi ) എന്ന ബാക്ടീരിയ അണുബാധയെ തുടർന്നാണ് ടൈഫോയ്ഡ് ഉണ്ടാകുന്നത്. ക്ഷീണം, വയറുവേദന , ക്രമേണ വർദ്ധിച്ചുവരുന്ന പനി , തലവേദന , വയറിളക്കം എന്നിവയാണ് പ്രധാന ലക്ഷണങ്ങൾ .

സാധാരണയായി ടൈഫോയ്ഡ് പകർത്തുന്ന ബാക്ടീരിയയായ "സാൽമോണല്ല ടൈഫി" വെള്ളത്തിലൂടെയും ഭക്ഷണത്തിലൂടെയുമാണ് പകരുന്നത്. രോഗവാഹകരുടെ മലത്തിൽ ഈ ബാക്ടീരിയ ധാരാളമായി കാണപ്പെടുന്നു. വെള്ളത്തിലും മറ്റും സാൽമോണല്ല ടൈഫിയുടെ സാന്നിധ്യം ഉണ്ടാകാൻ ഇത് ഇടയാക്കുന്നു. ഭക്ഷണ സാധനങ്ങളിൽ വന്നിരിക്കുന്ന ഈച്ചയിലൂടെയും അസുഖം വ്യാപിക്കും. തുടർന്ന് കുടലിലെത്തുന്ന ബാക്ടീരിയ രക്തത്തിൽ പ്രവേശിക്കുകയും പിത്താശയം, കരൾ, സ്​പ്ലീൻ തുടങ്ങിയ അവയവങ്ങളുടെ പ്രവർത്തനത്തെ തകരാറിലാക്കുകയും ചെയ്യുന്നു. അസുഖം മാറിയാലും ചിലരുടെ മലത്തിലൂടെ ഈ ബാക്ടീരിയ ഏറെനാൾ പുറത്തുവന്നുകൊണ്ടിരിക്കും. ശരീരതാപനില ബാക്ടീരിയയുടെ വളർച്ചക്ക് അനുകൂലവുമാണ് . 

കുടലിൽ രക്തംവാർന്നു പോകൽ, വൃക്ക തകരാർ, ആന്ത്രസ്തര വീക്കം തുടങ്ങിയവ രോഗം സങ്കീർണ്ണമായാലുണ്ടാകുന്ന അവസ്ഥകളാണ്. ഈ സാഹചര്യത്തിൽ രണ്ടു മുതൽ നാലാഴ്ചകൾക്കുള്ളിൽ രോഗം മൂർച്ഛിക്കും. വിദഗ്ദ്ധചികിത്സ ലഭിച്ചില്ലെങ്കിൽ രോഗിയുടെ നില ഗുരുതരമായേക്കാം. രോഗം മുഴുവനും വിട്ടുമാറിയില്ലെങ്കിൽ വീണ്ടും വരാനുള്ള സാധ്യതയുമുണ്ട്. 

പൊതുസ്ഥലങ്ങളിലെ ശുചിത്വവും വ്യക്തിശുചിത്വമുമാണ് ടൈഫോയ്ഡ് തടയാനുള്ള പ്രധാന പ്രധിരോധമാർഗ്ഗങ്ങൾ. മൃഗങ്ങളിലൂടെ ടൈഫോയ്ഡ് പകരാറില്ല. അതുകൊണ്ട് മനുഷ്യരിലൂടെ മാത്രമാണിത് പകരുന്നത്. മനുഷ്യർ അധിവസിക്കുന്ന സ്ഥലങ്ങളിൽ കുടിവെള്ളത്തിൽ മനുഷ്യവിസർജ്ജ്യവും മറ്റു മാലിന്യങ്ങളും കൂടിക്കലരുന്ന സാഹചര്യമുള്ള പരിതഃസ്ഥിതികളിലാണ് പ്രധാനമായും ടൈഫോയ്ഡ് പടരുന്നത്. ശ്രദ്ധാപൂർവ്വമായ ആഹാരക്രമവും ആഹാരത്തിനുമുൻപ് നന്നായികൈകഴുകുന്ന ശീലവും ടൈഫോഡിനെ പ്രതിരോധിക്കാൻ ഒരുപരിധിവരെ സഹായിക്കുന്നു. തിളപ്പിച്ചാറിയ വെള്ളം ഉപയോഗിക്കുകയെന്നതാണ് രോഗം വരാതിരിക്കാനുള്ള പ്രധാന മുൻകരുതൽ. വേണ്ടത്ര ശുചിത്വം പാലിക്കാത്ത സ്ഥലങ്ങളിൽ നിന്ന് ഭക്ഷണം കഴിക്കുന്നത് ഒഴിവാക്കണം. വിട്ടുമാറാത്ത കടുത്ത പനിവന്നാൽ വിദ്ഗ്ധ ഡോക്ടറുടെ ഉപദേശം തേടുകയാണ് നല്ലത്.

ടൈഫോയ്ഡിന് പ്രതിരോധമായി പ്രധാനമായും രണ്ട് വാക്സിനുകളാണ് ഉപയോഗിക്കുന്നത്: വാക്സിൻ- Ty21a ("വൈവോട്ടിഫ് ബെർണ(Vivotif Berna)" എന്ന പേരിൽ വിൽക്കപ്പെടുന്നു), ടൈഫോയ്ഡ് പോളിസാഖറൈഡ് വാക്സിൻ(Typhoid polysaccharide vaccine) ("ടൈയ്ഫിം വി(Typhim Vi)", "ടൈയ്ഫറിക്സ്(Typherix)" എന്നീ പേരുകളിൽ വിൽക്കപ്പെടുന്നു.) ടൈയ്ഫോഡ് പടർന്നിരിക്കുന്ന സ്ഥലങ്ങളിൽ യാത്ര ചെയ്യുന്നവർക്ക് ഈ മരുന്നുകൾ പ്രതിരോധമരുന്നുകളായി നൽകാറുണ്ട്. 


</doc>
<doc id="136165" url="https://ml.wikipedia.org/wiki?curid=136165" title="ചെമ്മന്തട്ട മഹാദേവക്ഷേത്രം">
ചെമ്മന്തട്ട മഹാദേവക്ഷേത്രം

കേരളത്തിൽ തൃശ്ശൂർ ജില്ലയിലെ ചെമ്മന്തട്ട ഗ്രാമത്തിലാണ് ചെമ്മന്തട്ട മഹാദേവക്ഷേത്രം സ്ഥിതിചെയ്യുന്നത്. ആർക്കിയോളജിക്കൽ സർവ്വേ ഓഫ് ഇന്ത്യ ഔദ്യോഗികമായി അംഗീകരിച്ച സംരക്ഷിക സ്മാരകങ്ങളിൽ ഒന്നാണിത്. ക്ഷേത്രത്തിന്റെ പ്രവേശനകവാടത്തിലുള്ള പ്രത്യേക നിർമ്മിതി സാധാരണ കേരളത്തിലെ ക്ഷേത്രങ്ങളിൽ കാണപ്പെടാത്തതാണ്. കിഴക്കു ദർശനമുള്ള ഈ ശിവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. അതുപോലെതന്നെ 108 ശിവക്ഷേത്രങ്ങളിൽ ഒന്നാണ് ചെമ്മന്തിട്ട മഹാദേവക്ഷേത്രം..

ഐതിഹ്യം 
മഹാഭാരത യുദ്ധത്തിൽ ദ്വിഗ് വിജയം നേടാൻ വേണ്ടി പഞ്ചപാണ്ഡവർ തൃശ്ശൂരിലെത്തി പല ക്ഷേത്രങ്ങൾ നിർമ്മിക്കുകയും വിഗ്രഹങ്ങൾ പ്രതിഷ്ഠിച്ച് പൂജിക്കുകയും ചെയ്തു .താഴെ പറയുന്ന സ്ഥലങ്ങളിലാണ് പഞ്ചപാണ്ഡവർ ക്ഷേത്രങ്ങൾ നിർമ്മിക്കുകയും വിഗ്രഹങ്ങൾ പ്രതിഷ്ഠിച്ച് പൂജിക്കുകയും ചെയ്തത്. 1. സോമേശ്വരം 2. പൂവണി 3. ഐവർമഠം 4. കോതകുറിശ്ശി 5. ചെമ്മന്തിട്ട . അതിൽ അവസാനം ഭീമസേനൻ നിർമിച്ചതും അർജ്ജുനൻ ശിവലിംഗം പ്രതിഷ്ഠിച്ച് പുജിക്കപ്പെട്ടതുമാണ് ചെമ്മന്തിട്ട ശിവക്ഷേത്രം

പ്രധാന പ്രതിഷ്ഠയായ ശിവൻ ആറടി പൊക്കമുള്ള മഹാശിവലിംഗത്തിൽ കിഴക്കോട്ട് ദർശനമായി വാഴുന്നു. രൗദ്രഭാവം കുറയ്ക്കാനായി മഹാവിഷ്ണുവും പ്രതിഷ്ഠയായുണ്ട്. ഗണപതി, അയ്യപ്പൻ, നാഗങ്ങൾ, തുടങ്ങിയവർ ഉപദേവന്മാരാണ്.

തൃശ്ശൂർ - കുന്നംകുളം റൂട്ടിൽ കേച്ചേരി ജംഗ്ഷനടുത്താണ് ക്ഷേത്രം സ്ഥിതിചെയ്യുന്നത്.


</doc>
<doc id="136169" url="https://ml.wikipedia.org/wiki?curid=136169" title="കണ്ണൂർ അന്താരാഷ്ട്ര വിമാനത്താവളം">
കണ്ണൂർ അന്താരാഷ്ട്ര വിമാനത്താവളം

കേരളത്തിലെ കണ്ണൂർ ജില്ലയിലെ മട്ടന്നൂരിനടുത്ത് മൂർഖൻ പറമ്പിൽ ഉള്ള വിമാനത്താവളമാണ് കണ്ണൂർ അന്താരാഷ്ട്ര വിമാനത്താവളം. കണ്ണൂർ,തലശ്ശേരി പട്ടണങ്ങളിൽ നിന്ന് 25കിലോമീറ്റർ അകലെയാണ് വിമാനത്താവളം. വിമാനത്താവളം യാഥാർഥ്യമായതോടെ കേരളത്തിലെ ഏറ്റവും വലുതും നാലാമത്തെ അന്താരാഷ്ട്ര വിമാനത്താവളവുമായി മാറി കണ്ണൂർ വിമാനത്താവളം. റൺവേയുടെ നീളം 3050 മീറ്റർ ആണ്. . 2018 ഡിസംബർ 9 കേരളത്തിലെ നാലാമത്തെ രാജ്യാന്തര വിമാനത്താവളം കണ്ണൂരിൽ മുഖ്യമന്ത്രി പിണറായി വിജയൻ കേന്ദ്ര വ്യോമയാനമന്ത്രി സുരേഷ് പ്രഭുവിന്റെ സാനിധ്യത്തിൽ ഉദ്ഘാടനം ചെയ്തു.കണ്ണൂരിൽ നിന്നുളള ആദ്യവിമാനം10.10 ഓടെ പറന്നുയർന്നു. എയർ ഇന്ത്യ എക്സ്പ്രസിന്റെ അബുദാബിയിലേക്കുളള വിമാനമാണ് ആദ്യം പുറപ്പെട്ടത്.
എയർപോർട്ട് ടെർമിനലിന്റെ ഉദ്ഘാടനം മുഖ്യമന്ത്രി പിണറായി വിജയൻ കേന്ദ്രവ്യോമയാന മന്ത്രി സുരേഷ് പ്രഭുവിനോടും മറ്റ് മന്ത്രിമാരോടും ഒപ്പം നിർവ്വഹിച്ചു.പ്രശസ്ത രാജ്യാന്തര എയർലൈനായ ഗോഎയർ ന്റെ ഇന്ത്യയിലെ അഞ്ച് പ്രധാന ഹബ്ബുകളിൽ ഒന്നാണ് കണ്ണൂർ വിമാനത്താവളം

മറ്റു വിമാനത്താവളങ്ങളിൽ നിന്നു വ്യത്യസ്തമായി കണ്ണൂർ രാജ്യാന്തര വിമാനത്താവളം പരിസ്ഥിതി സൗഹൃദമാണെന്ന പ്രത്യേകതയുണ്ട്. പദ്ധതി പ്രദേശത്തിന്റെ പരിസ്ഥിതി ഗുണനിലവാരം തിട്ടപ്പെടുത്തുന്നതിനു നേരത്തെ പരിസ്ഥിതി ആഘാത പഠനം നടത്തിയിരുന്നു. ന്യൂഡൽഹിയിലെ എൻവയൺമെന്റൽ എൻജിനീയേഴ്സ് ആൻഡ് കൺസൽറ്റന്റ്സും തിരുവനന്തപുരത്തെ സെൻട്രൽ എൻവയൺമെന്റൽ സയൻസ് സ്റ്റഡീസും ചേർന്നാണ് പരിസ്ഥിതി സർവേ നടത്തിയത്. പരിസ്ഥിതി പ്രശ്നങ്ങൾ ഉണ്ടാകാത്ത വിധത്തിൽ ഗ്രീൻഫീൽഡ് എയർപോർട്ട് എന്ന നിലയിലാണ് കണ്ണൂർ വിമാനത്താവളം വിഭാവനം ചെയ്തിട്ടുള്ളത്.

ഗോവ, നവിമുംബൈ എന്നിവയാണ് നിർമ്മാണത്തിലുള്ള മറ്റു രണ്ടു ഗ്രീൻഫീൽഡ് വിമാനത്താവളങ്ങൾ. വ്യോമയാനപ്രവർത്തന മേഖല, യാത്രക്കാരുടെ മേഖല, സാങ്കേതിക മേഖല, കാർഗോ മേഖല, വിമാനങ്ങൾ സർവീസ് ചെയ്യുന്ന സ്ഥലം, കയറ്റിറക്കുമതി മേഖല, സ്വതന്ത്രവ്യാപാര മേഖല എന്നിവ സംബന്ധിച്ചും പഠനം നടത്തുകയുണ്ടായി. രാജ്യാന്തര യാത്രക്കാർ വർഷത്തിൽ ശരാശരി 13 ലക്ഷം പേർ എന്നാണ് കണക്കാക്കിയത്. ദിവസവും 27 വിമാനങ്ങൾ സർവീസ് നടത്തുമെന്നും തിട്ടപ്പെടുത്തി.

110 കിലോ ലീറ്റർ വെള്ളം ദിനംപ്രതി ആവശ്യമുണ്ടാകും. കുടിവെള്ളം മാത്രമായി 68 കിലോ ലീറ്റർ വേണം. മലിനജലം പുറന്തള്ളുന്നത് ദിനംപ്രതി ശരാശരി 46 കിലോ ലീറ്ററും മലിനജല ശുദ്ധീകരണ ശേഷി ദിവസം 42 കിലോ ലീറ്ററും എന്നാണ് കണക്കാക്കിയത്. 517 കിലോഗ്രാം ഖരമാലിന്യങ്ങൾ ദിവസേന ഉണ്ടാകും. 2500 കിലോവാട്ട് വൈദ്യുതിയും വേണ്ടിവരും. മലനിരകളും കൊച്ചു വനപ്രദേശവുമായിരുന്ന മൂർഖൻപറമ്പിലെ മരങ്ങൾ മുറിച്ചുമാറ്റിയതിനാൽ പരിസ്ഥിതിക്കു കോട്ടം തട്ടാതിരിക്കാൻ സമീപ പ്രദേശങ്ങളിൽ മൂന്നു ലക്ഷത്തോളം വൃക്ഷത്തൈകൾ നട്ടുപിടിപ്പിക്കുകയുണ്ടായി.




</doc>
<doc id="136173" url="https://ml.wikipedia.org/wiki?curid=136173" title="ജോലി">
ജോലി

ഓരോ വ്യക്തിക്കും പ്രത്യേകം കഴിവുകൾ ഉണ്ടായിരിക്കും. ഒരു വ്യക്തിയുടെ കഴിവ് അവനവന്റെ അഭിവൃദ്ധിക്കായും, സമൂഹ നന്മക്കായും, സാമൂഹ്യസേവനത്തിനായും ചിലവഴിക്കേൻടത് വളരെ ആവശ്യകരമായ ഒരു കാര്യമാണ്. ആ കഴിവിനെ ജോലിയാക്കി മാറ്റുന്ന സ്ഥിതിവിശേഷം സംജാതമാകേൻടത് ഒരു സമൂഹത്തിന്റെ ഉന്നമനത്തിന് കാരണമായേക്കാവുന്ന വസ്തുത തന്നെ.അതുകൊൻട് തന്നെ, നമ്മുടെ സാമൂഹ്യവ്യവസ്ഥിതിയും ജോലിയുടെ സ്വഭാവവും തമ്മിൽ വളരെ അധികം ബന്ധപ്പെട്ടിരിക്കുന്നു.

ഓരോ ജോലിക്കും പ്രത്യേകം അഭിരുചി ഉൻടായിരിക്കേൻടതുൻട്. ഒരു വ്യക്തിയുടെ അഭിരുചിക്കനുസൃതമായ ജോലി ചെയ്യുമ്പോൾ കൂടുതൽ കാര്യക്ഷമതക്കുള്ള സാദ്ധ്യത ഉൻടാകുന്നു. കൂടാതെ വ്യക്തിവികസനത്തിനും വ്യക്തിത്വവികാസനത്തിനും അഭിവൃദ്ധിക്കും ഉള്ള സാദ്ധ്യത ഏറുന്നു. ആയതിനാൽ, സ്വയം അഭിരുചി തിരിച്ചറിയേൻടത് വളരെ പ്രധാനപ്പെട്ട കാര്യമാണ്. അടുത്ത വീട്ടിലെ വ്യക്തി ഡോക്ടറോ, എഞ്ജിനീയറോ ആയിക്കോട്ടെ, താങ്കളുടെ അഭിരുചി അധ്യാപനത്തിലാണെങ്കിൽ, ആ ജോലി തന്നെ തെരെഞ്ഞെടുക്കാൻ ശ്രദ്ധിക്കുക. ഇപ്രകാരം ഒരു വ്യവസ്ഥിതി നിലനിർത്താൻ ശ്രമിക്കേൻടത് ഒരോ വ്യക്തിയുടേയും ഉത്തരവാദിത്തം തന്നെ.

ഒരു പൊതുവായ പാഠ്യപദ്ധതിയിലൂടെ ഒരു വ്യക്തിയുടെ അഭിരുചി കണ്ടുപിടിക്കാവുന്നതാണ്.നിലവിലുള്ള പ്രായോഗിക ജീവിതത്തിനും, ഭാവിതലമുറകളുടെ ഭാസുരജീവിതത്തിനും അർപ്പിതമായിരിക്കണം നാം ക്രോഡീകരിക്കേണ്ട വിദ്യാഭ്യാസ പദ്ധതി. അതുകൊണ്ടു തന്നെ
വിദ്യാഭ്യാസ യോഗ്യത വളരെ അധികം സ്വാധീനം ചെലുത്തുന്ന ഒരു ഘടകം ആണ്. എസ്.എസ്.എൽ.സി. വരെയുള്ള പദ്ധതി അതിനാൽ വളരെ അധികം പ്രാധാന്യം അർഹിക്കുന്ന ഒന്നു തന്നെ.


</doc>
<doc id="136184" url="https://ml.wikipedia.org/wiki?curid=136184" title="ആലുവ ശിവക്ഷേത്രം">
ആലുവ ശിവക്ഷേത്രം

കേരളത്തിൽ എറണാകുളം ജില്ലയിലെ ആലുവയിൽ പെരിയാറിന്റെ തീരത്താണ് ആലുവ ശിവക്ഷേത്രം സ്ഥിതിചെയ്യുന്നത്. പരബ്രഹ്മസ്വരൂപനായ മഹാദേവനാണ് പ്രധാന പ്രതിഷ്ഠ. പെരിയാർ മണപ്പുറത്ത് എല്ലാ വർഷവും കുംഭമാസത്തിൽ ആഘോഷിക്കുന്ന ശിവരാത്രി പ്രസിദ്ധമാണ്. ലക്ഷക്കണക്കിന് ആളുകൾ അന്നേ ദിവസം ആലുവാ മണപ്പുറത്ത് ശിവരാത്രി ആഘോഷിക്കാൻ ഒത്തുകൂടുന്നു. ശിവരാത്രിക്ക് മണപ്പുറത്ത് ബലിയർപ്പിച്ചാൽ മരിച്ച ബന്ധുക്കൾക്ക് മോക്ഷം ലഭിക്കും എന്ന വിശ്വാസം ധാരാളം ഭക്തരെ ആകർഷിക്കുന്നു.

പരശുരാമൻ പ്രതിഷ്ഠ നടത്തിയ 108 ശിവക്ഷേത്രങ്ങളിൽ ഒന്നാണ് ആലുവാ ശിവക്ഷേത്രം 

പെരിയാറിന്റെ തീരത്ത് ആലുവാ മണപ്പുറത്ത് എല്ലാ വർഷവും കുംഭമാസത്തിൽ ശിവരാത്രി ദിനത്തിൽ കൊണ്ടാടുന്ന ഹൈന്ദവ ആഘോഷമാണ് ആലുവാ ശിവരാത്രി. ശിവരാത്രിക്കുശേഷമുള്ള ദിവസം രാവിലെ തീർത്ഥാടകർ പിതൃക്കൾക്ക് ബലിയർപ്പിക്കുന്നു.

പ്രകൃതിയുടെ നിയന്ത്രണത്തിൽ സ്വഭാവികമായി ആറാട്ട് നടക്കുന്ന ചുരുക്കം ക്ഷേത്രങ്ങളിൽ ഒന്നാണ് ആലുവ ശിവക്ഷേത്രം. മഴക്കാലത്ത്‌ പെരിയാർ നിറഞ്ഞൊഴുകി വിഗ്രഹം വെള്ളത്തിൽ മുങ്ങുമ്പോളാണ് ഇവിടെ ആറാട്ട്‌ നടക്കുക എന്നത് ഈ ക്ഷേത്രത്തിന്റെ പ്രത്യേകതയാണ്. ചമ്രവട്ടം അയ്യപ്പക്ഷേത്രം, താണിക്കുടം ഭഗവതി ക്ഷേത്രം, ഊരമന ശാസ്താക്ഷേത്രം, തൃപ്പുലിക്കൽ ശിവക്ഷേത്രം എന്നിവയാണ് ഇതുപോലെ സ്വഭാവികമായി ആറാട്ട് നടക്കുന്ന കേരളത്തിലെ മറ്റ് ക്ഷേത്രങ്ങൾ.


</doc>
<doc id="136193" url="https://ml.wikipedia.org/wiki?curid=136193" title="നാഹുമിന്റെ പുസ്തകം">
നാഹുമിന്റെ പുസ്തകം

യഹൂദരുടെ ബൈബിൾ സംഹിതയായ തനക്കിലും ക്രിസ്തീയ ബൈബിളിന്റെ ആദ്യഭാഗമായ പഴയനിയമത്തിലും ഉൾപ്പെട്ട ഒരു ഗ്രന്ഥമാണ് നഹൂമിന്റെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ ചേർന്ന "ചെറിയ പ്രവാചകന്മാർ"(minor prophets) എന്ന വിഭാഗത്തിൽ ഏഴാമത്തേതായാണ് മിക്കവാറും ബൈബിൾ സംഹിതകളിൽ ഇതിന്റെ സ്ഥാനം. ക്രി.മു. 612-ൽ ബാബിലോണിന്റെ ആക്രമണത്തിൽ, അസീറിയൻ സാമ്രാജ്യത്തിന്റെ തലസ്ഥാനമായിരുന്ന നിനവേയ്ക്കു സംഭവിച്ച പതനം "ആഘോഷിക്കുന്ന" രചനയാണിത്. ഒരു നൂറ്റാണ്ടിലേറെ മുൻപ് ക്രി.മു. 722-ൽ വിഭക്തപലസ്തീനയിലെ ഉത്തര ഇസ്രായേൽ ദേശത്തെ കീഴടക്കി ദേശവാശികളിൽ ഏറെപ്പേരെ അടിമകളാക്കുകയും യൂദയാരാജ്യത്തെ മേൽക്കോയ്മയുടെ ഭാരം കൊണ്ടു വലയ്ക്കുകയും ചെയ്തിരുന്ന അസീറിയായുടെ ദുർഗ്ഗതിയിൽ അതിരില്ലാത്ത ആഹ്ലാദം പ്രകടിപ്പിക്കുന്ന നഹും, ആ ശത്രുസാമ്രാജ്യത്തിന്റെ പതനത്തെ മനുഷ്യചരിത്രത്തിനു മേലുള്ള ദൈവിക നിയന്ത്രണത്തിനു തെളിവായി കാണുന്നു.

ഗ്രന്ഥകർത്താവായ നഹൂം 'എൽക്കോശ്' സ്വദേശിയായിരുന്നെന്ന് ആദ്യവാക്യത്തിൽ തന്നെ പറയുന്നു. പ്രവാചകൻ ഗലീലാക്കാരൻ ആയിരുന്നെന്നും 'എൽക്കോശ്' ഗലീലായിലെ കഫർന്നഹൂം തന്നെയാണെന്നും മറ്റും കരുതുന്നവരുണ്ടെങ്കിലും 'എൽക്കോശ്' എവിടെയായിരുന്നു എന്നതിനെക്കുറിച്ച് ഊഹാപോഹങ്ങൾ മാത്രമേയുള്ളു. നിനവേ നഗരത്തെക്കുറിച്ച് ഈ കൃതി പ്രകടിപ്പിക്കുന്ന വിശദമായ അറിവിന്റെ പശ്ചാത്തലത്തിൽ, നിനവേയിൽ തന്നെ ജീവിച്ചിരുന്ന ഒരു ഇസ്രായേൽക്കാരനായിർന്നു പ്രവാചകൻ എന്നു വാദിക്കപ്പെട്ടിട്ടുണ്ട്. നിനവേയുടെ സ്ഥാനത്ത് ഉത്തര ഇറാക്കിലുള്ള മൊസൂൾ നഗരത്തിലെ ഒരു ശവകുടീരം നഹൂമിന്റേതെന്ന് അവകാശപ്പെട്ടിരുന്നെങ്കിലും അതിനെ പ്രവാചകനുമായി ബന്ധിപ്പിക്കുന്ന പാരമ്പര്യത്തിന് 16-ആം നൂറ്റാണ്ടിനപ്പുറം പഴക്കമില്ല എന്നു ചൂണ്ടിക്കാണിക്കപ്പെട്ടിട്ടുണ്ട്. ഈ ഗ്രന്ഥത്തിന്റെ രചനാകാലത്തെക്കുറിച്ചും കൃത്യമായി എന്തെങ്കിലും പറയുക ബുദ്ധിമുട്ടാണ്. നിനവേയുടെ പതനത്തെക്കുറിച്ച് ഇതിലുള്ള പരാമർശം, സംഭവം നടന്നതിനു തൊട്ടുപിന്നെയുള്ള വിവരണമോ വീഴ്ചക്കുമുൻപുള്ള അസീറിയയുടെ അധോഗതിയുടെ പശ്ചാത്തലത്തിൽ നടത്തിയ പ്രവചനമോ ആകാം. ഈജിപ്തിലെ തീബ്സ് നഗരത്തിന് ക്രി.മു. 661-ൽ അസീറിയയുടെ ആക്രമണത്തിൽ സംഭവിച്ച നാശത്തെ നടന്നു കഴിഞ്ഞ കാര്യമെന്ന മട്ടിൽ ഈ കൃതി വിവരിക്കുന്നുണ്ട്. ഈ സൂചനകൾ വച്ച് ക്രി.മു. 661-നും 612-നും ഇടയ്ക്കുള്ള കാലത്ത് രൂപപ്പെട്ടതാണ് ഈ രചന എന്നു കരുതാം.

മൂന്നദ്ധ്യായങ്ങളുള്ള ഈ കൃതിയുടെ ഒന്നാം അദ്ധ്യായത്തിന്റെ ആദ്യപകുതി, പ്രതാപപൂർവമുള്ള ദൈവപ്രതികാരത്തിന്റെ പേടിപ്പെടുത്തുന്ന ചിത്രം അവതരിപ്പിക്കുന്ന മുദ്രാലങ്കാരത്തിലുള്ള(acrostic) കവിതയാണ്. 

ഈ അദ്ധ്യായത്തിന്റെ ബാക്കി ഭാഗത്ത് പ്രവാചകൻ നിനവേയുടെ നേതാക്കന്മാരെ അവരുടെ അഹങ്കരത്തിന്റെ പേരിൽ കുറ്റപ്പെടുത്തുകയും ദൈവത്തിൽ നിന്നുള്ള ഇസ്രായേലിന്റെ സദ്വാർത്തയെക്കുറിച്ച് പറയുകയും ചെയ്യുന്നു.

നിനവേയുടെ പതനത്തിന്റെയും നഗരവാസികളുടെ പരിഭ്രാന്തിയുടേയും നാടകീയമായ വിവരണമാണ് രണ്ടാം അദ്ധ്യായം മിക്കവാറും. 

എന്നാൽ അതിനിടെ നഗരത്തിന്റെ ക്രൗര്യം നിറഞ്ഞ പഴയ പ്രതാപത്തിന്റെ അനുസ്മരണവുമുണ്ട്. 

വിനാശത്തിനു വിധിക്കപ്പെട്ട നിനവേയെ പരിഹാസപൂർവം സംബോധന ചെയ്യുന്ന കവിതയാണ് മൂന്നാമത്തെ അദ്ധ്യായത്തിന്റെ മുഖ്യഭാഗം. അതിലൊരിടത്ത് ദൈവം നഗരത്തോടു പറയുന്നു: "ഞാൻ നിന്റെ പാവാട നിന്റെ മുഖം വരെ ഉയർത്തും. അങ്ങനെ നിന്റെ നഗ്നത ദർശിക്കാൻ ജനതകളേയും നിന്റെ അപമാനം ദർശിക്കാൻ രാജ്യങ്ങളേയും ഞാൻ അനുവദിക്കും. ഞാൻ നിന്റെ മേൽ ചെളിവാരി എറിയും; നിന്നോടു ഞാൻ അവജ്ഞ കാട്ടും.

'കഫർന്നഹൂം' എന്ന പേരിന് "നഹൂമിന്റെ ഗ്രാമം" (കഫർന്നഹൂം) എന്നാണ് അർത്ഥം.

...an awesome statement of the avenging majesty of God.


</doc>
<doc id="136194" url="https://ml.wikipedia.org/wiki?curid=136194" title="പനച്ചി">
പനച്ചി

ഇന്ത്യ, ശ്രീലങ്ക, മ്യാന്മാർ എന്നിവിടങ്ങളിൽ കാണപ്പെടുന്ന നിത്യ ഹരിത മരമാണ് പനച്ചി. . സാവധാനം വളരുന്ന നല്ല ആയുസ്സുള്ള വൃക്ഷമാണിത്. Malabar ebony എന്നറിയപ്പെടുന്നു. പനഞ്ഞി, പനച്ച എന്നും അറിയപ്പെടുന്നു. ജനുവരി- മാർച്ചാണ് പൂക്കാലം. മണമുള്ള പൂക്കളാണ്. തടിയ്ക്ക് മങ്ങിയ ചാര നിറമാണ്. വീടുണ്ടാക്കാനും വഞ്ചിയുണ്ടാക്കാനും ഉപയോഗിക്കാനാവും. കായിൽ നിന്നു് ഒരു തരം പശ കിട്ടും. അത് പുസ്തകം ബൈന്റ് ചെയ്യുന്നതിനും അമിട്ടുണ്ടാക്കാനും ഉപയോഗിക്കാറുണ്ട്. ചെ‌ണ്ട ഒട്ടിക്കാനും വ്യാപകമായി ഉപയോഗിക്കുന്നു.10-14 മീറ്റർ ഉയരത്തിൽ വളരും. നിറയെ ഇലകളും ചുവന്ന കായകളും ഉണ്ടാവും. അണ്ണാനും പക്ഷികളും വിത്തുവിതരണം നടത്തുന്നു. കായ ഭക്ഷ്യയോഗ്യമാണ്. ഇതിൽ പലതരം വിറ്റമിനുകളും പഞ്ചസാരകളും അടങ്ങിയിട്ടുണ്ട്. ധാരാളം ഔഷധഗുണമുള്ള ഒരു വൃക്ഷമാണ് പനച്ചി. തടി, ഇല, പൂവ്, കായ എന്നിവ ഔഷധമായി ഉപയോഗിക്കുന്നു. തുണിക്ക് കറുത്ത ചായമടിക്കാൻ പാകമാവാത്ത ഇലകൾ ഉപയോഗിക്കുന്നു.



</doc>
<doc id="136197" url="https://ml.wikipedia.org/wiki?curid=136197" title="പഞ്ചഭൂതക്ഷേത്രങ്ങൾ">
പഞ്ചഭൂതക്ഷേത്രങ്ങൾ

ദക്ഷിണഭാരതത്തിലെ അഞ്ചു ക്ഷേത്രങ്ങളിൾ ശ്രീപരമശിവനെ പഞ്ചഭൂതത്തിൽ അധിഷ്ടിതമായ രൂപത്തിൽ ആരാധിക്കുന്നു.


</doc>
<doc id="136198" url="https://ml.wikipedia.org/wiki?curid=136198" title="കാട്ടുജാതി">
കാട്ടുജാതി

മിരിസ്റ്റിക്കേസീ കുടുംബത്തിൽപ്പെട്ട വൃക്ഷമാണ് കാട്ടുജാതി. ഇതിന്റെ ശാസ്ത്രനാമം മിരിസ്റ്റിക്ക മലബാറിക്ക (myristica malabarica warb) എന്നാണ്. ഇത് ജാതിക്കക്ക് പകരമായി ഉപയോഗിക്കാറുണ്ട്.

15 മീറ്റർ വരെ ഉയരത്തിൽ വളരുന്ന ഇടത്തരം വൃക്ഷം. 8-20 സെന്റിമീറ്റർ നീളവും, 8-10 സെന്റിമീറ്റർ വീതിയും ഉള്ള ഇലകൾ. ആൺപൂക്കളും പെൺപൂക്കളും വെവ്വേറെ മരങ്ങളിൽ ഉണ്ടാകുന്നു. 
കൊങ്കൺ, കർണ്ണാടകം, കേരളത്തിൽ ശാന്തമ്പാറ, ഇടുക്കി, പീരുമേട്



</doc>
<doc id="136200" url="https://ml.wikipedia.org/wiki?curid=136200" title="അരിഷ്ട">
അരിഷ്ട

ആസ്റ്റെറേസീ (കമ്പോസിറ്റേ) കുടുംബത്തിൽപ്പെട്ട ഔഷധസസ്യമാണ് അരിഷ്ട. ഇത് ചുഴലീപാറകം എന്ന പേരിലും അറിയപ്പെടുന്നു ഇതിന്റെ ശാസ്ത്രനാമം സാന്തിയം സ്ട്രുമേറിയം (xanthium strumerium Linn.) എന്നാണ്.

75 സെന്റിമീറ്റർ വരെ ഉയരത്തിൽ വളരുന്ന മുള്ളുള്ള സസ്യം. ത്രികോണാകാരത്തിലുള്ള ഇലകൾ. ഏകദേശം 1.3 സെന്റിമീറ്റർ നീളമുള്ള ഫലം. ഒരു ഫലത്തിൽ ഒരു വിത്തുമാത്രമേ കാണൂ.

ഉഷ്ണമേഖലാപ്രദേശങ്ങൾ, ഗുജറാത്ത്, തമിഴ്നാട്, മറയൂർ വനങ്ങളിലെ വരണ്ട ഭാഗങ്ങൾ


</doc>
<doc id="136211" url="https://ml.wikipedia.org/wiki?curid=136211" title="കാറ്റത്തെ കിളിക്കൂട്">
കാറ്റത്തെ കിളിക്കൂട്

ഭരതന്റെ സംവിധാനത്തിൽ ഭരത് ഗോപി, മോഹൻലാൽ, ശ്രീവിദ്യ, രേവതി എന്നിവർ പ്രധാനവേഷങ്ങളിൽ അഭിനയിച്ച് 1983-ൽ പുറത്തിറങ്ങിയ ഒരു മലയാളചലച്ചിത്രമാണ് കാറ്റത്തെ കിളിക്കൂട്. ഗൃഹലക്ഷ്മി പ്രൊഡക്ഷൻസിന്റെ ബാനറിൽ പി.വി. ഗംഗാധരൻ നിർമ്മിച്ച ഈ ചിത്രം കൽപക ഫിലിംസ് വിതരണം ചെയ്തിരിക്കുന്നു. നടൻ നെടുമുടി വേണു ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവ നിർവ്വഹിച്ചത് ടി.ദാമോദരൻ ആണ്.

കാവാലം നാരായണപ്പണിക്കർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജോൺസൺ ആണ്. 



</doc>
<doc id="136213" url="https://ml.wikipedia.org/wiki?curid=136213" title="വില്ല്യം ഹാർവി">
വില്ല്യം ഹാർവി

രക്തചംക്രമണം കണ്ടുപിടിച്ച ഇംഗ്ലിഷ് വൈദ്യശാസ്ത്രജ്ഞനാണ് വില്ല്യം ഹാർവി. ആധുനിക ശരീര ധർമ്മ ശാസ്ത്രത്തിന്റെ(PHYSIOLOGY) സ്ഥാപകനായി കരുതപ്പെടുന്നു.
1578-ൽ ഇംഗ്ലണ്ടിലെ ഫോൾക്ക്ക്ക്സ്റ്റോണിൽ ജനിച്ചു. 1597-ൽ കേംബ്രിഡ്ജിലെ കെയ്യിസ് കോളേജിൽ നിന്നു ബിരുദമെടുത്തു. അക്കാലത്ത് വൈദ്യശാസ്ത്ര അഭ്യസനങ്ങൾക്ക് പേരുകേട്ട, ഇറ്റലിയിലെ പാദുവയിൽ നാലു കൊല്ലം പഠിച്ചു.
1602-ൽ ഡോക്റ്ററായി തിരിച്ചെത്തി. എലിസബത്ത് രാജ്ഞിയുടെ വൈദ്യന്റെ മകളെയാണ് വിവാഹം കഴിച്ചത്. ഫ്രാൻസിസ് ബേക്കൺ ന്റേയും രാജകുടുംബാംഗങ്ങളുടെയും ചികിൽസകനായിരുന്നു. ജെയിംസ് ഒന്നാമന്റെയും,
ചാൾസ് ഒന്നാമന്റെയും കാലത്ത് കൊട്ടാരം വൈദ്യനായിരുന്നു.

തുടക്കം മുതൽ തന്നെ ചികിൽസയേക്കാൾ വൈദ്യശാസ്ത്ര പഠനങ്ങളിലും പരീക്ഷണങ്ങളിലും ആയിരുന്നു ഹാർവിക്ക് കൂടുതൽ താല്പര്യം. ജന്തുക്കളെ കീറി മുറിച്ചു പഠന വിധേയമാക്കുക പതിവായിരുന്നു.
1616 ആയപ്പോഴേക്കും കശേരുകികളും അകശേരുകികളും ആയി 80 വ്യത്യസ്ത തരം ജന്തുക്കളെ ഇപ്രകാരം പഠിക്കുകയുണ്ടായി. അവയുടെ ഹൃദയത്തിലും രക്ത കുഴലുകളിലുമാണ് ശ്രദ്ധ കേന്ദ്രീകരിച്ചത്. ഹൃദയത്തിന്റെ പ്രധാന ധർമ്മം സങ്കോചനമാണെന്നും സങ്കോചിക്കുമ്പോൾ ധമനികൾ സ്പന്ദിക്കുന്നതുകൊണ്ട് ഹൃദയത്തിൽ നിന്ന് ധമനികളിലേക്കാണ് രക്തം ഒഴുകുന്നതെന്നും ഊഹിക്കപ്പെട്ടു. ശരീര ധർമ്മങ്ങൾ തീരെ നിലച്ചിട്ടില്ലാത്ത
ജന്തുക്കളുടെ ശരീരങ്ങളിൽ ധമനികളിലും സിരകളിലും കെട്ടുകളിട്ട് അവയുടെ ഏതു ഭാഗത്താണ് രക്തം സംഭരിക്കപ്പെടുന്നത് എന്നു നിരീക്ഷിച്ചു. ധമനികളിൽ ഹൃദയത്തിനോടടുത്ത ഭാഗത്തും, സിരകളിൽ ഹൃദയത്തിൽ നിന്ന് 
അകന്ന ഭാഗത്തുമാണ് രക്തം സംഭരിക്കപ്പെടുന്നതെന്ന് കണ്ടു. ഇതിൽനിന്ന്, ധമനികളിൽ രക്തം വരുന്നത് ഹൃദയത്തിൽ നിന്നാണെന്നും, സിരകളിൽ നേരേ മറിച്ച് ഹൃദയത്തിലേക്കാണ് രക്തത്തിന്റെ ഒഴുക്ക് എന്നും അനുമാനിച്ചു.
ഒരാളുടെ ശരീരത്തിലുള്ള രക്തത്തിന്റെ മൂന്നു മടങ്ങാണ് ഓരോ മണിക്കൂറിലും ഹൃദയം പമ്പ് ചെയ്യുന്നത് എന്നും കണ്ടുപിടിച്ചു. 1616 മുതൽ തന്നെ രക്ത ചംക്രമണത്തെപ്പറ്റി ഹാർവി പ്രസംഗിച്ചു തുടങ്ങിയെങ്കിലും ആശയങ്ങൾ 
പുസ്തക രൂപത്തിലാക്കിയത് 1628-ൽ മാത്രമാണ്. 'ഹൃദയത്തിന്റെയും രക്തത്തിന്റെയും ചലനങ്ങളെ പറ്റി' എന്നർഥം വരുന്ന ശീർഷകമുള്ള പുസ്തകം ലാറ്റിൻ ഭാഷയിലെഴുതി. അന്നു പ്രചാരത്തിലിരുന്ന- ഗാലൻ ന്റെ ശരീര ധർമ്മപരമായ 
സിദ്ധാന്തങ്ങൾക്ക് എതിരായിരുന്നതു കൊണ്ട് ഹാർവിക്ക് എതിർപ്പുകൾ നേരിടേണ്ടി വന്നെങ്കിലും അവയെല്ലാം ക്രമേണ ശമിച്ചു. ജീവിച്ചിരിക്കെ തന്നെ തന്റെ സിദ്ധാന്തം സ്വീകരിക്കപ്പെട്ടു കാണാനുള്ള ഭാഗ്യം അദ്ദേഹത്തിനു ലഭിച്ചു.

പിന്നീടുള്ള കാലം പ്രജനനത്തെ കുറിച്ചായിരുന്നു ഹാർവിയുടെ ഗവേഷണങ്ങൾ. കോഴിയുടെ ഭ്രൂണ വളർച്ച പഠിച്ച ആദ്യത്തെ ആധുനിക ശാസ്ത്രജ്ഞനായിരുന്നു അദ്ദേഹം. ഏതു ജീവിയുടെയും ഓരോ തലമുറയും അണ്ഡത്തിൽ നിന്നാണ്
വികാസം പ്രാപിക്കുന്നതെന്ന് ഉറപ്പിച്ചു പറഞ്ഞ അദ്ദേഹം 'പുനരുല്പാദനത്തെക്കുറിച്ചുള്ള ചർച്ച' എന്നൊരു പുസ്തകം 1651-ൽ പ്രസിദ്ധം ചെയ്തു. ആധുനിക ഭ്രൂണ വിജ്ഞാനത്തിന്റെ ആദ്യ ഗ്രന്ഥമായി ഇതിനെ കണക്കാക്കാം.
തന്റെ സമ്പാദ്യത്തിന്റെ വലിയൊരു ഭാഗം 'റോയൽ കോളേജ് ഓഫ് സർജൻസ് ' എന്ന സംഘടനക്ക്, അവിടെ കൊല്ലം തോറും ഒരു പ്രസംഗ പരമ്പര ഏർപ്പെടുത്താൻ വേണ്ടി നീക്കിവച്ചു..ഈ പ്രസംഗ പരമ്പര ഇപ്പോഴും മുടക്കമില്ലാതെ നടന്നു വരുന്നു.
1657 ജൂൺ 3 ന്, 80ആം വയസ്സിൽ അന്തരിച്ചു.

അവലംബം


</doc>
<doc id="136216" url="https://ml.wikipedia.org/wiki?curid=136216" title="സെൻട്രൽ ബാങ്ക് ഓഫ് ഇന്ത്യ">
സെൻട്രൽ ബാങ്ക് ഓഫ് ഇന്ത്യ

ഭാരതത്തിലെ ഒരു പൊതുമേഖലാ ബാങ്കാണ് സെൻട്രൽ ബാങ്ക് ഓഫ് ഇന്ത്യ(ബി.എസ്.ഇ:532885 , എൻ.എസ്.ഇ:CENTRALBK) .സർ സൊറാബ്ജി പൊച്ഖനവാല 1911ൽ സ്ഥാപിച്ചു.പൂർണ്ണമായും ഭാരത ഉടമസ്ഥതയിലുള്ള ആദ്യ വാണിജ്യബാങ്ക് ആയി അവകാശപ്പെടുന്നു. 3563 ശാഖകൾ 27 സംസ്ഥാനങ്ങളിലും 4 കേന്ദ്രഭരണപ്രദേശങ്ങളിലുമായി പ്രവർത്തിക്കുന്നുണ്ട്.ആസ്ഥാനം മുംബൈ ആണ്.

central bank of india


</doc>
<doc id="136217" url="https://ml.wikipedia.org/wiki?curid=136217" title="മരങ്ങാട്ടുപിള്ളി ഗ്രാമപഞ്ചായത്ത്">
മരങ്ങാട്ടുപിള്ളി ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്ക് പരിധിയിലാണ് 
മരങ്ങാട്ടുപിള്ളി ഗ്രാമപഞ്ചായത്ത് കുറിച്ചിത്താനം, ഇലക്കാട് (ഭാഗികം), മോനിപ്പിള്ളി (ഭാഗികം) എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് മരങ്ങാട്ടുപിള്ളി ഗ്രാമപഞ്ചായത്ത്. 

37.58 ചതുരശ്ര കിലോമീറ്റർ വിസ്തൃതിയാണ് ഈ ഗ്രാമപഞ്ചായത്തിനുള്ളത് . ഇടവിട്ടിടവിട്ട് ചെറുകുന്നുകളും, നീരൊഴുക്കുകളും, സമതലങ്ങളും, നെൽപ്പാടങ്ങളും നിറഞ്ഞതാണ് മരങ്ങാട്ടുപിള്ളി. ഭൂപ്രകൃതിയനുസരിച്ച് ഇടനാട് മേഖലയിൽ വരുന്ന പഞ്ചായത്തിലെ പ്രധാന വിളകൾ നെല്ല്, റബ്ബർ, തെങ്ങ് എന്നിവയാണ്. നിരവധി കുന്നുകൾ ഉൾപ്പെടുന്ന തനതായ മലയോരകാർഷിക ഭൂപ്രകൃതിയാണ് മരങ്ങാട്ടുപിള്ളിക്കുള്ളത്. 

മരങ്ങാട്ടുപിള്ളി ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 


1950-ലെ തിരു-കൊച്ചി പഞ്ചായത്ത് ആക്ടിനു വിധേയമായി 1953 ആഗസ്റ്റ് 15-ന് ഇന്നത്തെ മരങ്ങാട്ടുപിള്ളി പഞ്ചായത്തിന്റെ പൂർവ്വരൂപമായ ഇലയ്ക്കാട് പഞ്ചായത്ത് രൂപംകൊണ്ടു. മരവും കാടും നിറഞ്ഞ ഈ പ്രദേശത്തെ മരങ്കാട്ടുപിള്ളി എന്നു വിളിച്ചു പോന്നു. പിന്നീട് ഭാഷാന്തരം സംഭവിച്ച് മരങ്ങാട്ടുപിള്ളിയായി രൂപാന്തരപ്പെട്ടു. ആദ്യ പ്രസിഡന്റ് പി.ജെ.തോമസ് പെട്ടയ്ക്കാട്ട് ആയിരുന്നു. പാലക്കാട്ടുമല, നെല്ലിത്താനത്തുമല, ഉറുകൂടിമല, കാളാമ്പുലിമല, ആലക്കാപള്ളിമല, പേലൂർമല, ശാസ്താംപാറ, കൊടുപിള്ളി എന്നീ മലകൾ ഈ പ്രദേശത്തിന് പ്രകൃതിയുടെ അനുഗ്രഹമാണ്. പഞ്ചായത്തിലെ ആലക്കപിള്ളി, കാളാമ്പുലി മല, നാടുകുന്ന് എന്നിവിടങ്ങൾ സഞ്ചാരികളെ ആകർഷിക്കുന്ന സ്ഥലങ്ങളാണ്. കടുത്തുരുത്തി, പാല എന്നിവിടങ്ങളിൽ പഴയകാലത്തു ജലഗതാഗത കേന്ദ്രങ്ങൾ നിലനിന്നിരുന്നു. പഞ്ചായത്തിലൂടെ കടന്നു പോകുന്ന പ്രധാന ഗതാഗത പാത എം.സി.റോഡാണ്. പഴയകാലത്ത് എം.സി.റോഡിൽ കൂത്താട്ടുകുളത്തുനിന്നും ആരംഭിക്കുന്ന കൂത്താട്ടുകുളം-കിടങ്ങൂർ റോഡ് രാജപാതയായിരുന്നു.. മുൻ രാഷ്ട്രപതി കെ.ആർ. നാരായണൻ, പ്രശസ്ത സഞ്ചാരസാഹിത്യകാരനായ സന്തോഷ് ജോർജ് കുളങ്ങര, സാഹിത്യകാരൻമാരായ സി.കെ. മറ്റം, കെ.എസ്. നമ്പൂതിരി, പാരമ്പര്യചികിത്സകനായ മണിയമ്പ്ര തോമസ് വൈദ്യൻ ആണ്ടൂർ, സാമൂഹ്യ പ്രവർത്തകനായിരുന്ന ഫാദർ വർക്കി കത്തനാർ തുടങ്ങിയവർ പഞ്ചായത്തിലെ പ്രശസ്തരായ വ്യക്തികളാണ്. ലേബർ ഇൻഡ്യ ബി.എഡ് കോളേജാണ് പഞ്ചായത്തിലെ ഏക കോളേജ്.


</doc>
<doc id="136218" url="https://ml.wikipedia.org/wiki?curid=136218" title="അകലക്കുന്നം ഗ്രാമപഞ്ചായത്ത്">
അകലക്കുന്നം ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പാമ്പാടി ബ്ളോക്ക് പരിധിയിലാണ് 
അകലക്കുന്നം ഗ്രാമപഞ്ചായത്ത് . അകലക്കുന്നം, ചെങ്ങളം ഈസ്റ്റ് എന്നീ വില്ലേജുകൾ ഈ ഗ്രാമപഞ്ചായത്തിൽ ഉൾപ്പെടുന്നു . 

34.84 ചതുരശ്ര കിലോമീറ്റർ വിസ്തീർണ്ണമാണ് അകലക്കുന്നം ഗ്രാമപഞ്ചായത്തിനുള്ളത് . ഇടവിട്ട് കല്ലും, പാറകളും സമൃദ്ധമായി പഞ്ചായത്തു പ്രദേശത്തു കാണാം.ഈ പ്രദേശങ്ങളിലെ മണ്ണ് നാണ്യവിളകൾക്ക് പ്രത്യേകിച്ച് റബ്ബറിന് വളരെ പ്രയോജനകരമാണ് .

1953-ലാണ് അകലക്കുന്നം പഞ്ചായത്ത് രൂപംകൊണ്ടത് .പഞ്ചായത്തു രൂപീകൃതമാകുന്നതുവരെ പ്രവൃത്തി കച്ചേരി അല്ലെങ്കിൽ പകുതി കച്ചേരി എന്ന് അറിയപ്പെട്ടിരുന്ന വില്ലേജോഫീസായിരുന്നു നിലനിന്നിരുന്നത് . അകലക്കുന്നം വില്ലേജിന്റെ ആസ്ഥാനം അക്കാലത്ത് തെക്കുംതലയിലായിരുന്നു. പുലിയന്നൂർ-വാഴൂർ റോഡ് ഉണ്ടായതിനുശേഷമാണ് വില്ലേജോഫീസ് പള്ളിക്കാത്തോട്ടിലേക്ക് മാറ്റിയത്. പഴയ “അകലക്കുന്നം പകുതി” പിൽക്കാലത്ത് അകലക്കുന്നം, ആനിക്കാട് എലിക്കുളം, ചെങ്ങളം, എളങ്ങുളം എന്നീ അഞ്ചു വില്ലേജുകളിലായി വിഭജിക്കപ്പെട്ടു. പണ്ട് ഏറ്റുമാനൂരിൽ നിന്ന് കിടങ്ങൂർ വഴി ചിറക്കടവിലെത്തി ആര്യങ്കാവ് വഴി ചെങ്കോട്ട തുടങ്ങിയ തമിഴ്നാട് പ്രദേശങ്ങളിലേക്ക് പോകുന്ന പുരാതനമായ ഒരു നടപ്പാത ഉണ്ടായിരുന്നു. വാണിജ്യസാധനങ്ങളടങ്ങിയ ചുമടുകളുമായി സഞ്ചരിച്ചിരുന്ന യാത്രക്കാർക്ക് ചുമടുകൾ ഇറക്കിവച്ച് വിശ്രമിക്കുവാൻ ഇടവിട്ടിടവിട്ട് ഉണ്ടായിരുന്ന താവളങ്ങൾക്ക് ഇളപ്പുകൾ എന്നായിരുന്നു വിളിച്ചു വന്നിരുന്നത്. ഓരോന്നും അറിയപ്പെട്ടിരുന്നത് മിക്കവാറും അവിടെ നിന്നിരുന്ന മരങ്ങളുടെ പേരിലാണ്. അടുത്തകാലം വരെ പഴയ കരിങ്കൽ ചുമടു താങ്ങികൾ ഇവിടെയെല്ലാം കാണാമായിരുന്നു. 



</doc>
<doc id="136219" url="https://ml.wikipedia.org/wiki?curid=136219" title="പഞ്ചാബ് നാഷണൽ ബാങ്ക്">
പഞ്ചാബ് നാഷണൽ ബാങ്ക്

ഭാരതത്തിലെ ഒരു പൊതുമേഖലാ ബാങ്കാണ് പഞ്ചാബ് നാഷണൽ ബാങ്ക് (പി എൻ ബി ഹിന്ദി: पंजाब नॅशनल बॅंक) (, ). ഭാരതത്തിലും വിദേശത്തുമായി 5000ഓളം ശാഖകൾ പ്രവർത്തിക്കുന്നുണ്ട്.ആസ്ഥാനം ന്യൂ ഡൽഹി ആണ്
1895: ലാഹോർ ആസ്ഥാനമാക്കി പ്രവർത്തനങ്ങൾ തുടങ്ങി.സ്വദേശി പ്രസ്ഥാനത്തിനു നേതൃത്വം കൊടുത്തിരുന്ന പലരും ഈ ബാങ്കിന്റെ സ്ഥാപകരാണ്.ലാലാ ലജ്പത് റായ് ബാങ്കിന്റെ ആദ്യകാല പ്രവർത്തനങ്ങളിൽ പ്രധാനിയായിരുന്നു. ഭാരത മൂലധനം മാത്രം ഉപയോഗിച്ച് പ്രവർത്തനമാരംഭിച്ചതും ഇപ്പോഴും പ്രവർത്തിക്കുന്നതുമായ ബാങ്കാണ് ഇത്. (ഒഉധ് കൊമേർസിയൽ ബാങ്ക് 1881ൽ ഫരീദാബാദ് ആസ്ഥാനമാക്കി പ്രവർത്തനം ആരംഭിച്ചു എങ്കിലും 1958നു ശേഷം ബാങ്ക് നിലനിന്നില്ല.) 

ഔദ്യോഗിക വെബ്‌സൈറ്റ്


</doc>
<doc id="136220" url="https://ml.wikipedia.org/wiki?curid=136220" title="പൗരസ്ത്യ കാതോലിക്കമാരുടെ പട്ടിക">
പൗരസ്ത്യ കാതോലിക്കമാരുടെ പട്ടിക

റോമാ സാമ്രാജ്യത്തിനു് പുറത്തു് ഉറഹായിലും പേർഷ്യയിലും മലങ്കരയിലും ആയി വികസിച്ച ഓർത്തഡോക്സ്‌ പൗരസ്ത്യ സഭയുടെ സാർവത്രിക ആത്മീയ പരമാചാര്യനാണു് പൗരസ്ത്യ കാതോലിക്കോസ്.

ക്രിസ്തു ശിഷ്യനും പന്തിരുവരിൽ ഒരുവനുമായ തോമാശ്ലീഹായെ തങ്ങളുടെ ഒന്നാമത്തെ മേലദ്ധ്യക്ഷനായി പൌരസ്ത്യ സഭ സ്വീകരിയ്ക്കുന്നു. തോമാശ്ലീഹ അയച്ച ആദായി ക്രി പി 37-ൽ ഉറഹായിലും മാർത്തോമാ ശ്ലീഹാ ക്രി പി 52-ൽ മലങ്കരയിലും സഭ സ്ഥാപിച്ചുവെന്നു് വിശ്വസിയ്ക്കപ്പെടുന്നു. ഉറഹായിലെ സഭയുടെ പുത്രീസഭയായാണ് പേർഷ്യയിലെ സഭസ്ഥാപിതമായതു്. 

ലോകത്തിലെ ആദ്യത്തെ ക്രൈസ്തവ രാഷ്ട്രമായി ഉറഹാ തലസ്ഥാനമായ ഒഷ്റേൻ മാറി. ഓശാന ഞായറാഴ്ച സഭ ആദ്യമായി കൊണ്ടാടിയത് ഇവിടെയായിരുന്നു. അനേകകാലത്തേയ്ക്കു് ഉറഹാ പൗരസ്ത്യ രാജ്യങ്ങളിലെ ക്രിസ്തു മതപ്രവർത്തനങ്ങളുടെ ആസ്ഥാനമായിരുന്നു. ഉറഹായെ റോമാ സാമ്രാജ്യം കീഴടക്കിയപ്പോൾ പേർഷ്യയിലെ സോലിക്യ —സ്റ്റെസിഫോൺ എന്ന ഇരട്ടനഗരം പൗരസ്ത്യസഭയുടെ ആസ്ഥാനമായിവികസിച്ചു. 

ക്രി പി 410 മുതലെങ്കിലും പൗരസ്ത്യ സഭയുടെ പൊതു മെത്രാപ്പോലീത്തയെ പൗരസ്ത്യ കാതോലിക്കോസ് എന്നു് വിളിച്ചു് തുടങ്ങി. അഞ്ചാം നൂറ്റാണ്ടിൽ തന്നെ പാത്രിയർക്കീസ് എന്നും പൗരസ്ത്യ കാതോലിക്കോസിനെ വിളിയ്ക്കുന്ന പതിവുമാരംഭിച്ചു. കാതോലിക്കോസ്-പാത്രിയർക്കീസ് എന്ന പ്രയോഗവും സാധാരണയാണു്.

ക്രി. പി. 489—543 കാലത്തു് പൗരസ്ത്യ സഭയിൽ നെസ്തോറിയ കക്ഷി ശക്തി പ്രാപിച്ചു. തെൿരീത് (തിൿരീത്തു്) നഗരത്തിൽ മാത്രമാണു് നെസ്തോറിയ കക്ഷിയുടെ സ്വാധീനം ഒരുസമയത്തുമുണ്ടാകാതിരുന്നതു്. ഓർത്തഡോക്സ്‌ കക്ഷിയ്ക്കു് മേല്പട്ടക്കാരനായിട്ടു് ഒരുസമയത്തു് ശിംഗാറിലെ കാരിസ് മെത്രാൻ മാത്രമേ ഉണ്ടായിരുന്നുള്ളു. 543-ൽ അലക്സാന്ത്രിയൻ മാർപാപ്പ തടവറയിൽ വച്ചു് എക്യമെനിക്കൽ മഹാ മേലദ്ധ്യക്ഷനായി അവരോധിച്ചയച്ച ഉറഹായുടെ യാക്കോബ് ബുർദാനയുടെ നേതൃത്വത്തിൽ ഓർത്തഡോക്സ്‌ കക്ഷി പൗരസ്ത്യ സഭയുടെ പള്ളികളുടെയും സ്ഥാപനങ്ങളുടെയും നിയന്ത്രണത്തിനുവേണ്ടി ഔദ്യോഗിക പക്ഷമായ നെസ്തോറിയ കക്ഷിയുമായി മൽസരിയ്ക്കുന്നതിൽ നിന്നും പിൻവാങ്ങി സമാന്തരമായി സഭ കെട്ടിപ്പടുക്കാൻ ശ്രമിച്ചു. 

539-ൽ മെത്രാനായ മാർ അഹൂദേമ്മേ ബാവയെ 559ൽ ഓർത്തഡോക്സ്‌ പൗരസ്ത്യ സഭയുടെ പൊതു മഹാമേലദ്ധ്യക്ഷനായി യാക്കൂബ് ബുർദാന വാഴിച്ചു. തിൿരീത്തു് നഗരം ഓർത്തഡോക്സ് പൗരസ്ത്യ സഭയുടെ ആസ്ഥാനമായി. ഓർത്തഡോക്സ് പൗരസ്ത്യ കാതോലിക്കാസനത്തിന്റെ പ്രശസ്തിയും പ്രതാപവും ഏഴാം നൂറ്റാണ്ടിൽ മാർ മറൂസയുടെ കാലം മുതൽ 1089- ൽ തെൿരീത് സഭാകേന്ദ്രം അറബികൾ പിടിച്ചെടുക്കുന്നതുവരെ നിലനിന്നു.

ഓർത്തഡോക്സ് പൗരസ്ത്യ സഭ അംഗ സഭയായി ഉൾപ്പെട്ട പുരാതന (ഓറിയന്റൽ) ഓർത്തഡോക്സ് സഭാകുടുംബത്തിലെ മറ്റൊരു അംഗ സഭയായ ബൈസാന്ത്യസാമ്രാജ്യത്തിലെ അന്ത്യോക്യാ സഭയുമായുള്ള സഹകരണം പേർഷ്യയെ ബൈസാന്ത്യം (കിഴക്കൻ റോമാ സാമ്രാജ്യം) കീഴടക്കിയശേഷം അതായതു് 7-ആം നൂറ്റാണ്ടു മുതൽ വർദ്ധിച്ചു വന്നു. ഒരേ വിശ്വാസവും ആരാധനാക്രമവുമുള്ള രണ്ടുസഭകളും ഒറ്റ രാഷ്ട്രീയ അതിർത്തിയ്ക്കുള്ളിലായി മാറിയപ്പോൾ പരസ്പര മൽസരമില്ലാതെ പ്രവർത്തിയ്ക്കുന്നതിനു് ചില ക്രമീകരണങ്ങളുണ്ടാക്കി. അന്ത്യോക്യാ സുറിയാനി ഓർത്തഡോക്സ്‌ സഭയുടെയും ഓർത്തഡോക്സ് സുറിയാനി പൗരസ്ത്യ സഭയുടെയും സംയുക്ത സുന്നഹദോസു് 869 ഫെബ്രുവരിയിൽ കഫർതൂത്തയിൽ കൂടി രണ്ടുസഭകളും തമ്മിലുള്ള വ്യവസ്ഥാപിതമായ ബന്ധം ഉറപ്പിച്ചു. (1) ഭുമിശാസ്ത്രപരമായ അധികാരാതിർത്തിയിൽ അന്ത്യോക്യാ പാത്രിയർക്കീസും പൗരസ്ത്യ കാതോലിക്കോസും പരസ്പരം ഇടപെടാതിരിയ്ക്കുക, (2) അന്ത്യോക്യാ പാത്രിയർക്കീസിന്റെ തെരഞ്ഞെടുപ്പിനു് പൗരസ്ത്യ കാതോലിക്കോസിന്റെയും പൗരസ്ത്യ കാതോലിക്കോസിന്റെ തെരഞ്ഞെടുപ്പിനു് അന്ത്യോക്യാ പാത്രിയർക്കീസിന്റെയും അംഗീകാരം വേണം, (3) ഒരേ വേദിയിൽ അന്ത്യോക്യാ പാത്രിയർക്കീസിന് ഒന്നാം സ്ഥാനവും പൗരസ്ത്യ കാതോലിക്കോസിന്  രണ്ടാം സ്ഥാനവും ആയിരിയ്ക്കും (4) പൗരസ്ത്യ കാതോലിക്കോസിനാൽ മുടക്കപ്പെടുന്നവർ അന്ത്യോക്യാ പാത്രിയർക്കീസിനാലും മുടക്കപ്പെടും തുടങ്ങിയ വ്യവസ്ഥകൾ അങ്ങനെ നിലവിൽവന്നു.

1089-ൽ തെൿരീത് സഭാകേന്ദ്രവും മാർ ആഹൂദെമ്മെയുടെ പള്ളിയും അറബികൾ തകർത്തു. തെൿരീതിലെ ക്രിസ്ത്യാനികൾ ചിതറി. പൗരസ്ത്യ കാതോലിക്കോസ് തന്നെ കഷ്ടിച്ചാണു് രക്ഷപ്പെട്ടതു്. പിന്നീടു് പൗരസ്ത്യ കാതോലിക്കാസനത്തിനു് സ്ഥിരമായ ആസ്ഥാനമില്ലാതായി. 1215-ൽ പൗരസ്ത്യ കാതോലിക്കോസായ മാർ ഇഗ്നാത്തിയോസ് ദാവീദ് 1222 ൽ അന്ത്യോക്യാ പാത്രിയർക്കീസായതോടെ അന്ത്യോക്യാ പാത്രിയർക്കാസനത്തിൽ പൗരസ്ത്യ കാതോലിക്കാസനം ലയിച്ചു തുടങ്ങുകയായിരുന്നു. 

മത്തായിദയറയും മൂസലും 1369-ൽ മംഗോളിയർ നശിപ്പിച്ചതോടെ പൗരസ്ത്യ കാതോലിക്കാസനത്തിന്റെ നിലനില്പു് തന്നെ അപകടത്തിലായി. അന്ത്യോക്യാ പാത്രിയർക്കീസ് നിർദേശിയ്ക്കുന്നവർ (നോമിനികൾ) ക്രമേണ പൗരസ്ത്യ കാതോലിക്കോസുമാരായിത്തുടങ്ങി. പൗരസ്ത്യ കാതോലിക്കോസുമാർ അന്ത്യോക്യാ പാത്രിയർക്കീസാകുന്നതും പതിവായി.

ദുർബലവും നാമമാത്രവുമായി മാറിയ പൗരസ്ത്യ കാതോലിക്കാസനത്തെ 1860-ൽ ദയർ അസ്-സഫാറാനിൽ അന്ത്യോക്യാ പാത്രിയർക്കീസ് ഇഗ്നാത്തിയോസ് യാക്കോബ് ദ്വിതീയന്റെ അദ്ധ്യക്ഷതയിൽ കൂടിയ സുന്നഹദോസു് അന്ത്യോക്യാ പാത്രിയർക്കാസനത്തിൽ ലയിപ്പിച്ചു.
അങ്ങനെ ഘട്ടം ഘട്ടമായി അന്ത്യോക്യാ പാത്രിയർക്കാസനത്തിൽ ലയിച്ച പൗരസ്ത്യ കാതോലിക്കാസനത്തെ 1912-ൽ അന്ത്യോക്യാ പാത്രിയർക്കീസ് മാർ ഇഗ്നാത്തിയോസ് അബ്ദ് അൽ മിശിഹ ദ്വിതീയൻ സമ്പൂർണമായി പുനരുദ്ധരിച്ചു് ഇന്ത്യൻ പൗരസ്ത്യ സഭയുടെ (മലങ്കര സഭ) അധികാരം കൈമാറി. 52-ൽ സ്ഥാപിതമായ മലങ്കര സഭ എന്ന ഇന്ത്യൻ പൗരസ്ത്യ സഭ 4-9 നൂറ്റാണ്ടുകൾ മുതലേ പൗരസ്ത്യ കാതോലിക്കോസിന്റെ ആത്മീയ പരമാചാര്യത്വത്തെ സ്വീകരിച്ചുകൊണ്ടു് ആകമാന ക്രിസ്തീയ മുഖ്യധാരയുമായി ബന്ധപ്പെട്ടുനിന്ന (ആകമാന സഭയുടെ കൂട്ടായ്മയിൽ ഉൾപ്പെട്ടു് നിന്ന) പൗരസ്ത്യ സ്വയംഭരണ സഭയായിരുന്നു. 

ക്രിസ്തു ശാസ്ത്രപരമായ തർക്കങ്ങളിൽ അശ്രദ്ധരായിരുന്ന മലങ്കര സഭാനേതൃത്വം ഓർത്തഡോക്സ് കക്ഷിയുടെയും നെസ്തോറിയൻ കക്ഷിയുടെയും പൗരസ്ത്യ കാതോലിക്കോസ്- പാത്രിയർക്കീസുമാരെ ഒരുപോലെയാണു് കണ്ടിരുന്നതു്. വാസ്കോഡ ഗാമ കേരളത്തിലെത്തുന്ന കാലത്തു് നെസ്തോറിയൻ പൗരസ്ത്യ കാതോലിക്കോസ്- പാത്രിയർക്കീസുമായിട്ടായിരുന്നു മലങ്കര സഭയുടെ ബന്ധം. 

പറങ്കി-റോമാസഭയുടെ ആക്രമണത്തെ നേരിടാനായി ഇന്ത്യൻ പൗരസ്ത്യ സഭ 1653-ൽ എപ്പിസ്കോപ്പൽ സഭാശാസ്ത്രം സ്വീകരിച്ചു. മലങ്കര സഭയുടെ പൊതുഭാര ശുശ്രൂഷകനായ ജാതിയ്ക്കു് കർത്തവ്യൻ എന്ന സ്ഥാനി മാർത്തോമ്മാ ഒന്നാമൻ എന്നപേരിൽ മലങ്കര മെത്രാപ്പോലീത്തയായി അഭിഷിക്തനായി. അതിനു് അംഗീകാരം നൽകി നിലനിറുത്തിയതു് ഓർത്തഡോക്സ് പൗരസ്ത്യ കാതോലിക്കോസും അന്ത്യോക്യാ പാത്രിയർക്കീസുമായിരുന്ന മാർ ഇഗ്നാത്തിയോസ് അബ്ദ് അൽ മിശിഹ പ്രഥമൻ ആയിരുന്നു. 

പൗരസ്ത്യ കാതോലിക്കാസനം അന്ത്യോക്യാ പാത്രിയർക്കാസനത്തിൽ ലയിപ്പിച്ചതിനു് ശേഷം 1876-ൽ മുളന്തുരുത്തി സുന്നഹദോസു് തീരുമാനപ്രകാരം ഇന്ത്യൻ പൗരസ്ത്യ സഭ അന്ത്യോക്യാ പാത്രിയർക്കാസനത്തിന്റെ കീഴിൽ ഔപചാരികമായിവന്നു. 1912-ൽ വീണ്ടും മലങ്കര സഭ പൗരസ്ത്യ കാതോലിക്കാസനത്തിന്റെ ആത്മീയ പരമാചാര്യത്വത്തിൻ കീഴിലായി. അന്നു് വട്ടശേരിൽ മാർ ദീവന്നാസിയോസായിരുന്നു മലങ്കര സഭാതലവൻ അഥവാ മലങ്കര മെത്രാപ്പോലീത്ത. മലങ്കര മെത്രാപ്പോലീത്ത എന്നുവിളിയ്ക്കപ്പെടുന്ന വലിയ മെത്രാപ്പോലീത്ത പ്രധാന അദ്ധ്യക്ഷനായ സ്വയംഭരണ സഭയാണു് മലങ്കര സഭ.
1934-ൽ ഓർത്തഡോക്സ് പൗരസ്ത്യ സഭയുടെ ഭാഗമായ മലങ്കര സഭയുടെ മഹാപ്രധാനാചാര്യനായ മലങ്കര മെത്രാപ്പോലീത്തയായിക്കൂടി അന്നത്തെ പൗരസ്ത്യ കാതോലിക്കോസിനെ തെരഞ്ഞെത്തു. അന്നു് മുതൽ മലങ്കര മെത്രാപ്പോലീത്തയും പൗരസ്ത്യ കാതോലിക്കോസും ആയി ഒരാളെത്തന്നെ തെരഞ്ഞെടുക്കുന്ന പതിവു് തുടങ്ങി.

ഓർത്തഡോക്സ് പൗരസ്ത്യ സഭയുടെ പരമാചാര്യനായ (സുപ്രീം പോന്തിഫ്) പൗരസ്ത്യ കാതോലിക്കോസിനെ ഓറിയന്റൽ ഓർത്തഡോക്സ് സഭയുടെ പരമ പാത്രിയർക്കീസു്മാരിൽ ഒരാളായാണു് പരിഗണിയ്ക്കുന്നതു്. 1965-ലെ ആഡിസ് അബാബ സുന്നഹദോസിൽ അലക്സാന്ത്രിയാ മാർപാപ്പയോടും അന്ത്യോക്യാ പാത്രിയർക്കീസിനോടും ആർമീനിയാ കാതോലിക്കോസുമാരോടും എത്തിയോപ്പിയാ പാത്രിയർക്കീസിനോടും ഒപ്പം പൗരസ്ത്യ കാതോലിക്കോസ് മാർ ഔഗേൻ പ്രഥമൻ ബാവയും പങ്കെടുത്തു.

പരിശുദ്ധ ബസേലിയോസ്‌ മാർത്തോമാ പൗലോസ് ദ്വിതീയൻ ബാവയാണു് ഇപ്പോഴത്തെ പൗരസ്ത്യ കാതോലിക്കോസ്. മലങ്കര സഭയുടെ പൊതുഭാര ശുശ്രൂഷകനായ "ജാതിയ്ക്കു് കർത്തവ്യൻ" എന്ന സ്ഥാനി "മലങ്കര മെത്രാപ്പോലീത്ത" എന്നു് അറിയപ്പെട്ടുതുടങ്ങിയതിനുശേഷമുള്ള 21-ആമത്തെ മലങ്കര മെത്രാപ്പോലീത്തയുമാണു് ഈ ബാവ.

115 ഓളം പൗരസ്ത്യ കാതോലിക്കമാരാണിതുവരെ ഉണ്ടായിട്ടുള്ളതു്. എന്നാൽ കാതോലിക്കമാരുടെ പട്ടിക ഔദ്യോഗികമായി ഒന്നുംതന്നെ നിലവിലില്ല. മാർ സ്നാപക യോഹന്നാൻ ദൈവരാജ്യ പഠന കേന്ദ്രം പരിശുദ്ധ ബസേലിയോസ് മാർത്തോമ്മാ പൗലോസ് ദ്വിതീയൻ ബാവയ്ക്കു് സമർപ്പിച്ച പട്ടികയാണ്‌ ഇവിടെ നൽകിയിരിക്കുന്നത്. അതു് പ്രകാരം ബസേലിയോസ് മാർത്തോമ്മാ പൗലോസ് ദ്വിതീയൻ 109-ആമത് പ്രാമാണിക പൗരസ്ത്യ കാതോലിക്കയാണ്.


</doc>
<doc id="136221" url="https://ml.wikipedia.org/wiki?curid=136221" title="ആർപ്പൂക്കര ഗ്രാമപഞ്ചായത്ത്">
ആർപ്പൂക്കര ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ ഏറ്റുമാനൂർ ബ്ളോക്ക് പരിധിയിലാണ് 
ആർപ്പൂക്കര ഗ്രാമപഞ്ചായത്ത് . ആർപ്പൂക്കര, കൈപ്പുഴ പെരുമ്പായിക്കാട്, വെച്ചൂർ എന്നീ വില്ലേജുകൾ ഈ ഗ്രാമപഞ്ചായത്തിൽ ഉൾപ്പെടുന്നു . 

24.53 ചതുരശ്ര കിലോമീറ്റർ വിസ്തീർണ്ണമാണ് ആർപ്പൂക്കര ഗ്രാമപഞ്ചായത്തിനുള്ളത് . 


1954- ലാണ് ആർപ്പൂക്കര പഞ്ചായത്ത് രൂപംകൊണ്ടത് .



</doc>
<doc id="136232" url="https://ml.wikipedia.org/wiki?curid=136232" title="അതിരമ്പുഴ ഗ്രാമപഞ്ചായത്ത്">
അതിരമ്പുഴ ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ ഏറ്റുമാനൂർ ബ്ളോക്ക് പരിധിയിലാണ് 
അതിരമ്പുഴ ഗ്രാമപഞ്ചായത്ത് . 

20.01 ചതുരശ്ര കിലോമീറ്റർ വിസ്തീർണ്ണമാണ് അതിരമ്പുഴ ഗ്രാമപഞ്ചായത്തിനുള്ളത് . കേരളത്തിലെ ഇടനാടു് ഭൂമേഖലയിലാണു് ഈ പ്രദേശം സ്ഥിതിചെയ്യുന്നതു്


1953 ജനുവരിയിലാണ് അതിരമ്പുഴ ഗ്രാമപഞ്ചായത്ത് രൂപീകരിക്കുന്നത് .


അതിരമ്പുഴയിലേക്കുള്ള യാത്രാ മാർഗ്ഗങ്ങൾ

</doc>
<doc id="136235" url="https://ml.wikipedia.org/wiki?curid=136235" title="സമ്പുഷ്ട യുറേനിയം">
സമ്പുഷ്ട യുറേനിയം

സാധാരണ യുറേനിയത്തേക്കാളും യുറേനിയം 235-ന്റെ അളവ് കൂടിയ യുറേനിയത്തേയാണ് സമ്പുഷ്ട യുറേനിയം എന്ന് പറയുന്നത്.

അണുശക്തി, ആണവായുധം എന്നിവയ്ക്ക് വേണ്ട അത്യാവശ്യ ഘടകമാണ് സമ്പുഷ്ട യുറേനിയം. ലോകത്താകെ ഏകദേശം രണ്ടായിരം ടൺ സമ്പുഷ്ട യുറേനിയം ഉണ്ടെന്നാണ് കണക്ക്.




</doc>
<doc id="136253" url="https://ml.wikipedia.org/wiki?curid=136253" title="സാമുവൽ കോഹൻ">
സാമുവൽ കോഹൻ

ന്യൂട്രോൺ ബോംബിന്റെ ഉപജ്ഞാതാവായി അറിയപ്പെടുന്ന പ്രശസ്ത യു..എസ്. ശാസ്ത്രജ്ഞനായിരുന്നു സാമുവൽ കോഹൻ (ജനുവരി 25, 1921 – നവംബർ 28, 2010). W70 എന്ന പോർമുനയും ഇദ്ദേഹത്തിന്റെ കണ്ടുപിടിത്തമാണ് . ആമാശയത്തിലെ അർബുദ ബാധയെ തുടർന്ന് ഏറെക്കാലമായി ചികിത്സയിലായിരുന്ന അദ്ദേഹം 2010 നവംബർ 28 ന് അന്തരിച്ചു . 
ലണ്ടനിൽ നിന്നും അമേരിക്കയിലേക്ക് കുടിയേറിയ ഒരു ജൂതകുടുംബത്തിലാതിരുന്നു കോഹന്റെ ജനനം . ന്യൂയോർക്ക് നഗരത്തിലെ ബ്രൂക് ലിനിൽ ലസാറസ് - ജെന്നി കോഹൻ (Lazarus - Jenny Cohen) ദമ്പതികളുടെ മകനായി 1921 ജനുനരി 25 നാണ് അദ്ദേഹം ജനിച്ചത് . ലോസ്എഞ്ചൽസിലെ യൂണിവേഴ്സിറ്റി ഓഫ് കാലിഫോർണിയയിൽ നിന്നും ഗണിതത്തിലും ഭൌതിക ശാസ്ത്രത്തിലും ഉന്നത വിദ്യാഭ്യാസം നേടി . പേൾ ഹാർബർ സംഭവത്തിനു ശേഷം സൈന്യത്തിൽ ചേർന്ന അദ്ദേഹം ആദ്യ അണുബോംബിന്റെ നിർമ്മാണവുമായി ബന്ധപ്പെട്ട് മാൻഹാട്ടൻ പ്രോജക്ടിലും പ്രവർത്തിച്ചു . രണ്ടാം ലോകമഹായുദ്ധത്തിനു ശേഷം ബർക് ലിയിൽ പി . എച്ച് .ഡി . ക്ക് ചേർന്ന കോഹൻ ഇടയ്ക്ക് വച്ച് 1947 ൽ റാൻഡ് കോർപ്പറേഷനിൽ ചേർന്നു . 

ഇവിടെ ജോലി ചെയ്യവേ സാമുവൽ ഗ്ലാസ്ടോൺസ് (Samuel Glasstone) എഴുതിയ ദ് ഇഫക്ട്സ് ഓഫ് അറ്റോമിക് വെപ്പൺസ് (The Effects of Atomic Weapons) എന്ന ബുക്കിൽ ന്യൂട്രോൺ വികിരണത്തിന്റെ തീക്ഷ്ണത സംബന്ധിച്ച കോഹന്റെ നിഗമനങ്ങൾ അനുബന്ധമായി പ്രത്യക്ഷപ്പെട്ടു . ലോറൻസ് ലിവർമോർ നാഷനൽ ലബോറട്ടറിയിൽ ( Lawrence Livermore National Laboratory ) കൺസൾട്ടൻറായി പ്രവർത്തിച്ചുകൊണ്ടാണ് ന്യൂട്രോൺ ബോംബ് രൂപകല്പന ചെയ്യുന്നത് . 1969 ൽ റാൻഡ് കോർപ്പറേഷനിൽ നിന്നും വിരമിച്ചു .

അണുബോംബിൽ നിന്നു വ്യത്യസ്തമായ ന്യൂട്രോൺ ബോംബ് എന്ന ആശയം വിയറ്റ്നാം യുദ്ധക്കാലത്താണ് കോഹൻ അവതരിപ്പിക്കുന്നത്. 1958 ൽ റാൻഡ് കോർപ്പറേഷനിൽ വെച്ചാണ് സാമുവൽ കോഹൻ ന്യൂട്രോൺ ബോംബ് രൂപകല്പന ചെയ്യുന്നത് . യുദ്ധത്തിൽ ചെറിയ ന്യൂട്രോൺ ബോംബുകൾ ഉപയോഗിച്ചാൽ യുദ്ധം പെട്ടെന്ന് അവസാനിപ്പിക്കാമെന്നും അതുവഴി ധാരാളം അമേരിക്കൻ സൈനികരുടെ ജീവൻ രക്ഷിക്കാമെന്നുമുള്ള നിർദ്ദേശം അദ്ദേഹം മുന്നോട്ടുവച്ചു . എന്നാൽ രാഷ്ട്രീയ നേതൃത്വം അതിനു തയ്യാറായില്ല . ആണവായുധങ്ങളിൽ ന്യൂട്രോൺ ബോംബിന്റെ ഉൾപ്പെടുത്തൽ പല ശാസ്ത്രജ്ഞർക്കും സ്വീകാര്യവുമായില്ല . ന്യൂട്രോൺ ബോംബിന്റെ പ്രയോജനത്തെയും യുക്തിയെയും ജനങ്ങളെ കോന്നൊടുക്കുന്നതിലുള്ള അധാർമ്മികതയും വിമർശകർ ചോദ്യം ചെയ്തപ്പോൾ ധാർമികതയും വിവേകവുമുള്ള ഒന്നായാണ് കോഹൻ ഈ ബോംബിനെ വിശേഷിപ്പിച്ചത് .മരണനിരക്കും നാശവും ആണവവികിരമം മൂലമുള്ള മലിനീകരണവുമെല്ലാം പരിമിതപ്പെടുത്തിക്കൊണ്ട് സാധാരണ പൌരൻമാർക്കും പട്ടണങ്ങൾക്കുമൊന്നും നാശം വിതയ്ക്കാതെ യുദ്ധമുന്നണിയിലുള്ളവരെ മാത്രം ലക്ഷ്യം വയ്ക്കാൻ കഴിയുന്നതാണ് ന്യട്രോൺ ബോംബെന്ന് അദ്ദേഹം വ്യക്തമാക്കി .

പരീക്ഷണങ്ങൾ വിജയിച്ചുവെങ്കിലും ന്യൂട്രോൺ ബോംബിന്റെ നിർമ്മാണം വർഷങ്ങളോളം യു.എസ് പ്രസിഡന്റുമാർ മാറ്റിവെക്കുകയായിരുന്നു . 1981-ൽ യു.എസ്. പ്രസിഡന്റായിരുന്ന റൊണാൾഡ് റീഗൻ 700 ന്യൂട്രോൺ പോർമുനകൾ നിർമ്മിക്കാൻ അനുമതി നൽകി. കിഴക്കൻ യൂറോപ്പിൽ സോവിയറ്റ് ടാങ്കുകളെ നേരിടാനായിരുന്നു അത്. എന്നാൽ പിന്നീടവ നിർവീര്യമാക്കി . ശാക്തിക ബലാബലത്തിൽ മാറ്റം വരുത്താൻ കഴിയുന്നതും എളുപ്പത്തിൽ ചെലവ് കുറച്ച് നിർമ്മിക്കാവുന്ന തരത്തിൽ ദീർഘ കാലയളവിനുള്ളിൽ നിർമ്മിക്കപ്പെട്ട ആദ്യ ആയുധമെന്നാണ് ന്യൂട്രോൺ ബോംബിനെ റീഗൻ വിശേഷിപ്പിച്ചത് . അമേരിക്കയ്ക്കു പുറമെ ഫ്രാൻസ്, ചൈന എന്നീ രാജ്യങ്ങളും പഴയ സോവിയററ് യൂണിയനും ന്യൂട്രോൺ ബോംബു നിർമിച്ചിട്ടുണ്ടെന്നാണ് വിശ്വസിക്കപ്പെടുന്നത് . 


</doc>
<doc id="136254" url="https://ml.wikipedia.org/wiki?curid=136254" title="കാണ്ഡഹാർ (ചലച്ചിത്രം)">
കാണ്ഡഹാർ (ചലച്ചിത്രം)

2010 ഡിസംബർ 16 ന് പുറത്തിറങ്ങിയ മലയാളചലച്ചിത്രമാണ് കാണ്ഡഹാർ. ഈ ചിത്രത്തിന്റെ സംവിധാനം മേജർ രവിയാണ് നിർവഹിച്ചിരിക്കുന്നത്. മോഹൻലാലാണ് ചിത്രത്തിലെ നായകൻ. അമിതാഭ് ബച്ചൻ ആദ്യമായി അഭിനയിക്കുന്ന മലയാളചലച്ചിത്രവുമാണിത്. ഈ ചിത്രം തമിഴിലേക്കും ഹിന്ദിയിലേക്കും മൊഴിമാറ്റിയും ഇറക്കുന്നുണ്ട്. 1999 ൽ നടന്ന ഇന്ത്യൻ എയർ‌ലൈൻസ് വിമാനറാഞ്ചലുമായി ബന്ധപ്പെട്ടുള്ളതാണ് ഈ ചലച്ചിത്രം.

മോഹൻലാലാണ് നായകകഥാപാത്രത്തെ അവതരിപ്പിച്ചിരിക്കുന്നത്. അതിനു പുറമേ ഈ ചിത്രത്തിന്റെ നിർമ്മാതാക്കളിലൊരാളും മോഹൻലാലാണ്. സൂര്യ, അരുൺ വിജയ് മുതലായ തമിഴ് ചലച്ചിത്രനടന്മാരെ ഈ ചിത്രത്തിലേക്ക് ഉദ്ദേശിച്ചിരുന്നെങ്കിലും അവരുടെ ഡേറ്റ് ലഭിക്കാത്തതിനാൽ ഒഴിവാക്കുകയായിരുന്നു. ഗണേഷ് വെങ്കിടരാമനെ ആ കഥാപാത്രത്തിനായി തിരഞ്ഞെടുക്കുകയായിരുന്നു. ഒരു പ്രധാന വേഷത്തിലേക്ക് അഭിനയിക്കാൻ അമിതാഭ് ബച്ചനെ സമീപിച്ചിരുന്നു. അദ്ദേഹം ഉടനെത്തന്നെ ആവശ്യം അംഗീകരിച്ചു. അദ്ദേഹം സ്വന്തം ബ്ലോഗിൽ പറഞ്ഞത് തനിക്ക് 8 കോടി വാഗ്ദാനം ചെയ്തെങ്കിലും ആ വേഷത്തിന് പ്രതിഫലം വാങ്ങിയിട്ടില്ല എന്നാണ്. അദ്ദേഹത്തിന്റെ മകനായി ഗണേഷ് വെങ്കിടരാമനാണ് അഭിനയിച്ചിരിക്കുന്നത്. അതിനുശേഷം, മോഡലുകളായ പാർവ്വതി ഓമനക്കുട്ടൻ, രംഗിനി ദ്വിവേദി എന്നിവർ ഈ ചിത്രവുമായി കരാറിലേർപ്പെട്ടു.

ചലച്ചിത്രത്തിലെ വിമാനറാഞ്ചൽ രംഗങ്ങൾ ചിത്രീകരിച്ചത് റഷ്യയിലാണെന്ന് സംവിധായകൻ മേജർ രവി പത്രസമ്മേളനത്തിൽ പറഞ്ഞു. മറ്റു സ്ഥലങ്ങൾ ഊട്ടി, ഡെൽഹി മുതലായവയാണ്.

2010 ഡിസംബർ 16 ന് ആണ് ഈ ചിത്രം പ്രദർശനശാലകളിലെത്തിയത്. ഇന്ത്യയൊട്ടാകെ 150 പ്രദർശനശാലകളിൽ ഈ ചിത്രം പ്രദർശിപ്പിച്ചു.

ചെലവാക്കിയ 6.50 കോടിയിൽ 6.25 കോടി, ചിത്രം പ്രദർശനത്തിനെത്തുന്നതിനു മുമ്പു തന്നെ ഉപഗ്രഹ വിതരണാവകാശം, പ്രദർശനശാലകളിലെ അഡ്വാൻസ്, ഓഡിയോ-വീഡിയോ വിതരണാവകാശം മുതലായവയിലൂടെ ലഭിച്ചു.

മോഹൻലാൽ, മേജർ മഹാദേവനായി അഭിനയിച്ച ഈ പരമ്പരയിലെ മുൻ ചിത്രങ്ങൾ കേരളത്തിൽ മികച്ച പ്രദർശനവിജയം നേടിയിരുന്നു. ആദ്യചിത്രമായ കീർത്തിചക്ര 150 ഓളം ദിവസങ്ങളും അടുത്ത ചിത്രമായ കുരുക്ഷേത്ര 75 ഓളം ദിവസങ്ങളും പ്രദർശിപ്പിച്ചു.

"കീർത്തിചക്ര"യിൽ ജീവയും "കുരുക്ഷേത്ര"യിൽ സിദ്ദിഖും മോഹൻലാലിന്റെ സഹായിയായി അഭിനയിച്ചു. ഈ ചിത്രത്തിൽ ഗണേഷ് വെങ്കടരാമനാണ് ആ റോൾ നിർവ്വഹിച്ചിരിക്കുന്നത്.

സന്ദീപ് നാഥ്, വയലാർ ശരത്ചന്ദ്രവർമ്മ, സുധാകർ ശർമ്മ, കൗശൽ കിഷോർ എന്നിവരുടെ ഗാനങ്ങൾക്ക് ഷമിർ ടൻഡൺ ഈണം പകർന്നിരിക്കുന്നു.



</doc>
<doc id="136257" url="https://ml.wikipedia.org/wiki?curid=136257" title="ന്യൂട്രോൺ ബോംബ്">
ന്യൂട്രോൺ ബോംബ്

ഇൻഹാൻസ്ഡ് റേഡിയേഷൻ വെപ്പൺ (Enhanced Radiation Weapon (ERW)) എന്നും പേരുള്ള ന്യൂട്രോൺ ബോംബ് ആണവായുധങ്ങളിൽ ഒന്നാണ് . വിസ്ഫോടത്തെത്തുടർന്നുണ്ടാകുന്ന വലിയപങ്ക് ഊർജവും ന്യൂട്രോൺ വികിരണങ്ങളായി നാശം വിതയ്ക്കുന്ന വിധത്തിലാണിതിന്റെ രൂപകല്പന . പ്രശസ്ത യു..എസ്. ശാസ്ത്രജ്ഞനായിരുന്ന സാമുവൽ കോഹൻ (Samuel T. Cohen) ആണ് ന്യൂട്രോൺ ബോംബിന്റെ ഉപജ്ഞാതാവ് . 
ന്യൂട്രോൺ ബോംബിന്റെ വിസ്ഫോടഫലമായി ഊർജ്ജത്തിലേറെയും ആറ്റംബോബിൽനിന്നും വ്യത്യസ്തമായി ന്യൂട്രോൺ വികിരണങ്ങളായാണ് പുറത്തുവരുന്നത് . ആറ്റംബോംബിന് സമാനമായി സ്ഫോടനവും താപവും ന്യൂട്രോൺബോംബ് വിസ്ഫോടഫലമായുണ്ടാകുമെങ്കിലും ഈ ന്യൂട്രോൺ വികിരണങ്ങളാണ് കൂടുതലും നാശം വിതയ്ക്കുക . ആറ്റംബോംബിന്റെ പത്തിലൊന്ന് സ്‌ഫോടകശേഷിയേ അതേ വലിപ്പമുള്ള ന്യൂട്രോൺ ബോംബിനുണ്ടാകൂ . എന്നാൽ കവചിത വാഹനങ്ങളിലേക്കും കെട്ടിടത്തിന്റെ ചുവരുകളിലേക്കും തുളച്ചുകയറാൻ ശേഷിയുള്ള ന്യൂട്രോൺ ധാരകൾ മനുഷ്യരെയും മറ്റ് ജീവജാലങ്ങളെയും കൊന്നൊടുക്കും . അതേസമയം കെട്ടിടങ്ങളെയോ മറ്റ് അചേതന വസ്തുക്കളെയോ അത് ബാധിക്കില്ലെന്നതാണ് പ്രത്യേകത . അതിനാൽതന്നെ ന്യൂട്രോൺ ബോംബുണ്ടാക്കുന്ന ആൾ നാശം കനത്തതായിരിക്കം .

 അണുബോംബിൽ നിന്നു വ്യത്യസ്തമായ ന്യൂട്രോൺ ബോംബ് എന്ന ആശയം വിയറ്റ്നാം യുദ്ധക്കാലത്താണ് കോഹൻ അവതരിപ്പിക്കുന്നത്. 1958 ൽ റാൻഡ് കോർപ്പറേഷനിൽ വെച്ചാണ് സാമുവൽ കോഹൻ ന്യട്രോൺ ബോംബ് രൂപകല്പന ചെയ്യുന്നത് . യുദ്ധത്തിൽ ചെറിയ ന്യൂട്രോൺ ബോംബുകൾ ഉപയോഗിച്ചാൽ യുദ്ധം പെട്ടെന്ന് അവസാനിപ്പിക്കാമെന്നും അതുവഴി ധാരാളം അമേരിക്കൻ സൈനികരുടെ ജീവൻ രക്ഷിക്കാമെന്നുമുള്ള നിർദ്ദേശം അദ്ദേഹം മുന്നോട്ടുവച്ചു . എന്നാൽ രാഷ്ട്രീയ നേതൃത്വം അതിനു തയ്യാറായില്ല . ആണവായുധങ്ങളിൽ ന്യൂട്രോൺ ബോംബിന്റെ ഉൾപ്പെടുത്തൽ പല ശാസ്ത്രജ്ഞർക്കും സ്വീകാര്യവുമായില്ല . ന്യൂട്രോൺ ബോംബിന്റെ പ്രയോജനത്തെയും യുക്തിയെയും ജനങ്ങളെ കോന്നൊടുക്കുന്നതിലുള്ള അധാർമ്മികതയും വിമർശകർ ചോദ്യം ചെയ്തപ്പോൾ ധാർമികതയും വിവേകവുമുള്ള ഒന്നായാണ് കോഹൻ ഈ ബോംബിനെ വിശേഷിപ്പിച്ചത് .മരണനിരക്കും നാശവും ആണവവികിരമം മൂലമുള്ള മലിനീകരണവുമെല്ലാം പരിമിതപ്പെടുത്തിക്കൊണ്ട് സാധാരണ പൌരൻമാർക്കും പട്ടണങ്ങൾക്കുമൊന്നും നാശം വിതയ്ക്കാതെ യുദ്ധമുന്നണിയിലുള്ളവരെ മാത്രം ലക്ഷ്യം വയ്ക്കാൻ കഴിയുന്നതാണ് ന്യട്രോൺ ബോംബെന്ന് അദ്ദേഹം വ്യക്തമാക്കി .
പരീക്ഷണങ്ങൾ വിജയിച്ചുവെങ്കിലും ന്യൂട്രോൺ ബോംബിന്റെ നിർമ്മാണം വർഷങ്ങളോളം യു.എസ് പ്രസിഡന്റുമാർ മാറ്റിവെക്കുകയായിരുന്നു . 1981-ൽ യു.എസ്. പ്രസിഡന്റായിരുന്ന റൊണാൾഡ് റീഗൻ 700 ന്യൂട്രോൺ പോർമുനകൾ നിർമ്മിക്കാൻ അനുമതി നൽകി. കിഴക്കൻ യൂറോപ്പിൽ സോവിയറ്റ് ടാങ്കുകളെ നേരിടാനായിരുന്നു അത്. എന്നാൽ പിന്നീടവ നിർവീര്യമാക്കി . ശാക്തിക ബലാബലത്തിൽ മാറ്റം വരുത്താൻ കഴിയുന്നതും എളുപ്പത്തിൽ ചെലവ് കുറച്ച് നിർമ്മിക്കാവുന്ന തരത്തിൽ ദീർഘ കാലയളവിനുള്ളിൽ നിർമ്മിക്കപ്പെട്ട ആദ്യ ആയുധമെന്നാണ് ന്യൂട്രോൺ ബോംബിനെ റീഗൻ വിശേഷിപ്പിച്ചത് . അമേരിക്കയ്ക്കു പുറമെ ഫ്രാൻസ്, ചൈന എന്നീ രാജ്യങ്ങളും പഴയ സോവിയററ് യൂണിയനും ന്യൂട്രോൺ ബോംബു നിർമിച്ചിട്ടുണ്ടെന്നാണ് വിശ്വസിക്കപ്പെടുന്നത് .



</doc>
<doc id="136265" url="https://ml.wikipedia.org/wiki?curid=136265" title="തൊമ്മനും മക്കളും">
തൊമ്മനും മക്കളും

തൊമ്മനും മക്കളും ഷാഫി സംവിധാനം നിർവഹിച്ച് 2005 ഇൽ പുറത്തിറങ്ങിയ മലയാളം ചലച്ചിത്രമാണ്. 2005 ലെ 
മലയാളത്തിലെ പണം വാരി പടമായിരുന്നു.

ഇതിലെ ഗാനങ്ങൾ രചിച്ചത് കൈതപ്രവും ഈണം പകർന്നിരുന്നത് അലക്സ്‌ പോളും ആണ്.


</doc>
<doc id="136266" url="https://ml.wikipedia.org/wiki?curid=136266" title="സോനു നിഗം">
സോനു നിഗം

ഒരു ഇന്ത്യൻ പിന്നണിഗായകനാണ് സോനു നിഗം (; ) (ജൂലൈ 30,1973). ഫരീഥാബാദിൽ ജനിച്ചു.ഹിന്ദി,തമിഴ്,തെലുങ്ക്,കന്നട, മലയാളം, മറാത്തി തുടങ്ങിയ ഭാഷകളിൽ നിരവധി ഗാനങ്ങൾ ആലപിച്ചിട്ടുണ്ട്. 2004-ൽ മികച്ച ഗായകനുള്ള ദേശീയ അവാർഡ് ലഭിച്ചു. നിരവധി ഹിന്ദി ആൽബങ്ങളിൽ പാടുകയും ഏതാനും ഹിന്ദി ചിത്രങ്ങളിൽ അഭിനയിക്കുകയും ചെയ്തിട്ടുണ്ട്.



</doc>
<doc id="136269" url="https://ml.wikipedia.org/wiki?curid=136269" title="സുനിധി ചൗഹാൻ">
സുനിധി ചൗഹാൻ

ഒരു ഇന്ത്യൻ പിന്നണിഗായികയാണ് സുനിധി ചൗഹാൻ( (ഓഗസ്റ്റ് 14 1983) ആദ്യനാമം നിധി ചൗഹാൻ എന്നായിരുന്നു . ന്യൂഡൽഹിയിൽ ജനിച്ചു.2000ത്തോളം ഗാനങ്ങൾ ആലപിച്ചിട്ടുള്ള സുനിധി നാലാം വയസ്സു മുതൽ പാട്ട് പാടാൻ ആരംഭിച്ചു. ഒരു ടെലിവിഷൻ പരിപാടിയിൽ അവതാരകയാണ് സുനിധി രംഗത്തെത്തിയത് "മേരി ആവാസ് സുനോ" എന്ന ടെലിവിഷൻ സംഗീത പരിപാടിയിൽ മത്സരാർത്ഥിയായിരുന്ന സുനിധി ആ മത്സരത്തിൽ വിജയിക്കുകയും തുടർന്ന് "ശാസ്ത്ര" എന്ന ഹിന്ദി ചിത്രത്തിലൂടെ പിന്നണിഗാനരംഗത്തേക്ക് കടക്കുകയും ചെയ്തു.

1983 ഓഗസ്റ്റ് 14 ന് ഇന്ത്യയിലെ ന്യൂഡൽഹിയിൽ ഒരു ഹിന്ദു രജപുത്ര കുടുംബത്തിലാണ് സുനിധി ചൌഹാൻ ജനിച്ചത്. ഉത്തർപ്രദേശിൽ നിന്നുള്ള അവരുടെ പിതാവായ ദുഷ്യന്ത് കുമാർ ചൌഹാൻ ശ്രീരാം ഭാരതീയ കലാ കേന്ദ്രത്തിലെ നാടക വ്യക്തിത്വമായിരുന്നു.  ഒരു വീട്ടമ്മയായ സുനിധിയുടെ മാതാവ് സംഗീതരംഗത്ത് തുടരുന്നതിൽ അവരെ സ്വാധീനിച്ചു. അവൾക്ക് ഒരു അനുജത്തിയും ഉണ്ട്. നാലാം വയസ്സിൽ, സുനിധി സംഗീത മത്സരങ്ങളിലും പ്രാദേശിക പരിപാടികളിലും പങ്കെടുത്തുകൊണ്ട് തന്റെ സംഗീത പ്രകടനം ആരംഭിക്കുകയും, തുടർന്ന് സംഗീതാലാപനം ഗൗരവമായി എടുക്കുകയെന്ന ആഗ്രഹം പിതാവിന്റെ സുഹൃത്തുക്കളെ ബോധ്യപ്പെടുത്തുകയും ചെയ്തു. അക്കാലത്ത്, അവൾ തത്സമയ ഷോകൾ നടത്തുകയും ജനപ്രിയ ഗാനങ്ങളുടെ കാസറ്റുകളും സിഡികളും കേട്ടുകൊണ്ട് സ്വയം പരിശീലനം നടത്തുകയും ചെയ്തു.

ഗ്രീൻ‌വേ മോഡേൺ സ്കൂളിൽ നിന്ന് വിദ്യാഭ്യാസം നടത്തിയ അവർ കുടുംബാംഗങ്ങൾക്കൊപ്പം ദില്ലി ദിൽ‌ഷാദ് ഗാർഡനിലാണ് താമസിച്ചിരുന്നത്. സംഗീതരംഗത്ത് പൂർണ്ണമായി ഏർപ്പെടുന്നതിനായി സ്കൂൾ വിദ്യാഭ്യാസം കഴിഞ്ഞയുടനെ അവൾ പഠനം നിർത്തി. അവൾ പറഞ്ഞു: "എനിക്ക് പഠിക്കുന്നതായി തോന്നിയില്ല എന്നതിനാലാണ് ഞാൻ പഠനം ഉപേക്ഷിച്ചത്. ഗായികയെന്ന നിലയിൽ പേരെടുക്കുവാനുള്ള എന്റെ സ്വപ്ന സാക്ഷാത്കാരത്തിനായി ഞാൻ തീരുമാനം എടുത്തിട്ടുണ്ട്, അതിൽ ഞാൻ ഒട്ടുംതന്നെ ഖേദിക്കുന്നില്ല".

‘തബസ്സും ഹിറ്റ് പരേഡ്’ എന്ന ഷോയിൽ തത്സമയം പാടുന്നസയമത്ത് അവർ നടി തബസുമിനാൽ ശ്രദ്ധിക്കപ്പെടുകയും കുടുംബത്തോട് മുംബൈയിലേക്ക് മാറാൻ ആവശ്യപ്പെടുകയും ചെയ്തു. തുടർന്ന് കല്യാൺജി വിർജി ഷാ, ആനന്ദ്‌ജി വിർജി ഷാ എന്നിവർക്ക് സുനിധിയെ പരിചയപ്പെടുത്തി.  കൂടിക്കാഴ്ചയിൽ, കല്യാൺജി അവരുടെ നിധി എന്ന പേര് ഒരു ഭാഗ്യനാമെന്നു വിശ്വസിച്ചുകൊണ്ട് സുനിധി എന്നാക്കി മാറ്റുകയും ചെയ്തു. അവർക്ക് 11 വയസ്സുള്ളപ്പോൾ പിതാവ് ജോലി ഉപേക്ഷിച്ച് മുംബൈയിലേക്ക് അവരെ കൊണ്ടുവന്നു. തുടക്കത്തിൽ നഗരജീവിതവുമായി പൊരുത്തപ്പെടുന്ന രീതിയിൽ ജീവിതം ക്രമീകരിക്കുന്നതിൽ കുടുംബത്തിന് സാമ്പത്തിക ബുദ്ധിമുട്ടുകൾ നേരിട്ടിരുന്നു. അതിനുശേഷം ഏതാനും വർഷങ്ങൾ കല്യാൺജിയുടെ അക്കാദമിയിൽ ജോലി ചെയ്യുകയും അദ്ദേഹത്തിന്റെ "ലിറ്റിൽ വണ്ടേഴ്സ്" ട്രൂപ്പിലെ പ്രധാന ഗായികയായിത്തീരുകയും ചെയ്തു. പിന്നീട് നിരവധി ഷോകൾ  അവരെ തേടിയെത്തിയെങ്കിലും സിനിമകൾക്കായി പാടാനായി പിതാവ് നിർബന്ധിച്ചു.

2002 ൽ, തന്റെ പതിനെട്ടാമത്തെ വയസ്സിൽ, പെഹലാ നഷാ എന്ന മ്യൂസിക് വീഡിയോയിലെ സഹകരണത്തിനുശേഷം ചൗഹാൻ സംവിധായകനും നൃത്തസംവിധായകനുമായ ബോബി ഖാനെ വിവാഹം കഴിച്ചു. രഹസ്യമായി ഒരുക്കിയതും വളരെ അടുത്ത സുഹൃത്തുക്കൾ മാത്രം പങ്കെടുത്തതായി റിപ്പോർട്ടു ചെയ്യപ്പെട്ട ഒരു ചടങ്ങിൽവച്ച് ദമ്പതികൾ വിവാഹിതരായി. എന്നിരുന്നാലും, വിവാഹം സുനിധിയും മാതാപിതാക്കളും തമ്മിലുള്ള ബന്ധത്തിൽ വിള്ളലുകളുണ്ടാകുന്നതിനു കാരണമാകുകയും അവർ ഈ ഒരുമിക്കൽ "അനുയോജ്യമല്ല" എന്ന് കരുതുകയും തന്മൂലം അവളെ തള്ളിപ്പറയുകയും ചെയ്തു. എന്നിരുന്നാലും, ഒരു വർഷത്തിനുശേഷം സുനിധിയും ഖാനും വേർപിരിയുകയും ഇത് മാതാപിതാക്കളുമായി അവരെ അനുരഞ്ജനത്തിലാക്കുകയും ചെയ്തു. വേർപിരിയലിനിടെ നടൻ അന്നു കപൂറിനും ഭാര്യ അരുണിതയ്ക്കും ഒപ്പം താമസിക്കുകയും അതേ വർഷം തന്നെ തങ്ങൾക്ക് ജീവിതത്തിൽ നിന്ന് വ്യത്യസ്തമായ കാര്യങ്ങൾ വേണമെന്ന് ബോധ്യപ്പെട്ടുവെന്ന് ചൂണ്ടിക്കാട്ടി വിവാഹമോചനത്തിന് അപേക്ഷ നൽകുകയും ചെയ്തു. 

പിന്നീട് മേരി ആവാസ് സുനോയിൽ വിജയിയായ നാളുകൾ മുതൽ സൌഹൃദത്തിലായിരുന്ന  സംഗീതസംവിധായകൻ ഹിതേഷ് സോണിക്കുമായി ചൗഹാൻ പ്രണയബന്ധം ആരംഭിച്ചു. രണ്ടുവർഷത്തിലേറെക്കാലമുള്ള ഡേറ്റിംഗിന് ശേഷം, 2012 ഏപ്രിൽ 24 ന് ഗോവയിൽ നടന്ന ഒരു എളിയ വിവാഹച്ചടങ്ങിൽ വച്ച് അവർ വിവാഹിതരാകുകയും മുംബൈയിൽ നടന്ന ഗംഭീരമായ വിവാഹസൽക്കാരത്തിൽ നിരവധി പ്രമുഖ ബോളിവുഡ് താരങ്ങൾ പങ്കെടുക്കുകയും ചെയ്തു. 2018 ജനുവരി 1 ന് ചൗഹാൻ തെഗ് എന്ന് പേരുള്ള ഒരു ആൺകുട്ടിയ്ക്കു ജന്മം നൽകി.



</doc>
<doc id="136278" url="https://ml.wikipedia.org/wiki?curid=136278" title="ബെന്നി ദയാൽ">
ബെന്നി ദയാൽ

ഒരു ഇന്ത്യൻ പിന്നണിഗായകനാണ് ബെന്നി ദയാൽ (Benny Dayal). മെയ് 14,1984 കൊല്ലം ജില്ലയിൽ ജനിച്ചു .നിരവിധി ഭാഷകളിൽ പാട്ടു പാടിയിട്ടുണ്ട്.


</doc>
<doc id="136284" url="https://ml.wikipedia.org/wiki?curid=136284" title="എം.ഇ.എസ്. കോളേജ് മാറമ്പള്ളി">
എം.ഇ.എസ്. കോളേജ് മാറമ്പള്ളി

എറണാകുളം ജില്ലയിലെ ആലുവ മുനിസിപ്പാലിറ്റിയിലെ മാറമ്പള്ളിയിൽ പെരിയാറിന്റെ തീരത്തായി സ്ഥിതി ചെയ്യുന്ന ഒരു കലാലയമാണ് എം.ഇ.എസ്. കോളേജ് മാറമ്പള്ളി. മഹാത്മഗന്ധി സർവ്വകലാശാലക്കു കീഴിലായിട്ടാണ് ഈ കലാലയം അംഗീകരിക്കപ്പെട്ടിരിക്കുന്നത്.
എം.ഇ.എസ്. കോളേജ് മാറമ്പള്ളി സ്ഥാപിതമായത് 1995 - ൽ ആണ്.
താഴെ പറയുന്ന ബിരുദ , ബിരുദാനന്തര കോഴുസുകളാണ്‌ ഈ കലാലയത്തിൽ പഠിപ്പിക്കപ്പെടുന്നത്.



</doc>
<doc id="136285" url="https://ml.wikipedia.org/wiki?curid=136285" title="സി.എൽ. ജോസ്">
സി.എൽ. ജോസ്

കേരളത്തിലെ പ്രശസ്തനായ ഒരു നാടകകൃത്താണ് സി. എൽ. ജോസ് (1932 ഏപ്രിൽ 4 ). പ്രൊഫഷണൽ നാടകരംഗത്തു സാമൂഹിക നാടകങ്ങൾ എന്നറിയപ്പെടുന്ന വിഭാഗത്തിലുൾപ്പെടുന്നതാണ് അദ്ദേഹത്തിന്റെ നാടകങ്ങൾ. മധ്യവർഗ സമൂഹ ത്തിലെ താളപ്പിഴകൾ ജീവിതഗന്ധിയായി അവതരിപ്പിച്ചു നാടക സദസ്സുകളിൽ അദ്ദേഹം ശ്രദ്ധേയനായി. എഴുപതുകളിലും എൺപതുകളിലും യുവജനോത്സവങ്ങളിലും ഗ്രാമീണ കലോത്സവങ്ങളിലും ഏറ്റവും കൂടുതൽ അവതരിപ്പിക്കപ്പെട്ട ഏകാങ്കനാടകങ്ങളുടെ രചയിതാവായിരുന്നു. 

കേരള സാഹിത്യ അക്കാദമി നൽകുന്ന സമഗ്ര സംഭാവനക്കുള്ള പുരസ്കാരം 2017-ൽ അദ്ദേഹത്തിന് ലഭിച്ചു.

1932-ഏപ്രിൽ 4-നു തൃശ്ശൂരിൽ ജനിച്ചു. തൃശൂർ ക്ഷേമവിലാസം കുറിക്കമ്പനിയിൽ അസ്സിസന്റ് മാനേജറ്റരായി 1992-ൽ വിരമിച്ചു. നിരവധി നാടക സമിതികളും സംഘടനകളും അദ്ദേഹത്തിന്റെ നാടകങ്ങൾ അവതരിപ്പിച്ചിട്ടുണ്ട്. 36 സമ്പൂർണ്ണ നാടകങ്ങൾ, 12 സമാഹാരങ്ങളിലായി 70 ഏകാങ്കങ്ങൾ, ആത്മകഥാപരമായ 2 കൃതികൾ എന്നിവ അദ്ദേഹത്തിന്റേതായുണ്ട്. കേരള സംഗീത നാടക അക്കാദമി ചെയർമാൻ, കോഴിക്കോട് സർവകലാശാല ഫാക്കൽറ്റി അംഗം, ആകാശവാണി ഉപദേശകസമിതി അംഗം എന്നീ നിലകളിൽ പ്രവർത്തിച്ചിട്ടുണ്ട്. 

1. കറുത്ത വെളിച്ചം 
2. വിഷക്കാറ്റ് 
3 ജ്വലനം 
4. മണൽക്കാട്
5. ഭൂമിയിലെ മാലാഖ
6. കുരിശു ചുമക്കുന്നവർ
7. മേഘധ്വനി
8. കൊടുങ്കാറ്റുറങ്ങുന്ന വീട്
9. ശാപരശ്മി
10. അശനിപാതം
11. തീ പിടിച്ച ആത്മാവ്
12. പൊള്ളുന്ന പരമാർഥങ്ങൾ
13. ഗ്നിവലയം
14. ആത്മയുദ്ധം
15. വിശുദ്ധ പാപം
16. യുഗ തൃഷ്ണ
17. മഴക്കാറു നീങ്ങി
18. സീമ
19. കരിഞ്ഞ മണ്ണ്
20. അഭിസന്ധി
21. വെളിച്ചമേ നീ ഏവിടെ?
22. വേദനയുടെ താഴ്വരയിൽ
23. വെളിച്ചം പിണങ്ങുന്നു
24. വിതച്ചതു കൊയ്യുന്നു
25. നക്ഷത്ര വിളക്ക്
26. ബലിപുഷ്പം
27. ആമ്പൽപ്പൂവിന്റെ ആത്മഗീതം
28. സത്യം ഇവിടെ ദുഃഖമാണ്
29. ശോകപ്പക്ഷി
30. സൂര്യാഘാതം
31. നീർച്ചുഴി
32. എന്റെ വലിയ പിഴയും കന്നിക്കനിയും
33. നഷ്ടസ്വർഗ്ഗം

1. മിഴിനീർപ്പൂക്കൾ, 2. ഒളിയമ്പുകൾ, 3. അവൾ മാത്രം, 3. ഭീതി, 4. കോളേജ് കുരുവികൾ, 5. നൊമ്പരങ്ങൾ, 6. അര മണിക്കൂറ് നാടകങ്ങൾ, 7. മാറി വീശുന്ന കാറ്റ്, 8. മനസ്സിൽ ഒരു ദീപം, 9. ചങ്ങലക്കും ഭ്രാന്ത്, 10. ഏകാങ്ക ശലഭങ്ങൾ, 11. ജോസിന്റെ ഏകാങ്കങ്ങൾ 



</doc>
<doc id="136293" url="https://ml.wikipedia.org/wiki?curid=136293" title="കിഴക്കൻ പത്രോസ്">
കിഴക്കൻ പത്രോസ്

സുരേഷ്‌ ബാബുവിന്റെ സംവിധാനത്തിൽ മമ്മൂട്ടി, രഘുവരൻ, ഇന്നസെന്റ്, ഉർവശി, പാർ‌വ്വതി എന്നിവർ പ്രധാനവേഷങ്ങളിൽ അഭിനയിച്ച് 1992-ൽ പുറത്തിറങ്ങിയ ഒരു മലയാളചലച്ചിത്രമാണ് കിഴക്കൻ പത്രോസ്. മാരുതി പിൿചേഴ്‌സിന്റെ ബാനറിൽ പ്ലാസ പ്രൊഡക്ഷൻസ് നിർമ്മിച്ച ഈ ചിത്രം മാരുതി പിൿചേഴ്‌സ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഡെന്നീസ് ജോസഫ് ആണ്.

ഒ.എൻ.വി. കുറുപ്പ് എഴുതിയ ഇതിലെ ഗാനങ്ങൾക്ക് സംഗീതം പകർന്നത് എസ്.പി. വെങ്കിടേഷ് ആണ്. ഗാനങ്ങൾ നിസരി വിപണനം ചെയ്തിരിക്കുന്നു. 



</doc>
<doc id="136304" url="https://ml.wikipedia.org/wiki?curid=136304" title="ആർതർ വെല്ലസ്ലി">
ആർതർ വെല്ലസ്ലി

യൂറോപ്പിലും ഇന്ത്യയിലും അനവധിപടയോട്ടങ്ങൾ നടത്തി ബ്രിട്ടിഷ് സാമ്രാജ്യത്തിൻ പതാക എങ്ങും പാറിച്ച പടനായകനാണ് ആർതർ വെല്ലസ്ലി പ്രഭു. Arthur Wellesley, 1st Duke of Wellington, (1 മെയ് 1769 – 14 സെപ്തംബർ 1852). 1769-ൽ അയർലൻണ്ടിലെ ഒരു പ്രഭുകുടുംബത്തിലാണ് വെല്ലസ്ലി ജനിച്ചത്. രണ്ടുവട്ടം ബ്രിട്ടന്റെ പ്രധാനമന്ത്രിയായിരുന്നിട്ടുണ്ട്. ബ്രിട്ടീഷ് ഇന്ത്യയുടെ ഗവർണർ ജനറലായിരുന്ന റിച്ചാഡ് വെല്ലസ്ലി ഇദ്ദേഹത്തിന്റെ മൂത്ത സഹോദരനാണ്.
1785വരെ ഈണിലായിരുന്നു വെല്ലസ്ലിയുടെ പഠനം. 1787-ൽ സൈന്യത്തിൽ ചേർന്നു.


</doc>
<doc id="136310" url="https://ml.wikipedia.org/wiki?curid=136310" title="മുളന്തുരുത്തി ബ്ലോക്ക് പഞ്ചായത്ത്">
മുളന്തുരുത്തി ബ്ലോക്ക് പഞ്ചായത്ത്

എറണാകുളം ജില്ലയിൽ കണയന്നൂർ താലൂക്കിലാണ് 118.38 ചതുരശ്രകിലോമീറ്റർ വിസ്തീർണ്ണമുള്ള മുളന്തുരുത്തി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1961 ഒക്ടോബർ മാസത്തിലാണ് മുളന്തുരുത്തി ബ്ളോക്ക് പഞ്ചായത്ത് നിലവിൽ വന്നത്. 

ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മുളന്തുരുത്തി ബ്ളോക്ക് പഞ്ചായത്ത്<br>
പെരുമ്പിള്ളി-682314<br>
ഫോൺ : 0484-2740303<br>
ഇമെയിൽ : mtybdo@gmail.com

 


</doc>
<doc id="136311" url="https://ml.wikipedia.org/wiki?curid=136311" title="വൈപ്പിൻ ബ്ലോക്ക് പഞ്ചായത്ത്">
വൈപ്പിൻ ബ്ലോക്ക് പഞ്ചായത്ത്

എറണാകുളം ജില്ലയിലെ കണയന്നൂർ താലൂക്കിലാണ് 87.35 ചതുരശ്രകിലോമീറ്റർ വിസ്തീർണ്ണമുള്ള വൈപ്പിൻ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

വൈപ്പിൻ ബ്ളോക്ക് പഞ്ചായത്ത്<br>
അയ്യമ്പിള്ളി-682501<br>
ഫോൺ : 0484-2489600<br>
ഇമെയിൽ : bdovypin@gmail.com



</doc>
<doc id="136313" url="https://ml.wikipedia.org/wiki?curid=136313" title="കാഞ്ഞങ്ങാട് ബ്ലോക്ക് പഞ്ചായത്ത്">
കാഞ്ഞങ്ങാട് ബ്ലോക്ക് പഞ്ചായത്ത്

കാസർഗോഡ് ജില്ലയിൽ ഹോസ്ദുർഗ്ഗ് താലൂക്കിലാണ് 534.8 ചതുരശ്ര കിലോമീറ്റർ വിസ്തീർണ്ണമുള്ള കാഞ്ഞങ്ങാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്.1961 ഒക്ടോബർ മാസത്തിലാണ് ഈ ബ്ളോക്ക് പഞ്ചായത്ത് രൂപീകൃതമായത്.

ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കാഞ്ഞങ്ങാട് ബ്ലോക്ക് പഞ്ചായത്ത്<br>
കാഞ്ഞങ്ങാട് - 671315<br>
ഫോൺ : 0467 2218188<br>
ഇമെയിൽ : bdoknhd@gmail.com



</doc>
<doc id="136314" url="https://ml.wikipedia.org/wiki?curid=136314" title="കാസർഗോഡ് ബ്ലോക്ക് പഞ്ചായത്ത്">
കാസർഗോഡ് ബ്ലോക്ക് പഞ്ചായത്ത്

കാസർഗോഡ് ജില്ലയിൽ കാസർഗോഡ് താലൂക്കിലാണ് 410.96 ചതുരശ്രകിലോമീറ്റർ വിസ്തീർണ്ണമുള്ള കാസർഗോഡ് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

കാസർഗോഡ് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കാസർകോഡ് ബ്ലോക്ക് പഞ്ചായത്ത്<br>
കാസർകോഡ് - 671121<br>
ഫോൺ : 04994 230230<br>
ഇമെയിൽ : bdoksd230@gmail.com



</doc>
<doc id="136315" url="https://ml.wikipedia.org/wiki?curid=136315" title="മഞ്ചേശ്വരം ബ്ലോക്ക് പഞ്ചായത്ത്">
മഞ്ചേശ്വരം ബ്ലോക്ക് പഞ്ചായത്ത്

കാസർഗോഡ് ജില്ലയിലെ കാസർഗോഡ് താലൂക്കിലാണ് 544.95 ച.കി.മീ വിസ്തൃതിയുള്ള മഞ്ചേശ്വരം ബ്ളോക്ക് സ്ഥിതി ചെയ്യുന്നത്. 
മഞ്ചേശ്വരം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മഞ്ചേശ്വരം ബ്ലോക്ക് പഞ്ചായത്ത്<br>
മഞ്ചേശ്വരം - 671323<br>
ഫോൺ : 04998 272916<br>
ഇമെയിൽ : bdomanjeswar@gmail.com



</doc>
<doc id="136316" url="https://ml.wikipedia.org/wiki?curid=136316" title="മന്ത്">
മന്ത്

നൂല് പോലെ നേർത്ത ഉരുളൻ വിരകൾ (thread-like round worms) ആയ മന്ത് രോഗ വിരകൾ മൂലമുണ്ടാകുന്ന, കീടങ്ങൾ പരത്തുന്ന, ഉഷ്ണമേഖലയിലെ ഒരുകൂട്ടം പരാദരോഗങ്ങൾ (Parasitic diseases), പൊതുവേ മന്ത് (Filariasis) അല്ലെങ്കിൽ പെരുക്കാൽ എന്ന പേരിൽ അറിയപ്പെടുന്നു. മനുഷ്യരിലും പല മൃഗങ്ങളിലും ഇത്തരം വിരകൾ സ്ഥിരം ആതിഥേയൻ (Defenitive host ) ആയി കാണപ്പെടുന്നു.പ്രായപൂർത്തിയായ മന്ത് വിരകൾ ലസിക വ്യവസ്ഥയിൽ (Lymphatic system) വസിക്കുന്നതിനാൽ ഈ രോഗങ്ങളെ ലിംഫാറ്റിക് ഫയിലേറിയാസിസ് (Lymphatic filariasis) എന്ന പേരിലാണ് വർഗീകരിച്ചിരിക്കുന്നത്. പ്രത്യേക ഇനം കീടങ്ങളിൽ ഇവ ഇടക്കാല ആതിഥേയൻ (Intermediate host ) ആയും ജീവ ചക്രം പൂർത്തിയാക്കുന്നു.

നിമാടോട് (Nematode ): ഫൈലം(Phylum ), 

ഫൈലരിടെ (Filarioidea ): സൂപ്പർ കുടുംബം (Super family ), 

അക്കാന്തോകെഇലോനമാന്റിനായ് (Acanthocheilonemantinae ) : ഉപ കുടുംബം (Sub family ).
വൂച്ചരേറിയ (Wucheraria), ബ്രുഗിയ (Brugia ) : ജനുസ്സുകൾ (Genus )

ആകെ ഒൻപത് ഇനം (species ) വിരകൾ, മനുഷ്യരിൽവിവിധ തരം മന്ത് ഉണ്ടാക്കുന്നു. ചില ഇനം കൊതുകുകളും, ഈച്ചകളും, സൈക്ലോപ്സും(Cyclops) ആണ് ഇവ സംക്രമിപ്പിക്കുന്നത്.
3 ഇനം മന്ത് വിരകളാണ് ലിംഫാടിക് ഫൈലരിയസിസ് ഉണ്ടാക്കുന്നത്. അവ പരത്തുന്ന കൊതുകിന്റെ ജെനുസ്സും വെവ്വേറെയാണ്.
ഇവ മൂന്നും മനുഷ്യന്റെ ലസിക വ്യവസ്ഥയെ( Lymphatic system ) ബാധിച്ച് , കൈ കാലുകൾ, ലിംഗ അവയവങ്ങൾ എന്നിവയ്ക്ക് വീക്കമുണ്ടായി മന്ത് (Elephentiasis), ഹൈഡ്രോസീൽ( Hydrocele : വൃഷ്ണവീക്കം), കൈലൂരിയ (Chyluria : മൂത്രം വെളുത്തു കാണുക ) തുടങ്ങിയ ദുരിത പൂർണമായ രോഗാവസ്ഥ ഉണ്ടാക്കുന്നു. ഈ രോഗാവസ്ഥകളെ ലിംഫാടിക് ഫൈലരിയസിസ് (Lymphatic filariasis ) എന്ന് അറിയപ്പെഫ്ടുന്നു.
ലിംഫാറ്റിക് ഫൈലെരിയസിസ് ഉണ്ടാക്കുന്ന ബാങ്ക്രോഫ്ടി, മലയി, ടിമോരി എന്നീ മന്ത് വിരകളുടെ ജീവചക്രം വളരെ സങ്കീർണ്ണമാണ്. ഗുഹ്യ ഭാഗങ്ങൾ, കക്ഷം, ചുരുക്കം ചിലപ്പോൾ സ്തനങ്ങൾ എന്നിവിടങ്ങളിലെ ലിംഫ് കുഴലുകളിൽ മന്ത് വിരകൾ പതിനഞ്ചു വർഷം വരെ ജീവിക്കുന്നു. ആൺ വിരകൾക്ക് നാല് സെന്റി മീറ്ററും പെൺ വിരകൾക്ക് പത്തു സെന്റി മീറ്റർ വരെ നീളവും ഉണ്ടാവും. ഇവ പ്രത്യുല്പാദനം നടത്തുമ്പോൾ , പെൺ വിരകൾ പ്രതിദിനം 50 ,000‌ മൈക്രോഫൈലെറിയ (Microfilaria) എന്നറിയപ്പെടുന്ന കുഞ്ഞു വിരകളെ ഉത്പാദിപ്പിക്കുന്നു. ഇവയുടെ ജീവ ദൈർഘ്യം ഒരു വർഷം വരെ ആയിരിക്കാം. രക്തത്തിൽ കുഞ്ഞു വിരകൾ ഉള്ള ഒരാളെ കൊതുക് കടിക്കുമ്പോൾ, കുഞ്ഞു വിരകൾ കൊതുകിലേക്ക് കടന്ന്, ഏഴു മുതൽ ഇരുപത്തിഒന്നു ദിവസം കൊണ്ട് പൂർണ വളർച്ച എത്തിയ ഇന്ഫെകടിവ് ലാർവ (Infective larva ) ആയിത്തീരുന്നു. ഇവ ഉള്ള കൊതുക് കടിക്കുന്നതിലൂടെ മറ്റുള്ളവർക്കും മന്ത് ബാധ ഉണ്ടാകുന്നു. രക്തത്തിലൂടെ ലസിക കുഴലുകളിൽ എത്തുന്ന ഇന്ഫെകടിവ് ലാർവ, പല പ്രാവശ്യം പടം പൊഴിച്ചു (moulting ) , ഒരു വർഷം കൊണ്ട് പൂർണ വളർച്ച പ്രാപിച്ചു മൈക്രോഫൈലെറിയ കുഞ്ഞുങ്ങളെ പ്രസവിക്കുന്നു. മലമ്പനി,ജപ്പാൻ ജ്വരം തുടങ്ങിയവയുടെ രോഗാണുക്കൾ ഉള്ള കൊതുക് ഒറ്റത്തവണ കുത്തിയാൽത്തന്നെ രോഗ ബാധ ഉണ്ടാകാം. പക്ഷേ, മന്ത് ബാധ ഉണ്ടാകണമെങ്കിൽ ഇന്ഫെകടിവ് ലാർവ ഉള്ള കൊതുകുകൾ, കുറഞ്ഞത്‌ 200 പ്രാവശ്യം എങ്കിലും പലപ്പോഴായി ഒരാളെത്തന്നെ കുത്തിയിരിക്കണം.

ഏതു പ്രായത്തിലുള്ളവരെയും മന്ത് ബാധിക്കാം . ശൈശവ കാലത്താണ് കൂടുതൽ പേർക്കും രോഗബാധ ഉണ്ടാകുന്നത്. പക്ഷേ അനേക വർഷങ്ങൾക്കു ശേഷമാവും രോഗ ലക്ഷണങ്ങൾ പ്രകടമാവുക. മന്ത് ബാധിത പ്രദേശത്ത്‌ (Filaria endemic areas ) സ്ഥിരം താമസ്സിക്കുന്നവരെ മാത്രമേ മന്ത് ബാധിയ്ക്കു. ആറ് മാസം പ്രായമുള്ള ശിശുക്കളിൽ വരെ മന്ത് ബാധ കണ്ടെത്തിയിട്ടൊണ്ട് . ഇരുപതു മുതൽ മുപ്പതു വയസ്സ് പ്രായക്കാരിലാണ് മൈക്രോഫിലറിയ ബാധ കൂടുതലായി കാണപ്പെടുന്നത്. മന്ത് രോഗ വിരകൾ ശരീരത്തിൽ ഉള്ളവവർക്കെല്ലാം മന്തിന്റെ രോഗലക്ഷണങ്ങൾ ബാഹ്യമായി കാണണമെന്നില്ല. അതുപോലെ , മന്ത് വിരകൾ ഉള്ള എല്ലാവരുടെയും രക്തത്തിൽ മൈക്രോഫൈലെറിയ ഉണ്ടാകണമെന്നും ഇല്ല. മൈക്രോഫിലറിയ സാന്നിദ്ധ്യം കൂടുതലായി കണ്ടിട്ടുള്ളത് പുരുഷന്മാരിലാണ്.

മന്ത് വിരകൾ ശരീരത്തിലെ ലിംഫ് കുഴലുകളിൽ കൂട് കൂട്ടി ("nests " ) വാസം ഉറപ്പിക്കുന്നു. ലിംഫ് കുഴലുകൾക്ക്‌ തടസ്സവും വീക്കവും ഉണ്ടാകുന്നു. കൈ കാലുകളുടെ വീക്കം അഥവാ ലിമ്ഫോടീമ (Lymphodema ), വൃഷണവീക്കം (Hydrocele) എന്നിവ ബാഹ്യ ലക്ഷണങ്ങളാണ്. രോഗിക്ക് പലപ്പോഴും മന്തുപനിയും ഉണ്ടാകുന്നു.. കുളിര്, വിറയൽ, ശക്തമായ പനി, തല വേദന, നീരുള്ളിടത്തു ചുവന്ന തടിപ്പ് -വേദന എന്നിവയും കാണപ്പെടും. വീക്കം ബാധിച്ച അവയവത്തിലെ ചർമത്തിൽ ഉണ്ടാകുന്ന ചെറിയ പോറലുകൾ, മുറിവുകൾ, പൊള്ളൽ, വളംകടി , പൂപ്പൽ ,വിണ്ടുകീറൽ എന്നിവയിലൂടെ അകത്തു കടക്കുന്ന ബാക്ടീരിയ രോഗാണു, ശരീരത്തില് വ്യാപിക്കു മ്പോഴാണ്‌ , ഇടവിട്ട്‌ മന്ത് പനി (Filarial fever ) ഉണ്ടാകുന്നത് . അതോടൊപ്പം തൊലിപ്പുറത്ത് കുരുക്കളും പഴുപ്പും ഉണ്ടാകുന്നു. രോഗത്തിന്റെ തുടക്കത്തിൽ കൈ കാലുകളിൽ ഉണ്ടാകുന്ന നീര് ഏതാനും ദിവസം കൊണ്ട് കുറയുമെങ്കിലും പിന്നീടുണ്ടാകുന്ന മന്ത് പനിയുടെ ഫലമായി നീര് കൂടുകയും , പിന്നീട് അത് സ്ഥിരമായി നില നിൽക്കുകയും ചെയ്യുന്നു.

ഇന്ത്യയിൽ പൊതുവേ കാണപ്പെടുന്ന മന്തിനു കാരണമാക്കുന്ന വിര, വൂചെരരിയ ബാങ്ക്രോഫ്ടി ആണ്. ഇത് സംക്രമിപ്പിക്കുന്ന കൊതുക്, അഴുക്കു വെള്ളത്തിലും, ഓടകളിലും മാത്രം മുട്ട ഇട്ടു പെറ്റുപെരുകുന്ന ക്യുലെക്സ് ജനുസ്സിൽപ്പെട്ട ക്യുലെക്സ് കുന്കിഫാഷ്യട്ടസ് (Culex qunquifasciatus ) ഇനമാണ്. ഈ ബാങ്ക്രോഫ്ടി വിര മൂലമുണ്ടാകുന്ന മന്ത് കൈകാലുകളെയും ജനനേന്ത്രിയങ്ങളെയും ബാധിച്ചു ആനക്കാൽ രൂപം പ്രാപിക്കുന്നു. ഇത്തരത്തിലുള്ള മന്തിനെ ആന മന്ത് എന്ന് നാട്ടുകാർ വിളിക്കുന്നു.
കേരളത്തിൽ , കായങ്കുളം മുതൽ ചാവക്കാട് വരെ ഉള്ള തീര പ്രദേശങ്ങളിൽ മാത്രം, വൂചെരരിയ ബാങ്ക്രോഫ്ടി മന്തിനു ഒപ്പം [ബ്രൂഗിയ മലയി(Brugia malayi) വിര മൂലമുള്ള മന്തും കണ്ടു വരുന്നു. പിസ്ടിയ,(Pistia stratiotes ), കുള വാഴ (Eichornia crassipes) ആഫ്രിക്കൻ പായൽ (Salvinia auriculata ) എന്നീ ജല സസ്യങ്ങളുടെ ഇലയുടെ അടിയിൽ മാത്രം മുട്ട ഇട്ട്, കൂത്താടിയും സമാധിയും, ആ ചെടികളുടെ വായു നിറഞ്ഞ വേരുകളിൽ മാത്രം കുത്തിക്കിടന്നു വായു ശ്വസിച്ചു ജീവചക്രം പൂർത്തിയാക്കുന്ന കൊതുകുകളാണ്. മാൻസോണിഒയിട്സ്(Mansonioides ). ഈ ജനുസ്സിൽപ്പെട്ട മാൻസോണിഒയിട്സ് അനുലിഫെറ (Mansonioides annulifera), മാൻസോണിഒയിട്സ് യുണിഫോർമിസ് (Mansonioides uniformis) എന്നീ രണ്ടിനം കൊതുകുകളാണ് ബ്രുഗിയ മലയി ഇനം മന്ത് വിര സംക്രമിപ്പിക്കുന്നത് . , ബ്രുഗിയ മലയി മന്ത് കൈകാലുകളെ മാത്രം ബാധിക്കുകയും, ഉരുണ്ടു വീർത്ത ചെറിയ മുഴകൾ, കാലിലെ വലിയ നീരിനു മുകളിൽ കാണുകയും ചെയ്യുന്നതിനാൽ,ഉണ്ണി മന്ത് എന്നാണു പ്രാദേശികമായി അറിയപ്പെടുന്നത്.

മന്ത് രോഗ വിരകൾ ബാധിച്ച എല്ലാവരും മന്ത് രോഗത്തിന്റെ ബാഹ്യ ലക്ഷണങ്ങൾ പ്രകടമാക്കണമെന്നില്ല. പക്ഷേ എല്ലാവർക്കും തന്നെ ലസിക വ്യവസ്ഥയിൽ തകരാർ ഉണ്ടാകുന്നു. 40 % പേർക്ക് കിഡ്‌നീ രോഗത്താൽ വെള്ള മൂത്രം പോക്കും , മൂത്രത്തിൽ രക്താംശവും കാണപ്പെടും. വർദ്ധിച്ച വീക്കം മൂലം കൈകാലുകളെയും മറ്റും വികൃതമാക്കുന്ന എലിഫന്റയാസിസ് എന്ന അവസ്ഥ രോഗിയുടെ ദൈനം ദിന പ്രവൃത്തികൾക്ക്‌ തടസ്സം ഉണ്ടാക്കുന്നു. ഗുഹ്യ ഭാഗങ്ങൾക്കുണ്ടാകുന്ന വൈകല്യം , ലൈംഗിക പ്രശ്നങ്ങൾക്കും, ലജ്ജ, ഭയം, ഒറ്റപ്പെടൽ ,അസ്പ്രുഷ്ടത എന്നിവക്കും കാരണമാകുന്നു. കൂടെകൂടെ ഉണ്ടാകുന്ന മന്ത് കഠിന വേദന പനി, വൃണങ്ങൾ എന്നിവ മൂലം പതിവായി വൈദ്യ സഹായവും, പരാശ്രയവും വേണ്ടി വരുന്നു. ലസിക കുഴലുകളിൽ ഉണ്ടായ മാറ്റം, മരുന്നുകൾ കൊണ്ട് മാറ്റാൻ പറ്റില്ല. അതുകൊണ്ട്, ഒരിക്കൽ മന്ത് പ്രത്യക്ഷപ്പെട്ടാൽ പിന്നെ ചികിത്സ സങ്കീർണ്ണമാണ്. 
ലസികാ നാളികളിൽ, പൂർണ വളർച്ച എത്തുന്ന വലിയ ആൺ പെൺ വിരകൾ പ്രത്യുല്പ്പാദനം നടത്തി ലക്ഷക്കണക്കിന്‌ മൈക്രോഫിലറിയ(Microfilaria) എന്ന കുഞ്ഞു വിരകളെ ഉത്പാദിപ്പിക്കുന്നു.. രാതി ഒൻപതു മണിക്കും, വെളുപ്പിലെ മൂന്നു മണിക്കും ഇടയിൽ രക്തം ശേഖരിച്ചു ലാബറട്ടറിയിൽ പരിശോധിച്ച് ഒരു പരിധിവരെ മൈക്രോഫിലറിയ ഉള്ളവരെ കണ്ടെത്താം..തുടക്കത്തിൽ, വലിയ മന്ത് വിരകൾ ലസിക കുഴലുകളിൽ വസിക്കുന്ന സമയത്ത് സാധാരണയായി ബാഹ്യ ലക്ഷണങ്ങൾ ഒന്നുംതന്നെ കാണാറില്ല. ഈ അവസ്ഥയിൽ, രാത്രി രക്ത പരിശോധന നടത്തി കുഞ്ഞു വിരകളെ കണ്ടെത്തുന്നതിലൂടെ മാത്രമാണ് ഇവരിൽ രോഗ നിർണയം സാധ്യമാകുന്നത്. ഇങ്ങനെ ഉള്ളവരിൽ നിന്നാണ് കൊതുകുകൾ രോഗം പരത്തുന്നത്‌ . മന്ത് രോഗത്തിന്റെ ലക്ഷണങ്ങൾ പ്രകടമാകുമ്പോഴേക്കും , മിക്കവാറും പേരിൽ വലിയ വിരകളും കുഞ്ഞു വിരകളും കാണില്ല. അതിനാൽ ഇവരിൽനിന്നും രോഗ സംക്രമണം ഉണ്ടാകില്ല എന്നും എടുത്തു പറയേണ്ട കാര്യമാണ്.
രക്തത്തിൽ മൈക്രോഫിലെറിയ കാണാത്ത പലരിലും,ആന്റിജേൻ പരിശോധന നടത്തി മന്ത് വിരകൾ കണ്ടെത്തിയിട്ടുണ്ട്. പക്ഷേ ഈ പരിശോധന ചെലവേറിയതാണ്. സാർവത്രികവുമല്ല. 
കഴിഞ്ഞ 75 വർഷമായി ഉപയോഗത്തിലിരിക്കുന്ന മരുന്നാണ് ഡി .ഈ..സീ ( ഡായി എതൈൽ കാർബമൈസിൻ സിട്രെട്ട് ) (Di Ethyl Carbamizine citrate :DEC ). ഈ മരുന്ന് കുഞ്ഞു വിരകളെ നശിപ്പിക്കുന്നു. 
വസൂരി രോഗത്തെ, ലോകത്തിൽനിന്നും നിർമാർജ്ജനം(Eradication ) ചെയ്തത് പോലെ, ലിംഫാടിക്ഫൈലരിയസിസ് രോഗത്തേയും ഇല്ലായ്മ(Eliminate) ചെയ്യുവാൻ, ലോകാരോഗ്യ സംഘടന (WHO) ശ്രമിക്കുകയാണ്. 


</doc>
<doc id="136320" url="https://ml.wikipedia.org/wiki?curid=136320" title="നീലേശ്വരം ബ്ലോക്ക് പഞ്ചായത്ത്">
നീലേശ്വരം ബ്ലോക്ക് പഞ്ചായത്ത്

കാസർഗോഡ് ജില്ലയിൽ ഹോസ്ദുർഗ്ഗ് താലൂക്കിലാണ് 414.37 ചതുരശ്രകിലോമീറ്റർ വിസ്തീർണ്ണമുള്ള നീലേശ്വരം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1955-ലാണ് ഈ ബ്ളോക്ക് പഞ്ചായത്ത് രൂപീകൃതമായത്.

വടക്കുഭാഗത്ത് , കിഴക്കുഭാഗത്ത് വും, തെക്കുഭാഗത്ത് ക്കും, പടിഞ്ഞാറുഭാഗത്ത്

നീലേശ്വരം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

നീലേശ്വരം ബ്ലോക്ക് പഞ്ചായത്ത്<br>
നീലേശ്വരം - 671314<br>
ഫോൺ : 0467 2280328<br>
ഇമെയിൽ : bdonlr500@gmail.com



</doc>
<doc id="136321" url="https://ml.wikipedia.org/wiki?curid=136321" title="ഹബക്കുക്കിന്റെ പുസ്തകം">
ഹബക്കുക്കിന്റെ പുസ്തകം

എബ്രായ ബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു ഗ്രന്ഥമാണ് ഹബക്കുക്കിന്റെ പുസ്തകം. ദൈർഘ്യം കുറഞ്ഞ 12 പ്രവാചകഗ്രന്ഥങ്ങൾ ചേർന്ന "ചെറിയ പ്രവാചകന്മാർ" എന്ന വിഭാഗത്തിൽ എട്ടാമത്തേതായാണ് ഇതു മിക്കവാറും ബൈബിൾ സംഹിതകളിൽ കാണാറ്. യെരുശലേമിലെ യഹൂദരുടെ ഒന്നാം ദേവാലയത്തിന്റെ നശീകരണത്തിനു ഏതാനും വർഷം മുൻപ് ക്രി.മു. 610-600 കാലത്തെ രചനയായി ഇതു കരുതപ്പെടുന്നു."നീതിമാൻ വിശ്വാസം കൊണ്ടു ജീവിക്കും" എന്ന ഈ കൃതിയിലെ കേന്ദ്രസന്ദേശം പിൽക്കാലത്തു ക്രിസ്തീയചിന്തയെ ഗണ്യമായി സ്വാധീനിച്ചു. ആ പ്രഖ്യാപനം, പുതിയനിയമത്തിലെ റോമാക്കാർക്കെഴുതിയ ലേഖനം (1:17) ഗലാത്തിയർക്കുള്ള ലേഖനം( 3:11), എബ്രായർക്കുള്ള ലേഖനം (10:38) എന്നിവയിൽ വിശ്വാസത്തിന്റെ പ്രാരംഭസങ്കല്പമായി അവതരിപ്പിക്കപ്പെടുന്നു. 

അകെ 3 അദ്ധ്യായങ്ങൾ അടങ്ങിയ ഈ പുസ്തകത്തിന്റെ ആദ്യത്തെ 2 അദ്ധ്യായങ്ങൾ യഹോവയും പ്രവാചകനും തമ്മിലുള്ള സംഭാഷണമാണ്. ലോകത്തിലെ അനീതികളെക്കുറിച്ചുള്ള പ്രവാചകന്റെ പരാതിയിലാണ് ഒന്നാം അദ്ധ്യായം തുടങ്ങുന്നത്. ദൈവത്തിന്റെ മറുപടിയിൽ തൃപ്തനാകാതിരുന്ന അദ്ദേഹം തന്റെ പരാതിയിൽ ഉറച്ചുനിൽക്കുന്നതോടെ ഒന്നാമദ്ധ്യായം സമാപിക്കുന്നു. രണ്ടാമദ്ധ്യായത്തിന്റെ ആരംഭത്തിൽ തന്റെ പരാതിക്ക് മറുപടിയായി ദൈവം എന്തു സന്ദേശമാണു തരുകയെന്നറിയാൻ പ്രവാചകൻ അദ്ദേഹത്തിന്റെ "കാവൽഗോപുരത്തിൽ" (watch tower) കയറുന്നു. തന്റെ മറുപടി എളുപ്പം വായിക്കത്തക്കവണ്ണം ഫലകത്തിൽ എഴുതിവയ്ക്കാൻ ദൈവം പ്രവാചകനോടാവശ്യപ്പെടുന്നു. അധർമ്മികളെ കാത്തിരിക്കുന്ന വിനാശത്തിന്റെ വെളിപ്പെടുത്തലായിരുന്നു ആ സന്ദേശം. ബൈബിളിലെ ഏറ്റവും ശ്രദ്ധേയമായ വിശ്വാസപ്രഖ്യാപനമായി കണക്കാക്കപ്പെടുന്ന "നീതിമാൻ വിശ്വാസം കൊണ്ടു ജീവിക്കുന്നു" എന്ന വാക്യം ഈ അദ്ധ്യായത്തിലാണ്.

ഹബക്കൂക്കിന്റെ പുസ്തകത്തിലെ മൂന്നാമദ്ധ്യായം സ്വതന്ത്രമായി എഴുതി പിൽക്കാലത്ത് ഇതിനോടു ചേർക്കപ്പട്ട ഒരു പ്രാർത്ഥനാഗീതം ആയിരിക്കാം. അതു മറ്റൊരാൾ എഴുതിയതാണെന്നു കരുതന്നവരുണ്ട്.

ഇരുപതാം നൂറ്റാണ്ടിന്റെ മദ്ധ്യത്തിൽ ചാവുകടൽ തീരത്തു കണ്ടു കിട്ടിയ പുരാതനലിഖിതങ്ങളുടെ കുമ്രാൻ ശേഖരത്തിൽ ഉൾപ്പെട്ട ഹബക്കുക്ക് വ്യാഖ്യാനച്ചുരുളിൽ(ഹബക്കുക്ക് പെഷർ) ഹബക്കുക്കിന്റെ പുസ്തകത്തിലെ ആദ്യത്തെ 2 അദ്ധ്യായങ്ങളുടെ പാഠവും ഉണ്ടായിരുന്നു. എബ്രായബൈബിളിന്റെ പ്രഖ്യാതമായ മസോറട്ടിക് പാഠത്തിന്റേതിൽ നിന്നു വ്യത്യസ്തമായ ഒരു പാരമ്പര്യത്തിൽ പെട്ടതായിരുന്നു ഈ പാഠം. ബൈബിൾ പാഠപാരമ്പര്യങ്ങളുടെ താരതമ്യത്തിൽ ഈ കണ്ടെത്തൽ നിർണ്ണായകമായി. ഹബക്കുക്കിന്റെ കുമ്രാൻ പാഠം അതിന്റെ മസോറട്ടിക് പാഠത്തിൽ നിന്നു 135 ഇടങ്ങളിൽ വ്യത്യസ്തത കാട്ടുന്നുവെന്നു ചൂണ്ടിക്കാണിക്കപ്പെട്ടിട്ടുണ്ട്. ഹബക്കുക്കിന്റെ മൂന്നാം അദ്ധ്യായം ഈ ചുരുളിൽ ഉണ്ടായിരുന്നില്ല. കുമ്രാൻ ചുരുൾ എഴുതപ്പെട്ട കാലത്ത് ആ അദ്ധ്യായം നിലവിലില്ലാതിരുന്നതു കൊണ്ടോ, കുമ്രാൻ വ്യഖ്യാതാക്കൾ ആ അദ്ധ്യായത്തെ വ്യാഖ്യാനിക്കാതെ വിട്ടതു കൊണ്ടോ ഇതു സംഭവിച്ചതെന്നു വ്യക്തമല്ല.


</doc>
<doc id="136322" url="https://ml.wikipedia.org/wiki?curid=136322" title="ഈരാറ്റുപേട്ട ബ്ലോക്ക് പഞ്ചായത്ത്">
ഈരാറ്റുപേട്ട ബ്ലോക്ക് പഞ്ചായത്ത്

കോട്ടയം ജില്ലയിൽ മീനച്ചിൽ താലൂക്കിലാണ് 283 ചതുരശ്രകിലോമീറ്റർ വിസ്തീർണ്ണമുള്ള ഈരാറ്റുപേട്ട ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1958-ൽ ആണ് ഈരാറ്റുപേട്ട ബ്ളോക്ക് നിലവിൽ വന്നത്.


ഈരാറ്റുപേട്ട ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ഈരാറ്റുപേട്ട ബ്ളോക്ക് പഞ്ചായത്ത്<br>
അരുവിത്തുറ-686122<br>
ഫോൺ : 04822-272356<br>
ഇമെയിൽ : bdoetpa@gmail.com



</doc>
<doc id="136324" url="https://ml.wikipedia.org/wiki?curid=136324" title="ഏറ്റുമാനൂർ ബ്ലോക്ക് പഞ്ചായത്ത്">
ഏറ്റുമാനൂർ ബ്ലോക്ക് പഞ്ചായത്ത്

കോട്ടയം ജില്ലയിൽ കോട്ടയം താലൂക്കിലാണ് 142 ചതുരശ്രകിലോമീറ്റർ വിസ്തീർണ്ണമുള്ള ഏറ്റുമാനൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1996 ഏപ്രിൽ മാസം 1-നാണ് ഏറ്റുമാനൂർ ബ്ളോക്ക് പഞ്ചായത്ത് രൂപീകൃതമായത്.

ഏറ്റുമാനൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.


ഏറ്റുമാനൂർ ബ്ളോക്ക് പഞ്ചായത്ത്<br>
ഏറ്റുമാനൂർ-686631<br>
ഫോൺ : 0481-2537639<br>
ഇമെയിൽ : bdoetnr@gmail.com



</doc>
<doc id="136325" url="https://ml.wikipedia.org/wiki?curid=136325" title="കടുത്തുരുത്തി ബ്ലോക്ക് പഞ്ചായത്ത്">
കടുത്തുരുത്തി ബ്ലോക്ക് പഞ്ചായത്ത്

കോട്ടയം ജില്ലയിൽ വൈക്കം താലൂക്കിലാണ് 188 ചതുരശ്രകിലോമീറ്റർ വിസ്തീർണ്ണമുള്ള കടുത്തുരുത്തി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1957 ഏപ്രിൽ മാസം 1-നാണ് കടുത്തുരുത്തി ബ്ലോക്ക് പഞ്ചായത്ത് വന്നത്. 

കടുതുരുത്തി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കടുത്തുരുത്തി ബ്ളോക്ക് പഞ്ചായത്ത്<br>
കടുത്തുരുത്തി-686604<br>
ഫോൺ : 04829-282393<br>
ഇമെയിൽ : bdokdty@yahoo.co.in



</doc>
<doc id="136328" url="https://ml.wikipedia.org/wiki?curid=136328" title="കാഞ്ഞിരപ്പള്ളി ബ്ലോക്ക് പഞ്ചായത്ത്">
കാഞ്ഞിരപ്പള്ളി ബ്ലോക്ക് പഞ്ചായത്ത്

കോട്ടയം ജില്ലയിലെ കാഞ്ഞിരപ്പള്ളി താലൂക്കിലാണ് 342 ചതുരശ്രകിലോമീറ്റർ വിസ്തീർണ്ണമുള്ള കാഞ്ഞിരപ്പള്ളി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

കാഞ്ഞിരപ്പള്ളി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കാഞ്ഞിരപ്പള്ളി ബ്ളോക്ക് പഞ്ചായത്ത്<br>
കാഞ്ഞിരപ്പള്ളി-686507<br>
ഫോൺ : 04828-202450<br>
ഇമെയിൽ : bdokply@gmail.com



</doc>
<doc id="136329" url="https://ml.wikipedia.org/wiki?curid=136329" title="ളാലം ബ്ലോക്ക് പഞ്ചായത്ത്">
ളാലം ബ്ലോക്ക് പഞ്ചായത്ത്

കോട്ടയം ജില്ലയിൽ മീനച്ചിൽ താലൂക്കിലാണ് 173 ചതുരശ്രകിലോമീറ്റർ വിസ്തീർണ്ണമുള്ള ളാലം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

ളാലം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ളാലം ബ്ളോക്ക് പഞ്ചായത്ത്<br>
അന്തിനാട്-686651<br>
ഫോൺ : 04822-248862<br>
ഇമെയിൽ : bdollm@gmail.com



</doc>
<doc id="136330" url="https://ml.wikipedia.org/wiki?curid=136330" title="മാടപ്പള്ളി ബ്ലോക്ക് പഞ്ചായത്ത്">
മാടപ്പള്ളി ബ്ലോക്ക് പഞ്ചായത്ത്

കോട്ടയം ജില്ലയിൽ ചങ്ങനാശ്ശേരി താലൂക്കിലാണ് 145 ചതുരശ്രകിലോമീറ്റർ വിസ്തീർണ്ണമുള്ള മാടപ്പള്ളി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1955-ലാണ് ഈ ബ്ളോക്ക് പഞ്ചായത്ത് രൂപീകൃതമായത്.

മാടപ്പള്ളി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മാടപ്പള്ളി ബ്ളോക്ക് പഞ്ചായത്ത്<br>
മാടപ്പള്ളി-686546<br>
ഫോൺ : 0481-2472056<br>
ഇമെയിൽ : bdomdpy@gmail.com



</doc>
<doc id="136332" url="https://ml.wikipedia.org/wiki?curid=136332" title="പള്ളം ബ്ലോക്ക് പഞ്ചായത്ത്">
പള്ളം ബ്ലോക്ക് പഞ്ചായത്ത്

കോട്ടയം ജില്ലയിൽ കോട്ടയം താലൂക്കിലാണ് 217 ചതുരശ്രകിലോമീറ്റർ വിസ്തീർണ്ണമുള്ള പള്ളം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1995 ഒക്ടോബർ 2-നാണ് പള്ളം ബ്ളോക്ക് പഞ്ചായത്ത് രൂപീകൃതമായത്. 

പള്ളം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പള്ളം ബ്ളോക്ക് പഞ്ചായത്ത്<br>
വടവാതൂർ-686010<br>
ഫോൺ : 0481-2574665<br>
ഇമെയിൽ : bdopallom@gmail.com



</doc>
<doc id="136336" url="https://ml.wikipedia.org/wiki?curid=136336" title="പാമ്പാടി ബ്ലോക്ക് പഞ്ചായത്ത്">
പാമ്പാടി ബ്ലോക്ക് പഞ്ചായത്ത്

കോട്ടയം ജില്ലയിൽ, കോട്ടയം, കാഞ്ഞിരപ്പള്ളി താലൂക്കുകളിലായാണ് 166 ചതുരശ്രകിലോമീറ്റർ വിസ്തീർണ്ണമുള്ള പാമ്പാടി ബ്ളോക്ക് പഞ്ചായത്ത് സ്ഥിതി ചെയ്യുന്നത്.ഈ ബ്ളോക്ക് പഞ്ചായത്ത് രൂപീകൃതമായത് 1955-ലാണ് .

പാമ്പാടി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പാമ്പാടി ബ്ളോക്ക് പഞ്ചായത്ത്<br>
ആനിക്കാട്-686503<br>
ഫോൺ : 0481-2551060<br>
ഇമെയിൽ : bdopdpy@gmail.com



</doc>
<doc id="136337" url="https://ml.wikipedia.org/wiki?curid=136337" title="ഉഴവൂർ ബ്ലോക്ക് പഞ്ചായത്ത്">
ഉഴവൂർ ബ്ലോക്ക് പഞ്ചായത്ത്

കോട്ടയം ജില്ലയിൽ മീനച്ചിൽ താലൂക്കിലാണ് 221 ചതുരശ്രകിലോമീറ്റർ വിസ്തീർണ്ണമുള്ള ഉഴവൂർ ബ്ലോക്ക് പഞ്ചായത്ത് സ്ഥിതി ചെയ്യുന്നത്. 1954-ൽ ആണ് കോഴാ ആസ്ഥാനമാക്കി ഉഴവൂർ വികസന ബ്ലോക്ക് നിലവിൽ വന്നത്.

ഉഴവൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.
ഉഴവൂർ ബ്ളോക്ക് പഞ്ചായത്ത്<br>
കോഴ-686640<br>
ഫോൺ : 04822-230254<br>
ഇമെയിൽ : bdouzvr@gmail.com



</doc>
<doc id="136338" url="https://ml.wikipedia.org/wiki?curid=136338" title="വൈക്കം ബ്ലോക്ക് പഞ്ചായത്ത്">
വൈക്കം ബ്ലോക്ക് പഞ്ചായത്ത്

കോട്ടയം ജില്ലയിൽ വൈക്കം താലൂക്കിലാണ് 123 ചതുരശ്രകിലോമീറ്റർ വിസ്തീർണ്ണമുള്ള വൈക്കം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

വൈക്കം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

വൈക്കം ബ്ളോക്ക് പഞ്ചായത്ത്<br>
ഉദയനാപുരം-686143<br>
ഫോൺ : 04829-221316<br>
ഇമെയിൽ : bdovikm@gmail.com



</doc>
<doc id="136340" url="https://ml.wikipedia.org/wiki?curid=136340" title="വാഴൂർ ബ്ലോക്ക് പഞ്ചായത്ത്">
വാഴൂർ ബ്ലോക്ക് പഞ്ചായത്ത്

കോട്ടയം ജില്ലയിൽ ചങ്ങനാശ്ശേരി, കാഞ്ഞിരപ്പള്ളി എന്നീ താലൂക്കുകളിലായാണ് 142.24 ചതുരശ്രകിലോമീറ്റർ വിസ്തീർണ്ണമുള്ള വാഴൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1958-ലാണ് വാഴൂർ ബ്ളോക്ക് രൂപീകൃതമായത്.

വാഴൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

വാഴൂർ ബ്ളോക്ക് പഞ്ചായത്ത്<br>
ചാക്കൊംപതാൽ-686517<br>
ഫോൺ : 0481-2456355<br>
ഇമെയിൽ : bdovzur@gmail.com



</doc>
<doc id="136341" url="https://ml.wikipedia.org/wiki?curid=136341" title="ഗേൾസ് ഇസ്‌ലാമിക് ഓർഗനൈസേഷൻ">
ഗേൾസ് ഇസ്‌ലാമിക് ഓർഗനൈസേഷൻ

ജി.ഐ.ഒ കേരള . പൂർണ്ണനാമം. ഗേൾസ് ഇസ്ലാമിക് ഓർഗനൈസേഷൻ. കേരളത്തിലെ ഒരു വിദ്യാർത്ഥിനി സംഘടന. രൂപീകരണം 1984 മാർച്ച് 5 ന്. ജമാഅത്തെ ഇസ്ലാമി കേരളയുടെ വിദ്യാർത്ഥിനി വിഭാഗമായാണ് സംഘടന പ്രവർത്തിച്ചുവരുന്നത്.

വിദ്യാർത്ഥിനികളെയും യുവതികളെയും ശാക്തീകരിക്കുക, കാമ്പസിലും പൊതു സമൂഹത്തിലും ക്രിയാത്മകമായ ഇടപെടലുകളിലൂടെ സജീവമാവുക, പെൺകുട്ടികൾ നേരിടുന്ന വ്യക്തികത-സാമൂഹിക പ്രശ്‌നങ്ങൾ ഏറ്റെടുക്കുക മുതലായ ലക്ഷ്യത്തോടെയാണ് സംഘടന പ്രവർത്തിക്കുന്നത്. ഇസ്ലാമികവും ആധുനികവുമായ വിജ്ഞാനം ഭാവിതലമുറയെ ക്രിയാത്മകമായ കാഴ്ചപ്പാടിലൂടെ വളർത്തിയെടുക്കാൻ ആവശ്യമായ ശിക്ഷണശീലങ്ങൾ നൽകുക തുടങ്ങിയവയും ജി.ഐ.ഒ ലക്ഷ്യം വെക്കുന്നു. 
സ്ത്രീ സുരക്ഷക്ക് വേണ്ടിയുള്ള ബോധവൽകരണം, വിദ്യാർഥികളുടെ അവകാശ സംരക്ഷണം, മുസ്ലിം സ്ത്രീകളുടെ അകാശ സംരക്ഷണം, പെൺകുട്ടികളുടെ ശാക്തീകരണം, വിദ്യാഭ്യാസ പ്രവർത്തനങ്ങൾ തുടങ്ങിയ പ്രവർത്തനങ്ങൾ ശ്രദ്ധ കേന്ദ്രീകരിക്കുന്നു. സ്ത്രീകളുടെ പൊതുരംഗപ്രവേശനത്തിൽ ശക്തമായ നിലപാട് സ്വീകരിക്കുന്ന സംഘടന യാഥാസ്ഥിക വിഭാഗങ്ങളിൽ നിന്നുള്ള എതിർപ്പുകൾക്ക് മറുപടി പറഞ്ഞാണ് മുന്നോട്ട് പോവുന്നത്. ശിരോവസ്ത്രാവകാശവുമായി നടന്ന സമരത്തിൽ സജീവമായി പങ്കെടുത്തിട്ടുണ്ട്. 2016 മെയ് ഒന്നിലെ സി.ബി.എസ്.ഇ പ്രവേശന പരീക്ഷക്ക് ശിരോവസ്ത്ര നിരോധനം പിൻവലിക്കണമെന്നാവശ്യപ്പെട്ട് ജി.ഐ.ഒ, എസ്.ഐ.ഒ സംയുക്തമായി സമർപ്പിച്ച ഹരജിയിൽ അനുകൂലമായി വിധി നേടാനായിട്ടുണ്ട്. മതപരമായ മുൻഗണനകൾ ഭരണഘടനാപരമായ അവകാശമാണെന്നു വ്യക്‌തമാക്കിയാണ്‌ ജസ്‌റ്റിസ്‌ എ. മുഹമ്മദ്‌ മുഷ്‌താക്കിന്റെ ഉത്തരവ്‌. 

ഉന്നത വിദ്യാഭ്യാസം, പൊതുസേവനം, കരിയർ, മോട്ടിവേഷൻ, കൗൺസിലിങ് തുടങ്ങിയ മേഖലകളിലും ശ്രദ്ധിച്ചു കൊണ്ടിരിക്കുന്നു. മുസ്ലിം സ്ത്രീകളുമായി ബന്ധപ്പെട്ട സെമിനാറുകളും സംവാദങ്ങളും സിംപോസിയങ്ങളും നടത്താറുണ്ട്. സ്ത്രീ പള്ളിപ്രവേശം, ശരീഅത്ത് വിവാദം, മുസ്ലിം പെൺകുട്ടികളുടെ വിവാഹപ്രായം, സ്ത്രീ സൗഹൃദതൊഴിലിടം, സാംസ്‌കാരിക അധിനിവേശം, മദ്യവിരുദ്ധ സമരം, സുഭദ്രകുടുംബം സുസ്ഥിര സമൂഹം, ഇസ്ലാമിലെ സ്ത്രീയുടെ പദവിയും മഹത്ത്വവും എന്നീ വിഷയങ്ങളിൽ പ്രചാരണ പരിപാടികൾ സംഘടിപ്പിച്ചിട്ടുണ്ട്. സാമൂഹിക സേവനരംഗത്തും ആതുരശുശ്രൂശ രംഗത്തും സേവനങ്ങൾ നൽകിക്കൊണ്ടിരിക്കുന്നു. എൻഡോസൾഫാൻ, അട്ടപ്പാടി തുടങ്ങിയ ദുരിത ബാധിത പ്രദേശങ്ങൾ സന്ദർശിക്കുകയും ഐക്യദാർഢ്യം പ്രഖ്യാപിക്കുകയും ചെയ്തതിട്ടുണ്ട്. സ്ത്രീധനം, ആർഭാടം, അന്ധവിശ്വാസങ്ങൾ തുടങ്ങിയ വിപത്തുകൾക്കെതിരെ ഇസ്ലാമിക മൂല്യങ്ങളിലൂന്നി പ്രവർത്തിക്കുന്നു. .പാരമ്പര്യവും നിയമങ്ങളും സ്ത്രീയെ രണ്ടാംകിടക്കാരാക്കുമ്പോൾ അതിനെ പൊളിച്ചെഴുതുകയാണ് വേണ്ടതെന്ന് ജി.ഐ.ഒ ആവശ്യപ്പെടുന്നു. . ഭരണകൂട ഭീകരകതക്കെതിരെ സ്ത്രീകളെ അണിനിരത്തിയുള്ള പരിപാടികളും സംഘടിപ്പിച്ചിട്ടുണ്ട്. 
സംസ്ഥാന പ്രസിഡന്റ്: അഫീദ അഹ്മദ് 
ജനറൽ സെക്രട്ടറി: നസ്രിൻ പി. നസീർ 
വൈസ് പ്രസിഡണ്ടുമാർ : സുഹൈല ഫർമീസ്, തസ്‌നി എ.എം.എസ് 
ജോയിന്റ് സെക്രട്ടറിമാർ: തബഷീറ സുഹൈൽ, ആനിസ മുഹ്‌യിദ്ധീൻ 

സമിതിയംഗങ്ങൾ:നദ കെ. സുബൈർ (ക്യാമ്പസ്‌ സെക്രട്ടറി), ജൽവാ മെഹർ, സമർ അലി (പി.ആർ. സെക്രട്ടറി), നാസിറ തയ്യിൽ (മജ്‌ലിസ് സെക്രട്ടറി), സുഹാന അബ്ദുൽ ലത്തീഫ്, സുമീറ യുസുഫ് (ദഅവാ കൺവീനർ), ഷെമീമ സകീർ (സർഗവേദി കൺവീനർ), ഷഫ്‌ന ഒ. വി (സേവനം കൺവീനർ), തമന്ന സുൽത്താന, മർയം സകരിയ, ഷെറിൻ ഷഹന, മുഫീദ ജവാദ്, ലുലു മർജൻ, ജസൈന ഫാത്തിമ.


‎ജി.ഐ.ഒ കേരള വെബ്‌-സൈറ്റ്

</doc>
<doc id="136350" url="https://ml.wikipedia.org/wiki?curid=136350" title="ബാലുശ്ശേരി ബ്ലോക്ക് പഞ്ചായത്ത്">
ബാലുശ്ശേരി ബ്ലോക്ക് പഞ്ചായത്ത്

കോഴിക്കോട് ജില്ലയിൽ കൊയിലാണ്ടി താലൂക്കിലാണ് 278.53 ചതുരശ്രകിലോമീറ്റർ വിസ്തീർണ്ണമുള്ള ബാലുശ്ശേരി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 
ബാലുശ്ശേരി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ബാലുശ്ശേരി ബ്ലോക്ക് പഞ്ചായത്ത്<br>
ബാലുശ്ശേരി - 673612<br>
ഫോൺ : 0496 2642087<br>
ഇമെയിൽ : bdoblykkd@yahoo.com



</doc>
<doc id="136351" url="https://ml.wikipedia.org/wiki?curid=136351" title="ചേളന്നൂർ ബ്ലോക്ക് പഞ്ചായത്ത്">
ചേളന്നൂർ ബ്ലോക്ക് പഞ്ചായത്ത്

കോഴിക്കോട് ജില്ലയിൽ കോഴിക്കോട് താലൂക്കിലാണ് 138.66 ചതുരശ്രകിലോമീറ്റർ വിസ്തീർണ്ണമുള്ള ചേളന്നൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1982-ൽ ആണ് ഇന്നത്തെ നിലയിലുള്ള ചേളന്നൂർ ബ്ളോക്ക് രൂപീകൃതമായത്.

ചേളന്നൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ചേളന്നൂർ ബ്ലോക്ക് പഞ്ചായത്ത്<br>
ചേളന്നൂർ - 673616<br>
ഫോൺ : 0495 2260272<br>
ഇമെയിൽ : bdochrkkd@gmail.com



</doc>
<doc id="136352" url="https://ml.wikipedia.org/wiki?curid=136352" title="കൊടുവള്ളി ബ്ലോക്ക് പഞ്ചായത്ത്">
കൊടുവള്ളി ബ്ലോക്ക് പഞ്ചായത്ത്

"ഇതേ പേരിലുള്ള അങ്ങാടിക്ക് ദയവായി കൊടുവള്ളി കാണുക, ഇതേ പേരിലുള്ള നിയോജകമണ്ഡലത്തിനായി ദയവായി കൊടുവള്ളി കാണുക, ഇതേ പേരിലുള്ള ഗ്രാമ പഞ്ചായതിനായി കൊടുവള്ളി" കാണുക,

കോഴിക്കോട് ജില്ലയിൽ കോഴിക്കോട് താലൂക്കിലാണ് 390.48 ചതുരശ്രകിലോമീറ്റർ വിസ്തീർണ്ണമുള്ള കൊടുവള്ളി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1952-ലാണ് ഈ ബ്ളോക്ക് പഞ്ചായത്ത് രൂപീകൃതമായത്


കൊടുവള്ളി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കൊടുവള്ളി ബ്ലോക്ക് പഞ്ചായത്ത്<br>
കൊടുവള്ളി - 673572<br>
ഫോൺ : 0496 2210289<br>
ഇമെയിൽ : bdokdykkd@gmail.com



</doc>
<doc id="136353" url="https://ml.wikipedia.org/wiki?curid=136353" title="കോഴിക്കോട് ബ്ലോക്ക് പഞ്ചായത്ത്">
കോഴിക്കോട് ബ്ലോക്ക് പഞ്ചായത്ത്

കോഴിക്കോട് ജില്ലയിൽ കോഴിക്കോട് താലൂക്കിലാണ് 79.22 ചതുരശ്രകിലോമീറ്റർ വിസ്തീർണ്ണമുള്ള കോഴിക്കോട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 
കോഴിക്കോട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കോഴിക്കോട് ബ്ലോക്ക് പഞ്ചായത്ത്<br>
ഗുരുവായൂരപ്പൻ കോളേജ് - 673014<br>
ഫോൺ : 0495 2430799<br>
ഇമെയിൽ : bdokkdblock@gmail.com


 

</doc>
<doc id="136355" url="https://ml.wikipedia.org/wiki?curid=136355" title="ഇദ്ദ">
ഇദ്ദ

വിവാഹമോചിതയായ അല്ലെങ്കിൽ ഭർത്താവ് മരണപ്പെട്ട സ്ത്രീ, അവൾ ഗർഭിണിയാണോ അല്ലയോ എന്ന് മനസ്സിലാക്കുന്നതിനായി ആചരിക്കുന്ന കാത്തിരുപ്പു കാലത്തെയാണ് ഇസ്‌ലാമിൽ ഇദ്ദ എന്ന് പറയുന്നത്. വിവാഹമോചിതയായ സ്ത്രീയുടെ ഇദ്ദാകാലം മൂന്ന് ആർത്തവ കാലമാണ്, ഭർത്താവ് മരണപ്പെട്ട സ്ത്രീയുടേത് നാലുമാസവും പത്ത് ദിവസവും. അതുപോലെ ഗർഭിണിയാവൾക്ക് അവൾ പ്രസവിക്കുന്നത് വരെയും.
ഇദ്ദ ആചരിക്കുന്നതിന്റെ പ്രധാനലക്ഷ്യങ്ങൾ താഴെപ്പറയുന്നവയാണ്.


</doc>
<doc id="136357" url="https://ml.wikipedia.org/wiki?curid=136357" title="ആർതർ മില്ലർ">
ആർതർ മില്ലർ

പ്രശസ്ത അമേരിക്കൻ നാടകരചയിതവും എഴുത്തുകാരനുമായിരുന്നു ആർതർ മില്ലർ(ഒക്ടോബർ 17, 1915 – ഫെബ്രുവരി 10, 2005).1944ൽ പുറത്തിറങ്ങിയ" ദ മാൻ ഹൂ ഹാഡ് ഓൾ ദ ലക്ക് (The Man Who Had All The Luck) ആണ് ആദ്യ നാടകമെങ്കിലും "ആൾ മൈ സൺസ്" (All My Sons) എന്ന നാടകമാണ് പ്രതിഭ തെളിയിച്ചത്.ചലച്ചിത്ര നടി മർലിൻ മൺറോയായിരുന്നു ഭാര്യ.

1915 ഒക്ടോബർ 17 ന് ന്യൂയോർക്ക് സിറ്റി ബറോയിലെ മാൻഹട്ടനിലെ ഹാർലെമിൽ അഗസ്റ്റയുടെയും (ബാർനെറ്റ്) ഇസിഡോർ മില്ലറുടെയും മൂന്ന് മക്കളിൽ രണ്ടാമനായാണ് മില്ലർ ജനിച്ചത്. ജൂതമതവിശ്വാസിയായിരുന്ന മില്ലർ പോളിഷ് ജൂത വംശജനായിരുന്നു.


</doc>
<doc id="136359" url="https://ml.wikipedia.org/wiki?curid=136359" title="വായുചലനവിജ്ഞാനീയം">
വായുചലനവിജ്ഞാനീയം

വായുചലനവിജ്ഞാനീയം (Aerodynamics) എന്ന ശാസ്ത്ര ശാഖ വ്യോമയാന വിജ്ഞാനീയവുമായി ബന്ധപ്പെട്ടിരിക്കുന്നു. വായുവൊ മറ്റു വാതകങ്ങളൊ പ്രത്യേക രൂപത്തിലുള്ള വസ്തുക്കളുടെ ഉപരിതലത്തിലൂടെ പ്രവഹിക്കുമ്പോൾ ചെലുത്തുന്ന മർദ്ദം,പ്രതിബന്ധം തുടങ്ങിയ ബലങ്ങളുമായി ബന്ധപ്പെട്ട പഠനമാണ് വായുചലനവിജ്ഞാനീയം.


</doc>
<doc id="136360" url="https://ml.wikipedia.org/wiki?curid=136360" title="ചിദംബരസ്മരണ">
ചിദംബരസ്മരണ

പ്രശസ്ത മലയാളകവിയായ ബാലചന്ദ്രൻ ചുള്ളിക്കാട് എഴുതിയ ഓർമ്മക്കുറിപ്പുകൾ. 1998 ഡിസംബറിൽ പ്രസിദ്ധീകരിച്ചു. മുപ്പത്തിയെട്ടു വിവിധ കുറിപ്പുകളിലായി കവിയുടെ തീക്ഷ്ണമായ ജീവിതാനുഭവങ്ങൾ സ്വതസ്സിദ്ധമായ ശൈലിയിൽ കോറിയിട്ടിരിക്കുന്നു. പ്രശസ്തരും അപ്രശസ്തരുമായ ഒട്ടനവധി വ്യക്തികൾ കവിയുടെ കാഴ്ചപ്പാടിലൂടെ കടന്നുപോകുന്നു. ആമുഖമെഴുതിയത് എസ്. ജയചന്ദ്രൻ നായർ.


</doc>
<doc id="136366" url="https://ml.wikipedia.org/wiki?curid=136366" title="ദിൽമ റൗസഫ്">
ദിൽമ റൗസഫ്

ബ്രസീലിന്റെ ഇപ്പോഴത്തെ പ്രസിഡണ്ടും സാമ്പത്തിക വിദഗ്‌ധയും രാഷ്ട്രീയ നേതാവുമാണ് ദിൽമ റൗസഫ് (Dilma Rousseff). "ഉരുക്കു വനിത" എന്നറിയപ്പെടുന്ന പഴയ തീവ്രകമ്മ്യൂണിസ്റ്റുകാരിയായ ദിൽമ "ബ്രസീലിന്റെ ആദ്യത്തെ വനിതാ പ്രസിഡണ്ടാണ്" .
ബൾഗേറിയൻ അഭിഭാഷകൻ പെഡ്രോ റൗസഫിന്റെയും ബ്രസീൽകാരിയായ ദിൽമ ജയ്ൻ ഡ സൽവയുടെയും മകളായി ദിൽമ റൗസഫ് 14 ഡിസംബർ 1947-ൽ ജനിച്ചു. ദിൽമയുടെ 14-ആം വയസ്സിൽ പിതാവ് മരണമടഞ്ഞു.19-ആം വയസ്സിൽ സാമ്പത്തിക ശാസ്ത്രവിദ്യാർത്ഥിയായിരുന്ന കാലത്താണ് ദിൽമ രാഷ്ട്രീയത്തിൽ തല്പരയായത്. രാജ്യത്തെ ഏകാധിപത്യ ഭരണത്തിൽ നിന്നും മോചിപ്പിക്കാനുള്ള ഒളിപ്പോരാട്ടങ്ങളോട് സഹകരിച്ച ദിൽമ സംഘാംഗങ്ങൾക്ക് കമ്മ്യുണിസത്തെക്കുറിച്ച് ക്ലാസുകൾ എടുക്കുകയും തീവ്ര ഇടതുപക്ഷ ആശയങ്ങളുള്ള രചനകളിലേർപ്പെടുകയും ചെയ്തു. 1970-ൽ പോലീസ് പിടിയിലായ ദിൽമക്ക് തടവറക്കുള്ളിൽ ക്രൂരമർദ്ദനങ്ങൾ ഏൽക്കേണ്ടി വന്നിട്ടുണ്ട്. 1973-ൽ ജയിൽ മോചിതയായി.

പിന്നീട് ബ്രസീലിലെ ഏകാധിപത്യഭരണത്തിന്റെ സ്വാധീനം കുറഞ്ഞതോടെ ദിൽമ മുഖ്യധാരാരാഷ്ട്രീയത്തിൽ സജീവമായി. 1980-ൽ മുൻ പ്രസിഡണ്ട് ലൂയിസ് ഇനാഷ്യോ ലുല ഡ സിൽവയുടെ വർക്കേഴ്‌സ് പാർട്ടിയിൽ ചേർന്ന ദിൽമ ലുല ഭരണകൂടത്തിൽ 2003 മുതൽ ഊർജ്ജമന്ത്രിയായും 2005 മുതൽ ഉദ്യോഗസ്ഥ വിഭാഗം മേധാവിയായും പ്രവർത്തിച്ചിട്ടുണ്ട്. ഈ കാലയളവിലാണ് ദിൽമയുടെ രാഷ്ട്രീയ കാഴ്ചപ്പാട് മാർക്സിസത്തിൽ നിന്നും പ്രായോഗിക മുതലാളിത്തമായി മാറുന്നത്. ഇതിനിടെ മാരകമായ ലിംഫ് കാൻസർ ബാധിച്ചെങ്കിലും ഏവരെയും അമ്പരപ്പിച്ചു കൊണ്ട് ദിൽമ വീണ്ടും പൊതുജീവിതത്തിലേക്കു തിരിച്ചു വന്നു. തുടർച്ചയായി മൂന്നാം തവണ മൽസരിക്കാൻ പ്രസിഡണ്ട് ലുലക്ക് ഭരണഘടനപ്രകാരം അനുവാദമില്ലാത്തതിനാൽ 2010-ൽ നടന്ന തെരഞ്ഞെടുപ്പിൽ ദിൽമയെ ഭരണകക്ഷിയായ വർക്കേഴ്സ് പാർട്ടി തങ്ങളുടെ സ്ഥാനാർഥിയായി അവതരിപ്പിച്ചു. ലുലയുടെ പൂർണ്ണ പിന്തുണയോടെ തെരഞ്ഞെടുപ്പിനെ നേരിട്ട ദിൽമ 56% വോട്ട് നേടി വിജയം കൈവരിച്ചു. 2011 ജനുവരി 1-ന് ദിൽമ റൗസഫ് ബ്രസീലിന്റെ 36-ആമത് പ്രസിഡണ്ടായി അധികാരമേറ്റു. രണ്ടു വട്ടം വിവാഹമോചിതയായ ദിൽമക്ക് ഒരു മകളുണ്ട്.


</doc>
<doc id="136377" url="https://ml.wikipedia.org/wiki?curid=136377" title="മുന്നോടി ദേവി ക്ഷേത്രം">
മുന്നോടി ദേവി ക്ഷേത്രം

ആലപ്പുഴ ജില്ലയിലെ കാഞ്ഞിരംചിറയിൽ സമുദ്രതീരതോടു ചേർന്നു കിടക്കുന്ന ഇരട്ട ശ്രീകോവിൽ ഉള്ള ഏക ക്ഷേത്രമാണ് മുന്നോടി ദേവി ക്ഷേത്രം. ശ്രീ ദുർഗയും ശ്രീ ഭദ്രകാളിയുമാണ് പ്രധാന മൂർത്തികൾ. ആലപ്പുഴ ബസ്സ് സ്റ്റാന്റിൽ നിന്നു 2കി.മി., അലപ്പുഴ റേയിൽവെ സ്റ്റേഷനിൽ നിന്നും 1.5 കി.മി അകലെ സ്ഥിതി ചെയുന്നു.


</doc>
<doc id="136399" url="https://ml.wikipedia.org/wiki?curid=136399" title="കാത്യായനൻ">
കാത്യായനൻ

സംസ്കൃതപണ്ഡിതൻ. പാണിനിയുടെ അഷ്ടാധ്യായി എന്ന ഗ്രന്ഥത്തിനു് വാർത്തികപാഠം എന്ന വ്യാഖ്യാനം രചിച്ചു. പാണിനീ സൂത്രങ്ങളുടെ ഭാഷ്യം ആണിത്. ശ്രുതധരൻ എന്ന പേരിലും അറിയപ്പെടുന്നു. 
ബി.സി. 3 - 4 ശതകങ്ങൾ.


</doc>
<doc id="136401" url="https://ml.wikipedia.org/wiki?curid=136401" title="യുഗം (ഹിന്ദുമതം)">
യുഗം (ഹിന്ദുമതം)

ഹൈന്ദവ വിശ്വാസ പ്രകാരം അനന്തമായ കാലത്തെ പല കാലചക്രങ്ങളായി വിഭജനം ചെയ്യുന്നു. ഇതിൽ ഒട്ടനേകം വർഷങ്ങൾ കൂടിയ ഒരോ ഘട്ടത്തെയും ഒരോ യുഗം (ദേവനാഗരി: युग) ആയി അറിയപ്പെടുന്നു. കൃതയുഗം, ത്രേതായുഗം, ദ്വാപരയുഗം, കലിയുഗം എന്നിങ്ങനെ നാല് യുഗങ്ങളുണ്ട്. ഈ കാലഗണനപ്രകാരം നാം ജീവിക്കുന്ന കാലഘട്ടം കാലചക്രത്തിന്റെ അവസാനയുഗമായ കലിയുഗത്തിന്റെ ആറാം സഹസ്രാബ്ദമാണ്. ഋതുക്കൾ ആവർത്തിക്കുന്നതു പോലെ ഈ ചതുർയുഗങ്ങൾ (മഹായുഗങ്ങൾ) ആവർത്തിക്കപ്പെടുന്നതായി കണക്കാക്കുന്നു. എഴുപത്തിയൊന്ന് ചതുർയുഗങ്ങൾ ചേരുന്നതാണ് ഒരു മന്വന്തരം. "മഹാഭാരതത്തിലും" "ശ്രീമഹാഭാഗവതത്തിലും" "സൂര്യസിദ്ധാന്തത്തിലും" 43,20,000 വർഷം ഉള്ള ഒരു മഹായുഗത്തെ വിഭജിക്കുന്നത് 4:3:2:1 എന്ന അനുപാതത്തിലാണ്. ഇതനുസരിച്ച് കൃതയുഗം 17,28,000 വർഷവും ത്രേതായുഗം 12,96,000 വർഷവും ദ്വാപരയുഗം 8,64,000 വർഷവും കലിയുഗം 4,32,000 വർഷവും ആണ്. എന്നാൽ ആര്യഭടൻ തന്റെ ആര്യഭടീയത്തിൽ ഇതേ ചതുർയുഗങ്ങളെ 10,80,000 വർഷം വീതം തുല്യദൈർഘ്യമുള്ളവ ആയി തിരിച്ചിരിക്കുന്നു.

ഒരോ മഹായുഗത്തിലും കൃതയുഗം മുതൽ കലിയുഗം വരെയുള്ള ഒരോ യുഗത്തിലും ധർമ്മം, ജ്ഞാനം, ബുദ്ധിശക്തി, ആയുസ്, ശാരീരിക പുഷ്ടി എന്നിവക്കെല്ലാം വൃദ്ധിക്ഷയം സംഭവിക്കുമെന്ന് വിശ്വസിക്കുന്നു. ഉദാഹരണത്തിന് "സത്യയുഗം" എന്ന കൃതയുഗം ധർമ്മസമ്പൂർണ്ണമാണ്. ത്രേതായുഗത്തിൽ ധർമത്തിന് മൂന്ന് പാദവും അധർമത്തിന് ഒരു പാദവും ഉണ്ട് . ദ്വാപരയുഗത്തിൽ ധർമത്തിനും അധർമത്തിനും ഈരണ്ട് പാദങ്ങൾ വീതമുണ്ട്. എന്നാൽ കലിയുഗത്തിൽ ധർമത്തിന് ഒരു പാദവും അധർമത്തിന് മൂന്ന് പാദവും ഉണ്ട്. അതുപോലെ തന്നെ ശരാശരി മനുഷ്യായുസ്സ് ഒരോ യുഗങ്ങളിലും 400 വർഷം, 300 വർഷം, 200 വർഷം, 100 വർഷം എന്ന രീതിയിൽ കുറഞ്ഞു വരികയും ചെയ്യും. അധർമം പെരുകി വരുന്ന കലിയുഗത്തിന്റെ അന്ത്യത്തിൽ ധർമ്മസംസ്ഥാപനത്തിന് മഹാവിഷ്ണു ദശാവതാരങ്ങളിലെ അവസാന അവതാരമായ കൽക്കിയായി അവതരിക്കുമെന്നും വിശ്വസിക്കുന്നു.


</doc>
<doc id="136406" url="https://ml.wikipedia.org/wiki?curid=136406" title="പുണ്യാഹം">
പുണ്യാഹം

അശുദ്ധി മാറാൻവേണ്ടി വൈദികമന്ത്രങ്ങൾ ഉച്ചരിച്ചുകൊണ്ട് ചെയ്യുന്ന കർമ്മം. 

ഒരു കിണ്ടിയിൽ വെള്ളമെടുത്ത് അതിൽ തുളസിപ്പൂവ്, അരി, ചന്ദനം, നെല്ല്, ദർഭ എന്നിവയിട്ട് മന്ത്രജപത്തോടുകൂടി ദർഭത്തുമ്പുപയോഗിച്ചു തളിക്കുന്ന ക്രിയ. പുല, വാലായ്മ മുതലായവ മാറുന്നതിനും ക്ഷേത്രവുമായി ബന്ധപ്പെട്ട അശുദ്ധികൾ നീങ്ങുന്നതിനും ഇതുപയോഗിക്കുന്നു.
ഒരാൾ മാത്രമായാണ് ക്രിയ ചെയ്യുന്നതെങ്കിൽ "ഒറ്റപുണ്യാഹമെന്നും" രണ്ടുപേർ ചേർന്നാണ് ക്രിയ ചെയ്യുന്നതെങ്കിൽ "അരപുണ്യാഹമെന്നും" അറിയപ്പെടുന്നു. ഇതുകൂടാതെ അഞ്ചു പേർ ചേർന്നുള്ള "പഞ്ചപുണ്യാഹം" എന്ന വിശേഷപുണ്യാഹ രീതിയും ഉണ്ട്.


</doc>
<doc id="136407" url="https://ml.wikipedia.org/wiki?curid=136407" title="ബൃഹസ്പതി">
ബൃഹസ്പതി

പുരാണങ്ങൾ പ്രകാരം ദേവന്മാരുടെ ഗുരുവാണ് ബൃഹസ്പതി()

അംഗിരസ്സിന്റെയും വത്സ്യയുടെയും പുത്രൻ. അഗ്നിപുത്രൻ എന്നും പരാമർശമുണ്ട്. ദേവന്മാരും അസുരന്മാരുമായുള്ള പോരാട്ടം ശക്തമായപ്പോഴാണ് അസുരന്മാർ ശുക്രമുനിയെയും ദേവന്മാർ ബൃഹസ്പതിയെയും ഗുരുക്കന്മാരായി സ്വീകരിച്ചത്. ബൃഹസ്പതിയുടെ പത്നിയാണ് താര. കുശധ്വജനാണ് പുത്രൻ. മറ്റു പല പത്നിമാരെക്കുറിച്ചും പുരാണങ്ങളിൽ പരാമർശമുണ്ട്. ബൃഹസ്പതിയ്ക്ക് മമതയിൽ ജനിച്ച പുത്രനാണ് ഭരദ്വാജൻ. ഭരദ്വാജന്റെ പുത്രാണ് ദ്രോണർ.


</doc>
<doc id="136410" url="https://ml.wikipedia.org/wiki?curid=136410" title="ഭാഭാ ആണവ ഗവേഷണകേന്ദ്രം">
ഭാഭാ ആണവ ഗവേഷണകേന്ദ്രം

ഇന്ത്യയുടെ ദേശീയ ആണവ ഗവേഷണ കേന്ദ്രമായ ഭാഭാ ആണവ ഗവേഷണ കേന്ദ്രം മുംബൈയിൽ ട്രോംബേയ്ക്ക് സമീപം സ്ഥിതി ചെയ്യുന്നു. ബി.എ.ആർ.സി എന്ന ചുരുക്കപ്പേരിൽ അറിയപ്പെടുന്നു. ഏഷ്യയിലെ തന്നെ ആദ്യത്തെ ആണവ റിയാക്റ്ററായ അപ്സര അടക്കം എട്ടോളം ഗവേഷണ റിയാക്റ്ററുകൾ ഇവിടെ നിലവിലുണ്ട്. ശാസ്ത്രത്തിന്റെ ഏതാണ്ട് എല്ലാ തുറകളിലും ഇവിടെ ഗവേഷണ സംരംഭങ്ങൾ നടക്കുന്നു.
1944-ൽ പ്രശസ്ത ശാസ്ത്രജ്ഞൻ ഹോമി ജഹാംഗീർ ഭാഭാ ഇന്ത്യയിൽ ആണവ ഗവേഷണം ആരംഭിക്കുവാൻ താല്പര്യപ്പെട്ട് സർ ദൊറാബ്ജി ടാറ്റാ ട്രസ്റ്റിന് കത്തെഴുതുകയുണ്ടായി. തുടർന്ന് 1945-ൽ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ച് സ്ഥാപിക്കപ്പെട്ടു. 1954-ൽ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിലെ ശാസ്ത്രജ്ഞരെ ഉൾപ്പെടുത്തിക്കൊണ്ട് അറ്റോമിക് എനർജി എസ്റ്റാബ്ലിഷ്മെന്റ്, ട്രോംബേ സ്ഥാപിതമായി.1957-ൽ അന്നത്തെ പ്രധാനമന്ത്രി ജവഹർലാൽ നെഹ്രു ഈ സ്ഥാപനത്തെ രാജ്യത്തിനു സമർപ്പിച്ചു. 1966-ൽ പ്രശസ്ത ശാസ്ത്രജ്ഞൻ ഹോമി ജഹാംഗീർ ഭാഭായുടെ നിര്യാണത്തിനു ശേഷം ഭാഭാ അറ്റോമിക് റിസർച്ച് സെന്റർ എന്നു പുനർനാമകരണം ചെയ്യപ്പെട്ടു.
ഡയറക്ടർ ആണ് സ്ഥാപനത്തിന്റെ തലവൻ. ഭരണകാര്യങ്ങളുടെ മേൽനോട്ടം കൺട്രോളർ വഹിക്കുന്നു. പതിനെട്ട് ഗ്രൂപ്പ് ഡയറക്ടർമാർ, പത്ത് അസോസിയേറ്റ് ഡയറക്ടർമാർ എന്നിവർക്കു കീഴിലായി 90-ഓളം വിഭാഗങ്ങളിലായി 4500-ൽ പരം ശാസ്ത്രജ്ഞരും 10000-ൽ പരം മറ്റ് ഉദ്യോഗസ്ഥരും ഇവിടെ പ്രവർത്തിക്കുന്നു.


</doc>
<doc id="136420" url="https://ml.wikipedia.org/wiki?curid=136420" title="അപൂർവ്വം ചിലർ">
അപൂർവ്വം ചിലർ

"കല അടൂരിന്റെ" സംവിധാനത്തിൽ സായി കുമാർ, ഇന്നസെന്റ്, ജഗതി ശ്രീകുമാർ, പാർ‌വ്വതി, ഉഷ എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് അപൂർവ്വം ചിലർ. എസ്.എൻ. സ്വാമി ആണ് ചിത്രത്തിന്റെ രചന നിർവ്വഹിച്ചത്. റിലാക്സ് കമ്പയിൻസിന്റെ ബാനറിൽ അൿബർ നിർമ്മിച്ച ഈ ചിത്രം വിതരണം ചെയ്തത് എവർഷൈൻ റിലീസ് ആണ്.

കൈതപ്രം ദാമോദരൻ നമ്പൂതിരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജോൺസൺ ആണ്. 



</doc>
<doc id="136422" url="https://ml.wikipedia.org/wiki?curid=136422" title="അണുശക്തിനഗർ">
അണുശക്തിനഗർ

മുംബൈയിൽ ഭാഭാ ആണവ ഗവേഷണ കേന്ദ്രത്തിനു സമീപം സ്ഥിതി ചെയ്യുന്ന ഒരു ടൗൺഷിപ്പ് ആണ് അണുശക്തി നഗർ. പ്രധാനമായും ഇവിടെയുള്ളത് ആണവോർജ്ജ വകുപ്പിനു കീഴിലുള്ള വിവിധ സ്ഥാപനങ്ങളിലെ ജീവനക്കാരുടെ ഔദ്യോഗിക വസതികളാണ്. ലോകത്തിലെ തന്നെ ഏറ്റവും വലിയ ശാസ്ത്രസമൂഹം എന്ന വിശേഷണം അണുശക്തി നഗറിനുള്ളതാണ്. ആധുനിക സൗകര്യങ്ങളുള്ള ഒരു ആശുപത്രി, മൂന്നു ഡിസ്പെൻസറികൾ, തപാലാപ്പീസ്, ബാങ്ക്, ഭക്ഷണശാലകൾ, ഓഡിറ്റോറിയങ്ങൾ, വിവിധ മതങ്ങളുടെ ആരാധനാലയങ്ങൾ, സൂപ്പർ മാർക്കറ്റ്, മറ്റു കടകൾ തുടങ്ങി അനവധി സ്ഥാപനങ്ങൾ ഇവിടെ പ്രവർത്തിക്കുന്നു. കൂടാതെ ജീവനക്കാരുടെ കുട്ടികളുടെ വിദ്യാഭ്യാസത്തിനായി ആറ് അറ്റോമിക് എനർജി സെന്റ്രൽ സ്കൂളുകളും ഒരു ജൂനിയർ കോളേജും ഇവിടെയുണ്ട്. ഒരു തടാകവും സമീപത്തായി മലനിരകളും ധാരാളം വൃക്ഷങ്ങളും ചെറുതും വലുതുമായ കളിസ്ഥലങ്ങളും ഉള്ള മനോഹരമായ ഒരു പ്രദേശമാണിത്. സുരക്ഷാകാരണങ്ങളാൽ പ്രവേശനം നിയന്ത്രിക്കപ്പെട്ടിരിക്കുന്നു.

ഇവിടത്തെ തപാൽ പിൻകോഡ് 400094 ആണ്. ട്രോംബേയിലേയ്ക്കുള്ള വി.എൻ. പുരവ് റോഡാണ് വടക്കേ അതിർത്തി. ടൗൺഷിപ്പിന് അടുത്തു തന്നെയാണ് അണുശക്തി നഗർ ബസ് ഡിപ്പോ. ഏറ്റവുമടുത്ത സബ്-അർബൻ റെയിൽവേ സ്റ്റേഷൻ ഹാർബർ ലൈനിലെ മാൻഖുർദ് ആണ്. അണുശക്തി നഗറിന്റെ കിഴക്ക് ഭാഗം (ട്രോംബേയ്ക്കു സമീപം) ന്യൂ മണ്ഡാല എന്നും പടിഞ്ഞാറ് ഭാഗം (പാഞ്ജ്‌രാപോൾ-നു സമീപം) വെസ്റ്റേൺ സെക്ടർ എന്നും അറിയപ്പെടുന്നു. ഇവ തമ്മിൽ ഏകദേശം രണ്ടര കിലോമീറ്റർ നേർരേഖാദൂരമുണ്ട്. പ്രധാന കവാടം മുതൽ ഭാഭാ ആണവ ഗവേഷണ കേന്ദ്രം വരെ നീളുന്ന പ്രധാന വീഥിയ്ക്ക് സെൻട്രൽ അവന്യൂ എന്നാണ് പേർ. വെസ്റ്റേൺ സെക്ടറിലേയ്ക്കു പോകുന്ന വീഥിയാണ് സി.വി. രാമൻ റോഡ്.

ടൗൺഷിപ്പിലെ നിർമ്മാണ-നവീകരണ പ്രവർത്തനങ്ങളുടെ ചുമതല ഡയറക്റ്ററേറ്റ് ഓഫ് കൺസ്ട്രക്ഷൻസ്, സർവീസസ് ആൻഡ് എസ്റ്റേറ്റ് മാനേജ്മെന്റ് എന്ന വിഭാഗത്തിനാണ്. വൈദ്യുതി വിതരണം ടാറ്റാ പവർ. കേബിൾ ടിവി, ഇന്റർനെറ്റ് മുതലായവയ്ക്കായി അണുസാറ്റ് എന്ന ഒരു ക്ലബ്ബ് രൂപീകരിച്ചിട്ടുണ്ട്. അണുശക്തി നഗറിന്റെ മറ്റൊരു ശ്രദ്ധേയമായ സവിശേഷതയാണ് കെട്ടിടങ്ങളുടെ പേരുകൾ. നാമകരണം പല വിഭാഗങ്ങളിലാണ്. ചില ഉദാഹരണങ്ങൾ...

45000-ത്തോളം വരുന്ന ജനസംഖ്യയിൽ ഭൂരിഭാഗം ഭാഭാ ആണവ ഗവേഷണ കേന്ദ്രത്തിലെ ജീവനക്കാരും കുടുംബാംഗങ്ങളുമാണ്. കൂടാതെ ന്യൂക്ലിയർ പവർ കോർപറേഷൻ ഇന്ത്യ ലിമിറ്റഡ്, ഡയറക്ടറേറ്റ് ഓഫ് പർചേസ് ആൻഡ് സ്റ്റോഴ്സ്, അറ്റോമിക് എനർജി എഡ്യൂക്കേഷൻ സൊസൈറ്റി തുടങ്ങിയ സ്ഥാപനങ്ങളിലെ ജീവനക്കാരുമുണ്ട്. സാംസ്കാരികമായി വളരെ പ്രവർത്തനക്ഷമമായ ഒരു സമൂഹമാണ് ഇവിടെയുള്ളത്. രാജ്യത്തെ എല്ലാ സംസ്ഥാനങ്ങളിൽ നിന്നുമുള്ള ജനങ്ങളുടെ കൂട്ടായ്മ ഇവിടെ കാണാം. ഗണേശോൽസവ്, നവരാത്രി എന്നിവയാണ് പ്രധാന ആഘോഷങ്ങൾ. മലയാളികളുടെ ട്രോംബേ ടൗൺഷിപ്പ് ഫൈൻ ആർട്സ് ക്ലബ്ബ് , തമിഴരുടെ അണുശക്തി നഗർ കലൈ മൻറം മുതലായ സാംസ്കാരിക സംഘടനകൾ അണുശക്തി നഗറിലെ പ്രാദേശികഭാഷാപരിപാടികൾക്ക് നേതൃത്വം നൽകുന്നു.

അണുശക്തിനഗർ സോഷ്യൽ നെറ്റ്‌വർക്ക് 


</doc>
<doc id="136433" url="https://ml.wikipedia.org/wiki?curid=136433" title="ഇസ്ലാമും വിമർശനങ്ങളും">
ഇസ്ലാമും വിമർശനങ്ങളും

ഇസ്‌ലാമിന്റെ ആരംഭകാലം മുതൽതന്നെ ഇസ്‌ലാമിനെതിരെ വിമർശനങ്ങൾ ഉണ്ടായിവന്നു. ആദ്യകാല വിമർശനങ്ങൾ മക്കയിലെ ബഹുദൈവവിശ്വാസികളിൽ നിന്നും യഹൂദികളിൽ നിന്നും ക്രിസ്ത്യാനികളിൽ നിന്നുമാണ് ഉണ്ടായത്. ഒൻപതാം നൂറ്റാണ്ടിനു മുൻപ് ഇസ്‌ലാമിനെ ഒരു മൗലിക ക്രിസ്തീയ മതനിന്ദകരായി ക്രിസ്ത്യാനികൾ കരുതി. പിന്നീട് ഇസ്‌ലാമിനകത്തുനിന്നും, യഹൂദ എഴുത്തുകാരിൽ നിന്നും കൂടാതെ ക്രിസ്തീയ സഭാധികാരിൽ നിന്നും ഇസ്‌ലാമിനെതിരെ വിമർശനങ്ങളുയർന്നു.

ഇസ്‌ലാമിന്റെ വിശുദ്ധഗ്രന്ഥമായ ഖുർആന്റെ വിശ്വാസ്യതയെ വിമർശകർ ചോദ്യംചെയ്തിരിക്കുന്നു. ആധുനിക ഇസ്‌ലാമിക രാഷ്ട്രങ്ങളിലെ മനുഷ്യാവകാശ പ്രശ്നങ്ങളേയും, സ്ത്രീകളോട് സ്വീകരിക്കപ്പെടുന്ന ഇസ്‌ലാമിക നിയമങ്ങളേയും അതിന്റെ ആചാരങ്ങളേയും കേന്ദ്രീകരിച്ചുള്ളതാണ് മറ്റു വിമർശനങ്ങൾ. പാശ്ചാത്യനാടുകളിലെ മുസ്‌ലിം കുടിയേറ്റക്കാരുടെ ഇഴുകിച്ചേരൽ സ്വഭാവത്തെ ഇസ്‌ലാം നിഷേധാത്മകതയാണ് സ്വാധീനിക്കുന്നതെന്ന് ബഹുസ്വരതയുടെ വിമർശകർ അഭിപ്രായപ്പെടുന്നു.

അറബികളെയും ഇസ്‌ലാമിനെയും കുറിച്ച് നല്ല പരിചയമുണ്ടായിരുന്ന ഡമസ്ക്കസിലെ ജോൺ (ക്രി.ശേ 676-749) മുഹമ്മദിനെ സ്വാധീനിച്ചത് അക്കാലത്തുണ്ടായിരുന്ന ആരിയൻ വിശ്വാസിയായ ( ത്രിത്വം എന്ന ദൈവസങ്കൽപ്പം തിരസ്കരിക്കുന്ന ഒരു ക്രിസ്തുമത കൂട്ടരാണ് അരിയനൈറ്റ്സ്) ബാഹിരയാണെന്നും ഇസ്‌ലാമിക തത്ത്വങ്ങൾ ബൈബിളിൽ നിന്ന് അടർത്തിയെടുത്ത് പുനഃക്രമീകരിക്കപ്പെട്ടവയാണെന്നും പറയുന്നു. മുഹമ്മദ് ബൈബിളിലെ പഴയനിയമവും പുതിയനിയമവും കൂട്ടിക്കലർത്തിയാണ് ഖുർആനിലെ തത്ത്വങ്ങൾ രചിച്ചതെന്ന് ജോൺ പറയുന്നു. കൂടാതെ അബ്രഹാമിന്റെ ഭാര്യയായ സാറായുടെ സന്തതികളല്ല അറബികളെന്നും മറിച്ച് അബ്രഹാമിന്റെ രണ്ടാം ഭാര്യയും അടിമയും ആയിരുന്ന ഹാജറി(ഹാഗാറി)ന്റെ സന്തതികളായാണ് അറബികൾ അറിയപെട്ടിരുന്നതെന്നും ജോൺ പറയുന്നു. ഡമാസ്ക്കൊസിലെ ജോൺ മുഹമ്മദിന്റെ സമകാലികനായിരുന്നെങ്കിലും അദ്ദേഹം എഴുതിയ മുഹമ്മദിന്റെ ജീവചരിത്രം തെറ്റാണെന്ന് ജോൺ വി. ടുളൻ എന്ന ഒരു ചരിത്രകാരൻ പറയുന്നു. പക്ഷേ അദ്ദേഹം വിശദീകരിക്കാൻ തയ്യാറായില്ല.

ഇസ്‌ലാമിന്റെ ആദ്യ കാലഘട്ടത്തിൽ അംഗങ്ങൾക്ക് അവരുടെ സിദ്ധാന്തങ്ങളെ ചോദ്യം ചെയ്യാനുള്ള അനുവാദമുണ്ടായിരുന്നു. ആ കാലഘട്ടത്തിലെ ഇസ്‌ലാമിക വിശ്വാസിയായിരുന്ന അൽ-മറി എന്ന അന്ധനായ കവി ഇപ്രകാരം പറഞ്ഞു:
1280-ൽ ജീവിച്ചിരുന്ന യഹൂദ തത്ത്വശാസ്ത്രഞനായ ഇബിൻ കമുന ശരീഅത്ത്‌ തത്ത്വങ്ങൾ നീതിയുടെ തത്ത്വങ്ങൾക്ക് വിരുദ്ധമാണെന്നും കൂടാതെ മുഹമ്മദ് ഒരു പാപമില്ലാത്ത പൂർണ്ണമനുഷ്യനായിരുന്നെന്നുള്ള ഇസ്‌ലാമിന്റെ അവകാശവാദം തെറ്റാണെന്ന് തെളിയിക്കുന്നതുമാണെന്നും അഭിപ്രായപെട്ടു. അദ്ദേഹം ഇപ്രകാരം എഴുതി:"മുഹമ്മദ് ഒരു പൂർണ്ണമനുഷ്യനായിത്തീർന്നു എന്നുള്ളതിനു യാതൊരു തെളിവുമില്ല കൂടാതെ മറ്റു വ്യക്തികളെ അദ്ദേഹത്തിനു പൂർണ്ണനാക്കാനാകും എന്നതും തെളിയിക്കപെട്ടിട്ടില്ല ". കൂടാതെ ഇസ്‌ലാം വിശ്വാസികളായി തീരുന്നവർ ചില ലക്ഷ്യങ്ങളുടെ പേരിലാണ് അത് ചെയ്യുന്നതെന്നും അഭിപ്രായപെട്ടുകൊണ്ട് അദ്ദേഹം ഇപ്രകാരം എഴുതി:
പന്ത്രണ്ടാം നുറ്റാണ്ടിലെ യഹൂദ ദൈവശാസ്ത്രഞരുടെ കൂട്ടമായ മൈമൊനൈഡസ് ഇസ്‌ലാമും യഹൂദമതവുമായുള്ള ബന്ധം തത്ത്വത്തിൽ മാത്രമാണെന്ന് അഭിപ്രായപെട്ടു. കൂടാതെ ഇസ്‌ലാം യഹൂദമതത്തെപോലെ ഏകദൈവത്തെ ആരാധിക്കണമെന്ന് നിഷ്കർഷിക്കുന്നെങ്കിലും ഇസ്‌ലാമിക ധാർമിക തത്ത്വങ്ങളും നിയമങ്ങളും യഹൂദമതത്തിൽ നിന്ന് വളരെ തരംതാണതാണെന്ന് പറയുകയുണ്ടായി. കൂടാതെ യമനെറ്റ് ജമറിക്കെഴുതിയ ലേഖനത്തിൽ മൈമൊനൈഡസ് മുഹമ്മദിനെ ഒരു ""ഹാംഷുഗ"" – (ആ ഭ്രാന്തൻ) എന്ന് വിളിക്കുകയൂണ്ടായി.

പല ക്രിസ്ത്യാനികളുടെയും വീക്ഷണം മുഹമ്മദിന്റെ വരവ് ബൈബിൾ മുൻകൂട്ടി പറഞ്ഞിരുന്നുവെന്നാണ്. ഉല്പത്തി 16:12 ആണ് അതിനു ആധാരമായുപയോഗിക്കുന്നത്. അവിടെ "ഇസ്മായേൽ ഒരു കാട്ടാളനാണെന്നും" അവന്റെ കൈ "സകല മനുഷ്യരുടെ നേർക്കും" പോകുമെന്ന് വിവരിച്ചിരിക്കുന്നു. ഇത് മുഹമ്മദിൽ നിവർത്തിയായതായി ബിഹി പറയുന്നു, കാരണം അഫ്രിക്കയിലും എശിയയിലും യൂറോപ്പിലും ഇസ്‌ലാമികർ വൻസ്വാധിനം ചെലുത്തുകയും സകലരെയും എതിർക്കുകയും അടിച്ചമർത്തുകയും ചെയ്യുന്നതായി അദ്ദേഹം പറഞ്ഞു.

1391-ൽ പേർഷ്യൻ പണ്ഡിതനും ചക്രവർത്തിയായ മാനുവേൽ പലെലോഗോസ് രണ്ടാമനും നടത്തിയ ഒരു സംഭാഷണം ഇപ്രകാരം പറയുന്നു:
"ഒഫ് ദി സ്റ്റാൻഡേർഡ് ഒഫ് ടെയ്സ്റ്റ്" എന്ന ഉപന്യാസത്തിൽ ഡേവിഡ് ഹ്യും ഇങ്ങനെ എഴുതി: ഖുറാൻ "ധാർമ്മികത ഇല്ലാത്ത" ഒരു "പ്രവാചകനെന്ന് നടിക്കുന്ന" വ്യക്തിയുടെ "അപാർത്ഥക പ്രകടനമാണ്".

ഇസ്‌ലാമിക വേദങ്ങൾ തെറ്റില്ലാത്തവയാണെന്നും ഗബ്രിയേൽ ദൂതൻ മുഹമ്മദിനെ അറിയിച്ചതാണെന്നും മുസ്‌ലിംകൾ പറയുന്നു. എന്നാൽ വിമർശകർ ഖുറാനിലും മറ്റ് വേദങ്ങളിലും കാണപ്പെടുന്ന ചില ഭാഗങ്ങൾ

കൂടാതെ സാത്താൻ മുഹമ്മദിനെ വഴിതെറ്റിച്ച് രണ്ട് വാക്യങ്ങൾ ഖുറാനിൽ ഉൾപ്പെടുത്തിയെന്നും എന്നാൽ പിന്നീട് ഗബ്രിയേൽ മാലാഖ അതു ഒഴിവാക്കിയെന്നും ഇസ്‌ലാമിക പാരമ്പര്യങ്ങളിൽ കാണപ്പെടുന്നു.

ഹദീഥ് എന്നത് ഖുർആൻ കഴിഞാൽ പിന്നെ മുസ്‌ലീങ്ങളുടെ പ്രധാന ഗ്രന്ഥമാണ്. ഇസ്‌ലാമിലെ പഞ്ചസ്തംഭങ്ങൾ എന്നതുപോലെയുള്ള വിശ്വാസങ്ങൾ ഹദീഥിൽ നിന്നാണ്. മുഹമ്മദ്ദിന്റെ ജീവചരിത്രമാണ് അതിൽ കാണപ്പെടുന്നത്. എന്നാൽ ഈ ഗ്രന്ഥം എത്രത്തോളം ഉപയോഗിക്കണമെന്നതു സംബന്ധിച്ച് ഇസ്‌ലാമിക വിഭാഗങ്ങൾക്കിടയിൽ തന്നെ തർക്കങ്ങൾ നിലനിൽക്കുന്നു. കൂടാതെ പല വിമർശകരാലും ഹദീഥിന്റെ ആധികാരികത ചോദ്യം ചെയപെട്ടിട്ടുണ്ട്.

പ്രവാചകൻ മുഹമ്മദിന്റെ ജീവിതത്തിലെ പല സംഭവങ്ങളെയും വിമർശകർ വിവാദവിധേയമാക്കാറുണ്ട്.

തന്റെ അമ്പത്തിരണ്ടാം വയസ്സിൽ കന്യകയായിരുന്ന ആഇശയെ വിവാഹം കഴിച്ചത് വിമർശകർ ഉയർത്തിക്കാട്ടുന്നുണ്ട്. ആഇശയുമായി മുഹമ്മദ് ദാമ്പത്യം ആരംഭിച്ചപ്പോൾ അവരുടെ പ്രായം റിപ്പോർട്ടുകളിൽ പലതായാണ് കാണിക്കുന്നത്. ഒൻപത് മുതൽ പത്തൊൻപത് വരെ വ്യത്യസ്തമായ റിപ്പോർട്ടുകളുണ്ട്.

ഖുറാൻ ഗബ്രിയേൽ ദൂതനിലൂടെ മുഹമ്മദിനു നൽകപെട്ടതാണെന്നും അത് പൂർണ്ണമാണെന്നും ഇസ്‌ലാം പറയുന്നു. ആയതിനാൽ ഖുറാനെപറ്റിയുള്ള വിമർശനങ്ങൾ ഇസ്‌ലാമിനെതിരെയുള്ള വിമർശനമായ് തന്നെ കണക്കാക്കപെടുന്നു.

ഖുറാനെതിരെയുള്ള ചില വിമർശനങ്ങൾ


ശിക്ഷ ലഭിക്കുമെന്ന ഭയം, നരകത്തിൽ പോകും എന്ന ഭയം, വിശ്വാസികൾക്ക് മരണാനന്തരം ലഭിക്കുന്ന പ്രതിഫലം എന്നിവ പോലെയുള്ള തത്ത്വങ്ങൾ ഉപയോഗിച്ചുകൊണ്ടാണ് ഇസ്‌ലാം വിശ്വാസികളെ അടിച്ചമർത്തുന്നതെന്നും, അല്ലാതെ യുക്തിപൂർവ്വകമായ തത്ത്വങ്ങളാലോ അല്ലെങ്കിൽ തെളിവുകളാലോ അല്ല എന്നും വിമർശകർ പറയുന്നു. നരകത്തിലേക്കു പോകുന്നവരിൽ ഭുരിപക്ഷവും സ്ത്രീകളാണെന്ന് മുഹമ്മദ് പറഞ്ഞതും ചുണ്ടിക്കാണിക്കപെടുന്നു.
ജോൺ എസ്പോസിറ്റോ ഇസ്‌ലാമിനെയും ഇസ്‌ലാമിക ലോകത്തെയും കുറിച്ച് നിരവധി ആമുഖ ഗ്രന്ഥങ്ങൾ എഴുതിയിട്ടുണ്ട്. തീവ്രവാദ ഇസ്‌ലാമിന്റെ ഉയർച്ച, സ്ത്രീകളുടെ മൂടുപടം, ജനാധിപത്യം തുടങ്ങിയ വിഷയങ്ങൾ അദ്ദേഹം അഭിസംബോധന ചെയ്തു. "പാൻ-ഇസ്‌ലാമികത" എന്ന് വിളിക്കുന്നതിനെ എസ്പോസിറ്റോ ശക്തമായി എതിർക്കുന്നു. 
ഈ കാഴ്ചപ്പാട് വെച്ച് മുസ്‌ലിം ലോകത്തിലെ നാനാത്വവും അഭിപ്രായവ്യത്യാസങ്ങളും വിശദീകരിക്കാൻ കഴിയില്ല എന്ന് അദ്ദേഹം വാദിക്കുന്നു.

വില്യം മോണ്ട്ഗോമറി വാട്ട് തന്റെ മുഹമ്മദ്: പ്രോഫെറ്റ് ആന്റ് സ്റ്റേറ്റ്സ്മാൻ എന്ന പുസ്തകത്തിൽ വാദിക്കുന്നു,
ഇസ്‌ലാമിനോടുള്ള വിമർശനങ്ങൾക്ക് പിന്നിൽ, പടിഞ്ഞാറിന്റെ ശത്രുതയുടെ നീണ്ട ചരിത്രമാണെന്ന് കാരെൻ ആംസ്ട്രോംഗ് വിശ്വസിക്കുന്നു. മുഹമ്മദിന്റെ അധ്യാപനങ്ങൾ സമാധാനത്തിന്റെയും സഹിഷ്ണുതയുടെയും ദൈവശാസ്ത്രമാണ്. ഖുർആൻ ആവശ്യപ്പെടുന്ന വിശുദ്ധ യുദ്ധം നീതിയുക്തവും മാന്യവുമായ ഒരു സമൂഹത്തിനായുള്ള പോരാട്ടമാണ്. അത് ഓരോ മുസ്‌ലിമിന്റെയും കടമയാണെന്നും ആംസ്ട്രോംഗ് അഭിപ്രായപ്പെടുന്നു.

ഇസ്‌ലാം ത്രൂ വെസ്റ്റേൺ ഐസ് എന്ന ലേഖനത്തിൽ എഡ്വേർഡ് സെയ്ദ് എഴുതുന്നു, 
ഓറിയന്റലിസ്റ്റ് രചനകളിൽ പ്രത്യക്ഷമായ പക്ഷപാതിത്വം ഉണ്ടെന്നും, അത് പണ്ഡിതരുടെ സാംസ്കാരിക പശ്ചാത്തലത്തിന്റെ പ്രതിഫലനമാണെന്നും അദ്ദേഹം വാദിക്കുന്നു. ഇത്തരം പണ്ഡിതർ മതപരവും, മാനസികവും, രാഷ്ട്രീയവുമായ കാരണങ്ങളാൽ ഇസ്‌ലാമിനെ ശത്രുതയോടും ഭയത്തോടും കൂടി നോക്കിക്കാണുന്നു, പാശ്ചാത്യരെ സംബന്ധിച്ചിടത്തോളം ഇസ്‌ലാം ഒരു ശക്തനായ എതിരാളി മാത്രമല്ല, ക്രിസ്തുമതത്തോടുള്ള വൈകി വന്ന വെല്ലുവിളിയായും ഓറിയന്റലിസ്റ്റുകൾ കാണുന്നു.


</doc>
<doc id="136437" url="https://ml.wikipedia.org/wiki?curid=136437" title="പഷ്തു">
പഷ്തു

ഇന്തോ-ഇറാനിയൻ ഭാഷകളിലെ കിഴക്കൻ ഇറാനിയൻ ഉപഗണത്തിൽപ്പെടുന്ന ഒരു ഭാഷയാണ് പഷ്തു അഥവാ പഖ്തു. അഫ്ഗാനിസ്താനിലേയും പാകിസ്താനിലേയും പ്രധാനപ്പെട്ട ഒരു ജനവിഭാഗമായ പഷ്തൂണുകളുടെ മാതൃഭാഷയും അഫ്ഗാനിസ്താനിലെ ഒരു ഔദ്യോഗികഭാഷയുമാണിത്. പഷ്തൂണുകൾ അഫ്ഗാനി എന്ന പേരിലും അറിയപ്പെടുന്നതിനാൽ ഈ ഭാഷയും അഫ്ഗാനി എന്ന പേരിൽ അറിയപ്പെടുന്നു. ഈ ഭാഷക്ക് പേർഷ്യൻ, കുർദിഷ്, ബലൂചി തുടങ്ങിയ ഭാഷകളുമായി ബന്ധമുണ്ട്. യഥാർത്ഥത്തിൽ "പഷ്തുവും പഖ്തുവും" ഒരേ ഭാഷയുടെ രണ്ടു പ്രധാനപ്പെട്ട ശൈലികളാണ്. മൃദുവായ ശൈലിയായ പഷ്തു, തെക്കുഭാഗത്തും, കടുത്ത ശൈലിയായ പഖ്തു വടക്കുഭാഗത്തും സംസാരിക്കപ്പെടൂന്നു.

ബി.സി.ഇ. രണ്ടാം സഹസ്രാബ്ദത്തിൽ ഇറാനിയൻ പീഠഭൂമിയിലേക്ക് ദക്ഷിണമദ്ധ്യേഷ്യരാണ് ഈ ഭാഷ എത്തിച്ചത്. കാലക്രമേണ ഇന്നത്തെ തെക്കേ അഫ്ഗാനിസ്താനിലും വടക്കൻ പാകിസ്താനിലും മുൻപ് പ്രചരിക്കപ്പെട്ടിരുന്ന ഓർമുറി, പറാചി തുടങ്ങിയ ഭാഷകളെ പഷ്തു ആദേശം ചെയ്തു എന്നു കരുതുന്നു.


</doc>
<doc id="136440" url="https://ml.wikipedia.org/wiki?curid=136440" title="സെഫാനിയായുടെ പുസ്തകം">
സെഫാനിയായുടെ പുസ്തകം

എബ്രായ ബൈബിളിലും ക്രിസ്ത്യാനികളുടെ പഴയനിയമത്തിലും കാണപ്പെടുന്ന ഒരു ഗ്രന്ഥമാണ് സെഫാനിയായുടെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ ചേർന്ന "ചെറിയ പ്രവാചകന്മാർ" എന്ന വിഭാഗത്തിൽ എട്ടാമതായി, ഹബക്കുക്കിന്റേയും ഹഗ്ഗായിയുടേയും ഗ്രന്ഥങ്ങൾക്കിടയിലാണ് മിക്കവാറും ബൈബിൾ സംഹിതകളിൽ ഇതിന്റെ സ്ഥാനം. പ്രവാചകഗ്രന്ഥങ്ങളിലെ സാധാരണവിഷയങ്ങൾ തന്നെയാണ് ഇതിലും കൈകാര്യം ചെയ്യപ്പെടുന്നത്. അധർമ്മത്തിന്റേയും അന്യദൈവാരാധനയുടേയും പേരിൽ ഇസ്രായേൽ ജനത്തിനുള്ള വിമർശനവും വിനാശപ്രവചനവും ഇതിന്റെ ഭാഗമാണ്. അതിനൊപ്പം, ഇസ്രായേലിനെ ഔദ്ധത്യത്തോടെ പീഡിപ്പിച്ചതിന് ഇതരജനതകളുടെ നാശവും പ്രവചിക്കപ്പെടുന്നു. യെരുശലേമിന്റെ വിനാശത്തിന്റെ ദീർഘദർശനവും ഇതിൽ കാണാമെങ്കിലും വിനീതരും ധർമ്മിഷ്ടരുമായ ഒരു ജനത്തിന്റെ നിവാസസ്ഥാനമായുള്ള അതിന്റെ പുനരുദ്ധാരണത്തിന്റെ സദ്വാർത്ത പ്രവചിച്ചാണ് ഗ്രന്ഥം സമാപിക്കുന്നത്. യൂദയായിലെ യോശിയാ രാജാവിന്റെ കീഴിൽ ക്രി.മു.621-ൽ ആരംഭിച്ച മതനവീകരണത്തിനു തൊട്ടു മുൻപുള്ള ദശകമായിരിക്കാം ഈ പ്രവചനഗ്രന്ഥത്തിന്റെ പശ്ചാത്തലം.

"യഹൂദാരാജാവും അമ്മോന്റെ പുത്രനുമായ യോശിയായുദെ നാളുകളിൽ ഹിസ്കിയായുടെ പുത്രനായ, അമര്യായുടെ പുത്രനായ ഗദല്യായുടെ പുത്രനായ കൂശിയുടെ പുത്രൻ സെഫാനിയായ്ക്ക് കർത്താവിൽ നിന്നുണ്ടായ അരുളപ്പാട്" എന്നൊരു മേൽക്കുറിപ്പോടെയാണ്(superscription) ഈ കൃതിയുടെ തുടക്കം. ഇത്ര ദീർഘമായ മേൽക്കുറിപ്പുള്ള മറ്റൊരു പ്രവാചക ഗ്രന്ഥമില്ല. ഗ്രന്ഥകാരനെക്കുറിച്ച് ആകെ ലഭ്യമായ അറിവ് ഈ കുറിപ്പിൽ ഉള്ളതാണ്. പ്രവാചകന്റെ പിതാവിന്റെ 'കൂശി' എന്ന പേരിന് കറുപ്പു നിറമുള്ളവൻ, എത്യോപ്യാക്കാരൻ എന്നൊക്കെയാണർത്ഥം. അബ്രാഹവും അദ്ദേഹത്തിന്റെ സന്തതികളുമായുള്ള യഹോവയുടെ ഉടമ്പടിബന്ധത്തിൽ വിശ്വസിച്ച യഹൂദ സമൂഹം വംശപാരമ്പര്യത്തിനു കല്പിച്ചിരുന്ന പ്രാധാന്യമായിരിക്കണം, നാലാം തലമുറവരെയെത്തുന്ന വംശാവലി ചരിത്രം വഴി സ്വന്തം എബ്രായപാരമ്പര്യം സ്ഥാപിച്ച് പ്രവചനം തുടങ്ങാൻ പ്രവാചകനെ പ്രേരിപ്പിച്ചത്. ആ വംശാവലി ചെന്നെത്തുന്ന ഹിസ്കീയാ എന്ന പൂർവികൻ, യൂദയായുടെ ഏറ്റവും ധർമ്മിഷ്ടരായ ഭരണകർത്താക്കളിൽ ഒരുവനായി കണക്കാക്കപ്പെടുന്ന ഹീസ്കീയാ രാജാവാണെന്നു വാദമുണ്ട്.

മൂന്നദ്ധ്യായങ്ങൾ മാത്രം അടങ്ങുന്ന സെഫാനിയായുടെ പുസ്തകത്തിൽ ആദ്യാദ്ധ്യായം ഒന്നാം വാക്യം പ്രവാചകനേയും പ്രവചനകാലത്തേയും അവതരിപ്പിക്കുന്ന മേൽക്കുറിപ്പാണ്. കൃതിയുടെ ബാക്കി ഭാഗത്തെ ഉള്ളടക്കത്തിന്റെ അടിസ്ഥാനത്തിൽ മൂന്നായി തിരിക്കാം.




കൃതിയുടെ ഒരു ഭാഗത്ത് പ്രവാചകൻ എത്യോപ്യാക്കാരുടെ നാശവും അസന്ദിഗ്ദ്ധമയി പ്രവചിക്കുന്നുണ്ട്. "എത്യോപ്യാക്കാരെ, നിങ്ങളും എന്റെ വാളിനിരയാകും" എന്നാണ് പ്രവചനം.


</doc>
<doc id="136445" url="https://ml.wikipedia.org/wiki?curid=136445" title="ഹൈപ്പർ മാർക്കറ്റ്">
ഹൈപ്പർ മാർക്കറ്റ്

സൂപ്പർ മാർക്കറ്റും ഡിപ്പാർട്ട്മെന്റ് സ്റ്റോറും സംയോജിപ്പിച്ചു കൊണ്ടുള്ള ബ്രഹത്തായ ചില്ലറ വിൽപ്പനശാലകളാണ് ഹൈപ്പർ മാർക്കറ്റുകൾ. ഹൈപ്പർ മാർക്കറ്റുകൾ സാധാരണയായി വൻനഗരങ്ങളിൽ മാളുകളുടെ ഭാഗമായാണ് പ്രവർത്തിക്കുന്നത്. ഉപഭോക്താക്കളുടെ എല്ലാവിധ ആവശ്യങ്ങളും ഒരു കുടക്കീഴിൽ അണിനിരത്തുന്നതിനാൽ ഹൈപ്പർ മാർക്കറ്റുകൾക്ക് വലിയ ജനപ്രീതി ആർജിക്കാൻ കഴിഞ്ഞിട്ടുണ്ട്. ഹൈപ്പർ മാർക്കറ്റുകളുടെ വ്യാപക പ്രചാരം ചെറുകിട ചില്ലറ വിൽപ്പനശാലകളെ സാരമായി ബാധിക്കുന്നതിനാൽ ചില ഭരണകൂടങ്ങൾ ഹൈപ്പർ മാർക്കറ്റുകൾ സ്ഥാപിക്കുന്നത് നിരോധിക്കുകയോ നിയന്ത്രണം ഏർപ്പെടുത്തുകയോ ചെയ്തിട്ടുണ്ട്.

ഹൈപ്പർ മാർക്കറ്റുകളിൽ സാധാരണയായി താഴെപ്പറയുന്ന വിഭാഗങ്ങളിലുള്ള ഉൽപ്പന്നങ്ങൾ കാണപ്പെടുന്നു.


</doc>
<doc id="136456" url="https://ml.wikipedia.org/wiki?curid=136456" title="അലക്സാണ്ടർ ദി ഗ്രേറ്റ്">
അലക്സാണ്ടർ ദി ഗ്രേറ്റ്

2010 മെയ് മാസത്തിൽ റിലീസ് ചെയ്ത ഒരു മലയാളചലച്ചിത്രമാണ് അലക്സാണ്ടർ ദി ഗ്രേറ്റ് . ഇതിന്റെ സംവിധാനം നിർവഹിച്ചിരിക്കുന്നത് മുരളി നാഗവള്ളിയാണ്. മോഹൻലാൽ, ബാല, സായികുമാർ മുതലായവർ അഭിനയിച്ച ഈ ചിത്രത്തിന്റെ രചന നിർവഹിച്ചിരിക്കുന്നത് സി. ബാലചന്ദ്രനാണ്. മറ്റു ചലച്ചിത്രങ്ങളിൽ നിന്നും വ്യത്യസ്തമായി മോഹൻലാൽ അവതരിപ്പിച്ചിരിക്കുന്ന നായക കഥാപാത്രത്തിന് ഒരു നായിക ഇല്ല.


ഗിരീഷ് പുത്തഞ്ചേരിയുടെ വരികൾക്ക് എം. ജി. ശ്രീകുമാറാണ് ഈണം പകർന്നിരിക്കുന്നത്.


</doc>
<doc id="136469" url="https://ml.wikipedia.org/wiki?curid=136469" title="സൺ ഡയറക്ട്">
സൺ ഡയറക്ട്

സൺ നെറ്റ്‌വർക്കിന്റെ ഡിടുഎച്ച് സേവനമാണ് സൺ ഡയറക്ട് എന്നറിയപ്പെടുന്നത്. ഇന്ത്യയിൽ ആദ്യമായി ഹൈ ഡെഫിനിഷൻ ഡി.റ്റി.എച്ച്. (HD D.T.H) സർവീസ് ആരംഭിച്ചത് സൺ നെറ്റ്‌വർക്കാണ്. MPEG-4 അധിഷ്ഠിത സാങ്കേതികവിദ്യയിലുള്ള സംപ്രേഷണമാണ് സൺ ഡയറക്ടിന്റേത്. 


</doc>
<doc id="136477" url="https://ml.wikipedia.org/wiki?curid=136477" title="ബ്രഹ്മസ്വം മഠം">
ബ്രഹ്മസ്വം മഠം

തൃശ്ശൂർ നഗരത്തിൽ ശങ്കരാചാര്യർ സ്ഥാപിച്ചതെന്നു വിശ്വസിയ്ക്കപ്പെടുന്ന മൂന്നു മഠങ്ങളുണ്ട്. തെക്കേമഠം, നടുവിൽമഠം, വടക്കേമഠം എന്നു വിളിയ്ക്കപ്പെടുന്ന ഇവയിൽ വടക്കേമഠം ബ്രഹ്മസ്വം മഠം എന്നും അറിയപ്പെടുന്നു. കേരളത്തിലെ (മലബാറിലെ) ഋഗ്വേദികളിലെ തൃശ്ശൂർ യോഗത്തിന്റെ ആസ്ഥാനവുമാണ് ഈ മഠം. ഈ യോഗക്കാർ വേദത്തിൽ ഉപരിപഠനം നടത്തിയിരുന്നത് ഇവിടെ വച്ചായിരുന്നു. ഇന്നും ഒരു വേദപാഠശാല ഈ മഠത്തിൽ നടന്നു വരുന്നു.

</doc>
<doc id="136481" url="https://ml.wikipedia.org/wiki?curid=136481" title="വി. രാജകൃഷ്ണൻ">
വി. രാജകൃഷ്ണൻ

മലയാളസാഹിത്യ നിരൂപകനും, ചലച്ചിത്രസംവിധായകനും അദ്ധ്യാപകനുമാണ് വി.രാജകൃഷ്ണൻ.കേരള സർവകലാശാലയിൽ ഇംഗ്ലീഷ് വിഭാഗത്തിൽ അധ്യാപകൻ. കെ. പി. അപ്പനൊപ്പം മലയാളത്തിലെ ആധുനിക സാഹിത്യത്തിന്റെ നിരൂപകനായി അറിയപ്പെട്ടു.



</doc>
<doc id="136484" url="https://ml.wikipedia.org/wiki?curid=136484" title="ശൈഖ് അഹമ്മദ് സർ‌ഹിന്ദി">
ശൈഖ് അഹമ്മദ് സർ‌ഹിന്ദി

ശൈഖ് അഹമ്മദ് സർ‌ഹിന്ദി (1564-1624) എന്നറിയപ്പെടുന്ന ഇമാം ഇ റബ്ബാനി ശൈഖ് അഹമ്മദ് അൽ ഫറൂഖി അൽ സർ‌ഹിന്ദി ഒരു ഇന്ത്യൻ ഇസ്ലാമിക പണ്ഡിതനും സൂഫി നക്ഷാബന്ധി തരീഖത്തിലെ പ്രമുഖ അംഗവുമാണ്.അദ്ദേഹത്തെ മുജദ്ദിദ് അൽഫ് താനി (രണ്ടാം സഹസ്രാബ്ദത്തിലെ നവോത്ഥാനകൻ) എന്ന് വിളിക്കപ്പെടുന്നു.


</doc>
<doc id="136488" url="https://ml.wikipedia.org/wiki?curid=136488" title="വാർ ആന്റ് ലവ്">
വാർ ആന്റ് ലവ്

വിനയന്റെ സംവിധാനത്തിൽ ദിലീപ്, പ്രഭു, സിദ്ദിഖ്, ലൈല, ഇന്ദ്രജ എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് വാർ ആന്റ് ലവ്. ശ്രീ ഉത്രട്ടാതി ഫിലിംസിന്റെ ബാനറിൽ ശശി അയ്യഞ്ചിറ നിർമ്മിച്ച ഈ ചിത്രം വിതരണം ചെയ്തത് ഉത്രട്ടാതി ഫിലിം റിലീസ് ആണ്. വിനയൻ ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവ നിർവ്വഹിച്ചത് വിനയൻ, ജെ. പള്ളാശ്ശേരി എന്നിവർ ചേർന്നാണ്.

യൂസഫലി കേച്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. ഗാനങ്ങൾ സത്യം ഓഡിയോസ് വിപണനം ചെയ്തിരിക്കുന്നു.




</doc>
<doc id="136502" url="https://ml.wikipedia.org/wiki?curid=136502" title="മാൾ">
മാൾ

ഒന്നോ അതിലധികമോ കെട്ടിടങ്ങളിലായി നിരവധി വ്യാപാരസ്ഥാപനങ്ങളെ ഒന്നിച്ചു ചേർത്ത് പ്രർത്തിക്കുന്ന ബ്രഹത് വ്യാപാരസമുച്ചയമാണ് മാൾ അഥവാ ഷോപ്പിംഗ് മാൾ. പരമ്പരാഗത ചന്തകളുടെ ആത്യന്താധുനിക രൂപാന്തരമാണ് മാളുകൾ.വിശാലമായ പാർക്കിംഗ് സൗകര്യം, ശീതീകരിച്ച ഇടനാഴികൾ, തദ്ദേശ വിദേശ ബ്രാന്റുകളുടെ ലഭ്യത, ഒരു വ്യാപാരസ്ഥാപനത്തിൽ നിന്നും മറ്റൊന്നിലേക്ക് വേഗത്തിൽ പോകനുള്ള സൗകര്യം ഇവ മാളുകളുടെ പ്രത്യേകതയാണ്. ) 
ലോകത്തെ ഏറ്റവും വലിയ ഷോപ്പിംഗ് മാൾ ചൈനയിലെ ഡോംഗ്വാൻ എന്ന സ്ഥലത്ത് സ്ഥിതി ചെയ്യുന്ന സൗത്ത് ചൈന മാൾ ആണ്. 600,000 ചതുരശ്രമീറ്റർ തറ വിസ്തൃതിയുള്ള ഈ മാളിൽ 1500 ലധികം സ്റ്റോറുകൾ ഉള്ളതായി കണക്കാക്കപ്പെടുന്നു

19 Links Mall Kannur Kerala 2017 106000 sq ft

20 Capital Mall Kannur Kerala (2014/2015)

21 G Mall Kannur Kerala (2015/2016)

22 Mint Mall Wayanadu Kerala 150000 sqft


</doc>
<doc id="136507" url="https://ml.wikipedia.org/wiki?curid=136507" title="ഹിന്ദുമതവും വിമർശനങ്ങളും">
ഹിന്ദുമതവും വിമർശനങ്ങളും

ഹിന്ദുമതത്തിലെ ആചാരങ്ങളും അനുഷ്ഠാനങ്ങളും പലരാലും വിമർശനങ്ങൾക്ക് വിധേയമായിട്ടുണ്ട്. ഹിന്ദു തത്ത്വശാസ്ത്രങ്ങളും പുരാണങ്ങളും വളരെ സങ്കീർണ്ണമാണെന്നും അതു സാധാരണ യുക്തിയോട് യോജിപ്പിലല്ല പോകുന്നതെന്നും എന്നും വിമർശകർ വാദിക്കുന്നു. ലൈംഗികതക്ക് പ്രാധാന്യം കൊടുക്കുന്ന ഖജുരാവോ തുടങ്ങിയ ക്ഷേത്രശില്പങ്ങളും വിമർശനങ്ങൾക്കു വിധേയമായിട്ടുണ്ട്. മുൻകാല ഹൈന്ദവ പരിഷ്കരണവാദികളായ രാജാ റാം മോഹൻ റോയി തുടങ്ങിയവർ ഹൈന്ദവ സമൂഹത്തിൽ നിലനിന്നിരുന്ന സതി, ബാല്യവിവാഹം എന്നിവയെ നിശിതമായി വിമർശിച്ചിട്ടുണ്ട്. എന്നാൽ ഇത്തരം ആചാരങ്ങൾ കാലാന്തരത്തിൽ ചില പ്രദേശങ്ങളിൽ പ്രത്യക്ഷപ്പെട്ടതാണെന്നും ഇതിന്‌ ഹിന്ദുമതവുമായി ബന്ധമില്ലെന്നും പറഞ്ഞ് ചില ഹൈന്ദവർ ഈ ആരോപണം അംഗീകരിക്കുന്നില്ല. പ്രധാനമായും മനുസ്മ്രിതിയിലും, ഹൈന്ദവ വേദങ്ങളിലും കാണപ്പെടുന്ന ചാതുർവർണ്ണ്യ സമ്പ്രദായമാണ് ജാതി വെറി ഊട്ടിയുറപ്പിക്കാൻ ഇടയാക്കിയതെന്ന് വിമർശകർ വാദിക്കുന്നു. ഹൈന്ദവ സന്ന്യാസിമാരും സാമൂഹിക പരിഷ്ക്കർത്താക്കളുമായ ശ്രീ നാരായണഗുരു, ചട്ടമ്പി സ്വാമികൾ തുടങ്ങിയവരും ജാതിയുടെ പേരിലുള്ള ഉച്ചനീചത്വങ്ങളെ നിശിതമായി വിമർശിച്ചിട്ടുണ്ട്. 

മനുഷ്യർ ദൈവത്തെ സംരക്ഷിക്കാൻ ശ്രമിക്കുന്നു, തങ്ങളുടെ രക്തത്തിലെ പാപം മാറ്റാൻ ഇഹലോകത്തു നിന്ന് ഭൂമിയിലേക്ക് ദൈവങ്ങൾ വരുന്നു, തങ്ങളുടെ ശരീരത്തിലെ മരണത്തിന്റെ അംശങ്ങൾ നീക്കാൻ ദൈവങ്ങൾ ശ്രമിക്കുന്നു, എന്നിട്ട് അവ മനുഷ്യർക്ക് നൽകാൻ ശ്രമിക്കുന്നു എന്നിവ പോലെയുള്ള മനസ്സിലാക്കാനും, വിശ്വസിക്കാനും ബുദ്ധിമുട്ടുള്ളതായ പുരാണകഥകൾ കേവലം മാനുഷിക ചിന്തകൾ മാത്രമാണെന്നും സാധാരണ ക്രിസ്തീയ യുക്തിയും ദൈവസങ്കല്പവുമായി പൊരുത്തപ്പെട്ടു പോകുന്നില്ലെന്നും വിമർശകർ വാദിക്കുന്നു. "ന്യു ലാറോസി പുരാണകഥ സർവ്വവിജ്ഞാനകോശം" ഇപ്രകാരം പറയുന്നു: "ഇന്ത്യൻ പുരാണകഥകൾ രക്ഷപെടാൻ കഴിയാത്തവിധം അഡംബരപൂർണ്ണമായി വളർന്ന ഒരു വനം പോലെയാണ്. ആ വനത്തിലേക്ക് നിങ്ങൾ കാലെടുത്തുവയ്ക്കുകയാണെങ്കിൽ നിങ്ങൾക്ക് സർവ്വവെളിച്ചവും നഷ്ടപ്പെടും, എതു വഴിയാണ് പോകേണ്ടതെന്ന് നിങ്ങൾക്ക് മനസ്സിലാകില്ല. ഒറ്റനോട്ടത്തിൽ ഒരാൾക്ക് ഇവയെ ലളിതമാക്കാൻ സാധിക്കില്ല. എന്നിരുന്നാലും ഏറ്റവും അനുകൂലമായ സന്ദർഭങ്ങളിൽ സത്യത്തിന്റെ പാതകൾ ഒരു പക്ഷേ കണ്ടെത്താനുള്ള സാധ്യത ഈ ബ്രഹുത് മേഖലയിൽ ഉണ്ടായിരുന്നേക്കാം"

ലൈംഗികത എടുത്തുകാട്ടുന്ന ക്ഷേത്ര ശില്പങ്ങളും ദൈവങ്ങളും വിമർശിക്കപ്പെട്ടിട്ടുണ്ട്. പുരാവസ്തു ഗവേഷകനായ സർ ജോൺ മാർഷൽ ഇപ്രകാരം എഴുതി: "ഗർഭിണിയായ വലിയ അമ്മ ദൈവത്തിന്റെ മിക്ക വിഗ്രഹങ്ങളും നഗ്നമായിട്ടുള്ളതാണ്, കൂടാതെ ഉയർന്ന കഴുത്തുപട്ടയാലും തലകെട്ടിന്നാലും ഉള്ളവയാണ്... അടുത്തത് ഒരു പുരുഷ ദൈവത്തിന്റെതാണ്, ചരിത്രപുരുഷനായി പറയപ്പെടുന്ന ശിവന്റെതാണ് അതെന്ന് ഒറ്റനോട്ടത്തിൽ തന്നെ മനസ്സിലാകും, അവയുടെ കാൽ പാദം പുരുഷ ലിംഗത്തിൽ തട്ടിനിൽക്കുന്നു (ശിവലിംഗത്തെ ഓർമ്മപ്പെടുത്തുന്നു), കൂടാതെ ചുറ്റും വന്യമൃഗങ്ങളാൽ അകമ്പടിക്കപെട്ടിരിക്കുന്നു (വന്യമൃഗങ്ങളുടെ ദൈവം എന്ന ശിവന്റെ നാമത്തിനനുരൂപമായി). ഉയർന്ന അവസ്ഥയിലുള്ള ശിവലിംഗത്തിന്റെയും, ഭഗത്തിന്റെയും (സ്ത്രീ ലൈംഗികാവയവം) കല്ലിൽ കൊത്തപ്പെട്ട പ്രതിമകൾ ധാരാളമായി കാണപ്പെടുന്നു...ഇവയെല്ലാം ആരാധ്യമായ ശിവലിംഗത്തിന്റെയും അദ്ദേഹത്തിന്റെ ഭാര്യയുടെ യോനിയിലേക്കും വിരൽചൂണ്ടപ്പെടുന്നവയാണ്." ശിവൻ കാമവിലാസങ്ങൾക്കും സമ്പുഷ്ടിക്കും പേരുകേട്ടവനാണ്. ശിവനെ ആരാധിക്കുന്നത് അദ്ദേഹത്തിന്റെ ഉയർത്തപ്പെട്ട ലിംഗത്തിന്റെ വിഗ്രഹങ്ങൾ ഉപയോഗിച്ചുകൊണ്ടാണ്. അമ്മദൈവമെന്നു വിശേഷിപ്പിക്കപ്പെടുന്ന ഭദ്രകാളി (ഇരുണ്ട-ഭൂമി ദൈവം) ഇടുപ്പുവരെ നഗ്നയായി കാണപ്പെടുന്നു, കൂടാതെ പാമ്പുകളാലും, തലയോട്ടികളാലും അവരെ അലങ്കരിച്ചിരിക്കുന്നു. മുൻ കാലങ്ങളിൽ അടിച്ചവശരാക്കപ്പെട്ട മനുഷ്യരെ തഗി (thugi) എന്നറിയപ്പെടുന്ന ഒരു കൂട്ടം വിശ്വാസികൾ ബലിയായി കാളിക്ക് അർപ്പിക്കുമായിരുന്നു, അതിൽ നിന്നാണ് തഗ് (thug) എന്ന ഇംഗ്ലിഷ് പദം തന്നെ ഉണ്ടായത്.

ഹൈന്ദവ പണ്ഡിതനായ സ്വാമി ശങ്കരാനന്ദ മാർഷലിന്റെ അനുമാനത്തോട് വിയോജിക്കുന്നു. ശിവലിംഗം "ആകാശത്തിലെ തീ അല്ലെങ്കിൽ ആകാശത്തെ സൂര്യനിലെ തീയെ" കുറിക്കാനാണ് ആദ്യകാലത്ത് ഉപയോഗിക്കപ്പെട്ടതെന്ന് അദ്ദേഹം വാദിക്കുന്നു. ലൈംഗിക ആരാധനാക്രമം...മതപരമായ ആരാധനാക്രമമായല്ല തുടങ്ങിയതെന്നും മറിച്ച് അത് ആദ്യം ഉണ്ടായിരുന്ന ആരാധനാക്രമത്തിന്റെ തരംതാഴ്ത്തപ്പെടൽ മൂലമുണ്ടായ പരിണതഫലമാണെന്നും അദ്ദേഹം പറയുന്നു. ആരാധകർക്കു തന്നെ ഉൾക്കൊള്ളാൻ കഴിയാത്ത അത്തരം ആചാരങ്ങൾ അവർ തന്നെ ഉണ്ടാക്കിയെടുത്തതാണെന്നും അദ്ദേഹം അഭിപ്രായപ്പെടുന്നു. ഹൈന്ദവ ആചാര രീതികൾക്കെതിരെയുള്ള പാശ്ചാത്യ വിമർശനങ്ങൾക്ക് മറുപടിയെന്ന നിലയിൽ പുറജാതിയ അടയാളമായ കുരിശിനെ ആരാധിക്കുന്ന രീതി "ക്രിസ്ത്യാനികളും ...ലൈംഗിക ആരാധനക്രമം നടത്തുന്നു" എന്നതിനു തെളിവാണെന്ന് അദ്ദേഹം ആരോപിക്കുന്നു.

സംസ്കൃത പണ്ഡിതയായ വെൺറ്റി ഡോണിഗർ ലൈംഗികത, രക്തം തുടങ്ങിയവ ഉൾപ്പെടുന്ന ഹൈന്ദവ ആചാരങ്ങളെ അവരുടെ "ദി ഹിന്ദുസ്:ആൻ അൾറ്റർനേറ്റിവ് ഹിസ്റ്ററി" എന്ന 2009-ലെ പുസ്തകത്തിൽ വിമർശിക്കുകയുണ്ടായി. ഈ പുസ്തകം 2009-ൽ ഇന്ത്യയിൽ മികച്ച പുസ്തകമായിരുന്നെന്ന് റിപ്പോർട്ട് ചെയ്യപ്പെടുന്നു. റിഗ്വേദം 10.62-ൽ ഒരു സ്ത്രീ തന്റെ സഹോദരനെ തന്റെ കിടക്കയിൽ കണ്ടെത്തിയേക്കാം എന്നാണ് പരിഭാഷയെന്ന് അവർ പറയുന്നു. വ്യത്യസ്ത പുരുഷ ദൈവങ്ങളെ പ്രാർത്ഥിക്കുന്ന ഒരു സ്ത്രീയെക്കുറിച്ചും തന്റെ കാമുകിയെ വഞ്ചിച്ചു കൊണ്ട് ജീവിക്കുന്ന ഒരു പുരുഷനെകുറിച്ചുമൊക്കെ അവരുടെ പുസ്തകം പ്രതിപാദിക്കുന്നു. ഇവരുടെ പുസ്തകം പരക്കെ വിമർശനങ്ങൾക്കും വിവാദങ്ങൾക്കും വിധേയമായിട്ടുണ്ട്. മനഃപൂർവം ഹൈന്ദവരെ വിമർശിക്കുകയാണെന്നും, അവർക്ക് പണ്ഡിത്യം ഇല്ലെന്നും, മുൻവിധിയോടെയാണ് അവർ ആ പുസ്തകം എഴുതിയതെന്നും ഹൈന്ദവരും മറ്റ് ചില പണ്ഡിതന്മാരും ആരോപിക്കുന്നു.



</doc>
<doc id="136517" url="https://ml.wikipedia.org/wiki?curid=136517" title="ഡ്രീം ഓഫ് ദി റെഡ് ചേബർ">
ഡ്രീം ഓഫ് ദി റെഡ് ചേബർ

ചൈനയിലെ ചിരസമ്മതമായ നാലു നോവലുകളിൽ ഒന്നാണ് ഡ്രീം ഓഫ് ദി റെഡ് ചേബർ (english: Dream of the Red Chamber, simplified Chinese: 红楼梦; traditional Chinese: 紅樓夢; pinyin: Hóng Lóu Mèng; Wade–Giles: Hung Lou Meng), ക്വിങ് രാജവംശക്കാലത്ത്, ഏകദേശം 18 ആം നൂറ്റണ്ടിന്റെ മധ്യഭാഗത്ത്, കോ യൂകിൻ (Cao Xueqin) എന്ന ചൈനീസ് എഴുത്തുകാരനാണ് ഇത് രചിച്ചത്. ചൈനീസ് സാഹിത്യത്തിന്റെ നാഴികക്കല്ലായി ഈ നോവലിനെ വിശേഷിപ്പിക്കുന്നു. ഈ രചനയെക്കുറിച്ച് മാത്രം പഠിക്കുവാനായി "റീഡോളജി" എന്ന പഠന ശാഖ പ്രവർത്തിക്കുന്നു. 


</doc>
<doc id="136530" url="https://ml.wikipedia.org/wiki?curid=136530" title="ഒബ്രോൺ മാൾ">
ഒബ്രോൺ മാൾ

കൊച്ചിയിൽ സ്ഥിതിചെയ്യുന്ന ഒരു ഷോപ്പിങ്മാളാണ് ഒബ്രോൺ മാൾ. ഇടപ്പള്ളിയിൽ നിന്നും വൈറ്റിലയിലേക്കുള്ള ബൈപ്പാസ് റോഡിലാണ് ഇത് സ്ഥിതിചെയ്യുന്നത്. അഞ്ചുനിലകളിലായി വിവിധ കച്ചവടസ്ഥാപനങ്ങൾ ഇതിൽ പ്രവർത്തിക്കുന്നു. റിലയൻസ് ഗ്രൂപ്പിന്റെ സ്ഥാപനങ്ങളാണ് പ്രധാനമായും ഇവിടെയുള്ളത്. റിലയൻസ് സൂപ്പർ, റിലയൻസ് ട്രെന്റ്സ്, റിലയൻസ് ടൈംഔട്ട്, റിലയൻസ് ഫുട്പ്രിന്റ് എന്നിവയാണവ. സിനിമാക്സ് എന്ന കമ്പനിയുടെ നാല് സ്ക്രീൻ മൾട്ടിപ്ലക്സ് തീയറ്റർ ഇവിടെ പ്രവർത്തിക്കുന്നു. ഫുഡ്സർക്കിൾ എന്ന റെസ്റ്റോറന്റും ഇവിടെയുണ്ട്. രാവിലെ 10 മണി മുതൽ രാത്രി 10 മണിവരെയാണ് മാൾ പ്രവർത്തിക്കുന്നത് . 2017 മെയ് പതിനാറിന് ഒബറോൺ മാളിന്റെ നാലാം നിലയിൽ അഗ്നി ബാധ ഉണ്ടായെങ്കിലും കാര്യമായ നാശനഷ്ടങ്ങൾ ഒന്നും സംഭവിച്ചില്ല 



</doc>
<doc id="136543" url="https://ml.wikipedia.org/wiki?curid=136543" title="കാസ്പെർസ്കൈ ആൻറിവൈറസ്">
കാസ്പെർസ്കൈ ആൻറിവൈറസ്

കാസ്പെർസ്കൈ ലാബ് പുറത്തിറക്കുന്ന ആൻറിവൈറസ് പ്രോഗ്രാമാണ്‌ "കാസ്പെർസ്കൈ ആൻറിവൈറസ്".
ഇത് മാൽവെയർ,വൈറസ് ആക്രമണത്തിൽ നിന്നും കമ്പ്യൂട്ടറിന്‌ രക്ഷ നൽകാനായാണ്‌ ഇത് രൂപകൽപന ചെയ്തിരിക്കുന്നത്.
ഇത് മൈക്രോസോഫ്റ്റ് വിൻഡോസ് കൂടാതെ മാക്ക് ഒ.എസ്., ലിനക്സ് ഓപ്പറേറ്റിങ്ങ് സിസ്റ്റത്തിലും ചേർന്ന് പ്രവർത്തിക്കുന്നു.

കാസ്പെർസ്കൈ ആൻറിവൈറസും കാസ്പെർസ്കൈ ഇൻറർനെറ്റ് സെക്യൂരിറ്റ്യുമായി നോക്കുമ്പോൾ ചില പോരായ്മകൾ ഇതിനുണ്ട്.
personal firewall, HIPS, AntiSpam, AntiBanner and parental control tools. തുടങ്ങിയ സ്ങ്കേതങ്ങളൊന്നും കാസ്പെർസ്കൈ ആൻറിവൈറസിൽ ലഭ്യമല്ല.




</doc>
<doc id="136546" url="https://ml.wikipedia.org/wiki?curid=136546" title="നിത്യരക്ഷ">
നിത്യരക്ഷ

പല മതഗ്രന്ഥങ്ങളിലും പൊതുവായുള്ള പ്രതിപാദ വിഷയങ്ങളിൽ ഒന്നാണ് മരണശേഷമുള്ള ജീവിതത്തെക്കുറിച്ചുള്ള വിവരണങ്ങൾ. സ്വർഗ്ഗത്തിലെ നിത്യസമ്മാനത്തിന്റേയോ നരകത്തിലെ ശിക്ഷയുടേയോ രൂപത്തിലുള്ള മരണാനന്തരജീവിതത്തെക്കുറിച്ചുള്ള പരാമർശങ്ങൾ ക്രിസ്ത്യാനികളുടെ വിശുദ്ധ ഗ്രന്ഥമായ ബൈബിളിലും ഇസ്ലാം മതവിശ്വാസികളുടെ പവിത്ര ഗ്രന്ഥമായ ഖുർ ആനിലും കാണാം. റബൈനിക യഹൂദതയും ഈ വിശ്വാസം ഏറെക്കുറെ പിന്തുടരുന്നു. 
നിത്യരക്ഷപോലെ നരകശിക്ഷയും നിത്യകാലത്തേക്കുള്ളതാണ് എന്നാണ് മുഖ്യധാരാ ക്രൈസ്തവസഭകളുടെ വിശ്വാസം. എന്നാൽ എതിർ അഭിപ്രായം പുലർത്തുന്ന ചില വിഭാഗങ്ങളും ഉണ്ട്. 

ദൈവത്തോടൊത്ത് നിത്യവും വസിക്കേണ്ടതിനാണ് ദൈവം മനുഷ്യനെ സൃഷ്ടിച്ചത്. എന്നാൽ സ്വതന്ത്രമായ ഇച്ഛാശക്തിയും, തിരഞ്ഞെടുക്കുവാനുള്ള അവകാശവും തെറ്റായി വിനിയോഗിച്ച ആദിമനുഷ്യനായ ആദം ദൈവത്തോട് അനുസരണക്കേട് കാണിച്ച് ദൈവിക കൂട്ടായ്മയിൽ നിന്നും അകന്നുപോയി. പാപത്തിന്റെ ശിക്ഷയായ നിത്യമരണത്തിന് അവൻ അർഹനായി തീർന്നു. ബൈബിൾ പ്രഖ്യാപിക്കുന്നത്, എല്ലാ മനുഷ്യരും പാപികളാണ് എന്നാണ്. ആദമിന്റെ സന്തതിപരമ്പരയായ മാനവവംശം പാപത്തിന്റെ അടിമത്തത്തിലായി. നീതിമാനായ ദൈവത്തിന് പാപത്തെ ശിക്ഷിക്കാതിരിക്കുവാൻ സാധിക്കില്ല. പാപത്തിന്റെ ശംബളം മരണമത്രേ എന്ന് ദൈവവചനം വ്യക്തമാക്കുന്നു. പാപിയായിതീർന്ന മനുഷ്യരുടെ കേവലമായ ഏതെങ്കിലും കർമ്മങ്ങളോ, സത്പ്രവർത്തികളോ, സ്വയംപീഡകളോ, ധാനധർമ്മങ്ങളോ, അനുഷ്ഠാനങ്ങളോ അവന് ദൈവവുമായുണ്ടായിരുന്ന ബന്ധത്തിലേക്ക് തിരിച്ച് പോകുവാൻ സാധ്യമല്ല. 
എന്നാൽ സ്നേഹവാനായ ദൈവം ഒരു രക്ഷാമാർഗ്ഗം ഒരുക്കി. ദൈവിക ത്രിത്വത്തിലെ മൂന്നാമനായ പുത്രനെ (യേശുക്രിസ്തുവിനെ) ഭൂമിയിലേക്ക് അയച്ചു. സർവ്വ മാനവരാശിയുടെയും സകല തെറ്റുകളും സ്വയം ഏറ്റെടുത്തുകൊണ്ട് അവർക്ക് പകരമായി യേശുക്രിസ്തു കാൽവറി ക്രൂശിൽ പാപപരിഹാരബലിയായി തന്റെ ജീവനെ അർപ്പിച്ചു. പിതാവായ ദൈവം തന്റെ പുത്രന്റെ പാപപരിഹാരബലിയിൽ പ്രസാദിച്ചതിന്റെ അടയാളമായി യേശുക്രിസ്തു മൂന്നാം നാൾ ഉയിർത്തെഴുന്നേറ്റു. ഉയിർത്തെഴുന്നേറ്റ ക്രിസ്തു നാല്പത് ദിവസങ്ങളോളം അഞ്ഞൂറിൽ അധികം പേർക്കു പ്രത്യക്ഷനായി താൻ ഉയിർത്തെഴുന്നേറ്റിരിക്കുന്നു എന്ന് സ്ഥാപിച്ചതിന് ശേഷം സ്വർഗ്ഗാരോഹണം ചെയ്തു.

ഒരു വ്യക്തി താൻ ഒരു പാപിയാണെന്ന് ദൈവത്തോട് സമ്മതിക്കുകയും, തന്റെ തെറ്റുകൾ ഏറ്റുപറയുകയും, യേശുക്രിസ്തുവിന്റെ മരണം തന്റെ പാപങ്ങൾക്ക് പകരമായിട്ടാണെന്ന് വിശ്വസിക്കയും, മരണത്തെ ജയിച്ച് ഉയിർത്തെഴുന്നേറ്റ യേശുവിനെ തന്റെ ജീവിതത്തിന്റെ നാഥനും കർത്താവുമായി അംഗീകരിക്കുകയും ചെയ്യുമ്പോൾ ആ വ്യക്തിയുടെ പാപങ്ങൾ ക്ഷമിക്കപ്പെടുമെന്നും ദൈവവുമായുള്ള ബന്ധം യഥാസ്ഥാനപ്പെട്ട് നിത്യജീവന് അവകാശിയായി തീരുമെന്നും ബൈബിൾ വ്യക്തമാക്കുന്നു. ദൈവമക്കളാകുക, രക്ഷിക്കപ്പെടുക, വീണ്ടും ജനനം പ്രാപിക്കുക എന്നീ പ്രയോഗങ്ങളെല്ലാം ഇതാണ് അർത്ഥമാക്കുന്നത്. 
നിത്യരക്ഷ ദൈവം സൌജന്യമായി 
നൽകുന്നതും വിശ്വാസത്താൽ ഓരോ വ്യക്തികളും ഏറ്റെടുക്കേണ്ടതുമാണ് എന്നതിന് അനേക വാക്യങ്ങൾ വേദപുസ്തകത്തിൽ തെളിവായുണ്ട്.
യേശുക്രിസ്തുവിന്റെ ജനനത്തിന് അനേക നുറ്റാണ്ടുകൾക്ക് മുമ്പ് എഴുതപ്പെട്ട ബൈബിൾ പഴയനിയമ പുസ്തകങ്ങളിലും യേശുക്രിസ്തുവിന്റെ ജനനവും, ശുശ്രൂഷയും, മരണവും, ഉയിർത്തെഴുന്നേല്പുമെല്ലാം പ്രവചന രൂപത്തിൽ രേഖപ്പെടുത്തപ്പെട്ടിട്ടുണ്ട്. ഇതിന്റെ നിവൃത്തീകരണം പുതിയനിയമ പുസ്തകങ്ങളിലും രേഖപ്പെടുത്തിയിട്ടുണ്ട്. 

തന്നിൽ വിശ്വസിക്കുന്നവരെ ചേർത്തുകൊള്ളാനും വിശ്വസിക്കാത്തവരെ ന്യായംവിധിക്കുവാനും യേശുക്രിസ്തു വീണ്ടും വരുമെന്നും ബൈബിൾ വ്യക്തമാക്കുന്നു. 


</doc>
<doc id="136548" url="https://ml.wikipedia.org/wiki?curid=136548" title="വീഡിയോക്കോൺ ഡി2എച്ച്">
വീഡിയോക്കോൺ ഡി2എച്ച്

ഭാരത് ബിസിനസ് ചാനൽ ലിമിറ്റഡിന്റെ ഡി.ടി.‌എച്ച്. സേവനമാണ് വീഡിയോകോൺ ഡി.റ്റി.എച്ച്. എന്നറിയപ്പെടുന്നത്. MPEG-4,DVB-S2 എന്നീ സാങ്കേതികവിദ്യകളിലുള്ള സംപ്രേഷണമാണ് വീഡിയോകോണിന്റേത്.


</doc>
<doc id="136555" url="https://ml.wikipedia.org/wiki?curid=136555" title="ഹഗ്ഗായിയുടെ പുസ്തകം">
ഹഗ്ഗായിയുടെ പുസ്തകം

എബ്രായ ബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു ലഘുഗ്രന്ഥമാണ് ഹഗ്ഗായിയുടെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ ചേർന്ന "ചെറിയ പ്രവാചകന്മാർ" എന്ന വിഭാഗത്തിന്റെ ഭാഗമയാണ് ഇതു മിക്കവാറും ബൈബിൾ സംഹിതകളിൽ കാണുന്നത്. പേർഷ്യൻ വാഴ്ചക്കാലത്ത് ബാബിലോണിലെ പ്രവാസത്തിൽ നിന്നു സെറുബ്ബാബേലിന്റെ നേതൃത്വത്തിൽ യെരുശലേമിൽ മടങ്ങി വന്ന ഇസ്രായേൽക്കാരോട്, നബുക്കദ്നസ്സറിന്റെ സൈന്യം നശിപ്പിച്ച അവരുടെ പുരാതന ദേവാലയം പുനർനിർമ്മിക്കാനുള്ള ആഹ്വാനമാണ് ഈ കൃതി മുഖ്യമായും. പേർഷ്യൻ രാജാവായ ദാരിയസിന്റെ വാഴ്ചയുടെ രണ്ടാം വർഷം, ക്രി.മു. 520-ലെ മൂന്നു മാസങ്ങളാണ് ഇതിലെ ദർശനങ്ങളുടെ കാലമായി പറയപ്പെടുന്നത്. ചെറിയ പ്രവാചകന്മാരുടെ 12 ഗ്രന്ഥങ്ങളിൽ, കൃത്യമായ കാലസൂചനകൾ അടങ്ങുന്ന രണ്ടെണ്ണത്തിൽ ഒന്നിതാണ്. രണ്ടാമത്തേത് സഖറിയായുടെ പുസ്തകമാണ്. ഈ രണ്ടു പ്രവാചകന്മാരും സമകാലീനരും സഹപ്രവർത്തകരും ആയിരുന്നുവെന്നതിന് എബ്രായബൈബിളിൽ തന്നെയുള്ള എസ്രായുടെ പുസ്തകത്തിൽ സൂചനയുണ്ട്. 

പ്രവാചകനെക്കുറിച്ച് വ്യക്തിപരമായ വിവരങ്ങളൊന്നും ഈ കൃതിയിലോ ബൈബിളിലെ ഇതരഗ്രന്ഥങ്ങളിലോ ഇല്ല. ഈ ഗ്രന്ഥത്തിലെ പ്രവചനങ്ങൾ നടത്തുമ്പോൾ ഹഗ്ഗായി പടുവൃദ്ധനായിരുന്നു എന്ന് അനുമാനിക്കുന്നവരുണ്ട്. പുനർനിർമ്മിതമായിക്കൊണ്ടിരുന്ന ദേവാലയത്തിന്റെ അവസ്ഥയെ ബാബിലോണിയർ നശിപ്പിച്ച പഴയ ദേവാലയത്തിന്റെ പ്രൗഢിയുമായി താരതമ്യം ചെയ്യുന്നതു കൊണ്ട് പഴയ ദേവാലയം കണ്ടിട്ടുള്ളവനായിരുന്നു ഗ്രന്ഥകാരനെന്നും പ്രവാസിയായി ബാബിലോണിലേക്കു പോവുകയും അര നൂറ്റാണ്ടിലേറെ ദീർഘിച്ച പ്രവാസത്തെ അതിജീവിച്ച് വാർദ്ധക്യത്തിൽ മടങ്ങിയെത്തുകയും ചെയ്തവരിൽ ഒരാളായിരുന്നു അദ്ദേഹമെന്നുമാണ് വാദം.

പേർഷ്യയിലെ ദാരിയസ് രജാവിന്റെ വാഴ്ചയുടെ രണ്ടാം വർഷം ആറാം മാസം 1-ആം ദിവസം മുതൽ ഒൻപതാം മാസം 24-ആം ദിവസം വരെയുള്ള 4 മാസക്കാലത്തിനിടെ ഹഗ്ഗായിക്കു ലഭിച്ചതായി പറയപ്പെടുന്ന നാല് അരുളപ്പാടുകളാണ് രണ്ടദ്ധ്യായങ്ങൾ മാത്രമുള്ള ഈ കൃതിയുടെ ഉള്ളടക്കം. 
ആറാം മാസം 1-ആം ദിവസം ലഭിച്ച ആദ്യത്തെ അരുളപ്പാടും അതിന്റെ അതിന്റെ ഫലങ്ങളുമാണ് ഒന്നാം അദ്ധ്യായത്തിലുള്ളത്. നശിപ്പിക്കപ്പെട്ട ദേവാലയത്തിന്റെ പുനർനിർമ്മാണം വൈകുന്നത്, ജനങ്ങളെ ബാധിച്ചിരുന്ന ദാരിദ്യവും ഇല്ലായ്മകളും മൂലമാണെന്ന വിശദീകരണം തള്ളിക്കളയുകയാണ് പ്രവാചകൻ ഇവിടെ. ദേവാലയം നിർമ്മിക്കപ്പെടാതെ കിടക്കുന്നതാണ് എല്ലാ അഭിവൃദ്ധിയില്ലായ്മയുടേയും കാരണമെന്ന എതിർവാദമാണ് അദ്ദേഹം അവതരിപ്പിച്ചത്. കർത്താവിന്റെ ആലയം നശിച്ചു കിടക്കെ ജനങ്ങൾക്ക് മച്ചിട്ട വീടുകളിൽ താമസിക്കാൻ സമയമായില്ലെന്ന് ഹഗ്ഗായി കരുതി. "നിങ്ങൾ മലമുകളിൽ ചെന്നു തടികൊണ്ടു വന്ന് ആലയം നിർമ്മിക്കുക. അപ്പോൾ ഞാൻ പ്രസാദിക്കും" എന്നായിരുന്നു അരുളപ്പാട്. പ്രവാചകന്റെ വചനങ്ങൾ കേട്ട് ആവേശഭരിതരായ ജനനേതാവ് സെറുബ്ബാബേലും പുരോഹിതനായ യോശുവായും ജനത്തിന്റെ ശിഷ്ടഭാഗം മുഴുവനും ദേവാലയത്തിന്റെ പുനർ നിർമ്മാണത്തിൽ പങ്കുചേരുന്നു.

7-ആം മാസം 21-ആം ദിവസം കിട്ടിയ രണ്ടാമത്തെ അരുളപ്പാടിൽ, നിർമ്മിതമായിക്കൊണ്ടിരുന്ന ദേവാലയത്തെ, നശിപ്പിക്കപ്പെട്ട പഴയ ദേവാലയവുമായി താരതമ്യപ്പെടുത്തി നിസ്സാരവൽക്കേണ്ടതില്ലെന്ന ഉപദേശമാണുള്ളത്. താമസിയാതെ പുതിയ ദേവാലയം പഴയതിനെ അതിശയിക്കുംവിധം മഹതമുള്ളതാകും. കരയേയും കടലിലേയും ഭൂ-സ്വർഗ്ഗങ്ങളേയും കർത്താവ് താമസിയാതെ ഇളക്കിമറിക്കുമ്പോൾ എല്ലായിടത്തു നിന്നും ധനം ഇങ്ങോട്ടു പ്രവഹിക്കും. 

9-ആം മാസം 24-ആം ദിവസം ലഭിച്ച മൂന്നം ദർശനത്തിൽ കർത്താവിന്റെ നിദ്ദേശമനുസരിച്ച് പ്രവാചകൻ ദേവാലയ വിധിയുടെ ശുദ്ധാശുദ്ധിമുറകളെ സംബന്ധിച്ച ചില പ്രശ്നങ്ങൾ പുരോഹിതർക്കു മുൻപിൽ ഉന്നയിച്ച് പരിഹാരം തേടുന്നു. ഇപ്പോഴത്തെ ഇല്ലായ്മകളെക്കുറിച്ച് ആവലാതിപ്പെടേണ്ടതില്ലെന്നും ദേവാലയത്തിന്റെ നിർമ്മാണം തുടങ്ങിയ സ്ഥിതിയ്ക്ക് ഇനി ജനങ്ങളുടെ ആവലാതികൾക്ക് അറുതിയുണ്ടാകുമെന്നുമുള്ള ആശ്വാസവും ആ ദർശനത്തിൽ ലഭിക്കുന്നു.

അതേദിവസം തന്നെ ലഭിച്ച രണ്ടാം ദർശനത്തിൽ ദാവീദുരാജാവിന്റെ വംശജനായ ജനനേതാവ് സെറുബ്ബാബേലിനെ കേന്ദ്രീകരിച്ച് ഇസ്രായേലിന്റെ ഭാവിയെക്കുറിച്ചുള്ള പ്രത്യാശയുണർത്തുന്ന പ്രവചനങ്ങളാണ്.


</doc>
<doc id="136556" url="https://ml.wikipedia.org/wiki?curid=136556" title="ക്ലോക്ക്‌സ്പീഡ്">
ക്ലോക്ക്‌സ്പീഡ്

മൈക്രോപ്രൊസസ്സർ ഇന്റസ്റ്റ്രക്ഷനുകളെ എക്സിക്യൂട്ട് ചെയ്യുന്ന വേഗമാണു ക്ലോക്ക് സ്പീഡ് അഥവാ ക്ലോക്ക് റേറ്റ്. ക്ലോക്ക് സ്പീഡ് അളക്കുന്നത് ആവൃത്തിയുടെ SI യൂണിറ്റ് ആയ ഹെർട്സ് (Hz) ൽ ആണ്. 300 MHz പ്രോസസ്സറിലെ ക്ലോക്ക് ഒരു സെക്കന്റിൽ 300 ദശലക്ഷം തവണ ടിക്ക് ചെയ്യും എന്നു കരുതാം. ഈ ഓരോ ടിക്കിലും ഒരോ പ്രവർത്തനങ്ങൾ നടക്കുന്നു. ഓരോ ഇൻസ്റ്റ്രക്ഷനുകളും എക്സിക്ക്യൂട്ട് ചെയ്യുവാനായി സി.പി.യു വിനു നിശ്ചിത എണ്ണം ക്ലോക്ക് സൈക്കിളുകൾ ആവശ്യമാണു. ക്ലോക്ക് സ്പീഡ് കൂടുമ്പോൾ എക്സിക്ക്യൂട്ട് ചെയ്യപ്പെടുന്ന ഇൻസ്റ്റ്രക്ഷനുകളുടെ ഏണ്ണവും വർദ്ധിക്കുന്നു. നിലവിലുള്ള മൈക്രോപ്രോസസ്സറുകളുടെ ക്ലോക്ക് സ്പീഡ് മെഗാഹെർട്ട്സിലോ (MHz) ജിഗാഹെർട്ട്സിലോ (GHz) ആണു സൂചിപ്പിക്കുന്നത്. എന്നാൽ ആദ്യകാലങ്ങളിലെ കപ്യുട്ടറുകളുടെ ക്ലോക്ക് സ്പീഡ് Hz ലും KHz ലും ആയിരുന്നു അളന്നിരുന്നത്. പക്ഷേ 21-ാം നൂറ്റാണ്ടോടുകൂടി പ്രൊസസ്സറുകളുടെ സ്പീഡ് GHz ൽ പരാമർശിക്കുന്ന സ്ഥിതി വന്നു. ഒരേ തരത്തിലുള്ള പ്രൊസസ്സറുകൾ തമ്മിൽ താരതമ്യം ചെയ്യുമ്പോൾ മാത്രമേ ക്ലോക്ക് സ്പീഡ് ഒരു പ്രധാന ഘടകമായി ഇന്ന് പരിഗണിക്കാറുള്ളൂ. ഇന്നു നിലവിലുള്ള പ്രൊസസ്സറുകളുടെ പ്രവർത്തനമികവ് മറ്റു പല കാര്യങ്ങളെയും ആശ്രയിച്ചിരിക്കുന്നു എന്നതാണ് ഇതിനു കാരണം. വീഡിയോ കാർഡ്, സി.പി.യു എന്നിവ നിർമ്മിക്കുന്ന കമ്പനികൾ കൂടുതൽ ക്ലോക്ക് സ്പീഡ് ഉള്ള ഉത്പന്നങ്ങൾക്ക് കൂടുതൽ വില ഈടാക്കുന്നതായി കാണുന്നു.


</doc>
<doc id="136558" url="https://ml.wikipedia.org/wiki?curid=136558" title="പുതുമല">
പുതുമല

പത്തനംതിട്ട ജില്ലയിലെ അടൂർ താലൂക്കിലെ ഏഴംകുളം ഗ്രാമപഞ്ചായത്തിലെ ഒന്നാം വാർഡിൽ പെടുന്ന ഗ്രാമമാണ് പുതുമല.


</doc>
<doc id="136568" url="https://ml.wikipedia.org/wiki?curid=136568" title="മിനിക്കോയ്">
മിനിക്കോയ്

ലക്ഷദ്വീപ് സമൂഹത്തിലെ ഒരു ദ്വീപാണ് മിനിക്കോയ് അഥവാ മലിക്കു. ഇവിടെ, സമീപ രാജ്യമായ മാലദ്വീപിലെ ഭാഷകളുമായി സാമ്യമുള്ള മഹൽ ഭാഷയാണു സംസാരിക്കപ്പെടുന്നത്. മലികു ദ്വീപിന് സാംസ്കാരികമായി ലക്ഷ്ദ്വീപിനേക്കാൾ മാലിദ്വീപിനോടാണ് സാമ്യം. 9o ചാനൽ മലികു ദ്വീപിനെ മറ്റു ദ്വീപുകളിൽ നിന്നും വേർത്തിരിക്കുന്നു.



</doc>
<doc id="136572" url="https://ml.wikipedia.org/wiki?curid=136572" title="വഴിയോരക്കാഴ്ചകൾ">
വഴിയോരക്കാഴ്ചകൾ

തമ്പി കണ്ണന്താനത്തിന്റെ സംവിധാനത്തിൽ മോഹൻലാൽ, രതീഷ്, അംബിക എന്നിവർ പ്രധാനവേഷങ്ങളിൽ അഭിനയിച്ച് 1987-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് വഴിയോരക്കാഴ്ചകൾ. ഷാരോൺ പിൿചേഴ്‌സിന്റെ ബാനറിൽ തമ്പി കണ്ണന്താനം നിർമ്മിച്ചിരിക്കുന്ന ഈ ചിത്രം ജൂബിലി പിൿചേഴ്സ് ആണ് വിതരണം ചെയ്തത്. കഥയും തിരക്കഥയും സംഭാഷണവും രചിച്ചത് ഡെന്നീസ് ജോസഫ് ആണ്.

ഷിബു ചക്രവർത്തി എഴുതിയ ഗാനങ്ങളുടെ സംഗീതസംവിധാനം നിർവ്വഹിച്ചത് എസ്.പി. വെങ്കിടേഷ് ആണ്. ഗാനങ്ങൾ വിപണനം ചെയ്തത് രഞ്ജിനി കസെറ്റ്സ് ആണ്.



</doc>
<doc id="136586" url="https://ml.wikipedia.org/wiki?curid=136586" title="പോലീസ് (ചലച്ചിത്രം)">
പോലീസ് (ചലച്ചിത്രം)

പോലീസ് വി. കെ. പ്രകാശ് സംവിധാനം നിർവഹിച്ച് 2005 ഇൽ പുറത്തിറങ്ങിയ മലയാളം ചലച്ചിത്രമാണ്.


</doc>
<doc id="136590" url="https://ml.wikipedia.org/wiki?curid=136590" title="വീരമാർത്താണ്ഡവർമ്മ">
വീരമാർത്താണ്ഡവർമ്മ

കേരളോല്പത്തി എന്ന പുസ്തക് മനുസരിച്ച ഇദ്ദേഹം കലിവർഷം 3831(ക്രി പി 731 ൽ ഭരണമാരംഭിച്ചു. ഹിരണ്യഗർഭവും തുലാപുരുഷദാനവും നടത്തി.വളരെക്കാലം ഭരിച്ചു. തിരുവിതാംകൂർ രാജാവായിരുന്നു ഇദ്ദേഹം. 


</doc>
<doc id="136591" url="https://ml.wikipedia.org/wiki?curid=136591" title="വീരരാമമാർത്താണ്ഡവർമ്മ">
വീരരാമമാർത്താണ്ഡവർമ്മ

1335ൽ 28ആം വയസ്സിൽ ഭരണമേറ്റു. ആറ്റിങ്ങൽ മൂത്തറാണിയുടെ പുത്രനാണ്. പത്മനാഭക്ഷേത്രത്തിനടുത്തുള്ള കൊട്ടാരം പുനർനിർമ്മിക്കയും അതിനുചുറ്റും കോട്ട നിർമ്മിക്കുകയും ചെയ്തു. 40 വർഷം പ്രജാതത്പര ഭരണാനന്തരം മൃതിയടഞ്ഞു 


</doc>
<doc id="136592" url="https://ml.wikipedia.org/wiki?curid=136592" title="ഉദയ മാർത്താണ്ഡ വർമ്മ">
ഉദയ മാർത്താണ്ഡ വർമ്മ

വീരമാർത്താണ്ഡവർമ്മക്കു ശേഷം അദ്ദേഹത്തിന്റെ അനന്തരവൻ (പേരജ്ഞാതം) അഞ്ജാതനാമ ഭരിച്ചു. ക്രിസ്തുവർഷം 802-ൽ ഉദയമാർത്താണ്ഡവർമ്മ ഭരണമേറ്റെടുത്തു. വിദ്യാസമ്പന്നനും സംസ്കൃതചിത്തനുമായിരുന്നു. നാടിനു ഉത്ഘർഷമുണ്ടായ കാലമായി കണക്കാക്കപ്പെടുന്നു. ഇക്കാലത്ത് തിരുവിതാംകൂർ രാജകുടുംബം അഞ്ചു താവഴികളായി (വേണാട്, തിരുവിതാംകോട് (ശ്രീവാഴുംകോട്), തൃപ്പാപ്പൂർ(ശ്രീപാത), ചേരവായി (ശ്രിവായ), ദേശിങ്ങനാട്(ജയതുംഗനാട്)} എന്നീ സ്വരൂപങ്ങളായി വസിച്ചിരുന്നു. പിന്നീട് തിരുവിതാംകൂർ എന്നു മാത്രം അറിയാൻ തുടങ്ങി.

പുതിയ കൊല്ലവർഷം ഇദ്ദേഹമാണ് ആരംഭിച്ചത്. 825 ആഗസ്ത് 15 നു ചിങ്ങം ഒന്നിന് ആരംഭിക്കുന്ന തരത്തിലായിരുന്നു അത്. വളരെയധികം ജ്യോതിശാസ്ത്രജ്ഞന്മാരുടെ സഹായത്തോടെ സൂര്യഗതിയും ജ്യോതി ചക്രസംവിധാനവും നിഷ്കൃഷ്ടമായി ഗണനം നടത്തിയായിരുന്നു അത്. 

അഞ്ചു ദിവസങ്ങൾക്കുശേഷം(കൊല്ലവർഷം 1 ചിങ്ങം 5) അഞ്ചു സ്വരൂപങ്ങളിലെ രാജാക്കന്മാരും പത്മനാഭസ്വാമി ക്ഷേത്ര പുരോഹിതനും മറ്റു മാടമ്പികളും ഒത്തുചേർന്ന് ക്ഷേത്രത്തിലെ വിശേഷങ്ങളുടെ ഒരു കലണ്ടർ രൂപപ്പെടുത്തി. ഈ തീരുമാനമനുസരിച്ചാണ് ഇന്നും ക്ഷേത്ര പടിത്തരങ്ങൾ നടത്തുന്നത്. 830 വരെ (കൊല്ല വർഷം 5 വരെ) ഇദ്ദേഹം ഭരിച്ചതായി കാണുന്നു. ഭരണ സംവിധാനത്തെ കുറിച്ചൊ അനന്തരാവകാശികളെക്കുറിച്ചോ കൂടുതൽ അറിവില്ല.


</doc>
<doc id="136594" url="https://ml.wikipedia.org/wiki?curid=136594" title="വാഴേങ്കട കുഞ്ചു നായർ">
വാഴേങ്കട കുഞ്ചു നായർ

പദ്മശ്രീ ബഹുമതി നേടിയ പ്രശസ്തനായ ഒരു കഥകളിനടനും ആചാര്യനുമാണ് വാഴേങ്കട കുഞ്ചുനായർ. കലാമണ്ഡലത്തിന്റെ ആദ്യത്തെ പ്രധാനാദ്ധ്യാപകനായിരുന്ന ഇദ്ദേഹം കഥകളിയെക്കുറിച്ച് നിരവധി ലേഖനങ്ങളും എഴുതിയിട്ടുണ്ട്. കഥകളിയിലെ നായക-പ്രതിനായക വേഷങ്ങളിലെല്ലാം സ്വകീയമാർഗ്ഗം അവലംബിച്ചതിന്റെ പേരിൽ ശ്രദ്ധേയനാണ്.

1909 സെപ്റ്റംബർ 9ന് പാലക്കാട് ജില്ലയിൽ കാറൽമണ്ണദേശത്ത് നെടുമ്പെട്ടി വീട്ടിൽ ഗണപതി നായരുടേയും ചേനമ്പുറത്ത് ഇട്ടിച്ചിരി അമ്മയുടേയും മകനായി ജനിച്ചു. ഗോകുലാഷ്ടമി ദിനത്തിൽ ജനിച്ചതിനാൽ "കൃഷ്ണൻ" എന്നാണ് മാതാപിതാക്കൾ അദ്ദേഹത്തിന് പേരിട്ടത്. "കുഞ്ചു" എന്നത് വിളിപ്പേരായിരുന്നു. കാറൽമണ്ണയാണ് മാതൃഗൃഹമെങ്കിലും അമ്മയുടെ ജ്യേഷ്ഠത്തിയോടൊന്നിച്ച് ജ്യേഷ്ഠത്തിയുടെ ഭർതൃഗൃഹം സ്ഥിതിചെയ്യുന്ന അടുത്ത ഗ്രാമമായ വാഴേങ്കടയിലായിരുന്നു കുഞ്ചു നായർ തന്റെ ശൈശവം ചെലവിട്ടത്. വാഴേങ്കട മലപ്പുറം ജില്ലയിൽ തൂതപ്പുഴയുടെ തീരത്ത് ഉള്ള ഒരു ചെറു ഗ്രാമം ആണ്. കുഞ്ചുനായർക്ക് ഏകദേശം ഒന്നര വയസ്സുള്ളപ്പോൾ അമ്മയുടെ ജ്യേഷ്ഠത്തി മരണപ്പെട്ടു. തുടർന്ന് അദ്ദേഹം അമ്മയും ജ്യേഷ്ഠൻ നാരായണനുമൊന്നിച്ച് സ്വഗ്രാമമായ കാറൽമണ്ണയിലേക്ക് മടങ്ങി. വെള്ളിനേഴി ഹയർ എലിമന്ററി സ്കൂളിൽ ആറാം തരെ വരെ പ്രാഥമിക പഠനം നടത്തി.

കൊല്ലവർഷം 1100 എടവം 26ന് (1925 ജൂൺ 28) കരിയാട്ടിൽ കോപ്പൻ നായരുടെ ശിക്ഷണത്തിൽ കുഞ്ചുനായർ കഥകളി പഠനം ആരംഭിച്ചു. കോപ്പൻ നായർ “ആശാരി കോപ്പൻ” എന്ന പേരിൽ പ്രസിദ്ധനായ കഥകളി നടനായിരുന്നു. ബകവധത്തിൽ ആശാരി ആയിരുന്നു അദ്ദേഹത്തിന്റെ പ്രസിദ്ധവേഷം. അതിനാൽ ആശാരി കോപ്പൻ നായരായി. തുടർന്ന് കല്ലുവഴി ഗോവിന്ദപ്പിഷാരടിയുടെ കീഴിലും 2 വർഷത്തോളം കഥകളി അഭ്യസിച്ചു. കുഞ്ചുനായരിലെ കഥകളി നടനെ വാർത്തെടുത്തത് അദ്ദേഹത്തിന്റെ പിൽക്കാല ഗുരുവായ പട്ടിക്കാംതൊടി രാവുണ്ണി മേനോനായിരുന്നു. കഥകളിയ്ക്ക് അമൂല്യമായ സംഭാവനകൾ ചെയ്ത മഹാനായിരുന്നു ശ്രീ പട്ടിക്കാംതൊടി രാവുണ്ണിമേനോൻ.

1925 ഡിസംബർ 20ന് (കൊല്ലവർഷം 1101 ധനു 6) വാഴേങ്കട നരസിംഹമൂർത്തി ക്ഷേത്രസന്നിധിയിൽ വെച്ചാണ് കുഞ്ചുനായർ അരങ്ങേറ്റം നടത്തിയത്. പുറപ്പാടിലെ കൃഷ്ണവേഷവും തുടർന്നുള്ള സുഭദ്രാഹരണം കളിയിലെ കൃഷ്ണവേഷവുമായിരുന്നു അന്ന് കുഞ്ചു നായർ കെട്ടിയത്. ഗുരുനാഥൻ പട്ടിക്കാംതൊടി രാവുണ്ണിമേനോനായിരുന്നു കൂട്ടുവേഷമായ അർജ്ജുനൻ കെട്ടിയിരുന്നത്.

ആദ്യഭാര്യ നാണിക്കുട്ടിയമ്മ വിഷജ്വരം ബാധിച്ച് 1945ൽ മരിച്ചതിനെ തുടർന്ന് അവരുടെ ഇളയസഹോദരിയായ ലക്ഷ്മിക്കുട്ടിയെ വിവാഹം ചെയ്തു.

പഠനം പൂർത്തിയാക്കിയ അദ്ദേഹം കോട്ടക്കൽ പി.എസ്.വി നാട്യസംഘത്തിൽ പ്രധാനാദ്ധ്യാപകനായി. തുടർന്ന് അദ്ദേഹം കലാമണ്ഡലത്തിലെ പ്രഥമപ്രിൻസിപ്പാൾ ആയി. 1960 ജൂലൈ മുതൽ കലാമണ്ഡലത്തിന്റെ പ്രിൻസിപ്പാൾ ആയി 1972 മാർച്ചിൽ റിട്ടയർ ചെയ്തു. 1981 ഫെബ്രുവരി 19ന് വാഴേങ്കട കുഞ്ചു നായർ അന്തരിച്ചു.

1971ൽ ഇന്ത്യാഗവണ്മെന്റ് അദ്ദേഹത്തെ പദ്മശ്രീ ബഹുമതി നൽകി ആദരിച്ചു.

കുഞ്ചുനായരുടെ സ്മരണാർത്ഥം കാറൽമണ്ണയിൽ വാഴേങ്കട കുഞ്ചുനായർ കഥകളി ട്രസ്റ്റ് രൂപീകരിച്ച് കഥകളിയുടെ ഉന്നമനത്തിനായി പ്രവർത്തിക്കുന്നു. "കളിവെട്ടം" എന്നപേരിൽ കുഞ്ചുനായരുടെ ലേഖനസമാഹാരം വാഴേങ്കട കുഞ്ചു നായർ ട്രസ്റ്റ് പ്രസിദ്ധീകരിച്ചിട്ടുണ്ട്.

പ്രിയപ്പെട്ട വേഷം നളചരിതം മൂന്നാം ദിവസത്തിലെ ബാഹുകൻ (കറുത്ത നളൻ) എന്ന് 22-11-1965ൽ എഴുതിയ ഒരു ലേഖനത്തിൽ സ്മരിക്കുന്നു.


</doc>
<doc id="136602" url="https://ml.wikipedia.org/wiki?curid=136602" title="പാണ്ടിപ്പട">
പാണ്ടിപ്പട

പാണ്ടിപ്പട റാഫി മെക്കാർട്ടിൻ സംവിധാനം നിർവഹിച്ച് 2005 ജൂലൈ നാലിന് പുറത്തിറങ്ങിയ ഒരു മലയാളചലച്ചിത്രമാണ്.

ആർ.കെ. ദാമോദരൻ, ചിറ്റൂർ ഗോപി, ഐ.എസ്. കുണ്ടൂർ, നാദിർഷ എന്നിവർ എഴുതിയ ഇതിലെ ഗാനങ്ങൾക്ക് ഈണം പകർന്നിരുന്നത് സുരേഷ് പീറ്റർസ് ആണ്. പശ്ചാത്തലസംഗീതം ചെയ്തിരിക്കുന്നത് എസ്.പി. വെങ്കിടേഷ്. ഗാനങ്ങൾ സത്യം ഓഡിയോസ് വിപണനം ചെയ്തിരിക്കുന്നു.



</doc>
<doc id="136603" url="https://ml.wikipedia.org/wiki?curid=136603" title="ആദിത്യ വർമ്മ (1661-1677)">
ആദിത്യ വർമ്മ (1661-1677)

ഉള്ളൂരിന്റെ ഉമാകേരളത്തിലെ പ്രധാന കഥാപാത്രമായ ചരിത്രപുരുഷൻ. ഇദ്ദേഹം ക്രി.വ.1661-ൽ ഭരണമേറ്റു. അക്കാലം തിരുവിതാംകൂർ എട്ടുവീട്ടിൽ പിള്ളമാരുടേയും മാടമ്പിമാരുടേയും സ്വാധീനത്തിലായിരുന്നു, ക്ഷേത്രഭരണം 8 പോറ്റിമാരുടെ യോഗത്തിനായിരുന്നു. രാജാവിന് അര അംഗത്വം മാത്രം. 

ആദിത്യവർമ്മ വളരെ സാത്വിക പ്രകൃതിയായിരുന്നു. ഒരു യതിവര്യസമാനനായാണ് അവസാനകാലം അദ്ദേഹം കഴിച്ചിരുന്നത്. അതോടെ പിള്ളമാരുടേയും മറ്റും ശക്തി വർദ്ധിച്ചു. ആദ്യം അവർ കൊട്ടാരം കത്തിച്ചു വെന്നും കിള്ളീയാർ നദീതീരത്ത് പണിത കൊട്ടാരത്തിലേക്ക് താമസം മാറ്റിയ ആദിത്യവർമ്മയെ ദുഃഖം പ്രകടിപ്പിക്കാനെന്ന വ്യാജേന സന്ദർശിച്ച് തിരുവനന്തപുരം ക്ഷേത്രത്തിലെ പായസം എന്ന പേരിൽ വിഷം കലർന്ന പായസം നൽകിയതായി പറയപ്പെടുന്നു. ഈ പായസം കഴിച്ച "'വേപ്പു കൊന്ന കിരിയാത്ത കാഞ്ഞിരം കയ്പുകൊണ്ടിവയെ വെന്ന പായസം ചില്പുമാനുടെ നിവേദ്യമല്ലയോ തുപ്പുവാനരുതിറക്കുവാൻ പണി" എന്നതായി അദ്ദേഹത്തിന്റെ അവസ്ഥ. 

വിഷം കലർന്ന പായസം കഴിച്ച അദ്ദേഹം ക്രി.വ.1677-ൽ മരണമടഞ്ഞു. അദ്ദേഹത്തിന്റെ അനന്തരവളായ ഉമയമ്മ റാണി ആണ് ശേഷം ഭരണമേറ്റത്.


</doc>
<doc id="136607" url="https://ml.wikipedia.org/wiki?curid=136607" title="ഭരത്ചന്ദ്രൻ ഐ.പി.എസ്.">
ഭരത്ചന്ദ്രൻ ഐ.പി.എസ്.

ഭരത്ചന്ദ്രൻ ഐ പി എസ് രഞ്ജി പണിക്കർ സംവിധാനം നിർവഹിച്ച് 2005-ൽ പുറത്തിറങ്ങിയ മലയാളം ചലച്ചിത്രമാണ്.
ഇതിലെ ഗാനങ്ങൾക്ക് ഈണം പകർന്നിരുന്നത് രാജാമണി ആണ്.


</doc>
<doc id="136611" url="https://ml.wikipedia.org/wiki?curid=136611" title="പായിപ്പാട് ഗ്രാമപഞ്ചായത്ത്">
പായിപ്പാട് ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ മാടപ്പള്ളി ബ്ളോക്ക് പഞ്ചായത്ത് പരിധിയിലാണ് പായിപ്പാട് ഗ്രാമപഞ്ചായത്ത് . പായിപ്പാട്, ചങ്ങനാശ്ശേരി എന്നീ വില്ലേജുകൾ ഈ ഗ്രാമപഞ്ചായത്തിൽ ഉൾപ്പെടുന്നു .
20.88 ചതുരശ്ര കിലോമീറ്റർ വിസ്തൃതിയാണ് ഈ ഗ്രാമപഞ്ചായത്തിനുള്ളത് . മദ്ധ്യകേരളത്തിലെ ചങ്ങനാശ്ശേരി തിരുവല്ല എന്നീ പട്ടണങ്ങളുടെ നടുവിൽ, ചങ്ങനാശ്ശേരി താലൂക്കിന്റെ തെക്കേകോണി പായിപ്പാട് ഗ്രാമപഞ്ചായത്ത്
സ്ഥിതിചെയ്യുന്നത് .

പായിപ്പാട് ഗ്രാമപഞ്ചായത്തിൽ ഉൾപ്പെടുന്ന വാർഡുകൾ ഇവയാണ് 

ചങ്ങനാശ്ശേരി താലൂക്കിലെ മാടപ്പള്ളി പകുതി വില്ലേജിൽ ഉൾപ്പെട്ടിരുന്ന തൃക്കൊടിത്താനം, പായിപ്പാട് എന്നീ പ്രദേശങ്ങൾ ചേർത്ത് 1953 ലാണ് പഞ്ചായത്ത് നിലവിൽ വന്നത് . 

ചരിത്രാതീതകാലത്ത് ചങ്ങനാശ്ശേരിയും പരിസര പ്രദേശങ്ങളും കടലിനടിയിലായിരുന്നു എന്ന് വിശ്വസിക്കപ്പെടുന്നു. വലിയ കടൽത്തീരം കാലന്തരത്തിൽ പെരുന്നയായി തീർന്നെന്നും കടലിനടുത്ത ചേരി ചെങ്ങ (ചെങ്ങ = വെള്ളം )ചങ്ങനാശ്ശേരിയായി തീർന്നന്നും കായലിനടുത്തുള്ള പായൽ പായിപ്പാടായി മാറിയെന്നുമാണ് ഈ സ്ഥലനാമം സംബന്ധിച്ചുള്ള നിഗമനം . കരഭൂമിയെ പയറ്റുപ്പാടെന്നും വിളിച്ചിരുന്നതിനാൽ പാതിപ്പാടം ക്രമേണ പായിപ്പാടായിമാറിയതാകാനുള്ള സാധ്യതയുമുണ്ട് . വിസ്തൃതിയുടെ ഏതാണ്ട് പകുതിപ്പാടവും പകുതി കരയുമായി സ്ഥിതി ചെയ്യുന്ന പാതിപ്പാടം ലോപിച്ചാണ് പായിപ്പാടായതെന്നും അതല്ല പ്രകൃതി സൌന്ദര്യം കൊണ്ട് സർവ്വരേയും മാടിവിളിക്കുന്ന വാ ഇപ്പാടാണ് കാലാന്തരത്തിൽ പായിപ്പാടായതെന്നും അഭിപ്രായമുണ്ട് .
ചേരമർ, സാംബവർ, വർണ്ണവർ തുടങ്ങിയവരായിരുന്നു ഈ പ്രദേശത്തെ ആദിമനിവാസികൾ . അവരുടെ ആരാധനാമൂർത്തികളായ മൂർത്തികൾ, യക്ഷികൾ ശക്തിസ്വരൂപിണിയായ ഭദ്ര ഇവയുടെ പ്രതിഷ്ഠാ സ്ഥാനങ്ങൾ ഗ്രാമത്തിന്റെ പലഭാഗങ്ങളിലും ഇന്നുമുണ്ട്. ഒരുകാലത്ത് ഇവിടംനിബിഡ വനമായിരുന്നുവെന്ന് സൂചിപ്പിക്കുന്ന വിധത്തിൽ ഇവിടുത്തെ പാടങ്ങളിൽ പത്തടിയോളം താഴ്ചയിൽ എവിടെയും സുലഭമായി കണ്ടാമരങ്ങൾ കണ്ടിരുന്നു . ഇതേ നിരപ്പിൽ തന്നെ കൂറ്റൻ വൃക്ഷങ്ങളുടെ കുറ്റിച്ചോടുകളും തടിച്ച വേരുകളും കാണപ്പെട്ടിരുന്നു . പായിപ്പാട് ഒരറ്റം മുതൽ മറ്റേഅറ്റം വരെ ഓരോ കിലോമീറ്റർ ഇടവിട്ട് കല്ലുവെട്ടിത്താഴ്ത്തി കൽപടവോടുകൂടിയ വിസ്തൃതമായ കുളങ്ങൾ ഈ ഗ്രാമത്തിന്റെ പൗരാണികതയുടെ തെളിവാണ് .
ഈ പഞ്ചായത്തിലെ നാലുകോടിയെക്കുറിച്ച് ഉണ്ണുനീലി സന്ദേശത്തിൽ പരാമർശമുണ്ട് . ഉണ്ണുനീലി സന്ദേശത്തിൽന്റെ രചനാകാലം എ.ഡി 1373-1374 ആയതിൽനിന്നും നാലുകോടി 14-ആം നൂറ്റാണ്ടിന് മുൻപേതന്നെ കീർത്തിയാർജിച്ചിരുന്നു . രാജധാനിയായ തിരുവനന്തപുരം തൊട്ട് മാവേലിക്കര ഏറ്റുമാനൂർ കൊട്ടാരങ്ങളെ ബന്ധപ്പെടുത്തി കൊച്ചി തലസ്ഥാനമായ തൃപ്പൂണിത്തറ കൊട്ടാരംവരെ നീണ്ട്കിടക്കുന്ന രാജവീഥി പായിപ്പാട് നാലുകോടി കവലയിലൂടെയാണ് കടന്ന്പോകുന്നത്, ശ്രീവല്ലഭക്ഷേത്രം, തൃക്കൊടിത്താനം മഹാക്ഷേത്രം ഇവയെ ബന്ധിച്ചിരുന്നത് ഈ പാതയാണ്. ഈ രാജപാതയെവെട്ടി മുറിച്ച് കൊണ്ട് പായിപ്പാട്ട് കവലമുതൽ ചങ്ങനാശ്ശേരി പട്ടണത്തിലേക്കൊരു വീതിയേറിയ റോഡും പൌരാണികമായി തന്നെയുണ്ടായിരുന്നു . നാലുകോടി മുതൽ തെക്കോട്ട് കല്ലുകടവ് പാലം വരെയുള്ള റോഡാണ് പണ്ടുകാലത്തെ കൊല്ലാപുരം സ്ട്രീറ്റ്. അതിന്റെ മധ്യഭാഗത്ത് വരുന്ന ഇന്നത്തെ കോൺവെന്റ് ജംഗ്ഷൻ കേന്ദ്രീകരിച്ച് ചെട്ടികൾക്ക് ഇന്നാട്ടിൽ നൂറ്റാണ്ടുകൾ നീണ്ട വ്യവസായ പ്രധാനമായ ഒരു സംസ്കൃതി വളർത്തിയെടുക്കാൻ കഴിഞ്ഞു. ശൈവാരാധകരായ അവർക്ക് ക്ഷേത്രങ്ങളും ക്ഷേത്രക്കുളങ്ങളുമുണ്ടായിരുന്നു. കോൺവെന്റ് ജംഗ്ഷന് കിഴക്ക് വശം വലിയകുളം എന്ന പേരിൽ വിസ്തൃതമായ ഒരുകുളം ഉണ്ട്. രണ്ടേക്കർ വിസ്താരമുണ്ടായിരുന്ന ഈ കുളത്തിന് ചുറ്റും പഴക്കമേറിയ കൽകെട്ടുകളും നഗരത്തിന്റെ നഷ്ടശിഷ്ടങ്ങളും ഉണ്ടായിരുന്നു. ഗതകാലത്തുണ്ടായ ഏതോ ഭൂവ്യതിയാനമോ, രാഷ്ട്രീയ അട്ടിമറികളോ, ശക്തി വിന്യാസമോ നാടുവിടാനവരെ നിർബന്ധിച്ചപ്പോൾ പിന്നൊാരുകാലം തിരിച്ചെത്താമെന്ന പ്രതീക്ഷയിൽ തങ്ങളുടെ നാണയശേഖരങ്ങളും സ്വർണ്ണപണ്ടങ്ങളും അങ്ങിങ്ങ് കുഴിച്ചിട്ടിട്ടാണവർ കുടിപുറപ്പെട്ടതെന്നാണ് ഐതിഹ്യം.

ചിലചെട്ടികളുടെ കൈവശമുള്ള ചെപ്പേടുകളിൽ പായിപ്പാടിന്റെ ഭൂലക്ഷണങ്ങളടങ്ങുന്ന ദേശീയാലേഖനങ്ങളും, പായിപ്പാട് തൃക്കൊടിത്താനം ക്ഷേത്രങ്ങളിൽ കാണിക്കയുമായി ചെട്ടിനാട്ടിൽ നിന്നും കൊല്ലംതോറും ചെട്ടികൾ വന്നുകൊണ്ടിരുന്നതും ഈ സംസ്കൃതിക്ക് സാക്ഷ്യമാണ്. ചെട്ടികൾ താമസിച്ചിരുന്ന പ്രദേശം ചെട്ടിച്ചേരിയും, പാണ്ടികൾ താമസിച്ചിരുന്ന പ്രദേശം പാണ്ടിച്ചേരിയുമായി. ചെട്ടികളുടെ പിൻവാങ്ങലിനെ തുടർന്ന് പായിപ്പാട്ട് ബ്രാഹ്മണ-ഹൈന്ദവ അധിവേശം പൂർണ്ണമായി. ഇല്ലത്തെപ്പറമ്പ് ഇല്ലത്തുപ്പറമ്പും ഇല്ലത്തെ കുളം ഇല്ലത്തുകുളവും മനക്കലെ ചേരികൾ മനേച്ചരിയും (മനയത്തുശ്ശേരിയും) പടിയ്ക്കലെ (ഇല്ലത്തെ) വസ്തു പടിക്കലേപറമ്പും അമ്പലം ഇരുന്ന പുരയിടം അമ്പലപറമ്പും ദേവന്റെ കുളം കുര്യാൻകുളവുമൊക്കയായി പരിണമിച്ചു. ഈ കരയിൽ അങ്ങിങ്ങായി ഉണ്ടായിരുന്നതും ഏതാണ്ട് നാമാവശേഷമായിക്കൊണ്ടിരുന്നതുമായ ഹൈന്ദവക്ഷേത്രങ്ങളും കുളങ്ങളും, സർപ്പകാവുകൾ, കുരുതിത്തറകൾ, ആൽത്തിട്ടകൾ, കുര്യാലകൾ, മുതലായവയും ഹൈന്ദവാധിവാസത്തെ ഉറപ്പിക്കുന്നു. പുഞ്ചപ്പാടങ്ങളുടെ നടുവിൽപ്പോലും ആൽത്തറകളും, കൽതിട്ടകളും തറകളും വിഗ്രഹങ്ങളും കാണുന്നുണ്ട്. കൃഷിയുടെ അഭിവൃദ്ധിക്കായി ഇത്തരം തറകളിൽ കാളീപൂജ നടത്തിയിരുന്നതായി പറയപ്പെടുന്നു. ഭദ്രകാളിയാണ് അക്കാലത്തെ ഈഴവരുടെ പ്രധാന ദേവതയെന്ന് എഡ്ഗാർഡ് തേഴ്സ്റ്റൺ എന്ന ഗ്രന്ഥകാരൻ രേഖപ്പെടുത്തുന്നു.


</doc>
<doc id="136612" url="https://ml.wikipedia.org/wiki?curid=136612" title="കാണ്ടാമൃഗം">
കാണ്ടാമൃഗം

ഓരോകാലിലും വിരലുകൾ പോലെ തോന്നാവുന്ന മൂന്ന് കുളമ്പുകളുള്ള ഒരു സസ്തനിയാണ് കാണ്ടാമൃഗം(ഇംഗ്ലീഷ്:Rhino, Rhinoceros). ഒറ്റയക്കക്കുളമ്പുകളുള്ള കുതിര, ടാപിർ തുടങ്ങിയവയുടെ കൂട്ടത്തിലാണ് ഇവയും പെടുന്നത്. കാണ്ടാമൃഗങ്ങളെയെല്ലാം തന്നെ റൈനൊസിറോറ്റിഡെ(Rhinocerotidae) എന്ന കുടുംബത്തിലാണുൾപ്പെടുത്തിയിട്ടുള്ളത്. ഈ കുടുംബത്തിൽ അഞ്ച് ഉപജാതികളുണ്ട് ഇതിൽ രണ്ടെണ്ണം ആഫ്രിക്കയിലും ബാക്കിയുള്ളവ ഏഷ്യയിലും കാണപ്പെടുന്നു.

വളരെ വലിപ്പമുള്ള ശരീരമാണ് ഈ ജീവികളുടെ സവിശേഷത. സാധാരണയായി കാണ്ടാമൃഗങ്ങളുടെ ശരീരഭാരം ഒരു ടണ്ണിലും കൂടുതലാണ്. സംരക്ഷിത കവചം പോലെ പ്രവർത്തിക്കുന്ന കട്ടിയുള്ള ത്വക്ക്(1.5 സെ.മി. മുതൽ 5 സെ.മി) സസ്യഭോജികളായ ഇവയുടെ ശരീരത്തെ ആവരണം ചെയ്യപ്പെട്ടിരിക്കുന്നു.എന്നിരുന്നാലും ത്വക്ക് വളരെ സംവേദനക്ഷമതയുള്ളതാണ്.
ശരീരവുമായി താരതമ്യം ചെയ്യുമ്പോൾ തലച്ചോറിന് വലിപ്പം കുറവാണ്(400-600ഗ്രാം). എന്നാൽ കൊമ്പ് താരതമ്യേനെ വലിപ്പമുള്ളതുമാണ്. സസ്യാഹാരികളായ ഇവ ഇലകളാണ് കൂടുതലായും ആഹാരമാക്കുന്നത്. നാരുകളടങ്ങിയ ആഹാരം നല്ല രീതിയിൽ ദഹിപ്പിക്കാൻ പര്യാപ്തമാണ് ഇവയുടെ ദഹനേന്ദ്രിയ വ്യൂഹം. ആഫ്രിക്കയിൽ കാണപ്പെടുന്ന കാണ്ടാമൃഗങ്ങൾക്ക് മുൻനിരപ്പല്ലുകൾ കാണപ്പെടാറില്ല. കടവായിലെ ബലമുള്ള പല്ലുകളുടെ സഹായത്തോടെയാണ് ഇവ ആഹാരം ചവച്ചരയ്ക്കുന്നത്.ആന കഴിഞ്ഞാൽ കരയിലെ ഏറ്റവും വലിയ സസ്തനിയാണ് ഈ മൃഗം. ഇവക്ക് മണിക്കൂറിൽ നാല്പ്പത്തെട്ട് കിലോമീറ്റർ വരെ വേഗത്തിൽ ഓടാൻ കഴിയും.
രോമങ്ങൾ കൂടിച്ചേർന്ന് ഉറച്ചുകട്ടിയായി രൂപംകൊള്ളുന്നതാണ് കാണ്ടാമൃഗങ്ങളുടെ കൊമ്പുകൾ. ഈ കൊമ്പുകൾക്കുവേണ്ടി വേണ്ടി മനുഷ്യർ ഇവയെ ധാരാളമായി കൊന്നൊടുക്കിയിട്ടുണ്ട്, ജന്തുജാലങ്ങളുടെ നഖത്തിലും മുടിയിലും മറ്റും അടങ്ങിയിട്ടുള്ള കെരാറ്റിൻ എന്ന മാംസ്യം കൊണ്ടാണ് ഈ കൊമ്പ് നിർമ്മിക്കപ്പെട്ടിട്ടുള്ളത്. ആഫ്രിക്കയിൽ കാണപ്പെടുന്ന കാണ്ടാമൃഗങ്ങൾക്കും സുമാത്രൻ കാണ്ടമൃഗങ്ങൾക്കും ഇത്തരം രണ്ട് കൊമ്പുകളുണ്ട്, എന്നാൽ ഇന്ത്യൻ കാണ്ടാമൃഗങ്ങൾക്കും ജാവൻ കാണ്ടാമൃഗങ്ങൾക്കും ഓരോ കൊമ്പേയുള്ളു. നല്ല ഘ്രാണശക്തിയും ശ്രവണശക്തിയുമുള്ള കാണ്ടാമൃഗങ്ങൾക്ക് കാഴ്ചശക്തി കുറവാണ്. കാണ്ടാമൃഗത്തിന്റെ ശരാശരി ആയുസ്സ് 60 വയസ്സിനുമുകളിലാണ്.

കാണ്ടാമൃഗങ്ങളിൽ മൂന്ന് ഇനങ്ങളെ ഐ.യു.സി.എൻ. ചുവന്ന പട്ടികയിൽ ഉൾപ്പെടുത്തിയിട്ടുണ്ട്.

ഇംഗ്ലീഷിൽ കാണ്ടാമൃഗത്തിനെ റൈനോസെറസ്(Rhinoceros) എന്നാണ് വിളിക്കുന്നത്. ലാറ്റിൻ പദമായ ῥῑνόκερως എന്നതിൽ നിന്നുമാണ് റൈനോസെറസ് എന്ന വാക്കിന്റെ ഉല്പത്തി. മൂക്കിനുള്ള ലാറ്റിൻ വാക്കായ ῥῑνο-, ῥίς (റൈനോ-, റിസ്)യും കൊമ്പ് എന്നർത്ഥം വരുന്ന κέρας (കെരസ്)ഉം ചേർന്നുള്ളതാണ് ῥῑνόκερως എന്ന വാക്ക്. കാണ്ടാമൃഗങ്ങളുടെ കൂട്ടത്തിനെ ഇംഗ്ലീഷിൽ ക്രാഷ്(crash) എന്നും ഹെർഡ്(herd) എന്നുമാണ് വിളിക്കുന്നത്.

ജീവിച്ചിരിക്കുന്ന അഞ്ച് സ്പീഷിസുകളെ മൂന്നായിട്ടാണ് വർഗ്ഗീകരിച്ചിട്ടുള്ളത്. ഏകദേശം അഞ്ച് ദശലക്ഷം വർഷങ്ങൾക്കു മുൻപാണ് ആഫ്രിക്കൻ സ്പീഷിസുകളായ വെള്ളക്കാണ്ടാമൃഗവും കറുത്തകാണ്ടാമൃഗവും അവയുടെ പൂർവ്വികരിൽ നിന്നും പിരിഞ്ഞത്. വെള്ളക്കാണ്ടാമൃഗവും കറുത്തകാണ്ടാമൃഗവും തമ്മിലുള്ള പ്രധാന വ്യത്യാസം അവയുടെ വായുടെ ആകൃതിയിലാണ്. വെള്ളക്കാണ്ടാമൃഗങ്ങൾക്ക് പുല്ലുമേയാൻ സൗകര്യമുള്ള രീതിയിലുള്ള വിസ്തൃതവും പരന്നതുമായ ചുണ്ടുകളാണുള്ളത് എന്നാൽ ഇലകൾ ഭക്ഷിക്കാൻ സൗകര്യമുള്ള രീതിയിലുള്ള നീണ്ടുകൂർത്ത ചുണ്ടുകളാണ് കറുത്ത കാണ്ടാമൃഗങ്ങൾക്കുള്ളത്. വെള്ളക്കാണ്ടാമൃഗങ്ങൾക്ക് ഒരു തെറ്റിദ്ധാരണയുടെ പുറത്താണ് ആ പേര് ലഭിച്ചത്, ആഫ്രിക്കൻ ഭാഷയിൽ wyd എന്നാൽ വീതിയുള്ള എന്നാണർത്ഥം. ഇംഗ്ലീഷുകാർ ഈ വാക്ക് white എന്ന്തെറ്റിദ്ധരിക്കുകയാണ് ഉണ്ടായത്. 

വെള്ളക്കാണ്ടാമൃഗങ്ങളെ വടക്കൻ എന്നും തെക്കൻ എന്നും രണ്ട് ഉപവിഭാഗങ്ങളായി തിരിച്ചിട്ടുണ്ട്. കറുത്തകാണ്ടാമൃഗങ്ങളെ നാല് ഉപവിഭാഗങ്ങളായും, സുമാത്രൻ കാണ്ടാമൃഗങ്ങളേയും, ജാവൻ കാണ്ടാമൃഗങ്ങളേയും മൂന്നായും (ഇവയിൽ ഓരോന്നിന് വംശനാശം നേരിട്ടു കഴിഞ്ഞു.) തരം തിരിച്ചിരിക്കുന്നു. ഇൻഡ്യൻ കാണ്ടാമൃഗങ്ങൾക്ക് ഉപവിഭാഗങ്ങളില്ല. 

റൈനോസെറോട്ടിനി(Rhinocerotini) സ്പീഷിസുകളിലെ വംശനാശം സംഭവിച്ചിട്ടില്ലാത്ത രണ്ട് ഉപവിഭാഗങ്ങൾ ഇന്ത്യൻ കാണ്ടാമൃഗവും, ജാവൻ കാണ്ടാമൃഗവുമാണ്. ഏകദേശം പത്ത് ദശലക്ഷം വർഷങ്ങൾക്കുമുമ്പാണിവ അവയുടെ പൂർവ്വികരിൽ നിന്നും വേർപിരിഞ്ഞത്. ഡൈസെറോറിണിനീ(Dicerorhinini) സ്പീഷിസിലെ വംശനാശം സംഭവിച്ചിട്ടില്ലാത്ത ഏക ഉപവിഭാഗം സുമാത്രൻ കാണ്ടാമൃഗങ്ങളാണ്. ഏകദേശം 20 ദശലക്ഷം വർഷങ്ങൾക്കുമുമ്പാണിവയ്ക്ക് പരിണാമം സംഭവിച്ചത്. വടക്കൻ യൂറോപ്പിലും ഏഷ്യയിലും കണ്ടിരുന്ന വംശനാശം സംഭവിച്ച വൂളി കാണ്ടാമൃഗങ്ങളും(Woolly Rhinoceros) ഈ ഗണത്തിൽപ്പെട്ടവയായിരുന്നു.

വെള്ളക്കാണ്ടാമൃഗത്തിൻടെയും കറുത്ത കാണ്ടാമൃഗത്തിന്റേയും ഒരു സങ്കരയിനത്തെ 1977-ൽ ചെക്ക് റിപ്പബ്ലിക്കിലെ മൃഗശാലയിൽ വച്ച് സൃഷ്ടിച്ചിരുന്നു. കറുത്തകാണ്ടാമൃഗത്തിനൊഴികെ ഈ സ്പീഷിസിലെ മറ്റെല്ലാ കാണ്ടാമൃഗങ്ങൾക്കും അവയുടെ ക്രോമസോമിൽ 82 കോശങ്ങളുണ്ട് കറുത്തവയ്ക്ക് 84 എണ്ണമാണുള്ളത്. സസ്തനികളുടെ ശരീരത്തിലെ ക്രോമസോമുകളുടെ എണ്ണത്തിൽ ഇതു വരെ അറിയപ്പെട്ടിട്ടുള്ളതിൽ ഏറ്റവും ഉയർന്ന സംഖ്യയാണിത്.

ഗർഭകാലം 16 മാസമാണ്. പ്രസവത്തിൽ ഒരു കുട്ടി മാത്രമെ ഉണ്ടായിരിക്കുകയുള്ളു. രണ്ടുവർഷം വരെ പാലൂട്ടാറുണ്ട്.
ഇപ്പോൾ ഭൂമിയിൽ ജീവിച്ചിരിക്കുന്ന അഞ്ച് കാണ്ടാമൃഗ സ്പീഷിസുകളിലൊന്നാണ് വെള്ളക്കാണ്ടാമൃഗം. മറ്റു കാണ്ടാമൃഗങ്ങളെ അപേക്ഷിച്ച് കൂട്ടങ്ങളായി, സമൂഹജീവിതം നയിക്കുന്ന ഒരു ജീവിയാണിത്. വെള്ളക്കാണ്ടാമൃഗങ്ങളിൽ തന്നെയുള്ള രണ്ട് ഉപവിഭാഗങ്ങളാണ് വടക്കൻ വെള്ളക്കാണ്ടാമൃഗവും (Northern White Rhino) തെക്കൻ വെള്ളക്കാണ്ടാമൃഗവും
ഇന്ത്യൻ കാണ്ടാമൃഗം(Rhinoceros Unicornis) ഇക്കാലത്ത് കാണപ്പെടുന്നത് ആസ്സാമിലെ ചതുപ്പുള്ള പുൽക്കാടുകളിലും നേപ്പാളിലെ തേരായ് പ്രദേശത്തുമാണ്. ആസ്സാമിൽ കാസിരംഗ ദേശീയോദ്യാനത്തിൽ ഇവ സംരക്ഷിക്കപ്പെട്ടിരിക്കുന്നു. ഇന്ത്യയിലുള്ള 3200-ഓളം കാണ്ടാമൃഗങ്ങളിൽ 2000 ത്തോളം എണ്ണം ഈ ഉദ്യാനത്തിലാണ്. നേപ്പാളിലെ ചിത്വൻ ദേശീയോദ്യാനത്തിൽ നാനൂറോളം എണ്ണമുണ്ട്. ഇവ ഒറ്റയാന്മാരായാണ് ജീവിക്കുന്നത്. കുഞ്ഞുങ്ങളെ അമ്മമാർ മൂന്നു കൊല്ലം വരെ കൂടെ കൊണ്ടുനടക്കാറുണ്ട്. വെള്ളം കുടിക്കാൻ ജലാശയങ്ങളിലേക്ക് സ്ഥിരം വഴികൾ സൂക്ഷിക്കുന്ന ഇവ അവയുടെ ആവാസാതിർത്തിയും മാർഗ്ഗങ്ങളും ചാണകം തൂറ്റി അടയാളപ്പെടുത്താറുണ്ട്. ഈ ശീലം ഇവയെ എളുപ്പത്തിൽ വനംകൊള്ളക്കരുടെ പിടിയിൽപ്പെടാൻ ഇടയാക്കുന്നു.

1950 കളിൽ ഇന്ത്യയിൽ 200 കാണ്ടാമൃഗങ്ങളേ ജീവനോടെ ഉണ്ടായിരുന്നുള്ളൂ. ആസ്സാം സർക്കാർ ഇവയെ സംരക്ഷിക്കാൻ നിയമം കൊണ്ടുവരികയും അത് നടപ്പാക്കാൻ ഇന്ത്യൻ പട്ടാളത്തിന്റെ സഹായം വരെ സ്വീകരിക്കുകയും ചെയ്തു. തുടർന്ന് അവയുടെ എണ്ണം പ്രശംസനീയമാം വിധം പെരുകിയെങ്കിലും കശിഞ്ഞവർഷവും ഇരുപതോളം മൃഗങ്ങൾ കൊമ്പിനുവേണ്ടി കൊലചെയ്യപ്പെടുകയുണ്ടായി. 2012-ലെ കനത്ത പ്രളയത്തിൽ മുപ്പതോളം കാണ്ടാമൃഗങ്ങൾ മുങ്ങിച്ചാവുകയും ചെയ്തു.




</doc>
<doc id="136615" url="https://ml.wikipedia.org/wiki?curid=136615" title="വനസംരക്ഷണം">
വനസംരക്ഷണം

വനങ്ങളെയും വനവിഭവങ്ങളെയും അതിന്റെ തൽസ്ഥിതിയിൽ നിലനിർത്തി വനങ്ങളെ സംരക്ഷിക്കുന്നതിനെ ഒറ്റ വാക്കിൽ വിവർത്തനം ചെയ്യുന്നതാണ് വനസംരക്ഷണം. വനങ്ങളെ മാത്രം ആശ്രയിച്ച്‌, വനത്തിൽ ജീവിച്ചു വരുന്ന ആദിവാസികളെ കുടിയൊഴിപ്പിച്ചു മാത്രം വനസംരക്ഷണം നടത്തുന്ന ശൈലിയാണ് ലോകമാകമാനം വനപാലകർ അടുത്തകാലം വരെ ചെയ്തു പോന്നിരുന്നത്. എന്നാൽ ഇപ്പോൾ ഈ വിഭാഗങ്ങളെ നിലനിർത്തിക്കൊണ്ടു തന്നെ വനസംരക്ഷണം സാധ്യമാക്കുകയാണ്‌ ഇപ്പോൾ പ്രാബല്യത്തിലുള്ള രീതി.



</doc>
<doc id="136634" url="https://ml.wikipedia.org/wiki?curid=136634" title="മഴമൂളി">
മഴമൂളി

മുളയുടെ കുറ്റി ഉപയോഗിച്ച് നിർമ്മിക്കുന്ന ഒരു സംഗീത ഉപകരണം എന്ന് മഴമൂളിയെ വിശേഷിപ്പിക്കാം. ശരാശരി മൂന്ന് ഇഞ്ചോളം വ്യാസവും മൂന്ന് അടിയോളം നീളവുമുള്ള മുളയുടെ കുറ്റിക്കകത്ത് തലങ്ങും വിലങ്ങും മുളയുടെ തന്നെ കഷണങ്ങൾ അടിച്ചുറപ്പിക്കുന്നു. അതിനുശേഷം മുളങ്കുറ്റിക്കകത്ത് 75 ശതമാനത്തോളം ഭാഗം നിറയെ, ഉണങ്ങിയ കുരുക്കൾ, ഉണങ്ങിയ കായകൾ, മുത്തുകൾ, മുതലായവ നിറച്ചാണ് മഴമൂളി ഉണ്ടാക്കുന്നത്. മഴമൂളിയുടെ ഒരറ്റം ഉയർത്തിയാൽ അകത്ത് നിറച്ചിട്ടുള്ള വസ്തുക്കൾ എല്ലാം അകത്ത് തലങ്ങും വിലങ്ങും ഉറപ്പിച്ചിട്ടുള്ള മുളക്കഷണങ്ങളിൽ തട്ടി ശബ്ദമുണ്ടാക്കി മറ്റേ അറ്റത്തേക്ക് പ്രവഹിക്കുന്നു. അപ്പോഴുണ്ടാകുന്ന ശബ്ദം ഒരു മഴ പോലെയോ, ഒരു കാട്ടാരുവി പോലെയോ ഉള്ള തോന്നലുണ്ടാക്കുന്നു. കണ്ണടച്ച് പിടിച്ച് കേട്ടാൽ മനോഹരമായ അനുഭവമാണത്. കേരളത്തിൽ വയനാട്ടിലാണ് ഇത് കൂടുതൽ കാണപ്പെടുന്നത്.


</doc>
<doc id="136638" url="https://ml.wikipedia.org/wiki?curid=136638" title="കൊടിയേറ്റം">
കൊടിയേറ്റം

അടൂർ ഗോപാലകൃഷ്ണൻ രചനയും സംവിധാനവും നിർവ്വഹിച്ച് 1978-ൽ പുറത്തിറങ്ങിയ ഒരു മലയാളചലച്ചിത്രമാണ്‌ കൊടിയേറ്റം (English: "Ascent"). ഭരത് ഗോപിക്ക് മികച്ച നടനുള്ള ദേശീയ, സംസ്ഥാന ചലച്ചിത്രപുരസ്കാരങ്ങളും അടൂർ ഗോപാലകൃഷ്ണന് മികച്ച സംവിധായകനുള്ള സംസ്ഥാന ചലച്ചിത്രപുരസ്കാരവും ഈ ചിത്രം നേടികൊടുത്തു.

ശങ്കരൻ കുട്ടി (ഭരത്ഗോപി) യുടെ മനസ്സുനിറയെ നന്മയാണ്. അയാളുടെ അച്ഛനും അമ്മയും ജീവിച്ചിരിപ്പില്ല. ഓരേയൊരു സഹോദരി സരോജിന് (വിലാസിനി) തിരുവനന്തപുരത്ത് വീട്ടുജോലി ചെയ്യുന്നു. നാട്ടുകാർക്ക് ഉപകാരമായി നടന്ന ശങ്കരൻകുട്ടി ശാന്തമ്മയെ (ലളിത) കല്യാണം കഴിക്കുന്നു. ഭർത്താവ് എന്ന നിലയിൽ പക്വത ഉല്ലാത്ത പെരുമാറ്റങ്ങൾ. ഭാര്യയെ വീട്ടിൽ തനിച്ചാക്കിയിട്ട് ദിവസങ്ങളോളം ഊരുചുറ്റുകൾ.. ഉത്സവങ്ങൾ..ഗർഭിണിയായ ശാന്തമ്മയെ അവളുടെ അമ്മ ഭവാനിയമ്മ (അടുർ ഭവാനി) വീട്ടിലേക്ക് കൂട്ടിക്കൊണ്ടുപോകുന്നു. അന്വേഷിച്ചുചെന്ന ശങ്കരൻ കുട്ടിയെ അവർ അപമാനിച്ചുപറഞ്ഞുവിട്ടു. പിന്നീട് ആനപാപ്പാനാവാനും ലോറി ഡ്രൈവറാകാനും അയാൾ ശ്രമിക്കുന്നു. ഓടുവിൽ ഓന്നരവർഷത്തിനുശേഷം ഭാര്യവീട്ടിൽ ചെന്ന് ഭാര്യയേയും കുട്ടിയേയും കാണുന്ന ശങ്കരൻകുട്ടിയിൽ സിനിമ തീരുന്നു.

സിനിമയെക്കുറിച്ച് നിലവിലിരിക്കുന്ന ധാരണകളെ തകർക്കുന്ന സിനിമയാണിത്.ഒരു സിനിമയിൽ അത്യാവശ്യമെന്ന് നാം കരുതുന്നതൊന്നും ഈ ചലച്ചിത്രത്തിൽ ഇല്ല. നാടകീയ മുഹുർത്തങ്ങൾ, ക്രമമായി വികസിക്കുന്ന കഥ, സെൻറിമെൻറലിസം ഇവയൊന്നും ഈ ചലച്ചിത്രത്തിൽ ഇല്ല. എങ്കിലും ചിത്രത്തിൽ ഉടനീളം പച്ചയായ ജീവിതത്തിന്റെ തുടിപ്പുണ്ട്.





</doc>
<doc id="136644" url="https://ml.wikipedia.org/wiki?curid=136644" title="വൈദികസംസ്‌കൃതം">
വൈദികസംസ്‌കൃതം

സംസ്‌കൃതഭാഷയിലെ അതിപ്രാചീനങ്ങളായ ഗ്രന്ഥളായ വേദങ്ങളിലേയും ബ്രാഹ്മണങ്ങളിലേയും ഭാഷയെയാണ് വൈദികസംസ്‌കൃതം എന്നു പറയുന്നത്. ഋഗ്‌വേദം, യജുർ‌വേദം, സാമവേദം, അഥർവവേദം എന്നിങ്ങനെ നാലു വേദങ്ങളാണുള്ളത്. വേദങ്ങളുടെ ആദ്യകാല വ്യാഖ്യാനങ്ങളാണ് ബ്രാഹ്മണങ്ങൾ. സംസ്‌കൃതത്തെ വൈദികസംസ്‌കൃതമെന്നും ലൗകികസംസ്‌കൃതമെന്നും പൊതുവേ രണ്ടായി തരംതിരിച്ചിരിക്കുന്നു. കാളിദാസൻ തുടങ്ങിയ കവികൾ പിന്നീട് ഉപയോഗിച്ച് സംസ്‌കൃതമാണ് ലൗകികസംസ്‌കൃതം. ആശയവിനിമയത്തിന്‌ ലൗകികസംസ്‌കൃതമാണുപയോഗിച്ചു വന്നിരുന്നത്. വൈദികസംസ്‌കൃതത്തെ അലൗകികസംസ്‌കൃതമെന്നും വിളിക്കുന്നു.


</doc>
<doc id="136650" url="https://ml.wikipedia.org/wiki?curid=136650" title="പ്രാതിശാഖ്യങ്ങൾ">
പ്രാതിശാഖ്യങ്ങൾ

അതിപ്രാചീന ഗ്രന്ഥങ്ങളായ വേദങ്ങളിലെ ഉച്ചാരണം പ്രത്യേകം പ്രത്യേകം വിശദീകരിക്കുന്ന വ്യാകരണ ഗ്രന്ഥങ്ങളാണ് പ്രാതിശാഖ്യങ്ങൾ. ഇവ ഉച്ചാരണത്തിലുണ്ടാവുന്ന വൈലക്ഷണ്യങ്ങളെ ക്ലിപ്തപ്പെടുത്തി വിവരിക്കുന്നു. വേദങ്ങളിലെ തന്നെ ശാഖകൾ തോറും ഉച്ചാരണങ്ങൾക്ക് ഭേദമുണ്ടാവുന്നുണ്ട്. വൈദികസംസ്‌കൃതത്തിനു മാത്രമേ പ്രാതിശാഖ്യങ്ങൾ ഉള്ളൂ, ലൗകികസംസ്‌കൃതത്തിന് ഇത്തരം വ്യവസ്ഥകൾ ഇല്ല. ലൗകികസംസ്‌കൃതത്തിന്റെ കാലമായപ്പോഴേക്കും സംസ്‌കൃതം പ്രൗഢാവസ്ഥയിലേക്ക് എത്തിയിരുന്നു.

</doc>
<doc id="136656" url="https://ml.wikipedia.org/wiki?curid=136656" title="ജിഗ്-സോ പസ്സിൽ">
ജിഗ്-സോ പസ്സിൽ

ബുദ്ധിസാമർത്ഥ്യം പരിശോധിക്കാനുപകരിക്കുന്ന ഒരു പ്രശ്നമാണ് ജിഗ്-സോ പസ്സിൽ. ഒരാളിന്റേയോ വസ്തുവിന്റേയോ ചിത്രം ഒരു പരന്ന പ്രതലത്തിൽ ഒട്ടിച്ച് പല രൂപത്തിലുള്ള ചെറു കഷ്‌ണങ്ങളായി മുറിച്ചെടുക്കുന്നു. ഓരോ ചെറുകഷ്‌ണങ്ങളും ഒരർത്ഥവും തരില്ലെങ്കിലും ഇവ ഉചിതമായി ക്രമീകരിക്കുമ്പോൾ അത് വ്യക്തമായ ഒരർത്ഥം നൽകുന്നു. ചെറു കഷ്‌ണങ്ങളെ ഈ രീതിയിൽ അടുക്കുക എന്നതാണ് ഇതിന്റെ പ്രശ്നപരിഹാരം


</doc>
<doc id="136659" url="https://ml.wikipedia.org/wiki?curid=136659" title="രൂപഭദ്രതാവാദം">
രൂപഭദ്രതാവാദം

സാഹിത്യത്തിലെ ഒരു സങ്കേതമാണ് രൂപഭദ്രതാവാദം. കലാരൂപത്തെ രൂപപ്രധാനമെന്നും ഭാവപ്രധാനമെന്നും രണ്ടാക്കിത്തിരിച്ച് അതിൽ രൂപത്തിന് അമിതപ്രാധാന്യം കല്പിക്കുന്ന രീതിയാണ് രൂപഭദ്രതാവാദം എന്ന പേരിൽ അറിയപ്പെടുന്നത്. കാവ്യത്തിന്റെ ഉള്ളടക്കമെന്തുതന്നെയായാലും മധുരപദാവലികളാൽ മനോഹരമാക്കി ആവിഷ്‌കരിക്കുമ്പോഴാണ് സാഹിത്യം ജനിക്കുന്നത് എന്ന് ഈ വാദമുഖം വ്യക്തമാക്കുന്നു. കവിതയിൽ വൃത്തങ്ങളും പ്രാസങ്ങളും മറ്റും ഇതിന്റെ ഭാഗമാണ്.

ജോസഫ് മുണ്ടശ്ശേരി

</doc>
<doc id="136673" url="https://ml.wikipedia.org/wiki?curid=136673" title="ഭവിഷ്യപുരാണം">
ഭവിഷ്യപുരാണം

പതിനെട്ട് പുരാണങ്ങളിൽ മുഖ്യസ്ഥാനമർഹിക്കുന്ന ഒന്നാണ് ഭവിഷ്യപുരാണം(സംസ്കൃതം: भविष्य पुराण ; ഇംഗ്ലീഷ്: Bhaviṣyat Purāṇa) ഭാവിയെപ്പറ്റിയുള്ള വസ്തുതകൾ വ്യക്തമാക്കുന്നതിനാലാണ് പുരാണത്തിന് ഭവിഷ്യം എന്ന പേര് ലഭിച്ചത്. ഭവിഷ്യപുരാണം മനുസ്മൃതിയുടെ ആശയങ്ങൾ ഉൾകൊണ്ടിട്ടുണ്ട്. ശങ്കരസംഹിതയിലെ വർഗ്ഗീഗരണമനുസരിച്ച് ഭവിഷ്യപുരാണം പത്ത് ശൈവപുരാണങ്ങളുടെ കൂട്ടത്തിൽ വരുന്നു.


</doc>
<doc id="136675" url="https://ml.wikipedia.org/wiki?curid=136675" title="തിരുമിറ്റക്കോട് അഞ്ചുമൂർത്തി ക്ഷേത്രം">
തിരുമിറ്റക്കോട് അഞ്ചുമൂർത്തി ക്ഷേത്രം

പാലക്കാട് ജില്ലയിൽ ഭാരതപ്പുഴയുടെ തീരത്ത് സ്ഥിതിചെയ്യുന്ന പുരാതന ക്ഷേത്രമാണ് തിരുമിറ്റകോട് അഞ്ചുമൂർത്തി ക്ഷേത്രം. പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത് . പരമശിവനൊപ്പം തന്നെ മഹാവിഷ്ണുവിനും തുല്യപ്രാധാന്യമുള്ള ഒരു ക്ഷേത്രമാണിത്. അഞ്ചുപ്രതിഷ്ഠാമൂർത്തികൾ - "ഒരു ശിവനും നാല് വിഷ്ണുവും" - ഇവിടെ കുടികൊള്ളുന്നതിനാൽ തിരുമിറ്റകോട് അഞ്ചുമൂർത്തീക്ഷേത്രം എന്ന് അറിയപ്പെടുന്നു. വൈഷ്ണവരുടെ 108 തിരുപതികളിൽ ഒന്നുകൂടിയാണ് ഈ ക്ഷേത്രം. വൈഷ്ണവ വിശ്വാസപ്രകാരം ഇവിടുത്തെ പ്രധാന മഹാവിഷ്ണു പ്രതിഷ്ഠ ശ്രീ ഉയ്യവന്ത പെരുമാളാണ്. 
അംബരീഷമഹാരാജാവിന് മുക്തികിട്ടിയത് ഇവിടെവെച്ചാണ് എന്നു വിശ്വസിക്കുന്നു. അതുപോലെതന്നെ വനവാസകാലത്ത് പാണ്ഡവർ ഇവിടെ ഭാരതപ്പുഴയുടെ തീരത്ത് താമസിക്കുകയും ഇവർ ഒരോരുത്തരും ശ്രീകൃഷ്ണപരമാത്മാവിനെ നിത്യവും പൂജിക്കാനായി ഭാരതപ്പുഴയുടെ തീരത്ത് പ്രതിഷ്ഠ നടത്തുകയും ചെയ്തു. നകുല-സഹദേവന്മാർ ചേർന്ന് ഒരു പ്രതിഷ്ഠയും മറ്റു മൂന്നുപേർ ഒരോ പ്രതിഷ്ഠയും നടത്തി എന്നാണ് ഐതിഹ്യം. 

കാശി ദർശനം കഴിഞ്ഞ് മടങ്ങിയ ബ്രാഹ്മണനുമുന്നിൽ ദർശനം നൽകി ശിവഭഗവാനും ഈ പുണ്യതീരത്ത് കുടികൊണ്ടു എന്നാണ് മറ്റൊരു ഐതിഹ്യം. അല്ല പരശുരാമനാണ് പ്രതിഷ്ഠ നടത്തിയത് എന്നും കരുതുന്നു. അങ്ങനെ പാണ്ഡവർ പ്രതിഷ്ഠിച്ച നാലു വിഷ്ണുപ്രതിഷ്ഠകളും പരശുരാമ പ്രതിഷ്ഠിതമായ ശിവലിംഗപ്രതിഷ്ഠയും ചേർന്ന് അഞ്ചുപ്രതിഷ്ഠാമൂർത്തികൾ ഇവിടെ കുടികൊള്ളുന്നു. അങ്ങനെ അഞ്ചുമൂർത്തികൾ കുടുകൊള്ളുന്നതിനാൽ തിരുമിറ്റകോട് അഞ്ചുമൂർത്തീക്ഷേത്രം എന്ന് അറിയപ്പെട്ടു പോന്നു.

ഭാരതപ്പുഴയുടെ പടിഞ്ഞാറേ തീരത്താണ് ക്ഷേത്രം നിർമ്മിച്ചിരിക്കുന്നത്. കിഴക്കോട്ടാണ് ക്ഷേത്രത്തിന്റെ ദർശനം. ശിവനും മഹാവിഷ്ണുവിനും നാലമ്പലങ്ങൾ ഉണ്ട്. രണ്ടു നാലമ്പലങ്ങൾക്കും ചേർന്ന് ഒരു ഭിത്തിയാണ്. ക്ഷേത്രനിർമ്മാണം നടത്തിയതുമായി ബന്ധപ്പെട്ട തെളിവുകൾ ലഭിച്ചിട്ടില്ല. എങ്കിലും രണ്ടാം ചേരരാജക്കന്മാരുടെ കാലത്താണ് ക്ഷേത്രം നിർമ്മിച്ചിരിക്കുന്നത് എന്നുകരുതി പോരുന്നു.

ശിവരാത്രി
അഷ്ടമിരോഹിണി
വിഷു

വൈഷ്ണവ വിശ്വാസപ്രകാരം ഇവിടെ ശ്രീ ഉയ്യവന്തപെരുമാൾ കുടികൊള്ളുന്നു. ഇവിടുത്തെ പുണുതീർത്ഥം (പുഷ്കരണി) ഭാരതപ്പുഴയിലെ ചക്രതീർത്ഥം എന്നറിയപ്പെടുന്ന സ്ഥലമാണ്. വിമാനം തതുവ കാഞ്ചന വിമാനമാണ്.

പാലക്കാട് പട്ടാമ്പിക്കടുത്താണ് കുന്നംകുളം റോഡിലാണ് ക്ഷേത്രം സ്ഥിതിചെയ്യുന്നത്.


</doc>
<doc id="136678" url="https://ml.wikipedia.org/wiki?curid=136678" title="തുള്ളൽ സാഹിത്യം">
തുള്ളൽ സാഹിത്യം

തുള്ളൽ എന്ന കേരളീയ കലയുമായി ബന്ധപ്പെട്ട സാഹിത്യപ്രസ്ഥാനമാണ് തുള്ളൽ സാഹിത്യം എന്നറിയപ്പെടുന്നത് . തുള്ളൽ പ്രസ്ഥാനത്തിന്റെ ജനയിതാവായ കലക്കത്ത് കുഞ്ചൻ നമ്പ്യാർ തുള്ളൽകലയുടെ രംഗാവിഷ്‌കരണത്തിന് അനുയോജ്യമായ വിധത്തിൽ രചിച്ച കൃതികളാണ് ഇവയിൽ ആദ്യത്തേത്. 
ചാക്യാർകൂത്ത്, കൂടിയാട്ടം, കഥകളി, പടയണി, കോലങ്ങൾ തുടങ്ങിയ കലാരൂപങ്ങളുടെ പല അംശങ്ങളും സ്വീകരിച്ചു സർവജനസ്പർശിയായ ഒരു കലാസാഹിത്യപ്രസ്ഥാനമെന്ന നിലയിൽ തുള്ളലിന് രൂപം നൽകുകയാണ് നമ്പ്യാർ ചെയ്തത്. 

വേഷത്തെ അടിസ്ഥാനമാക്കിയും മറ്റും ഓട്ടൻ, ശീതങ്കൻ, പറയൻ എന്നിങ്ങനെ മൂന്നായും തുള്ളലുകളെ തരംതിരിക്കാറുണ്ട്. ഈ മൂന്നു വിഭാഗം തുള്ളലുകൾക്കും പ്രത്യേകം പ്രത്യേകം കൃതികളും നമ്പ്യാർ രചിച്ചിട്ടുണ്ട്. സ്യമന്തകം, ഘോഷയാത്ര, നളചരിതം, രുക്മിണി സ്വയംവരം തുടങ്ങിയവ ഓട്ടൻതുള്ളലിനും, കല്യാണസൗഗന്ധികം, കൃഷ്ണലീല, പ്രഹ്‌ളാതചരിതം തുടങ്ങിയവ ശീതങ്കൽ തുള്ളലിനും, ത്രിപുരദഹനം, പാഞ്ചാലീസ്വയംവരം, സഭാപ്രവേശം തുടങ്ങിയവ പറയൻതുള്ളൽ വിഭാഗത്തിലുമാണ്. ഫലിത പരിഹാസങ്ങളും യഥാർഥവും സ്വാഭാവികവുമായ വർണനകളും നിറഞ്ഞ തുള്ളൽകൃതികളിൽ പുരാണകഥകളാണ് ആധാരമായിട്ടുള്ളത്. കുഞ്ചൻനമ്പ്യാർക്കുശേഷം നിരവധി തുള്ളൽ കൃതികൾ മലയാളത്തിലുണ്ടായിട്ടുണ്ട്.


</doc>
<doc id="136680" url="https://ml.wikipedia.org/wiki?curid=136680" title="കുന്ദമംഗലം ബ്ലോക്ക് പഞ്ചായത്ത്">
കുന്ദമംഗലം ബ്ലോക്ക് പഞ്ചായത്ത്

കോഴിക്കോട് ജില്ലയിൽ കോഴിക്കോട് താലൂക്കിലാണ് 337.93 ചതുരശ്രകിലോമീറ്റർ വിസ്തീർണ്ണമുള്ള കുന്ദമംഗലം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

കുന്ദമംഗലം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കുന്ദമംഗലം ബ്ലോക്ക് പഞ്ചായത്ത്<br>
കുന്ദമംഗലം - 673571<br>
ഫോൺ : 0495 2800276<br>
ഇമെയിൽ : bdokglmkkd@gmail.com


 

</doc>
<doc id="136683" url="https://ml.wikipedia.org/wiki?curid=136683" title="കുന്നുമ്മൽ ബ്ലോക്ക് പഞ്ചായത്ത്">
കുന്നുമ്മൽ ബ്ലോക്ക് പഞ്ചായത്ത്

കോഴിക്കോട് ജില്ലയിൽ വടകര താലൂക്കിലാണ് 262.52 ചതുരശ്രകിലോമീറ്റർ വിസ്തീർണ്ണമുള്ള കുന്നുമ്മൽ ബ്ളോക്കുപഞ്ചായത്ത് സ്ഥിതി ചെയ്യുന്നത്. 

കുന്നുമ്മൽ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കുന്നുമ്മൽ ബ്ലോക്ക് പഞ്ചായത്ത്<br>
വട്ടോളി - 673510<br>
ഫോൺ : 0496 2445096<br>
ഇമെയിൽ : bdokunnummal@gmail.com



</doc>
<doc id="136685" url="https://ml.wikipedia.org/wiki?curid=136685" title="മേലടി ബ്ലോക്ക് പഞ്ചായത്ത്">
മേലടി ബ്ലോക്ക് പഞ്ചായത്ത്

കോഴിക്കോട് ജില്ലയുടെ വടക്കുപടിഞ്ഞാറുഭാഗത്തായി, കൊയിലാണ്ടി താലൂക്കിലാണ് 84.07 ചതുരശ്രകിലോമീറ്റർ വിസ്തീർണ്ണമുള്ള മേലടി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

മേലടി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മേലടി ബ്ലോക്ക് പഞ്ചായത്ത്<br>
മേലടി - 673552<br>
ഫോൺ : 0496 2602031<br>
ഇമെയിൽ : bdomelady@rediffmail.com


 

</doc>
<doc id="136686" url="https://ml.wikipedia.org/wiki?curid=136686" title="ഉപഗ്രഹ ടെലിവിഷൻ">
ഉപഗ്രഹ ടെലിവിഷൻ

വാർത്താവിനിമയ ഉപഗ്രഹങ്ങൾ ഉപയോഗിച്ച് ടെലിവിഷൻ സേവനം നൽകുന്നതിനെ ഉപഗ്രഹ ടെലിവിഷൻ എന്നു പറയുന്നു.
പ്രധാനമായും മൂന്ന് തരത്തിലാണ് ഉപഗ്രഹ ടെലിവിഷൻ ഉപയോഗപ്പെടുത്തുന്നുത്.
ഉപഗ്രഹ ടെലിവിഷന്റെ ഒരു ഉപയോഗമാണ് ഡയറക്ട്-ടു-ഹോം ബ്രോഡ്കാസ്റ്റിംഗ് (DTH) അഥവ ഡയറക്ട് ബ്രോഡ്കാസ്റ്റ് സാറ്റലൈറ്റ്(DBS). ഉപഗ്രഹങ്ങളിൽ നിന്ന് നേരിട്ട് വീടുകളിലേക്ക് ടെലിവിഷൻ സംപ്രേഷണം ചെയ്യുന്ന രീതിയാണിത്. ഭൂസ്ഥിര ഉപഗ്രഹങ്ങൾക്ക് ഒരു പ്രത്യേക വിഭാഗത്തെ എപ്പോഴും സേവനപരിധിയിൽ നിർത്താനാകും എന്നതാണ് ഡി.റ്റി.എച്ചിന്റെ അടിസ്ഥാനതത്വം. ഭൂമിയിൽ നിന്ന് അപ്ലിങ്ക് ചെയ്യപ്പെടുന്ന സിഗ്നലുകൾ ഉപഗ്രഹങ്ങൾക്ക് ഭൂമിയിലേക്ക് തന്നെ ഡൌൺലോഡ് ചെയ്ത് വിതരണം ചെയ്യാനാകും. കെയു ബാൻഡിൽ പ്രവർത്തിക്കുന്ന ഉപഗ്രഹങ്ങളാണ് ഡി.റ്റി.എച്ച്. സേവനത്തിനായി പ്രയോജനപ്പെടുത്തുന്നത്. ഇവയുടെ ട്രാൻസ്പോണ്ടറുകൾക്ക് സിഗ്നൽ ട്രാൻസ്മിഷന്റെ ശക്തി കൂടുതലുള്ളതിനാൽ കുറഞ്ഞ വലിപ്പമുള്ള ആൻറിനകൾ സിഗ്നലുകൾ സ്വീകരിക്കുവാൻ മതിയാകും. 

കേബിളിനേയും ടെറസ്ട്രിയൽ ടെലിവിഷൻ സംപ്രേഷണത്തിനേയും അപേക്ഷിച്ച് പല മേന്മകൾ ഡി.ബി.എസിനുണ്ട്. ഉപഗ്രഹത്തിൽ നിന്ന് നേരിട്ട് സിഗ്നലുകൾ സ്വീകരിക്കുന്നതുമൂലം പരിപാടികളുടെ ദൃശ്യ-ശ്രാവ്യ ഗുണനിലവാരം ഉയർന്നതായിരിക്കും എന്നതാണ് പ്രധാനം.


</doc>
<doc id="136687" url="https://ml.wikipedia.org/wiki?curid=136687" title="പന്തലായിനി ബ്ലോക്ക് പഞ്ചായത്ത്">
പന്തലായിനി ബ്ലോക്ക് പഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിലാണ് 91.11 ചതുരശ്രകിലോമീറ്റർ വിസ്തീർണ്ണമുള്ള പന്തലായിനി ബ്ളോക്ക് പഞ്ചായത്ത് സ്ഥിതി ചെയ്യുന്നത്. പണ്ടുകാലത്തു് കൊയിലാണ്ടി പ്രദേശങ്ങൾ അറിയപ്പെട്ടതു് പന്തലായനി എന്ന പേരിലായിരുന്നു. പന്തലുപോലുള്ള വലിയ അയനിമരം ഇവിടെ സ്ഥിതി ചെയ്തിരുന്നതിനാലാണു് പന്തലായനി എന്ന പേര് വന്നതെന്നാണു് ഐതിഹ്യം. അതോടൊപ്പം പടയോട്ടക്കാലത്ത് ടിപ്പു സുൽത്താൻ ഇവിടെ താവളമടിച്ചതായും ചരിത്രകാരന്മാർ പറയുന്നുണ്ടു്.

പന്തലായിനി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പന്തലായനി ബ്ലോക്ക് പഞ്ചായത്ത്<br>
കൊയിലാണ്ടി - 673305<br>
ഫോൺ : 0496 2620305<br>
ഇമെയിൽ : bdoplykkd@rediffmail.com



</doc>
<doc id="136690" url="https://ml.wikipedia.org/wiki?curid=136690" title="പേരാമ്പ്ര ബ്ലോക്ക് പഞ്ചായത്ത്">
പേരാമ്പ്ര ബ്ലോക്ക് പഞ്ചായത്ത്

കോഴിക്കോട് ജില്ലയിൽ, കൊയിലാണ്ടി താലൂക്കിലാണ് 275.02 ചതുരശ്രകിലോമീറ്റർ വിസ്തീർണ്ണമുള്ള പേരാമ്പ്ര ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പേരാമ്പ്ര ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പേരാമ്പ്ര ബ്ലോക്ക് പഞ്ചായത്ത്<br>
പേരാമ്പ്ര - 673525<br>
ഫോൺ : 0496 2610286<br>
ഇമെയിൽ : bdoperambra@yahoo.com


 

</doc>
<doc id="136691" url="https://ml.wikipedia.org/wiki?curid=136691" title="ട്രോംബേ">
ട്രോംബേ

മുംബൈ നഗരത്തിന്റെ വടക്കു കിഴക്കായി സ്ഥിതി ചെയ്യുന്ന നഗരപ്രാന്തപ്രദേശമാണ് ട്രോംബേ. വി.എൻ. പുരവ് റോഡ് അവസാനിക്കുന്നത് ഇവിടെയാണ്.
ഒരു കാലത്ത് ഈ പ്രദേശം ഏകദേശം 8 കി.മീ നീളവും അത്ര തന്നെ വീതിയുമുള്ള ഒരു ദ്വീപായിരുന്നു. ഇന്നും പതിനേഴാം നൂറ്റാണ്ടിന്റെ തുടക്കത്തിൽ നിർമ്മിക്കപ്പെട്ട പോർച്ചുഗീസ് പള്ളികളുടെ അവശിഷ്ടങ്ങൾ ഇവിടങ്ങളിൽ കാണാം. ദ്വീപിലെ ആദ്യകാലവാസികൾ മുക്കുവരായിരുന്നു. ഇന്നും ട്രോംബേ കോളിവാഡാ എന്നറിയപ്പെടുന്ന മുക്കുവഗ്രാമം ഇവിടെയുണ്ട്. മുംബൈയിൽ തന്നെ ഏറ്റവും പഴക്കമേറിയ മോസ്ക്കുകളിലൊന്ന് ട്രോംബേയ്ക്കടുത്തുള്ള പായ്‌ലിപാഡാ എന്ന സ്ഥലത്ത് സ്ഥിതി ചെയ്യുന്നു.
താനെ കടലിടുക്ക് അറബിക്കടലിനോടു ചേരുന്ന ഭാഗമാണിത്. നാവികസേനയുടെ ചില യൂണിറ്റുകൾ, ഭാഭാ ആണവ ഗവേഷണ കേന്ദ്രം, അണുശക്തി നഗർ, എസ്സെൽ സ്റ്റുഡിയോ തുടങ്ങിയവ ട്രോംബേയ്ക്കടുത്താണ്. ഏറ്റവുമടുത്ത സബ്-അർബൻ റെയിൽവേ സ്റ്റേഷൻ ഹാർബർ ലൈനിലെ മാൻഖുർദ് ആണ്


</doc>
<doc id="136692" url="https://ml.wikipedia.org/wiki?curid=136692" title="തോടന്നൂർ ബ്ലോക്ക് പഞ്ചായത്ത്">
തോടന്നൂർ ബ്ലോക്ക് പഞ്ചായത്ത്

കോഴിക്കോട് ജില്ലയിൽ വടകര താലൂക്കിലാണ് 96.77 ചതുരശ്രകിലോമീറ്റർ വിസ്തീർണ്ണമുള്ള തോടന്നൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

തോടന്നൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

തോടന്നൂർ ബ്ലോക്ക് പഞ്ചായത്ത്<br>
തോടന്നൂർ - 673108<br>
ഫോൺ : 0496 2592025<br>
ഇമെയിൽ : bdotdrkkd@gmail.com



</doc>
<doc id="136696" url="https://ml.wikipedia.org/wiki?curid=136696" title="തൂണേരി ബ്ലോക്ക് പഞ്ചായത്ത്">
തൂണേരി ബ്ലോക്ക് പഞ്ചായത്ത്

കോഴിക്കോട് ജില്ലയിലെ വടകര താലൂക്കിലാണ് 143.97 ചതുരശ്രകിലോമീറ്റർ വിസ്തീർണ്ണമുള്ള തൂണേരി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

തുണേരി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

തൂണേരി ബ്ലോക്ക് പഞ്ചായത്ത്<br>
തൂണേരി - 673505<br>
ഫോൺ : 0496 2550297<br>
ഇമെയിൽ : bdotuneri@gmail.com



</doc>
<doc id="136697" url="https://ml.wikipedia.org/wiki?curid=136697" title="വിളക്കുമാടം (കോട്ടയം ജില്ല)">
വിളക്കുമാടം (കോട്ടയം ജില്ല)

കോട്ടയം ജില്ലയിൽ മീനച്ചിൽ ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണു് വിളക്കുമാടം. ദേശീയ തീർത്ഥാടന കേന്ദ്രമായ ഭരണങ്ങാനത്തിന് സമീപമാണ്‌ ഈ ഗ്രാമം. പാലായിൽ നിന്നും 10 കിലോമീറ്റർ മാത്രമാണ് ഇവിടേക്കുള്ള ദൂരം.



</doc>
<doc id="136702" url="https://ml.wikipedia.org/wiki?curid=136702" title="എ.എസ്. നായർ">
എ.എസ്. നായർ

കേരളത്തിലെ ഒരു രേഖാചിത്രകാരനായിരുന്നു (ഇലസ്റ്റ്‌റേറ്റർ) അത്തിപ്പറ്റ ശിവരാമൻ നായർ എന്ന എ.എസ്. നായർ

1936ൽ മേയ് മാസത്തിൽ പാലക്കാട് ജില്ലയിലെ കാറൽമണ്ണയിലെ അത്തിപ്പറ്റ വീട്ടിൽ അദ്ദേഹം ജനിച്ചു. കാറൽമണ്ണ യു.പി. സ്കൂളിൽപ്രാഥമിക പഠനം. ചെർപ്പുളശ്ശേരി ഹൈസ്കൂളിൽ എസ്.എസ്.എൽ.സി കഴിഞ്ഞു. ദാരിദ്ര്യം നിമിത്തം തൃക്കിടീരി മനയെ ആശ്രയിച്ചായിരുന്നു ജീവിതം. തൃക്കിടീരി മനയിലെ വാസുദേവൻ നമ്പൂതിരി, ശിവരാമനെ മദിരാശി സ്കൂൾ ഓഫ് ആർട്സിൽ ചിത്രകല പഠിക്കാൻ പറഞ്ഞയച്ചത് എ.എസ്സിന്റെ ജീവിതത്തിലെ വഴിത്തിരിവായി. ശ്രീ കെ.സി.എസ് പണിക്കരായിരുന്നു ചിത്രകലയിൽ എ.എസിന്റെ ഗുരു. മദിരാശിയിൽ മറ്റുവരുമാനങ്ങളില്ലാത്ത എ.എസ്, ചെർപ്പുളശ്ശേരി അടുത്ത് ചളവറ സ്വദേശിയായ ആർ. കൃഷ്ണൻ നായർ നടത്തുന്ന ഹോട്ടലിൽ ജോലിക്കാരനായി. അവിടെ തന്നെ താമസിച്ചു. തുടർന്ന് കൃഷ്ണൻ നായരുടെ ബധിരയും മൂകയുമായ മകളെ (തങ്കം എന്ന് പേർ) 1964ൽ വിവാഹം ചെയ്തു. അതിൽ ഒരു മകളുണ്ട്. മകളുടെ പേര് സുധ.

കാറൽമണ്ണ പൊതുജന വായനശാല നടത്തിയിരുന്ന “കൈരളി” കൈയെഴുത്തുമാസികയിലൂടെ ആണ് എ.എസിന്റെ ആദ്യകാല രേഖാചിത്രങ്ങൾ പുറത്തുവന്നത്. മദിരാശിയിൽ പഠിക്കുന്ന കാലത്ത് മാതൃഭൂമി വാരാന്ത്യപ്പതിപ്പിലും “ജയകേരളം” മാസികയിലും വരച്ചിരുന്നു. ചിത്രകല പഠനത്തിനുശേഴം “പേശും‌പടം” എന്ന തമിഴ് സിനിമാമാസികയുടെ പത്രാധിപസമിതിയിൽ കുറച്ചുകാലം ജോലി നോക്കി. 1961ൽ മാതൃഭൂമി ആഴ്ച്ചപ്പതിപ്പിൽ ചിത്രകാരനായി ജോലിക്ക് ചേർന്നു. എം.വി. ദേവൻ മാതൃഭൂമിയിൽനിന്നും പോയ ഒഴിവിലേക്കാണ് എ.എസ് എത്തിചേർന്നത്. ദേവൻ തന്നെആയിരുനു എ.എസ്സിന്റെ പേർ മാതൃഭൂമി മാനേജ്മെന്റിനോട് നിർദ്ദേശിച്ചത്. മൂന്നു പതിറ്റാണ്ടോളം ആഴ്ച്ചപ്പതിപ്പിലൂടെ മലയാളത്തിലേയും ഇതര ഭാഷകളിലേയും ഒട്ടനവധി കഥാപാത്രങ്ങൾക്ക് രേഖാചിത്രങ്ങളിലൂടെ ദൃശ്യാവിഷ്കാരം നടത്തി. അദ്ദേഹം 
മികച്ചൊരു കാർട്ടൂണിസ്റ്റുകൂടെ ആയിരുന്നു. നാടകത്തിലും കേരളീയ അനുഷ്ഠാനകലകളിലും ഏറെ തൽ‌പ്പരനായിരുന്നു. മരണം എന്ന പേരിൽ ഒരു നാടകം പ്രസിദ്ധീകരിച്ചിട്ടുണ്ട്. മറാഠനോവലിസ്റ്റ് വി.എസ് ഖാണ്ഡേക്കറുടെ യയാതി എന്നനോവൽ മലയാളത്തിൽ പരിഭാഷപ്പെടുത്തി മാതൃഭൂമിയിൽ ഖണ്ഡശ:പ്രസിദ്ധീകരിച്ചപ്പോൾ ഇലസ്റ്റ്‌റേഷൻ ചെയ്തത് എ.എസ്. ആയിരുന്നു. കൂടാതെ മലയാളത്തിലെ പല എഴുത്തുകാരുടേയും കൃതികൾക്ക് അദ്ദേഹം ഇലസ്ട്രേഷൻ നിർവ്വഹിച്ചിട്ടുണ്ട്. മാതൃഭൂമി ചീഫ് ആർട്ടിസ്റ്റായി ജോലിയിലിരിക്കെ 1988 ജൂൺ 30-ന് അൻപത്തിരണ്ടാം വയസ്സിൽ എ.എസ്. അന്തരിച്ചു.


</doc>
<doc id="136703" url="https://ml.wikipedia.org/wiki?curid=136703" title="വടകര ബ്ലോക്ക് പഞ്ചായത്ത്">
വടകര ബ്ലോക്ക് പഞ്ചായത്ത്

കോഴിക്കോട് ജില്ലയിൽ വടകര താലൂക്കിലാണ് 50.96 ചതുരശ്രകിലോമീറ്റർ വിസ്തീർണ്ണള്ള വടകര ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

വടകര ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

വടകര ബ്ലോക്ക് പഞ്ചായത്ത്<br>
ചോമ്പാല - 673308<br>
ഫോൺ : 0496 2503002<br>
ഇമെയിൽ : bdovatakara@gmail.com


 

</doc>
<doc id="136705" url="https://ml.wikipedia.org/wiki?curid=136705" title="ഇലന്തൂർ ബ്ലോക്ക് പഞ്ചായത്ത്">
ഇലന്തൂർ ബ്ലോക്ക് പഞ്ചായത്ത്

പത്തനംതിട്ട ജില്ലയിൽ കോഴഞ്ചേരി താലൂക്കിലാണ് 106.22 ചതുരശ്രകിലോമീറ്റർ വിസ്തീർണ്ണമുള്ള ഇലന്തൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 
ഇലന്തൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ഇലന്തൂർ ബ്ലോക്ക് പഞ്ചായത്ത്<br>
നെല്ലിക്കാല - 689648<br>
ഫോൺ : 0468 2362036<br>
ഇമെയിൽ : bdoelr@gmail.com


 

</doc>
<doc id="136706" url="https://ml.wikipedia.org/wiki?curid=136706" title="കോയിപ്രം ബ്ലോക്ക് പഞ്ചായത്ത്">
കോയിപ്രം ബ്ലോക്ക് പഞ്ചായത്ത്

പത്തനംതിട്ട ജില്ലയിൽ മല്ലപ്പള്ളി, തിരുവല്ല എന്നീ താലൂക്കുകളിലായാണ് 123.67 ചതുരശ്രകിലോമീറ്റർ വിസ്തീർണ്ണമുള്ള കോയിപ്രം ബ്ളോക്ക് പഞ്ചായത്ത് സ്ഥിതി ചെയ്യുന്നത്.
കോയിപ്രം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കോയിപ്രം ബ്ലോക്ക് പഞ്ചായത്ത്<br>
പുല്ലാട് - 689648<br>
ഫോൺ : 0469 2662364<br>
ഇമെയിൽ : bdokpm@gmail.com


 

</doc>
<doc id="136709" url="https://ml.wikipedia.org/wiki?curid=136709" title="മോഴികുന്നത്ത് ബ്രഹ്മദത്തൻ നമ്പൂതിരിപ്പാട്">
മോഴികുന്നത്ത് ബ്രഹ്മദത്തൻ നമ്പൂതിരിപ്പാട്

വള്ളുവനാട്ടിലെ പ്രസിദ്ധനായ ഒരു സ്വാതന്ത്ര്യസമര സേനാനി. ഖിലാഫത്ത്, മാപ്പിള വിപ്ലവം എന്നൊക്കെ പേരുകളിൽ അറിയപ്പെടുന്ന 1921ലെ മലബാർ കലാപത്തിൽ പങ്കെടുത്ത് അതിന്റെ അനുഭവങ്ങൾ ഖിലാഫത്ത് സ്മരണകൾ എന്നപേരിൽ ജൂലൈ 1965ൽ പ്രസിദ്ധീകരിച്ചു. കേരളസാഹിത്യ അക്കാദമി 1993ൽ പ്രസ്തുത പുസ്തകം പുനപ്രസിദ്ധീകരിച്ചു. ഖിലാഫത്തിനെകുറിച്ചുള്ള ഒരു അനുഭവസ്ഥന്റെ വിലപ്പെട്ട രേഖകൾ എന്ന നിലക്ക് പ്രസിദ്ധമാണ് പ്രസ്തുത ഗ്രന്ഥം. അതിനാൽ തന്നെ എഴുതപ്പെട്ട രേഖകളിൽ പ്രധാനവും.

1897ൽ പാലക്കാട് ജില്ലയിലെ ചെർപ്പുളശ്ശേരിയിലെ മോഴികുന്നത്ത് മനയിൽ ജനിച്ചു. പിതാവ് നാരായണൻ സോമയാജിപ്പാടും മാതാവ് സാവിത്രി അടിതിരിപ്പാടുമായിരുന്നു. 1932ൽ വള്ളിക്കുന്നിലുള്ള ഇടശ്ശേരി മനയിലെ സാവിത്രി അന്തർജ്ജനത്തെ വിവാഹം ചെയ്തു. അഞ്ച് ആൺകുട്ടികളും രണ്ട്‌ പെൺകുട്ടികളും ഉണ്ട്. 1964 ജൂലായ് 26ന് അദ്ദേഹം അന്തരിച്ചു.
ചെറുപ്രായത്തിൽ തന്നെ ബ്രഹ്മദത്തൻ നമ്പൂതിരിപ്പാട് അന്നത്തെ സാമൂഹികസ്ഥിതി വെച്ച് വേദോപനിഷത്തുകൾ, സംസ്കൃതം എന്നിവ പഠിച്ചു. ഋഗ്വേദം മനഃപ്പാഠമായിരുന്നു. സംസ്കൃത കാവ്യനാടകാദികളിലും വ്യുൽ‌പ്പത്തി നേടി.

ഇന്ത്യൻ സ്വാതന്ത്ര്യസമരത്തിൽ ഗാന്ധിജി വന്നത് മറ്റനേകം ആളുകളെ എന്നപോലെ ബ്രഹ്മദത്തൻ നമ്പൂതിരിപ്പാടിനേയും ഉത്സാഹിയാക്കുകയും ഒരു ഗാന്ധിയൻ ആയി മാറുകയും ചെയ്തു. 1918ൽ അദ്ദേഹം സജീവരാഷ്ട്രീയപ്രവർത്തനം ആരംഭിച്ചു. തുടർന്ന് ചെർപ്പുളശ്ശേരി മണ്ഡലം കോൺഗ്രസ്സ് പ്രസിഡന്റുമായി തെരഞ്ഞെടുക്കപ്പെട്ടു.
1920 കാലത്ത് ഇന്ത്യൻ നാഷണൽ കോൺഗ്രസ്സും ഖിലാഫത്ത് പ്രസ്ഥാനവും സഹകരിച്ചു പ്രവർത്തിച്ചിരുന്നു. 1921ൽ ലഹള പൊട്ടിപ്പുറപ്പെട്ടപ്പോൾ അത് വള്ളുവനാട്ടിലേക്ക് പടരാതിരിക്കാനായി അദ്ദേഹം പ്രവർത്തിച്ചു. 1921ൽ തന്നെ അദ്ദേഹം അറസ്റ്റ് ചെയ്യപ്പെട്ടതിനെ തുടർന്ന് അദ്ദേഹത്തെ ബ്രാഹ്മണസമുദായത്തിൽ നിന്നും പുറത്താക്കി. എങ്കിലും തുടർന്നും അദ്ദേഹം ബ്രിട്ടീഷുകാർക്കെതിരായി പ്രവർത്തിച്ചു. പട്ടാമ്പി പഞ്ചായത്ത് പ്രസിഡന്റായിട്ടുണ്ട്. ഇന്ത്യൻ നാഷണൽ കോൺഗ്രസ്സ്, യോഗക്ഷേമ സഭ തുടങ്ങി പല സംഘടനകളുടേയും ഉന്നതസ്ഥനങ്ങൾ അദ്ദേഹം അലങ്കരിച്ചിട്ടുണ്ട്.
രാഷ്ട്രീയം കൂടാതെ അദ്ദേഹത്തിന് കാവ്യാസ്വാദനം, നിരൂപണം എന്നീ മേഖലകളിലും താൽ‌പ്പര്യമുണ്ടായിരുന്നു.
മലബാർ ലഹളയോ മാപ്പിള ലഹളയോ അല്ല ഖിലാഫത്ത്, ബ്രിട്ടീഷുകാർക്കെതിരായുള്ളാ ഒരു വിപ്ലവം ആയിരുന്നു അത് എന്നു അദ്ദേഹം തന്റെ “ഖിലാഫത്ത് സ്മരണകൾ” എന്ന പുസ്തകത്തിൽ തറപ്പിച്ച് പറയുന്നു. ഖിലാഫത്ത് ലഹള ആദ്യമായി ഏറനാട്ടിലാണ് പൊട്ടിപുറപ്പെട്ടത്.


</doc>
<doc id="136710" url="https://ml.wikipedia.org/wiki?curid=136710" title="കാസർകോട് കാദർഭായ്">
കാസർകോട് കാദർഭായ്

തുളസീദാസിന്റെ സംവിധാനത്തിൽ ഇന്നസെന്റ്, ജഗദീഷ്, സിദ്ദിഖ്, സൈനുദ്ദീൻ, അശോകൻ,ആലുംമൂടൻ, സുനിത, സുചിത്ര എന്നിവർ പ്രധാനവേഷങ്ങളിൽ അഭിനയിച്ച് 1992-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് കാസർകോട് കാദർഭായ്. 1991-ൽ പുറത്തിറങ്ങിയ മിമിക്സ് പരേഡ് എന്ന ചിത്രത്തിന്റെ രണ്ടാം ഭാഗമാണിത്. സിമ്പിൾ പ്രൊഡക്ഷൻസിന്റെ ബാനറിൽ മുംതാസ് ബഷീർ നിർമ്മിച്ച ഈ ചിത്രം സിംപിൾ റിലീസ് ആണ് വിതരണം ചെയ്തത്. കലാഭവൻ അൻസാർ ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് കലൂർ ഡെന്നീസ് ആണ്.

ബിച്ചു തിരുമല എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജോൺസൺ ആണ്. ഗാനങ്ങൾ സീ സീ വിപണനം ചെയ്തിരിക്കുന്നു. 



</doc>
<doc id="136712" url="https://ml.wikipedia.org/wiki?curid=136712" title="മേരിയ്ക്കുണ്ടൊരു കുഞ്ഞാട് (ചലച്ചിത്രം)">
മേരിയ്ക്കുണ്ടൊരു കുഞ്ഞാട് (ചലച്ചിത്രം)

ഷാഫിയുടെ സംവിധാനത്തിൽ ദിലീപ് നായകനായി 2010 ഡിസംബർ 25-ന് ക്രിസ്തുമസ് ദിനത്തിൽ പുറത്തിറങ്ങിയ മലയാളചലച്ചിത്രമാണ് മേരിയ്ക്കുണ്ടൊരു കുഞ്ഞാട്. ബെന്നി പി. നായരമ്പലമാണ് ഈ ചിത്രത്തിന്റെ തിരക്കഥ രചിച്ചിരിക്കുന്നത്. ബേണി ഇഗ്നേഷ്യസ് ഗാനരചന നിർവഹിച്ചിരിക്കുന്നു. ശ്യാം ദത്താണ് ചിത്രത്തിന്റെ ക്യാമറ കൈകാര്യം ചെയ്തിരിക്കുന്നത്. വൈശാഖ് മൂവീസ് ഈ ചിത്രം നിർമ്മിച്ചിരിക്കുന്നു.


അനിൽ പനച്ചൂരാന്റെ ഗാനങ്ങൾക്ക് ബേണി ഇഗ്‌നേഷ്യസ് സംഗീതം നൽകിയിരിക്കുന്നു.


</doc>
<doc id="136722" url="https://ml.wikipedia.org/wiki?curid=136722" title="യേശുവിന്റെ കന്യാജനനം">
യേശുവിന്റെ കന്യാജനനം

യേശുക്രിസ്തു, സ്ത്രീപുരുഷലൈംഗികബന്ധം ഇല്ലാതെ കന്യാജാതനായവൻ ആണെന്നു ക്രിസ്ത്യനികൾ വിശ്വസിക്കുന്നു. കന്യകയായ മറിയം പരിശുദ്ധാത്മാവിനാൽ ഗർഭം ധരിച്ച് യേശുവിനെ പ്രസവിച്ചു എന്ന് പുതിയനിയമം പറയുന്നു. വിശുദ്ധ മത്തായിയുടെയും (1:18-25) വിശുദ്ധ ലൂക്കായുടെയും (1:28-38,2:17) സുവിശേഷങ്ങളാണ് ഈ വിശ്വാസത്തിനാധാരം.

മത്തായി എഴുതിയ സുവിശേഷത്തിൽ ഇങ്ങനെ കാണാം: “എന്നാൽ യേശുക്രിസ്തുവിന്റെ ജനനം ഈവണ്ണം ആയിരുന്നു. അവന്റെ അമ്മയായ മറിയ യോസേഫിന്നു വിവാഹം നിശ്ചയിക്കപ്പെട്ടശേഷം അവർ കൂടിവരുമ്മുമ്പെ പരിശുദ്ധാത്മാവിനാൽ ഗർഭിണിയായി എന്നു കണ്ടു. അവളുടെ ഭർത്താവായ യോസേഫ് നീതിമാനാകകൊണ്ടും അവൾക്കു ലോകാപവാദം വരുത്തുവാൻ അവന്നു മനസ്സില്ലായ്കകൊണ്ടും അവളെ ഗൂഢമായി ഉപേക്ഷിപ്പാൻ ഭാവിച്ചു. ഇങ്ങനെ നിനെച്ചിരിക്കുമ്പോൾ കർത്താവിന്റെ ദൂതൻ അവന്നു സ്വപ്നത്തിൽ പ്രത്യക്ഷനായി: ദാവീദിന്റെ മകനായ യോസേഫേ, നിന്റെ ഭാര്യയായ മറിയയെ ചേർത്തുകൊൾവാൻ ശങ്കിക്കേണ്ടാ; അവളിൽ ഉല്പാദിതമായതു പരിശുദ്ധാത്മാവിനാൽ ആകുന്നു. അവൾ ഒരു മകനെ പ്രസവിക്കും; അവൻ തന്റെ ജനത്തെ അവരുടെ പാപങ്ങളിൽ നിന്നു രക്ഷിപ്പാനിരിക്കകൊണ്ടു നീ അവന്നു യേശു എന്നു പേർ ഇടേണം എന്നു പറഞ്ഞു. "കന്യക ഗർഭിണിയായി ഒരു മകനെ പ്രസവിക്കും. അവന്നു ദൈവം നമ്മോടു കൂടെ എന്നർത്ഥമുള്ള ഇമ്മാനൂവേൽ എന്നു പേർ വിളിക്കും”എന്നു കർത്താവു പ്രവാചകൻ മുഖാന്തരം അരുളിച്ചെയ്തതു നിവൃത്തിയാകുവാൻ ഇതൊക്കെയും സംഭവിച്ചു. സുവിശേഷകനായ ലൂക്കോസും ഇക്കാര്യം വീണ്ടും സാക്ഷ്യപ്പെടുത്തുന്നു. 

യേശുക്രിസ്തുവിന്റെ ജനനത്തിനും ‏നൂറ്റാണ്ടുകൾക്കു മുൻപ് അദ്ദേഹം കന്യാപുത്രനായിരിക്കുമെന്ന് യെശയ്യാവ് എന്ന പ്രവാചകൻ പ്രവചിച്ചുമിരുന്നതായി ക്രിസ്ത്യാനികൾ വിശ്വസിക്കുന്നു. ഇതിന് അവർ ആശ്രയിക്കുന്ന യെശയ്യാ പ്രവചനത്തിന്റെ സെപ്ത്വജിന്റ് ഭാഷ്യം ഇങ്ങനെയാണ്: "അതു കൊണ്ടു കർത്താവു തന്നേ നിങ്ങൾക്കു ഒരു അടയാളം തരും: കന്യക ഗർഭിണിയായി ഒരു മകനെ പ്രസവിക്കും; അവന്നു ഇമ്മാനൂവേൽ എന്നു പേർ വിളിക്കും" 'മശിഹാ' (ക്രിസ്തു), ഇസ്രായേലിലെ ബേതലഹേമിൽ ജനിക്കും എന്ന് യേശുക്രിസ്തുവിന്റെ ജനനത്തിനും വർഷങ്ങൾക്ക് മുമ്പേ മീഖാ എന്ന പ്രവാചകൻ ദീർഘദർശനം നടത്തിയതായി ക്രിസ്ത്യാനികൾ കരുതുന്നു.

യിസ്രായേലിനെ ദൈവം രക്ഷിക്കും എന്നതിന്റെ അടയാളം ആയിരുന്നു കന്യകാജനനം എന്നും, മനുഷ്യപാപങ്ങളുടെ സമ്പൂർണ്ണ പരിഹാരത്തിനായി ബലിയാകുന്നവന്റെ പിറവി അങ്ങനെ തന്നെ ആകണമെന്നും വാദിക്കപ്പെടുന്നു. കാരണം അത്തരം ഒരു യാഗത്തിന് പാപം തൊട്ട് തീണ്ടിയിട്ടില്ലാത്ത ഒരു ബലി 'മൃഗം' തന്നെ വേണ്ടിയിരുന്നു. യേശുക്രിസ്തു, സ്ത്രീപുരുഷ ബന്ധത്തിൽ പിറന്നിരുന്നുവെങ്കിൽ, അദ്ദേഹവും, ആദാമിൽ നിന്ന് തലമുറകളിലൂടെ കൈമാറ്റപ്പെടുന്ന പാപത്തിന്റെ മറ്റൊരു കണ്ണിയാകുമായിരുന്നു എന്നാണ് ഇതിന്റെ വിശദീകരണം. 

മുസ്ളീങ്ങളുടെ വിശുദ്ധഗ്രന്ഥമായ ഖുർആനിൽ യേശുക്രിസ്തുവിന്റെ (ഈസാ നബി) ജനനത്തെക്കുറിച്ചുള്ള പരാമർശങ്ങൾ പലഭാഗങ്ങളിൽ കാണാവുന്നതാണ്.മറിയം എന്ന പേരിൽ ഖുർആനിൽ ഒരു സൂറ (അദ്ധ്യായം)തന്നെയുണ്ട്. കന്യകയായ മറിയം ബീവി ദൈവത്തിന്റെ ശക്തിയാൽ ഗർഭം ധരിച്ച് ഈസാ നബിയെ പ്രസവിച്ചു എന്നതാണ് ഖുർആനിലെ ആശയം.ഖുർആനിൽ അല്ലാഹു പേരെടുത്ത് പരാമർശിച്ചിട്ടുള്ള ഒരേയൊരു വനിതയും ഈസാ നബിയുടെ മാതാവായ മറിയം ആണ്.



</doc>
<doc id="136725" url="https://ml.wikipedia.org/wiki?curid=136725" title="അദ്ധ്യാത്മരാമായണം കിളിപ്പാട്ട്">
അദ്ധ്യാത്മരാമായണം കിളിപ്പാട്ട്

ആധുനിക മലയാളഭാഷയുടെ പിതാവ് എന്നറിയപ്പെടുന്ന ഭക്തകവിയായ തുഞ്ചത്ത് രാമാനുജൻ എഴുത്തച്ഛൻ അധ്യാത്മരാമായണമെന്ന സംസ്കൃതകൃതിയെ ഉപജീവിച്ച്‌ മലയാളത്തിൽ കിളിപ്പാട്ട്‌ വൃത്തത്തിൽ രചിച്ച കൃതിയാണ് അദ്ധ്യാത്മരാമായണം കിളിപ്പാട്ട്'

കവിയുടെ അഭ്യർത്ഥന മാനിച്ച് കിളി കഥ പറയുന്ന രീതിയിൽ എഴുതപ്പെട്ടിരിക്കുന്ന കാവ്യങ്ങളെയാണ് കിളിപ്പാട്ടുകൾ എന്നറിയപ്പെടുന്നത്.സംസ്കൃതത്തിലെ അധ്യാത്മരാമായണം എന്ന കാവ്യത്തെ അവലംബിച്ചു എഴുത്തച്ഛൻ കിളിപ്പാട്ടുരീതിയിൽ എഴുതിയ കൃതിയാണ് അധ്യാത്മരാമായണം കിളിപ്പാട്ട്.മലയാളത്തിൽ സാംസ്കാരികവും ഭാഷാപരവുമായ നവോത്ഥാനത്തിന് ഈ കൃതി കളമൊരുക്കി .സാമൂഹികവും സാംസ്കാരികവുമായ അപചയത്തിൽ നിന്ന് കേരള ജനതയെ മോചിപ്പിക്കാൻ എഴുത്തച്ഛന്റെ അധ്യാത്മരാമായണത്തിനു കഴിഞ്ഞു .കൂടാതെ പാട്ട് ,മണിപ്രവാളം എന്നിങ്ങനെ രണ്ടുതരം കാവ്യ സരണിയിൽ ഒഴുകിയിരുന്ന മലയാള കവിതയ്ക്ക് മാതൃകാപരമായ സത്തയും ശൈലിയും ഒരുക്കിയെടുക്കാൻ എഴുത്തച്ഛന്റെ കാവ്യങ്ങൾ സഹായിച്ചു.

കേരളത്തിൽ മലയാള വർഷത്തിലെ കർക്കിടക മാസം രാമായണ പാരായണമാസമായി പ്രത്യേകം ആചരിക്കുന്നു. കർക്കിടകം ഒന്നിന് വീടുകളിലും ക്ഷേത്രങ്ങളിലും രാമായണം പാരായണം ചെയ്യാറുണ്ട്. രാമായണ മാസമെന്നാണ് കർക്കിടകം അറിയപ്പെടുന്നതു തന്നെ. 

കിളിയെകൊണ്ട് കഥപറയിക്കുന്ന കവിതരീതിയാണ് കിളിപ്പാട്ട് .എഴുത്തച്ചനെയാണ് കിളിപ്പാട്ടിന്റെ ഉപജ്ഞാതാവായി കണക്കാക്കുന്നത് .കിളിപ്പാട്ടുകളിൽ ഉപയോഗിച്ചുള്ള വൃത്തങ്ങളാണ് കിളിപ്പാട്ട് വൃത്തങ്ങൾ .കേകയും കാകളിയുമാണ് പ്രധാന കിളിപ്പാട്ടുവൃത്തങ്ങൾ .അന്നനട ,കാളകാഞ്ചി ,മണികാഞ്ചി, മിശ്രകകളി ,ഊനകകളി എന്നിവയും കിളിപ്പാട്ട് കൃതികളാണ് .

ശ്രീരാമനാമം പാടിവന്ന പൈങ്കിളിപ്പെേണ -
ശ്രീരാമചരിതം നീ ചൊല്ലിടൂ മടിയാതെ
ശാരികപ്പൈതൽ താനും വന്ദിച്ചു വന്ദ്യന്മാരെ
ശ്രീരാമസ്മൃതിയോടെ പറഞ്ഞുതുടങ്ങിനാൾ


</doc>
<doc id="136726" url="https://ml.wikipedia.org/wiki?curid=136726" title="ജബൽ അൽ-ഗാര ഗുഹകൾ">
ജബൽ അൽ-ഗാര ഗുഹകൾ

ജബൽ അൽ-ഗാര എന്ന അറബി വാക്കിനർത്ഥം അൽ-ഗാര ഗ്രാമത്തിലെ കുന്ന് എന്നാണ്. സൗദി അറേബ്യയുടെ കിഴക്കൻ പ്രവശ്യയിൽ ജബൽ അൽ-ഗാര കുന്നു് സ്ഥിതി ചെയ്യുന്നു. ഏറ്റവും അടുത്ത പട്ടണമായ ഹുഫൂഫിൽ നിന്നും ഏകദേശം 13 കി.മീ ദൂരമുണ്ട് ജബൽ അൽ-ഗാരയിലേക്ക്. അൽ ഹസ തൊട്ടടുത്തുതന്നെയുള്ള മറ്റൊരു പട്ടണമാണ്. കിഴക്കൻ പ്രവശ്യയുടെ ആസ്ഥാനമായ ദമാമിന്റെ തെക്ക്-പടിഞ്ഞാറ് 130 കി.മി മാറിയാണ് ജബൽ അൽ ഹാര സ്ഥിതി ചെയ്യുന്നത്.

സൗദി അറേബ്യയിൽ, അൽ-ഹസ അടങ്ങിയ ഭാഗമാണ് ഏറ്റവും അധികം വെള്ളം കണ്ടുവരുന്ന ഭൂവിഭാഗം. അതിനാൽ തന്നെ അവിടെ ധാരാളം കൃഷി നടക്കുന്നുണ്ട്.

ജബൽ അൽ ഹാര ഗുഹകൾ ചുണ്ണാമ്പുകല്ല് (limestone) ഗുഹകൾ എന്ന ഗണത്തിലാണ് ഉൾപെടുത്തിയിരിക്കുന്നത്. 
ധാരാളം ക്ലേ മിനറലുകളും കാൽ‌ഷ്യം കാർബണേറ്റും അടങ്ങിയ സാന്റ്‌സ്റ്റോൺ ഉള്ള ഭാഗമാണ് പൊതുവെ സൗദി അറേബ്യ അടങ്ങിയ അറേബ്യൻ മരുഭൂമി. അഞ്ഞൂറ് മില്യൺ കൊല്ലങ്ങൾക്ക് മുൻപ് ഇവിടമെല്ലാം സമുദ്രമായിരുന്നുവെന്ന് കരുതപ്പെടുന്നു. ജബൽ അൽ ഗാരയിലെ സാന്റ്‌സ്റ്റോണുകൾ അടങ്ങിയ കുന്നിൽ കാറ്റിനാൽ രൂപപ്പെടുത്തിയ ഗുഹകളാണ് ഇവിടുത്തെ പ്രത്യേകത. അറേബ്യയിലെ ഗുഹകൾ അധികവും ചുണ്ണാമ്പുകല്ല് ഭൂഗർഭജലം തട്ടി അലിഞ്ഞ് രൂപപ്പെട്ടതാണേങ്കിൽ ഇവിടെ കാണുന്നത് ഭൌമോപരിതലത്തിൽ കാറ്റിനാൽ ചുണ്ണാമ്പുകല്ലിൽ രൂപപ്പെടുത്തിയ ഗുഹകളാണ്. ഈ ഗുഹകളാകട്ടെ സങ്കീർണ്ണവും അതിവിശാലവും നീണ്ടുകിടക്കുന്നതുമാണ്. 

സമുദ്രനിരപ്പിൽ നിന്നും ഏകദേശം 224 മീറ്റർ ഉയരമുള്ളതും പരന്ന മുകൾഭാഗമുള്ളതുമായ ഒരു കുന്നാണ് ജബൽ അൽ ഗാര. ഇതിന്റെ കിഴക്കുഭാഗത്തായാണ് ഗുഹകളുടെ പ്രധാനകവാടം. ആകമൊത്തം 28ഓളം ഇടനാഴികൾ പോലെ വീതിയുള്ള ഭാഗങ്ങളുള്ളതും 1.5 കി.മീറ്ററോളം നീളമുള്ളതുമാണ് ഈ ഗുഹകൾ. മറ്റുള്ള ഗുഹകളെ അപേക്ഷിച്ച് ഈ ഗുഹാന്തർഭാഗം വൃത്തിയുള്ളതും തണുപ്പുള്ളതും ആണ്. അതേ സമയം ഗുഹയുടെ വശങ്ങളിൽ നിന്ന് ഇടിഞ്ഞുവീണ മണ്ണുകൾ വളരെ നേർത്തതായതിനാൽ ഗുഹയ്ക്കകത്ത് പൊടിയുടെ സാന്നിധ്യം കൂടുതലാണ്.



</doc>
<doc id="136737" url="https://ml.wikipedia.org/wiki?curid=136737" title="മുറ്റിച്ചൂർ കല്ലാറ്റുപുഴ ശ്രീ മഹാ ശിവക്ഷേത്രം">
മുറ്റിച്ചൂർ കല്ലാറ്റുപുഴ ശ്രീ മഹാ ശിവക്ഷേത്രം

കേരളത്തിലെ തൃശൂർ ജില്ലയിൽ മുറ്റിച്ചൂർ ദേശത്ത് സ്ഥിതി ചെയ്യുന്ന മഹാദേവക്ഷേത്രമാണ് കല്ലാറ്റുപുഴ മഹാദേവക്ഷേത്രം. പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത് . ധ്യാനരൂപത്തിലാണ് കല്ലാറ്റുപുഴയിലെ ശിവപ്രതിഷ്ഠാ സൽങ്കലം.

മൂന്ന് ചുറ്റിലും മറ്റ് ഊരുകൾ (സ്ഥലങ്ങൾ) ഒരു ഭാഗത്ത് പുഴ എന്ന അർത്ഥത്തിലായിരിക്കണം മുറ്റിച്ചൂർ എന്ന് വന്നത്. അറന്നൂറു വർഷങ്ങൾക്കുമുൻപ് രചിയ്ക്കപ്പെട്ടതെന്ന് കരുതുന്ന കോക സന്ദേശത്തിൽ മുറ്റിച്ചൂരിനെ പരാമർശിക്കുന്നുണ്ട്. കോക സന്ദേശത്തിൽ കല്ലാറ്റുപുഴ ക്ഷേത്രത്തെക്കുറിച്ച് പ്രതിപാദിച്ചിട്ടുണ്ട്.

ശ്ലോകം ഇങ്ങനെയാണ്...

"പച്ചത്തെങ്ങിൻ തഴവഴി തഴെയ്‌ക്കും വഴിക്കാരി മുക്കെ-"
"പ്പശ്ചാൽ കൃത്വാ പരിമളമെഴും കാറ്റുമേറ്റാത്ത ലീലം,"
"മുച്ചുറ്റൂർപ്പുക്കഥ തെരുതെരെപ്പോയി നാലഗ്രസ്‌തേ"
"ദൃശ്യാ ചെന്താമര മലർ ചുവ‌ന്നന്തിയാം നന്തിയാറ്".



തൃശ്ശൂരിൽ നിന്നും ഏകദേശം 20കിലോമീറ്റർ പടിഞ്ഞാറായി മുറ്റിച്ചൂർ ദേശത്താണ് കല്ലാറ്റുപുഴ മഹാദേവക്ഷേത്രം സ്ഥിതിചെയ്യുന്നത്.


</doc>
<doc id="136741" url="https://ml.wikipedia.org/wiki?curid=136741" title="ആനവാരിയും പൊൻകുരിശും">
ആനവാരിയും പൊൻകുരിശും

വൈക്കം മുഹമ്മദ് ബഷീർ എഴുതിയ ഒരു നോവലാണ് ആനവാരിയും പൊൻകുരിശും.

ആനവാരിയും പൊൻ‌കുരിശും പണ്ട് വെറും രാമൻ നായരും തോമയും ആയിരുന്നു. അവർക്ക് ഈ ബഹുമതികൾ അവർക്ക് ആരു കൊടുത്തു? ഈ ചോദ്യത്തിനുള്ള ഉത്തരമാണ് ഈ നോവലെന്ന് ബഷീർ പറയുന്നു . സ്ഥലം എന്ന് വിശേഷിപ്പിക്കപ്പെടുന്ന സാങ്കൽപ്പിക ഗ്രാമതതിലാണ് കഥ നടക്കുന്നത്.


</doc>
<doc id="136745" url="https://ml.wikipedia.org/wiki?curid=136745" title="വിക്ടർ ലീനസ്">
വിക്ടർ ലീനസ്

കേരളത്തിലെ ഒരു പത്രപ്രവർത്തകനും കഥാകൃത്തുമായിരുന്നു വിക്ടർ ലീനസ് (സെപ്റ്റംബർ 2 1946-ഫെബ്രുവരി 1992). വിക്ടർ ലീനസ് കുറച്ചു കഥകൾ മാത്രം എഴുതി.
1946 സെപ്റ്റംബർ 2 ന് എറണാകുളത്തെ വൈറ്റിലയിൽ ജനിച്ചു. ജന്തുശാസ്ത്രത്തിൽ ബിരുദവും സമുദ്രശാസ്ത്രത്തിൽ ഉപരിബിരുദവും നേടിയശേഷം മത്സ്യങ്ങളെക്കുറിച്ച് ഗവേഷണം ചെയ്തു. 1976-ൽ പത്രപ്രവർത്തനമേഖലയിലെത്തി. ഇസബെല്ല, സോഷ്യലിസ്റ്റ് ലേബർ എന്നീ മാസികകളുടെ പത്രാധിപരായിരുന്നു. തുടർന്ന് ബ്ലിറ്റ്സ്, ഓൺലുക്കർ മാസികകളുടെ കേരള ലേഖകനായി ജോലി നോക്കി. ഇടയിൽ രാമുകാര്യാട്ടിന്റെ സഹകാരിയായി സിനിമാരംഗത്തും. റബ്ബർ ഏഷ്യ എന്ന മാസികയുടെ സഹപത്രാധിപരായും മലയാളമനോരമയിലുംജോലിചെയ്തിട്ടുണ്ട്.

വിവാഹ ജീവിതത്തിലെ പൊരുത്തക്കേടുകളും അമിതമദ്യപാനവും വിക്ടറുടെ ജീവിതത്തെ പൂർവ്വാധികം സംഘർഷഭരിതമാക്കിയിരുന്നു. 1991 ൽ ഭാര്യ ബേഡി ആത്മഹത്യ ചെയ്തു. 1992 ഫെബ്രുവരിയിൽ മദ്യത്തിൽ വിഷം കലർത്തി വിക്ടർ ലീനസ് ആത്മഹത്യ ചെയ്തു. എറണാകുളം മനോരമ ഓഫീസിന്റെ വടക്കുവശത്ത് അമിതമായി മദ്യപിച്ച നിലയിൽ വിക്ടർ വീണു കിടക്കുകയായിരുന്നുവെന്ന് ചിലർ സാക്ഷ്യപ്പെടുത്തിയിരുന്നു. ആരോ ആശുപത്രിയിലെത്തിച്ചെങ്കിലും വിക്ടർ ലീനസ് പകലിൽ മരണപ്പെട്ടു. മരിച്ചതോടെ വിക്ടർ അജ്ഞാതജഡമാകുകയും ചെയ്തു. ഒടുവിൽ തിരിച്ചറിയപ്പെടാതെ കലൂർ ശ്മശാനത്തിലേക്ക് എടുക്കുമ്പോൾ പത്രവാർത്ത കണ്ടറിഞ്ഞ് അജ്ഞാത ജഡത്തിന്റെ ഫോട്ടോ തിരിച്ചറിഞ്ഞ് സുഹൃത്തുക്കൾ ഓടിയെത്തി തൈക്കൂടം പള്ളിയിൽ അദ്ദേഹത്തെ സംസ്‌കരിക്കുകയും ചെയ്തു. മകൾ അമലാ ലീനസ് വിവാഹിതയായി കൊച്ചിയിൽ കഴിയുന്നു.


2.http://www.keralabhooshanam.com/%E0%B4%95%E0%B4%A5%E0%B4%BE%E0%B4%B5%E0%B4%B6%E0%B5%87%E0%B4%B7%E0%B4%A8%E0%B5%8D%E2%80%8D/


</doc>
<doc id="136751" url="https://ml.wikipedia.org/wiki?curid=136751" title="ആയത്തുല്ല അലി ഖാം‌നഇ">
ആയത്തുല്ല അലി ഖാം‌നഇ

ഇസ്ലാമിക് റിപ്പബ്ലിക്ക് ഓഫ് ഇറാന്റെ പരമോന്നത നേതാവും മുൻ പ്രസിഡണ്ടുമാണ് ആയത്തുല്ല അലി ഖാമെനെയി (ജനനം: ജൂലൈ 17, 1939 ഖുറാസാൻ മശ്‌ഹദ്). ആദരി വം‌ശജനായ ഖാമെനെയിയുടെ കുടും‌ബവേരുകൾ അസർബൈജാനിലേക്ക് നീളുന്നു.

ഇറാനിൽ മക്തബാ ഖാന എന്നറിയപ്പെടുന്ന മതപാഠശാലയിൽ നിന്നാണ്‌ ഖാമെനെയി ബാല്യകാല വിദ്യഭ്യാസം നേടിയത്. പിന്നീട് ദാറുത്ത‌അലീമെ ദിയാനത്തിയിൽ പഠനം തുടർന്നു. അതോടൊപ്പം പിതാവറിയാതെ സ്റ്റേറ്റ് സ്കൂളിലെ ഈവനിംഗ് കോഴ്സിനു ചേർന്ന അദ്ദേഹം സെക്കണ്ടറി സ്കൂളിൽ നിന്നും സർട്ടിഫിക്കറ്റ് കോഴ്സ് പാസായി. നജഫിലേയും ഖുമ്മിലേയും ശിയാ സെമിനാരികളിൽ നിന്ന് ദൈവശാസ്ത്ര പഠനത്തിൽ ബിരുദം നേടി. ആയത്തുല്ല ഖുമൈനിയും ആയത്തുല്ലാ ബുറൂജിർദിയും ഖുമ്മിൽ അദ്ദേഹത്തിന്റെ അദ്ധ്യാപകരായിരുന്നു.

ഇറാൻ വിപ്ലവത്തിന്റെ ആചാര്യനും ഗുരുനാഥനുമായിരുന്ന ആയത്തുല്ല ഖുമൈനിയാണ്‌ അദ്ദേഹത്തെ രാഷ്ട്രീയത്തിലേക്ക് നയിച്ചത്. 1977-ൽ ഉലമാ മുജാഹിദീൻ എന്ന പ്രസ്ഥാനത്തിന് രൂപം നൽകു. പിന്നീട് ഖുമൈനിയുടെ വിപ്ലവ പ്രസ്ഥാനമായും ഇസ്ലാമിക് റിപ്പബ്ലിക്കൻ പാർട്ടിയുമായും രൂപാന്തരം പ്രാപിച്ചത് ഇതേ ഉലമാ മുജാഹിദീൻ ആണ്‌. ആയത്തുല്ല ബുറൂജുർദിയുടെ മരണശേഷം ഇറാനിലെ ആധികാരിക മതനേതൃത്വമായി ഖുമൈനിയെ ഉയർത്തിക്കൊണ്ട് വരുന്നതിൽ മുഖ്യപങ്കു വഹിച്ചു. വിപ്ലവം മൂർധന്യത്തിലെത്തി നിൽക്കുന്ന ഘട്ടത്തിൽ ഖുമൈനി രൂപം കൊടുത്ത റെവല്യൂഷണറി കമാൻഡ് കൗൺസിലിൽ അം‌ഗമായിരുന്നു. 1979 ഫെബ്രുവരി 1ന് വിപ്ലവസേനയുടെ കമാണ്ടർ ആയി ചുമതലയേറ്റു. പിന്നീട് പ്രതിരോധ കൗൺസിലിൽ വിപ്ലവ കൗൺസിലിന്റെ പ്രതിനിധിയായും പ്രതിരോധ സഹമന്ത്രിയായും സേവനമനുഷ്ഠിച്ചു. 

1981-ലേയും 1986-ലേയും പ്രസിഡൻഷ്യൽ തെരെഞ്ഞെടുപ്പുകളിൽ യഥാക്രമം 95%, 86% എന്നിങ്ങനെ വോട്ടുകൾ നേടി ഇറാന്റെ പ്രസിഡണ്ടായി തിരഞ്ഞെടുക്കപ്പെട്ടു.

1989 ജൂൺ 3-ന് ആയത്തുല്ല ഖുമൈനി മരണപ്പെട്ടതിനെത്തുടർന്ന് ഇറാന്റെ പരമോന്നത നേതാവായി തെരെഞ്ഞടുക്കപ്പെട്ടു. 20 മണിക്കൂറുകൾ നീണ്ട ചർച്ചകൾക്കൊടുവിൽ എക്സ്പേർട്സ് അസംബ്ലി 74-ൽ 60 വോട്ട് നൽകി അദ്ദേഹത്തെ തെരെഞ്ഞെടുക്കുകയായിരുന്നു.

ബഹുഭാഷാ വിദഗ്ദ്ധനും ഗ്രന്ഥകാരനുമായ ഖാമെനെയി പേർഷ്യൻ, ഇം‌ഗ്ലീഷ്, അറബിൿ, ടർക്കിഷ്, ആദരി തുടങ്ങിയ ഭാഷകൾ അനായാസം കൈകാര്യം ചെയ്യും. ഇന്ത്യൻ കവിയായ അല്ലാമാ ഇഖ്ബാലിനെക്കുറിച്ചുള്ള "" അടക്കം ഒട്ടേറെ ഗ്രന്ഥങ്ങളുടെ കർത്താവാണ്‌.



</doc>
<doc id="136755" url="https://ml.wikipedia.org/wiki?curid=136755" title="പ്രാചീന ചരിത്രം">
പ്രാചീന ചരിത്രം

മാനവ ചരിത്രത്തിന്റെ രേഖപ്പെടുത്തപ്പെടിടുളള ആദിമ ഘട്ടം മുതൽ യൂറോപ്യൻ മധ്യകാലം വരെയുള്ള എഴുതപ്പെട്ട കാലഘട്ടത്തെ കുറിച്ചുള്ള പഠനത്തെ പ്രാചീന ചരിത്രം (English: Ancient History) എന്നു പറയുന്നു. 

രേഖപ്പെടുത്തപ്പെട്ടിട്ടുള്ള ചരിത്രത്തിന്റെ ദൈർഘ്യം 5000 കൊല്ലത്തോളം വരും. ഇത് തുടങ്ങുന്നത് ബി.സി. മുപ്പതാം നൂറ്റാണ്ടിനോടടുത്ത്, കണ്ടെത്തിയതിൽ എറ്റവും പഴയ ലിപിയായ, "ക്യൂണിഫോ"മിന്റെ ആവിർഭാവത്തോടെയാണ്. 

പ്രസ്തുത കാലത്തിനു മുമ്പുള്ള കാലത്തെ ചരിത്രാതീത കാലഘട്ടം എന്നു പൊതുവെ പറയുന്നു. ആദ്യ ഒളിമ്പിക്സ് നടന്ന ബി.സി. 776-യിൽ ലിഖിത ഗ്രീക്ക് ചരിത്രം ആരംഭിച്ചതു തൊട്ടുള്ള പ്രാചീന കാലത്തെ, "ക്ലാസ്സിക്കൽ കാലഘട്ടം" എന്ന് വിശേഷിപ്പിക്കാറുണ്ട്. ഏകദേശം ഇതേ കാലത്തു തന്നെയായിരുന്നു റോമിന്റെ സ്ഥാപന(ബി.സി. 753)വും, പുരാതന റോമിന്റെ ചരിത്രത്തിന്റെയും പുരാതന ഗ്രീസിലെ ആർകൈക്(Archaic) കാലഘട്ടത്തിന്റെയും ആരംഭവും. പ്രാചീന ചരിത്രകാലത്തിന്റെ അന്ത്യം എന്നാണെന്നതിനെപ്പറ്റി തർക്കമുണ്ടെങ്കിലും, പാശ്ചാത്യ പണ്ഡിതന്മാരുടെ അഭിപ്രായത്തിൽ പടിഞ്ഞാറൻ റോമാ സാമ്രാജ്യത്തിന്റെ വീഴ്ച(എ.ഡി. 476), ജസ്റ്റീനിയൻ ഒന്നാമൻ ചക്രവർത്തിയുടെ മരണം, ഇസ്ലാമിന്റെ വരവ് അല്ലെങ്കിൽ ഷാർലെമെയ്ന്റെ(Charlemagne) ഉദയം എന്നിവയിലേതെങ്കിലും ഒന്നോടെ ക്ലാസ്സിക്കൽ യൂറോപ്യൻ ചരിത്രത്തിന് അന്ത്യമായി എന്നു കരുതാവുന്നതാണ്. ഇന്ത്യയിൽ, പ്രാചീന കാലഘട്ടമെന്നാൽ മദ്ധ്യകാല സാമ്രാജ്യങ്ങളുടെ കാലം കൂടി ഉൾപ്പെടുന്നതാണ്. ചൈനയെ സംബന്ധിച്ചടത്തോളം ക്വിൻ വംശകാലം വരെയുള്ള ഘട്ടം പ്രാചീന കാലത്തിൽ ഉൾപ്പെടുന്നു.

പ്രാചീന ചരിത്രത്തിന്റെ അവസാന തീയതി തർക്കവിധേയമാണെങ്കിലും ക്രി.മു. 476 ൽ പാശ്ചാത്യ റോമാ സാമ്രാജ്യത്തിന്റെ പതനം (ഏറ്റവും കൂടുതൽ ഉപയോഗിക്കുന്നു ), 529-ൽ പ്ലാറ്റോണിക് അക്കാദമി അടച്ചു പൂട്ടൽ, 565 AD ൽ ജസ്റ്റീനിയൻ ഒന്നാമന്റെ ചക്രവർത്തിയുടെ മരണം, ഇസ്ലാം മതത്തിന്റെ വരവ് എന്നിവയാണ് പൊതുവെ ഉപയോഗിക്കുന്ന വർഷങ്ങൾ. 

പൂർണ്ണമായ പുരോഗതിയിലായിരുന്ന നവലിത്തിക് വിപ്ലവം മൂലം 3000 ബി. സിയിൽ ആരംഭിച്ച 'പ്രാചീന ചരിത്രം' എന്ന കാലഘട്ടത്തിൽ ലോകജനസംഖ്യയിൽ വൻ കുതിച്ചുചാട്ടം ഉണ്ടായി. 10,000 ബി.സിയിൽ ലോകജനസംഖ്യ 2 ദശലക്ഷം ആയിരുന്നു, അത് 3,000 ബി.സിആയപ്പൊളേക്കും 45 ദശലക്ഷം ആയി വർദ്ധിച്ചു. ബി.സി. 1,000 ൽ ഇരുമ്പ് യുഗത്തിന്റെ ഉയർച്ചയിലൂടെ ജനസംഖ്യ 72 ദശലക്ഷം ആയി വർദ്ധിച്ചു. 500 എഡി കാലയളവിൽ ലോകജനസംഖ്യ 209 ദശലക്ഷത്തിലെത്തിയിരുന്നു.

പുരാരേഖകൾക്ക് പൊതുവെ അക്കാലത്തെ മുഴുവൻ വിശദാംശങ്ങൾ സംഭരിക്കാൻ കഴിയാതിരുന്നതുകൊണ്ടും കഴിഞ്ഞതു തന്നെ പലതും ഇന്ന് ലഭ്യമല്ലാത്തതുകൊണ്ടും പ്രാചീന ചരിത്രപഠനം എത്രയും ദുഷ്കരമായിരിക്കുന്നു. 

കിട്ടിയവയിലെ തന്നെ, വിവരങ്ങളുടെ വിശ്വാസ്യത കണക്കിലെടുക്കേണ്ടിയുമിരിക്കുന്നു. പ്രാചീന ക്കാലത്തിന്റെ അന്ത്യം വരെ ജനങ്ങൾക്ക് സാക്ഷരത പൊതുവെ കുറഞ്ഞിരുന്നതിനാൽ വളരെക്കുറച്ചാളുകൾക്കു മാത്രമേ ചരിത്രം രേഖപ്പെടുത്താൻ കഴിഞ്ഞിരുന്നുള്ളു. പ്രാചീനകാലത്തെ ഏറ്റവും സാക്ഷരസമ്പന്നമായിരുന്ന സംസ്കാരമായ റോമാ സാമ്രാജ്യത്തിലെ പല ചരിത്രകാരന്മാരുടെയും കൃതികൾ നഷ്ടപ്പെടുകയുണ്ടായി. ഉദാഹരണത്തിന്, ബി.സി. ഒന്നാം നൂറ്റാണ്ടിൽ ജീവിച്ചിരുന്ന ലിവി എന്ന ചരിത്രകാരന്റെ "അബ് ഉർബി കൊൺദിറ്റാ" ("നഗരത്തിന്റെ ആരംഭം മുതൽ") എന്ന കൃതിയുടെ 144 വാല്യങ്ങളുണ്ടായിരുന്നതിൽ 35 എണ്ണം മാത്രമേ ഇന്നവശേഷിക്കുന്നുള്ളു. ബാക്കിയുള്ളവയിൽ മിക്കതിന്റെയും ചെറുസംക്ഷിപ്തങ്ങൾ ഇന്നുണ്ടെന്ന് മാത്രം. പ്രാചീന റോമൻ ചരിത്രഗ്രന്ഥങ്ങളിൽ അപൂർവ്വം ചിലതു മാത്രമാണ് അവശേഷിച്ചിട്ടുള്ളത്. ചരിത്രകാരന്മാർ പ്രാചീനലോകത്തെക്കുറിച്ചു പഠിക്കാൻ പ്രധാനമായും രണ്ടു മാർഗ്ഗങ്ങളാണ് അവലംബിക്കുന്നത്: പുരാവസ്തുഗവേഷണവും മൂലഗ്രന്ഥപഠനവും. മൂലസ്രോതസ്സിനോടേറ്റവുമടുത്തു നിൽക്കുന്ന ഗ്രന്ഥത്തെ അടിസ്ഥാനഗ്രന്ഥമെന്നും, അടിസ്ഥാനഗ്രന്ഥത്തെ ഉദ്ധരിക്കുന്നവയെ ദ്വിതീയഗ്രന്ഥമെന്നും വിളിക്കുന്നു.

മനുഷ്യന്റെ പൂർവ്വചരിത്രം മനസ്സിലാക്കുന്നതിനു വേണ്ടി, മണ്മറഞ്ഞുപോയ വസ്തുക്കൾ(Artifacts) ഖനനം ചെയ്തെടുക്കുകയും അവയെപ്പറ്റി പഠിക്കുകയും ചെയ്യുന്നതിനെ പുരാവസ്തുഗവേഷണം എന്നു പറയുന്നു. പുരാവസ്തുഗവേഷകർ പ്രാചീന നഗരങ്ങളുടെ അവശിഷ്ടങ്ങൾ കുഴിച്ചെടുക്കുകയോ, അതുവരെ അറിയപ്പെടാത്തതു കണ്ടെത്തുകയോ ചെയ്തശേഷം അതിൽ നിന്ന് അക്കാലത്തെ ജീവിതശൈലി മനസ്സിലാക്കാൻ ശ്രമിക്കുന്നു. താഴെപ്പറയുന്നവ ഇത്തരത്തിൽ പുരാവസ്തുഗവേഷകർ കണ്ടെത്തിയവയാണ്:

പ്രാചീന കാലത്തെപ്പറ്റി ഇന്നുള്ള അറിവുകളിൽ ഭൂരിഭാഗവും അന്നത്തെ ചരിത്രകാരന്മാരിൽനിന്നും ലഭ്യമായിട്ടുള്ളതാണ്. അവരിൽ ഓരോരുത്തരുടെയും മുൻവിധിയെപ്പറ്റി ചിന്തിക്കേണ്ടതുണ്ടെങ്കിലും, അവർ തന്ന അറിവുകളാണ് അക്കാലത്തെപ്പറ്റിയുള്ള നമ്മുടെ അറിവിന് ആധാരം. പ്രാചീനകാലത്തെ ചില പ്രധാന എഴുത്തുകാരാണ് ഹെറോഡോട്ടസ്, ജോസെഫസ്, ലിവി, പൊളിബിയൂസ്, സാലുസ്റ്റ്, സ്യൂട്ടോണിയസ്, റ്റാസിറ്റസ്, തുസിഡൈഡ്സ്, സിമ ഖ്വിയൻ എന്നിവർ.


</doc>
<doc id="136770" url="https://ml.wikipedia.org/wiki?curid=136770" title="ബേഡ്സ് ഓഫ് അമേരിക്ക">
ബേഡ്സ് ഓഫ് അമേരിക്ക

ലോകത്തിൽ നിലവിലുള്ളതിൽ ഏറ്റവും വിലയേറിയ പുസ്തകം എന്ന ബഹുമതി കരസ്ഥമാക്കിയ ഗ്രന്ഥമാണ് അമേരിക്കയിലെ പക്ഷികൾ (). അമേരിക്കൻ പക്ഷിശാസ്ത്രജ്ഞനും ചിത്രകാരനും ആയിരുന്ന ജോൺ ജെയിംസ് ഓഡുബോൺ 19-ആം നൂറ്റാണ്ടിൽ (1827–1839) എഴുതിയതാണ് ഈ പുസ്തകം. ഇതിന്റെ ഒരു പ്രതി 1.15 കോടി ഡോളറിനാണ് 2010 ഡിസംബർ 7-ന് ലണ്ടനിൽ ലേലം ചെയ്യപ്പെട്ടത്.. ഗ്രന്ഥകർത്താവ് ഇതിലെ ചിത്രങ്ങൾ വരച്ചുതീർത്തത് ഒരു വ്യാഴവട്ടക്കാലം കൊണ്ടാണ്.


</doc>
<doc id="136791" url="https://ml.wikipedia.org/wiki?curid=136791" title="മാവടി">
മാവടി

കൊല്ലം ജില്ലയിലെ കൊട്ടാരക്കര താലൂക്കിൽ കുളക്കട ഗ്രാമപഞ്ചായത്തിലുൾപ്പെടുന്ന ഒരു ഗ്രാമമാണ് മാവടി. കുളക്കട ഗ്രാമപഞ്ചായത്തിന്റെ ആസ്ഥാനവും മാവടിയിലാണ്. നിരവധി കശുവണ്ടി വ്യവസായ യൂണിറ്റുകൾ മാവടിയിൽ പ്രവർത്തിക്കുന്നുണ്ട്. അടുത്തുള്ള പട്ടണവും തീവണ്ടി ഓഫീസും കൊട്ടാരക്കരയിലാണ്.



</doc>
<doc id="136795" url="https://ml.wikipedia.org/wiki?curid=136795" title="അദ്ധ്യാത്മോപനിഷത്ത്">
അദ്ധ്യാത്മോപനിഷത്ത്

ശുക്ല യജുർവേദീയ വിഭാഗത്തിൽ ഉൾപ്പെടുന്ന ഒന്നാണ് അദ്ധ്യാത്മോപനിഷത്ത്

അദ്ധ്യാത്മോപതിഷത്തിൽ ആദ്ധ്യാത്മിക വിഷയങ്ങളാണ് പ്രതിപാദിക്കുന്നത്. പ്രപഞ്ച പുരുഷന്റെ പഞ്ചഭൂതാംശവാസം, ജീവൻ - മുക്തി - മൃത്യു അവസ്ഥ, അനന്തമായ പ്രപഞ്ച പുരുഷ മഹത്ത്വം , ജനനമോ മരണമോ ആദിയോ അന്തമോ ഇല്ലാത്ത ധ്യാന സാധനാ ദർശനം, മഹാപുരുഷ വിവരണം, ബ്രഹ്മസ്വരൂപ മഹത്ത്വം , ആത്മ ചൈതന്യത്തിലടങ്ങിയിരിക്കുന്ന ബ്രഹ്മാശം, ചിന്തയിൽ നിന്നും വാസനയിൽ നിന്നും കർമ്മത്തിൽ നിന്നും മോചിതനാകുന്ന ബ്രഹ്മജ്ഞാനി, ആത്മദർശനത്തിനു വേണ്ടിയുള്ള യോഗീധ്യാനം , ജ്ഞാനിക്ക് ദൃശ്യമാകുന്ന ആത്മാംശം, യോഗി കൈവരിക്കുന്ന പരമാനന്ദ ശാന്തിഭാവങ്ങൾ മായ മാറുമ്പോഴുണ്ടാകുന്ന ബ്രഹ്മദർശനം ശരീരത്തെക്കുറിച്ചുള്ള യഥാർത്ഥ ബോധം, ആത്മാവിന്റെ തേജോ രൂപം, ഇവ തമ്മിലുള്ള‌‌ ബന്ധുത്വം എന്നിവയാണ് അദ്ധ്യാത്മോപതിഷത്തിലെ ഉള്ളടക്കം.


</doc>
<doc id="136798" url="https://ml.wikipedia.org/wiki?curid=136798" title="സഖറിയായുടെ പുസ്തകം">
സഖറിയായുടെ പുസ്തകം

എബ്രായബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു രചനയാണ് സഖറിയായുടെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ ചേർന്ന "ചെറിയ പ്രവാചകന്മാർ" എന്ന വിഭാഗത്തിൽ ഏറ്റവും ഒടുവിലത്തേതിനു മുൻപത്തെ ഗ്രന്ഥമായാണ് ഇതു മിക്കവാറും ബൈബിൾ സംഹിതകളിൽ കാണുന്നത്. പേർഷ്യയിലെ ദാരിയസ് രാജാവിന്റെ ഭരണത്തിന്റെ രണ്ടാം വർഷമായ ക്രി.മു. 520 മുതൽ ക്രി.മു. 518 വരെയുള്ള രണ്ടു വർഷക്കാലത്ത് ഇതു രൂപമെടുത്തതെന്നാണ് ഗ്രന്ഥത്തിൽ തന്നെയുള്ള സൂചന. സഖറിയായുടെ സമകാലീനനായിരുന്ന ഹഗ്ഗായിയുടെ പേരിൽ അറിയപ്പെടുന്ന പ്രവചനഗ്രന്ഥത്തെപ്പോലെ, ബാബിലോണിലെ പ്രവാസത്തിൽ നിന്നു യെരുശലേമിൽ മടങ്ങിയെത്തിയവരുടെ സമൂഹത്തെ പശ്ചാത്തലമാക്കി എഴുതപ്പെട്ടതാണ് ഈ ഗ്രന്ഥവും. മൊത്തം 14 അദ്ധ്യായങ്ങളുള്ള ഈ രചന, ചെറിയ പ്രവാചകന്മാരുടെ പുസ്തകങ്ങളിൽ ഏറ്റവും ദൈർഘ്യമുള്ള രണ്ടെണ്ണത്തിൽ ഒന്നാണ്. ഭിന്നവീക്ഷണകോണുകളിൽ നിന്ന് എഴുതപ്പെട്ട രണ്ടു ഭാഗങ്ങൾ ഇതിൽ തിരിച്ചറിയപ്പെട്ടിട്ടുണ്ട്. 9 മുതൽ 14 വരെ അദ്ധ്യായങ്ങൾ അടങ്ങുന്ന രണ്ടാം ഭാഗം മറ്റൊരു ലേഖകനോ ലേഖകന്മാരോ പിൽക്കാലത്ത് എഴുതിയതാണെന്നാണ് മിക്കവാറും പണ്ഡിതന്മാരുടേയും മതം.

ഗ്രന്ഥനാമത്തിൽ സൂചിപ്പിക്കപ്പെടുന്ന പ്രവാചകന്റെ തന്നെ രചനയായി പൊതുവേ അംഗീകരിക്കപ്പെടുന്ന ഈ ആദ്യഭാഗത്തിന്റെ തുടക്കവും (അദ്ധ്യായം 1:1-6) അവസാനവും(അദ്ധ്യായങ്ങൾ 7-8) സഖറിയായുടെ പ്രവചനദൗത്യത്തിന്റെ വിവരണമാണ്. അവയ്ക്കിടയിലുള്ള ഗ്രന്ഥഭാഗം പ്രവാചകനു ലഭിച്ചതായി പറയപ്പെടുന്ന 8 ദർശനങ്ങളും അവയോടു ബന്ധപ്പെട്ട അരുളപ്പാടുകളും(oracle) ആണ്. ഇതിൽ വിവരിക്കപ്പെടുന്ന 8 ദർശനങ്ങൾ ഇവയാണ്:-


സമകാലീനസംഭവങ്ങളെ ലോകത്തിനുമേലുള്ള ദൈവികവാഴ്ചയുടെ പശ്ചാത്തലത്തിൽ കണ്ട് പ്രവാസത്തിൽ നിന്നു മടങ്ങിയെത്തിയ സമൂഹത്തിന് ആത്മവിശ്വാസം പകരാൻ ശ്രമിക്കുകയാണ് ഈ ദർശനങ്ങൾ.

ആദ്യഭാഗത്തിന്റെ രചനക്ക് ഏറെക്കാലത്തിനു ശേഷം രൂപപ്പെട്ടതായി കരുതപ്പെടുന്ന ഈ അദ്ധ്യായങ്ങളിലെ പ്രമേയങ്ങൾ പുനരുദ്ധരിക്കപ്പെടുന്ന യഹൂദായിലേക്കുള്ള പ്രവാസികളുടെ തിരിച്ചുവരവ്, യെരുശലേമിനെതിരായുള്ള ഇതരരാജ്യങ്ങളുടെ യുദ്ധം, അധർമ്മികളായ ജനനേതാക്കളുടെ(ഇടയന്മാരുടെ) വിമർശനം തുടങ്ങിയവയാണ്. എസെക്കിയേലിനെപ്പോലുള്ള മുൻപ്രവാചകന്മാരുടെ പ്രവചനങ്ങൾ ഈ ഭാഗത്ത് പ്രതിഫലിച്ചുകാണാം. 

ഈ അദ്ധ്യായങ്ങൾ ക്രിസ്തീയലേഖകന്മാരെ കാര്യമായി സ്വാധീനിച്ചിട്ടുണ്ട്. യേശുവിന്റെ പീഡാസഹനവുമായി ബന്ധപ്പെട്ട സുവിശേഷഭാഗങ്ങളിൽ ഇവയിലെ വാക്യങ്ങൾ ഉദ്ധരിച്ചുകാണാം. ഓശാന ഞായറിലെ യേശുവിനെ കഴുതപ്പുറത്ത് യെരുശലേമിൽ കടന്നു വരുന്ന രാജാവുമായി താരതമ്യപ്പെടുത്തുന്ന പുതിയനിയമത്തിലെ മത്തായിയുടെ സുവിശേഷത്തിലെ ആശയം ഇതിൽ നിന്നെടുത്തതാണ്. 30 വെള്ളിക്കാശ് കൂലിയായി വാങ്ങുന്ന ഇടയനെക്കുറിച്ചുള്ള ഇതിലെ പരാമർശത്തിന്(11:12) യേശുവിനെ ഒറ്റിക്കൊടുക്കാൻ യൂദാസിനു നൽകപ്പെട്ടതായി സുവിശേഷകൻ പറയുന്ന 30 വെള്ളിക്കാശുമായി ബന്ധം കാണാം. യേശു ബന്ധനസ്ഥനാകുമ്പോൾ ശിഷ്യന്മാർ അദ്ദേഹത്തെ ഉപേക്ഷിച്ചു പോകുന്നതിന്റെ പശ്ചാത്തലത്തിൽ, "ഞാൻ ഇടയനെ അടിക്കും; ആട്ടിപറ്റത്തിലെ ആടുകൾ ചിതറിപ്പോകും" എന്ന ഇതിലെ വാക്കുകളും (സക്കറിയ 13:7) സുവിശേഷകൻ അനുസ്മരിക്കുന്നു(മത്തായി 26:31).


</doc>
<doc id="136810" url="https://ml.wikipedia.org/wiki?curid=136810" title="പാലുംവെള്ളരി">
പാലുംവെള്ളരി

എറനാട്ടിലെ പതിനെട്ടര കാവുകളിലെ കോമരങ്ങളുടെ നേതൃത്വത്തിൽ നടക്കുന്ന അനുഷ്ഠാനകല. ഈ കാവുകൾ കരിങ്കാളികാവുകളാണ്. കരിങ്കാളീസങ്കൽപ്പം ഏറനാടിന്റെ പ്രത്യേകതയാണ്. പൂർണ്ണമായും കോമരങ്ങൾ നടത്തുന്ന പൂജ. പല തറവാടുകളിലും വഴിപാടായി ഇത് നടത്തുന്നു.

പീഠംവെപ്പ്, കളപ്രദക്ഷിണം,തിരിയുഴിച്ചിൽ, വെട്ടിവെളിച്ചപ്പെടൽ, വെളിപാട് അഥവാ കല്പന എന്നിവ ചടങ്ങുകൾ

പാലുംവെള്ളരിയിലെ ആദ്യത്തെ ചടങ്ങാണ് പീഠംവെപ്പ്. ഏതെങ്കിലും ഒരു കോമരം ചുറ്റിക്കെട്ടി വാളുചിലമ്പുമണിഞ്ഞ് ഭഗവതിയെ ആവാഹിക്കാനുള്ള പീഠം പ്രതിഷ്ഠിക്കുന്നു. ധൂപദീപപുഷ്പങ്ങളെല്ലാം കോമരങ്ങൾക്ക് ചേർന്നപോലെ കൂടിയ അളവിലാണ് ഉപയോഗം. അലരിപ്പൂവാണ് പുഷ്പമായി ഉപയോഗിക്കുന്നത്. പാലമരംകൊണ്ടുണ്ടാക്കിയ വലിയ ധൂപക്കുറ്റിയിൽ കനലെടുത്ത് ധൂപാരാധന നടത്തുന്നു. തിരികൾ/കത്തിച്ച പന്തങ്ങളാണ് ദീപത്തെ പ്രതിനിധാനം ചെയ്യുന്നത്. 

കോമരം തുടർച്ചയായി വച്ച് പീഠത്തെ വലംവച്ചുകൊണ്ടിരിക്കും ഇതിനിടയിൽ കനലാട്ടവും ഉണ്ട്. കളം പൂജയും പ്രത്യേക ചുവടുവപ്പുകളോടെ കളം തൂവലും നടത്തുന്നു.
പങ്കെടുക്കുന്ന എല്ലാ കോമരങ്ങളും ഒത്തുചേർന്ന് ദേവിക്ക് മുമ്പിൽ വെട്ടിവെളിച്ചപ്പെട്ട് രക്തമൊലിപ്പിക്കുന്ന ഭക്തിസാന്ദ്രമായ ചടങ്ങാണിത്. ഹീയോ.. വിളികളോടെ എല്ലാവരും കൂടി വാളുകൊണ്ട് തങ്ങളുടെ നെറ്റിയിൽ വെട്ടി ചൊരവീഴ്ത്തുന്നു.

മുണ്ടക്കൽ 
ഇരുവേറ്റി 
വാകത്തൊടി 
മണ്ണൂർ 
കാരക്കുന്ന് 
മേൽമുറി 
പരിയാരിക്കൽ 
പറോല 
പാലക്കാട് 
കിളിയനക്കോട് 
പത്തനാപുരം 
പഴമ്പറമ്പ് 
പൂവത്തിങ്കൽ 


</doc>
<doc id="136823" url="https://ml.wikipedia.org/wiki?curid=136823" title="കാവടി">
കാവടി

ആഘോഷങ്ങളടനുബന്ധിച്ച് തലയിലോ തോളത്തോ ഏറ്റി ആടുന്നതിനുപയോഗിക്കുന്ന വർണ്ണപ്പകിട്ടാർന്ന ഒരു നിർമ്മിതിയാണ് കാവടി. ഹിന്ദുമതവിശ്വാസപ്രകാരം മുരുകന് ഏറ്റവും ഇഷ്ടപ്പെട്ട വഴിപാടാണ് കാവടി. കാവുപോലെ തുലാസുപോലെ ഉള്ള് വടി അഥവാ തണ്ട് എന്ന അർത്ഥത്തിലാവണം ഈ വാക്കുണ്ടായത്. കാവടിയിൽ കൊണ്ടുപോകുന്ന ദ്രവ്യത്തെ അടിസ്ഥാനമാക്കി വിവിധ കാവടികൾ പാൽക്കാവടി, ഭസ്മക്കാവടി, അന്നക്കാവടി, കളഭക്കാവടി, പീലിക്കാവടി, തൈലക്കാവടി, കർപ്പൂരക്കാവടി, അഗ്നിക്കാവടി എന്നിവ പ്രധാനം. മുരുകനാണ് വഴിപാട് പ്രധാന്യമെങ്കിലും മറ്റു ക്ഷേത്രങ്ങളിലും ഇത് നടത്താറുണ്ട്. ഈ പലതരത്തിലുള്ള കാവടികളുണ്ട്. "ഇപ്പോൾ അലങ്കാരമായും കവടികൾ ഉപയോഗിക്കുന്നു.'

ഒരിക്കൽ മഹാമുനിയായ അഗസ്ത്യമുനി ക്ക് മഹാദേവനെ ദർശിക്കാൻ ആഗ്രഹം തോന്നി. അങ്ങനെ അദ്ദേഹം കൈലാസത്തിലെത്തി ശിവഭഗവാനെ തൊഴുത് പൂജയും നടത്തി. തിരികെ പോകാൻ നേരം കൈലാസത്തിൽ നിന്നും രണ്ട് പർവ്വതങ്ങൾ കൂടി കൂടെ കൊണ്ട് പോകണമെന്ന് ആഗ്രഹിച്ചു.അങ്ങനെ ശിവഭഗവാന്റെ അനുഗ്രഹത്തോടെ, ഹിഡുംബൻ എന്ന രാക്ഷസനന്റെ സഹായത്താൽ രണ്ട് പർവ്വതങ്ങളും തോളിൽ എടുത്ത് മുനി യാത്രയായി. അങ്ങനെ നടന്നു വരുമ്പോൾ പഴനിക്കടുത്തുവച്ച് ഹിഡുംബൻ ക്ഷീണിച്ചവശനായി.അദ്ദേഹം ആ മലകൾ താഴെ ഇറക്കി വച്ച് വിശ്രമിച്ചു. ക്ഷീണം മാറി വീണ്ടും മലകൾ എടുത്തു വക്കാൻ ശ്രമിച്ചപ്പോൾ അവ അനങ്ങിയില്ല. എത്ര ശ്രമിച്ചിട്ടും ഹിഡുംബനു അതു സാധിച്ചില്ല. അത്ഭുതപ്പെട്ട് ചുറ്റും നോക്കിയ ഹിഡുംബൻ കണ്ടത് ഒരു മലയിൽ വടിയും പിടിച്ച് നിൽക്കുന്ന ഒരു പയ്യനെയാണ്.ആ മല ശിവഗിരിയാണെന്നും, അത് തന്റെതാണെന്നും ഹിഡുംബനോട്‌ ആ പയ്യൻ വാദിച്ചു. എന്നാൽ ഹിഡുംബൻ സമ്മതിച്ചില്ല. അങ്ങനെ അവർ തമ്മിൽ യുദ്ധമായി.ഒടുവിൽ ബാലൻ ഹിഡുംബനെ വധിച്ചു. ഇതോടെ ബാലൻ മുരുകനാണെന്ന് മനസ്സിലായ അഗസ്ത്യമുനി, അദ്ദേഹത്തെ സ്തുതിച്ച് പ്രാർത്ഥിച്ചു. അഗസ്ത്യമുനിയുടെ അപേക്ഷപ്രകാരം മുരുകൻ ഹിഡുംബനെ ജീവിപ്പിച്ചു. പുനർജ്ജീവിച്ച ഹിഡുംബൻ താൻ മലകൾ കൊണ്ടുവന്ന പോലെ പൂജാദ്രവ്യങ്ങൾ കാവടിയിൽ കെട്ടിക്കൊണ്ട് വരുന്ന ഭക്തരെ അനുഗ്രഹിക്കണമെന്നും ഒപ്പം തന്നെ ദ്വാരപാലകൻ ആക്കണമെന്നും ഹിഡുംബൻ മുരുകനോട് അപേക്ഷിച്ചു. അങ്ങനെ കാവടി എടുത്ത് തുടങ്ങിയതെന്നു ഐതിഹ്യം. കാവടി മഹോത്സവത്തിന്റെ ഭാഗമായി ചില സുബ്രമണ്യക്ഷേത്രങ്ങളിൽ "ഹിഡുംബൻ പൂജ" എന്നൊരു പൂജയുണ്ട്.

ക്ഷേത്ര വഴുപാടായി കാവടി എടുക്കുമ്പോൾ വ്രതമെടുക്കണമെന്നു ഹൈന്ദവ വിശ്വാസങ്ങൾ പറയുന്നു. ചില സ്ഥലങ്ങളിൽ (ഉദാ: ചെറിയനാട്) നാല്പത്തിയൊന്നു ദിവസത്തെ കഠിനവ്രതത്തോടു കൂടിയതാണ്. ഇങ്ങനെയെടുത്തു ഭക്തർ സമർപ്പിക്കുന്ന ശുദ്ധകാവടിദ്രവ്യങ്ങൾ അഭിഷേകം ചെയ്യുന്നു. ദ്രവ്യം കേടുവന്നുവെന്നാൽ കാവടിഭക്തന്റെ വ്രതശുദ്ധിക്ക് ഭംഗം വന്നതായി മനസ്സിലാക്കി ഈശ്വരകോപപരിഹാരാർത്ഥം പിന്നാണ്ടിലെ കാവടിക്ക് വ്രതം നോക്കി ശുദ്ധ കാവടിയാടി തീർക്കേണ്ടതുമാണെന്ന് പറയുന്നു. തൈപ്പൂയദിനത്തിൽ കാവടി കെട്ടിയാടുന്നത്‌ അതിവിശേഷമാണ്‌. ഭക്തജനങ്ങൾ ബ്രഹ്മചര്യത്തോടെ മത്സ്യമാംസാദികൾ വെടിഞ്ഞു, രണ്ടു നേരവും പച്ചവെള്ളത്തിൽ കുളിച്ചു, തറയിൽ ഉറങ്ങി, ക്ഷൌരം ചെയ്യാതെ വേണം കാവടി വ്രതം നോക്കാൻ.

സാധാരണ കാവടിക്ക് പ്രധാനമായും അഞ്ച് ഭാഗങ്ങളാണ് ഉള്ളത്. പക്ഷേ പളനിയിലെയും ,മധുരയിലേയും കാവടികൾക്ക് നാല് ഭാഗങ്ങൾ മാത്രമേ ഉള്ളൂ. തടയിൽ തീർത്തഭാഗമാണ് പ്രധാന ഭാഗം. അത് കാവടിക്കാൽ എന്നറിയപ്പെടുന്നു. ഇത് പ്ലാവ്, തേക്ക്, ഈട്ടി എന്നീ തടികളിൽ തീർത്ത് വർഷങ്ങളോളം കേട് കൂടാതെ ഉപയോഗിക്കുന്നു. മദ്ധ്യതിരുവിതാംകൂറിലെ ചില ഹിന്ദു ഭവനങ്ങളിൽ ഇത്തരം കാവടികൾ വർഷങ്ങളോളം സൂക്ഷിച്ചു പോരുന്നുണ്ട്. രണ്ടും മൂന്നും ഭാഗങ്ങൾ അതത് വർഷത്തെഉത്സവത്തോട് അനുബന്ധിച്ച് പ്രത്യേകം നിർമ്മിച്ചെടുക്കുന്നവയാണ്. കാവടി ആടുന്ന ഭക്തരെ പോലെകാവടി നിർമ്മിക്കുന്നവരും ആചാര അനുഷ്ടാന പ്രകാരമുള്ള ശുദ്ധവും, വൃത്തിയും സൂക്ഷിക്കണമെന്ന് നിർബന്ധമാണ്.
കാവടിയുടെ രണ്ടാമത്തെ പ്രധാന ഭാഗം "“ചെണ്ട്”" എന്ന് അറിയപ്പെടുന്നു. പൂക്കളുടെ ആകൃതിയിൽമുറിച്ചെടുക്കുന്ന വിവിധ വർണ്ണ കടലാസുകളെ ചിട്ടയോടെ ഒരു കമ്പിയിൽ കോർത്ത് മനോഹരങ്ങളായപുഷ്പങ്ങളാക്കി മാറ്റുന്നു. പിന്നീട് ഇവ കവുങ്ങിൽ നിന്നു ചീന്തിയെടുത്ത് ഉരുട്ടിയെടുത്ത ഒരു ദണ്ഡിൽ ഭംഗിയായി നിരത്തി കെട്ടുന്നു. ഇത് തികച്ചും ഒരു കലയാണ്. തഴക്കവും, പഴക്കവും ഒപ്പം തികഞ്ഞ കലാപാരമ്പര്യവും വേണം ഇത് നിർമ്മിക്കാൻ. പൂക്കൾ അടുക്കി കെട്ടുന്നതിലെ എണ്ണം അനുസരിച്ച് കാവടികൾ തരംതിരിക്കപ്പെടും. ചിലയിടങ്ങളിൽ കാവടികളിൽ പലതട്ടുകളിൽ ചെണ്ട് കെട്ടാറുണ്ട്. മറ്റു ചിലയിടങ്ങളിൽ ചെണ്ടുകൾക്ക് പകരം മറ്റ് അലങ്കാര വസ്തുക്കളും ഉപയോഗിക്കുന്നു. ചെണ്ടുകൾ കാവടിക്കാലിൽ മദ്ധ്യത്തായി തിർത്തസുഷിരങ്ങളിലാണ് ഉറപ്പിക്കുക. കൂടുതൽ ഉറപ്പിനായി ഇവയെ കാവടിക്കാലിനോട് ചേർത്ത്നൂൽക്കമ്പികളാൽ കെട്ടി ഉറപ്പിക്കുകയും ചെയ്യുന്നു. എന്നാൽ തമിഴ്നാട്ടിലെ കാവടികളിൽ ചെണ്ടുകൾ ഉപയോഗിച്ചു കാണുന്നില്ല.

വർണ്ണകടലാസും മറ്റ് അലങ്കാര വസ്തുക്കളും മുളയുടെ ഒരു ഫ്രയിമിൽ പശ ഉപയോഗിച്ച് ഒട്ടിച്ച് ഉണ്ടാക്കുന്നതാണ് ഇത്തരത്തിലുള്ള കാവടികൾ. നിലനിലയായി ഉണ്ടാക്കുന്ന് ഇത്തരത്തിലുള്ളവ ഒരാൾക്ക് നിഷ്പ്രയാസം എടുത്ത് തലയിൽ വച്ച് കാവടിയാടാം.
കവടിയ്ക്ക് സാധാരണ ഒരു തണ്ട് (വടി) മാത്രമാണ് ഉള്ളത്. അങ്ങനെയുള്ളതിനെ "ഒറ്റകാവടി" എന്നറിയപ്പെടുന്നു. തണ്ടിന്റെ എണ്ണം രണ്ടാകുമ്പോൾ അവ "ഇരട്ടക്കാവടി" എന്ന് പറയുന്നു.

മരം ഉപയോഗിച്ച് നിലനിലയായി ഉണ്ടാക്കി അതിൽ മയിൽ പീലിയും സ്പടിക കഷ്ണങ്ങളും മറ്റും ഉപയോഗിച്ച് അലങ്കരിക്കുന്നു. അമ്പലക്കാവടി എന്നും ഇതിനെ വിളിയ്ക്കുന്നു.
സാമാന്യം വലുതും ഭാരം കൂടിയതുമായ കാവടിയാണിത്. പേര് സൂചിപ്പിക്കുന്നത് പോലെ ആറുമുഖം ഉണ്ട്. കാവടികളിൽ പ്രത്യെക സ്ഥാനമാണിതിന്.




</doc>
<doc id="136826" url="https://ml.wikipedia.org/wiki?curid=136826" title="സി.എം. സ്റ്റീഫൻ">
സി.എം. സ്റ്റീഫൻ

ഭാരതത്തിന്റെ കോൺഗ്രസ്സുകാരനായ ആദ്യ പ്രതിപക്ഷനേതാവായ സി.എം. സ്റ്റീഫൻ ദേശീയതലത്തിൽ ശ്രദ്ധേയനായ ഒരു രാഷ്ടീയ പ്രവർത്തകനും, പിൽക്കാലത്ത് ഒരു കേന്ദ്ര മന്ത്രിയുമായിരുന്ന കേരളത്തിന്റെ അഭിമാനമാണ്. (ഡിസംബർ 23 1918 – ജനുവരി 16 1984). അടിയന്തരാവസ്ഥക്ക് ശേഷം മിക്ക കോൺഗ്ഗ്രസ്സുകാരും തോറ്റ് മൊറാർജി ദേശായിയുടെ നേതൃത്വത്തിൽ വന്ന ജനതാ ഗവർമെന്റിൽ പ്രതിപക്ഷനേതാവായിരുന്ന സ്റ്റീഫൻ പ്രഭാഷണകലകൊണ്ടും വിമർശനപാടവം കൊണ്ടും ഭരണപക്ഷത്തിനു വെല്ലുവിളിയുയർത്തി. തൊഴിലാളി നേതാവ്, ജേർണലിസ്റ്റ്, പാർലമെന്റേറിയൻ , കേന്ദ്ര മന്ത്രി, എ.ഐ.സി.സി ജനറൽ സെക്രട്ടറി, പ്രതിപക്ഷ നേതാവ് മുതലായ രംഗങ്ങളിൽ പ്രവർത്തിച്ചിട്ടുണ്ട്. കേരളത്തിനുപുറത്ത് മത്സരിച്ച് ലോകസഭാംഗമായ ചുരുക്കം ചില മലയാളികളിലൊരാളാണ്
മാവേലിക്കരയ്ക്ക് അടുത്തുള്ള ചെറുകോലിലെ ചെമ്പകശ്ശേരി വീട്ടിൽ ഈപ്പൻ മത്തായിയുടേയും എസ്തേറിന്റേയും മകനായി 1918 ഡിസംബർ 23-ന് ജനിച്ച തങ്കച്ചൻ എന്ന ഇദ്ദേഹത്തെ ചെറുപ്രായത്തിൽ തന്നെ മലയാള മനോരമയുടെ നേതൃത്വത്തിലുള്ള ബാലജനസംഖ്യത്തിലൂടെ പുറം ലോകം അറിയാൻ തുടങ്ങിയിരുന്നു. . 




</doc>
<doc id="136844" url="https://ml.wikipedia.org/wiki?curid=136844" title="വെള്ളക്കാണ്ടാമൃഗം">
വെള്ളക്കാണ്ടാമൃഗം

ഇപ്പോൾ ഭൂമിയിൽ ജീവിച്ചിരിക്കുന്ന അഞ്ച് കാണ്ടാമൃഗ സ്പീഷിസുകളിലൊന്നാണ് വെള്ളക്കാണ്ടാമൃഗം (ഇംഗ്ലീഷ്:White Rhinoceros അഥവാ Square-lipped rhinoceros). മറ്റു കാണ്ടാമൃഗങ്ങളെ അപേക്ഷിച്ച് സമൂഹപരമായി കഴിയുന്ന ഒരു ജീവിയാണിത്. വെള്ളക്കാണ്ടാമൃഗങ്ങളിൽ തന്നെയുള്ള രണ്ട് ഉപവിഭാഗങ്ങളാണ് വടക്കൻ വെള്ളക്കാണ്ടാമൃഗവും (Northern White Rhino) തെക്കൻ വെള്ളക്കാണ്ടാമൃഗവും (Southern White Rhino). 2007 വർഷാവസാനത്തിൽ കാടുകളിൽ ഏകദേശം 17,480 തെക്കൻ വെള്ളക്കാണ്ടാമൃഗങ്ങൾ ഉണ്ട് എന്നാണ് 2008-ൽ ഐ.യു.സി.എൻ പുറത്തുവിട്ട കണക്കുകൾ സൂചിപ്പിക്കുന്നത്. എന്നാൽ വടക്കൻ വെള്ളക്കാണ്ടാമൃഗങ്ങൾ കാടുകളിൽ നിന്ന് അന്യം നിന്നു പോയിട്ടുണ്ട്. ഇപ്പോൾ ലോകത്ത് ജീവിക്കുന്ന ആകെ എട്ട് വടക്കൻ വെള്ളക്കാണ്ടാമൃഗങ്ങളും മനുഷ്യരുടെ സംരക്ഷണയിലാണ്.



</doc>
<doc id="136855" url="https://ml.wikipedia.org/wiki?curid=136855" title="അമ്പലപ്പുഴ സഹോദരന്മാർ">
അമ്പലപ്പുഴ സഹോദരന്മാർ

അമ്പലപ്പുഴക്കാരായ പ്രശസ്ത നാദസ്വര വിദഗ്ദരാണ് അമ്പലപ്പുഴ സഹോദരന്മാർ. കെ. ശങ്കര നാരായണ പണിക്കർ, കെ. ഗോപാലകൃഷ്ന പണിക്കർ , കെ. രാമകൃഷ്ന പണിക്കർ എന്നിവരാണു അമ്പലപ്പുഴ സഹോദരന്മാരായി അറിയപ്പെട്ടിരുന്നത് അമ്പലപ്പുഴ സഹോദരന്മാർ എന്ന പേരിൽ ആദ്യം അറിയപ്പെട്ടിരുന്നതു ശങ്കരനാരായണപ്പണിക്കരും ഗോപാലകൃഷ്ണപ്പണിക്കരുമാണ്. എന്നാൽ ശങ്കരനാരായണപ്പണിക്കരുടെ നിര്യാണാനന്തരം (1967 ഡി. 5) ഗോപാലകൃഷ്ണപ്പണിക്കരും രാമകൃഷ്ണപ്പണിക്കരുമാണ് ഈ പേരിൽ അറിയപ്പെട്ടത്.

പ്രസിദ്ധ നാഗസ്വരവിദ്വാനായിരുന്ന വൈക്കം കുട്ടപ്പപ്പണിക്കരും ശാസ്ത്രീയ സംഗീതത്തിൽ നല്ല ജ്ഞാനമുണ്ടായിരുന്ന തോട്ടയ്ക്കാട്ടു കുട്ടിയമ്മയുമാണ് ഇവരുടെ അച്ഛനമ്മമാർ. 1911 ജനു. 9-ന് ശങ്കരനാരായണപ്പണിക്കരും 1914 ന. 11-ന് ഗോപാലകൃഷ്ണപ്പണിക്കരും 1917 മാ.-ൽ രാമകൃഷ്ണപ്പണിക്കരും ജനിച്ചു. ശങ്കരനാരായണപ്പണിക്കർ വർക്കല ശങ്കുപ്പണിക്കരുടെ കീഴിൽ നാഗസ്വരം പഠിക്കാൻ തുടങ്ങി. അതിനുശേഷം മാന്നാർ രാമപ്പണിക്കരുടെ അടുത്തും ചിദംബരം വൈദ്യനാഥന്റെ അടുത്തും അഭ്യസനം നടത്തി. ഒരു വർഷത്തോളം വൈദ്യനാഥന്റെ കീഴിൽ പഠിച്ചതിനുശേഷം തിരുവിടമരുതൂർ വീരസ്വാമിപ്പിള്ളയുടെ ശിഷ്യത്വം സ്വീകരിച്ചു. ഈ സമയം ഗോപാലകൃഷ്ണപ്പണിക്കർ മാന്നാർ രാമപ്പണിക്കരുടെ അടുത്തുനിന്നു വേണ്ട പരിശീലനം നേടിക്കഴിഞ്ഞിരുന്നു. അനന്തരം അദ്ദേഹവും വീരസ്വാമിപ്പിള്ളയുടെ ശിഷ്യത്വം സ്വീകരിച്ചു. വീരസ്വാമിപ്പിള്ളയുടെ അടുത്തു താമസിക്കുന്ന കാലത്തുതന്നെ ശങ്കരനാരായണപ്പണിക്കരും ഗോപാലകൃഷ്ണപ്പണിക്കരും അമ്പലപ്പുഴ സഹോദരൻമാരെന്നനിലയിൽ അറിയപ്പെട്ടുതുടങ്ങി.

1946-ൽ മുംബൈയിൽ നടന്ന അഖിലേന്ത്യാ സംഗീത സമ്മേളനം ഈ സഹോദരന്മാർക്കു പാരിതോഷികങ്ങളും കീർത്തിമുദ്രയും നല്കി. 1963-ൽ കേരള സംഗീതനാടക അക്കാദമിയുടെ സംഗീതത്തിനുള്ള അവാർഡ് ശങ്കരനാരായണപ്പണിക്കർക്കും ഗോപാലകൃഷ്ണപ്പണിക്കർക്കും ലഭിച്ചു. അതേ വർഷംതന്നെ നൃത്തത്തിനുള്ള അവാർഡ് രാമകൃഷ്ണപ്പണിക്കർക്കും നല്കപ്പെട്ടു. തിരുവിതാംകൂർ മഹാരാജാവിൽനിന്നും ഒട്ടേറെ പാരിതോഷികങ്ങളും രാമനാഥപുരം രാജാവിൽനിന്നും പൊന്നാടയും കീർത്തിമുദ്രയും ഇവർ നേടി. ചെന്നൈയിൽവച്ച് 'കീർത്തനാലങ്കാര നാഗസ്വരഭൂഷണം' എന്ന ബഹുമതി ശങ്കരനാരായണപ്പണിക്കർക്കു നല്കപ്പെട്ടു. ഇദ്ദേഹം കേരള സംഗീതനാടക അക്കാദമിയുടെ, എക്സിക്യൂട്ടിവ് കമ്മിറ്റി അംഗമായിരുന്നിട്ടുണ്ട്. മൈസൂർ രാജാവിന്റെ കീർത്തനാലങ്കാര ഭൂഷിതർ പുരസ്കാരം, കേരള സാംഗീത നാടക അക്കഡമി പുരസ്കാരം, തിരുവിതാംകൂർ ദേവസ്വം ബോർഡിന്റെ കലാരത്നം പുരസ്കാരം തുടങ്ങി നിരവധി സമ്മാനങ്ങൾ ലഭിച്ചിട്ടുണ്ട്.

രാമകൃഷ്ണപ്പണിക്കർ നൃത്തം, സംഗീതം, കഥകളി, പുല്ലാങ്കുഴൽ, വാദ്യമേളങ്ങൾ തുടങ്ങി മിക്ക കലകളിലും പ്രാവീണ്യംനേടിയിട്ടുണ്ട്. ചെമ്പകശ്ശേരി നടനകലാമണ്ഡലം, നാട്യകലാനിലയം തുടങ്ങിയ നൃത്തകലാസങ്കേതങ്ങളുടെ സ്ഥാപകൻ രാമകൃഷ്ണപ്പണിക്കരാണ്. രാമുണ്ണി എന്ന പേരിലാണ് ഇദ്ദേഹം അറിയപ്പെട്ടിരുന്നത്.

ഗോപാലകൃഷ്ണപ്പണിക്കർ 1976 ന. 28-നും രാമകൃഷ്ണപ്പണിക്കർ 1980 ജൂല. 5-നും നിര്യാതരായി. 

ഒരു കാലഘട്ടത്തിലെ കേരളീയ ക്ഷേത്രോൽസവങ്ങളിലെ ഒഴിവാക്കാനാവാത്ത ഘടകമായിരുന്നു അമ്പലപ്പുഴ സഹോദരന്മാരുടെ നാദസ്വര കച്ചേരി. അമ്പലപ്പുഴ സഹോദരന്മാരുടെ ബഹുമാനാർഥം അമ്പലപ്പുഴ ക്ഷേത്രത്തിലെ 'പന്ത്രണ്ട് കളഭം' "ശങ്കര നാരായണ കലോൽസവ"മായി ആഘോഷിക്കപ്പെടുന്നു.


</doc>
<doc id="136856" url="https://ml.wikipedia.org/wiki?curid=136856" title="പൊൻകുന്നം ദാമോദരൻ">
പൊൻകുന്നം ദാമോദരൻ

കവിത, നോവൽ, നാടകം, സാഹിത്യനിരൂപണം, ഗാനരചന തുടങ്ങിയ മേഖലകളിൽ വ്യക്തിമുദ്ര പതിപ്പിച്ച മലയാള സാഹിത്യകാരനാണു് പൊൻകുന്നം ദാമോദരൻ. കാലാതിവർത്തിയായ സാഹിത്യ സൃഷ്ടികൾക്ക് ജന്മം കൊടുത്ത എഴുത്തുകാരനായിരുന്നു അദ്ദേഹം.

1915 നവംബർ 25നു പൊൻകുന്നം എന്ന ഗ്രാമത്തിൽ ജനിച്ചു.

സംസ്കൃതത്തിലും മലയാളത്തിലും വിദ്വാൻ പരീക്ഷയും ആയുർവേദത്തിൽ ശാസ്ത്രിപരീക്ഷയും ജയിച്ചു. പിന്നീട് സ്കൂളിൽ മലയാളം അദ്ധ്യാപകനായി ജോലി നോക്കി. അവിഭക്ത കമ്മ്യൂണിസ്റ്റ് പാർട്ടിയിലും, പാർടി പിളർന്നപ്പോൾ സി പി ഐ (എം)- ലും പിന്നീട് സി പി ഐ-ലും പ്രവർത്തിച്ചു. പുരോഗമന സാഹിത്യപ്രസ്ഥാനത്തിൽസജീവമായിരുന്നു. 

പ്രശസ്ത എഴുത്തുകാരായ എം.ഡി. രത്നമ്മ, എം.ഡി. രാജേന്ദ്രൻ, എം.ഡി. അജയഘോഷ്, എം.ഡി. ചന്ദ്രമോഹൻ എന്നിവർ ഇദ്ദേഹത്തിന്റെ മക്കളാണു്. 

എം.ഡി. രാജേന്ദ്രന്റെ സംഗീതസംവിധാനത്തിൽ മധു ബാലകൃഷ്ണനും ബിജു നാരായണനും ചേർന്നു ദാമോദരന്റെ "ജനഗണമന പാടുമ്പോൾ" എന്ന കവിത ആലപിച്ചിട്ടുണ്ട്.

തന്റെ കൃതികളിലൂടെ സമകാലിക സാമൂഹിക സമസ്യകൾ ശക്തമായി ആവിഷ്കരിക്കുവാനാണ് പൊൻകുന്നം ദാമോദരൻ ശ്രമിച്ചിരുന്നതു്.
മലയാള കവിതയിൽ കാല്പനികതയുടെ വസന്തം നിറഞ്ഞുനിന്ന കാലത്താണ് ദാമോദരൻ കവിതാരചന ആരംഭിച്ചത്. തന്റെ കൃതികളിലൂടെ സമകാലിക സാമൂഹിക സമസ്യകൾ ശക്തമായി ആവിഷ്കരിക്കുവാനാണു് പൊൻകുന്നം ദാമോദരൻ ശ്രമിച്ചതു്. കാല്പനികതയുടെ വികാരാംശത്തെ മൂർത്ത ജീവിതവുമായി സമന്വയിപ്പിക്കുന്നതിൽ ഇദ്ദേഹം വിജയിച്ചു. 

കേരളത്തിന്റെ നാടോടിസംസ്കാരത്തിനും ലാവണ്യബോധത്തിനും ഊർജ്ജം നല്കുന്ന ഒട്ടേറെ ഗാനങ്ങളും ഇദ്ദേഹത്തിന്റെ തൂലികയിൽനിന്ന് മലയാളത്തിനു ലഭിച്ചു.



നാടകകൃത്ത് എന്ന നിലയിലും തന്റെ സാന്നിദ്ധ്യമറിയിച്ചിട്ടുണ്ട്. പൗരോഹിത്യത്തിനും യാഥാസ്ഥിതികത്വത്തിനും എതിരെ പോരാടി പുതിയ സമൂഹത്തെ സൃഷ്ടിക്കാൻ ശ്രമിക്കുന്ന വീറുള്ള മനുഷ്യരുടെ കഥകളാണ് ദാമദോരൻ തന്റെ നാടകങ്ങളിലൂടെ അവതരിപ്പിക്കുന്നത്.

പൊൻകുന്നം ദാമോദരൻ ചെറുകാടിന്റെ "നമ്മളൊന്ന്" എന്ന നാടകത്തിനു വേണ്ടി രചിച്ച 'പച്ചപ്പനം തത്തേ' എന്നഗാനം "നോട്ടം" എന്ന ചിത്രത്തിൽ സംഗീതം മാറ്റി ഉപയോഗിച്ചതു വിവാദമായി.പകർപ്പവകാശലംഘനത്തെ കുറിച്ച് പൊൻകുന്നം ദാമോദരന്റെ മകൻ എം.ഡി. ചന്ദ്രമോഹൻ പരാതിപ്പെട്ടിരുന്നു.. മൂലരചനയുടെ സംഗീതം നിർവഹിച്ചിരുന്നതു എം.എസ്‌. ബാബുരാജും ശിവദാസനും ആയിരുന്നു.

മരണാനന്തര ബഹുമതിയായി 'പച്ചപ്പനം തത്തേ' എന്ന ഗാനത്തിനു 2005-ലെ ഏറ്റവും നല്ല ഗാനരചയിതാവിനുള്ള സംസ്ഥാന അവാർഡ് ലഭിച്ചു.


</doc>
<doc id="136857" url="https://ml.wikipedia.org/wiki?curid=136857" title="ഉമർ ഖാലിദി">
ഉമർ ഖാലിദി

പ്രമുഖ ഇന്ത്യൻ- അമേരിക്കൻ ഗ്രന്ഥകാരനും മുസ്‌ലിം പണ്ഡിതനുമായിരുന്നു ഉമർ ഖാലിദി (മരണം:2010 നവംബർ 29). അമേരിക്കയിലെ മസാചുസെറ്റ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ അദ്ധ്യാപകനായിരുന്നു അദ്ദേഹം. ഇരുപത്തിയഞ്ചിലധികം ഗ്രന്ഥങ്ങളും നിരവധി ഗവേഷണ പ്രബന്ധങ്ങളും പ്രസിദ്ധീകരിച്ചിട്ടുണ്ട് ഉമർ ഖാലിദി. അദ്ദേഹത്തിന്റെ "കാക്കിയും വംശീയ കലാപവും ഇന്ത്യയിൽ: സാമുദായിക കലാപകാലത്തെ സൈന്യവും പോലീസും അർധ സൈനിക വിഭാഗവും" (Khaki and Ethnic Violence in India:Army,Police, and Paramilitary Forces During Communal Riots) എന്ന ഗ്രന്ഥം പ്രശസ്തമാണ്. സച്ചാർ കമ്മിറ്റിക്ക് ആധാരമായ കൃതികളിലൊന്നാണ് ഈ ഗ്രന്ഥം. ഹൈദരാബാദ് സ്വദേശിയായ ഖാലിദി 2010 നവംബറിൽ ബോസ്റ്റണിൽ തന്റെ 57-ആം വയസ്സിൽ ഒരു അപകടത്തിൽ മരണമടയുകയായിരുന്നു. അമേരിക്കയിൽ നിന്ന് ബിരുദാനന്തര ബിരുദവും യൂണിവേഴ്സിറ്റി വെയ്ല്സിൽ നിന്ന് പി.എച്ച്.ഡിയും കരസ്ഥമാക്കിയിട്ടുണ്ട് ഖാലിദി.
പിതാവ് ഉസ്മാനിയ സർവകലാശാലയിലെ പ്രൊഫ. അബു നസ്വ്ർ ഖാലിദി. ഭാര്യ നിഗാർ ഖാലിദി. മകൾ അലിയ 



</doc>
<doc id="136867" url="https://ml.wikipedia.org/wiki?curid=136867" title="ഡെൻവർ">
ഡെൻവർ

കൊളറാഡോ സംസ്ഥാനത്തിന്റെ തലസ്ഥാനവും ഏറ്റവും വലിയ നഗരവുമാണ് ഡെൻവർ. യു.എസ്സിലെ പ്രമുഖ നഗരങ്ങളിലൊന്നായ ഡെൻവർ, സംസ്ഥാനത്തിന്റെ ഉത്തര-മധ്യ ഭാഗത്തായി സ്ഥിതിചെയ്യുന്നു. സൗത്ത് പ്ലാറ്റ് (South Platte) നദിക്കും, ചെറി ക്രീക്കിനും (Cherry Creek) മധ്യേ വ്യാപിച്ചിരിക്കുന്ന ഈ നഗരത്തിന്റെ സ്ഥാനം സമുദ്രനിരപ്പിൽ നിന്നും ഏകദേശം 1610 മീ. ഉയരത്തിലാണ്. നഗരമുൾപ്പെടുന്ന കൗണ്ടിക്കും ഇതുതന്നെയാണ് പേര്. സംസ്ഥാനത്തെ ചെറു കൗണ്ടികളിലൊന്നാണെങ്കിലും ഡെൻവർ കൗണ്ടിയിൽ ജനസാന്ദ്രത ഏറെ കൂടുതലാകുന്നു. 

റോക്കി പർവതനിരകളുടെ അടിവാരത്തിനും, മഹാസമതലത്തിന്റെ (Great Plain) പടിഞ്ഞാറേയറ്റത്തിനും ഇടയ്ക്കുള്ള പ്രദേശത്തെ ഏറ്റവും വലിയ നഗരമാണിത്. താരതമ്യേന സമതല പ്രദേശമായ ഡെൻവറിൽ റോക്കിനിരകളിലെ 4200 മീ. ലേറെ ഉയരമുള്ള ഹിമാവൃതമായ ചില പർവത ഭാഗങ്ങൾ ദൃശ്യമാണ്. ലോങ്സ് കൊടുമുടി (4348 മീ.), മൗണ്ട് ഈവൻസ് (4350 മീ.) എന്നിവ ഇവയിൽ പ്രാധാന്യമർഹിക്കുന്നു.
ഡെൻവർ-ഒരു നഗരദൃശ്യം

നഗരത്തിന്റെ ഉയരംമൂലം ഇതിന് മൈൽ-ഹൈസിറ്റി (Mile High City) എന്ന പേരുണ്ടായിട്ടുണ്ട്. സുഖകരമായ കാലാവസ്ഥയാണ് ഡെൻവറിൽ അനുഭവപ്പെടുന്നത്. നഗരത്തിന് പ്രത്യേക പ്രാധാന്യം നേടിക്കൊടുത്തിരിക്കുന്ന ഘടകവും സൂര്യപ്രകാശം ധാരാളം നൽകുന്ന ഈ കാലാവസ്ഥയാണ്. ജനുവരിയിൽ 0.6C ഉം ജൂലായിൽ 22.8C ഉം ശരാശരി. താപനില ഡെൻവറിലനുഭവപ്പെടുന്നു; ശരാശരി. വാർഷിക വർഷപാതം: 358 മി. മീ.. ഉയർന്ന വേനൽക്കാല ഊഷ്മാവും താഴ്ന്ന ശീതകാല ഊഷ്മാവും കുറഞ്ഞ വാർഷിക വർഷപാതവും ഇവിടത്തെ കാലാവസ്ഥയുടെ പ്രത്യേകതകളാണ്. ഇലപൊഴിയും മരങ്ങളാണ് മുഖ്യ സസ്യജാലം.

ഡെൻവർ നഗരത്തിന്റെ ഭൂരിഭാഗം പ്രദേശങ്ങളും വാസസ്ഥലങ്ങളാണ്. നഗരത്തിലൂടെ ഒഴുകുന്ന സൗത്ത് പ്ലാറ്റ് നദിക്കരയിലാണ് വ്യവസായങ്ങൾ കേന്ദ്രീകരിച്ചിരിക്കുന്നത്. നഗരത്തിന്റെ വടക്കു പടിഞ്ഞാറു ഭാഗത്ത് ആധുനിക ഹർമ്മ്യങ്ങളും ധനകാര്യ സ്ഥാപനങ്ങളും ഹോട്ടലുകളും മറ്റും കേന്ദ്രീകരിച്ചിരിക്കുന്നു.

1960-കളുടെ അവസാനത്തിൽ ഡെൻവറിൽ സ്വകാര്യ ഉടമസ്ഥതയിലുള്ള ഒരു നിവാസ നിർമ്മാണ പദ്ധതി രൂപംകൊണ്ടു. ന്യൂനപക്ഷ വിഭാഗത്തിന് ചെലവു കുറഞ്ഞ പാർപ്പിടങ്ങൾ നിർമ്മിക്കുകയായിരുന്നു ഈ പദ്ധതിയുടെ പ്രധാന ലക്ഷ്യം. ദേശീയ -നഗരഭരണകൂടങ്ങൾ പിന്താങ്ങിയ ഈ സംഘടന സുസ്ഥിരവും വിഭിന്ന മതക്കാർ സഹവർത്തിച്ചു പാർക്കുന്നതുമായ വാസകേന്ദ്രം നിർമ്മിക്കുന്നതിൽ വിജയം കണ്ടെത്തി. ഡെൻവറിന്റെ ഉത്തര-പൂർവ ഭാഗത്തുള്ള ഈ പ്രദേശം പാർക്ക് ഹിൽ (Park Hill) എന്ന പേരിലാണറിയപ്പെടുന്നത്. രാജ്യത്തിലെ പ്രമുഖ കെട്ടിട നിർമ്മാണ വ്യസ്ഥകളിലൊന്നായ ഓപ്പൺ ഹൗസിങ് നിയമവും ഈ പദ്ധതിയെ പിന്താങ്ങിയിരുന്നു.

മൊത്ത വ്യാപാരം, ധനകാര്യം, ഗതാഗതം തുടങ്ങിയ മേഖലകളിൽ ഒരു പ്രാദേശിക കേന്ദ്രമായി ഡെൻവർ വർത്തിക്കുന്നു. നഗരത്തിന്റെ സമ്പദ്ഘടനയിൽ മുഖ്യപങ്കു വഹിക്കുവാൻ ഇവിടത്തെ ഉത്പാദന മേഖലയ്ക്കു സാധിക്കുന്നുണ്ട്. സമീപ പ്രദേശങ്ങളിൽ നിന്നുള്ള കാർഷിക വിഭവസംസ്കരണത്തിനാണ് വ്യവസായങ്ങളിൽ മുൻതൂക്കം. ധാന്യം പൊടിക്കൽ, കരിമ്പു സംസ്കരണം, മീറ്റ് പാക്കിങ് എന്നിവ മുഖ്യ വ്യവസായങ്ങളിൽപ്പെടുന്നു. ഡെൻവറിലും സമീപപ്രദേശങ്ങളിലുമുള്ള മറ്റു വ്യവസായങ്ങളിൽ പ്രധാനപ്പെട്ടവ യന്ത്രസാമഗ്രികൾ, ലോഹസാധനങ്ങൾ, റബർ ഉത്പ്പന്നങ്ങൾ, സൂക്ഷ്മോപകരണങ്ങൾ, ഇലക്ട്രോണിക് ഉപകരണങ്ങൾ, മിസൈലുകൾ, പെട്രോളിയം ഉത്പന്നങ്ങൾ, വസ്ത്രം, തുകൽ എന്നിവയുടെ നിർമ്മാണമാണ്. 1950 കളിൽ വികസനമാരംഭിച്ചതും അന്തർ വൻകരാ മിസൈലുകൾ(Inter continental missiles) ഉത്പാദിപ്പിക്കുന്നതുമായ എയ്റോസ്പേസ് വ്യവസായത്തെ ഡെൻവറിലെ ഏറ്റവും പ്രമുഖ വ്യവസായമെന്നു പറയാം. 1960-കളിൽ ഈ വ്യവസായത്തിന്റെ പ്രധാന ലക്ഷ്യങ്ങൾ ഗവേഷണവും "മാൻ-ഇൻ-സ്പേസ്" (Man-in-space) പദ്ധതിയുമായിരുന്നു. അനുദിനം വികസിച്ചുകൊണ്ടിരിക്കുന്നതും ദേശീയ തലത്തിൽ പ്രാധാന്യമർഹിക്കുന്നതുമായ രംഗമാണ് ഡെൻവറിലെ വ്യവസായ മേഖല. കൽക്കരി, പെട്രോളിയം, പ്രകൃതി വാതകം, എണ്ണ, യൂറേനിയം പോലുള്ള ഇന്ധന വിഭവങ്ങൾ എന്നിവ ഖനനം ചെയ്യുന്ന കമ്പനികളുടെ ഒരു പ്രധാന കേന്ദ്രം കൂടിയാണ് ഡെൻവർ. അച്ചടി-പ്രസിദ്ധീകരണം, ഇൻഷുറൻസ്, വിനോദസഞ്ചാരം തുടങ്ങിയവയും പ്രധാന വ്യവസായങ്ങൾ തന്നെ.

1950-കളിൽ മന്ദഗതിയിലായിരുന്ന ഡെൻവറിലെ ജനസംഖ്യാവർധന 60-കളായപ്പോഴേക്കും കുറഞ്ഞു തുടങ്ങി. നഗരപ്രാന്തങ്ങളിലേക്കുള്ള ജനങ്ങളുടെ കുടിയേറ്റമായിരുന്നു ഇതിനു മുഖ്യകാരണം. നഗരത്തിന്റെ പ്രത്യേക സ്ഥാനം മൂലം രാജ്യത്തിന്റെ പശ്ചിമപ്രദേശത്തെ ഒരു പ്രധാന ഗതാഗത കേന്ദ്രമായി ഡെൻവർ വർത്തിക്കുന്നു. ഒരു പ്രധാന ട്രക്കിങ് കേന്ദ്രവും വ്യോമഗതാഗത കേന്ദ്രവും കൂടിയാണ് ഡെൻവർ. ഇവിടത്തെ സ്റ്റേപ്പിൾടൺ (Stapleton) അന്താരാഷ്ട്ര വിമാനത്താവളം മുനിസിപ്പൽ ഭരണത്തിൻ കീഴിലാണ് പ്രവർത്തിക്കുന്നത്.

കൊളറാഡോ സർവകലാശാല, മെട്രൊപൊലിറ്റൻ സ്റ്റേറ്റ് കോളജ്, ഡെൻവർ സർവകലാശാല, ലോറെറ്റോ ഹൈറ്റ്സ് കോളജ്, ഒട്ടനവധി പൊതു-സ്വകാര്യ വിദ്യാഭ്യാസ സ്ഥാപനങ്ങൾ തുടങ്ങിയവ ഡെൻവറിന്റെ വിദ്യാഭ്യാസ മേഖലയെ സമ്പന്നമാക്കുന്നു.

കാപ്പിറ്റോൾ മന്ദിരത്തെ കൂടാതെ സിവിക് സെന്റർ, ആർട്ട് മ്യൂസിയം, പബ്ലിക് ലൈബ്രറി, ഗ്രീക്ക് മാതൃകയിലുള്ള ഔട്ട്ഡോർ ആംഫി തിയെറ്റർ, ലാറിമെർ സ്ക്വയർ, ദ് ഡെൻവർ സെന്റർ ഫോർ ദ് പെർഫോമിങ് ആർട്ട് തുടങ്ങിയവ ഡെൻവറിലെ പ്രധാന ആകർഷണ കേന്ദ്രങ്ങളാണ്. ധാരാളം ലൈബ്രറികളും മ്യൂസിയങ്ങളും നഗരത്തിൽ പ്രവർത്തിക്കുന്നു. കൊളറാഡോ സ്റ്റേറ്റ് മ്യൂസിയം, നാച്വറൽ ഹിസ്റ്ററി മ്യൂസിയം, ആർട്ട് മ്യൂസിയം എന്നിവ എണ്ണപ്പെട്ട കലാസങ്കേതങ്ങളാണ്. കൂടാതെ, ധാരാളം ഉദ്യാനങ്ങളും വിനോദകേന്ദ്രങ്ങളും നഗരത്തിൽ കാണാം. സിറ്റി പാർക്ക്, ഡെൻവർ ബൊട്ടാണിക്കൽ ഗാർഡൻസ് എന്നിവയാണ് ഇതിൽ പ്രധാനമായവ. ദ് പാർക്ക് ഒഫ് ദ് റെഡ് റോക്സ്, ലുക്ക് ഔട്ട് മൗണ്ടൻ പാർക്ക് തുടങ്ങിയ മികച്ച പാർക്കുകളും ഡെൻവറിലുണ്ട്. ഇവിടത്തെ എലിച് ഉദ്യാന(Elitch garden)ത്തിലുള്ള സമ്മർ തിയെറ്റർ പ്രശസ്തിയാർജിച്ചതാണ്. സിംഫണി ഓർക്കെസ്ട്രയുടെ ധാരാളം തിയെറ്ററുകൾ ഡെൻവറിൽ പ്രവർത്തിക്കുന്നു. തിയെറ്ററുകളും തിയെറ്റർ കോംപ്ലക്സുകളും അടങ്ങിയ ആധുനിക മന്ദിരങ്ങളും നഗരത്തിലങ്ങോളമിങ്ങോളമുണ്ട്. വലിപ്പത്തിലും ആകർഷണീയതയിലും പ്രമുഖ സ്ഥാനത്തു നിൽക്കുന്ന സിറ്റി പാർക്കിനുള്ളിൽ അനേകം തടാകങ്ങളുണ്ട്. മൃഗശാല, മ്യൂസിയം ഒഫ് നാച്വറൽ ഹിസ്റ്ററി തുടങ്ങിയവ ഈ പാർക്കിനുള്ളിലാണ് സ്ഥിതിചെയ്യുന്നത്.

1858-ൽ ചെറിക്രീകിലാരംഭിച്ച സ്വർണ പര്യവേഷണത്താവളങ്ങളിലൊന്നായിട്ടായിരുന്നു ഡെൻവറിന്റെ തുടക്കം. കാൻസാസ് മേഖലാ ഗവർണറായിരുന്ന ജെയിംസ്. ഡബ്ല്യൂ. ഡെൻവറിന്റെ പേരിൽ നിന്നാണ് നഗരനാമം ഉരുത്തിരിഞ്ഞത്. 1861-ൽ രൂപംകൊ കൊളറാഡോ ടെറിറ്ററിയുടെ തലസ്ഥാനം ഗോൾഡൻ ആയിരുന്നുവെങ്കിലും 1867-ൽ ഈ പദവി ഡെൻവറിനു ലഭിച്ചു. 1870 വരെ ഭാഗികമായി ഒറ്റപ്പെട്ട സ്ഥിതിയിലായിരുന്ന ഈ നഗരം ഡെൻവർ-പസിഫിക് റെയിൽപ്പാതയുടെ പണിപൂർത്തിയായതോടെ മറ്റു നഗരങ്ങളുമായി ബന്ധം സ്ഥാപിച്ചു. 1881-ലെ ഹിതപരിശോധന ഡെൻവറിന്റെ സംസ്ഥാന തലസ്ഥാനമെന്ന പദവി ഒന്നുകൂടി ഉറപ്പിച്ചു.

1870-കളിൽ റെയിൽവേയുടെ വികസനവും റോക്കി പർവതനിരകളിലെ വെള്ളി നിക്ഷേപത്തിന്റെ കണ്ടെത്തലും ഡെൻവറിന്റെ ദ്രുതവികാസത്തിനു വഴിതെളിച്ചു. പെട്ടെന്നു തന്നെ സംസ്ഥാനത്തെ പ്രധാന ഖനന-വിതരണ കേന്ദ്രമായി നഗരത്തിനു മാറാൻ കഴിഞ്ഞതിന്റെ കാരണവും ഇതുതന്നെയായിരുന്നു.

1904-ൽ സ്വയംഭരണം നേടിയെടുത്ത ഡെൻവറിൽ 1916 ആയപ്പോഴേക്കും മേയർ-കൗൺസിൽ മാതൃകയിലുള്ള ഭരണകൂടം നിലവിൽവന്നു. 1927-ൽ 10. കി.മീ. ദൈർഘ്യമുള്ള മോഫത്ത് ടണ്ണലി (Moffat Tannel)ന്റെ പണി പൂർത്തിയായതോടെ നേരിട്ടുള്ള അന്തർ വൻകരാ റെയിൽപ്പാതയിൽ ഡെൻവർ സ്ഥാനം നേടി. ഒരു പ്രധാന ഖനന-കന്നുകാലി വളർത്തൽ-കാർഷിക-വിനോദ സഞ്ചാരകേന്ദ്രമായി ഉയർന്ന ഡെൻവർ അതോടെ ഈ പ്രദേശത്തെ പ്രമുഖ സാമ്പത്തിക കേന്ദ്രമായി വികസിച്ചു. 1920-കളിലും 30-കളിലും ഡെൻവറിന്റെ വളർച്ചാ നിരക്കിൽ കുറവു വന്നെങ്കിലും ഒന്നും രണ്ടും ലോകയുദ്ധങ്ങൾക്കു ശേഷം സ്ഥിതി ഏറെ മെച്ചപ്പെട്ടു. 1950-കളിലും 1970-കളിലും വൻതോതിലുണ്ടായ നഗരപ്രാന്ത വികസനം നഗരത്തേക്കാൾ കൂടുതൽ ജനസാന്ദ്രത പ്രാന്തപ്രദേശങ്ങളിലുണ്ടാകുന്നതിന് ഇടവരുത്തി. 1976-ൽ മഞ്ഞുകാല ഒളിമ്പിക്സിന്റെ വേദിയായി ഡെൻവർ തിരഞ്ഞെടുക്കപ്പെട്ടെങ്കിലും ഡെൻവർ നിവാസികളുടെ എതിർപ്പുമൂലം ഇത് റദ്ദാക്കി.

 


</doc>
<doc id="136885" url="https://ml.wikipedia.org/wiki?curid=136885" title="ചാവേർപ്പട (ചലച്ചിത്രം)">
ചാവേർപ്പട (ചലച്ചിത്രം)

ചവേർപ്പട 2010 ഡിസംബറിൽ പുറത്തിറങ്ങിയ മലയാളചലച്ചിത്രമാണ്. റ്റി.എസ്. ജസ്പൽ ആണ് ചിത്രത്തിന്റെ സംവിധായകൻ. ബാല,മണിക്കുട്ടൻ,മുക്ത, അരുൺ എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു. സൗപർണ്ണിക വിഷ്വൽ മീഡിയയിടെ ബാനറിലാണ് ഈ ചിത്രം പുറത്തിറങ്ങിയത്.




</doc>
<doc id="136892" url="https://ml.wikipedia.org/wiki?curid=136892" title="കോന്നി ബ്ലോക്ക് പഞ്ചായത്ത്">
കോന്നി ബ്ലോക്ക് പഞ്ചായത്ത്

പത്തനംതിട്ട ജില്ലയിൽ കോഴഞ്ചേരി താലൂക്കിലാണ് 841.27 ചതുരശ്രകിലോമീറ്റർ വിസ്തീർണ്ണമുള്ള കോന്നി ബ്ളോക്ക് പഞ്ചായത്ത് സ്ഥിതി ചെയ്യുന്നത്.
കോന്നി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കോന്നി ബ്ലോക്ക് പഞ്ചായത്ത്
ഇളകൊല്ലൂർ - 689703<br>
ഫോൺ : 0468 2333661<br>
ഇമെയിൽ : bdoek@sancharnet.in


 

</doc>
<doc id="136893" url="https://ml.wikipedia.org/wiki?curid=136893" title="മല്ലപ്പള്ളി ബ്ലോക്ക് പഞ്ചായത്ത്">
മല്ലപ്പള്ളി ബ്ലോക്ക് പഞ്ചായത്ത്

പത്തനംതിട്ട ജില്ലയിൽ മല്ലപ്പള്ളി താലൂക്കിലാണ് 126.24 ചതുരശ്രകിലോമീറ്റർ വിസ്തീർണ്ണമുള്ള മല്ലപ്പള്ളി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

മല്ലപ്പള്ളി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മല്ലപ്പള്ളി ബ്ലോക്ക് പഞ്ചായത്ത്<br>
മല്ലപ്പള്ളി വെസ്റ്റ് - 689685<br>
ഫോൺ : 0469 2682258<br>
ഇമെയിൽ : bdomallappally@gmail.com


 

</doc>
<doc id="136894" url="https://ml.wikipedia.org/wiki?curid=136894" title="മലാക്കിയുടെ പുസ്തകം">
മലാക്കിയുടെ പുസ്തകം

എബ്രായബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു രചനയാണ് മലാക്കിയുടെ പുസ്തകം. ദൈർഘ്യം കുറഞ്ഞ 12 പ്രവചനഗ്രന്ഥങ്ങൾ അടങ്ങിയ "ചെറിയ പ്രവാചകന്മാർ" എന്ന വിഭാഗത്തിലെ അവസാനഗ്രന്ഥമായാണ് മിക്കവാറും ബൈബിൾ സംഹിതകളിൽ ഇതു കാണുന്നത്. ബാബിലോണിലെ പ്രവാസത്തിനു ശേഷം യെരുശലേമിൽ യഹൂദരുടെ രണ്ടാം ദേവാലയത്തിന്റെ നിർമ്മാണം കഴിഞ്ഞ് ക്രി.മു. അഞ്ചാം നൂറ്റാണ്ടിലെങ്ങോ ഇതിന്റെ രചന നടന്നതായി കരുതപ്പെടുന്നു. അനുഷ്ഠാനപരമായ മതാത്മകതയ്ക്കും മതവിശ്വാസത്തിന്റെ സാമൂഹികമാനത്തിനും തുല്യപ്രാധാന്യം കല്പിച്ച പ്രവാസാനന്തര യഹൂദപ്രവാചകപാരമ്പര്യത്തിന്റെ മാതൃകയായി ഈ രചന കണക്കാക്കപ്പെടുന്നു.

ഹഗ്ഗായിയുടേയും, സഖറിയായുടേയും പ്രവചനങ്ങൾക്കു ശേഷവും എസ്രാ-നെഹമിയാമാരുടെ പരിഷ്കരണങ്ങൾക്കു മുൻപുമായിരിക്കണം മലാക്കിയുടെ ദൗത്യത്തിന്റെ കാലം. മലാക്കിയും എസ്രായും ഒരാൾ തന്നെയായിരുന്നു എന്നൊരു പാരമ്പര്യം ചില യഹൂദരചനകളിൽകാണാം. തന്റെ കാലത്ത് ഈ വിശ്വാസം നിലവിലിരുന്നുവെന്ന് മലാക്കിയുടെ പുസ്തകത്തിനെഴുതിയ വ്യാഖ്യാനത്തിന്റെ ആമുഖത്തിൽ ജെറോം പറയുന്നു. എബ്രായ പ്രവാചകപാരമ്പര്യത്തിലെ അവസാനത്തെ കണ്ണിയായ മലാക്കിയുടെ മരണത്തോടെ ദൈവത്തിന്റെ വിശുദ്ധാത്മാവ് ഇസ്രായേലിനെ വിട്ടുപോയി എന്ന് ബാബിലോണിയൻ താൽമൂദിൽ പറയുന്നു. അപ്പോക്രിഫൽ ഗ്രന്ഥങ്ങളുടെ കാനോനികത അംഗീകരിക്കാത്ത പ്രൊട്ടസ്റ്റന്റുകളേപ്പോലുള്ള ക്രിസ്തീയ വിഭാഗങ്ങൾക്ക് ഈ കൃതി പഴയനിയമത്തിലെ ഏറ്റവും ഒടുവിലത്തെ രചനയാകുന്നു. എബ്രായ ഭാഷയിൽ "എന്റെ ദൂതൻ" എന്നർത്ഥമുള്ള 'മലാഖി' എന്ന പേരിനെ ഗ്രന്ഥകാരന്റെ വ്യക്തിപരമായ നാമമെന്നതിനു പകരം അദ്ദേഹത്തിനു കിട്ടിയ ദൗത്യത്തിന്റെ വിശേഷണമായാണ് പല വ്യാഖ്യാതാക്കളും കാണുന്നത്.

മലാക്കിയുടെ പുസ്തകം എബ്രായബൈബിളിന്റെ പ്രഖ്യാതമായ മസോറട്ടിക് പാഠത്തിൽ മൂന്നദ്ധ്യായങ്ങളും, പുരാതന ഗ്രീക്കു പരിഭാഷയായ സെപ്ത്വജിന്റ്, ജെറൊമിന്റെ ലത്തീൻ പരിഭാഷയായ വുൾഗാത്തെ, സുറിയാനി പരിഭാഷയായ പ്ശീത്താ എന്നിവയിൽ നാലദ്ധ്യായങ്ങളും അടങ്ങുന്നു. എബ്രായബൈബിളിലെ പ്രവചനഗ്രന്ഥങ്ങളിൽ ഏറ്റവും ഗദ്യമയമായത് ഇതാണ്. ആദ്യം സ്വന്തം നിലപാട് അവതരിപ്പിച്ചിട്ട്, ശ്രോതാക്കൾ ഉന്നയിച്ചേക്കാവുന്ന പ്രശ്നങ്ങൾ സ്വയം ഉന്നയിച്ച് അവയ്ക്കു മറുപടി പറഞ്ഞ ശേഷം ഒടുവിൽ ആദ്യനിലപാട് ആവർത്തിച്ചുറപ്പിക്കുന്ന മട്ടിലുള്ള ഇതിലെ അദ്ധ്യാപനശൈലി ഇതര പ്രവചനഗ്രന്ഥങ്ങളിൽ കാണാത്തതാണ്.

ധാർമ്മികവും അനുഷ്ഠാനപരവും സാമൂഹികവുമായി വീഴ്ചകളുടെ പേരിൽ പ്രവാചകൻ ജനങ്ങളെ, പ്രത്യേകിച്ച് പൗരോഹിത്യത്തെ, നിശിതമായി വിമർശിക്കുന്നു. ഈ വിമർശനത്തിനിടയിൽ ജനങ്ങളുടെ പേരിൽ ദൈവത്തോട് അദ്ദേഹം ഏതാനും ചോദ്യങ്ങൾ ഉന്നയിച്ച് അവയ്ക്കു സ്വയം മറുപടി പറയുന്നു. ആ ചോദ്യങ്ങളും മറുപടികളും ഇങ്ങനെയാണ്:-

മോശെയുടെ നിയമം പാലിക്കാനുള്ള ആഹ്വാനവും അന്ത്യകാലത്തെ കർത്താവിന്റെ ദിനത്തിനായി ജനത്തെ ഒരുക്കാൻ പൂർവപ്രാവാചകനായ ഏലിയായെ വീണ്ടും അയക്കുമെന്നുള്ള വാഗ്ദാനവും അവതരിപ്പിച്ചാണ് മലാക്കിയുടെ പുസ്തകം സമാപിക്കുന്നത്. ഏലിയാപ്രവാചകൻ മരിക്കാതെ ഉടലോടെ സ്വർഗ്ഗത്തിലേക്ക് എടുക്കപ്പെടുകയാണുണ്ടായതെന്ന വിശ്വാസമായിരിക്കണം അന്ത്യനാളുകളിലേയ്ക്ക് ജനത്തെ ഒരുക്കാൻ വരുന്ന പ്രവാചകനായി അദ്ദേഹത്തെ സങ്കല്പിക്കാൻ കാരണമായത്. മലാക്കിയുടെ പുസ്തകത്തിലെ ഈ സമാപനഭാഗം ആ പുസ്തകത്തിന്റെയെന്നതു പോലെ മുഴുവൻ പ്രവചനസംഹിതയുടെ തന്നെയും അന്തിമസന്ദേശമായി കണക്കാക്കപ്പെടുന്നു.

 എല്ലാം പാഠങ്ങളിലും മൊത്തം വാക്യങ്ങളുടെ സംഖ്യ ഒരു പോലെയാണ്. മസോറട്ടിക് പാഠത്തിലെ മൂന്നാം അദ്ധ്യായം 24 വാക്യങ്ങൾ ഉള്ളപ്പോൾ സെപ്ത്വജിന്റിലും അതിനെ പിന്തുടരുന്ന ക്രിസ്തീയ പതിപ്പുകളിലും ഈ അദ്ധ്യായത്തിൽ 18 വാക്യങ്ങളും മാത്രമേയുള്ളു. അവശേഷിക്കുന്ന ആറു വാക്യങ്ങൾ നാലാമദ്ധ്യായത്തിലാണ്.


</doc>
<doc id="136897" url="https://ml.wikipedia.org/wiki?curid=136897" title="പന്തളം ബ്ലോക്ക് പഞ്ചായത്ത്">
പന്തളം ബ്ലോക്ക് പഞ്ചായത്ത്

പത്തനംതിട്ട ജില്ലയിൽ അടൂർ താലൂക്കിലാണ് 55.65 ചതുരശ്രകിലോമീറ്റർ വിസ്തീർണ്ണമുള്ള പന്തളം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പന്തളം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പന്തളം ബ്ലോക്ക് പഞ്ചായത്ത്<br>
പന്തളം - 689501<br>
ഫോൺ : 04734 252355<br>
ഇമെയിൽ : bdopandalam@yahoo.com


 

</doc>
<doc id="136898" url="https://ml.wikipedia.org/wiki?curid=136898" title="പറക്കോട് ബ്ലോക്ക് പഞ്ചായത്ത്">
പറക്കോട് ബ്ലോക്ക് പഞ്ചായത്ത്

പത്തനംതിട്ട ജില്ലയിൽ, അടൂർ താലൂക്കിലാണ് 251.1 ചതുരശ്രകിലോമീറ്റർ വിസ്തീർണ്ണമുള്ള പറക്കോട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 
പറക്കോട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പറക്കോട് ബ്ലോക്ക് പഞ്ചായത്ത്<br>
പറക്കോട് - 691554<br>
ഫോൺ : 04734 217015<br>
ഇമെയിൽ : bdoparakode@gmail.com


 

</doc>
<doc id="136899" url="https://ml.wikipedia.org/wiki?curid=136899" title="പുളിക്കീഴ് ബ്ലോക്ക് പഞ്ചായത്ത്">
പുളിക്കീഴ് ബ്ലോക്ക് പഞ്ചായത്ത്

പത്തനംതിട്ട ജില്ലയിൽ തിരുവല്ല താലൂക്കിലാണ് 68.66 ചതുരശ്രകിലോമീറ്റർ വിസ്തീർണ്ണമുള്ള പുളിക്കീഴ് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പുളിക്കീഴ് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പുളിക്കീഴ് ബ്ലോക്ക് പഞ്ചായത്ത്<br>
വളഞ്ഞവട്ടം - 689104<br>
ഫോൺ : 0469 2662364<br>
ഇമെയിൽ : rddblplk@gmail.com


 

</doc>
<doc id="136900" url="https://ml.wikipedia.org/wiki?curid=136900" title="റാന്നി ബ്ലോക്ക് പഞ്ചായത്ത്">
റാന്നി ബ്ലോക്ക് പഞ്ചായത്ത്

പത്തനംതിട്ട ജില്ലയിൽ റാന്നി താലൂക്കിലാണ് 1004.61 ചതുരശ്രകിലോമീറ്റർ വിസ്തീർണ്ണമുള്ള റാന്നി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 
റാന്നി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

റാന്നി ബ്ലോക്ക് പഞ്ചായത്ത്<br>
റാന്നി - 689672<br>
ഫോൺ : 04735 228078<br>
ഇമെയിൽ : bdoranni@sancharnet.in


 

</doc>
<doc id="136905" url="https://ml.wikipedia.org/wiki?curid=136905" title="ആലത്തൂർ ബ്ലോക്ക് പഞ്ചായത്ത്">
ആലത്തൂർ ബ്ലോക്ക് പഞ്ചായത്ത്

പാലക്കാട് ജില്ലയിൽ ആലത്തൂർ താലൂക്കിലാണ് 371.17 ചതുരശ്രകിലോമീറ്റർ വിസ്തീർണ്ണമുള്ള ആലത്തൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

അലത്തൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ആലത്തൂർ ബ്ലോക്ക് പഞ്ചായത്ത്<br>
ആലത്തൂർ - 678541<br>
ഫോൺ : 04922 222270<br>
ഇമെയിൽ : bdoalathur@gmail.com



</doc>
<doc id="136906" url="https://ml.wikipedia.org/wiki?curid=136906" title="അട്ടപ്പാടി ബ്ലോക്ക് പഞ്ചായത്ത്">
അട്ടപ്പാടി ബ്ലോക്ക് പഞ്ചായത്ത്

പാലക്കാട് ജില്ലയിലെ മണ്ണാർക്കാട് താലൂക്കിലാണ് 745 ചതുരശ്രകിലോമീറ്റർ വിസ്തീർണ്ണമുള്ള അട്ടപ്പാടി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

അട്ടപ്പാടി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

അട്ടപ്പാടി ബ്ലോക്ക് പഞ്ചായത്ത്<br>
അഗളി - 678581<br>
ഫോൺ : 04924 254060<br>
ഇമെയിൽ : poitdp@gmail.com



</doc>
<doc id="136908" url="https://ml.wikipedia.org/wiki?curid=136908" title="ചിറ്റൂർ ബ്ലോക്ക് പഞ്ചായത്ത്">
ചിറ്റൂർ ബ്ലോക്ക് പഞ്ചായത്ത്

പാലക്കാട് ജില്ലയിൽ ചിറ്റൂർ താലൂക്കിലാണ് 261.24 ചതുരശ്രകിലോമീറ്റർ വിസ്തീർണ്ണമുള്ള ചിറ്റൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

ചിറ്റൂർ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ചിറ്റൂർ ബ്ലോക്ക് പഞ്ചായത്ത്<br>
നാട്ടുങ്കൽ - 678584<br>
ഫോൺ : 04923 272241<br>
ഇമെയിൽ : bdochittur@gmail.com



</doc>
<doc id="136911" url="https://ml.wikipedia.org/wiki?curid=136911" title="കൊല്ലങ്കോട് ബ്ലോക്ക് പഞ്ചായത്ത്">
കൊല്ലങ്കോട് ബ്ലോക്ക് പഞ്ചായത്ത്

പാലക്കാട് ജില്ലയിൽ ചിറ്റൂർ താലൂക്കിലാണ് 163.32 ചതുരശ്രകിലോമീറ്റർ വിസ്തീർണ്ണമുള്ള കൊല്ലങ്കോട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

കൊല്ലംകോട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കൊല്ലങ്കോട് ബ്ലോക്ക് പഞ്ചായത്ത്<br>
കൊല്ലങ്കോട് - 678506<br>
ഫോൺ : 04923 262373<br>
ഇമെയിൽ : bdokldpkd@gmail.com



</doc>
<doc id="136912" url="https://ml.wikipedia.org/wiki?curid=136912" title="കുഴൽമന്ദം ബ്ലോക്ക് പഞ്ചായത്ത്">
കുഴൽമന്ദം ബ്ലോക്ക് പഞ്ചായത്ത്

പാലക്കാട് ജില്ലയിൽ ആലത്തൂർ, പാലക്കാട് താലൂക്കുകളിലായാണ് 192.12 ചതുരശ്രകിലോമീറ്റർ വിസ്തീർണ്ണമുള്ള കുഴൽമന്ദം ബ്ലോക്ക് പഞ്ചായത്ത് സ്ഥിതി ചെയ്യുന്നത്. 

കുഴൽമന്ദം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

കുഴൽമന്ദം ബ്ലോക്ക് പഞ്ചായത്ത്<br>
കുഴൽമന്ദം - 678702<br>
ഫോൺ : 04922 273284<br>
ഇമെയിൽ : bdokzm@yahoo.co.in



</doc>
<doc id="136913" url="https://ml.wikipedia.org/wiki?curid=136913" title="മലമ്പുഴ ബ്ലോക്ക് പഞ്ചായത്ത്">
മലമ്പുഴ ബ്ലോക്ക് പഞ്ചായത്ത്

പാലക്കാട് ജില്ലയിൽ പാലക്കാട് താലൂക്കിലാണ് 468.04 ചതുരശ്രകിലോമീറ്റർ വിസ്തീർണ്ണമുള്ള മലമ്പുഴ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

മലമ്പുഴ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മലമ്പുഴ ബ്ലോക്ക് പഞ്ചായത്ത്<br>
മരുതറോഡ് - 678007<br>
ഫോൺ : 0491 2572014<br>
ഇമെയിൽ : bdompza@gmail.com



</doc>
<doc id="136915" url="https://ml.wikipedia.org/wiki?curid=136915" title="മണ്ണാർക്കാട് ബ്ലോക്ക് പഞ്ചായത്ത്">
മണ്ണാർക്കാട് ബ്ലോക്ക് പഞ്ചായത്ത്

പാലക്കാട് ജില്ലയിൽ മണ്ണാർക്കാട് താലൂക്കിലാണ് 482.35 ചതുരശ്രകിലോമീറ്റർ വിസ്തീർണ്ണമുള്ള മണ്ണാർക്കാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

മണ്ണാർക്കാട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

മണ്ണാർക്കാട് ബ്ലോക്ക് പഞ്ചായത്ത്<br>
മണ്ണാർക്കാട് - 678582<br>
ഫോൺ : 04924 222371<br>
ഇമെയിൽ : bdomnkd@gmail.com



</doc>
<doc id="136916" url="https://ml.wikipedia.org/wiki?curid=136916" title="നെന്മാറ ബ്ലോക്ക് പഞ്ചായത്ത്">
നെന്മാറ ബ്ലോക്ക് പഞ്ചായത്ത്

പാലക്കാട് ജില്ലയിൽ ചിറ്റൂർ, ആലത്തൂർ താലൂക്കുകളിലായാണ് 741.35 ചതുരശ്രകിലോമീറ്റർ വിസ്തീർണ്ണള്ള നെന്മാറ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

നെന്മാറ ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

നെമ്മാറ ബ്ലോക്ക് പഞ്ചായത്ത്<br>വിത്തനശ്ശേരി<br>
നെമ്മാറ - 678508<br>
ഫോൺ : 0492 3244218<br>
ഇമെയിൽ : bdonemmara@yahoo.in



</doc>
<doc id="136917" url="https://ml.wikipedia.org/wiki?curid=136917" title="ഒറ്റപ്പാലം ബ്ലോക്ക് പഞ്ചായത്ത്">
ഒറ്റപ്പാലം ബ്ലോക്ക് പഞ്ചായത്ത്

പാലക്കാട് ജില്ലയിൽ ഒറ്റപ്പാലം താലൂക്കിലാണ് 165.07 ചതുരശ്രകിലോമീറ്റർ വിസ്തീർണ്ണമുള്ള ഒറ്റപ്പാലം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

ഒറ്റപ്പാലം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ഒറ്റപ്പാലം ബ്ലോക്ക് പഞ്ചായത്ത്<br>
ഒറ്റപ്പാലം - 679101<br>
ഫോൺ : 0466 2244254<br>
ഇമെയിൽ : bdootp@gmail.com



</doc>
<doc id="136918" url="https://ml.wikipedia.org/wiki?curid=136918" title="പാലക്കാട് ബ്ലോക്ക് പഞ്ചായത്ത്">
പാലക്കാട് ബ്ലോക്ക് പഞ്ചായത്ത്

പാലക്കാട് ജില്ലയിൽ പാലക്കാട് താലൂക്കിലാണ് 205.88 ചതുരശ്രകിലോമീറ്റർ വിസ്തീർണ്ണമുള്ള പാലക്കാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പാലക്കാട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പാലക്കാട് ബ്ലോക്ക് പഞ്ചായത്ത്<br>
കല്ലേക്കാട് - 678015<br>
ഫോൺ : 0491 2543310<br>
ഇമെയിൽ : bdopkd@gmail.com



</doc>
<doc id="136919" url="https://ml.wikipedia.org/wiki?curid=136919" title="പട്ടാമ്പി ബ്ലോക്ക് പഞ്ചായത്ത്">
പട്ടാമ്പി ബ്ലോക്ക് പഞ്ചായത്ത്

പാലക്കാട് ജില്ലയിൽ പട്ടാമ്പി താലൂക്കിലാണ് 224.21 ചതുരശ്രകിലോമീറ്റർ വിസ്തീർണ്ണമുള്ള പട്ടാമ്പി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പട്ടാമ്പി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

പട്ടാമ്പി ബ്ലോക്ക് പഞ്ചായത്ത്<br>
പട്ടാമ്പി - 679303<br>
ഫോൺ : 0466 2212254<br>
ഇമെയിൽ : bdoptb@gmail.com



</doc>
<doc id="136921" url="https://ml.wikipedia.org/wiki?curid=136921" title="ശ്രീകൃഷ്ണപുരം ബ്ലോക്ക് പഞ്ചായത്ത്">
ശ്രീകൃഷ്ണപുരം ബ്ലോക്ക് പഞ്ചായത്ത്

പാലക്കാട് ജില്ലയിൽ ഒറ്റപ്പാലം താലൂക്കിലാണ് 219.41 ചതുരശ്രകിലോമീറ്റർ വിസ്തീർണ്ണമുള്ള ശ്രീകൃഷ്ണപുരം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

ശ്രീകൃഷ്ണപുരം ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

ശ്രീകൃഷ്ണപുരം ബ്ലോക്ക് പഞ്ചായത്ത്<br>
ശ്രീകൃഷ്ണപുരം - 679513<br>
ഫോൺ : 0466 2261221<br>
ഇമെയിൽ : bdoskp@gmail.com



</doc>
<doc id="136924" url="https://ml.wikipedia.org/wiki?curid=136924" title="തൃത്താല ബ്ലോക്ക് പഞ്ചായത്ത്">
തൃത്താല ബ്ലോക്ക് പഞ്ചായത്ത്

പാലക്കാട് ജില്ലയിൽ പട്ടാമ്പി താലൂക്കിലാണ് 172.16 ചതുരശ്രകിലോമീറ്റർ വിസ്തീർണ്ണമുള്ള തൃത്താല ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

തൃത്താല ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ താഴെപ്പറയുന്നവയാണ്.

തൃത്താല ബ്ലോക്ക് പഞ്ചായത്ത്<br>
കൂറ്റനാട് - 679533<br>
ഫോൺ : 04662 370148<br>
ഇമെയിൽ : bdotrithala@gmail.com



</doc>
<doc id="136929" url="https://ml.wikipedia.org/wiki?curid=136929" title="അയ്മനം ഗ്രാമപഞ്ചായത്ത്">
അയ്മനം ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ ഏറ്റുമാനൂർ ബ്ളോക്കിൽ അയ്മനം, പെരുമ്പായിക്കാട്(ഭാഗികം) വില്ലേജുകൾ ഉൾപ്പെടുന്ന 30.03 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് അയ്മനം ഗ്രാമപഞ്ചായത്ത്.

ഈ പഞ്ചായത്തിലുൾപ്പെടുന്ന വാർഡുകൾ ഇവയാണ് 




</doc>
<doc id="136931" url="https://ml.wikipedia.org/wiki?curid=136931" title="അയർക്കുന്നം ഗ്രാമപഞ്ചായത്ത്">
അയർക്കുന്നം ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പള്ളം ബ്ളോക്കിൽ അയർകുന്നം, മണർകാട് വില്ലേജുകൾ ഉൾപ്പെടുന്ന 30.7 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് അയർകുന്നം ഗ്രാമപഞ്ചായത്ത്. ഈ ഗ്രാമപഞ്ചായത്ത് ഒരു സ്പെഷ്യൽ ഗ്രേഡ് പഞ്ചായത്താണ്. 

അയർക്കുന്നം ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="136932" url="https://ml.wikipedia.org/wiki?curid=136932" title="ഭരണങ്ങാനം ഗ്രാമപഞ്ചായത്ത്">
ഭരണങ്ങാനം ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ളാലം ബ്ളോക്കിലാണ് 27.04 ചതുരശ്ര കിലോമീറ്റർ വിസ്തീർണ്ണമുള്ള ഭരണങ്ങാനം ഗ്രാമപഞ്ചായത്ത് സ്ഥിതി ചെയ്യുന്നത്. 1953 ൽ ആണ് ഈ ഗ്രാമപഞ്ചായത്ത് രൂപീകൃതമായത്. 

ഭരണങ്ങാനം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="136935" url="https://ml.wikipedia.org/wiki?curid=136935" title="ചെമ്പ് ഗ്രാമപഞ്ചായത്ത്">
ചെമ്പ് ഗ്രാമപഞ്ചായത്ത്

കോട്ടയം ജില്ലയിലെ വൈക്കം താലൂക്കിൽ വൈക്കം ബ്ളോക്കിലാണ് 18.42 ചതുരശ്ര കിലോമീറ്റർ വിസ്തീർണ്ണമുള്ള ചെമ്പ് ഗ്രാമപഞ്ചായത്ത് സ്ഥിതി ചെയ്യുന്നത്.1953-ൽ ആണ് ചെമ്പ് ഗ്രാമപഞ്ചായത്ത് രൂപീകൃതമായത്. 



</doc>
<doc id="136939" url="https://ml.wikipedia.org/wiki?curid=136939" title="ഈരാറ്റുപേട്ട നഗരസഭ">
ഈരാറ്റുപേട്ട നഗരസഭ

കോട്ടയം ജില്ലയിലെ മീനച്ചിൽ താലൂക്കിൽ ഈരാറ്റുപേട്ട വില്ലേജ് ഉൾപ്പെടുന്ന നഗരസഭയാണ് 14.24 ചതുരശ്ര കിലോമീറ്റർ വിസ്തീർണ്ണമുള്ള ഈരാറ്റുപേട്ട ഗ്രാമപഞ്ചായത്ത്. 

ജില്ല: കോട്ടയം
താലൂക്ക്‌: മീനച്ചിൽ
അസംബ്ളി നിയോജക മണ്ഡലം: പൂഞ്ഞാർ (ശ്രീ. പി.സി. ജോർജ്)
ലോക്സഭാ നിയോജക മണ്ഡലം: പത്തനംതിട്ട (ശ്രീ. ആന്റോ ആന്റണി)
സമീപ പഞ്ചായത്തുകൾ: പൂഞ്ഞാർ, തീക്കോയി, തലപ്പലം, മേലുകാവ്, തിടനാട്


2001-ലെ ഇന്ത്യൻ കാനേഷുമാരി അനുസരിച്ച് ഈരാറ്റുപേട്ടയിലെ ജനസംഖ്യ 29,675 ആണ്. ഇതിൽ 51% പുരുഷന്മാരും 49% സ്ത്രീകളും ആണ്. ഈരാറ്റുപേട്ടയിലെ സാക്ഷരതാനിരക്ക് 80% ആണ്. (ദേശീയ സാക്ഷരതാനിരക്ക് 59.5% ആണ്). പുരുഷന്മാരിൽ സാക്ഷരതാനിരക്ക് 83%-ഉം സ്ത്രീകളിൽ 76%-ഉം ആണ്. ജനസംഖ്യയുടെ 14% 6 വയസ്സിൽ താഴെയുള്ള കുട്ടികൾ ആണ്. ഇന്ത്യയിലെ തന്നെ ജനസാന്ദ്രതയേറിയ പഞ്ചായത്തുകളിലൊന്നാണിത്‌. ജനസംഖ്യയിൽ 90%ശതമാനവും മുസ്ളിംകളാണ്‌. 

ജനങ്ങളിൽ 90 ശതമാനവും വിവിധ തരം ബിസിനസുകൾ ചെയ്താണ് ഉപജീവനം നടത്തുന്നത്. വിദേശ രാജ്യങ്ങളിൽ ജോലി ചെയ്യുന്നവർ താരതമ്യേന കുറവാണ്. വർദ്ധിച്ച ജന സാന്ദ്രത മൂലം 10 സെന്റിൽ താഴെ മാത്രം ഭൂമിയുള്ള കുടുംബങ്ങളാണ് ഭൂരിഭാഗവും.


കടുവാമുഴി ==നഗരസഭയിലെ പ്രധാന പ്രദേശങ്ങൾ==



</doc>
<doc id="136949" url="https://ml.wikipedia.org/wiki?curid=136949" title="എരുമേലി ഗ്രാമപഞ്ചായത്ത്">
എരുമേലി ഗ്രാമപഞ്ചായത്ത്

കോട്ടയം ജില്ലയിൽ കാഞ്ഞിരപ്പള്ളി താലൂക്കിൽ കാഞ്ഞിരപ്പള്ളി ബ്ളോക്കിൽ എരുമേലി തെക്ക് വില്ലേജിൽ ഉൾപ്പെടുന്ന 82.35 ചതുരശ്ര കിലോമീറ്റർ വിസ്തൃതിയുള്ള ഗ്രാമപഞ്ചായത്താണ് എരുമേലി ഗ്രാമപഞ്ചായത്ത്.

23 വാർഡുകൾ ഉൾപ്പെട്ടതാണ് എരുമേലി ഗ്രാമപഞ്ചായത്ത്.



</doc>
<doc id="136950" url="https://ml.wikipedia.org/wiki?curid=136950" title="ഏറ്റുമാനൂർ നഗരസഭ">
ഏറ്റുമാനൂർ നഗരസഭ

കോട്ടയം ജില്ലയിൽ കോട്ടയം താലൂക്കിൽ ഏറ്റുമാനൂർ, പേരൂർ വില്ലേജുകൾ ഉൾപ്പെടുന്ന നഗരസഭയാണ് 27.81 ചതുരശ്ര കിലോമീറ്റർ വിസ്തൃതിയുള്ള ഏറ്റുമാനൂർ നഗരസഭ. 2015-ലാണ് ഏറ്റുമാനൂർ ഗ്രാമപഞ്ചായത്തിനെ നഗരസഭയാക്കി ഉയർത്തിയത്. പ്രസിദ്ധമായ ഏറ്റുമാനൂർ മഹാദേവക്ഷേത്രം ഈ നഗരസഭയുടെ പരിധിയിലാണ്.



</doc>
<doc id="136952" url="https://ml.wikipedia.org/wiki?curid=136952" title="കടനാട് ഗ്രാമപഞ്ചായത്ത്">
കടനാട് ഗ്രാമപഞ്ചായത്ത്

കോട്ടയം ജില്ലയിൽ മീനച്ചിൽ താലൂക്കിൽ ളാലം ബ്ളോക്കിൽ കടനാട്, രാമപുരം, വെളിലാപ്പളളി (ഭാഗികം) എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 40.19 ചതുരശ്ര കിലോമീറ്റർ വിസ്തീർണ്ണമുള്ള കടനാട് ഗ്രാമപഞ്ചായത്ത്. 1958ലാണ് ഈ ഗ്രാമപഞ്ചായത്ത് ഔദ്യോഗികമായി രൂപീകൃതമായത്. 

കടനാട് ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="136953" url="https://ml.wikipedia.org/wiki?curid=136953" title="ദുറാനി">
ദുറാനി

അഫ്ഗാനിസ്താനിലേയും പാകിസ്താനിലും പ്രധാനപ്പെട്ട ഒരു ജനവിഭാഗമായ പഷ്തൂണുകളിലെ ഒരു പ്രബലമായ വിഭാഗമാണ് അബ്ദാലി () അഥവാ ദുറാനികൾ ().
ആദ്യകാലത്ത് അബ്ദാലികൾ എന്നറിയപ്പെട്ടിരുന്ന ഇവർ 1747-ലെ ദുറാനി സാമ്രാജ്യത്തിന്റെ സ്ഥാപനത്തോടെയാണ് ദുറാനി എന്നറിയപ്പെടാൻ തുടങ്ങിയത്. അഫ്ഗാനിസ്താന്റെ ജനസംഖ്യയിലെ 16% പേർ (ഏകദേശം 50 ലക്ഷം പേർ) ദുറാനികളാണ്. പാകിസ്താന്റെ പടിഞ്ഞാറൻ ഭാഗങ്ങളിലും ഇവർ ധാരാളമായി കണ്ടുവരുന്നു. പതിനെട്ടാം നൂറ്റാണ്ടിൽ ദുറാനി സാമ്രാജ്യം സ്ഥാപിതമായതിനു ശേഷം രാജ്യത്ത് അധികാരത്തിലെത്തിയ രാജാക്കന്മാരെല്ലാം ദുറാനി/അബ്ദാലി വംശത്തിൽ നിന്നുള്ളവരാണെന്നത് ശ്രദ്ധേയമാണ്.

ദുർ എന്ന വാക്കിനർത്ഥം മുത്ത് എന്നാണ്. 1748-ൽ പഷ്തൂണുകളുടെ ഭരണാധികാരിയായി സ്ഥാനമേറ്റ അഹ്മദ് ഷാ അബ്ദാലി, ദുർ-ഇ ദൗറാൻ (കാലഘട്ടത്തിന്റെ മുത്ത്) എന്ന സ്ഥാനപ്പേര് സ്വീകരിച്ചിരുന്നു. തുടർന്ന് ദുർ-ഇ ദുറാൻ (മുത്തുകളുടെ മുത്ത്) എന്ന സ്ഥാനപ്പേരും സ്വീകരിച്ചു. ഇതിൽ നിന്നാണ് ദുറാനി എന്ന വംശപ്പേര് അബ്ദാലികൾ സ്വീകരിച്ചത്.

അബ്ദാലികളിലെ പ്രധാനപ്പെട്ട രണ്ടു വിഭാഗങ്ങളാണ് പോപൽസായും ബാരക്സായും. ഈ വിഭാഗങ്ങളിലെ ഏറ്റവും പ്രധാനപ്പെട്ട കുടുംബങ്ങളാണ് യഥാക്രമം സാദോസായ് വിഭാഗവും മുഹമ്മദ്സായ് വിഭാഗവും. ഈ രണ്ടുകൂട്ടരും, പേർഷ്യയിലെ സഫവി ചക്രവർത്തി, ഷാ അബ്ബാസിന്റെ സഭാംഗങ്ങളായിരുന്ന സാദോ, മുഹമ്മദ് എന്നിവരുടെ കുടുംബാംഗങ്ങളാണ്.

പോപൽസായ് വിഭാഗത്തിലെ സാദോസായ് കുടുംബാംഗങ്ങളാണ് ദുറാനി സാമ്രാജ്യസ്ഥാപകനായ അഹ്മദ് ഷാ അബ്ദാലിയും പിൻഗാമികളും. 

ദുറാനി സാമ്രാജ്യത്തിനു ശേഷം രാജ്യത്ത് അധികാരം ഏറ്റെടുത്ത അഫ്ഗാനിസ്താൻ അമീറത്തിലെ രാജാക്കന്മാരെല്ലാം (ദോസ്ത് മുഹമ്മദ് ഖാൻ മുതൽ) ബാരക്സായ് വിഭാഗത്തിലെ മുഹമ്മദ്സായ് കുടുംബാംഗങ്ങളാണ്.


</doc>
<doc id="136957" url="https://ml.wikipedia.org/wiki?curid=136957" title="കടപ്ലാമറ്റം ഗ്രാമപഞ്ചായത്ത്">
കടപ്ലാമറ്റം ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിൽ ഇലയ്ക്കാട് വില്ലേജ് ഉൾപ്പെടുന്ന ഗ്രാമപഞ്ചായത്താണ് 22.02 ചതുരശ്ര കിലോമീറ്റർ വിസ്തീർണ്ണമുള്ള കടപ്ലാമറ്റം ഗ്രാമപഞ്ചായത്ത്. 

കടപ്ലാമറ്റം ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="136958" url="https://ml.wikipedia.org/wiki?curid=136958" title="കടുത്തുരുത്തി ഗ്രാമപഞ്ചായത്ത്">
കടുത്തുരുത്തി ഗ്രാമപഞ്ചായത്ത്

കോട്ടയം ജില്ലയിൽ വൈക്കം താലൂക്കിൽ കടുത്തുരുത്തി ബ്ലോക്ക് പഞ്ചായത്തിലാണ് 36.31 ച.കി.മി വിസ്തൃതിയള്ള കടുത്തുരുത്തി ഗ്രാമപഞ്ചായത്ത് സ്ഥിതി ചെയ്യുന്നത്. 

കടുത്തുരുത്തി ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 





</doc>
<doc id="136959" url="https://ml.wikipedia.org/wiki?curid=136959" title="കാണക്കാരി ഗ്രാമപഞ്ചായത്ത്">
കാണക്കാരി ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിൽ കാണക്കാരി വില്ലേജ് ഉൾപ്പെടുന്ന ഗ്രാമപഞ്ചായത്താണ് 23.23 ചതുരശ്ര കിലോമീറ്റർ വിസ്തീർണ്ണമുള്ള കാണക്കാരി ഗ്രാമപഞ്ചായത്ത്. 

കാണക്കാരി ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="136960" url="https://ml.wikipedia.org/wiki?curid=136960" title="കങ്ങഴ ഗ്രാമപഞ്ചായത്ത്">
കങ്ങഴ ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ വാഴൂർ ബ്ളോക്കിൽ കങ്ങഴ വില്ലേജ് ഉൾപ്പെടുന്ന ഗ്രാമപഞ്ചായത്താണ് കങ്ങഴ ഗ്രാമപഞ്ചായത്ത്. 31.19 ചതുരശ്ര കിലോമീറ്റർ വിസ്തീർണ്ണമുള്ള

കങ്ങഴ ഗ്രാമപഞ്ചായത്തിലുൾപ്പെടുന്ന വാർഡുകളിവയാണ് 




</doc>
<doc id="136962" url="https://ml.wikipedia.org/wiki?curid=136962" title="കാഞ്ഞിരപ്പള്ളി ഗ്രാമപഞ്ചായത്ത്">
കാഞ്ഞിരപ്പള്ളി ഗ്രാമപഞ്ചായത്ത്

കോട്ടയം ജില്ലയിൽ കാഞ്ഞിരപ്പള്ളി താലൂക്കിൽ കാഞ്ഞിരപ്പള്ളി ബ്ളോക്കിൽ കാഞ്ഞിരപ്പള്ളി, കൂവപ്പള്ളി വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 52.47 ചതുരശ്ര കിലോമീറ്റർ വിസ്തീർണ്ണമുള്ള കാഞ്ഞിരപ്പള്ളി ഗ്രാമപഞ്ചായത്ത്. ഈ ഗ്രാമപഞ്ചായത്ത് 1958-ലാണ് രൂപീകൃതമായത്.


കാഞ്ഞിരപ്പള്ളി ഗ്രാമ പഞ്ചായത്തിലുൾപ്പെടുന്ന വാർഡുകൾ ഇവയാണ് 




</doc>
<doc id="136963" url="https://ml.wikipedia.org/wiki?curid=136963" title="കരൂർ ഗ്രാമപഞ്ചായത്ത്">
കരൂർ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ളാലം ബ്ളോക്കിൽ വള്ളിച്ചിറ, ളാലം വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് കരൂർ ഗ്രാമപഞ്ചായത്ത്. 36.84 ചതുരശ്ര കിലോമീറ്റർ വിസ്തീർണ്ണമാണുള്ളത്.


വാർഡ് പുനർനിർണ്ണയതിനുശേഷം ഇപ്പോൾ പതിനഞ്ച് വാർഡുകളാണുള്ളത്. അവ കുടക്കചിറ ഈസ്റ്റ്, വലവൂർ ഈസ്റ്റ്, നെച്ഛിപ്പുഴൂർ, പയപ്പാർ, അന്തീനാട് ഈസ്റ്റ്, അന്തീനാട് വെസ്റ്റ്, കരൂർ, പോണാട്, അല്ലപ്പാറ, വള്ളിച്ചിറ ഈസ്റ്റ്, വള്ളിച്ചിറ വെസ്റ്റ്, ഇടനാട് ഈസ്റ്റ്, ഇടനാട് വെസ്റ്റ്, വലവൂർ വെസ്റ്റ്, കുടക്കച്ചിറ വെസ്റ്റ് എന്നിങ്ങനെയാണ്.



</doc>
<doc id="136964" url="https://ml.wikipedia.org/wiki?curid=136964" title="കറുകച്ചാൽ ഗ്രാമപഞ്ചായത്ത്">
കറുകച്ചാൽ ഗ്രാമപഞ്ചായത്ത്

കോട്ടയം ജില്ലയിലെ ചങ്ങനാശ്ശേരി താലൂക്കിൽ, മാടപ്പള്ളി ബ്ളോക്കിലാണ് 22.4 ചതുരശ്ര കിലോമീറ്റർ വിസ്തീർണ്ണമുള്ള കറുകച്ചാൽ ഗ്രാമപഞ്ചായത്ത് സ്ഥിതി ചെയ്യുന്നത്. 

കറുകച്ചാൽ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="136965" url="https://ml.wikipedia.org/wiki?curid=136965" title="കിടങ്ങൂർ ഗ്രാമപഞ്ചായത്ത്">
കിടങ്ങൂർ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിൽ കിടങ്ങൂർ വില്ലേജ് ഉൾപ്പെടുന്ന 25.12 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് കിടങ്ങൂർ ഗ്രാമപഞ്ചായത്ത്. 

കിടങ്ങൂർ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="136966" url="https://ml.wikipedia.org/wiki?curid=136966" title="കൂരോപ്പട ഗ്രാമപഞ്ചായത്ത്">
കൂരോപ്പട ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പാമ്പാടി ബ്ളോക്കിൽ കൂരോപ്പട വില്ലേജ് ഉൾപ്പെടുന്ന ഗ്രാമപഞ്ചായത്താണ് 27.42 ചതുരശ്ര കിലോമീറ്റർ വിസ്തീർണ്ണമുള്ള കൂരോപ്പട ഗ്രാമപഞ്ചായത്ത്. 

കൂരോപ്പട ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="136967" url="https://ml.wikipedia.org/wiki?curid=136967" title="മണർകാട് ഗ്രാമപഞ്ചായത്ത്">
മണർകാട് ഗ്രാമപഞ്ചായത്ത്

കോട്ടയം ജില്ലയിൽ കോട്ടയം താലൂക്കിൽ പള്ളം ബ്ളോക്കിലാണ് 15.53 ചതുരശ്രകിലോമീറ്റർ വിസ്തീർണ്ണമുള്ള മണർകാട് ഗ്രാമപഞ്ചായത്ത് സ്ഥിതി ചെയ്യുന്നത്. 

മണർകാട് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="136969" url="https://ml.wikipedia.org/wiki?curid=136969" title="മാലിക് ബിൻ ദീനാർ">
മാലിക് ബിൻ ദീനാർ

മാലിക് ഇബ്നു ദിനാർ (Arabic: مالك بن دينار‎) (മരണം 748 ) താബിഈങ്ങളിൽപ്പെട്ട ഒരാളാണ്. അതുപോലെ അദ്ദേഹത്തെ സുന്നത്തിന്റെ വിശ്വാസയോഗ്യനായ നിവേദകനായും പരിഗണിക്കപ്പെടുന്നു. കാബൂളിൽ നിന്നുള്ള ഒരു പേർഷ്യൻ അടിമയുടെ മകനായിരുന്ന മാലിക് ഇബ്നു ദിനാർ തന്റെ തൊണ്ണൂറാം വയസിൽ ബസ്റയിൽ വെച്ച് മരണമടഞ്ഞു.കേരളത്തിൽ ഇസ്ലാം മതപ്രചരണത്തിന് തുടക്കം കുറിച്ചത് മാലിക് ദീനാർ ആണെന്നും,ഇദ്ദേഹം കേരളത്തിൽ വന്ന ആദ്യ സൂഫി യോഗിയാണെന്നും വിശ്വസിക്കപ്പെടുന്നു.



</doc>
<doc id="137000" url="https://ml.wikipedia.org/wiki?curid=137000" title="ഷൾപലം">
ഷൾപലം

ആയുർവേദത്തിൽ ഷൾപലം എന്നറിയുന്നത് തിപ്പലി, കാട്ടുതിപ്പലിവേര്, കാട്ടുമുളകിൻ വേര്, കൊടുവേലി കിഴങ്ങ്, ജീവകം, ഇടവകം എന്നിവയെയാണ്.


</doc>
<doc id="137013" url="https://ml.wikipedia.org/wiki?curid=137013" title="ഭാരത് ഓപ്പറേറ്റിങ് സിസ്റ്റം സൊലൂഷൻസ്">
ഭാരത് ഓപ്പറേറ്റിങ് സിസ്റ്റം സൊലൂഷൻസ്

ബോസ്സ് എന്നത് ഭാരത് ഓപ്പറേറ്റിങ് സിസ്റ്റം സൊലൂഷൻസ്(Bharat Operating System Solutions) എന്ന പേരിന്റെ ചുരുക്കമാണു.ഇത് നിർമിച്ചത് NRCFOSS (National Resource Centre for Free/Open Source Software) ആണു.ബോസ്സ് ലിനക്സിന്റെ ഏറ്റവും പുതിയ പതിപ്പ്, BOSS GNU/Linux Version 3.0, ആണു ഇത് സെപ്തംബർ 2008 ആണു പുറത്തിറങ്ങിയത്.

ബോസ്സ് ലിനക്സ് ഡെബ്യൻ എന്ന ലിനക്സിനെ ആധാരമാക്കി നിർമിച്ചതാണു.ഡെബ്യൻ ലിനക്സ് ഒരു സൗജന്യ ഓപ്പറേറ്റിങ്ങ് സിസ്റ്റമാണു.ഇത് ലിനക്സ് കെർണൽ
ആണു ഉപയോഗിക്കുന്നത് എന്നാൽ ഓപ്പറേറ്റിങ്ങ് സിസ്റ്റത്തിന്റെ പല അടിസ്ഥാന ഉപകരണങ്ങളും ഗ്നു പ്രോജക്റ്റിൽ നിന്നുള്ളതാണു അതിനൽ ഗ്നു/ലിനക്സ് എന്നു വിളിക്കാം..ഡെബ്യൻ ലിനക്സിൽ ഏകദേശം 25000 പാക്കേജുകൾ അടങ്ങിയിരിക്കുന്നു.ഡെബ്യനെ ആധാരമാക്കി നിർമിച്ചതിനാൽ ബോസ്സ് ലിനക്സിലും ഏകദേശം ഇത്രയും തന്നെ പാക്കേജുകൾ ഉൾക്കൊള്ളുന്നു.

ബോസ്സ് ലിനക്സ് താഴെപറയുന്ന പതിനെട്ട് ഭാഷകളിൽ ലഭ്യമാകും. 


</doc>
<doc id="137022" url="https://ml.wikipedia.org/wiki?curid=137022" title="മൈഥിലി (വിവക്ഷകൾ)">
മൈഥിലി (വിവക്ഷകൾ)

സീത

മൈഥിലി ഭാഷ
മൈഥിലി ഭാഷ എഴുതുവാൻ ഉപയോഗിക്കുന്ന ഒരു ലിപി (मिथिलाक्षर )



</doc>
<doc id="137037" url="https://ml.wikipedia.org/wiki?curid=137037" title="ചെങ്ങണംകുന്ന് ഭഗവതിക്ഷേത്രം">
ചെങ്ങണംകുന്ന് ഭഗവതിക്ഷേത്രം

ശ്രീ ചെങ്ങണംകുന്ന് ഭഗവതിക്ഷേത്രം സ്ഥിതി ചെയ്യുന്നത് പാലക്കാട് ജില്ലയിലാണ്. ഷൊർണ്ണൂരിനും പട്ടാമ്പിയ്ക്കും ഇടയിലുള്ള കാരക്കാട് റെയിൽവെ സ്റ്റേഷനിൽ വണ്ടി ഇറങ്ങി പടിഞ്ഞാറുഭാഗത്തേക്ക് 15 മിനിറ്റ് നടന്നാൽ ക്ഷേത്രം സ്ഥിതി ചെയ്യുന്ന സ്ഥലത്തെത്താം. അല്ലെങ്കിൽ പട്ടാമ്പി-കുളപ്പുള്ളി ദേശീയപാതയിലെ ഓങ്ങല്ലൂർ ബസ്റ്റോപ്പിൽ നിന്ന് കാരക്കാട് റോഡിലൂടെ പാറപ്പുറം എന്ന സ്ഥലത്തുനിന്നും കടപ്പറമ്പത്തുകാവ് റോഡിലൂടെ 15മിനിറ്റ് സഞ്ചരിച്ചാൽ ചെങ്ങണംകുന്ന് ക്ഷേത്രത്തിലെത്താം. നൂറ്റെട്ട് ദുർഗ്ഗാക്ഷേത്രങ്ങളിൽ ഒന്നായ ശ്രീ ചെങ്ങണംകുന്ന് ഭഗവതിക്ഷേത്രം ഭാരതപ്പുഴയുടെ തീരത്താണ് സ്ഥിതി ചെയ്യുന്നത്. പ്രസിദ്ധ താന്ത്രികകുടുംബമായ 'കല്ലൂർമന' യാണ് തന്ത്രിസ്ഥാനത്തുള്ളത്. ശ്രീ കൊട്ടാരത്തിൽ ശങ്കുണ്ണിയുടെ ഐതിഹ്യമാലയിൽ ക്ഷേത്രത്തെ കുറിച്ചുള്ള പരാമർശമുണ്ട്. 


</doc>
<doc id="137047" url="https://ml.wikipedia.org/wiki?curid=137047" title="തബ്‌ലീഗ് ജമാഅത്ത്">
തബ്‌ലീഗ് ജമാഅത്ത്

തബ്‌ലീഗ് ജമാഅത്ത് (ഉർദു: تبلیغی جماعت, അറബിക്: جماعة التبليغ‎, അർത്ഥം:വിശ്വാസം പ്രചരിപ്പിക്കുന്ന സമൂഹം) 1926-ൽ ഇന്ത്യയിൽ മൗലാനാ മുഹമ്മദ് ഇല്യാസ് സ്ഥാപിച്ച ആഗോള ഇസ്‌ലാമിക മതപ്രചാരണ പ്രസ്ഥാനമാണ്. ഇസ്‌ലാമിന്റെ ആദ്ധ്യാത്മിക നവീകരണമാണ് ഇതിന്റെ പ്രാഥമികലക്ഷ്യം. അതിനായി തബ്‌ലീഗ് ജമാഅത്ത് പ്രവാചകൻ മുഹമ്മദിന്റെ ചര്യകൾക്കനുസൃതമായി ജീവിതം നയിക്കാൻ മുസ്‌ലിം സമൂഹത്തിലെ എല്ലാ സാമൂഹിക സാമ്പത്തിക വിഭാഗത്തിലും പെട്ട ജനങ്ങളെ പ്രാപ്‌തരാക്കാൻ വേണ്ടി പരിശ്രമിക്കുന്നു.

തബ്‌ലീഗ് ജമാഅത്ത് ദിയോബന്ദി പ്രസ്ഥാനത്തിന് സമാന്തരമായാണ് രൂപംകൊണ്ടത്. ഹിന്ദു പുനരുജ്ജീവന പ്രസ്ഥാനങ്ങൾ മതാചാരങ്ങളിൽ വേണ്ടത്ര അറിവില്ലാത്ത മുസ്‌ലിംകളിൽ സ്വാധീനം ചെലുത്താൻ സാധ്യതയുണ്ടെന്നു മനസ്സിലാക്കിയതിനാലാണ് ഇല്യാസ് ഇതിന് തുടക്കം നൽകിയതെന്ന് വിശ്വസിക്കപ്പെടുന്നു. ക്രമേണ പ്രവർത്തനമേഖല വിസ്തൃതമാകിയ തബ്‌ലീഗ് ജമാഅത്തിന് ഇന്ന് 150-ലധികം രാഷ്‌ട്രങ്ങളിൽ സഹകാരികൾ ഉണ്ട്.
തബ്‌ലീഗ് ജമാഅത്ത് അതിന്റെ സഹകാരികളോട് ഇസ്‌ലാമിലെ ഒരു പ്രത്യേക മദ്‌ഹബ് പിന്തുടരുവാൻ നിഷ്കർഷിക്കുന്നില്ല എങ്കിലും ഹനഫി മദ്‌ഹബാണ് അവർ പൊതുവെ പിന്തുടരുന്നത്. മതപ്രബോധനത്തിനും പ്രചാരണത്തിനും ആധുനിക മാധ്യമങ്ങളുടെ സഹായം തേടാൻ വിമുഖത കാട്ടുന്ന തബ്‌ലീഗ് ജമാഅത്ത് വ്യക്തിഗത പ്രവർത്തനത്തിനാണ് ഊന്നൽ കൊടുക്കുന്നത്.തബ്‌ലീഗ് ജമാഅത്തിന്റെ പ്രവർത്തനങ്ങൾ പ്രധാനമായും മുഹമ്മദ് ഇല്യാസിന്റെ ആറ് തത്ത്വങ്ങൾ അടിസ്ഥാനമാക്കിയാണ്. ഉറച്ച സമാധാന പ്രമത്തതയും യുദ്ധവിരുദ്ധനിലപാടുമുള്ള തബ്‌ലീഗ് ജമാഅത്തിന് ചിലപ്പോഴെങ്കിലും തീവ്രവാദ ബന്ധം ആരോപിക്കപ്പെടുകയും അതുമായി ബന്ധപ്പെട്ട അന്വേഷണങ്ങൾക്ക് വിധേയമാകുകയും ചെയ്യേണ്ടിവന്നിട്ടുണ്ട്. എന്നാൽ അത്തരം ആരോപണങ്ങൾ തെളിയിക്കപ്പെട്ടിട്ടില്ല. യൂറോപ്പിലെ ഏറ്റവും വലിയ പള്ളി ലണ്ടൻ നഗരത്തിൽ പണികഴിപ്പിക്കുന്നതുമായി ബന്ധപ്പെട്ട് തബ്‌ലീഗ് ജമാഅത്ത് പൊതുജനങ്ങളുടെയും മാധ്യമങ്ങളുടെയും ശ്രദ്ധ വലിയ തോതിൽ ആകർഷിക്കുകയുണ്ടായി.

1926-ൽ വടക്കേ ഇന്ത്യയിലെ മേവാത്ത് എന്ന സ്ഥലത്താണ് തബ്‌ലീഗ് ജമാഅത്ത് രൂപീകൃതമാകുന്നത്. അപ്പോൾ മേവാത്തിലെ ഭൂരിപക്ഷ നിവാസികളായ മിയോസ് എന്നറിയപ്പെട്ടിരുന്ന രജപുത്വംശജരുടെ ഹിന്ദു സംസ്‌ക്കാരം മുസ്‌ലിംകളുടെ മത ഐകാത്മ്യം നഷ്ടപ്പെടുത്തുമെന്ന് അവിടുത്തെ ചില മുസ്‌ലിം നേതാക്കൾ ഭയപ്പെട്ടിരുന്നു. നേരത്തേ ഇസ്‌ലാം മതം സ്വീകരിച്ചിരുന്ന വളരെയധികം മിയോസ് മുസ്‌ലിംകളുടെ രാഷ്ട്രീയ സ്വാധീനത്തിൽ വന്ന ഇടിവു വന്ന സമയം ഹിന്ദുമത പുനരുജ്ജീവന പ്രസ്ഥാനങ്ങളുടെ പ്രവർത്തനം മൂലം തിരികെ ഹിന്ദുമതത്തിലേക്ക് പോയി. ഇതാണ് തബ്‌ലീഗ് ജമാഅത്തിന്റെ രൂപീകരണത്തിന് ഇടയാക്കിയ സാഹചര്യം.
ഖുർആന്റെ മാർഗ്ഗനിർദ്ദേശത്തിനനുസൃതമായി നന്മയിലേക്ക് ക്ഷണിക്കുകയും സദാചാരം കൽപ്പിക്കുകയും ദുരാചാരം വിലക്കുകയും ചെയ്യുന്ന ഒരു സമൂഹത്തെ വാർത്തെടുക്കാൻ ആഗ്രഹിച്ചിരുന്ന മുഹമ്മദ് യൂസുഫിന് തന്റെ ജീവിതം ഇസ്‌ലാമിനു സമർപ്പിക്കാൻ പ്രചോദനം ലഭിച്ചത് 1926-ൽ ഹിജാസിലേക്ക് നടത്തിയ തീർത്ഥാടനത്തെത്തുടർന്നാണ്. മേവാത്തിലെ മുസ്‌ലിംകൾക്ക് ഇസ്‌ലാമിന്റെ വിശ്വാസപരവും കർമ്മപരവുമായ വിഷയങ്ങൾ പഠിപ്പിക്കാനായി മസ്ജിദുകളോടനുബന്ധിച്ച് മദ്രസകളുടെ ഒരു ശൃംഖല ആരംഭിക്കാനായിരുന്നു തുടക്കത്തിൽ അദ്ദേഹത്തിന്റെ ഉദ്യമം. എന്നാൽ ഇത്തരം മദ്രസകളിൽ നിന്നും പുറത്തുവരുന്നവർ സുവിശേഷകർ ആവുന്നില്ല എന്നത് അദ്ദേഹത്തെ നിരാശനാക്കി.




</doc>
<doc id="137056" url="https://ml.wikipedia.org/wiki?curid=137056" title="ശ്രീ കേരള വർമ്മ കോളേജ്">
ശ്രീ കേരള വർമ്മ കോളേജ്

കേരളത്തിന്റെ സാംസ്കാരിക തലസ്ഥാനമായ തൃശ്ശൂർ നഗരത്തിൽ സ്ഥിതിചെയ്യുന്ന ഒരു കലാലയമാണ് ശ്രീ കേരളവർമ്മ കോളേജ്. കൊച്ചിരാജാവായിരുന്ന കേരള വർമ്മ 1947-ൽ സ്വന്തം പേരിൽ സ്ഥാപിച്ചതാണ് ശ്രീ കേരള വർമ്മ കോളേജ്. ആദ്യകാലത്ത് മദ്രാസ് സർവകലാശാലക്ക് കീഴിലായിരുന്ന ഈ കലാലയം ഇപ്പോൾ കാലിക്കറ്റ് സർവകലാശാലക്ക് കീഴിലാണ് പ്രവർത്തിക്കുന്നത്.അറുപത് വർഷക്കാലത്തെ പഴക്കമുള്ള കേരളവർമ്മ കോളേജ് സാമൂഹിക അവബോധവും സ്വതന്ത്രചിന്തയും വെച്ചുപുലർത്തുന്നവരുടെ കേന്ദ്രമാണ്.സംസ്ഥാനത്തെ പ്രധാന കലാലയങ്ങളിലൊന്നാണിത്. ഏകദേശം 2,200 പഠിതാക്കളുള്ള ഈ കലാലയത്തിൽ 16 ബിരുദ കോഴ്സുകളും 8 ബിരുദാനന്തര ബിരുദ കോഴ്സുകളും പഠിപ്പിക്കപ്പെടുന്നു. 105 അദ്ധ്യാപകരും 54 അനധ്യാപക ജീവനക്കാരും ഇവിടെ ജോലിചെയ്യുന്നു. "അസ്തു വ്രതം ശുഭം സദ" എന്നതാണ് കലാലയത്തിന്റെ മുദ്രാവാക്യം. കൊച്ചിൻ ദേവസ്വം ബോർഡാണ് കോളേജിന് മേൽനോട്ടം വഹിക്കുന്നത്. നിരവധി പ്രമുഖർ ഇവിടെ നിന്ന് പഠിച്ചിറങ്ങിയിട്ടുണ്ട്.


</doc>
<doc id="137057" url="https://ml.wikipedia.org/wiki?curid=137057" title="സെന്റ് തോമസ് കോളേജ്, തൃശൂർ">
സെന്റ് തോമസ് കോളേജ്, തൃശൂർ

തൃശ്ശൂരിൽ സ്ഥിതിചെയ്യുന്ന ഒരു കലാലയമാണ് സെന്റ് തോമസ് കോളേജ്, തൃശൂർ. മാർ അഡോൾഫ് മെഡ്ലിക്കോട്ട് 1889 ൽ സ്ഥാപിച്ച ലോവർ സെക്കൻഡറി സ്കൂൾ പിൽക്കാലത്തു് വികാസം പ്രാപിച്ചാണു് 1919-ൽ ഒരു കലാലയമായി മാറിയതു് .
തൃശൂരിലെ സീറോ മലബാർ കാത്തലിക് അതിരൂപതയാണ് ഈ കലാലയത്തിന്റെ നടത്തിപ്പുകാർ. തൃശ്ശൂർ അതിരൂപതയുടെ ബിഷപ്പും വികാരിയുമായിരുന്ന റിട്ട. റവ. ഡോ. ജോൺ മേനാച്ചേരി, ഉന്നത വിദ്യാഭ്യാസം പ്രാപിക്കുന്നതിനു് ആഗ്രഹിക്കുന്ന സാധാരണജനങ്ങളെ സേവിക്കുന്നതിനായി 1919 ലാണു് സ്കൂൾ സെന്റ് തോമസ് കോളേജ് എന്ന പേരിൽ കലാലയമായി ഉയർത്തിയതു് . കലാലയത്തിന്റെ തുടക്കം മുതൽ ആൺകുട്ടികൾക്ക് മാത്രമായിരുന്നു പ്രവേശനം എങ്കിലും, 2002-2003 അദ്ധ്യായന വർഷം മുതൽ പെൺകുട്ടികൾക്കു കൂടി പ്രവേശനം അനുവദിച്ച് ഇതൊരു മിക്സ്‌ഡ് കോളേജ് ആക്കി മാറ്റുകയയിരുന്നു ഫാദർ ആദ്യ പ്രിൻസിപ്പാൾ. "സത്യം നിങ്ങളെ സ്വതന്ത്രനാക്കും" എന്നർഥം വരുന്ന "വേറിറ്റാസ് വോസ് ലിബെറബിറ്റ്" എന്നതാണ് കലാലയത്തിന്റെ ആദർശസൂക്തം.

കമ്മ്യൂണിസ്റ്റ് ആചാര്യനും ഐക്യകേരളത്തിന്റെ ആദ്യ മുഖ്യമന്ത്രിയുമായിരുന്ന ഇ.എം.എസ് ഇവിടെ വിദ്യാർത്ഥിയായിരുന്നു. ഐക്യകേരളത്തിലെ ആദ്യത്തെ വിദ്യാഭ്യാസ മന്ത്രിയായിരുന്ന ജോസഫ് മുണ്ടശ്ശേരി ഈ കലാലയത്തിൽ അദ്ധ്യാപകനുമായിരുന്നു.



</doc>
<doc id="137059" url="https://ml.wikipedia.org/wiki?curid=137059" title="ദ ഗ്രെയ്റ്റ് ഗാറ്റ്സ്ബി">
ദ ഗ്രെയ്റ്റ് ഗാറ്റ്സ്ബി

അമേരിക്കൻ എഴുത്തുകാരനായ സ്കോട്ട് ഫിറ്റ്സ്‌ഗെറാൾഡിന്റെ പ്രശസ്തമായ ഒരു നോവലാണ് ദ ഗ്രേയ്റ്റ് ഗാറ്റ്സ്ബി. ഏപ്രിൽ 10, 1925-ലാണ് ഈ കൃതി ആദ്യമായി പ്രസിദ്ധീകൃതമായത്. അമേരിക്കൻ സ്വപ്നത്തിന്റെ വിമർശനമായ ഈ നോവൽ ന്യൂയോർക്ക് സിറ്റിയിലും ലോങ്ങ് ഐലണ്ടിലെ നോർത്ത് ഷോറിലുമാണ് കേന്ദ്രീകൃതമായിരിക്കുന്നത്.

ഒന്നാം ലോകമഹായുദ്ധത്തിന് ശേഷമാണ് ഈ നോവലിന്റെ ഇതിവൃത്തം സംഭവിക്കുന്നത്. അമേരിക്കൻ സമ്പദ്‌‌വ്യവസ്ഥക്കുണ്ടായ വളർച്ചാഘട്ടമാണിത്. ആ സമയത്തെ മദ്യനിരോധനം, അമേരിക്കയിലെ കള്ളവാറ്റുകാരെ പണക്കാരാക്കുകയും ചെയ്തു. 1945-ലും 1953-ലും പുനപ്രസിദ്ധീകൃതമായ ഈ നോവൽ ശ്രേഷ്ഠ് അമേരിക്കൻ നോവലിന്റെ ഒരു ഉത്തമ മാതൃകയായും ആംഗലേയ സാഹിത്യത്തിലെ മികച്ചരചനകളിൽ ഒന്നായുമാണ് കണക്കാക്കപ്പെടുന്നത്. ലോകമെമ്പാടും അമേരിക്കൻ സാഹിത്യ പഠനത്തിനായി സ്കൂളുകളിലും സർവ്വകലാശാലകളിലും സാധാരണയായി ഉപയോഗിക്കുന്ന ഒരു ഗ്രന്ഥം കൂടിയാണ് ഇത്. ഈ നോവൽ മോഡേൺ ലൈബ്രറിയുടെ ഇരുപതാം നുറ്റാണ്ടിലെ ഏറ്റവും മികച്ച നോവലുകളുടെ പട്ടികയിൽ രണ്ടാമതായിരുന്നു .


</doc>
<doc id="137060" url="https://ml.wikipedia.org/wiki?curid=137060" title="പാളയം ജുമാമസ്ജിദ്">
പാളയം ജുമാമസ്ജിദ്

തിരുവനന്തപുരം ജില്ലയിൽ പാളയത്തു സ്ഥിതിചെയ്യുന്ന കേരളത്തിലെ പ്രശസ്ത മുസ്ലിം പള്ളിയാണ് പാളയം ജുമാമസ്ജിദ് എന്നറിയപ്പെടുന്ന മസ്ജിദ് ജിഹാൻ നുമ (അറബിക്: مسجد جھان نما‎, ലോകത്തെ പ്രതിഫലിപ്പിക്കുന്ന പള്ളി)'. പാളയം പള്ളി, പാളയം മോസ്ക് എന്നിങ്ങനേയും ഇത് അറിയപ്പെടുന്നു. മൗലവി വി.പി. സുഹൈബാണ്​ ഇപ്പോഴത്തെ ഇമാം. വെള്ളിയാഴ്ചയിലെ ജുമുഅ പ്രാർഥനയുള്ള പള്ളികളിലൊന്നായ പാളയം പള്ളി തിരുവനന്തപുരം ജില്ലയിലെ മുസ്ലിം ആരാധനാലയങ്ങളിൽ അറിയപ്പെട്ട ഒന്നാണ്. ക്രിസ്ത്യൻ ചർച്ചും അമ്പലവും പാളയം പള്ളിയോട് തോൾ ചേർന്ന് നിൽക്കുന്നത് കേരളത്തിന്റെ മതസൗഹാർദ്ദത്തിന് ഒരു ഉദാഹരണമാണ്.


</doc>
<doc id="137064" url="https://ml.wikipedia.org/wiki?curid=137064" title="ബുക്ക് കീപ്പിങ് (അക്കൗണ്ടിങ്)">
ബുക്ക് കീപ്പിങ് (അക്കൗണ്ടിങ്)

ഒരു സ്ഥാപനത്തിന്റെ സാമ്പത്തിക ക്രയവിക്രയങ്ങൾ ക്രമബദ്ധമായി രേഖപ്പെടുത്തുന്നതിനെ കണക്കെഴുത്ത് (ബുക്ക്കീപ്പിങ്ങ്) എന്നു പറയുന്നു. കണക്കെഴുത്ത് അക്കൗണ്ടിങ്ങിന്റെ ആദ്യഭാഗവും ഒരു പ്രധാന പ്രക്രിയയുമാണ്. കണക്കെഴുത്തുകാർ ക്രയവിക്രയങ്ങളെ നാൾവഴിപ്പുസ്തകത്തിൽ (ഡേബുക്ക്/ ജേർണൽ) രേഖപ്പെടുത്തുകയും ശേഷം തരം തിരിച്ച് പേരേടുകളിൽ (ലെഡ്ജർ) കൊള്ളിക്കുകയും അവയിൽ നിന്നും കാലാകാലം നീക്കിയിരിപ്പ് പട്ടിക (ട്രയൽ ബാലൻസ്) തയ്യാറാക്കുകയും ചെയ്യുന്നു. 

കണക്കെഴുത്തിനെ പൊതുവേ ഒറ്റപ്പെരുക്കം (സിംഗിൾ എന്റ്രി) എന്നും ഇരട്ടപ്പെരുക്കം (ഡബിൾ എൻട്രി) എന്നും തരം തിരിച്ചിരിക്കുന്നു.

ഇരട്ടപ്പെരുക്ക രീതിയല്ലാത്ത സമ്പ്രദായങ്ങളെ മൊത്തത്തിൽ ഒറ്റപ്പെരുക്കം എന്ന പേരു വിളിക്കുന്നു. ഒരു ക്രയമോ വിക്രയമോ ഒരു രേഖ മാത്രമായി രേഖപ്പെടുത്തുന്ന സമ്പ്രദായമാണിത്. ചിട്ടയായി രേഖകൾ സൂക്ഷിക്കാനോ അവയിൽ നിന്ന് കൃത്യമായ ആസ്തിബാധ്യയും ലാഭനഷ്ടങ്ങളും നിർണ്ണയിക്കാനും ഒറ്റപ്പെരുക്കം ഫലപ്രദമല്ലാത്തതിനാൽ വൈയക്തികമായ കണക്കുകൾ സൂക്ഷിക്കാനല്ലാതെ ഒറ്റപ്പെരുക്കം പിൻതുടരുന്നത് അപൂർവമാണ്

ഇരട്ടപ്പെരുക്ക സമ്പ്രദായം അനുസരിച്ച് ഓരോ ക്രയത്തിനും വിക്രയത്തിനും തുല്യമായ ഇരു വശങ്ങളുണ്ട്. ഇവയെ പറ്റ് (ഡെബിറ്റ്) എന്നും വരവ് (ക്രെഡിറ്റ്) എന്നും പേർ വിളിക്കുന്നു. അഞ്ഞൂറോളം വർഷങ്ങളായി ലോകത്ത് പ്രചാരമുള്ള കണക്കെഴുത്തുരീതിയാണിത്. അടിസ്ഥാന അക്കൗണ്ടിങ്ങ് സമവാക്യമനുസരിച്ച് ഏതു സമയത്തും ഏതൊരു സ്ഥാപനത്തിന്റെയും ആസ്തി എന്നാൽ ബാദ്ധ്യതയും മൂലധനവും കൂട്ടിയതിനു തുല്യമായിരിക്കും. ഈ തത്ത്വത്തിന്റെ അടിസ്ഥാനത്തിലാണ് ഓരോ ക്രയത്തിനും വിക്രയത്തിനും ഇരുവശങ്ങളുണ്ട് എന്ന തത്ത്വം രൂപപ്പെട്ടത്.

അമേരിക്കൻ സമ്പ്രദായം അനുസരിച്ച് കണക്കുകളെ (അക്കൗണ്ട്സ്)ആസ്തികൾ (അസെറ്റ്സ്), ബാദ്ധ്യതകൾ (ലയബിലിറ്റീസ്), വരുമാനങ്ങൾ ( ഇൻ‌കം), ചെലവുകൾ (എക്സ്പെൻസ്), മൂലധനം (ക്യാപിറ്റൽ) എന്നിങ്ങനെ അഞ്ചായി തരം തിരിച്ചിരിക്കുന്നു. യൂറോപ്യൻ രീതിയനുസരിച്ച് കണക്കുകളെ വൈയക്തികം (പേർസണൽ) ആസ്തിബാദ്ധ്യത (റീയൽ) ലാഭനഷ്ടങ്ങൾ എന്നിങ്ങനെ മൂന്നായാണ്‌ തരം തിരിക്കുക. ഇവ കേവലം വർഗ്ഗനാമങ്ങളിലെ വ്യത്യാസമാണെന്നതിനാൽ ഏത് രീതിയിൽ ആയാലും ക്രയവിക്രയങ്ങളുടെ പറ്റുവരവ് നിയമങ്ങൾ ഒരേപോലെ തന്നെ ആയിരിക്കും.


</doc>
<doc id="137065" url="https://ml.wikipedia.org/wiki?curid=137065" title="ജോസഫ് വടക്കൻ">
ജോസഫ് വടക്കൻ

കേരളത്തിലെ രാഷ്ട്രീയ-സന്നദ്ധ പ്രവർത്തകനായ ഒരു ക്രിസ്ത്യൻ പാതിരിയായിരുന്നു ഫാദർ വടക്കൻ എന്ന പേരിൽ പ്രശസ്തനായ ജോസഫ് വടക്കൻ (1 ഒക്ടോബർ 1919 – 28 ഡിസംബർ 2002). സാന്ത്വന്ത്രസമര സേനാനിയും കർഷക തൊഴിലാളി പാർട്ടി (KTP) എന്ന രാഷ്ട്രീയകക്ഷിയുടെ സ്ഥപകനുമാണ് ഫാദർ വടക്കൻ. നിരവധി പ്രക്ഷോഭങ്ങൾക്കും പ്രതിഷേധ മാർച്ചുകൾക്കും സത്യാഗ്രഹങ്ങൾക്കും അദ്ദേഹം നേതൃത്ത്വം നൽകി. അറസ്റ്റ് വരിക്കുകയും ജയിലിലടക്കപ്പെടുകയും ചെയ്തിട്ടുണ്ട്. കത്തോലിക്കാപുരോഹിതനായിരുന്ന അദ്ദേഹത്തിന് ഒരു സന്ദർഭത്തിൽ സഭ ഭ്രഷ്ട് കൽപ്പിക്കുകയും ചെയ്തു. 

വടക്കൻ ഇട്ടിക്കുരുവിന്റെയും കുഞ്ഞില ഇട്ടിക്കുരുവിന്റേയും മകനായി തൊയക്കാവിലാണ് ഫാദർ ജോസഫ് വടക്കന്റെ ജനനം. അദ്ധ്യാപകനായി ജോലിചെയ്തിരുന്ന യുവപ്രായത്തിൽ മറ്റു അദ്ധ്യാപകരെ സംഘടിപ്പിച്ചുകൊണ്ട് ക്വിറ്റ് ഇന്ത്യാസമരത്തിൽ പങ്കുചേർന്നു. 'തൊഴിലാളി' എന്ന പേരിൽ അദ്ദേഹം പ്രസിദ്ധീകരിച്ചുവന്ന ആഴ്ചപ്പതിപ്പ് പിന്നീട് ദിനപത്രമായി വളർന്നു. 1958-ൽ കേരളത്തിലെ കമ്മ്യൂണിസ്റ്റ് സർക്കാറിനെതിരെയുണ്ടായ വിമോചന സമരത്തിൽ ജോസഫ് വടക്കൻ പ്രധാന പങ്കുവഹിച്ചു. എന്നാൽ മറ്റു ചില പ്രക്ഷോഭങ്ങളിൽ കമ്മ്യൂണിസ്റ്റ് നേതാവായിരുന്ന എ.കെ. ഗോപാലനുമായി അദ്ദേഹം ഒരുമിച്ചു നിന്നു. പിന്നീട് കേരളത്തിലെ കുടികിടപ്പ് കർഷകരെ സംഘടിപ്പിച്ച് പ്രക്ഷോഭം നയിക്കുകയും ബി.വെല്ലിംഗടനുമായി ചേർന്ന് കർഷക തൊഴിലാളി പാർട്ടി രൂപവൽകരിക്കുകയും ചെയ്തു.
1977 ലെ നിയമസഭാ തിരഞ്ഞെടുപ്പിൽ ഫാദർ വടക്കൻ കണ്ണൂർ നിയോജകമണ്ഡലത്തിൽ കേരള തൊഴിലാളി പാർട്ടിയുടെ സ്ഥാനാർത്ഥിയായി മത്സരിച്ചിരുന്നു. 10,000 ൽ അധികം വോട്ടു പിടിച്ചെങ്കിലും പരാജയപ്പെട്ടു.


</doc>
<doc id="137068" url="https://ml.wikipedia.org/wiki?curid=137068" title="സിൽവിയ പ്ലാത്ത്">
സിൽവിയ പ്ലാത്ത്

ഒരു അമേരിക്കൻ കവയിത്രിയും നോവലിസ്റ്റും ചെറുകഥാകൃത്തുമായിരുന്നു സിൽവിയ പ്ലാത്ത് (ഒക്ടോബർ 27, 1932–ഫെബ്രുവരി 11, 1963). മാസചുസെറ്റ്സിൽ ജനിച്ച അവർ കാംബ്രിഡ്ജിലെ ന്യുൻഹാം കോളേജിലും സ്മിത് കോളേജിലും പഠനം പൂർത്തിയാക്കി. പഠനത്തിനു ശേഷം പ്രൊഫഷണൽ എഴുത്തുകാരിയും കവയിത്രിയുമായി അവർ പ്രസിദ്ധിയാർജിച്ചു. 1956 ൽ ടെഡ് ഹ്യുഗ്സ് എന്ന സഹപ്രവർത്തകനെ വിവാഹം ചെയ്ത പ്ലാത്ത് വിവാഹശേഷം ആദ്യം അമേരിക്കൻ ഐക്യനാട്ടിലും പിന്നീട് ഇംഗ്ലണ്ടിലും താമസിച്ചു. ഫ്രീഡയും നിക്കോളാസും ഇവർക്കുണ്ടായ ഇരട്ടക്കുട്ടികളായിരുന്നു. ദീർഘകാലത്തെ നൈരാശ്യവും മാതൃവേർപാടും ഒടുവിലവരെ മരണത്തിലെക്ക് നയിച്ചു. 1963 ൽ അവർ ആത്മഹത്യ ചെയ്യുകയായിരുന്നു. പ്ലാത്തിന്റെ ജീവിതവും മരണവും മാത്രമല്ല അവരുടെ രചനയും പൈതൃകവും വിവാദങ്ങൾകൊണ്ട് മൂടപ്പെട്ടതായിരുന്നു.


</doc>
<doc id="137074" url="https://ml.wikipedia.org/wiki?curid=137074" title="കളമെഴുത്തുപാട്ട്">
കളമെഴുത്തുപാട്ട്

ഭദ്രകാളി, അയ്യപ്പൻ, വേട്ടക്കരൻ, സർപ്പം തുടങ്ങിയ ദേവന്മാർക്കായി നടത്തുന്ന വിശേഷ വഴിപാടാണ് കളംപാട്ട് അഥവാ കളമെഴുത്തുപാട്ട്. കളമെഴുത്തും പാട്ടുംപഞ്ചവർണപ്പൊടികൾ കൊണ്ട് മൂർത്തിയുടെ കളം വരച്ചതിനു ശേഷം മൂർത്തിയെ സ്തുതിച്ച് നന്തുണി മീട്ടി ദേവതാസ്തുതി പാടുകയും ദേവതാവേശത്തോടെ വെളിച്ചപ്പെട്ട് അനുഗ്രഹം നൽകുകയും പിന്നീട് കളം മായ്ക്കുകയും ചെയ്യുന്നു. ദോഷനിവാരണം, കാര്യവിജയം, ഐശ്വര്യവർദ്ധനവ് എന്നിവക്കുത്തമമാണെന്ന വിശ്വാസത്തിൽ വീടൂകൾ, കാവുകൾ, ക്ഷേത്രങ്ങൾ തുടങ്ങിയ ഇടങ്ങളിൽ ഈ ചടങ്ങ് നടത്തപ്പെടുന്നു. മണ്ഡലകാലത്തെ അനുഷ്ഠാനങ്ങളിൽ പ്രധാനപ്പെട്ട ഒന്നാണിത്.

കുറുപ്പന്മാരാണ് കളം വര, പാട്ട് എന്നിവ കൈകാര്യം ചെയ്യുന്നത്. വെളിച്ചപ്പാട് കളപ്രദക്ഷിണം നാളീകേരമേറ് തുടങ്ങിയവ നടത്തുന്നു. വേട്ടക്കരന്റെ കളത്തിൽ മാത്രം കല്ലാറ്റക്കുറുപ്പ് ( പാട്ടുകുറുപ്പ്) കളം വരക്കുകയും പാറ്റുകയും കാരോലനായർ വെളിപ്പെട്ട് കളപ്രദക്ഷിണം , അനുഗ്രഹം കളം മായ്ക്കൽ മുതലായവ നടത്തുകയും ചെയ്യുന്നു. വിശേഷാവസരങ്ങളിൽ വേട്ടക്കരനുള്ള കളം പാട്ടിൽ പന്ത്രണ്ടായിരം നാളികേരം കാരോലനായർ എറിയുന്നു. ദക്ഷിണകേരളത്തിലെ കുറുപ്പന്മാർക്ക് വാദ്യം കൈകാര്യം ചെയ്യുകയും ചെയ്യുന്നു.

കളമെഴുത്ത് പാട്ടിനു പിന്നിൽ പലതരം അനുഷ്ടാനകർമ്മങ്ങളുണ്ട്. ഇതിൽ കെട്ടിവിതാനമാണ് ആദ്യത്തേത്. കളമെഴുതുന്നതിനു വേണ്ടുന്ന സ്ഥലം കെട്ടിയൊരുക്കുന്നതിനെയാണ് ഇങ്ങനെ പറയുന്നത്. കുരുത്തോല ,ആലില ,വെറ്റില, പൂക്കുല, മാവില എന്നിവയാണ് ഇതിനുവേണ്ടി ഉപയോഗിക്കുന്നവ. 
ഇതുകഴിഞ്ഞാൽ ഉച്ചപ്പാട്ടാരംഭിക്കും .പരദേവത,ഗണപതി,തുടങ്ങിയ ദേവതമാരെയാണ് ഇതിലൂടെ സ്തുതിക്കുന്നത്.കളംകുറിക്കുക എന്നതാണ് അടുത്ത ചടങ്ങ്.നടുവിൽ ആയുർ രേഖ വരയ്ക്കും അതിൽനിന്നാണ് ബാക്കിയെല്ലാം വരയ്ക്കുന്നത്.കരിപ്പൊടി,അരിപ്പൊടി,എന്നിവ കൊണ്ടാണ്കള് കുറിക്കുന്നത്.വെച്ചൊരുക്ക് എന്നചടങ്ങാണ് അടുത്തത്.ഉണക്കലരി,നാളീകേരം,പൂക്കുല,വെറ്റില ഇവ കളത്തിൽ വയ്ക്കുന്നചടങ്ങാണ് ഇത്.കളം എഴുതിക്കഴിഞ്ഞാൽ കളംകാണലാണ്.പിന്നീടാണ് കളംപാട്ട് ആരംഭിക്കുന്നത്.ഭഗവതി സ്തുതിയിലാണ് തുടക്കമെങ്കിൽ "തായേ മായേ മുക്കണ്ണി "എന്നുതുടങ്ങുന്നപാട്ടും അയ്യപ്പസ്തുതിയാണെങ്കിൽ "ഉത്തിരം തിരുനാളേ ഉദയമേ പിറന്നയ്യൻ"എന്നുമായിരിക്കം തുടക്കം.കളം പാട്ടിനുശേഷം കളം മായ്ക്കലാണ്.കളത്തിനുചുറ്റും കർപ്പൂരങ്ങൾ കത്തിച്ചുവച്ച് അതണഞ്ഞതിനുശേഷം കളം മായ്ക്കുന്നു. ഇതാണ് അവസാനചടങ്ങ്. വലന്തല,പറ,ചേങ്ങില,ശംഖ്,എന്നിവയാണ് ഇതിലുപയോഗിക്കുന്ന വാദ്യങ്ങൾ.

ഭദ്രകാളിയെ പ്രകീർത്തിച്ചുകൊണ്ടുള്ള കളം പാട്ടുകളാണ് ഭദ്രകാളിപാട്ടുകൾ. ഇതിന് വടക്കൻ, തെക്കൻ എന്നീ രണ്ട് ഉപവിഭാഗങ്ങളുണ്ട്. തെക്കൻ ദിക്കിൽ കോവലൻചരിതം അഥവാ കണ്ണകീചരിതം പാടുമ്പോൾ, വടക്കൻ ദിക്കിൽ ദാരികവധമാണ് പ്രമേയമാക്കുന്നത്. ഇവയ്ക്ക് ആയിരത്തിലധികം വർഷം പഴക്കമുള്ളതായി കണക്കാക്കുന്നു. ഭദ്രകാളിപാട്ടുകൾ എഴുതിപടിക്കരുത് എന്നാണ് വിശ്വാസം.

ഭദ്രകാളിപ്പാട്ടിലെ ചിലവരികൾ


</doc>
<doc id="137080" url="https://ml.wikipedia.org/wiki?curid=137080" title="ബഹുനില കെട്ടിടങ്ങൾ">
ബഹുനില കെട്ടിടങ്ങൾ

ജനസംഖ്യയിലുള്ള ക്രമാതീതമായ വളർച്ചയും, കൂടുതൽ സുഖസൌകര്യങ്ങൾ തേടിയുള്ള മനുഷ്യന്റെ പ്രയാണവും ബഹുനില കെട്ടിടങ്ങളെ ആശ്രയിക്കുവാൻ കാരണമായി കൊണ്ടിരിക്കുന്നു. വിദേശ രാജ്യങ്ങളിൽ നേരത്തേ തന്നെ രൂപം കൊണ്ട ഈ പ്രവണത ഇന്ന് നമ്മുടെ നാട്ടിലും വന്നു കഴിഞ്ഞു. പട്ടണങ്ങളെ കേന്ദ്രീകരിച്ച് ആണ് കൂടുതലും ഇത്തരത്തിലുള്ള അംബരചുംബികളായ കെട്ടിടങ്ങൾ വരുന്നത്. ഓരോ മതിൽ കെട്ടിനുള്ളിലും സ്വതന്ത്രമായി ഉണ്ടായിരുന്ന വീടുകൾ ഇന്ന് അപ്രത്യക്ഷമാകുന്നു. ഒരു പക്ഷേ, ബഹുനില കെട്ടിടം എന്ന ആശയം ജനസാന്ദ്രതയ്ക്കുള്ള മറുമരുന്നായി നമുക്ക് കണക്കാക്കാം. പൂർണ്ണമായ സുരക്ഷിതത്വം ലക്ഷ്യമിടുന്ന ഇതിലെ അന്തേവാസികൾക്ക്, അത് ഉറപ്പ് വരുത്തുക എന്നുള്ളത് ഈ കെട്ടിടങ്ങളുടെ രൂപം മനസ്സിൽ തുടങ്ങി വയ്ക്കുന്ന ആർക്കിടെക്ടിൽ തുടങ്ങുന്നു. ഇദ്ദേഹം അടിസ്ഥാനമിടുന്ന രൂപകൽപനയിൽ മനുഷ്യന്റെ അടിസ്ഥാന ആവശ്യങ്ങളായ വായു, വെള്ളം, വൈദ്യുതി, മുതലായവയുടെ ലഭ്യത ഉറപ്പുവരുത്തുന്നതിനോടൊപ്പം, വന്നു ഭവിക്കാവുന്ന അപകടങ്ങൾ ഇല്ലാതാക്കുവാനുള്ള ക്രമീകരണങ്ങളും സജ്ജീകരിക്കേണ്ടതാണ്. ഇതിനായി വിവിധ മേഖലകളിലുള്ള സാങ്കേതിക വിദഗ്ദരുടെ കൂട്ടായ പ്രവർത്തനം അത്യന്താപേക്ഷിതമാണ്. കല്ലും മരവും കമ്പിയും ഉപയോഗിച്ച് പണിതുയർത്തപ്പെടുന്ന ഈ കെട്ടിടങ്ങൾക്ക് ജീവൻ നൽകുന്നത് വൈദ്യുതി ഒന്നു മാത്രമാണ്. വൈദ്യുതി ലഭ്യമാക്കുവാൻ എന്തൊക്കെ ചെയ്യേണ്ടതുണ്ട് എന്നാണ് ഇവിടെ പ്രതിപാദിക്കുന്നത്.

പല നിലകളുള്ള കെട്ടിടങ്ങളാണ് അക്ഷരാർത്ഥത്തിൽ ബഹുനിലകെട്ടിടങ്ങൾ. പലപ്പോഴും ഉയരം കണക്കാക്കിയാണ് ഇവയെ തരം തിരിക്കുന്നത്. ഒരു ബഹുനില കെട്ടിടത്തിന്റെ ഉയരം കണക്കാക്കുന്ന രീതി പലപ്പോഴും തർക്കം ഉണ്ടാക്കുന്ന വസ്തുതയാണ്. നാഷണൽ ബിൽഡിംഗ് കോഡ് ഓഫ് ഇൻഡ്യ, 2005 – ൽ (എൻ .ബി .സി) വളരെ വ്യക്തമായി കെട്ടിടങ്ങളുടെ ഉയരം എന്നത് നിർവചിച്ചിട്ടുണ്ട്. തറനിരപ്പി(ഗ്രൌണ്ട് ലെവൽ)ൽ നിന്നും, ഏറ്റവും മുകളിലത്തെ താമസയോഗ്യമായ മുറിയുടെ ടെറസും മുറിയുടെ പുറം ഭിത്തിയുമായി ചേർന്ന് നിൽക്കുന്ന ഭാഗം വരെയാണ് കെട്ടിടത്തിന്റെ ഉയരം. അതായത് ഈ ഭാഗത്തിന് മുകളിലായി ഉയർന്നു നിൽക്കുന്ന കൈവരികളോ, ജലസംഭരണിയോ, ലിഫ്റ്റിന്റെ മെഷീൻ റൂമോ, സ്റ്റെയർകേസ് റൂമോ കെട്ടിടത്തിന്റെ ഉയരം അളക്കുമ്പോൾ പരിഗണിക്കേണ്ടതില്ല. കെട്ടിടത്തിന് ചുറ്റുമായി പല തറ നിരപ്പാണ് ഉള്ളതെങ്കിൽ അടിയന്തര ഘട്ടങ്ങളിൽ ഫയർ എഞ്ചിൻ വന്നു നിൽക്കുവാൻ സൌകര്യമുള്ള ഏറ്റവും ഉയർന്ന തറനിരപ്പാണ് ഉയരം കണക്കാക്കുവാൻ പരിഗണിക്കേണ്ടത്. പ്രധാനമായും 15 മീറ്ററിൽ കൂടുതൽ ഉയരമുള്ള കെട്ടിടങ്ങളെ പ്രത്യേകമായി പരിഗണിക്കുന്നു. 1956-ലെ ഇന്ത്യൻ ഇലക്ട്രിസിറ്റി റൂൾ 50A വകുപ്പ് പ്രകാരമാണ് ഈ തരത്തിലുള്ള കെട്ടിടങ്ങൾക്ക് വൈദ്യുതി ലഭ്യമാക്കേണ്ടത്. വൈദ്യുതി തരുന്നത് കേരളാ സ്റ്റേറ്റ് ഇലക്ട്രിസിറ്റി ബോർഡ് പോലെയുള്ള ലൈസൻസികൾ ആണെങ്കിലും ഇലക്ട്രിക്കൽ ഇൻസ്പെക്ടറേറ്റ് എന്ന സർക്കാർ വകുപ്പിന്റെ അംഗീകാരത്തിന് വിധേയമായി മാത്രമേ ഇവർക്ക് വൈദ്യുതി തരുവാൻ സാധിക്കൂ. സാധാരണ ഗതിയിൽ, 15 മീറ്ററും അതിനു താഴെയും ഉയരമുള്ള കെട്ടിടങ്ങൾക്ക് വൈദ്യുതി നൽകുവാൻ ഇലക്ട്രിക്കൽ ഇൻസ്പെക്ടറേറ്റിന്റെ അംഗീകാരം ആവശ്യമില്ല. പക്ഷേ, അവയിൽ സ്ഥാപിക്കുവാൻ ഉദ്ദേശിക്കുന്ന ജനറേറ്റർ, ലിഫ്റ്റ് എന്നിവ പ്രവർത്തിക്കുവാൻ പ്രത്യേക അംഗീകാരം വാങ്ങിയിരിക്കണം.
ബഹുനില കെട്ടിടങ്ങൾക്ക് അത്യന്താപേക്ഷിതമായും ഉണ്ടായിരിക്കേണ്ട മൂന്ന് വൈദ്യുത ഉപകരണങ്ങളാണ് (1)ഫയർ പമ്പ് (2)ലിഫ്റ്റ് (3)ജനറേറ്റർ
(1) ഫയർ പമ്പ് :– കെട്ടിടത്തിൽ ഏതെങ്കിലും തരത്തിലുള്ള തീ പിടിത്തം ഉണ്ടായാൽ ശേഖരിച്ചു വച്ചിരിക്കുന്ന വെള്ളം ശക്തിയായി പമ്പ് ചെയ്തു തീ അണയ്ക്കുവാൻ വേണ്ടിയാണ് ഫയർ പമ്പ്. കെട്ടിടത്തിന്റെ ഉയരവും, കെട്ടിടം ഏത് ഉദ്ദേശ്യത്തോടെയുള്ളതാണെന്നും നോക്കിയാണ് ഫയർ പമ്പിന്റെ ശേഷി (എച്ച്.പി) തീരുമാനിക്കുന്നത്. ഇതിന് ഉത്തരവാദപ്പെട്ടിരിക്കുന്നത് കേരളാ ഫയർ ആന്റ് റെസ്ക്യൂ സർവ്വീസസ് ഡിപ്പാർട്ട്മെന്റ് ആണ്. വൈദ്യുതി കൊണ്ടോ ഡീസൽ കൊണ്ടോ പ്രവർത്തിക്കുന്ന ഫയർ പമ്പുകൾ ആകാം.

(2) ലിഫ്റ്റ് :– എൻ.ബി.സി മൂന്നാം ഭാഗത്തിന്റെ വകുപ്പ് 20 പ്രകാരം, 15 മീറ്റർ മുതൽ ഉയരമുള്ള കെട്ടിടങ്ങൾക്ക് ലിഫ്റ്റ് നിർബന്ധമാണ്. കേരളാ മുനിസിപ്പാലിറ്റി ബിൽഡിംഗ് റൂൾസ്, 1999-ന്റെ വകുപ്പ് 48 പ്രകാരം 3 നിലകൾക്ക് മുകളിലുള്ള ആശുപത്രി സംബന്ധമായ കെട്ടിടങ്ങൾക്കും 4 നിലകൾക്ക് മുകളിലുള്ള മറ്റ് കെട്ടിടങ്ങൾക്കും (തറനിരപ്പിന് താഴെയുള്ള നിലകൾ ഒഴിവാക്കാവുന്നതാണ് ) ഓരോ 2500 ചതുരശ്ര മീറ്റർ പ്ളിംന്ത് വിസ്തീർണ്ണത്തിനും ഓരോ ലിഫ്റ്റ് വീതം നിഷ്കർഷിക്കുന്നു. വൈദ്യുതി ഇല്ലാതാകുന്ന പക്ഷം, ജനറേറ്റർ വഴി ലിഫ്റ്റ് പ്രവർത്തിപ്പിക്കുവാനുള്ള സൌകര്യങ്ങൾ ഉണ്ടായിരിക്കുകയോ, അതുമല്ലെങ്കിൽ എ.ആർ.ഡി (ആട്ടോമാറ്റിക് റെസ്ക്ക്യൂ ഡിവൈസ് ) എന്ന സംവിധാനം വഴി തൊട്ടടുത്ത നിലയിൽ ലിഫ്റ്റ് കാർ ചെന്ന് നിന്ന് ഡോർ തുറക്കുവാനുള്ള സൌകര്യമോ ഉണ്ടായിരിക്കേണ്ടതാണ്. ഇപ്പോൾ സ്ഥാപിക്കുന്ന പുതിയ ലിഫ്റ്റ് പ്രതിഷ്ഠാപനങ്ങളിൽ വി3എഫ് (വേരിയബിൾ വോൾട്ടേജ് വേരിയബിൾ ഫീക്വൻസി) എന്ന കൂടുതൽ ഉർജ്ജക്ഷമതയുള്ള ലിഫ്റ്റ് കൺട്രോള്ളർ ആണ് ഉപയോഗിക്കുന്നത്.

(3) ജനറേറ്റർ :- 15 മീറ്റർ മുതൽ ഉയരമുള്ള കെട്ടിടങ്ങൾക്ക് പൊതുവായ ലൈറ്റ്, ലിഫ്റ്റ്, ഫയർ പമ്പ് മോട്ടോർ, വാട്ടർ പമ്പ് മോട്ടോർ, മുതലായവ പ്രവർത്തിക്കുവാൻ ആവശ്യമായ ജനറേറ്റർ വേണമെന്ന് എൻ.ബി.സി നിഷ്കർഷിക്കുന്നു. കുറഞ്ഞത് 10 കെ.വി.എ കാര്യക്ഷമതയുള്ള ജനറേറ്റർ എങ്കിലും ഉപയോഗിച്ചിരിക്കണമെന്നുണ്ട്. ജനറേറ്ററിന്റെ ശരിയായ കാര്യക്ഷമത തീരുമാനിക്കുന്നത് ഏറ്റവും വലിയ ഫയർ പമ്പ് മോട്ടോറിന്റെ റേറ്റിംഗ്, ലിഫ്റ്റ് പ്രതിഷ്ഠാപനം വി3എഫ് സൌകര്യം ഉള്ളതാണോ അല്ലയോ, കെട്ടിടത്തിലെ അന്തേവാസികൾക്ക് ജനറേറ്ററിൽ നിന്നുള്ള അടിയന്തര വൈദ്യുതി കൊടുക്കുവാൻ ഉദ്ദേശിക്കുന്നുണ്ടോ എന്നിങ്ങനെയുള്ള കാര്യങ്ങളെ ആശ്രയിച്ചിരിക്കും. ലിഫ്റ്റ് വി3എഫ് സൌകര്യം ഉള്ളതാണെങ്കിൽ ജനറേറ്റർ, ലിഫ്റ്റ് മോട്ടോറിന്റെ നാല് മടങ്ങും അല്ലെങ്കിൽ ആറ് മടങ്ങും കാര്യശേഷി ഉള്ളതായിരിക്കണം. ജനറേറ്ററിന്റെ പുകകുഴൽ കെട്ടിടത്തിന്റെ ഏറ്റവും മുകളിൽ എത്തിച്ച് ആർക്കും ഉപദ്രവമില്ലാത്ത തരത്തിൽ പുക അന്തരീക്ഷത്തിലേയ്ക്ക് കളയേണ്ടതാണ്. കൂടാതെ ശബ്ദമലിനീകരണം നിയന്ത്രിക്കത്തക്കവണ്ണം സെൻട്രൽ പൊല്യൂഷൻ കൺട്രോൾ ബോർഡിന്റെ (സി.പി.സി.ബി) അംഗീകാരമുള്ള അക്കോസ്റ്റിക് ചേമ്പർ ഉള്ള ജനറേറ്റർ ആയിരിക്കണം.

http://jameskutty.info/CEA_Safety_Regulations_2010.pdf

</doc>
<doc id="137085" url="https://ml.wikipedia.org/wiki?curid=137085" title="കോരുത്തോട് ഗ്രാമപഞ്ചായത്ത്">
കോരുത്തോട് ഗ്രാമപഞ്ചായത്ത്

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ കാഞ്ഞിരപ്പള്ളി ബ്ളോക്കിലാണ് 32.69 ചതുരശ്രകിലോമീറ്റർ വിസ്തീർണ്ണമുള്ള കോരുത്തോട് ഗ്രാമപഞ്ചായത്ത് സ്ഥിതി ചെയ്യുന്നത്. 

കോരുത്തോട് ഗ്രാമ പഞ്ചായത്തിൽ ആകെ പതിമൂന്നു വാർഡുകൾ ഉൾപ്പെടുന്നു.
എന്നിവയാണവ.
കോട്ടയം-കുഴിമാവ് സംസ്ഥാന പാത ഈ ഗ്രാമത്തിലൂടെയാണ് കടന്നുപോകുന്നത്.



</doc>
<doc id="137086" url="https://ml.wikipedia.org/wiki?curid=137086" title="കൊഴുവനാൽ ഗ്രാമപഞ്ചായത്ത്">
കൊഴുവനാൽ ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ളാലം ബ്ളോക്കിൽ മീനച്ചിൽ, പുലിയന്നൂർ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 21.13 ചതുരശ്ര കിലോമീറ്റർ വിസ്തീർണ്ണമുള്ള കൊഴുവനാൽ ഗ്രാമപഞ്ചായത്ത്. 

കൊഴുവനാൽ ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="137087" url="https://ml.wikipedia.org/wiki?curid=137087" title="കുമരകം ഗ്രാമപഞ്ചായത്ത്">
കുമരകം ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പള്ളം ബ്ളോക്കിൽ കുമരകം വില്ലേജ് ഉൾപ്പെടുന്ന ഗ്രാമപഞ്ചായത്താണ് 51.67 ചതുരശ്ര കിലോമീറ്റർ വിസ്തീർണ്ണമുള്ള കുമരകം ഗ്രാമപഞ്ചായത്ത്.


കുമരകം ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="137088" url="https://ml.wikipedia.org/wiki?curid=137088" title="കുറവിലങ്ങാട് ഗ്രാമപഞ്ചായത്ത്">
കുറവിലങ്ങാട് ഗ്രാമപഞ്ചായത്ത്

കോട്ടയം ജില്ലയിലെ മീനച്ചിൽ താലൂക്കിൽ ഉഴവൂർ ബ്ളോക്കിൽ കുറവിലങ്ങാട് വില്ലേജ് ഉൾപ്പെടുന്ന ഗ്രാമപഞ്ചായത്താണ് 22.93 ചതുരശ്ര കിലോമീറ്റർ വിസ്തീർണ്ണമുള്ള കുറവിലങ്ങാട് ഗ്രാമപഞ്ചായത്ത്. 

കുറവിലങ്ങാട് ഗ്രാമപഞ്ചായത്തിൽ ഉൾപ്പെടുന്ന വാർഡുകളിവയാണ് 




</doc>
<doc id="137089" url="https://ml.wikipedia.org/wiki?curid=137089" title="മാടപ്പള്ളി ഗ്രാമപഞ്ചായത്ത്">
മാടപ്പള്ളി ഗ്രാമപഞ്ചായത്ത്

കോട്ടയം ജില്ലയിൽ ചങ്ങനാശ്ശേരി താലൂക്കിൽ മാടപ്പളളി ബ്ളോക്കിലാണ് 24.02 ചതുരശ്ര കിലോമീറ്റർ വിസ്തീർണ്ണമുള്ള മാടപ്പളളി ഗ്രാമപഞ്ചായത്ത് സ്ഥിതി ചെയ്യുന്നത്. ഈ പഞ്ചായത്തിന്റെ അതിരുകൾ വടക്കുഭാഗത്ത് വാകത്താനം, കറുകച്ചാൽ പഞ്ചായത്തുകളും കിഴക്കുഭാഗത്ത് കറുകച്ചാൽ, കുന്നന്താനം (പത്തനംതിട്ട ജില്ല) പഞ്ചായത്തുകളും, തെക്കുഭാഗത്ത് കുന്നന്താനം (പത്തനംതിട്ട ജില്ല), തൃക്കൊടിത്താനം പഞ്ചായത്തുകളും, പടിഞ്ഞാറുഭാഗത്ത് തൃക്കൊടിത്താനം, വാകത്താനം പഞ്ചായത്തുകളുമാണ്.

പണ്ട് രാജഭരണകാലത്ത് തെക്കുംകൂർ രാജാവ് ഇടപ്പളളി സ്വരൂപത്തിന് ദേശവഴിയായി ദാനം ചെയ്ത ഗ്രാമമാണ് മാടപ്പളളി. “മാട്” എന്നാൽ ചെറിയകുന്ന് എന്നാണർത്ഥം. “പളളി” എന്നതിന് ഗ്രാമം എന്നും, ക്ഷേത്രമെന്നും അർത്ഥമുണ്ട്. മാടുകളുടെ (കുന്നുകളുടെ) ഗ്രാമം മാടപ്പളളിയായി തീർന്നു. ഹിന്ദുക്കളും ക്രിസ്ത്യൻ വിഭാഗങ്ങളുമാണ് പഞ്ചായത്തിലെ ജനസംഖ്യയിൽ ഏറെയും. നാനാജാതിമതസ്ഥരുടെ നിരവധി ആരാധനാലയങ്ങളും പഞ്ചായത്തിലുണ്ട്. 1951-ലാണ് മാടപ്പളളി ഗ്രാമപഞ്ചായത്ത് നിലവിൽ വന്നത്. 1951 സെപ്റ്റംബർ 23-ന് തൃക്കൊടിത്താനം മാടപ്പളളി വില്ലേജുകൾ ചേർന്ന് മാടപ്പളളി വില്ലേജ് യൂണിയനാണ് ഭരണകാര്യങ്ങൾ നിർവഹിച്ചിരുന്നത്. നിലവിലുണ്ടായിരുന്ന വില്ലേജ് യൂണിയൻ പഞ്ചായത്താക്കി മാറ്റുകയും എം.റ്റി.തോമസ് പ്രഥമ പ്രസിഡന്റാവുകയും ചെയ്തു.

ഇടനാട് ഭൂപ്രകൃതി മേഖലയിൽ വരുന്ന മാടപ്പള്ളി പഞ്ചായത്തിൽ നെല്ലാണ് പ്രധാന കൃഷി. കുന്നുകളും, ചെരിവുകളും, ചെറുതും വലുതുമായ സമതലങ്ങളും, വയലേലകളും നിറഞ്ഞ ഭൂപ്രകൃതിയാണ് മാടപ്പള്ളി പഞ്ചായത്തിന്റേത്. പുന്നകുന്ന്, ചന്തരകുന്ന്, കുന്നംപുറം, മാന്നലകുന്ന്, മൂക്കാട്ടുകുന്ന് എന്നിവയാണ് പഞ്ചായത്തിലെ ഉയർന്ന പ്രദേശങ്ങൾ. ഭൂപ്രകൃതി അനുസരിച്ച് പഞ്ചായത്തിനെ താഴ്വര, സമതലം, മിതമായ ചെരിവ്, കുത്തനെയുളള ചെരിവ്, ഉയർന്ന പ്രദേശം, തോട് എന്നിങ്ങനെ തിരിച്ചിരിക്കുന്നു. ചെളിമണ്ണ്, മണൽ കലർന്ന മണ്ണ് തുടങ്ങിയ മണ്ണിനങ്ങൾ ഇവിടെ കാണപ്പെടുന്നു.

കേരളത്തിലെ മിക്ക ഗ്രാമങ്ങളിലേയും പോലെ മാടപ്പള്ളി പഞ്ചായത്തിലും നെല്ല് പ്രധാന കൃഷി ആയിരുന്നു. തെങ്ങ്, വാഴ, ജാതി, ഗ്രാമ്പു, ഇഞ്ചി, മഞ്ഞൾ പച്ചകറികൾ, കിഴങ്ങുവർഗ്ഗങ്ങൾ എന്നിവയും പഞ്ചായത്തിൽ ധാരാളമായി കൃഷി ചെയ്തിരുന്നു. വെളിയം, നാലുനാക്കൽ, പാലമറ്റം, മാമ്മൂട് മുതലായ വലിയ തോടുകളായിരുന്നു മാടപ്പള്ളി പഞ്ചായത്തിലെ പ്രധാന ജലസ്രോതസ്സുകൾ. പടിഞ്ഞാറൻ മേഖലകളിലെ വയലുകൾ നികത്തുന്നതിനു വലിയതോതിൽ ഈ പഞ്ചായത്തിലെ മണ്ണ് എടുത്തുകൊണ്ടുപോവുകയും ഇവിടെത്തന്നെ യുള്ള വയലുകളും നീർത്തടങ്ങളും നികത്തുകയും ചെയ്തതോടെ റബ്ബർ ഒഴികെയുള്ള വിളകളുടെ കാര്യം കഷ്ടത്തിലായി. നെൽകൃഷി തീർത്തും നിലച്ചു.


മാടപ്പളളി ഗ്രാമപഞ്ചായത്തിലെ വാർഡുകളൾ ഇവയാണ്. 



പഞ്ചായത്തിലെ പ്രഥമ വിദ്യാലയം പെരുമ്പനച്ചിയിൽ സ്ഥിതിചെയ്യുന്ന ഗവ.പ്രൈമറി സ്ക്കൂളാണ്. ഗവ.എൽ.പി.സ്കൂൾ മാടപ്പള്ളി, ഗവ.എൽ.പി.സ്കൂൾ കുറുമ്പനാടം എന്നിവയാണ് പഞ്ചായത്തിലെ പ്രധാന സർക്കാർവിദ്യാലയങ്ങൾ. 1952 ൽ ആരംഭിച്ച മാടപ്പള്ളി സി. എസ്. യൂ പി സ്കൂൾ സംസ്ഥാനത്തു തന്നെ സഹകരണ മേഖലയിലുള്ള രണ്ടോ മൂന്നോ സ്കൂളുകളിൽ ഒന്നാണ്. സ്വകാര്യമേഖലയിൽ സെന്റ് പീറ്റേഴ്സ് എച്ച്.എസ്.എസ് കുതറമ്പനാടം, സെന്റ് ഷാന്താൾസ് സ്കൂൾ മാമ്മൂട്, സെന്റ് സെബാസ്റ്റ്യൻ യു.പി.എസ് മാമ്മൂട് തുടങ്ങി 8 വിദ്യാലയങ്ങൾ പഞ്ചായത്തിൽ പ്രവർത്തിക്കുന്നുണ്ട്. ഇവയിൽ 4 എൽ.പി.സ്കൂളുകളും, 2 യു.പി.സ്കൂളുകളും ഉൾപ്പെടുന്നു.

ആതുര ശുശ്രൂഷാ രംഗത്ത് സജീവമായി പ്രവർത്തിക്കുന്ന നിരവധി ആരോഗ്യചികിത്സാകേന്ദ്രങ്ങൾ പഞ്ചായത്തിനകത്തുണ്ട്. മാടപ്പള്ളിയിലാണ് സർക്കാർ പ്രാഥമികാരോഗ്യകേന്ദ്രം പ്രവർത്തിക്കുന്നത്. കണ്ണോട്ടയിൽ ഒരു ആയൂർവേദ ആശുപത്രി പ്രവർത്തിക്കുന്നു. സർക്കാർ ഹോമിയോ ആശുപത്രി ഉൾപ്പെടെ രണ്ട് ഹോമിയോ ആശുപത്രികളും മാടപ്പള്ളിയിലുണ്ട്. മെഡിക്കൽ മിഷൻ ഹോസ്പിറ്റൽ, മെഴ്സി ഹോസ്പിറ്റൽ എന്നിവ സ്വകാര്യ മേഖലയിലുള്ള ആതുരാലയങ്ങളാണ്.

മാടപ്പള്ളി പഞ്ചായത്തിൽ ചെറുകിട വ്യവസായങ്ങൾ ഏറെയുണ്ട്. ചെറുകിട വ്യവസായ രംഗത്ത് റബ്ബറധിഷ്ഠിത വ്യവസായങ്ങളാണ് കൂടുതലും. 23 ഓളം വ്യവസായ യൂണിറ്റുകൾ ഈ രംഗത്തുണ്ട്. ധാന്യസംസ്കരണമാണ് മറ്റൊരു പ്രധാന വ്യവസായം. 13 ധാന്യസംസ്കരണ യൂണിറ്റുകൾ പഞ്ചായത്തിലുണ്ട്. പ്ലാസ്റ്റിക് ഉത്പന്നങ്ങളുടെ നിർമ്മാണം, തടിവ്യവസായം, സോഡനിർമ്മാണം തുടങ്ങി മറ്റ് എട്ടോളം ചെറുകിട വ്യവസായ യൂണിറ്റുകളുമുണ്ട്. തെങ്ങണയാണ് പഞ്ചായത്തിലെ പ്രധാന വ്യാപാരകേന്ദ്രം.

നാനാജാതിമതസ്ഥരുടെ നിരവധി ആരാധനാലയങ്ങളും പഞ്ചായത്തിലുണ്ട്.

തെങ്ങണാൽ മഹാദേവക്ഷേത്രത്തിലെ ശിവരാത്രി ഉൽസവം, മാടപ്പള്ളി ഭഗവതി ക്ഷേത്രതിലെ വിഷു ഉത്സവം, സെന്റ് ആന്റണീസ് പള്ളി പെരുന്നാൾ, മറ്റു പള്ളികളിലെ പെരുനാളുകൾ എന്നിവയാണ് പഞ്ചായത്തിലെ പ്രധാന ആഘോഷങ്ങൾ.



</doc>
