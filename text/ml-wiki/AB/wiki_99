<doc id="333598" url="https://ml.wikipedia.org/wiki?curid=333598" title="ഇനിയ">
ഇനിയ

ഒരു ദക്ഷിണേന്ത്യൻ ചലച്ചിത്രനടിയാണ് ഇനിയ (യഥാർത്ഥ നാമം: ശ്രുതി ശ്രാവന്ത്) (ജനനം:1988 ജനുവരി 21). ഇവർ മലയാളത്തിലും തമിഴിലുമായി ഇരുപത്തിയഞ്ചിലധികം ചലച്ചിത്രങ്ങളിൽ അഭിനയിച്ചിട്ടുണ്ട്.

കേരളത്തിൽ തിരുവനന്തപുരം ജില്ലയിലാണ് ഇനിയ ജനിച്ചത്. എസ്. സലാഹുദ്ദീനും സാവിത്രിയുമാണ് മാതാപിതാക്കൾ. മലയാള ടെലിവിഷൻ രംഗത്തെ അഭിനേത്രിയായ സ്വാതി, ശ്രാവൺ എന്നിവർ സഹോദരങ്ങളാണ്. അമൃത വിദ്യാലയയിലെയും മണക്കാട് കാർത്തിക തിരുനാൾ ഹൈസ്കൂളിലെയും പ്രാഥമിക വിദ്യാഭ്യാസത്തിനുശേഷം ബി.ബി.എ. കറസ്പോണ്ടൻസ് കോഴ്സ് പൂർത്തിയാക്കി.

നിരവധി മലയാള പരമ്പരകളിലും ഹ്രസ്വചലച്ചിത്രങ്ങളിലും ടെലിഫിലിമുകളിലും ബാലതാരമായി അഭിനയിച്ചുകൊണ്ടാണ് ഇനിയ അഭിനയരംഗത്തേക്കു കടന്നുവന്നത്. വയലാർ മാധവൻകുട്ടിയുടെ "ഓർമ്മ", "ശ്രീഗുരുവായൂരപ്പൻ" എന്നീ പരമ്പരകളിലെ അഭിനയത്തിനുശേഷം "കൂട്ടിലേക്ക്" എന്ന ടെലിഫിലിമിൽ അഭിനയിക്കുവാൻ അവസരം ലഭിച്ചു. പിന്നീട് ഡോ. ബിജുവിന്റെ "സൈറ" (2006), വിജയകൃഷ്ണന്റെ "ദലമർമ്മരങ്ങൾ" (2009), "ഉമ്മ" (2011) എന്നീ ചലച്ചിത്രങ്ങളിലും ചില പരസ്യചിത്രങ്ങളിലും അഭിനയിച്ചു. 2005-ൽ മോഡലിങ് രംഗത്തു സജീവമായിരുന്നപ്പോൾ മിസ് ട്രിവാൻഡ്രമായി തെരഞ്ഞെടുക്കപ്പെട്ടു.

കുട്ടികൾക്കു നേരെയുള്ള അതിക്രമങ്ങൾ പ്രമേയമാക്കിയ "സേക്രെഡ് ഫേസ്" എന്ന ചിത്രത്തിൽ ഒരു പ്രധാന കഥാപാത്രത്തെ അവതരിപ്പിച്ച ഇനിയ 2010-ൽ "പാഠകശാലൈ" എന്ന തമിഴ് ചലച്ചിത്രത്തിലും അഭിനയിച്ചു. അതോടൊപ്പം നാലു ചിത്രങ്ങളിൽ അഭിനയിച്ചെങ്കിലും അവയൊന്നും പുറത്തിറങ്ങിയില്ല. അതിനുശേഷം "യുദ്ധം സെയ്" എന്ന ചിത്രത്തിൽ ശ്രദ്ധേയമായ വേഷം ചെയ്തു. "വാകൈ സൂടാ വാ" (2011) എന്ന ചിത്രത്തിലെ അഭിനയത്തിനുശേഷമാണ് 'ഇനിയ' എന്ന പേര് സ്വീകരിച്ചത്. 'മധുരമായ', 'മനോഹരമായ' എന്നൊക്കെയാണ് 'ഇനിയ' എന്ന വാക്കിന്റെ അർത്ഥം.

ഇനിയ അഭിനയിച്ച പ്രധാന മലയാളചലച്ചിത്രങ്ങളാണ് "അയാൾ", "ഭൂപടത്തിൽ ഇല്ലാത്ത ഒരിടം", "റേഡിയോ", "വെള്ളിവെളിച്ചത്തിൽ" എന്നിവ. മലയാളചലച്ചിത്രമായ "ചാപ്പാ കുരിശിന്റെ" തമിഴ് റീമേക്കായ "പുലിവാൽ" എന്ന ചിത്രത്തിൽ ഒരു പ്രധാന വേഷം അവതരിപ്പിച്ചു. "നിനൈത്തത് യാരോ" എന്ന ചിത്രത്തിൽ ഇനിയയായി തന്നെ വേഷമിട്ടു.



</doc>
<doc id="333607" url="https://ml.wikipedia.org/wiki?curid=333607" title="ഇലക്ട്രോണിക് ഹെൽത്ത് റെക്കോർഡ്">
ഇലക്ട്രോണിക് ഹെൽത്ത് റെക്കോർഡ്

രോഗികളുടെ ചികിൽസാപരമായ വിവരങ്ങൾ ഡിജിറ്റൽ രൂപത്തിലാക്കി സൂക്ഷിക്കുന്ന സംവിധാനത്തെ ഇലക്ട്രോണിക് ഹെൽത്ത് റെക്കോർഡ് അഥവാ ഇലക്ട്രോണിക് മെഡിക്കൽ റെക്കോർഡ് എന്ന് പറയുന്നു. ഇലക്ട്രോണിക് മെഡിക്കൽ റെക്കോർഡ്‌ രൂപത്തിൽ സൂക്ഷിച്ചിരിക്കുന്ന വിവരങ്ങൾ നെറ്റ്‌വർക്ക് മുഖേന പങ്കുവയ്ക്കാൻ സാധ്യമാകുന്നതാണ്. ചികിത്സാ പരമായ ചരിത്രം, മരുന്നുകളുടെ വിവരങ്ങൾ, അലർജിയുടെ വിവരങ്ങൾ, പ്രതിരോധ മരുന്നുകളുടെ വിവരങ്ങൾ, ലബോറട്ടറി പരിശോധനകളുടെ ഫലം, എക്സ് റെ, സ്കാൻ മുതലായവയുടെ ചിത്രങ്ങൾ, താപനില, രക്തസമ്മർദ്ദം മുതലായ വിവരങ്ങൾ, വയസ്സ്, നീളം, ഭാരം മുതലായ വിവരങ്ങൾ, കൂടാതെ ബില്ലിങ്ങുമായി ബന്ധപ്പെട്ട വിവരങ്ങൾ എന്നിവയെല്ലാം ഇലക്ട്രോണിക് ഹെൽത്ത്‌ റെക്കോർഡിൽ ഉൾപ്പെടുന്നതാണ്.

രോഗികളുടെ വിവരങ്ങൾ കൃത്യമായി ദീർഘകാലത്തേക്ക് സൂക്ഷിക്കുന്നതിന് വേണ്ടിയാണ് ഇ.എച്ച്.ആർ പ്രധാനമായും രൂപപ്പെടുത്തിയിരിക്കുന്നത്. പഴയ കടലാസ് ഫയലുകൾ തിരഞ്ഞ് കണ്ടുപിടിക്കുന്നത്തിനുള്ള ബുദ്ധിമുട്ട് ഒഴിവാക്കാൻ ഈ സിസ്റ്റം സഹായിക്കുന്നു, കൂടാതെ വിവരങ്ങൾ കൃത്യവും വ്യക്തവും ആയിരിക്കുകയും ചെയ്യും. പേപ്പർ ഫയലുകളുടെ കാര്യത്തിൽ സംഭവിക്കുന്ന ഡാറ്റ റിപ്ലിക്കേഷൻ  ഇ.എച്ച്.ആർ മൂലം ഒഴിവാക്കാൻ കഴിയും; എന്തുകൊണ്ടെന്നാൽ ഒരു രോഗിക്ക് വേണ്ടി ഒരു ഫയൽ മാത്രമാണ് ഉണ്ടാവുക. പേപ്പർ ഫയൽ പോലെ നഷ്ടപ്പെട്ടുപോകുമെന്ൻ പേടിക്കണ്ട ആവശ്യവുമില്ല. ഡിജിറ്റൽ രൂപത്തിൽ ദീർഘകാലത്തെ വിവരങ്ങൾ ലഭ്യമായതിനാൽ ഒരു രോഗിയെപ്പറ്റിയുള്ള വ്യക്തമായ പഠനത്തിനും ഇ.എച്ച്.ആർ സഹായിക്കുന്നു. ഇ.എച്ച്.ആർ, ഇ.എം.ആർ മുതലായവ വ്യാപകമായി ഉപയോഗിക്കപ്പെടുമ്പോൾ ജനസംഖ്യാപരമായ പഠനങ്ങളും സാധ്യമാകുന്നതാണ്.


</doc>
<doc id="333611" url="https://ml.wikipedia.org/wiki?curid=333611" title="സൗദി അറേബ്യയിലെ ഇസ്ലാമിക പൈതൃകങ്ങളുടെ നശീകരണം">
സൗദി അറേബ്യയിലെ ഇസ്ലാമിക പൈതൃകങ്ങളുടെ നശീകരണം

സൗദി അറേബ്യയിലെ ഇസ്ലാമിക ചരിത്ര പൈതൃകങ്ങളുടെ നശീകരണ പ്രവൃത്തികൾ തുടർന്ന് കൊണ്ടേയിരിക്കുന്ന ഒരു പ്രതിഭാസമാണ്. സൗദി അറേബ്യയുടെ പടിഞ്ഞാറെ ഭാഗമായ ഹിജാസ് പ്രവിശ്യയിലാണ് ഇത് നടക്കുന്നത്.പ്രധാനമായും മക്ക, മദീന എന്നീ പുണ്യ നഗരങ്ങൾക്ക് സമീപമാണ് ഇത് പ്രധാനമായും നടക്കുന്നത്.മൃതദേഹങ്ങൾ അടക്കം ചെയ്ത കബറിടങ്ങൾ, പള്ളികൾ, പഴയ വീടുകൾ,പ്രവാചകൻ മുഹമ്മദ് നബിയുടെ ചരിത്രവുമായി ബന്ധപ്പെട്ട സ്ഥലങ്ങൾ എന്നിവക്ക് പുറമെ ഇസ്ലാമിക സ്ഥാപനവുമായി ബന്ധപ്പെട്ട മഹത് വ്യക്തികളുമായി ബന്ധപ്പെട്ട സ്ഥലങ്ങളും നശിപ്പിച്ച് വരുന്നുണ്ട്. സൗദി അറേബ്യയുടെ സർക്കാറിന്റെ ഔദ്യോഗീഗ തലത്തിൽ തന്നെയാണ് ഇതിൽ ഭൂരിഭാഗവും നടക്കുന്നത്. മസ്ജിദുൽ ഹറം വികാസത്തിന്റെ പേരിൽ ധാരാളം സ്ഥലങ്ങൾ ഇതിനകം നശിപ്പിച്ചു കഴിഞ്ഞു. കൂടാതെ മദീനയിൽ പ്രവാചകന്റെ പള്ളിയുടെ വികസനത്തിന്റെ പേരിലും മറ്റു സൗകര്യങ്ങളും സേവനങ്ങളും ഒരുക്കുന്നതിന്റെ ഭാഗമായും ധാരാളം പൈതൃകങ്ങൾ നശിപ്പിച്ചിട്ടുണ്ട്. വർദ്ദിച്ചുവരുന്ന തീർഥാടകരുടെ അക്കമൊഡേറ്റ് ചെയ്യുന്നതിന്റെ ഭാഗമായാണ് ഇത്തരം കാര്യങ്ങൾ ചെയ്യുന്നതെന്നാണ് ഒരു വിശദീകരണം.കൂടാതെ ഇതിന് വിശ്വാസ പരമായ കാരണങ്ങളുണ്ടെന്നും കരുതപ്പെടുന്നു..

1932 ലാണ് അറേബ്യൻ ഉപഭൂഖണ്ഡത്തിന്റെ രാഷ്ട്രീയപരമായി ഏകീകരിക്കപ്പെട്ടത്.നിലവിലെ സൗദി അറേബ്യ രാജ്യത്തിന്റെ ഏകീകരണം സാധ്യമായത് അന്നാണ്. രാജാവായ അബ്ദുൽ അസീസും ബദൂനി ഗോത്രവർഗക്കാരും ചേർന്നാണ് ഹശിമിത്ത് വംശത്തിന്റെ നിയന്ത്രണത്തിലുണ്ടായിരുന്ന ഹിജാസ് കീഴടക്കിയത്. 
നജ്ദിലെ പുതിയ ഭരണാധികാരികളും അക്കാലത്തെ അറബി നാടോടികളും ഗോത്രവർഗ സബ്രദായത്തിൽ ജീവിക്കുന്നവരും നിരക്ഷരരുമായിരുന്നു.എന്നാൽ തങ്ങൾ വലിയ പുരോഗതിയുള്ള സമൂഹമാണെന്നായിരുന്നു അവർ വിശ്വസിച്ചിരുന്നത്.കാലങ്ങളായി മജ് ലിസുൽ സുഹ്റ എന്ന ഒരു കൂടിയാലോചന സമിതിയുടെ കീഴിലായിരുന്നു കാലങ്ങളായി ഭരണ സബ്രദായമായുണ്ടായിരുന്നത്. ഒരു കേന്ദ്രീകൃത ഭരണനിർവഹണ വിഭാഗമായിരുന്നു സൈന്യത്തിനും പോലീസിനും വിദ്യാഭ്യാസത്തിനുമുള്ള വാർഷിക ബജറ്റു് കൈകാര്യം ചെയ്തിരുന്നത്. 



</doc>
<doc id="333620" url="https://ml.wikipedia.org/wiki?curid=333620" title="ബർസറേസീ">
ബർസറേസീ

സപുഷ്പികളുൾപ്പെടുന്ന ഒരു സസ്യകുടുംബമാണ് ബർസറേസീ (Burseraceae). ടോർച്ച് വുഡ് കുടുംബം (torchwood family) എന്നറിയപ്പെടുന്ന ഈ സസ്യകുടുംബത്തിൽ 30-35 ജീനസ്സുകളിലായി ഏകദേശം ആയിരത്തിൽപരം സ്പീഷിസുകളും ഉൾപ്പെടുന്നു. ചെടികളും മരങ്ങളും ഉൾപ്പെടുന്ന ഈ സസ്യകുടുംബത്തെ സാധാരണയായി ഉഷ്ണമേഖലാ പ്രദേശങ്ങളായ മലേഷ്യ, ഏഷ്യ, ആഫ്രിക്ക, തെക്കേ അമേരിക്ക എന്നിവിടങ്ങളിലാണ് കാണപ്പെടുന്നത്. ഔഷധ സസ്യങ്ങളായ ഗുൽഗുലു, തെള്ളിമരം, കുന്തിരിക്കം, ഇടിഞ്ഞിൽ, കാട്ടുകലശം തുടങ്ങിയവ ഈ കുടുംബത്തിലെ അംഗങ്ങളാണ്.

ഇവയുടെ മരവുരി(തോൽ)യിൽ സുഗന്ധതൈലമടങ്ങിയിട്ടുണ്ട്. ഇവയുടെ ഇലകൾ വാസനയുള്ളതും സംയുക്ത പത്രങ്ങളോടു കൂടിയവയുമായും സുഗന്ധമുള്ളവയുമാണ്, ഏകാന്തരന്യാസത്തിലോ വർത്തുളവിന്യാസത്തിലോ (alternate or spiral phyllotaxis) ക്രമീകരിച്ചതും, ഇലകളിലെ സിരാവിന്യാസം ജാലികാസിരാവിന്യാസവുമാണ്. മിക്ക സ്പീഷിസുകൾക്കും പത്രവൃന്തത്തിന്റെ അടിയിലായി ഉപപർണ്ണങ്ങൾ ഉണ്ടാകാറില്ല, എന്നാൽ വളരെ വിരളം ചില സ്പീഷിസുകളിൽ പത്രവൃന്തത്തിന്റെ അടിയിലായി ഉപപർണ്ണങ്ങൾ കാണപ്പെടാറുണ്ട്. ദ്വിലിംഗ സ്വഭാവത്തോടു കൂടിയ പൂക്കളും ഏകലിംഗ സ്വഭാവത്തോടു കൂടിയ പൂക്കളും ഉണ്ടാകാറുണ്ട്. ഇവ വലിപ്പത്തിൽ ചെറുതും പ്രസമത (actinomorphy)പാലിക്കുന്നവയാണ്. വെവ്വേറെ നിൽക്കുന്നതോ അടിഭാഗം കൂടിച്ചേർന്നതോ ആയ അഞ്ച് വിദളങ്ങളും (3-6) വെവ്വേറെ നിൽക്കുന്നപുഷ്പദളങ്ങളും (3-6) ചേർന്നതാണ് ഇവയുടെ പുഷ്പദളമണ്ഢലം. ചില സ്പീഷിസുകളിൽ വിദളങ്ങൾ കാണപ്പെടാറില്ല. പുഷ്പദളമണ്ഢലത്തിൽ നിന്നും വിട്ടുനിൽക്കുന്നതാണ് ഇവയുടെ പുംബീജപ്രധാനമായ കേസരങ്ങൾ (stamen). ഉയർന്ന അണ്ഡാശയത്തോടുകൂടിയ ഇവയ്ക്ക് 3-5അറകളും ഓരോ അറകളിലും ഒന്നോ രണ്ടോ അണ്ഡകോശങ്ങളും(Ovules) ചേർന്നതാണ് ഇവയുടെ ജനിപുടം (Gynoecium) ഇവയുടെ പഴങ്ങൾ അകത്തു ഒരു വിത്തോടുകൂടിയ മാംസളമായതാണ്.



</doc>
<doc id="333641" url="https://ml.wikipedia.org/wiki?curid=333641" title="ഏകപുരുഷഘാതിനി">
ഏകപുരുഷഘാതിനി

മഹാഭാരതത്തിലെ സൂര്യപുത്രനായ കർണ്ണന്റെ കൈവശമുണ്ടായിരുന്ന ഇന്ദ്രദത്തമായ ഒരു വേല്. ഇതിനെ വൈജയന്തി ശക്തിയെന്നും പറയും .
അർജുനനെ വധിക്കാനായി കർണ്ണൻ ഇത് സൂക്ഷിച്ചുവെങ്കിലും , കൃഷ്ണന്റെ തന്ത്രപരമായ ഇടപെടലിനാൽ , ഘടോൽക്കചന്റെ മേല് പ്രയോഗിച്ചു കർണ്ണൻ ഇതിനെ ഫലശൂന്യമാക്കി . ഈ വേല് ഒരാൾക്ക്‌ ജീവിതത്തിൽ ഒരിക്കൽ മാത്രം ഉപയോഗിക്കാവുന്ന ഒന്നായിരുന്നു . ഉപയോഗശേഷം ഈ ശക്തി ഇന്ദ്രന്റെ പക്കലേക്ക് മടങ്ങിപ്പോയി .
കുരുക്ഷേത്രയുദ്ധം ആസന്നമായ നാളുകളിൽ ഒരു ദിവസം ദേവന്മാരുടെ രാജാവായ ഇന്ദ്രൻ ഇങ്ങനെ ചിന്തിച്ചു . തന്റെ പുത്രന്റെ [ അർജ്ജുനൻ ] മുഖ്യ ശത്രുവാണ് കർണ്ണൻ . സൂര്യപുത്രനായ അദ്ദേഹം അർജുനന് പോന്ന എതിരാളിയാണ് . എന്നാൽ പിതാവായ സൂര്യദേവൻ നല്കി അനുഗ്രഹിച്ചിട്ടുള്ള ആജന്മസിദ്ധ കവചകുണ്ഡലം ധരിച്ചിരിക്കും കാലം കർണ്ണന് മരണമില്ല . അങ്ങനെ മരണമില്ലാത്ത കർണ്ണൻ തന്റെ പുത്രന്റെ കാലനായി ഭവിക്കും. അതിനാൽ ഏതു വിധേനയും കർണ്ണനിൽ നിന്നും അത് കൈക്കലാക്കണം . 
ഇന്ദ്രന്റെ ഇപ്രകാരമുള്ള വിചാരം ജ്ഞാനദൃഷ്ടിയാൽ അറിഞ്ഞ സൂര്യഭഗവാൻ ഒരുദിവസം രാത്രിയിൽ പുത്രനായ കർണ്ണൻ ഉറങ്ങുന്ന വേളയിൽ , അദ്ദേഹത്തിന്റെ സ്വപ്നത്തിൽ ഒരു ബ്രാഹ്മണവേഷത്തിൽ പ്രത്യക്ഷപ്പെട്ടു. ഉപചാരപൂർവ്വം വന്ദിച്ച കർണ്ണനോട് സൂര്യൻ അദ്ദേഹത്തിന്റെ ജന്മരഹസ്യം ധരിപ്പിക്കുകയും ചെയ്തു. തുടർന്ന് ജനിച്ചപ്പോൾ കർണ്ണന്റെ ശരീരത്തിൽ താൻ അണിയിച്ച കവചകുണ്ഡലങ്ങൾ ഒരിക്കലും കൈവെടിയരുതെന്നും അവ ശരീരത്തിൽ ഉള്ള കാലത്തോളം ആർക്കും യുദ്ധത്തിൽ വധിക്കാനാകാത്ത വിധം കർണ്ണൻ സുരക്ഷിതനായിരിക്കുമെന്നും സൂര്യഭഗവാൻ അറിയിച്ചു.
എന്നാൽ താൻ ഒരിക്കലും സത്യം ലംഘിക്കുകയില്ലെന്നും തന്റെ ദാനവ്രതം താനൊരിക്കലും തെറ്റിക്കുകയില്ലെന്നും കർണ്ണൻ പിതാവായ സൂര്യദേവനോട്‌ പറഞ്ഞു .
കാരണം ഉഗ്ര സൂര്യോപാസകനായിരുന്ന കർണ്ണൻ ജപശേഷം ഉദാരമായി ദാനധർമ്മം അനുഷ്ഠിക്കുന്ന സ്വഭാവക്കാരനാണ്. ആ സമയം ബ്രാഹ്മണർ ആരുവന്നു എന്ത് ചോദിച്ചാലും അത് നല്കിയിരുന്നു. കർണ്ണനിൽ നിന്നും ദാനം സ്വീകരിക്കാൻ അസംഖ്യം ബ്രാഹ്മണർ അവിടെ തടിച്ചു കൂടുകയും പതിവാണ് . അതുകൊണ്ടാണ് തന്റെ വ്രതമായ ദാനവ്രതം തെറ്റിക്കുകയില്ലെന്ന് കർണ്ണൻ സൂര്യനോട് പറയുന്നത് .

അങ്ങനെയെങ്കിൽ , കവചകുണ്ഡലങ്ങൾക്ക് പകരമായി ഇന്ദ്രന്റെ പക്കലുള്ള ഏകപുരുഷഘാതിനി എന്ന വേല് ചോദിച്ചു വാങ്ങണമെന്നും , അർജ്ജുനനിലല്ലാതെ മറ്റാരിലും അത് പ്രയോഗിക്കരുതെന്നും , എന്നാൽ അർജുനനിൽ പ്രയോഗിക്കാതിരിക്കരുത് എന്നും സൂര്യദേവൻ പ്രത്യേകം ഓര്മ്മിപ്പിച്ചു .
ഈ ഏകപുരുഷഘാതിനി ഇന്ദ്രന്റെ അതിശക്തമായ ആയുധമാണ് . അസുരന്മാരെ വധിക്കുവാൻ ഇന്ദ്രൻ ഇത് ഉപയോഗിക്കാറുണ്ട് . പ്രയോഗശേഷം ഇത് ഇന്ദ്രന്റെ കൈവശം കൃത്യമായി മടങ്ങിയെത്തിയിരുന്നു .
ഇന്ദ്രൻ നൽകിയാൽ മാത്രമേ മനുഷ്യർക്ക്‌ ഇത് ലഭിക്കുകയുള്ളൂ . അങ്ങനെ ലഭിച്ചാൽ തന്നെ , ഒരിക്കൽ ഒരു പ്രാവശ്യം മാത്രമേ ഇത് ഉപയോഗിക്കുവാൻ സാധിക്കൂ . അതിനു ശേഷം അത് ഇന്ദ്രന് തിരികെ ലഭിക്കും .
ഇത് കയ്യിലിരിക്കുന്ന മർത്യനു മരണമില്ല .

സൂര്യദേവൻ മുൻപറഞ്ഞതുപോലെ ഇന്ദ്രൻ ബ്രാഹ്മണവേഷധാരിയായി വന്നു . തന്റെ ജീവരക്ഷയായ കവചകുണ്ഡലങ്ങൾ ചോദിച്ചെത്തിയ ഇന്ദ്രനോട് കർണ്ണൻ സൂര്യദേവന്റെ നിർദ്ദേശമനുസരിച്ചു ഇന്ദ്രദത്തമായ ഏകപുരുഷഘാതിനി വേല് ആവശ്യപ്പെട്ടു . എന്നിട്ടു പറഞ്ഞു . " ഈ കവചകുണ്ഡലങ്ങൾ എനിക്ക് ജന്മസിദ്ധമാണ് . എന്റെ പിതാവ് നൽകിയ ഇവയെ ത്വജിച്ചാൽ ഞാൻ മൃത്യുവിന് വശഗനായിപ്പോകും . എന്നാലും അങ്ങ് നൽകുന്ന വേലുണ്ടെങ്കിൽ , എന്റെ മൃത്യുവായിരിക്കുന്ന ഒരു ആജന്മശത്രുവുണ്ട്. അവനെ വധിച്ചു ഞാൻ അകാലമൃത്യുവിൽ നിന്നും രക്ഷ നേടുന്നതാണ് ". ഇന്ദ്രൻ ക്രൂരമായി ചിരിച്ചുകൊണ്ട് കൊണ്ട് ഇങ്ങനെ പറഞ്ഞു ." വേല് ഞാൻ തരാം . പക്ഷേ നീ ഉദ്ദേശിക്കുന്ന ആ ശത്രുവിനെ രക്ഷിക്കുന്നത് ലോകനാഥനായ കൃഷ്ണനാണ് എന്നത് ഓർത്തുകൊള്ളൂ". ഇത്രയും പറഞ്ഞിട്ട് ഇന്ദ്രൻ കർണ്ണൻന് ഏകപുരുഷഘാതിനി വേലു നൽകുകയും , പകരം കർണ്ണൻ വിലമതിക്കാനാകാത്ത തന്റെ കവച - കുണ്ഡലങ്ങൾ നൽകുവാൻ സന്നദ്ധനാകുകയും ചെയ്തു . അതിതീവ്രമായ വേദന വകവയ്ക്കാതെ, ശരീരത്തിൽ നിന്നും കവചകുണ്ഡലം മുറിച്ചു കൊടുക്കുന്ന കർണ്ണനെ കണ്ടു, ഇന്ദ്രനും ദേവന്മാരും സിംഹനാദം മുഴക്കി. അതിധീരമായ ഈ പ്രവൃത്തി കണ്ട് ദേവന്മാരും ഋഷികളും വൈകർത്തന: എന്ന് കർണ്ണനെ ബഹുമാനപുരസരം സംബോധന ചെയ്തു. വൈകർത്തനൻ എന്നാൽ, "ശരീരം മുറിച്ചവൻ" എന്നർഥം. അതോടെ വൈകർത്തന: കർണ്ണൻ എന്ന പേരും കർണ്ണന് സിദ്ധിച്ചു. ദാനാനന്തരം, നിനക്ക് എന്ത് വരം വേണം എന്ന് സന്തുഷ്ടനായ ഇന്ദ്രൻ ചോദിച്ചപ്പോൾ തനിക്കു വടുക്കളില്ലാത്ത ശോഭയുള്ള ശരീരം വേണമെന്നു കർണ്ണൻ ആവശ്യപ്പെടുന്നു. ഇന്ദ്രൻ പ്രസ്തുത വരം നല്കിയിട്ട് ഗൂഢമായ ഒരു ചിരിയോടെ മറഞ്ഞു . ഇത്തരത്തിൽ ഇന്ദ്രന്റെ ദുഷ്ടബുദ്ധി ഫലിച്ചെങ്കിലും , കർണ്ണന്റെ യശസ്സ് സർവ്വലോകങ്ങളിലും വ്യാപിക്കുകയാണ് ചെയ്തത് . 
യുദ്ധത്തിന്റെ പതിനാലാം ദിവസം രാത്രിയിൽ, ഭഗവാൻ കൃഷ്ണൻ, ഘടോല്ക്കചൻ എന്ന ഭീമപുത്രനായ ഒരു ഭയങ്കര രാക്ഷസനെ കർണ്ണന് നേരെ പറഞ്ഞയച്ചു . അതിഭയങ്കരനായ ആ രാക്ഷസൻ , കൃഷ്ണന്റെ അനുഗ്രഹത്താൽ സിദ്ധിച്ച ബലത്താൽ കർണ്ണനോട് എതിര്ത്തു . കർണ്ണൻ അവന്റെ ആക്രമണത്തിൽ ശെരിക്കും കുഴങ്ങി . ഒടുവിൽ ഗത്യന്തരമില്ലാതെ വന്നപ്പോൾ , ഇന്ദ്രദത്തമായ ഏകപുരുഷഘാതിനി കർണ്ണൻ അസുരനുനേരെ പ്രയോഗിച്ച് അവനെ വധിച്ചു . 
അർജ്ജുനനെ കർണ്ണനിൽ നിന്നും രക്ഷിക്കാൻ അദ്ദേഹത്തിന്റെ വേലു കളയിക്കണം. അതിനാണ് കൃഷ്ണൻ ഘടോല്ക്കച്ചനെ കർണ്ണൻന്റെ അടുക്കലേക്കു അയയ്ക്കുന്നത് . 
ആ രാത്രിയിൽ വർദ്ധിതവീര്യനായ കർണ്ണനോട് എതിരിടാൻ ഘടോല്ക്കചനല്ലാതെ മറ്റാർക്കും സാധിക്കുകയില്ലായിരുന്നു . 
വേറെ ചില ഗ്രന്ഥങ്ങളിൽ ഘടോല്ക്കചനു കർണ്ണനെ എതിര്ക്കാനുള്ള ശക്തി നല്കിയത് ഇന്ദ്രനാണെന്നും കാണുന്നു .


</doc>
<doc id="333652" url="https://ml.wikipedia.org/wiki?curid=333652" title="കൃതവർമ്മാവ്">
കൃതവർമ്മാവ്

യാദവവംശത്തിലെ ഒരു രാജാവ് . ഇദ്ദേഹം കൃഷ്ണന്റെ ഭക്തനും ആജ്ഞാപാലകനുമായിരുന്നു. കുരുക്ഷേത്രയുദ്ധത്തിൽ കൃഷ്ണാജ്ഞയനുസരിച്ച് കൗരവപക്ഷത്തു നിന്ന് പൊരുതി . ദ്വാരക നശിക്കുന്നതിനു മുന്നോടിയായി നടന്ന യുദ്ധത്തിൽ ഇദ്ദേഹത്തെ സാത്യകി വധിച്ചു .
യാദവവംശത്തിലെ പ്രമുഖനായ ഒരു രാജാവായിരുന്നു കൃതവർമ്മാവ്. ഇദ്ദേഹം ശ്രീകൃഷ്ണന്റെ പിതാമഹന്റെ സഹോദരനാണ് . ഹൃദീകൻ എന്ന യാദവ രാജാവിന്റെ മൂന്നാമത്തെ പുത്രനാണ് ഇദ്ദേഹം . ഹൃദീകന്റെ നാലാമത്തെ പുത്രനായ ശൂരനാണ് , ശ്രീകൃഷ്ണന്റെ പിതാവായ വസുദേവരുടെ പിതാവ് . ശൂരൻ കൃതവര്മ്മാവിന്റെ അനുജനാണ് .

ഇദ്ദേഹം മരുത്ഗണങ്ങൾ എന്ന ദേവന്മാരുടെ അംശത്തിൽ ജനിച്ചവനാണ് .

കൃതവർമ്മാവ് കൃഷ്ണന്റെ ഒരു ഉത്തമഭക്തനും ആജ്ഞാപാലകനും ആയിരുന്നു . ഇദ്ദേഹം കൃഷ്ണഭക്തനായ അക്രൂരന്റെ ഉറ്റ സുഹൃത്താണ് . ഇദ്ദേഹവും അക്രൂരനും ചേർന്ന് മറ്റൊരു യാദവനേതാവായ ശതധന്വാവിനെ കൊണ്ട് സത്രാജിത്തിനെ കൊല്ലിച്ച് അദ്ദേഹത്തിനു സൂര്യദേവൻ നല്കിയ സ്യമന്തകരത്നം കരസ്ഥമാക്കുകയുണ്ടായി . ഈ സ്യമന്തകം പിന്നീട് കൃഷ്ണൻ അക്രൂരനെ സൂക്ഷിക്കാനേൽപ്പിച്ചു.
ഭഗവാൻ കൃഷ്ണൻ കുരുക്ഷേത്രയുദ്ധത്തിൽ പാണ്ടവർക്കും കൌരവര്ക്കും സഹായം ചെയ്യുകയുണ്ടായി . ദുര്യോധനന് തന്റെ സൈന്യങ്ങളെയെല്ലാം ദാനം ചെയ്തപ്പോൾ ,താൻ തന്നെ സ്വയം ആയുധമെടുക്കാതെ പാണ്ഡവരുടെ ഭാഗത്ത് നിന്നു. ശ്രീകൃഷ്ണൻ ദുര്യോധനന് നല്കിയ തന്റെ യാദവസേനയുടെ നേതാവ് കൃതവർമ്മാവ് ആയിരുന്നു .അതുകൊണ്ട് അദ്ദേഹത്തിനു കൗരവപക്ഷത്തു നിന്ന് പാണ്ഡവരോട് യുദ്ധം ചെയ്യേണ്ടതായി വന്നു . അദ്ദേഹം അങ്ങേയറ്റം ആത്മാർഥതയോടെ കൌരവർക്കുവേണ്ടി യുദ്ധം ചെയ്തു .
ദുര്യോധനൻ ഇദ്ദേഹത്തോട് ഒരു അക്ഷൗഹിണി ചോദിക്കുകയും, ഇദ്ദേഹം കൃഷ്ണന്റെ സമ്മതത്തോടെ അത് കൊടുക്കുകയും ചെയ്തു .

യുദ്ധാവസാനം രാത്രിയിൽ ഇദ്ദേഹം ദ്രോണപുത്രനായ അശ്വത്ഥാമാവിനോടും കൃപരോടും ചേർന്ന് പാണ്ഡവരുടെ ശിബിരം തീവച്ചു നശിപ്പിച്ചു . അന്ന് രാത്രി അവർ പാണ്ഡവപക്ഷത്തുള്ള അവശേഷിച്ച എല്ലാ വീരന്മാരെയും കൊന്നൊടുക്കി . കൃഷ്ണനും സാത്യകിയും പഞ്ചപാണ്ഡവരും മാത്രമേ അവശേഷിച്ചുള്ളൂ .

യാദവനാശം സംഭവിക്കുന്ന സമയത്ത് , ദ്വാരകയിലെ പ്രഭാസതീർഥത്തിൽ വച്ച് , യാദവർ മദ്യപിച്ചു ബഹളമുണ്ടാക്കി തമ്മിലടിച്ചു നശിക്കുന്നുണ്ട് . ആ കൂട്ടക്കൊലയ്ക്ക് തുടക്കമിട്ടത് കൃതവർമ്മാവും സാത്യകിയുമായിരുന്നു . സാത്യകിയും കൃതവർമ്മാവും കൂടി നടന്ന വാക്പോര്, പിന്നീട് ഒരു യുദ്ധത്തിൽ കലാശിക്കുകയും, സാത്യകി ഒറ്റവെട്ടിന് കൃതവർമ്മാവിന്റെ തല തെറിപ്പിക്കുകയും ചെയ്തു . ഇദ്ദേഹത്തിന്റെ ആത്മാവ് മരണശേഷം മരുത്ഗണങ്ങളിൽ ചെന്ന് വീണു .


</doc>
<doc id="333653" url="https://ml.wikipedia.org/wiki?curid=333653" title="ജഹനാര ഷാനവാസ്">
ജഹനാര ഷാനവാസ്

ബഗൻപുരയിലെ പ്രശസ്തമായ അരൈൻ മിയൻ കുടുംബത്തിൽ പെട്ട പാകിസ്താനിലെ രാഷ്ട്രീയ പ്രവർത്തകയാണ് ജഹനാര ഷാനവാസ് (ജനനം 1869-1979). ഒരു ഏഷ്യൻ നിയമ നിർമ്മാണ സഭയുടെ അധ്യക്ഷത വഹിച്ച ആദ്യത്തെ വനിത കൂടിയാണ് ജഹനാര. രാധാഭായി സുബ്ബരായനോട് കൂടെ 1930 ൽ ലണ്ടനിൽ വച്ചു നടന്ന വട്ടമേശ സമ്മേളനത്തിന് ക്ഷണിക്കപ്പെടുകയും ചെയ്യുകയുണ്ടായി.

വിദ്യാഭ്യാസ സാമൂഹിക കാര്യങ്ങളോട് അനുബന്ധിച്ച് നിരവധി ലഘുലേഖകൾ എഴുതി ബീഗം ജഹനാര ഷാനവാസ് എഴുതുകയുണ്ടായി. ഹുസൻ അറ എന്ന പേരിൽ ഒരു പുസ്തകം ഉറുദുവിലും അവരുടെ ഓർമ്മക്കുറിപ്പുകൾ അച്ഛനും മകളും എന്ന പേരിൽ ഇംഗ്ലീഷിലും എഴുതിയിട്ടുണ്ട്.


</doc>
<doc id="333656" url="https://ml.wikipedia.org/wiki?curid=333656" title="ഹെലൻ ജോസഫ്">
ഹെലൻ ജോസഫ്

ദക്ഷിണാഫ്രിക്കയിലെ വർണ്ണവിവേചനത്തിനെതിരേ പോരാടിയ ഒരു വനിതയായിരുന്നു ഹെലൻ ബിയാട്രീസ് ജോസഫ് എന്ന ഹെലൻ ജോസഫ്(ജനനം 8 ഏപ്രിൽ 1905 – മരണം 25 ഡിസംബർ 1992). ഇംഗ്ലണ്ടിൽ ജനിച്ച ഹെലൻ, ബിരുദം പൂർത്തിയാക്കിയ ശേഷം. ബ്രിട്ടീഷ് ഇന്ത്യയിലുള്ള ഹൈദരാബാദിൽ അധ്യാപികയായി ജോലി നോക്കിയിരുന്നു. 1930 ൽ ഹെലൻ ഇന്ത്യ വിടുകയും, ദക്ഷിണാഫ്രിക്കയിൽ സ്ഥിരതാമസമാക്കുകയും ചെയ്തു.

1905 ഏപ്രിൽ എട്ടാം തീയതി ഇംഗ്ലണ്ടിലെ വെസ്റ്റ് സക്സസിലാണ് ഹെലൻ ജനിച്ചത്. പിതാവ് സാമുവൽ ഫെന്നൽ ഒരു കസ്റ്റംസ് ഉദ്യോഗസ്ഥനായിരുന്നു. 1927 ൽ ലണ്ടനിലെ കിങ്സ് കോളേജിൽ നിന്നും ഹെലൻ ബിരുദം കരസ്ഥമാക്കി. ബ്രിട്ടീഷ് ഇന്ത്യയിലെ ഹൈദരാബാദിലുള്ള ഒരു സ്കൂളിൽ ഹെലൻ മൂന്നുകൊല്ലക്കാലം അധ്യാപികയായി ജോലിചെയ്തിരുന്നു. 1930 ൽ ഹെലൻ ദക്ഷിണാഫ്രിക്കയിലേക്കു യാത്രയായി. 1931 ൽ ദക്ഷിണാഫ്രിക്കയിൽ വെച്ച് ഹെലൻ ഒരു ദന്തഡോക്ടറായ ബില്ലി ജോസഫിനെ വിവാഹം കഴിച്ചു. 1939 ൽ രണ്ടാം ലോക മഹായുദ്ധകാലത്ത് ഹെലൻ വുമൺസ് ഓക്സിലറി എയർഫോഴ്സിൽ ഇൻഫർമേഷൻ, വെൽഫെയർ ഓഫീസറായി ജോലി ചെയ്തിരുന്നു. വിവാഹമോചനത്തിനുശേഷം, കറുത്ത വർഗ്ഗക്കാർക്കുള്ള ഒരു കമ്യൂണിറ്റി സെന്ററിൽ ഹെലൻ സേവനം ആരംഭിച്ചു.
ഇംഗ്ലീഷുകാരുടെ നേതൃത്വത്തിൽ വർണ്ണവിവേചനത്തിനെതിരേ പ്രവർത്തിച്ച ഒരു സംഘടനയായിരുന്ന സൗത്ത് ആഫ്രിക്കൻ കോൺഗ്രസ്സ് ഓഫ് ഡെമോക്രാറ്റ്സിന്റെ സ്ഥാപകാംഗമായിരുന്നു ഹെലൻ. ആഫ്രിക്കൻ നാഷണൽ കോൺഗ്രസ്സുമായി വളരെ അടുത്തു പ്രവർത്തിച്ചിരുന്ന തീവ്ര ഇടതുപക്ഷ സംഘടനയായിരുന്നു സൗത്ത് ആഫ്രിക്കൻ കോൺഗ്രസ്സ് ഓഫ് ഡെമോക്രാറ്റ്സ്. ദക്ഷിണാഫ്രിക്കയിലെ സ്ത്രീകളുടെ ഉന്നമനത്തിനായി ഫെഡറേഷൻ ഓഫ് സൗത്ത് ആഫ്രിക്കൻ വുമൺ എന്നൊരു സംഘടന ഹെലന്റെ നേതൃത്വത്തിൽ ആരംഭിച്ചു. ദക്ഷിണാഫ്രിക്കയിൽ നിലനിന്നിരുന്ന പാസ് ലോ നിയമത്തിനെതിരേ 1956 ഓഗസ്റ്റ് 9 ന് ഹെലന്റെ നേതൃത്വത്തിൽ ഏതാണ്ട് ഇരുപതിനായിരത്തോളം വരുന്ന വനിതകൾ പ്രിട്ടോറിയയിലെ യൂണിയൻ ബിൽഡിങ്ങിലേക്കു മാർച്ചു നടത്തി. ഈ ദിവസമാണ് ദക്ഷിണാഫ്രിക്കയിൽ ഇന്നും വനിതാ ദിനമായി ആചരിക്കുന്നത്.

രാജ്യദ്രോഹക്കുറ്റം ആരോപിച്ച് കുപ്രസിദ്ധമായ ട്രീസൺ വിചാരണയിലൂടെ ഹെലൻ കുറ്റക്കാരിയെന്നു കോടതി കണ്ടെത്തി. 1962 ൽ കോടതി ഹെലനെ വീട്ടുതടങ്കലിനു വിധിച്ചു. സബോട്ടേജ് നിയമം വന്നതിനുശേഷം ആദ്യമായി വീട്ടുതടങ്കലിനു വിധേയമാകുന്ന വ്യക്തികൂടിയാണ് ഹെലൻ. ഒന്നിൽ കൂടുതൽ തവണ ഹെലനു നേരെ വധശ്രമങ്ങളുണ്ടായി.


</doc>
<doc id="333667" url="https://ml.wikipedia.org/wiki?curid=333667" title="പ്ലവെർ">
പ്ലവെർ

കാറഡ്രായിഡൈ (Charadriinae) ഉപകുടുംബത്തില്പെട്ട ഒരു കൂട്ടം നീർപക്ഷികളാണ് പ്ലവെർ. ധ്രുവപ്രദേശങ്ങളിലൊഴികെ ലോകമെങ്ങും കാണപ്പെടുന്നു. കടൽപക്ഷിയായ കിൽഡീർ (Charadrius vociferus) ഒരു പ്ലവെർ പക്ഷിയാണ്.









</doc>
<doc id="333672" url="https://ml.wikipedia.org/wiki?curid=333672" title="ഹനാൻ അൽ ഹുറൂബ്">
ഹനാൻ അൽ ഹുറൂബ്

അധ്യാപകരുടെ ഓസ്കാർ അവാർഡ് എന്ന പേരിലറിയപ്പെടുന്ന ആഗോള അധ്യാപക അവാർഡ് നേടിയ ഫലസ്തീനിലെ അധ്യാപികയാണ് ഹനാൻ അൽ ഹുറൂബ്. വർക്കി ഫൗണ്ടേഷൻ എർപ്പെടുത്തുന്ന ലോകത്തിലെ മികച്ച അധ്യാപക അവാർഡ് നേടുന്ന രണ്ടാമത്തെ വനിതയാണ് ഹനാൻ.. 2016 മാർച്ചിൽ പ്രഖ്യാപിക്കുകുയം വിതരണം ചെയ്യുകയും ചെയ്ത അവാർഡ് ഹനാനിനാണ് ലഭിച്ചത്.ഫലസ്തീനിലെ അഭയാർഥി ക്യാമ്പുകളിൽ ജീവിക്കുന്ന കുട്ടികളിൽ വിദ്യാഭ്യാസ പ്രവർത്തനം നടത്തിയതാണ് ഇവരെ മികച്ച അധ്യാപികയായി തിരഞ്ഞെടുക്കാനുള്ള കാരണം. മാർപ്പയായ പോപ് ഫ്രാൻസിസ് ആണ് വിജയിയെ പ്രഖ്യാപിച്ചത്. അമേരിക്കയിലെ നാൻസി അത് വെൽ ആണ് ഈ അവാർഡ് നേടുന്ന ആദ്യ അധ്യാപിക.

പാലസ്തീൻ അഭയാർഥി ക്യാമ്പിലായിരുന്നു ഹനാനിന്റെയും കുട്ടിക്കാലം. അവരുടെ കുട്ടികളും ഒരിക്കൽ വെടിവെപ്പിന്റെ ആഘാതത്തിന് ദൃക്സാക്ഷിയായി. ഈ സംഭവമാണ് വിദ്യാഭ്യാസ പ്രവർത്തനങ്ങൾക്ക് ഹനാനെ മുന്നിട്ടിറക്കാൻ പ്രേരിപ്പിച്ചത്. അക്രമമരുത് എന്ന മുദ്രാവാക്യത്തിൽ ഫലസ്തീനിലെ അഭയാർഥി കുട്ടികളെ അവർ വിദ്യാഭ്യാസത്തിലൂടെ വളരെ നല്ല ഗുണാത്മക സ്വഭാവമുള്ള കുട്ടികളാക്കി മാറ്റാൻ ശ്രമിച്ചു എന്നതാണ് ഇവരുടെ പ്രധാന സംഭാവന.ഇതെ കുറിച്ച് തന്റെ "വീ പ്ലേ ആൻറ് ലേൺ" എന്ന പുസ്തകത്തിൽ വിശദമായി എഴുതിയിട്ടുണ്ട്.



</doc>
<doc id="333678" url="https://ml.wikipedia.org/wiki?curid=333678" title="മാർത്താണ്ഡ സൂര്യക്ഷേത്രം">
മാർത്താണ്ഡ സൂര്യക്ഷേത്രം

ക്രിസ്തുവിനു ശേഷം എട്ടാം ശതകത്തിൽ നിർമ്മിച്ച ഒരു ക്ഷേത്രമാണ് മാർത്താണ്ഡ സൂര്യക്ഷേത്രം (Martand Sun Temple). ഇപ്പോൾ നശിപ്പിക്കപ്പെട്ടിരിക്കുന്ന ഈ ക്ഷേത്രം ജമ്മു കാശ്മീരിലെ അനന്തനാഗിൽ നിന്നും അഞ്ചുമൈൽ അകലെ സ്ഥിതിചെയ്യുന്നു.

കാർക്കോട രാജവംശത്തിലെ മൂന്നാമത്തെ രാജാവായിരുന്ന ലളിതാദിത്യ മുക്തപിഡയാണ് എട്ടാം നൂറ്റാണ്ടിൽ ഈ ക്ഷേത്രം പണികഴിപ്പിച്ചത്. 725 -756 കാലത്താണ് ഇതിന്റെ നിർമ്മാണം നടന്നതെന്നു കരുതപ്പെടുന്നു. ചിലരുടെ അഭിപ്രായത്തിൽ ഇതിന്റെ പണി തുടങ്ങിയത് രണാദിത്യയാണ്.

മുസ്ലീം ഭരണാധികാരിയായിരുന്ന സിക്കന്തർ ബട്ഷിക്കാന്റെ ആജ്ഞ പ്രകാരം പതിനഞ്ചാം നൂറ്റാണ്ടിന്റെ ആദ്യം ഈ ക്ഷേത്രം പൂർണ്ണമായും നശിപ്പിക്കപ്പെട്ടു, ആ തകർക്കൽ ഒരു വർഷം നീണ്ടുനിന്നുവത്രേ.

കാശ്മീർ താഴ്‌വര മുഴുവൻ കാണാവുന്ന തരത്തിൽ ഒരു നിരപ്പാരന്ന പീഠഭൂമിയിലാണ് ക്ഷേത്രം നിർമ്മിച്ചിരിക്കുന്നത്. നാശാവശിഷ്ടങ്ങളിൽ നിന്നും ഉൽഖനനം നടത്തിയതിൽ നിന്നും ലഭിച്ച തെളിവുകളിൽനിന്നും ഈ ക്ഷേത്രം കാശ്മീർ വാസ്തുവിദ്യയുടെ ഒന്നാന്തരം ഉദാഹരണമാണെന്നു മനസ്സിലാക്കാം. ഇതിന്റെ നിർമ്മാണത്തിൽ ഗാന്ധാര, ഗുപ്ത, ചൈനീസ്, റോമൻ, ബൈസാന്റീൻ, ഗ്രീക്ക് വാസ്തുവിദ്യകളുടെ ചേർച്ചകൾ കാണാവുന്നതാണ്.

നേരത്തെ ഉണ്ടായിർന്ന ഒരു ചെറിയ ക്ഷേത്രത്തിനു ചുറ്റുമായി 84 ചെറു ക്ഷേത്രങ്ങളും തൂണുകൾ ഉള്ള മുറ്റവും ആകെ 220 അടി നീളവും 142 അടി വീതിയുമുള്ള രൂപത്തിൽ ആയിരുന്നു മാർത്താണ്ഡ സൂര്യക്ഷേത്രം. ക്ഷേത്രത്തിന്റെ വലിപ്പത്തിനു കൃത്യമായ അനുപാതത്തിലുള്ള നടുമുറ്റവും ചുറ്റമ്പലവുമെല്ലാം കാശ്മീരിലെ ഈ മാതൃകയിലുള്ള ഏറ്റവും വലിയ ക്ഷേത്രമാക്കി ഇതിനെ മാറ്റി. ഹൈന്ദവ ക്ഷേത്രനിർമ്മാണരീതിയുടെ മാതൃകയിൽ പടിഞ്ഞാറുഭാഗത്തുള്ള മുഖ്യകവാടം ക്ഷേത്രത്തിന്റെ അതേ വീതിയിൽ ആയിരുന്നു. വളരെ വിശദമായ രീതിയിൽ ചിത്രീകരിച്ചിരുന്ന ദേവരൂപങ്ങൾ ഈ കവാടത്തെത്തന്നെ ക്ഷേത്രത്തിന്റെ ഗാംഭീര്യം മനസ്സിലാക്കാൻ ഉതകുന്നതാക്കി മാറ്റി. മധ്യഭാഗത്ത് ഉണ്ടായിരുന്ന മുഖ്യക്ഷേത്രത്തിന്റെ മേൽക്കൂര കാശ്മീരിലെ മറ്റു ക്ഷേത്രങ്ങളിൽ കാണുന്ന പോലെ പിരമിഡിന്റെ ആകൃതിയിൽ തന്നെയായിരുന്നു എന്നു കരുതുന്നു. പ്രധാനക്ഷേത്രത്തിന്റെ ഉള്ളിൽ സൂര്യദേവനുപുറമേ മറ്റു ദേവന്മാരായ വിഷ്ണു, ഗംഗ, യമുന എന്നിവരെയും ചിത്രീകരിച്ചിരുന്നു

ഇന്ത്യൻ സർക്കാർ ഈ ക്ഷേത്രത്തെ ധാരാളം സൗകര്യങ്ങളുള്ള ഒരു പ്രമുഖ ടൂറിസ്റ്റ് കേന്ദ്രമാക്കി മാറ്റിക്കൊണ്ടിരിക്കുന്നു. 

ആർക്കിയോളജിക്കൽ സർവേ ഓഫ് ഇന്ത്യ ഈ ക്ഷേത്രത്തെ ദേശീയ പ്രാധാന്യമുള്ള കേന്ദ്രമാക്കി പ്രഖ്യാപിച്ചു സംരക്ഷിച്ചുവരുന്നുണ്ട്.



</doc>
<doc id="333687" url="https://ml.wikipedia.org/wiki?curid=333687" title="സെൻറ് ജോസഫ്സ് കോളേജ്, ഇരിങ്ങാലക്കുട">
സെൻറ് ജോസഫ്സ് കോളേജ്, ഇരിങ്ങാലക്കുട

കേരളത്തിലെ തൃശ്ശൂർ ജില്ലയിലെ ഇരിങ്ങാലക്കുടയിൽ പ്രവർത്തിക്കുന്ന,പെൺകുട്ടികൾക്ക് മാത്രമയിട്ടുള്ള കോളേജാണ് സെൻറ് ജോസഫ്സ് കോളേജ്, ഇരിങ്ങാലക്കുട. 1964ൽ‌ ആരംഭിച്ച ഈ കോളേജ് കോഴിക്കോട് സർവകലാശാലയുടെ കീഴിൽ പ്രവർത്തിക്കുന്നു.സെൻറ് ജോസഫ്സ് കോളേജിൽ 15 യുജി കോഴ്സുകളും 12 പിജി കോഴ്സുകളും ഉണ്ട്, കൂടാതെ 5 പിഎച്ച്.ടി പ്രോഗ്രാംസും ഉണ്ട്.


</doc>
<doc id="333688" url="https://ml.wikipedia.org/wiki?curid=333688" title="അനുരാധ റോയ്">
അനുരാധ റോയ്

ഒരു ഇന്ത്യൻ ഇംഗ്ലീഷ് നോവലെഴുത്തുകാരിയും പത്രപ്രവർത്തകയും എഡിറ്ററുമാണ് അനുരാധ റോയ് (ജനനം:1967). ഇന്ത്യയിലെ സ്ത്രീകൾക്കും കുട്ടികൾക്കും നേരിടേണ്ടിവരുന്ന അതിക്രമങ്ങളും ദുരന്തങ്ങളും വരച്ചുകാട്ടുന്നവയാണ് ഇവരുടെ കൃതികൾ. സമൂഹത്തിന്റെ കപടനാട്യങ്ങളും ബന്ധങ്ങളിൽ വെച്ചുപുലർത്തുന്ന സങ്കീർണതകളും വിശകലനം ചെയ്യുന്ന കൃതികൾ ഏറെ നിരൂപകശ്രദ്ധ നേടിയവയാണ്‌. "ആൻ അറ്റ്‌ലസ് ഓഫ് ഇംപോസിബിൾ ലോംഗിംഗ്" (2008), "ദ ഫോൾഡഡ് എർത്ത്" (2011), "സ്ലീപ്പിങ് ഓൺ ജ്യൂപിറ്റർ" (2015) എന്നിവയാണ് ശ്രദ്ധേയമായ നോവലുകൾ. "സ്ലീപ്പിങ് ഓൺ ജ്യൂപിറ്ററിന്" 2015-ലെ ദക്ഷിണേഷ്യൻ സാഹിത്യപുരസ്കാരമായ ഡി.എസ്.സി. പ്രൈസ് ലഭിക്കുകയും മാൻ ബുക്കർ പുരസ്കാരത്തിനായി നാമനിർദ്ദേശം ചെയ്യപ്പെടുകയും ചെയ്തു.

അനുരാധ റോയിയുടെ സ്വദേശം കൊൽക്കത്തയാണ്. പഠിച്ചതും വളർന്നതും ഹൈദരാബാദിലാണ്. ഹൈദരാബാദിലേ നാസർ സ്കൂളിലാണ് പ്രാഥമിക വിദ്യാഭ്യാസം പൂർത്തിയാക്കിയത്. കൽക്കട്ട സർവകലാശാലയ്ക്കു കീഴിൽ പ്രവർത്തിച്ചിരുന്ന പ്രസിഡൻസി കോളേജിലും കേംബ്രിഡ്ജ് സർവകലാശാലയിലുമായി ഇംഗ്ലീഷ് സാഹിത്യപഠനം പൂർത്തിയാക്കി. റുകുൻ അദാനിയെ വിവാഹം കഴിച്ചു. ഭർത്താവുമായി ചേർന്ന് 2000-ൽ ആരംഭിച്ച പെർമനന്റ് ബ്ലാക്ക് എന്ന പബ്ലിഷിങ് ഹൗസിന്റെ എഡിറ്ററായും അനുരാധ പ്രവർത്തിച്ചിരുന്നു.

അനുരാധയുടെ ആദ്യ നോവലായ "ആൻ അറ്റ്‌ലസ് ഓഫ് ഇംപോസിബിൾ ലോംഗിംഗ്" പുറത്തിറങ്ങിയത് 2008-ലാണ്. ഏറെ നിരൂപകശ്രദ്ധ നേടിയ നോവൽ പതിനഞ്ചു ഭാഷകളിലേക്ക് വിവർത്തനം ചെയ്യപ്പെട്ടു. നഗരത്തിൽ നിന്നും നാട്ടിലേക്ക് ചേക്കേറിയ അമൂല്യബാബുവിന്റെ ദുരിതാനുഭവങ്ങൾ വിവരിക്കുന്ന ഈ കൃതി നിരവധി പുരസ്കാരങ്ങൾ സ്വന്തമാക്കി. ഈ നോവലിനെ ആധുനിക ഇന്ത്യൻ ഇംഗ്ലീഷ് സാഹിത്യത്തിലെ ഏറ്റവും പ്രധാനപ്പെട്ട അറുപത് പുസ്തകങ്ങളിലൊന്നായി വേൾഡ് ലിറ്ററേച്ചർ ടുഡേ തെരഞ്ഞെടുത്തിരുന്നു. 

അനുരാധയുടെ രണ്ടാമത്തെ നോവലായ "ദ ഫോൾഡഡ് എർത്തും" (2011) നിരൂപകപ്രശംസ നേടിയിരുന്നു. പർവ്വതാരോഹണത്തിൽ മരിച്ചയാളുടെ ഭാര്യ സമൂഹത്തെ നോക്കിക്കാണുന്ന രീതിയിലുള്ള കഥ അവതരിപ്പിച്ച നോവലിന് എക്കൊണോമിക്സ് ക്രോസ് വേഡ് പ്രൈസ് ലഭിച്ചിരുന്നു. ഈ കൃതിയും അനേകം ഭാഷകളിലേക്ക് മൊഴിമാറ്റം ചെയ്യപ്പെട്ടു.

അനുരാധയുടെ മൂന്നാമത്തെ നോവലായ "സ്ലീപ്പിങ് ഓൺ ജ്യൂപിറ്റർ" പുറത്തിറങ്ങിയത് 2015-ലാണ്. കലാപത്തിൽ മാതാപിതാക്കളെയും സഹോദരനെയും നഷ്ടപ്പെട്ട നോമിത എന്ന ഏഴുവയസ്സുകാരിക്ക് നേരിടേണ്ടിവരുന്ന ലൈംഗിക അതിക്രമങ്ങളാണ് നോവലിന്റെ ഇതിവൃത്തം. ഇന്ത്യൻ വനിതകളുടെ നിസ്സഹായാവസ്ഥയും ആൾ ദൈവങ്ങളുടെ കാപട്യവും വരച്ചുകാട്ടുന്ന ഈ നോവൽ ആഗോളതലത്തിൽ ഏറെ ചർച്ച ചെയ്യപ്പെട്ടിരുന്നു. 2015-ലെ ദക്ഷിണേഷ്യൻ സാഹിത്യത്തിനുള്ള ഡി.എസ്.സി. പ്രൈസ് സ്വന്തമാക്കിയ ഈ കൃതി ആ വർഷത്തെ മാൻ ബുക്കർ സമ്മാനത്തിനുള്ള ചുരുക്കപ്പട്ടികയിലും ഇടം നേടിയിരുന്നു.




</doc>
<doc id="333695" url="https://ml.wikipedia.org/wiki?curid=333695" title="പ്രോട്ടിയേസീ">
പ്രോട്ടിയേസീ

സപുഷ്പികളുൾപ്പെടുന്ന ഒരു സസ്യകുടുംബമാണ് പ്രോട്ടിയേസീ (Proteaceae). സാധാരണയായി തെക്കേ അർദ്ധഗോളത്തിന്റെ ഉഷ്ണമിതോഷ്ണ മേഖലകളിലാണ് സാധാരണയായി ഈ സസ്യകുടുംബത്തിലെ അംഗങ്ങളെ കാണുന്നത്.  ഈ സസ്യകുടുംബത്തിൽ 80 ജീനസ്സുകളിലായി ഏകദേശം 1600 സ്പീഷിസുകളും ഉൾപ്പെടുന്നു. ചെടികളും മരങ്ങളും ഉൾപ്പെടുന്ന ഒരു സസ്യകുടുംബമാണ് പ്രോട്ടിയേസീ. ഓസ്ട്രേലിയയിലും തെക്കേ ആഫ്രിക്കയിലും ഈ സസ്യകുടുംബത്തിലെ കൂടുതൽ സ്പീഷിസുകൾ വളരാറുണ്ട്.




</doc>
<doc id="333697" url="https://ml.wikipedia.org/wiki?curid=333697" title="ഭഗവദജ്ജുകം">
ഭഗവദജ്ജുകം

സംസ്കൃതസാഹിത്യങ്ങളിലെ പ്രഹസനം എന്ന വിഭാഗത്തിൽ പെടുത്തുന്ന ഒരു കൃതിയാണ് ഭഗവദജ്ജുകം അഥവാ ഭഗവദജ്ജുകീയം. ഇതിന്റെ രചയിതാവ് ബോധായനകവി ആണെന്നും മഹേന്ദ്രവിക്രമ വർമ്മ ആണെന്നും പണ്ഡിതന്മാർക്കിടയിൽ അഭിപ്രായമുണ്ട്. മഹേന്ദ്രവിക്രമ വർമ്മ രാജാവ് മാമണ്ടൂർ ശാസനത്തിൽ മത്തവിലാസപ്രഹസനത്തേയും ഭഗവദജ്ജുകം പ്രഹസനത്തേയും പരമാർശിച്ചു കാണുന്നുണ്ട്. എന്നാൽ മത്തവിലാസത്തിൽ രചയിതാവിന്റെ പേരായി മഹേന്ദ്രവിക്രമ വർമ്മനെ സൂചിപ്പിച്ചിട്ടുണ്ട്. ഭഗവദജ്ജുകത്തിൽ എവിടേയും രചയിതാവിന്റെ പേരില്ല. അതിനാൽ തന്നെ രചയിതാവാരെന്ന കാര്യത്തിൽ പണ്ഡിതലോകത്ത് തർക്കം ഉണ്ട്. ചിലർ മത്തവിലാസവും ഭഗവദജ്ജുകവും മഹേന്ദ്രവിക്രമ വർമ്മൻ എഴുതിയതാണെന്ന് പറയുന്നുണ്ടെങ്കിലും പരക്കെ വിശ്വസിക്കുന്നത് ബോധായനകവിയുടേതാണ് ഭഗവദജ്ജുകം എന്നാണ്. എന്നാൽ ബോധായനന്മാർ അനവധി ഉണ്ടായിരുന്നതിൽ ആരാണെന്ന് കൃത്യമായി അറിയില്ല. 

മഠത്തിൽ നാരായണൻ നമ്പൂതിരി എന്ന പണ്ഡിതൻ ഭഗവദജ്ജുകത്തിനു ദിങ്ങ്മാത്രദർശിനി എന്ന പേരിൽ വ്യാഖ്യാനം രചിച്ചിട്ടുള്ളതായി ഉള്ളൂരിന്റെ കേരളസാഹിത്യചരിത്രത്തിൽ പറയുന്നുണ്ട്.

നാരായണീയമെഴുതിയ മേൽപ്പത്തൂർ നാരായണഭട്ടതിരിയുടെ പ്രഥമശിഷ്യനായിരുന്നു മഠത്തിൽ നാരായണൻ നമ്പൂതിരി എന്നും ഉള്ളൂർ സമർത്ഥിയ്ക്കുന്നു. ദിങ്ങ്മാത്രദർശിനിയിൽ 
ʻʻബോധായനകവിരചിതേ വിഖ്യാതേ ഭഗവദജ്ജു കാഭിഹിതേ
അഭിനേയേതിഗഭീരേ വിശദാനധുനാ കരോമി ഗുഢാർത്ഥാൻˮ
എന്ന് പറയുന്നത് ബോധായനകവിയാണ് ഭഗവദജ്ജുകീയം(ഭഗവദജ്ജുകം എന്നും പറയാറുണ്ട്) കർത്താവ് എന്ന് തന്നെ ആണ്. അദ്ദേഹത്തിന്റെ അഭിപ്രായത്തിൽ ഈ കൃതി നിരവധി അന്തരാർത്ഥമുള്ള രൂപകസ്വഭാവം (അലിഗറി) ഉള്ളതാണെന്നാണ്. അദ്ദേഹം പറയുന്നു:

യോഗേന്ദ്രനും ശിഷ്യനം പരമാത്മാവും ജീവാത്മാവും, അജ്ജുക(വസന്തസേന) സുഷുമ്ന നാഡി അവളുടെ രണ്ട് തോഴിമാർ, ഇദ & പിംഗള നാഡികൾ, അവളുടെ അമ്മ അവിദ്യ, അവളുടെ കാമുകൻ രാമിലികൻ മോഹം, രണ്ട് വൈദ്യന്മാർ സങ്കൽപ്പവും വികൽപ്പവും യമഭടൻ സമയത്തിനേയും സൂചിപ്പിക്കുന്നു.

ഏകദേശം ഒന്നാം നൂറ്റാണ്ടിന്റെ തുടക്കത്തിൽ ആയിരിക്കാം ഇത് രചിയ്ക്കപ്പെട്ടത് എന്ന് വിശ്വസിക്കപ്പെടുന്നു. (മഹേന്ദ്രവിക്രമ വർമ്മയുടെ ജീവിത കാലം ക്രിസ്തുവർഷം 600-630 ആണെന്ന് ഓർക്കുക)

ബുദ്ധവിശ്വാസികളെ കളിയാക്കിക്കൊണ്ട് എഴുതിയ ഒരു പ്രഹസനമാണിതെന്ന് കരുതുന്നു. മുഖ്യകഥാപാത്രങ്ങൾ പരിവ്രാജകൻ (സംന്യാസി, ഇവിടെ ഭഗവാൻ) അദ്ദേഹത്തിന്റെ ശിഷ്യൻ ശാണ്ഡില്യൻ പിന്നെ ഒരു ഗണിക (അജ്ജുക) എന്നിവരാണ്. കൂടാതെ ഒരു വൈദ്യൻ, യമകിങ്കരൻ വസന്തസേനയുടെ തോഴിമാരായ പരഭൃതിക, മധുകരിക, വസന്തസേനയുടെ അമ്മ എന്നിവരും ഉണ്ട്.

പ്രഹസനം തുടങ്ങുന്നത് പരിവ്രാജകനും ശിഷ്യൻ ശാണ്ഡില്യനും തമ്മിൽ ഹിന്ദുധർമ്മത്തെ കുറിച്ചുള്ള ചർച്ചയിലൂടെ ആണ്. ശാണ്ഡില്യൻ ബുദ്ധവിശ്വാസം വെടിഞ്ഞ് ഹിന്ദുവിശ്വാസിയായി തീർന്ന ഒരാളാണ്. ശിഷ്യൻ ശാണ്ഡില്യനു പ്രധാനം മൂന്നുനേരവും ആഹാരം കിട്ടുക, ഉടുക്കുക, ഉറങ്ങുക എന്നത് മാത്രമാണ്. ബുദ്ധവിഹാരത്തിൽ ചെന്നപ്പോഴാണ് അവിടെ ഒരുനേരമേ ആഹാരമുള്ളൂ എന്ന് മനസ്സിലായത്. അതോടെ അവിടം വിട്ടു. ശേഷം പരിവ്രാജകന്റെ ഒപ്പം കൂടി. പരിവ്രാജകൻ പഠിപ്പിക്കുന്നതൊന്നും ശാണ്ഡില്യനു വിശ്വാസമില്ല. ധാരാളം തർക്കിക്കുന്നുമുണ്ട്. ഭക്ഷണമാണ് ശാണ്ഡില്യനു പ്രധാനം എന്ന് തുറന്നടിയ്ക്കുന്നുമുണ്ട്. പരിവ്രാജകനുമായി ഇങ്ങനെ ചർച്ച പുരോഗമിയ്ക്കുന്നതിനിടയിൽ അവർ വിശ്രമിയ്ക്കുന്ന ഉദ്യാനത്തിൽ അജ്ജുക(=ഗണിക)യായ വസന്തസേനയും തോഴിമാരും, വസന്തസേനയുടെ കാമുകനെ കാത്തിരിക്കുന്നുണ്ടായിരുന്നു. ആ സമയം തന്നെ യമന്റെ ആജ്ഞയാൽ ഒരു യമഭടൻ വസന്തസേനയുടെ ആത്മാവിനെ കൊണ്ട് പോകാനായും എത്തിയിരുന്നു. വസന്തസേന ഉദ്യാനത്തിലെ പൂ പറിയ്ക്കുന്നതിനിടയിൽ പാമ്പ് (യമകിങ്കരൻ) കടിച്ച് മരിയ്ക്കുന്നു. 

പാമ്പ് കടിയേറ്റ് മരിച്ച അജ്ജുകയ്ക്ക് സമീപം വന്ന് ശിഷ്യനായ ശാണ്ഡില്യൻ കരയുന്നു. കരയരുത് എന്ന് വിലക്കുന്ന ഗുരു പരിവ്രാജകനെ ധാരാളം അധിക്ഷേപിക്കുന്നു. ഇതിനിടയിൽ പാമ്പുകടിയേറ്റവളെ എങ്ങനെ ചികിത്സിക്കാമെന്ന് ശാണ്ഡില്യൻ പരിവ്രാജകനോട് ചോദിക്കുന്നു. പരിവ്രാജകൻ ശിഷ്യനെ വിശ്വസിപ്പിക്കാനും പഠിപ്പിക്കാനുമായി യോഗവിദ്യയുടെ സഹായത്താൽ സ്വന്തം ആത്മാവിനെ പാമ്പുകടിയേറ്റ ഗണികയുടെ ശരീരത്തിൽ പ്രവേശിപ്പിക്കുന്നു. ഇങ്ങനെ പരകായപ്രവേശം നടത്തിയ പരിവ്രാജകനും ഗണികയും അന്യോന്യം മാറിയ രീതിയിൽ സംസാരിക്കുന്നു. എന്നാൽ ശരീരങ്ങൾക്ക് മാറ്റവുമില്ല. അതുകണ്ട് എല്ലാവരും പരിഭ്രമിയ്ക്കുന്നു. 

അൽപ്പം കഴിഞ്ഞ് ഗണികയുടെ ആത്മാവുമായി പോയ യമകിങ്കരൻ തിരിച്ചെത്തുന്നു. വസന്തസേനയുടെ ആത്മവ് കൊണ്ടുവരാൻ പറഞ്ഞു യമൻ; പക്ഷേ കിങ്കരൻ കൊണ്ടുവന്ന വസന്തസേനയല്ല യമൻ ഉദ്ദേശിച്ച വസന്തസേന. കിങ്കരനു ആളുമാറിപ്പോയി. യമകിങ്കരൻ തിരിച്ചെത്തിയപ്പോഴേക്കും പരകായപ്രവേശവും നടന്നു. അവിടേയും ആശയക്കുഴപ്പം. അവസാനം യമകിങ്കരൻ പരിവ്രാജകന്റെ ആത്മാവിരിക്കുന്ന ഗണികയുടെ ശരീരം ചെന്ന് ഗണികയുടെ അസ്സൽ ആത്മാവിനെ നിക്ഷേപിക്കാനുള്ള ശരീരം തിരിച്ച് തരാൻ അപേക്ഷിക്കുകയും പരിവ്രാജകന്റെ ആത്മാവ് തിരിച്ച് പരിവ്രാജകന്റെ ശരീരത്തിലേക്ക് തന്നെ പ്രവേശിക്കുകയും ആശയക്കുഴപ്പങ്ങൾ എല്ലാം തീരുകയും ചെയ്യുന്നതാണ് ഭഗവദജ്ജുകം അഥവാ ഭഗവദജ്ജുകീയം എന്ന പ്രഹസനത്തിന്റെ രത്നച്ചുരുക്കം. 

ബോധായനന്റെ ഭഗവദജ്ജുകം എന്ന പ്രഹസനം പണ്ട് മുപ്പത്തിയഞ്ച് ദിവസം കൊണ്ടായിരുന്നുവത്രെ കൂടിയാട്ടത്തിൽ അഭിനയിച്ച് തീർത്തിരുന്നത്. കുലശേഖരനു ശേഷമുള്ള നൂറ്റാണ്ടിൽ പ്രഹസനം മൂന്നുദിവസം ആയി ചുരുക്കി. പക്ഷേ 1976ൽ പൈങ്കുളം രാമ ചാക്യാർ അത് വിദൂഷകന്റെ നിർവഹണം കുറച്ച് പിന്നേയും ചുരുക്കി ഇന്നു കാണുന്ന രീതിയിൽ മൂന്ന് നാലുമണിക്കൂറിനുള്ളിൽ ഒതുക്കി. “അകപ്പൊരുൾ” പറയുന്നത് ഉൾപ്പെടുത്തുമ്പോഴായിരിക്കും മുപ്പത്തിയഞ്ച് ദിവസമൊക്കെ കൂടിയാട്ടം നീളുക. ഇത്തരം അവതരണരീതി ഇന്ന് ആരും കണ്ടിരിക്കാൻ സാദ്ധ്യതയില്ല. അതിനാൽ ആണ് പൈങ്കുളം രാമചാക്യാർ ഭഗവദജ്ജുകത്തിനെ ചുരുക്കി മൂന്നുനാലുമണിക്കൂർ ഉള്ള തികച്ചും പ്രഹസനരീതിയിൽ തന്നെ കൂടിയാട്ടത്തിൽ അവതരിപ്പിച്ചത്. സംന്യാസിയും ശിഷ്യനുമായുള്ള ആദ്യഭാഗത്തിൽ ദീർഘമായ ആശയസംവാദം(അകപ്പൊരുൾ) ഒക്കെ ഒഴിവാക്കിയാണ് ഇത് ചുരുക്കിയത്. ശിഷ്യനായ ശാണ്ഡില്യൻ ഉടനീളം ഈ കൂടിയാട്ടത്തിൽ നിറഞ്ഞ് നിൽക്കുന്നു. ധാരാളം മലയാളഭാഷാശ്ലോകങ്ങൾ ഉൾപ്പെടുത്തിയാണ് അദ്ദേഹത്തിന്റെ സംഭാഷണം. ഈ ശ്ലോകങ്ങൾ എല്ലാം അന്തരിച്ച ഗുരു പൈങ്കുളം രാമചാക്യാർ എഴുതിയതാണ് എന്ന് അദ്ദേഹത്തിന്റെ ശിഷ്യനും മരുമകനുമായ കലാമണ്ഡലം രാമ ചാക്യാർ പറയുന്നു. അജ്ജുകയും തോഴിയുമായി ഉദ്യാനവർണ്ണന നടത്തുന്ന രംഗവും ഇതിലുണ്ട്. അതുകഴിഞ്ഞ് അവർ അശോകമരത്തണലിൽ ഇരിക്കുമ്പോൾ സംന്യാസിയും ശിഷ്യനും തൊട്ടപ്പുറത്ത് അരങ്ങത്ത് വശത്ത് ഒരുഭാഗത്ത്, ഉദ്യാനത്തിൽ എന്നപോലെ വന്നിരിക്കുന്നു. യമപുരുഷൻ കറുത്ത താടിവേഷമായാണ് കൂടിയാട്ടത്തിൽ. സംന്യാസിയാകട്ടെ ആകെ കാവി വേഷവും. പാമ്പ് കടിയേറ്റ് മരിച്ച് പരകായപ്രവേശം നടത്തിയാൽ പിന്നെ സംന്യാസി പ്രാകൃതത്തിലും അജ്ജുക സംസ്കൃതത്തിലും സംസാരിയ്ക്കുന്നത് വഴി പരകായപ്രവേശം നടന്നു എന്ന് സദസ്സിനെ ബോധ്യപ്പെടുത്തുന്നു. മത്തവിലാസത്തിൽ എന്ന പോലെ ഇതിൽ നിർവഹണമായിട്ടൊന്നും ഇല്ല. പ്രഹസനസ്വഭാവം തികച്ചും നിലനിർത്തിക്കൊണ്ട് തന്നെയാണ് ഇത് കൂടിയാട്ടത്തിലും അവതരിപ്പിച്ച് കാണുന്നത്. ആദ്യത്തെ കൂടിയാട്ടസ്വഭാവമനുസരിച്ചുള്ള ചടങ്ങുകൾക്ക് ശേഷം നേരിട്ട് പ്രഹസനം തുടങ്ങുകയാണ്. വൈദ്യരും ഇതിൽ മലയാളംസംസാരിയ്ക്കുന്നുണ്ട്. അതിനാൽ രണ്ട് കഥാപാത്രങ്ങൾ ഒരേസമയം മലയാളത്തിൽ സംസാരിയ്ക്കുന്ന അപൂർവരംഗങ്ങൾ ഈ പ്രഹസനത്തിൽ ഉണ്ട്. കൂടാതെ അരങ്ങ് നിറഞ്ഞ് കഥാപാത്രങ്ങൾ ഉള്ളതിനാൽ ഇക്കാലത്ത് ഏറ്റവും അധികം അരങ്ങേറിയ ഒരു കൂടിയാട്ടം ആയി മാറി ഭഗവദജ്ജുകം എന്ന് കലാമണ്ഡലം രാമചാക്യാർ അനുസ്മരിയ്ക്കുന്നു. കൂടിയാട്ടത്തിൽ അഭിനേത്രികളുടെ എണ്ണം കുറയ്ക്കാനായി പരഭൃതികയായും മധുകരികയായും ഒരാൾ തന്നെയാണ് വേഷമിടുന്നത്. ഉദ്യാനവർണ്ണന സമയത്ത് ഒരു തോഴിമാത്രമേ വസന്തസേനയുടെ കൂടെ ഉണ്ടാകൂ. 

കൂടിയാട്ടത്തിൽ പരിവ്രാജകൻ കാഷായവസ്ത്രധാരിയാണ്. സംസ്കൃതത്തിൽ മാത്രം സംഭാഷണം. എന്നാൽ വിദൂഷകനായ ശിഷ്യൻ ശാണ്ഡില്യൻ ഒരു സാദാബ്രാഹ്മണവേഷം. പക്ഷേ നരച്ച താടി മീശയും. വിദൂഷകൻ മലയാളത്തിൽ പറയും. പരിവ്രാജകൻ പറയുന്ന സംസ്കൃതഭാഷണം മലയാളത്തിലാക്കി പറയുകയും അതിനു വേണ്ട മറുപടി മലയാളത്തിൽ പറയുകയും ചെയ്യും.

ദേഹോരോഗധിർ… എന്ന് തുടങ്ങുന്ന ശ്ലോകം മുൻപ് അവതരിപ്പിച്ചിരുന്നു പൈങ്കുളം രാമച്ചാക്യാർ. പിന്നീട് വീണ്ടും ആ ശ്ലോകം അഭിനയിക്കാതെ വെട്ടിക്കുറച്ച് ശ്ലോകം ഇല്ലാതെ ശാണ്ഡില്യൻ പ്രവേശിച്ച്, ശാണ്ഡില്യനുമായുള്ള സ്വാമിയാരുടെ തുടക്കത്തിലുള്ള സംഭാഷണങ്ങൾ ഒക്കെ വെട്ടിക്കുറച്ച് അവർ ഉദ്യാനത്തിൽ പ്രവേശിക്കുന്ന ഭാഗം മുതൽ തുടങ്ങുന്നു. പരിവ്രാജകനും ശാണ്ഡില്യനും ഉദ്യാനത്തിലേക്ക് പ്രവേശിച്ചാൽ, രംഗം മാറി അജ്ജുകയുടേയും തോഴിയുടേയും ഉദ്യാനവർണ്ണന തുടങ്ങും.

ശാണ്ഡില്ല്യന് പുറപ്പാടുണ്ട്.ഭോ പ്രഥമമേവാഹം എന്നതുമുതൽക്ക്.
2013ൽ ഇരിങ്ങാലക്കുട അമ്മന്നൂർ ഗുരുകുലത്തിലെ കലാകാരന്മാർ ചേർന്ന് ഈ കൂടിയാട്ടം മുൻപ് ചെയ്തുവെച്ചവയിൽ നിന്നും ചില പ്രധാനമാറ്റങ്ങൾ വരുത്തി പുനരവതരണം ചെയ്യുകയുണ്ടായി. ശാണ്ഡില്യന്റെ ഭാഷാശ്ളോകങ്ങൾ പൂർണ്ണമായും പുതുതായി ശ്രീമതി ഭദ്ര രജനീഷ് എഴുതിയാണ് രംഗത്തവതരിപ്പിച്ചത്. അജ്ജുകയും പരഭൃതികയും ചേർന്ന ഉദ്യാനവർണ്ണനയിലെ നൃത്തം പുതിയ താളത്തിൽ അവതരിപ്പിച്ചു. നൃത്തം കുണ്ടനാച്ചി എന്ന താളത്തിനോട് സാമ്യതയുള്ള ഒരു താളം ത്രിപുടയിൽ നിറച്ചാണ് ചെയ്തത്. ഈ താളാവിന്യാസം ഒന്നുകൂടെ സംശോധനം ചെയ്യണമെന്ന് ചിലർ അഭിപ്രായപ്പെട്ടിരുന്നു. ഭാഷാശ്ളോകങ്ങൾ ഡോ. ഇ. എൻ നാരായണൻ, പൂന്തോട്ടം ചന്ദ്രമോഹൻ മാഷ് എന്നിർ സംശോധനം ചെയ്താണ് ചിട്ടപ്പെടുത്തിയത്.


Bhagavad-Ajjukam
Edited and Translated by Michael Lockwood and A. Vishnu Bhat
Fourth, revised edition of Bhagavadajjuka and Mattaviläsa-Prahasana:


</doc>
<doc id="333700" url="https://ml.wikipedia.org/wiki?curid=333700" title="നാദിയ കൊമനേച്ചി">
നാദിയ കൊമനേച്ചി

1976 ലെ മോന്ട്രീൽ ഒളിമ്പിക്സിൽ മൂന്നു സ്വർണം നേടുകയും ആദ്യമായി ഒരു ജിംനാസ്റ്റിക്സ് മത്സരത്തിൽ തികഞ്ഞ മാർക്കായ 10 നേടുകയും ചെയ്ത റോമാനിയൻ ജിംനാസ്റ്റ് ആണ് നാദിയ എലീന കൊമനേച്ചി (ജനനം 1961 നവംബർ 12). 1980ൽ മോസ്കോവിൽ വച്ചു നടന്ന ഒളിമ്പിക്സിലും രണ്ടു സ്വർണം നേടുകയുണ്ടായി. അവരെ ലോകത്തിലെ ഏറ്റവും അറിയപ്പെടുന്ന ജിംനാസ്റ്റുകളിൽ ഒന്നായി കണക്കാക്കുന്നു. ലോറെസ് ലോക സ്പോർട്സ് അക്കാദമി നൂറ്റാണ്ടിന്റെ കായികതാരങ്ങളിൽ ഒരാളായി 2000ൽ അവരെ തിരഞ്ഞെടുക്കുകയും ഉണ്ടായി.

ഝെയോർഝെയുടെയും സ്റ്റെഫാനിയ-അലെക്സാഡ്രിന കൊമനേച്ചിയുടെയും മകളായി ഒനെസ്റ്റിൽ ജനിച്ചു. അവരുടെ അമ്മ ഗർഭവതിയായിരിക്കെ കണ്ട ഒരു റഷ്യൻ സിനിമയുടെ നായികയുടെ പേരാണ് അവരെ നാദിയ എന്ന് വിളിക്കാൻ കാരണമായത്‌. അവരെക്കാളും നാല് വയസിനു ചെറുപ്പമായ അഡ്രിയൻ എന്നു പേരുള്ള ഒരു അനിയനും അവർക്കുണ്ട്


</doc>
<doc id="333710" url="https://ml.wikipedia.org/wiki?curid=333710" title="ഫെറൈറ്റ് ബീഡ്">
ഫെറൈറ്റ് ബീഡ്

ഇലക്ട്രോണിക് സർക്യൂട്ടുകളിലെ ഉയർന്ന ആവൃതിയിലുള്ള ശബ്ദശല്യങ്ങളെ തടയാനുള്ള ഒരു ഇലക്ട്രോണിക് ഭാഗമാണ് ഫെറൈറ്റ് ബീഡ് (Ferrite bead).


</doc>
<doc id="333711" url="https://ml.wikipedia.org/wiki?curid=333711" title="ഹെലൻ സുസ്മാൻ">
ഹെലൻ സുസ്മാൻ

ദക്ഷിണാഫ്രിക്കയിലെ വർണ്ണവിവേചനത്തിനെതിരേ സമരം ചെയ്ത ഒരു വനിതയായിരുന്നു ഹെലൻ സുസ്മാൻ (Helen Suzman) (ജനനം 7 നവമ്പർ 1917 – മരണം 1 ജനുവരി 2009). 1961 മുതൽ 1974 വരെയുള്ള 13 വർഷക്കാലം ലിബറൽ പ്രോഗ്രസ്സീവ് പാർട്ടിയെ പ്രതിനിധീകരിച്ച് പാർലമെന്റംഗമായിരുന്നു.

1917 നവംബർ ഏഴിനു, സാമുവലിന്റേയും, ഫ്രിഡയുടേയും മകളായാണ് ഹെലൻ ജനിച്ചത്. ലിത്വാനിയയിൽ നിന്നുമുള്ള ജൂത കുടിയേറ്റക്കാരായിരുന്നു ഹെലന്റെ മാതാപിതാക്കൾ. 1933 ൽ ജോഹന്നസ്ബർഗിലെ പാർക്ക്ടൗൺ കോൺവെന്റിൽ നിന്നും ഹെലൻ മെട്രിക്കുലേഷൻ വിജയിച്ചു. ഉപരിപഠനത്തിനായി വിറ്റ്വാട്ടർസാന്റ് സർവ്വകലാശാലയിൽ ചേർന്നു. സാമ്പത്തികശാസ്ത്രം ആയിരുന്നു മുഖ്യവിഷയം. ഹെലൻ തന്റെ പത്തൊമ്പതാമത്തെ വയസ്സിൽ, തന്നേക്കാൾ വളരെ പ്രായക്കൂടുതലുള്ള ഡോക്ടർ. മോസസ് സുസ്മാനെ വിവാഹം ചെയ്തു. ദമ്പതികൾക്ക് രണ്ടു പെൺകുട്ടികളുണ്ട്. 1944 സർവ്വകലാശാലയിൽ അധ്യാപികയായി ചേർന്നുവെങ്കിലും, രാഷ്ട്രീയപ്രവർത്തനത്തിൽ മുഴുകുന്നതിനായി ജോലി ഉപേക്ഷിച്ചു.

1953 ൽ ഹെലൻ ഹൗസ് ഓഫ് അസ്സംബ്ലിയിലേക്കു തിരഞ്ഞെടുക്കപ്പെട്ടു. ഹൗട്ടൺ നിയോജകമണ്ഡലത്തെ പ്രതിനിധീകരിച്ച്, യുണൈറ്റഡ് പാർട്ടിയിൽ നിന്നുമാണ് ഹെലൻ തിരഞ്ഞെടുക്കപ്പെട്ടത്. 1959 ൽ ഹെലനും മറ്റു പതിനൊന്നംഗങ്ങളും ചേർന്ന് പ്രോഗ്രസ്സീവ് പാർട്ടി രൂപീകരിച്ചു. 1961 ലെ പൊതു തിരഞ്ഞെടുപ്പിൽ ഹെലൻ ഒഴികെ മറ്റു പതിനൊന്നു പേരും പരാജയപ്പെട്ടു. പിന്നീടുള്ള 13 വർഷക്കാലം വർണ്ണവിവേചനത്തിനെതിരേ പ്രോഗ്രസ്സീവ് പാർട്ടിയിൽ നിന്നും പാർലിമെന്റിൽ സംസാരിക്കാൻ ഹെലൻ മാത്രമേ ഉണ്ടായിരുന്നുള്ളു. വർണ്ണവിവേചനത്തിനെതിരേയുള്ള പോരാട്ടത്തിനിടയിൽ അധികാരികളിൽ നിന്നും വളരേയേറെ പീഡനങ്ങൾ ഹെലൻ നേരിടേണ്ടി വന്നിട്ടുണ്ട്. സർക്കാർ തുടർച്ചയായി ഹെലന്റെ ഫോൺ സന്ദേങ്ങൾ ചോർത്തുമായിരുന്നു. നാഷണൽ പാർട്ടിയുടെ വർണ്ണവിവേചന നയങ്ങളെ ഹെലൻ കടുത്ത ഭാഷയിൽ വിമർശിച്ചിരുന്നു. എന്റെ ചോദ്യങ്ങളല്ല മറിച്ച് നിങ്ങളുടെ ഉത്തരങ്ങളാണ് ദക്ഷിണാഫ്രിക്കക്കു മോശായി ഭവിക്കുന്നത്, തന്നെ അധിക്ഷേപിക്കാൻ ശ്രമിച്ച ഒരു മന്ത്രിയോട് പാർലിമെന്റിൽ വച്ച് ഹെലൻ പ്രതികരിക്കുകയുണ്ടായി.

ഹെലൻ സുസ്മാൻ ഹെലൻ സുസ്മാൻ ഫൗണ്ടേഷൻ


</doc>
<doc id="333714" url="https://ml.wikipedia.org/wiki?curid=333714" title="എസ്. എൻ. വിദ്യാഭവൻ ചെന്ത്രാപ്പിന്നി">
എസ്. എൻ. വിദ്യാഭവൻ ചെന്ത്രാപ്പിന്നി

ചെന്ത്രാപ്പിന്നിയിലുള്ള ശ്രീ നാരായണ എഡ്യുക്കേഷണൽ ആൻട് കൾച്ചറൽ എന്ന പബ്ലിക് ചാരിറ്റബിൽ ട്രസ്റ്റ് നടത്തിക്കൊണ്ടു വരുന്ന ഒരു വിദ്യാലയമാണ് എസ്. എൻ. വിദ്യാഭവൻ ചെന്ത്രാപ്പിന്നി. 1978 -ൽ‌ ഗുരുദേവന്റെ ഓർമ്മക്കായാണ് ഈ വിദ്യാഭ്യാസ്ഥാപനം ആരംഭിച്ചത്. "ഒരു ജാതി ഒരു മതം ഒരു ദൈവം മനുഷ്യന്" എന്ന ഗുരുദേവന്റെ വചനം ഇന്നത്തെ കാലഘട്ടത്തിലുള്ള വിദ്യാർത്ഥികൾ‌ക്ക് മനസ്സിലാക്കികൊടുക്കുവാനും നല്ല വിദ്യാഭ്യാസം നൽകുവാനും വേണ്ടിയാണ് ഈ വിദ്യാലയം കൂടുതൽ കരുതൽ എടുത്തിട്ടുള്ളത്.


</doc>
<doc id="333723" url="https://ml.wikipedia.org/wiki?curid=333723" title="ഗർഭാശയേതര ഗർഭം">
ഗർഭാശയേതര ഗർഭം

ഭ്രൂണം ഗർഭാശയത്തിനു വെളിയിൽ പറ്റിചേർന്ന് വളർച്ച പ്രാപിക്കാൻ തുടങ്ങുന്ന അസാധാരണ സ്ഥിതിവിശേഷമാണ് എക്റ്റൊപിക് പ്രഗ്നനസി (ectopic pregnancy)അഥവാ ഗർഭാശയേതര ഗർഭം.
വയറുവേദനയും , യോനീ രക്തസ്രാവവും ഇതിന്റെ പ്രാരംഭ ലക്ഷ്ണങ്ങളായി സംശയി ക്കാവുന്നതാണ് .എന്നാൽ എല്ലാ എക്റ്റോപിക് ഗർഭങ്ങളിലും ഇവ രണ്ടും കണ്ടിരിക്കണമെന്ന് നിർബന്ധമില്ല.t) ബോധക്ഷയം, എന്നിങ്ങനെയുള്ള സങ്കീർണ്ണ അവസ്ഥാവിശേഷങ്ങൾ അസാധാരണമല്ല. ഭ്രൂണം പൂർണ്ണ വളർച്ചയലേക്ക് എത്തന്നത് അത്യപൂർവ്വമാണ്
അമിത രക്തസ്രാവത്തെ തുടർന്ന് ദ്രുതസ്പന്ദനം (Tachycardia) ബോധക്ഷയം, എന്നിങ്ങനെയുള്ള സങ്കീർണ്ണ അവസ്ഥാവിശേഷങ്ങൾ അസാധാരണമല്ല.
ഭ്രൂണം പൂർണ്ണ വളർച്ചയലേക്ക് എത്തന്നത് അത്യപൂർവ്വമാണ്
അണുബാധയെ തുടർന്നുണ്ടാകുന്ന ഇടുപ്പൃരോഗം (inflammatory Pelvic diseases), പുകവലി, മുൻപ് ചെയ്തിട്ടുള്ള ഫെലോപ്യൻ ട്യൂബ് ശ്സ്ത്രക്രിയകൾ, വന്ധ്യത, വന്ധ്യത ചികിൽസ, ഇവയെല്ലാം പിൽക്കാല എക്റ്റോപിക് ഗർഭത്തിനു സാധ്യതകൾ കൂട്ടിയേക്കാം (risk factors). ഒരു എക്റ്റോപിക് ഗർഭം ഉണ്ടായവർക്ക് വീണ്ടും ഉണ്ടാകാനുള്ള സാധ്യതകൾ വളരെ ഏറിയതാണ്. 

90% എക്റ്റോപിക്കുകളും ഫലോപിയൻ ടൂബുകളിലാണ് കാണപ്പെടുക. ഇവയെ ടൂബൽ പ്രഗ്നനസി എന്നു വിളിക്കുന്നു (Tubal Pregnancy). ഗർഭ നാള മുഖത്തും (cervix), അണ്ഡാശയം, വയറിന്റെ മറ്റു ഭാഗങ്ങൾ എന്നിവിടങ്ങളിലും എക്റ്റോപിക്കുകൾ സംജാതമായേക്കാം.

സാധാരണയിൽ കവിഞ്ഞുള്ള വയറുവേദനയോ, യോനീ സ്രാവവമോ നേരിടുന്ന ഏതോരു ഗർഭിണിയിലും (pregnancy positive) പരിഗണിക്കേണ്ടുന്ന അല്ലെങ്കിൽ തള്ളികളയേണ്ടുന്ന സാധ്യതയാണ് എക്റ്റൊപിക് ഗർഭം.
എന്നിങ്ങനെയുള്ള വിവിധ രീതികളും വ്യത്യസ്തങ്ങളായ എക്റ്റോപിക്കുകളുടെ നിർണ്ണയതിനു വേണ്ടി വന്നേക്കാം.
ഫലോപ്പിയൻ ട്യൂബുകളുടേയോ, അണ്ഡാശയങ്ങളൂടേയൊ, ഇതര അവയവഘടനകളോ പൊട്ടൂകയോ 
വിചേഛദിക്കപ്പെടുകയോ (rupture) ചെയ്തേക്കാം എന്നതാണ് എക്റ്റോപിക് ഗർഭത്തിന്റെ അപകടം. ഇപ്രകാരം സംഭവിച്ചാൽ ആന്തരിക രക്തസ്രാവവും അതിനെ തുടർന്നു മരണം പോലും സംഭവിക്കാൻ സാധ്യതയുണ്ട്. Rupture നെ തുടർന്നുള്ള സ്ഥിതിവിശേഷങ്ങളാണ് ആദ്യത്രിമാസ(first trimester) മരണകാരണങ്ങളിൽ മുന്നിൽ നിൽക്കുന്നത്.


</doc>
<doc id="333735" url="https://ml.wikipedia.org/wiki?curid=333735" title="സിന്ധു നദീജല ഉടമ്പടി">
സിന്ധു നദീജല ഉടമ്പടി

ഇന്ത്യയും പാകിസ്താനും തമ്മിൽ ലോകബാങ്കിന്റെ (International Bank for Reconstruction and Development) മധ്യസ്ഥതയിൽ ഉണ്ടാക്കിയ ഒരു ജലവിതരണ കരാറാണ് സിന്ധു നദീജല ഉടമ്പടി (Indus Waters Treaty).

1960 സെപ്തംബർ 19 -ന് കറാച്ചിയിൽ വച്ച് ഇന്ത്യയുടെ പ്രധാനമന്ത്രി നെഹ്രുവും പാകിസ്താൻ പ്രസിഡണ്ട് അയൂബ് ഖാനും ഈ ഉടമ്പടിയിൽ ഒപ്പുവച്ചു. ഈ കരാർ പ്രകാരം കിഴക്കോട്ടൊഴുകുന്ന ബിയാസ്, രാവി, സത്ലജ് എന്നീ നദികളുടെ നിയന്ത്രണം ഇന്ത്യയ്ക്കും പടിഞ്ഞാറോട്ടൊഴുകുന്ന സിന്ധു, ചിനാബ്, ഝലം എന്നീ നദികളുടെ നിയന്ത്രണം പാകിസ്താനും ലഭിച്ചു. എങ്ങനെ ജലം പങ്കുവയ്ക്കും എന്നുള്ളതായിരുന്നു കൂടിയ വിവാദങ്ങൾ ഉണ്ടാക്കിയ വ്യവസ്ഥ. പാകിസ്താനിലേക്ക് ഒഴുകുന്ന നദികൾ ആദ്യം ഇന്ത്യയിൽക്കൂടി ഒഴുകുന്നതിനാൽ, അതിലെ ജലം ജലസേചനത്തിനും യാത്രയ്ക്കും വൈദ്യുതോൽപ്പാദനത്തിനും ഇന്ത്യയ്ക്ക് ഉപയോഗിക്കാൻ വ്യവസ്ഥകൾ ഉണ്ടായിരുന്നു. ഇന്ത്യയിൽക്കൂടി ഒഴുകുന്ന നദികളെ ഇന്ത്യ തിരിച്ചുവിട്ട് പാകിസ്താനിൽ വരൾച്ചയും പട്ടിണിയും ഉണ്ടാകുമോ, പ്രത്യേകിച്ചും യുദ്ധകാലത്ത്, എന്ന പാകിസ്താന്റെ പേടിയിൽ നിന്നുമാണ് ഇത്തരം ഒരു കരാർ ഉടലെടുത്തത്. 1960 -ൽ ഈ കരാർ അംഗീകരിച്ചതിനു ശേഷം വെള്ളത്തിനായി ഇന്ത്യയും പാകിസ്താനും യുദ്ധം ഉണ്ടായിട്ടില്ല. കരാറിലെ വ്യവസ്ഥകൾക്കുള്ളിൽ നിന്നുകൊണ്ടുതന്നെ പരാതികളും തർക്കങ്ങളും പരിഹരിക്കാൻ കഴിഞ്ഞിട്ടുണ്ട്. ഇന്ന് ലോകത്തുള്ള നദീജല പങ്കുവയ്ക്കൽ കരാറുകളിൽ ഏറ്റവും വിജയകരമായ ഒന്നായി സിന്ധു നദീജല ഉടമ്പടിയെ കരുതിപ്പോരുന്നു. കാലാവസ്ഥാ വ്യതിയാനത്തെയും മറ്റു ചില കാര്യങ്ങളും ഉൾപ്പെടുത്തി കരാർ പുതുക്കേണ്ടതാണെന്ന അഭിപ്രായം നിലവിലുണ്ട്. കരാർ പ്രകാരം സിന്ധുനദിയിലെ 20 ശതമാനം വെള്ളം മാത്രമേ ഇന്ത്യയ്ക്ക് ഉപയോഗിക്കാനാവൂ.




</doc>
<doc id="333739" url="https://ml.wikipedia.org/wiki?curid=333739" title="മൊഹമ്മെദ് അലി രാജൈ">
മൊഹമ്മെദ് അലി രാജൈ

1981 ഓഗസ്റ്റ് 2 മുതൽ 30 വരെ ഇറാന്റെ പ്രസിഡണ്ട് സ്ഥാനം വഹിച്ച വ്യക്തിയാണ് മൊഹമ്മെദ് അലി രാജൈ( 1933 ജൂൺ-15 – 1981 ഓഗസ്റ്റ്-30). 1981 മാർച്ച് 11 മുതൽ ഓഗ്സ്റ്റ് 15 വരെ വിദേശകാര്യ മന്ത്രിസ്ഥാനവും വഹിച്ചിട്ടുണ്ട്. പ്രസിഡണ്ടായിരിക്കെ 1981 ഓഗസ്റ്റ് 30-ൽ ബോംബാക്രമണത്തിൽ കൊല്ലപ്പെട്ടു.പ്രധാനമന്ത്രി മൊഹമ്മെദ് ജാവേദ് ബൊഹെനറും ഇതേ അക്രമണത്തിൽ കൊല്ലപ്പെട്ടു.


</doc>
<doc id="333741" url="https://ml.wikipedia.org/wiki?curid=333741" title="മൊഹമ്മെദ് ജാവേദ് ബഹാനൊർ">
മൊഹമ്മെദ് ജാവേദ് ബഹാനൊർ

ഷിയാ മത-പണ്ഡിതനും രാഷ്ട്രീയ നേതാവും 1981 ഓഗസ്റ്റ് 4 മുതൽ 30 വരെ ഇറാന്റെ പ്രധാനമന്ത്രി സ്ഥാനം വഹിച്ച വ്യക്തിയുമാണ് മൊഹമ്മെദ് ജാവേദ് ബഹാനൊർ ( 1933 സെപ്തംബർ-5 – 1981 ഓഗസ്റ്റ്-30). പ്രധാനമന്ത്രിയായിരിക്കെ 1981 ഓഗസ്റ്റ് 30-ൽ ബോംബാക്രമണത്തിൽ കൊല്ലപ്പെട്ടു.പ്രസിഡണ്ട് മൊഹമ്മെദ് അലി രാജൈയും ഇതേ അക്രമണത്തിൽ കൊല്ലപ്പെട്ടു.


</doc>
<doc id="333744" url="https://ml.wikipedia.org/wiki?curid=333744" title="അബുൾഹസ്സൻ ബാനിസാദർ">
അബുൾഹസ്സൻ ബാനിസാദർ

രാഷ്ട്രീയനേതാവും നയതന്ത്രജ്ഞനും ഇറാന്റെ ആദ്യ പ്രസിഡണ്ടുമാണ് അബുൾഹസ്സൻ ബാനിസാദർ (ജനനം :1933 മാർച്ച്-22 - ). ഇറാനിയൻ വിപ്ലവത്തിന് മുൻപ് ഇടക്കാല സർക്കാരിന്റെ വിദേശകാര്യ മന്ത്രിയായും പ്രവർത്തിച്ചിട്ടുണ്ട്.വിപ്ലവാനന്തരം ഇറാന്റെ ആദ്യ പ്രസിഡണ്ടായി. 1981 ജൂൺ-21ന് ഇംപീച്ച് ചെയ്യപ്പെട്ടു.


</doc>
<doc id="333746" url="https://ml.wikipedia.org/wiki?curid=333746" title="ഹുസൈൻ അലി മോണ്ടസറി">
ഹുസൈൻ അലി മോണ്ടസറി

പ്രമുഖ ഇറാനിയൻ മതപണ്ഡിതനും, ചിന്തകനും, ഷിയാ ഇസ്ലാമിക ജനാധിപത്യവാദിയുമായിരുന്നു ഹുസൈൻ അലി മോണ്ടസറി. 1979-ലെ ഇറാനിയൻ വിപ്ലവത്തിലെ മുൻ-നിര നേതാവായിരുന്നു.


</doc>
<doc id="333747" url="https://ml.wikipedia.org/wiki?curid=333747" title="ഇസ്ലാമിക് റിപ്പബ്ലിക്കൻ പാർട്ടി">
ഇസ്ലാമിക് റിപ്പബ്ലിക്കൻ പാർട്ടി

ഇറാനിൽ ഇസ്ലാമിക ഭരണം കൊണ്ട് വരാനും ഇറാനിയൻ വിപ്ലവത്തെ സഹായിക്കാനുമായി 1979-ൽ രൂപീകരിക്കപ്പെട്ട പാർട്ടിയാണ് ഇസ്ലാമിക് റിപ്പബ്ലിക്കൻ പാർട്ടി. നിയമ സാധുതയുള്ള ഒരേ ഒരു പാർട്ടിയായിരുന്നു. ആന്തരിക പ്രശ്നങ്ങളെത്തുടർന്ന് 1987-ൽ പിരിച്ചു വിടപ്പെട്ടു.


</doc>
<doc id="333750" url="https://ml.wikipedia.org/wiki?curid=333750" title="ജൈമിനീ ഭാരതം">
ജൈമിനീ ഭാരതം

മഹാനും വേദവ്യാസശിഷ്യനും വിഷ്ണുഭക്തനുമായ ജൈമിനീ മഹർഷി വ്യാസഭാരതത്തിനു അനുബന്ധമായി രചിച്ച അശ്വമേധപർവ്വം മാത്രമടങ്ങിയ ഗ്രന്ഥമാണ് ജൈമിനീ ഭാരതം . 

അശ്വമേധപർവ്വം മാത്രമാണ് ഇതുവരെ കണ്ടെത്താനായിട്ടുള്ളത് .ഇതിലെ അശ്വമേധപർവ്വം വളരെ വ്യത്യസ്തവും, ആസ്വാദ്യവും ഹൃദ്യവും , വ്യാസഭാരതത്തിലെ 
അശ്വമേധപർവ്വത്തിൽ ഇല്ലാത്ത പല വിചിത്രകഥകളും അടങ്ങിയതുമാകുന്നു . അതിനാൽ ജൈമിനീ അശ്വമേധം എന്നും ഈ കൃതി പ്രസിദ്ധമാണ് .
കർണ്ണപുത്രനായ വൃഷകേതുവിന്റെ കഥയും ഇതിലാണുള്ളത്. കൂടാതെ പ്രമീള എന്ന അർജുനവധുവിന്റെ കഥയും ,വ്യാസഭാരതത്തിൽ ഇല്ലാത്ത അനേകം മറ്റു പല കഥാപാത്രങ്ങളെയും ഇതിൽ കാണാം. 

ജൈമിനി മുനി , നൈമിശാരണ്യത്തിൽ വച്ച് ജനമേജയ രാജാവിനോട് പറയുന്ന രീതിയിലാണ് ഇതിന്റെ ആഖ്യാനം. കലിയുഗത്തിന്റെ ആരംഭകാലഘട്ടത്തിലാണ് ഇതിന്റെ ആഖ്യാനം നടക്കുന്നത് . കലിയുഗത്തിൽ ലോകത്തിന്റെ സ്ഥിതിയെപ്പറ്റിയും , ലോകത്തിനു സംഭവിക്കുന്ന കെടുതികളും ഇതിൽ അവസാനഭാഗത്ത് പറയുന്നുണ്ട് .

പതിനെട്ടു മഹാപുരാണങ്ങളിലും, പതിനെട്ടു ഉപപുരാണങ്ങളിലും ഈ കൃതിയെപ്പറ്റി പരാമർശമില്ല . 

പേര് പറയപ്പെടാത്ത ഉപപുരാണങ്ങളും പലതും ഉണ്ട്. അതുകൊണ്ട് ആ പുരാണങ്ങളുടെ കൂട്ടത്തിൽ ഇതിനെ പെടുത്താവുന്നതാണ് .


</doc>
<doc id="333777" url="https://ml.wikipedia.org/wiki?curid=333777" title="ശ്രീധരൻ ചമ്പാട്">
ശ്രീധരൻ ചമ്പാട്

ഒരു മലയാളസാഹിത്യകാരനാണ് ശ്രീധരൻ ചമ്പാട്. സർക്കസ് പ്രമേയമായുള്ള സിനിമകളുടെ തിരക്കഥാ രചനയും സഹായിയും അഭിനേതാവായും പ്രവർത്തിച്ചിട്ടുണ്ട്. നോവൽ, ജീവചരിത്രം, ലേഖനങ്ങൾ തുടങ്ങിയവ 20ഓളം പുസ്തകങ്ങളും 100ലധികം കഥകളും പ്രസിദ്ധീകരിച്ചിട്ടുണ്ട്. പത്രപ്രവർത്തനരംഗത്തും ശ്രീധരൻ ചമ്പാട് പ്രവർത്തിച്ചിരുന്നു.

1937-ൽ തലശ്ശേരിക്കടുത്ത ചമ്പാട്‌ കുഞ്ഞിക്കണ്ണന്റെയും നാരായണിയുടെയും മകനായി ജനിച്ചു. ചമ്പാട് കുന്നുമ്മൽ എൽ.പി. സ്‌കൂൾ, കതിരൂർ ഹൈസ്‌കൂൾ, കോഴിക്കോട് ദേവഗിരി കോളേജ് എന്നിവിടങ്ങളിലായി വിദ്യാഭ്യാസം നടത്തി. കോളജ് വിദ്യാഭ്യാസ മധ്യേ ഒളിച്ചോടി സർക്കസ്സിൽ ചേർന്ന് ഫ്‌ളൈയിങ്ങ്‌ ട്രപ്പീസ്‌ പരിശീലിച്ച്‌ കലാകാരനായി മാറി. ട്രപ്പീസ്‌ കളിക്കാരൻ, പബ്ലിക്‌ റിലേഷൻ മാനേജർ എന്നീ നിലകളിലായി വിവിധ സർക്കസ് കമ്പനികളിൽ ഇരുപത്തിരണ്ട്‌ വർഷത്തോളം പ്രവർത്തിച്ചു.

മേള സിനിമയുടെ കഥ എഴുതി. തമ്പ്, ഭൂമി മലയാളം എന്നീ ചിത്രങ്ങളിൽ ചെറിയ വേഷങ്ങൾ അവതരിപ്പിച്ചിട്ടുണ്ട്. കൂടാതെ കുമ്മാട്ടി, ആരവം, അപൂർവ സഹോദരങ്ങൾ, ജോക്കർ, എന്നീ സിനിമകളിൽ ഇദ്ദേഹം സഹായിയായി പ്രവർത്തിച്ചു. അഞ്ചുവർഷത്തോളം കേരളകൗമുദി ന്യൂസ് സർവീസിൽ ലേഖകനായിരുന്നു. പടയണി വാരികയുടെ ചീഫ് എഡിറ്റർ, പടയണി ന്യൂസ് എഡിറ്റർ, ജഗന്നാഥം മാസിക എഡിറ്റർ എന്നീ സ്ഥാനങ്ങളിലും പ്രവർത്തിച്ചു. സർക്കസ് ലോകം എന്ന ഡോക്യുമെന്ററി ശ്രീധരൻ തയ്യാറാക്കി. ദൂരദർശനു വേണ്ടി സർക്കസ് എന്ന ഡോക്യുമെന്ററിക്ക് തിരക്കഥയും എഴുതിയിട്ടുണ്ട്. ജെമിനി സർക്കസിനു വേണ്ടി ഒരു പരസ്യചിത്രവും ഇദ്ദേഹം തയ്യാറാക്കിയിരുന്നു.

മാതൃഭൂമി ആഴ്‌ചപ്പതിപ്പ്‌, കലാകൗമുദി, ദേശാഭിമാനി, കുങ്കുമം, മലയാളനാട്‌, വീക്ഷണം തുടങ്ങിയ മാധ്യമങ്ങളിൽ ആറ്‌ നോവലുകളും ഒമ്പത്‌ നോവലൈറ്റുകളും 60ലധികം കഥകളും രചിച്ചു. കുട്ടികൾക്കുവേണ്ടി ശ്രീനാരായണഗുരുവിന്റെ ജീവചരിത്രവും രചിച്ചു.



</doc>
<doc id="333790" url="https://ml.wikipedia.org/wiki?curid=333790" title="ജയന്തി പട്നായിക്">
ജയന്തി പട്നായിക്

ഇന്ത്യൻ സാമൂഹിക പ്രവർത്തകയും ദേശീയ വനിതാ കമ്മീഷന്റെ ആദ്യത്തെ അധ്യക്ഷയുമാണ് ജയന്തി പട്നായിക് ( ; ജനനം:1932 ഏപ്രിൽ 7). ഇവർ രണ്ടു തവണ പാർലമെന്റ് അംഗമായിരുന്നിട്ടുണ്ട്.

1932-ൽ ഒഡീഷയിലെ ഗഞ്ജം ജില്ലയിലുള്ള അസിക എന്ന സ്ഥലത്താണ് ജയന്തി പട്നായിക് ജനിച്ചത്. അസികയിലെ ഹരിഹർ ഹൈസ്കൂളിൽ പ്രാഥമിക വിദ്യാഭ്യാസം പൂർത്തിയാക്കി. കട്ടക്കിലെ ഉത്കൽ സർവകലാശാലയ്ക്കു കീഴിലുള്ള സൈലബല വനിതാ കോളേജിൽ നിന്ന് സാമൂഹിക പ്രവർത്തനത്തിൽ ബിരുദാനന്തരബിരുദം നേടി.

ഒഡീഷയുടെ മുൻ മുഖ്യമന്ത്രി ജാനകി ബല്ലഭ് പട്നായിക്കിനെ 1953-ൽ വിവാഹം കഴിച്ചു. (ഇദ്ദേഹം 2015-ൽ അന്തരിച്ചു.) പൃഥ്വി പട്നായിക്, സുദത്ത പട്നായിക്, സിജാത പട്നായിക് എന്നിവർ മക്കളാണ്.

വിവാഹശേഷം ജയന്തി പട്നായിക് മുംബൈയിലെ ടാറ്റാ ഇൻസ്റ്റിറ്റ്യൂട്ട് ഓഫ് സോഷ്യൽ സയൻസസിൽ ഉപരിപഠനത്തിനു ചേർന്നു. സാമൂഹിക പ്രവർത്തനങ്ങളിൽ സജീവമായിരുന്ന സമയത്ത് ലോക്സഭയിലും രാജ്യസഭയിലും അംഗമായി. 1992-ൽ വനിതകളുടെ ക്ഷേമത്തിനായി ദേശീയ വനിതാ കമ്മീഷൻ രൂപീകരിച്ചപ്പോൾ ആദ്യത്തെ അധ്യക്ഷയായി നിയമിതയായി. 1992 ഫെബ്രുവരി 3 മുതൽ 1995 ജനുവരി 30 വരെ അധ്യക്ഷപദവിയിൽ തുടർന്നു.


</doc>
<doc id="333798" url="https://ml.wikipedia.org/wiki?curid=333798" title="കശ്മീർ താഴ്‌വര">
കശ്മീർ താഴ്‌വര

ജമ്മു കശ്മീർ സംസ്ഥാനത്തെ ഇന്ത്യൻ ഭാഗത്ത് കാറക്കോറം പിർ പഞ്ജാൽ മലനിരകളുടെ ഇടക്കായി സ്ഥിതിചെയ്യുന്ന ഒരു ഭാഗമാണ് കാശ്മീർ താഴ്‌വര. ഇത് ഏകദേശം 135 km നീളവും 32 km വീതും ഉള്ളതാണ്. ഝലം നദിയാണ് ഈ താഴ്‌വാരത്തിന്റെ അതിർത്തി.

ജമ്മു-കാശ്മീർ സംസ്ഥാനത്തിന്റെ മൂന്ന് അഡ്മിനിസ്റ്റ്രേറ്റീവ് ഡിവിഷനുകളുള്ളതിൽ ഒന്നിന്റെ പേരും ഇതുതന്നെയാണ്. ഇതിന്റെ അതിരുകൾ പടിഞ്ഞാറും വടക്കും ലൈൻ ഓഫ് കണ്ട്രോളും തെക്ക് ജമ്മുവും കിഴക്ക് ലഡാക്ക് ഡിവിഷനും ആണ്. ഈ ഡിവിഷനിൽ അനന്ത്നാഗ്, ബരാമുള്ള ബുദ്ഗാം, ബന്ദിപൂർ, ഗന്ദെർബാൽ, കുപ്‌വാര, പൽവാമ, ഷൊപിയൻ, ശ്രീനഗർ എന്നീ ജില്ലകൾ ഉൾക്കൊള്ളുന്നു.


</doc>
<doc id="333808" url="https://ml.wikipedia.org/wiki?curid=333808" title="ബ്രാസ്സിക്കേസീ">
ബ്രാസ്സിക്കേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ബ്രാസ്സിക്കേസീ (Brassicaceae). കുറ്റിച്ചെടികൾ മാത്രം കാണപ്പെടുന്ന ഈ സസ്യകുടുംബത്തിൽ ഏകവർഷികളും, ദ്വിവർഷികളും, ബഹുവർഷികളും ഉൾപ്പെടുന്നു. ഈ സസ്യകുടുംബത്തിൽ ഏകദേശം 350 ജീനസ്സുകളിലായി ഏകദേശം 3000 സ്പീഷിസുകളും ഉൾപ്പെടുന്നു. സാധാരണയായി വടക്കേ അർദ്ധഗോളത്തിലെ മിതശീതോഷ്‌ണമേഖലകളിളാണ് ഈ സസ്യകുടുംബത്തെകാണുന്നത്. ഏഷ്യയിൽ ഇവ ധാരാളമായി കണ്ടു വരുന്നു.

ഇലകൾ ലഘുപത്രങ്ങളോടു കൂടിയവയും, ഏകാന്തരന്യാസത്തിൽ (alternate phyllotaxis) ക്രമീകരിച്ചതും, ഇലകളിലെ സിരാവിന്യാസം ജാലികാസിരാവിന്യാസവുമാണ്.പത്രവൃന്തത്തിന്റെ അടിയിലായി ഉപപർണ്ണങ്ങൾ ഉണ്ടാകാറില്ല.
മിക്ക സ്പീഷിസുകളിലും പൂങ്കുലകളിലാണ് ഇവയുടെ പൂക്കൾ വിന്യസിച്ചിരിക്കുന്നത്. ദ്വിലിംഗസ്വഭാവത്തോടുകൂടിയ ഇവയുടെ പൂക്കൾ പ്രസമത (actinomorphy) പാലിക്കുന്നവയും പൂർണ്ണവുമാണ്. ഇവയുടെ ദളമണ്ഡലം 4 വിദളങ്ങളും 4 ദളങ്ങളും ചേർന്നതാണ്. 
ഇവയുടെ കേസരപുടത്തിൽ 6 പുംബീജപ്രധാനമായ കേസരങ്ങൾ(stamen) കാണപ്പെടുന്നു, അവയിൽ 2 എണ്ണം മറ്റുള്ളവയെ അപേക്ഷിച്ച് ചെറുതായിരിക്കും. ഇവയുടെ സ്ത്രീബീജപ്രധാനമായ ജനിപുടത്തിൽ (Gynoecium) രണ്ട് അറകളോടുകൂടിയ അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നു. അണ്ഡാശയത്തിലെ ഓരോ അറയിലും 1-100 ഓ അതിൽ കൂടുതലോ അണ്ഡകോശങ്ങളും കാണപ്പെടുന്നു.
അകത്തു വിത്തുകളോടുകൂടിയ ഉണങ്ങിയ പിളരുന്ന തരത്തിലുള്ള പഴങ്ങളാണിവയ്കേക്കുള്ളത്.
ഭക്ഷ്യയോഗ്യമായ കടുക്, കാബേജ്, മധുരമുള്ളങ്കി, മുള്ളങ്കി, ബ്രൊക്കോളി, കോളിഫ്ലവർ, ബീറ്റ്റൂട്ട് തുടങ്ങിയ സസ്യങ്ങൾ ഈ കുടുംബത്തിൽ പെടുന്നവയാണ്. ചിലസസ്യങ്ങൾ അലങ്കാര സസ്യങ്ങളായും ഉപയോഗിക്കാറുണ്ട്.




</doc>
<doc id="333829" url="https://ml.wikipedia.org/wiki?curid=333829" title="ഫിന്നിഷ് ഭാഷ">
ഫിന്നിഷ് ഭാഷ

ഫിൻലാന്റിലെ ഭൂരിപക്ഷജനങ്ങളും ഫിൻലാന്റിനു പുറത്ത് ഫിന്നിഷ് ജനവിഭാഗവും സംസാരിക്കുന്ന ഭാഷയാണ് ഫിന്നിഷ് (, ). ഫിൻലാൻഡിലെ രണ്ട് ഔദ്യോഗികഭാഷകളിലൊന്നും സ്വീഡനിലെ ഒരു ഔദ്യോഗിക ന്യൂനപക്ഷഭാഷയുമാണിത്.


</doc>
<doc id="333833" url="https://ml.wikipedia.org/wiki?curid=333833" title="നര">
നര

മനുഷ്യ ശരീരത്തിലെ രോമങ്ങളുടെ നിറം വെള്ളയായി മാറുന്നതിനെയാണ് നര എന്നതുകൊണ്ട് വിവക്ഷിക്കുന്നത്. സാധാരണയായി പ്രായം കൂടുന്നതിനനുസരിച്ചാണ് രോമങ്ങൾ നരച്ചു തുടങ്ങുക. എന്നാൽ ചെറു പ്രായത്തിലും നര കാണാറുണ്ട്. നരയുടെ പിന്നിലെ ശാസ്ത്രം താഴെപ്പറയുന്നു.


</doc>
<doc id="333839" url="https://ml.wikipedia.org/wiki?curid=333839" title="കൈരളി അറേബ്യ">
കൈരളി അറേബ്യ

മലയാളം കമ്യൂണിക്കേഷൻസിന്റെ നാലാമത്തെ ചാനൽ ആണ്‌ കൈരളി അറേബ്യ. ഗൾഫ് മലയാളികൾക്കാണ് ഈ ചാനലിൽ പ്രാധാന്യം നൽകിയിരിക്കുന്നത്. 2015-ൽ ആണ്‌ ചാനൽ പ്രവർത്തനം തുടങ്ങിയത്.



</doc>
<doc id="333845" url="https://ml.wikipedia.org/wiki?curid=333845" title="ബാല്യകാല സ്മരണകൾ">
ബാല്യകാല സ്മരണകൾ

മലയാളി എഴുത്തുകാരി മാധവിക്കുട്ടി എഴുതിയ ഓർമ്മ പുസ്തകമാണ് ബാല്യകാല സ്മരണകൾ. പുന്നയൂർക്കുളത്തെ നാലപ്പാട്ടും, കൽക്കത്തയിലെ ലാൻഡൗൺ റോഡിലെ വസതിയും അവിടെ കണ്ടുമുട്ടുന്ന മനുഷ്യരും, അനുഭവങ്ങളും എല്ലാം അവരുടെ സ്മരണകളിലൂടെ കടന്നു പോകുന്നുണ്ട്. വളർച്ചയുടെ ഏതോ അവസരത്തിൽ നഷ്ട്പ്പെട്ടുപ്പോയ ബാല്യത്തെ ഓർമ്മിച്ചെടുക്കാൻ ശ്രമിക്കുകയാണ് മാധവിക്കുട്ടി.
വികൃതി നിറഞ്ഞ ബാല്യത്തിന്റെ ഓർമ്മ വായനക്കാരിൽ ചലനമുണ്ടാകുന്നു. നാളെയെക്കുറിച്ച് ചിന്തകളില്ലാത്ത ബാല്യക്കാലമാണ് ജീവിതത്തിൽ ഏറ്റവും മനോഹരമായതെന്നു മാധവിക്കുട്ടി ഈ കൃതിയിലൂടെ ഓർമ്മിപ്പിക്കുന്നു.
ബാല്യത്തിന്റെ നിരപേക്ഷമായ എല്ലാ ഭംഗിയും ഉൾക്കൊണ്ട്‌ നിലനില്ക്കുന്ന ഒരു വികാരമാണ് ഈ സ്മരണകൾ.


</doc>
<doc id="333852" url="https://ml.wikipedia.org/wiki?curid=333852" title="പി.എൻ. ഗോപീകൃഷ്ണൻ">
പി.എൻ. ഗോപീകൃഷ്ണൻ

മലയാളത്തിലെ ഉത്തരാധുനിക കവികളിലൊരാണ് പി.എൻ. ഗോപീകൃഷ്ണൻ.

കൊടുങ്ങല്ലൂരിനടുത്ത് ശ്രീനാരായണപുരത്ത് പി.കെ. നാരയണന്റെയും വി.എസ്. സരസ്വതിയുടെയും മകനായി 1968-ൽ ജനിച്ചു. ജി.എൽ.പി. സ്കൂൾ പാപ്പിനിവട്ടം, ഹൈസ്കൂൾ പനങ്ങാട്, ക്രൈസ്റ്റ് കോളേജ് ഇരിങ്ങാലക്കുട, ഗവണ്മെന്റ് എഞ്ചിനിയറിംഗ് കോളേജ് തൃശൂർ, എസ്.എൻ. കോളേജ് നാട്ടിക എന്നിവിടങ്ങളിൽ വിദ്യാഭ്യാസം നടത്തി. കേരള സ്റ്റേറ്റ് ഫിനാൻഷ്യൽ എന്റർപ്രൈസസിൽ ജോലി ചെയ്യുന്നു.

കെ.എൻ. പണിക്കരുടെ ‘സംസ്കാരവും ദേശീയതയും’ പി.എസ്. മനോജ് കുമാറുമൊത്ത് മലയാളത്തിലാക്കിയിട്ടുണ്ട്.




</doc>
<doc id="333855" url="https://ml.wikipedia.org/wiki?curid=333855" title="അപാറ്റൊസോറസ്‌">
അപാറ്റൊസോറസ്

സോറാപോഡമോർഫ വിഭാഗം ദിനോസർ ആയിരുന്നു അപാറ്റൊസോറസ്‌ . അന്ത്യ ജുറാസ്സിക് കാലത്ത് ഇന്നത്തെ നോർത്ത് അമേരിക്കയിൽ ജീവിച്ചിരുന്ന ഇവ തികഞ്ഞ സസ്യഭോജി ആയിരുന്നു. 1877 -ൽ ആണ് ആദ്യ ഉപവർഗത്തെ വർഗീകരിച്ചത്‌ . അല്ലോസോറസ് , സ്റ്റെഗോസോറസ്‌ എന്നി ദിനോസറുകളും ഇതേ കാലയളവിൽ ആണ് ജീവിച്ചിരുന്നത്. പേര് വരുന്നത് ഗ്രീക്ക് പദമായ "apatē" ()/"apatēlos" () നിന്നാണ് അർഥം തെറ്റിദ്ധരിപ്പിക്കുന്ന എന്ന്. ഈ പേര് വരാൻ ഉള്ള കാരണം ഇവയുടെ വാലിന്റെ അടിഭാഗത്ത്‌ ഉള്ള ചെവ്രോൺ എന്ന എല്ല് മറ്റ് ദിനോസറുകളിൽ നിന്നും വ്യത്യസ്തമായിരുന്നു എന്നതാണ് .

ഒരു ശരാശരി സോറാപോഡമോർഫ ദിനോസർ ആയിരുന്നു ഇവ. ഏകദേശം 72 അടി നീളവും 22 ടൺ ഭാരവും ആണ് കണക്കകിയിടുള്ളത് .



</doc>
<doc id="333861" url="https://ml.wikipedia.org/wiki?curid=333861" title="വി. മോഹിനി ഗിരി">
വി. മോഹിനി ഗിരി

ഇന്ത്യയിലെ ഒരു സാമൂഹിക പ്രവർത്തകയാണ് വി. മോഹിനി ഗിരി ( ; ജനനം:1938 ജനുവരി 15). 1979-ൽ ഡെൽഹി ആസ്ഥാനമാക്കി പ്രവർത്തനം ആരംഭിച്ച "ഗിൽഡ് ഓഫ് സർവീസ്" എന്ന സന്നദ്ധ സംഘടനയുടെ ചെയർപേഴ്സണായിരുന്നു. സ്ത്രീകളുടെയും കുട്ടികളുടെയും വിദ്യാഭ്യാസം, തൊഴിൽ, സാമ്പത്തികഭദ്രത എന്നിവ ഉറപ്പാക്കുന്നതിനായി ഇവർ നടത്തിയ പ്രവർത്തനങ്ങൾ ശ്രദ്ധേയമാണ്. 1995-98 കാലഘട്ടത്തിൽ ദേശീയ വനിതാ കമ്മീഷന്റെ അധ്യക്ഷയായിരുന്നു. 2007-ൽ രാജ്യം പത്മഭൂഷൺ ബഹുമതി നൽകി ആദരിച്ചു.

ഉത്തർപ്രദേശിന്റെ തലസ്ഥാനമായ ലഖ്നൗവിലാണ് മോഹിനി ഗിരി ജനിച്ചത്. ലഖ്നൗ സർവകലാശാലയിലെ ബിരുദപഠനത്തിനുശേഷം ഡെൽഹി സർവകലാശാലയിൽ നിന്നു പ്രാചീന ഭാരതചരിത്രത്തിൽ ബിരുദാനന്തരബിരുദം നേടി. അതിനുശേഷം ജി.ബി. പാണ്ഡ് സർവകലാശാലയിൽ നിന്ന് ഡോക്ടറേറ്റും സ്വന്തമാക്കി. മുൻ ഇന്ത്യൻ രാഷ്ട്രപതി വി.വി. ഗിരിയുടെ മരുമകളാണ് മോഹിനി.

സ്ത്രീ സമത്വവാദത്തെയും മനുഷ്യാവകാശങ്ങളെയും സംരക്ഷിക്കുന്നതിനായുള്ള പ്രവർത്തനങ്ങളിലൂടെ മോഹിനി ഗിരി പ്രശസ്തയായി. 1971-ലെ ഇന്ത്യാ-പാക് യുദ്ധത്തിനുശേഷം 1972-ൽ മോഹിനിയുടെ നേതൃത്വത്തിൽ "വാർ വിഡോസ് അസോസിയേഷൻ" രൂപീകരിച്ചു. യുദ്ധത്തിൽ കൊല്ലപ്പെടുന്ന സൈനികരുടെ ഭാര്യമാരുടെ (വീരാംഗനമാർ) ക്ഷേമമായിരുന്നു സംഘടനയുടെ ലക്ഷ്യം. 1979 മുതൽ "ഗിൽഡ് ഓഫ് സർവീസ്" എന്ന സാമൂഹിക സേവനസംഘടനയുടെയും 1987-90 കാലഘട്ടത്തിൽ ഡെൽഹി സ്റ്റേറ്റ് സോഷ്യൽ വെൽഫെയർ അഡ്വൈസറി ബോഡിന്റെയും അധ്യക്ഷയായിരുന്നു. 

വനിതകളുടെ ക്ഷേമത്തിനായി 1992-ൽ രൂപീകരിച്ച ദേശീയ വനിതാ കമ്മീഷന്റെ രണ്ടാമത്തെ അധ്യക്ഷയും മോഹിനിയായിരുന്നു. ആദ്യത്തെ അധ്യക്ഷ ജയന്തി പട്നായിക് പദവി ഒഴിഞ്ഞതിനുശേഷം 1995 ജൂലൈ 21 മുതൽ 1998 ജൂലൈ 20 വരെ മോഹിനി പദവിയിൽ തുടർന്നു. ന്യൂയോർക്ക് ആസ്ഥാനമായുള്ള "ദ ഹംഗ്രി പ്രോജക്ട്" എന്ന ജീവകാരുണ്യസംഘടനയിലും ഇവർ പ്രവർത്തിച്ചിരുന്നു. "കന്യ:ദി എക്സ്പ്ലോയിട്ടേഷൻ ഓഫ് ലിറ്റിൽ ആംഗിൾസ്" (1998), "ഇമാൻസിപേഷൻ ആൻഡ് എംപവർമെന്റ് ഓഫ് വിമെൻ" (1996) എന്നീ പുസ്തകങ്ങളും രചിച്ചിട്ടുണ്ട്.





</doc>
<doc id="333873" url="https://ml.wikipedia.org/wiki?curid=333873" title="ശിവകുമാർ ശർമ">
ശിവകുമാർ ശർമ

ഇന്ത്യക്കാരനായ ഒരു സന്തൂർ വാദകനാണ് ശിവകുമാർ ശർമ എന്ന പണ്ഡിറ്റ് ശിവകുമാർ ശർമ (Pandit Shivkumar Sharma). 1938 ജനുവരി 13 -ന് ആണ് ഇദ്ദേഹം ജനിച്ചത്.ജമ്മു കാശ്മീരിൽ നിന്നുമുള്ള ഒരു നാടോടി സംഗീതോപകരണമാണ് സന്തൂർ.

പാട്ടുകാരനായ ഉമാദത്ത് ശർമ്മയുടെ മകനായി ജമ്മുവിലാണ് ശിവകുമാർ ശർമ ജനിച്ചത്. അദ്ദേഹത്തിന്റെ മാതൃഭാഷ ദോഗ്രിയാണ്. 
അഞ്ചുവയസ്സുമാത്രമുള്ളപ്പോൾത്തന്നെ പിതാവ് അദ്ദേഹത്തെ വായ്പ്പാട്ടും തബലയും അഭ്യസിപ്പിച്ചുതുടങ്ങി. സന്തൂർ എന്ന ഉപകരണത്തിൽ വളരെ ഗാഢമായി ഗവേഷണം നടത്തിയ ഉമാദത്ത് തന്റെ മകനാവണം ആ ഉപകരണത്തിൽ ഇന്ത്യൻ ശാസ്ത്രീയസംഗീതം ആദ്യമായി വായിക്കുന്നതെന്ന് തീരുമാനിച്ചു. അങ്ങനെ ശിവകുമാർ പതിമൂന്നാം വയസ്സിൽ സന്തൂർ അഭ്യസിച്ചുതുടങ്ങുകയും. തന്റെ പിതാവിന്റെ സ്വപ്നം സഫലമാക്കുകയും ചെയ്റ്റു.മുംബൈയിൽ 1965 -ൽ അദ്ദേഹം ആദ്യമായി കച്ചേരി നടത്തി.

സന്തൂറിലെ ഏറ്റവും പ്രമുഖനായ കലാകാരനാണ് ശിവകുമാർ ശർമ. സന്തൂറിനെ ജനകീയമാക്കുനതിൽ അദ്ദേഹം വഹിച്ച പങ്ക് നിസ്തുലമാണ്. പാട്ടുപഠിക്കുന്ന കാലത്ത് താൻ ഒരിക്കലും ഈ ഉപകരണം പഠിക്കുമെന്ന് ഓർത്തില്ലെന്നും തന്റെ പിതാവാണ് താൻ ഇതു പഠിക്കണമെന്ന് തീരുമാനിച്ചതെന്നും 1999 -ൽ ഒരു അഭിമുഖത്തിൽ ശിവകുമാർ ശർമ പറയുകയുണ്ടായി. 1967 -ൽ ഹരിപ്രസാദ് ചൗരസ്യയും ബ്രിജ് ഭൂഷൻ കാബ്രയുമായിച്ചേർന്ന് ശിവകുമാർ ശർമ പുറത്തിറക്കിയ താഴ്‌വരയുടെ വിളി എന്ന സംഗീത ആൽബം ഇന്ത്യൻ ശാസ്ത്രീയസംഗീത രംഗത്തെ ഏറ്റവും മികച്ച വിജയങ്ങളിൽ ഒന്നായിത്തീർന്നു. ചൗരസ്യയുമായിച്ചേർന്ന് അദ്ദേഹം പല ഹിന്ദി ചലച്ചിത്രങ്ങൾക്കും സംഗീതം നൽകിയിട്ടുണ്ട്. ഇവർ രണ്ടുപേരും ചേർന്നുള്ള കൂട്ടായ്മ 'ശിവ-ഹരി' എന്ന പേരിൽ അറിയപ്പെടുന്നു. ഇവർ സംഗീതം നൽകിയ ചില സിനിമകളായ "ഫാസ്‌ലെ", "ചാന്ദ്‌നി", "ലാംഹേ", "ദാർ" എന്നിവ സംഗീത ഹിറ്റുകളായിരുന്നു.

മനോരമയാണ് ശിവകുമാർ ശർമ്മയുടെ ഭാര്യ.രൺറ്റ് ആണ്മകളാണ് അദ്ദേഹത്തിന് ഉള്ളത്. അദ്ദേഹത്തിന്റെ മകനായ രാഹുലുംഒരു സന്തൂർ വാദകനാണ്.1996 മുതൽ അച്ഛനും മകനും ഒരുമിച്ചു കച്ചേരി നടത്തിവരുന്നു. 

ശിവകുമാർ ശർമയ്ക്ക് ധാരാളം അംഗീകാരങ്ങൾ ലഭിച്ചിട്ടുണ്ട്. 1986 -ൽ സംഗീതനാടക അക്കാദമി അവാർഡ്, 1991 -ൽ പദ്മശ്രീ, 2001 -ൽ പദ്മ വിഭൂഷൻ എന്നിവ ഇവയിൽ പ്രമുഖമായ ചിലതാണ്.



</doc>
<doc id="333878" url="https://ml.wikipedia.org/wiki?curid=333878" title="മ്യൂസേസീ">
മ്യൂസേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് മ്യൂസേസീ (Musaceae). ആഫ്രിക്കയിലേയും ഏഷ്യയിലേയും ഉഷ്ണമേഖലാപ്രദേശങ്ങളിലാണ് ഇവ സാധാരണയായി കാണപ്പെടുന്നത്. ഈ സസ്യകുടുംബത്തിൽ ഏകദേശം 2 ജീനസ്സുകളിലായി ഏകദേശം 200ഓളം സ്പീഷിസുകളും ഉൾപ്പെടുന്നു. ബഹുവർഷി ചെടികൾ (മരങ്ങളോടു സാമ്യമുള്ള) ഉൾപ്പെടുന്ന സസ്യകുടുംബമാണ് മ്യൂസേസീ. ഒറ്റ പരിപ്പു (Monocot)സസ്യങ്ങളിലാണിൽപ്പെടുന്ന സസ്യകുടുംബമാണിത്. 

വാഴ, കല്ലുവാഴ, കണ്ടമണിവാഴ തുടങ്ങിയവയെല്ലാം ഈ സസ്യകുടുംബത്തിൽ ഉൾപ്പെടുന്നവയാണ്.

ഇലകൾ ലഘുപത്രങ്ങളോടു കൂടിയവയും, ഏകാന്തരന്യാസത്തിൽ (alternate phyllotaxis) ക്രമീകരിച്ചതും, വലുതുമായിരിക്കും. ഇലകളിലെ സിരാവിന്യാസം സമാന്തര സിരാവിന്യാസവുമാണ്. മധ്യ സിര ഉയർന്നു നിൽക്കുന്നതും വലുതുമാണ്. ഇലയുടെ തണ്ടുകൾ പരസ്പരം ഒന്നിനുമുകളിൽ ഒന്നായി കൂടുച്ചേർന്ന് മിഥ്യാകാണ്ഡം രൂപപ്പെടുന്നു. ഇവയുടെ യഥാർത്ഥകാണ്ഡം ഭൂമിക്കടിയിലാണ് വളരുന്നത്. ഭുമിക്കടിയിൽ വളരുന്ന കാണ്ഡത്തിൽ നിന്നും പുങ്കുലയുടെ ഞെട്ട് മിഥ്യാകാണ്ഡത്തിന്റെ മധ്യഭാഗത്തുകൂടെ മുകളിലേക്ക് വളർന്ന് ഇലകൾക്കിടയിലൂടെ പുറത്തേക്ക് വളരുന്നു. ഇവയുടെ പൂങ്കുലയിൽ കാഴ്ചയിൽ സുന്ദരവും വലുതുമായ ഉപപർണ്ണങ്ങൾ കാണപ്പെടുന്നു.

ഏകലിംഗ സ്വഭാവത്തോടുകൂടിയ ഇവയുടെ പൂക്കൾ സമമിതി (zygomorphic) പാലിക്കുന്നവയുമാണ്. ഇവയുടെ ദളമണ്ഡലത്തിൻ ദളമണ്ഡലത്തിൽ രണ്ട് ലിരകളിലായി ക്രമീകരിച്ചുരിക്കുന്ന ദളങ്ങളും വിദളങ്ങളും വേർതിരിക്കാൻ പറ്റാത്തരീതിയിലുള്ള 6 ടെപ്പൽസ് (Tepals) ആണ് ഉള്ളത്. ഇവയുടെ കേസരപുടത്തിൽ 5 പുംബീജപ്രധാനമായ കേസരങ്ങൾ (stamen) കാണപ്പെടുന്നു, അവ ടെപ്പലുകൾക്ക് വിപരീതമായി വിന്യസിച്ചിരിക്കുന്നവയും എല്ലാ കേസരങ്ങളും പ്രത്യുൽപാദന ശേഷിയുള്ളവയുമാണ്. സ്ത്രീബീജപ്രധാനമായ ജനിപുടത്തിൽ (Gynoecium) മുന്ന് അറകളോടുകൂടിയ അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നു. ഇവ താഴ്ന്ന അണ്ഡശയത്തോടുകൂടിവയായിരിക്കും. 
സാധാരണ മാംസളമായ പഴങ്ങളാണിവയ്ക്കുള്ളത്.



</doc>
<doc id="333885" url="https://ml.wikipedia.org/wiki?curid=333885" title="പ്രതീക്ഷ കാശി">
പ്രതീക്ഷ കാശി

ഒരു കുച്ചിപ്പുഡി നർത്തകിയാണ് പ്രതീക്ഷ കാശി. നിലവിൽ കർണ്ണാടക സംഗീത നൃത്യ അക്കാദമിയുടെ ചെയർപേഴ്സണായ സുപ്രസിദ്ധ നർത്തകിയായ വൈജയന്തി കാശിയുടെ പുത്രിയാണ് പ്രതീക്ഷ. ഉണ്ണായിവാര്യരുടെ ജീവിതത്തെ ആസ്പദമാക്കി നിർമ്മിച്ച "പ്രിയമാനസത്തിൽ" പ്രതീക്ഷയായിരുന്നു നായികാകഥാപാത്രമവതരിപ്പിച്ചത്.


</doc>
<doc id="333886" url="https://ml.wikipedia.org/wiki?curid=333886" title="മേഘരഞ്ജിനി മേഥി">
മേഘരഞ്ജിനി മേഥി

ഒരു കഥക് നർത്തകിയും ചലച്ചിത്രനടിയുമാണു് മേഘരഞ്ജിനി മേഥി. നർത്തകിയായ മരാമി മേഥിയുടേയും സംഗീതജ്ഞനായ ജോയ്‌പ്രകാശ് മേഥിയുടേയും പുത്രിയാണു മേഘരഞ്ജിനി. നൃത്യനിപുൺ പാസായ ഇവർ സാംസ്കാരികമന്ത്രാലയത്തിന്റെ സ്കോളർഷിപ്പിനു അർഹയായിട്ടുണ്ട്.


</doc>
<doc id="333888" url="https://ml.wikipedia.org/wiki?curid=333888" title="ഗിരിജ ദേവി">
ഗിരിജ ദേവി

ഒരു പ്രസിദ്ധ ഹിന്ദുസ്ഥാനി ഗായികയാണ് ഗിരിജ ദേവി. 1929 മെയ് 8നു വാരണാസിയിൽ ജനിച്ചു. 1949ൽ ആൾ ഇന്ത്യാ റേഡിയോയിൽ പാടാനാരംഭിച്ചു. ഠുമ്‌രിയിൽ തന്റേതായ ഒരു പാത വെട്ടിത്തുറന്ന ഗിരിജാ ദേവിക്ക് 1972ൽ പത്മശ്രീ, 1989ൽ പത്മ ഭൂഷൺ, 2016ൽ പത്മവിഭൂഷൺ എന്നിവ ലഭിച്ചു. 1977ൽ സംഗീത നാടക അക്കാദമി അവാർഡും, 2010ൽ സംഗീതനാടക അക്കാദമി ഫെലോഷിപ്പും ലഭിച്ചിട്ടുണ്ട്.


</doc>
<doc id="333889" url="https://ml.wikipedia.org/wiki?curid=333889" title="പൊറത്തിശ്ശേരി ഗ്രാമപഞ്ചായത്ത്">
പൊറത്തിശ്ശേരി ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ ഇരിങ്ങാലക്കുട ബ്ലോക്കിൽ 22.33 ചതുരശ്രകിലോമീറ്ററാണ് പൊറത്തിശ്ശേരി ഗ്രാമപഞ്ചായത്ത് സ്ഥിതി ചെയ്യുന്നത്. പൊറത്തിശ്ശേരി ഗ്രാമപഞ്ചായത്ത്, പൊറത്തിശ്ശേരി, മാടായിക്കോണം, ഇരിങ്ങാലക്കുട വില്ലേജുകളിലായി വ്യാപിച്ചുകിടക്കുന്നു. പി.കെ.ചാത്തന് മാസ്റ്റാറായിരുന്നു പൊറത്തിശ്ശേരി ഗ്രാമപഞ്ചായത്തിലെ, ആദ്യത്തെ പഞ്ചായത്തുപ്രസിഡ്ന്റ്.


</doc>
<doc id="333907" url="https://ml.wikipedia.org/wiki?curid=333907" title="ആൽബർട്ടിന സിസുലു">
ആൽബർട്ടിന സിസുലു

ദക്ഷിണാഫ്രിക്കയിലെ വർണ്ണവിവേചനത്തിനെതിരേ സമരം ചെയ്ത, വനിതയായിരുന്നു ആൽബർട്ടിന സിസുലു(ജനനം 21 ഒക്ടോബർ 1918 – മരണം 2 ജൂൺ 2011). ദക്ഷിണാഫ്രിക്കയിലെ നേതാവായിരുന്ന വാൾട്ടർ സിസുലുവിന്റെ പത്നിയാണ്. ആൽബർട്ടിനയോടുള്ള ആദരസൂചകമായി അവരെ ജനങ്ങൾ അമ്മ എന്ന അർത്ഥം വരുന്ന "മാ സിസുലു" എന്നാണ് വിളിച്ചിരുന്നത്. മഹാന്മാരായ ദക്ഷിണാഫ്രിക്കക്കാരെ തിരഞ്ഞെടുക്കുന്നതിനുവേണ്ടി ദക്ഷിണാഫ്രിക്കൻ ടെലിവിഷൻ നടത്തിയ വോട്ടെടുപ്പിൽ ആൽബർട്ടീനക്കു 57 ആം സ്ഥാനം ലഭിച്ചിരുന്നു. 2011 ജൂൺ രണ്ടിന് തന്റെ തൊണ്ണൂറ്റി രണ്ടാമത്തെ വയസ്സിൽ ആൽബർട്ടിന അന്തരിച്ചു.

1918 ഒക്ടോബർ 21 ന് ദക്ഷിണാഫ്രിക്കയിലെ ട്രാൻസ്കെയിലുള്ള ത്സോമോ ജില്ലയിലാണ് ആൽബർട്ടിന ജനിച്ചത്. ബോണിലിസ്വേയും, മോണിക്കാസിയുമായിരുന്നു മാതാപിതാക്കൾ. ഈ ദമ്പതികളുടെ അഞ്ചു മക്കളിൽ രണ്ടാമത്തേയാളായിരുന്നു ആൽബർട്ടിന. മാതാവ് രോഗശയ്യയിലായതുകാരണം, ഒരു അമ്മയുടെ ഉത്തരവാദിത്തങ്ങൾ നിറവേറ്റി ഇളയ കുട്ടികളെ വളർത്തിയത് ആൽബർട്ടിന ആയിരുന്നു. ഈ കാരണം കൊണ്ട്, ആൽബർട്ടിനക്ക് ദീർഘകാലം സ്കൂളിൽ പോകാൻ കഴിഞ്ഞിരുന്നില്ല. പ്രെസ്ബിറ്റേറിയൻ മിഷൻ സ്കൂളിൽ പോയി തുടങ്ങിയ കാലത്താണ് അവർ ആൽബർട്ടിന എന്ന പേരു സ്വീകരിക്കുന്നത്. സ്കൂൾ കാലഘട്ടത്തിൽ വെച്ചു തന്നെ ഒരു നേതൃത്വപാടവം ഉള്ള കുട്ടിയായിരുന്നു ആൽബർട്ടിന.

വാൾട്ടർ സിസുലുവിനൊപ്പം രാഷ്ട്രീയ പാർട്ടിയുടെ സമ്മേളനങ്ങളിൽ സംബന്ധിക്കും എന്നല്ലാതെ, തുടക്കത്തിൽ ആൽബർട്ടിനക്ക് രാഷ്ട്രീയത്തിൽ താൽപര്യമുണ്ടായിരുന്നില്ല. 1955 ൽ ആഫ്രിക്കൻ നാഷണൽ കോൺഗ്രസ്സിന്റെ വനിതാ ലീഗിൽ ചേരുന്നതോടെ, ആൽബർട്ടിന സജീവ രാഷ്ട്രീയത്തിൽ ഇടപെട്ടു തുടങ്ങി. ആഫ്രിക്കൻ നാഷണൽ കോൺഗ്രസ്സിന്റെ യുവജന വിഭാഗത്തിന്റെ രൂപീകരണത്തിൽ പങ്കെടുത്ത ഏക വനിത ആൽബർട്ടിന ആയിരുന്നു. 1956 ഓഗസ്റ്റ് 9 ന് പാസ് ലോ നിയമത്തിനെതിരേ നടന്ന പ്രകടനത്തിൽ ഹെലൻ ജോസഫിനൊപ്പം ആൽബർട്ടിനയും പങ്കെടുത്തു. ഇതുമായി ബന്ധപ്പെട്ട് ഉണ്ടായ കേസിൽ ശിക്ഷിക്കപ്പെട്ട് ആൽബർട്ടിന മറ്റുള്ളവരോടൊപ്പം ഒരാഴ്ച ജയിൽവാസം അനുഭവിച്ചു. ഈ ദിവസമാണ് ദക്ഷിണാഫ്രിക്കയിൽ ഇന്നും വനിതാ ദിനമായി ആചരിക്കുന്നത്. ബന്ദു വിദ്യാഭ്യാസത്തെ എതിർത്ത ആൽബർട്ടിന, വീടുകളിൽ സ്കൂളുകൾ നടത്തി ഈ നിയമത്തിനെതിരേ സമരം ചെയ്തു.

1963 ൽ വാൾട്ടർ സിസുലു പോലീസിനു പിടികൊടുക്കാതെ ഒളിവിൽ പോയപ്പോൾ, സർക്കാർ ആൽബർട്ടിനയെ അറസ്റ്റു ചെയ്തു ജയിലിലടച്ചു. 163 ലെ ജനറൽ ലോ അമന്റ്മെന്റ് ആക്ട് പ്രകാരം അറസ്റ്റു ചെയ്തു ശിക്ഷിക്കുന്ന ആദ്യ വനിതയായിരുന്നു ആൽബർട്ടിന. ഏതാണ്ട് രണ്ടുമാസത്തോളം, ആൽബർട്ടിനക്ക് ഏകാന്ത തടവ് അനുഭവിക്കേണ്ടി വന്നു. വർണ്ണവിവേചനത്തിനെതിരേ ശക്തമായ രീതിയിൽ പോരാടിയിരുന്നതുകൊണ്ട്, തുടർച്ചയായി ജയിൽ വാസം അനുഭവിക്കേണ്ടി വന്നു.



</doc>
<doc id="333914" url="https://ml.wikipedia.org/wiki?curid=333914" title="ചേറ്റുവ കോട്ട">
ചേറ്റുവ കോട്ട

വില്ല്യം ഫോർട്ട്‌ ഏലിയാസ് ടിപ്പു സുൽത്താന്റെ സവിശേഷമായ ചരിത്ര സ്മാരകസൗധങ്ങളിൽ ഒന്ന് സ്ഥിതി ചെയ്യുന്നത് കേരളസംസ്ഥാനത്തിലെ തൃശൂർ ജില്ലയിലെ ഏങ്ങണ്ടിയൂർ പഞ്ചായത്തിലെ ചേറ്റുവയിലാണ് . ചേറ്റുവ കോട്ട പ്രതിഷ്ഠാപനം നടത്തിയത് ഹോളണ്ടുകാരാണ് (1714) . ഭാഗികമായി തകർന്ന ഈ കോട്ടയെ ടിപ്പു സുൽത്താൻ പരിഷ്‌ക്കരിക്കുകയും ശേഷം ഈ കോട്ട , മൈസൂർ ഭരണകർത്താവിനാൽ കീഴടക്കപെടുകയും ചെയ്തു . മൈസൂർ റ്റൈഗെർ മറ്റു കോട്ടകളിലേക്ക് പാലായനം നടത്തുന്നതിനുവേണ്ടി ഭൂഗർഭത്തിലൂടെ തുരങ്കം നിർമിച്ചതായി വിശ്വസിക്കപെടുന്നു. ചേറ്റുവ കോട്ടക്ക് 5 ഏക്കർ വ്യാപ്‌തിയാണുള്ളത് . എന്നാൽ ഇപ്പോൾ നിലംപരിശായ രീതിയിലാണു നിലകൊള്ളുന്നത് . കേരള വിനോദസഞ്ചാര ഭൂപടത്തിൽ ചേറ്റുവ കോട്ടയെ വിനോദസഞ്ചാരത്തിനുള്ള ഉദ്ദിഷ്‌ടസ്ഥാനമാക്കി മാറ്റുന്നതിനായി പുനഃസ്ഥാപിക്കുവാൻ കേരള ഭരണകൂടം അനേകം പദ്ധതികൾ പ്രഖ്യാപിച്ചിട്ടുണ്ട് . കോട്ടയുടെ ഭിത്തികൾ ഏകദേശം 12 അടി കനത്തിലാണ് . ഭരണാധികാരികളിൽ നിന്നുള്ള അവഗണന മൂലം , ഇപ്പോൾ ഈ കോട്ട മോശം അവസ്ഥയിലാണ് നിലക്കൊള്ളുന്നത് . എളുപ്പത്തിലുള്ള സമീപനം തടസ്സപ്പെടുത്തുന്നതിനായി കോട്ട വെള്ളം നിറഞ്ഞ വലിയ തടത്തിനാൽ ചുറ്റപെട്ടിരിക്കുന്നു . അതേ സമയം ഈ തടം മനുഷ്യഭോജികളായ മുതലകളാൽ നിറഞ്ഞിരിക്കുന്നു .


</doc>
<doc id="333917" url="https://ml.wikipedia.org/wiki?curid=333917" title="ഗാർഫീൽഡ്">
ഗാർഫീൽഡ്

ജിം ഡേവിസ് നിർമ്മിച്ച ഒരു അമേരിക്കൻ ഹാസ്യ പരമ്പരയാണ് ഗാർഫീൽഡ്.


</doc>
<doc id="333925" url="https://ml.wikipedia.org/wiki?curid=333925" title="ഫ്ലയിംഗ് സ്പഗെറ്റി മോൺസ്റ്റർ">
ഫ്ലയിംഗ് സ്പഗെറ്റി മോൺസ്റ്റർ

ചർച്ച് ഒഫ് സ്പഗെറ്റി മോൺസ്റ്ററിന്റെ ആരാദ്ധനാമൂർത്തിയാണു പറക്കുന്ന സ്പഗെറ്റി ഭൂതം(The Flying Spaghetti Monster-FSM). മതസിദ്ധാന്തങ്ങളും, സൃഷ്ടിവാദവും പൊതു വിദ്യാഭ്യാസ സ്ഥാപനങ്ങളിൽ പഠിപ്പിക്കുന്നതിനെതിരെയുള്ള പ്രതികരണം എന്ന നിലയിലാണ് ഈ ആശയം മുന്നോട്ട് വയ്ക്കപ്പെട്ടത്

സൃഷ്ടിവാദം പൊതുവിദ്യാഭ്യാസ സ്ഥാപനങ്ങളിൽ പഠിപ്പിക്കുവാനുള്ള കാനസസ് സ്റ്റേറ്റ് ബോർഡ് ഒഫ് എജ്ജ്യുക്കേഷന്റെ തീരുമാനത്തിനെതിരെ ബോബ്ബി ഹെന്ററേസൻ എഴുതിയ തുറന്ന കത്തിലാണ് പറക്കുന്ന സ്പഗെറ്റി ഭൂതം ആദ്യമായി അവതരിപ്പിയ്ക്കപ്പെട്ടത്.

പോളണ്ട്, നെഥർലാന്റ്, ന്യൂസ്ലാന്റ് എന്നിവദങ്ങളിൽ ചർച്ച് ഒഫ് സ്പഗെറ്റി മോൺസ്റ്റർ ഒരു മതമായി നിയമപരമായി തന്നെ അംഗീകരിയ്ക്കപ്പെട്ടിട്ടുണ്ട്.


</doc>
<doc id="333930" url="https://ml.wikipedia.org/wiki?curid=333930" title="വൈഷ്ണവർ">
വൈഷ്ണവർ

ഹൈന്ദവ ദേവനായ മഹാവിഷ്ണുവിനെയും, വിഷ്ണുവിന്റെ അവതാരങ്ങളായ മത്സ്യം, കൂർമ്മം, വരാഹം, നരസിംഹം, വാമനൻ, പരശുരാമൻ, ശ്രീരാമൻ, ബലരാമൻ, ശ്രീകൃഷ്ണൻ, കൽക്കി തുടങ്ങിയവരെയും ആരാധിക്കുന്നവരെയാണ് വൈഷ്ണവർ എന്നുപറയുന്നത്.


</doc>
<doc id="333944" url="https://ml.wikipedia.org/wiki?curid=333944" title="സൈപറേസീ">
സൈപറേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് സൈപറേസീ (Cyperaceae). ഈ കുടുംബത്തിലെ മിക്ക സസ്യങ്ങളും പുല്ലുവർഗ്ഗത്തിൽ പെടുന്ന സസ്യമാണെന്നു തോന്നിപ്പിക്കുമെങ്കിലും ഇവ പുല്ലുവർഗ്ഗത്തിൽ പെടുന്നവയല്ല. ബഹുവർഷി ചെടികളും ഏകവർഷികളും ഉൾപ്പെടുന്ന ഈ സസ്യകുടുംബം ഒറ്റപ്പരിപ്പു (Monocot)സസ്യങ്ങളിൽപ്പെടുന്നവയാണ്. ഈ സസ്യകുടുംബത്തിൽ ഏകദേശം 113ജീനസ്സുകളിലായി ഏകദേശം 2000ഓളം സ്പീഷിസുകളും ഉൾപ്പെടുന്നു.  ഏഷ്യ, വടക്കേ അമേരിക്ക എന്നിവിടങ്ങളിലെ ഉഷ്ണമേഖലാപ്രദേശങ്ങളിലാണ് ഇവ സാധാരണയായി കാണപ്പെടുന്നത്. എന്നാൽ ഈ കുടുംബത്തിൽപ്പെടുന്ന ചില സ്പീഷിസുകൾ നനവുള്ള പ്രദേശങ്ങളിലും കാണപ്പെടാറുണ്ട്. മുത്തങ്ങ, സൈപ്രസ്‌, മുട്ടന്ന, കരടിപ്പുല്ല് തുടങ്ങിയവയെല്ലാം ഈ സസ്യകുടുംബത്തിൽ ഉൾപ്പെടുന്നവയാണ്.

ഇവയുടെ തണ്ടുകൾ മൂന്ന് കോണുകളോടു കൂടിയവയും ദൃഢമായതുമാണ്.
ഇലകൾ ലഘുപത്രങ്ങളോടു കൂടിയവയും, ഏകാന്തരന്യാസത്തിൽ (alternate phyllotaxis) ക്രമീകരിച്ചതും, സമാന്തര സിരാവിന്യാസത്തോടുകൂടിയവയുമാണ്. വീതികുറഞ്ഞ നീളമുള്ള ഇലകളുടെ മധ്യസിര ഉയർന്നു നിൽക്കുന്നതും വെള്ള നിറത്തിലുള്ളതുമായിരിക്കും. ഇവയുടെ പൂക്കൾ വളരെ ചെറുതും ഏകലിംഗമോ ദ്വിലിംഗ മോ ആയിരിക്കും. 

113 ജീനസ്സുകൾ



</doc>
<doc id="333951" url="https://ml.wikipedia.org/wiki?curid=333951" title="സിമരൂബേസീ">
സിമരൂബേസീ

മിക്കവാറും മധ്യരേഖാപ്രദേശങ്ങളുടെ സമീപം കാണപ്പെടുന്ന ഒരു ചെറിയ സസ്യകുടുംബമാണ് സിമരൂബേസീ (Simaroubaceae). മട്ടി, ലക്ഷ്മിതരു, കരിങ്ങോട്ട എന്നിവയാണ് മലയാളികൾക്ക് പരിചിതമായ ഈ കുടുംബത്തിലെ അംഗങ്ങൾ. 


</doc>
<doc id="333972" url="https://ml.wikipedia.org/wiki?curid=333972" title="തൈമേലേസീ">
തൈമേലേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് തൈമേലേസീ (Thymelaeaceae). ഈ സസ്യകുടുംബത്തിൽ 52 ജീനസ്സുകളിലായി ഏകദേശം 2000 സ്പീഷിസുകൾ ഉൾപ്പെടുന്നു. മാൽവേൽസ് നിരയിൽ പെടുന്ന ഈ സസ്യകുടുംബത്തിൽ കുറ്റിച്ചെടികളും ചെറുമരങ്ങളും വൃക്ഷങ്ങളും, വള്ളികളും ഉൾപ്പെടുന്നു. ഈ സസ്യകുടുംബത്തെ സാധാരണയായി ഭൂമിയുടെ തെക്കേഅർദ്ധഗോളത്തിലാണ് കൂടുതലായും കണ്ടുവരുന്നത്. 

ഇവയുടെ ഇലകൾ ഞെട്ടോടുകൂടിയ ലഘുപത്രങ്ങളും നല്ല പച്ച നിറത്തോടുകൂടിയതും മിനുസമുള്ളവയുമാണ്. ഇവ തണ്ടിൽ വർത്തുളവിന്യാസത്തിലോ ( spiral phyllotaxis) ക്രമീകരിച്ചതുമാണ്. ചില സ്പീഷിസുകളിൽ അഭിന്യാസ (opposite phyllotaxis) ത്തിലോ ഏകാന്തരന്യാസമോ വർത്തുളവിന്യാസമോ (alternate or spiral phyllotaxis) പ്രകടമാണ് . ഇലകളിലെ സിരാവിന്യാസം ജാലികാസിരാവിന്യാസവുമാണ്. തൈമേലേസീ സ്പീഷിസുകൾക്ക് പത്രവൃന്തത്തിന്റെ അടിയിലായി ഉപപർണ്ണങ്ങൾ ഉണ്ടാകാറില്ല. പൂക്കൾ പൂങ്കുലകളായും അല്ലാതെയും ക്രമീകരിച്ചിരിക്കുന്നു


52 ജീനസ്സുകൾ



</doc>
<doc id="333976" url="https://ml.wikipedia.org/wiki?curid=333976" title="ഇനെസ്സാ അർമാന്ദ്">
ഇനെസ്സാ അർമാന്ദ്

ഫ്രഞ്ച്-റഷ്യൻ കമ്മ്യൂണിസ്റ്റ് നേതാവും, ബോൾഷെവിക്ക് പാർട്ടി അംഗവുമായിരുന്നു ഇനെസ്സാ ഫ്യോദോറോവ്ന അർമാന്ദ് എന്ന ഇനെസ്സാ അർമാന്ദ്(ജനനം മേയ് 8, 1874 – മരണം സെപ്തംബർ 24, 1920).
1874 മേയ് എട്ടാം തീയതി ഫ്രാൻസിലെ പാരീസിലാണ് ഇനെസ്സാ ജനിച്ചത്. തിയഡോർ ഹെർബെൻവില്ലെയും, നതാലീ വൈൽഡുമായിരുന്നു മാതാപിതാക്കൾ. കലാരംഗത്തു പ്രവർത്തിക്കുന്നവരായിരുന്നു ഈ ദമ്പതികൾ. ഇനെസ്സയെക്കൂടാതെ രണ്ടു കുട്ടികൾ കൂടി ഈ ദമ്പതികൾക്കുണ്ടായിരുന്നു. ഇനെസ്സക്ക് അഞ്ചു വയസ്സുള്ളപ്പോൾ പിതാവ് അന്തരിച്ചു. മോസ്കോയിൽ അമ്മായിയുടേയും, മുത്തശ്ശിയുടേയും കൂടെയാണ് പിന്നീട് ഇനെസ്സാ വളർന്നത്. ഇരുവരും അധ്യാപകരായിരുന്നു.

ഇനെസ്സാ തന്റെ പത്തൊമ്പതാമത്തെ വയസ്സിൽ റഷ്യയിലെ സമ്പന്നനായ ഒരു ടെക്സറ്റൈയിൽ മുതലാളിയുടെ മകനെ വിവാഹം കഴിച്ചു. ഇവർക്ക് നാലു മക്കളുണ്ട്. കർഷകരുടെ മക്കൾക്ക് വിദ്യാഭ്യാസം നൽകുന്നതിനായി മോസ്കായിൽ ഇരുവരും ചേർന്ന് ഒരു സ്കൂൾ ആരംഭിച്ചു. മറ്റുള്ളവരാൾ ഉപേക്ഷിക്കപ്പെട്ട സ്ത്രീകളെ സഹായിക്കുന്നതിനായുള്ള ഒരു സംഘടനയിൽ ഇക്കാലത്ത് ഇനെസ്സ അംഗമായിരുന്നു.

റഷ്യയിൽ നിരോധിക്കപ്പെട്ട ഒരു സംഘടനയായിരുന്ന റഷ്യൻ സോഷ്യൽ ഡെമോക്രാറ്റിക്ക് ലേബർ പാർട്ടി എന്ന സംഘടനയിൽ ഇനെസ്സ അംഗമായി ചേർന്നു. സംഘടനയുടെ പ്രചാരണവുമായി ബന്ധപ്പെട്ട് ഇനെസ്സ അറസ്റ്റു ചെയ്യപ്പെടുകയും, ശിക്ഷയുടെ ഭാഗമായി വടക്കൻ റഷ്യയിലുള്ള ഒരു ഗ്രാമത്തിലേക്കു നാടുകടത്തപ്പെടുകയും ചെയ്തു. 1908 ൽ ഇവിടെ നിന്നും രക്ഷപ്പെട്ട ഇനെസ്സ, റഷ്യ വിടുകയും പാരീസിലേക്കു കുടിയേറുകയും ചെയ്തു. അവിടെ വെച്ച് ഇനെസ്സ വ്ലാഡിമിർ ലെനിനേയും മറ്റു ബോൾഷെവിക് പാർട്ടി അംഗങ്ങളേയും പരിചയപ്പെട്ടു. പടിഞ്ഞാറൻ യൂറോപ്പിൽ പ്രവർത്തിച്ചിരുന്ന എല്ലാ ബോൾഷെവിക് ഗ്രൂപ്പുകളേയും ഒന്നിച്ചു ചേർത്തു പ്രവർത്തിക്കാൻ രൂപം കൊണ്ട സംഘടനയായ കമ്മറ്റി ഓഫ് ഓർഗനൈസേഷന്റെ ജനറൽ സെക്രട്ടറിയായി ഇനെസ്സ തിരഞ്ഞെടുക്കപ്പെട്ടു.

1912 ൽ ഇനെസ്സ് തിരികെ റഷ്യയിലേക്കു മടങ്ങിയെത്തി. റഷ്യൻ അസ്സംബ്ലിയായ ഡ്യൂമയിലേക്കു നടന്ന തിരഞ്ഞെടുപ്പിൽ ബോൾഷെവിക്ക് പാർട്ടിയുടെ തിരഞ്ഞെടുപ്പു പ്രചരണത്തിനു നേതൃത്വം നൽകി. രണ്ടു മാസങ്ങൾക്കുശേഷം വീണ്ടും അറസ്റ്റിലായ ഇനെസ്സ പിന്നീട് ജയിൽമോചിതയാവുന്നത് മാർച്ച് 1913നാണ്. വീണ്ടും റഷ്യയിൽ നിന്നും പലായനം ചെയ്ത ഇനെസ്സ ലെനിൻ താമസിച്ചിരുന്ന ഗാലിഷ്യയിൽ അഭയം തേടി. വനിതകൾക്കു വേണ്ടിയുള്ള മാസികയായ റബോട്നിറ്റ്സയുടെ ചുമതലയേറ്റെടുത്തു.

1917 മാർച്ച് രണ്ടിന് നിക്കോളാസ് രണ്ടാമൻ സ്ഥാനമൊഴിഞ്ഞതോടെ രൂപം കൊണ്ട താൽക്കാലിക സർക്കാരിന്റെ പ്രവർത്തനത്തിൽ ആകെ നിരാശരായതീർന്ന , നാടുകടത്തപ്പെട്ടിരുന്ന ബോൾഷെവിക്ക് അംഗങ്ങൾ റഷ്യയിലേക്കു തിരിച്ചുവരാനൊരുങ്ങി. രാജ്യത്തിന്റെ പുരോഗതിക്ക് തങ്ങളുടെ സംഭാവനകൾ ആവശ്യമായ സമയമാണിതെന്ന് അവർ കരുതി. ലെനിനും ഇനെസ്സയും ഉൾപ്പെടെ 26 ബോൾഷെവിക് പാർട്ടി അംഗങ്ങൾ പ്രത്യേക ട്രെയിനിർൽ പെട്രോഗ്രാഡിലേക്കു മടങ്ങിയെത്തി.

ഒക്ടോബർ വിപ്ലവത്തിനുശേഷം, ഇനെസ്സ സോവിയറ്റ് കൗൺസിലിൽ എക്സിക്യൂട്ടീവ് അംഗമായിരുന്നു. കേന്ദ്രീയ ശക്തികളുമായി റഷ്യൻ സർക്കാർ ഒപ്പിട്ട സമാധാന ഉടമ്പടിയെ ഇനെസ്സ ശക്തമായ ഭാഷയിൽ വിമർശിച്ചിരുന്നു. കമ്മ്യൂണിസ്റ്റ് പാർട്ടിയിലും, സോവിയറ്റ് ട്രേഡ് യൂണിയനിലും, സ്ത്രീകൾക്ക് അർഹതപ്പെട്ട സ്ഥാനങ്ങൾ നേടിയെടുക്കുന്നതിനു വേണ്ടി രൂപീകരിച്ച സംഘനടയായ സെനോത്ഡെലിന്റെ ഡയറക്ടറായി ഇനെസ്സ സ്ഥാനമേറ്റെടുത്തു. 1920 ൽ കമ്മ്യൂണിസ്റ്റ് പാർട്ടിയിൽ പ്രവർത്തിക്കുന്ന വനിതകളുടെ അന്താരാഷ്ട്ര സമ്മേളനത്തിൽ പങ്കെടുത്തു.

1920 സെപ്തംബർ 24 ന് ഇനെസ്സ മരണമടഞ്ഞു. ഒക്ടോബർ വിപ്ലവത്തിലെ രക്തസാക്ഷികളെ അടക്കം ചെയ്ത ക്രെംലിൻ വാൾ നെക്രോപോളിസിലാണ് ഇനെസ്സയുടെ മൃതദേഹവും അടക്കം ചെയ്തിരിക്കുന്നത്.


</doc>
<doc id="333979" url="https://ml.wikipedia.org/wiki?curid=333979" title="അറുമുഖൻ വെങ്കിടങ്ങ്">
അറുമുഖൻ വെങ്കിടങ്ങ്

മലയാളചലച്ചിത്ര ഗാനരചയിതാവും നാടൻപാട്ട് രചയിതാവുമാണ് അറുമുഖൻ വെങ്കിടങ്ങ് എന്നറിയപ്പെടുന്ന എൻ.എസ്. അറുമുഖൻ. അന്തരിച്ച നടനും ഗായകനുമായ കലാഭവൻ മണി ആലപിച്ചിരുന്ന മിക്ക നാടൻപാട്ടുകളുടെയും രചയിതാവാണ് ഇദ്ദേഹം. ഇരുന്നൂറോളം പാട്ടുകൾ ഇദ്ദേഹം കലാഭവൻ മണിക്കുവേണ്ടി രചിച്ചു.

തൃശ്ശൂർ ജില്ലയിലെ വെങ്കിടങ്ങിൽ നടുവത്ത് ശങ്കരൻ – കാളി ദമ്പതികളുടെ മകനായി ജനിച്ച അറുമുഖൻ, വിനോദ കൂട്ടായ്മകളിലും നാട്ടിൻപുറത്തെ ഗാനമേളകളിലും ഗാനങ്ങൾ രചിച്ചിരുന്നു. നാട്ടുകാരനായ സലിം സത്താർ (മാപ്പിളഗായകൻ കെ.ജി. സത്താറിന്റെ മകൻ) അറുമുഖന്റെ ഗാനങ്ങൾ അന്തരിച്ച ഗായകൻ മനോജ് കൃഷ്ണനെക്കൊണ്ടു പാടിച്ച് ‘കല്ലേം മാലേം പിന്നെ ലോലാക്കും’ എന്ന കാസെറ്റ് ആദ്യമായി പുറത്തിറക്കി. ഇത് ശ്രദ്ധയിൽപ്പെട്ട മണി അറുമുഖനെ ബന്ധപ്പെട്ട് കാസറ്റിറക്കാൻ തീരുമാനിച്ചു.



</doc>
<doc id="333982" url="https://ml.wikipedia.org/wiki?curid=333982" title="അറ്റ്‌ലാന്റിക് ഓഷ്യൻ റോഡ്">
അറ്റ്‌ലാന്റിക് ഓഷ്യൻ റോഡ്

അറ്റ്‌ലാന്റിക് സമുദ്രം റോഡ് അല്ലെങ്കിൽ അറ്റ്‌ലാന്റിക് റോഡ് (നോർവീജിയൻ: Atlanterhavsveien) നോർവ്വെ കൗണ്ടി റോഡ് 64 ലേ Eide മുതൽ Averøy വരെയുള്ള ദ്വീപ സമൂഹങ്ങളെ ബന്ധിപ്പിക്കുന്ന 8.3 കിലോമീറ്റർ (5.2 മൈൽ) നീളമുള്ള ഭാഗമാണ്.1983ൽ ആരംഭിച്ച നിർമ്മാണ പ്രവർത്തനം ആറ് വർഷം കൊണ്ടാണ് പൂർത്തിയായത്.


</doc>
<doc id="333987" url="https://ml.wikipedia.org/wiki?curid=333987" title="പങ്ങാരപ്പിള്ളി അന്തിമഹാകാളൻ കാവ്">
പങ്ങാരപ്പിള്ളി അന്തിമഹാകാളൻ കാവ്

തൃശ്ശൂർ,ചേലക്കര പങ്ങാരപ്പിള്ളിയിൽ സ്ഥിതി ചെയ്യുന്ന പ്രസിദ്ധമായ ഒരു ക്ഷേത്രമാണ് പങ്ങാരപ്പിള്ളി അന്തിമഹാകാളൻ കാവ്. ശൈവമൂർത്തിയായ അന്തിമഹാകാളനാണ് ഇവിടെ ആരാധിക്കപ്പെടുന്നത്. ഉപദേവതകളായി ഭദ്രകാളിയും ഗണപതിയുമുണ്ട്. ഇവിടെ ആഘോഷിക്കുന്ന അന്തിമഹാകാളൻകാവ് വേല ശ്രദ്ധേയമാണ്. മദ്ധ്യകേരളത്തിൽ പൊയ്ക്കാളവേലയ്ക്കും വെടിക്കെട്ടിനും ഇവിടം പ്രസിദ്ധമാണ്. ചേലക്കര (പുലാക്കോട്-കോളത്തൂർ) ദേശം, പങ്ങാരപ്പിള്ളി ദേശം, വെങ്ങാനെല്ലൂർ-ചേലക്കോട് ദേശം, തോന്നൂർക്കര ദേശം, കുറുമല ദേശം എന്നിവരാണ് വേലയുടെ പ്രധാനപങ്കാളികൾ.

ഓരോ വർഷവും തെക്കുംകൂർ വേലയെന്നും വടക്കുംകൂർ വേലയെന്നും മാറി മാറിയാണ് ഇവിടെ വേല ആഘോഷിക്കുക. തെക്കുംകൂർ വേലയ്ക്ക് മല്ലിശ്ശേരിക്കാവിലും വടക്കുംകൂർ വേലയ്ക്ക് കടുകശ്ശേരി മഹാവിഷ്ണു ക്ഷേത്രത്തിലുമാണ് വേല ആഘോഷത്തിന് ആരംഭം കുറിക്കുക. കൊയ്ത്ത് കഴിഞ്ഞ വയലുകളിലൂടെ കെട്ടുകാളകളുമായി വേല ആഘോഷിക്കുന്നു. അടിച്ചമർത്തപ്പെട്ട അടിയാള വിഭാഗത്തിന്റെ ഉയിർത്തെഴുന്നേൽപ്പിനെ ഓർമപ്പെടുത്തുന്നതിനായാണ് ഈ ആചാരം.

പ്രത്യേകം തയ്യാറാക്കുന്ന പന്തലിനുള്ള മുളകൾ ശേഖരിച്ച് കൊണ്ടുവരുന്നു ചടങ്ങ് പാറുവേല എന്നും പന്തൽ മേയുന്നതിനുള്ള പുല്ലുകൾ ശേഖരിച്ച് കൊണ്ടുവരുന്ന ചടങ്ങ് പുല്ലുവേല എന്നും അറിയപ്പെടുന്നു.



</doc>
<doc id="333997" url="https://ml.wikipedia.org/wiki?curid=333997" title="അരേസീ">
അരേസീ

സപുഷ്പികളിലെ ഏകബീജപത്ര സസ്യങ്ങളിൽപ്പെട്ട ഒരു സസ്യകുടുംബമാണ് അരേസീ (Araceae). 107 ജനുസുകളിലായി 3700 -ലേറെ സ്പീഷിസുകൾ ഈ കുടുംബത്തിലുണ്ട്. ജീവനോടെയുള്ള അരേസീ കുടുംബത്തിലെ സസ്യങ്ങളുടെ ഏറ്റവും വലിയ ശേഖരങ്ങൾ മിസ്സൗറീ സസ്യോദ്യാനത്തിലും. മ്യൂനിച്ച് സസ്യോദ്യാനത്തിലും ആണുള്ളത്. ഈ സസ്യകുടുംബത്തെപ്പറ്റി ഗവേഷണങ്ങളിൽ ഏർപ്പെട്ട ജോസഫ് ബൊഗ്‌നറുടെ ശ്രമഫലമായിട്ടാണിവ ഉണ്ടായത്.

ആന്തൂറിയം, ചേമ്പ്, ചേന എന്നിവ അരേസിയിലെ അംഗങ്ങളാണ്.

അരേസിയിലെ മിക്ക സ്പീഷിസുകളും കിഴങ്ങുണ്ടാവുന്നവയാണ്. ഇവയിൽ വിഷമായ കാൽസ്യം ഓക്സലേറ്റ് അടങ്ങിയിട്ടുണ്ട്. പല സ്പീഷിസുകളുടെ ഇലയുടെ രൂപത്തിൽ വലിയ വ്യത്യാസങ്ങൾ കാണാം. സ്പെയ്‌ഡിക്സ് എന്ന രൂപത്തിൽ ആണ് ഇവയുടെ പൂക്കുലകളുടെ ആകൃതി. ഈ കുടുംബത്തിലെ പല ചെടികളും ചൂട് ഉൽപ്പാദിപ്പിക്കുന്നവയാണ്. ചുറ്റുപാടുമുള്ള താപം തീരെക്കുറഞ്ഞിരിക്കുമ്പോൾ പോലും ഇവയിലെ പൂക്കളുടെ ചൂട് 45 ഡിഗി സെന്റിഗ്രേഡ് വരെ ഉയരാം. പരാഗണം നടത്താൻ പ്രാണികളെ ആകർഷിക്കാനാണ് മിക്കവാറും ഈ ഗുണം ഉപയോഗപ്പെടുന്നത്. പകരം ഈ പ്രാണികൾക്ക് ചൂട് കിട്ടും.മറ്റൊരു കാരണം തണുപ്പിനാൽ കോശങ്ങൾക്ക് കേടുപാടുകൾ പാറ്റാതിരിക്കലാണ്. മറ്റു ചില സ്പീഷിസുകൾക്ക് ആവട്ടെ ചീഞ്ഞ നാറ്റമാണ്, ഇതും പരാഗണം നടത്തുന്ന പ്രാണികളെ ആകർഷിക്കാനാണ്. 




</doc>
<doc id="334013" url="https://ml.wikipedia.org/wiki?curid=334013" title="സ്ട്രുഗ കാവ്യ സായാഹ്നങ്ങൾ">
സ്ട്രുഗ കാവ്യ സായാഹ്നങ്ങൾ

മാസിഡോണിയയിലെ സ്ട്രുഗയിൽ പ്രതിവർഷം നടന്ന ഒരു അന്തർദേശിയ കവിത ആഘോഷമാണ് സ്ട്രുഗ കാവ്യ സായാഹ്നങ്ങൾ .മാസിഡോണിയൻ കവികളുടെ കൂടിച്ചേരൽ എന്ന നിലയിൽ 1962ലാണ് ഇതിന്റെ ആരംഭം. സ്ട്രുഗ പട്ടണത്തിലാണ് കാവ്യോത്സവം സംഘടിപ്പിക്കുന്നത്. കാരണം ആധുനിക മാസിഡോണിയൻ കവിതയിൽ മിലാസിനോവ് സഹോദരന്മാർ എന്നറിയപ്പെടുന്ന കോൺസ്റ്റാൻന്റൺ മിലാസിനോവും സിമിറ്റാൻ മിലാസിനോവും ജനിച്ചു വളർന്നത് സ്ട്രുഗയിലാണ്.അവരുടെ ഓർമ്മയ്ക്കാണ് കാവ്യ സായാഹ്നം സമർപ്പിച്ചിരിക്കുന്നത്. കോൺസ്റ്റാൻന്റൺ മോസ്കോയിൽ പടിക്കുന്ന കാലത്ത് എഴുതിയ 'തെക്കു കിഴക്കിനെ പ്രതീക്ഷിച്ച് ' (Macedonian language: Т’га за југ, A Longing for The South) എന്ന കവിത വായിച്ചുകൊണ്ടാണ് എല്ലാ വർഷവും ആഗസ്റ്റ് 27 ന് കാവ്യോത്സവം ആരംഭിക്കുന്നത്.
1966 മുതൽ രാജ്യാന്തര ശ്രദ്ധ നേടിയ ലോകത്തിലെ ഏറ്റവും വിപുലമായ കാവ്യോത്സവമായി സ്ട്രുഗ മാറി.1987 ൽ ഒ.എൻ.വി കുറുപ്പ് സ്ട്രുഗകാവ്യോത്സവത്തിൽ ഭാരതീയ കവിതയെ പ്രതിനിധാനം ചെയ്തു. ടി.പി രാജീവനും പിൽക്കാലത്ത് പങ്കെടുത്തിട്ടുണ്ട്.


</doc>
<doc id="334034" url="https://ml.wikipedia.org/wiki?curid=334034" title="പയ്യന്നൂർ കുഞ്ഞിരാമൻ">
പയ്യന്നൂർ കുഞ്ഞിരാമൻ

കേരളത്തിലെ ഒരു ബാലസാഹിത്യകാരനാണ് പയ്യന്നൂർ കുഞ്ഞിരാമൻ. കണ്ണൂർജില്ലയിലെ പയ്യന്നൂർ സ്വദേശിയായ ഇദ്ദേഹം, അധ്യാപകൻ, സാംസ്കാരിക പ്രവർത്തകൻ, വിവർത്തകൻ, പ്രഭാഷകൻ, സാക്ഷരതാ പ്രവർത്തകൻ തുടങ്ങിയ നിലകളിൽ അറിയപ്പെടുന്നു. സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഭരണസമിതി അംഗവും പുരോഗമനകലാസാഹിത്യ സംഘം സംസ്ഥാന കമ്മറ്റിയംഗവുമാണ്.
1946 ൽ പയ്യന്നൂരിലെ രാമനാത്ത് വീട്ടിൽ ജനിച്ചു. പിതാവ് കണ്ണപ്പൊതുവാൾ, മാതാവ് പാർവ്വതിയമ്മ,
പയ്യന്നൂർ സെൻട്രൽ യു.പി സ്കൂളിൽ പ്രാഥമിക വിദ്യാഭ്യാസം, തുടർന്ന് തൊഴിലാളിയായി
ജീവിതമാരംഭിച്ചു. തൊഴിലെടുത്തുകൊണ്ടു തന്നെ പ്രൈവറ്റായി പഠിച്ചു. ഹിന്ദി പ്രവീണും, മലയാളം വിദ്വാനും പാസ്സായി. പിന്നീട് ബിഎ ഡിഗ്രിയെടുത്ത ശേഷം
അദ്ധ്യാപകപരീശീലനവും നേടി ഹൈസ്കൂൾ അധ്യാപകനായി. വെള്ളോറ ടാഗോർ മെമ്മോറിയൽ ഹൈസ്കൂളിലും പിന്നീട് തളിപ്പറമ്പ് മൂത്തേടത്ത് ഹൈസ്കൂളിലും ജോലി
ചെയ്തു. 2001ൽ വിരമിച്ചു. മംഗലാപുരത്തിനടുത്ത് കാർക്കളയിൽ അല്പകാലം താമസിച്ചു. ഈ സമയമെല്ലാം കന്നഡ ഭാഷ പഠിക്കാൻ പ്രയോജനപ്പെടുത്തി, മൈസൂർ യൂണിവേഴ്സിറ്റിയുടെ
കന്നഡ സർട്ടിഫിക്കറ്റ് കോഴ്സ് പാസ്സായി. പയ്യന്നൂരിൽ അല്പകാലം ഹിന്ദി വിദ്യാലയം നടത്തിയിരുന്നു. പയ്യന്നൂർ സെൻട്രൽ യു.പി സ്കൂളിൽ കുറച്ചുകാലം ഹിന്ദി അധ്യാപകനായി. കവിതയാണ് ആദ്യകാലത്ത് എഴുതിയത്. പിന്നിട് ഫീച്ചറുകളും കഥകളുമെഴുതി. അദ്യകഥ കുങ്കുമം അഴ്ചപ്പതിപ്പിൽ പ്രസിദ്ധീകരിച്ച 'അലർജി'യാണ്.




</doc>
<doc id="334047" url="https://ml.wikipedia.org/wiki?curid=334047" title="സാബിയേസീ">
സാബിയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് സാബിയേസീ (Sabiaceae). ഈ സസ്യകുടുംബത്തിൽ 4 ജീനസ്സുകളിലായി ഏകദേശം 300 സ്പീഷിസുകളും ഉൾപ്പെടുന്നു. കുറ്റിച്ചെടികളും ചെറുമരങ്ങളും വൃക്ഷങ്ങളും, വള്ളികളും ഉൾപ്പെടുന്ന ഈ സസ്യകുടുംബത്തെ തെക്കേ ഏഷ്യ, അമേരിക്ക എന്നിവിടങ്ങളിൽ സാധാരണയായി കാണപ്പെടുന്നു.
ഇവയുടെ ഇലകൾ ഏകാന്തരന്യാസത്തിൽ (alternate phyllotaxis) ക്രമീകരിക്കപ്പെട്ടതും മിക്കപ്പോഴും സംയുക്ത പത്രങ്ങളോടു കൂടിയവയുമാണ്. ഇലയുടെ വക്കുകൾ പൂർണ്ണവും ഇലകളിലെ സിരാവിന്യാസം ജാലികാസിരാവിന്യാസമാണ്. ഇവയ്ക്ക് പത്രവൃന്തത്തിന്റെ അടിയിലായി ഉപപർണ്ണങ്ങൾ കാണപ്പെടുന്നു.
ഇവയുടെ പൂക്കൾ തണ്ടുകളുടെ അഗ്രങ്ങളിൽ പൂങ്കുലകളായാണ് വിന്യസിച്ചിരിക്കുന്നത്. ഓരോ പൂക്കളും വലിപ്പത്തിൽ ചെറുതായിരിക്കും. ഓരോ വർത്തുളമണ്ഡലങ്ങളിലായാണ് ദളവിദളങ്ങൾ ക്രമീകരിച്ചിരിക്കുനേനത്.(4–)5 വിദളങ്ങളും വിദളങ്ങൾക്ക് വിപരീതമായി ക്രമീകരിച്ച (4–)5(–6) ദളങ്ങളും കാണപ്പെടുന്നു. ചില സ്പീഷിസുകളിൽ മാംസളമായ ദളങ്ങളാണുള്ളത്. ഇവയുടെ കേസരപുടത്തിൽ പരസ്പരം കൂടിച്ചേർന്നതോ വേറിട്ടു നിൽക്കുന്നതോ ആയ (4–)5(–6) കേസരങ്ങളാണുള്ളത്. ഇവയ്ക്ക് രണ്ട് അറകളുള്ള ഉയർന്ന അണ്ഡാശയവും ഓരോ അണ്ഡാശയത്തിലും 2 അണ്ഡകോശങ്ങളും കാണപ്പെടുന്നു. 
ചില സ്പീഷിസുകളിൽ പഴങ്ങൾ മാംസളവും പൊട്ടിപിളരാത്തതും മറ്റുചില സ്പീഷിസുകളിൽ പാകമായ പഴങ്ങൾ ഉണങ്ങിയതും പിളരുന്നതുമായിരിക്കും. 



</doc>
<doc id="334057" url="https://ml.wikipedia.org/wiki?curid=334057" title="കാപ്പിരിമുത്തപ്പൻ">
കാപ്പിരിമുത്തപ്പൻ

കേരളത്തിൽ, കൊച്ചിയിലും പരിസരങ്ങളിലും ഏറെ പ്രചാരമുള്ള ഒരു ഐതിഹ്യത്തിലെ കേന്ദ്രസങ്കല്പമായ പ്രേതാത്മാവാണ് കാപ്പിരിമുത്തപ്പൻ. പതിനേഴാം നൂറ്റാണ്ടിൽ ഡച്ചുകാരുടെ വരവോടെ കേരളതീരത്തു നിന്നു ധൃതിയിൽ പലായനം ചെയ്യേണ്ടിവന്ന പോർത്തുഗീസുകാർ, പിന്നീട് വീണ്ടെടുക്കാമെന്ന വിശ്വാസത്തിൽ കേരളത്തിലെ തങ്ങളുടെ ധനമെല്ലാം പലയിടങ്ങളിലായി കുഴിച്ചിട്ടെന്നും, നിധികാക്കാനും, പ്രേതഭയം ഉണ്ടായി മറ്റാരും അത് അപഹരിക്കാതിരിക്കാനുമായി നിധിക്കൊപ്പം കിഴക്കൻ ആഫ്രിക്കയിൽ നിന്നു കൊണ്ടു വന്നിരുന്ന തങ്ങളുടെ 'കാപ്പിരി' അടിമകളിൽ ഓരോരുത്തരെ കുഴിച്ചിട്ടെന്നുമുള്ള വിശ്വാസത്തിൽ നിന്നാണ് കാപ്പിരിമുത്തപ്പൻ സങ്കല്പം രൂപപ്പെട്ടത്. മാവ് ഉൾപ്പെടെയുള്ള വലിയ മരങ്ങൾക്കു കീഴയാണ് നിധി കുഴിച്ചിട്ടതായി വിശ്വസിക്കപ്പെടുന്നത്.

ആസ്ട്രെലോയ്ഡ് വംശത്തിൽ പെട്ട ആഫ്രിക്കൻ വംശജർക്ക്,അവിശ്വാസികൾ എന്ന അർത്ഥത്തിൽ, അവരെ അടിമകളാക്കിയവർ നൽകിയ പേരാണ് 'കാഫിർ' അല്ലെങ്കിൽ 'കാപ്പിരി'. ലിസ്ബണിൽ നിന്നു ശുഭപ്രതീക്ഷാമുനമ്പു ചുറ്റിവന്ന പോർത്തുഗീസുകാർ, വഴിക്ക് കിഴക്കൻ ആഫ്രിക്കൻ തീരത്തു നിന്ന് ഇവരേയും അടിമകളാക്കി കപ്പലിൽ കയറ്റി കൊണ്ടു പോരുകയായിരുന്നു. കൊച്ചിയിലെ തുരുത്തുകളിൽ ദാരുണമായ ജീവിതസാഹചര്യങ്ങളിൽ കഴിയാൻ വിധിക്കപ്പെട്ട ഇവർ സമീപപ്രദേശങ്ങളിലെ അടിമച്ചന്തകളിൽ വിപണനച്ചരക്കുകളായി. കാവൽ ജോലികളും, വഞ്ചിതുഴയലും, നിർമ്മാണപ്രവർത്തനങ്ങളുമെല്ലാം അവർക്ക് അടിമപ്പണികളായി. പോർത്തുഗീസുകാരുടേയും ഡച്ചുകാരുടേയും ഇംഗ്ലീഷുകാരുടേയുമെല്ലാം വരവിനെ രേഖപ്പെടുത്തുന്ന ചരിത്രപുസ്തകങ്ങളിൽ സ്ഥാനം കിട്ടാതിരുന്ന കേരളത്തിലെ ആഫ്രിക്കൻ സാന്നിദ്ധ്യത്തിന്റെ കഥ, കാപ്പിരി മുത്തപ്പന്റെ മിത്തിൽ നിലനിൽക്കുന്നു.

കൊച്ചി പ്രദേശത്ത് പലയിടങ്ങളിലുമുള്ള മുത്തപ്പൻ മാടങ്ങളിൽ കാപ്പിരി മുത്തപ്പൻ ഉപാസനാമൂർത്തിയാകുന്നു. മട്ടാഞ്ചേരി അടുത്തുള്ള മങ്ങാട്ടുമുക്കിലെ മുത്തപ്പൻ മാടം ഇത്തരത്തിലൊന്നാണ്. നിധികൾ കണ്ടുകിട്ടുന്നതുൾപ്പെടെയുള്ള അസാദ്ധ്യകാര്യങ്ങൾ സാധിച്ചുകിട്ടാൻ മുത്തപ്പൻ മാടങ്ങളിൽ പ്രാർത്ഥിക്കുക പതിവാണ്. വഴിതെറ്റിപ്പോയവരെ നേർവഴി എത്തിക്കുന്നതുൾപ്പെടെയുള്ള കാരുണ്യപ്രവൃത്തികൾക്കു പേരുകേട്ട സൗമ്യമൂർത്തിയാണു മുത്തപ്പൻ. ചുരുട്ടും, മീനും, കരിക്കും, കള്ളും മറ്റുമാണ് മുത്തപ്പൻമാടങ്ങളിലെ കാഴ്ചദ്രവ്യങ്ങൾ. പുട്ടും, പുഴുങ്ങിയ മുട്ടയും 'കാൽദോ' എന്ന ഇറച്ചിക്കറിയുമാണ് മറ്റ് അർച്ചനകൾമുളങ്കുഴലിലും ചിരട്ടയിലും പുട്ടുണ്ടാക്കി കാപ്പിരി മാടത്തിൽ നേദിക്കുന്ന പതിവ് വിരളമായെങ്കിലും ഇപ്പോഴുമുണ്ട്. പുട്ടുണ്ടാക്കുമ്പോൾ, രുചിവരാനായി തലപ്പൂട്ട് കാപ്പിരിക്ക് എന്നു നേരുന്ന പതിവുമുണ്ട്.

മുത്തപ്പന്റെ പ്രത്യക്ഷാനുഭവം കിട്ടിയതായുള്ള അവകാശവാദങ്ങൾ കൊച്ചി പ്രദേശത്ത് സാധാരണമാണ്. രാത്രികാലങ്ങളിൽ കാപ്പിരിയെപ്പോലുള്ളൊരു രൂപം ചുരുട്ടുവലിച്ചിരിക്കുന്നതായി കണ്ടുവെന്നാണ് ഒരവകാശവാദം. മതിലുകളിൽ കുത്തിയിരുന്ന് മൂളിപ്പാട്ടു പാടി കള്ളുകുടിക്കുന്ന രൂപത്തിൽ മുത്തപ്പനെ കണ്ടതായുള്ള അവകാശവാദങ്ങളും ഉണ്ടായിട്ടുണ്ട്. രോഗശാന്തിക്കും നല്ലകാലത്തിനുമായി മുത്തപ്പനെ ഉപാസിക്കുന്നവർ വളരെയുണ്ട്. മതവിശ്വാസത്തിനും ആധുനികതക്കും മുത്തപ്പനിലുള്ള വിശ്വാസം ഇല്ലാതാക്കാൻ കഴിഞ്ഞിട്ടില്ല.

കൊച്ചി പ്രദേശം പശ്ചാത്തലമാക്കി എൻ.എസ്. മാധവൻ എഴുതിയ ലന്തൻ ബത്തേരിയിലെ ലുത്തിനിയകൾ എന്ന മലയാളം നോവലിൽ കാപ്പിരി മുത്തപ്പന്റെ മിത്ത് കടന്നുവരുന്നുണ്ട്. നോവലിലെ കഥാപാത്രമായ ഗോമസ് ചേട്ടന്റെ വീട്ടിൽ കുഴൽക്കിണർ കുത്താൻ നടത്തുന്ന ഖനനത്തിൽ മണ്ണിനൊപ്പം ഒരു മനുഷ്യന്റെ താടിയെല്ലിന്റെ ചെറിയ കഷണം കിട്ടുന്നതാണു രംഗം. അതിൽ കണ്ട പല്ലിന്റെ തിളങ്ങുന്ന വെളുപ്പു കണ്ട കാഴ്ചക്കാരിലൊരാൾ അത് കാപ്പിരിയുടെ പല്ലാണെന്നഭിപ്രായപ്പെടുന്നു. തുടർന്ന് അയാൾ തുടർന്ന് കാപ്പിരിമുത്തപ്പന്റെ കഥ പറയുന്നു. "കാപ്പിരിമുത്തപ്പന്മാര് പാവങ്ങളാണ്. നമ്മളപ്പോലേണ്, കൊറച്ചു കള്ളും ഇത്തിരി ചിക്കനും കിട്ട്യാ ഖുശി, ഫോർട്ടോച്ചീല് ഡെൽറ്റാ ഇസ്കൂളിന്റെ തൊട്ടടുത്തൊരു പഴേവീട്ടില ഭിത്തിമാടത്തില, കാപ്പിരിമുത്തപ്പന് ചാരായോം കോഴീം കൊണ്ടുവച്ച് ഇത്തിരി നിധി കിട്ട്വാന്ന് നോക്കണവര് ഇപ്പളുമെണ്ട്" എന്നും മറ്റുമുള്ള നിരീക്ഷണങ്ങൾ അവിടെയുണ്ട്.


</doc>
<doc id="334058" url="https://ml.wikipedia.org/wiki?curid=334058" title="മിലിയോസ്‌മ">
മിലിയോസ്‌മ

സാബിയേസീ സസ്യകുടുംബത്തിലെ ഒരു ജനുസാണ് മിലിയോസ്‌മ (Meliosma). മധ്യരേഖാപ്രദേശങ്ങളിലും തെക്കും കിഴക്കും ഏഷ്യയിലെയും അമേരിക്കയിലെയും ചൂടുകൂടിയപ്രദേശങ്ങളിൽ ഇവ കണ്ടുവരുന്നു. 100 -ഓളം സ്പീഷിസുകൾ ഉണ്ടെന്നു കരുതുന്നുവെങ്കിലും ചില സസ്യശാസ്ത്രജ്ഞന്മാരുടെ കണക്കുപ്രകാരം ഏതാണ്ട് 20-25 എണ്ണത്തിനെയെ കൃത്യമായി ഇതിൽ പെടുത്താൻ കഴിയുകയുള്ളൂ. 10-45 മീറ്റർ ഉയരത്തിൽ വളരുന്ന കുറ്റിച്ചെടികളോ മരങ്ങളോ ആണ് മിലിയോസ്‌മയിലെ സ്പീഷിസുകൾ.

ആരരാജൻ ശലഭത്തിന്റെ ലാർവകൾ ഇവയിലെ ഇലകൾ ഭക്ഷിച്ചു വളരുന്നു. കേരളത്തിൽ കാണുന്ന മരങ്ങളായ കല്ലാവി, ചെറുകല്ലവി എന്നിവ ഈ ജനുസിലെ അംഗങ്ങളാണ്. 



</doc>
<doc id="334067" url="https://ml.wikipedia.org/wiki?curid=334067" title="എടത്തിരുത്തി കർമ്മലനാഥ ഫൊറോന ഇടവക">
എടത്തിരുത്തി കർമ്മലനാഥ ഫൊറോന ഇടവക

ഇരിഞ്ഞാലക്കുട നഗരത്തിൽ നിന്നും 10 കി. മി വടക്കുപടിഞ്ഞാറ് മാറി സ്ഥിതിചെയ്യുന്ന ഗ്രാമമാണ് എടത്തിരുത്തി.പുരാതന കാർഷിക മേഖലയായിരുന്ന എടത്തിരുത്തി പതിനാറാം നൂറ്റാണ്ടിൽ ബ്രിട്ടീഷുകാരുടെ ആഗമനശേഷം ഒരു വാണിജ്യ കേന്ദ്രമായിത്തീർന്നു.ക്രൈസ്തവർ വാണിജ്യരംഗത്ത് വലിയ സ്വാധീനം ചെലുത്തിയിരുന്നു. ഇവിടത്തെ പുരാതന ക്രൈസ്തവർ ആദ്യകാലങ്ങളിൽ ഏറമ്മാവ് പള്ളിയിലും അനന്തരം പഴുവിൽ പള്ളിയിലും ആണ് ഇടവകക്കാരായിരുന്നത്.

തിരുക്കർമ്മങ്ങൾക്കും മറ്റുമായി ദൂരെയുള്ള ഇടവകപള്ളിയിൽ പോകേണ്ടിവരുന്ന യാത്രക്ലേശം പരിഹരിക്കുന്നതിന് 1680-ൽ വരാപ്പുഴ രൂപതാദ്ധ്യക്ഷനിൽ നിന്ന് അനുവാദം വാങ്ങി അന്നത്തെ പശ്ചിമതീര വാണിജ്യ കേന്ദ്രമായിരുന്ന ഇവിടെ കനോലി കനാലിനരികെ ഒരു കുരിശുപള്ളി സ്ഥാപിച്ചു .മരിയ ഭക്തരായിരുന്ന എടത്തിരുത്തി നിവാസികൾ ഈ കുരിശുപള്ളിക്ക് തങ്ങളുടെ മുൻ ഇടവകപള്ളിയായിരുന്ന ഏനമ്മാവ് പള്ളിയുടെ മധ്യസ്ഥയായിരുന്ന പരി. കർമ്മലമാതാവിന്റെ നാമധേയം തന്നെ നല്കി.ഓലമേഞ്ഞ പ്രസ്തുത പള്ളി 1690-ൽ അഗ്നിക്കിരയായി. എന്നാൽ വിശ്വാസികളുടെ അശ്രാന്ത പരിശ്രമഫലമായി ഒരു ദശവർഷത്തിനുശേഷം 1700-ൽ ഉറപ്പേറിയ ആദ്യത്തെ പള്ളിയുടെ പണി പൂർത്തിയാക്കി വെഞ്ജരിചു.

എടത്തിരുത്തി പരി.കർമ്മലമാതാ ദേവാലയത്തെ ഇടവകയായി ഉയർത്തിയത് 1760-ലാണ്. വളരെ വിസ്തൃതമായ ഒരിടവകയായിരുന്നു ഇത് . ഇതിൽ നിന്ന് കാലാകാലങ്ങളിൽ വേർപിരിഞ്ഞു പോയ ഇടവകകളാണ് കാട്ടൂർ,കരാഞ്ചിറ ,കൈപ്പമംഗലം,ചെന്ത്രാപ്പിന്നി ,പെരുമ്പടപ്പ്‌,എടമുട്ടം എന്നിവ. ഈ പുരാതന ദേവാലയം 1883-ൽ നവീകരിച്ചു പണിതു. പ്രസ്തുത ദേവാലയത്തിനോട്
ചേർന്ന് പരമ്പരാഗത രീതിയിൽ പരിശുദ്ധ കുർബാന ഏഴുന്നെള്ളിച്ചുവെയ്ക്കാൻ സക്രാരിയോടുകൂടിയ കപ്പേള 1893-ൽ നിർമ്മിതമായി.1976-ൽ സിമിത്തേരി പടിഞ്ഞാറോട്ട് നീക്കി പുതുക്കിപ്പണിതു.പത്തൊൻപതാം നൂറ്റാണ്ടിൽ തൃശൂർ ജില്ലയിൽ ഏറെ സ്വാധീനം ചെലുത്തിയ റോക്കോസ്-മേലുസ് ശീശ്മകളുടെ വലയത്തിൽ പെടാതെ അന്ജ്ജലമായി നിന്ന വിശ്വാസ പാരമ്പര്യമാണ് ഇവിടെയുള്ളത് .


</doc>
<doc id="334070" url="https://ml.wikipedia.org/wiki?curid=334070" title="പട്ടണം റഷീദ്">
പട്ടണം റഷീദ്

മലയാളചലച്ചിത്ര രംഗത്തെ പ്രശസ്തനായ ഒരു മേക്കപ്പ്മാനാണ് (ചമയം) പട്ടണം റഷീദ് (). അൻപത്തിയഞ്ചാമത് ദേശീയ ചലച്ചിത്രപുരസ്കാരദാനച്ചടങ്ങിൽ മികച്ച മേക്കപ്പ്മാനുള്ള പുരസ്കാരം ഇദ്ദേഹം നേടിയിരുന്നു.

ഒരു സ്വതന്ത്ര മേക്കപ്പ്മാൻ എന്ന നിലയിൽ ഇദ്ദേഹം ചമയമൊരുക്കിയ ആദ്യ ചിത്രം ഒന്നു മുതൽ പൂജ്യം വരെയാണ്. പിന്നീട് പൊന്തൻമാട, ഗുരു, ഉടയോൻ, അനന്തഭദ്രം, കുട്ടിസ്രാങ്ക്, പരദേശി, യുഗപുരുഷൻ എന്നിങ്ങനെ നിരവധി ചലച്ചിത്രങ്ങളിൽ ചമയമൊരുക്കി. പൊന്തൻമാടയിലെ മാടയെയും (മമ്മൂട്ടി), പരദേശിയിലെ വലിയകത്ത് മൂസയെയും (മോഹൻലാൽ) അണിയിച്ചൊരുക്കിയതിലൂടെ സംസ്ഥാന, ദേശീയ ചലച്ചിത്രപുരസ്കാരങ്ങൾ നേടി. മലയാളം കൂടാതെ തെലുങ്ക്, കന്നട, ഹിന്ദി എന്നീ ഭാഷകളിലെ ചിത്രങ്ങളിലും ഡാം 999 എന്ന ഹോളിവുഡ് ചിത്രത്തിലും ചമയമൊരുക്കിയിട്ടുണ്ട്. ചമയം പഠിപ്പിക്കുന്നതിനായി 2011-ൽ കൊച്ചിയിൽ ഇദ്ദേഹം ആരംഭിച്ച 'പട്ടണം ഡിസൈനറി' എന്ന സ്ഥാപനം കേരളത്തിലെ ആദ്യത്തെ സമ്പൂർണ മേക്കപ്പ് അക്കാദമിയാണ്.

കലാപാരമ്പര്യമുള്ള കുടുംബത്തിലാണ് റഷീദ് ജനിച്ചത്. പിതാവ് ഹുസൈൻ ഗായകനായിരുന്നു. ജ്യേഷ്ഠൻ പട്ടണം ഷായും മേക്കപ്പ്മാനാണ്. ചമയത്തോട് ചെറുപ്പം മുതൽ താല്പര്യമുണ്ടായിരുന്ന റഷീദ് ഇരുപത്തിയൊന്നാം വയസിൽതന്നെ ഈ രംഗത്തേക്കു കടന്നുവന്നു. മേക്കപ്പ് പഠിക്കുന്നതിനായി മദ്രാസിലേക്കും വിദേശത്തേക്കും പോയി. വൈകാതെ തന്നെ ചലച്ചിത്രരംഗത്തേക്കും പ്രവേശിച്ചു.

ഈ പട്ടിക പൂർണ്ണമല്ല.





മികച്ച മേക്കപ്പ്മാനുള്ള
കേരളസംസ്ഥാന ചലച്ചിത്രപുരസ്കാരം



</doc>
<doc id="334072" url="https://ml.wikipedia.org/wiki?curid=334072" title="എനിയ">
എനിയ

ഒരു ഐറിഷ് പാട്ടെഴുത്തുകാരിയും, സംഗീതജ്ഞയും നിർമ്മാതാവും ആണു് എനിയ (ജനനം 17 മേയ് 1961 ജനിച്ചപ്പോളുള്ള പേർ ഐതനെ നി ബ്രവോന്യൻ (Eithne Ní Bhraonáin; ) ആംഗലേയ നാമം എനിയ ബ്രണ്ണൻ (Enya Brennan); ). ഇവരുടെ സാക്ഷ്യപത്രമുള്ള 2.65 കോടി  ആൽബം [അമേരിക്കയിൽ വിറ്റഴിക്കപ്പെട്ടിട്ടുണ്ട്. ലോകത്തെ ഏറ്റവും വിലപനയുള്ള കലാകാരികളിൽ ഒരുവളായ എനിയയുടെ 7.5 കോടി ആൽബം ലോകമെമ്പാടുമായി വിറ്റിട്ടുണ്ടെന്നാണു് ഏകദേശകണക്ക്. അയർലണ്ടിൽ ഏറ്റവും വില്പനയുള്ള പാട്ടുകാരിയും എനിയയാണു്, .

1980 ൽ ഐറിഷ് ബാൻഡായ ക്ലാന്നാഡിലൂടെയാണു് സംഗീതജീവിതം ആരംഭിക്കുന്നത്. അവരുടെ രണ്ട് ആൽബങ്ങൾക്കു വേണ്ടി പ്രവർത്തിച്ചതിനു ശേഷം 1982ൽ അവർ ക്ലന്നാഡ് വിട്ടു. തുടർന്ന് തനിയേയുള്ള പ്രകടനത്തിലായിരുന്നു ശ്രദ്ധ. ബിബിസിയുടെ ഡോക്കുമെന്ററിയായ ദ സെൽട്സിനു വേണ്ടി തയ്യാറക്കിയ അവരുടെ ആദ്യ ആൽബമായ എന്യയിൽ നാട്ടുലയങ്ങളിലൂടേയും കീബോർഡുകളിലൂടേയും ശബ്ദ പാളികളിലൂടേയും തനതായ ശബ്ദഭംഗിക്ക് അവർ രൂപം നൽകി.  . അവരുടെ അടുത്ത ആൽബം 1988ൽ ഇറങ്ങിയ വാട്ടർമാർക് എന്ന ആൽബത്തിലെ പ്രധാന ഗാന ഒറിണൊകോ ഫ്ലോ എന്ന ഗാനം 10 രാജ്യങ്ങളിൽ ആദ്യത്തെ പത്തു ഹിറ്റു പാട്ടുകളുടെ പട്ടികയിൽ ഇടം പിടിച്ചു, ഇത് മൂലം അവരുടെ പ്രശസ്തി ലോകമെമ്പാടും പരന്നു.തുടർന്ന് (1991), (1995) മഴയില്ലാത്തദിനം (2000) എന്നിവ വൻ വിജയങ്ങൾ ആയിരുന്നു. 2005 ൽ അമരന്റൈനും 2008ലെ  വിന്റർ കെയിം എന്നിവയ്ക്കുശേഷം, 2012ലെ ഡാർക് സ്കൈ ഐലൻഡ് വരെ, എനിയ സംഗീതത്തിൽനിന്നും ഒരു നീണ്ട അവധി എടുത്തു.

സംഗീത പര്യടനം നടത്തിയിട്ടില്ലെങ്കിലും, ഇവർ 10 ഭാഷകളിൽ പാടിയിട്ടുണ്ട്. മാത്രവുമല്ല ന്യൂ ഏജ് പട്ടികയുൾപ്പെടെ നിരവധി ലോകോത്തര പട്ടികകളിലെ സ്ഥിരം സാന്നിദ്ധ്യമായിരുന്നു ഇവർ.  മഴയില്ലാത്ത ദിനം എന്ന ആൽബം, 1.6 കോടികളുടെ വില്പനയുമായി, ന്യൂ ഏജ് എന്ന ജെന്റെയിൽ (genre) ഏറ്റവുമധികം വില്പനയുണ്ടായ ആൽബമാണു്. 1993 നും 2007 നു ഇടയിൽ എനിയയ്ക് നാലു ഗ്രാമി പുരസ്കാര ങ്ങൾ ലഭിച്ചിട്ടുണ്ട്. കൂടാതെ 2001; ഏറ്റവും വില്പനയുള്ള  വനിതാകലാകാരിക്കുള്ള ലോക സംഗീത പുരസ്കാരവും ലഭിച്ചിട്ടുണ്ട്.  2001ൽ റിക്കാർഡ് ചെയ്ത മേ ഇറ്റ് ബി എന്ന ഗാനം  എന്ന സിനിമയിൽ ഉൾപ്പെടുത്തി.  ഈ ഗാനത്തിനു് അക്കാദമി അവാർഡും, ഗോൾഡൻ ഗ്ലോബ് പുരസ്കാരത്തിനുള്ള നാമനിർദ്ദേശവും ലഭിച്ചു   . 


</doc>
<doc id="334080" url="https://ml.wikipedia.org/wiki?curid=334080" title="വടേശ്വരം ശിവക്ഷേത്രം">
വടേശ്വരം ശിവക്ഷേത്രം

കണ്ണൂർ ജില്ലയിലെ പഴക്കം ചെന്ന ഒരു ശിവക്ഷേത്രമാണ് വടേശ്വരം ശിവക്ഷേത്രം (Vadeswaram Sree Maha Siva Temple). കണ്ണൂരിനും തളിപ്പറമ്പിനും ഇടയിൽ കല്ല്യാശ്ശേരിക്ക് സമീപം കീച്ചേരി എന്ന സ്ഥലത്താണ് ഈ ക്ഷേത്രം നിലകൊള്ളുന്നത്. ഈ സ്ഥലത്തെ അരോളി എന്നും വിളിക്കാറുണ്ട്. മറ്റ് ക്ഷേത്രങ്ങളിൽ നിന്നും വ്യത്യസ്തമായി അഷ്ടദളാകൃതിയിലുള്ള ശ്രീകോവിലാണ് ഇവിടെ ഉള്ളത്. ഇന്ത്യയിൽ ഇത്തരത്തിലുള്ള ഏക ശിവക്ഷേത്രമായാണ് ഇത് കണക്കാക്കപ്പെടുന്നത്.

അഷ്ട ദളാകൃതിയിലുള്ള ശ്രീകോവിലിന് 66 അടി ഉയരമുണ്ട്. താഴികക്കുടത്തിന് അഞ്ചര അടി ഉയരമുണ്ട്. നാല് ശിവലിംഗപ്രതിഷ്ഠകൾ ഈ ക്ഷേത്രത്തിലുണ്ട്. ഇത്തരത്തിൽ നാല് ശിവ പ്രതിഷ്ഠയുള്ള കേരളത്തിലെ ഏക ശിവക്ഷേത്രവും ഇതാണ്. ക്ഷേത്രമുറ്റത്ത് നിന്ന് 16 അടി ഉയരത്തിലാണ് വടുകേശ്വര പ്രതിഷ്ഠ സ്ഥിതി ചെയ്യുന്നത്. ഈ ശിവ പ്രതിഷ്ക കൂടാതെ ഉമാ മഹേശ്വരൻ, ദക്ഷിണാമൂർത്തി, കിരാതമൂർത്തി എന്നിവയും ലിംഗരൂപത്തിൽ ഇവിടെ ഉണ്ട്. ശാസ്താവ്, ഗണപതി, ഗോശാലകൃഷ്ണൻ എന്നീ ദേവതകൾക്കും ഇവിടെ സ്ഥാനങ്ങൾ ഉണ്ട്.

കോലത്ത്നാട് ഭരിച്ചിരുന്ന മൂഷികവംശത്തിലെ നാൽപ്പത്തി മൂന്നാമത്തെ രാജാവും സതസോമന്റെ രണ്ടാം തലമുറക്കാരനുമായ വടുക വർമ്മൻ എന്ന രാജാവ് അഞ്ചാം നൂറ്റാണ്ടിൽ പണികഴിപ്പിച്ചതാണ് ഈ ക്ഷേത്രം എന്ന് കരുതപ്പെടുന്നു. അതുലന്റെ മൂഷികവംശമഹാകാവ്യത്തിൽ ഇതിനെക്കുറിച്ച് പ്രസ്താവന ഉണ്ട്. വടുക മഹർഷിയുടെ ആശ്രമം ഇവിടെ ആയിരുന്നു എന്നും കരുതപ്പെടുന്നു. ചിറക്കൽ കോവിലകം വകയായിരുന്നു ഈ ക്ഷേത്രം. തീരപ്രദേശത്തെ ഉയർന്ന കുന്നായ കീച്ചേരി കുന്നിനു മുകളിൽ ഉള്ള ഈ ക്ഷേത്രത്തിലെ പടിഞ്ഞാറെ ഗോപുരത്തിൽ നിന്ന് നോക്കിയാൽ പണ്ട് കാലത്ത് ചെറുകുന്ന് അന്നപൂർണ്ണേശ്വരി ക്ഷേത്രത്തിലെ ആനച്ചന്തവും, തൃച്ചംബരംപൂക്കോത്ത് നടയിലെ നൃത്തോൽസവവും കാണാൻ കഴിയുമായിരുന്നത്രെ. 

തെയ്യങ്ങളുടെ മുമ്പസ്ഥാനങ്ങളിലും,തോറ്റം പാട്ടുകളിലും 'കോലവടേശ്വരംവടിവുകണ്ടും വടേശ്വരത്തപ്പനെ കൈതൊഴുതും' എന്ന് പ്രസ്ഥാപിച്ച് കാണാം. എറുമ്പാല തറവാട്ടിലേയും,നമ്പിടിക്കോട്ടത്തേയും പുലികണ്ഠൻ തെയ്യക്കോലങ്ങൾ വടേശ്വരം ക്ഷേത്രദർശനത്തിന് വരാറുണ്ട്. ചിറകുറ്റി പുതിയഭഗവതിക്കോട്ടത്തെ പഞ്ചുരുളിതോറ്റവും,ചുറ്റുമുള്ള തീച്ചാമുണ്ടി തോറ്റവും വടേശ്വരത്ത് കുളിച്ച് തൊഴുത് പ്രസാദം സ്വീകരിച്ചാണ് മറ്റു ചടങ്ങുകൾക്കായി തിരിച്ച് പോകുക. ചുറ്റുമുള്ള മുഴുവൻ കാവുകളിലും കളിയാട്ടം തുടങ്ങുമ്പോൾ പുണ്യാഹം തളിക്കാൻ പോയിരുന്നത് ഇവിടുത്തെ ശാന്തിക്കരൻ നമ്പൂതിരി ആയിരുന്നു. ഈ ക്ഷേത്രം ടിപ്പുവിന്റെ പടയോട്ടകാലത്ത് തകർക്കപ്പെട്ടതായി കരുതതുന്നു. പിന്നീട് ചിറക്കൽ രാജാവ് പുനരുദ്ധാരണം നടത്തി.


</doc>
<doc id="334083" url="https://ml.wikipedia.org/wiki?curid=334083" title="കൈവിഷം">
കൈവിഷം

വശീകരണമോ ശത്രുനാശമോ ലക്ഷ്യമാക്കി, ആഹാരസാധനങ്ങളിലോ പാനീയങ്ങളിലോ രഹസ്യമായി ചേർത്തുനൽകുന്ന മന്ത്രബദ്ധമായ മരുന്നാണ്‌ കൈവിഷം.വശ്യം, ലാഭം, അടിപെടുത്തൽ, ദ്രോഹം – വിവിധോദ്ദേശ്യങ്ങൾക്കായി ഇത്‌ ചെയ്യുന്നുണ്ട്‌. പലഹാരത്തിലോ, പഴത്തിലോ, മറ്റേതെങ്കിലും ആഹാരപദാർത്ഥത്തിലോ ചേർത്ത്‌ സൂത്രത്തിലാണിത്‌ നൽകുക.

കേരളത്തിൽ പഴയ ഒരു വിശ്വാസം.ഇഷ്ടപ്പെട്ട പുരുഷനേയൊ,സ്ത്രീയേയോ സ്വന്തമാക്കൻ ആഹാരത്തിൽ മരുന്ന്് കൊടുത്ത് വശീകരിക്കുന്നതിനെയാണ് കൈവിഷം നൽകൽ എന്നു പറയുന്നത്. നൽകിയ മരുന്ന് ദഹിക്കാതെ വയറ്റിൽ കിടക്കുമെന്നും അത് അവിടെ നിൽക്കുന്നിടത്തോളം കാലം ആ വ്യക്തിക്ക് മറുകക്ഷിയിൽ നിന്നും മനസ്സ് മാറ്റനോ ഇഷ്ടം കുറയാനോ സാധിക്കുകയില്ല എന്നാണ് വിശ്വാസം. കൈവിഷം തീണ്ടി എന്നു മനസ്സിലാക്കിയാൽ ആ വ്യക്തിയുടെ ബന്ധുക്കൾ കൈവിഷം ഒഴിപ്പിക്കുന്നതിനായി വൈദ്യന്മാർ നൽകുന്ന പ്രതി മരുന്ന് നൽകി വിഷം ഛർദ്ദിപ്പിച്ചു കളയുന്നു . ഇത് അഗദതന്ത്രം എന്ന ആയുർവേദ ചികിത്സയുമായി ബന്ധമുണ്ട്.


</doc>
<doc id="334084" url="https://ml.wikipedia.org/wiki?curid=334084" title="പി. വി. കൃഷ്ണൻ">
പി. വി. കൃഷ്ണൻ

കേരളത്തിലെ പ്രശസ്ത കാർട്ടൂണിസ്റ്റ്.കണ്ണൂർ ജില്ലയിലെ അരോളി കാട്ട്യം സ്വദേശി. കേരള പബ്ളിക്ക് റിലേഷൻസ് വകുപ്പിൽ ഉദ്ദ്യോഗസ്ഥനായിരുന്നു. കുങ്കുമം വാരികയിൽ സാക്ഷി എന്ന പേരിൽ തുടർച്ചയായി വരച്ച കാർട്ടൂൺ പരമ്പരയിലൂടെ പ്രശസ്തനായി. നിരവധി പുസ്തകങ്ങളുടെ കവറുകൾ ഡിസൈൻ ചെയ്തിട്ടുണ്ട്.


</doc>
<doc id="334086" url="https://ml.wikipedia.org/wiki?curid=334086" title="രാഘവൻ പയ്യനാട്">
രാഘവൻ പയ്യനാട്

കേരളത്തിലെ പ്രശസ്തനായ ഒരു ഫോക്‌ലോർ ഗവേഷകൻ ആണ് രാഘവൻ പയ്യനാട് (Raghavan payyanad). കണ്ണൂർ ജില്ലയിലെ പാപ്പിനിശ്ശേരിയാണ് ഇദ്ദേഹത്തിന്റെ സ്വദേശം. കോഴിക്കോട് സർവകലാശാല ഫോക്‌ലോർ പഠനകേന്ദ്രം വകുപ്പിന്റെ അദ്ധ്യക്ഷനായിരുന്നു.


കേരള സംഗീത നാടക അക്കാഡമി അവാർഡ് നേടിയിട്ടുണ്ട്.


</doc>
<doc id="334096" url="https://ml.wikipedia.org/wiki?curid=334096" title="ഫിദൽ കാസ്ട്രോക്ക് എതിരെയുള്ള വധ ശ്രമങ്ങൾ">
ഫിദൽ കാസ്ട്രോക്ക് എതിരെയുള്ള വധ ശ്രമങ്ങൾ

ക്യൂബയുടെ മുൻ പ്രസിഡന്റും കമ്മ്യൂണിസ്റ്റ്  വിപ്ലവകാരിയും ആയ    ഫിദൽ  കാസ്ട്രോയെ  വധിക്കാൻ  അമേരിക്കൻ രഹസ്യാന്വേഷണ ഏജൻസി സി ഐ എ നിരവധി തവണ ശ്രമിച്ചിരുന്നു. 638 തവണ അമേരിക്ക ഫിദലിനെ വധിക്കാൻ ശ്രമിച്ചുവെങ്കിലും എല്ലാ ശ്രമങ്ങളും പരാജയമടയുകയായിരുന്നു.

ക്യൂബൻ വിപ്ലത്തിലൂടെ അമേരിക്കയുടെ പാവ സർക്കാരായിരുന്ന ഫുൾജെൻസിയോ ബാറ്റിസ്റ്റ സർക്കാരിനെ പരാജയപ്പെടുത്തി ഫിദൽ കാസ്ട്രോയുടെ നേതൃത്തിലുള്ള കമ്മ്യൂണിസ്റ്റ് സർക്കാർ അധികാരത്തിലെത്തി. അമേരിക്കയുടെ നേതൃത്വത്തിൽ ക്യൂബയിൽ നിലനിന്നിരുന്ന എല്ലാ വാണിജ്യ സ്ഥാപനങ്ങളും ദേശസാൽക്കരിക്കാൻ ഫിദൽ തീരുമാനിച്ചു. ക്യൂബ ഒരു കമ്മ്യൂണിസ്റ്റ് ശക്തിയായി വികസിക്കുന്നത് അമേരിക്കയുടെ അപ്രീതിക്കു കാരണമായി. ഫിദലിനെ വധിക്കാൻ അമേരിക്ക രഹസ്യമായി തീരുമാനിച്ചു.

ഫിദലിനെ വധിക്കാൻ കെന്നഡി സർക്കാരിൽ നിന്നും സി.ഐ.എക്ക് മേൽ സമ്മർദ്ദമുണ്ടായിരുന്നുവെന്ന് സി.ഐ.എ മുൻ ഡയറക്ടറായിരുന്ന റിച്ചാർഡ് ഹെംസ് വെളിപ്പെടുത്തിയിട്ടുണ്ട്. കെന്നഡിയെ സംതൃപ്തനാക്കാൻ വേണ്ടി, ഫിദലിനെതിരേ എണ്ണമറ്റ വധശ്രമങ്ങൾ സി.ഐ.എ നടത്തിയിട്ടുണ്ട്.

സി.ഐ.എ ഫിദലിനെ വധിക്കാൻ അമേരിക്കയിലെ ചില അധോലോക സംഘങ്ങളെ ഏൽപ്പിച്ചിരുന്നു. ഫിദലിനുള്ള ഭക്ഷണത്തിൽ വിഷം കലർത്തി വധിക്കാനുള്ള പദ്ധതി പരാജയപ്പെട്ടു. ബേ ഓഫ് പിഗ്സ്‌ ആക്രമണത്തോടെ പിന്നീട് ഈ കുറ്റവാളികൾ ഫിദലിനെതിരേയുള്ള വധശ്രമങ്ങളിൽ നിന്നും തൽക്കാലത്തേങ്കിലും പിന്തിരിയുകയായിരുന്നു.

1960–1965 കാലഘട്ടത്തിൽ സി.ഐ.എ ഫിദലിനെ വധിക്കാനായി എട്ടു ശ്രമങ്ങൾ നടത്തി. വിവിധ കാലയളവിലായി ഫിദലിനെ വധിക്കാൻ സി.ഐ.എ 638 ശ്രമങ്ങൾ നടത്തിയിരുന്നുവെന്ന് ഫിദലിന്റെ സുരക്ഷാചുമതലയുള്ള ഉദ്യോഗസ്ഥൻ ഫാബിയാൻ എസ്കലന്റേ വെളിപ്പെടുത്തിയിട്ടുണ്ട്. 

ചില വധശ്രമങ്ങൾ ക്യൂബയിലെ കമ്മ്യൂണിസ്റ്റ് സർക്കാരിനെ അട്ടിമറിക്കാൻ ഉള്ള സി.ഐ.എ യുടെ പദ്ധതിയായ ഓപ്പറേഷൻ മംഗൂസിന്റെ ഭാഗമായിരുന്നു. വിഷം കലർത്തിയ സിഗാറുകൾ, ക്ഷയരോഗാണുക്കളുള്ള നീന്തൽ വസ്ത്രങ്ങൾ, പൊട്ടിത്തെറിക്കുന്ന സിഗാറുകൾ എന്നിവയിലൂടെയൊക്കെയായിരുന്നു ഫിദലിനെതിരേ നടന്ന വധശ്രമങ്ങൾ. സ്കൂബാ ഡൈവിങ്ങും, സിഗാറുകളും ഫിദലിന്റെ ഇഷ്ടപ്പെട്ട വിനോദങ്ങളായിരുന്നു. 1985 ൽ ഫിദൽ പൂർണ്ണമായും പുകവലി നിറുത്തിയിരുന്നു. ക്യൂബയിലുള്ള ഏഏണസ്റ്റ് ഹെമിങ്‌വേയുടെ സ്മാരകസന്ദർശത്തിനിടയിൽ ഫിദലിനെ വധിക്കാനും ഒരു ശ്രമം നടന്നിരുന്നു.


</doc>
<doc id="334098" url="https://ml.wikipedia.org/wiki?curid=334098" title="സോണാൽ മാൻസിങ്ങ്">
സോണാൽ മാൻസിങ്ങ്

പ്രശസ്ത ഒഡീസ്സി നർത്തകിയാണ് സോണാൽ മാൻസിങ്ങ്.1944-ൻ മുംബൈയിൽ ജനിച്ചു.നൃത്തത്തെക്കുറിച്ച് സ്വന്തമായ അഭിപ്രായങ്ങളും വ്യാഖ്യാനങ്ങളുമുള്ള സോണാൽ നർത്തകർക്കിടയിലെ തത്ത്വ ചിന്തക എന്നാണ് വിശേഷിപ്പിക്കപ്പെടുന്നത്.മുൻ വിദേശകാര്യ സെക്രട്ടറി ലളിത് മാൻ സിംഗ് ആണ് ഭർത്താവ് .ഒരു നർത്തകി എന്നതിലുപരി സോണാൽ ഒരു സാമൂഹ്യ പ്രവർത്തകയും ചിന്തകയും ഗവേഷകയും വാഗ്മിയും അദ്ധ്യാപികയുമെല്ലാമായിരുന്നു.
ഒഡിഷക്കാരുടെ പ്രധാന നൃത്തരൂപമായ ഒഡീസി നൃത്തത്തിനു പുറമേ ഭരതനാട്യം,കുച്ചുപ്പുടി,ഛൗ തുടങ്ങിയ നൃത്തരംഗങ്ങളിലും കഴിവ് തെളിയിച്ചിരുന്നു.1964 മുതലായിരുന്നു അവർ സ്റ്റേജ് പരിപാടികൾ അവതരിപ്പിക്കാൻ തുടങ്ങിയത്.1977-ൽ ഡൽഹിയിൽ സെന്റർ ഓഫ് ഇന്ത്യൻ ഡാൻസ് എന്ന സ്ഥാപനം ആരംഭിച്ച സോണാൽ ഇന്ത്യക്കകത്തും പുറത്തും ധാരാളം പരിപാടികൾ അവതരിപ്പിച്ചു.ഇതു കൂടാതെ രാജ്യങ്ങൾക്കിടയിലെ അടുപ്പം വർദ്ധിക്കുന്നതിനും നൃത്തം ഏറെ സഹായകമാണെന്ന് അവർ വിശ്വസിച്ചിരുന്നു.നൃത്ത രംഗത്തിനു പുറമേ സ്ത്രീകളുടെ പ്രശ്നങ്ങെയും പരിസ്ഥിതി പ്രശ്നങ്ങളെയും ഗൗരവമായി കാണുകയും ഉരച്ച നിലപാടെടുക്കുകയും ചെയ്ത വ്യക്തി കൂടിയാണ് സോണാൽ.

സ്വന്തം ജീവിതം നൃത്തത്തിനായി ഉഴിഞ്ഞു വെച്ച അവർ ഇന്ത്യയിലെ നൃത്തത്തിന്റെയും കലാ പാരമ്പര്യത്തിന്റെയും പ്രമുഖ വക്താവായി മാറിയിരിക്കുന്നു.നൃത്ത രംഗം ഒരുപാട് മാറ്റങ്ങൾക്ക് വിധേയമായെങ്കിലും ഇപ്പോഴും നൃത്തത്തിൽ അലിഞ്ഞു ജീവിക്കുന്ന അതുല്യ പ്രതിഭയാണ് സോണാൽ മാൻസിംഗ്

പത്മ ഭൂഷൺ ഉൾപ്പെടെ ധാരാളം അവാർഡുകളും പുരസ്കാരങ്ങളും അവരുടെ നൃത്ത വൈഭവത്തെ തേടിയെത്തി.ഹരിദാസ് സംഗീത സമ്മേളനത്തിൽ വെച്ച് ശിങ്കാർമണി അവാർഡ്,ദേശീയ സാംസ്കാരിക സംഘടനയുടെ നാട്യ കലാരത്ന,രാജീവ് ഗാന്ധി എക്സലൻസ് അവാർഡ്,ഇന്ദിര പ്രിയദർശിനി അവാർഡ്,വിയറ്റ്നാം ആൻഡ് സ്റ്റേറ്റിന്റെ മെഡൽസ് തുടങ്ങിയവ പ്രധാന അവാർഡുകളാണ്.
2018 ൽ രാജ്യസഭാംഗമായി നിർദ്ദേശം ചെയ്യപ്പെട്ടു.

111 പ്രശസ്ത വനിതകൾ


</doc>
<doc id="334099" url="https://ml.wikipedia.org/wiki?curid=334099" title="ഇന്ത്യൻ ലൈബ്രറി അസ്സോസിയേഷൻ">
ഇന്ത്യൻ ലൈബ്രറി അസ്സോസിയേഷൻ

ഇന്ത്യയിലെ ലൈബ്രറികളെയോ അതിനെ ബന്ധപ്പെട്ട് പ്രവർത്തിക്കുന്നവരെയോ പ്രധിനിധാനം ചെയ്യുന്ന ദേശീയ സംഘടനയാണ് ഇന്ത്യൻ ലൈബ്രറി അസ്സോസിയേഷൻ (Indian Library Association). ഇന്ത്യയിലെ ഗ്രന്ഥശാലാ പ്രസ്ഥാനങ്ങളുടേയും ഗ്രന്ഥശാലകളുടേയും ഉന്നമനത്തിനുവേണ്ടി പ്രവർത്തിച്ച പ്രസ്ഥാനങ്ങളിൽ മുന്നിൽ നിൽക്കുന്ന ഒന്നാണ് ഐ.എൽ.എ.. രാജ്യത്തെ ഗ്രന്ഥാലയ സമൂഹങ്ങൾക്ക് പലതരത്തിലുള്ള സേവനങ്ങളും ഇന്ത്യൻ ലൈബ്രറി അസ്സോസിയേഷന്റെ ഭാഗത്തുനിന്നും ഉണ്ടാകാറുണ്ട്.
1933 സെപ്റ്റംബർ 13 ന് കൽകട്ടയിൽ വെച്ചുനടന്ന അകിലേന്ത്യ ലൈബ്രറി സമ്മേളനത്തിൽ വെച്ചാണ് ഇന്ത്യൻ ലൈബ്രറി അസ്സോസിയേഷൻ രൂപീകൃതമായത്.


</doc>
<doc id="334100" url="https://ml.wikipedia.org/wiki?curid=334100" title="ബെഹ്ദാദ് എസ്ഫബൊദ്">
ബെഹ്ദാദ് എസ്ഫബൊദ്

ബെഹ്ദാദ് എസ്ഫബൊദ് ഒരു പേർഷ്യൻ സ്വതന്ത്ര സോഫ്റ്റ്‌വെയർ ഡെവലപ്പർ ആണു്. ഭാഷകളുടെ കമ്പ്യൂട്ടറിലെ ചിത്രീകരണത്തിനു വ്യാപകമായുപയോഗിക്കുന്ന ഹാർഫ്ബസ്, പാംഗോ, കെയ്‌റോ, ഫോണ്ട്‌കോൺഫിഗ് തുടങ്ങിയവ ഇദ്ദേഹത്തിന്റെ പ്രൊജക്ടുകളാണു്. ഗൂഗിൾ ക്രോം,  ലിബ്രെഓഫീസ്, ടെക്ക്, ആൻഡ്രോയ്‌ഡ് തുടങ്ങിയവയിലെല്ലാം മലയാളം ചിത്രീകരണം സാധ്യമാകുന്നതു് മേൽപ്പറഞ്ഞ പ്രൊജക്ടുകളുടെ ഫലമായാണു്. ഹാർഫ്ബസ്സ് പ്രൊജക്ടിന്റെ പേരിൽ 2013 ൽ ഇദ്ദേഹത്തിനു് ഓറെയ്ലി ഓപ്പൺസോഴ്സ് അവാർഡ് ലഭിക്കുകയുണ്ടായി. അന്താരാഷ്ട്ര ഇൻഫർമാറ്റിക്സ് ഒളിമ്പ്യാഡിൽ 1999ൽ വെള്ളി മെഡലും 2000 ത്തിൽ സ്വർണ്ണമെഡലും ഇദ്ദേഹം നേടി.


</doc>
<doc id="334105" url="https://ml.wikipedia.org/wiki?curid=334105" title="ദ റവല്യൂഷൻ ബിട്രേയ്ഡ്">
ദ റവല്യൂഷൻ ബിട്രേയ്ഡ്

The Revolution Betrayed: What Is the Soviet Union and Where Is It Going? (റഷ്യൻ: Преданная революция: Что такое СССР и куда он идет?) എന്നതാണ് മുഴുവൻ പേര്. 1937ൽ പ്രസിദ്ധീകരിച്ച ഈ കൃതി രചിച്ചത് റഷ്യൻ ബോൾഷെവിക് ആയ ലിയോൺ ട്രോട്സ്കിയാണ്. വളരെയേറെ പ്രചാരം നേടിയ ഈ പുസ്തകം ലെനിനു ശേഷമുള്ള സോവിയറ്റു യൂണിയന്റെ പോക്കിനെയും സ്റ്റാലിനിസത്തെയും കുറിച്ചുള്ള ആദ്യ രചനകളിൽ ഒന്നാണ് ദ റവലൂഷൻ ബിട്രെയ്ഡ്. നാടുകടത്തലിനു ശേഷം നോർവെയിലിരുന്നാണ് അദ്ദേഹം ഈ കൃതി രചിച്ചത്. പിന്നീട് വിക്ടർ സെർജി ഇത് ഫ്രഞ്ചിലേക്കും മാക്സ് ഈസ്റ്റ്മാൻ ഇംഗ്ലീഷിലേക്കും വിവർത്തനം ചെയ്തു.


</doc>
<doc id="334107" url="https://ml.wikipedia.org/wiki?curid=334107" title="മാതംഗിനി ഹാജ്റാ">
മാതംഗിനി ഹാജ്റാ

ഇന്ത്യൻ സ്വാതന്ത്ര്യസമരത്തിൽ സജീവ പങ്കു വഹിച്ചബംഗാളി വനിതയാണ് മാതംഗിനി ഹാജ്റാ (1870-1942). 1942-ലെ ക്വിറ്റ് ഇന്ത്യാ പ്രക്ഷോഭത്തിനിടക്ക്ബ്രിട്ടീഷു സായുധ പോലീസിന്റെ വെടിയേറ്റു മരിച്ചു.
മാതംഗിനി മൈതിയുടെ ജനനം 1869 ലാണോ അതോ 1870-ലാണോ എന്ന് തീർച്ചപ്പെടുത്താൻ കൃത്യമായ രേഖകളില്ല. ദരിദ്രരായിരുന്ന മാതാപിതക്കൾ ബാലികയായിരുന്ന മാതംഗിനിയെ അറുപത്തിരണ്ടു വയസുകാരനായ ത്രിലോചൻ ഹാജ്റാക്ക് വിവാഹം ചെയ്തു കൊടുത്തു. പതിനെട്ടാമത്തെ വയസ്സിൽ മാതംഗിനി വിധവയായി., 

മിഡ്നാപൂരിലെ ( മേദിനീപൂർ) വനിതകൾ സ്വാതന്ത്യസമരപ്രസ്ഥാനത്തിൽ പങ്കെടുത്തിരുന്നു. 
1932-ലെ നിസ്സഹകരണ പ്രസ്ഥാനത്തിലും ഉപ്പു സത്യാഗ്രഹത്തിലും മാതംഗിനി ഹാജ്റായും പങ്കെടുത്തതായും അറസ്റ്റു ചെയ്യ പ്പെട്ടതായും പറയപ്പെടുന്നു. ഗാന്ധിയൻ വിചാരധാര മാതംഗിനിയെ ഏറെ സ്വാധീനിച്ചിരുന്നു.

ക്വിറ്റ് ഇന്ത്യാ സമരത്തിന്റെ ഭാഗമായി മിഡ്നാപൂരിലെ പോലീസ് സ്റ്റേഷനുകൾ കൈയടക്കാനുള്ള ശ്രമത്തിന് സ്ത്രീ വിഭാഗത്തെ നയിച്ചത് മാതംഗിനി ഹാജ്റാ ആയിരുന്നുവെന്ന് പറയപ്പെടുന്നു. ഈ ശ്രമത്തിനിടയിലാണ് ബ്രിട്ടീഷ് പോലിസിന്റെ വെടിയേറ്റ് മാതംഗിനി ഹാജ്റാ മരിച്ചു വീണത്. ഈ സംഭവം നടന്നത് 1942 സപ്റ്റമ്പർ 29-നായിരുന്നു.


</doc>
<doc id="334124" url="https://ml.wikipedia.org/wiki?curid=334124" title="ഇഗ്വാനഡോൺ">
ഇഗ്വാനഡോൺ

ഒർനിതൊപോഡ ജെനുസിൽ പെട്ട ഒരു ദിനോസർ ആണ് ഇഗ്വാനഡോൺ . ഇഗ്വാനഡോന്റിയ എന്ന ജീവശാഘായിൽ പെട്ടവയാണ് ഇവ, താറാചുണ്ടൻ ദിനോസറുകളുടെ കുടുംബവും ഇതിൽ പെടും .

വളരെ വലിയ സസ്യഭോജി ആയിരുന്നു ഇവക്ക് ഏകദേശം 33 അടി നീളവും 3 ടൺ ഭാരവും ഉണ്ടായിരുന്നു. സസ്യങ്ങൾ മുറിച്ചെടുക്കാൻ പാകത്തിൽ ഉള്ള കട്ടിയുള്ള ചുണ്ടുക്കൾ ആയിരുന്നു ഇവയ്ക്ക് , പല്ലുക്കൾ ആവട്ടെ ഇഗ്വാനയുടെ പോലെ ആയിരുന്നു ഏകദേശം .


</doc>
<doc id="334129" url="https://ml.wikipedia.org/wiki?curid=334129" title="പ്ലിസിയോസോറിയാ">
പ്ലിസിയോസോറിയാ

മൺമറഞ്ഞു പോയ സമുദ്ര ഉരഗങ്ങളുടെ ജീവശാഖ ആണ് പ്ലിസിയോസോറിയാ. അന്ത്യ ട്രയാസ്സിക് കാലം മുതൽ അന്ത്യ ക്രിറ്റേഷ്യസ്‌ കാലം വരെ ജീവിച്ചിരുന്ന ഒരു ബ്രഹുത്തായ ജീവശാഖ ആയിരുന്നു ഇവയുടെത്ത് . ലോകത്തിലെ എല്ലാ സമുദ്രങ്ങളിലും ഇവയുടെ സാനിദ്ധ്യം ഉണ്ടായിരുന്നു . ഭുമിയുടെ ചരിത്രം കണ്ട ഒരു വലിയ വംശനാശമായ കേ - ടി വംശനാശത്തിൽ പറക്കാത്ത ഇനത്തിൽ പെട്ട ദിനോസറുക്കൾ, കടലിൽ വസിച്ചിരുന്ന വലിയ ഉരഗങ്ങൾ , പറക്കുന്ന ഉരഗങ്ങൾ എന്നിവയ്ക്ക് ഒപ്പം ഇവയും വംശനാശം പ്രാപിച്ചു.


</doc>
<doc id="334131" url="https://ml.wikipedia.org/wiki?curid=334131" title="രഹസ്യ സമൂഹങ്ങൾ">
രഹസ്യ സമൂഹങ്ങൾ

പൊതു സമൂഹത്തിൽ നിന്നു മറച്ചു വയ്ക്കപ്പെട്ടതും, ഗുപ്തമായ ഉദ്ദേശ്യങ്ങൾക്കായി നിലകൊള്ളുന്നതുമായ ക്ലബ്ബുകളോ സംഘടനകളോ ആണ് രഹസ്യ സമൂഹങ്ങൾ. രഹസ്യ സമൂഹങ്ങൾ തങ്ങളുടെ അസ്തിത്വം പോലും സമൂഹത്തിൽ കാട്ടുകയില്ല. എന്നാൽ, തീവ്രവാദ-ഭീകരവാദ സംഘടനകളോ, രഹസ്യാന്വേഷണ സംഘടനകളെയോ രഹസ്യ സമൂഹം എന്ന് വിളിക്കുകയില്ല. കാരണം, അവയുടെ പേര് പുറത്തു വന്നില്ലെങ്കിലും അവയുടെ ചെയ്തികൾ പൊതു സമൂഹത്തിൽ പ്രദർശിതമാകും. രഹസ്യ സമൂഹങ്ങളുടെ പേരോ, അവയുടെ പ്രവൃത്തികളോ പൊതു സമൂഹം അറിയുന്നില്ല. ഒരു സമൂഹത്തിനെ രഹസ്യ സമൂഹം എന്ന് വിളിക്കപ്പെടാനുള്ള മാനദണ്ഡം, പ്രസ്തുത സമൂഹത്തെ പറ്റി ആ സമൂഹത്തിലില്ലാത്ത ഒരുത്തർക്കും അറിവില്ലാതിരിക്കുന്നു എന്ന അവസ്ഥയിലാണ്. ഇത്തരം സമൂഹങ്ങൾ രഹസ്യാത്മകതയ്ക്ക് അദമ്യമായ പ്രാധാന്യം നൽകുന്നവയാണ്, അറിവുകൾ കൈമാറുന്നതിലും സൂക്ഷിക്കുന്നതിലും, അംഗങ്ങൾ തമ്മിൽ വൈകാരിക ബന്ധങ്ങൾ ഇല്ലാതെ സൂക്ഷിക്കുന്നതിലും, രഹസ്യമായ ആചാരങ്ങൾ പിൻപറ്റുന്നതിലും, പുതിയ അംഗത്വങ്ങൾ നിഷേധിക്കുന്നതിലും ഊന്നൽ നൽകുന്നു.

നരവംശശാസ്ത്രപരമായും ചരിത്രപരമായും രഹസ്യ സമൂഹങ്ങൾ എന്നത് പുരുഷ കേന്ദ്രീകൃതമായ, പോരാളികൾക്കായുള്ള പ്രത്യേകമായ ഒരു സമൂഹമായി കാണുന്നു.

അലൻ ആക്സല്രോഡ്, തന്റെ കൃതിയായ The International Encyclopedia of Secret Societies and Fraternal Orders എന്ന പുസ്തകത്തിൽ രഹസ്യ സമൂഹങ്ങളെ നിർവ്വചിക്കുന്നത്:


ഡേവിഡ് വി ബെരെറ്റ് തന്റെ കൃതിയായ Secret Societies: From the Ancient and Arcane to the Modern and Clandestine എന്ന പുസ്തകത്തിൽ അല്പം വ്യത്യസ്തമായ വാക്കുകളാൽ രഹസ്യ സമൂഹങ്ങളുടെ സ്വഭാവങ്ങളെ നിർവ്വചിക്കുന്നു.


രഹസ്യ സമൂഹങ്ങളെ ചുരുങ്ങിയത് അഞ്ച് തരമായി തിരിക്കാം.


സിക്കാഡ 3301 () എന്നത് ഇന്റർനെറ്റിലെ ഒരു രഹസ്യ സമൂഹമാണ്.


</doc>
<doc id="334133" url="https://ml.wikipedia.org/wiki?curid=334133" title="പല്ലാവരം റെയിൽ നിലയം">
പല്ലാവരം റെയിൽ നിലയം

പല്ലാവരം റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ പല്ലാവരം, ജി എസ് റ്റിറോഡ് എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ ഉള്ളത്. ചെന്നൈ ബീച്ച് സ്റ്റേഷനിൽ നിന്നും 21 കിലോമീറ്റർ ദൂരത്തിൽ കടൽ നിരപ്പിൽ നിന്നും 20 മീറ്റർ ഉയരത്തിൽ സ്ഥിതി ചെയ്യുന്നു. 

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.



</doc>
<doc id="334134" url="https://ml.wikipedia.org/wiki?curid=334134" title="ക്രോംപേട്ട് റെയിൽ നിലയം">
ക്രോംപേട്ട് റെയിൽ നിലയം

ക്രോംപേട്ട് റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ പല്ലാവരം, ജി എസ് റ്റി റോഡ്, ക്രോംപേട്ട്, ഹസ്തിനപുരം (ഹസ്സനാർപുരം) എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ ഉള്ളത്. ചെന്നൈ ബീച്ച് സ്റ്റേഷനിൽ നിന്നും 25.35 കിലോമീറ്റർ ദൂരത്തിൽ കടൽ നിരപ്പിൽ നിന്നും 23 മീറ്റർ ഉയരത്തിൽ സ്ഥിതി ചെയ്യുന്നു. 

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.


</doc>
<doc id="334135" url="https://ml.wikipedia.org/wiki?curid=334135" title="താംബരം സാനിറ്റോറിയം റെയിൽ നിലയം">
താംബരം സാനിറ്റോറിയം റെയിൽ നിലയം

താംബരം സാനിറ്റോറിയം റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ ജി എസ് റ്റി റോഡ്, ക്രോംപേട്ട്, താംബരം, സാനിറ്റോറിയം എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ ഉള്ളത്. ചെന്നൈ ബീച്ച് സ്റ്റേഷനിൽ നിന്നും 27.36 കിലോമീറ്റർ ദൂരത്തിൽ കടൽ നിരപ്പിൽ നിന്നും 32 മീറ്റർ ഉയരത്തിൽ സ്ഥിതി ചെയ്യുന്നു. 

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.


</doc>
<doc id="334141" url="https://ml.wikipedia.org/wiki?curid=334141" title="താമ്പരം റെയിൽ നിലയം">
താമ്പരം റെയിൽ നിലയം

താംബരം റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ ജി എസ് റ്റി റോഡ്, ക്രോംപേട്ട്, താംബരം, സാനിറ്റോറിയം എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ സ്ഥിതിചെയ്യുന്നത്. ചെന്നൈ ബീച്ച് സ്റ്റേഷനിൽ നിന്നും 29 കിലോമീറ്റർ ദൂരത്തിൽ കടൽ നിരപ്പിൽ നിന്നും 32 മീറ്റർ ഉയരത്തിൽ സ്ഥിതി ചെയ്യുന്നു. 

താംബരം റെയിൽ നിലയം ഈ ലൈനിലെ പ്രധാന സ്റ്റേഷനുകളിൽ ഒന്നാണ്. ചെന്നൈ സെന്റ്രൽ, ചെന്നൈ എഗ്മോർ (എഴുമ്പൂർ) സ്റ്റേഷനുകളുടെ തിരക്ക് കുറയ്ക്കാനായുള്ള പദ്ധതിയിൽ ചെന്നൈയുടെ മൂന്നാം ടെർമിനലായി താംബരം സ്റ്റേഷനെ പ്രഖ്യാപിച്ചു. തെക്ക് ഭാഗത്തേക്ക് പോകുന്ന ട്രെയിനുകൾക്ക് താംബരത്ത് നിറുത്തം കൊടുക്കുക വഴി എഗ്മോറിലും സെന്റ്രലിലും തിരക്ക് കുറയ്ക്കാം എന്നതാണ് ഉദ്ദേശം. ഒൻപത് പ്ലാറ്റ്ഫോമുകൾ ഉള്ള ഈ സ്റ്റേഷനിൽ 3 പ്ലാറ്റ്ഫോമുകൾ ദീർഘദൂര ട്രെയിനുകൾക്കും 6 പ്ലാറ്റ്ഫോമുകൾ ഹ്രസ്വദൂര ട്രെയിനുകൾക്കും കരുതി വച്ചിരിക്കുന്നു.

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.


</doc>
<doc id="334142" url="https://ml.wikipedia.org/wiki?curid=334142" title="ബിനോദിനി ദാസി">
ബിനോദിനി ദാസി

"ബിനോദിനി" എന്ന പേരിൽ വിഖ്യാതയായിരുന്ന ബിനോദിനി ദാസി (বিনোদিনী দাসী)(1862-1941) പത്തൊമ്പതാം ശതകത്തിന്റെ അവസാനദശയിൽ കൽക്കത്തയിലെ നാടകരംഗത്തെ അസാമാന്യ പ്രതിഭയായിരുന്നു. പന്ത്രണ്ടാമത്തെ വയസ്സിൽ രംഗത്തെത്തിയ ബിനോദിനി ഇരുപത്തിനാലാമത്തെ വയസ്സിൽ നാടകരംഗത്തു നിന്ന് വിരമിച്ചു. ബിനോദിനിയുടെ ആത്മകഥ ( আমার কথা, Amar Katha) 1913-ൽ പ്രസിദ്ധീകരിക്കപ്പെട്ടു. ഈ പുസ്തകത്തിന്റെ ഇംഗ്ലീഷു പരിഭാഷ 1998-ൽ പുറത്തിറങ്ങി. 

കൊൽക്കത്തയിലെ കോൺവാലിസ് സ്റ്റ്രീറ്റിലായിരുന്നു ബിനോദിനിയുടെ ജനനം. ദരിദ്രകുടുംബത്തിലെ മൂത്ത സന്താനം. തന്റേത് വേശ്യാകുടുംബമായിരുന്നെന്ന് ബിനോദിനി ആത്മകഥയിൽ പറയുന്നു. അഞ്ചു വയസ്സിൽ വിവാഹിതയായെങ്കിലും ആ വിവാഹം നിരർഥകമായിത്തീർന്നു. നൃത്തത്തിലും പാട്ടിലും ബിനോദിനി മിടുക്കിയായിരുന്നു. 
കുടുംബസുഹൃത്തായിരുന്ന ഗംഗാബായിയാണ് ബിനോദിനിയെ ഗ്രൈറ്റ് നാഷണൽ തിയേറ്ററിലേക്ക് കൊണ്ടുപോയത്. 1874-ൽ "ശത്രുസംഹാർ" എന്ന നാടകത്തിൽ ദ്രൗപദിയുടെ സഖിയായാണ് ആദ്യം വേഷമിട്ടത്. തുടർന്നുള്ള നാടകങ്ങളിൽ ബിനോദിനിക്ക് നായിക വേഷം ലഭിച്ചു. "കപാലകുണ്ഢല"യിലെ പ്രകടനം കണ്ട് നടനും സംവിധായകനുമായിരുന്ന ഗിരീഷ് ചന്ദ്ര ഘോഷ് ബിനോദിനിയിൽ അത്യന്തം ആകൃഷ്ടനായി. പിന്നീട് ഗിരീഷ് ചന്ദ്ര ഘോഷിന്റെ മേൽനോട്ടത്തിലായി ബിനോദിനിയുടെ പരിശീലനവും അവതരണങ്ങളും. സ്റ്റാർ തിയേറ്ററിന്റെ ബാനറിൽ ഘോഷ് സംവിധാനം ചെയ്ത ചൈതന്യലീലയിൽ മുഖ്യവേഷം ചെയ്തത് ബിനോദിനിയായിരുന്നു. ഈ നാടകം ഇരുവർക്കും ഏറെ പ്രശംസ നേടിക്കൊടുത്തു. ശ്രീരാമകൃഷ്ണ പരമഹംസൻ ഈ നാടകം കാണാനെത്തിയതായും വളരെ പ്രഭാവിതനായതായും പറയപ്പെടുന്നു.


</doc>
<doc id="334149" url="https://ml.wikipedia.org/wiki?curid=334149" title="പിസ്താ (ഗാനം)">
പിസ്താ (ഗാനം)

മലയാളത്തിലെ പ്രശസ്ത നടൻ ജഗതി ശ്രീകുമാർ എഴുതിയുണ്ടാക്കി കിന്നാരം (1983) എന്ന ചിത്രത്തിൽ സ്വയം ആലപിച്ച ഒരു ഗാനമാണ് പിസ്താ സുമാ കിറ സോമ്മാരി സജമാ കിരായ എന്നു തുടങ്ങുന്ന ചലച്ചിത്രഗാനം. ഇത് പിന്നീട് നേരം എന്ന ചിത്രത്തിൽ രാജേഷ് മുരുകന്റെ സംഗീതത്തിൽ ശബരീഷ് വർമ്മ പാടുകയും വീണ്ടും വളരെയധികം പ്രശസ്തമാകുകയും ചെയ്തു. ഇതിന്റെ മ്യൂസിക് വീഡിയോ മാർച്ച് 2013-ലാണ് അൽഫോൺസ് പുത്രന്റെ സംവിധാനത്തിൽ പ്രകാശിതമായത്. 2016-ൽ ഐ.പി.എൽ മത്സരങ്ങളുടെ പരസ്യത്തിനായി ഈ ഗാനം വീണ്ടും ഉപയോഗിക്കുകയും വളരെയധികം ജനസമ്മിതി നേടുകയുമുണ്ടായി.. നേരം എന്ന ചിത്രത്തിലേക്ക് ശബരീഷ് വർമ്മ കുറച്ചുകൂടി വരികൾ കൂട്ടി ച്ചേർക്കുകയുണ്ടായി ആ വരികളോടെയായിരുന്നു ഐപിഎൽ പരസ്യത്തിനായി ഈ ഗാനം ഉപയോഗിച്ചത്.


</doc>
<doc id="334153" url="https://ml.wikipedia.org/wiki?curid=334153" title="ഇനിഡ് മേരി ബ്ലൈറ്റൺ">
ഇനിഡ് മേരി ബ്ലൈറ്റൺ

ഒരു പ്രമുഖ ഇംഗ്ലീഷ് ബാലസാഹിത്യകാരിയാണ് ഇനിഡ് മേരി ബ്ലൈറ്റൺ (Enid Mary Blyton). (11 ആഗസ്ത് 1897-28 നവമ്പർ 1968) .1930 മുതൽ നാളിതുവരെ 60കോടി പ്രതികൾ വിറ്റഴിക്കപ്പെട്ട എഴുത്തുകാരിയാണു് ഇനിഡ്.  ഇപ്പോഴും ഇവരുടെ കൃതികൾ വളരെ ജനപ്രീതിയുള്ളവയാണു്. ഇവരുടെ കൃതികൾ തൊണ്ണൂറോളം ഭാഷകളിലേക്ക് വിവർത്തനം ചെയ്തിട്ടുണ്ട്. ഇവരുടെ ആദ്യ കൃതി ബാലമന്ത്രണം ( "Child Whispers")  ആണു്. 1922 ൽ പ്രസിദ്ധീകരിച്ച ഈ കൃതി 24 കവിതകളുടെ  ഒരു  സമാഹാരം  ആണു്.നോഡ്ഡി ( Noddy), അഞ്ചു പ്രശസ്തർ (Famous Five), സപ്ത നിഗൂഢർ (Secret Seven) എന്നീ പരമ്പരകളിലൂടെ പ്രശസ്തയായ ഇവർ, വിദ്യാഭ്യാസം,പ്രകൃതി ചരിത്രം, ഭ്രമകല്പന, നിഗൂഢത, ബൈബിൾ വിവരണങ്ങൾ തുടങ്ങി വിവീധ വിഷയങ്ങളെക്കുറിച്ച് എഴുതിയിട്ടുണ്ട്.

1937ൽ പുറത്തിറങ്ങിയ അഭിലാഷപീഠത്തിന്റെ അതിസാഹസങ്ങൾ  ("Adventures of the Wishing Chair" ) "1939ലെ മാന്ത്രികവനം (The Enchanted Wood" )എന്നിവ വൻ വിജയമായതിനെ ത്തുടർന്ന്, ബ്ലൈറ്റൺ  ഒരു സാഹിത്യ  സാമ്രാജ്യം  തന്നെ സൃഷ്ടിച്ചു.സ്വതേ സമൃദ്ധമായ ദിനപത്ര മാസികാസംരംഭങ്ങൾ കൂടാതെ തന്നെ, വർഷം അവർ 50 ഓളം വരെ എന്ന കണക്കിൽ പുസ്തകങ്ങൾ പുറത്തിറക്കിയിരുന്നു  മുൻ കൂട്ടി തയ്യാറാക്കിയ പ്ലാനിന്റെ അടിസ്ഥാനത്തിലല്ല ഇവർ എഴുതിയിരുന്നതു്, അവ അബോധമനസ്സിൽ നിന്നുള്ള ബഹിർസ്ഫുരണങ്ങൾ ആയിരുന്നു.  ഇവരുടെ എഴുത്തിന്റെ വ്യാപ്തികാരണം, കൂലിക്ക് ആളെ വച്ച് എഴുതുകയായിരുന്നു എന്ന് ഒരാരോപണം ഉയർന്നുവന്നെങ്കിലും , എഇവർഅത്ശക്തമായിനിഴ്ഷേധിക്കുകയാണുണ്ടായത്

1950 മുതൾ ബ്ലൈറ്റൺറ്റെ കൃതികൾ അദ്ധ്യാപകരും രക്ഷിതാക്കളും വിമർശകരും നിശിതവിമർശനത്തിനു വിധേയമാക്കി, നോഡ്ഡി പരമ്പരയിലെ വിഷയവും മറ്റുമായിരുന്നു കാരണം.  ചില വായനശാലകളും  വിദ്യാലയങ്ങളും ഇവരുടെ  പുസ്തകങ്ങൾ   നിരോധിക്കുക വരെ യുണ്ടായി.  1930  മുതൽ 1950 വരെ  ബിബിസി സാഹിത്യമേന്മ യില്ല് എന്ന കാരണത്താൽ ഇവരുടെ സാഹിത്യകൃതിൾ പ്രക്ഷേപണം ചെയ്യാതിരിക്കുകയുണ്ടായി.  ലിംഗവിവേചനം, വർണ്ണവിവേചനം,  വിദേശവസ്തുഭയം, വരേണ്യഭിമാനം എന്നീ ന്യൂനതകളുണ്ടെന്നും ഇവർക്കെതിരെ ആരോപണം വന്നിരുന്നു. എന്നിരുന്നാലും, 1968 ൽ മരിക്കുന്നതുവരെ ഇവരുടെ പുസ്തകങ്ങൾക്ക് വൻ പ്രചാരം ആയിരുന്നു.

ലണ്ടനിലെ കിഴക്കൻ ഡൽ വിച്ചിലാണു് ഇനിഡ് ജനിച്ചത് അച്ഛൻ തോമസ് കാരി ബ്ലൈറ്റൺ, അമ്മ തെരേസ മേരി. ഇനിഡ് രണ്ട് അനുജന്മാർ ഹാൻലിയും, കാരിയും.  


</doc>
<doc id="334155" url="https://ml.wikipedia.org/wiki?curid=334155" title="ചുഴലി സ്വരൂപം">
ചുഴലി സ്വരൂപം

വടക്കൻ മലബാറിലെ കോലത്തിരിയുടെ പ്രമുഖ സാമന്തന്മാർ. നമ്പ്യാർ വിഭാഗത്തിൽ പെട്ട ഇവർ താമസിക്കുന്ന അതത് ഭവനങ്ങളുടെ -ഏടത്തിന്റെ- പേരിൽ അറിയപ്പെട്ടു
ഏതോ നാട്ടിൽ നിന്ന് സഹോദരിമാരായ മൂന്നു കുട്ടികൾ കപ്പലിറങ്ങി കോലത്തിരിയുടെ അരികിലെത്തി.രാജാവ് എഴുന്നള്ളി ഇരിക്കുന്ന സമയത്താണ് അവർ വന്നത്.ഏറ്റവും ഇളയ പെൺകുട്ടി ഓടിചെന്ന് അദ്ദേഹത്തിന്റെ മടിയിൽ കയറി ഇരുന്നു.അതിന്റെ നേരെ മൂത്ത കുട്ടി രാജാവിനെ തൊഴുതുനിന്നു. ഏറ്റവും മുതിർന്നവൾ ലജ്ജാവിനയത്തോടെ ചുഴന്ന് (വഴിമാറി) തമ്പുരാന്റെ അരികിലെത്തി വന്ദിച്ച് ഓച്ഛാനിച്ച് നിന്നു. അദ്ദേഹത്തിന് മൂവരോടും വലിയ വാത്സല്യം തോന്നുകയും ഇളയകുട്ടിയെ അനന്തരവളായി സ്വരൂപത്തിലേക്ക് ദത്തെടുക്കുകയും നേരെ ചെന്നവൾക്ക് പയ്യന്നൂർ,തിമിരി,ആലക്കോട്, വൈതൽമല തുടങ്ങിയ ദേശങ്ങളുടെ ആദിപത്യവും നേര്യോട്ട് സ്വരൂപം എന്ന സ്ഥാനവും കൊടുത്തു. ചുഴന്നു ചെന്ന കുട്ടിയെ പുതിയൊരു സ്ഥലത്ത് അധിവസിപ്പിക്കുകയും ആ സ്ഥലത്തിന് ചുഴലി എന്ന് പേരിടുകയും ചെയ്തു.ആ അധികാരകേന്ദ്രം പിന്നീട് ചുഴലി സ്വരൂപം എന്ന് പേരിൽ അറിയപ്പെട്ടു. ചുഴലിയിൽ താമസിച്ച ആ പെൺകുട്ടിക്ക് നരിക്കോട്ടില്ലത്തെ ഒരു നമ്പൂതിരി ഭർത്താവാകുകയും അവർക്ക് നാല് പെൺകുട്ടികൾ പിറക്കുകയും ചെയ്തു. ആ പെൺകുട്ടികളിൽ നിന്ന് നാല് ശാഖകൾ ഉണ്ടായി. ആ താവഴികൾ ഓരോ സ്ഥലങ്ങളിൽ താമസിച്ചു സാമന്തൻ നമ്പ്യാർ വിഭാഗത്തിൽ അറിയപ്പെടുന്ന 4 ഇടങ്ങളുടെ പേരിൽ അറിയപ്പെട്ടു. 


</doc>
<doc id="334156" url="https://ml.wikipedia.org/wiki?curid=334156" title="പിറ്റോസ്പോറേസീ">
പിറ്റോസ്പോറേസീ

9 ജനുസുകളിലായി ഏതാണ്ട് 200-240 സ്പീഷിസുകൾ ഉള്ള സപുഷ്പിസസ്യങ്ങളിലെ ഒരു സസ്യകുടുംബമാണ് പിറ്റോസ്പോറേസീ (Pittosporaceae).



</doc>
<doc id="334158" url="https://ml.wikipedia.org/wiki?curid=334158" title="ചുഴലി നമ്പ്യാർ">
ചുഴലി നമ്പ്യാർ

പഴശ്ശിരാജയുടെ വിശ്വസ്തനായ, ചുഴലി സ്വരൂപത്തിലെ ഒരു സാമന്തനായിരുന്നു ചുഴലി നമ്പ്യാർ. വടക്കേ മലബാറിലെ കോട്ടയംകോവിലകത്തെ ഇളയരാജാവായിരുന്നു കേരളവർമ്മ പഴശ്ശിരാജ നടത്തിയ രണ്ടാം പഴശ്ശിയുദ്ധത്തിൽ തന്റെ വിശ്വസ്തരായ കണ്ണവത്ത് ശങ്കരൻ നമ്പ്യാർ, കൈതേരി അമ്പു നായർ, എടച്ചേന കുങ്കൻ നായർ, ചുഴലി നമ്പ്യാർ, എമെൻനായർ, തലക്കൽ ചന്തു എന്നിവരോടൊപ്പമാണ് ബ്രിട്ടീഷ് സേനയെ നേരിടാൻ ഇറങ്ങിയത്.


</doc>
<doc id="334160" url="https://ml.wikipedia.org/wiki?curid=334160" title="കാരെൻ ആബ്യെ">
കാരെൻ ആബ്യെ

കാരെൻ ലിഡിയ ആബ്യേ (19 September 1904 – 15 September 1982) ഡാനിഷ് ഭാഷയിലെ എഴുത്തുകാരിയാണ്. 1930കളിൽ ലൻടനിലും പാരീസിലും ഒരു പത്രപ്രവർത്തകയായി ജോലി ചെയ്തപ്പോളാണ് അവർ എഴുത്തിൽ ശക്തമായ സാന്നിദ്ധ്യമായത്. തന്റെ ചരിത്രനോവലുകളിലൂടെ അവർ ശക്തരായ ഒരു കൂട്ടം സ്റ്റ്രീകഥാപാത്രങ്ങളെ ആവിഷ്കരിച്ചു. യാത്രാപുസ്തകങ്ങളും പ്രബന്ധങ്ങളും അവർ എഴുതിയിട്ടുണ്ട്. 
റുഡോൾഫ് ക്രിസ്ത്യൻ ആബ്യേയുടെ മകളായ ഇവർ കോപ്പൻഹേഗനിലാണ് വളർന്നത്. 1929ൽ പാരീസിൽ പോയ അവർ അവിടെ മൂന്നു വർഷം താമസിച്ച് സ്കാൻഡിനേവർ ഇ പാരിസ് എന്ന വാരികയിൽ പ്രവർത്തിച്ചു. 1936 മുതൽ 37 വരെ അവർ പൊളിറ്റിക്കെൻസ് ലൈറ്റെർബ്ലാഡ് എന്ന പ്രസിദ്ധീകരണത്തിന്റെ ഏഡിറ്റോറിയൽ സെക്രട്ടറിയായി. പൊലിറ്റിക്കെൻ എന്ന പ്രസിദ്ധീകരണത്തിന്റെ വിദേശപ്രതിനിധിയുമായി ലണ്ടനിലും പാരിസിലും പ്രവർത്തിച്ചിരുന്നു. 1937ൽ ബെർലിൻസ്കെ റ്റിഡെൻഡെ എന്ന പത്രത്തിൽ ചേരുകയും തന്റെ ശിഷ്ട ജീവിതകാലം അതിൽ പ്രവർത്തിക്കുകയും ചെയ്തു. 

രണ്ടാം ലോകമഹായുദ്ധ കാലയളവിൽ അവർ നോവൽ രംഗത്ത് സജീവമായി. 19ാം നൂറ്റാണ്ടിൽ ജീവിച്ച ശക്തരായ സ്ത്രീ കഥാപാത്രങ്ങളായിരുന്നു അവരുടെ നോവലുകളിൽ കാണാൻ കഴിയുക. 

അവരുടെ നോവലുകളിലും കഥകളിലും കാണപ്പെടുന്ന സ്ത്രീ കഥാപാത്രങ്ങൾ യുക്തിചിന്താഗതിക്കാരും ശക്തരും പ്രതികരണസ്വഭാവക്കാരുമായിരുന്നു. ഇവർ വൈവിധ്യമാർന്ന പശ്ചാത്തലങ്ങളിൽനിന്നും വന്നവർ ആയിരുന്നു. സർക്കസുകാർ, കർഷകർ, അഭയാർത്ഥികൾ തുടങ്ങിയവർ. എല്ലാ കഥകളും ശുഭപര്യവസായികളാണ്. എന്നാൽ ചിലവ കൃത്രിമത്വത്തോടെ സ്വാഭാവികമല്ലാതെയാണ് അവസാനിക്കുന്നത്. 

തന്റെ സ്വന്തം യാത്രാനുഭവങ്ങളിൽ നിന്നുമാണ് അവർ യാത്രാഗ്രന്ഥങ്ങൾ എഴുതിയത്. പ്രബന്ധങ്ങളും രചിച്ചിട്ടുണ്ട്. 

</doc>
<doc id="334162" url="https://ml.wikipedia.org/wiki?curid=334162" title="വിക്കിബസ്‌">
വിക്കിബസ്

വിക്കിപീഡിയ പോലെ ബസ്സിന്റെ സമയം കണ്ടുപിടിക്കാൻ സഹായിക്കുന്ന ഒരു ആപ്പ് ആണ് വിക്കിബസ്‌. യാത്രക്കാർ കൊടുക്കുന്ന വിവരങ്ങൾ മറ്റു യാത്രക്കാർക്ക് ഉപയൊഗപ്രദമാക്കുന്ന രീതിയിൽ ആണ് വിക്കിബസ്‌ രൂപികരിചിടുള്ളത്.

http://news.keralakaumudi.com/beta/news.php?NewsId=TktPWjAwODg1NDY=&xP=RExZ&xDT=MjAxNi0wMy0yMCAwODo0NDowMA==&xD=MQ==&cID=Mg==

http://localnews.manoramaonline.com/wayanad/local-news/bat-wiki-bus.html

http://www.mathrubhumi.com/wayanad/malayalam-news/sulthan-batheri-1.941968


</doc>
<doc id="334163" url="https://ml.wikipedia.org/wiki?curid=334163" title="നൊവി മിർ">
നൊവി മിർ

റഷ്യൻ ഭാഷയിലുള്ള സാഹിത്യ മാസികയായിരുന്നു നൊവി മിർ (Russian: Но́вый Ми́р, IPA: [ˈnovɨj ˈmʲir], New World). 
1925 മുതൽ നൊവി മിർ റഷ്യയിൽ പ്രസിദ്ധീകരിച്ചു വരുന്നു. 1962ൽ അലക്സാണ്ടർ സോൾഷെനിറ്റ്സിന്റെ കൃതികൾ പ്രസിദ്ധീകരിച്ചു. One Day in the Life of Ivan Denisovich എന്ന ആ കൃതി റഷ്യയിൽ വളരെയധികം വായിക്കപ്പെട്ടു. വിവാദാസ്പദമായ ഇത്തരം കൃതികൾ പ്രസിദ്ധീകരിക്കുക വഴി മാസികാന്നത്തെ രാഷ്ട്രിയ കാലഘട്ടത്തിൽ വിവാദങ്ങൾ സൃഷ്ടിച്ചു. ഗോർബച്ചേവിന്റെ കാലത്ത് അന്നത്തെ രാഷ്ട്രീയ നേതാക്കളേയും മറ്റും ഈ മാസിക വിമർശനവിധേയമാക്കി. ജോസഫ് ബ്രോഡ്സ്കി, നൊബൊക്കോവ് തുടങ്ങിയവരുടെ രചനകൾ ഇതിൽ വന്നിട്ടുണ്ട്. 


</doc>
<doc id="334164" url="https://ml.wikipedia.org/wiki?curid=334164" title="ഓൾഗ ബെർഘോൾസ്">
ഓൾഗ ബെർഘോൾസ്

ഓൾഗ ബെർഘോൾസ് എന്ന ഓൾഗ ഫ്യോദൊറോവ്ന ബെർഘോൾസ് (Russian: О́льга Фёдоровна Бергго́льц; IPA: [ˈolʲɡə ˈfʲɵdərəvnə bʲɪrˈɡolʲts] May 16 [O.S. May 3] 1910 – November 13, 1975) ഒരു സോവിയറ്റ് കവി ആയിരുന്നു.
ജർമ്മൻകാർ ഹിറ്റ്ലറുടെ നേതൃത്വത്തിൽ ലെനിൻഗ്രാഡ് ഉപരോധിച്ച സമയത്ത് ലെനിൻഗ്രാഡ് റേഡിയോയിൽ ശക്തമായി പ്രവർത്തിച്ചു. ധീരമായി ഉപരോധത്തെ നേരിട്ട് ആ പട്ടണത്തിന്റെ ശക്തിയുടേയും ലക്ഷ്യബോധത്തിന്റെയും പ്രതീകമായിത്തീർന്നു. 
ബെർഘോൾസ് ജർമ്മൻ വംശജരായ ഡോക്ടർ കുടുംബത്തിലാണ് ജനിച്ചത്. 1924ൽ അവരുടെ കവിതകൾ ആദ്യമായി പ്രസിദ്ധീകരിക്കപ്പെട്ടു. 1925ൽ അവർ യുവ സാഹിത്യസമൂഹത്തിൽ ചേർന്നു. അവിടെ പരിചയപ്പെട്ട ബോറിസ് കോർണിലോവിനെ 1926ൽ വിവാഹം കഴിച്ചു. അധികം താമസിയാതെ അവരുടെ അവരുടെ മകൾ ഇറീന ജനിച്ചു. ബോറിസും ഓൾഗയും ഉയർന്ന കലാപഠനത്തിനായി ചേർന്നു. പെട്ടെന്നു തന്നെ ബോറിസ് പഠനം അവസാനിപ്പിച്ചു. ഓൽഗ [[ലെനിൻഗ്രാഡ് സർവ്വകലാശാലയിൽ പഠനം തുടങ്ങി. 1930ൽ ഓൾഗ ബിരുദമേടുത്തശേഷം അവരെ സോവിയറ്റ് സ്റ്റെപ്പി എന്ന വാർത്താപത്രത്തിന്റെ ലേഖികയായി [[കസാക്കിസ്ഥാൻ|കസാക്കിസ്ഥാനിലേയ്ക്ക്]] അയച്ചു. ഈ സമയത്ത് ഓൾഗ കോർണിലോവുമായുള്ള ബന്ധം ഉപേക്ഷിക്കുകയും നിക്കൊളായ് മോൾച്ചനോവിനെ വിവാഹം കഴിക്കുകയും ചെയ്തു.

കസാക്കിസ്ഥാനിൽനിന്നും തിരിച്ചെത്തിയ ഓൽഗ ഇലക്ട്രിക് പവർ പ്ലാന്റിന്റെ വാർത്താപത്രികയിൽ പത്രപ്രവർത്തകയായിച്ചേർന്നു. അവരുടെ വികാരങ്ങളും ചിന്തകളും ആ കാലഘട്ടത്തിൽ പ്രസിദ്ധീകരിച്ച സ്ഥലത്തിനു പുറത്ത്(1932), രാത്രി(1935), പത്രപ്രവർത്തകർ(1934), ധാന്യമണികൾ(1935) എന്നീ ഗ്രന്ഥങ്ങളിൽ കാണാം. അവരുടെ കവിതകൾ(1934), ഉഗ്ലിഷ്(1932) എന്നിവ [[മാക്സിം ഗോർക്കി]] അംഗീകരിച്ചിരുന്നു. 
1940ൽ ഓൽഗ കമ്യൂണിസ്റ്റ് പാർട്ടിയിൽ ചേർന്നു. ഓൾഗ ബെർഘോൾസ് ലെനിൻഗ്രാഡ് ഉപരോധത്തിന്റെ 872 ദിനങ്ങളിലും ലെനിൻഗ്രാഡിൽ സന്നിഹിതയായിരുന്നു. ഓൾഗ റേഡിയോയിലൂടെ ഉപരോധത്തിന്റെ ഫലമായി പട്ടിണിയിലായവരേയും മനസ്സുതകർന്നവരെറ്റും തന്റെ പ്രസംഗങ്ങളാലും കവിതകളാലും പ്രചോതിപ്പിച്ചു. "ഫെബ്രുവരി ഡയറി"(1942), "ലെനിൻഗ്രാഡ് കവിതകൾ"(1942), "ചെറുത്തുനിൽപ്പുകാരെ അനുകൂലിച്ച്"(1944), "നിങ്ങളുടെ വഴി" (1945)എന്നീ കൃതികളിൽ ഈ കാലഘട്ടത്തിലെ ഹേറോയിസം, സ്നേഹം, രാജയത്തോടുള്ള കൂറ് എന്നിവ ദ്യോതിപ്പിക്കുന്ന അവരുടെ ചിന്തകളൂം വിശകലനങ്ങളും കണ്ടെത്താം. 
ഒരു ഛിന്നഗ്രഹമായ 3093 Bergholz അവരുടെ പേരിൽ അറിയപ്പെടുന്നു. സോവിയറ്റ് ബഹിരാകാശ ശാസ്ത്രജ്ഞ ആയ തമറ മിഖിലോവ്ന സ്മിർണോവയാണ് ഈ ഛിന്നഗ്രഹം കണ്ടുപിടിച്ചത്.

അമേരിക്കൻ നാടകകൃത്ത്, ഇവാൻ ഫുള്ളർ 2009ൽ ഓൾഗയെപ്പറ്റി ഒരു നാടകം രചിച്ചിട്ടുണ്ട്.

[[വർഗ്ഗം:റഷ്യൻ സാഹിത്യകാരന്മാർ]]
[[വർഗ്ഗം:1910-ൽ ജനിച്ചവർ]]

</doc>
<doc id="334166" url="https://ml.wikipedia.org/wiki?curid=334166" title="എലിനോർ ഹാലോവെൽ ആബട്ട്">
എലിനോർ ഹാലോവെൽ ആബട്ട്

എലിനോർ ഹാലോവെൽ ആബട്ട് (Mrs. Fordyce Coburn) (September 22, 1872 – June 4, 1958) അമേരിക്കക്കാരിയായ എഴുത്തുകാരിയാണ്. ലേഡീസ് ഹോം ജേണൽ എന്ന ആനുകാലികത്തിലെ എഴുത്തുകാരികൂടെയായിരുന്നു. 
1872 സെപ്റ്റംബർ 22നാണ് മസാച്ചുസെറ്റ്സിലെ കേംബ്രിജിൽ എലിനോർ ഹാലോവെൽ ആബട്ട് ജനിച്ചത്. പുരോഹിതനായ എഡ്വാർഡ് ആബട്ടിന്റെ മകളായിരുന്നു അവർ. ജേക്കബ് ആബട്ട് എന്ന അറിയപ്പെടുന്ന കുട്ടികളുടെ എഴുത്തുകാരൻ ആയിരുന്നു മുത്തച്ഛൻ. എലിനോർ ഹാലോവെൽ ആബട്ട് തന്റെ പിതാവിന്റെയും മുത്തച്ഛന്റെയും സ്വാധീനത്തിൽ സാഹിത്യത്തിന്റെയും മതത്തിന്റെയും അന്തരീക്ഷത്തിൽ വളർന്നു. അവരുടെ വീട്ടിലെ ഈ അന്തരീക്ഷം അനേകം അന്ന് അറിയപ്പെട്ട സാഹിത്യകാരന്മാരെ പരിചയപ്പെടനുള്ള വേദിയായി. ഇത് അവരുടെ വീട് മഹത്തായ പണ്ഡിത-മതചിന്തകളുടെ വേദിയായി.

അവർ സ്കൂൾ പഠനശേഷം കവിതകളും ചെറുകഥകളും എഴുതാൻ ആരംഭിച്ചു. അന്നത്തെ പ്രസിദ്ധമായ ഹാർപേഴ്സ് മാഗസിനിൽ അവരുറ്റെ കവിതകൾ ആദ്യമായി പ്രസിദ്ധീകരിക്കപ്പെട്ടു. ഇത് അവർക്ക് അന്നത്തെ പ്രസിദ്ധമായ ചെറുകഥയ്ക്കള്ള പുരസ്കാരം ലഭിക്കാൻ ഇടയാക്കി. 


</doc>
<doc id="334167" url="https://ml.wikipedia.org/wiki?curid=334167" title="സ്ത്രീ എഴുത്തുകാരുടെ പട്ടിക">
സ്ത്രീ എഴുത്തുകാരുടെ പട്ടിക


</doc>
<doc id="334173" url="https://ml.wikipedia.org/wiki?curid=334173" title="അനിത ഭാരതി">
അനിത ഭാരതി

ഒരു ദളിത് പ്രവർത്തകയും എഴുത്തുകാരിയുമാണ് അനിത ഭാരതി ( ; ജനനം:1965 ഫെബ്രുവരി 9). ദളിതർക്കുവേണ്ടിയുള്ള പോരാട്ടങ്ങളിലൂടെയും ദളിത് സാഹിത്യത്തിനു നൽകിയ വിലപ്പെട്ട രചനകളിലൂടെയുമാണ് ഇവർ പ്രശസ്തയായത്. നിരവധി വിമർശനഗ്രന്ഥങ്ങളും രചിച്ചിട്ടുണ്ട്. ദളിത് എഴുത്തുകാരുടെ സംഘടനയായ 'ദളിത് ലേഖക് സംഘിന്റെ' സെക്രട്ടറിയായും പ്രവർത്തിച്ചിട്ടുണ്ട്.

1965 ഫെബ്രുവരി 9-ന് ഡെൽഹിയിലെ സീലാംപൂരിലാണ് അനിത ഭാരതി ജനിച്ചത്. അറിയപ്പെടുന്ന ദളിത് പ്രവർത്തകനും NACDOR എന്ന ദളിത് സംഘടനയുടെ ചെയർമാനുമായ അശോക് ഭാരതിയാണ് സഹോദരൻ. രജപുത്ര വിഭാഗക്കാരനായ രാജീവ് ആർ. സിങ്ങിനെയാണ് അനിത വിവാഹം കഴിച്ചത്. ഇതൊരു മിശ്രവിവാഹമായിരുന്നു. .




</doc>
<doc id="334182" url="https://ml.wikipedia.org/wiki?curid=334182" title="കേരള ലൈബ്രറി അസ്സോസിയേഷൻ">
കേരള ലൈബ്രറി അസ്സോസിയേഷൻ

കേരളത്തിലെ ലൈബ്രറികളെയോ അതിനെ ബന്ധപ്പെട്ട് പ്രവർത്തിക്കുന്ന ലൈബ്രേറിയൻമാരെയോ പ്രധിനിധാനം ചെയ്യുന്ന സംസ്ഥാന സംഘടനയാണ് കേരള ലൈബ്രറി അസ്സോസിയേഷൻ (Kerala Library Association).
ലൈബ്രേറിയൻമാർക്ക് സംസ്ഥാന തലത്തിൽ ഒരു സംഘടനവേണം എന്ന ഉദ്ദേശത്തോടെ 1971 നവംബർ 13 ന് രൂപം കൊണ്ട സംഘടയാണിത്. തിരുവനന്തപുരത്താണ് ഇതിന്റെ ആസ്ഥാനം. കേരള ലൈബ്രറി അസ്സോസിയേഷന്റെ ആദ്യ പ്രസിഡന്റ് പ്രൊഫസർ കെ. എ. ഐസ്സക് ഉം ആദ്യ ജനറൽ സെക്രട്ടറി പി.വി. വർഗ്ഗീസുമായിരുന്നു.





</doc>
<doc id="334184" url="https://ml.wikipedia.org/wiki?curid=334184" title="ഖുത്ബുദ്ദീൻ ബക്തിയാർ കാകി">
ഖുത്ബുദ്ദീൻ ബക്തിയാർ കാകി

ഖുത്ബ് ഉൽ അക്താബ് ഹസ്രത്ത് ഖ്വാജ സയ്യിദ് മുഹമ്മദ് ബക്ത്യാർ അൽഹുസൈനി കുതുബുദ്ദീൻ ബക്ത്യാർ കാക്കി ചിസ്തി (ജനനം 1173-മരണം 1235) ഒരു മുസ്ലീം സൂഫി സന്യാസി, ചിസ്തി ത്വരീഖത്ത് പണ്ഡിതൻ, ദില്ലിയിലെ ഖുത്ബ് മിനാർ സമർപ്പിക്കപ്പെട്ട വ്യക്തി, ഇന്ത്യയിൽ ചിഷ്തി ത്വരീഖത്തിന് അടിത്തറയിട്ട ഖ്വാജ മൊയ്‌നുദ്ദീൻ ചിഷ്തിയുടെ ആത്മീയ ശിഷ്യനും പിൻഗാമിയും . അവർക്ക് മുമ്പ്, ഇന്ത്യയിലെ ചിസ്തി ത്വരീഖത്ത് അജ്മീറിലും നാഗൗറിലും മാത്രമായി ഒതുങ്ങി, ദില്ലിയിൽ ത്വരീഖത്ത് സ്ഥാപിക്കുന്നതിൽ അദ്ദേഹം പ്രധാന പങ്ക് വഹിച്ചു. മെഹ്‌റൗലിയിലെ സഫർ മഹലിന് സമീപം സ്ഥിതി ചെയ്യുന്ന അദ്ദേഹത്തിന്റെ ദർഗ ദില്ലിയിലെ ഏറ്റവും പഴയ ദർഗങ്ങളിലൊന്നാണ്. അദ്ദേഹത്തിന്റെ വാർഷിക ഉർസ് ആഘോഷങ്ങളുടെ വേദിയാണ്. ദില്ലിയി റാബി-ഉൽ-അവ്വലിന്റെ വർഷം തോറും (ഹിജ്രി അനുസരിച്ച്) ആഘോഷിക്കുന്നു. ഖുതുബുദ്ദീൻ ഐബക്ക്, സ്റ്റെപ്പ് വെൽ നിർമിച്ച നിർമ്മിച്ച ഇൽത്തുത്മിഷ്, ഗംഭീര പ്രവേശന കവാടം നിർമ്മിച്ച ഷേർ ഷാ സൂരി, മോതി മസ്ജിദ് നിർമ്മിച്ച ബഹാദൂർ ഷാ ഒന്നാമൻ എന്നിവരായിരുന്നു തലത്തിൽ നടന്നത്. മാർബിൾ സ്‌ക്രീനും പള്ളിയും ചേർത്ത ഫറൂഖ്‌സിയാർ തുടങ്ങിയ ദില്ലിയിലെ നിരവധി ഭരണാധികാരികൾ അദ്ദേഹത്തിന്റെ ഉറൂസ് ഉയർന്ന പരിഗണന നൽകി നടത്തിയിരുന്നു. എല്ലാ മതങ്ങളിലെയും ആളുകൾ - ഹിന്ദുക്കൾ, മുസ്ലീങ്ങൾ, സിഖുകാർ, ക്രിസ്ത്യാനികൾ, എല്ലാ വ്യാഴാഴ്ചയും വാർഷിക ഉർസ് മേളയിലും അവിടെ അദ്ദേഹത്തിന്റെ ഖബറിടം സന്ദർശിക്കാൻ വരുന്നു. 


</doc>
<doc id="334187" url="https://ml.wikipedia.org/wiki?curid=334187" title="ഫരിദുദ്ദീൻ ഗംജ്ശാകർ">
ഫരിദുദ്ദീൻ ഗംജ്ശാകർ

പ്രമുഖ സൂഫി വര്യനും ഇസ്ലാം മത പ്രബോധകനുമായിരുന്നു ഖാജ ഫരിദുദ്ദീൻ ഗംജ്ശാകർ.ബാബ ഫരീദ് എന്നും ശൈഖ് ഫരീദ് (1173-1266) എന്ന പേരിലും അദ്ദേഹം അറിയപ്പെടുന്നു.ചിഷ്തി ത്വരീഖത്തിൽ നിന്നുള്ള ഇസ്ലാം മത നേതാവും സൂഫിയുമായികരുന്നു അദ്ദേഹം.ഇന്ത്യാ ഉപഭൂഖണ്ഡത്തിലെ പഞ്ചാബ് പ്രദേശത്താണ് ഇദ്ദേഹം വളർന്നത്.

1179 ൽ ജനിച്ച അദ്ദേഹം പ്രശസ്തനായ സൂഫി പണ്ഡിതനായിരുന്നു.മുൾട്ടാനിൽ നിന്നും പത്ത് കിലോമീറ്റർ അകലെയുള്ള കൊത്ത്‌വാൾ ഗ്രാമത്തിലായിരുന്നു അദ്ദേഹം ജനിച്ചത്.ജമാലുദ്ദീൻ സുലൈമാൻ, മറിയം ബീവി എന്നിവരായിരുന്നു മതാപിതാക്കൾ.ചിശ്തി സൂഫീ വിഭാഗത്തിന്റെ സ്ഥാപക നേതാക്കളിലൊരാളാണ് അദ്ദേഹം.മുൾട്ടാനിൽ നിന്നും പ്രാഥമിക വിദ്യാഭ്യാസം നേടിയ അദ്ദേഹം ഇവിടെ നിന്നാണ് ഖുത്തബുദ്ദീൻ ബക്തിയാർ കാക്കി എന്ന സൂഫി പണ്ഡിതനെ കണ്ടുമുട്ടിയത്.ബാഗ്ദാദിൽ നിന്നും ഡെൽഹിയിലേക്ക് യാത്ര ചെയ്യവെയായിരുന്നു അത്. പതിനാറാം വയസ്സിൽ തന്റെ വിദ്യാഭ്യാസം പൂർത്തിയാക്കിയ ശേഷം സിസ്താനിലേക്കും കാണ്ഡഹാറിലേക്കും പിന്നീട് മക്കയിലേക്ക് ഹജ്ജിനായി രക്ഷിതാക്കളുടെ കൂടെ പോകുകയും ചെയ്തു.

വിദ്യാഭ്യാസം പൂർത്തിയായ ശേഷം അദ്ദേഹം ഡെൽഹിയിലേക്ക് നീങ്ങി. When Quṭbuddīn Bakhtiyār Kākī died in 1659, Farīd left Hansi and became his spiritual successor, and he settled in Ajodhan<ref അവിടെ നിന്ന്ന്നാ കുത്ത്ബുദ്ദീൻ ബക്തിയാർ കാക്കിയിൽ നിന്ന് ഇസ്ലാമിക മതപഠനം നടത്തി.ശേഷം ഹരിനാനയിലെ ഹൻസിയിലേക്ക് പോയി.1259ൽ തന്റെ ആത്മീയ ഗുരുവായ കുത്ത്ബുദ്ദീൻ ബക്തിയാർ കാക്കി മരണപ്പെട്ടപ്പോൾ ഫരിദുദ്ദീൻ ഹാൻസിയിൽ നിന്ന് തിരിക്കുകയും അജോധനിൽ സ്ഥിരതാമസമാക്കുകയും ചെയ്തു.ഇന്ന് പാകിസ്താനിലെ പകപറ്റൻ എന്നാണ് ഈ സ്ഥലം അറിയപ്പെടുന്നത്.അജോദനിലേക്ക് മടങ്ങുമ്പോൾ അദ്ദേഹം ഫരീദ്കോട്ടിൽ വെച്ച് പ്രമുഖ സൂഫിയായ 20 കാരനായ നിസാമുദ്ദീനെ കണ്ടുമുട്ടി.

ബാബ ഫരീദിന് മൂന്ന് ഭാര്യമാരും എ‌ട്ട് കുട്ടികളുമാണുണ്ടായിരുന്നത്.( മൂന്ന് ആൺ കുട്ടികളും മൂന്ന് പെൺ കുട്ടികളും)സുൽത്താൻ നാസിറുദ്ദീൻ മഹ്മൂദിന്റെ മകളായ ഹസാബറ ആയിരുന്നു ഭാരിമാരിലൊരാൾ.

പ്രശസ്തനായ അറബ് യാത്രികനായിരുന്ന ഇബൻ ബത്തൂത്ത ഈ സുഫിയെ സന്ദർശിച്ചിരുന്നു.ഇന്ത്യയുടെ ആത്മീയ നേതാവാണ് ഫരീദുദ്ദീൻ ഗംജ്ശാകർ എന്ന് ഇബൻ ബത്തൂത്ത അഭിപ്രായപ്പെട്ടിട്ടുണ്ട്. അരോദാൻ എന്ന ഗ്രാമം രാജാവ് അദ്ദേഹത്തിന് നൽകിയിരുന്നു.ബാബ ഫരീദിന്റെ രണ്ട് മക്കളെയും ഫരീദുദ്ദീൻ ഗംജ്ശാകർ കണ്ടുമുട്ടിയിരുന്നു.ഫരീദുദ്ദീൻ ഗംജ്ശാകറിന്റെ പിൻഗാമികൾ ഫരീദി , ഫരീദീസ എന്നിങ്ങനെ അറിയപ്പെടുന്നു.


</doc>
<doc id="334189" url="https://ml.wikipedia.org/wiki?curid=334189" title="നിസാമുദീൻ ഔലിയ">
നിസാമുദീൻ ഔലിയ

ഒരു പ്രമുഖ സൂഫി വര്യനായിരുന്നു നിസാമുദീൻ ഔലിയ.(Urdu: محمد نظام الدّین اولیاء‬‎‎; sometimes spelled Awliya; 1238 – 3 ഏപ്രിൽ 1325) ഹസ്രത്ത് നിസാമുദ്ദീൻ എന്നും അറിയപ്പെടുന്നു. അദ്ദേഹം ചിഷ്തി നിരയിലെ സൂഫി സന്യാസിയായിരുന്നു. ഇന്ത്യൻ ഉപഭൂഖണ്ഡത്തിലെ ഏറ്റവും പ്രസിദ്ധനായ സൂഫിമാരിൽ ഒരാളായിരുന്നു ഹസ്രത്ത് നിസാമുദ്ദീൻ.അദ്ദേഹത്തിന്റെ മുൻഗാമികൾ ഫരീദ്ദീൻ ഗൻഷകർ, കുത്തുബുദ്ദീൻ ബഖ്തിയാർ കാകി, മൊയിനുദ്ദീൻ ചിഷ്ടി എന്നിവർ ആയിരുന്നു. ആ ശ്രേണിയിൽ അവർ ആദ്യ ആത്മീയശൃംഖലയും അല്ലെങ്കിൽ ഇന്ത്യൻ ഉപഭൂഖണ്ഡത്തിൽ വ്യാപകമായ ചിഷ്തി നിരകളിലെ സിൽസിലയും ആയിരുന്നു.
the Life and the time of khwaja Nizamuddin Aulia by Khaliq Ahmed Nizami, Fazwadul fuwad by Hasan ala sijzi.
website: www.nizamuddinaulia.org



</doc>
<doc id="334199" url="https://ml.wikipedia.org/wiki?curid=334199" title="ഫ്ളോറ ട്രിസ്റ്റാൻ">
ഫ്ളോറ ട്രിസ്റ്റാൻ

ആധുനിക സ്ത്രീ പക്ഷവാദത്തിന്റെ സ്ഥാപകരിലൊരാളായിരുന്നു ഫ്ളോര-സെലസ്റ്റീൻ തെരേസെ-ഹെന്റിയറ്റ് ട്രിസ്റ്റാൻ-മോസ്കോസോ അഥവാ ഫ്ളോറ ട്രിസ്റ്റാൻ.1803 ഏപ്രിൽ 7-ന് ഫ്രാൻസിൽ ജനിച്ചു.ഭർത്താവ് ആന്ദ്രെ ചാസൽ.
സ്പാനിഷ് അൽമേഡയിലെ കേണലായ മരിയാനോ ട്രിസ്റ്റാൻ വൈമോസ് കോസുയുടെയും,ഫ്രഞ്ച് വനിത ആനിലെയിസ് നേയുടെയും മകളായി ജനിച്ചു.എഴുത്തുകാരിയും പൊതു പ്രവർത്തകയുമായിരുന്ന ഇവർ പോൾ ഗൗഗിൻസിന്റെ മുത്തശ്ശിയുമായിരുന്നു.കുട്ടിക്കാലത്ത് എല്ലാവിധ സൗകര്യങ്ങളോടുകൂടിയും ജീവിച്ചുപോന്ന ട്രിസ്റ്റാൻതന്റെ പിതാവിന്റെ ആകസ്മിക മരണത്തോടെ ജീവിതം ആകെ അലങ്കോലപ്പെട്ട അവസ്ഥയിലായി.എങ്കിലും,വളരെ പെട്ടെന്നു തന്നെ ആരോഗ്യം തിരിച്ചെടുത്ത അവർ,ധാരാളം സഞ്ചാരക്കുറിപ്പുകളും മറ്റുെ എഴുതാൻ തുടങ്ങി.

സമൂഹത്തിലെ സ്ത്രീജനതക്കു വേണ്ടി അഹോരാത്രം പരിശ്രമിച്ച ഫ്രഞ്ച് വനിതയായിരുന്നു ട്രിസ്റ്റാൻ. ഒരു സ്ത്രീ ഭർത്താവായ പുരുഷനിൽ നിന്നും ഏൽക്കേണ്ടിവരുന്ന യാതനകൾക്കെതിരെ ഇവർ ശബ്ദമുയർത്തി.ട്രിസ്റ്റാന്റെ അഭിപ്രായത്തിൽ ഫ്രാൻസിലെ ഓരോ യുവതിയും വിവാഹത്തോടെ വേശ്യയായി മാറുന്നു എന്നും ,വിവാഹ മോചനത്തോടെ മാത്രമേ ഫ്രാൻസിന്റെ ധാർമികത ഉയർത്താൻ കഴിയൂ എന്നുമാണ്.സമൂഹത്തിൽ ഒരു സ്ത്രീ ഒരിക്കലും അവരുടെ പുരുഷന്റെ കീഴിൽ നിൽക്കാനോ കുഞ്ഞുങ്ങളെ ക്രൂരമായി പീഡിപ്പിക്കാനോ താൽപര്യപ്പെടില്ല.പകരം സമൂഹം കാലങ്ങളായി അവരെ അടിച്ചേൽപ്പിച്ചിട്ടുള്ള ചില പൊതു ധാരണകൾ മാത്രമാണിത് എന്നും ട്രിസ്റ്റാൻ പറയുന്നു.

ഒരു സ്ത്രീ പക്ഷവാദി എന്നതിനു പുറമേ നല്ലൊരു എഴുത്തുകാരി കൂടിയായിരുന്നു അവർ.സ്ത്രീകളുടെയും തൊഴിലാളി വർഗത്തിന്റെയും അവകാശ സംരക്ഷണത്തിന് വേണ്ടി ധീരമായി പോരാടിയ ആ വനിത 1844 നവംബർ 14 ന് ഫ്രാൻസിലെ ബോർഡിയൂസ്സിൽ വെച്ച് മരണമടഞ്ഞു.


</doc>
<doc id="334209" url="https://ml.wikipedia.org/wiki?curid=334209" title="ലേക്ക് നാസെർ">
ലേക്ക് നാസെർ

തെക്കൻ ഈജിപ്തിലും വടക്കൻ സുഡാനിലുമായി സ്ഥിതി ചെയ്യുന്ന ഒരു വലിയ ജലസംഭരണിയാണ് ലേക്ക് നാസെർ ( ", ). ലോകത്തിലെ വലിയ മനുഷ്യനിർമ്മിത തടാകങ്ങളിലൊന്നാണിത്.

"ലേക്ക് നാസെർ" എന്നത് തടാകത്തിന്റെ 83% വരുന്ന ഈപ്തിഷ്യൻ ഭാഗത്തെ സൂചിപ്പിക്കുമ്പോൾ, സുഡാൻകാർ അവരുടെ ഭാഗത്തെ ലേക്ക് നൂബിയ ( ", ) എന്നാണ് വിളിക്കുന്നത്.


</doc>
<doc id="334211" url="https://ml.wikipedia.org/wiki?curid=334211" title="ശാന്ത">
ശാന്ത

ഭാരതീയ പുരാണേതിഹാസമായ രാമായണത്തിലെ ഒരു കഥാപാത്രമാണ് ശാന്ത. അയോദ്ധ്യയിലെ രാജാവും രാമന്റെ പിതാവുമായ ദശരഥന് കൗസല്യയിൽ ജനിച്ച പുത്രിയാണിത്. കൗസല്യയുടെ പുത്രനായ രാമൻ, കൈകേയീ പുത്രനായ ഭരതൻ, സുമിത്രയുടെ പുത്രന്മാരായ ലക്ഷ്മണൻ, ശത്രുഘ്നൻ എന്നിവരുടെ ജ്യേഷ്ഠത്തിയാണ് ശാന്ത. 

ശാന്ത ജനിച്ചതിനുശേഷം വളരെക്കാലത്തേക്കു് ദശരഥനും പത്നിക്കും കുട്ടികൾ ജനിച്ചില്ല. അക്കാലത്തൊരിക്കൽ ദശരഥന്റെ ആത്മസുഹൃത്തും സതീർത്ഥ്യനും അംഗരാജ്യത്തെ രാജാവുമായിരുന്ന ലോമപാദൻ അയോദ്ധ്യയിൽ വന്നു. അംഗരാജാവിനു് സന്താനങ്ങളില്ലായിരുന്നു. ശാന്തയെ അദ്ദേഹം ദത്തുപുത്രിയായി സ്വീകരിച്ച് അംഗരാജ്യത്തേക്കു കൊണ്ടുപോയി. തുടർന്നു് ലോമപാദൻ ശാന്തയെ ഋഷ്യശൃംഗൻ എന്ന മഹർഷിയ്ക്കു് വിവാഹം കഴിച്ചുകൊടുത്തു. 

ഋഷ്യശൃംഗൻ എന്ന ഈ മുനികുമാരനായിരുന്നു മുമ്പൊരിക്കൽ ലോമപാദനുവേണ്ടി അംഗരാജ്യത്ത് മഴപെയ്യിച്ചതും, പിന്നീട് ദശരഥ മഹാരാജാവിനു പുത്രന്മാരുണ്ടാകുവാൻ പുത്രകാമേഷ്ടിയാഗം കഴിച്ചതും. 


</doc>
<doc id="334223" url="https://ml.wikipedia.org/wiki?curid=334223" title="പാപ്പാ ഉമാനാഥ്">
പാപ്പാ ഉമാനാഥ്

തമിഴ്നാട്ടിലെ ഒരു രാഷ്ട്രീയ, വനിതാവകാശ പ്രവർത്തക ആയിരുന്നു പാപ്പാ ഉമാനാഥ് (ജനനം 5 ആഗസ്റ്റ് 1931 – മരണം 17 ഡിസംബർ 2010, യഥാർത്ഥനാമം ധനലക്ഷ്മി) . അഖിലേന്ത്യാ ജനാധിപത്യ മഹിളാ അസോസിയേഷന്റെ സ്ഥാപകനേതാക്കളിലൊരാളുമായിരുന്നു പാപ്പാ. 1989 ലെ തമിഴ്നാട് പൊതു തിരഞ്ഞെടുപ്പിൽ തിരുവെരുമ്പൂർ നിയോജകമണ്ഡലത്തിൽ നിന്നും സി.പി.ഐ. (എം) സ്ഥാനാർത്ഥിയായി മത്സരിച്ചു വിജയിച്ചു. സി.പി.എം മുൻ പോളിറ്റ് ബ്യൂറോ അംഗവും തമിഴ്നാട് സംസ്ഥാന സെക്രട്ടറിയും ആയിരുന്ന ആർ. ഉമാനാഥ് ആയിരുന്നു ഭർത്താവ്.

1931 ഓഗസ്റ്റ് 5 ന് ബ്രിട്ടീഷ് ഇന്ത്യയിലെ, മദ്രാസ് സംസ്ഥാനത്തുള്ള കോവിൽപാട്ട് എന്ന സ്ഥലത്താണ് ധനലക്ഷ്മി എന്ന പാപ്പാ ജനിച്ചത്. പിതാവ് മരിച്ചതോടെ, അമ്മ ലക്ഷ്മി, തിരുച്ചിറപ്പള്ളിയിലേക്കു താമസം മാറി. ജീവിത വരുമാനം കണ്ടെത്തുന്നതിനായി, തിരുച്ചിറപ്പള്ളി റെയിൽ വർക്ക്ഷോപ്പിനടുത്ത് തൊഴിലാളികൾക്കായി ഒരു കാന്റീൻ ലക്ഷ്മിയുടെ നേതൃത്വത്തിൽ ആരംഭിച്ചു. ചെറിയ കുട്ടി എന്നർത്ഥം വരുന്ന, പാപ്പാ എന്ന പേരു ധനലക്ഷ്മിയെ ആദ്യം വിളിച്ചത് കാന്റീനിൽ വന്നിരുന്ന തൊഴിലാളികളായിരുന്നു. റെയിൽ തൊഴിലാളികളുടെ നേതൃത്വത്തിൽ നടന്ന പല തൊഴിൽ പ്രക്ഷോഭങ്ങളും കണ്ടാണ് ധനലക്ഷ്മി വളർന്നത്.

1945 ൽ ധനലക്ഷ്മി ഇന്ത്യൻ കമ്മ്യൂണിസ്റ്റ് പാർട്ടിയിൽ ചേർന്നു. 1948 ൽ പാർട്ടി നിരോധിക്കപ്പെട്ടപ്പോൾ, ധനലക്ഷ്മിയും അമ്മയും, മറ്റു പാർട്ടി നേതാക്കളോടൊപ്പം അറസ്റ്റു ചെയ്യപ്പെട്ടു. ഭരണകൂടത്തിന്റെ ക്രൂരതക്കെതിരേ, ജയിലിൽ നിരാഹാരമനുഷ്ഠിച്ച ധനലക്ഷ്മിയുടെ അമ്മ, 23 ദിവസത്തിനുശേഷം മരണമടഞ്ഞു. മാതാവിന്റെ അന്ത്യകർമ്മങ്ങളിൽ പങ്കുകൊള്ളാൻ ജയിലധികൃതർ ധനലക്ഷ്മിയെ അനുവദിച്ചില്ല.

1952 ൽ പാർട്ടി അംഗവും, സഹപ്രവർത്തകനുമായിരുന്ന ആർ.ഉമാനാഥിനെ ധനലക്ഷ്മി വിവാഹം കഴിച്ചു. 1962 ലെ ഇന്ത്യാ - ചൈന യുദ്ധകാലത്ത് പാപ്പാ വീണ്ടും അറസ്റ്റ് ചെയ്യപ്പെട്ടു. 1964 ൽ സി.പി.ഐ രണ്ടായി പിളർന്നപ്പോൾ, പുതുതായി രൂപീകരിക്കപ്പെട്ട സി.പി.ഐ. എമ്മിന്റെ കൂടെ ധനലക്ഷ്മി നിന്നു. 1973 ൽ ധനലക്ഷ്മിയുടേയും, ജാനകി അമ്മാളിന്റേയും നേതൃത്വത്തിൽ തമിഴ്നാട് ഡെമോക്രാറ്റിക്ക് വിമൻസ് അസ്സോസ്സിയേഷൻ എന്നൊരു സംഘടനക്കു രൂപം കൊടുത്തു. സ്ത്രീകളുടെ ഉന്നമനത്തിനേയും, വിദ്യാഭ്യാസത്തിനേയും ഉദ്ദേശിച്ചുകൊണ്ടുള്ള ഒരു സംഘടനയായിരുന്നു അത്. സമാനരീതിയിൽ വിവിധ സംസ്ഥാനങ്ങളിൽ പ്രവർത്തിച്ചുകൊണ്ടിരുന്ന സംഘടനകളെ ഒന്നിച്ചുചേർത്ത് 1981 ൽ അഖിലേന്ത്യാ ജനാധിപത്യ മഹിളാ അസോസിയേഷൻ, പാപ്പാ ഉമാനാഥ് അതിന്റെ ജനറൽ സെക്രട്ടറി സ്ഥാനം വഹിക്കുയും ചെയ്തു.

2010 ഡിസംബർ 10ന് തിരുച്ചിറപ്പള്ളിയിൽ വച്ച് പാപ്പാ ഉമാനാഥ് അന്തരിച്ചു.


</doc>
<doc id="334226" url="https://ml.wikipedia.org/wiki?curid=334226" title="ബൊറാജിനേസീ">
ബൊറാജിനേസീ

146 ജനുസുകളിലായി ഏതാണ്ട് 2000 സ്പീഷിസുകൾ ഉള്ള സപുഷ്പിസസ്യങ്ങളിലെ ഒരു സസ്യകുടുംബമാണ് ബൊറാജിനേസീ (Boraginaceae). ലോകമെങ്ങും കണ്ടുവരുന്ന ഈ കുടുംബത്തിൽ കുറ്റിച്ചെടികളും മരങ്ങളും എല്ലാം ഉൾപ്പെടുന്നു. ഈ കുടുംബത്തിലെ മിക്ക അംഗങ്ങൾക്കും രോമമുള്ള ഇലകളാണ് ഉള്ളത്. അവയിൽ അടങ്ങിയിരിക്കുന്ന സിലിക്കൺ ഡയോക്സൈഡും കാൽസ്യം കാർബണേറ്റുമാണ് അതിനു കാരണം. ഈ രോമങ്ങൾ നിത്യവും ഈ ചെടികളുമായി ഇടപഴകുന്ന ചിലർക്ക് അസ്വസ്ഥതകൾ ഉണ്ടാക്കാറുണ്ട്. ചില സ്പീഷിസുകളിൽ അടങ്ങിയിരിക്കുന്ന ആന്തോസൈയാനിൻ പൂക്കളുടെ നിറം സമയം പോകുന്തോറും ചുവപ്പിൽ നിന്നും നീലയാവാൻ കാരണമാകുന്നുണ്ട്. പരാഗണം നടത്തുന്നവർക്ക് ഇനി കാര്യമായി തേനോ പൂമ്പൊടിയോ ലഭിക്കാൻ ഇല്ലെന്ന സന്ദേശം നൽകാൻ ആവണം ഈ മാറ്റം എന്നു കരുതുന്നു.




</doc>
<doc id="334232" url="https://ml.wikipedia.org/wiki?curid=334232" title="കാൽസ്യം കാർബണേറ്റ്">
കാൽസ്യം കാർബണേറ്റ്

CaCO എന്ന രാസസമവാക്യമുള്ള ഒരു രാസസംയുക്തമാണ് കാൽസ്യം കാർബണേറ്റ് (Calcium carbonate). ചുണ്ണാമ്പുകല്ല്, കക്ക, ഒച്ചിന്റെ പുറംതോട്, മുത്ത്, മുട്ടയുടെ പുറംതോട് എന്നിവയെല്ലാം കാൽസ്യം കാർബണേറ്റ് ആണ്. കൃഷിയിൽ അമ്ലത കുറയ്ക്കാൻ ഉപയോഗിക്കുന്ന വസ്തുവിലെ പ്രധാനഘടകവും ഇതാണ്. കാൽസ്യത്തിന്റെ ന്യൂനത പരിഹരിക്കാൻ വൈദ്യത്തിലും ഇതു നൽകുന്നുണ്ട്. 

മറ്റു മിക്ക കാർബണേറ്റുകളുടെ സ്വഭാവവുമായി കാൽസ്യം കാർബണേറ്റിനും നല്ല സാമ്യമുണ്ട്.



</doc>
<doc id="334234" url="https://ml.wikipedia.org/wiki?curid=334234" title="ഫാസ്സിസം">
ഫാസ്സിസം

തീവ്രവാദപരമോ സ്വേച്ഛാധിപത്യപരമോ ആയ വലതുപക്ഷപ്രസ്ഥാനം

കമ്മ്യൂണിസത്തിനെതിരായി ഒന്നാം മഹായുദ്ധകാലത്ത്‌ ഇറ്റലിയിൽ ആരംഭിച്ച്‌ മുസ്സോലിനിയുടെ സ്വേച്ഛാധികാരത്തിൽ എത്തിച്ചേർന്ന ഭരണസമ്പ്രദായം

</doc>
<doc id="334238" url="https://ml.wikipedia.org/wiki?curid=334238" title="രാസനാമകരണം">
രാസനാമകരണം

രാസസംയുക്തങ്ങൾക്ക് പേരിടുന്നതിന് ശാസ്ത്രീയമായി അംഗീകരിക്കപ്പെട്ട നിയമങ്ങളെ രാസനാമകരണം (Chemical nomenclature) എന്നു പറയുന്നു. ലോകത്ത് ഏറ്റവും കൂടുതലായി ഉപയോഗിക്കുന്നത് IUPAC രൂപീകരിച്ച നാമകരണപദ്ധതിയാണ്.

ശാസ്ത്രീയമായി പേരുകൾ നൽകുന്നതിന്റെ മുഖ്യ ഉദ്ദ്യേശം ഓരോ പദാർത്ഥങ്ങൾക്കും ഭാഷാ-ദേശഭേദമില്ലാതെ ശങ്കകൾക്ക് ഇടയില്ലാതെ ഒരു പേര് നൽകുക എന്നതാണ്.


</doc>
<doc id="334245" url="https://ml.wikipedia.org/wiki?curid=334245" title="മേരി ആസ്റ്റെൽ">
മേരി ആസ്റ്റെൽ

മേരി ആസ്റ്റെൽ (12 November 1666 – 11 May 1731) ഇംഗ്ലിഷുകാരിയായ സ്ത്രീപക്ഷ സാഹിത്യകാരിയും പ്രസംഗകയും ആയിരുന്നു. സ്ത്രീകൾക്ക് വിദ്യാഭ്യാസത്തിൽ തുല്യ അവകാശം നൽകണമെന്ന നിലപാടെടുത്തതിനാൽ അവരെ ആദ്യ ഇംഗ്ലിഷ് സ്ത്രീപക്ഷക്കാരി ആയി വിശേഷിപ്പിക്കപ്പെട്ടുവരുന്നു. 
മേരി ആസ്റ്റെലിന്റെ ജീവിതത്തെപ്പറ്റി വളരെക്കുറച്ചു രേഖകളേ ശേഷിക്കുന്നുള്ളു. അവരുടെ ജീവചരിത്രകാരൻ ആയ റുത് പെറി വിശദീകരിക്കുന്നത് ഇങ്ങനെയാണ് : "(അന്നത്തെക്കാലത്ത്) ഒരു സ്ത്രീ ആയിരുന്നതിനാൽ, വാണിജ്യരംഗം, രാഷ്ട്രീയം, നിയമരംഗം തുടങ്ങിയ രംഗങ്ങളിൽ അവർക്ക് അധികമൊന്നും സ്ഥാനമുണ്ടായിരുന്നില്ല. അവർ ജനിച്ചു, അവർ മരിച്ഛു.; കുറച്ചു വർഷത്തേയ്ക്ക് അവർക്ക് ഒരു ചെറിയ വീടു മാത്രമേ സ്വന്തമായുണ്ടായിരുന്നുള്ളു; അവർ ഒരു ബാങ്ക് അക്കൗണ്ട് നിലനിർത്തിയിരുന്നു. ചെൽസിയയിൽ ഒരു ജീവകാരുണ്യ സ്കൂൾ തുടങ്ങാൻ അവർ സഹായിച്ചു..." അവരുടെ നാലു കത്തുകൾ മാത്രമേ ഇന്ന് അവശേഷിക്കുന്നുള്ളു. അവ അവശേഷിക്കാൻ കാരണം അവ അന്നത്തെ പ്രശസ്തർക്ക് എഴുതിയതായതിനാൽ ആയിരുന്നു. 

പീറ്റർ മേരി ആസ്റ്റെൽ ദമ്പതികളുടെ മകളായി മേരി ആസ്റ്റെൽ ന്യൂകാസിൽ അപ്പോൺ ടൈനെ എന്ന സ്തലത്ത് 1666 നവംബർ 12 നാണ് ജനിച്ചത്. അവരുടെ മാതാപിതാക്കൾക്ക് മറ്റു രണ്ടു മക്കൾ കൂടിയുണ്ടായിരുന്നു. ചെറുപ്പത്തിലേ മരിച്ച വില്ല്യമും ഇളയ സഹോദരൻ പീറ്ററും. ന്യൂകാസിലിലെ സെന്റ് ജോണിന്റെ ദേവാലയത്തിലാണ് മാമോദീസാ മുങ്ങിയത്. ഉയർന്ന മച്യവർഗ്ഗത്തിൽപ്പെട്ട കുടുംബമായിരുന്നു. അവരുടെ പിതാവ് യാധാസ്ഥിതിക രാജപക്ഷ ആംഗ്ലിക്കൻ മതക്കാരനായിരുന്നു. പ്രദേശികമായ ഒരു കൽക്കരി കമ്പനിയുടെ ഉടമയായിരുന്നു. 


</doc>
<doc id="334247" url="https://ml.wikipedia.org/wiki?curid=334247" title="അമേരിക്കയുടെ പ്രസിഡന്റ് തിരഞ്ഞെടുപ്പ്">
അമേരിക്കയുടെ പ്രസിഡന്റ് തിരഞ്ഞെടുപ്പ്

അമേരിക്കൻ ഐക്യനാടുകളുടെ പ്രസിഡന്റിനെയും വൈസ് പ്രസിഡന്റിനെയും തിരഞ്ഞെടുക്കുന്നത് യു.എസ്.ഇലക്ടറൽ കോളേജ് ആണ്. യു.എസ്.ഇലക്ടറൽ കോളേജ് അംഗങ്ങളെ തിരഞ്ഞെടുക്കുന്നത് അമേരിക്കയുടെ പൌരന്മാർ ബാലറ്റ് വഴി വോട്ടു ചെയ്താണ്. ഇലക്ടറൽ കോളേജിൽ ഏതെങ്കിലും പ്രസിഡന്റ് സ്ഥാനാര്തിക്കും വൈസ് പ്രസിഡന്റ് സ്ഥനാര്തിക്കും കേവല ഭൂരിപക്ഷം ലഭിച്ചാൽ തിരഞ്ഞെടുപ്പ് പ്രക്രിയ അവസാനിക്കും. പ്രസിഡന്റ് സ്ഥാനത്തേക്ക് മത്സരിക്കുന്ന ഒരു സ്ഥാനാര്തിക്കും ഭൂരിപക്ഷം ലഭിച്ചില്ലെങ്കിൽ അമേരിക്കയുടെ ജനപ്രാതിനിത്യസഭ പ്രസിഡന്റിനെ തിരഞ്ഞെടുക്കും. വൈസ് പ്രസിഡന്റ് സ്ഥാനത്തേക്ക് മത്സരിക്കുന്ന ഒരു സ്ഥാനാര്തിക്കും ഭൂരിപക്ഷം ലഭിച്ചില്ലെങ്കിൽ സെനറ്റ് വൈസ് പ്രസിഡന്റിനെ തിരഞ്ഞെടുക്കും. പ്രസിഡന്റ് തിരഞ്ഞെടുപ്പ് നാല് വർഷം കൂടുമ്പോൾ നടക്കും. 1845 മുതൽ നവമ്പർ മാസത്തിലെ ഒനാമത്തെ തിങ്കളാഴ്ച കഴിഞ്ഞുള്ള ചൊവാഴ്ച്ച ആണ് തിരഞ്ഞെടുപ്പ് ദിവസം. 2016 ലെ തിരഞ്ഞെടുപ്പ് നടക്കുന്നത് നവമ്പർ 8ന് ആണ്.


</doc>
<doc id="334251" url="https://ml.wikipedia.org/wiki?curid=334251" title="ഗൈനോഫോബിയ">
ഗൈനോഫോബിയ

സ്ത്രീകളോടുള്ള അകാരണമായ ഭയത്തെയാണ് ഗൈനോഫോബിയ (Gynophobia / Gynephobia) എന്നുപറയുന്നത്. ഒരു സാമൂഹിക സാഹചര്യത്തോടു തോന്നുന്ന ഭയം അഥവാ സ്പെസിഫിക് സോഷ്യൽ ഫോബിയ എന്ന ഗണത്തിൽപ്പെടുന്ന ഒരു മാനസികാവസ്ഥയാണിത്. 'ഫെമിനോഫോബിയ', 'കാലിഗൈനോഫോബിയ', 'വെനുസ്റ്റാഫോബിയ' എന്നീ പേരുകളിലും ഇത് അറിയപ്പെടുന്നു. ഈ അവസ്ഥയെ വിശേഷിപ്പിക്കുവാനായി മുമ്പ് 'ഹൊറർ ഫെമിനെ' എന്ന ലാറ്റിൻ പദവും ഉപയോഗിച്ചിരുന്നു.

സ്ത്രീകളെക്കുറിച്ച് യുക്തിഹീനവും മുൻവിധിയോടുകൂടിയതുമായ അഭിപ്രായം, വെറുപ്പ് എന്നിങ്ങനെയുള്ള മാനസികാവസ്ഥയെ മിസോജിനി (Misogyny) എന്നുപറയുന്നു. ഗൈനോഫോബിയ ഇതിൽ നിന്നും വ്യത്യാസപ്പെട്ടിരിക്കുന്നു. ഇവയിൽ നിന്നെല്ലാം വ്യത്യസ്തമായി സ്ത്രീകളോടു ബഹുമാനവും സ്നേഹവും തോന്നുന്ന അവസ്ഥയെ ഫിലോജിനി (Philogyny) എന്നുംപറയുന്നു.

ഗ്രീക്ക് ഭാഷയിൽ 'സ്ത്രീ' എന്നർത്ഥമുള്ള "ഗുനെ" ( γυνή ) , 'ഭയം' എന്നർത്ഥമുള്ള "ഫോബോസ്" ( φόβος ) എന്നീ വാക്കുകളിൽ നിന്നാണ് 'ഗൈനോഫോബിയ' എന്ന വാക്കിന്റെ ഉത്ഭവമെന്ന് വിശ്വസിക്കുന്നു.

ആദ്യകാലങ്ങളിൽ സ്വവർഗലൈംഗികതയിലേക്കുള്ള ചുവടുവയ്പ്പായാണ് ഗൈനോഫോബിയയെ കണക്കാക്കിയിരുന്നത്. ഈ വിഷയത്തെപ്പറ്റി ധാരാളം പുസ്തകങ്ങളും ഇറങ്ങിയിരുന്നു. കുട്ടിക്കാലത്ത് സ്ത്രീകളോടുണ്ടാകുന്ന അപരിചതത്വം, ഏതെങ്കിലും സംഭവമോ സാഹചര്യമോ മൂലമുണ്ടാകുന്ന വിഭ്രാന്തി എന്നിവയാണ് ഗൈനോഫോബിയയിലേക്കു നയിക്കുന്നതെന്നാണ് ഡോക്ടർ ഹേവ്ലോക് എല്ലിസ് തന്റെ "സ്റ്റഡീസ് ഓൺ ദ സൈക്കോളജി ഓഫ് സെക്സ്" (1896) എന്ന പുസ്തകത്തിൽ പറയുന്നത്.

പ്രശസ്ത മനഃശാസ്ത്രജ്ഞനും സിഗ്മണ്ട് ഫ്രോയ്ഡിന്റെ ശിഷ്യനുമായ വിൽഹെം സ്റ്റീക്കലിന്റെ "ദ സൈക്കോളജി ഓഫ് ഹെയ്റ്റ്റെഡ് ആൻഡ് ക്രുവൽറ്റി" എന്ന പുസ്തകത്തിൽ ഒരു മാസകിസ്റ്റിന്റെ ഗൈനോഫോബിയയെക്കുറിച്ച് പ്രതിപാദിക്കുന്നു. പീഡനം അനുഭവിക്കുന്നതിൽ ആഹ്ളാദിക്കുന്നവരെയാണ് മാസകിസ്റ്റ് (Masochist) എന്നുപറയുന്നത്.

സൈക്കോ അനലിസ്റ്റായ കാരൻ ഹോർണി രചിച്ച "ദ ഡ്രെഡ് ഓഫ് വുമൺ" (1932) എന്ന പുസ്തകത്തിൽ ഒരു ആൺകുട്ടിക്ക് സ്ത്രീകളോടു തോന്നുന്ന അസാധരണ ഭയത്തെക്കുറിച്ച് പറയുന്നുണ്ട്.

മറ്റു സോഷ്യൽ ഫോബിയകളുടെ ലക്ഷണങ്ങൾ തന്നെയാണ് ഗൈനോഫോബിയയ്ക്കുമുള്ളത്. അമിതമായി വിയർക്കുക, വിറയ്ക്കുക, ശ്വാസതടസ്സം, അസ്വസ്ഥത, സംസാരിക്കുമ്പോൾ വാക്കുകൾ മുറിഞ്ഞുപോവുക, നെഞ്ചിലും തൊണ്ടയിലും ഭാരം ഇരിക്കുന്നതുപോലെ തോന്നുക. വേഗത്തിലുള്ള ഹൃദയസ്പന്ദനം, ഓക്കാനം, ഓടി രക്ഷപ്പെടാനുള്ള പ്രവണത എന്നിവയാണ് പ്രധാന ലക്ഷണങ്ങൾ.


</doc>
<doc id="334254" url="https://ml.wikipedia.org/wiki?curid=334254" title="ഡി സ്പേസ്">
ഡി സ്പേസ്

ലോകവ്യാപകമായി ഉപയോഗിക്കുന്ന ഒരു ഓപ്പൺ സോഴ്സ് വിവരസംഗ്രഹാലയ സോഫ്ട്വെയർ പാക്കേജാണ് (open source institutional repository software package ) ഡിസ്പേസ് (DSpace). സാധാരണയായി ഗവേഷണ സ്ഥാപനങ്ങളോ മറ്റുവിദ്യാഭ്യാസ സ്ഥാപനങ്ങളോ അവരുടെ ബുദ്ധിപരമായ ഉത്പന്നങ്ങൾ ശേഖരിക്കുവാനും അവ വളരെ എളുപ്പത്തിൽ ആളുകളിലേക്കെത്തിക്കാനും വേണ്ടിയാണ് ആണ് വിവരസംഗ്രഹാലയങ്ങൾ നിർമ്മിക്കുന്നത്. ഗവേഷണ പ്രബന്ധങ്ങൾ, ലേഖനങ്ങൾ, വൈജ്ഞാനിക അദ്ധ്യാപനങ്ങൾ (അദ്ധ്യാപനങ്ങൾ )തുടങ്ങിയ ബുദ്ധിപരമായ ഉത്പന്നങ്ങളാണ് ഒരു വിവരസംഗ്രഹാലയത്തിലെ ശേഖരങ്ങൾ. ഒരു വിവരസംഗ്രഹാലയ സോഫ്ട്വെയർ അഥവാ ഇൻസ്റ്റിറ്റ്യൂഷണൽ റെപ്പോസിറ്ററി സോഫ്ട്വെയർ (institutional repository software) എന്ന നിലയിൽ ഡിസ്പേസിന് കണ്ടെന്റ് മാനേജ്മെന്റ് സിസ്റ്റത്തിന്റേയും ഡോക്യുമെന്റ് മാനേജ്മെന്റ് സിസ്റ്റത്തിന്റേയും ചില വിശേഷഗുണങ്ങൾ കൂടിച്ചേർന്നിട്ടുണ്ട്. ഒരു ഡിജിറ്റൽ ലൈബ്രറിക്കാവശ്യ മായ എല്ലാഗുണങ്ങളും ചേർന്ന ഒരു ഇൻസ്റ്റിറ്റ്യൂഷണൽ റെപ്പോസിറ്ററി സോഫ്ട്വെയറാണ് ഡിസ്പേസ് .

മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയുടേയും ഹൗലെറ്റ് പെക്കാർഡ് ലാബിന്റേയും ശ്രമഫലമായി 2002 നവംബറിൽ ആണ് ഡിസ്പേസിന്റെ ആദ്യ പതിപ്പ്‌ പുറത്തിറങ്ങിയത്. 2004 ൽ നടന്ന ഉപയോക്തൃകൂട്ടായ്മയുടെ ഫലമായി ഡിസ്പേസ് ഫെഡറേഷൻ രൂപം കൊണ്ടു. പിന്നീടുള്ള ഡിസ്പേസ് സോഫ്ട്വെയറിന്റെ വികസനത്തിന് ഡിസ്പേസ് ഫെഡറേഷന്റെ രൂപീകരണത്തിന് സഹായകമായി. 2007ൽ മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയും ഹൗലെറ്റ് പെക്കാർഡ് ലാബും കൂടി ലാഭേച്ഛയില്ലാതെ പ്രവർത്തിക്കുന്ന ഡിസ്പേസ് ഫൗൺഡേഷന് രൂപം നൽകി. 2009 ൽ ഫെഡോറ കോമ്മൺസുമായിചേർന്ന് ലാഭേച്ഛയില്ലാതെ പ്രവർത്തിക്കുന്ന ഡ്യുറാസ്പേസിന് രൂപം നൽകി. ഇപ്പോൾ ഡിസ്പേസ് സോഫ്ട്വെയർ വികസകർക്കും ഉപഭോക്താക്കൾക്കും നേതൃത്വവും നിർദ്ദേശങ്ങളും നൽകുന്നത് ഡ്യുറാസ്പേസ് ആണ്.



</doc>
<doc id="334262" url="https://ml.wikipedia.org/wiki?curid=334262" title="ബീട്രിക്സ് പോട്ടർ">
ബീട്രിക്സ് പോട്ടർ

ബ്രിട്ടനിലെ കുട്ടികൾക്കു വേണ്ടി ചിത്രസഹിതമായ പുസ്തകങ്ങൾ രചിച്ച എഴുത്തുകാരിയായിരുന്നു ഹെലൻ ബീട്രിക്സ് പോട്ടർ (28 ജൂലൈ 1866 – 22 ഡിസംബർ 1943) അഥവാ ബീട്രിക്സ് പോട്ടർ. പീറ്റർ റാബിറ്റ് എന്ന കഥാപാത്രത്തിലൂടെയാണ് ഇവർ പ്രശസ്തയായത്.

1826 ജൂലായ് 28-ന് ഒരു ധനിക കുടുംബത്തിലാണ് ഇവർ ജനിച്ചത്. കുട്ടിക്കാലത്ത് തന്നെ അദ്ധ്യാപികമാരോടും മാതാപിതാക്കളോടുമുള്ളതിനേക്കാൾ ബന്ധം ഇവർക്ക് സമൂഹത്തോടായിരുന്നു.ഒരിക്കൽ 16 വയസ്സുള്ള ബീട്രിക്സുമൊത്ത് കുടുംബം ഇംഗ്ലണ്ടിലെ ലെയ്ക് ഡിസ്ട്രിക്റ്റിലേക്ക് ഒരു ഉല്ലാസ യാത്ര നടത്തി.ഈ യാത്ര അവരുടെ ജീവിതത്തിലെ ഒരു വഴിത്തിരിവായിരുന്നു. വന്യ മൃഗങ്ങളും മറ്റും ധാരാളമായുള്ള ആ ചുറ്റുപാട് അവരുടെ വരകൾക്ക് വേഗത കൂട്ടി.ഇതിനിടയിൽ ഇംഗ്ലണ്ടിലെ വികാർ ഹാർഡ് വൈക് റാൻസ്ലെയുമായൊരു ബന്ധം അവർ സ്ഥാപിച്ചെടുക്കുകയുണ്ടായി. ശിശിരകാലമായപ്പോഴേക്കും ലണ്ടനിലേക്ക് തന്നെ മടങ്ങിയ അവർ തന്റെ വരകളുമായിത്തന്നെ മുന്നോട്ടു നീങ്ങി.ഇതിനിടയിലാണ് അവർ സ്വന്തം ചിത്രങ്ങളെ ഉൾപ്പെടുത്തി ഒരു ആശംസാകാർഡ് നിർമ്മാണത്തിന് ഒരുങ്ങിയത്. ഈ ഒരു സംരംഭം വിജയിച്ചതോടെ ഇത്തരം ചിത്രങ്ങളെ ഉൾപ്പെടുത്തിക്കൊണ്ട് ദ ടെയിൽ ഓഫ് പീറ്റർ റാബിറ്റ് എന്ന ഒരു പുസ്തകവും പ്രസിദ്ധീകരിച്ചു. ഇതാണ് കുട്ടികൾക്കു വേണ്ടി തയ്യാറാക്കിയ ആദ്യ ചിത്രകഥ.

47-ാം വയസ്സിൽ വില്യം ഹെലിക്സിനെ വിവാഹം കഴിച്ച അവർ എഴുത്തുകളും മറ്റും മാറ്റി വെച്ച് തന്റെ ജീവിതം പൂർണമായും കാർഷിക മേഖലയിലേക്ക് തിരിച്ചു വിട്ടു. തുടർന്ന് 1923-ൽ ട്രൗട്ട് ബെക്ക് പാർക്ക് ഫാം ഹെർഡ് വിക്ക് ഷിപ്പ് തുടങ്ങിയ ബഹുമതികൾ സ്വന്തമാക്കിയ അവർ ഹെർഡ് വിക്ക് ഷിപ്പ് ബ്രീഡ്ഴ്സ് അസോസിയേഷന്റെ ആദ്യത്തെ വനിതാ പ്രസിഡണ്ടായി തിരഞ്ഞെടുക്കപ്പെട്ടു. 1943 ഡിസംബർ 22-ന് എല്ലാ ക്രിയാത്മകതയും ബാക്കിയാക്കിക്കൊണ്ട് ബീട്രിക്സ് പോട്ടർ എന്ന എഴുത്തുകാരി ഈ ലോകത്ത് നിന്നും മറഞ്ഞു.

111 പ്രശസ്ത വനിതകൾ,പൂർണാ ബുക്ക്സ്


</doc>
<doc id="334301" url="https://ml.wikipedia.org/wiki?curid=334301" title="വേലു നച്ചിയാർ">
വേലു നച്ചിയാർ

തമിഴ്നാട്ടിലുള്ള ശിവഗംഗയിലെ റാണിയായിരുന്നു വേലു നച്ചിയാർ. ഝാൻസി റാണിക്കും മുമ്പേ ബ്രിട്ടീഷ് സാമ്രാജ്യത്തിനോടു പൊരുതിയ വനിതയായിരുന്നു വേലു നച്ചിയാർ. ഇന്ത്യയുടെ ജോൻ ഓഫ് ആർക്ക്എന്ന് റാണിയെ ചരിത്രകാരന്മാർ വിശേഷിപ്പിക്കുന്നു.

രാമനാഥപുരത്തെ രാജകുമാരിയായിരുന്നു വേലു നച്ചിയാർ. രാജ ചെല്ലമുത്തു സേതുപതിയും, റാണി സാകന്ധിയും ആയിരുന്നു മാതാപിതാക്കൾ. രാജകുടുംബത്തിലെ ഏകമകളായിരുന്നു വേലു നച്ചിയാർ. ഈ കുടുംബത്തിൽ ആൺ പിന്തുടർച്ചാവകാശി ഇല്ലാതിരുന്നതിനാൽ, രാജകുമാരനേപ്പോലെയാണ് റാണി വേലു നച്ചിയാരെ മാതാപിതാക്കൾ വളർത്തിയത്. കുതിരസവാരിയും, ആയോധനകലകളും രാജകുമാരി അഭ്യസിച്ചു. യുദ്ധതന്ത്രങ്ങളും, രാജഭരണതന്ത്രങ്ങളും കുമാരിയെ പഠിപ്പിച്ചു. ഫ്രഞ്ച്, ഇംഗ്ലീഷ്, ഉറുദു എന്നീ ഭാഷകളിൽ റാണിക്ക് പ്രാവീണ്യമുണ്ടായിരുന്നു. ശിവഗംഗയിലെ രാജാവിനെയാണ് കുമാരി വിവാഹം ചെയ്തത്. ഈ ദമ്പതികൾക്ക് ഒരു മകളുണ്ടായിരുന്നു.

ഒരു യുദ്ധത്തിലൂടെ ആർക്കോട്ടിലെ നവാബിന്റെ മകനും, ബ്രിട്ടീഷ് സൈന്യവും ചേർന്ന് വേലു നച്ചിയാരുടെ ഭർത്താവിനെ വധിച്ചു. ഭർത്താവിന്റെ മരണത്തോടെ, രാജ്യത്തു നിന്നും തൽക്കാലത്തേക്ക് പലായനം ചെയ്യാൻ റാണി നിർബന്ധിതയായി. മകളോടൊപ്പം ശിവഗംഗയിൽ നിന്നും രക്ഷപ്പെട്ട വേലു നച്ചിയാർ, ഏതാണ്ട് രണ്ടു വർഷക്കാലം മൈസൂർ ഭരണാധികാരിയായിരുന്ന ഹൈദർ അലിയുടെ സംരക്ഷണയിൽ ഡിണ്ടിഗലിനടുത്ത് വിരുപാച്ചി എന്ന സ്ഥലത്ത് ഒളിവിൽ കഴിഞ്ഞു. ഈ കാലഘട്ടത്തിൽ റാണി, ഗോപാല നായ്ക്കരോടും, ഹൈദർ അലിയോടും സഖ്യമുണ്ടാക്കി. ഒരു ചെറു സൈന്യത്തെ കെട്ടിപ്പടുത്ത് അവർ ബ്രിട്ടീഷ് സാമ്രാജ്യത്തിനെതിരേ യുദ്ധം ചെയ്യാൻ തയ്യാറായി. 1780 ൽ നടന്ന യുദ്ധത്തിൽ റാണി ബ്രിട്ടീഷ് സൈന്യത്തെ പരാജയപ്പെടുത്തി. കുറേ നാളുകളോളം അവർ രാജ്യം ഭരിച്ചു.

ശിവഗംഗയുടെ അധികാരം തിരിച്ചുപിടിച്ച റാണി, കുറേക്കാലങ്ങൾക്കു ശേഷം അധികാരം മരുതു സഹോദരങ്ങൾക്കു പതിച്ചു നൽകി. പിന്നീട് മരുതു സഹോദരങ്ങളായിരുന്നു ശിവഗംഗ റാണിക്കുവേണ്ടി ഭരിച്ചിരുന്നത്.


</doc>
<doc id="334311" url="https://ml.wikipedia.org/wiki?curid=334311" title="പദ്മശ്രീ വാര്യർ">
പദ്മശ്രീ വാര്യർ

യു എസ് ഫോർ നെക്സ്റ്റ് ഇവി (U.S. for NextEV) എന്ന കമ്പനിയുടെ ചീഫ് ഓപറേറ്റിംഗ് ഓഫീസർ ആണ് പദ്മശ്രീ വാര്യർ (Padmasree Warrior). "വൈദ്യുതകാർ രംഗത്തെ റാണി" എന്നാണ് ഫോർചൂൺ മാഗസിൻ ഇവരെ വിശേഷിപ്പിച്ചത്. മുൻപ് സിസ്കോ സിസ്റ്റംസിലും മോടോറോളയിലും ഉയർന്ന പദവികൾ വഹിച്ചിട്ടുള്ള പദ്മശ്രീ 2014 -ൽ "ഫോർബ്‌സ് മാഗസിന്റെ" പട്ടിക പ്രകാരം ലോകത്തെ ശക്തരായ വനിതകളിൽ 71 -ആം സ്ഥാനത്താണ്.


</doc>
<doc id="334329" url="https://ml.wikipedia.org/wiki?curid=334329" title="എമ്മി നോതർ">
എമ്മി നോതർ

അമാലി എമ്മി നോതർ (Amalie Emmy Noether) (; 23 മാർച്ച് 1882 – 14 ഏപ്രിൽ 1935) അമൂർത്ത ബീജഗണിതത്തിലും സൈദ്ധാന്തിക ഭൗതികത്തിലും വിലപ്പെട്ട സംഭാവനകൾ നൽകിയ ഒരു ജർമൻ ഗണിതശാസ്ത്രജ്ഞയായിരുന്നു. തന്റെ ഗവേഷണപ്രബന്ധങ്ങളിലും ജീവിതത്തിലും "എമ്മി നോതർ" എന്ന പേരാണ് അവർ ഉപയോഗിച്ചിരുന്നത്.

ഗണിതചരിത്രത്തിലെ ഏറ്റവും പ്രമുഖയായ സ്ത്രീയായി പാവൽ അലെക്സാൻഡ്രോവ്, ഐൻസ്റ്റീൻ, ജീൻ ദ്യൂഡോൺ, ഹെർമൻ വെയ്, നോർബർട്ട് വീനർ എന്നിവർ ഇവരെ വിശേഷിപ്പിച്ചിട്ടുണ്ട്. തന്റെ കാലഘട്ടത്തിലെ പ്രമുഖ ഗണിതജ്ഞരിലൊരാളായ ഇവർ ഗണിതത്തിലെ വലയങ്ങൾ (rings), ക്ഷേത്രങ്ങൾ (fields) തുടങ്ങിയ മേഖലകളിൽ പ്രമുഖ സംഭാവനകൾ നൽകിയിട്ടുണ്ട്. ഭൗതികശാസ്ത്രത്തിൽ നോതെറുടെ പ്രമേയം (Noether's Theorem) സമമിതിയും സംരക്ഷണനിയമങ്ങളും തമ്മിലുള്ള അഭേദ്യബന്ധത്തെ എടുത്തു കാണിയ്ക്കുന്നു.

ജർമനിയിലെ ഫ്രാൻകോണിയയിലെ ഒരു പട്ടണമായ എർലാൻഗെനിൽ ഒരു ജൂതകുടുബത്തിലാണ് നോതെറുടെ ജനനം. അവരുടെ പിതാവ്, മാക്സ് നോതെർ ഒരു ഗണിതശാസ്ത്രജ്ഞൻ ആയിരുന്നു. അവർ എർലാൻഗെൻ യൂണിവേഴ്സിറ്റിയിൽ ഗണിതശാസ്ത്രം പഠിച്ചു. ഇവിടെത്തന്നെയാണ് അവരുടെ പിതാവ് പഠിപ്പിച്ചിരുന്നതും. 1907 ൽ തന്റെ വിദ്യാഭ്യാസം പൂർത്തിയാക്കിയ ശേഷം എർലാൻഗെനിലെ തന്നെ ഇൻസ്റ്റിറ്റ്യൂട്ട് ഓഫ് മാത്തമാറ്റിക്സ്'ൽ ഏതാണ്ട് ഏഴു വർഷത്തോളം ശമ്പളമില്ലാതെ ജോലി ചെയ്തു. ഈ സമയങ്ങളിൽ സ്ത്രീകളെ അധ്യാപന ജോലികൾക്ക് പരിഗണിച്ചിരുന്നില്ല. 1915 ൽ പ്രശസ്ത ഗണിത ശാസ്ത്രജ്ഞരായ ഡേവിഡ് ഹിൽബർട്ടും ഫെലിക്സ് ക്ലെയിനും അവരെ ഗ്വോട്ടിങ്ങെൻ സർവകലാശാലയിലെ ഗണിത ശാസ്ത്ര വിഭാഗത്തിൽ ചേരാൻ ക്ഷണിച്ചു. ഈ വിഭാഗം അക്കാലത്തു ഗണിതശാസ്ത്ര ഗവേഷണത്തിൽ ലോകത്തിലെ തന്നെ മികച്ച ഇടങ്ങളിൽ ഒന്നായിരുന്നു. എന്നാൽ സർവ്വകലാശാലയിൽ നിന്നു തന്നെ ചില എതിർപ്പുകൾ നേരിട്ടതുകൊണ്ട് ഏതാണ്ട് നാലു കൊല്ലത്തോളം അവർ ഡേവിഡ് ഹിൽബെർട്ടിന്റെ പേരിലാണ് അവിടെ പഠിപ്പിച്ചിരുന്നത്. 1919 ൽ ആണ് അവർക്ക് അവിടെ സ്വന്തമായ ഒരു സ്ഥാനം ലഭിച്ചത്.

1933 വരെ നോതെർ ഗ്വോട്ടിങ്ങെൻ സർവകലാശാലയിൽ തന്നെ തുടർന്നു. 1924 ൽ ഡച്ച് ഗണിതശാസ്ത്രജ്ഞനായ ബി.എൽ. വാൻ ദേർ വേർഡൻ അവരുടെ കൂടെ ചേർന്ന ശേഷം ലോകം നോതെറുടെ ഗവേഷണങ്ങളെപ്പറ്റി അദ്ദേഹത്തിൽ നിന്നാണ് അറിയാൻ തുടങ്ങിയത്. 1931 അദ്ദേഹം പ്രസിദ്ധീകരിച്ച ടെക്സ്റ്റ് പുസ്തകമായ 'മോഡേൺ അൽജിബ്ര' യുടെ ഉള്ളടക്കത്തിൽ നോതെർ വളരെ സ്വാധീനം ചെലുത്തിയിട്ടുണ്ട്. 1932 ലെ സൂറിച്ചിലെ ഇന്റർനാഷണൽ കോൺഗ്രസ് ഓഫ് മാത്തമാറ്റീഷ്യൻസ് എന്ന സമ്മേളനത്തിലെ അവരുടെ പ്രസംഗം നടക്കുമ്പോഴേയ്ക്കും അവരുടെ ബീജഗണിതത്തിലുള്ള അറിവ് ലോകം മുഴുവൻ അംഗീകരിച്ചു തുടങ്ങിയിരുന്നു. അടുത്ത വർഷത്തൊടെ ജർമനിയിലെ നാസി ഗവണ്മെന്റ് സർവകലാശാലകളിൽ നിന്നും ജൂത അധ്യാപകരെ പിരിച്ചുവിട്ടു തുടങ്ങി. തുടർന്ന് അമേരിക്കയിലേയ്ക്ക് കുടിയേറിയ അവർ പെൻസിൽവാനിയയിലെ ബ്രിൻ മൗർ കോളേജിൽ ഒരു അധ്യാപന ജോലി സ്വീകരിച്ചു. 1935 ൽ അണ്ഡാശയമുഴയ്ക്കുള്ള ഒരു ശസ്ത്രക്രിയയെ തുടർന്ന് 53 മത്തെ വയസ്സിൽ അവർ മരണമടഞ്ഞു.

നോതെറിന്റെ ഗണിത ഗവേഷണങ്ങൾ മൂന്നു വ്യത്യസ്ത കാലഘട്ടങ്ങളായി പരന്നു കിടക്കുന്നു. ആദ്യ കാലഘട്ടത്തിൽ (1908–19)അവരുടെ സംഭാവനകൾ അൾജിബ്രായിക് ഇൻവേരിയന്റസ് (algebraic invariants), നമ്പർ ഫീൽഡ്സ് (number fields) എന്നീ മേഖലകളിൽ ആയിരുന്നു. അവകലജ ഇൻവേരിയന്റസുകളെ അടിസ്ഥാനപ്പെടുത്തി അവർ കണ്ടെത്തിയ "നോതെറുടെ പ്രമേയം" ആധുനിക ഭൗതികശാസ്ത്രത്തിന് അടിത്തറ പാകിയ ഏറ്റവും പ്രധാനപ്പെട്ട ഗണിത പ്രമേയങ്ങളിലൊന്നാണെന്നു വിചാരിയ്ക്കപ്പെടുന്നു. 

രണ്ടാമത്തെ കാലഘട്ടത്തിൽ (1920–26), "അമൂർത്ത അൽജിബ്രയുടെ മുഖഛായ തന്നെ മാറ്റിയ" ചില കണ്ടുപിടിത്തങ്ങൾ ആണ് അവർ നടത്തിയത്. അവരുടെ പ്രശസ്തമായ Idealtheorie in Ringbereichen (Theory of Ideals in Ring Domains, തിയറി ഓഫ് ഐഡിയൽസ് ഇൻ റിങ് ഡൊമൈന്സ് , 1921) എന്ന പ്രബന്ധത്തിൽ ക്രമവിനിമേയ വലയങ്ങളിലെ (commutative rings) ഐഡിയൽസ് (ideals)'ന്റെ സിദ്ധാന്തങ്ങളെ വളെരയേറെ ഉപയോഗങ്ങളുള്ള ഒന്നാക്കി മാറ്റി. മൂന്നാമത്തെ കാലഘട്ടത്തിൽ (1927–35), മൂന്നാമത്തെ കാലഘട്ടത്തിൽ അവരുടെ ഗവേഷണങ്ങൾ പ്രധാനമായും നോൺ കമ്മ്യൂറ്റേറ്റീവ് അൽജിബ്രകകളിലും ഹൈപ്പർകോമ്പ്ലെക്സ് നമ്പറുകളിലും ആയിരുന്നു. സ്വന്തമായി പ്രസിദ്ധീകരിച്ച പ്രബന്ധങ്ങൾ കൂടാതെ മറ്റു പല ഗണിതശാസ്ത്രജ്ഞരുടെ ഗവേഷണത്തിനും അവർ പിന്തുണ നൽകിയിരുന്നു.



</doc>
<doc id="334355" url="https://ml.wikipedia.org/wiki?curid=334355" title="പ്രമീള">
പ്രമീള

യുധിഷ്ടിരന്റെ അശ്വമേധയാഗത്തിൽ അശ്വത്തെ അനുഗമിച്ചു ദിഗ്വിജയം നടത്തിയ അർജുനൻ എത്തിച്ചേർന്ന സ്ത്രീരാജ്യമായ നാരീപുരത്തിന്റെ അധിപ .
യുധിഷ്ടിരന്റെ അശ്വമേധയാഗത്തിൽ, അശ്വത്തെ അനുഗമിച്ച അർജുനൻ നാരീപുരമെന്ന സ്ത്രീരാജ്യത്തെത്തുന്നു . അവിടെയുള്ളവരെല്ലാം സ്ത്രീകളായിരുന്നു . അവിടെയെത്തുന്ന പുരുഷന്മാർ സ്ത്രീകളിൽ ഭ്രമിക്കുകയും ,അവരുമായി സംഭോഗത്തിലേർപ്പെടുകയും ഒടുവിൽ അവിടെക്കിടന്നു ക്ഷയരോഗം ബാധിച്ചു മരിക്കുകയും ചെയ്യുമായിരുന്നു .അവിടെയുള്ള സ്ത്രീകളിൽ ആരെങ്കിലും ഇങ്ങനെ വന്നുചേരുന്ന പുരുഷന്മാരിൽ നിന്നും ഗർഭിണികളായാൽ അവർക്ക് ജനിക്കുന്നവരും പെൺകുട്ടികളായിരുന്നു. ഇത്തരത്തിൽ സ്ത്രീകളെക്കൊണ്ട് നാരീപുരം നിറഞ്ഞിരുന്നു . ഒറ്റ പുരുഷന്മാർ പോലും അവിടെയുണ്ടായിരുന്നില്ല . ഈ നാരീപുരത്തിന്റെ രാജ്ഞിയായിരുന്നു പ്രമീളാ റാണി.

ഇത്തരത്തിൽ നാരീപുരത്തിൽ എത്തിച്ചേർന്ന യുധിഷ്ടിരന്റെ അശ്വത്തെ രാജ്ഞി പിടിച്ചു കെട്ടുകയും , അതിനെത്തുടർന്നു അർജുനനും സൈന്യവും പ്രമീളയോട് യുദ്ധം ചെയ്യുകയും ചെയ്യുന്നു. ഒരു ലക്ഷത്തോളം സ്ത്രീകൾ കൊലകൊമ്പനാനകളിലും, ഒരു ലക്ഷം പേർ കുതിരകളിലും , ഒരു ലക്ഷം പേർ തേരുകളിലും വന്നെത്തി . 
അവരും അർജുനന്റെ സൈന്യവും തമ്മിൽ യുദ്ധമുണ്ടായി. അർജുനൻ പ്രമീളയോട് ഏറ്റുമുട്ടി പരാജിതനാകുന്നു .

ഒടുവിൽ പ്രമീളയെ വധിക്കാനായി ദിവ്യാസ്ത്രം പ്രയോഗിക്കാനൊരുങ്ങിയ അർജുനനെ, ഒരു അശരീരി അതിൽ നിന്നും പിന്തിരിപ്പിക്കുകയും , പ്രമീളയെ വിവാഹം കഴിക്കാൻ ഉപദേശിക്കുകയും ചെയ്യുന്നു. ആ അശരീരി വാക്യം അനുസരിച്ച് അർജുനൻ പ്രമീളയെ വിവാഹം ചെയ്തു യുദ്ധം അവസാനിപ്പിച്ചു. തുടർന്ന് വീണ്ടും ദിഗ്വിജയം ചെയ്തു.
പ്രമീള അതിശക്തയായ ഒരു യുവതിയായിരുന്നു . തന്റെ മന്ത്രിണിയായിരുന്ന മന്മഥമഞ്ജരി എന്ന സ്ത്രീരത്നത്തിന്റെ സഹായത്തോടെ യുധിഷ്ഠിരന്റെ അശ്വമേധയാഗത്തിൽ ദിഗ്‌വിജയത്തിനു ഇറങ്ങിത്തിരിച്ച അർജ്ജുനന്റെ സേനയെ യുദ്ധത്തിലേർപ്പെട്ട് തോൽപ്പിക്കുകയും അർജ്ജുനനെ നിസ്സഹായനാക്കുകയും ചെയ്തുവത്രേ . ആയുധപ്രയോഗത്തിൽ സമർത്ഥയായ പ്രമീള നല്ലൊരു അശ്വസവാരിക്കാരിയും അസ്ത്രജ്ഞയുമായിരുന്നു . തനിക്കേർപ്പെട്ട തോൽവിയുടെ മാനക്കേട് മറയ്ക്കാനാണ് അർജ്ജുനൻ ഇവളെ വിവാഹം ചെയ്തത് . 
യുദ്ധാനന്തരം പ്രമീളയുടെ വിവാഹം നടക്കുകയും, ഹസ്തിനപുരിയിലേക്ക് പ്രമീള പോയതായും ജൈമിനീ ഭാരതം അശ്വമേധപർവ്വത്തിൽ പറയുന്നു .
ഈ കഥ ജൈമിനീ മഹർഷിയുടെ മഹാഭാരതത്തിൽ നിന്നുമുള്ളതാണ്.


</doc>
<doc id="334359" url="https://ml.wikipedia.org/wiki?curid=334359" title="പെഡാലിയേസീ">
പെഡാലിയേസീ

സ്ക്രോഫുല്ലാരിയെയിൽസ് നിരയിലുള്ള ഒരു സസ്യകുടുംബമാണ് പെഡാലിയേസീ (Pedaliaceae).14 ജനുസുകളിലായി 67 സ്പീഷിസുകൾ ഉള്ള സപുഷ്പിസസ്യങ്ങളിലെ ഒരു സസ്യകുടുംബമാണിത് എള്ള് ഈ കുടുംബത്തിലെ ഒരു പ്രധാന സസ്യമാണ്.


</doc>
<doc id="334364" url="https://ml.wikipedia.org/wiki?curid=334364" title="വാലിസ് സിംപ്സൺ">
വാലിസ് സിംപ്സൺ

വാലിസ്, ഡച്ചസ് ഒവ് വിൻഡ്സർ (വാലിസ് സിംപ്സൺ, വാലിസ് സ്പെൻസർ, ബെസ്സീ വാലിസ് വാർഫീൽഡ്;1896 ജൂൺ 19 - 1986 ഏപ്രിൽ 24) ഒരു അമേരിക്കൻ വരേണ്യ വനിതയായിരുന്നു. അവരുടെ മൂന്നാമത്തെ ഭർത്താവ് എഡ്വാർഡ് VIII ആമൻ അവരെ വിവാഹം ചെയ്യുന്നതിനായി സൂര്യനസ്തമിക്കാത്ത ബ്രിട്ടീഷ് സാമ്രാജ്യത്തിന്റെ ചക്രവർത്തി പദം പരിത്യാഗം ചെയ്തു.


</doc>
<doc id="334370" url="https://ml.wikipedia.org/wiki?curid=334370" title="എഡ്വേഡ് VIII">
എഡ്വേഡ് VIII

1936 ജനുവരി 20 മുതൽ ഡിസംബർ 11ൽ സ്ഥാനത്യാഗം ചെയ്യുന്ന വരെ ബ്രിട്ടീഷ് സാമ്രാജ്യത്തിന്റെ ചക്രവർത്തി പദമലങ്കരിച്ച വ്യക്തിയാണ് എഡ്വേഡ് VIII (എഡ്വാഡ് ആൽബർട്ട് ക്രിസ്റ്റ്യൻ ജോർജ് ആൻഡ്ര്യൂ പാട്രിക് ഡേവിഡ് ; 1894 ജൂൺ 23 - 1972 മെയ് 28).

ജോർജ് അഞ്ചാമന്റെയും മേരി മഹാറാണിയുടെയും മൂത്തപുത്രനായ് 1894ൽ ജനിച്ചു.


</doc>
<doc id="334371" url="https://ml.wikipedia.org/wiki?curid=334371" title="വലിയ മോതിരക്കണ്ണി">
വലിയ മോതിരക്കണ്ണി

തെക്കെപശ്ചിമഘട്ടതദ്ദേശവാസിയായ മരങ്ങളിൽ പിടിച്ചുകയറിപ്പോകുന്ന ഒരു വള്ളിച്ചെടിയാണ് വലിയ മോതിരക്കണ്ണി. . കെരളത്തിൽ കാണുന്ന ആകെ രണ്ട് Hugonia സ്പീഷിസുകളിൽ ഒന്നാണിത്. രണ്ടാമത്തെ സ്പീഷിസ് മോതിരക്കണ്ണിയാണ്. 


</doc>
<doc id="334375" url="https://ml.wikipedia.org/wiki?curid=334375" title="ജോർജ് V">
ജോർജ് V

1910 മെയ് 6 മുതൽ 1936-ൽ മരണം വരെ ബ്രിട്ടീഷ് ചക്രവർത്തി പദമലങ്കരിച്ച് വ്യക്തിയാണ് ജോർജ് അഞ്ചാമൻ (ജോർജ് ഫ്രഡറിക് ഏണസ്റ്റ് ആൽബർട്ട് ; 1865 ജൂൺ 3- 1936 ജനുവരി 20).




</doc>
<doc id="334389" url="https://ml.wikipedia.org/wiki?curid=334389" title="അസ്പരാഗേസീ">
അസ്പരാഗേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് അസ്പരാഗേസീ (Asparagaceae).ഈ സസ്യകുടുംബത്തിൽ 143 ജീനസ്സുകളിലായി ഏകദേശം 3200 സ്പീഷിസുകൾ ഉണ്ട്. ചെടികളും വള്ളികളും ഉൾപ്പെടുന്ന സസ്യകുടുംബമാണിത്. ശതാവരി, നരിവെങ്കായം, സർപ്പപ്പോള, വെള്ള മുസ്‌ലി, ആനക്കൈത തുടങ്ങിയ ഈ കുടുംബത്തിൽപ്പെടുന്നു.

ഇലകൾ ലഘുപത്രങ്ങളോടുകൂടിയവയും ഏകാന്തരന്യാസത്തിൽ ക്രമീകരിച്ചതുമായിരിക്കും. ഇലകളിലെ സിരകൾ സമാന്തരവിന്യാസത്തിലാണ്.



</doc>
<doc id="334405" url="https://ml.wikipedia.org/wiki?curid=334405" title="ലളിത് മാൻസിങ്ങ്">
ലളിത് മാൻസിങ്ങ്

ഒരു ഇന്ത്യൻ നയതന്ത്രജ്ഞനാണ് ലളിത് മാൻസിങ്ങ്. അമേരിക്കയിലെ ഇന്ത്യൻ അമ്പാസിഡർ, ഹൈക്കമ്മീഷണർ, വിദേശകാര്യ സെക്രട്ടരി എന്നീ ഉന്നത പദവികൾ വഹിച്ചിട്ടുണ്ട്.

പ്രമുഖ ഒഡിയാ കവി മായാധർ മാൻസിങ്ങിന്റെ പുത്രനാണ്. പ്രമുഖ ഒഡീസ്സി നർത്തകി സോണാൽ മാൻസിങ്ങ് മുൻഭാര്യയാണ്.


</doc>
<doc id="334447" url="https://ml.wikipedia.org/wiki?curid=334447" title="സെന്തിപ്പീ">
സെന്തിപ്പീ

സോക്രട്ടീസിന്റെ ഭാര്യയും, അദ്ദേഹത്തിന്റെ മക്കളായ ലാംപ്രോക്ലസ്, സോഫ്രൊനിസ്കസ്, മെനെക്സ്സെനസ്സ് എന്നിവരുടെ അമ്മയുമായ പുരാതന ഏതൻസുകാരിയാണ് സെന്തിപ്പീ (Xanthippe). (ബി സി 5 അഞ്ചാം ശതകം മുതൽ നാലാം ശതകം വരെ). സോക്രട്ടീസിനെക്കാൾ വളരെ ഇളപ്പമുള്ളവരായിരുന്നു, ഒരുപക്ഷേ സോക്രട്ടീസിനെക്കാൾ,  നാല്പതു  വയസ്സുവരെ  ഇളയതായിരുന്നു  എന്നു കരുതുന്നു 

സെന്തിപ്പീ എന്ന് ഗ്രീക്ക്  പദത്തിന്റെ അർത്ഥം "മഞ്ഞക്കുതിര" എന്നാണു്. സാന്തോസ് (xanthos) എന്നാൽ മഞ്ഞ. ഹിപ്പോസ് എന്നാൽ കുതിര. അശ്വാധിഷ്ഠിതമായ നിരവധി ഗ്രീക്ക്  പേരുകളിൽ ഒന്നാണിത്.  ( ഫിലിപ്പോസ് കുതിരയുടെ കൂട്ടുകാരൻ, ഹിപ്പോക്രാറ്റസ് കുതിരയെ പരിശീലിപ്പിക്കുന്നവൻ). പുരാതന  ഗ്രീസിൽ ഈ അശ്വാധിഷ്ഠിത നാമങ്ങൾ കുലീനകുടുംബ പാരമ്പര്യത്തെ സൂചിപ്പിച്ചിരുന്നു   സെന്തിപ്പിയുടെ കുടൂംബപാരമ്പര്യം വലുതാണെന്നു കരുതാൻ മറ്റൊരുകാരണം സോക്രട്ടീസ് സെന്തിപ്പി  ദമ്പതികളുടെ ആദ്യമകന്റെ പേരു്, സോക്രട്ടീസിന്റെ പിതാവിനനുസരിച്ച് സോഫ്രോനിസ്കസ് എന്നതിനു പകരം സെന്തിപ്പിയുടെ പിതാവ് നിർദ്ദേശിച്ച് പേരാണു് ലാം പ്രോക്ലസ്  എന്നത്. രണ്ടു പിതാമഹരിൽ ആർക്കാണോ പ്രാധാന്യം അവർക്കനുസരിച്ച് പൗത്രർക്ക്  പേരു നല്കുക എന്നത് പുരാതന ഗ്രീസിലെ ഒരു  കീഴ് വഴക്കം ആയിരുന്നു.

പ്ലേറ്റോയുടെ ഫീഡോയിൽ സെന്തിപ്പിയെ ഒരു അർപ്പണ മനോഭാവമുള്ള ഭാര്യയായും, അമ്മയായും മാത്രം ചിത്രീകരിച്ചിരിക്കൂന്നു. സോക്രട്ടീസിന്റെ ശിഷ്യനും ചരിത്രകാരനുമായ ക്സെനോഫോണിന്റെ സിമ്പോസിയം എന്ന കൃതിയിൽ സോക്രട്ടീസ് സെന്തിപ്പിയെ വിവാഹം കഴിക്കാനുള്ള കാരണം വ്യക്തമാക്കിയിട്ടുണ്ട്.  സോക്രട്ടീസിന്റെ ഭാഷയിൽ "എനിക്കവരെ സഹിക്കാൻ കഴിയുമെങ്കിൽ, മറ്റു മനുഷ്യരുമായി  എനിക്ക്, നിസ്സാരമായി ഇടപെടാൻ കഴിയും ഗ്രീക്ക് എഴുത്തുകാരനായ് ക്ലോദിയസ് ഏലിയനസ് , ഇവരെ അസൂയക്കാരിയും വഴക്കാളിയും ആയി ചിത്രീകരിച്ചിരിക്കുന്നു.   ഗ്രീക്ക് തത്വചിന്തകരുടെ  ജീവചരിത്രകാരനായ ഡയോജെനിസ് ലേർഷ്യസ്,  സെന്തിപ്പിയുടെ   മര്യാദകെട്ട  പെരുമാറ്റത്തെക്കുറിച്ചുള്ള  കഥകൾ  പറയുന്നെണ്ടെങ്കിലും,  ഇതിന്നാധാരമായി  രേഖകൾ  ഒന്നും  തന്നെ  പറഞ്ഞുകാണുന്നില്ല.

എന്നാൽ,സെന്തിപ്പിയെക്കുറിച്ച്, ക്സെനൊഫോണിന്റെ  ചിത്രീകരണമാണു്  മറ്റുള്ളവരെ ഏറ്റവും അധികം സ്വാധീനിച്ചിട്ടുള്ളതെന്ന് തോന്നുന്നു. ലോർഷ്യസ്, സിമ്പോസിയത്തിൽ പറഞ്ഞിട്ടുള്ള കാര്യങ്ങളാണു് പലപ്പോഴും ഉദ്ധരിച്ചിട്ടുള്ളത്, ഇപ്പോൾ സെന്തിപ്പീ എന്ന വാക്ക് എപ്പോഴും വഴക്കുപറയുന്ന വ്യക്തിയ്ക് പകരമായി ഉപയോഗിക്കുന്നു. പ്രത്യേകിച്ചും വഴക്കാളിയായ ഭാര്യയുടെ പര്യായമായി ഈ പദം ഉപയോഗിക്കുന്നു 

അരിസ്റ്റോട്ടിലിനെ ഉദ്ധരിച്ചുകൊണ്ട്, സോക്രട്ടീസിന് എന്ന് പേരുള്ള് മറ്റൊരുഭാര്യകൂടി ഉണ്ടായിരുന്നതായി ലോർഷ്യസ് പറഞ്ഞിട്ടുണ്ട്. പ്ലൂട്ടോർക്കും സമാന കഥപറയുന്നുണ്ടെങ്കിലും, ഇത് അരിസ്റ്റോട്ടീൽ പറഞ്ഞതാണോ എന്ന് സംശയം പ്രകടിപ്പിക്കുന്നുണ്ട്. . പ്ലൂട്ടാർക്കിന്റെ അഭിപ്രായത്തിൽ വിധവയായതിനു ശേഷം മിർത്തോയ്കുണ്ടായ സാമ്പത്തിക പ്രതിസന്ധികളിൽ സോക്രട്ടീസ് സഹായിച്ചു എന്നല്ലാതെ വിവാഹിതനായി എന്നു പറയുന്നില്ല. ഇതിനെക്കുറിച്ച് കൂടുതൽ  ആധികാരിക വിവരങ്ങളൊന്നും ലഭ്യമല്ല.

സ്ഥിരീകരിക്കാത്ത ഒരു കഥയിൽ , ഒരിക്കൽ ഭർത്താവിന്റെ പെരുമാറ്റത്തിൽ ദേഷ്യം വന്ന സെന്തിപ്പീ അവരുടെ കയ്യിലുണ്ടായിരുന്ന പാത്രത്തിലെ വെള്ളം മുഴുവൻ സോക്രട്ടീസിന്റെ തലയിൽ ഒഴിച്ചതായി പറയുന്നു. അതിനെ, സോക്രട്ടീസ്, "ഇടിവെട്ടലിനു ശേഷം മഴ വന്നു" എന്ന അന്യാപദേശം കൊണ്ട് സ്വീകരിച്ചതായും കഥ തുടർന്ന് പറയുന്നു. 



</doc>
<doc id="334451" url="https://ml.wikipedia.org/wiki?curid=334451" title="ഇബ്‌നു ദിഹ്‌യ">
ഇബ്‌നു ദിഹ്‌യ

പൂർണ്ണനാമം അബുൽഖത്വാബ് ഉമർ ബിൻ ഹസൻ ബിൻ അലിയ്യു ബിൻ മുഹമ്മദ് ബിൻ ഫറജു ബിൻ ഖലഫ്(റ). ഹിജ്‌റ വർഷം (544-546-548) ദുൽഖഅ്ദ മാസത്തിന്റെ തുടക്കത്തിൽ ഉൻദുലുസിലെ ബലൻസിയ എന്ന പ്രദേശത്ത് ജനിച്ചു. ഹിജ്‌റ 633 റബീഉൽ അവ്വൽ 14 ചൊവ്വാഴ്ച കൈറോവിൽ വഫാത്തായി. പിതാവ് വഴി പ്രമുഖ സ്വഹാബി വര്യൻ ദിഹ്യത്തുൽ ഖലബി(റ) വിലേക്കും മാതാവ് വഴി അലി(റ)യുടെ മകൻ ഹുസൈൻ(റ) വിലേക്കും ചെന്നെത്തുന്നത് കൊണ്ട് "ദുന്നസബൈനി"(ذو النسبين) എന്ന പേരിൽ അദ്ദേഹം അറിയപ്പെടുന്നു.

ഹദീസ് പഠനത്തിനായി ഉൻദുലുസിലെ മുസ്‌ലിം നാടുകൾക്ക് പുറമെ മൊറോക്കോ, ആഫ്രിക്ക, ഈജിപ്ത്, സിറിയ, ഇറാഖ്, തുടങ്ങി ഒട്ടുനവളരെ രാഷ്ട്രങ്ങളിൽ അദ്ദേഹം യാത്ര ചെയ്തിട്ടുണ്ട്. ഇതിന് പുറമെ അറബി വ്യാകരണ ശാസ്ത്രം, ഭാഷ, അറബിക്കവിത തുടങ്ങിയവയിലും അദ്ദേഹം അവഗാഹം നേടിയിട്ടുണ്ട്്. 
ഹിജ്‌റ 604-ൽ ഖുറാസാനിലേക്കുള്ള യാത്രയിൽ ഇബ്‌നുദിഹ് യ(റ) ഇർബൽ പട്ടണത്തിലെത്തിപ്പെട്ടപോൾ ആനാട്ടിലെ രാജാവായ മുള്വഫർ ബിൻ സൈനുദ്ദീൻ(റ) നബിയുടെ മൗലിദ് വിപുലമായി കൊണ്ടാടുന്നത് കണ്ടു തുടർന്ന് 'അത്തൻവീർ ഫീമൗലിദി സ്സിറാജുൽ മുനീർ' എന്ന പേരിൽ ഒരു മൗലിദ് ഗ്രന്തം രജിച്ച് രാജാവിനെ അത് രാജാവിനെ വായിച്ചു കേൾപിച്ചു. ഈ ഗ്രന്തം രചിച്ചതിന്റെ പേരിൽ 1000 ദീനാർ പാരിതോഷികമായി രാജാവ് നൽകുകയും ചെയ്തു.


</doc>
<doc id="334464" url="https://ml.wikipedia.org/wiki?curid=334464" title="സൊരായ പോസ്റ്റ്">
സൊരായ പോസ്റ്റ്

ഒരു സ്വീഡിഷ് രാഷ്ട്രീയ നേതാവും ഫെമിനിസ്റ്റ് ഇനീഷ്യേറ്റീവ് പാർട്ടി അംഗവുമാണ് സൊരായ പോസ്റ്റ്(1956- ). അവരുടെ അച്ഛൻ ഒരു ജർമൻ ജൂതനും അമ്മ ഒരു ജിപ്സി വംശജയുമാണ്.

യൂറോപ്യൻ പാർലമെന്റ് തിരഞ്ഞെടുപ്പിന്ന് മുന്നോടിയായി 2014 ഫിബ്രവരിയിൽ സൊരായ പോസ്റ്റിനെ ഫെമിനിസ്റ്റ് ഇനീഷ്യേറ്റീവ് പാർട്ടി അവരുടെ സ്ഥാനാർഥിയായി നിശ്ചയിച്ചു.2014 മെയ് 25ന് നടന്ന തിരഞ്ഞെടുപ്പിൽ ഫെമിനിസ്റ്റ് ഇനീഷ്യേറ്റീവ് പാർട്ടി പോസ്റ്റിലൂടേ യൂറോപ്യൻ പാർലമെന്റിൽ ഒരു സീറ്റ് വിജയിച്ചു.



</doc>
<doc id="334483" url="https://ml.wikipedia.org/wiki?curid=334483" title="ഫെമിനിസപ്രസ്ഥാനങ്ങളും അവയുടെ തത്വശാസ്ത്രങ്ങളും">
ഫെമിനിസപ്രസ്ഥാനങ്ങളും അവയുടെ തത്വശാസ്ത്രങ്ങളും

ഫെമിനിസം (Feminism) എന്നാൽ തുല്യനീതി എന്നാണ് പൊതുവേ അർത്ഥമാക്കുന്നത്. ചിലർ ഇതിനെ സ്ത്രീവാദം എന്ന് വിശേഷിപ്പിക്കാറുണ്ട്. പാർശ്വവൽക്കരിക്കപ്പെട്ട സ്ത്രീകളുടെ തുല്യത (Equity) വേണ്ടി നിലകൊള്ളുന്നതാണ് ഫെമിനിസ്റ്റ് പ്രസ്ഥാനങ്ങൾ. ലിംഗസമത്വം (Gender Equality), ലിംഗനീതി, ലിംഗഭേദം (Gender) എന്നിവ അടിസ്ഥാനമാക്കി പ്രവർത്തിക്കുന്ന പ്രസ്ഥാനങ്ങൾക്ക് ഇടയിൽ ഫെമിനിസം വളർച്ച പ്രാപിച്ചിട്ടുണ്ട്. 
വർഷങ്ങളായി അനേകം ഫെമിനിസ്റ്റ് തത്ത്വശാസ്ത്രത്തിൽ അധിഷ്ടിതമായ പ്രസ്ഥാനങ്ങൾ വികസിച്ചിട്ടുണ്ട്. അവയുടെ ലക്ഷ്യങ്ങളിലും തന്ത്രങ്ങളിലും ആഭിമുഖ്യത്തിലും വ്യത്യസ്തത പുലർത്തുന്നു. പലപ്പോഴും അവ പരസ്പരം തങ്ങളുടെ തത്ത്വശാസ്ത്രത്തിലും പ്രവർത്തനങ്ങളിലും ചില കാര്യങ്ങളിലെങ്കിലും സമാനത പുലർത്തി വരുന്നുണ്ട്. എന്നാൽ മറ്റു ചിലവ അനേകം തരം ഫെമിനിസ്റ്റ് ചിന്തകളുടെ സ്വത്വം ആർജ്ജിച്ചിട്ടുണ്ട്. അടിച്ചമർത്തപ്പെട്ട സ്ത്രീകളുടെ ശാരീരികവും മാനസികവും സാമൂഹികവുമായ ശാക്തീകരണം (Women Empowerment) ഉറപ്പുവരുത്തുക എന്നതാണ് ഇവയുടെ പൊതുവായ ലക്ഷ്യം.

ആരോഗ്യം, വിദ്യാഭ്യാസം, സാമ്പത്തികം, രാഷ്ട്രീയം, തൊഴിൽ, കുടുംബം, ലൈംഗികത തുടങ്ങിയ മേഖലകളിൽ സ്ത്രീകൾ അനുഭവിക്കുന്ന വിവേചനങ്ങളും അതിക്രമങ്ങളും ഇല്ലാതാക്കുക എന്നതാണ് ഈ പ്രസ്ഥാനങ്ങളുടെ പൊതുവായ ലക്ഷ്യം. എന്നാൽ യാഥാസ്ഥികമോ പുരുഷ മേൽക്കോയ്മയുള്ളതൊവായ സമൂഹങ്ങളിൽ പലപ്പോഴും ഫെമിനിസ്റ്റുകൾക്ക് എതിർപ്പ് നേരിടേണ്ടി വരാറുണ്ട്. ലിംഗസമത്വത്തിൽ മുൻപിൽ നിൽക്കുന്ന ചില പരിഷ്‌കൃത സമൂഹങ്ങൾ ഫെമിനിസ്റ്റ് പ്രസ്ഥാനങ്ങളെ ഏറെക്കുറെ അംഗീകരിച്ചതാണ്. ഫെമിനിസ്റ്റ് പ്രസ്ഥാനങ്ങൾ സ്ത്രീകളുടെ തുല്യപങ്കാളിത്തം, സ്വത്തവകാശം, സമ്മതിദാനാവകാശം തുടങ്ങിയ നിയമപരമായ അവകാശങ്ങൾക്കു വേണ്ടിയും ശാരീരികമായ പൂർണ്ണതയ്ക്കും സ്വാശ്രയത്വത്തിനും വേണ്ടിയും ഗർഭച്ഛിദ്രത്തിനുള്ള അവകാശത്തിനും പ്രത്യുല്പാദപരമായ അവകാശത്തിനും (ഗർഭനിരോധനത്തിനുള്ള സ്വാതന്ത്ര്യവും ശിശുപരിചരണവും ഉൾപ്പെടുന്നു) വേണ്ടിയും സ്ത്രീകൾക്കും പെൺകുട്ടികൾക്കും ഗാർഹികപീഡനത്തിൽനിന്നും ലൈംഗികപീഡനത്തിൽനിന്നും ബലാൽ‌സംഗത്തിൽനിന്നും ഉള്ള പരിരക്ഷയ്ക്കു വേണ്ടിയും പ്രസവാവധി, തുല്യവേതനം തുടങ്ങിയ ജോലിസ്ഥലത്തെ അവകാശങ്ങൾക്കു വേണ്ടിയും ബഹുഭാര്യത്വത്തിനും മറ്റെല്ലാ വിവേചനങ്ങൾക്കുമെതിരെയും പ്രചാരണം നടത്തി. പെൺകുട്ടികളിൽ നടത്തുന്ന ചേലാകർമ്മം നിർത്തലാക്കുവാൻ വേണ്ടിയുള്ള പ്രതിഷേധ പരിപാടികളും ഫെമിനിസ്റ്റ് പ്രസ്ഥാനങ്ങൾ നടത്തുകയുണ്ടായി. 

രാഷ്ട്രീയരംഗത്തിലേയും നിയമരംഗത്തേയും പരിഷ്കരണംകൊണ്ട് സ്ത്രീ-പുരുഷ-ട്രാൻസ് ജെൻഡർ-ഇന്റർസെക്സ് തുല്യത ആർജ്ജികാമെന്ന് കരുതുന്ന പ്രസ്ഥാനങ്ങളാണ് പുരോഗമനപ്രസ്ഥാനങ്ങൾ. ഇത് വ്യക്തിയധിഷ്ഠിതമായ ഫെമിനിസരൂപമാണ്. ഇത് സ്ത്രീകളുടെയും ലൈംഗിക ന്യൂനപക്ഷങ്ങളുടെയും സ്വന്തം ശാകതിയിൽ വിശ്വസിക്കുന്നു. തങ്ങളുടെ തുല്യത അവരുടെ പ്രവർത്തനത്തിലൂടെയും തിരഞ്ഞെടുക്കാനുള്ള കഴിവും കൊണ്ടും ആർജ്ജികാമെന്നു കരുതുന്നു. ഇന്നത്തെ സമൂഹത്തെ പരിവർത്തനമുണ്ടാക്കാൻ സ്ത്രീയും പുരുഷനും ട്രാൻസ് ജെൻഡറും പരസ്പരം ഇടപേടണമെന്നും ആ ഇടത്തുനിന്നേ സമൂഹം പരിവർത്തൻപ്പെടൂ എന്നും കരുതുന്നു. പുരോഗമനഭാഗത്തുള്ള ഫെമിനിസ്റ്റുകളെ സംബന്ധിച്ച് ഈ സമൂഹത്തിന്റെ അടിസ്ഥാനപരമായ ആന്തരഘടനയെ മൊത്തത്തിൽ മറ്റാത്തെ തന്നെ തങ്ങളുടെ കഴിവുകൾ ഉപയോഗിച്ഛ് സ്ത്രീവിമോചനം സാദ്ധ്യാമാക്കാനാകും. പ്രത്യുല്പാദനത്തിലും ഗർഭച്ഛിദ്രത്തിലുമുള്ള അവകാശം, ലൈംഗികാതിക്രമം, സമ്മതിദാനാവകാശം, വിദ്യാഭ്യാസം, ഒരേ ജോലിക്ക് ലംഗപരമായ വ്യത്യാസമില്ലാതെ ഒരേ കൂലി, താങ്ങാവുന്ന ശിശുസംരക്ഷണം, താങ്ങാവുന്ന ആരോഗ്യപരിപാലനം, സ്ത്രികൾക്കെതിരെയുള്ള ഗാർഹിക പീഡനവും ലൈംഗികാതിക്രമവും തുടങ്ങിയ വിഷയങ്ങൾ ഇത്തരം പുരോഗമന ഫെമിനിസ്റ്റുകൾ കൈകാര്യം ചെയ്യാൻ താത്പര്യപ്പെടുന്നു.

അരാജകവാദ ഫെമിനിസ്റ്റു പ്രസ്ഥാനങ്ങൾ ഫെമിനിസത്തെയും അരാജകവാദത്തെയും ഒന്നിപ്പിക്കുന്നു. പുരുഷകെന്ദ്രീകൃത പിന്തുടർച്ചാവകാശത്തിനെതിരെ അവർ സമരം ചെയ്യുന്നു. പുരുഷകേന്ദ്രീകൃതപിന്തുടർച്ചയ്ക്കെതിരെയുള്ള അവരുടെ സമരം അവരുടെ അധികാരഘടനയോടുള്ള സമരത്തിന്റെ ഭാഗം തന്നെയാകുന്നു. അനാർക്കിസ്റ്റ് ഫെമിനിസ്റ്റുകൾ തങ്ങളുടെ സമരത്തിന്റെ കേന്ദ്രമായി പുരുഷകേന്ദ്രീകൃതസമൂഹ്യഘടനയോടുള്ള സമരത്തിന് സാമുഹ്യഘടനയോടുള്ള സമരമായാണ് കണക്കാക്കുന്നത്. എൽ. സൂസൻ ബ്രൗൺ പറഞ്ഞപോലെ " അനാർക്കിസം എല്ലാത്തരം അധികാര ഘടനയ്ക്കും എതിരായ ഒരു രാഷ്ട്രീയ തത്ത്വശാസ്ത്രമാണ്. ഇത് ആന്തരികമായി ഫെമിനിസം തന്നെയാണ്". 

ചരിത്രത്തിൽ അറിയപ്പെടുന്ന പ്രധാനപ്പെട്ട അരാജകവാദി ഫെമിനിസ്റ്റുകൾ ഇവരാണ് : എമ്മ ഗോൾഡ് മാൻ, ഫെഡെറിക്ക മോണ്ട്സെനി, വൊൾത്തെരീൻ ഡി ക്ലയ്രെ, മറിയ ലകാർഡ ഡി മൗറ, ലൂസി പാർസൺസ്. സ്പാനിഷ് ആഭ്യന്തര യുദ്ധസമയം ഇത്തരം അരാജകവാദി ഫെമിനിസ്റ്റ് പ്രസ്ഥാനങ്ങൾ ചേർന്ന് ഫെഡെറേസിയോൺ അനാർക്വിസ്ത ഇബെറിക്ക എന്ന സംഘടനയുടെ കീഴിൽ പ്രവർത്തിച്ചിരുന്നു. 

സമകാലീന അരാജകവാദി ഫെമിനിസ്റ്റുകൾ ഇവരണ് : ജെർമെയിൻ ഗ്രീർ, എൽ. സൂസൻ ബ്രൗൺ തുടങ്ങിയവരാണ്. ലോകത്തിന്റെ വിവിസധഭാഗങ്ങളിൽ ഇത്തരം പ്രസ്ഥാനങ്ങൾ പ്രവർത്തിച്ചുവരുന്നു. 

മാർക്സിസ്റ്റ് തത്ത്വശാസ്ത്രതോടാഭിമുഖ്യമുള്ളതാണ് സോഷ്യലിസ്റ്റ് ഫെമിനിസ്റ്റ് പ്രസ്ഥാനങ്ങൾ. ഇതുപ്രകാരം, ചൂഷണം, അടിച്ചമർത്തൽ, തൊഴിൽ ന്നിവയുമായി ഇവ ബന്ധപ്പെട്ടിരിക്കുന്നു. ജോലിസ്ഥലത്തും ഗാർഹികാന്തരീക്ഷത്തിലും ഉള്ള സ്ത്രീപുരുഷട്രാൻസ് ജെൻഡർ അസമത്വം സ്ത്രീകളെയും ലൈംഗിക ന്യൂനപക്ഷങ്ങളേയും താഴേക്കിടയിലാക്കുന്നു. സോഷ്യലിസ്റ്റ് ഫെമിനിസ്റ്റുകൾ, വ്യഭിചാരം, ഗാർഹികതൊഴിൽ, ശിശുപരിപാലനം, വിവാഹം ഇവ സ്ത്രീകളെ പുരുഷകേന്ദ്രീകൃത സമൂഹത്തിനു ചൂഷണം ചെയ്യാനുള്ള ഉപാധികളാണെന്നു വിശ്വസിക്കുന്നു. ഇതു സ്ത്രീകളുടെ സ്ഥാനത്തെ ഇടിച്ചുതാഴ്ത്തുകയും അവരുടെ ജോലിയുടെ മഹത്ത്വത്തെ പരിഗണിക്കാതിരിക്കുകയും ചെയ്യുന്നു. സോഷ്യലിസ്റ്റ് ഫെമിനിസ്റ്റുകൾ വ്യക്തി അധിസ്ഠിതമായല്ലാതെ സമൂഹത്തെ ആകെ ദൂരവ്യാപകമായി പരിവർത്തിപ്പിക്കാൻ തങ്ങളുടെ ഊർജ്ജം വിനിയോഗിക്കുന്നു. പുരുഷന്മാരുടെ കൂടെ തുല്യതയിൽ മാത്രമല്ല സമൂഹത്തിലെ മറ്റ് ഏതൊരു പ്രസ്ഥാനങ്ങളും വ്യക്തികളുമായിച്ചേർന്ന് പ്രവർത്തിച്ച്, സമൂഹത്തെ ആകെ മറ്റിമറിക്കാൻ ആഗ്രഹിക്കുന്നു. ഒരു മുതലാളിത്ത ഘടനയിൽ സ്ത്രീകളുടെ അടിമത്തം സമൂഹത്തിലെ എല്ലാ വ്യക്തികളുടെയും അടിമത്തവുമായി ബന്ധപ്പെട്ടതാണ്. 

വർഗ്ഗ ചൂഷണം സമൂഹത്തിൽ അവസാനിച്ചാൽ സ്ത്രീകളുടെമേലുള്ള ചൂഷണവും അവസാനിക്കുമെന്ന് മാർക്സ് നിരീക്ഷിച്ചു. ഇതാണ് മാർക്സിസ്റ്റ് ഫെമിനിസം. 
പരിഷ്കരണവാദി ഫെമിനിസം പറയുന്നത് ഈ സമൂഹത്തിലെ സ്ത്രീയോടുള്ള സമീപനത്തിനുകാരണം പുരുഷകേന്ദ്രീകൃത മുതലാളിത്ത പാരമ്പര്യമാണ്. ഇതിനെ ഇവർ സെക്സിസ്റ്റ് എന്നു വിശേഷിപ്പിക്കുന്നു. 


</doc>
<doc id="334486" url="https://ml.wikipedia.org/wiki?curid=334486" title="സിയാ കേ റാം">
സിയാ കേ റാം

ഇതിഹാസഗ്രന്ഥമായ രാമായണത്തെ സീതയുടെ ദൃഷ്ടിയിൽ അവതരിപ്പിക്കുന്ന ഒരു ഹിന്ദി ടെലിവിഷൻ പരമ്പരയാണ് സിയാ കേ റാം ( ; സീതയുടെ രാമൻ). ട്രയാംഗിൾ ഫിലിംസിന്റെ ബാനറിൽ നിഖിൽ സിൻഹ സംവിധാനം ചെയ്ത ഈ പരമ്പര 2015 നവംബർ 16 മുതൽ സ്റ്റാർ പ്ലസിൽ സംപ്രേഷണം ചെയ്തുവരുന്നു. രാമനെ കേന്ദ്രീകരിച്ചുള്ള ഇതിഹാസ പരമ്പരകളിൽ നിന്നെല്ലാം വ്യത്യസ്തമായി സീതയ്ക്കു പ്രാധാന്യം നൽകിയാണ് ഇത് തയ്യാറാക്കിയിരിക്കുന്നത്. സീതയ്ക്കു രാമനോടുള്ള പ്രണയവും അതിനുശേഷമുണ്ടാകുന്ന വിരഹവും ഒത്തുചേരലുകളും ഉയർന്ന ദൃശ്യമിഴിവോടെയാണ് ഒരുക്കിയിരിക്കുന്നത്. ആഷിഷ് ശർമ്മയും മദിരാക്ഷി മുണ്ട്ലെയുമാണ് രാമനായും സീതയായും വേഷമിടുന്നത്. ഈ പരമ്പര മലയാളത്തിലേക്കു മൊഴിമാറ്റി സീതായനം എന്ന പേരിൽ ഏഷ്യാനെറ്റിലും സംപ്രേഷണം ചെയ്യുന്നുണ്ട്.





</doc>
<doc id="334492" url="https://ml.wikipedia.org/wiki?curid=334492" title="ഇന്ത്യയിലെ ഫെമിനിസ്റ്റു പ്രസ്ഥാനങ്ങൾ">
ഇന്ത്യയിലെ ഫെമിനിസ്റ്റു പ്രസ്ഥാനങ്ങൾ

ഇന്ത്യയിലെ ഫെമിനിസ്റ്റു പ്രസ്ഥാനങ്ങൾ ഇന്ത്യയിലെ സ്ത്രീകൾക്ക് രാഷ്ട്രീയമായും സാമൂഹികമായും സാംസ്കാരികമായും വാണിജ്യപരമായുമുള്ള അവകാശങ്ങൾക്കുവേണ്ടി പ്രവർത്തിക്കുന്ന ഒരു കൂട്ടം പ്രസ്ഥാനങ്ങൾ ഉൾപ്പെട്ടതാണ്. ഇവ ഇന്ത്യയ്ക്കകത്തുള്ള സ്ത്രീകളുടെ അവകാശങ്ങൾക്കായി പ്രവർത്തിക്കുന്നു. ലോകത്തെ മറ്റു സ്ഥലങ്ങളിൽ പ്രവർത്തിക്കുന്ന തങ്ങളുടെ സഹോദരപ്രസ്ഥാനങ്ങളെപ്പോലെ ഇന്ത്യയിലെ ഫെമിനിസ്റ്റു പ്രസ്ഥാനങ്ങളും ഇന്ത്യയിൽ ലിംഗസമത്വത്തിനും തുല്യനീതിക്കും തുല്യ വേതനത്തിനും ആരോഗ്യപരിപാലനം, വിദ്യാഭ്യാസം എന്നി മേഖലകളിൽ തുല്യാവസരങ്ങൾക്കും തുല്യ രാഷ്റ്റ്രീയ അവകാശങ്ങൾക്കും വേണ്ടി പ്രവർത്തിക്കുന്നു. ഇന്ത്യയിലെ ഫെമിനിസ്റ്റുകൾ പൊതുവേ പുരുഷകേന്ദ്രീകൃത സാമൂഹ്യവ്യവസ്ഥയുള്ള ഇന്ത്യൻ സമൂഹത്തിൽ പിന്തുടർച്ചാവകാശം, വിധവകൾക്കു നേരിടേണ്ട സതി പോലുള്ള സാമൂഹ്യ അന്യായങ്ങൾ തുടങ്ങിയവക്കെതിരെയും പൊരുതുന്നു. 

ഇന്ത്യയിലെ ഫെമിനിസ്റ്റു പ്രസ്ഥാനചരിത്രത്തെ മൂന്നു ഘട്ടങ്ങളായി തിരിക്കാവുന്നതാണ്. ഇതിൽ ആദ്യ ഘട്ടം യൂറോപ്യന്മാരായ കോളണിസ്റ്റുകൾ പത്തൊൻപതാം നൂറ്റാണ്ടിന്റെ മദ്ധ്യകാലത്ത് സതി പോലുള്ള ദുരാചാരങ്ങൾക്കെതിരെ സംസാരിച്ചത്. രണ്ടാം ഘട്ടം 1915 മുതൽ ഇന്ത്യൻ സ്വാതന്ത്ര്യസമരഭാഗമായ ക്വിറ്റ് ഇന്ത്യാ പ്രസ്ഥാനത്തെ സ്ത്രീപ്രസ്ഥാനങ്ങളുമായി ബന്ധിപ്പിച്ചത്. ഈ സമയം സ്വതന്ത്രമായ അനേകം സ്ത്രീ വിമോചന പ്രസ്ഥാനങ്ങൽ വളർന്നു വന്നു. ഇതിന്റെ അവസാന ഘട്ടമായ മൂന്നാം ഘട്ടം സ്വാതന്ത്ര്യാനന്തര പ്രസ്ഥാനങ്ങളാണ്. അവ സ്തീകളെ വീട്ടിലും പണിയിടങ്ങളിലും രാഷ്ട്രീയപ്രസ്ഥാനങ്ങളിലും അവകാശങ്ങൾക്കു വേണ്ടി പോരാടാൻ പ്രാപ്തമാക്കി. 


</doc>
<doc id="334514" url="https://ml.wikipedia.org/wiki?curid=334514" title="അഷുർബാനിപാൽ">
അഷുർബാനിപാൽ

ആധുനിക അസ്സിറിയൻ സാമ്രാജ്യത്തിലെ (934–609 BC) അവസാനത്തെ ചക്രവർത്തിയായിരുന്നു അഷുർബാനിപാൽ (; )(668 BC – c. 627 BC). നിൻവേഹിലുള്ള തന്റെ രാജകൊട്ടാരത്തിൽ കളിമൺകട്ടകളിൽ ക്യൂണിഫോം ലിപിയിൽ എഴുതിയ രേഖകളുടെ വൻശേഖരം സൃഷ്ടിച്ചതു ശ്രദ്ധേയമായ ഒന്നാണ്. ഏകദേശം 20720 രേഖകളുള്ള ഈ ശേഖരത്തെ കൃത്യമായി ക്രമീകരിച്ച, ഗ്രന്ഥസൂചികളോടു കൂടിയ ആദ്യത്തെ ലൈബ്രകളിലൊന്നായി കണക്കാക്കുന്നു. ഇപ്പോൾ ഈ ശേഖരത്തെ അഷുർബാനിപാൽ ലൈബ്രറി എന്നപേരിൽ ബ്രിട്ടീഷ് മ്യൂസിയത്തിലാണ് സൂക്ഷിച്ചിരിക്കുന്നത്.

അസനാപ്പർ (Asenapper) എന്ന പേരിലാണ് ബൈബിളിൽ ഇദ്ദേഹത്തെ കുറിച്ച് പരാമർശിച്ചിരിക്കുന്നത്.  എഴുത്തും വായനയും സ്വായത്തമാക്കിയ ആദ്യ അസ്സിറിയൻ രാജാവായിരുന്നു അഷുർബാനിപാൽ. നായാട്ട്, ശിൽപകല, കുതിരസവാരി എന്നീ മേഖലകളിൽ വെദ്ധഗ്ദനായിരുന്ന അഷുർബാണപാൽ എണ്ണ ഘനനത്തിനുള്ള സ്ഥാനനിർണ്ണയം നടത്തുന്നതിലും മികവു കാണിച്ചിരുന്നു. 




</doc>
<doc id="334517" url="https://ml.wikipedia.org/wiki?curid=334517" title="ഇബ്‌നു ഹജറുൽ അസ്ഖലാനി">
ഇബ്‌നു ഹജറുൽ അസ്ഖലാനി

പൂർണനാമം: അഹ്മദ് ബിൻ അലിയ്യ് ബിൻ മുഹമ്മദ് ബിൻ മുഹമ്മദ് ബിൻ അലിയ്യ് ബിൻ അഹ്മദ്. ജനനവും മരണവും കൈറോവിലായിരുന്നു. ശൈഖുൽ ഇസ്‌ലാം, അമീറുൽ മുഅ്മിനീൻ ഫിൽ ഹദീസ് എന്നീ അപരനാമങ്ങളിൽ അദ്ദേഹം അറിയപ്പെടുന്നു. ചെറുപ്പത്തിൽ പിതാവ് മരണപ്പെട്ടു.

ചെറുപ്പത്തിൽ തന്നെ ഖുർആൻ മന:പാഠമാക്കിയ ശേഷം ഹദീസ് പഠനത്തിൽ മുഴുകി. ഹാഫിള് അബുൽ ഫള്‌ല് ഇറാഖി, ഹാഫിള് ഇബ്‌നുൽ മുലഖൻ, അസ്സിറാജുൽ ബൂൽഖീനി, എന്നിവരാണ് കൈറോവിലെ പ്രധാന ഗുരുവര്യർ. ഹദീസും കർമശാസ്ത്രവും ഇവരിൽ നിന്ന് പഠിച്ചു. ഇതിന് പുറമെ ഹദീസ് സമ്പാദനത്തിനായി യമൻ, ഹിജാസ്, തുടങ്ങിയ നാടുകളിലേക്ക് യാത്ര പോയിട്ടുണ്ട്. ഹദീസ്, ഫിഖ്ഹ്, അറബി സാഹിത്യം, പദ്യം, ഹദീസ് നിരൂപണം തുടങ്ങി ഒട്ടേറെ വിജ്ഞാന ശാഖകളിൽ അവഗാഹം നേടിയ അദ്ദേഹം ഹാഫിളുൽ ഇസ്‌ലാം എന്ന അപര നാമത്തിലും അറിയപ്പെട്ടു. 


</doc>
<doc id="334529" url="https://ml.wikipedia.org/wiki?curid=334529" title="ബാംബ മുള്ളെർ">
ബാംബ മുള്ളെർ

അവസാനത്തെ സിക്ക് രാജാവ് ദലീപ് സിങിന്റെ പത്നിയായിരുന്നു മഹാറാണി ബാംബ മുള്ളെർ. ഒരു ജർമ്മൻ ബാങ്കറുടെ വിവാഹേതര ബന്ധത്തിൽ ജനിച്ച പെൺകുട്ടി മഹാറാണി പദവിയിലെത്തിയത് ഒരു ആധുനിക സിൻഡ്രല്ലക്കഥയായി വിശേഷിപ്പിക്കപ്പെട്ടിട്ടുണ്ട്. 

ലുഡ്വിഗ് മുള്ളെർ എന്ന ജർമൻ ബാങ്കറുടെയും അബിസീനിയൻ കാമുകിയുടെയും മകളായി കെയ്റോയിലാണ് ബാംബ മുള്ളെറുടെ ജനനം. അബിസിനിയൻ വംശാവലിയിൽ യജമാനത്തിയെ "സോഫിയ" എന്ന് വിളിക്കപ്പെടുന്നു. അറബ് ഭാഷയിൽ ബാംബ എന്നാൽ"പിങ്ക്" എന്നാണ്. മുമ്പ് നിയമപരമായി വേറേ വിവാഹം ചെയ്തിരുന്നതിനാൽ പിതാവ് ബാംബെയെ വളർത്താൻ കെയ്റോയിലെ മിഷണറിമാരെ ഏല്പിക്കുകയായിരുന്നു.മിഷണറിമാരുമായി എപ്പോഴും ബന്ധപ്പെടു കൊണ്ടിരുന്ന പിതാവ് ബാംബയുടെ വിദ്യാഭ്യാസത്തിലും മറ്റ് കാര്യങ്ങളിലും ശ്രദ്ധിച്ചിരുന്നു.


</doc>
<doc id="334533" url="https://ml.wikipedia.org/wiki?curid=334533" title="ഫത്ഹുൽബാരി">
ഫത്ഹുൽബാരി

ഫത്ഹ് അൽ ബാരി ഫി ശർഹ് സഹീഹ് അൽ-ബുഖാരി  (സ്രഷ്ടാവിന്റെ വിജയം)എന്നത് പ്രശസ്ത ഹദീസ് പണ്ഡിതനായ ഇബിൻ ഹജർ അസ്ഖലാനിയുടെ കൃതിയാണ്. സ്വഹീഹുൽ ബുഖാരിയുടെ വ്യാഖ്യാനമാണ് ഈ കൃതി. 25 വർഷമെടുത്താണ് അസ്ഖലാനി തന്റെ ഈ കൃതി പൂർത്തിയാക്കിയത്.


</doc>
<doc id="334535" url="https://ml.wikipedia.org/wiki?curid=334535" title="മൂർസ്">
മൂർസ്

മധ്യകാലത്ത് മഗ് രിബിലും ഐബീരിയൻ ഉപഭൂഖണ്ഡത്തിലും സിസിലി,മാൾട്ട എന്നീ സ്ഥലങ്ങളിലുമായി ജീവിച്ച മുസ്ലിം ജനതയെയാണ് മൂർസ് എന്ന് വിളിക്കുന്നത്.ബെർബർ, അറബ് വംശജരുടെ പിൻഗാമികളായിട്ടാണ് മൂർസിന്റെയും ആരംഭം.അപ്രകാരം മൂർസ് എന്നത് ആഫ്രിക്കക്കാരെയും ഐബീരിയൻ ഉപദ്വീപിൽ ക്രിസ്തുമതത്തിൽ നിന്ന് ഇസ്ലാമിലേക്ക് പരിവർത്തനം ചെയ്തവരെയുമാണ് വിളിച്ചുപോന്നത്.


</doc>
<doc id="334541" url="https://ml.wikipedia.org/wiki?curid=334541" title="വനിതാ സമ്മതിദാനാവകാശ പ്രവർത്തകർ">
വനിതാ സമ്മതിദാനാവകാശ പ്രവർത്തകർ

19-ആം നൂറ്റാണ്ടിലും 20-ആം നൂറ്റാണ്ടിലും സ്ത്രീകൾക്ക് വോട്ടവകാശമില്ലാത്ത കാലയളവിൽ സ്ത്രീ സമ്മതിദാനാവകാശത്തിനായി പരിശ്രമിച്ച സ്ത്രീസംഘടനകളിലെ അംഗങ്ങളാണ് വനിതാ സമ്മതിദാനാവകാശ പ്രവർത്തകർ. തീവ്ര ആശയഗതിക്കാരായ എമിലീൻ പ്ലാങ്ക് ഹേസ്റ്റിന്റെ WSPU അംഗങ്ങളെ പ്രത്യേകിച്ച് സഫ്രജെറ്റ് (Suffragette) എന്ന് വിശേഷിപ്പിക്കാറുണ്ട്.വനിതാ സമ്മതിദാനാവകാശ പ്രവർത്തകരെ പൊതുവെ സഫ്രജിസ്റ്റ് (Suffragist) എന്നും.


</doc>
<doc id="334548" url="https://ml.wikipedia.org/wiki?curid=334548" title="പുലിനഖം">
പുലിനഖം

മെക്സിക്കോയിലെ തദ്ദേശവാസിയായ ഒരു കുറ്റിച്ചെടിയാണ് കാക്കച്ചുണ്ട് അഥവാ പുലിനഖം. . അമേരിക്കൻ ഇന്ത്യക്കാർക്കിടയിൽ കൊട്ടയുണ്ടാക്കാൻ ഇതു വ്യാപകമായി ഉപയോഗിക്കാറുണ്ട്. പാമ്പുകടിച്ചാൽ ഈ ചെടിയുടെ വേരിന്റെ സത്ത് ഔഷധമായി മധ്യപ്രദേശിലെ ഛിന്ദ്‌വാര, ബേറ്റുൽ എന്നീ ജില്ലകളിൽ ഉപയോഗിക്കാറുണ്ട്. മരുതുമലയിലെ ആദിമവാസികൾ പുലിനഖത്തിന്റെ നീര് അപസ്മാരം, ക്ഷയം, തൊണ്ടവേദന എന്നിവയ്ക്ക് ഉപയോഗിക്കാറുണ്ട്.



</doc>
<doc id="334552" url="https://ml.wikipedia.org/wiki?curid=334552" title="എമിലീൻ പാങ്ക്ഹേസ്റ്റ്">
എമിലീൻ പാങ്ക്ഹേസ്റ്റ്

ഒരു ബ്രിട്ടീഷ് സാമൂഹിക-രാഷ്ട്രീയ പ്രവർത്തകയായിരുന്നു എമിലീൻ പാങ്ക്ഹേസ്റ്റ്. ബ്രിട്ടനിൽ വനിതകൾക്ക് വോട്ടവകാശം ലഭിക്കുന്നതിൽ അവർ വലിയ പങ്ക് വഹിച്ചു.1999-ൽ റ്റൈം മാസിക 20-ആം നൂറ്റാണ്ടിലെ 100 മഹദ് വ്യക്തികളിൽ ഒരാളായി പാങ്ക്ഹേസ്റ്റിനെ തിരഞ്ഞെടുത്തു.


</doc>
<doc id="334554" url="https://ml.wikipedia.org/wiki?curid=334554" title="വയലറ്റ് ആൽവ">
വയലറ്റ് ആൽവ

മുൻ രാജ്യസഭാ ഉപാദ്ധ്യക്ഷയും, അഭിഭാഷകയും ആയിരുന്നു വയലറ്റ് ഹരി ആൽവ എന്ന വയലറ്റ് ആൽവ (ജനനം 24 ഏപ്രിൽ 1908 – മരണം 20 നവംബർ 1969). ഇന്ത്യയിലെ ഏതെങ്കിലും ഒരു ഹൈക്കോടതിയിൽ വാദിക്കുന്ന ആദ്യ വനിത കൂടിയായിരുന്നു വയലറ്റ് ആൽവ. രാജ്യസഭയെ നയിച്ച ആദ്യ വനിതയും വയലറ്റ് ആൽവയാണ്. സ്വാതന്ത്ര്യസമരപ്രവർത്തകനും, കോൺഗ്രസ്സ് അംഗവുമായിരുന്ന ജോചിം ആൽവയാണ് ഭർത്താവ്. കോൺഗ്രസ്സ് ജനറൽ സെക്രട്ടറിയായിരുന്ന മാർഗരറ്റ് ആൽവയെ വിവാഹം ചെയ്തത് വയലറ്റിന്റെ പുത്രനായിരുന്ന നിരഞ്ജനായിരുന്നു.

1908 ഏപ്രിൽ 24 ന് ബ്രിട്ടീഷ് ഇന്ത്യയിലെ അഹമ്മദാബാദിലാണ് വയലറ്റ് ഹരി ജനിച്ചത്. ഒമ്പതു മക്കളിൽ എട്ടാമത്തെയാളായിരുന്നു വയലറ്റ്. ചർച്ച് ഓഫ് ഇംഗ്ലണ്ടിലെ പാസ്റ്ററായിരുന്നു വയലറ്റിന്റെ പിതാവ് റവറന്റ് ലക്ഷ്മൺ ഹരി. വയലറ്റിനു പതിനാറു വയസ്സു മാത്രം പ്രായമുള്ളപ്പോൾ മാതാപിതാക്കൾ അന്തരിച്ചു. മുതിർന്ന സഹോദരങ്ങളാണ് വയലറ്റിന്റെ വിദ്യാഭ്യാസത്തിനുള്ള ചെലവുകൾ കണ്ടെത്തിയത്. ബോംബെയിലെ സെന്റ്.സേവ്യേഴ്സ് കോളേജിൽ നിന്നുമാണ് വയലറ്റ് ബിരുദം കരസ്ഥമാക്കിയത്.

1937 ൽ സ്വാതന്ത്ര്യ സമര പ്രവർത്തകനും, അഭിഭാഷകനുമായ ജോചിം ആൽവയെ വയലറ്റ് വിവാഹം ചെയ്തു. രണ്ടുപേരും അഭിഭാഷകരായി ജോലി നോക്കാൻ തുടങ്ങി.

1942 ൽ വയലറ്റ് ആൽവയെ ബ്രിട്ടീഷ് സർക്കാർ അറസ്റ്റു ചെയ്തു ജയിലിലടച്ചു. സ്വാതന്ത്ര്യാനന്തരം, 1952 ൽ വയലറ്റ് രാജ്യസഭയിലേക്കു തിരഞ്ഞെടുക്കപ്പെട്ടു. 1957 ലെ പൊതു തിരഞ്ഞെടുപ്പിനുശേഷം, വയലറ്റ് ജവഹർലാൽ നെഹ്രു മന്ത്രിസഭയിൽ ആഭ്യന്തര സഹമന്ത്രിയായി ചുമതലേയറ്റു. 1962 ൽ രാജ്യസഭാ ഉപാദ്ധ്യക്ഷയായി തിരഞ്ഞെടുക്കപ്പെട്ടു. രാജ്യസഭയെ നയിക്കുന്ന ആദ്യത്തെ വനിതയായിരുന്നു വയലറ്റ് ആൽവ. 1969 നവംബർ 20 ന് മസ്തിഷ്കാഘാതം മൂലം വയലറ്റ് ആൽവ അന്തരിച്ചു.

2008 നവംബറിൽ വയലറ്റ് ആൽവയോടുള്ള ബഹുമാനാർത്ഥം തപാൽ വകുപ്പ് ഒരു സ്റ്റാംപ് പുറത്തിറക്കുകയുണ്ടായി.


</doc>
<doc id="334555" url="https://ml.wikipedia.org/wiki?curid=334555" title="ജെയിൻ ആസ്റ്റൺ">
ജെയിൻ ആസ്റ്റൺ

സ്ത്രീകളുടെ പ്രശ്നങ്ങൾക്ക് പ്രാധാന്യം നൽകിക്കൊണ്ട് രചലകൾ നടത്തുക വഴി ദനഹൃദയങ്ങളിൽ സ്വാധീനം പിടിച്ചുപറ്റിയ പാശ്ചാത്യ എഴുത്തുകാരിയാണ് ജെയിൻ ആസ്റ്റൺ.ഇതു കൊണ്ടുതന്നെ അക്കാലത്ത് ഇവർ എഴുതിയ എല്ലാ രചനകളും വൻവിജയമായിരുന്നു.
1775 ഡിസംബർ-16ന് ഇംഗ്ലണ്ടിലെ ഹാംപ്ഷെയറിൽ റവ.ജോർജ് ആസ്റ്റണിന്റെയും കസാൻഡ്രയുടെയും പുത്രിയായിട്ടാണ് ജെയിൻ ആസ്റ്റൺ ജനിച്ചത്.1783ൽ സ്വകാര്യ പഠനം ആരംഭിച്ച അവർക്ക് അക്കാലത്ത് പെൺകുട്ടികൾക്ക് ലഭിക്കുന്ന വിദ്യാഭ്യാസത്തേക്കാൾ ഉയർന്ന നിലവാരമുള്ള വിദ്യാഭ്യാസമാണ് ലഭിച്ചത്.അതു കൊണ്ട് തന്നെ ഇവർ നന്നേ ചെറുപ്പത്തിലേ എഴുതാനും തുടങ്ങിയിരുന്നു.1789ലായിരുന്നു ഇവർ എഴുതാൻ തുടങ്ങിയത്.

താരതമ്യേന അസാധാരണമായ സംഭവങ്ങളൊന്നും ഇല്ലാതിരുന്ന ഒരു ജീവിതമായിരുന്നു അവരുടേത്.1801-ൽ അവരുടെ കുടുംബം ബാത്തിലേക്ക് താമസം മാറിയ ഒരു സംഭംവം മാത്രമേ അവരുടെ കഥകളിൽ ചിത്രീകരിക്കാനുണ്ടായിരുന്നുള്ളൂ.വനിതാ എഴുത്തുകാരുടെ സമകാലിക പ്രധിനിധി സമ്മേളനത്തിനിടെ ആസ്റ്റണിന്റെ പേരില്ലാതെ അവരുടെ നോവലുകൾ പ്രസിദ്ധീകരിക്കപ്പെട്ടു.നേവലുകലുകൾ വൻവിജയമായിരുന്നെങ്കിലും അവരുടെ പേരില്ലാത്തതിനാൽ മുൻനിര എഴുത്തുകാരുടെ കൂട്ടത്തിൽ ആസ്റ്റണിന്റെ പേര് ചേർക്കപ്പെട്ടില്ല.പ്രണയകഥകൾ ധാരാളമായെഴുതിയ ആസ്റ്റമ്] ഒരിക്കലും പ്രണയിച്ചിട്ടില്ലെങ്കിലും ഇംഗ്ലീഷ് സാഹിത്യത്തിലെ കാൽപ്പനിക പ്രസ്ഥാനവുമായി ബന്ധപ്പെട്ടായിരുന്നു ഇവരുടെ മിക്ക രചനകളും.ഇരുപതാം നീറ്റാണ്ടിലെ പണ്ഡിതന്മാർ കഴിവുറ്റ എഴുത്തുകാരി എന്ന നിലയിലാണ് അവരെ വിലയിരുത്തുന്നത്.സാധാരണക്കാർ വിനോദത്തിനായി വായിക്കുന്ന നോവലുകലാണ് ഇവരുടേതെന്നും ശ്രദ്ധേയമാണ്.പൂർത്തിയാക്കാത്ത രചനകൾ ബാക്കി വെച്ചു കൊണ്ടായിരുന്നു 1817-ൽ രോഗബാധയെത്തുടർന്ന് ജെയിൻ ആസ്റ്റൺ നിര്യാതയായത്.

111 പ്രശസ്ത വനിതകൾ,പൂർണാ ബുക്ക്സ്

</doc>
<doc id="334563" url="https://ml.wikipedia.org/wiki?curid=334563" title="സോഫിയ ദിലീപ് സിങ്">
സോഫിയ ദിലീപ് സിങ്

ബ്രിട്ടനിലെ ഒരു പ്രമുഖ വനിതാവകാശ പ്രവർത്തകയായിരുന്നു സോഫിയ ദിലീപ് സിങ്. സ്ഥാന ഭ്രഷ്ടനാക്കപ്പെട്ട് ബ്രിട്ടനിൽ കഴിയേണ്ടി വന്ന അവസാന സിക്ക് രാജാവ് ദിലീപ് സിങിന്റെയും ബാംബ മുള്ളെറുടെയും മകളായി ജനിച്ച സോഫിയ പിന്നീട് ഒരു തീപ്പൊരി വനിതാ സമ്മതിദാനാവകാശ പ്രവർത്തകയായി.
ദിലീപ് സിങിന്റെയും ബാംബ മുള്ളെറുടെയും മുന്നാമത്തെ മകളായി 1876ലാണ് സോഫിയ ദിലീപ് സിങ് ജനിച്ചത്.


</doc>
<doc id="334565" url="https://ml.wikipedia.org/wiki?curid=334565" title="മില്ലിസെന്റ് ഫോസെറ്റ്">
മില്ലിസെന്റ് ഫോസെറ്റ്

ഇംഗ്ലീഷ് സ്ത്രീസമത്വ വാദിയും,എഴുത്തുകാരിയും,സാമൂഹിക-രാഷ്ട്രീയ പ്രവർത്തകയുമായിരുന്നു മില്ലിസെന്റ് ഫോസെറ്റ്.എങ്കിലും സ്ത്രീകളുടെ വോട്ടവകാശത്തിനായുള്ള പരിശ്രമത്തിന്റെ പേരിലാണ് അവർ ഏറെ വിലമതിക്കപ്പെടുന്നത്.


</doc>
<doc id="334576" url="https://ml.wikipedia.org/wiki?curid=334576" title="ഫ്രാൻസിസ്കോ ലാർഗൊ കബാലിറോ">
ഫ്രാൻസിസ്കോ ലാർഗൊ കബാലിറോ

സ്പാനിഷ് രാഷ്ട്രീയ നേതാവും ട്രേഡ് യൂനിയനിസ്റ്റുമാണ് ഫ്രാൻസിസ്കോ ലാർഗൊ കബാലിറോ.സ്പാനിഷ് സൗഷലിസ്റ്റ് വർക്കേഴ്സ് പാർട്ടിയുടെയും വർക്കേഴ്സ് ജെനറൽ യൂന്യന്റെയും ചരിത്രനേതാക്കളിൽ ഒരാളാണ്.സ്പാനിഷ് ആഭ്യന്തര യുദ്ധകാലത്ത് 1936 മുതൽ 1937 വരെ രണ്ടാം സ്പാനിഷ് റിപ്പബ്ലിക്കിന്റെ പ്രധാനമന്ത്രി പദം വഹിച്ചു.


</doc>
<doc id="334578" url="https://ml.wikipedia.org/wiki?curid=334578" title="അനുരാധ രമണൻ">
അനുരാധ രമണൻ

തമിഴ്നാട്ടിൽ നിന്നുള്ള ഒരു എഴുത്തുകാരിയും, സാമൂഹിക പ്രവർത്തകയുമാണ് അനുരാധ രമണൻ (ജനനം 29 ജൂൺ 1947 – മരണം 16 മേയ് 2010). 800 നോവലുകളും, ആയിരത്തിലധികം ചെറുകഥകളും രചിച്ചിട്ടുണ്ട്.

1947 ജൂൺ 29 ന് മദ്രാസ് സംസ്ഥാനത്തിലുള്ള തഞ്ചാവൂരിലാണ് അനുരാധ ജനിച്ചത്. പ്രശസ്ത നടനായിരുന്ന ആർ.സുബ്രഹ്മണ്യത്തിന്റെ പൗത്രി ആയിരുന്നു അനുരാധ. 1977 ൽ മങ്കൈ എന്ന ഒരു മാസികയിലാണ് അനുരാധ ആദ്യമായി ജോലി ചെയ്തു തുടങ്ങിയത്. ആനന്ദവികടൻ ഏർപ്പെടുത്തിയ സ്വർണ്ണമെഡലിനർഹമായ ചെറുകഥയാണ് സിരൈ. ഈ ചെറുകഥ പിന്നീട് ഇതേ പേരിൽ സിനിമയായി. "കൂട്ടുപുഴുക്കൾ", "മലരിൻ പയനം", "ഒരു വീട് ഇരു വാസൽ" എന്നീ കൃതികൾ പിന്നീട് സിനിമയായിട്ടുണ്ട്. ഒരു വീട് ഇരു വാസൽ സംവിധാനം ചെയ്തത് പ്രശസ്ത സംവിധായകൻ ബാലചന്ദർ ആണ്. 35 ആമത് ദേശീയ സിനിമാപുരസ്കാരത്തിൽ ഏറ്റവും നല്ല ചിത്രം എന്ന ബഹുമതി ഈ സിനിമക്കായിരുന്നു.

2010 മേയ് 16 ആം തീയതി, ഹൃദയാഘാതത്തെതുടർന്ന് അനുരാധ അന്തരിച്ചു.


</doc>
<doc id="334604" url="https://ml.wikipedia.org/wiki?curid=334604" title="പൂത്തുമ്പ">
പൂത്തുമ്പ

ശ്രീലങ്കയിലും ഇന്ത്യയിൽ, പ്രത്യേകിച്ച് കേരളത്തിലെ പാലക്കാട്, തിരുവനന്തപുരം ജില്ലകളിലെ നദീതീരങ്ങളിൽ കണ്ടുവരുന്ന ഒരു കുറ്റിച്ചെടിയാണ് പൂത്തുമ്പ..



</doc>
<doc id="334606" url="https://ml.wikipedia.org/wiki?curid=334606" title="ആസ്റ്റെരേൽസ്">
ആസ്റ്റെരേൽസ്

ദ്വിബീജപത്രി സപുഷ്പികളിലെ ഒരു നിരയാണ് ആസ്റ്റെരേൽസ് (Asterales). ഈ നിരയിലെ ഏറ്റവും വലിയ സസ്യകുടുംബമായ ആസ്റ്ററേസീ ഉൾപ്പെടെ 11 കുടുംബങ്ങളാണ് ഈ നിരയിലുള്ളത്. ലോകത്ത് എല്ലാവിധ പ്രദേശങ്ങളിലും കണ്ടുവരുന്ന ഇവയിൽ മിക്കവയും കുറ്റിച്ചെടികളാണ്. ഇവയെല്ലാം ഒരു പൊതു പൂർവ്വികനിൽ നിന്നും പരിണാമം പ്രാപിച്ചതാണെന്ന് കരുതുന്നു.

11 കുടുംബങ്ങൾ ഉൾപ്പെടുന്ന ഇവയിൽ 25000 -ത്തോളം അംഗങ്ങൾ ആസ്റ്ററേസീ കുടുംബത്തിലും 2000 -ത്തോളം അംഗങ്ങൾ കമ്പാനുലേസീ കുടുംബത്തിലുമാണ് ഉള്ളത്. ബാക്കി ഒൻപതുകുടുംബങ്ങളിലും കൂടി 500 -ൽത്താഴെ അംഗങ്ങളേ ഉള്ളൂ. വലിയ രണ്ടു കുടുംബങ്ങളിലെ അംഗങ്ങളെ ലോകത്തെങ്ങും, പ്രത്യേകിച്ച് ഉത്തര അർദ്ധഗോളത്തിൽ കാണുമ്പോൾ ബാക്കിയുള്ള ചെറു കുടുംബങ്ങളിലെ അംഗങ്ങൾ പ്രധാനമായും ആസ്ത്രേലിയയിലും ചുറ്റുവട്ടങ്ങളിലും ചിലപ്പോൾ [[South America|തെക്കേ അമേരിക്ക]യിലും കാണുന്നു.

[[വർഗ്ഗം:സസ്യനിരകൾ]]


</doc>
<doc id="334617" url="https://ml.wikipedia.org/wiki?curid=334617" title="പെണാർവള്ളി">
പെണാർവള്ളി

വെള്ളരിയുടെ കുടുംബമായ കുക്കുർബിറ്റേസീയിലെ ഒരു സസ്യമാണ് പെണാർവള്ളി.. ഇന്ത്യൻ ഉപഭൂഖണ്ഡം, തെക്കു കിഴക്കെ ഏഷ്യ തുടങ്ങി ന്യൂ ഗിനിയയുടെ കിഴക്കുഭാഗം വരെ കാണപ്പെടുന്ന ബഹുവർഷിയായ ഒരു വള്ളിച്ചെടിയാണിത്. സാനോണിയ ജനുസിൽ ഈ ഒരു സ്പീഷിസ് മാത്രമേയുള്ളൂ. ക്ലിപർ ശലഭ-ലാർവകളുടെ ഭക്ഷണസസ്യങ്ങളിൽ ഒന്നാണിത്.


</doc>
<doc id="334618" url="https://ml.wikipedia.org/wiki?curid=334618" title="റൂബി മെയേഴ്സ്">
റൂബി മെയേഴ്സ്

സുലോചന എന്ന പേരിൽ ഇന്ത്യയിൽ പ്രശസ്തയായിരുന്ന സിനിമ നടി ആണ് റൂബി മെയേഴ്‌സ് (Ruby Myers) (1907 – 10 ഒക്ടോബർ 1983). നിശ്ശബ്ദ സിനിമയുടെ കാലത്ത് ഇന്ത്യയിലെ ആദ്യത്തെ സിനിമ താരം ആയിരുന്നു ഇവർ. ബാഗ്ദാദി ജൂത പാരമ്പര്യമുള്ള ഇവർ ബോംബെ പ്രസിഡൻസിയിലെ പൂനയിൽ 1907 -ൽ ജനിച്ചു.

അവരുടെ പ്രഭവകാലത്ത് ഇന്ത്യയിൽ ഏറ്റവും കൂടുതൽ പ്രതിഫലം വാങ്ങിയിരുന്ന സിനിമ അഭിനേതാവായിരുന്നു. ദിൻഷാ ബില്ലിമോറിയയോടൊപ്പം ഇമ്പീരിയൽ സിനിമ നിർമ്മിച്ച നിരവധി സിനിമകളിൽ ജോഡിയായി അഭിനയിച്ചു. ഇന്ത്യയിൽ ആദ്യമായി ഒരു സിനിമ താരം എന്ന വിശേഷണം ലഭിച്ചത് ഇവർക്കായിരുന്നു. 1930 ന്റെ മധ്യകാലത്ത് റൂബി പിക്ചേർസ് എന്ന പേരിൽ ഒരു സിനിമ നിർമ്മാണകമ്പനി ഇവർ ആരംഭിച്ചു.

ഭാരതത്തിൽ സിനിമ രംഗത്ത് പ്രവർത്തിക്കുന്നവർക്ക് നൽകുന്ന പരമോന്നതപുരസ്കാരമായ ദാദ ഫാൽക്കെ അവാർഡ്1973 -ൽ അവർക്ക് ലഭിച്ചു, 

ചാരനിരമുള്ള മനോഹരമായ കണ്ണുകളുള്ള അവർ സ്വയം സുലോചന എന്ന പേര് സ്വീകരിച്ചു. ഇന്ത്യയിലെ ആദ്യത്തെ യൂറേഷ്യൻ സിനിമ നടി ഇവർ ആണ്.

കോഹിനൂർ ഫിലിം കമ്പനിയിലെ മോഹൻ ഭവാനി ഇവരെ ആദ്യമായി ഒരു സിനിമയിൽ അഭിനയിക്കാനായി സമീപിക്കുന്ന കാലത്ത് അവർ ടെലഫോൺ ഓപ്പറേറ്ററായി ജോലി ചെയ്യുകയായിരുന്നു. പക്ഷേ അക്കാലത്ത് സ്ത്രീകൾ സിനിമയിൽ അഭിനയിക്കുന്നത് വളരെ മോശം കാര്യമായി കണക്കാക്കപ്പെട്ടിരുന്നതിനാൽ അവർ ആദ്യം ആ നിർദ്ദേശം സ്വീകരിച്ചില്ല. ഭവാനി പക്ഷേ പിന്തിരിഞ്ഞില്ല. തുടരെയുള്ള നിർബന്ധത്തിന് വഴങ്ങി അവസാനം സമ്മതിച്ചു. സിനിമയുടെ സാങ്കേതികത്വമോ അഭിനയ പരിചയമോ ഒട്ടും അവർക്ക് ഇല്ലായിരുന്നു. കോഹിനൂർ കമ്പനിയിൽ ഭവാനിയുടെ സംവിധാനത്തിൽ നിർമ്മിക്കപ്പെട്ട സിനിമകളിലൂടെ അവർ ഒരു താരം ആയി മാറി. പിന്നീട് ഇമ്പീരിയൽ ഫിലിം കമ്പനിയിൽ എത്തിയതോടെ ഭാരതത്തിൽ ഏറ്റവും കൂടുതൽ പ്രതിഫലം വാങ്ങുന്ന സിനിമ താരമായി മാറി. "ടൈപിസ്റ്റ് ഗേൾ" (1926), "ബലിദാൻ" (1927) തുടങ്ങിയ സിനിമകളിലൂടെ അവർ പ്രശസ്തിയുടെ ഉന്നതിയിൽ എത്തി "വൈൽഡ് കാറ്റ് ഓഫ് ബോംബെ" (1927) എന്ന സിനിമയിൽ തോട്ടക്കാരൻ, പോലീസുകാരൻ, ഹൈദരബാദു മാന്യൻ, തെരുവുതെണ്ടി, പഴക്കച്ചവടക്കാരൻ, യൂറോപ്യൻ സുന്ദരി എന്നീ എട്ടു വേഷങ്ങളിൽ അഭിനയിച്ചു.

ആർ.എസ്.ചൗധരി സംവിധാനം ചെയ്ത മൂന്നു സൂപ്പർ ഹിറ്റ് പ്രണയ സിനിമകളിൾ 1928 ൽ അവർ അഭിനയിച്ചു. "മാധുരി" (1928), "അനാർക്കലി" (1928) "ഇന്ദിര .ബി.എ." (1929) ഈ സിനിമകളിലൂടെ നിശ്ശബ്ദസിനിമകളുടെ കാലത്തെ ഏറ്റവും പ്രശസ്ത നടിയായി അവർ മാറി. ശബ്ദസിനിമകളുടെ വരവോടെ സുലോചന പെട്ടെന്ന് പ്രതിസന്ധിയിലായി. ഹിന്ദിയിൽ നേരിട്ട് സംസാരിക്കുവാൻ അവർക്ക് അത്ര പരിചയം ഇല്ലായിരുന്നു. ഒരു വർഷം കൊണ്ട് അവർ ഹിന്ദി പഠിച്ചെടുത്ത് ’മാധുരി’(1932) എന്ന സിനിമയിലൂടെ ശക്തമായി തിരിച്ച്വരവ് നടത്തി. അക്കാലത്ത് പ്രതിമാസം 5000 രൂപ പ്രതിഫലം അവർ നേടിയിരുന്നു. 1935 മോഡൽ ഷെവർലെ കാർ അവർക്ക് സ്വന്തമായി ഉണ്ടായിരുന്നു. 1933 മുതൽ 1939 വരെ പൂർണ്ണമായും സുലോചന ഡി.ബില്ലിമോറിയയോടൊപ്പം മാത്രമാണ് പ്രവർത്തിച്ചത്. അദ്ദേഹവുമായി പ്രണയത്തിലാവുകയും ചെയ്തു.വളരെ ജനപിന്തുണയുള്ള താര ജോഡിയായി ഇവർ മാറി. പ്രണയ പരാജയം അവരുടെ സിനിമ ജീവിതത്തെയും സാരമായി ബാധിച്ചു. ഇമ്പീരിയൽ സിനിമ കമ്പനി വിട്ട് സുലോചന മറ്റ് കമ്പനികൾക്ക് വേണ്ടി സിനിമകൾ ചെയ്തു. പുതിയ ചെറുപ്പക്കാരായ നടികളുടെ വരവോടെ സുലോചനയുടെ കുത്തോട്ട് പോക്ക് ആരംഭിച്ചു. തന്റെ സ്വന്തമായി റൂബി പിക്ചേഴ്സ് സ്ഥാപിച്ച് ഒരു തിരിച്ച് വരവിന് ശ്രമിച്ചു. ജീവിതത്തിന്റെ അവസാനകാലം ദുരിതത്തിലും അവഗണനയിലും ആയിരുന്നു സുലോചന. 1983 ൽ ബോംബെയിൽ ഒരു ഫ്ലാറ്റിൽ ആരാലും അറിയപ്പെടാതെ അവർ അന്തരിച്ചു



</doc>
<doc id="334626" url="https://ml.wikipedia.org/wiki?curid=334626" title="മുച്ചുണ്ടും മുറിയണ്ണാക്കും">
മുച്ചുണ്ടും മുറിയണ്ണാക്കും

ജൻമനായുള്ള രൂപവൈകല്യങ്ങളിൽ ഒന്നാണ് മുച്ചുണ്ടും മുറിയണ്ണാക്കും. ചുണ്ടുകൾക്കുണ്ടാകുന്ന ഒരു പ്രധാന വൈകല്യമാണ് മുയൽച്ചുണ്ട് (മുച്ചിറി). ഗർഭസ്ഥശിശുവിൽ അഞ്ചുഭാഗങ്ങളായി രൂപംപ്രാപിക്കുന്ന മുഖത്തിന്റെ ചില ഭാഗങ്ങൾ തമ്മിൽ കൂടിച്ചേരാതെവരുമ്പോഴാണ് മുയൽച്ചുണ്ട് ഉണ്ടാകുന്നത്. ഒരു വശത്തു മാത്രമായോ രണ്ടു വശത്തുമായോ ഈ വൈകല്യം ഉണ്ടാകാം. മുച്ചിറിയുടെ പിളർപ്പു പൂർണമായോ അല്പമായോ ഉണ്ടാകാവുന്നതാണ്. പൂർണമായ പിളർപ്പുള്ള കുട്ടികളുടെ മൂക്ക് പരന്നും നാസികാദ്വാരം വായോടുചേർന്നും ഇരിക്കും. ഇങ്ങനെയുള്ള പല കുട്ടികളുടെയും അണ്ണാക്കും പിളർന്നിരിക്കും (Cleft Palate). ഇവർ ആഹാരം കഴിക്കുമ്പോൾ അതിലൊരംശം മൂക്കിൽകൂടി പുറത്തേക്കു വരിക സാധാരണയാണ്. വായുടെ വലിപ്പം അധികമാകുക, നാക്കിന്റെ അടിഭാഗം വായുമായി കൂടിച്ചേരുക (tongue tie) ഇവയാണ് വായിൽ ഉണ്ടാകാറുള്ള വൈകല്യങ്ങൾ.
If the cleft does not affect the palate structure of the mouth it is referred to as cleft lip. Cleft lip is formed in the top of the lip as either a small gap or an indentation in the lip (partial or incomplete cleft) or it continues into the nose (complete cleft). Lip cleft can occur as a one sided (unilateral) or two sided (bilateral). It is due to the failure of fusion of the maxillary and medial nasal processes (formation of the primary palate).

A mild form of a cleft lip is a microform cleft. A microform cleft can appear as small as a little dent in the red part of the lip or look like a scar from the lip up to the nostril. In some cases muscle tissue in the lip underneath the scar is affected and might require reconstructive surgery. It is advised to have newborn infants with a microform cleft checked with a craniofacial team as soon as possible to determine the severity of the cleft.


</doc>
<doc id="334634" url="https://ml.wikipedia.org/wiki?curid=334634" title="നാഗത്താലി">
നാഗത്താലി

തെക്കെപശ്ചിമഘട്ടതദ്ദേശവാസിയായ ഒരു വലിയ വള്ളിച്ചെടിയാണ് നെപ്പോടൽ അഥവാ നാഗത്താലി. . പുൽമേടുകളിലും ചോലവനങ്ങളുടെ ഓരങ്ങളിലും കാണുന്നു. വംശനാശഭീഷണി നേരിടുന്ന ഒരു സസ്യമാണിത്.


</doc>
<doc id="334635" url="https://ml.wikipedia.org/wiki?curid=334635" title="റേച്ചൽ ആബട്ട്">
റേച്ചൽ ആബട്ട്

റേച്ചൽ ആബട്ട് (ഷൈല റോഡ്ജേഴ്സ്ന്റെ തൂലികാ നാമം ജനന്മ് : 1952) മനശ്ശാസ്ത്രപരമായ കുറ്റാന്വേഷണകഥകൾ എഴുതുന്ന ബ്രിട്ടിഷ് എഴുത്തുകാരിയാകുന്നു. അവരുടെ പുസ്തകങ്ങൾ അവർ സ്വയം പ്രസിദ്ധീകരിക്കുന്നു. ആദ്യ മൂന്നു പുസ്തകങ്ങളും കൂടി പത്തു ലക്ഷം കോപ്പികൾ ചെലവായി. ആമസോണിന്റെ കിൻഡിൽ സ്റ്റോറിൽ ബെസ്റ്റ് സെല്ലറായി നിലനിൽക്കുന്നു. യു. കെയിൽ വിറ്റഴിക്കപ്പെടുന്ന ഇത്തരം പുസ്തകങ്ങളുടെ ഗ്രന്ഥകർത്താക്കളിൽ പതിനാലാം സ്ഥാനം അവർക്കുണ്ട്. 
ഇംഗ്ലണ്ടിലെ മാഞ്ചെസ്റ്ററിലാൺ ജനിച്ചുവളർന്നത്. ആദ്യ വിവരസാങ്കേതികവിദ്യാരംഗത്ത് സിസ്റ്റം അനലൈസഋ എന്ന ജോലി ചെയ്തു തുടങ്ങി. പിന്നീട് വിദ്യാഭ്യാസ ആവശ്യത്തിനുള്ള സോഫ്റ്റ്‌വെയറുകളും വെബ്സൈറ്റുകളും നിർമ്മിക്കുന്ന ഇന്റെറാക്റ്റീവ് മീഡിയാ കമ്പനി തുടങ്ങി. 200ൽ ഈ കമ്പനി വൻതുകയ്ക്കു വിറ്റഴിച്ചു. ഈ സമയം ഇംഗ്ലണ്ടിലെ ലങ്കാഷയറിലായിരുന്ന അവരും ഭർത്താവും ഇറ്റലിയിൽ പോയി അവിടത്തെ പതിനചാം നൂറ്റാണ്ടിലെ ഒരു മൊണാസ്ട്രി പുതുക്കിപ്പണിതു.
2009ൽ അവർ ഒരു പ്രത്യെക സാഹചര്യത്തിൽ കൊലപാതകമല്ലാതെ മറ്റൊന്നും ചെയ്യാൻ കഴിയാത്ത ഒരു ശരാശരി സ്ത്രീയുടെ കഥയെഴുതാൻ തുടങ്ങി ഇതിന്റെ ആദ്യ രുപരെഖ തയ്യാറാക്കാൻ തന്നെ 18 മാസം വേണ്ടിവന്നു. അപ്പോഴേയ്ക്കും 59 വയസ്സായ അവർ സാഹിത്യ ഏജന്റുമാർ തിരസ്കരിച്ചതിനാൽ തന്റെ Only the Innocent, എന്ന ആ നോവൽ ആമസോണിൽ 2011 നവംബറിൽ റേച്ചൽ ആബട്ട് എന്ന തൂലികാനാമത്തിൽ സ്വയം പ്രസിദ്ധീകരിച്ചു. ആദ്യ ഈ പുസ്തകത്തിനു വിൽപ്പന കുറവായിരുന്നു. എന്നാൽ പതുക്കെപതുക്കെ വിൽപ്പന കൂടിക്കൂടിവന്നു. അവശ്യമായ വിൽപ്പനാതന്ത്രങ്ങളും അവർ പ്രയോഗിച്ചു. 

2013ൽ The Back Road എന്ന നോവൽ പ്രസിദ്ധീകരിച്ചു. 2014ൽ മറ്റൊരു നോവലായ Sleep Tight പ്രസിദ്ധീകരിച്ചു. 2015 ഫെബ്രുവരി 24നാൺ നാലാമത്തെ നോവലായ Stranger Child പ്രസിദ്ധീകരിച്ചത്. പിന്നീട്, ഈ വർഷം തന്നെ നോവല്ലയായ, Nowhere Child പ്രസിദ്ധീകരിച്ചു. ഈ അഞ്ചു പുസ്തകങ്ങളിലും കുറ്റകൃത്യവും ബന്ധങ്ങളും ആണ് ചർച്ച ചെയ്തത്. എല്ലാ പുസ്തകത്തിലും ചീഫ് ഇൻസ്പെക്റ്റർ ആയ റടോം ഡഗ്ലസ് തന്നെയാണ് കേസന്യേഷിക്കുന്ന ഡിറ്റക്റ്റീവ്. "തെറ്റായ സ്ത്രീകളോട് ആകർഷനമുള്ള നല്ല ആത്മാർത്ഥതയുള്ള ചെറുപ്പക്കാരനാണ് ഡഗ്ലസ്" എന്നാണ് തന്റെ കഥാപാത്രത്തെപ്പറ്റി നോവലിസ്റ്റ് പറയുന്നത്. It took Abbott 18 months to write the first draft.

അവരുടെ നോവലുകൾ ഏഴു ഭാഷകളിൽ വിവർത്തനം ചെയ്തിട്ടുണ്ട്. 


</doc>
<doc id="334636" url="https://ml.wikipedia.org/wiki?curid=334636" title="ഏബിയോള അബ്രാംസ്">
ഏബിയോള അബ്രാംസ്

ഏബിയോള അബ്രാംസ് (born July 29, 1976)ഒരു അമേരിക്കൻ ടി വി അവതാരകയും എഴുത്തുകാരിയും പ്രഭാഷകയും ആകുന്നു.
ഗയാനവംശജയായ അവർ ന്യൂയോർക്ക് പട്ടണത്തിലാണ് വളർന്നത്. സാറാ ലോറൻസ് കോളജിൽ നിന്നും ഫൻ ആട്സിൽ ബിരുദം നേടിയ അവർ വെർമോണ്ട് കോളേജ് ഓഫ് ഫൈൻ ആട്സിൽ നിന്നും മാസ്റ്റർ ഡിഗ്രീ പാസായി.

അബ്രാംസ് സെൽഫ് ഹെല്പ് രംഗത്ത് പ്രവർത്തിക്കുന്ന അവർ ആ മേഖലയിൽ പുസ്തകങ്ങളും ലേഖനങ്ങളും ബ്ലോഗുകളും രചിച്ചിട്ടുണ്ട്.
"Dare" അവരുടെ ആദ്യ നോവലാണ്.


</doc>
<doc id="334637" url="https://ml.wikipedia.org/wiki?curid=334637" title="കാത്തി ആക്കെർ">
കാത്തി ആക്കെർ

കാത്തി ആക്കെർ (née Karen Lehmann; April 18, 1947 – November 30, 1997) അമേരിക്കൻ പരീക്ഷണാത്മക നോവലിസ്റ്റും punk poetഉം നാടകകൃത്തും പ്രബന്ധകാരിയും ആധുനികാന്തര എഴുത്തുകാരിയും sex-positive feminist writerഉം ആയിരുന്നു. ബ്ലാക്ക് മൗണ്ടൻ കൂട്ടം, വില്ല്യം എച്ച് ബറോസ്, ഡേവിഡ് അന്റിൻ, ഫ്രെഞ്ച് വിമർശനാത്മക തത്ത്വം, തത്ത്വശാസ്ത്രം, pornography എന്നിവ അവരെ വലുതായി സ്വാധീനിച്ചു. 
ഡോണാൾഡിന്റെയും ക്ലെഇറെ ലെഹ്മാന്റെയും മകളായ കാത്തി ആക്കെർ ഏപ്രിൽ 18നു ന്യൂ യോർക്ക് പട്ടണത്തിലാണ് ജനിച്ചത്. അവരുടെ ജനനവർഷത്തെപ്പറ്റി തർക്കം നടക്കുന്നുണ്ട്. അവർ ജനിക്കും മുൻപേ അമ്മ വീറ്റു വിട്ടുപോയി തന്റെ അമ്മയുടെ സ്നേഹം ലഭിക്കാത്ത അവസ്ഥയിൽ അവർ വളർന്നതായി പറയുന്നു. അമ്മ മറ്റൊരു വിവാഹം കഴിച്ചു. അവരുറ്റെ അമ്മയുടെ രണ്ടാം വിവാഹം ഒട്ടും തൃപ്തികരമായിരുന്നില്ല. 

കുട്ടിയായിരുന്നപ്പോഴേ ഒരു കടൽക്കൊള്ളക്കാരിയാവണമെന്ന വിചാരമാണ് അവരെ മഥിച്ചത് എന്നവർ പറഞ്ഞിട്ടുണ്ട്. പക്ഷേ അവർ വിചാരിച്ചത് ആണുങ്ങൾക്കേ കടൽക്കൊള്ളക്കാരനാകാനാകൂ എന്നാണ്. ഇത് തന്റെ ലിംഗത്തിന്റെ പരിമിതി അവരെ ഓർമ്മിപ്പിച്ചു. അങ്ങനെ കടൽക്കൊള്ളക്കാരെപ്പറ്റിയുള്ള കഥകളിൽ അകൃഷ്ടയായ അവർ അത്തരം പുസ്തകങ്ങൾ വായിക്കുന്നതി ആശ്വാസം കണ്ടെത്തി. ശാരീരികമായ സുഖത്തിനായിഅ അവർ എഴുതുകയും പരന്ന വായന ജീവിതാന്ത്യം വരെ തുടരുകയും ചെയ്തു. 

അവരുടെ ആദ്യ ഭർത്താവിന്റെ പേരിൽനിന്നും കടംകൊണ്ടതാണ് ആക്കർ എന്ന പെരിന്റെ ഭാഗം. കാരെൻ എന്ന ഭാഗം കൂട്ടുകാരും മറ്റും കാത്തി എന്നു വിളിച്ചു.


</doc>
<doc id="334639" url="https://ml.wikipedia.org/wiki?curid=334639" title="താജുദ്ദീൻ സുബ്കി">
താജുദ്ദീൻ സുബ്കി

അബൂനസ്വർ വഹാബ് ഇബ്‌നു തഖ്‌യുദ്ദീൻ അലിയ്യുബ്‌നു അബ്ദുൽ കാഫീ അസ്സുബ്കി എന്നാണ് പൂർണനാമം. ഇമാം തഖിയ്യുദ്ദീൻ സുബ്കിയുടെ പുത്രനാണ് ഇദ്ദേഹം. പ്രസിദ്ധനായ ശാഫീഈപണ്ഡിതനും ഫിക്ഹ് നിദാനശാസ്ത്രത്തിൽ നിപുണനുമാണ്. കൈറോയിൽ ഹിജ്‌റ 727 ക്രസ്തു വര്ഷം 1327ല് ജനിച്ചു, അദ്ദേഹം മരണപ്പെട്ടത് ദിമിഷ്കിലാണ്. 


</doc>
<doc id="334641" url="https://ml.wikipedia.org/wiki?curid=334641" title="ജുലിയറ്റ് ആഡം">
ജുലിയറ്റ് ആഡം

ജുലിയറ്റ് ആഡം(4 October 1836, in Verberie (Oise) – 23 August 1936, in Callian (Var) ജുലിയറ്റ് ലാംബെർട്ട് എന്നും അറിയപ്പെടുന്ന ഫ്രഞ്ച് എഴുത്തുകാരിയും ഫെമിനിസ്റ്റും. 
തന്റെ കൃതിയായ Le roman de mon enfance et de ma jeunesse (Eng. trans., London and New York, 1902).ൽ തന്റെ മാതാപിതാക്കൾ തമ്മിലുള്ള അഭിപ്രായ വ്യത്യാസം കാരണം അവരുടെ കുട്ടിക്കാലം ദുഃഖമയമായിരുന്നു എന്ന് എഴുതിയിട്ടുണ്ട്. തന്റെ മറ്റൊരു കൃതിയായ Paradoxes d'un docteur allemand (published 1860)ൽ ഫെമിനിസത്തോടു അനുകൂലമനോഭാവം പുലർത്തുന്ന അവരുടെ പിതാവിനെപ്പറ്റി എഴുതിയിട്ടുണ്ട്. 

1852ൽ അവർ La Messine എന്ന ഡോക്ടറെ വിവാഹം കഴിച്ചു. 1867ൽ അവരുടെ ഭർത്താവിന്റെ മരണശേഷം, Antoine Edmond Adam (1816–1877)നെ അവർ വിവാഹം കഴിച്ചു. 1879ൽ Nouvelle Revue എന്ന ആനുകാലികത്തിന്റെ എഡിറ്ററായി. 8 വർഷം അതിൽ എഡിറ്ററായിരുന്നു. മോപ്പസാങ്ങിന്റെ കൃതികൾ ഈ ആനുകാലികത്തിൽ അവർക്കു പ്രസിദ്ധീകരിക്കാൻ കഴിഞ്ഞിട്ടുണ്ട്. 1893ൽ സ്ഥാപിതമായ Avant-Courrière (Forerunner) ൽ അവർ അംഗമായിരുന്നു. 

ആഡംവിദേശ രാഷ്ട്രീയത്തെപ്പറ്റി അവർ എഴുതി. അവരുടെ പ്രധാന നോവലുകൾ താഴെപ്പറയുന്നു. Païenne (1883). Her reminiscences, Mes premières armes littéraires et politiques (1904) and Mes sentiments et nos idées avant 1870 (1905)
1936ൽ അവർ നിര്യാതയായി.


</doc>
<doc id="334642" url="https://ml.wikipedia.org/wiki?curid=334642" title="ഗ്രേസ് അഗ്വിലാർ">
ഗ്രേസ് അഗ്വിലാർ

ഗ്രേസ് അഗ്വിലാർ (2 June 1816 – 16 September 1847)ജൂത ചരിത്രത്തെയും മതത്തെയും പറ്റി എഴുതിയ ഇംഗ്ലിഷ് കവിയും നോവലിസ്റ്റും ആകുന്നു. ചെറുപ്പകാലത്തു തന്നെ അവർ എഴുതാനാരംഭിച്ചെങ്കിലും അവരുടെ പ്രധാന രചനകളിൽ പലതും വെളിച്ചം കണ്ടത് മരണശേഷമായിരുന്നു. 


</doc>
<doc id="334644" url="https://ml.wikipedia.org/wiki?curid=334644" title="ഡെൽമിറ അഗസ്തിനി">
ഡെൽമിറ അഗസ്തിനി

ഡെൽമിറ അഗസ്തിനി (October 24, 1886 – July 6, 1914) ഉറുഗ്വക്കാരിയായ ഒരു കവിയായിരുന്നു. ഇരുപതാം നൂറ്റാണ്ടിന്റെ ആദ്യപാദത്ത് ജീവിച്ചിരുന്ന ലാറ്റിൻ അമേരിക്കയിലെ പ്രധാനപ്പെട്ട കവിയായിരുന്നു അദ്ദേഹം. 
ഇറ്റലികാരായ മാതാപിതാക്കളുടെ കുട്ടിയായിരുന്ന അവർ മോണ്ടിവീഡിയോയിൽ ആണ് ജനിച്ചത്. പത്തുവയസ്സിൽ ത്തന്നെ ഫ്രഞ്ച്, സാഹിത്യം, ചിത്രകല എന്നിവ അഭ്യസിച്ചു. 
La Alborada (The Dawn) എന്ന മാസികയ്ക്കായി അവർ എഴുതി. ആൺ മേൽകോയ്മ സാഹിത്യത്തിൽ നിലനിന്ന ആ കാലത്ത്, അവർ പെണ്ണിന്റെ ലൈംഗികതയെപ്പറ്റി എഴുതി. ആധുനികതയുടെ ആദ്യഘട്ടമായി അവരുടെ എഴുത്തിനെ കണക്കാക്കി. അവർ സങ്കല്പലോകത്തു വിഹരിച്ചു.

Each year links to its corresponding "[year] in poetry" article:


</doc>
<doc id="334646" url="https://ml.wikipedia.org/wiki?curid=334646" title="കനകലത ബറുവ">
കനകലത ബറുവ

ബ്രിട്ടീഷ് ഇന്ത്യയിലെ ആസ്സാമിൽ നിന്നുള്ള ഒരു സ്വാതന്ത്ര്യ സമര പ്രവർത്തക ആയിരുന്നു കനകലത ബറുവ (ജനനം 22 ഡിസംബർ 1924 - മരണം 20 സെപ്തംബർ 1942). ക്വിറ്റ് ഇന്ത്യാ സമരവുമായി ബന്ധപ്പെട്ടു നടന്ന ഒരു ജാഥയിൽ പങ്കെടുക്കവേ കനകലത പോലീസിന്റെ വെടിയേറ്റു കൊല്ലപ്പെട്ടു. ധൈര്യശാലി എന്നർത്ഥം വരുന്ന "ബീർബല" എന്നും ഇവർ അറിയപ്പെടുന്നു.

1924 ഡിസംബർ 22 ന് ബ്രിട്ടീഷ് ഇന്ത്യയിലെ ആസ്സാമിലുള്ള ദരാങ് ജില്ലയിലാണ് കനകലത ജനിച്ചത്. കൃഷ്ണകാന്തയും, കർണ്ണേശ്വരി ബറുവയുമായിരുന്നു മാതാപിതാക്കൾ. തന്റെ താഴെയുള്ള സഹോദരങ്ങളെ നോക്കി വളർത്തേണ്ട ഉത്തരവാദിത്തം കനകലതയിലായി. മൂന്നാം ക്ലാസ്സിൽ വച്ച് കനകക്ക് പഠനം നിറുത്തേണ്ടി വന്നു. കനകലതക്ക് അഞ്ചുവയസ്സുള്ളപ്പോൾ കർണ്ണേശ്വരി അന്തരിച്ചു. കനകലതക്ക് പതിമൂന്നു വയസ്സുള്ളപ്പോൾ പിതാവും അന്തരിച്ചു.
മഹാത്മാ ഗാന്ധി, കോൺഗ്രസ്സ്, സ്വാതന്ത്ര്യം എന്നീ വാക്കുകൾ കേട്ടാണ് കനകലത ബാല്യം ചിലവിട്ടത്. പ്രായത്തിൽ കവിഞ്ഞ അറിവുള്ള കുട്ടിയായിരുന്നു കനകലത. ഇന്ത്യയുടെ സ്വാതന്ത്ര്യത്തിനുവേണ്ടി സമരം ചെയ്യണമെന്ന് ആത്മാർത്ഥമായി തീരുമാനമെടുത്ത കനകലത, രഹസ്യമായി മീറ്റിങ്ങുകളിൽ പങ്കെടുക്കാന തുടങ്ങി. ജ്യോതിപ്രസാദ് അഗർവാളിന്റെ ഗാനങ്ങളും, ബിഷ്ണുപ്രസാദിന്റെ പ്രസംഗങ്ങളും, കനകലതയും തീരുമാനത്തെ അരക്കിട്ടുറപ്പിച്ചു. കനകലതയുടെ മുത്തച്ഛൻ ഈ തീരുമാനത്തിനെതിരായിരുന്നു, അദ്ദേഹം പൗത്രിയെ പിന്തിരിപ്പിക്കാൻ ശ്രമിച്ചുവെങ്കിലും, മുത്തശ്ശിയുടെ അനുവാദത്തോടെ കനകലത വീണ്ടും സമ്മേളനങ്ങളിൽ പങ്കെടുത്തു.

ആസ്സാമിലെ കോൺഗ്രസ്സ് യുവജനവിഭാഗം രൂപീകരിച്ച മൃത്യു ബാഹിനി എന്ന സംഘടനയിലൂടെയാണ് കനകലത രാഷ്ട്രീയരംഗത്തേക്കു പ്രവേശിക്കുന്നത്. ക്വിറ്റ് ഇന്ത്യാ സമരത്തേത്തുടർന്നുണ്ടായ വ്യാപക അറസ്റ്റിൽ പ്രതിഷേധിച്ച് ഇന്ത്യയൊട്ടുക്കും അക്രമങ്ങൾ അരങ്ങേറിയപ്പോഴും, ആസ്സാമിൽ സമാധാനപൂർണ്ണമായി തന്നെയാണ് ക്വിറ്റ് ഇന്ത്യാ സമരം നടന്നത്. 1942 സെപ്തംബർ 20 ന് അടുത്തുള്ള പോലീസ് സ്റ്റേഷനിൽ ദേശീയ പതാക ഉയർത്താൻ ബാഹിനി തീരുമാനിച്ചു. കനകലതയുടെ നേതൃത്വത്തിലുള്ള ഒരു സംഘം സമാധാനപരമായി സ്റ്റേഷനിലേക്കു മാർച്ചു നടത്തി. പോലീസിന്റെ വിലക്കു വകവെക്കാതെ, സംഘം പോലീസ് സ്റ്റേഷനെ ലക്ഷ്യമാക്കി തന്നെ മുന്നേറി. ജാഥക്കു നേരെ പോലീസ് വെടിയുതിർത്തു. വെടിവെപ്പിൽ കനകലതയും, മുകുന്ദ കാക്കോത്തിയും മരണമടഞ്ഞു.

ഇന്ത്യൻ കോസ്റ്റ് ഗാർഡിന്റെ തിരച്ചിൽ ബോട്ടിന് കനകലതയോടുള്ള ബഹുമാനാർത്ഥം കനകലത എന്ന പേരാണ് നൽകിയിരിക്കുന്നത്.


</doc>
<doc id="334648" url="https://ml.wikipedia.org/wiki?curid=334648" title="ജോർദി ആൽബിസ്റ്റൺ">
ജോർദി ആൽബിസ്റ്റൺ

Jordie Albiston (born 30 September 1961) is a contemporary Australian poet and academic.
ജോർദി ആൽബിസ്റ്റൺ (born 30 September 1961) സമകാലീന ആസ്ട്രേലിയൻ കവിയാകുന്നു. മെൽബണിലാണ് വളർന്നത്. സാഹിത്യത്തിൽ ഗവേഷണം മുഴുമിപ്പിക്കും മുൻപ് അവർ ഫ്ലൂട്ടിൽ വിക്ടോറിയൻ കോളജ് ഓഫ് ആഋട്ടിൽ പരിശീലനം നേടി. അവരുടെ ആദ്യ കവിതയായ Nervous Arcs നു Mary Gilmore Award ലഭിച്ചു. 




</doc>
<doc id="334649" url="https://ml.wikipedia.org/wiki?curid=334649" title="ലൂയിസ മേ ആൽക്കോട്ട്">
ലൂയിസ മേ ആൽക്കോട്ട്

ലൂയിസ മേ ആൽക്കോട്ട് (/ˈɔːlkət, -kɒt/; November 29, 1832 – March 6, 1888) അമേരിക്കൻ കവിയും നോവലിസ്റ്റും ആകുന്നു. 

</doc>
<doc id="334650" url="https://ml.wikipedia.org/wiki?curid=334650" title="ജോർജ് ഗാമോ">
ജോർജ് ഗാമോ

ജോർജ് ഗാമോ  (March 4 [O.S. February 20] 1904 – August 19, 1968)
എന്ന ജോർജിയോ ആന്റോണോവിച്ച് ഗാമോ ( Russian: Гео́ргий Анто́нович Га́мов; IPA: [ɡʲɪˈorɡʲɪj ɐnˈtonəvʲɪtɕ ˈɡaməf] ( listen) )  ഒരു തിയററ്റിക്കൽ ഭൗതിശാസ്ത്രജ്ഞനും, കോസ്മോളജിസ്റ്റും, പിന്നെ മഹാവിസ്ഫോടനസിദ്ധാന്തത്തിന്റെ ഉപജ്ഞാതാവുമായിരുന്നു. അദ്ദേഹം ആൽഫ ഡീക്കെയുടെ വിശദീകരണം ക്വാണ്ടം ടണലിങ്ങ് വഴി നിർമ്മിച്ചു, കൂടാതെ അണുകേന്ദ്രത്തിലേയും, നക്ഷത്ര രൂപാന്തരങ്ങളിലേയും, സ്റ്റെല്ലാർ നൂക്ലിയോസിന്തസിസ്സിലേയും, ബിഗ് ബാങ് നൂക്ലിയസ്സ സിന്തസിസ്സിലേയും, മോളിക്കൂലാർ ജനറ്റിക്സിലേയും ആണവ വികിരണത്തെക്കുറിച്ച  പഠനം നടത്തി.

ഗാമോയുടെ ജീവിതത്തിന്റെ രണ്ടാംപകുതിയിൽ അദ്ദേഹം അധ്യാപനത്തിലാണ് കൂടുതൽ ശ്രദ്ധ കേന്ദ്രീകരിച്ചിരുന്നത്. കൂടാതെ "ഒന്ന് രണ്ട് മൂന്ന്.. അനന്തം", "മിസ്റ്റർ ടോമ്പ്കിൻസ്" എന്നീ പുസ്തകങ്ങളിലൂടെ പ്രശസ്തനാകുകയും ചെയ്തു. അദ്ദേഹത്തിന്റെ മിക്ക പുസ്തകങ്ങളും, പ്രസിദ്ധീകരണത്തിനു അഞ്ചു പതിറ്റാണ്ടിനുശേഷവും ഗണിതത്തിന്റെയും ശാസ്ത്രത്തിന്റെയും അടിസ്ഥാന നിയമങ്ങൾ മനസ്സിലാക്കാൻ ഉതകുന്നവിധത്തിൽഇന്നും പ്രസക്തമായി നിലകൊള്ളുന്നു.

റഷ്യൻ സാമ്രാജ്യത്തിൽ പെട്ട, ഇന്നത്തെ ഉക്രൈനിലെ, ഒഡെസയിലാണ് ഗാമോ ജനിച്ചത്. അദ്ദേഹത്തിന്റെ അച്ഛൻ ഹൈസ്ക്കൂൾ തലത്തിലെ റഷ്യൻ ഭാഷ കൈകാര്യം ചെയ്യുന്ന അദ്ധ്യാപകനും, അമ്മ പെൺകുട്ടികളുടെ സ്കൂളിൽ ചരിത്രവും, ഭൂമിശാസ്ത്രവും, പഠിപ്പിക്കുന്നവരും ആയിരുന്നു. ഗാമോ അമ്മയിൽ നിന്ന് ഫ്രഞ്ച് സംസാരിക്കാനും ഒരു അധ്യാപകന്റെ പക്കൽ നിന്നു ജർമനും പഠിച്ചെങ്കിലും തന്റെ കോളേജ് കാലത്തിൽ ഇംഗ്ലീഷായിരുന്നു പ്രധാനമായും ഉപയോഗിച്ചിരുന്നത്. ഗാമോയുടെ ആദ്യാകാല പ്രസിദ്ധീകരണങ്ങളെല്ലാം ഫ്രഞ്ചിലും റഷ്യനിലുമായിരുന്നു. പിന്നീട് സാങ്കേതിക എഴുത്തുകൾക്കും സാധാരണക്കാരന് മനസ്സിലാവുന്ന ശാസ്തം എഴുതുവാനും അദ്ദേഹം ഇംഗ്ലീഷിലേക്ക് ചുവടുമാറ്റി.

ഗാമോ പഠിച്ചത്, ഒഡെസ സർവ്വകലാശാലയിലും(1922–23), പിന്നെ ലെനിൻഗ്രാഡ് സർവ്വകലാശാലയിലും(1923–1929) ആയിരുന്നു. അദ്ദേഹം ലെനിൻഗ്രാഡ് യൂണിവേഴ്സിറ്റിയിൽ അലക്സാണ്ടർ ഫ്രീഡ്മാനിന്റെ കീഴിൽ, ഫ്രീഡ്മാന്റെ 1925-ലെ മരണം വരെ പഠിച്ചിരുന്നു. യൂണിവേഴ്സിറ്റിയിൽ ഉണ്ടായിരുന്ന കാലത്ത് അദ്ദേഹത്തിന്റെ കൂട്ടുകാരായിരുന്നു തിയറിറ്റിക്കൽ ഫിസിക്സിലെ വിദ്യാർത്ഥികളായിരുന്ന ലെവ് ലാൻഡോ, ദിമിത്രി ഇവനെൻകോ പിന്നെ മാറ്റ്വെ ബ്രോൺസ്റ്റീൻ എന്നിവർ(ഇവർ 1937-ൽ അറസ്റ്റിലായി). "ദി ത്രീ മസ്കിറ്റിയേഴ്സ്" എന്നറിയപ്പെട്ടിരുന്ന ഈ നൽവർസംഘം ആ വർഷങ്ങളിൽ പ്രസിദ്ധീകരിയ്ക്കപ്പെട്ട പ്രധാന ക്വാണ്ടം മെക്കാനിക്ക്സ് പ്രബന്ധങ്ങളെക്കുറിച്ച് ആഴത്തിൽ പഠിയ്ക്കുകയും പരസ്പരം ചർച്ച ചെയ്യുകയും ചെയ്തുപോന്നു. കൂടാതെ അദ്ദേഹം തന്റെ മറ്റുകൂട്ടുകാരായ ആൽഫറും, ഹെർമനും ചേർന്നുള്ള സംഘത്തിനും ഈ നാമം തന്നെ ഉപയോഗിച്ചു.

ബിരുദ സമയത്ത്, അദ്ദേഹം ഗ്വോട്ടിൻഗെൻ സർവകലാശാലയിൽ ക്വാണ്ടം തിയറിയിൽ പ്രവർത്തിച്ചു. ഇതാണ് അണുകേന്ദ്രങ്ങളെക്കുറിച്ചുള്ള അദ്ദേഹത്തിന്റെ തുടർഗവേഷണങ്ങൾക്ക് അടിത്തറ പാകിയത്. പിന്നീടദ്ദേഹം 1928 മുതൽ 1931 വരെ കോപ്പൺഹേഗനിലെ യൂണിവേഴ്സിറ്റിയിൽ തിയററ്റിക്കൽ ഫിസിക്സിൽ പ്രവർത്തിച്ചു. തുടർന്ന്, ഏണസ്റ്റ് റൂതർഫോർഡിന്റെയൊപ്പം, കേംബ്രിഡ്ജിലെ കാവന്റിഷ് ലബോറട്ടറിയിൽ ഒന്നിച്ച് പരീക്ഷണം നടത്താനും കഴിഞ്ഞു. അദ്ദേഹം അണുകേന്ദ്രത്തിനെകുറിച്ചുള്ള ഗവേഷണം തുടർന്നുകൊണ്ടിരുന്നു. കൂടാതെ ഫ്രിറ്റ്സ് ഹോട്ടർമാനിനോടൊപ്പവും, റോബർട്ട് അറ്റ്കിൻസണോടൊപ്പവും സ്റ്റെല്ലാർ ഫിസിക്സിലും പഠനം നടത്തി.

1931-ൽ 28 മത്തെ വയസ്സിൽ അദ്ദേഹം സോവിയറ്റ് യൂണിയനിലെ അക്കാദമി ഓഫ് സയൻസിലെ അംഗം ആയി തെരഞ്ഞെടുക്കപ്പെട്ടു. ഈ സ്ഥാനത്തേയ്ക്ക് തെരഞ്ഞെടുക്കപ്പെടുന്ന ഏറ്റവും പ്രായം കുറഞ്ഞയാൾ ഗാമോയായിരുന്നു.1931-1933 കാലഘട്ടത്തിൽ ഗാമോ വിറ്റാലി ക്ലോപ്പിനിൽ സ്ഥിതിചെയ്യുന്ന ലെനിൻഗ്രാഡിന്റെ ഫിസിക്ക്സ് ഡിപ്പാർട്ട്മെന്റിൽ പഠനങ്ങൾ നടത്തി. ഈഗർ കർച്ചാറ്റോവ്, ലെവ് മിസോ്വ്സ്ക്കി പിന്നെ ജോർജ് ഗാമോവും ചേർന്ന് ലോകത്തെ ആദ്യത്തെ സൈക്ക്ലട്രോൺ ഡിസൈൻ ചെയ്തു. ഇതിന്റെ ഡ്രാഫ്റ്റ് ചെയ്യപ്പെട്ട ഡിസൈൻ ഗാമോവും, ലെവ് മിസോവ്സ്ക്കിയും ചേർന്ന് അക്കാദമിക് കൗൺസിൽ ഓഫ് ദി റേഡിയം ഇൻസ്റ്റിറ്റ്യൂട്ടിന് സമർപ്പിക്കുകയും, അംഗീകരിക്കുകയും ചെയ്തു. പക്ഷേ 1937 വരെ സൈക്ക്ലട്രോൺ പൂർണമാക്കപ്പെട്ടില്ല.

ഇരുപതാം നൂറ്റാണ്ടിന് മുമ്പായി, റേഡിയോ ആക്റ്റീവ് പദാർത്ഥങ്ങൾ പകുതി ജീവനിനോട് ഉപമിച്ചിരുന്നു.അതേസമയം റേഡിയേഷൻ പ്രസരണത്തെ ഊർജ്ജത്തോടും സാമ്യകൽപ്പന ചെയ്തിരുന്നു.1928 ആയതോടെ ഗാമോ നിക്കോലെ കോച്ചിന്റെ ഗണിത സമവാക്യം ഉപയോഗിച്ച് ആൽഫ വിഭജനത്തിന്റെ കേന്ദ്രത്തെക്കുറിച്ചുള്ള സിദ്ധാന്തം ടണലിങ് വഴി തെളിയിച്ചു.ഈ പ്രശ്നം സ്വതന്ത്രമായി റൊണാൾഡ് ഡബ്ലു. ഗർണിയും, എഡ്വാർഡ് യു. കോണ്ടോണും ചേർന്നും തെളിയിച്ചു. ഗർണിയും , കോണ്ടോണും, ഗാമോ നേടിയ അതേ ആശയത്തിലേക്കു തന്നെയാണ് എത്തിയത്.

കേന്ദ്രത്തിൽ നിന്നുള്ള ഉയർന്ന പൊട്ടൻൽ്യലിലുള്ള ഊർജ്ജത്തിന്റെ മതിൽ കാരണം ഈ തന്മാത്രകൾ കേന്ദ്രത്തിനോട് അടുത്തായാണ് സ്ഥിതിചെയ്യുന്നത്.കൂടാതെ അത് ചെറിയ തോതിലുള്ള ഊർജ്ജം ന്യൂക്ലിയസ്സിനെ തന്നിലേക്കടിപ്പിക്കാനും പ്രയോഗിക്കുന്നുണ്ട്.എന്നാലാ പ്രവർത്തനം സ്വയമേവ നടക്കുന്നില്ല.ക്വാണ്ടം മെക്കാനിക്ക്സിൽ, തന്മാത്രകൾക്ക് ആ മതിൽ ഭേദിച്ച് രക്ഷപ്പെട്ട്, ടണലിലൂടെ സഞ്ചരിക്കാനുള്ള ഒരു സാധ്യതയുണ്ടായിരുന്നു.ന്യൂക്ലിയസ്സിനും, ഹാഫ് ലൈഫും, ആൽഫ വിഭജനത്തിലുണ്ടാകുന്ന ഊർജ്ജത്തിന്റെ സഞ്ചാരത്തേയും സംയോജിക്കുന്ന ആദ്യത്തെ സിദ്ധാന്തത്തിനുമായി ഗാമോ ഒരു മോഡൽ പൊട്ടൻഷ്യൽ നിർദ്ധാരണം ചെയ്തു.ആൽഫ വിഭജനത്തിലുണ്ടാകുന്ന ഊർജ്ജത്തെക്കുറിച്ച് പിന്നീട് പ്രയോഗസിദ്ധമായ ഒരു നിയമം കണ്ടെത്തി. ഗിഗർ നട്ടാൽ നിയമം എന്നാണതിന്റെ പേര്.കുറച്ച് വർഷങ്ങൾക്ക് ശേഷം, കേന്ദ്രത്തിൽ നിന്ന് വരുന്ന തന്മാത്രകൾ എലക്ട്രോസ്റ്റാറ്റിക കൊളമ്പ് ബാരിയറിലൂടെ വരുന്നതിന്റേയും, അടിയുലുള്ള ന്യൂക്ലിയാർ റിയാക്ഷന്റേയും സാദ്ധ്യതകളെകുറിക്കുന്നതിൽ ഗാമോ ഫാക്ടർ അല്ലെങ്കിൽ ഗാമോ സമ്മർഫെൽഡ് ഫാക്ടർ ഉൾപ്പെടുത്തുകയുണ്ടായി.

വർദ്ധിച്ച പ്രവർത്തികൾ കാരണം സോവിയറ്റ് യൂണിയനിൽ നിന്നും യാത്ര തിരിക്കും മുമ്പ് സോവിയറ്റ് എസ്റ്റാബ്ലിഷ്മെന്റിൽ ഗാമോ പ്രവർത്തിച്ചിരുന്നു. 1931 -ൽ അദ്ദേഹത്തിന് ഔപചാരികമായി ഇറ്റലിയിലെ ശാസ്ത്ര കോൺഫറൻസിൽ പങ്കെടുക്കുന്നതിനുള്ള അവകാശം നിഷേധിക്കപ്പെട്ടു.1931-ൽ തന്നെ റോ എന്ന് വിളിപ്പേരുള്ള മറ്റൊരു ഭൗതികശാസ്ത്രജ്ഞയായ ല്യുബോവ് വോക്ക്മിന്റ്സെവ യെ വിവാഹം കഴിച്ചു.ഗാമോയും, ഗാമോയുടെ പുതിയ ഭാര്യയും ചേർന്ന് തൊട്ടടുത്ത വർഷങ്ങൾ മുഴുവൻ സോവിയറ്റ് യൂണിയനിൽ നിന്ന് തിരികെ പോരാൻ ശ്രമിക്കുകയായിരുന്നു.ഇക്കാലത്തുതന്നെയാണ് നീൽ ബോഹർ എന്ന കൂട്ടുകാരൻ അദ്ദേഹത്തെ സന്ദർശിച്ചതും.പക്ഷേ ഗാമോയിന് അവിടം വിടാനുള്ള അംഗീകാരം ലഭിച്ചില്ല.

1932-ലാണ് ഗാമോയും, ഭാര്യയും ചേർന്ന് തർക്കത്തിലായതെന്ന് പ്രഖ്യാപിതമായി, കൂടാതെ കയാക്കിലേക്ക് പോകുവാനും:ആദ്യം കരിങ്കടലിലൂടെ ടർക്കിക്ക് പോകുന്ന വഴിയിലൂടെ പോകാനും, നോർവേയ്ക്ക് പോകുവാനും തീരുമാനിച്ചിരുന്നു. കാലാവസ്ഥ കാരണം രണ്ടും മുടങ്ങി.പക്ഷേ അപ്പോഴും അവർ അതോറിറ്റിയുടെ കൈയ്യിൽ പെട്ടില്ല..

1992-ൽ ഗാമോയ്ക്ക് ബ്രൂസെൽസ്സിലെ ഭൗതികശാസ്ത്രത്തിന്റെ ഏഴാമത് സോൾവേ കോൺഫറൻസിൽ പങ്കെടുക്കാൻ അനുമതി ലഭിച്ചു.അദ്ദേഹം തന്റെ ഭാര്യയേയും കൂട്ടാമെന്ന് തീരുമാനിച്ചു, ഒപ്പം അവളില്ലാതെ പോകില്ലെന്നും പറഞ്ഞു. അങ്ങനെ രണ്ടുപേർക്കുമായി സോവിയറ്റ് അതോറിട്ടി പാസ്പ്പോർട്ട് നിർമ്മിച്ചു.രണ്ടു പേരും അവിടം സന്ദർശിക്കുകയും, മേരിക്യൂറിയുടേയും, മറ്റു ഭൗതികശാസ്ത്രജ്ഞന്മാരുടേയും സഹായത്തോടെ അവിടെ തങ്ങുകയും ചെയ്തു.അടുത്ത കാലത്തേക്ക് ക്യൂറി ഇൻസ്റ്റിസ്റ്റ്യൂട്ടിലും, യൂണിവേഴ്സിറ്റി ഓഫ് ലണ്ടണിലും, യൂണിവേഴ്സിറ്റി ഓഫ് മിച്ചിഗനിലും താത്കാലിക ജോലി അദ്ദേഹം നേടി.

1934 -ൽ ഗാമോയും, ഭാര്യയും, അമേരിക്കയിലേക്ക് താമസം മാറി. 1934-ൽ തന്നെ ഗാമോ ജോർജ് വാഷിങ്ടൺ യൂണിവേഴ്സിറ്റിയിൽ പ്രൊഫസറായി, കൂാടാതെ G.W.U യിൽ വച്ച് ഭൗതികശാസ്ത്രജ്ഞനായ ലണ്ടണിലെ എഡ്വാർഡ് ടെല്ലർ തന്റെ ഗ്രൂപ്പിലേക്ക് ചേർക്കുകയും ചെയ്തു.1936-ൽ ബീറ്റ ഡീകേയ്ക്കായി ഗാമോ- ടെല്ലർ സെലക്ഷൻ റൂൾ എന്നറിയപ്പെട്ട ഒന്ന് ഗാമോ, ടെല്ലറും ചേർന്ന് രൂപ കൽപ്പന ചെയ്തു.അദ്ദേഹത്തിന്റെ വാഷിങ്ടണിലെ സമയത്ത്, മരിയോ ഷൂവെൻബർഗിനൊടൊപ്പവും, റാൽഫ് ആൽഫറിനോടൊപ്പവും ചേർന്ന് മികച്ച ശാസ്ത്ര ലേഖനങ്ങൾ എഴുതി.1930 ആയപ്പോൾ ഗോമോയിന് കോസ്മോളജിയിലും, ആസ്റ്റ്രോഫിസിക്സ്ലും താത്പര്യം ജനിച്ചു.

1935-ൽ ഗാമോയുടെ മകനായ ഈഗർ ഗാമോ ജനിച്ചു. 1940 ആയപ്പോഴേക്കും ഗാമോ അമേരിക്കയിലെ നിർവീര്യമാക്കപ്പെട്ട പൗരനായി.അപ്പോഴും അദ്ദേഹം G.W.U യിലെ സ്ഥാനം 1956 വരെ നിലനിർത്തി പോന്നു.

രണ്ടാം ലോകയുദ്ധ കാലത്ത്, ആറ്റം ബോമ്പ് നിർമ്മാണത്തിനായി നേരിട്ട് അദ്ദേഹം മാൻഹാറ്റൻ പ്രോഡക്റ്റിനായി ജോലി ചെയ്തിരുന്നില്ല,പകരം തന്റെ റേഡിയആക്റ്റിവിറ്റിയിലേയും, ന്യൂക്ലിയർ ഫ്യൂഷനിലേും അറിവാണ് അവിടെ പ്രയോജനപ്പെട്ടത്.
G.W.U -യിൽ അദ്ദേഹം അധ്യാപനം തുടരുകയും , അമേരിക്കൻ നേവിക്ക് ഉപദേശകനായി പ്രവർത്തിക്കുകയും ചെയ്തു.

സ്റ്റെല്ലാർ എവല്യൂഷനിലും , സോളാർ സിസ്റ്റത്തിന്റെ ചരിത്രത്തെക്കുറിച്ചുമുള്ള പ്രക്രിയയിൽ ഗാമോ താത്പര്യനായിരുന്നു. ആദ്യകാല സോളാർ സിസ്റ്റത്തിലെ ഗ്രഹ രൂപീകരണത്തെക്കുറിച്ചുള്ള ഒരു ലേഖനം ഗാമോ, ഗാൾ ഫ്രഡറിക് വോൺ വിസാക്കറിനോടൊപ്പം ഒരു പത്രത്തിൽ ലേഖനം എഴുതി. പിന്നീട് ഗാമോ ആദിമ ഗാലക്സിയുടെ ( നൂറ് ബില്ല്യൺ സൂര്യസമാന പിണ്ഡമുള്ള നക്ഷത്രങ്ങളെ താങ്ങുന്നവ) പിണ്ഡത്തേയും, ആരത്തേയും ബന്ധിപ്പിക്കുന്ന സമവാക്യം 1948 -ൽ മറ്റൊരു ബ്രിട്ടീഷ് ജേർണലായ "നാച്ച്വറിൽ" പ്രസിദ്ധീകരിച്ചു.

ഗാമോയായിരുന്നു പ്രപഞ്ച വളർച്ചയെ സൂചിപ്പിക്കുന്ന മഹാവിസ്പോടസിദ്ധാന്തത്തിന്റെ (big bang theory) പിതാവ്. പിണ്ഢത്തിന്റെ കനവും, സ്ഥിരമായ വക്രതയും സമാനമായ പ്രപഞ്ചത്തെ വിവരിക്കുന്ന ഐൻസ്റ്റൈനിന്റെ ഗ്രാവിറ്റേഷ്ണൽ സമവാക്യത്തിനുള്ള ഉത്തരം നിർമ്മിച്ച ശാസ്ത്രജ്ഞന്മാരായ അലെക്സാണ്ടർ ഫ്രൈഡ്മാൻസിന്റേയും ജോർജ് ലിമെയ്ട്രെസിന്റേയും ആദ്യാകാല ജോലിക്കാരനായിരുന്നു അദ്ദേഹം.ശ്രേഷ്ഠമായ ആദ്യംതന്നെ അടിത്തറയുണ്ടായിരുന്ന ക്വാണ്ടം നിയമത്തിന്റെ പുതിയ ലെമെയ്ട്രെസിന്റെ ചിന്തയിൽ ഗാമോയ്ക്ക് നിർണയകമായ മാറ്റം വരുത്താമായിരുന്നു, കൂടാതെ ഭൗതികശാസ്ത്രത്തിന് പുതിയൊരു വഴിയും തുറക്കുമായിരുന്നു.ആദ്യകാലത്ത് പ്രപഞ്ചം ചൂട് കൂടിയ നിലയിലായിരുന്നെന്നും, പിണ്ഡത്തിൽ നിന്ന് പുറത്ത് വന്നിരുന്ന റേഡിയേഷനിൽ നിന്നായിരുന്നു അത് വന്നെന്നുമുള്ള അദ്ദേഹത്തിന്റെ കണ്ടുപിടത്തുമായിരുന്നു അതിന് വഴിവച്ചത്.പിന്നീടുണ്ടായിരുന്ന എല്ലാ കോസ്മോളജിയിലുണ്ടായ കണ്ടുപിടത്തങ്ങളൊക്കെ ഗാമോ സിദ്ധാന്തത്തിലൂടെ കണ്ടെത്തിയതായിരുന്നു.അദ്ദേഹം ഈ മോഡൽ, രാസവസ്തുക്കളുടെ നിർമ്മിതിയെക്കുറിച്ചുള്ള സംശയത്തിനായും , കൂടാതെ തുടർച്ചയായി ഗാലക്സികളായി സാന്ദ്രീകരിക്കപ്പെടുന്ന പിണ്ഡത്തെക്കുറിച്ചുള്ള സംശയത്തിനായും ഉപയോഗിച്ചു.കാരണം അന്ന് അദ്ദേഹത്തിന് ഭൗതികശാസ്ത്രത്തിലെ സ്ഥിര ഉത്പന്നങ്ങളായ പ്രകാശത്തിന്റെ വേഗതയും, ന്യൂട്ടണിന്റെ ഭൂഗുരുത്വ സ്ഥിരാങ്കമായ G, മറ്റൊരു സ്ഥിരാങ്കമായ ആൽഫ, പിന്നെ പ്ലാങ്കിന്റെ സ്ഥിരാങ്കമായ h എന്നിവയുടെ വില കണക്കൂകൂട്ടാൻ കഴിയുമായിരുന്നു.

ഗാമോയുടെ കോസ്മോളജിയിലെ താത്പര്യം ജനിച്ചത് അദ്ദേഹം നക്ഷത്രങ്ങളിലെ ഊർജ്ജ നിർമ്മാണത്തേയും, വിനിമയത്തേയും കുറിച്ച് പഠിക്കുമ്പോഴായിരുന്നു. അദ്ദേഹത്തിന്റെ ആണവ ആൽഫയുടെ വിഘടനം തെളിയിക്കുന്ന മെക്കാനിസത്തിന്റെ കണ്ടുപിടിത്തവും,തെർമോ നൂക്ലിയർ റിയാക്ഷന്റെ തോത് കണക്കാക്കുന്ന സിദ്ധാന്തത്തിന്റെ കണ്ടുപിടിത്തവുമായിരുന്നു ഈ പ്രവർത്തനത്തിലേക്ക് നയിച്ചത്.

ആദ്യകാലത്ത് ഗാമോ വിചാരിച്ചിരുന്നത് പ്രപഞ്ചത്തിന്റെ ഉത്പത്തിയിലെ ഉയർന്ന താപത്തിൽ എല്ലാ മൂലകങ്ങളും ഉണ്ടായി എന്നായിരുന്നു.പിന്നീട്, തക്കമായ തെളിവിന്റെ അടിസ്ഥാനത്തിൽ അദ്ദേഹമത് മാറ്റിയെഴുതി. അവ ലിഥിയത്തേക്കാൾ ഖനം കൂടിയതും, സൂപ്പർനോവയിലെ നക്ഷത്ര രൂപീകരണത്തിലെ തെർമോനൂക്ലിയർ പ്രവർത്തനഫലമായി ഉണ്ടാകുന്നതുമാണെന്ന് കണ്ടെത്തി.ഗാമോ ഈ പ്രവർത്തനത്തെ വിവരിക്കുന്ന രണ്ട് വ്യത്യസ്ത തരത്തിലുള്ള സമവാക്യങ്ങളുണ്ടാക്കി, ഒപ്പം അതിന്റെ പേരിൽ ഒരു പി.എച്.ഡി നിർമ്മിക്കുകയും ചെയ്തു.അതിന്റെ സിദ്ധാന്ത രൂപകീരണത്തിൽ അദ്ദേഹത്തിന്റെ ഗ്രാജുവേറ്റ് വിദ്യാർദ്ധിയായ റാൽഫ് ആൽഫർ ആ സമവാക്യത്തെ സംഖ്യാസൂചകങ്ങളോടെ തെളിയിക്കാൻ ശ്രമിച്ചു.ഗാമോയും, ആൽഫർ ചേർന്ന് നിർമ്മിച്ച(കൂടെ ഹാൻസ് ബീത്തേയുമുണ്ടായിരുന്നു) ഇത് കുപ്രസിദ്ധ αβγപേപ്പർ(ആൽഫർ-ബീത്തെ-ഗാമോ പേപ്പർ) എന്നറിയപ്പെട്ടു.പക്ഷേ ബീത്തെ തന്റെ പേപ്പർ തെറ്റാണെന്ന് പിന്നീട് പറഞ്ഞു, കാരണം അദ്ദേഹം,ഹീലിയം നൂക്ലിയസ് മറ്റ് നൂക്ലിയോടൈഡുകളോട് ചേരാനുള്ള ചെറിയ ഇടനാഴി രൂപീകരിക്കുന്നതിൽ പ്രാധാന്യം ചെലിത്തിയിരുന്നില്ല.ഈ മൂലകത്തിന്റെ പ്രവർത്തനത്തിൽ അദ്ദേഹത്തിനും മടിയുണ്ടായിരുന്നു.
ഗാമോയുടെ ശ്രദ്ധ ജെനറ്റിക് കോഡിലേക്ക് മാറിയതോടെ, അദ്ദേഹം ധാരാളം പേപ്പറുകൾ കോസ്മോളജിയിൽ എഴുതുവാൻ തുടങ്ങി.അതേകദേശം ഇരുപതോളം വരും.1939 -ന്റെ തുടക്കത്തിൽ ശാസ്ത്രഞ്ജന്മാർ ഗാലക്സി രൂപീകരണത്തിന്റെ പ്രാഥമിക വിവരങ്ങൾ 1946-ലെ കോസ്മോളജി സിന്തസിസ്സിലും തുടർന്നു.കൂടാതെ അദ്ദേഹം പ്രശസ്തമായ ലേഖനങ്ങളും,ടെക്സ്റ്റ്ബുക്കുകളും എഴുതി.അതുതന്നെയായിരുന്നു ആ വിഷയത്തിന് ലഭിച്ച വലിയ സംഭാവനയും.

അദ്ദേഹത്തിന്റെ മൂന്ന് പേപ്പറുകൾ വളരെ രസകരമായ ഒന്നായിരുന്നു. അതിലെ ആദ്യത്തേതിൽ തെർമൽ ന്യൂട്രോണിൽ നിന്ന് ഉണ്ടാകുന്ന പ്രോട്ടോണിന്റേയും, ഡിയുട്രോണിന്റേയും നിർമ്മിതിയെ സൂചിപ്പിക്കുന്ന സമവാക്യമാണ്.വിദഗ്ദ്ധമായ വിശേഷണങ്ങളിലൂടേയും. ഉയർന്ന മൂലകങ്ങളിലേക്കു മാറുന്ന ഹൗഡ്രജന്റെ ആനുപാതവും, മനസ്സിലാക്കിയതിന്റെ ഫലമായി അദ്ദേഹത്തിന് ആദ്യകാല ഗാലക്സികളുടെ പിണ്ഡത്തിലേയും, ആരത്തിലേയും, ദ്രവ്യത്തിന്റെ അളവ് കണക്ക്കൂട്ടാമായിരുന്നു.രണ്ടാമത്തെ പേപ്പറിൽ ഏകദേശം ഇതേ ഫലം തന്നെയാണ് നൽകിയത്, പക്ഷേ ഇത്തവണ ഗാലക്സികളിലെ ദ്രവ്യത്തിൽ അളവും, ആരവും എല്ലാം തുല്യമായി.ഈ പേപ്പറിൽ നിന്ന് ഗാമോ 7k താപനിലയിലുള്ളപ്പോളുണ്ടാകുന്ന റേഡിയേഷനിൽ നിന്ന് ദ്രവ്യത്തിന്റെ അളവ് കണ്ടെത്തി.അവസാനത്തെ പേപ്പറിൽ ഗാമോയും, ആൽഫറും, റോബർട്ട് ഹെർമനും ചേർന്ന ചെയ്ത ഒരു പ്രവർത്തനത്തിന്റെ ഓർമപ്പെടുത്തലായിരുന്നു, ആ പ്രവർത്തനം പെൻസിയാസും, വിൽസണും, 1965-ൽ കോസ്മിക്ക് പശ്ചാത്തലത്തിലെ റേഡിേയേഷനെക്കുറിച്ചുള്ള കണ്ടുപിടിത്തത്തിന്റെ പ്രേരണയാൽ ഉണ്ടായതായിരുന്നു.പക്ഷേ ആൽഫറിനും, ഹെർമനിനും, അവർക്ക് ലഭിക്കേണ്ട അംഗീകാരം ലഭിച്ചത് വൈകിയായിരുന്നു.

ഫ്രാൻസിസ് ക്രിക്കും, ജെയിംസ് ഡി വാട്ട്സണും, മോറിസ് വിൽക്കിനും, റോസാലിന്റ് ഫ്രാങ്ക്ലിനും 1953-ൽ ഡി.എൻ.എ യെ കണ്ടെത്തിയതിനുശേഷം ഗാമോ , എങ്ങനെയാണ് നൈട്രജൻ ബേസുകളിലൂടെ (അഡിനിൻ,സൈറ്റോസിൻ,തൈമിൻ,ഗ്വാമിൻ) ഡി.എൻ.എ പ്രോട്ടീനുകളിൽ നിന്ന് അമിനോ ആസിഡുകളെ, നിയന്ത്രിക്കുന്നതിനെക്കുറിച്ച് പഠനം നടത്തുവാൻ തുടങ്ങി. ക്രിക്ക് പറഞ്ഞത്, ആ പ്രശ്നത്തെക്കുറിച്ച് ഗാമോയുടെ ചിന്തകളായിരുന്നു തന്നെ സഹായിച്ചതെന്നാണ്.കൂടാതെ ഗാമോ നാല് ഡി.എൻ.എ ബേസുകളുടെ ഇരുപത് തരം കോമ്പിനേഷനുകൾ ഒന്ന് മൂന്ന് പ്രാവശ്യം എടുത്ത് മറ്റ് ഇരുപത് ഡി.എൻ.എ കളിലെ പ്രോട്ടീനുകളിൽ നിന്ന് ഉണ്ടാകുന്ന അമിനോ ആസിഡുകളെ താരതമ്യം ചെയ്യാൻ ഉപദേശിച്ചു.ഇത് വാട്സണിനേയും, ക്രിക്കിനേയും ആ ഇരുപത് അമിനോ ആസിഡുകളും, പ്രോട്ടീനുകൾക്ക് സമാനമായ സ്വഭാവം കാണിക്കുന്നു എന്ന നിഗമനത്തിലെത്തിച്ചു.ഗാമോയുടെ ഈ സംഭാവന ജെനറ്റിക് കോഡിങ്ങിൽ ബയോളജിക്കൽ ഡിജെനറസിക്ക് ഉണ്ടായിരുന്ന പ്രാധാന്യത്തെ ഉയർത്തി.

ഗാമോ നിർണയിച്ച പ്രതേകതരം ഒരു സിസ്റ്റം ( ഗാമോസ് ഡയമണ്ട്സ്) തെറ്റായിരുന്നു, കാരണം മൂന്നെണ്ണത്തിലൊന്ന് കവിഞ്ഞൊഴുകുകയും(GGAC യുടെ ശ്രേണിയനുസരിച്ച് (ഉദാഹരണത്തിന്) GGA യ്ക്ക് ഒരു അമിനോ ആസിഡിനെ മാത്രമെ ഉത്പാദിപ്പിക്കുകയുള്ളൂ) നോൺ ഡിജനറേറ്റുമായിരുന്നു(ഓരോ അമിനോ ആസിഡും ഒരേ സാമ്യതയിലുള്ള മൂന്ന് ബേസുകളുമായി ബന്ധം എന്നർത്ഥം).പിന്നീട് പ്രോട്ടീൻ ശ്രേണിയിലൂടെ പ്രശ്നം ഇതല്ല എന്ന് കണ്ടെത്തി;യഥാർത്ഥ ജനറ്റിക് കോഡ് കവിഞ്ഞൊഴുകാത്തതും, ഡീജെനറേറ്റാകുന്നതും, ഒപ്പം അമിനോ ആസിഡിനെ വ്യത്യസ്തമാക്കുന്ന ബേസുകളുടെ സ്ഥാനവും മാറിക്കൊണ്ടിരിക്കുന്നതുമായിരുന്നു.

1954-ൽ ഗാമോയും വാട്ട്സണും, ഒരുമിച്ച് RNA ടൈ ക്ലബ് സ്ഥാപിച്ചു, അവിടെ വച്ച് ഒരു കൂട്ടം മുൻനിരയിലെ ശാസ്ത്രഞ്ജർ ജെനറ്റിക് കോഡിലെ ആ പ്രശ്നം പരിഹരിക്കാനായി ഒത്തുകൂടി. അദ്ദേഹത്തിന്റെ ആത്മകഥയിലൂടെ , വാട്ട്സൺ ഗാമോയുടെ ചിന്തകൾ "സാനി"യെ പോലെ നിറചരുതവും, കാർഡ് തന്ത്ര കളിപോലേയും, മനോഹരമായ ഗാനം പോലേയും, ഒരു കുഞ്ഞു തമാശപോലേയുമാണെന്ന് മനസ്സിലാക്കി... 

ബെർക്കെലിയിലെ യൂണിവേഴ്സിറ്റി ഓഫ് കൊളറാഡോ യിൽ വിസിറ്റിങ്ങ് പ്രൊഫസറായതുതൊട്ട് 1934 മുതൽ 1954 വരെ ഗാമോ വാഷിങ്ടൺ യൂണിവേഴ്സിറ്റിയിലായിരുന്നു ജോലി ചെയ്തിരുന്നത്. 1956-ൽ അദ്ദേഹം യൂണിവേഴ്സിറ്റി ഓഫ് കൊളറാഡോ ബോൾഡറിലേക്ക് മാറി, അവിടെയായിരുന്നു അദ്ദേഹം തന്റെ ഔദ്യോഗിക ജീവിതത്തിന്റെ മിക്ക ഭാഗവും ചിലവഴിച്ചത്.1956-ൽ തന്നെ ഗാമോ ഫിസിക്കൽ സൈൻസ് സ്റ്റഡി കമ്മിറ്റിയുടെ സ്ഥാപകന്മാരിൽ ഒരാളായി, പോസ്റ്റ്-സ്പുട്ട്ണിക്ക് കാലത്ത് ഈ സംഘടനയായിരുന്നു ഹൈസ്ക്കൂളിൽ ഭൗതികശാസ്ത്രത്തിന് ക്ലാസ്സെടുത്തിരുന്നത്.പിന്നീട് അതേ വർഷത്തുതന്നെ ഗാമോ തന്റെ ഭാര്യയെ ഡൈവോഴ്സ് ചെയ്ത് 1958-ൽ ഒരു മാസികയിലെ എഡിറ്ററായിരുന്ന ബാർബറ പെർക്കിൻസിനെ വിവാഹം കഴിച്ചു. 

1959-ൽ ഗാമോ യും, ഹാൻസ് ബേത്തേയും, വിക്ടർ വിയിസ്കോപ്പും ഫ്രാങ്ക് ഓപ്പെണഹെയ്മർ എന്ന ഭൗതിശാസ്ത്രഞ്ജനെ യൂണിവേഴ്സിറ്റി ഓഫ് കൊളറാഡോയിൽ ഭൗതികശാസ്ത്രം പഠിപ്പിക്കുന്ന അദ്ധ്യാപകനായി ചേർക്കുന്നതിൽ പൊതുവായി പിൻതാങ്ങി, അതോടെ റെഡ് സ്കെയർ മായുവാൻ തുടങ്ങി( ജെ. റോബർട്ട് ഓപ്പണഹെയ്മറായിരുന്നു ഫ്രാങ്ക് ഓപ്പണഹെയ്മറിന്റെ സഹോദരൻ, ഇവർ രണ്ടുപേരും മാൻഹാറ്റൻ പ്രോജക്റ്റിനായി പ്രവർത്തിച്ചിരുന്നു.)കൊളറാഡോയിലായിരിക്കുമ്പോൾ ഫ്രാങ്ക് ഓപ്പണഹെയ്മറിന് ലഘു പരീക്ഷണങ്ങളിലൂടെ ശാസ്ത്രം പഠിപ്പിക്കുന്നതിൽ താത്പര്യം വർദ്ധിച്ചു, കൂടാതെ അദ്ദേഹം സാൻ ഫ്രാൻസിസ്ക്കോയിലേക്ക് പോകുകയും "എക്സപ്ലറ്റോറിയം" സ്ഥാപിക്കുകയും ചെയ്തു..പക്ഷേ നിർഭാഗ്യവശാൽ 1969 ആഗസ്റ്റിൽ ഈ സൈൻസ് മ്യൂസിയം തുറക്കുന്നതുകാണുവാൻ ഗാമോ ജീവനോടെ ഉണ്ടായില്ല.

1961-ലെ "ദി ആറ്റം ആന്റ് ഇറ്റ്സ് നൂക്ലിയസ്" എന്ന പുസ്തകത്തിൽ ഗാമോ രാസ പദാർത്ഥങ്ങളുടെ പിരിയോഡിക് സിസ്റ്റത്തെ 
പ്രതിനിധാനം ചെയ്യുന്ന ചിന്തയെ ആവിഷ്കരിക്കുന്നത് കാണാം, അതിൽഅറ്റോമിക നമ്പറിന്റെ ക്രമത്തിൽ ഇവയെ നിരത്തുമ്പോൾ അവയുടെ ആരങ്ങൾ ക്രമമായി വർദ്ധിക്കുന്ന ത്രിമാന വീക്ഷണമുള്ള വളയം പ്രാപിക്കുന്നു എന്നദ്ദേഹം തെളിയിക്കുന്നുണ്ട്.

ഗാമോ ഒരു നിരീശ്വരവാദിയായിരുന്നു.

ഗാമോ യൂണിവേഴ്സിറ്റി ഓഫ് കൊളാറോഡോ ബോൾഡറിലെതന്നെ അദ്ധ്യാപനം തുടർന്നു, ഒപ്പം അദ്ദേഹം പൊതുവിഷയങ്ങൾ നിരത്തി പുസ്തകങ്ങളും,ടെക്സ്റ്റ്ബുക്കുളും എഴുതി.പിന്നീട് മാസങ്ങൾക്കുശേഷം രോഗാവസ്ഥയിലായിരുന്നു ഗാമോ പ്രമേഹവും, കരൾ രോഗവും, കാരണം ശസ്ത്രക്രിയകൾക്ക് വിധേയമാകുകയും ചെയ്തു, ഗാമോ കരൾ രോഗം ബാധിച്ച് മരിച്ചുകൊണ്ടിരിക്കുകയായിരുന്നു, അതിനെ അദ്ദേഹം " വീക്ക് ലിങ്ക് " എന്നാണ് വിളിച്ചിരുന്നത്.

ആഗസ്റ്റ് 18-ലെ റാൽഫ് ആൽഫറിനായുള്ള കത്തിൽ അദ്ദേഹം ഈ രോഗത്തെക്കുറിച്ച് പറഞ്ഞതിങ്ങനെയാണ്, അടിവയറ്റിലെ വേദന അസഹനീയമാണ്, ആ വേദന നിൽക്കാതെ പെയ്തുകൊണ്ടിരിക്കുകയാണ്.ഈ കത്തനുസരിച്ച് ഗാമോ തന്റെ മുൻകാല വിദ്യാർത്ഥികളുമായി നിരന്തരം കത്തെഴുതിയതായി കാണാം, അദ്ദേഹം പോൾ ഡിറാകുമായി പുതിയ ശാസ്ത്രപുരോഗതിയെക്കുറിച്ച് 
കത്തിലൂടെ ചർച്ചചെയ്യുമായിരുന്നു.ആൽഫറുമായി ഗണിതത്തെക്കുറിച്ചായിരുന്നു ഗാമോ കത്തിൽ എഴുതിയിരുന്നത്.

1968 ആഗസ്റ്റ് 19 ന് തന്റെ 64 ാം വയസ്സിൽ ഗാമോ അന്തരിച്ചു, ബോൾഡറിൽ സ്ഥിതിചെയ്യുന്ന കൊളറാഡോയിലെ ഗ്രീൻ മൗണ്ടെയിൻ സെമിത്തേരിയിലാണ് അദ്ദേഹത്തെ അടക്കം ചെയ്തത്.

ഗാമോ ശാസ്ത്രത്തെക്കുറിച്ചുള്ള ലേഖനങ്ങളും മറ്റും എഴുതുന്നതിൽ വിജയിച്ചിരുന്നു,അദ്ദേഹത്തിന്റെ പല പുസ്തകങ്ങളും, അതിന്റെ യഥാർത്ഥ പ്രസിദ്ധീകരണത്തിന് ശേഷം അര നൂറ്റാണ്ടോളം വിറ്റഴിക്കപ്പെട്ടിരുന്നു.അദ്ദേഹം ശാസ്ത്രവും, ടെക്ക്നോളജിയും മുന്നേറിയപ്പോഴും, കാലാഹരണപ്പെട്ട നിയമങ്ങളേയും, അതിന്റേതായ മൂല്യത്തിലും സ്ഥാനത്തിലും പ്രയോഗിച്ചിരുന്നു.
ഭൗതികശാസ്ത്രത്തിന്റേയും, എല്ലാ വായനക്കാരുടേയും ശ്രദ്ധയാകർഷിച്ചിരുന്ന ശാസ്ത്ര വിഷങ്ങളുടേയും, മാറ്റത്തിൽ ഗാമോ എപ്പോഴും ഉത്തേജകനായിരുന്നു.ഗാമോ തന്നെയായിരുന്നു തന്റെ പല പുസ്തകങ്ങളുടേയും മുഖ ചിത്രം വരച്ചിരുന്നത്, അവ അദ്ദേഹം എഴുത്തിലൂടെ സൂചിപ്പിക്കാനുദ്ദേശിച്ച വസ്തുതകൾക്ക് പുതിയ മാനം നൽകി.എത്ര പ്രാധാന്യമുണ്ടെങ്കിലും ഗാമോ ഗണിതത്തെ പരിചിയപ്പെടുത്തുവാൻ ഭയന്നിരുന്നു,അതുകൊണ്ടുതന്നെ അദ്ദേഹം വായനക്കാരിൽ നിന്നുള്ള കുഴപ്പിക്കുന്ന ചോദ്യങ്ങളെ പരമാവധി ഒഴിവാക്കി.

"മിസ്റ്റർ ടോപ്പ്കിൻസ്" , "ഒന്ന്,രണ്ട്,മൂന്ന്...അനന്തം" എന്നീ പുസ്തകങ്ങൾക്കായി ഗാമോ 1956-ൽ യുനെസ്കോയുടെ കലിങ്ക പുരസ്കാരം കരസ്ഥമാക്കി.

ഗാമോയുടെ മരണത്തിന് മുമ്പ് അദ്ദേഹം "ബേസിക് തിയറീസ് ഇൻ മോഡേണ് ഫിസിക്സ്" എന്ന പാഠപുസ്തകത്തിന്റെ നിർമ്മാണത്തിനായി റീച്ചാർഡ് ബ്ലേഡുമായി പ്രവർത്തിച്ചു, പക്ഷേ ആ പാഠപുസ്തകം ആ തലക്കെട്ടോടെ പ്രസിദ്ധീകരിച്ചതേയില്ല. കൂടാതെ ഗാമോ അപ്പോൾ "മൈ വേൾഡ് ലൈൻ" ഉം എഴുതുന്നുണ്ടായിരുന്ന:അതദ്ദേഹത്തിന്റെ ആത്മഥയായിരുന്നു,മൈ വേൾഡ് ലൈൻ 1970 -ൽ പ്രസിദ്ധീകരിക്കപ്പെട്ടു. 

1996-ൽ ഗാമോയുടെ എഴുത്തുകളുടെ ഒരു ശേഖരം ജോർജ് വാഷിങ്ടൺ യൂണിവേഴ്സിറ്റി യിലേക്ക് കൈമാറിയിരുന്നു.അതിൽ കത്തുകളും, ലേഖനങ്ങളും, പ്രിന്റ് ചെയ്യപ്പെട്ടതും, എഴുതിയതുമായ ഗാമോയുടെ ആത്മകഥകളുമുണ്ടായിരുന്നു.മെൽവിൻ ജെൽമൻ ലൈബ്രറിയിലും, എസ്റ്റെല്ലെയിലും ഉള്ള പ്രതേക ശേഖര റിസർച്ച് സെന്ററായ GWU യുടെ കീഴിലാണ് ഇവയപ്പോൾ.


Throughout these books, Mr. Tompkins is introduced as "C. G. H. Tompkins" to emphasize the notion of cGħ physics.


സയൻസ് ഫിക്ക്ഷൻ പുസ്തകമായ ജിയോഫ്രെ ഹോയിലിന്റെ രചീതാവായ പ്രൊഫസർ ഗാമയാലും, ജോർജ്ജ് ഗാമോയുടെ അച്ഛനും, വാനനിരീക്ഷകനുമായ സർ ഫ്രെഡ് ഹോയിലും ജോർജ് ഗാമോയെ പ്രചോദിപ്പിച്ചവരിൽ പ്രധാനികളാണ്.





</doc>
<doc id="334658" url="https://ml.wikipedia.org/wiki?curid=334658" title="കുക്കുർബിറ്റൈൽസ്">
കുക്കുർബിറ്റൈൽസ്

സപുഷ്‌പികളിലെ ഒരു നിരയാണ് കുക്കുർബിറ്റൈൽസ് (Cucurbitales). ഈ നിരയിലെ മിക്ക അംഗങ്ങളും മധ്യരേഖാപ്രദേശത്താണ് കാണപ്പെടുന്നത്. കുറ്റിച്ചെടികളും വള്ളികളും മരങ്ങളും എല്ലാം ഇവയിൽ ഉണ്ട്. പരാഗണം മിക്കപ്പോഴും പ്രാണികളാണ് നടത്തുന്നത്, കാറ്റു വഴിയും പരാഗണം നടക്കാറുണ്ട്. എട്ട് സസ്യകുടുംബങ്ങളിലായി 2600 ഓളം സ്പീഷിസുകൾ ഈ നിരയിലുണ്ട്. ഏറ്റവും കൂടുതൽ അംഗങ്ങൾ ബിഗോണിയേസീയിലും (1500 -ഓളം) രണ്ടാമത് കുക്കുർബിറ്റേസീയിലുമാണ്. (900 -ത്തോളം). ഈ രണ്ടുകുടുംബങ്ങളിൽ മാത്രമേ സാമ്പത്തിക പ്രാധാന്യമുള്ള അംഗങ്ങൾ ഉള്ളൂ. വെള്ളരി, കുമ്പളം, മത്തങ്ങ, തണ്ണിമത്തൻ തുടങ്ങിയവ ഈ നിരയിൽ ഉള്ളവയാണ്.


</doc>
<doc id="334675" url="https://ml.wikipedia.org/wiki?curid=334675" title="ഇപ്രിന്റ്സ്">
ഇപ്രിന്റ്സ്

ഒരു ഓപ്പൺ സോഴ്സ് ഇൻസ്റ്റിറ്റ്യൂഷണൽ റെപ്പോസിറ്ററി സോഫ്ട്വെയർ പാക്കേജാണ് (open source institutional repository software package ) ഇപ്രിന്റ്സ് (EPrints). സാധാരണയായി ഗവേഷണ സ്ഥാപനങ്ങളോ മറ്റുവിദ്യാഭ്യാസ സ്ഥാപനങ്ങളോ അവരുടെ ബുദ്ധിപരമായ ഉത്പന്നങ്ങൾ ശേഖരിക്കുവാനും അവ വളരെ എളുപ്പത്തിൽ ആളുകളിലേക്കെത്തിക്കാനും വേണ്ടിയാണ് ആണ് വിവരസംഗ്രഹാലയങ്ങൾ നിർമ്മിക്കുന്നത്. ഗവേഷണ പ്രബന്ധങ്ങൾ, ലേഖനങ്ങൾ, വൈജ്ഞാനിക അദ്ധ്യാപനങ്ങൾ (അദ്ധ്യാപനങ്ങൾ )തുടങ്ങിയ ബുദ്ധിപരമായ ഉത്പന്നങ്ങളാണ് ഒരു വിവരസംഗ്രഹാലയത്തിലെ ശേഖരങ്ങൾ. പല വിവരസംഗ്രഹാലയങ്ങളിൽ നിന്നും മെറ്റാഡാറ്റ ശേഖരിക്കുന്ന പ്രോട്ടോകോൾ ആയ ഒ.എ.ഐ.പി.എം.എച്ച്. ( Open Archives Initiative Protocol for Metadata Harvesting.)ന് അനുകൂലമായതാണ്. ഒരു വിവരസംഗ്രഹാലയ സോഫ്ട്വെയർ അഥവാ ഇൻസ്റ്റിറ്റ്യൂഷണൽ റെപ്പോസിറ്ററി സോഫ്ട്വെയർ (institutional repository software) എന്ന നിലയിൽ ഇപ്രിന്റ്സ്ന് ഡോക്യുമെന്റ് മാനേജ്മെന്റ് സിസ്റ്റത്തിന്റെ ചില വിശേഷഗുണങ്ങൾ കൂടിച്ചേർന്നിട്ടുണ്ട്. യൂണിവേഴ്സിറ്റി ഓഫ് സൗത്താംപ്റ്റൺ ഓഫ് ഇലക്ട്രോണിക്സ് ആന്റ് കമ്പ്യൂട്ടർ സയൻസ് ആണ് ഇപ്രിന്റ്സ് പുറത്തിറക്കിയത്.
ആദ്യത്തെ ഇൻസ്റ്റിറ്റ്യൂഷണൽ റെപ്പോസിറ്ററി സോഫ്ട്വെയർ ആയ ഇപ്രിന്റ്സ് ന്റെ ആദ്യപതിപ്പ് 2000ത്തിൽ യൂണിവേഴ്സിറ്റി ഓഫ് സൗത്താംപ്റ്റൺ ഓഫ് ഇലക്ട്രോണിക്സ് ആന്റ് കമ്പ്യൂട്ടർ സയൻസ് പുറത്തിറക്കി.



</doc>
<doc id="334709" url="https://ml.wikipedia.org/wiki?curid=334709" title="ദ ഇഡിയറ്റ്">
ദ ഇഡിയറ്റ്

ഫിയോദർ ദസ്തയേവ്‌സ്കിയുടെ പ്രശസ്തമായ നോവലാണ് ദ ഇഡിയറ്റ്.എ.സി ഗ്രേലിങ്ങിന്റെ അഭിപ്രായത്തിൽ ദസ്തയേവ്‌സ്കിയുടെ ഏറ്റവും മഹത്തരമായ കൃതിയാണ് ദ ഇഡിയറ്റ്.


</doc>
<doc id="334713" url="https://ml.wikipedia.org/wiki?curid=334713" title="അലീസ സെലെസ്നേവ">
അലീസ സെലെസ്നേവ

റഷ്യൻ എഴുത്തുകാരൻ കിർ ബുലിചേവ് എഴുതിയിട്ടുള്ള കല്പിത ശാസ്ത്ര- ബാലസാഹിത്യ കൃതികളിലെ പ്രധാന കഥാപാത്രമാണ് അലീസ സെലെസ്നേവ.അലീസയെന്ന പെൺകുട്ടിയെ നായികയാക്കി അമ്പതോളം ചെറുകഥകളും നോവല്ലകളും ബുലിചെവ് രചിച്ചിട്ടുണ്ട്.അനൗദ്യോഗികമായി ഈ പരമ്പരയെ അലീസയുടെ സാഹസങ്ങൾ ("Priklyuchenia Alisy", "Alisa's Adventures") എന്നും അറിയപ്പെടുന്നു.1965 ലാണ് ബുലിചേവ് അലീസ പരമ്പരയിലെ പുസ്തകങ്ങൾ എഴുതിത്തുടങ്ങിയത്.അന്നുമുതൽ റഷ്യൻ ജനപ്രിയ സംസ്കാരത്തിന്റെ ഒരു പ്രധാനഭാഗമായി നിലനിന്നു പോരുന്ന പരമ്പരയെ ഉപജീവിച്ച് ധാരാളം കോമിക്കുകളും ടെലിവിഷൻ സീരീസുകളും വീഡിയോ ഗെയിമുകളും പുറത്തിറങ്ങിയിട്ടുണ്ട്.മലയാളത്തിലേക്കും ചില കഥകൾ മൊഴിമാറ്റം ചെയ്തിട്ടുണ്ട്.

അന്യഗ്രഹജീവികളും റോബോട്ടുകളും ഗ്രഹാന്തരയാത്രകളുമൊക്കെ സർവ സാധാരണമായ, മനുഷ്യരാശി ഏറെ പുരോഗമിച്ച ഒരു 21-ആം നൂറ്റാണ്ടിലാണ് കഥ നടക്കുന്നത്. മിക്ക കഥകളിലും ശാസ്ത്രീയ മായി വളരെയേറെ പുരോഗമിച്ച ഒരു കമ്മ്യൂണിസ്റ്റ് ഉട്ടോപ്പിയയായാണ് ഭാവിലോകത്തെ ചിത്രീകരിച്ചിരിക്കുന്നത്.
ശാസ്ത്രവിഷയങ്ങളിൽ വലിയ താത്പര്യമുള്ള,സാഹസികതയിഷ്ടപ്പെടുന്ന, ചുറുചുറുക്കുള്ള ഒരു സ്കൂൾ വിദ്യാർത്ഥിയാണ് അലീസ സെലെസ്നേവ. അവളുടെ അച്ഛൻ പ്രൊഫസ്സർ സെലെസ്നെവ് ഒരു സ്പെയ്സ് ബയോളജിസ്റ്റും മോസ്കോ കോസ്മിക്ക് സൂവിന്റെ ഡയറക്റ്ററുമാണ്.



</doc>
<doc id="334735" url="https://ml.wikipedia.org/wiki?curid=334735" title="മാൽപീഗൈൽസ്">
മാൽപീഗൈൽസ്

സപുഷ്പികളിൽ ഏറ്റവും കൂടുതൽ അംഗങ്ങളുള്ള നിരയാണ് മാൽപീഗൈൽസ് (Malpighiales). യൂഡികോട്ടുകളിലെ ഏതാണ്ട് 7.8 % അംഗങ്ങൾ ഈ നിരയിലാണ്. വളരെയേറെ വ്യത്യസ്തത പുലർത്തുന്ന അംഗങ്ങൾ ഈ നിരയിലുണ്ട്. എ പി ജി 3 സിസ്റ്റം പ്രകാരം 35 സസ്യകുടുംബങ്ങളാണ് ഈ നിരയിലുള്ളത്. 245 ജനുസുകളിലായി ഏതാണ്ട് 6300 സ്പീഷിസുകൾ ഉള്ള യൂഫോർബിയേസീ ആണ് ഏറ്റവും വലിയ കുടുംബം.


</doc>
<doc id="334742" url="https://ml.wikipedia.org/wiki?curid=334742" title="കാലോഫില്ലേസീ">
കാലോഫില്ലേസീ

മുൻപ് ക്ലൂസിയേസീ സസ്യകുടുംബത്തിൽ ഉണ്ടായിരുന്ന അംഗങ്ങളെ ഉൾപ്പെടുത്തി എ പി ജി 3 വർഗ്ഗീകരണത്തിൽ ഉണ്ടായ ഒരു സപുഷ്പി സസ്യകുടുംബമാണ് കാലോഫില്ലേസീ (Calophyllaceae).


</doc>
<doc id="334745" url="https://ml.wikipedia.org/wiki?curid=334745" title="ഇ-മെയിൽ വിലാസം">
ഇ-മെയിൽ വിലാസം

ഒരു ഇ-മെയിൽ അക്കൗണ്ട് തിരിച്ചറിയാനുള്ള വിലാസമാണ് ഇ-മെയിൽ വിലാസം. username@domain എന്ന രീതിയിലാണ് ഇത് ഉണ്ടായിരിക്കുക. ഉദാഹരണം: user@example.com - example.com-ൽ ഹോസ്റ്റ് ചെയ്യപ്പെട്ടിട്ടുള്ള user എന്ന ഉപയോക്താവിന്റെ അക്കൗണ്ടിനെ സൂചിപ്പിക്കുന്നു. ഒരു ഇ-മെയിൽ വിലാസത്തിൽ ഇംഗ്ലീഷിലെ വലിയ അക്ഷരങ്ങളും ചെറിയ അക്ഷരങ്ങളും തമ്മിൽ വ്യത്യാസമില്ല. ഉദാഹരണം JohnSmith@example.com, johnsmith@example.com എന്നിവ ഒരേ ഇ-മെയിൽ വിലാസത്തെയാണ് സൂചിപ്പിക്കുന്നത്. 


</doc>
<doc id="334747" url="https://ml.wikipedia.org/wiki?curid=334747" title="പണ്ഡരീ ഭായ്">
പണ്ഡരീ ഭായ്

കർണാടകയിൽ ജനിച്ച പ്രശസ്തയായ ദക്ഷിണേന്ത്യൻ നടിയാണ്‌ പണ്ഡരീ ഭായ്(; 18 September 1928 – 29 January 2003). 1950, 60, 70 കാലഘട്ടത്തിൽ തമിഴ് കന്നട സിനിമകളിൽ സ്ഥിരം സാന്നിധ്യമായിരുന്നു അവർ. കന്നട സിനിമകളിലെ ആദ്യ നായിക നടിയായി പണ്ഡരീ ഭായിയെ കരുതുന്നു.രാജ്കുമാറിന്റെ ആദ്യ ചിത്രത്തിലെ നായികയായിരുന്നു പണ്ഡരീ ഭായ്. മറ്റൊരു പ്രമുഖ നടനായ ശിവാജി ഗണേശന്റെ ആദ്യ സിനിമയിലും നായികയായിരുന്നു .



</doc>
<doc id="334751" url="https://ml.wikipedia.org/wiki?curid=334751" title="ലാ മലിഞ്ചെ">
ലാ മലിഞ്ചെ

പതിനാറാം നൂറ്റാണ്ടിൽ മെക്സിക്കോയിലെ സ്പാനിഷ് അധിനിവേശത്തിന്റെ തുടക്കത്തിൽ ആസ്ടെക് സാമ്രാജ്യവും സ്പാനിഷ് ആക്രമണകാരികളുമായുള്ള ബന്ധത്തിൽ വലിയ പങ്കുവഹിച്ച നവ്വാ വനിതയായിരുന്നു ലാ മലിഞ്ചെ (ജനനം 1496 അല്ലെങ്കിൽ 1501 - മരണം 1529). മാലിനല്ലി, മാലിന്റ്സിൻ, ഡോണാ മരീനാ എന്നീ പേരുകളിലും അവർ അറിയപ്പെടുന്നു. ലാ മലിഞ്ചെയുടെ ബഹുഭാഷാപ്രാവീണ്യമാണ്, ആ ചരിത്രസന്ധിയെ നിർണ്ണായകമായി സ്വാധീനിക്കാൻ അവളെ സഹായിച്ചത്. ആസ്ടെക് ഭരണത്തിൽ കീഴിലിരുന്ന മെക്സിക്കൻ സമതലത്തിന്റേയും, യുക്കാട്ടാനിലെ മായൻ പ്രദേശങ്ങളുടേയും അതിർത്തിയിൽ പിറന്ന ലാ മെഞ്ചായ്ക്ക് മായൻ, നവ്വാട്ടിൽ ഭാഷകൾ വശമുണ്ടായിരുന്നു. സ്പാനിഷ് ഭാഷ കൂടി സ്വാധീനമായതോടെ, വിവിധവിഭാഗങ്ങൾ തമ്മിലുള്ള ആശയവിനിമയങ്ങളിലെ പ്രധാന കണ്ണിയായിത്തീർന്നു അവർ.
പതിനാറാം വയസ്സിൽ, സ്പാനിഷ് അധിനിവേശസൈന്യത്തിന്റെ തലവൻ ഹെർനാൻ കോർതസിന് അടിമയായി സമ്മാനിക്കപ്പെട്ട അവൾ, മരീന എന്ന പേരിൽ ക്രിസ്തുമതം സ്വീകരിച്ചു. ഒരു മായൻ പ്രഭു കൈമാറിയ 20 അടിമകളിൽ ഒരുവളായിരുന്നു അവൾ. കോർതെസിന്റെ വെപ്പാട്ടിയായിത്തീർന്ന ലാ മലിഞ്ചെ അയാളുടെ ആദ്യപുത്രനും മദ്ധ്യ അമേരിക്കയിലെ മെസ്റ്റിസോ ജനതകളുടെ പൂർവികരിലൊരുവനുമായ മാർട്ടിൻ കോർതസിന്റെ അമ്മയുമായി. ദ്വിഭാഷിയായി കോർതസിനെ എല്ലായിടത്തും പിന്തുടർന്ന മലിഞ്ചെ, എതിരാളികളുടെ തന്ത്രങ്ങളെയും അവർക്കിടയിലെ ആഭ്യന്തരഭിന്നതകളെയും സംബന്ധിച്ച മുന്നറിവ് അയാൾക്കു കൊടുത്തു. കോർതസിന്റെ വിശ്വസ്തസഹായിയും ഉപദേഷ്ടാവുമായിരുന്ന അവൾ അയാൾക്കൊപ്പം ബഹുമാനിക്കപ്പെട്ടു. 

1519 മുതൽ 1526 മുതൽ കോർതസിന്റെ സഹകാരിയായിരുന്ന ലാ മലിഞ്ചെ 1524-ൽ മറ്റൊരു സ്പാനിഷ് സൈന്യാധിപൻ ഹുവാൻ ഡി ജെരാമില്ലോയുടെ ഭാര്യയായി. അവരുടെ ബന്ധത്തിൽ ഒരു മകൾ പിറന്നു. രണ്ട് സ്പാനിഷ് സൈനികരുടെ പങ്കാളിയായിരിക്കുകയും അവരുടെ കുട്ടികളെ പ്രസവിക്കുകയും ചെയ്ത മലിഞ്ചെയുടെ അന്ത്യം വ്യക്തമല്ല. 1527-നോ അതിനും മുൻപോ, 25-നടുത്ത വയസ്സിലായിരുന്നിരിക്കാം അവളുടെ മരണം എന്നു കരുതപ്പെടുന്നു. കോർതസിന്റെ സഹപ്രവർത്തകനായിരുന്ന ബെർനൽ ഡയസ് ദെൽ കാസ്റ്റില്ലോ, അവളുടെ കഴിവുകളേയും സൗന്ദര്യത്തേയും ഏറെ പ്രശംസിച്ച് എഴുതിയിട്ടുണ്ട്. കോർതസ് തന്നെ സ്പെയിനിലെ രാജാവിനെഴുതിയ എഴുത്തുകളിൽ ലാ മലിഞ്ചെ പരാമർശിക്കപ്പെടുന്നത് രണ്ടുവട്ടം മാത്രമാണ്. ഇതിൽ രണ്ടാമത്തെ പരാമർശം കൗതുകകരമാണ്. "ജിഹ്വ, ദ്വിഭാഷി…..ഇന്നാട്ടുകാരിയായ ഒരു ഇന്ത്യൻ സ്ത്രീ..."(la lengua…que es una India desta tierra) എന്നാണ് ആ പരാമർശം. 

ലാ മരിഞ്ചെയുടെ ചരിത്രവ്യക്തിത്വം, മക്കൾക്കുവേണ്ടി വിലപിക്കുന്ന ലാ-ലൊറോണായെയും മറ്റും സംബന്ധിച്ച പ്രാദേശികകഥകളുമായി പിൽക്കാലത്ത് കെട്ടുപിണഞ്ഞു. കാലാകാലങ്ങളിലെ ചിന്താഗതികൾക്കും വീക്ഷണകോണുകൾക്കുമൊപ്പം അവളുടെ പ്രതിച്ഛായയും മാറിവന്നു. 1910-20 കാലത്തെ മെക്സിക്കൻ വിപ്ലവത്തിനുശേഷം, നാടകങ്ങളിലും നോവലുകളിലും മറ്റും അവൾ, തിന്മനിറഞ്ഞവളും, ഉപജാപകയും, പ്രലോഭകയുമൊക്കെയായി ചിത്രീകരിക്കപ്പെട്ടു. മെക്സിക്കോയിൽ ലാ മലിഞ്ചെയുടെ പ്രതീകപ്രാധാന്യം ഇന്നും ശക്തമായിരിക്കുന്നു. അവളുടെ വ്യക്തിത്വത്തിന്റെ വിലയിരുത്തൽ, "ചതിയുടെ അവതാരം", "മാതൃകാ ഇര", "ഒരു പുതുമെക്സിക്കൻജനതയുടെ അമ്മ" എന്നീ വിധത്തിൽ വൈവിദ്ധ്യവും പരസ്പരവൈരുദ്ധ്യവും ചേർന്നതാണ്. മെക്സിക്കോയിൽ പ്രത്യേകിച്ച്, 'മലിഞ്ചിസ്റ്റാ' എന്ന വാക്കിനർത്ഥം, കൂറില്ലാത്ത നാട്ടുകാരൻ എന്നാണ്.


</doc>
<doc id="334753" url="https://ml.wikipedia.org/wiki?curid=334753" title="ഓപ്പൺ ആർകൈവ്സ് ഇനിഷറ്റിവ് പ്രോട്ടോക്കോൾ ഫോർ മെറ്റഡാറ്റ ഹാർവെസ്റ്റിങ്">
ഓപ്പൺ ആർകൈവ്സ് ഇനിഷറ്റിവ് പ്രോട്ടോക്കോൾ ഫോർ മെറ്റഡാറ്റ ഹാർവെസ്റ്റിങ്

വിവിധ വിവരസംഗ്രഹാലയങ്ങളിൽ (ഇൻസ്റ്റിറ്റ്യൂഷണൽ റെപ്പോസിറ്ററി , ഡിജിറ്റൽ ലൈബ്രറി, ആർകൈവ്സ് തുടങ്ങിയ) നിന്നും മെറ്റാഡാറ്റ ശേഖരിക്കുവാൻ വേണ്ടി ഓപ്പൺ ആർകൈവ്സ് ഇനിഷറ്റിവ് വികസിപ്പിച്ച ഒരു പ്രോട്ടോക്കോൾ ആണ് ഓപ്പൺ ആർകൈവ്സ് ഇനിഷറ്റിവ് പ്രോട്ടോക്കോൾ ഫോർ മെറ്റഡാറ്റ ഹാർവെസ്റ്റിങ് (ഒ.എ.ഐ-പി.എം.എച്ച്) ( Open Archives Initiative Protocol for Metadata Harvesting -OAI-PMH) ഹൈപ്പർ ടെക്സ്റ്റ്‌ ട്രാൻസ്ഫർ പ്രോട്ടോകോളും (എച്ച്‌.‌ടി.ടി.പി.) എക്സ്ടെൻസിബിൾ മാർക്കപ്പ് ലാംഗ്വേജും (എക്സ്.എം.എൽ.) അടിസ്ഥാനപ്പെടുത്തിയാണ് ഇതിന്റെ പ്രവർത്തനം. ഇതിനെ പൊതുവെ ഒ.എ.ഐ പ്രോട്ടോക്കോൾ (ഓപ്പൺ ആർകൈവ്സ് ഇനിഷറ്റിവ് പ്രോട്ടോക്കോൾ ) എന്നാണ് വിളിക്കാറ്.

2001 ജനുവരിയിൽ വാഷിങ്ടൺ, ഡി.സി. യിൽ നടന്ന ഒരു വർക്ഷോപ്പിൽ വെച്ചു് ഒ.എ.ഐ-പി.എം.എച്ച് ന്റെ ആദ്യപതിപ്പ് പുറത്തിറങ്ങി. 2001 ഫെബ്രുവരിയിൽ ജർമനിയിലെ ബെർലിനിൽ വെച്ച് ചെറിയ പരിഷ്‌കരണങ്ങൾ വരുത്തി 1.1 പതിപ്പും പുറത്തിറങ്ങി. ഇപ്പോൾ നിലവിലുള്ള പതിപ്പായ 2.0 ജൂൺ 2002 ലാണ് പുറത്തിറങ്ങിയത്.

പല വെബ് സെർച്ച് എഞ്ചിനുകളും വെബ് ക്രൗളറുകളും ഒ.എ.ഐ-പി.എം.എച്ച് ഉപയോഗിക്കുന്നുണ്ട്.



</doc>
<doc id="334768" url="https://ml.wikipedia.org/wiki?curid=334768" title="ഷുട്സ്റ്റാഫൽ">
ഷുട്സ്റ്റാഫൽ

ഹിറ്റ്‌ലറുടെയും നാസിപ്പാർട്ടിയുടെയും കീഴിൽ നാസി ജർമനിയിലെ ഒരു പ്രബല അർദ്ധസൈനിക വിഭാഗമായിരുന്നു ഷുട്സ്റ്റാഫൽ (Schutzstaffel). (അഥവാ SS; ഇങ്ങനെയാണ് എഴുതിയിരുന്നത്). മ്യൂണിക്കിലെ നാസിപ്പാർട്ടി മീറ്റിംഗുകൾക്ക് സംരക്ഷണം നൽകാനായി ചെറിയൊരു സംഘമായിട്ടാണ് ഇതു തുടങ്ങിയത്. 1925 -ൽ ഹെയ്ൻറിച്ച് ഹിംലർ ഇതിൽ ചേരുകയും അയാളുടെ നേതൃത്ത്വത്തിൽ (1929-45) ഇത് അതിശക്തമായ ഒരു സംഘമായി നാസി ജർമ്മനിയിൽ വളരുകയും ചെയ്തു. ജർമ്മനിയിലും മറ്റു ജർമ്മൻ അധിനിവേശ യൂറോപ്പിലും മറ്റുള്ളവരെ വീക്ഷിക്കുവാനും ഭീകരതയുണ്ടാക്കാനും ഏറ്റവും കൂടുതൽ ഉപയോഗിച്ചത് ഷുട്സ്റ്റാഫലിനെ ആയിരുന്നു.

എസ് എസ്സിന്റെ രണ്ടുപ്രധാനവിഭാഗങ്ങൾ "ജനറൽ എസ് എസ്സും (Allgemeine SS)" സായുധ എസ് എസ്സും "(Waffen-SS)" ആയിരുന്നു. നാസികളുടെ വർഗ്ഗീയ അജണ്ട നടപ്പിലാക്കാനുള്ള ഉത്തരവാദിത്തം ജനറൽ എസ് എസ്സിനായിരുന്നു. സായുധ എസ് എസ്സ് ആവട്ടെ നാസി സൈന്യത്തിനുള്ളിൽ പോറാട്ടത്തിനുള്ളതായിരുന്നു. മൂന്നാമതൊരു വിഭാഗമായ "എസ് എസ്സ് SS-"-TV "Totenkopfverbände" (SS-TV) നായിരുന്നു ഭീകരക്യാമ്പുകളും നിർമ്മാർജ്ജനക്യാമ്പുകളും നടത്താനുള്ള ചുമതല. മറ്റു എസ് എസ്സ് വിഭാഗങ്ങളിൽ ഗെസ്റ്റപ്പോയും "എസ് ഡിയും" (SD) ഉൾപ്പെട്ടിരുന്നു. യഥാർത്ഥത്തിലുള്ളതും സാധ്യതയുള്ളതുമായ നാസി ശത്രുക്കളെ കണ്ടെത്താനും ഇല്ലായ്മചെയ്യാനും എന്തെങ്കിലും പ്രതിപക്ഷ എതിർപ്പിനെ തുടക്കത്തിലേ കണ്ട് ഒഴിവാക്കാനും നാസി ആശയങ്ങൾ ഏവരും അംഗീകരിച്ചുപ്രവർത്തിക്കുന്നില്ലേ എന്ന് അന്വേഷിക്കാനും ദേശീയവും വിദേശവുമായ വിവരങ്ങൾ ശേഖരിക്കാനുമാണ് ഇവരെ ഉപയോഗപ്പെടുത്തിയിരുന്നത്.

ഹോളോകോസ്റ്റിൽ ഏകദേശം 55 ലക്ഷം മുതൽ 60 ലക്ഷം വരെ ജൂതരെയും മറ്റുള്ളവരെയും കൂട്ടക്കൊലചെയ്തതിന്റെ പ്രധാന ഉത്തരവാദിത്തമുള്ള സംഘടനയാണ് എസ് എസ്സ്. രണ്ടാം ലോകമഹായുദ്ധമാലത്ത് (1939-45) എസ് എസ്സിന്റെ പലശാഖകളും പലവിധ യുദ്ധക്കുറ്റങ്ങളും മാനവികതയ്ക്കെതിരെയുള്ള കുറ്റങ്ങളും നടത്തിയിട്ടുണ്ട്. പല വ്യവസായങ്ങളോടും ഒപ്പം ചേർന്ന് ഭീകരക്യാമ്പുകളിലെ അന്തേവാാസികളെ അടിമപ്പണിയെടുപ്പിച്ചതിലും എസ് എസ്സിന് വലിയ പങ്കുണ്ട്. നാസിജർമ്മനിയുടെ തോൽവിക്കുശേഷം എസെസ്സിനെയും നാസിപ്പാർട്ടിയെയും ന്യൂറംബർഗ് വിചാരണവേളയിൽ ഇന്റർനാഷണൽ മിലിട്ടറി ട്രൈബ്യൂണൽ കുറ്റവാളിസംഘടനകളായി പ്രഖ്യാപിക്കുകയുണ്ടായി. യുദ്ധാനന്തരം ബാക്കിയുണ്ടായിരുന്ന എസ് എസ്സ് നേതൃത്വത്തിലെ ഏറ്റവും മുതിർന്ന നേതാവായ ഏണസ്റ്റ് കാൾട്ടൻബ്രണ്ണറെ ന്യൂറംബർഗ് വിചാരണയിൽ മാനവികതയ്ക്കെതിരെയുള്ള കുറ്റങ്ങൾ ചുമത്തി 1946 -ൽ തൂക്കിക്കൊന്നു.

മ്യൂനിക്കിലെ തങ്ങളുടെ യോഗങ്ങൾക്കു സുരക്ഷയൊരുക്കാൻ ഹിറ്റ്‌ലറുടെ നാസിപ്പാർട്ടി 1923 ആയപ്പോഴേക്കും സാൽ ഷുട്‌സ് "(Saal-Schutz" )(Hall Security) എന്നപേരിൽ ഒരു സന്നദ്ധസംഘടന ഉണ്ടാക്കുകയുണ്ടായി. അതേവർഷം തന്റെ വ്യക്തിസുരക്ഷയ്ക്കായി ഹിറ്റ്‌ലർ ഒരു ചെറിയ ബോഡിഗാർഡ് യൂനിറ്റും ഉണ്ടാക്കി. സ്വന്തം പാർട്ടിയിലെയോ സൈനികവിഭാഗത്തിലെയോ ആൾക്കാരെപ്പോലും സംശയത്തോടെ വീക്ഷിച്ച ഹിറ്റ്‌ലർ സ്വന്തം സുരക്ഷയ്ക്കായി പ്രത്യേകമായൊരു വിഭാഗം ഉണ്ടാക്കി. അതിന് "Stabswache" (സ്റ്റാഫ് ഗാർഡ്) എന്നായിരുന്നു പേർ. ജൂലിയസ് ഷ്രെക്കും ജോസഫ് ബെർക്‌ടോൾഡും കമാണ്ട് ചെയ്ത ആ യൂണിറ്റിൽ എട്ടുപേർ ആയിരുന്നു ഉണ്ടായിരുന്നത്. എർഹാർട്ട് നാവിക ബ്രിഗേഡിന്റെ മാതൃകയിൽ രൂപപ്പെടുത്തിയ ഈ യൂണിറ്റ് അക്കാലത്തെ "ഫ്രീകോർപ്സ്" പോലെയായിരുന്നു. 1923 മെയ് മാസത്തിൽ അതിന്റെ പേര് ഷോക്ക്‌ട്രൂപ്സ് എന്നാക്കിമാറ്റി.
മ്യൂണിക്കിന്റെ ഭരണം പിടിക്കാൻ നാസിപ്പാർട്ടി 1923 -ൽ നടത്തിയ വിഫലമായ ബിയർ ഹാൾ പുസ്തിനു ശേഷം ഷോക്ക്‌ട്രൂപ്സിനെ സർക്കാർ നിരോധിച്ചു. 1925 -ൽ ഷ്രെക്കിനോട് "Schutzkommando" (Protection Command) എന്നപേരിലൊരു സുരക്ഷാസംഘടന രൂപീകരിക്കാൻ ഹിറ്റ്‌ലർ ആവശ്യപ്പെട്ടു. നാസിപ്പാർട്ടി ചടങ്ങുകളിലും പരിപാടികളിലും ഹിറ്റ്‌ലറിനു സുരക്ഷ ഒരുക്കുക എന്ന്നതായിരുന്നു അതിന്റെ ലക്ഷ്യം. ഈ സംഘടനയാണ് പിന്നിട്ട് എസ് എസ്സ് - "Schutzstaffel" (Protection Squad; SS) ആയി മാറിയത്. ബീയർ ഹാൾ പുസ്തിന്റെ രണ്ടാം വാർഷികമായ 1925 നവംബർ 9 -നാണ് ഔദ്യോഗികമായി എസ് എസ്സ് അതിന്റെ രൂപീകരണദിനമായി ആചരിക്കുന്നത്. നാസിനേതാക്കൾക്ക് ജർമനിയിൽ ആകമാനം സുരക്ഷയൊരുക്കുന്നതായിരുന്നു എസ് എസ്സിന്റെ ചുമതല. ഹിറ്റ്‌ലറുടെ വ്യക്തിസുരക്ഷാവിഭാഗം ഏറ്റുമുട്ടലിനു കഴിവുള്ള രീതിയിൽ പിന്നീട് വികസിപ്പിച്ചിരുന്നു.

SA രൂപീകരിച്ചവരിൽ ഒരാളും ഹിറ്റ്‌ലറുടെ വളരെ അടുത്തയാളുമായ ഷ്രെക് എസ് എസ്സിന്റെ ആദ്യതലവനായി 1925 മാർച്ചിൽ നിയമിതനായി. 1926 ഏപ്രിൽ 15 ന് ആ സ്ഥാനം ജോസഫ് ബെർക്‌ടോൾഡിന് ലഭിച്ചു. ബെർക്‌ടോൾഡ് സംഘടനയുടെ പേര് "Reichsführer-SS ന്റെ ഓഫീസ്" (Reich Leader-SS) എന്നാക്കിമാറ്റി. തന്റെ മുൻഗാമിയേക്കാൾ ഊർജ്ജസ്വലനായിരുന്നു ബെർക്‌ടോൾഡ് എങ്കിലും തങ്ങളുടെ സംഘടനയ്ക്ക് മുകളിലുള്ള SA യുടെ അധികാരം അയാൾക്ക് ഇഷ്ടമായിരുന്നില്ല.. ഇത് വളർന്ന് ഒടുവിൽ 1927 മാർച്ച് 1 -ന് നേതൃസ്ഥാനം തന്റെ കീഴിലുള്ള എർഹാർഡ് ഹൈഡന് കൈമാറാൻ കാരണമായി. ഹൈഡന്റെ നേതൃത്വത്തിൽ SA യ്ക്ക്‌കൂടി തൃപ്തികരമായ രീതിയിൽ ഒരു പെരുമാറ്റരീതി എസ് എസ്സിൽ നടപ്പിൽ വരുത്തി.

1925 -29 കാലത്ത് എസ് എസ് SAയുടെ കീഴിലുള്ള ഒരു ചെറുസംഘമായാണ് കരുതിപ്പോന്നത്. എസ് എ വളരെവേഗം വളർന്നുകൊണ്ടിരിക്കുമ്പോൾ മ്യൂണിക്കിൽ ഒഴികേ എല്ലായിടത്തും എസ് എസ്സ് തളർന്നുവരികയായിരുന്നു. എസ് എസ്സിലെ അംഗസംഖ്യ 1000 ത്തിൽ നിന്നും 280 ആയിക്കുറഞ്ഞു. പിരിച്ചുവിടപ്പെടുന്നതു തടയാൻ ഹൈഡൻ കഠിനപരിശ്രമം ചെയ്യുന്നകാലയളവിൽ 1927 -സെപ്തംബറിൽ അയാളുടെ കീഴിൽ ഹിംലർ ജോലിക്കുചേർന്നു. ഹൈഡനെ അപേക്ഷിച്ച് വളരെയേറെ സംഘടനാപാടവമുള്ള ആളായിരുന്നു ഹിംലർ. എസ് എസ്സ് പലസ്ഥലത്തും പ്രാദേശികശാഖകൾ തുടങ്ങി. SS-Gaus -ൽ "SS-Gau Berlin", "SS-Gau Berlin Brandenburg", "SS-Gau Franken", "SS-Gau Niederbayern", "SS-Gau Rheinland-Süd", "SS-Gau Sachsen" എന്നിവയെല്ലാം ഉണ്ടായിരുന്നു.


</doc>
<doc id="334777" url="https://ml.wikipedia.org/wiki?curid=334777" title="ഇർമ ഗ്രെസി">
ഇർമ ഗ്രെസി

മാനവചരിത്രത്തിലെ ഏറ്റവും ക്രൂരകളായ സ്ത്രീകളിൽ ഒരാളായിരുന്നു ഇർമ ഗ്രെസി (Irma Grese). (7 ഒക്ടോബർ1923 – 13 ഡിസംബർ 1945). റാവൺസ് ബ്രക്കിലെയും ഓഷ്‌വിറ്റ്സിലെയും നാസി കോൺസ്ൻട്രേഷൻ ക്യാമ്പുകളിലെ വനിതാ ഷുട്സ്റ്റാഫൽ ഗാർഡും ബെർജെൻ-ബെൽസൻ ക്യാമ്പിലെ സ്ത്രീകളുടെ ക്യാമ്പിലെ വാർഡനും ആയിരുന്നു ഇവർ.

മാനവരാശിക്കെതിരെയുള്ള ക്രൂരതകൾക്കായി വിചാരണ ചെയ്യപ്പെട്ട ഗ്രെസിയെ 22 -ആം വയസ്സിൽ തൂക്കിക്കൊന്നു. നിയമപ്രകാരം 20 -ആം നൂറ്റാണ്ടിൽ ബ്രിട്ടനിൽ വധശിക്ഷ നൽകപ്പെട്ട ഏറ്റവും പ്രായം കുറഞ്ഞ സ്ത്രീയായിരുന്നു അവർ. "ഓഷ്‌വിറ്റ്സിലെ കഴുതപ്പുലി" എന്നായിരുന്നു അന്തേവാസികൾക്കിടയിൽ അവർ അറിയപ്പെട്ടിരുന്നത്.().


</doc>
<doc id="334798" url="https://ml.wikipedia.org/wiki?curid=334798" title="ഫാബിയാനോ കരുവാനാ">
ഫാബിയാനോ കരുവാനാ

ഒരു ഇറ്റാലിയൻ-അമേരിക്കൻ ചെസ്സ് ഗ്രാന്റ്‌മാസ്റ്റർ ആണ് ഫാബിയാനോ കരുവാനാ (Fabiano Caruana). (ജനനം 30 ജൂലൈ 1992). പലപ്പോഴും ലോകത്തിലെ രണ്ടാം നമ്പർ താരമായിട്ടുണ്ട്.


</doc>
<doc id="334800" url="https://ml.wikipedia.org/wiki?curid=334800" title="ജോൾ ഓസ്റ്റീൻ">
ജോൾ ഓസ്റ്റീൻ

അമേരിക്കൻ ടെലി-ഈവാഞെലിസ്റ്റും സുവിശേഷ പ്രസംഗകനും അമേരിക്കയിലെ ഏറ്റവും വലിയ പ്രൊട്ടസ്റ്റന്റ് സഭ ലെയ്ക്വുഡ് ചർച്ചിലെ സീനിയർ പാസ്റ്ററും ആണ് ജോൾ സ്കോട്ട് ഓസ്റ്റീൻ. അദ്ദേഹത്തിന്റെ പ്രതിവാര സുവിശേഷ പരിപാടിക്ക് നൂറ് രാജ്യങ്ങളിലായി എഴുപത് ലക്ഷത്തോളം പ്രേക്ഷകരുണ്ട്. ലക്ഷക്കണക്കിൻ കോപ്പികൾ വിറ്റ അഞ്ചോളം പുസ്തകങ്ങളും രചിച്ചിട്ടുണ്ട്.


</doc>
<doc id="334839" url="https://ml.wikipedia.org/wiki?curid=334839" title="വാരിക">
വാരിക

എല്ലാ ആഴ്ചയും പുറത്തിറങ്ങുന്ന പ്രസിദ്ധീകരണങ്ങളാണ് വാരികകൾ. മാതൃഭൂമി ആഴ്ചപ്പതിപ്പ് ബാലരമ ആഴ്ചപ്പതിപ്പ് ബാലഭൂമി ആഴ്ച്ചപ്പതിപ്പ് ബാലമംഗളം വാരിക മനോരമ വാരിക മംഗളം വാരിക ഇതിനൊരുദാഹരണമാണ്.

ഒരു വാരികയിലെ ഉള്ളടക്കം ഇങ്ങനെയെല്ലാമാകാം:


</doc>
<doc id="334841" url="https://ml.wikipedia.org/wiki?curid=334841" title="പെൺകുട്ടി">
പെൺകുട്ടി

പ്രായപൂർത്തിയാവാത്ത ശൈശവത്തിലോ,ബാല്യത്തിലോ,കൗമാരത്തിലോ ഉള്ള പെൺലിംഗത്തിൽ പെട്ട വ്യക്തികളെയാണ് പെൺകുട്ടി എന്ന് വിളിക്കാറുള്ളത്.യുവതി എന്ന അർത്ഥത്തിലും മകൾ എന്ന അർത്ഥത്തിലും ഈ വാക്കുപയോഗിക്കാറുണ്ട്.


</doc>
<doc id="334843" url="https://ml.wikipedia.org/wiki?curid=334843" title="പുത്രി">
പുത്രി

പെൺ സന്താനങ്ങളെയാണ് മകൾ/പുത്രി എന്ന് വിശേഷിപ്പിക്കുന്നത്. ആൺ സന്താനങ്ങളെ പുത്രൻ/മകൻ എന്നോ വിശേഷിപ്പിക്കുന്നു


</doc>
<doc id="334847" url="https://ml.wikipedia.org/wiki?curid=334847" title="കടമറ്റത്ത് കത്തനാർ (ടെലിവിഷൻ പരമ്പര)">
കടമറ്റത്ത് കത്തനാർ (ടെലിവിഷൻ പരമ്പര)

ഏഷ്യാനെറ്റിൽ 2004 മുതൽ സംപ്രേഷണം ചെയ്തുവന്നിരുന്ന ഒരു ഹൊറർ പരമ്പരയാണ് കടമറ്റത്ത് കത്തനാർ. കൊട്ടാരത്തിൽ ശങ്കുണ്ണി രചിച്ച ഐതിഹ്യമാല എന്ന ഗ്രന്ഥത്തിൽ പറയുന്ന കടമറ്റത്ത് കത്തനാർ എന്ന മാന്ത്രികന്റെ അത്ഭുതപ്രവൃത്തികളാണ് പരമ്പരയ്ക്ക് ഇതിവൃത്തമായത്. ശ്രീ സുബ്രഹ്മണ്യം എന്റർപ്രൈസസ് നിർമ്മാണവും ടി.എസ്. സുരേഷ് ബാബുവിന്റെ മേൽനോട്ടത്തിൽ ടി.എസ്. സജി സംവിധാനവും നിർവ്വഹിച്ച പരമ്പരയിൽ കത്തനാരായി വേഷമിട്ടത് പ്രകാശ് പോൾ ആയിരുന്നു. ഭൂതപ്രേതപിശാചുക്കളെ മന്ത്രസിദ്ധികൊണ്ടു കീഴടക്കുന്ന കത്തനാരച്ചനെ പ്രേക്ഷകർ ഇരുകൈയ്യും നീട്ടി സ്വീകരിച്ചു. "മാന്ത്രികൻ...മഹാ മാന്ത്രികൻ..." എന്ന ഗാനവും ഏറെ ശ്രദ്ധിക്കപ്പെട്ടു. സംപ്രേഷണം ചെയ്ത് ഒരാഴ്ചയ്ക്കുള്ളിൽ പരമ്പരയുടെ റേറ്റിംഗ് കുത്തനെ ഉയർന്നു. ഏഷ്യാനെറ്റിന്റെ ചരിത്രത്തിലെ ഏറ്റവും വലിയ ഹിറ്റു പരമ്പരകളിലൊന്നായി ഇതുമാറി.

ഏറെ പ്രേക്ഷകശ്രദ്ധ നേടിയ പരമ്പരയെ എതിർത്തുകൊണ്ട് മലങ്കര ഓർത്തഡോക്സ് പള്ളിയിലെ അംഗങ്ങൾ രംഗത്തെത്തിയിരുന്നു. നിർമ്മാതാവിന്റെ തീരുമാനപ്രകാരം 267 എപ്പിസോഡുകൾക്കുശേഷം പരമ്പരയുടെ സംപ്രേഷണം നിർത്തിവച്ചു. അതേത്തുടർന്ന് ഇതിന്റെ രണ്ടാംഭാഗം ജയ്ഹിന്ദ് ടി.വി.യിലും മൂന്നാം ഭാഗം സൂര്യ ടി.വി.യിലും സംപ്രേഷണം ചെയ്തു. എല്ലാത്തിലും കത്തനാരായി വേഷമിട്ടത് പ്രകാശ് പോൾ തന്നെയായിരുന്നു. 

ജയ്ഹിന്ദിൽ 70 എപ്പിസോഡുകൾ സംപ്രേഷണം ചെയ്തെങ്കിലും പ്രേക്ഷകശ്രദ്ധ നേടിയിരുന്നില്ല. സൂര്യാ ടി.വി.യിൽ കടമറ്റത്തച്ചൻ എന്ന പേരിൽ സംപ്രേഷണം ചെയ്ത പരമ്പരയുടെ സംവിധാനം നിർവ്വഹിച്ചത് ടി.എസ്. സജിയായിരുന്നു. ഏതാണ്ട് നൂറ്റിയൻപതോളം എപ്പിസോഡുകളാണ് അന്നു സംപ്രേഷണം ചെയ്തത്. വർഷങ്ങൾക്കുശേഷം ഏഷ്യാനെറ്റിലും പ്ലസ്സിലും ഈ പരമ്പര പുനഃസംപ്രേഷണം ചെയ്തു. 2016 മാർച്ച് 28 മുതൽ ഏഷ്യാനെറ്റ് പ്ലസ്സിൽ രാത്രി എട്ടുമണിക്ക് പരമ്പര വീണ്ടും സംപ്രേഷണം തുടങ്ങി.




</doc>
<doc id="334854" url="https://ml.wikipedia.org/wiki?curid=334854" title="ദൈലമി">
ദൈലമി

ഹാഫിള് അബു അദൈലമിന്നസ്ർ. ശഹ്ർദാർ എന്നാണ് അദ്ദേഹത്തിന്റെ നാമം. ഹിജ്‌റ 483ൽ ജനിച്ചു.പ്രമുഖ ഹദീസ്പണ്ഡിതൻ 'മുസ്‌നദുൽ ഫിർദൗസ്' എന്ന ഒരു ഗ്രന്ഥം രചിച്ചിട്ടുണ്ട്. തന്റെ പിതാവ് രചിച്ച 'ഫിർദൗസുൽ അഖ്‌യാർ' എന്ന ഗ്രന്ഥത്തെ സംഗ്രഹിച്ചാണ് പ്രസ്തുത കൃതി രചിച്ചത്. 1163-ൽ നിര്യാതനായി.


</doc>
<doc id="334869" url="https://ml.wikipedia.org/wiki?curid=334869" title="ദേശീയ ചലച്ചിത്ര പുരസ്കാരം 2015">
ദേശീയ ചലച്ചിത്ര പുരസ്കാരം 2015

ഭാരത സർക്കാർ നൽകുന്ന 2015-ലെ അറുപത്തിമൂന്നാമത് ദേശീയ ചലച്ചിത്രപുരസ്കാരങ്ങൾ 2016 മാർച്ച് 28-ന് പ്രഖ്യാപിച്ചു.

രമേഷ് സിപ്പി അദ്ധ്യക്ഷനായി 11 അംഗ ജൂറിയായിരുന്നു ചലച്ചിത്രങ്ങൾ വിലയിരുത്തിയത്. ഗംഗൈ അമരൻ, സന്ദീപ് ദത്ത, ജോൺ മാത്യു മാത്തൻ, ധരം ഗുലാട്ടി, ഗ്യാൻ സഹായ്, എസ്.ആർ. ലീല, കെ. വാസു, സതീഷ് കൗഷിഖ്, ശ്യാമപ്രസാദ്, മുനിൻ ബറുവ എന്നിവരായിരുന്നു മറ്റംഗങ്ങൾ

ഭരണഘടന ഷെഡ്യൂൾ VIII പ്രകാരമല്ലാത്ത ഭാഷയിലെ മികച്ച ചിത്രങ്ങൾക്കുള്ള പുരസ്കാരം



</doc>
<doc id="334895" url="https://ml.wikipedia.org/wiki?curid=334895" title="പെഗ്ഗി ആഷ് ക്രോഫ്റ്റ്">
പെഗ്ഗി ആഷ് ക്രോഫ്റ്റ്

അക്കാദമി അമാർഡ് ജേതാവായ ഇംഗ്ലീഷ് നടിയാണ് പെഗി ആഷ് ക്രോഫ്റ്റ് (Peggy Ashcroft). 50 വർഷത്തിനു മുകളിൽ അഭിനയ രംഗത്ത് തിളങ്ങി നിന്ന ഇവർ അഭിനയിച്ച ചിത്രങ്ങളെല്ലാം തന്നെ ഏതെങ്കിലും വിധത്തിൽ ഇന്നും ഓർമിക്കപ്പെടുന്നതാണ്.

1907 ഡിസംബർ 22ന് ഇംഗ്ലണ്ടിലെ ക്രൊയ്ഡനിലാണ് ഡാം പെഗി ആഷ് ക്രോഫ്റ്റ് ജനിച്ചത്.ലണ്ടനിലെ സെന്ട്രൽ സകൂൾ ഓഫ് സ്പീച്ച് ആൻഡ് ഡ്രാമയിൽ ചേർന്ന ഇവർ വളരെ ചെറിയ പ്രായത്തിൽ തന്നെ ഒരു നല്ല സ്റ്റേജ് നടിയായി മാറിയിരുന്നു.റോബർട്ട് ഡൊനാറ്റിന്റെ ദ തേർട്ടി നയൻ സ്റ്റെപ്പ്സ് എന്ന സിനിമയിൽ അഭിനയിച്ചു കൊണ്ടായിരുന്നു ഇവരുടെ സിനിമാ ജീവിതം ആരംഭിക്കുന്നത്.തുടർന്ന് 1937-ൽ ബിബിസി ടെലിവിഷൻ സർവീസ് അവതരിപ്പിച്ച റ്റുവൽത്ത് നൈറ്റ് എന്ന സിനിമാ പരമ്പരയിൽ അഭിനയിക്കാനും ഇവർക്ക് അവസരം ലഭിച്ചിരുന്നു.

മിസിസ് മൂറിന്റെ എ പാസേജ് റ്റു ഇന്ത്യ എന്ന സിനിമയിലെ അഭിനയത്തോടെയാണ് അവരെ സിനിമാ ലോകം അടുത്തറിഞ്ഞത്.ഇതിലെ അഭിനയത്തിന് 1984ലെ എറ്റവും നല്ല സഹനടിക്കുള്ള ഓസ്കാർ അവാർഡും ലഭിക്കുകയുണ്ടായി. 1984-ൽ,അന്തർദേശീയ അംഗീകാരം ലഭിച്ച ടെലിവിഷൻ പരമ്പരയായ ദ ജുവൽ ഇൻ ദ ക്രൗണിൽ ബാർബി ബാച്ചിലറിന്റെ റോളിൽ പെഗ്ഗി അഭിനയിച്ചിരുന്നു.ഈ ചെറു പരമ്പരയിലെ അഭിനയത്തിന് എറ്റവും നല്ല ടെലിവിഷൻ താരത്തിന് നൽകുന്ന അവാർഡായ ബാഫ്റ്റക്കും ഇവർ അർഹയായി.

ഇതിന് പുറമേ ഷേക്സ്പീരിയൽ കൃതികളിലെ മികച്ച അവതരണത്തിന് 1956-ൽ ഡെയിം കമാൻഡർ ഓഫ് ദി ബ്രിട്ടീഷ് എംപയർ സ്ഥാനവും ഇവർക്കു ലഭിച്ചു.1991 ജൂൺ 14ന് തന്റെ 84- ാംമത്തെ വയസ്സിൽ സിനിമാ ലോകത്തിന് നൽകിയ വിലപ്പെട്ട സംഭാവനകൾ അവശേഷിപ്പിച്ച് ഈ ലോകത്തു നിന്നും വിട പറഞ്ഞു. 

111 പ്രശസ്ത വനിതകൾ,പൂർണാ ബുക്ക്സ്


</doc>
<doc id="334922" url="https://ml.wikipedia.org/wiki?curid=334922" title="സെബുന്നീസ">
സെബുന്നീസ

സെബുന്നീസ (പേർഷ്യൻ: زیب النساء مخفی‎‎) (15 February 1638 – 26 May 1702) മുഗൾ ചക്രവർത്തിയായ ഔറംഗസീബിന്റെയും രാജ്ഞിയായ ദിൽറാസ് ഭാനു ബീഗത്തിന്റെയും മൂത്ത കുട്ടി. ഒളിഞ്ഞിരിക്കുന്നവൾ എന്നർത്ഥം വരുന്ന മഖഫി(مخفی) എന്ന തൂലികാനാമത്തിൽ കവിതകൾ എഴുതിയിരുന്നു. ജീവിതത്തിലെ അവസാന 20 വർഷങ്ങൾ പിതാവിനാൽ ഡൽഹിയിലെ സാലിമാർഗ് കോട്ടയിൽ തടവിലാക്കപ്പെട്ടു. അവരുടെ രചനകൾ മരണാനന്തരം ദിവാനി മഖഫി എന്ന പേരിൽ അറിയപ്പെട്ടു.

=ജീവിതരേഖ=
അവളുടെ മുത്തച്ഛനായ ഷാജഹാൻ ചക്രവർത്തിയുടെ വാഴ്ചക്കാലത്താണ് ഔറംഗസീബിന്റെയും ഇറാനിലെ ഭരണ രാജവംശമായ സഫാവിദിലെ രാജകുമാരിയുമായ ദിൽറാസ് ഭാനു ബീഗത്തിന്റെയും മൂത്ത കുട്ടിയായി സെബുന്നീസ ജനിക്കുന്നത്. സെബുന്നീസ അവരുടെ അച്ഛന്റെ പ്രിയപ്പെട്ട മകളായിരുന്നു. അതുകൊണ്ട് തന്നെ കുറ്റം ചെയ്തവരോട്‌ പൊറുക്കാൻ അവർ അച്ഛനെ നിർബന്ധിക്കുമായിരുന്നു.


</doc>
<doc id="334925" url="https://ml.wikipedia.org/wiki?curid=334925" title="സി.പി. രാമാനുജം">
സി.പി. രാമാനുജം

ഒരു ഇന്ത്യൻ ഗണിത ശാസ്ത്രജ്ഞനാണ് സി.പി രാമാനുജം എന്ന ചക്രവർത്തി പത്മനാഭൻ രാമാനുജം.സംഖ്യാസിദ്ധാന്തം,ബീജഗണിത ജ്യാമിതി എന്നീ മേഖലകളിൽ വലിയ സംഭാവന നൽകി.


</doc>
<doc id="334926" url="https://ml.wikipedia.org/wiki?curid=334926" title="പാർത്തനോകാർപ്പി">
പാർത്തനോകാർപ്പി

സസ്യങ്ങളിൽ അണ്‌ഡ-ബീജ സങ്കലനം നടക്കാതെ ഫലങ്ങളുണ്ടാകുന്നതിനെയാണ് പാർത്തനോകാർപ്പി (Parthenocarpy) എന്നു പറയുന്നത്. ഇത്തരത്തിലുണ്ടാകുന്ന പഴങ്ങൾ വിത്തില്ലാത്തവയാണ്. വാഴപ്പഴം, പൈനാപ്പിൾ, ചിലയിനം മുന്തിരി, വെള്ളരി തുടങ്ങിയവയെല്ലാം പാർത്തനോകാർപ്പിക് പഴങ്ങൾക്കുദാഹരണങ്ങളാണ്. 

ചിലപ്പോൾ പാർത്തനോകാർപ്പിക് പഴങ്ങൾ ഉണ്ടാകുന്നതിന് പരാഗണമോ അല്ലെങ്കിൽ മറ്റേതെങ്കിലും തരത്തിലുള്ള ഉത്തേജനമോ ആവശ്യമാണ്. ഇത്തരത്തിലുള്ള പാർത്തനോകാർപ്പിയെ ഉത്തേജിത പാർത്തനോകാർപ്പി (stimulative parthenocarpy) എന്നു പറയുന്നു. എന്നാൽ ചിലസസ്യങ്ങളിൽ പരാഗണമോ ഉത്തേജനമോ ഇല്ലാതെ തന്നെ പാർത്തനോകാർപ്പിക് പഴങ്ങൾ ഉണ്ടാകുന്നു, ഇതിനെ വെജിറ്റേറ്റീവ് പാർത്തനോകാർപ്പി (vegetative parthenocarpy) എന്നു പറയുന്നു.

സസ്യങ്ങളിലെ ജീനുകളിലുണ്ടാകുന്ന പരിവർത്തനം (mutation) മൂലമോ സങ്കരണം (hybridization) മൂലമോ പാർത്തനോകാർപ്പി സംഭവിക്കാം, ഇതിനെ ജനിതക പാർത്തനോകാർപ്പി എന്നു പറയുന്നു. ഉദാ: നേവൽ ഓറഞ്ച് (Navel oranges).

കാലാവസ്ഥയിലുണ്ടാകുന്ന മാറ്റങ്ങൾ പലപ്പോഴും ഉൽപാദനേന്ദ്രിയങ്ങളുടെ സ്വാഭാവിക പ്രവർത്തനങ്ങളിൽ മാറ്റം വരുത്താറുണ്ട്. ഇത്തരത്തിലുള്ള മാറ്റങ്ങൾ ചിലപ്പോൾ പാർത്തനോകാർപ്പിക് പഴങ്ങളുണ്ടാകുന്നതിന് കാരണമാകുന്നു. 

കൃത്രിമമായി ഓക്സിൻ, ജിബ്ബർലിൻ പോലെയുള്ള ഹോർമോണുകൾ ചെടികളിൽ പ്രയോഗിക്കുക വഴി പാർത്തനോകാർപ്പി സംഭവിക്കും. വാണിജ്യാടിസ്ഥാനത്തിൽ ഇത്തരത്തിൽ പഴങ്ങൾ ഉൽപ്പാദിപ്പിക്കാറുണ്ട്.


</doc>
<doc id="334928" url="https://ml.wikipedia.org/wiki?curid=334928" title="സു.. സു... സുധി വാത്മീകം">
സു.. സു... സുധി വാത്മീകം

ജയസൂര്യ കേന്ദ്ര കഥാപാത്രത്തെ അവതരിപ്പിച്ച് രഞ്ജിത്ത് ശങ്കർ സംവിധാനം ചെയ്ത് 2015ൽ പുറത്തിറങ്ങിയ മലയാള ചലച്ചിത്രമാണ് സു.. സു... സുധി വാത്മീകം. രഞ്ജിത്ത് ശങ്കറും ജയസൂര്യയും സംയുക്തമായി ചേർന്നാണ് ഈ ചിത്രം നിർമ്മിച്ചിരിക്കുന്നത്. ജന്മനാ വിക്കുള്ള സുധി എന്ന കഥാപാത്രത്തെയാണ് ജയസൂര്യ ഈ ചിത്രത്തിൽ അവതരിപ്പിച്ചിരിക്കുന്നത്. സുധീന്ദ്രൻ അവിട്ടത്തൂരിന്റേതാണ് കഥ. 2015 നവംബർ 30ന് പ്രദർശനത്തിനെത്തിയ സു.. സു... സുധി വാത്മീകം പ്രേക്ഷകപ്രീതിയും നിരൂപകപ്രശംസയും നേടി. ഈ ചിത്രത്തിലെ മികച്ച പ്രകടനത്തിന് അറുപത്തിമൂന്നാമത് ദേശീയ ചലച്ചിത്ര പുരസ്കാരത്തിൽ ജൂറിയുടെ പ്രത്യേകപരാമർശം ലഭിച്ചു.



</doc>
<doc id="334933" url="https://ml.wikipedia.org/wiki?curid=334933" title="അന്താരാഷ്ട്ര ബാലികാദിനം">
അന്താരാഷ്ട്ര ബാലികാദിനം

പെൺകുട്ടികളുടെ അവകാശങ്ങൾ സംരക്ഷിക്കുന്നതിനും അവർ നേരിടുന്ന ലിംഗവിവേചനത്തിനെതിരെ ബോധവൽക്കരണം നൽകുന്നതിനുമായി എല്ലാവർഷവും ഒക്ടോബർ 11-ന് അന്താരാഷ്ട്ര ബാലികാദിനം (International Day of the Girl Child) ആയി ആചരിക്കുന്നു. 2012 മുതലാണ് ഐക്യരാഷ്ട്രസംഘടന ഇങ്ങനെയൊരു ദിനം ആചരിച്ചുതുടങ്ങിയത്. ഈ ദിവസം എല്ലാ രാജ്യങ്ങളിലും വിവിധ പരിപാടികൾ സംഘടിപ്പിക്കാറുണ്ട്. 2011 ഡിസംബർ 19-ന് ന്യൂയോർക്കിലെ യു.എൻ. ആസ്ഥാനത്തു ചേർന്ന സമ്മേളനത്തിലാണ് പെൺകുട്ടികൾക്കായുള്ള അന്താരാഷ്ട്ര ദിനാചരണത്തിന്റെ പ്രമേയം അംഗീകരിച്ചത്. ഇന്ത്യയുടെ ആദ്യത്തെ വനിതാപ്രധാനമന്ത്രിയായി 1966-ൽ ഇന്ദിരാഗാന്ധി ചുമതലയേറ്റ ജനുവരി 24 ആണ് ദേശീയ പെൺകുട്ടി ദിനമായി ഇന്ത്യ സ്വീകരിച്ചിരിക്കുന്നത്. 2008 മുതലാണ് ഇത് നിലവിൽ വന്നത്.

ലിംഗവിവേചനമാണ് പെൺകുട്ടികൾ നേരിടുന്ന പ്രതിസന്ധികളുടെ അടിസ്ഥാനകാരണം. വിദ്യാഭ്യാസമടക്കമുള്ള അവകാശങ്ങൾ അവർക്കു നിഷേധിക്കപ്പെടുന്നു. ശൈശവവിവാഹവും ശാരീരികപീഡനങ്ങളും ബാലവേലയും അവരുടെ ബാല്യത്തെ ദുരിതപൂർണ്ണമാക്കുന്നു. പെൺകുട്ടികൾക്ക് കൂടുതൽ അവകാശങ്ങൾ ലഭ്യമാക്കുന്നതിനും ലിംഗവിവേചനത്തിനെതിരെ പോരാടുന്നതിനുമായി ഒരു ദിനം ആവശ്യമാണെന്ന നിർദ്ദേശം മുന്നോട്ടുവച്ചത് പ്ലാൻ ഇന്റർനാഷണൽ എന്ന സർക്കാർ ഇതര സംഘടനയാണ്. ശൈശവ വിവാഹത്തിനെതിരെയുള്ള ആഹ്വാനത്തോടെ 2012 ഒക്ടോബർ 11-ന് ആദ്യത്തെ ബാലികാദിനം ആചരിച്ചു.


സ്ത്രീകൾക്കായി ദേശീയ-അന്തർദ്ദേശീയ പ്രാധാന്യമുള്ള ദിനങ്ങളാണ് ;




</doc>
<doc id="334935" url="https://ml.wikipedia.org/wiki?curid=334935" title="അരങ്ങിലെ നിത്യവിസ്മയം">
അരങ്ങിലെ നിത്യവിസ്മയം

ഗുരു ചേമഞ്ചേരി കുഞ്ഞിരാമൻ നായരെ കുറിച്ചുള്ള ഡോക്യുമെന്ററിയാണ് അരങ്ങിലെ നിത്യവിസ്മയം. ഈ ചിത്രത്തിലെ വിവരണത്തിന് പ്രൊഫ. അലിയാർ ദേശീയ ചലച്ചിത്ര ജൂറിയുടെ പ്രത്യേക പരാമർശത്തിന് അർഹനായിരുന്നു.


</doc>
<doc id="334938" url="https://ml.wikipedia.org/wiki?curid=334938" title="കാമുകി">
കാമുകി

ക്രിസ്റ്റോ ടോമി സംവിധാനം ചെയ്ത ഹ്രസ്വചിത്രമാണ് കാമുകി. മികച്ച ഹ്രസ്വചിത്രത്തിനുള്ള ദേശീയ ചലച്ചിത്രപുരസ്കാരം 2016 ൽ ഈ ചിത്രത്തിനു ലഭിച്ചു.കൊൽക്കത്തയിലെ സത്യജിത് റേ ഫിലിം ഇൻസ്റ്റിറ്റ്യൂട്ടിൽ പി.ജി ഡിപ്ലോമ കോഴ്‌സ് വിദ്യാർത്ഥിയായിരുന്ന ടോമിയുടെ അവസാന പ്രൊജക്ടായിരുന്നു ഈ ചിത്രം. ഇൻസ്റ്റിറ്റ്യൂട്ടാണ് നിർമ്മാണചെലവ് വഹിച്ചത്. ഇൻസ്റ്റിറ്റ്യൂട്ടിലെ തന്നെ സൗകര്യങ്ങൾ ഉപയോഗിച്ചായിരുന്നു ചിത്രീകരണവും. ചിത്രീകരണം പൂർണമായും നടന്നത് കൊൽക്കത്തയിലായിരുന്നു.
പ്ലസ്ടുവിന് പഠിക്കുന്ന പെൺകുട്ടി ഗർഭിണിയാകുകയും തുടർന്ന് പൂർവ്വകാമുകനെ തിരഞ്ഞുപോകുന്നതുമാണ് ചിത്രത്തിന്റെ കഥ. ഗർഭിണിയായ കൗമാരക്കാരിക്ക് നേരിടേണ്ടിവരുന്ന പ്രശ്‌നങ്ങളാണ് ചിത്രത്തിൽ അവതരിപ്പിക്കുന്നത്. 


</doc>
<doc id="334941" url="https://ml.wikipedia.org/wiki?curid=334941" title="ക്രിസ്റ്റോ ടോമി">
ക്രിസ്റ്റോ ടോമി

രണ്ടു തവണ ദേശീയ ചലച്ചിത്രപുരസ്കാരം നേടിയ ഹ്രസ്വ ചലച്ചിത്ര സംവിധായകനാണ് ക്രിസ്റ്റോ ടോമി. 2016 ൽ കാമുകി എന്ന ഹ്രസ്വ ചലച്ചിത്രത്തിനായിരുന്നു പുരസ്കാരം.കന്യക എന്ന ആദ്യ ഹ്രസ്വ ചലച്ചിത്രത്തിനും നോൺ ഫീച്ചർ വിഭാഗത്തിൽ നവാഗത സംവിധായകനുള്ള ദേശീയ പുരസ്‌കാരം നേടിയിട്ടുണ്ട്. കൊൽക്കത്ത സത്യജിത്ത് റായ് ഫിലിം ആൻഡ് ടെലിവിഷൻ ഇൻസ്റ്റിറ്റ്യൂട്ടിൽ പി.ജി ഡിപ്ലോമ കോഴ്‌സ് പഠിച്ചു.


</doc>
<doc id="334969" url="https://ml.wikipedia.org/wiki?curid=334969" title="വർഷ അദാൽജ">
വർഷ അദാൽജ

വർഷ അദാൽജ(Hindi: वर्षा अदालजा Gujarati: વર્ષા અડાલજા; born April 10, 1940 in Mumbai) ഒരു ഗുജറാത്തി നോവലിസ്റ്റും നാടകകൃത്തും 1995ലെ ഗുജറത്തി ഭാഷയിലെ കൃതിക്കുള്ള സാഹിത്യ അക്കാദമി പുരസ്കാരം നേടിയ എഴുത്തുകാരിയും കൂടിയാണ്. അവരുടെ നോവലായ അൻസാർ ആ പുരസ്കാരം നേടിക്കൊടുത്തു. റേഡിയോയ്ക്കും സിനിമയ്ക്കും വേണ്ടി സ്ക്രിപ്റ്റുകൾ എഴുതിയിട്ടുണ്ട്. 
ഗുജറാത്തി നോവലിസ്റ്റ് ആയ ഗുൺവന്ത്റയ് ആചാര്യ ആയിരുന്നു പിതാവ്. 1960ൽ മുംബൈ സർവ്വകലാശാലയിൽനിന്നും ഗുജറാത്തിയിലും സംസ്കൃതത്തിലും ബിരുദം കരസ്ഥമാക്കി. 1962ൽ സോഷ്യോളജിയിൽ എം. എ നേടി. ഡൽഹി, നാഷണൽ സ്കൂൾ ഓഫ് ഡ്രാമായിൽ നിന്നും നാടകം പഠിച്ചു. അവർ കുഷ്ഠരോഗത്തെപ്പറ്റി എടുത്ത ടെലിവിഷൻ ഫിലിമിനു അവാർഡ് ലഭിച്ചു. 

1973-1976 വരെ സുധ എന്ന സ്ത്രീ മാസികയുടെ എഡിറ്റർ ആയി ജോലിചെയ്തു. 1980-90 കാലത്ത് ഗുജറാത്തി ഫെമിന മാസികയുടെ എഡിറ്ററായി പ്രവർത്തിച്ചു. അവർ കുഷ്ഠരോഗികൾക്കിടയിലും ജയിലിലെ ആളുകൾക്കിടയിലും ആദിവാസികൾക്കിടയിലും പ്രവർത്തിച്ചു. 
40 പുസ്തകങ്ങൾ അവർ എഴുതി. അതിൽ 22 നോവലുകളും മറ്റുള്ളവ ചെറുകഥകളും ആയിരുന്നു. 


</doc>
<doc id="335011" url="https://ml.wikipedia.org/wiki?curid=335011" title="ആശ്രമവാസിക പർവ്വം">
ആശ്രമവാസിക പർവ്വം

മഹാഭാരതത്തിലെ 15 മത്തെ പർവ്വമാണ് ആശ്രമവാസിക പർവ്വം . ഇതിൽത്തന്നെ 3 ഉപപർവ്വങ്ങളുണ്ട് .ആശ്രമവാസ പർവ്വം,പുത്രദർശന പർവ്വം,നാരദാഗമന പർവ്വം എന്നിവയാണവ.മൊത്തം 92 അദ്ധ്യായങ്ങൾ ഇതിൽ അടങ്ങിയിരിക്കുന്നു .

പാണ്ടവ മാതാവായ കുന്തിയും , കൌരവരുടെ മാതാപിതാക്കളായ ധൃതരാഷ്ട്രരും ഗാന്ധാരിയും വനവാസത്തിനു പുറപ്പെടുന്നതും , അവരുടെ അന്ത്യവുമാണ് ഇതിലെ ഉള്ളടക്കം .3 ഉപപർവ്വങ്ങൾ ആശ്രമവാസ പർവ്വം,പുത്രദർശന പർവ്വം,നാരദാഗമന പർവ്വം എന്നിവയാകുന്നു .
യുധിഷ്ട്ടിരന്റെ 15 വര്ഷത്തെ സുന്ദരമായ രാജ്യഭരണവും , രാജ്യത്തിന്റെ പുരോഗതിയും , രാജധാനിയിലുള്ള ധൃതരാഷ്ട്രരുടെയും ഗാന്ധാരിയുടെയും വാസവും , ഒടുവിൽ ഭീമന്റെ കുത്തുവാക്കുകൾ നിമിത്തം ആ വൃദ്ധദമ്പതികൾ വനവാസത്തിനു പുറപ്പെടുവാൻ തീരുമാനിക്കുന്നതുമാണ് ഇതിലെ ഉള്ളടക്കം .
പാണ്ഡവർ വനത്തിൽ പോയി കുന്തിയും , ധൃതരാഷ്ട്ര - ഗാന്ധാരീ ദമ്പതിമാരെ സന്ദർശിക്കുന്നതും ഇതിൽ അടങ്ങിയിരിക്കുന്നു . കൂടാതെ വിദുരരുടെ മരണവും , അദ്ദേഹത്തിന്റെ ആത്മാവ് ധര്മ്മപുത്രരിൽ ലയിക്കുന്നതും ഇതിൽ വിവരിച്ചിട്ടുണ്ട് .
ധൃതരാഷ്ട്രരുടെയും ഗാന്ധാരിയുടെയും കുന്തിയുടെയും മരണവും , നാരദന്റെ നിര്ദ്ദേശപ്രകാരം പാണ്ഡവർ അവരുടെ ശ്രാദ്ധവും മരണാനന്തര കര്മ്മങ്ങളും നിര്വ്വഹിക്കുന്നതുമാണ് ഇതിലെ ഉള്ളടക്കം . വനത്തിൽ തപസ്സു ചെയ്തു വസിക്കവേ , ഒരു കാട്ടുതീയിൽപ്പെട്ടാണ് ധൃതരാഷ്ട്രരും ഗാന്ധാരിയും കുന്തിയും മരിക്കുന്നത് .


</doc>
<doc id="335012" url="https://ml.wikipedia.org/wiki?curid=335012" title="പിപ്പലാന്ത്രി">
പിപ്പലാന്ത്രി

രാജസ്ഥാനിലെ രാജ്സമന്ദ് ജില്ലയിലുള്ള ഒരു ഗ്രാമമാണ് പിപ്പലാന്ത്രി (Piplantri). പെൺകുട്ടികളുടെ അവകാശങ്ങൾ സംരക്ഷിക്കുന്നതിൽ ഇന്ത്യയിലെ എല്ലാഗ്രാമങ്ങൾക്കും മാതൃകയാണ് ഈ ഗ്രാമം. പെൺകുഞ്ഞുങ്ങൾ ജനിക്കുമ്പോൾ ഇവിടെ വലിയ ആഘോഷങ്ങൾ നടക്കാറുണ്ട്.

പിപ്പലാന്ത്രി ഗ്രാമത്തിൽ ഓരോ പെൺകുഞ്ഞ് ജനിക്കുമ്പോഴും നൂറ്റിപ്പതിനൊന്ന് മരങ്ങൾ വച്ചുപിടിപ്പിക്കണമെന്നാണ് നിയമം. മാവ്, വേപ്പ്, നെല്ലി, ശീഷം എന്നിങ്ങനെയുള്ള ഔഷധവൃക്ഷങ്ങളും ഫലവൃക്ഷങ്ങളുമാണ് നടുന്നത്. ഇവ മുറിച്ചുമാറ്റാൻ പാടില്ല. 2006-ൽ ഗ്രാമവാസികൾ ഒത്തുചേർന്നാണ് ഇങ്ങനെയൊരു നിയമം രൂപീകരിച്ചത്. അതിനുശേഷം ഇവിടെ ധാരാളം പെൺകുഞ്ഞുങ്ങൾ പിറന്നു. അവരോടൊപ്പം രണ്ടരലക്ഷത്തോളം മരങ്ങളെയും പിപ്പലാന്ത്രിക്കു ലഭിച്ചു. ഗ്രാമത്തലവനായ ശ്യാം സുന്ദർ പലിവാൽ ആണ് ഇങ്ങനെയൊരു ആശയം മുന്നോട്ടുവച്ചത്. അദ്ദേഹത്തിന്റെ മരിച്ചുപോയ മകൾ കിരണിന്റെ ഓർമ്മയ്ക്കായി ഈ പദ്ധതിക്ക് കിരൺ നിധി യോജന എന്ന പേരാണ് നൽകിയിരിക്കുന്നത്. 

പെൺകുഞ്ഞ് ജനിക്കുമ്പോൾ ഗ്രാമവാസികൾ ചേർന്ന് 21,000 രൂപ ശേഖരിക്കുകയും അത് കുട്ടിയുടെ രക്ഷിതാക്കളെ ഏൽപ്പിക്കുകയും ചെയ്യുന്നു. രക്ഷിതാക്കൾ 10,000 രൂപ കൂടി ചേർത്ത് ഈ തുക ബാങ്കിൽ സ്ഥിരനിക്ഷേപമായി ഇടുന്നു. കുട്ടിക്ക് ഇരുപത് വയസ്സാകുമ്പോൾ മാത്രമേ തുക പിൻവലിക്കാൻ സാധിക്കൂ. പ്രായപൂർത്തിയാകുന്നതിനുമുമ്പ് മകളെ വിവാഹം കഴിക്കാൻ അനുവദിക്കില്ലെന്നും അവൾക്കുവേണ്ട വിദ്യാഭ്യാസം നൽകുമെന്നും രക്ഷിതാക്കൾ ഉറപ്പുനൽകണം. മകളുടെ ജന്മദിനത്തിൽ നട്ടുപിടിപ്പിച്ച മരങ്ങളെ സംരക്ഷിക്കേണ്ടതും രക്ഷിതാക്കളുടെ ഉത്തരവാദിത്തമാണ്. മറ്റു ഗ്രാമങ്ങൾക്കെല്ലാം മാതൃകയായ ഈ പദ്ധതി നടപ്പാക്കിയതിലൂടെ പിപ്പലാന്ത്രി ഒരു പരിസ്ഥിതിസൗഹാർദ്ദ ഗ്രാമമായി മാറി. വൃക്ഷങ്ങളിൽ നിന്നുള്ള ഉൽപ്പന്നങ്ങൾ വിറ്റഴിക്കുന്നതിലൂടെ നല്ല വരുമാനവും ലഭിക്കുന്നുണ്ട്. അതോടെ ഗ്രാമത്തിന്റെ സാമ്പത്തികസ്ഥിതിയും മെച്ചപ്പെട്ടു.


</doc>
<doc id="335017" url="https://ml.wikipedia.org/wiki?curid=335017" title="രാജ്സമന്ദ് ജില്ല">
രാജ്സമന്ദ് ജില്ല

ഇന്ത്യയിൽ രാജസ്ഥാൻ സംസ്ഥാനത്തു സ്ഥിതിചെയ്യുന്ന ഒരു ജില്ലയാണ് രാജ്സമന്ദ് (Rajsamand District). രാജ്സമന്ദ് നഗരത്തിലാണ് ജില്ലാ ആസ്ഥാനം സ്ഥിതിചെയ്യുന്നത്. പതിനേഴാം നൂറ്റാണ്ടിൽ മേവാറിലെ റാണാ രാജ് സിങ് പണികഴിപ്പിച്ച രാജ്സമന്ദ് തടാകത്തിന്റെ പേരിൽ നിന്നാണ് ജില്ലയ്ക്കും പട്ടണത്തിനും ആ പേരു ലഭിച്ചത്. 1991 ഏപ്രിൽ 10-ന് ഉദയ്‌പൂർ ജില്ല വിഭജിച്ചാണ് രാജ്സമന്ദ് രൂപീകരിച്ചത്. പെൺകുട്ടികളുടെ ജന്മദിനത്തിൽ വൃക്ഷത്തൈകൾ നട്ടുപിടിപ്പിച്ച് ആഘോഷിക്കുന്ന പിപ്പലാന്ത്രി ഗ്രാമം രാജ്സമന്ദ് ജില്ലയിലാണ്.

രാജ്സമന്ദ് ജില്ലയുടെ മൊത്തം വിസ്തൃതി 4768 ചതുരശ്ര കിലോമീറ്റർ ആണ്. ജില്ലയുടെ വടക്കുപടിഞ്ഞാറു ഭാഗത്തായി ആരവല്ലി പർവ്വതനിരകളും വടക്ക് അജ്മീർ ജില്ലയും കിഴക്ക് ഭീൽവാരാ ജില്ലയും തെക്കുകിഴക്ക് ചിത്തോർഗഢ് ജില്ലയും തെക്ക് ഉദയ്‌പൂർ ജില്ലയും സ്ഥിതിചെയ്യുന്നു. ചമ്പൽ നദിയുടെ കൈവഴിയായ ബനാസ് നദിയുടെ തീരത്താണ് രാജ്സമന്ദ് സ്ഥിതിചെയ്യുന്നത്. അറി, ഗോമതി, ചന്ദ്ര, ഭോഗ എന്നീ നദികൾ ഈ ജില്ലയിലൂടെ ഒഴുകുന്നുണ്ട്.

2011-ലെ സെൻസസ് അനുസരിച്ച് രാജ്സമന്ദ് ജില്ലയിലെ ആകെ ജനസംഖ്യ 1,158,283 ആണ്. ഒരു ചതുരശ്ര കിലോമീറ്റർ പ്രദേശത്ത് 302 ആളുകൾ എന്നതാണ് ജനസാന്ദ്രത. 2001 മുതൽ 2011 വരെയുള്ള വളർച്ചാനിരക്ക് 17.35% ആണ്. ആയിരം പുരുഷൻമാർക്ക് 988 സ്ത്രീകൾ എന്ന നിലയിലാണ് സ്ത്രീ-പുരുഷാനുപാതം. ജില്ലയിലെ സാക്ഷരത 63.93% ആണ്.



</doc>
<doc id="335024" url="https://ml.wikipedia.org/wiki?curid=335024" title="പുലിമുരുകൻ">
പുലിമുരുകൻ

മോഹൻലാലിനെ നായകനാക്കി വൈശാഖ് സംവിധാനം ചെയ്ത ആക്ഷൻ ത്രിലർ മലയാളചലച്ചിത്രമാണ് പുലിമുരുകൻ. വനത്തിൽ പുലികളുമായി ഏറ്റുമുട്ടുന്ന ഒരു കഥാപാത്രത്തെയാണ് മോഹൻലാൽ ഈ ചിത്രത്തിൽ അവതരിപ്പിക്കുന്നത്‌. ഉദയകൃഷ്ണ ആണ് ചിത്രത്തിന്റെ തിരക്കഥ രചിച്ചിരിക്കുന്നത്. ഷാജി കുമാറാണ് ഛായാഗ്രഹണം നിർവഹിച്ചിരിക്കുന്നത്. സാംജിത് മുഹമ്മദ് എഡിറ്റിംഗ് നിർവഹിച്ചിരിക്കുന്നു. ഗോപി സുന്ദർ ആണ് സംഗിത സംവിധാനം നിർവഹിച്ചിരിക്കുന്നത്. ഫൈറ്റ് മാസ്റ്റർ പിറ്റർ ഹെയിൻ ആണ് ചിത്രത്തിന്റെ ആക്ഷൻ രംഗങ്ങൾ ഒരുക്കിയിരിക്കുന്നത്. 2016 ഒക്ടോബർ 7ന് പ്രദർശനത്തിനെത്തിയ പുലിമുരുകന് പ്രദർശനശാലകളിൽ അനുകൂലമായ സ്വീകരണമാണ് ലഭിച്ചത്. പ്രദർശനത്തിനെത്തി ആദ്യ 30 ദിവസത്തിനുള്ളിൽ 105 കോടിയോളം രൂപയാണ് ചിത്രം നേടിയത്. ആകെ മൊത്തം 152 കോടിയോളം രൂപ ആഗോളതലത്തിൽ ചിത്രം നേടി. പുലിമുരുഗൻ തമിഴ് തെലുഗ് പതിപ്പുകളും പുറത്തിറങ്ങി.

2014 ജൂലായിൽ പ്രഖ്യാപിച്ച ചിത്രത്തിന്റെ ചിത്രികരണം 2015 സെപ്റ്റംബർ ലാണ് ആരംഭിച്ചത്.ഫൈനൽ ഷെഡ്യൂൾ 2016.ജനുവരി.17 ന് ആരംഭിച്ച് ക്ലൈമാക്സ് രംഗം 18 ദിവസം കൊണ്ട് എറണാകുളത്ത് പുർത്തിയാക്കി.
ചിത്രത്തിന്റെ പ്രധാനപ്പെട്ട രംഗങ്ങൾ എല്ലാം പുയം കുട്ടി വനത്തിലാണ് ചിത്രികരിച്ചത് .ഫൈറ്റ് മാസ്റ്റർ പിറ്റർ ഹെയിൻ ആണ് ചിത്രത്തിന്റെ ആക്ഷൻ രംഗങ്ങൾ ഒരിക്കിയിരിക്കുന്നത്. ചിത്രത്തിന്റെ തിരക്കഥ രചിച്ചിരിക്കുന്നത് ഉദയകൃഷ്ണ സിബി കെ തോമസ്‌ കുട്ടുകെട്ടിലെ ഉദയകൃഷ്ണ ആണ്.ഷാജി കുമാറാണ് ചിത്രത്തിന് വേണ്ടി ക്യാമറ ചലിപ്പിച്ചിരിക്കുന്നത്.സാംജിത് മുഹമ്മദാണ് എഡിറ്റിംഗ് നിർവഹിച്ചിരിക്കുന്നത്.ഗോപി സുന്ദർ ആണ് സംഗിത സംവിധാനം നിർവഹിച്ചിരിക്കുന്നത്.വിനു മോഹൻ ചിത്രത്തിൽ മോഹൻലാലിന്റെ സഹോദരനായിട്ടാണ് എത്തുന്നത്.നീണ്ട ഇടവേളക്കു ശേഷം ശക്തമായ ഒരു കഥാപാത്രവുമായിട്ടാണ് വിനു ഈ ചിത്രത്തിൽ എത്തുന്നത്‌.ചിത്രത്തിൽ മോഹൻലാൽ പുലികളുമായി ഏറ്റുമുട്ടുന്ന സംഘട്ടന രംഗങ്ങൾ വിയറ്റ്നാംലെ ഹനോയി എന്ന സ്ഥലത്ത് വെച്ചാണ്‌ ചിത്രികരിച്ചത് .സുരാജ് വെഞ്ഞാറമൂട് ചിത്രത്തിൽ ഒരു പ്രധാന വേഷം ചെയുന്നുണ്ട്.മയിൽ വാഹനം എന്ന് പേരുള്ള ലോറിയുടെ ഡ്രൈവർ ആയിട്ടാണ് ചിത്രത്തിൽ മോഹൻലാലിന്റെ കഥാപാത്രം.ലോറി ഓടിച്ചു വരുന്ന രംഗമാണ് 10.സെപ്റ്റംബർ.2015 ന് രാത്രി 7.30 ന് പുയം കുട്ടി ടൗണിൽ വെച്ച് ആദ്യമായി ചിത്രികരിച്ചത്.പുയംകുട്ടി വനത്തിൽ വെച്ച് ബോംബ്‌ പൊട്ടുന്ന രംഗങ്ങൾ ചിത്രികരിക്കുമ്പോൾ ഇത്തരം രംഗങ്ങൾ ചിത്രികരിക്കുന്നത് വനനശികരണത്തിന് കാരണമാകുന്നതിനാൽ അവിടെയുള്ള ആരോ കൊടുത്ത പരാതിയിൽ ചിത്രീകരണം നിർത്തിവെക്കാൻ കേരള ഹൈക്കോടതി യുടെ ഉത്തരവ് വന്നു .കോടതി ഉത്തരവ് അനുസരിച്ച് വനത്തിനു ദോഷമാകാത്ത രിതിയിൽ പോലീസ് സുരക്ഷയിൽ ചിത്രികരണം നടന്നു.വിയറ്റ്‌നാമിലെ ഹാങ്ങ്‌ സോൺ ഡോങ്ങ് എന്ന മലയുടെ മുകളിൽ വെച്ച് 15 ദിവസം കൊണ്ടാണ് മോഹൻലാൽ പുലികളുമായി ഏറ്റുമുട്ടുന്ന 20 മിനിട്ടോളം നിണ്ട് നിൽക്കുന്ന ക്ലൈമാക്സ് രംഗം ചിത്രീകരിച്ചത്. ചിത്രത്തിന്റെ മറ്റ് ലൊക്കേഷനുകൾ കേരളം, ദക്ഷിണാഫ്രിക്ക , തായ്‌ലാന്റ് എന്നിവിടങ്ങളിൽ ആയിരുന്നു 


2015.ഡിസംബർ മാസം ക്രിസ്മസ് ചിത്രമായിട്ട് തിയറ്ററിൽ റിലീസ് ചെയനാണ് തിരുമാനിച്ചത് 
ചിത്രികരണം പുർത്തിയാകാത്തത് കൊണ്ട് 2016.ഏപ്രിലിൽ വിഷു ചിത്രമായിട്ട് തിയറ്ററിൽ എത്തിക്കാൻ തിരുമാനിച്ചുവെങ്കിലും പോസ്റ്റ്‌ പ്രൊഡക്ഷൻ ജോലികൾ പുർത്തിയാകാത്തത് കൊണ്ട് വീണ്ടും റിലീസ് നീണ്ടുപോയി.പിന്നിട് 2016. ഒക്ടോബർ .7 ന് ചിത്രം ഇംഗ്ലീഷ്,മലയാളം,തമിഴ്,തെലുങ്ക്,ഹിന്ദി എന്നിങ്ങനെ വിവിധ ഭാഷകളിലായി 3000 ത്തോളം 
തിയറ്ററുകളിൽ വേൾഡ് വൈഡ് റിലീസ് ചെയാൻ തിരുമാനിച്ചു

ചിത്രത്തിലെ പാട്ടുകളുടെ സംഗീത സംവിധാനം നിർവഹിച്ചിരിക്കുന്നത് ഗോപി സുന്ദർ ആണ് 
ചിത്രത്തിലെ ഒരു താരാട്ട് പാട്ട് പാടിയിരിക്കുന്നത് പ്രശസ്ത ഗായിക വാണി ജയറാം ആണ്.
ചിത്രത്തിലെ മറ്റ് രണ്ട് പാട്ടുകൾ പാടിയിരിക്കുന്നത് യേശുദാസും ചിത്രയും ചേർന്നാണ്.

2017 ഏപ്രിൽ 12-ന് അങ്കമാലി അഡ്ലക്സ് കൺവെൻഷൻ സെന്ററിൽ "പുലിമുരുകന്റെ" ത്രിമാന പതിപ്പ് പ്രദർശിപ്പിച്ചു. ഒരു 3ഡി ചലച്ചിത്രം ഇരുപതിനായിരത്തിലധികം പേർ ഒരുമിച്ചു കാണുന്നതിന്റെ ഗിന്നസ് റെക്കോർഡ് ഈ പ്രദർശനത്തിനു ലഭിച്ചു.



</doc>
<doc id="335031" url="https://ml.wikipedia.org/wiki?curid=335031" title="ക്ലാര ബാർട്ടൺ">
ക്ലാര ബാർട്ടൺ

അമേരിക്കയിൽ നിന്നുമുള്ള ആതുരശുശ്രൂഷകയും, അമേരിക്കൻ റെഡ്ക്രോസ്സിന്റെ സ്ഥാപകയുമായിരുന്നു ക്ലാരിസ്സ ഹാർലൊ ബാർട്ടൺ എന്ന ക്ലാര ബാർട്ടൺ (ജനനം 25 ഡിസംബർ 1821 – മരണം 12 ഏപ്രിൽ, 1912). 1861 ലെ അമേരിക്കൻ ആഭ്യന്തര യുദ്ധകാലത്ത് ഒരു ആശുപത്രിയിലെ നേഴ്സ് ആയിരുന്നു ക്ലാര. സ്ത്രീകൾ അധികം പുറത്തുപോയി ജോലി ചെയ്യാതിരുന്ന കാലഘടത്തിലായിരുന്നു ക്ലാര യുദ്ധമേഖലയിൽ ശുശ്രൂഷകയായി സേവനമനുഷ്ഠിച്ചിരുന്നത്.
1821 ഡിസംബർ 25 ന് അമേരിക്കയിലെ മസാച്ചുസെറ്റ്സിലാണ് ക്ലാര ജനിച്ചത്. സ്റ്റീഫൻ ബാർട്ടണും, സാറ സ്റ്റോൺ ബാർട്ടണുമായിരുന്നു മാതാപിതാക്കൾ. പ്രാദേശിക സേനയിലെ ഒരു ക്യാപ്റ്റനായിരുന്നു പിതാവ്. തന്റെ സഹോദരങ്ങളെ പ്രത്യേക കരുതലോടെ ശുശ്രൂഷിക്കാൻ ചെറുപ്പകാലത്തു തന്നെ ക്ലാര ശ്രദ്ധിച്ചിരുന്നു. മരുന്നുകൾ കൃത്യസമയത്തു നൽകുന്നതിലും, മുറിവുകൾ കഴുകി വൃത്തിയാക്കുന്നതും ക്ലാര തന്നെയായിരുന്നു. അവർ പൂർണ്ണമായും രോഗവിമുക്തരാവുന്നതുവരെ ക്ലാര തന്നെയാണ് അവരുടെ കാര്യങ്ങൾ ശ്രദ്ധിച്ചിരുന്നത്.

ലജ്ജാശീലയായിരുന്ന ക്ലാരക്ക് സുഹൃത്തുക്കൾ വളരെ കുറവായിരുന്നു, ഇതറിയാവുന്ന മാതാപിതാക്കൾ അവളുടെ ഈ ശീലം മാറുവാനായി ക്ലാരയെ സെന്റ്.ജോൺസ് സ്കൂളിൽ ചേർത്തു
എന്നാൽ ഭക്ഷണം കഴിക്കാതെയായിരുന്നു ക്ലാര ഇതിനെതിരേ പ്രതിഷേധിച്ചത്. വൈകാതെ ക്ലാര സെന്റ്.ജോൺസിലെ പഠനം മതിയാക്കി. ക്ലാരയുടെ സ്വഭാവം നന്നായി മനസ്സിലാക്കിയ മാതാപിതാക്കൾ അവളെ ഒരു സ്കൂൾ അധ്യാപികയായിക്കാണാൻ ആഗ്രഹിച്ചു. 
1839 ൽ അധ്യാപികയാവാനുള്ള പരീക്ഷ ക്ലാര വിജയിച്ചു. 1852 ൽ ക്ലാര ഒരു ഓപ്പൺ സ്കൂൾ ആരംഭിച്ചു. ഏതാണ്ട് 600 ഓളം കുട്ടികളുള്ള ഈ സ്കൂൾ ഒരു വിജയസംരംഭം ആയിരുന്നു. സ്കൂളിന്റെ വളർച്ചയിൽ അതിന്റെ പ്രിൻസിപ്പാൾ സ്ഥാനത്തു നിന്നും ക്ലാരയെ ഭരണസമിതി ഒഴിവാക്കി. ഈ സ്ഥാനം വഹിക്കാൻ ഒരു വനിത മതിയാവില്ല എന്നതായിരുന്നു കാരണം. അധികം വൈകാതെ ക്ലാര ഈ ഉദ്യോഗം ഉപേക്ഷിച്ചു.


</doc>
<doc id="335035" url="https://ml.wikipedia.org/wiki?curid=335035" title="മെനിസ്പെർമേസീ">
മെനിസ്പെർമേസീ

മിക്കവാറും മധ്യരേഖാപ്രദേശങ്ങളിലെ കാടുകളിൽ കാണപ്പെടുന്ന വലിയ വള്ളിച്ചെടികൾ ഉൾപ്പെടുന്ന ഒരു സപുഷ്പി സസ്യകുടുംബമാണ് മെനിസ്പെർമേസീ (Menispermaceae). 72 ജനുസുകളിലായി 450 സ്പീഷിസുകൾ ഈ കുടുംബത്തിലുണ്ട്. അമ്പുകളിൽ പുരട്ടുന്ന ഒരു വിഷമായ ക്യുറാറെയിലെ പ്രധാന ഘടകമായ റ്റ്യൂബോക്യുറാറെ ഇവയിലെ അംഗങ്ങളിൽ നിന്നും ലഭിക്കുന്നുണ്ട്.



</doc>
<doc id="335037" url="https://ml.wikipedia.org/wiki?curid=335037" title="സൂക്ഷ്മബോധനം">
സൂക്ഷ്മബോധനം

അധ്യാപക നൈപുണികൾ വളർത്തിയെടുക്കാനുള്ള ഒരു ബോധന മാർഗ്ഗമാണ് സൂക്ഷ്മബോധനം.അധ്യാപന പരിശീലനത്തിന്റെ പ്രധാന ഭാഗമാണിത്.സഹപഠിതാക്കളുടെയോ കുട്ടികളുടെയോ മുന്നിൽ അധ്യാപിക/ അധ്യാപകൻ പ്രത്യേക ബോധന നൈപുണി അവതരിപ്പിക്കുന്നു.തുടർന്ന് സഹപഠിതാക്കളിൽ നിന്ന് നിരീക്ഷണ മറുപടി സ്വീകരിക്കുകയും ആവശ്യമെങ്കിൽ അവതരണ രീതിയിൽ മാറ്റം വരുത്തുകയോ നവീകരിക്കുകയോ ചെയ്യുന്നു.1960 കളുടെ പകുതിയിലാണ് ഈ രീതി കണ്ടുപിടിക്കുന്നത്.സ്റ്റാൻഫോഡ് സർവകലശാലയിലെ ഡോ. ഡ്വിറ്റ് ഡബ്ല്യു അലെൻ ആണ് ആദ്യമായി ഈ രീതി വിദ്യാഭ്യാസ രീതിയിൽ ഉപയോഗിച്ച് തുടങ്ങിയത്.
ടീച്ചറോട് ഒരു ചെറിയ വിഷയത്തിൽ ക്ലാസെടുക്കാൻ നിർദ്ദേശിക്കുന്നു(സാധരണ 20 മിനുട്ട് സമയം).പഠിതാക്കളായി ഒരു ചെറിയ സംഘം കൂടെയുണ്ടാകും.അവർ വിദ്യാർഥികളായിക്കോളണമെന്നില്ല.സഹ പരിശീലകർ തന്നെ മതി.ഈ ക്ലാസ് വീഡിയോയിൽ റെക്കോർഡ് ചെയ്യുന്നു. ശേഷം ക്ലാസെടുത്ത ടീച്ചറും , ക്ലാസിലിരുന്ന സഹഅധ്യാപകരും മാസ്റ്റർ ടീച്ചറും ഒരുമിച്ചിരുന്ന് ഈ വീഡിയോ കാണുന്നു. ശേഷം ബോധന ഉദ്ദേശ്യത്തിനനുസരിച്ച് അഭിപ്രായം അറിയിക്കുന്നു. ഈ വീഡിയോ കാണലിലൂടെയും അഭിപ്രായങ്ങളിലൂടെയും ടീച്ചർക്ക് തന്റെ അധ്യാപനത്തെ കുറിച്ചുള്ള സൂക്ഷ്മ വിലയിരുത്തൽ സാധ്യമാകുന്നു.

1963 ൽ മൈക്രോ ടീച്ചിംഗിന്റെ തുടക്കത്തിൽ തന്നെ അധ്യാപന പരിശീലനത്തിന്റെ ഭാഗമായി വിവിധ യൂനിവേഴ്സിറ്റികളിലും സ്കൂളുകളിലും സ്വീകരിച്ചുപോന്നിരുന്നു.ദൈനംദിന അധ്യാപന-പഠന പദ്ധതികളിലെ സങ്കീർണ്ണഘട്ടത്തെ ലളിതമാക്കുന്നതായിരുന്നു മൈക്രോ ടീച്ചിംഗ്. ക്ലാസിന്റെ വലിപ്പം,സമയം,ടാസ്ക്, ഉള്ളടക്കം എന്നിവയെല്ലാം ലളിതമാക്കുന്നു.പരിശീലിക്കേണ്ട നൈപുണി(skill) ഏതെന്ന് ആദ്യം സൂപ്പർവൈസർ കാണിക്കുന്നു.ഡെമോൺട്രേഷനായോ വീഡിയോ പ്രസൻറേഷനായോ ഇത് നടത്താം. ശേഷം ഗ്രൂപ്പ് അംഗങ്ങൾ ഒരു വിഷയം തിരഞ്ഞെടുക്കുകയും അഞ്ചോ പത്തോ മിനുട്ട് തയ്യാറെടുക്കുകയും ചെയ്യുന്നു. ശേഷം അധ്യാപക പരിശീലകൻ ഒരു സ്കിൽ പ്രാക്ടീസ് ചെയ്യാനുള്ള അവസരമാണ്. ഇതിനായി പത്ത് മിനുട്ട് സമയം ചിലവഴിക്കുന്നു.

അടുത്തകാലത്തായി റിക്കോർഡ് ചെയ്യാനുള്ള ഉപകരണങ്ങളുടെ ലഭ്യതയും സാമൂഹ്യ മാധ്യമങ്ങളുടെ വ്യാപനവും മൈക്രോ ടീച്ചിംഗിനെ വളരെയധികം എളുപ്പത്തിൽ മനസ്സിലാക്കാനുള്ള സൗകര്യമായിട്ടുണ്ട്. 

സൂക്ഷമബോധനത്തിൽ പരിശീലകന് ഏറെ വിഷമം പിടിച്ച ഘട്ടമാണ് ഫീഡ്ബാക്ക് .ടീച്ചിംഗിന്റെ ചില പാറ്റേണുകൾ അവതരിപ്പിച്ചതിനെ കുറിച്ചുള്ള വിലയിരുത്തലാണ് ഈ ഘട്ടത്തിൽ നടക്കുന്നത്.എങ്കിലും അവരെ കൂടുതൽ പുരോഗതിയിലേക്ക് നയിക്കുന്നത് ഈ വിമർശ ഘട്ടമാണ്.




</doc>
<doc id="335039" url="https://ml.wikipedia.org/wiki?curid=335039" title="മദർ ആഞ്ജലിക്ക">
മദർ ആഞ്ജലിക്ക

ലോകത്തെ ഏറ്റവും വലിയ ക്രൈസ്തവ മാധ്യമശൃംഖലയായി കരുതപ്പെടുന്ന ഇറ്റേണൽ വേഡ് ടെലിവിഷൻ നെറ്റ്വർക്കിന്റെ (ഇ.ഡബ്യു.ടി.എൻ.) സ്ഥപകയായിരുന്നയാളാണ് റീത്ത റിസോ എന്ന മദർ ആഞ്ജലിക്ക. ഇതിൽ "മദർ ആഞ്ജലിക്ക ലൈവ്" എന്ന പരിപാടി അവർ സ്വയം അവതരിപ്പിച്ചിരുന്നു. ഇന്ന് ഈ നെറ്റ്വർക്കിന് 145 രാജ്യങ്ങളിലായി 11 ചാനലുകളും റേഡിയോ നിലയങ്ങളും പത്രങ്ങളും ഉണ്ട്. 21ആം വയസ്സിൽ സന്ന്യസ്തവ്രതം സ്വീകരിച്ചത്. 2009ൽ ബനഡിക്ട് പതിനാറാമൻ മാർപ്പാപ്പ വൈദികരല്ലാത്തവർക്കു കത്തോലിക്കാ സഭ നൽകുന്ന ഏറ്റവും വലിയ ബഹുമതിയായ ക്രോസ് ഓഫ് ഓണർ നല്കികൊണ്ട് മദർ ആഞ്ജലിക്കയെ ആദരിച്ചു. 

ബാല്യകാലത്തുണ്ടായ ഒരു അത്ഭുത രോഗശമനത്തെ തുടർന്നാണ് ആഞ്ചലിക്ക, ക്രിസ്തുവിന്റെ മണവാട്ടിയായി ജീവിക്കാൻ തീരുമാനിച്ചത്. EWTN- ലെ തീവ്രമായ സുവിശേഷ വേലയിലൂടെ, സ്വജീവിതം അവർ ക്രിസ്തുവിന് സമർപ്പിച്ചു. 
സിസ്റ്ററിന്റെ തീവ്രമായ ആത്മീയാനുഭവമാണ്, വെറും ഒരു ഗാരേജിനെ നിത്യമായ വചനത്തിന്റെ ടെലിവിഷൻ സ്റ്റുഡിയോ (EWTN) ആക്കി രൂപപരിണാമം വരുത്തിയത്.

അമേരിക്കയിലെ, ബിർമിംഹാമിനടുത്തുള്ള ദിവ്യകാരുണ്യ ദേവാലയത്തിൽ നടന്ന 
സംസ്ക്കാര ശുശ്രൂഷയിൽ രണ്ടായിരത്തോളം ആളുകളാണ് അന്ൻ പങ്കെടുത്തത്. നിത്യതയിലേക്ക് യാത്രയാകുമ്പോൾ മദർ ആഞ്ചലിക്കയ്ക്ക് 92 വയസായിരുന്നു പ്രായം. 

3. http://pravachakasabdam.com/index.php/site/news/4514

4. http://pravachakasabdam.com/index.php/site/news/1073


</doc>
<doc id="335042" url="https://ml.wikipedia.org/wiki?curid=335042" title="മോൾഫ്രാക്ഷൻ">
മോൾഫ്രാക്ഷൻ

രസതന്ത്രത്തിൽ, മോൾഫ്രാക്ഷൻ അല്ലെങ്കിൽ മോളാർഫ്രാക്ഷൻ (formula_1) എന്നത് ഘടകങ്ങളുടെ അളവും ( മോളുകളിൽസൂചിപ്പിക്കുന്നു) formula_2 ഒരു മിശ്രിതത്തിലെ എല്ലാ ഘടകങ്ങളുടേയും ആകെ അളവും തമ്മിലുള്ള അംശബന്ധമാണ്. formula_3:

എല്ലാ മോൾഫ്രാക്ഷനുകളുടേയും തുക 1 ആയിരിക്കും. 

ഇതേ ആശയം തന്നെ 100ന്റെ ഛേദത്തോടുകൂടി സൂചിപ്പിക്കുന്നതിനെ mole percent അല്ലെങ്കിൽ molar percentage അല്ലെങ്കിൽ molar proportion (mol%) എന്നു പറയുന്നു.

മോൾഫ്രാക്ഷനെ amount fraction എന്നും വിളിക്കുന്നു. ഇത് നമ്പർഫ്രാക്ഷനുതുല്യമാണ്. ഒരു ഘടകത്തിന്റെ തന്മാത്രകളുടെ എണ്ണവും ആകെ തന്മാത്രകളുടെ എണ്ണവും തമ്മിലുള്ള അംശബന്ധമാണ് നമ്പർഫ്രാക്ഷൻ. മോൾഫ്രാക്ഷനെ ചിലപ്പോൾ റോമൻ അക്ഷരമായ പകരമായി എന്ന ഗ്രീക്ക് അക്ഷരമുപയോഗിച്ച് സൂചിപ്പിക്കാറുണ്ട്. വാതകമിശ്രിതങ്ങൾക്ക് ഐ. യു. പി. എ. സി എന്ന അക്ഷരമാണ് നിർദ്ദേശിക്കുന്നത്.

അമേരിക്കയിലെ നാഷനൽ ഇൻസ്റ്റിറ്റ്യൂട്ട് ഓഫ് സ്റ്റാൻഡേർഡ്സ് ആന്റ് ടെക്നോളജി മോളിന്റെ യൂണിറ്റ് അടങ്ങിയിട്ടില്ലാത്തതിനാൽ മോൾഫ്രാക്ഷനുപകരം നിർദ്ദേശിക്കുന്നത് amount-of-substance fraction ആണ്.

മോൾഫ്രാക്ഷൻ എന്നത് മോളുകൾ തമ്മിലുള്ള അംശബന്ധവും മോളാർഗാഢത എന്നത് മോളുകളും വ്യാപ്തവും തമ്മിലുള്ള അംശബന്ധമാണ്.

മോൾഫ്രാക്ഷൻ എന്നത് മിശ്രിതത്തിലെ ഘടകങ്ങളെ ഡയമെൻഷനില്ലാത്ത അളവോടൊപ്പം സൂചിപ്പിക്കാനുള്ള ഒരു വഴിയാണ്. മാസ്സ്ഫ്രാക്ഷനും (ഭാരത്തിന്റെ അംശബന്ധം, wt%) വ്യാപ്തംഫ്രാക്ഷൻ (വ്യാപ്തത്തിന്റെ അംശബന്ധം, vol%) എന്നിവയാണ് മറ്റുള്ളവ.
ഫെയ്സ് ഡയഗ്രങ്ങളുടെ നിർമ്മാണത്തിൽ മോൾഫ്രാക്ഷൻ വളരെ വ്യാപകമായി ഉപയോഗിക്കുന്നുണ്ട്. ഇതിന് ധാരാളം ഗുണങ്ങളുണ്ട്:

മാസ്സ്ഫ്രാക്ഷൻ(Mass fraction) formula_6

എന്ന ഫോർമുല ഉപയോഗിച്ച് കണക്കുകൂട്ടാം.
ഇവിടെ formula_8 എന്നത് ഘടകത്തിന്റെ formula_9 മോളാർമാസ്സ് ആണ്. formula_10ഉം മിശ്രിതത്തിന്റെ ശരാശരി മോളാർമാസ്സ് ആണ്.

മോളാർമാസ്സിനെ നീക്കംചെയ്യുന്നു. 

മോൾഫ്രാക്ഷനെ 100 കൊണ്ട് ഗുണിച്ചാൽ മോൾ അനുപാതൽ ലഭിക്കും. അളവ്/അളവ് അംശബന്ധം എന്നും പ്രകടിപ്പിക്കാം (n/n%എന്നു പറയുന്നു). 

പിണ്ഡഗാഢതയിലേക്കും പിണ്ഡഗാഢതയിൽനിന്നും formula_12 താഴെത്തന്നിരിക്കുന്നരീതിയിൽ മാറ്റാം.

ഇവിടെ formula_10 എന്നത് മിശ്രിതത്തിന്റെ ശരാശരി മോളാർമാസ്സാണ്.

മോളാർ ഗാഢതയിലേക്കുള്ള മാറ്റം താഴെത്തന്നിരിക്കുന്നു.

അല്ലെങ്കിൽ

ഇവിടെ formula_10 എന്നത് ലായനിയുടെ ശരാശരിമോളാർമാസ്സും എന്നത് ആകെ മോളാർഗാഢതയും formula_19 എന്നത് ലായനിയുടെ സാന്ദ്രതയുമാണ്.

ഘടകങ്ങളുടെ മാസ്സുകളിൽ നിന്നും മോളാർമാസ്സുകളിൽ നിന്നും കണക്കുകൂട്ടാം.

സ്ഥാനികഭിന്നാത്മകമിശ്രിതത്തിൽ, മോൾഫ്രാക്ഷൻ ഗ്രേഡിയന്റ് ഡിഫ്യൂഷൻ എന്ന പ്രതിഭാസത്തെ വർധിപ്പിക്കുന്നു.


</doc>
<doc id="335043" url="https://ml.wikipedia.org/wiki?curid=335043" title="ആന്ന കുർനിക്കോവ">
ആന്ന കുർനിക്കോവ

ഒരു മുൻ വനിതാ ടെന്നീസ് താരമാണ് ആന്ന കുർനിക്കോവ. സൗന്ദര്യവും താരപരിവേഷവും കൊണ്ട് ഒരു കാലത്ത് ഏറ്റവും പ്രശസ്തയായ ടെന്നീസ് താരമായിരുന്നു .സിങ്കിൾസ് റാങ്കിൽ എട്ടാം സ്ഥാനത്ത് വരെ വന്നിട്ടുണ്ടെങ്കിലും പ്രധാന കിരീടങ്ങളൊന്നും നേടിയിട്ടില്ല. ഡബിൾസിലാണ് നേട്ടങ്ങളത്രയും സ്വന്തമാക്കിയത്. ഒരു കാലത്ത് ഡബിൾസിൽ ഒന്നാം നമ്പർ താരമായിരുന്ന അവർ മാർട്ടീന ഹിൻഗിസിന്റെ കൂടെ രണ്ട് ഗ്രാൻഡ് സ്ലാം കിരീടങ്ങളും രണ്ട് തവണ WTA ചാമ്പ്യൻഷിപ്പും നേടിയിട്ടുണ്ട്.


</doc>
<doc id="335045" url="https://ml.wikipedia.org/wiki?curid=335045" title="കിം ക്ലീസ്റ്റേഴ്സ്">
കിം ക്ലീസ്റ്റേഴ്സ്

പ്രശസ്ത ബെൽജിയം ടെന്നീസ് താരമാണ് കിം ക്ലീസ്റ്റേഴ്സ്. സിങ്കിൾസിലും ഡബിൾസിലും മുൻ ലോക ഒന്നാം നമ്പർ താരമാണ്.വനിതാ ടെന്നീസിലെ എക്കാലത്തെയും മികച്ച താരങ്ങളിൽ ഒരാളായി കണക്കാക്ക്പ്പെടുന്നു.


</doc>
<doc id="335046" url="https://ml.wikipedia.org/wiki?curid=335046" title="ഓപ്പൺഡോർ">
ഓപ്പൺഡോർ

ഓപ്പൺ ആക്സെസ് ഇൻഫോർമേഷൻ റെപ്പോസിറ്ററികളുടെ ആധികാരികഡയറക്ടറി (പട്ടിക) ഉൾകൊള്ളുന്ന ഒരു വെബ്സൈറ്റാണ് ഓപ്പൺഡോർ (OpenDOAR- The Directory of Open Access Repositories).ഓൺലൈൻ റെപ്പോസിറ്ററികളുടെ ഗുണനിലവാരം ഉറപ്പുവരുത്തിയതിനുശേഷമാണ് ഓപ്പൺഡോറിൽ ഇവയെ ഉൾപ്പെടുത്തുന്നത്. അതുകൊണ്ടുതന്നെ ലോകത്തിലെ ഗുണനിലവാരമുള്ള വിവരസംഗ്രഹാലയങ്ങളുടെ (ഇൻഫോർമേഷൻ റെപ്പോസിറ്ററികൾ) പട്ടിക ഓപ്പൺഡോറിൽ ലഭ്യമാണ്.
ഓപ്പൺഡോർ നിലനിർത്തുന്നതും നിയന്ത്രക്കുന്നതും "ഷേർപ"(SHERPA- Securing a Hybrid Environment for Research Preservation and Access) എന്ന സേവന സംഘടനയാണ്. 

ഗവേഷകരുടേയും പണ്ഡിതൻമാരുടേയും വിദ്യാർത്ഥികളുടേയും ഇടപെടലുകളുടെ ഭാഗമായി 2003 ഓടുകൂടി ഓൺലൈൻ ഓപ്പൺ ആക്സെസ് റിസർച്ച് ആർകേവുകളുടെ ഗണ്യമായവളർച്ച ലോകത്തു ണ്ടായി. ഓപ്പൺ ആക്സെസ് റെപ്പോസിറ്ററികളുടെ പട്ടികകൾ ധാരാളം നിലനിലവിലുണ്ടായിരുന്നെങ്കിലും ഓപ്പൺ ആക്സെസ് ഇൻഫോർമേഷൻ റെപ്പോസിറ്ററികളുടെ കൃത്യമായി വിന്യസിച്ച ഒരു ആധികാരിക ഡയറക്ടറിയുടെ ആവശ്യകത ഉണ്ടായിരുന്നു. ഓപ്പൺ ആക്സെസ് പ്രസ്ഥാനത്തിന് അടിസ്ഥാനമുറപ്പിച്ചുകൊണ്ട് ലോകമൊട്ടുക്കുമുള്ള റിസർച്ച് റെപ്പോസിറ്ററികളുടെ കൃത്യമായി വിന്യസിച്ച ഒരു ആധികാരിക ഡയറക്ടറി എന്ന ഉദ്ദേശത്തോടുകൂടി യു. കെയിലെ നോട്ടിങ്ഹാം സർവ്വകലാശാലയും സ്വീഡനിലെ ലുൻഡ് സർവ്വകലാശാലയും സംയുക്തമായി ചേർന്ന് ഓപ്പൺഡോറിന് രൂപം നൽകി.. 




</doc>
<doc id="335049" url="https://ml.wikipedia.org/wiki?curid=335049" title="മേരി പിയേഴ്സ്">
മേരി പിയേഴ്സ്

ഒരു മുൻ ഫ്രഞ്ച്-വനിതാ ടെന്നീസ് താരമാണ് മേരി പിയേഴ്സ്.കാനഡയിലാണ് ജനിച്ചതെങ്കിലും കനേഡിയൻ,ഫ്രഞ്ച്,അമേരിക്കൻ പൗരത്വങ്ങളുള്ള അവർ ടീമിനങ്ങളിലും ഒളിമ്പിക്സിലും ഫ്രാൻസിനെയാണ് പ്രതിനിധീകരിച്ചിട്ടുള്ളത്.


</doc>
<doc id="335051" url="https://ml.wikipedia.org/wiki?curid=335051" title="ജെലെന ഡൊകിക്">
ജെലെന ഡൊകിക്

ഒരു ഓസ്ട്രേലിയൻ വനിതാ ടെന്നീസ് താരമാണ് ജെലെന ഡൊകിക്.ആദ്യകാലങ്ങളിൽ സെർബിയ&മൊണ്ടിനെഗ്രോയെയാണ് പ്രതിനിധീകരിച്ചിരുന്നത്.


</doc>
<doc id="335053" url="https://ml.wikipedia.org/wiki?curid=335053" title="അബ്രോടേലിയ">
അബ്രോടേലിയ

അബ്രോടേലിയ (fl. 5th century B.C.E.) പൈതഗോറിയൻ തത്ത്വജ്ഞാനിയായിരുന്ന വനിതയായിരുന്നു.ലാംബ്ലിക്കസ് എഴുതിയ "ലൈഫ് ഓഫ് പൈതഗോറസ്സ്" എന്ന ഗ്രന്ഥത്തിൽ പ്രതിപാദിക്കുന്ന15 സ്ത്രീകളിൽ ഒരാളായിരുന്നു. അബ്രോടേലിയയുടെ പിതാവ് ടാറെന്റത്തിലെ അബ്രോടീലസ് ആയിരുന്നു. അവർ ടാറെന്റത്തിൽ ജനിച്ചതായി കരുതപ്പെടുന്നു.


</doc>
<doc id="335054" url="https://ml.wikipedia.org/wiki?curid=335054" title="ജിം മോറിസൺ">
ജിം മോറിസൺ

ദി ഡോർസ് എന്ന പ്രശസ്ത സംഗീത ബാൻഡിന്റെ പ്രധാന ഗായകൻ എന്ന നിലയിൽ അതിപ്രശസ്തനായ അമേരിക്കൻ ഗായകനും കവിയും ഗാനരചയിതാവുമാണ് ജിം മോറിസൺ (James Douglas "Jim" Morrison).


</doc>
<doc id="335057" url="https://ml.wikipedia.org/wiki?curid=335057" title="വൻഗേലിസ്">
വൻഗേലിസ്

ഒരു പ്രശസ്ത ഗ്രീക്ക് സംഗീതജ്ഞനും സംഗീത സംവിധായകനുമാണ് ഇവാഗിലോസ് ഒഡിസ്സേസ് പപാതനാസിയോ. വൻഗേലിസ് എന്ന പേരിലാണ് സംഗീതരംഗത്ത് പ്രശ്സ്തൻ. അക്കാദമി പുരസ്കാരം ലഭിച്ച "Chariots of Fire" അടക്കം നിരവധി ചലച്ചിത്രങ്ങൾക്ക് സംഗീതമൊരുക്കിയിട്ടുണ്ട്.


</doc>
<doc id="335059" url="https://ml.wikipedia.org/wiki?curid=335059" title="ഐമിലിയ">
ഐമിലിയ

ഐമിലിയ ഹിലാറിയ (c. 300 – c. 363) ഗാലോ-റോമൻ വൈദ്യശാസ്ത്രജ്ഞയായ സ്ത്രീ ആയിരുന്നു. അവർ ഔഷധങ്ങൾ പ്രയോഗിക്കുകയും സ്ത്രീ ശരീരശാസ്ത്രം (ഗൈനക്കോളജി), പ്രസവാനന്തരചികിൽസ (obstetrics) എന്നീ വൈദ്യശാസ്ത്രശാഖകകളിൽ പ്രവർത്തിച്ചു. കുഞ്ഞിനെപ്പോലെയുള്ള ചുറുചുറുക്ക് കാരണമാണ് ഹിലാറിയ എന്ന പേർ ലഭിച്ചതെന്ന് പറയപ്പെടുന്നു.
മുമ്പ് റോമൻ സാമ്രാജ്യത്തിന്റെ ഭാഗവുമായിരുന്നതും ഇപ്പോൾ ഫ്രാൻസിലുള്ള മൊസെല്ലയ്ക്കൂ സമീപവുള്ള പ്രദേശത്താണ് ഐമിലിയ ജനിച്ചത്. അവർ മുതിർന്നപ്പോളും അവിടെത്തന്നെ ജീവിച്ചു. അവിടെ വെച്ചാണ് അവർ വൈദ്യശാസ്ത്രജ്ഞയാകുന്നത്. ഐമിലിയ ഗ്രാറ്റിയൻചക്രവർത്തിയുടെ അദ്ധ്യാപകനായിരുന്ന ഔസോണിയസ്സിന്റെ maternal aunt ആയിരുന്നു. ഔസോണിയസ്സ് ഐമിലിയ ഉൾപ്പെടെയുള്ള അദ്ദേഹത്തിന്റെ കുടുംബാംഗങ്ങളെക്കുറിച്ച് "Parentalia" എന്ന ജീവചരിത്രപരമായ കവിതകളുടെ ഒരു പരമ്പര എഴുതിയിരുന്നു. അദ്ദേഹത്തിന്റെ അമ്മായിയെക്കുറിച്ചുള്ള കവിതയിൽ അവരെ വിവരിച്ചിരിക്കുന്നത് അവരുടെ ജോലിതുടരാൻ വേണ്ടി വിവാഹം ഉപേക്ഷിച്ച "dedicated virgin" ആയാണ്. അദ്ദേഹം അവരെ വിവരിച്ചിരിക്കുന്നത് എല്ലാമനുഷ്യനെപ്പോലെതന്നെ വൈദ്യകലയിൽ പരിശീലിച്ചവർ ആയാണ്. ശരീരശാസ്ത്രജ്ഞനായ സഹോദരനെ അദ്ദേഹത്തിന്റെ സ്വന്തം പഠനങ്ങളിൽ സഹായിച്ച അവരെ പ്രൗഢിയുള്ളതും കഴിവുള്ളതുമായ ശരീരശാസ്ത്രജ്ഞ എന്നാണ് അദ്ദേഹം വിളിച്ചത്.

ജൂഡി ചിക്കാഗോയുടെ ഇൻസ്റ്റലേഷനായ The Dinner Party യിൽ മുഖ്യബിംബമായിരുന്നു ഐമിലിയ. അത് Heritage Floor ൽ 999 പേരുകളിൽ ഒന്നായി പ്രതിനിധാനം ചെയ്യുന്നു.


</doc>
<doc id="335060" url="https://ml.wikipedia.org/wiki?curid=335060" title="ആൻഡ്രിയ ബൊചെല്ലി">
ആൻഡ്രിയ ബൊചെല്ലി

പ്രശസ്തനായ ഇറ്റാലിയൻ സംഗീതജ്ഞനാണ് ആൻഡ്രിയ ബൊചെല്ലി.ഭാഗിക അന്ധതയോടെ ജനിച്ച അദ്ദേഹം കുട്ടിക്കാലത്തെ ഒരു അപകടത്തെത്തുടർന്ന് പൂർണ അന്ധനാണ്.


</doc>
<doc id="335062" url="https://ml.wikipedia.org/wiki?curid=335062" title="വീറ്റെസ്">
വീറ്റെസ്

പ്രശസ്തനായ റഷ്യൻ ഗായകനും ഗാനരചയിതാവുമാണ് വിത്താലി ഗ്രാച്ചോവ് വ്ലാഡിസോവിച് .സംഗീത രംഗത്ത് വീറ്റെസ് എന്ന പേരിലാണ് അദ്ദേഹം പ്രശസ്തൻ.


</doc>
<doc id="335066" url="https://ml.wikipedia.org/wiki?curid=335066" title="റെയ്ഫ് ബദാവി">
റെയ്ഫ് ബദാവി

സൗദി എഴുത്തുകാരനും ബ്ലോഗറും മതമൗലിക വാദത്തിനെതിരായ വിമത സ്വരവുമായിരുന്നു റെയ്ഫ് ബദാവി.മതനിന്ദ നടത്തിയെന്നാരോപിച്ച് 2012ൽ സൗദി ഭരണകൂടം ഇദ്ദേഹത്തെ അറസ്റ്റ് ചെയ്തു.2013ൽ ഏഴ് വർഷം തടവും 600 ചാട്ടയടിയും ശിക്ഷയായി വിധിച്ചു.ശിക്ഷ കുറവായിപ്പോയെന്നു ചൂണ്ടിക്കാട്ടി 2014-ൽ ശിക്ഷ 10 വർഷം തടവും പത്തു ലക്ഷം (അല്ലെങ്കിൽ ഒരു ദശലക്ഷം) സൗദി റിയാലും 1000 ചാട്ടവാറടിയുമായി ഉയർത്തുകയുണ്ടായി.


</doc>
<doc id="335078" url="https://ml.wikipedia.org/wiki?curid=335078" title="സമർ ബദാവി">
സമർ ബദാവി

സൗദി അറേബ്യൻ മനുഷ്യാവകാശ പ്രവർത്തകയാണ് സമർ ബദാവി.15 വർഷമായി ശാരീരികമായി ഉപദ്രവിച്ചു വന്ന പിതാവിനെതിരെ അവർ നിയമനടപടി സ്വീകരിക്കുകയുണ്ടായി. രക്ഷാകർത്താവ് എന്ന നിലയിൽ അനുസരണക്കുറവ് ആരോപിച്ച് ബദാവിയുടെ പിതാവും കോടതിയെ സമീപിച്ചു.തുടർന്ന് 2010 ഏപ്രിൽ 4ന് അവർ ജയിലിലടയ്ക്കപ്പെട്ടെങ്കിലും ബഹുജനപിന്തുണയെത്തുടർന്ന് 2010 ഒക്ടോബർ 25-ന് ജയിൽ മോചിതയാവുകയും രക്ഷാകർതൃത്വം അവരുടെ ഒരു അമ്മാവനിലേക്ക് മാറ്റുകയും ചെയ്തു.


</doc>
<doc id="335113" url="https://ml.wikipedia.org/wiki?curid=335113" title="വലീദ് അബുൾഖൈർ">
വലീദ് അബുൾഖൈർ

ഒരു സൗദി അറേബ്യൻ മനുഷ്യാവകാശ പ്രവർത്തകനാണ് വലീദ് അബുൾഖൈർ.


</doc>
<doc id="335115" url="https://ml.wikipedia.org/wiki?curid=335115" title="ലാഹോർ ചാവേർ ആക്രമണം (2016)">
ലാഹോർ ചാവേർ ആക്രമണം (2016)

2016 മാർച്ച് 27-ന് പാകിസ്താനിലെ ലാഹോറിലെ ഗുൽഷൻ ഇ ഇഖ്ബാൽ പാർക്കിൽ നടന്ന ചാവേർ ആക്രമണത്തിൽ 72-പേർ മരിച്ചു. ആക്രമണത്തിന്റെ ഉത്തരവാദിത്തം പാകിസ്താൻ താലിബാന്റെ ഉപവിഭാഗമായ ജമാഅത്ത് ഉൽ അഹറർ ഏറ്റെടുത്തു. ക്രിസ്ത്യാനികളെയാണ് ലക്ഷ്യമിട്ടതെന്നും കൂടാതെ പ്രധാനമന്ത്രി ഷെരീഫിനുള്ള മറുപടിയാണ് ആക്രമണം എന്നും തെഹ്രികെ താലിബാൻ വക്താവ് പറഞ്ഞു. ആക്രമണത്തിൽ കൊല്ലപ്പെട്ടവരിൽ 29 പേർ കുട്ടികളും 10 പേർ സ്ത്രീകളുമാണ്.


</doc>
<doc id="335117" url="https://ml.wikipedia.org/wiki?curid=335117" title="ഭൂമിദിനം">
ഭൂമിദിനം

ഭൂമിദിനം. ( LandDay). ഫലസ്തീൻ മണ്ണിലുള്ള തങ്ങളുടെ അവകാശം ഉറക്കെ പ്രഖ്യാപിക്കുന്നതിനായി എല്ലാ മാർച്ച് 30നും ഫലസ്തീനികൾ ഈദിനം ആചരിക്കുന്നു. 1976 മുതലാണ് ഫലസ്തീനികൾ ഭൂമിദിനം ആചരിക്കാൻ തുടങ്ങിയത്. 1976 മാർച്ച് 29-ന് ഇസ്രയേൽ ഭരണകൂടം ആയിരക്കണക്കിന് ഏക്കർ ഫലസ്തീൻ ഭൂമി കണ്ടു കെട്ടിയിരുന്നു. അതിനെ തുടർന്ന് അടുത്ത ദിവസമായ മാർച്ച് 30ന് ഫലസ്തീനികളും ഇസ്രയേൽ സൈനികരും തമ്മിൽ ഏറ്റുമുട്ടലുണ്ടാവുകയും അതിൽ ആറ് ഫലസ്തീനികൾ രക്തസാക്ഷികളാവുകയും നൂറുകണക്കിന് ഫലസ്തീനികൾ അറസ്റ്റ് ചെയ്യപ്പെടുകയും ചെയ്തു. അതിന്റെ ഓർമപുതുക്കുകയാണ് ഭൂമിദിനം.


</doc>
<doc id="335122" url="https://ml.wikipedia.org/wiki?curid=335122" title="ഈസാറ">
ഈസാറ

ലൂക്കേനിയയിലെ ഈസാറ ഒരു പൈതഗോറിയൻ തത്ത്വചിന്തകയായിരുന്നു. അവർ എഴുതിയ "On Human Nature" എന്ന പുസ്തകത്തിന്റെ ഒരു ഭാഗം സ്റ്റോബയസ്സിനാൽ സംരക്ഷിക്കപ്പെട്ടിട്ടുണ്ട്.

ഈസാറയുടെ ജീവിതത്തെക്കുറിച്ച് ഒന്നുമറിയില്ല. സ്റ്റോബയസ്സിൽ സൂക്ഷിച്ചിരിക്കുന്ന "On Human Nature" എന്ന അവരുടെ തത്ത്വചിന്താപരമായ പുസ്തകത്തിലെ ഒരു പുറത്തിന്റെ ഭാഗത്തുനിന്നുമാത്രമാണ് അവരെക്കുറിച്ച് അറിയാൻ കഴിഞ്ഞത്. അവർ ജനിച്ച ലൂക്കേനിയ മാഗ്ന ഗ്രേഷ്യയുടെ ഭാഗവും ദക്ഷിണ ഇറ്റലിയിലെ ഒരു പുരാതന സംസ്ഥാനവുമായിരുന്നു. അവിടെ ധാരാളം പൈതഗോറിയൻ കൂട്ടായ്മകൾ നിലനിന്നിരുന്നു. പൈതഗോറസിന്റേയും തിയാനോയുടേയും മകളായ അറീസയുടെ പേരിൽനിന്നാണ് അവരുടെ പേര് ഉണ്ടായതെന്ന് അനുമാനിക്കുന്നു. ലാംബ്ലിക്കസ്സിന്റെ "Life of Pythagoras" എന്ന ഗ്രന്ഥത്തിൽ ലൂക്കേനിയയിൽ നിന്നുള്ള ഒരു എഴുത്തുകാരനെക്കുറിച്ച് പ്രതിപാദിക്കുന്നുണ്ട്.

"On Human Nature" എഴുതിയത് ബി. സി. ഇ 3ആം നൂറ്റാണ്ടിലോ അതിനു മുൻപോ നിലനിന്നിരുന്ന ഡോറിക്ക് ഗദ്യത്തിന്റെ ശൈലിയിലാണ്. തുടർന്നുണ്ടായ ആർക്കൈക്ക് ശൈലിയിലാണ് ഇത് രചിക്കപ്പെട്ടത് എന്ന സാധ്യത തള്ളിക്കളയാൻ കഴിയില്ല.



 


</doc>
<doc id="335124" url="https://ml.wikipedia.org/wiki?curid=335124" title="പ്രകാശ് പോൾ">
പ്രകാശ് പോൾ

മലയാള ടെലിവിഷൻ - സിനിമാരംഗത്തെ ഒരു നടനാണ് പ്രകാശ് പോൾ. ഏഷ്യാനെറ്റിൽ സംപ്രേഷണം ചെയ്തിരുന്ന "കടമറ്റത്ത് കത്തനാർ" എന്ന പരമ്പരയിൽ കത്തനാരായി വേഷമിട്ടത് ഇദ്ദേഹമാണ്.

ആലപ്പുഴ ജില്ലയിലെ നൂറനാട് എന്ന സ്ഥലത്തു കല്ലിട്ടതിൽ വീട്ടിലാണ് പ്രകാശ് പോൾ ജനിച്ചത്. അച്ഛൻ കെ.പി. പോൾ ചെറുപ്പകാലത്ത് ഹിന്ദുവായിരുന്നു. ക്രിസ്തുമതത്തോടുള്ള താല്പര്യംകൊണ്ട് അദ്ദേഹം മതംമാറി ക്രിസ്ത്യാനിയായി. എന്നാൽ ബാക്കി കുടുംബാംഗങ്ങളെല്ലാം ഹിന്ദുക്കളാണ്. പ്രീഡിഗ്രി മുതൽ പ്രകാശിന്റെ പഠനം പല നാടുകളിലായിരുന്നു. അക്കാലത്ത് പ്രൂഫ് റീഡറായും ജോലിനോക്കി.ഭാര്യയുടെ പേര് ഐവി. ജീൻ പ്രകാശും ജിജിൻ പ്രകാശുമാണ് മക്കൾ.

1993-ലാണ് പ്രകാശ് പോൾ ആദ്യമായി ഒരു സീരിയലിൽ അഭിനയിച്ചത്. കോട്ടയത്തു താമസിക്കുന്ന കാലത്ത് നിരവധി ടെലിഫിലിമുകളിൽ യേശുക്രിസ്തുവായി അഭിനയിച്ചു. പിന്നീട് ഷാജിയെമ്മിന്റെ "നക്ഷത്രങ്ങൾ" എന്ന പരമ്പരയിലും അഭിനയിച്ചു. ശ്യാമപ്രസാദിന്റെ "ശമനതാളം" എന്ന പരമ്പരയിൽ നല്ലൊരു വേഷം ചെയ്തു. അതുകഴിഞ്ഞ് സൂര്യാ ടി.വി.യുടെ മോണിംഗ് പ്രോഗ്രാമിന്റെ കോഡിനേറ്ററായി. അങ്ങനെയിരിക്കെ ഏഷ്യാനെറ്റിലെ "കടമറ്റത്ത് കത്തനാർ" (2004) എന്ന ഹൊറർ പരമ്പരയിൽ അഭിനയിക്കുവാൻ അവസരം ലഭിച്ചു. ശ്രീ സുബ്രഹ്മണ്യം എന്റർപ്രൈസസ് നിർമ്മാണവും ടി.എസ്. സുരേഷ് ബാബുവിന്റെ മേൽനോട്ടത്തിൽ ടി.എസ്. സജി സംവിധാനവും നിർവ്വഹിച്ച പരമ്പരയായിരുന്നു അത്. ഭൂതപ്രേതപിശാചുക്കളെ മന്ത്രസിദ്ധികൊണ്ടു കീഴടക്കുന്ന കത്തനാരച്ചനെ അവതരിപ്പിച്ചതിലൂടെ പ്രകാശ് പോൾ പ്രശസ്തനായി. സംപ്രേഷണം ചെയ്ത് ഒരാഴ്ചയ്ക്കുള്ളിൽ പരമ്പരയുടെ റേറ്റിംഗ് കുത്തനെ ഉയർന്നു. ഏഷ്യാനെറ്റിന്റെ ചരിത്രത്തിലെ ഏറ്റവും വലിയ ഹിറ്റു പരമ്പരകളിലൊന്നായി ഇതുമാറി. കത്തനാരുടെ ദിവ്യത്വത്തിൽ ആകൃഷ്ടരായ മലയാളി ആരാധകർ പ്രകാശ് പോളിനെ കാണുവാനും സ്പർശിക്കുവാനും തിരക്കുകൂട്ടി. സീരിയലിൽ അദ്ദേഹം കാണിക്കുന്ന അത്ഭുതങ്ങൾ ജീവിതത്തിലും കാണിക്കുമെന്നായിരുന്നു പലരുടെയും ധാരണ.

ഏറെ പ്രേക്ഷകശ്രദ്ധ നേടിയ പരമ്പരയെ എതിർത്തുകൊണ്ട് മലങ്കര ഓർത്തഡോക്സ് പള്ളിയിലെ അംഗങ്ങൾ രംഗത്തെത്തിയിരുന്നു. നിർമ്മാതാവിന്റെ തീരുമാനപ്രകാരം 267 എപ്പിസോഡുകൾക്കുശേഷം പരമ്പരയുടെ സംപ്രേഷണം നിർത്തിവച്ചു. അതേത്തുടർന്ന് ഇതിന്റെ രണ്ടാംഭാഗം ജയ്ഹിന്ദ് ടി.വി.യിലും മൂന്നാം ഭാഗം സൂര്യ ടി.വി.യിലും സംപ്രേഷണം ചെയ്തു. എല്ലാത്തിലും കത്തനാരായി വേഷമിട്ടത് പ്രകാശ് പോൾ തന്നെയായിരുന്നു. "കടമറ്റത്ത് കത്തനാർ" പരമ്പരയ്ക്കുശേഷം "നല്ലവൻ" എന്ന ചിത്രത്തിലും അഭിനയിച്ചു. പിന്നീട് പവർവിഷൻ ടി.വി.യിൽ പ്രൊഡ്യൂസറായും പ്രവർത്തിച്ചു.


</doc>
<doc id="335127" url="https://ml.wikipedia.org/wiki?curid=335127" title="അഗമിദെ">
അഗമിദെ

അഗമിദെ () എന്ന പേര് ഗ്രീക്ക് പുരാണത്തിലേയും ഇതിഹാസചരിത്രത്തിലേയും രണ്ട് വ്യത്യസ്ത വനിതകളെ സൂചിപ്പിക്കുന്നു.

അഗമിദെ ഭൂമിക്ക് മുകളിൽ വളരുന്ന എല്ലാ സസ്യങ്ങളുടേയും ശക്തിയെക്കുറിച്ചറിയാമായിരുന്ന ഹോമർ എന്നശരീരശാസ്ത്രജ്ഞനുമായി ബന്ധപ്പെട്ടിരിക്കുന്നു. അവർ എലിസിലാണ് ജനിച്ചത്. അവർ മുലിയസ്സിനെ വിവാഹം കഴിച്ച ഈപ്പിയൻസിലെ രാജാവായിരുന്ന Augeas ന്റെ മൂത്തപുത്രിയായിരുന്നു. എലിസും പൈലോസും തമ്മിൽ നടന്ന യുദ്ധത്തിൽ നെസ്റ്റോറിനാൽ കൊല്ലപ്പെട്ട ആദ്യത്തെ ആളായിരുന്നു അദ്ദേഹം.

മകാറിന്റെ മകളായിരുന്നു അഗമിദെ ലെസ്ബോസിലെ ഒരു സ്ഥലമായ അഗമിദെയിൽനിന്നാണ് ഈ പേര് ലഭിച്ചതെന്ന് വിശ്വസിക്കപ്പെടുന്നു. ഈ പട്ടണം പ്ലീനിയുടെ കാലത്ത് അപ്രത്യക്ഷമായി. അടുത്തകാലത്ത് പുരാതനമായ പൈറയിൽ നിന്ന് 3 കിലോമിറ്റർ മാറി “Vounaros” എന്ന ചെറിയ കുന്നിൽ നിന്നും പുരാതനാഗമിദെയുടെ അവശിഷ്ടങ്ങൾ ലഭിച്ചു. 


</doc>
<doc id="335128" url="https://ml.wikipedia.org/wiki?curid=335128" title="അരെറ്റ് ഓഫ് സൈറീനി">
അരെറ്റ് ഓഫ് സൈറീനി

അരിസ്റ്റിപ്പസ്സ് ഓഫ് സൈറീനിന്റെ മകളായിരുന്ന അരെറ്റ് ഓഫ് സൈറീനി ഒരു സൈറിനിക്ക് തത്ത്വചിന്തകയായിരുന്നു.

അവർ തന്റെ അച്ഛനിൽ നിന്നാണ് തത്ത്വശാസ്ത്രം പഠിച്ചത്. അദ്ദേഹം സോക്രറ്റീസിൽ നിന്നാണ് ഇത് പഠിച്ചത്. അരെറ്റ് തന്റെ മകനായ അരിസ്റ്റിപ്പസ്സിനെ തത്ത്വശാസ്ത്രം പഠിപ്പിച്ചു. അതുകൊണ്ട് അവരുടെ മകന് അമ്മ പഠിപ്പിച്ചത് എന്ന് വിളിപ്പേര് ലഭിച്ചു. അരിറ്റിനെ സൈറിനിക്ക് വിദ്യാലയത്തിന്റെ മുഖ്യാദ്ധ്യാപികയായി അച്ഛന്റെ പിൻഗാമിയായി പരിഗണിക്കപ്പെടുന്നു. എന്നാൽ ഈ വിദ്യാലയം മുൻപ് തുടങ്ങിയതനുസരിച്ച് മകനേയും പരിഗണിക്കുന്നുണ്ട്.

അവരുടെ ഒരു കൃതിപോലും ഇപ്പോൾ ലഭ്യമല്ല.


</doc>
<doc id="335135" url="https://ml.wikipedia.org/wiki?curid=335135" title="അസ്‌ക്ലിപജീനിയ">
അസ്‌ക്ലിപജീനിയ

അസ്‌ക്ലിപജീനിയ ഒരു അഥീനിയൻ തത്ത്വചിന്തകയായിരുന്നു. മാറിനസ്സിന്റെ Life of Proclus എന്ന ഗ്രന്ഥത്തിൽ നിന്നാണ് അറിയാൻ കഴിഞ്ഞത്. അവരുടെ അച്ഛൻ Plutarch of Athens ആതൻസിലെ നിയോപ്ലാറ്റോണിസ്റ്റ് വിദ്യാലയത്തിലെ പ്രധാന അധ്യാപകനായിരുന്നു. അദ്ദേഹം അസ്‌ക്ലിപജീനിയയേയും അവരുടെ സഹോദരൻ ഹൈറിയസ്സിനും പ്ലേറ്റോയുടേയും അരിസ്റ്റോട്ടിലിന്റേയും തത്ത്വചിന്തകളിൽ നിർദ്ദേശങ്ങൾ നൽകി. അസ്‌ക്ലിപജീനിയയ്ക് മാത്രമായി, എന്തു തന്നെയായിരുന്നാലും അച്ഛൻ പഠിപ്പിച്ച Chaldean mysticism, theurgy എന്നിവയിലൂടെ കടന്നുപോയി. 

അച്ഛന്റെ മരണത്തിനു ശേഷവും അസ്‌ക്ലിപജീനിയ അവരുടെ ജോലി തുടർന്നു. അവരുടെ ഏറ്റവും പ്രശസ്തമായ വിദ്യാർത്ഥി പ്രോക്ലസ് ആണ്. അദ്ദേഹത്തെ അവർ തെറാപ്പിയുടെ അർകെയ്ൻ അനുഷ്ഠാനങ്ങളിലേക്കു നയിച്ചു. 


</doc>
<doc id="335137" url="https://ml.wikipedia.org/wiki?curid=335137" title="അസ്പേഷ്യ (ശരീരശാസ്ത്രജ്ഞ)">
അസ്പേഷ്യ (ശരീരശാസ്ത്രജ്ഞ)

അസ്പേഷ്യ (fl. 1ആം നൂറ്റാണ്ട് സി.ഇ) ഒരു പ്രാചീന ഗ്രീക്ക് ശരീരശാസ്ത്രജ്ഞയായിരുന്നു. obstetrics, സ്ത്രീരോഗവിജ്ഞാനീയം എന്നിവയിൽ വിദഗ്ദ്ധയായിരുന്നു. ബ്ലീച്ച് ശിശുവിനെ നീക്കി പ്രസവം സുഗമമാക്കാനുള്ള ഒരു എളുപ്പവഴി അവർ വികസിപ്പിച്ചു. ഗർഭിണികളായ സ്ത്രീകൾക്കുള്ള രോഗപ്രതിരോധമരുന്നുകളുമായി ബന്ധപ്പെട്ടു പ്രവർത്തിച്ചു.. 


</doc>
<doc id="335139" url="https://ml.wikipedia.org/wiki?curid=335139" title="ആക്സിയോത്തിയ ഓഫ് ഫ്ലിയുസ്">
ആക്സിയോത്തിയ ഓഫ് ഫ്ലിയുസ്

ആക്സിയോത്തിയ ഓഫ് ഫ്ലിയുസ് പ്ലേറ്റോയുടേയും സ്ഫ്യൂസിപ്പസ്സിന്റേയും വിദ്യാർത്ഥിനിയായിരുന്നു. 

പെലൊപൊനെസ്സിലെ പുരാതന നഗരമായ ഫ്ലിയുസിലാണ് അവർ ജനിച്ചത്. ഈ നഗരം സ്പാർട്ടന്റെ ഭരണത്തിനു കീഴിലായിരുന്നപ്പോഴാണ് പ്ലേറ്റോ അദ്ദേഹത്തിന്റെ അക്കാദമി ആരംഭിക്കുന്നത്. തെമിസ്റ്റിയുസ് ആക്സിയോത്തിയയോട് പ്ലേറ്റോയുടെ Republic വായിക്കാനും ആതൻസിൽ ചെന്ന് അദ്ദേഹത്തിന്റെ വിദ്യാർത്ഥിയാകാനും പറഞ്ഞു. പുരുഷനായി വേഷം മാറി അവർ അക്കാദമിയിൽ പഠിച്ചു. പ്ലേറ്റോയുടെ മരണത്തിനുശേഷം അവർ പ്ലേറ്റോയുടെ അനന്തരവനായ സ്ഫ്യുസിപ്പസിന്റെ കൂടെ ഗവേഷണങ്ങൾ തുടർന്നു. 

ഓക്സിറിങ്കസിൽ നിന്നുള്ള ഒരു പാപ്പിറസ്സിന്റെ ഭാഗം പ്ലേറ്റോയ്ക്കും, സ്ഫ്യുസിപ്പസിനും Menedemus of Eretria ക്കും കീഴിൽ പഠിച്ച അജ്ഞാതയായ ഒരു സ്ത്രീയെക്കുറിച്ച് സുചിപ്പിക്കുന്നു. ഈ ഭാഗം വിവരിച്ചു കൊണ്ട് തുടരുന്നതിങ്ങനെയാണ് "കുമാരക്കരുടെ ഇടയിൽ അവർ സ്നേഹമുള്ളവളും നിറഞ്ഞ അറിയപ്പെടാത്ത ദയയുള്ളവളുമായിരുന്നു ". ഈ സ്ത്രീ ആക്സിയോത്തിയയോ Lastheneia of Mantinea യോ ആയിരിക്കാം.


</doc>
<doc id="335143" url="https://ml.wikipedia.org/wiki?curid=335143" title="കൈറേലിയ">
കൈറേലിയ

കൈറേലിയ തത്ത്വചിന്തയിലെ ഉദ്യമങ്ങളാൽ പ്രശസ്തയായ റോമൻ വനിതയാണ്. സിസേറോയുടെ സുഹൃത്ത് എന്ന നിലയിൽ അവർ Quintus Fufius Calenus നാൽ കുറ്റം ചുമത്തപ്പെട്ടു. ഇതിനു പിന്നിലുള്ള സത്യാവസ്ഥ അജ്ഞാതമാണ്. ഏഷ്യയിൽ ധാരാളം സ്വത്തുകൾ ഉണ്ടായിരുന്ന അവർ സമ്പന്നയായിരുന്നു.


</doc>
<doc id="335149" url="https://ml.wikipedia.org/wiki?curid=335149" title="ഫൈക്കസ്">
ഫൈക്കസ്

മൊറേസീ സസ്യകുടുംബത്തിലെ ഒരു ജനുസാണ് ഫൈക്കസ് (Ficus). മരങ്ങളും വള്ളികളും കുറ്റിച്ചെടികളും അധിസസ്യങ്ങളും എല്ലാമായി ഏതാണ്ട് 850 -ലേറെ സ്പീഷിസുകൾ ഇതിലുണ്ട്. പൊതുവേ ആലുകൾ എന്ന് ഇവയെ വിളിക്കുന്നു. ഭക്ഷ്യയോഗ്യമായ കായകൾ പലതിനും ഉണ്ട് ഇതിൽ ഏറ്റവും പ്രധാനം അത്തിയാണ്. പഴങ്ങൾക്ക് വലിയ സാമ്പത്തികപ്രാധാന്യം ഇല്ലെങ്കിലും അതതു നാടുകളിൽ ഉപയോഗിക്കുന്നുണ്ട്. വന്യമൃഗങ്ങൾക്ക് ഇവയുടെ പഴങ്ങൾ വളരെ പ്രധാനമാണ്. പലയിടങ്ങാളിലും മതപരവും സാംസ്കാരികകാര്യങ്ങളിലും പ്രായോഗിക ഉപയോഗങ്ങളാലും ഈ മരങ്ങൾ വലിയ പ്രാധാന്യം അർഹിക്കുന്നവയാണ്.

പൊതുവേ ഉഷ്ണമേഖലകളിലാണു ഫൈക്കസ് സ്പീഷിസുകൾ കാണുന്നത്. മിക്കവയും നിത്യഹരിതവുമാണ്. ഇവയുടെ പൂക്കളും പരാഗണരീതിയും വളരെ പ്രത്യേകത ഉള്ളതാണ്. അഗാവോനിഡേ കുടുംബത്തിൽപ്പെട്ട പ്രാണികളാണ് ഇവയിൽ പരാഗണം നടത്തുന്നത്. ഓരോ ഇനം ആലുകളും പരാഗണത്തിനായി ഓരോ തരം പ്രാണികളെയാണ് ആശ്രയിക്കുന്നത്. പൂവിന്റെ ഉള്ളിലേക്കു കയറിപ്പോകുന്ന പ്രാണി അവിടെ പരാാഗണം നടത്തുന്നതിനൊപ്പം അവിടെ മുട്ട ഇടുകയും ചെയ്യുന്നു. ഇത് ജീവശാസ്ത്രകാരന്മാരെ എന്നും അത്ഭുതപ്പെടുത്തുകയും പ്രചോദിപ്പിക്കുകയും ചെയ്യുന്നു. ആലുകളെ തിരിച്ചറിയാൻ എളുപ്പമാണെങ്കിലും ഏതു സ്പീഷിസ് ആണെന്ന് വ്യക്തമാവാൻ ബുദ്ധിമുട്ടാണ്. 

പല മഴക്കാട് ജൈവമേഖലകളിലെയും കീസ്റ്റോൺ സ്പീഷിസുകളാണ് ഈ ജനുസിലെ അംഗങ്ങൾ. പല വവ്വാലുകൾക്കും, കുരങ്ങുകൾക്കും എല്ലാം ഭക്ഷണം ഇവയുടെ പഴങ്ങളാണ്. പലതരം പക്ഷികളും തങ്ങളുടെ ഭക്ഷ്യാവശ്യങ്ങൾക്ക് പൂർണ്ണമായും ആലുകളെ ആശ്രയിക്കുന്നു. പല ശലഭപ്പുഴുക്കളും ആലുകളുടെ ഇല ഭക്ഷിച്ചാണ് ജീവിതചക്രം പൂർത്തീകരിക്കുന്നത്.


</doc>
<doc id="335150" url="https://ml.wikipedia.org/wiki?curid=335150" title="ജാനകി ദേവി ബജാജ്">
ജാനകി ദേവി ബജാജ്

ഇന്ത്യൻ സ്വാതന്ത്യസമരസേനാനിയും വനിതാവകാശപ്രവർത്തകയുമാണ് ജാനകി ദേവി ബജാജ് (1893 ജനുവരി 7 - 1979 മേയ് 21). 1932-ലെ നിയമലംഘന സമരവുമായി ബന്ധപ്പെട്ട് ഇവർ ജയിൽശിക്ഷയനുഭവിച്ചിട്ടുണ്ട്. 1956-ൽ രാജ്യം പത്മവിഭൂഷൺ ബഹുമതി നൽകി ആദരിച്ചു.

1893-ൽ മധ്യപ്രദേശിലെ ജവോരയിലുള്ള ഒരു വൈഷ്ണവ മാർവാടി കുടുംബത്തിലാണ് ജാനകി ജനിച്ചത്. ബജാജ് ഗ്രൂപ്പിന്റെ സ്ഥാപകനായ ജമ്നാലാൽ ബജാജിനെയാണ് വിവാഹം കഴിച്ചത്. 

സ്വാതന്ത്യസമരത്തോടൊപ്പം വനിതകളുടെ അവകാശത്തിനുവേണ്ടിയും ഹരിജനങ്ങളുടെ ഉന്നതിക്കായും ജാനകി പോരാടി. മഹാത്മാഗാന്ധിയുടെ അനുയായിയായ ജാനകി അദ്ദേഹത്തെപ്പോലെ ഖാദി വസ്ത്രങ്ങൾ സ്വയം നെയ്തെടുത്തിരുന്നു. 1928-ൽ ഹരിജനങ്ങളുടെ ക്ഷേത്രപ്രവേശനത്തിനായി പ്രയത്നിച്ചു. ഇന്ത്യയ്ക്കു സ്വാതന്ത്ര്യം ലഭിച്ചതിനുശേഷം ആചാര്യ വിനോബാ ഭാവേയുമൊത്ത് ഭൂദാനപ്രസ്ഥാനത്തിൽ പ്രവർത്തിച്ചു.

1956-ൽ ഇന്ത്യയിലെ ഏറ്റവും ഉയർന്ന രണ്ടാമത്തെ ബഹുമതിയായ പത്മവിഭൂഷൺ ലഭിച്ചു. 1965-ൽ "മേരി ജീവൻ യാത്ര" (എന്റെ ജീവിതയാത്ര) എന്ന ആത്മകഥ രചിച്ചു. 1979-ൽ ജാനകി അന്തരിച്ചു. ഇവരുടെ ഓർമ്മയ്ക്കായി ബജാജ് ഗ്രൂപ്പ് ധാരാളം വിദ്യാഭ്യാസസ്ഥാപനങ്ങൾ തുടങ്ങുകയും ചില പുരസ്കാരങ്ങൾ ഏർപ്പെടുത്തുകയും ചെയ്തു. ജാനകി ദേവി ബജാജ് ഇൻസ്റ്റിറ്റ്യൂട്ട് ഓഫ് മാനേജ്മെന്റ് സ്റ്റഡീസ്, ജാനകി ദേവി ബജാജ് ഗ്രാം വികാസ് സൻസ്ത എന്നിവ ഇതിൽ ഉൾപ്പെടുന്നു.



</doc>
<doc id="335154" url="https://ml.wikipedia.org/wiki?curid=335154" title="ക്ലിയോപാട്ര (അൽക്കെമിസ്റ്റ്)">
ക്ലിയോപാട്ര (അൽക്കെമിസ്റ്റ്)

ക്ലിയോപാട്ര ഒരു ഈജിപ്ത്യൻ അൽക്കെമിസ്റ്റും എഴുത്തുകാരിയും അതോടൊപ്പം ഒരു തത്ത്വചിന്തകയുമായിരുന്നു. അവർ 3ആം നൂറ്റാണ്ടിൽ ജീവിച്ചിരിക്കാനാണ് സാധ്യത. അവർ പ്രായോഗിക അൽക്കെമി ആണ് പരീക്ഷിച്ചിരുന്നത്. Philosopher's stone ഉൽപ്പാദിപ്പിച്ച 4 സ്ത്രീഅൽക്കെമിസ്റ്റുകളിൽ ഒരാളാണ് എന്ന കിംവദന്തിയുണ്ട്. അനലെറ്റിക് കെമിസ്ടിയുടെ മുൻകാല ഉപകരണമായ Alembic അവരാണ് കണ്ടെത്തിയത്.

ക്ലിയോപാട്രയുടെ ജനന, മരണതിയതികൾ അജ്ഞാതമാണ്. എന്നാൽ അവർ 3ഓ 4ഓ നൂറ്റാണ്ടുകളിൽ അവർ അലക്സാണ്ട്രിയയിൽ സജീവമായിരുന്നു. Mary the Jewess ന്റെ സഹപ്രവർത്തകയോ അനുയായിയോ ആകാനാണ് സാധ്യത. ക്ലിയോപാട്ര Mary the Jewess ന്റെ രസതന്ത്ര വിദ്യാലയവുമായി സഹകരിച്ചിരുന്നു. അവരുടെ കൃതികളും Mary the Jewess ന്റെ പോലെതന്നെ പരിഗണിക്കുന്നു. അവർ സൂര്യനെ കുതിരയുടെ ചാണകം പുളിക്കാനുള്ള താപസ്രോതസ്സായാണ് ഉപയോഗിച്ചത്. അത് അവരുടെ പരീക്ഷണശാലയെ ചൂടുപിടിപ്പിച്ചേക്കാം. 

സ്ത്രീ രസതന്ത്രജ്ഞകൾ ഗ്രെക്കോ-റോമൻ ഈജിപ്തിൽ സാധാരണമായിരുന്നു. പ്രധമമായും അവർ സുഗന്ധദ്രവ്യങ്ങൾ സൗന്ദര്യവർദ്ധകവസ്തുക്കൾ എന്നിവയുടെ നിർമ്മാണത്തിലായിരുന്നു അവർ പ്രഥമമായും സജീവമായിരുന്നത്. ആ സമയത്ത് ഇത് സ്ത്രീകൾ മേൽക്കൊയ്മ നേടിയിരുന്ന ശാസ്ത്രശാഖയായിരുന്നു. Zosimos of Panopolis നു മുൻപ് ക്ലിയോപാട്ര അൽക്കെമിയിൽ ഒരു സ്ഥാപനരുപമായിരുന്നു. മൈക്കേൽ മയർ Maria the Jewess, മെദേറ, ടഫ് നുഷ്യ എന്നിവരോടൊപ്പം philosopher's stone നിർമ്മിക്കാനറിയുന്ന 4 സ്ത്രീകളിൽ ഒരാളായാണ് ക്ലിയോപാട്രയെ വിശേഷിപ്പിച്ചത്. ക്രിസ്ത്യൻ നേതാക്കളിൽ നിന്ന് വിദ്വേഷം വളർന്ന സമയമായിരുന്നു ഇത്. അവർ ധാരാളം ശാസ്ത്രഗ്രന്ഥങ്ങൾ നശിപ്പിച്ചു. പിന്നീട് മുസ്ലിം പണ്ഡിതർ ക്ലിയോപാട്രയുടേതുൾപ്പെടെ ഇവയിൽ ചിലത് ശേഖരിക്കാൻ ശ്രമിച്ചു. അറബിക്ക് വിജ്ഞാനകോശമായ കിതാബ് അൽ-ഫിഹ്രിസ്തിൽ 988 മുതൽ ക്ലിയോപാട്രയെ വളരെ ബഹുമാനത്തോടെയാണ് പരാമർശിച്ചിരിക്കുന്നത്. alembic കണ്ടുപിടിച്ചതിന്റെ അംഗീകാരം അവർക്കാണ്. അളവുകളിലും തൂക്കങ്ങളിലും ഗവേഷണം നടത്തി അൽക്കെമിയേയും അതിന്റെ പരീക്ഷണങ്ങളേയും നിർണ്ണയിക്കാൻ ശ്രമിച്ചു. 



</doc>
<doc id="335155" url="https://ml.wikipedia.org/wiki?curid=335155" title="ദാമൊ (തത്ത്വജ്ഞാനി)">
ദാമൊ (തത്ത്വജ്ഞാനി)

ദാമൊ (; c. 500 ബി. സി. ഇ) ഒരു പൈതഗോറിയൻ തത്ത്വജ്ഞാനിയായിരുന്നു. ചില ആളുകൾ പറയുന്നത് അവർ പൈതഗോറസ്സിന്റെയും തിയാനോയുടേയും മകളാണെന്നാണ്.

Diogenes Laërtius, Athenaeus, Iamblichus എന്നിവരുടെ കൃതികളിൽ നിന്നും അവരുടെ ജീവിതത്തെക്കുറിച്ച് ഏതാനും കാര്യങ്ങൾ മനസ്സിലാക്കാം. പാരമ്പര്യം ബന്ധപ്പെടുത്തുന്നത് അവൾ ക്രോട്ടനിലാണ് ജനിച്ചത് എന്നും പൈതഗോറസ്സിന്റെയും തിയാനോയുടേയും മകളാണെന്നുമാണ്. 
ഏകമകളായാണ് ചിലർ കണക്കാക്കുന്നത്. അതേ സമയം മറ്റു ചിലർ കാണിക്കുന്നത് അവൾക്ക് അറിഗ്നോട്ട്, മ്‌യിഅ എന്നീ സഹോദരിമാർ ഉണ്ടായിരുന്നു എന്നാണ്. അവരുടെ സഹോദരൻ തെലവുഗസ്സിനോടൊപ്പം അവർ അവരുടെ അച്ഛൻ സ്ഥാപിച്ച് പൈതഗോറിയൻ വിഭാഗത്തിന്റെ അംഗങ്ങളായി. ഒരാളുടെ കഥ അനുസരിച്ച് പൈതഗോറസ്സ് അദ്ദേഹത്തിന്റെ എഴുത്തുകുത്തുകൾ ദാമൊയ്ക്ക് ദാനം ചെയ്തു. അവർ അത് വിൽക്കാൻ സമ്മതിക്കാതെ സുരക്ഷിതമായി സൂക്ഷിച്ചു. അവർ വിശ്വസിച്ചത് ദാരിദ്ര്യവും അച്ഛന്റെ പാവനമായ കൽപ്പന സ്വർണ്ണത്തേക്കാൾ വിലപിടിപ്പുള്ളതാണെന്നാണ്. ദാമൊ, അവരുടെ മകൾ ബിടാലെയ്ക്ക് എഴുത്തുകുത്തുകൾ കൈമാറി. ദാമൊയുടെയുൾപ്പെടെയുള്ള എഴുത്തുകുത്തുകൾ ലഭ്യമല്ല. ലാംബ്ലിക്കസ്സുമായി ബന്ധപ്പെട്ട് അവർ തെലാഗസ്സിന്റെ സഹോദരിയാണ്. 



</doc>
<doc id="335160" url="https://ml.wikipedia.org/wiki?curid=335160" title="ദിയോത്തിമ ഓഫ് മന്തീനിയ">
ദിയോത്തിമ ഓഫ് മന്തീനിയ

ദിയോത്തിമ ഓഫ് മന്തീനിയ (/ˌdaɪəˈtaɪmə/; Greek: Διοτίμα; Latin: Diotīma) പ്ലേറ്റോയുടെ സിമ്പോസിയത്തിൽ ഒരു പ്രധാനപങ്കുവഹിച്ച പുരോഹിതയും സ്ത്രീതത്ത്വജ്ഞാനിയുമായിരുന്നു. പ്ലേറ്റോണിക് സ്നേഹത്തിലധിഷ്ടിതമായിരുന്നു അവരുടെ ആശയങ്ങൾ. പ്ലേറ്റോയുടെ കൃതികൾ മാത്രമാണ് അവരെപ്പറ്റിയുള്ള ഒരേയൊരു സ്രോതസ്സ്. ആയതിനാൽ അവർ ഒരു സാങ്കൽപ്പിക കഥാപാത്രമാണോ അതോ ഒരു ചരിത്രവനിതയാണോ എന്ന് തീർച്ചയില്ല്. എന്നിരുന്നാലും പ്ലേറ്റോയുടെ ഡയലോഗുകളിൽ കാണപ്പെടുന്ന കഥാപാത്രങ്ങൾ പ്രാചീന ഏഥൻസിൽ ജീവിച്ചിരുന്ന യഥാർത്ഥ മനുഷ്യരായിരുന്നതിനാൽ ദിയോത്തിമയും യഥാർത്ഥത്തിൽ ജീവിച്ചിരുന്നവർ ആകാനാണ് സാധ്യത.

പ്ലേറ്റോയുടെ സിമ്പോസിയത്തിൽ ഒരു വിഭാഗം അംഗങ്ങൾ സ്നേഹത്തിന്റെ അർത്ഥത്തെപ്പറ്റി ചർച്ച ചെയ്യുന്നു.അപ്പോൾ സോക്രട്ടീസ് പറയുന്നത് തന്റെ യൗവനകാലത്ത് "സ്നേഹത്തിന്റെ തത്ത്വശാസ്ത്രം" തന്നെ പഠിപ്പിച്ചത് പുരോഹിതയോ സന്യാസിനിയോ ആയ ദിയോത്തിമ ആണെന്നാണ്. 

ദയോത്തിമ എന്ന പേരിന്റെ അർത്ഥം സ്യൂസ് ദേവൻ അനുഗ്രഹിച്ചത് എന്നാണ്. അവരുടെ പേരിന്റെ രണ്ടാമത്തെ ഭാഗമായ മന്തീനിയ പ്രാചീന ഗ്രീക്ക് നഗരമായ പെലോപ്പൊനിസിലെ മന്തീനിയയിൽ നിന്ന് വന്നതാണ്. പെലോപ്പൊനിഷ്യൻ യുദ്ധത്തിലെ പ്രധാനയുദ്ധഭൂമിയായിരുന്നു ഇവിടം.

പത്തൊൻപതാം നൂറ്റാണ്ടിലേയും ഇരുപതാം നൂറ്റാണ്ടിലേയും പണ്ഡിതർ കരുതുന്നത് പെരിക്ലിസിന്റെ ഭാര്യയായ ബുദ്ധിമതിയും കുശലയുമായ അസ്പേഷ്യയെ അവലംബിച്ചാണ് പ്ലേറ്റോ ദയോത്തിമയെ കഥാപാത്രമാക്കിയത് എന്നാണ്. ദയോത്തിമയുടെ സ്വത്വം ഇന്നും പൂർണ്ണമായി വെളിവാക്കപ്പെട്ടിട്ടില്ല. എന്നിരുന്നലും അസ്പേഷ്യ പ്ലേറ്റോയുടെ ഡയലോഗിൽ സ്വന്തം പേരിൽ പ്രത്യക്ഷപ്പെടുന്നുണ്ട്. ചില പണ്ഡിതന്മാർ അഭിപ്രായപ്പെടുന്നത് പ്രകാരം പ്ലേറ്റോ തെറ്റായ പേരുകൾ ഒരിക്കലും ഉപയോഗിച്ചിട്ടില്ലാത്തതിനാൽ ദയോത്തിമ ഒരു ചരിത്രത്തിലുള്ള ജീവിച്ചിരുന്ന ഒരു വനിതയായിരുന്നു എന്നു കരുതാം.

അവരുടെ പേര് തത്ത്വശാസ്ത്രപരമായതും കലാപരവുമായ പദ്ധതികൾക്കും ജേണലുകൾക്കും പ്രബന്ധങ്ങൾക്കും കൊടുത്തിട്ടുണ്ട്:




</doc>
<doc id="335173" url="https://ml.wikipedia.org/wiki?curid=335173" title="ലിയോപാർഡ">
ലിയോപാർഡ

ലിയോപാർഡ (4th century, Byzantium) ഒരു gynecologist ആയിരുന്നു. അവർ ഗ്രേഷിയൻ കോടതിയിൽ സേവനമനുഷ്ഠിച്ചു. 

ലിയോപാർഡയെക്കുറിച്ചുള്ള വിവരങ്ങൾ ലഭിക്കുന്നത് വനിതാഡോക്ടർമാരെ പഠിപ്പിക്കുന്നതിനുവേണ്ടി ഗ്രാഷിയൻ ചക്രവർത്തിയുടെ ശരീരശാസ്ത്രജ്ഞനായിരുന്ന പ്രിസിയൻ രചിച്ച ഒരു പുസ്തകത്തിൽ നിന്നാണ്. ഈ പുസ്തകത്തിൽ അദ്ദേഹം അടയാളപ്പെടുത്തുന്നത് ലിയോപാർഡ ബഹുമാനിക്കപ്പെടുന്ന ഒരു gynecologist ആയിരുന്നു എന്നാണ്. എന്നാൽ അവരുടെ ചികിൽസ Greek Dioscorides നേക്കാൾ ശാസ്ത്രീയമല്ലായിരുന്നു. ഈ പുസ്തകത്തിൽ സോറാനസ്സ്, ക്ലിയോപാട്ര, അസ്പേഷ്യ എന്നിവരുടെ പ്രസ്താവനകൾ അടങ്ങിയിട്ടുണ്ട്. അവയിൽ ചിലത് പദ്യരുപത്തിലാണ്. ഒരുപക്ഷേ സ്ത്രീകൾ പുരുഷന്മാരേക്കാൾ ബുദ്ധി കുറഞ്ഞവരാണ് എന്ന് ഓർമ്മിപ്പിക്കുന്നതാണ്. അദ്ദേഹം ഈ പുസ്തകം ലിയോപാർഡയ്ക്കും സാൽവീനിയ, വിക്റ്റോറിയ എന്നീ മറ്റ് രണ്ട് വനിതാ ശരീരശാസ്ത്രജ്ഞകൾക്കുമായാണ് സമർപ്പിക്കുന്നത്. 


</doc>
<doc id="335174" url="https://ml.wikipedia.org/wiki?curid=335174" title="ഇൻസ്റ്റിറ്റ്യൂഷണൽ റെപ്പോസിറ്ററി">
ഇൻസ്റ്റിറ്റ്യൂഷണൽ റെപ്പോസിറ്ററി

ഗവേഷണസ്ഥാപനത്തിന്റേയോ സർവ്വകലാശാലയുടേയോ ബുദ്ധിപരമായ ഉൽപന്നങ്ങൾ ഡിജിറ്റൽ രൂപത്തിൽ ശേഖരിക്കുന്നതിനും സൂക്ഷിക്കുന്നതിനും വിതരണം ചെയ്യുന്നതിനും വേണ്ടിയുള്ള ഓൺലൈൻ ശേഖരണികളാണ് ഇൻസ്റ്റിറ്റ്യൂഷണൽ റെപ്പോസിറ്ററീസ് (Institutional Repository). ഗവേഷണ പ്രബന്ധങ്ങൾ, ലേഖനങ്ങൾ, വൈജ്ഞാനിക അദ്ധ്യാപനങ്ങൾ (അദ്ധ്യാപനങ്ങൾ ), ഉപന്യാസങ്ങൾ തുടങ്ങിയ ബുദ്ധിപരമായ ഉത്പന്നങ്ങളാണ് ഒരു ഇൻസ്റ്റിറ്റ്യൂഷണൽ റെപ്പോസിറ്ററിലെ ശേഖരങ്ങൾ. ഒരു സ്ഥാപനത്തിന്റെ ബുദ്ധിപരമായ മുതൽക്കൂട്ടുകളുടെ തുറന്ന ലഭ്യത ഉറപ്പാക്കുവാൻ ഇൻസ്റ്റിറ്റ്യൂഷണൽ റെപ്പോസിറ്ററി വഴി സാധിക്കുന്നു. 



</doc>
<doc id="335176" url="https://ml.wikipedia.org/wiki?curid=335176" title="മെലീസ (തത്ത്വജ്ഞാനി)">
മെലീസ (തത്ത്വജ്ഞാനി)

മെലീസ ഒരു പൈതഗോറിയൻ തത്ത്വജ്ഞാനിയായിരുന്നു. തേൻ എന്ന് അർത്ഥമുള്ള "melli" എന്ന ഗ്രീക്ക് പദത്തിൽ നിന്നാണ് ഈ പേര് ഉണ്ടായത്.

അവരുടെ ജീവിതത്തെക്കുറിച്ച് ഒന്നുമറിയില്ല. ക്ലിയാറെറ്റ എന്ന മറ്റൊരു സ്ത്രീക്ക് എഴുതിയ കത്തിൽ നിന്ന് മാത്രമാണ് അവർ അറിയപ്പെടുന്നത്. ഈ കത്ത് ഏകദേശം ബി. സി. ഇ മൂന്നാം നുറ്റാണ്ടിൽ ഡോറിക്ക് ഗ്രീക്ക് dialectലാണ് എഴുതപ്പെട്ടത്. ഈ കത്ത് ഒരു ഭാര്യ ആധുനികയും സദ്ഗുണമുള്ളവളും ആകേണ്ടതിന്റെ ആവശ്യത്തെ ചർച്ച ചെയ്യുന്നു. അതോടൊപ്പം അവർ ഭർത്താവിനെ അനുസരിക്കേണ്ടതിനെ ഊന്നിപ്പറയുന്നു. ഈ ഉള്ളടക്കം നയിക്കുന്നത് ഇത് ഒരു പുരുഷൻ കള്ളപ്പേരിൽ എഴുതിയതാണ് എന്നാണ്. മറ്റൊരു തരത്തിൽ പറഞ്ഞാൽ കത്ത് എഴുതിയ ആൾ സ്ത്രീ പ്രകൃത്യ ദുർബലയാണെന്ന് പറയുന്നില്ല അല്ലെങ്കിൽ ദയയുള്ളവളാകാൻ പുരുഷന്റെ നിയമം വേണമെന്നു പറയുന്നില്ല. 


</doc>
<doc id="335178" url="https://ml.wikipedia.org/wiki?curid=335178" title="മെറിറ്റ് തഹ്">
മെറിറ്റ് തഹ്

മെറിറ്റ് തഹ് ("Beloved of the god Ptah"; c. 2700 BCE) പ്രാചീന ഈജിപ്തിലെ ആദ്യകാല ശരീരശാസ്ത്രജ്ഞയായിരുന്നു. ഔഷധമേഖലയിലെ ചരിത്രത്തിൽ അറിയപ്പെടുന്ന ആദ്യ വനിത എന്ന നിലയിലാണിവർ പ്രശസ്തയാകുന്നത്. എല്ലാ ശാസ്ത്രമേഖലകളിലേയും അറിയപ്പെടുന്ന ആദ്യ വനിതയും ഇവർ തന്നെയായിരിക്കാം.

സക്കാറയുടെ പിരമിഡിനടുത്തുള്ള നെക്രോപോളിസിലെ ശവകുടീരത്തിൽ അവരുടെ ചിത്രം കാണാം. ഉയർന്ന പുരോഹിതനായിരുന്ന അവരുടെ മകൻ അവരെ മുതിർന്ന ശരീരശാസ്ത്രജ്ഞ എന്നാണ് വിളിച്ചത്.

ശരീരശാസ്ത്രജ്ഞയായ മെറിറ്റ് തഹ്യെ അഖെനാതെന് കീഴിലുള്ള തെബിസ്, വിസിയർ എന്നിവിടങ്ങളിലെ ഗവർണ്ണറായിരുന്ന റാമൊസിന്റ് ഭാര്യയായ മെറിറ്റ്-തഹ് മായി സംശയിക്കരുത്. അവരുടെ ഭർത്താവിനോടൊപ്പം Sheikh Abd el-Qurnaലെ TT55 ലാണ് വർണ്ണിച്ചിരിക്കുന്നത്.



</doc>
<doc id="335179" url="https://ml.wikipedia.org/wiki?curid=335179" title="ദേശീയ അവാർഡ് നേടിയ മികച്ച വിദ്യാഭ്യാസ ചലചിത്രങ്ങൾ">
ദേശീയ അവാർഡ് നേടിയ മികച്ച വിദ്യാഭ്യാസ ചലചിത്രങ്ങൾ

ദേശീയ ചലചിത്ര പുരസ്കാരങ്ങളുടെ വിഭാഗത്തിൽ വിദ്യാഭ്യാസ ചലചിത്രങ്ങൾക്കും പുരസ്കാരങ്ങൾ നൽകിവരുന്നു.മിനിസ്ട്രി ഓഫ് ഇൻഫർമേഷൻ ആൻറ് ബ്രോഡ്കാസ്റ്റിംഗ് വകുപ്പാണ് ഈ അവാർഡുകൾ നൽകുന്നത്.നോൺ ഫീച്ചർ വിഭാഗത്തിലെ ഏറ്റവും ശ്രദ്ധേയമായ ബഹുമതിയാണിത്.Rajat Kamal (Silver Lotus).

രാജത് കമൽ (Silver Lotus)ലും ക്യാഷ് പ്രൈസും അടങ്ങുന്നതാണ് ഈ ബഹുമതി.വിവിധ വർഷങ്ങളിൽ അവാർഡ് നേടിയവരുടെ പട്ടിക താഴെ.


</doc>
<doc id="335227" url="https://ml.wikipedia.org/wiki?curid=335227" title="ജയ അരുണാചലം">
ജയ അരുണാചലം

ഇന്ത്യൻ സാമൂഹികപ്രവർത്തകയാണ് ജയ അരുണാചലം ( ; ജനനം:1935 ഫെബ്രുവരി 8). സ്ത്രീകളുടെ ക്ഷേമത്തിനായി തമിഴ്നാട് ആസ്ഥാനമാക്കി പ്രവർത്തിക്കുന്ന "വർക്കിംഗ് വിമെൻസ് ഫോറം" എന്ന സംഘടനയുടെ സ്ഥാപകയാണ്. സ്ത്രീകളെ ബിസിനസ് രംഗത്തേക്കു കൊണ്ടുവരുന്നതിനായി ഈ സംഘടന ധാരാളം ധനസഹായങ്ങൾ ചെയ്തിരുന്നു.

1935 ഫെബ്രുവരി 8-ന് തമിഴ്നാട്ടിലെ ഒരു ബ്രാഹ്മണ കുടുംബത്തിലാണ് ജയയുടെ ജനനം. ഭൂമിശാസ്ത്രത്തിലും സാമ്പത്തികശാസ്ത്രത്തിലും ബിരുദാനന്തരബിരുദം നേടി. റോമിലെ സൊസൈറ്റി ഫോർ ഇന്റർനാഷണൽ ഡെവലപ്മെന്റിന്റെ ഉപദേശകസമിതിയിൽ അംഗമായിരുന്നു. ഈ പദവിയിലെത്തുന്ന ആദ്യ ദക്ഷിണേഷ്യൻ വനിതയാണ് ജയ.



</doc>
<doc id="335234" url="https://ml.wikipedia.org/wiki?curid=335234" title="ഗൈനക്കോളജി">
ഗൈനക്കോളജി

സ്ത്രീകളുടെ സവിശേഷമായ ആരോഗ്യപ്രശ്നങ്ങളെപറ്റി പഠിക്കുന്ന വൈദ്യശാസ്ത്ര ശാഖയാണ് ഗൈനെകൊളെജി അഥവാ സ്ത്രീരോഗശാസ്ത്രം (സ്‌ത്രീരോഗവിജ്ഞാനീയം). ഈ രംഗത്തെ വിദഗ്ദരെ ഗൈനെകൊളെജിസ്റ്റ് (സ്ത്രീരോഗ വിദഗ്ദ്ധൻ) എന്നു പറയുന്നു.

"gyne" സ്ത്രീ എന്നും "logia" പഠനം എന്നുമർഥമുള്ള ഗ്രീക്ക് വാക്കുകളിൽ നിന്നാണ് "ഗൈനെകൊളെജി" എന്ന പദത്തിന്റെ ഉത്പത്തി.

ഈജിപ്തിൽ നിന്ന് ലഭിച്ച ഒരു പാപ്പിറസ് ചുരുളാണ് സ്ത്രീകളുടെ ആരോഗ്യത്തെക്കുറിച്ച് ലഭ്യമായ ഏറ്റവും പ്രാചീനമായ കൃതി.


</doc>
<doc id="335246" url="https://ml.wikipedia.org/wiki?curid=335246" title="ജോസ്ഫൈൻ ദു ബുവാർണ്യെ">
ജോസ്ഫൈൻ ദു ബുവാർണ്യെ

ജോസ്ഫൈൻ ദു ബുവാർണ്യെ (Joséphine de Beauharnais)‌ (1763-1814) നെപ്പോളിയന്റെ ആദ്യ പത്നിയായിരുന്നു. ഭീകരവാഴ്ചക്കാലത്ത് ഗില്ലോട്ടിന് ഇരയായ ഫ്രഞ്ചു ജനറൽ അലക്സാൻഡ്ര് ദു ബുവാർണ്യേയുടെ വിധവയായിരുന്ന ജോസ്ഫൈനിൽ നെപ്പോളിയൻ ആകൃഷ്ടനാവുകയും ആ ബന്ധം വിവാഹത്തിൽ കലാശിക്കുകയും ചെയ്തു. ജോസ്ഫൈൻ-നെപ്പോളിയൻ കത്തിടപാടുകൾ ഏറെ പ്രസിദ്ധി നേടിയ പ്രേമലേഖനങ്ങളാണ്. പക്ഷേ പിന്നീട് ജോസ്ഫൈനിൽ പുത്രസന്തതി ഉണ്ടായില്ലെന്ന കാരണത്താൽ 1809-ൽ നെപ്പോളിയൻ, ജോസ്ഫൈനിൽ നിന്ന് വിവാഹമോചനം നേടി, ഓസ്ട്രിയൻ രാജകുമാരി മേരി ലൂയിസയെ വിവാഹം ചെയ്തു. എങ്കിലും ജോസ്ഫൈന്റെ മരണം വരെ, നെപ്പോളിയനുമായുള്ള സ്നേഹബന്ധം നിലനിന്നു. 

യൂറോപ്യൻ വൻകരയിൽ നിന്ന് ഏതാണ്ട് ആറായിരത്തി നാനൂറു കിലോമീറ്ററകലെ കരീബിയൻ ദ്വീപസമൂഹത്തിലെ തീരെ ചെറിയ മാർട്ടിനിക് ദ്വീപിനെച്ചൊല്ലി (വിസ്തീർണം 64x24 ചതുരശ്ര കിലോമീറ്റർ) ഇംഗ്ലണ്ടും ഫ്രാൻസും നിരന്തരം തർക്കിച്ചു കൊണ്ടിരുന്നു. അവസാനം ഇരു രാജ്യങ്ങളും ഒരു ഒത്തുതീർപ്പിലെത്തുകയും, മാർട്ടിനിക് ഫ്രഞ്ചു കോളണിയായി അംഗീകരിക്കപ്പെടുകയും ചെയ്തത് 1763-ന്റെ തുടക്കത്തിലായിരുന്നു. മാർട്ടിനിക്കിലെ സമ്പന്നകുടുബങ്ങളിലൊന്നായിരുന്നു ദൂ ടാഷർ ദുലാ പാഷെറി. ഈ കുടുംബത്തിലെ ജോസെഫ്-റോസ് ക്ലെയർ ദമ്പതികളുടെ മൂത്ത പുത്രിയായി 1763 ജൂൺ 23-ന് ജോസ്ഫൈൻ ജനിച്ചു. മുഴുവൻ പേര് മാരി-ജോസെഫ് റോസ് ദൂ ടാഷർ ദുലാ പാഷെറി. പക്ഷേ ഈവെറ്റ് എന്നോ റോസ് എന്നോ ആണ് പൊതുവെ അറിയപ്പെട്ടത്. ജോസ്ഫൈൻ എന്നു സംബോധന ചെയ്തിരുന്ന ചുരുക്കം ചിലരിൽ ഒരാളായിരുന്നു നെപ്പോളിയൻ. ജോസ്ഫൈന്റെ ഇളയ ഹോദരിമാരായിരുന്നു കാതറിനും, ഫ്രാൻസ്വായും. 
1766-ലെ കൊടിയ ചുഴലിക്കാറ്റിൽ ദൂ ടാഷർ ദുലാ പാഷെറിന് സർവസ്വത്തുക്കളും നഷ്ടമായി അവരുടെ സാമ്പത്തിക നില അതിശോചനീയമായി. 1773-ൽ പത്തു വയസ്സുകാരി റോസ് ഫോർട്ട് റോയാലിലെ പ്രോവിഡൻസ് കോൺവെന്റിൽ വിദ്യാർഥിനിയായി ചേർന്നു. ജോസ്ഫൈൻ പഠനത്തിൽ പിന്നോക്കമായിരുന്നെങ്കിലും പാട്ടിലും നൃത്തത്തിലും അഭിരുചി പ്രകടിപ്പിച്ചു.. നാലു വർഷത്തെ സ്കൂൾ ജീവിതത്തിനുശേഷം ജോസ്ഫൈൻ വീട്ടിൽ തിരിച്ചെത്തി. 

മെസ്സിർ ഫ്രാൻസ് ദു ബുവാർണ്യെ ഫ്രഞ്ചു കരീബിയൻ നാടുകളുടെ ഗവർണറും ഉന്നതങ്ങളിൽ സ്വാധീനമുള്ളയാളും ആയിരുന്നു.. ഭാര്യയുടെ ചങ്ങാതിയായിത്തീർന്ന, ഇളം പ്രായക്കാരിയായ ഡിസെറി ദൂ ടാഷർ ദുലാ പാഷെറിയിൽ ( ജോസ്ഫൈന്റെ പിതൃസഹോദരി) ഗവർണർ അനുരക്തനായി. ഈ ബന്ധം മുതലെടുത്ത് ഡിസേറി സഹോദരകുടുംബത്തിന് ഒട്ടേറെ ഒത്താശകൾ ചെയ്തു കൊടുത്തു. പക്ഷേ ഭരണത്തിൽ വരുത്തിയ ക്രമക്കേടുകൾ കാരണം ഗവർണർക്ക് ജോലി നഷ്ടമായി. അധികാരികളെ അനുനയിപ്പിക്കാൻ ഗവർണർ കുടുംബസമേതം പാരിസിലേക്കു യാത്രയായപ്പോൾ ഡിസേറിയേയും കൂടെക്കൂട്ടി. സ്ഥാനം തിരിച്ചു കിട്ടിയില്ലെങ്കിലും തന്റെ പേരിലുള്ള കേസ് ഒതുക്കിത്തീർക്കാൻ ദു ബുവാർണ്യെക്കു കഴിഞ്ഞു. ഡിസെറി കൗശലക്കാരിയായിരുന്നു. ദു ബുവാർണ്യെ പ്രഭുവിന്റെ മരണശേഷം സ്വത്തിന്റെ വലിയൊരു ഭാഗത്തിന് അവകാശി പുത്രൻ അലെക്ലാൻഡ്ര് ദു ബുവാർണ്യെ ആയിരിക്കുമെന്നതിനാൽ സഹോദരന്റെ മൂന്നു പുത്രിമാരിൽ ഒരാളെക്കൊണ്ട് അലെക്സാൻഡ്രിനെ വിവാഹം ചെയ്യിക്കാൻ ഡിസേറി പദ്ധതിയിട്ടു.

ദു ബുവാർണ്യെ പ്രഭുവിന്റെ പുത്രൻ അലെക്സാൻഡ്ര് വിവാഹം ചെയ്യാനിരുന്നത് ഇവെറ്റിന്റെ ഇളയ സഹോദരി കാതറീനെ ആയിരുന്നു. എന്നാൽ 1777 -ൽ കാതറീൻ അകാലമരണമടഞ്ഞതോടെ ജോസ്ഫൈൻ വധു ചമഞ്ഞു. 1779-ഒക്റ്റോബറിൽ ജോസ്ഫൈൻ പിതാവിനോടൊപ്പം ഫ്രാൻസിലെത്തി, ഡിസമ്പറിൽ വിവാഹം നടന്നു. അലക്സാൻഡ്ര് മിക്കവാറും സമയം സൈനികദൗത്യങ്ങളിലായിരുന്നു. ജോസ്ഫൈൻ -അലെക്സാൻഡ്ര് ദമ്പതിമാർക്ക് രണ്ടു കുട്ടികളുണ്ടായി- പുത്രൻ ഓജീനും (യൂജീൻ എന്നും പറയും) പുത്രി ഹോർട്ടെൻസും. 

വൈവാഹികജീവിതത്തിൽ തുടക്കത്തിൽ കാര്യമായ അസ്വാരസ്യങ്ങളൊന്നും ഉണ്ടായിരുന്നില്ലെങ്കിലും ബന്ധം ഊഷ്മളമായിരുന്നില്ല.. പിന്നീട് അലക്സാൻഡ്രിന് ഭാര്യയുടെ വിശ്വസ്തതയിലും ഓർട്ടെൻസിന്റെ പിതൃത്വത്തിലും സംശയം തോന്നി. വിവാഹമോചനം നടന്നില്ലെങ്കിലും നിയമാനുസൃതമായി പിരിഞ്ഞു ജീവിക്കാൻ 1785 മാർച്ച് 3-ന് കോടതി അനുമതി നല്കി. ജോസ്ഫൈനും, മക്കൾക്കും ചെലവിനു കൊടുക്കാൻ അലെക്സാൻഡ്ര് നിർബന്ധിതനായി

ദുബുവാർണ്യെ പ്രഭ്വി എന്ന പേരിൽ സ്വതന്ത്രജീവിതം നയിക്കാൻ തുടങ്ങിയതോടെ ജോസ്ഫൈൻ പരിഷ്കൃത സമൂഹത്തിലെ ചിട്ടവട്ടങ്ങൾ പെട്ടെന്നു തന്നെ പഠിച്ചെടുത്തു, കുറേയേറെ പുരുഷസുഹൃത്തുക്കളേയും സമ്പാദിച്ചു.. എന്നാൽ അലക്സാൻഡ്ര് സാമ്പത്തികഞെരുക്കങ്ങളിൽ പെട്ടതോടെ ജോസ്ഫൈന്റെ മാസിക വരുമാനം മുടങ്ങി. March 2, 1794 രാജദ്രോഹക്കുറ്റം ചുമത്തി അലെക്സാൻഡ്ര്, പാരിസിലെ കാർമെ ജയിലടക്കപ്പെട്ടു.വിവാഹബന്ധം പൂർണമായും വിച്ഛേദിക്കപ്പെട്ടിട്ടില്ലെന്ന നിലക്ക്, തനിക്കും കുട്ടികൾക്കും വന്നേക്കാവുന്ന ആപത്തു മണത്തറിഞ്ഞ് ജോസ്ഫൈൻ കുട്ടികളെ ബന്ധുഗൃഹങ്ങളിലേക്കു മാറ്റി. ഏപ്രിൽ 21-ന് ജോസ്ഫൈനും സംശയാസ്പദയെന്ന പേരിൽ (Law of Suspects) കാർമെ കാരാഗ്രഹത്തിലായി . ജയിലിൽ വെച്ച് ജോസ്ഫൈനും അലെക്സാൻഡ്രും കണ്ടുമുട്ടിയതായും പരസ്പരധാരണയിലെത്തിയതായും സൂചനകളുണ്ട്.

ജൂലൈ 23-ന് അലെക്സാൻഡ്ര് ഗില്ലോട്ടിനിലേക്കു നയിക്കപ്പെട്ടു. റോബേസ്പിയറുടെ പതനത്തോടെ ഭീകരവാഴ്ച അവസാനിച്ചതിനാൽ ജോസ്ഫൈൻ ഗില്ലോട്ടിനിൽ നിന്നു രക്ഷപ്പെട്ടു. ആഗസ്റ്റ് 6-ന് നൂറ്റിയെട്ടു ദിവസത്തെ കാരാവാസത്തിനുശേഷം ജോസ്ഫൈൻ വിമോചിതയായി. . പിന്നീടുള്ള ജീവിതം എളുപ്പമായിരുന്നില്ല. പരേതനായ ഭർത്താവിന്റെ കുടുംബസ്വത്തുക്കൾ വിപ്ലവസമിതി കണ്ടുകെട്ടിയതിനാൽ, ജോസ്ഫൈന് കുട്ടികളുടേയും തന്റേയും ആഡംബരജീവിതരീതി നിലനിർത്തുന്നതിനായി എമ്പാടും കടം വാങ്ങേണ്ടി വന്നു. . നിർദ്ധനയും നിരാധാരയുമായ ജോസ്ഫൈന് സഹായഹസ്തം നീട്ടിയത് പ്രമുഖ ഭരണത്തലവൻ പോൾ ബറാസ്സ് ആയിരുന്നു. ജോസ്ഫൈൻ ബറാസ്സിന്റെ പ്രണയിനി ആയിരുന്നെന്ന വസ്തുത പരസ്യമായിരുന്നു. 

അധികാരികൾ അനധികൃതമായി എടുത്തുകൊണ്ടുപോയ അലെക്സാൻഡ്രിന്റെ പരമ്പരാഗതമായ പടവാൾ തിരിച്ചു കിട്ടാനായി ജോസ്ഫൈൻ തന്റെ പുത്രൻ ഒജീൻ ദു ബുവാർണ്യെയെ സൈനികത്തലവന്റെ ഓഫീസിലേക്കയച്ചു. ഇത്തരം കാര്യങ്ങൾ ജനറൽ നെപ്പോളിയന്റെ അധികാരപരിധിയിലായിരുന്നു. ബാലന്റെ അന്തസ്സുറ്റ പെരുമാറ്റവും സ്വഭാവഗുണവും നെപ്പോളിയനെ ഏറെ ആകർഷിച്ചു, ആവശ്യം നിറവേറ്റിക്കൊടുക്കുകയും ചെയ്തു. ഇതേത്തുടർന്ന് ജോസ്ഫൈൻ നേരിട്ട് നെപ്പോളിയനെ കണ്ട് കൃതജ്ഞത പ്രകടിപ്പിക്കാനെത്തി. ഈ കൂടിക്കാഴ്ച നടന്നത് 1795 ഒക്റ്റോബർ 14-ന് ആയിരിക്കണമെന്ന് ഊഹിക്കപ്പെടുന്നു..

നെപ്പോളിയന്റെ വർദ്ധിച്ചു വരുന്ന ജനപ്രിയതയിൽ അസ്വസ്ഥനായ ബറാസ് ബോധപൂർവ്വം ഒരുക്കിയ കെണിയായിരുന്നു ജോസ്ഫൈൻ-നെപ്പോളിയൻ വിവാഹമെന്ന് പലരും അഭിപ്രായപ്പെടുന്നു. അതല്ല, ജോസ്ഫൈനിലൂടെ ബറാസ്സിൽ സ്വാധീനം ചെലുത്തി ഉന്നതസ്ഥാനത്ത് എത്താനായിരുന്നു നെപ്പോളിയന്റെ പദ്ധതിയെന്നും അഭിപ്രായമുണ്ട്. എന്നാൽ കിംവദന്തികളെ അലക്ഷ്യപ്പെടുത്തി നെപ്പോളിയൻ ഇപ്രകാരം പ്രസ്താവിച്ചതായും പറയപ്പെടുന്നു. "എന്റെ പടവാൾ കൊണ്ട് ഞാനെന്റെ വഴിതെളിക്കും" 
1796 ഫെബ്രുവരി 24-ന് ഇരുവരും വിവാഹിതരാവാൻ തീരുമാനിച്ചു. , { നെപ്പോളിയന്റെ കുടുംബക്കാർ, പ്രത്യേകിച്ച് സഹോദരന്മാർ ഈ വിവാഹബന്ധത്തെ പൂർണമനസ്സോടെ അനുകൂലിച്ചില്ലെന്നു പറയപ്പെടുന്നു. ജോസ്ഫൈന്റെ മക്കൾക്കും തുടക്കത്തിൽ എതിർപ്പുണ്ടായിരുന്നു. മാർച്ച് 10-ന് സിവിൽ നടപടിപ്രകാരം വിവാഹം നടന്നു.. വിവാഹസമയത്ത് ജോസ്ഫൈന് മുപ്പത്തിരണ്ടു വയസ്സായിരുന്നു. പക്ഷേ വിവാഹ റജിസ്റ്ററിൽ ജോസ്ഫൈൻ ഇരുപത്തിയെട്ടെന്നാണ് രേഖപ്പെടുത്തിയത്.

വിവാഹം കഴിഞ്ഞ് രണ്ടു ദിവസത്തിനകം ഇറ്റാലിയൻ നാട്ടുരാജ്യങ്ങൾക്കെതിരെ സൈന്യസന്നാഹങ്ങളുമായി നെപ്പോളിയൻ പടക്കളത്തിലിറങ്ങി. ഈ പടനീക്കം വമ്പിച്ച വിജയവുമായി. യുദ്ധത്തിരക്കിനിടയിലും ജോസ്ഫൈന് പ്രണയലേഖനങ്ങളെഴുതാൻ നെപ്പോളിയൻ മറന്നില്ല. . ജൂലൈയിൽ നെപ്പോളിയനും സൈന്യവും താത്കാലികമായി മിലാനിൽ തമ്പടിച്ചു. ജോസ്ഫൈനെ മിലാനിലേക്ക് വരുത്താനുള്ള ഏർപ്പാടുകൾ ചെയ്തു. പാരിസിലെ ഉല്ലാസഭരിതമായ ജീവിതം ഉപേക്ഷിച്ച് യുദ്ധസംഘർഷങ്ങൾ നിലനിന്ന മിലാനിലേക്കു പോകാൻ ജോസ്ഫൈന് തീരെ താത്പര്യമുണ്ടായിരുന്നില്ല. എങ്കിലും നെപ്പോളിയന്റെ നിർബന്ധത്തിനു വഴങ്ങേണ്ടി വന്നു. ബൊളോണ, മോണ്ട് ബെല്ലോ,വെനിസ്,ടുറിൻ എന്നിങ്ങന പലയിടങ്ങളിലേക്കും ജോസ്ഫൈൻ നെപ്പോളിയനെ അനുഗമിച്ചു. ജോസ്ഫൈന്റെ ചപലസ്വഭാവം ചില്ലറ പ്രണയകലഹങ്ങൾക്ക് വഴിവെച്ചുവെങ്കിലും പൊതുവേ ജോസ്ഫൈൻ സന്തുഷ്ടയായിരുന്നു.

തന്റെ ഇറ്റാലിയൻ വിജയം ആഘോഷിക്കാനായി ഫ്രഞ്ചുഭരണകൂടം ഒരുക്കിയ വിരുന്നിൽ പങ്കെടുക്കെ, നെപ്പോളിയൻ ഇപ്രകാരം പ്രസ്താവിച്ചത്രെ "ഞാൻ ഏറ്റവുമധികം ആരാധിക്കുന്ന സ്ത്രീ എന്റെ പത്നിയാണ്". 

1796 മുതൽ 1809 വരെ, പതിനാലു വർഷങ്ങൾ നെപ്പോളിയന്റെ ജീവിതത്തിലെ ഏറ്റവും തിരക്കു പിടിച്ച കാലമായിരുന്നു. യുദ്ധ വിജയങ്ങളിലൂടേയും , സമർഥമായ കരുനീക്കങ്ങളിലൂടേയും 1799-ൽ പ്രഥമകൗൺസിലറെന്ന പദവിയും , 1802-ൽ ആജീവനാന്തം കൗൺസിലെറെന്നും 1804- ഫ്രഞ്ചു ചക്രവർത്തിയെന്നുമുള്ള സ്ഥാനമാനങ്ങൾ നെപ്പോളിയൻ നേടിയെടുത്തത് ഈ കാലഘട്ടത്തിലാണ്. 

സ്വതസ്സിദ്ധമായ രീതിയിൽ ജോസ്ഫൈൻ ടുയിലെറി കൊട്ടാരത്തിലേക്ക് പഴയ രാജകീയ ശൈലിയും ആചാരക്രമങ്ങളും തിരികെ കൊണ്ടുവന്നു. പൗരൻ/ പൗര എന്നീ സംബോധനകൾക്കു പകരം മദാം, മോൺസ്യെ, വികോംട് എന്നീ ഉപചാര സംബോധനകൾ വീണ്ടും നടപ്പിലായി.
നെപ്പോളിയന്റെ അസൂയാവഹമായ ഉയർച്ച ജോസ്ഫൈനിൽ അരക്ഷിതാബോധം ഉളവാക്കി. കാരണം നെപ്പോളിയൻ തന്റെ പിന്തുടർച്ചാവകാശിയെ നാമനിർദ്ദേശം ചെയ്യണമെന്ന ആവശ്യം ഫ്രഞ്ചുജനത ഉന്നയിച്ചു. ജോസ്ഫൈനിൽ സന്തതികളില്ലാത്ത സ്ഥിതിക്ക്, ബോണപാർട്ട് കുടുംബത്തിലെ മറ്റേതെങ്കിലും തായ്വഴിയിൽ നിന്ന് ദത്തെടുക്കുകയായിരുന്നു പ്രായോഗിക പരിഹാരം. അതല്ലെങ്കിൽ ജോസ്ഫൈനുമായുള്ള വിവാഹം റദ്ദാക്കി മറ്റൊരു വിവാഹത്തിന് നെപ്പോളിയൻ തയ്യാറാവേണ്ടിയിരുന്നു. . പ്രശ്നം തനിക്കു അനുകൂലമായ വിധത്തിൽ പരിഹരിക്കാനായി ജോസ്ഫൈൻ കണ്ടുപിടിച്ച പോംവഴി, സ്വന്തം മകൾ ഹോർട്ടെൻസ് ബുവാർണ്യയെ നെപ്പോളിയന്റെ ഇളയ സഹോദരൻ ലൂയിസിനെക്കൊണ്ടു വിവാഹം ചെയ്യിക്കുകയായിരുന്നു. വധൂവരൻമാർക്ക് ഒട്ടും സമ്മതമില്ലായിരുന്നെങ്കിലും വിവാഹം നടന്നു, അവർക്ക് ഒരു പുത്രനും പിറന്നു നെപ്പോളിയൻ ചാൾസ് ബോണപാർട്ട്. പക്ഷേ പിൻഗാമി പ്രശ്നം തീർന്നില്ല. 1807-ൽ അഞ്ചു വയസു തികയുംമുമ്പ് ഈ കുഞ്ഞ് അകാലചരമമടഞ്ഞത് ജോസ്ഫൈനെ കൂടുതൽ ദുഃഖത്തിലാഴ്ത്തി. 
നെപോളിയന്റെ സന്തതി തന്നേയാവണം നെപോളിയനുശേഷം ഫ്രഞ്ചുസിംഹാസനത്തിലേറേണ്ടത് എന്ന അഭിപ്രായം ശക്തിപ്പെട്ടു വന്നതോടെ നെപോളിയൻ രണ്ടാം വിവാഹത്തിന് തയ്യാറായി. പുതിയൊരു വിവാഹത്തിലൂടെ തന്റേയും ഫ്രാൻസിന്റേയും രാഷ്ട്രീയസൈനിക സ്ഥിതി ഭദ്രമാക്കാമെന്നും നെപോളിയൻ കണക്കുകൂട്ടിയതായി പറയപ്പെടുന്നു. അത്യന്തം ദുഃഖത്തോടെയെങ്കിലും ജോസ്ഫൈൻ വിവാഹമോചനത്തിനു സമ്മതിച്ചു. ജോസ്ഫൈനും നെപോളിയനുമായുള്ള വിവാഹബന്ധം നിയമപരമായി വേർപെടുത്താനുള്ള നീക്കങ്ങൾ ആരംഭിച്ചു.ഫ്രാൻസിന്റെ ഭാവിയെക്കരുതി താനും കുടുംബവും വ്യക്തിഗതതാത്പര്യങ്ങൾ ത്യജിക്കാൻ തീരുമാനിച്ചുവെന്ന് ഡിസമ്പർ പത്തിന് നിയമസഭക്കു മുമ്പാകെ നെപോളിയൻ പ്രസ്താവിച്ചു..1809 ഡിസമ്പർ 15-ന് കുടുംബാംഗങ്ങളും പള്ളിയധികാരികളും നിയമമേധാവികളുമടങ്ങുന്ന സഭക്കു മുന്നിൽ വെച്ച് വിവാഹമോചനം സ്ഥിരീകരിക്കപ്പെട്ടു..

വിവാഹമോചനക്കരാർ അനുസരിച്ച്, ചക്രവർത്തിനി എന്ന പദവി ജോസ്ഫൈന് തുടർന്നും ഉപയോഗിക്കാനുള്ള അനുമതി നല്കപ്പെട്ടു. സർക്കാർ ഖജാനയിൽ നിന്ന് രണ്ടു മില്യൺ ഫ്രാങ്ക് വാർഷിക വേതനം ജോസ്ഫൈന് നല്കാൻ ഉത്തരവായി. നെപോളിയന്റെ വക ചക്രവർത്തിയുടെ തനതായ ഭണ്ഡാരത്തിൽ നിന്ന് പ്രതിവർഷം മറ്റൊരു മില്യൺ ഫ്രാങ്കും. എലീസി അരമനയും മാൽമിസോൻ ഭവനവും, നെവാറിലെ കൊച്ചു വീടും ജോസ്ഫൈന്റെ ഉപയോഗത്തിനായി വിട്ടുകൊടുത്തു.ജോസ്ഫൈന്റെ കടബാദ്ധ്യതകൾ തീർക്കാനുള്ള ചുമതലയും ചക്രവർത്തി ഏറ്റെടുത്തു.


</doc>
<doc id="335247" url="https://ml.wikipedia.org/wiki?curid=335247" title="മിയ്ഹ്">
മിയ്ഹ്

മിയ്ഹ് (Greek: Μυῖα; fl. c. 500 BC) ഒരു പൈതഗൊറിയനൽ തത്ത്വജ്ഞാനിയായിരുന്നു. മുൻകാല പാരമ്പര്യമനുസരിച്ച് അവർ തിയാനോയുടേയും പൈതഗോറസ്സിന്റേയും പെൺമക്കളിൽ ഒരാളാണ്. പ്രശസ്ത കായികതാരമായിരുന്ന Milo of Croton നെയാണ് അവർ വിവാഹം കഴിച്ചത്. പെൺകുട്ടിയായിരുന്നപ്പോൾ അവർ ഗായകസംഘത്തിന്റെ നേതാവായിരുന്നു. മുതിർന്നപ്പോൾ അനുകരണീയമായ മതപരമായ സ്വഭാവത്താലാണ് അവർ ശ്രദ്ധിക്കപ്പെട്ടത്. Lucian തന്റെ Praise of a Fly, എന്ന പുസ്തകത്തിൽ പറയുന്നത് പൈതഗോറിയനായ മിയ്‌ഹെ കുറിച്ച് തനിക്ക് ധാരാളം കാര്യങ്ങൾ പറയാൻ കഴിയും എന്നാണ്. എന്നാൽ അവരുടെ ചരിത്രം ആർക്കും അറിയില്ല. 

മിയ്‌ഹയുടേതെന്ന് വിശേഷിപ്പിക്കപ്പെടുന്ന ഒരു കത്താണ് ഇപ്പോൾ നിലവിലുള്ളത്. ഇത് സി. ഇ മൂന്നോ നാലോ നൂറ്റാണ്ടിലേതാകാനാണ് സാധ്യത. ഈ കത്ത് ഏതൊ ഒരു Phyllis നാണ് അയച്ചത്. ഐക്യത്തിന്റെ നിയമങ്ങളിൽ ഊന്നി നവജാതശിശുവിന്റെ ആഗ്രഹങ്ങൾ നിറവേറ്റേണ്ടതിന്റെ പ്രാധ്യത്തെക്കുറിച്ചാണ് ചർച്ച് ചെയ്യുന്നത്. എഴുതിയ ആളെ സംബന്ധിച്ച് ശിശു ആഗ്രഹിക്കുന്നത് ആഹാരം, വസ്ത്രങ്ങൾ, ചൂടാക്കൽ എന്നിവയിലെല്ലാമുള്ള ക്രമീകരണമാണ് ആഗ്രഹിക്കുന്നത്. ആ ശിശുവിന്റെ ആയ ഇവ എല്ലാം ക്രമീകരിക്കണം.


</doc>
<doc id="335249" url="https://ml.wikipedia.org/wiki?curid=335249" title="പെറിക്റ്റിയോണി">
പെറിക്റ്റിയോണി

പെറിക്റ്റിയോണി (, "Periktione"; fl. 5th century BC) ഗ്രീക്ക് തത്ത്വജ്ഞാനിയായിരുന്ന പ്ലേറ്റോയുടെ അമ്മയായിരുന്നു. 

അഥീനിയൻ നിയമനിർമ്മാതാവായിരുന്ന സോളന്റെ പിൻഗാമിയായിരുന്നു അവർ. അവർ അരിസ്റ്റോണിനെ വിവാഹം കഴിച്ച അവർക്ക് 3 പുത്രന്മാരും (ഗ്ലൗക്കോൺ, അഡെയ്മന്തുസ്, പ്ലേറ്റോ) ഒരു പുത്രിയുമാണ് (പോറ്റോൺ) ഉണ്ടായിരുന്നത്. അഥീനിയൻ സംസ്ഥാനഭരണാധികാരിയാായിരുന്ന പൈറിലാമ്പെസ്സിനെ അവർ പുനർവിവാഹം കഴിച്ചു. അവരുടെ അഞ്ചാമത്തെ കുട്ടിയുടെ പേര് ആന്റിഫോൺ എന്നാണ്. പ്ലേറ്റോയുടെ Parmenides ൽ ആന്റിഫോൺ പ്രത്യക്ഷപ്പെടുന്നുണ്ട്.

അവരുടേതെന്ന് വിശേഷിപ്പിക്കപ്പെടുന്ന On the Harmony of Women, On Wisdom എന്നീ 2 കൃതികൾ ഏതാനും ഭാഗങ്ങളായി അവശേഷിക്കുന്നുണ്ട്. ഈ കൃതികൾ ഒരേ സമയത്തുള്ളവയല്ല. പെറിക്റ്റിയോണി I, പെറിക്റ്റിയോണി II എന്നിവർക്കായാണ് ഇവ സാധാരണയായി വിഭജിച്ചിട്ടുള്ളത്. രണ്ട് രചനകളും പൈതഗോറിയൻ സാഹിത്യം എന്ന വ്യാജേന എഴുതിയതാണ്. On the Harmony of Women പ്രതിപാദിക്കുന്നത് ഒരു സ്ത്രീക്ക് തന്റെ ഭർത്താവിനോടും വിവാഹത്തോടും മാതാപിതാക്കളോടുമുള്ള കടമകളെയാണ്. അയോണിക് ഗ്രീക്കിൽ എഴുതിയ ഇത് സി. ഇ നാലോ മൂന്നോ നുറ്റാണ്ടുകളിലേതാകാനാണ് സാധ്യത. On Wisdom ഏകതയ്ക് ഒരു തത്ത്വശാസ്ത്രപരമായ നിർവ്വചനം നൽകുന്നു. ഡോറിക് ഗ്രീക്കിലാണ് എഴുതപ്പെട്ട ഈ കൃതി സി. ഇ മൂന്നോ രണ്ടോ നൂറ്റാണ്ടുകളിലേതാകാനാണ് സാധ്യത. 


</doc>
<doc id="335250" url="https://ml.wikipedia.org/wiki?curid=335250" title="ആലിസ് വോക്കർ">
ആലിസ് വോക്കർ

അമേരിക്കൻ നോവലിസ്റ്റ് ചെറുകഥാകൃത്ത് കവയിത്രി, പൊതുപ്രവർത്തക എന്നീനിലകളിൽ പ്രശസ്തയാണ് ആലിസ് വോക്കർ (Alice Malsenior Walker). 1982 ൽ പ്രസിദ്ധീകരിച്ച ദ കളർ പർപ്പിൾ (The Color Purple) എന്ന നോവലിന് അമേരിക്കയുടെ നാഷണൽ ബുക്ക് അവാർഡും പുലിതിസർ പുരസ്കാരവും ലഭിച്ചിട്ടുണ്ട്. മെറിഡിയൻ (Meridian), ദ തേർഡ് ലൈഫ് ഓഫ് ഗ്രേഞ്ച് കോപ്പ്ലാന്റ് ( The Third Life of Grange Copeland), പൊസ്സസിംഗ് ദ സീക്രട്ട ഓഫ് ജോയ് (Possessing the Secret of Joy) തുടങ്ങിയവ ആലിസ് വോക്കറിന്റെ മറ്റു പ്രധാന കൃതികളാണ്. 

കർഷകനായ വിലി ലീ വോക്കറിന്റേയും വീട്ടുജോലിക്കാരിയായ മിന്നി ലൂ ടലൂല ഗ്രാന്റിന്റേയും എട്ടാമത്തെ മകളായ ആലിസ് വോക്കർ ജോർജിയയിലെ പുട്നാം കൗണ്ടിയിലാണ് ജനിച്ചത്. 
സാമ്പത്തികമായ ബുദ്ധിബുട്ടുകൾ നേരിട്ടിരുന്ന വോക്കർ കുടുംബം വളരെ കഷ്ടപെട്ടാണ് ആലിസ് വോക്കറിന് ഉന്നത വിദ്യാഭ്യാസം നൽകിയത്.
ആലിസ് വോക്കറിന്റെ കുട്ടിക്കീലത്ത് തെക്കേ അമേരിക്കയിൽ ജിം ക്രോ നിയമപ്രകാരം നിലനിന്നിരുന്ന വർണ്ണവിവേചന പ്രകാരം കറുത്ത വർഗ്ഗക്കാർക്ക് വിദ്യാഭ്യാസം നിഷിദ്ധമായിരുന്നു. വെള്ളക്കാരായ അധികാരികളുടെ ഇത്തരത്തിലുള്ള വിവേചനത്തോട് ആലിസ് വോക്കറിന്റെ അമ്മയ്ക്ക് കടുത്ത വിയോജിപ്പ് ഉണ്ടായിരുന്നു. മിന്നി ലൂ ടലൂല ഗ്രാന്റ് അത് പ്രകടിപ്പിക്കുകയും ചെയ്തിരുന്നു. ആലിസ് വോക്കറിന് നാലുവയസ്സായപ്പോൾ തന്നെ മിന്നി ലൂ ടലൂല ഗ്രാന്റ് തന്റെ മകൾക്ക് സ്കൂൾ വിദ്യാഭ്യാസം നൽകിതുടങ്ങി.

കുട്ടിക്കാലത്ത് തന്റെ മുത്തച്ചനിൽ നിന്നും ഒരുപാടുകഥകൾ കേട്ടുവളർന്ന ആലിസ് വളരെ ചെറുപ്പത്തിൽ തന്നെ (എട്ടാം വയസ്സുമുതൽ) എഴുതി തുടങ്ങിയിരുന്നു. ആലിസ് വോക്കർ അവയെല്ലാം രഹസ്യമായി സൂക്ഷിച്ചിരുന്നു.
1952 ൽ തന്റെ സഹോദരനുമായി കളിച്ചുകൊണ്ടിരിക്കുന്നതിനിടയിൽ സഹോദരന്റെ കയ്യിൽ നിന്നും വെടിയേറ്റ് ആലിസ് വോക്കറിന് വലത്തേ കണ്ണിന് മുറിവേറ്റു. വാഹനസൗകര്യമില്ലാത്തതു കൊണ്ടും കൃത്യസമയത്ത് ചികിത്സലഭിക്കാത്തതിനാൽ കാഴ്ച പൂർണ്ണമായും  നഷ്ടപ്പെട്ടു. 2013 ൽ ബി.ബി.സി. റേഡിയോയ്ക്ക് നൽകിയ അഭിമുഖത്തിൽ തന്റെ സഹോദരൻ മന:പ്പൂർവ്വം ചെയ്തതാണെന്ന് ആലിസ് വോക്കർ പറഞ്ഞിരുന്നു. തന്റെ സഹോദരനെ രക്ഷിക്കുവാൻ വേണ്ടി ആലിസ് വോക്കർ രക്ഷിതാക്കളിൽ നിന്നും ഇക്കാര്യം മറച്ചുവെച്ചിരുന്നു. കാഴ്ച നഷ്ടപ്പെട്ടതിനാൽ തനിക്കു മറ്റുള്ളവരിൽ നിന്നും നേരിടേണ്ടി വന്ന അവഗണയിൽ നിന്നും മുക്തിനേടാൻ ആലിസ് പൂർണ്ണമായും വായനയിലേക്കും എഴുത്തിലേക്കും തിരിഞ്ഞു. 

തന്റെ ഉന്നതവിദ്യാഭ്യാസകാലത്ത് ഏറ്റവും മികച്ച പെൺകുട്ടിയായി ആലിസ് തെരെഞ്ഞെടുക്കപ്പെട്ടു. തന്റെ ജീവിതത്തിലുണ്ടായ അപകടം തന്റെ കാഴ്ചപ്പാടുകൾ മാറ്റിയത് അവൾ തിരിച്ചറിഞ്ഞു. മറ്റുള്ളവരെ തിരിച്ചറിയാനും ബന്ധങ്ങൾ മാറിമറിയുന്നത് ക്ഷമയോടെ മനസ്സിലാക്കാനും അവൾ പഠിച്ചു.

ഹൈസ്കൂൾ വിദ്യാഭ്യാസത്തിനുശേഷം അറ്റ്‌ലാന്റാ നഗരത്തിലെ സ്പെൽമാൻ കോളേജിൽ സ്കോളർഷിപ്പോടുകൂടി പ്രവേശനം നേടി. അതിനുശേഷം സാറാ ലോറൻസ് കോളേജിൽ മാറുകയും 1965 ൽ ബിരുദധാരിയാവുകയും ചെയ്തു. തന്റ അദ്ധ്യാപകനായിരുന്ന അമേരിക്കൻ ചരിത്രകാരനും സാമൂഹ്യപ്രവർത്തകനുമായിരുന്നു ഹൊവാർഡ് സിൻ ന്റെ പ്രവർത്തനങ്ങളിൽ തൽപരയായി സിവിൽ റൈറ്റ് മൂവ്മെന്റെ ഭാഗമായി. കോളേജ് പഠനകാലത്ത് തുടങ്ങിയ തന്റെ പൊതുപ്രവർത്തനം ആലിസ് തുടർന്നു. സ്ത്രീകളുടേയും കുട്ടികളുടേയും വേണ്ടി ഒരുപാടു പ്രവർത്തനങ്ങൾ നടത്തുകയും കറുത്തവർഗ്ഗക്കാരുടെ ചരിത്രത്തെക്കുറിച്ച് അവരെ ബോധവാൻമാരാക്കുകയും ചെയ്തു.

1967 മാർച്ച് 17 ന് മെൽവിൻ റോസ്മാൻ ലെവന്തലുമായി വിവാഹിതയായി. 1968-69 കാലത്ത് അമേരിക്കയിലെ ജാക്സൺ സ്റ്റേറ്റ് കോളേജിൽ ഗുമസ്തയായി സേവനമനുഷ്ഠിച്ചു. പിന്നീട് 1970-71 ൽ ടൗഗാലൂ കോളേജിലും പ്രവർത്തിച്ചു.

സാറാ കോളേജിൽ വിദ്യാർത്ഥിയായിരിക്കെയാണ് ആലിസ് വോക്കർ തന്റെ ആദ്യ കവിതാസമാഹാരം എഴുതിയത്. സിവിൽ റൈറ്റ് മൂവ്മെന്റിൽ പ്രവർത്തിച്ചിരുന്ന കാലയളവിൽ അവർ എഴുത്തിൽ നിന്നും വിട്ടു നിന്നിരുന്നു. പിന്നീട് മിസ് മാഗസിൻ എന്ന ആനുകാലിക പ്രസിദ്ധീകരത്തിന്റെ പത്രാധിപയായതിനു ശേഷമാണ് വീണ്ടും എഴുത്തിലേക്കു തിരിഞ്ഞു. അമേരിക്കൻ നോവലിസ്റ്റും ചെറുകഥാകൃത്തുമായ എഴുത്തുകാരി സോറ നീൽ ഹേഴ്സ്റ്റണിന്റെ കൃതികൾ ആലിസ് വോക്കറിന്റെ എഴുത്തിനേയും എഴുത്തിനായി തിരഞ്ഞെടുക്കുന്ന വിഷയങ്ങളേയും സ്വാധീനിച്ചിരുന്നു.
1970 ൽ ആലിസ് തന്റെ ചെറുകഥകൾക്കും കവിതകൾക്കും പുറമെ തന്റെ ആദ്യനോവലായ ലൈഫ് ഓഫ് ഗ്രേഞ്ച് കോപ്പ്ലാന്റ് ( The Third Life of Grange Copeland)പ്രസിദ്ധീകരിച്ചു. 1976 ൽ രണ്ടാമത്തെ നോവലായ മെറിഡിയൻ (Meridian) പുറത്തിറക്കി.
1967 മാർച്ച് 17 ന് അഭിഭാഷകനായ മെൽവിൻ റോസ്മാൻ ലെവെന്താലുമായി ആലിസ് വോക്കർ വിവാഹിതയായി. അമേരിക്കൻ എഴുത്തുകാരിയായിരുന്ന റബേക്ക ഇവരുടെ മകളാണ്. 1976 ൽ ആലിസ് വോക്കറുമ ഭർത്താവും വിവാഹബന്ധം വേർപ്പെടുത്തി.


തിരഞ്ഞെടുത്ത കൃതികൾ താഴെ കൊടുക്കുന്നു.






</doc>
<doc id="335253" url="https://ml.wikipedia.org/wiki?curid=335253" title="പിസ്ഷെത്">
പിസ്ഷെത്

പിസ്ഷെത് Fourth Dynasty ക്ക് കീഴിലാണ് ജീവിച്ചിരുന്നത്. സാധാരണയായി പ്രചീന ഈജിപ്തിലെ ആദ്യകാലത്ത് അറിയപ്പെടുന്ന വനിതാശരീരശാസ്ത്രജ്ഞ എന്ന നിലയിൽ മെറീ തഹ്‌നോടൊപ്പം തന്നെ അവരെ അംഗീകരിക്കപ്പെടുന്നത്. വനിതാശരീരശാസ്ത്രജ്ഞരുടെ lady overseer എന്നറിയപ്പെട്ടിരുന്ന അവർ ഒരു ശരീരശാസ്ത്രജ്ഞയായിരുന്നോ എന്നത് തീർച്ചയില്ല. 

അവർക്ക് Akhethetep എന്ന മകൻ ഉണ്ടായിരുന്നു. അദ്ദേഹത്തിന്റെ ഗിസയിലെ mastabaൽ അവരുടെ personal stela ഉണ്ട്.

അവർ സൈസിലെ പ്രാചീൻ ഈജിപ്ത്യൻ വൈദ്യശാസ്ത്രവിദ്യാലയത്തിലെ ബിരുദധാരിയായ പ്രസവശുശ്രൂഷകയാകാം. എന്നാൽ ഇതിനുള്ള പ്രാചീന ഈജിപ്ത്യൻപദം ഏതാണെന്ന് അറിയില്ല. ഏഴാം നൂറ്റാണ്ടിനു മുൻപുള്ള ചിരിത്രസംഭവങ്ങളുടെ വിശ്വാസയോഗ്യമല്ലാത്ത സ്രോതസ്സായ ഹീബ്രു ബൈബിളിൽ Exodus 1,16 ൽ പ്രസവശുശ്രൂഷകരെക്കുറിച്ച് പ്രതിപാദിക്കുന്നുണ്ട്.

"And he (i.e. the king of Egypt) said: ʻWhen ye do the office of a midwife to the Hebrew women and see them upon the stools...’"

Roy and Iris Johansen എന്നിവരുടെ 2009 ൽ പുറത്തിറങ്ങിയ "Storm Cycle" എന്ന നോവലിൽ പിസ്ഷെത് ചരിത്രം ഒരു പ്രധാന പങ്കു വഹിക്കുന്നു. ഇത് പറയുന്നത് നോവലിലെ പിസ്ഷെത് കണ്ടെത്തിയതായി പറയപ്പെടുന്ന രോഗചികിൽസകൾ തേടുന്ന പുരാവസ്തുഗവേഷകന്റെ കഥയാണ്. അദ്ദേഹത്തിന്റെ സഹോദരിയെ രക്ഷിക്കാനുള്ള ഏകപ്രതീക്ഷ ആ മരുന്നുകളിൽ ഒന്നിലാണ്.


</doc>
<doc id="335261" url="https://ml.wikipedia.org/wiki?curid=335261" title="പൈഥിയസ്">
പൈഥിയസ്

Pythias the Elder എന്നറിയപ്പെടുന്ന പൈഥിയസ് /ˈpɪθiəs/ (Greek: Πυθιάς, Pūthiás) ഒരു ഗ്രീക്ക് ജീവശാസ്ത്രജ്ഞയും ഭ്രൂണശാസ്ത്രജ്ഞയുമായിരുന്നു. അരിസ്റ്റോട്ടിലിന്റെ ആദ്യ ഭാര്യയായിരുന്ന Hermias of Atarneus വളർത്തുപുത്രിയായിരുന്നു അവർ.

അവരുടെ ജനനത്തിയതി അവ്യക്തമാണ്. അവരുടെ രചനാകാലഘട്ടം 326 ബി. സി. ഇ ആകാം. 326 ബി. സി. യ്ക്ക് ശേഷം ആതൻസിലായിരിക്കം അവർ മരണമടഞ്ഞത്. അരിസ്റ്റോട്ടിലിനും പൈതിയസ്സിനും Pythias the Younger എന്ന മകളുണ്ട്. Pythias the Younger 3 തവണ വിവാഹിതയായി എന്നാൽ അവരുടെ അച്ഛനു മുൻപു തന്നെ അവർ മരണമടഞ്ഞതായി പറയപ്പെടുന്നുണ്ട്. അരിസ്റ്റോട്ടിലിന്റെ സഹോദരി Arimneste യാൽ അദ്ദേഹത്തിന്റെ അനന്തരവനായി വരുന്ന Nicanor ആയിരുന്നു അവരുടെ ആദ്യ ഭർത്താവ്. അരിസ്റ്റോട്ടിലിന്റെ ആഗ്രഹപ്രകാരം Nicanor ന്റെ മകൻ പ്രായമാകുന്നതുവരെ Nicanor ആയിരുന്നു വീട്ടുകാര്യങ്ങൾ നോക്കി നടത്തിയിരുന്നത്. പൈഥിയസിന്റെ രണ്ടാം ഭർത്താവ് Procles of Sparta ആയിരുന്നു. അവരുടെ മൂന്നാം ഭർത്താവ് ശരീരശാസ്ത്രജ്ഞനായിരുന്ന Metrodorus ആയിരുന്നു.

പൈഥിയസ് സാങ്കൽപ്പികമായി അവരുടെ ഭർത്താവായ അരിസ്റ്റോട്ടിലിനോടൊപ്പം Mytilene ലെ ഹണിമൂണിൽ ശേഖരിച്ച വസ്തുക്കൾ ഉപയോഗിച്ച് ഒരു വിജ്ഞാനകോശത്തിന്റെ നിർമ്മാനത്തിൽ ഏർപ്പെട്ടു. അവർ പ്രശസ്തയായത് ജീവിച്ചിരിക്കുന്നവയുടെ സ്പെസിമെനുകൾ ശേഖരിച്ചതിലുടെയാണ്. Kate Campbell Hurd-Mead പറയുന്നത് study of generation അവർ ഇരുവരും യോജിച്ചു പ്രവർത്തിച്ചു എന്നാണ്. 


</doc>
<doc id="335265" url="https://ml.wikipedia.org/wiki?curid=335265" title="സാൽപ്പ്">
സാൽപ്പ്

സാൽപ്പ് ബി. സി. ഇ ഒന്നാം നൂറ്റാണ്ടിലെ ഗ്രീക്ക് പ്രസവശുശ്രൂഷകയായിരുന്നു. അവരുടെ രചനകൾ പ്ലീനിയുടെ രേഖകളിൽ നിന്നാണ് അറിയാൻ സാധിച്ചത്. 

Lemnos ൽ നിന്നുള്ള ഒരു ഗ്രീക്ക് പ്രസവശുശ്രൂഷകയായിരുന്നു (obeterix) സാൽപ്പ്. ഗ്രീക്കിലുള്ള അവരുടെ പേര് ഒരു മൽസ്യത്തിനുണ്ട്. സാൽപ്പെയുടെ ഔഷധങ്ങൾ പ്ലീനി വിവരിക്കുന്നുണ്ട്. അവരെക്കുറിച്ചുള്ള വിവരങ്ങളുടെ ഏകസ്രോതസ്സാണ് പ്ലീനി. paignia അല്ലെങ്കിൽ ലഘുവായ പുസ്തകങ്ങൾ എഴുതിയ Lesbos ലെ ഒരു സാൽപ്പിനെക്കുറിച്ച് Atheneus എഴുതിയിട്ടുണ്ട്. ഇവയെല്ലാം ഒരു വ്യക്തി തന്നെയാകാനാണ് സാധ്യത.

സൂര്യാഘാതം, stiffness, നായയുടെ കടിയേക്കൽ, ചെങ്കണ്ണ് എന്നിവയ്ക്കുള്ള സാൽപ്പെയുടെ മരുന്നുകൾ പ്ലീനി വിവരിക്കുന്നുണ്ട്. കേശനാശകമായ aphrodisiac എന്ന ലേപനത്തെക്കുറിച്ചും, നായയെ കുരയ്ക്കതെ തടയാനുള്ള ഒരു മാർഗ്ഗത്തെക്കുറിച്ചുമുള്ള വിവരങ്ങൾ അദ്ദേഹം ഉൾപ്പെടുത്തിയിട്ടുണ്ട്. അവരുടെ രണ്ട് പ്രധാനപ്പെട്ട് ചേരുവകൾ ഉമിനീരും മൂത്രവുമായിരുന്നു. ഇവ രണ്ടിനും പ്രകൃത്യവും പ്രകൃത്യാതീതവുമായ ശക്തികൾ ഉണ്ടെന്നായിരുന്നു വിശ്വസിച്ചിരുന്നത്. സാൽപ്പിന്റെ സാധാരണയായി Laïs മായാണ് താരതമ്യപ്പെടുത്തുന്നത്. പേപ്പട്ടിവിഷബാധയ്ക്കും പനികൾക്കും എതിരെ ആർത്തവരക്തത്തിന്റെ ശക്തികളെ അവരിരുവരും അംഗീകരിച്ചിരുന്നു. ഔഷധക്കുട്ടുകൾ അസുഖം ഭേദമാക്കുന്നത് ചിലപ്രത്യേക പദാർത്ഥങ്ങളുടെ ശക്തിമൂലമാണെന്ന വിശ്വാസം ആ സമയങ്ങളിലെ വൈദ്യമേഖലയിൽ സാധാരണമായിരുന്നു. 


</doc>
<doc id="335267" url="https://ml.wikipedia.org/wiki?curid=335267" title="ടാപ്പുടി">
ടാപ്പുടി

ടാപ്പുടി Tapputi-Butt ("Belatekallim" refers to female overseer of a palace) എന്നറിയപ്പെടുന്നു. അവർ ലോകത്തിലെ ആദ്യ രസതന്ത്രജ്ഞയായി കണക്കാക്കി വരുന്നു. ഒരു സുഗന്ധലേപനനിർമ്മാതാവായിരുന്ന അവരെ ബി. സി. ഇ 1200 ലേതെന്ന് നിർണ്ണയിക്കപ്പെട്ടിട്ടുള്ള ബാബിലോനിയൻ മെസോപ്പൊട്ടേമിയായിലെ ഒരു ക്യൂണിഫോം ഫലകത്തിൽ പരാമർശിച്ചിട്ടുണ്ട്. cyperus, myrrh, and balsam എന്നിവയോടൊപ്പം പൂക്കൽ, എണ്ണകൾ, calamus എന്നിവയുപയോഗിച്ചു. അവർ ജലമോ മറ്റ് ലായകങ്ങളോ ചേർത്ത് സ്വേദനം നടത്തി കുറേയേറെത്തവണ അരിച്ചെടുത്തു. അവരെക്കുറിച്ച് പരാമർശിച്ചതിൽ ഏറ്റവും പഴക്കമുള്ളതാണ് ഇത് ഇപ്പോഴും.

രാജകൊട്ടാരത്തിലെ ഉം ആയിരുന്ന അവർ (-)-ninu (അവരുടെ പേരിന്റെ ആദ്യഭാഗം നഷ്ടപ്പെട്ടു.) ഗവേഷകയോടൊപ്പം പ്രവർത്തിച്ചു. 



</doc>
<doc id="335271" url="https://ml.wikipedia.org/wiki?curid=335271" title="അബെല്ല">
അബെല്ല

Abella of Salerno എന്നറിയപ്പെടുന്ന അബെല്ല പതിനാലാം നുറ്റാണ്ടിലെ റോമൻ ശരീരശാസ്ത്രജ്ഞയായിരുന്നു. അവർ സൊളെർനൊ സ്കുൾ ഓഫ് മെഡിസിനിൽ അവർ ജനറൽ മെഡിസിൻ പഠിപ്പിച്ചിരുന്നു. അടിസ്ഥാനചികിൽസാപരിശീലനം, പിത്തരസം, സ്ത്രീ ആരോഗ്യം എന്നീ വിഷയങ്ങളിൽ അദ്ധ്യാപനം നടത്തിയിരുന്നതായി വിശ്വസിക്കപ്പെടുന്നു. De atrabile , De natura seminis humani ("On Black Bile" and "On the Nature of the Seed") എന്നീ ഗവേഷണപ്രബന്ധങ്ങൾ പ്രസിദ്ധീകരിച്ചിരുന്നു. എന്നാൽ അവ ലഭ്യമല്ല. Salvatore De Renzi യുടെ സൊളെർനൊ സ്കുൾ ഓഫ് മെഡിസിനെക്കുറിച്ചുള്ള പത്തൊൻപതാം നൂറ്റാണ്ടിലെ പഠനത്തിൽ അബെല്ലയെ സുചിപ്പിക്കുന്നത് 4 വനിതകളിൽ ഒരാളും ചികിൽസ പഠിക്കുന്നവരും ഗവേഷണപ്രബന്ധങ്ങൾ എഴുതുന്നരുമായാണ്. 

Heritage Floor ലെ 999 പേരുകളിൽ ഒന്നായ അബെല്ല Judy Chicagoയുടെ "The Dinner Party", എന്ന ഇൻസ്റ്റലേഷനിൽ ഒരു പ്രധാന ബിംബമാണ്. 



</doc>
<doc id="335272" url="https://ml.wikipedia.org/wiki?curid=335272" title="ജാക്കി ജോയ്നർ കെർസീ">
ജാക്കി ജോയ്നർ കെർസീ

20- ാം നൂറ്റാണ്ടിലെ പ്രശസ്ത വനിതാ കായിക താരമായ ജാക്കി ജോയ്നർ കെർസീ എക്കാലത്തേയും വാഴ്ത്തപ്പെടുന്ന ഹെപ്റ്റാ അത്ലറ്റിക്ക് ഇവന്റിലെ കളിക്കാരിയുമായിരുന്നു. 1986കളിൽ നടന്ന ഹെപ്റ്റാ അത്ലറ്റുകളിൽ 7000 പോയന്റ് നേടിയ ആദ്യ വനിതയുമായിരുന്നു ഇവർ.

1962 മാർച്ച് 3ന് ഇല്ലിനോയ്സിലെ ഈസ്റ്റ് സെന്റ് ലൂയിസിലാണ് ഇവർ ജനിച്ചത്.വെറും 13 വയസ്സ് പ്രായമുള്ളപ്പോൾ ഡിഡ്രിക്സൺ എന്ന സിനിമാ സംവിധായകന്റെ ബാബെ സിനിമ കാണാനിടയായ അവർ, അതിലെ പലതരം സംഭവങ്ങളിലും ആകൃഷ്ടയായാണ് കായികരംഗത്തേക്ക് കടന്നു വന്നത്. ഇതിനു പുറമേ തന്റെ സഹോദരനും ഒളിംബിക് സ്വർണമെഡൽ ജേതാവുമായ ആൽ ജോയ്നറിന്റെയും അമ്മാവനായ ഫ്ളോറൻസ് ഗ്രിഫ്ത്ത് ജോയ്നറിന്റെയും അകമഴിഞ്ഞ പിന്തുണയും ഇവർക്ക് ലഭിച്ചിരുന്നു.14 വയസ്സാകുമ്പോഴേക്കും നാല് കോൺസിക്യൂട്ടീവ് നാഷണൽ ജൂനിയർ പെന്റാക്ലോൻ ചാമ്പ്യൻഷിപ്പിൽ വിജയിച്ച അവർ വോളിവോൾ, ബാസ്ക്കറ്റ്ബോൾ കളിയിലും മികവ് പുലർത്തിയിരുന്നു.തുടർന്ന് 1986-ൽ അമേരിക്കയിലെ എറ്റവും നല്ല അമേച്വർ കളിക്കാരന് നൽകി വരുന്ന ജയിംസ് ഇ സള്ളിവൻ അവാർഡും അവർക്ക് ലഭിക്കുകയുണ്ടായി. ഇതു കൂടാതെ സെന്റ് ലൂയിസ് വാക്ക് ഓഫ് ഫേം-ലെ താരമായും കെർസി വാഴ്ത്തപ്പെട്ടിരുന്നു. ജാക്കി കെന്നഡിക്കു ശേഷം ഒളിമ്പികിസിൽ മൂന്ന് സ്വർണവും ഒരു വെള്ളിയും 1 വെങ്കലവും നേടിയ വനിതാ താരമാണ് കെർസീ. 1983-ൽ ഹെൽസിങ്കി, ഫിൽലാന്റ് എന്നിവിടങ്ങളിൽ നടന്ന ലോക ചാംപ്യൻഷിപ്പുകളിൽ അമേരിക്കയെ പ്രതിനിധീകരിച്ചു. തുടർന്ന് 1984-ൽ ലോസ് ഏഞ്ചൽസിൽ വെച്ചു നടന്ന സമ്മർ ഒളിമ്പിക്സിൽ വെള്ളി മെഡൽ നേടാനും ഇവർക്ക് കഴിഞ്ഞു. കളിക്കളത്തിലുള്ള ഈ കായിക താരത്തിന്റെ കഴിവുകൾ മാനിച്ച് ധാരാളം അവാർഡുകളും ഇവരെ തേടിയെത്തി.

11 പ്രശസ്ത വനിതകൾ


</doc>
<doc id="335273" url="https://ml.wikipedia.org/wiki?curid=335273" title="അദെല്ലെ ഓഫ് ദ് സെറാസൻസ്">
അദെല്ലെ ഓഫ് ദ് സെറാസൻസ്

അദെല്ലെ ഓഫ് ദ് സെറാസൻസ് (സജീവമായിരുന്നത് പന്ത്രണ്ടാം നൂറ്റാണ്ടിൽ) ഒരു ഇറ്റാലിയൻ ശരീരശാസ്ത്രജ്ഞയായിരുന്നു. അവർ സെറാസിനെൻസ് കുടുംബക്കാരിയാണ് അവർ. സലെർനൊയിലെ വൈദ്യശാസ്ത്രാദ്ധ്യായന വിഭാഗത്തിലെ അദക്ഷയായ ഒരു അദ്ധ്യാപികയായിരുന്നു.



</doc>
<doc id="335274" url="https://ml.wikipedia.org/wiki?curid=335274" title="അദെൽമോട്ട ഓഫ് കറാറ">
അദെൽമോട്ട ഓഫ് കറാറ

അദെൽമോട്ട ഓഫ് കറാറ ഒരു ഇറ്റാലിയൻ ശരീരശാസ്ത്രജ്ഞയായിരിന്നു. പഡുവയിലെ പ്രശസ്തയായ ശരീരശാസ്ത്രജ്ഞയും പ്രസവചികിൽസകയും ആയിരുന്നു. Prince Giovanni of Carrara യെ അവർ വിവാഹം കഴിച്ചു.



</doc>
<doc id="335276" url="https://ml.wikipedia.org/wiki?curid=335276" title="അഷിത">
അഷിത

മലയാളത്തിലെ ഒരു ചെറുകഥാകൃത്തും കവയിത്രിയുമായിരുന്നു അഷിത (5 ഏപ്രിൽ 1956 - 27 മാർച്ച് 2019). ജീവിതത്തിന്റെ നേർചിത്രം വരച്ചുകാട്ടുന്നവയാണ് ഇവരുടെ രചനകൾ. ആധുനിക തലമുറയിലെ സ്ത്രീപക്ഷ എഴുത്തുകാരിലെ പ്രമുഖയായ അവരുടെ 'അഷിതയുടെ കഥകൾ' എന്ന പുസ്തകത്തിന് 2015 ലെ സംസ്ഥാന സാഹിത്യ അക്കാദമി ചെറുകഥാ പുരസ്കാരം ലഭിച്ചിരുന്നു. അതുപോലെതന്നെ ഇടശേരി അവർഡ്, പത്മരാജൻ അവാർഡ്, ലളിതാംബിക അന്തർജന പുരസ്കാരം എന്നിവയും അവർക്കു ലഭിച്ചിട്ടുണ്ട്. 'പദവിന്യാസങ്ങൾ' എന്ന പേരിൽ റഷ്യൻ കവിതകളുടെ ഒരു വിവർത്തനവും അവരുടേതായി പുറത്തിറങ്ങിയിട്ടുണ്ട്. അനവധി ബാലസാഹിത്യകൃതികളും അഷിതയുടെ പേരിൽ പുറത്തിറങ്ങിയിട്ടുണ്ട്. കുട്ടികൾക്കുവേണ്ടി ഐതിഹ്യമാല, രാമായണം എന്നിവ പുനരാഖ്യാനം ചെയ്തു പ്രസിദ്ധീകരിച്ചിരുന്നു. മറ്റു ഭാഷയിലെ സാഹിത്യകൃതികൾ മൊഴിമാറ്റത്തിലൂടെ മലയാളത്തിനു പരിചയപ്പെടുത്തുന്നതിൽ അഷിത ശ്രദ്ധിച്ചിരുന്നു. റഷ്യൻ കവി അലക്സാണ്ടർ പുഷ്കിന്റെ കവിതകളും മലയാളത്തിലേയ്ക്കു വിവർത്തനം ചെയ്തു പ്രസിദ്ധീകരിച്ചിരുന്നു. 1956 ഏപ്രിൽ 5-ന് തൃശ്ശൂർ ജില്ലയിലെ പഴയന്നൂരിൽ ജനിച്ച അഷിത, 63-ആം പിറന്നാളിന് ഒരാഴ്ച ബാക്കിനിൽക്കേ 2019 മാർച്ച് 27-ന് പുലർച്ചെ ഒരു മണിയ്ക്ക് തൃശ്ശൂർ അശ്വിനി ആശുപത്രിയിൽ വച്ച് അന്തരിച്ചു.

കേരളത്തിൽ തൃശ്ശൂർ ജില്ലയിലെ പഴയന്നൂരിൽ കെ.ബി. നായരുടേയും (കഴങ്ങോട്ടു ബാലചന്ദ്രൻനായർ) തങ്കമണിയമ്മയുടേയും മകളായി അഷിത ജനനം. ഡെൽഹിയിലും ബോംബെയിലുമായി സ്കൂൾ പഠനം പൂർത്തിയാക്കി. എറണാകുളം മഹാരാജാസ് കോളേജിൽ നിന്ന് ഇംഗ്ലീഷ് സാഹിത്യത്തിൽ ബിരുദാനന്തരബിരുദം നേടി. കേരളസർവ്വകലാശാലയിൽ ഉദ്യോഗസ്ഥനായിരുന്ന കെ.വി. രാമൻകുട്ടിയെ വിവാഹം കഴിച്ചു. മകൾ ഉമ പ്രസീദ.

2019 മാർച്ച് 27-ന് അർബുദരോഗത്താൽ തൃശൂരിലെ അശ്വിനി ആശുപത്രിയിൽവച്ച് അന്തരിച്ചു.
വായനാലോകത്തെ പിടിച്ചുലച്ച ജീവിതാനുഭവങ്ങൾ ഉൾക്കൊള്ളുന്ന 'അത്‌ ഞാനായിരുന്നു' എന്ന ദീർഘസംഭാഷണം മാതൃഭൂമി ആഴ്ചപ്പതിപ്പിൽ ഖണ്ഡശഃ പ്രസിദ്ധീകരിച്ച്‌ ഏതാനും മാസങ്ങൾക്കകം അഷിത അന്തരിച്ചു.




</doc>
<doc id="335281" url="https://ml.wikipedia.org/wiki?curid=335281" title="ദൊറോത്തിയ ബക്ക">
ദൊറോത്തിയ ബക്ക

ദൊറോത്തിയ ബക്ക (1360-1436) (Dorotea Bocchi) ഒരു ഇറ്റാലിയൻ ശരീരശാസ്ത്രജ്ഞയായിരുന്നു. 1390 മുതൽ ബൊലോഗ്ന സർവ്വകലാശാലയിൽ വൈദ്യശാസ്ത്രം തത്ത്വശാസ്ത്രം എന്നിവയിൽ ഒരു അധ്യക്ഷസ്ഥാനം വഹിച്ചിരുന്നു എന്നതൊഴികെ ഏതാനും കുറച്ചു വിവരങ്ങൾ മാത്രങ്ങൾ മാത്രമേ അറിയൂ. അവരുടെ അച്ഛൻ അതിനു മുൻപ് ഈ സ്ഥാനം വഹിച്ചിരുന്നു. 

പത്തൊൻപതാം നൂറ്റാണ്ടിൽ വനിതകളെ വൈദ്യശാസ്ത്രമേഖലകളിൽ വിദ്യാസമ്പന്നരാക്കാനുള്ള മനോഭാവത്തിൽ ഇംഗ്ലണ്ടിനേക്കാൾ കൂടുതൽ പുരോഗമനപരമായിരുന്നു ഇറ്റലി. 1760ൽ ബൊലോഗ്ന സർവ്വകലാശാലയിൽ ഘടനാശാസ്ത്രത്തിലെ പ്രൊഫസറായിരുന്ന Anna Morandi Manzolini യുടെ ഉൾപ്പെടെയുള്ള ഇറ്റാലിയൻ വനിതകൾ വൈദ്യശാസ്ത്രമേഖലയിൽ നൽകിയ സംഭാവനകൾ Trotula of Salerno (പതിനൊന്നാം നൂറ്റാണ്ട്), Abella, Jacobina Félicie, Alessandra Giliani, Rebecca de Guarna, Margarita, Mercuriade (പതിനാലാം നൂറ്റാണ്ട്), Constance Calenda, Calrice di Durisio (പതിനഞ്ചാം നൂറ്റാണ്ട്), Constanza, Maria Incarnata and Thomasia de Mattio എന്നിവർ രേഖപ്പെടുത്തിയിട്ടുണ്ട്. 


</doc>
<doc id="335282" url="https://ml.wikipedia.org/wiki?curid=335282" title="കീസ്റ്റോൺ">
കീസ്റ്റോൺ

ഒരു കമാനത്തിന്റെ ഏറ്റവും മുകളിലായി ആപ്പിന്റെ രൂപത്തിൽ വച്ചിരിക്കുന്ന കല്ലാണ് കീസ്റ്റോൺ (Keystone ). ഏറ്റവും കുറച്ചു ഭാരം താങ്ങുന്ന ഈ കല്ലാണ് കമാനത്തിന്റെ നിർമ്മാണത്തിൽ അവസാനം വയ്ക്കുന്നത്. ഈ കല്ല് വയ്ക്കുന്നതോടു കൂടി മാത്രമേ സ്വന്തം നിലയിൽ നിൽക്കാൻ കമാനത്തിനു കഴിയുകയുള്ളൂ. 


</doc>
<doc id="335283" url="https://ml.wikipedia.org/wiki?curid=335283" title="ക്ലാറീസെ ദി ഡുറിസിയോ">
ക്ലാറീസെ ദി ഡുറിസിയോ

ക്ലാറീസെ ദി ഡുറിസിയോ (fl. പതിനഞ്ചാം നൂറ്റാണ്ട്) ഒരു ഇറ്റാലിയൻ ശരീരശാസ്ത്രജ്ഞയും ശസ്ത്രക്രിയാ വിദഗ്ദ്ധയുമായിരുന്നു.

അവർ സലെർനൊ സർവ്വകലാശാലയിലാണ് പഠിച്ചത്. അക്കാലത്തെ ന്യൂനപക്ഷമായിരുന്ന സ്ത്രീ വിദ്യാർത്ഥികളിൽ ഒരാളായിരുന്നു അവർ. അവർ കണ്ണുരോഗങ്ങളിലാണ് വിദഗ്ദ്ധയായിരുന്നത്.


</doc>
<doc id="335285" url="https://ml.wikipedia.org/wiki?curid=335285" title="കോൺസ്റ്റൻസ് കലെൻഡ">
കോൺസ്റ്റൻസ് കലെൻഡ

കോൺസ്റ്റൻസ് കലെൻഡ കണ്ണുരോഗങ്ങളിൽ വിദഗ്ദ്ധയായിരുന്ന ഒരു ഇറ്റാലിയൻ ശസ്ത്രക്രിയാവിദഗ്ദ്ധയായിരുന്നു. 

1415ൽ സലെർനോ സർവ്വകലാശാലയിലെ വൈദ്യശാസ്ത്ര അധ്യാപനവിഭാഗത്തിന്റെ വകുപ്പ് മേധാവിയും അതിനു ശേഷം നേപ്പിൾസിലെ അധ്യാപനവിഭാഗത്തിന്റെ വകുപ്പ് മേധാവിയുമായിരുന്ന Salvator Calenda യുടെ മകളായിരുന്നു അവർ. വൈദ്യശാസ്ത്ര പരീക്ഷയിൽ കോൺസ്റ്റൻസ് അവരുടെ അച്ഛന്റെ മാർഗ്ഗനിർദ്ദേശത്തോടെ പ്രത്യേകതരം ഉയർന്ന ബഹുമതികൾ നേടി.


</doc>
<doc id="335286" url="https://ml.wikipedia.org/wiki?curid=335286" title="കീസ്റ്റോൺ സ്പീഷിസ്">
കീസ്റ്റോൺ സ്പീഷിസ്

ഒരു സ്പീഷിസിന് അതു ജീവിക്കുന്ന പരിസ്ഥിതിയിൽ അതിനുള്ള എണ്ണത്തിന് ആനുപാതികമല്ലാത്തതിനേക്കാളും വളരെയേറെ സ്വാധീനം ചെലുത്താൻ കഴിയുമെങ്കിൽ ആ സ്പീഷിസിനെ കീസ്റ്റോൺ സ്പീഷിസ് (Keystone species) എന്നു വിളിക്കുന്നു. ആ പരിസ്ഥിതിയുടെ സുസ്ഥിരമായ നിലനിൽപ്പിനും മറ്റു ഏതെല്ലാം സ്പീഷിസുകൾ എത്രത്തോളം ഉണ്ടെങ്കിൽ ആ പരിസ്ഥിതിക്ക് സുഗമമായി നിലനിൽക്കാനാവുമെന്നുമെല്ലാം തീരുമാനിക്കാൻ തക്ക ശേഷിയുള്ളതാണ് കീസ്റ്റോൺ സ്പീഷിസ്. ഒരു കമാനത്തിലെ കീസ്റ്റോണിനു തുല്യമായ സ്ഥാനമാണ് ഇവയ്ക്കും ഉള്ളത്. കമാനത്തിലെ ഏറ്റവും കുറവ് ഭാരം വഹിക്കുമ്പോഴും ഇത് ഇല്ലെങ്കിൽ കമാനം പൊളിഞ്ഞ് താഴെവീഴുകയാണു ചെയ്യുക. അതുപോലെ കീസ്റ്റോൺ സ്പീഷിസിന്റെ അഭാവത്തിൽ, അവ എത്രതന്നെ കുറച്ചുമാത്രമാണ് ഉണ്ടായിരുന്നതെങ്കിലും ആ പരിസ്ഥിതിക്ക് പ്രവചിക്കാൻ ആവാത്തവിധത്തിൽ മാറ്റങ്ങൾ ഉണ്ടാകും. സംരക്ഷണ ജൈവശാസ്ത്രത്തിൽ ഈ ആശയത്തിന് വലിയ പ്രാധാന്യമുണ്ട്. 

1969 -ൽ , വാഷിംഗ്‌ടൺ സർവ്വകലാശാലയിലെ ജന്തുശാസ്ത്ര പ്രഫസർ റോബർട്ട് ടി പെയിൻ ആണ് ഈ ആശയം മുന്നോട്ടുവച്ചത്. ചില സസ്യാഹാരികൾ ഒരിടത്ത് വ്യാപിച്ചിരിക്കുന്ന പ്രത്യേക സസ്യങ്ങളെ മുഴുവൻ തിന്നു തീർക്കുന്നതിൽ നിന്നും അവയെ തടയാൻ ചെറിയ ഒരു മാംസാഹാരിയായ ജീവിക്കു കഴിയും. ഇവയുടെ എണ്ണം എത്രതന്നെ കുറവായാലും ഇവ ഇല്ലാതിരുന്നെങ്കിൽ സസ്യാഹാരികളുടെ എണ്ണം ക്രമാതീതമായി വർദ്ധിച്ച് ചെടികളെ തുടച്ചുനീക്കുമായിരുന്നു. അങ്ങനെ പരിസ്ഥിതിയുടെ മുഖച്ഛായ തന്നെ മാറ്റിമറിക്കാൻ വയ്ക്കു കഴിയും.


</doc>
<doc id="335288" url="https://ml.wikipedia.org/wiki?curid=335288" title="റെബേക്ക ദ് ഗുവാർന">
റെബേക്ക ദ് ഗുവാർന

റെബേക്ക ദ് ഗുവാർന പതിനാലാം നൂറ്റാണ്ടിലെ ഒരു ഇറ്റാലിയൻ ശരീരശാസ്ത്രജ്ഞയും ശസ്തക്രിയാവിദഗ്ദ്ധയും എഴുത്തുകാരിയും. മധ്യകാലത്ത് അറിയപ്പെടുന്ന ഏതാനും ശരീരശാസ്ത്രജ്ഞകളിൽ ഒരാളാണ് അവർ. 

പുരോഹിതനും ശരീരശാസ്ത്രജ്ഞനും ചരിത്രകാരനുമായിരുന്ന റൊമുവാൽഡിനെപ്പോലെ റെബേക്ക ദ് ഗുവാർന സെലെർനീഷ്യൻ കുടുംബത്തിലെ അംഗമായിരുന്നു. സലെർനൊ സർവ്വ്കലാശാലയിലെ വിദ്യാർത്ഥിയായിരുന്ന അവർ അക്കാലയളവിലെ ന്യൂനപക്ഷമായിരുന്ന വനിതാവിദ്യാർത്ഥികളിൽ ഉൾപ്പെട്ടിരുന്നു. പനി, മൂത്രം, ഭ്രൂണം എന്നിവയിൽ അവർ വൈദ്യശാസ്ത്രഗ്രന്ഥങ്ങൾ രചിച്ചിട്ടുണ്ട്.



</doc>
<doc id="335289" url="https://ml.wikipedia.org/wiki?curid=335289" title="മാജിസ്ട്ര ഹെർസെന്ത്">
മാജിസ്ട്ര ഹെർസെന്ത്

മാജിസ്ട്ര ഹെർസെന്ത് ഒരു ഫ്രഞ്ച് വനിതാശസ്ത്രക്രിയാവിദഗ്ദ്ധയായിരുന്നു. അവർ 1249 ലെ Seventh Crusadeൽ ഫ്രാൻസിലെ ലൂയിസ് ഒൻപതാമനോടു സഹകരിച്ചു. രാജാവിന്റെ ശരീരശാസ്ത്രജ്ഞയോ ശസ്ത്രക്രിയാവിദഗ്ദ്ധയോ ആയി രേഖപ്പെടുത്തപ്പെട്ടിട്ടുള്ള 2 വനിതകളിൽ ഒരാളാണ് അവർ. 

രാജാവിനോടൊപ്പം തന്നെ അവർ രാജ്ഞിയുടേയും വനിതാcamp followersന്റെയും ചുമതലയിലേക്കെത്തി. Acre നഗരത്തിൽ അവർ അവരുടെ സേവനത്തിന് രാജാവിൽനിന്നും പതിനൊന്ന് പെൻസിന്റെ ആജീവനാന്ത പെൻഷൻ കൈപ്പറ്റിയിരുന്നു. രാജാവിന്റെ ചികിൽസകനായിരുന്ന Jacques നെ അവർ വിവാഹം കഴിച്ചു. 


</doc>
<doc id="335290" url="https://ml.wikipedia.org/wiki?curid=335290" title="മെർക്കുറിയാദെ">
മെർക്കുറിയാദെ

മെർക്കുറിയാദെ പതിനാലാം നൂറ്റാണ്ടിലെ ഒരു ഇറ്റാലിയൻ ശരീരശാസ്ത്രജ്ഞയും ശസ്ത്രക്രിയാവിദഗ്ദ്ധയും വൈദ്യശാസ്ത്രഎഴുത്തുകാരിയും ആയിരുന്നു. മധ്യകാലത്ത് അറിയപ്പെടുന്ന ഏതാനും ചില വനിതാശരീരശാസ്ത്രജ്ഞകളിൽ ഒരാളായിരുന്നു.

സലെർനോ സർവ്വകലാശാലയിലെ വിദ്യാർത്ഥിയായിരുന്ന അവർ ആ സമയത്ത് ന്യാനപക്ഷമായിരുന്ന വിദ്യാർത്ഥികളിൽ ഒരാളായിരുന്നു. അപകടനില, പകർച്ചവ്യാധികൾ, മുറിവുകൾക്കുള്ള മരുന്നുകൾ എന്നിവയെക്കുറിച്ച് എഴുതിയിട്ടുണ്ട്.



</doc>
<doc id="335293" url="https://ml.wikipedia.org/wiki?curid=335293" title="ദെം പിറൊനേൽ">
ദെം പിറൊനേൽ

ദെം പിറൊനേൽ ഒരു ഫ്രഞ്ച് പച്ചമരുന്നുശരീരശാസ്ത്രജ്ഞയായിരുന്നു.

ഹെർബലിസ്റ്റായി മരുന്നുകളിൽ പരിശീലനം നേടിയ പാരീസിൽ അവർ സക്രിയമായിരുന്നു. 1292 ൽ അവർ വളരെ ഉയർന്ന നികുതി കൊടുത്തിരുന്നു എന്നതിൽ നിന്ന് അവർ വിജയിച്ചിരുന്നു എന്നു മനസ്സിലാക്കാം. countess Mahaut of Artois നെ ചികിൽസിക്കാനായി പാരീസിൽ നിന്ന് അർറ്റോയിസ്സിലേക്ക് യാത്രചെയ്ത പച്ചമരുന്നുചികിൽസക ഇവർ തന്നെയാകാനാണ് സാധ്യത. 


</doc>
<doc id="335294" url="https://ml.wikipedia.org/wiki?curid=335294" title="ഗുർദാസ് മാൻ">
ഗുർദാസ് മാൻ

പ്രമുഖ പഞ്ചാബി ഗായകനും ഗാന രചയിതാവുമാണ് ഗുർദാസ് മാൻ (ജ: 4 ജനുവരി 1957 -ഗിദ്ദാർബാഹ).പഞ്ചാബ് വൈദ്യുതി ബോർഡിലെ ഒരു ജീവനക്കാരനായി ഔദ്യോഗിക ജീവിതം ആരംഭിച്ച മാൻ 1980 ൽ പുറത്തിറങ്ങിയ "ദിൽ ദാ മാംലാ ഹെ" എന്ന ഗാനത്തിലൂടെയാണ് ദേശീയ ശ്രദ്ധപിടിച്ചുപറ്റിയത്. ഇരുപതിലധികം ചലച്ചിത്രങ്ങളിലും അഭിനയിച്ചിടുള്ള മാൻ ഇതുവരെ 34 ആൽബങ്ങളും 305 ഗാനങ്ങളും രചിച്ചിട്ടുണ്ട്.


</doc>
<doc id="335298" url="https://ml.wikipedia.org/wiki?curid=335298" title="ലൊറിദെന മർചൈലൊ">
ലൊറിദെന മർചൈലൊ

ലൊറിദെന മർചൈലൊ (12 December 1572) Doge Alvise I Mocenigoയോടുള്ള വിവാഹത്താൽ Dogaressa of Venice ആയിരുന്നു. അവർ കത്തുകളുടേയും കവിതകളുടേയും എഴുത്തുകാരിയായിരുന്ന അവർ സസ്യശാസ്ത്രം പഠിച്ചിരുന്നു. സമകാലിക വെനീസിലെ വിദ്യാഭ്യാസസമ്പന്നയും സംസ്കാരസമ്പന്നയുമായ നവോത്ഥാനവനിതയെന്ന നിലയിൽ ഒരു മാതൃകയായി അവരെ പരിഗണിക്കുന്നു.

Giovanni Alvise Marcello യുടെ മകളായിരുന്ന അവർ 1533ൽ Mocenigoയെ വിവാഹം കഴിച്ചു. Bianca, Daria and Maria എന്നീ അവരുടെ സഹോദരിമാരോടൊപ്പം അവരെ fiore de'l secolo ആയി കണക്കാക്കുന്നു. വെനീസിലെ മാന്യതയ്ക്ക് വേണ്ടി വിദ്യാസമ്പന്നയായ നവോത്ഥാനവനിതയെ സൂചിപ്പിക്കാൻ വേണ്ടി അവരെ പരിഗണിച്ചിരുന്നു. അവരെ ഒരു പണ്ഡിതയായാണ് കണക്കാക്കിയിരുന്നത്. ആകർഷകമുള്ളതും വിദ്യാസമ്പന്നയായും കത്തുകളുടേയും കവിതകളുടേയും എഴുത്തുകാരിയായാണ് വർണ്ണിച്ചിരുന്നത്. അവർ സസ്യശാസ്ത്രവും പഠിച്ചിരുന്നു. പദുവയിലെ സസ്യശാസ്ത്ര ഉദ്യാനത്തിലെ പ്രൊഫസറായിരുന്ന Melchiorre Giuliandino യ്ക്ക് കീഴിലാണ് അവർ പഠിച്ചിരുന്നത്. പകർച്ചവ്യാധികൾക്കെതിരെ ഉപയോഗിക്കാൻ വികസിപ്പിച്ചെടുത്ത മരുന്നുകളാലാണ് അവർ അറിയപ്പെടുന്നത്. ഒരു പക്ഷേ ഇവ സുഖപ്പെടുത്തുന്നതിനേക്കാൾ ആശ്വസിപ്പിക്കുന്നതായിരുന്നു. അവരുടെ കൃതികൾ നഷ്ടപ്പെട്ടു. പക്ഷേ അവരുടെ മരണശേഷം (1575) ഏതാനും വർഷങ്ങൾ കഴിഞ്ഞ് അവരുടെ സസ്യഗവേഷണങ്ങൾ ചികിൽസയ്ക്കുപയോഗിക്കുകയും വെനീസിൽ മഹാമാരിയുടെ സമയത്ത് അവയെ നന്നായി പ്രയോഗിക്കുകയും ചെയ്തു.

Ottavio Maggio അവരെക്കുറിച്ച് കവിതകളെഴുതി.



</doc>
<doc id="335299" url="https://ml.wikipedia.org/wiki?curid=335299" title="എലിനോർ സ്നെഷെൽ">
എലിനോർ സ്നെഷെൽ

എലിനോർ സ്നെഷെൽ ഒരു വനിതാബാർബർ ശസ്ത്രക്രിയാവിദഗ്ദ്ധയായിരുന്നു. ഇംഗ്ലണ്ടിലെ എലിസബെത്ത് Ι ന്റെ ഭരണകാലത്താണ് അവർ സക്രിയായിരുന്നത്.1593ൽ മെട്രോപോളിസിലെ അപരിചിതരുടെ തിരിച്ചുവരവോടെ 26 വർഷമായി താമസിക്കുന്ന ലണ്ടനിലെ Valenciennes ൽ അവരെ ഒരു വിധവ എന്ന പട്ടികയിൽപ്പെടുത്തി. ഈ കാലയളവിൽ പരിശീലനം നേടിയിരുന്ന രണ്ട് ബാർബർ ശസ്ത്രക്രിയാവിദഗ്ദ്ധകളിൽ ഒരാളായിരുന്നു സ്നെഷെൽ. 


</doc>
<doc id="335302" url="https://ml.wikipedia.org/wiki?curid=335302" title="എലിനോർ ഗ്ലാൻവിൽ">
എലിനോർ ഗ്ലാൻവിൽ

എലിനോർ ഗ്ലാൻവിൽ (c. 1654 – 1709) പതിനേഴാം നൂറ്റാണ്ടിലെ സോമർസെറ്റിലെ ടിക്കൻഹാമിൽനിന്നുള്ള ഒരു ഇംഗ്ലിഷ് എന്റമോളജിസ്റ്റായിരുന്നു.

അവർ പ്രധാനമായും ചിത്രശലഭങ്ങളിലാണ് താൽപ്പര്യം പ്രകടിപ്പിച്ചിരുന്നത്. ഗ്ലാൻവിൽ വളരെയധികം ചിത്രശലഭങ്ങളുടെ സ്പെസിമെനുകൾ ശേഖരിച്ചു. അവയിൽ പലതും അതിജീവിച്ച ആദ്യകാല സ്പെസിമെൻ ആയി നാച്ചറൽ ഹിസ്റ്ററി മ്യൂസിയത്തിൽ സുക്ഷിച്ചിട്ടുണ്ട്. വിരകളെ ലഭിക്കാനായി മൺപുറ്റുകൾ അവർ തകർക്കുമായിരുന്നുവെന്ന് അയൽക്കാർ പറഞ്ഞിട്ടുണ്ട്.

Glanville Fritillary ചിത്രശലഭം അവരുടെ പേരിലാണ് അറിയപ്പെടുന്നത്.



</doc>
<doc id="335303" url="https://ml.wikipedia.org/wiki?curid=335303" title="ചാരുലത മുഖർജി">
ചാരുലത മുഖർജി

കൊൽക്കത്തയിൽ നിന്നുള്ള ഒരു സാമൂഹികപ്രവർത്തകയും വനിതാവകാശപ്രവർത്തകയുമാണ് ചാരുലത മുഖർജി. ഇവർ ബ്രഹ്മസമാജത്തിലും ഓൾ ഇന്ത്യാ വിമെൻസ് കോൺഫെറൻസിലും (എ.ഐ.ഡബ്ല്യു.സി.) പ്രവർത്തിച്ചിട്ടുണ്ട്. എ.ഐ.ഡബ്ല്യു.സി.യുടെ സജീവ അംഗമായിരുന്ന ഇവർ രാജകുമാരി അമൃതകൗർ, റാണി രജ്വാഡെ, മുത്തുലക്ഷ്മി റെഡ്ഡി, ഹൻസ മേത്ത എന്നിവരോടൊപ്പം പ്രവർത്തിച്ചിരുന്നു. മകൾ രേണുകാ റോയ് ബംഗാളിലെ ദേവദാസി സമ്പ്രദായം, വേശ്യാവൃത്തി എന്നിവ അവസാനിപ്പിക്കുന്നതിനും അവരുടെ കുട്ടികളെ പുനരധിവസിപ്പിക്കുന്നതിനും വേണ്ടി പോരാടി. 

ഡോ.പി.കെ. റോയിയും സരളാ റോയിയുമാണ് ചാരുലതയുടെ മാതാപിതാക്കൾ. സതീഷ് ചന്ദ്ര മുഖർജിയെ വിവാഹം കഴിച്ചു. എയർമാർഷൽ സുബ്രതോ മുഖർജി, പ്രശാന്തോ മുഖർജി, രേണുക റോയ് എന്നിവർ മക്കളാണ്.


</doc>
<doc id="335367" url="https://ml.wikipedia.org/wiki?curid=335367" title="ഹൽദാർ നാഗ്">
ഹൽദാർ നാഗ്

ഒഡീഷയിലെ കവിയും എഴുത്തുകാരനുമാണ് ഹൽദാർ നാഗ്. "ലോക് കവി രത്ന" എന്നും അദ്ദേഹം അറിയപ്പെടുന്നു. കോസലി ഭാഷയിലാണ് അദ്ദേഹത്തിന്റെ രചനകൾ. ഒഡിഷയിലെ സമ്പാൽപൂർ സർവ്വകലാശാല അദ്ദേഹത്തിന്റെ കൃതികൾ ഹൽദാർ ഗ്രന്ഥബാലി - 2 എന്ന പേരിൽ അവരുടെ പാഠ്യപദ്ധതിയിൽ ഉൾപ്പെടുത്തും. ഹൽദാറിന്റെ രചനകൾ ഇതിനകം അഞ്ചോളം പി.എച്ച്.ഡി ഗവേഷണങ്ങൾക്കു വിഷയമായിട്ടുണ്ട്. 2016 ൽ രാഷ്ട്രം ഹൽദാറിന് പത്മശ്രീ നൽകി ആദരിച്ചു.

1950 മാർച്ച് 31 ന് ഒഡീഷയിലെ ബാർഗ ജില്ലയിലെ ഒരു സാധാരണ കുടുംബത്തിലാണ് ഹൽദാർ ജനിച്ചത്. മൂന്നാം ക്ലാസ്സിൽ വച്ച് പഠനം നിറുത്തേണ്ടി വന്നു. ഹൽദാറിന് പത്തു വയസ്സുള്ളപ്പോൾ പിതാവ് മരണമടഞ്ഞു. തീരെ ചെറിയ പ്രായത്തിൽ തന്നെ കുടുംബത്തിന്റെ ഉത്തരവാദിത്തം ഹൽദാറിന്റെ ചുമലിലായി. ഹോട്ടലിലെ പാത്രങ്ങൾ കഴുകുന്ന ജോലിയാണ് ആദ്യം ചെയ്തിരുന്നത്, പിന്നീട് അടുത്തുള്ള ഒരു വിദ്യാലയത്തിലെ പാചകക്കാരനായി. കൂടുതൽ മെച്ചപ്പെട്ട ഒരു വരുമാനത്തിനായി വിദ്യാലയത്തിനു സമീപം അദ്ദേഹം ഒരു ചെറിയ കട തുടങ്ങി. മാലതീ നാഗ് ആണു ഭാര്യ, ഒരു മകളുണ്ട്.

വാണിഭശാല നടത്തുന്ന കാലഘട്ടത്തിലാണ് അദ്ദേഹം കവിതകൾ എഴുതാൻ തുടങ്ങിയത്. 1990 ൽ ആൽമരം എന്ന പേരിലുള്ള ആദ്യ കവിത ഒരു പ്രാദേശിക മാസികയിൽ പ്രസിദ്ധീകരിച്ചു. 19 ആം നൂറ്റാണ്ടിൽ ജീവിച്ചിരുന്ന പ്രശസ്ത ഒറിയ കവിയായിരുന്നു ഗംഗാധർ മെഹറുമായി ഹൽദാറിനെ സാഹിത്യമേഖലയിലുള്ളവർ താരതമ്യം ചെയ്യുന്നു. ഇരുപതോളം മഹാക്യാവ്യങ്ങളും അനേകം കവിതകളും എഴുതിയ ഹൽദാറിന് കവിതകളും കവിതകളുടെ പശ്ചാത്തല വിവരങ്ങളും മനപാഠം. ദിവസവും ജോലി കഴിഞ്ഞ ശേഷം രണ്ടോ മൂന്നോ പരിപാടികളിൽ പങ്കെടുത്തു കവിതകൽ ചൊല്ലും. ഹൽദാറിന്റെ രചനകളേയും, ജീവിതത്തേയും ആസ്പദമാക്കി ബി.ബി.സി. ഒരു ഡോക്യുമെന്ററി പുറത്തിറക്കിയിട്ടുണ്ട്.


</doc>
<doc id="335370" url="https://ml.wikipedia.org/wiki?curid=335370" title="ഒപ്പം">
ഒപ്പം

2016-ൽ പുറത്തിറങ്ങിയ മോഹൻലാലിനെ നായകനാക്കി പ്രിയദർശൻ സംവിധാനം ചെയ്ത് ചിത്രമാണ് ഒപ്പം. മോഹൻലാൽ ഈ ചലച്ചിത്രത്തിൽ ജയരാമൻ എന്ന അന്ധനായ കഥാപാത്രത്തെയാണ് അവതരിപ്പിക്കുന്നത്‌.ഈ ചലച്ചിത്രത്തിന്റെ കഥ ഗോവിന്ദ് വിജയനും തിരക്കഥ പ്രിയദർശനും ആണ് രചിച്ചിരിക്കുന്നത്. മോഹൻലാലിന് പുറമേ സമുദ്രക്കനി, വിമല രാമൻ, അനുശ്രീ, നെടുമുടി വേണു, ഇന്നസെന്റ് , മാമുക്കോയ തുടങ്ങിയവരും ഈ ചിത്രത്തിൽ അഭിനയച്ചിരിക്കുന്നു. ക്യാമറ എൻ.കെ എകാംബരനും എഡിറ്റിംഗ് എം.എസ് അയ്യപ്പൻ നായരും നിർവഹിച്ചിരിക്കുന്ന ഈ ചിത്രം 2016 ലെ ഓണ ചിത്രമായി തിയ്യറ്ററുകളിൽ എത്തിയ ഒപ്പം മികച്ച പ്രദർശനവിജയം നേടി. അനുകൂലമായ പ്രതികരണമാണ് ഈ ചിത്രത്തിന് പ്രേക്ഷകരിൽ നിന്നും നിരൂപകരിൽ നിന്നും ലഭിച്ചത്.

2016 മാർച്ചിലാണ് ഒപ്പത്തിന്റെ ചിത്രീകരണം ആരംഭിക്കുന്നത് . കൊച്ചി, ഊട്ടി എന്നിവിടങ്ങളിലായിരുന്നു പ്രധാന ഭാഗങ്ങൾ ചിത്രീകരിച്ചത്. കൊച്ചിയിലെ തൃപ്പൂണിത്തുറ, തമ്മനം , മറൈൻഡ്രൈവ് എന്നിവിടങ്ങളിലായി മൂന്നാഴ്ച ചിത്രീകരണം നടന്നു . മോഹൻലാൽ ഉൾപ്പെടുന്ന ഒരു പഞ്ചാബി ഗാനരംഗം മാർച്ചിൽ മൂന്നുദിവസം കൊണ്ട് കൊച്ചിയിൽ സെറ്റിട്ടാണ് ചിത്രീകരിച്ചത്. വാഗമൺ , കാഞ്ഞാർ എന്നിവിടങ്ങളും പ്രധാന ലൊക്കേഷനുകളായിരുന്നു.. ഒപ്പത്തിന്റെ ക്ലൈമാക്സ് രംഗങ്ങൾ തിരുവനന്തപുരം ചിത്രാഞ്ജലി സ്റ്റുഡിയോയിലാണ് ചിത്രീകരിച്ചത്. ജൂൺ 14 ഓടെ ഒപ്പത്തിന്റെ ചിത്രീകരണം പൂർത്തിയായി.

നാല് നവാഗത സംഗീതസംവിധായകരാണ് ഒപ്പത്തിന്റെ സംഗീതസംവിധാനം നിർവഹിച്ചിരിക്കുന്നത്. ബി.കെ. ഹരിനാരായണൻ, മധു വാസുദേവൻ, ഷാരോൺ ജോസഫ് എന്നിവരാണ് ഗാനങ്ങൾ രചിച്ചിരിക്കുന്നത്. ഒപ്പത്തിലെ ഗാനങ്ങൾ 2016 ഓഗസ്റ്റ് 17 ന് സത്യം ഓഡിയോസ് വിപണിയിലെത്തിച്ചു.

2016 സെപ്തംബർ 8 ന് കേരളത്തിലെ നൂറോളം തിയറ്ററുകളിൽ ഒപ്പം പ്രദർശനത്തിനെത്തി. വളരെ അനുകൂലമായ പ്രതികരണമാണ് ഒപ്പത്തിന് പ്രേക്ഷകരിൽ നിന്നും നിരൂപകരിൽ നിന്നും ലഭിച്ചത്. മോഹൻലാൽ അവതരിപ്പിച്ച ജയരാമൻ എന്ന കഥാപാത്രം ഏറെ പ്രശംസിക്കപ്പെട്ടു.
പ്രദർശനത്തിനെത്തി ആദ്യദിനം കേരളത്തിൽനിന്നും 1.56 കോടി രൂപയാണ് ഒപ്പം നേടിയത്. പ്രദർശനത്തിനെത്തി ആദ്യ ആഴ്ച പിന്നിട്ടപ്പോൾ 12.60 കോടി രൂപ നേടിയ ഒപ്പം ഏറ്റവും വേഗം 10 കോടി രൂപ നേടുന്ന മലയാള ചലച്ചിത്രം എന്ന റെക്കോർഡും സ്വന്തമാക്കി. 2015-ൽ പ്രദർശനത്തിനെത്തിയ പ്രേമം എന്ന ചലച്ചിത്രത്തിന്റെ റെക്കോഡാണ് ഒപ്പം മറികടന്നത്. 16 ദിവസം കൊണ്ട് 24 കോടി രൂപ നേടിയ ഒപ്പം ജേക്കബിന്റെ സ്വർഗരാജ്യത്തെ മറികടന്ന് 2016-ലെ ഏറ്റവും വലിയ വിജയചിത്രവുമായി. 22 ദിവസം കൊണ്ട് 30 കോടി രൂപ നേടിയ ഒപ്പം ഏറ്റവും വേഗം 30 കോടി രൂപ നേടുന്ന മലയാള ചലച്ചിത്രം എന്ന നേട്ടം സ്വന്തമാക്കുകയും ചെയ്തു. എന്നാൽ ഒപ്പത്തിന്റെ ഈ നേട്ടം മോഹൻലാൽ ചിത്രമായ പുലിമുരുകൻ 2016 ഒക്ടോബറിൽ മറികടന്നു. 65 കോടിയോളം രൂപയാണ് ഒപ്പം ബോക്സ് ഓഫീസിൽ നേടിയത്.




</doc>
<doc id="335373" url="https://ml.wikipedia.org/wiki?curid=335373" title="മുളമൂട്ടിൽ അടിമ">
മുളമൂട്ടിൽ അടിമ

പി.കെ. ജോസഫ് സംവിധാനവും ഇ.കെ. ത്യാഗരാജൻ നിർമ്മാണവും നിർവ്വഹിച്ച് 1985-ൽ പുറത്തിറങ്ങിയ മലയാളചലച്ചിത്രമാണ് മുളമൂട്ടിൽ അടിമ. മോഹൻലാൽ, അരുണ, ജനാർദ്ദനൻ, സുരേഖ എന്നിവരാണ് പ്രധാനവേഷങ്ങളിൽ അഭിനയിച്ചത്.


ദേവദാസ്, പാപ്പനംകോട് ലക്ഷ്മണൻ, ചേരമംഗലം എന്നിവരുടെ വരികൾക്ക് എം.കെ. അർജ്ജുനൻ ഈണം നൽകിയ ഗാനങ്ങളാണ് ചിത്രത്തിലുള്ളത്.


</doc>
<doc id="335375" url="https://ml.wikipedia.org/wiki?curid=335375" title="ഗഡി">
ഗഡി

തൃശൂർ ജില്ലയിൽ സുഹൃത്ത് എന്ന വാക്കിനു പകരമായി ഉപയോഗിക്കുന്ന വാക്കാണ്‌ ഗഡി. മലയാള ഭാഷയിൽ ഗഡി എന്നൊരു വാക്കില്ല. ഇതു പ്രാദേശികമായി ഉരുത്തിരിഞ്ഞു വന്ന ഒരു വാക്കാണ്‌.

</doc>
<doc id="335384" url="https://ml.wikipedia.org/wiki?curid=335384" title="വള്ളിത്തേരകം">
വള്ളിത്തേരകം

പൊതുവേ നദിയോരങ്ങളിൽ കണ്ടുവരുന്ന വള്ളിരൂപത്തിലുള്ള ഒരു കുറ്റിച്ചെടിയാണ് വള്ളിത്തേരകം. . ഇന്തോ-മലേഷ്യയിലും ചൈനയിലും കാണുന്ന ഈ ചെടി കേരളത്തിൽ എല്ലായിടത്തും തന്നെയുണ്ട്. പക്ഷികളും മൃഗങ്ങളും ഇതിന്റെ ഫലം തിന്നു കാഷ്ടിക്കുന്നതിലൂടെയാണ് വിത്തുവിതരണം നടക്കുന്നത്. 



</doc>
<doc id="335388" url="https://ml.wikipedia.org/wiki?curid=335388" title="കിസ് മി ക്വിക്ക്">
കിസ് മി ക്വിക്ക്

ബ്രസീൽ തദ്ദേശമായ ഒരു ചെറിയ സസ്യമാണ് കിസ് മി ക്വിക്ക്. . സൊളാനേസീ കുടുംബത്തിലെ ഈ ചെടി ഒരു അലങ്കാരസസ്യമായി നട്ടുവളർത്തുന്നു. yesterday-today-and-tomorrow, morning-noon-and-night, Brazil raintree എന്നെല്ലാം ഈ ചെടിയെ വിളിക്കാറുണ്ട്.. 

രാവിലെ മുതൽ വൈകുന്നേരം വരെയുഌഅ നേരങ്ങളിൽ നിറം മാറുന്ന പൂക്കളുള്ള ചെടിയിൽ ഒരേ സമയം തന്നെ എല്ലാ നിറത്തിലും പൂക്കൾ കാണാം. ചെടി മൊത്തത്തിലും കായകൾ പ്രത്യേകിച്ചും വിഷമയമാണ്..


</doc>
<doc id="335390" url="https://ml.wikipedia.org/wiki?curid=335390" title="ഇന്തോ മലയ ജൈവമേഖല">
ഇന്തോ മലയ ജൈവമേഖല

എട്ട് ജൈവമേഖലകളിൽ ഒന്നാണ് ഇന്തോ മലയ ജൈവമേഖല (Indomalaya ecozone). തെക്കേ ഏഷ്യയും തെക്കുകിഴക്കേ ഏഷ്യയും മുതൽ കിഴക്കേ ഏഷ്യയുടെ തെക്കേഭാഗം വരെ ഇത് നീണ്ടുകിടക്കുന്നു. അഫ്ഘാനിസ്ഥാനിലൂടെ ഇന്ത്യൻ ഉപഭൂഖണ്ഡം കടന്ന് തെക്കുകിഴക്കേ ഏഷ്യയിലൂടെ തെക്കൻ ചൈനയുടെ ഉയരം കുറഞ്ഞ ഭാഗങ്ങളിലൂടെ ഇന്തോനേഷ്യ മുഴുവൻ ഉൾക്കൊണ്ട് വാലസ് രേഖയുടെ കിഴക്ക് ജാവ, ബാലി, ബോർണിയോ എന്നീ പ്രദേശങ്ങളെല്ലാം കൂടിച്ചേർന്ന മേഖലയാണ് ഇത്. ഇതിൽ ഫിലിപ്പൈൻസും തായ്‌വാന്റെ ഉയരം കുറഞ്ഞ സ്ഥലങ്ങളും ജപ്പാന്റെ ര്യുക്കു ദ്വീപുകളും ഉൾപ്പെടുന്നുണ്ട്. 

ഡിപ്റ്റെറോകാർപ്പ് വനങ്ങളാൽ നിറഞ്ഞുനിന്ന ഇടമായിരുന്നു ഒരിക്കൽ ഇന്തോ മലയ ജൈവമേഖലയുടെ മിക്ക ഭാഗങ്ങളും. 


</doc>
<doc id="335392" url="https://ml.wikipedia.org/wiki?curid=335392" title="മിർത്തോ">
മിർത്തോ

ചില രേഖപ്പെടുത്തലുകളനുസരിച്ചി സോക്രട്ടീസിന്റെ ഒരു ഭാര്യയായിരുന്നു മിർത്തോ, (ബി സി അഞ്ചാം ശതകം)

ഈ അവകാശ വാദത്തിന്റെ മൂല സ്രോതസ്സ് അരിസ്റ്റോട്ടിൽ എഴുതിയ "ഓൺ ബീയിംഗ് വെൽ ബോൺ" എന്ന കൃതിയാണെന്ന് തോന്നുന്നു . എന്നാൽ കൃതി അസ്സലാണോ എന്ന് പ്ലൂട്ടാർക്ക് സംശയം പ്രകടിപ്പിച്ചിട്ടൂണ്ട്.  പ്രത്യക്ഷത്തിൽ ഇവർ അരിസ്റ്റിഡെസ്സിന്റെ മകളോ , പൗത്രിയോ ആകാനാണു് സാദ്ധ്യത കൂടുതൽ

ഡയോജനസ് ലേർറ്റിയൂസ് , സെന്തിപ്പിയോടൊപ്പം രണ്ടാം ഭാര്യയായി മിർത്തൊയെ പ്പറ്റി പ്പറയുന്നുൺറ്റെങ്കിലും ഉഭയകസക്ഷിസമ്മതപ്രകാരം ഭാര്യാ ഭർത്താക്കന്മാരായി () ജീവിച്ചിരുന്നതായി വേണം കരുതാൻ.  "വൈധവ്യവും ദാരിദ്രവും മൂലം സോക്രട്ടീസിനോടൊപ്പം  മിർത്തോ താമസിച്ചിരുന്നതായി പ്ലൂട്ടർക്ക് അഭിപ്രായപ്പെടൂന്നു  " റോഡ്സിലെ ഹൈറോണിമസ്, അഥീനിയായിലെ ഒരു താത്കാലിക വിധി ഉദ്ധരിച്ച് ഈ കാര്യം സ്ഥിരീകരിക്കാൻ ശ്രമിച്ചതായി എത്തിനിയോസും ഡയൊജനിസും ചൂണ്ടിക്കാണിക്കുന്നു 

എന്നാൽ പ്ലേറ്റോയോ ക്സെനോഫൊണൊ ഇക്കാര്യം പരാമർശിച്ചിട്ടില്ല, മാത്രവുമല്ല പുരാതനകാലത്തെ എല്ലാവരും ഇതു വിശ്വസിക്കാൻ തയ്യാറായിട്ടുമില്ല . ഏതനെയൂസും , "സോക്രട്ടീസിന്റെ ഭാര്യമാരെപ്പറ്റി" പരാമർശം എല്ലവരേയും നിരാകരിച്ചിട്ടൂണ്ട്


</doc>
<doc id="335393" url="https://ml.wikipedia.org/wiki?curid=335393" title="യിപ് മാൻ">
യിപ് മാൻ

2008-ൽ പുറത്തിറങ്ങിയ ഒരു ചൈനീസ് സിനിമയാണ് യിപ് മാൻ (Grandmaster Ip Man (Chinese: 一代宗師葉問). ബ്രൂസ് ലീയുടെ മാസ്റ്റർ എന്ന പേരിൽ പ്രസിദ്ധനാണ് യിപ് മാൻ. ചൈനീസ് മാർഷ്യൽ ആർട്സായ വിങ് ചുങിന്റെ മാസ്റ്റർ ആയി ലോകം മുഴുവൻ പ്രസിദ്ധനാണ് യിപ് മാൻ. മൂന്ന് ഭാഗങ്ങളിലായി ഇറങ്ങിയ ആത്മകഥാംശം ഉൾകൊള്ളുന്ന ഈ പടത്തിന്റെ ഒന്നാം ഭാഗം ആണ് 2008- ൽ ഇറങ്ങിയത്. യിപ് മാൻ II 2010-ലും, യിപ് മാൻ III 2015-ലും പുറത്തിറങ്ങി. ചൈനയിലെ ഫോഷാൻ നഗരത്തിലാണ് യിപ് മാൻ ജീവിചിരുന്നത്. ഈ സിനിമ സംവിധാനം ചെയ്തിരിക്കുന്നത് വിൽസൺ യിപ് ആണ്. ഡോണീ യെൻ യിപ് മാൻ ആയി വേഷമിട്ടിരിക്കുന്ന ഈ പടത്തിൽ ചൈനയുടെ ജപ്പാൻ യുദ്ധ കാലമാണ് പശ്ചാത്തലമായി വരുന്നത്.


</doc>
<doc id="335399" url="https://ml.wikipedia.org/wiki?curid=335399" title="കുട നന്നാക്കുന്ന ചോയി">
കുട നന്നാക്കുന്ന ചോയി

എം. മുകുന്ദൻ എഴുതിയ ഒരു നോവലാണ് "കുട നന്നാക്കുന്ന ചോയി". മാധ്യമം ആഴ്ചപ്പതിപ്പിൽ തുടർച്ചയായി ഈ നോവൽ പ്രസിദ്ധീകരിച്ചിരുന്നു. മയ്യഴിയിൽ നിന്ന് കപ്പൽ കയറി ഫ്രാൻസിലേക്ക് പോകുന്ന കുടപ്പണിക്കാരൻ ചോയി നാട്ടുകാരനും ചെറിയ കുട്ടിയുമായ മാധവന്റെ കയ്യിൽ ഒരു ലക്കോട്ട് ഏല്പിക്കുന്നു. തന്റെ മരണ ശേഷം മാത്രമേ അത് തുറക്കാവൂ എന്ന ആവശ്യപ്പെട്ടാണ് ചോയി ആ ലക്കോട്ട് മാധവനെ ഏല്പിക്കുന്നത്. നീ നല്ലവനാണെന്നും എനിക്ക് തന്നെ മാത്രമേ വിശ്വാസമുള്ളൂ എന്നും ലക്കോട്ട് നൽകുമ്പോൾ ചോയി മാധവനോട് പറയുന്നുണ്ട്. 

എന്താണ് ആ ലക്കോട്ടിൽ എന്നറിയാനുള്ള നാട്ടുകാരുടെ ഉദ്വേഗം മുകുന്ദൻ മനോഹരമായി സൃഷ്ടിച്ചിരിക്കുന്നു. ഡി.സി. ബുക്സ് പ്രസിദ്ധീകരിച്ച ഈ പുസ്തം പുതിയ രചനകളിൽ നല്ല ഒരു വായനാനുഭവം നൽകുന്ന ഒന്ന് തന്നെയാണ്.

ഫ്രഞ്ച്കാർ മയ്യഴി വിട്ട്പോകുന്ന കാലം മുതലാണ് നോവലിലെ കഥ ആരംഭിക്കുന്നത്. ആ കാലങ്ങളിൽ വടക്കൻ കേരളത്തിൽ ധാരാളമായി ഉപയോഗിച്ചിരുന്ന വാക്കുകൾ ഈനോവലിൽ കടന്നു വരുന്നുണ്ട്. ഒന്നിച്ചു മൂത്രമൊഴിക്കുന്നതിൽ രസം കണ്ടെത്തുന്ന രണ്ട് മതസ്ഥരായ രണ്ട് കൂട്ടുകാരുടെ ഒരു രംഗം നോവലിൽ വരുന്നുണ്ട്. അതു പോലെയുള്ള വ്യത്യസ്ത സന്ദർഭങ്ങളാൽ സമ്പന്നമാണ് നോവലിന്റെ ഇതിവൃത്തം. പോയ ആ കാലത്തിൽ നിന്നും ഇന്നത്തെ അസഹിഷ്ണുതയുടെ നവകാലവുമായി താരതമ്യം ചെയ്തു കൊണ്ടാണ് നോവൽ അവസാനിക്കുന്നത്. .

പുതിയ കാലത്തോടുള്ള തന്റെ പ്രതിഷേധമാണ് തന്റെ രചന എന്ന് എം. മുകുന്ദൻ അവകാശപ്പെടുന്നു. എഴുത്തുകാരൻ പ്രതിഷേധിക്കേണ്ടത്, തന്റെ രചനകളിലൂടെയാണെന്ന് പ്രസ്താവിച്ച കഥാകാരനാണ് എം.മുകുന്ദൻ. കുട നന്നാക്കുന്ന ചോയി എന്ന കൃതിയിലൂടെ അതു നിർവഹിച്ചിരിക്കുകയാണെന്ന് നിരൂപകർ വിലയിരുത്തുന്നു. സൗമ്യമായി മുന്നോട്ടു പോകുന്ന നോവൽ അതിന്റെ അവസാന നിമിഷങ്ങളിൽ വായനക്കാരെ ആകാംക്ഷയുടെ മുൾമുനയിലെത്തിക്കുന്നു.


</doc>
<doc id="335404" url="https://ml.wikipedia.org/wiki?curid=335404" title="പ്രസ്ഥാനപർവ്വം">
പ്രസ്ഥാനപർവ്വം

മഹാഭാരതത്തിലെ 17 മത്തെ പർവ്വമാണ് മഹാപ്രസ്ഥാനിക പർവ്വം .ഇതിനു മൂന്നു അദ്ധ്യായങ്ങളുണ്ട്‌ .ഉപപർവ്വങ്ങളില്ല.

ശ്രീകൃഷ്ണന്റെയും യാദവരുടെയും നാശത്തിനു ശേഷം ദ്വാരക സമുദ്രത്തിൽ മുങ്ങിപ്പോവുകയും തുടർന്ന് വ്യാസനിർദ്ദേശമനുസരിച്ച് പഞ്ച പാണ്ഡവരും ദ്രൗപദിയും പരീക്ഷിത്തിനെ അടുത്ത രാജാവായി പ്രഖ്യാപിക്കുകയും ചെയ്യുന്നു. അദ്ദേഹത്തിന്റെ സംരക്ഷണത്തിനു വേണ്ടതെല്ലാം ചെയ്തിട്ട് രാജ്യം യുയുത്സുവിനെ ഏല്പ്പിച്ചു. അതിനുശേഷം മോക്ഷകാംക്ഷികളായി മരവുരിയുടുത്തു സന്ന്യാസവേഷധാരികളായി യാത്രയാരംഭിക്കുന്നു .ഈ യാത്രയാണ് "പ്രസ്ഥാനം".യുധിഷ്ട്ടിരൻ മുന്നിലും , മറ്റു പാണ്ഡവർ മുറയനുസരിച്ചു പിന്നിലും ദ്രൗപതി ഏറ്റവും പിറകിലുമായിട്ടായിരുന്നു അവരുടെ യാത്ര .അവരെ ഒരു നായ അനുഗമിച്ചിരുന്നു .

ഇടയ്ക്ക് വച്ച് അഗ്നിദേവൻ പ്രത്യക്ഷനാവുകയും അർജ്ജുനനോട് ഗാണ്ഡീവവും അമ്പൊടുങ്ങാത്ത ആവനാഴിയും സമുദ്രത്തിൽ ഉപേക്ഷിക്കാൻ ഉപദേശിക്കുകയും ചെയ്തു. അർജുനൻ അപ്രകാരം ചെയ്തു . വീണ്ടും അവരുടെ യാത്ര തുടർന്നു. ആ യാത്രാമദ്ധ്യേ ദ്രൗപതി തൊട്ടു ഭീമൻ വരെ ഓരോരുത്തരായി വീണു മരിക്കുന്നു .അവസാനം യുധിഷ്ഠിരനും നായും മാത്രം ശേഷിക്കുന്നു .

സ്വർഗ്ഗരാജാവായ ഇന്ദ്രൻ , യുധിഷ്ഠിരനെ സ്വർഗ്ഗത്തിലേക്ക് ആനയിക്കാനായി ഒരു രഥവുമായി കാത്തു നിന്നിരുന്നു . എന്നാൽ ആശ്രിതനായ നായയെ ഭൂമിയിൽ തനിച്ചു വിട്ടിട്ടു സ്വർഗ്ഗത്തിൽ പോകാൻ യുധിഷ്ഠിരൻ തയ്യാറായില്ല. ഒടുവിൽ നായ ധർമ്മദേവന്റെ രൂപത്തിൽ പ്രത്യക്ഷനാവുകയും , യുധിഷ്ഠിരനെ പരീക്ഷിക്കാൻ വന്നതാണെന്ന് പറയുകയും ചെയ്യുന്നു . തുടർന്ന് യുധിഷ്ഠിരനെ ഇന്ദ്രൻ സ്വർഗ്ഗത്തിലേക്ക് കൂട്ടിക്കൊണ്ടു പോയി .


</doc>
<doc id="335407" url="https://ml.wikipedia.org/wiki?curid=335407" title="മഹേഷിന്റെ പ്രതികാരം">
മഹേഷിന്റെ പ്രതികാരം

തിരക്കഥാകൃത്തും, നടനുമായ ദിലീഷ് പോത്തൻ ആദ്യമായി സംവിധാനം ചെയ്ത ചലച്ചിത്രമാണ് മഹേഷിന്റെ പ്രതികാരം.ഫഹദ് ഫാസിൽ കേന്ദ്ര കഥാപാത്രത്തെ അവതരിപ്പിച്ചിരിക്കുന്ന ഈ ചിത്രത്തിൽ അനുശ്രീ നായർ, അപർണ ബാലമുരളി എന്നിവരാണ് നായികമാർ. സൗബിൻ സാഹിർ, കെ.എൽ ആന്റണി, അലൻസിയർ തുടങ്ങിയവരും വേഷമിട്ടിരിക്കുന്ന ഈ ചിത്രം നിർമ്മിച്ചിരിക്കുന്നത് ആഷിഖ് അബു ആണ്.മഹേഷ് ഭാവന എന്ന നാട്ടിൻപുറത്തുകാരനായ ഫോട്ടോഗ്രാഫറുടെ ജീവിതത്തിൽ ഉണ്ടാകുന്ന സംഭവവികാസങ്ങളിലൂടെയാണ് ചിത്രം പുരോഗമിക്കുന്നത്. ഇടുക്കി ജില്ലയിലെ കട്ടപ്പനയിലും പരിസരപ്രദേശങ്ങളിലുമായാണ് മഹേഷിന്റെ പ്രതികാരം ചിത്രീകരിച്ചത്. 2016 ഫെബ്രുവരി 5ന് പ്രദർശനത്തിനെത്തിയ മഹേഷിന്റെ പ്രതികാരം മികച്ച പ്രദർശനവിജയം നേടി. 2016-ലെ മികച്ച ജനപ്രിയചിത്രത്തിനുള്ള കേരളസംസ്ഥാനചലച്ചിത്ര പുരസ്കാരം ചിത്രത്തിനു ലഭിച്ചു. 


ലളിതമായ സിനിമയിലൂടെ പ്രണയവും പ്രതികാരവും ഒരു നാടിന്റെ വിശുദ്ധിയും ഭംഗിയും എല്ലാം വരച്ചുകാണിക്കുന്നു. ഇടുക്കിയിൽ സ്റ്റുഡിയോ നടത്തുന്ന മഹേഷ് ആയി വേഷമിട്ടിരിക്കുന്നത് ഫഹദ് ഫാസിൽ ആണ്. മഹേഷിന്റെ കാമുകിയായ സൗമ്യയായി വേഷമിട്ടിരിക്കുന്നത് അനുശ്രീയും . നാടൻ സംഭാഷണങ്ങളിലൂടെ മുന്നോട്ടു പോകുന്ന ഈ സിനിമ ഒരു ഗ്രാമത്തിന്റെ നിഷ്കളങ്കത പ്രേക്ഷകന് പകർന്നു തരുന്നുണ്ട്. സിനിമയുടെ പേരു പോലെ തന്നെ പ്രതികാരത്തിലെ വ്യത്യസ്തതയാണ് ഈ സിനിമയെ കൂടുതൽ ആകർഷകമാക്കുന്നത്. നർമ്മത്തോടൊപ്പം വികാരഭരിതമായ നിമിഷങ്ങളിലൂടെയും പ്രേക്ഷകനെ സംവിധായകൻ കൊണ്ടുപോകുന്നു.
2015 ആഗസ്റ്റ് 15നാണ് മഹേഷിന്റെ പ്രതികാരത്തിന്റെ ചിത്രീകരണം ആരംഭിക്കുന്നത് . ഇടുക്കി ജില്ലയിലെ കട്ടപ്പന, ചെറുതോണി, തോപ്രാംകുടി എന്നിവിടങ്ങളിലായാണ് ചിത്രീകരണം നടന്നത്. ചെറുതോണിയിൽ സംഘട്ടന രംഗം ചിത്രീകരിക്കുന്നതിനിടെ ഫഹദ് ഫാസിലിന് പരിക്കേറ്റിരുന്നു.. 45 ദിവസം നീണ്ട ചിത്രീകരണം ഒക്ടോബറിൽ പൂർത്തിയായി.
ചെറുപുഞ്ചിരി എന്ന ഗാനം രചിച്ചിരിക്കുന്നത് സന്തോഷ് വർമയാണ്.മഹേഷിന്റെ പ്രതികാരത്തിലെ മറ്റെല്ലാ ഗാനങ്ങളും രചിച്ചത്
റഫീഖ് അഹമദ് ആണ്. ബിജിബാൽ ആണ് സംഗീത സംവിധാനം നിർവഹിച്ചിരിക്കുന്നത്.

2016 ജനുവരിയിലായിരുന്നു മഹേഷിന്റെ പ്രതികാരം പ്രദർശനത്തിനെത്തിക്കാൻ തീരുമാനിച്ചിരുന്നതെങ്കിലും സാങ്കേതിക തകരാറുകൾ മൂലം ചിത്രം ഫെബ്രുവരി 5 നാണ് പ്രദർശനത്തിനെത്തിയത് . കേരളത്തിൽ മാത്രം 67 തിയറ്ററുകളിലായിരുന്നു റിലീസ്. കേരളത്തിനു പുറത്ത് 2016 ഫെബ്രുവരി 12നും ഇന്ത്യക്ക് പുറത്ത് 2016 ഫെബ്രുവരി 26നും ചിത്രം പ്രദർശനത്തിനെത്തി.

2016 മെയ് 10ന് മഹേഷിന്റെ പ്രതികാരത്തിന്റെ ഡിവിഡി, വിസിഡി പതിപ്പുകൾ സൈന വീഡിയോ വിഷൻ പുറത്തിറക്കി. ചിത്രത്തിന്റെ സംപ്രേഷണാവകാശം ഉയർന്ന സാറ്റലൈറ്റ് തുകയ്ക്ക് മഴവിൽ മനോരമ ചാനൽ സ്വന്തമാക്കി. 2016 ലെ ഓണക്കാലത്ത് മഹേഷിന്റെ പ്രതികാരം ആദ്യമായി ടെലിവിഷനിൽ സംപ്രേഷണം ചെയ്യപ്പെട്ടു.




</doc>
<doc id="335409" url="https://ml.wikipedia.org/wiki?curid=335409" title="എലിസബത്ത് ഹെവെലിയസ്">
എലിസബത്ത് ഹെവെലിയസ്

എലിസബത്ത് ഹെവെലിയസ് (in Polish also called Elżbieta Heweliusz) (1647–1693) പരിഗണിക്കപ്പെടുന്നത് ആദ്യകാല വനിതാവാനനീരീക്ഷകരിൽ ഒരാളായാണ്. ചാന്ദ്രപട്ടികകളുടെ മാതാവ് എന്നാണ് അവരെ വിളിക്കുന്നത്. സഹപ്രവർത്തകനായിരുന്ന ജോഹാനസ്സ് ഹെവെലിയസ്സിന്റെ രണ്ടാം ഭാര്യയായിരുന്നു.

ഹെവെലിയസ്സിനേയും അദ്ദേഹത്തിന്റെ ആദ്യഭാര്യയേയും പോലെതന്നെ പോളിഷ്-ലിത്വാനിയൻ കോമൺവെൽത്തിലെ പൊമെറേനിയൻ വോയ്വോഡെഷിപ്പിൽ സ്ഥിതിചെയ്യുന്ന ഡാൻസിഗ് നഗരത്തിലെ സമ്പന്ന വ്യാപാരകുടുംബത്തിലെ ഒരംഗമായിരുന്നു എലിസബെത്ത് കൂപ്പ്മാൻ. ഹൻസ എന്ന വ്യാപാരസംഘടനയിലെ അംഗമായിരുന്നു അവർ. സമ്പന്നനായ വ്യാപാരിയായിരുന്ന നിക്കോളാസ് കൂപ്പർമാൻ ജോവന്ന മെന്നിങ്സ് എന്നിവരായിരുന്നു എലിസബെത്ത് കൂപ്പ്മാൻ മാതാപിതാക്കൾ. നിക്കോളാസും ജോവന്നയും ആംസ്റ്റർഡാമിൽ 1633 ലാണ് വിവാഹിതരായത്. ആംസ്റ്റർഡാമിൽ നിന്നും ഹാംബെർഗിലേക്ക് മാറിയ അവർ 1636ൽ ഡാൻസിഗിലേക്ക് മാറി. പോളണ്ടിന്റെ ഭാഗമായിരുന്ന ഈ നഗരത്തിൽ ജർമ്മൻ സംസാരിക്കുന്നവർക്കയിരുന്നു ഭൂരിപക്ഷം. ഇവിടെയാണ് അവരുടെ മകൾ ജനിച്ചത്.

ലോകവ്യാപകമായി അംഗീകരിക്കപ്പെട്ട ജോഹാനസ്സ് ഹവേലിയസ്സിന് ഡാൻസിഗിലെ മൂന്ന് വീടുകൾ നിറയെ ലോകോത്തരങ്ങളായ നിരീക്ഷണനിലയങ്ങൾ ഉണ്ടായിരുന്നു. ഹവേലിയസ്സുമായുള്ള വിവാഹം അദ്ദേഹത്തിന്റെ നിരീക്ഷണനിലയത്തെ മുന്നോട്ടു പോകാൻ സഹായിച്ചുകൊണ്ടു തന്നെ അവരുടെ വാനനിരീക്ഷണത്തിലുള്ള താൽപ്പര്യം മുന്നോട്ടുകൊണ്ടുപോകാൻ സഹായകമായി. അവർക്ക് ഒരു മകനുണ്ടായിരുന്ന അവൻ നേരത്തേ മരിച്ചുപോയി. മൂന്ന് പെൺമക്കൾ മാത്രമേ ജീവിച്ചിരുന്നുള്ളൂ. 

നക്ഷത്രങ്ങളുടെ കാറ്റലോഗ് തയ്യാറാകാൻ വേണ്ട രീതിശാസ്ത്രവും സാങ്കേതികശാസ്ത്രവും പ്രതിപാദിക്കുന്ന പുസ്തകമാണിത്. ജോഹാനസ്സിന്റെ മരണശേഷമാണ് ഇത് പ്രസിദ്ധപ്പെടുത്തിയത്. 

എലിസബത്ത് ഹെവെലിയസ് 1693 ഡിസംബറിൽ 46 വയസ്സ് മാത്രമുള്ളപ്പോളാണ് മരണമടഞ്ഞത്. തന്റെ ഭർത്താവിന്റെ ശവകുടീരത്തിൽത്തന്നെയാണ് അവരെ അടക്കിയത്. 

A complimentary remark was always made about Madam Hevelius, who was the first woman, to my knowledge, who was not frightened to face the fatigue of making astronomical observations and calculations.
എന്നാണ് വിശ്രുത ഗണിതജ്ഞനായ ഫ്രാങ്കോയിസ് അറാഗൊ അവരെപ്പറ്റി പറഞ്ഞത്.

എലിസ്ബെത്തിന്റെ ജീവിതം 2006ൽ The Star Huntress എന്ന നോവലിൽ ആവിഷ്ക്കരിച്ചിട്ടുണ്ട്. ചെറുഗ്രഹമായ 12625 കൂപ്പ്മാൻ അവരുടെ പേരിൽ അറിയപ്പെടുന്നു. 



</doc>
<doc id="335411" url="https://ml.wikipedia.org/wiki?curid=335411" title="എലീന കൊർണാറോ പിസ്കോപ്പിയ">
എലീന കൊർണാറോ പിസ്കോപ്പിയ

എലീന കൊർണാറോ പിസ്കോപ്പിയ (Italian: [pisˈkɔːpja]; 5 June 1646 – 26 July 1684) ഇറ്റലിക്കാരിയായ തത്ത്വജ്ഞാനിയും പണ്ഡിതയുമായിരുന്നു. ഒരു സർവ്വകലാശാലയിൽ നിന്നും ഒരു അക്കാദമിക ബിരുദം നേടിയ ആദ്യവനിതയായിരുന്നു എലീന കൊർണാറോ പിസ്കോപ്പിയ. 

അവർ വിദഗ്ദ്ധയായ ഒരു സംഗിതജ്ഞയുമായിരുന്നു. എലീന കൊർണാറോ പിസ്കോപ്പിയ സ്വന്തമായി സംഗീതസംവിധാനവും നിർവ്വഹിച്ചിരുന്നു. 

യൂറോപ്പിന്റെ അങ്ങോളമിങ്ങോളമുള്ള അക്കാദമികളുടെ അംഗത്വം അവർക്കുണ്ടായിരുന്നു. 1678ൽ എലീന പാദുവ സർവ്വകലാശാലയിലെ ഗണിതാദ്ധ്യാപികയായിത്തീർന്നു. തന്റെ അവസാന 7 വർഷം പഠനത്തിനും ജീവകാരുണ്യപ്രവർത്തനത്തിനും ചെലവഴിച്ചു. 1684ൽ ക്ഷയരോഗം ബാധിച്ച് പാദുവായിൽ വച്ച് അവർ നിര്യാതയായി. അവിടുത്തെ church of Santa Giustina ൽ അവരെ അടക്കം ചെയ്തു. അവരുടെ ഒരു പ്രതിമ പാദുവ സർവ്വകലാശാലയിൽ സ്ഥാപിച്ചിട്ടുണ്ട്.
എലീന കൊർണാറോ പിസ്കോപ്പിയ അന്നത്തെ വെനീസ് രാജ്യത്ത് പലാസൊ ലൊറെദാൻ എന്ന സ്ഥലത്ത് 1646 ജൂൺ 5നാണ് അവർ ജനിച്ചത്. ജിയോവന്നി ബറ്റിസ്ത കൊർണാറോ പിസ്ക്കോപ്പിയയുടേയും സാനത്താ ബോണിയുടേയും മകളായി ജനിച്ചു. അവർക്ക് ഹീബ്രു, സ്പാനിഷ്, ഫ്രഞ്ച്, അറബിക്ക് എന്നീ ഭാഷകളിൽ പ്രാവീണ്യമുണ്ടായിരുന്നു. തുടർന്ന് അവർ ഗണിതം, തത്ത്വശാസ്ത്രം, ദൈവശാസ്ത്രം എന്നിവ പഠിച്ചു. 1670ൽ അവർ Venetian society Accademia dei Pacifici ന്റെ പ്രസിഡന്റായി




</doc>
<doc id="335412" url="https://ml.wikipedia.org/wiki?curid=335412" title="വി. അനാമിക">
വി. അനാമിക

വി. അനാമിക സമകാലീന ചിത്രകലാവിദഗ്ദ്ധയാണ്. തമിഴ്‌നാട്ടിലെ ചെന്നൈയിലെ നീലംകരൈയിലാണ് അവർ ജനിച്ചത്. പെയിന്റിങ്ങിൽ അവർ ഉന്നത ബിരുദം നേടിയിട്ടുണ്ട്. 2006 ൽ അവർ സ്കോട്ട്‌ലന്റ് സന്ദർശിക്കുകയും ജപ്പാൻ വുഡ്ബ്ലോക്ക് പ്രിന്റിംഗ് സ്വായത്തമാക്കുകയും ചെയ്തു. 


Invited show

Solo shows

Group Shows

</doc>
<doc id="335413" url="https://ml.wikipedia.org/wiki?curid=335413" title="സ്വർഗ്ഗാരോഹണപർവ്വം">
സ്വർഗ്ഗാരോഹണപർവ്വം

മഹാഭാരതത്തിലെ 18-ആമത്തേതും അവസാനത്തേതുമായ പർവ്വമാണ് സ്വർഗ്ഗാരോഹണപർവ്വം . ഇതിൽ 5 അദ്ധ്യായങ്ങളുണ്ട്‌ . ഉപപർവ്വങ്ങളില്ല.

യുധിഷ്ഠിരന്റെ സ്വർഗ്ഗത്തിലേക്കുള്ള പ്രവേശനവും , തുടർന്നുണ്ടാകുന്ന അദ്ദേഹത്തിന്റെ അനുഭവങ്ങളും ഈ പർവ്വത്തിൽ പ്രതിപാദിച്ചിരിക്കുന്നു .

സ്വർഗ്ഗത്തിലെത്തിയ യുധിഷ്ഠിരൻ ആദ്യമായി കാണുന്നത് സ്വർഗ്ഗസ്ഥനായ ദുര്യോധനനെയാണ് . ഇതുകണ്ട് അദ്ദേഹത്തിനു അതിശയവും കോപവും ഉണ്ടാകുന്നു . തുടർന്ന് നാരദൻ " ക്ഷത്രിയധർമ്മം മുറപോലെ അനുഷ്ട്ടിച്ചാണ് ദുര്യോധനൻ സ്വർഗ്ഗത്തിലെത്തിയതെന്നും കൂടാതെ സ്വർഗ്ഗത്തിൽ വൈരത്തിന് സ്ഥാനമില്ലെന്നും , ഭൂമിയിലെ ദേഹം ഇനിയും ഉപേക്ഷിക്കാത്തത് കൊണ്ടാണ് ഇതുണ്ടാകുന്നതെന്നും "- യുധിഷ്ഠിരനെ അറിയിക്കുന്നു . യുധിഷ്ഠിരൻ ഉടലോടെയാണ് സ്വർഗ്ഗത്തിലെത്തിയത് .

അതിനു ശേഷം യുധിഷ്ഠിരൻ ഒരു " മായാനരകം " കണ്ടു ഭയപ്പെടുന്നു . അതിനു കാരണമായി പറയുന്നത് , അദ്ദേഹം മുൻപൊരിക്കൽ അശ്വത്ഥാമാവ് മരിച്ചെന്നു ദ്രോണരോട് നുണ പറഞ്ഞതാണ് . 

അതിനു ശേഷം അദ്ദേഹം ആകാശഗംഗയിൽ സ്നാനം ചെയ്യുകയും , അദ്ദേഹത്തിന്റെ മാനുഷദേഹവും മാനുഷബുദ്ധിയും നഷ്ട്ടമാവുകയും ചെയ്തു. അതോടെ ദുര്യോധനനോട് തോന്നിയ വൈരവും തീർന്നുപോയി . 

തുടർന്ന് യുധിഷ്ഠിരൻ മഹത്തായ സ്വർഗ്ഗത്തിലേക്ക് യാത്രയായി. അവിടെ അദ്ദേഹം മരിച്ചുപോയ തന്റെ എല്ലാ ബന്ധുക്കളെയും കാണുന്നു . തന്റെ സഹോദരങ്ങളും കർണ്ണനും ഗുരുജനങ്ങളും എല്ലാം അദ്ദേഹത്തെ വരവേറ്റു . എല്ലാരോടുമോപ്പം യുധിഷ്ഠിരൻ സ്വർഗ്ഗത്തിൽ വസിച്ചു . 


</doc>
<doc id="335415" url="https://ml.wikipedia.org/wiki?curid=335415" title="നിസ്കെയർ">
നിസ്കെയർ

ഇന്ത്യയിലെ മുഖ്യ ശാസ്ത്ര സാങ്കേതിക സ്ഥാപനമായ സി.എസ്.ഐ.ആർ ന്റെ ഘടകസ്ഥാപനമാണ് നിസ്കെയർ (NISCAIR). 2002 സെപ്റ്റമ്പർ 30ന് ആണ് ന്യൂ ഡൽഹി ആസ്ഥാനമായി പ്രവർത്തിക്കുന്ന നിസ്കെയർ രൂപം കൊണ്ടത്. ശാസ്ത്ര സാങ്കേതിക രംഗത്തെ വിവരങ്ങൾ ക്രോഡീകരിച്ച് പ്രമാണങ്ങളാക്കുക വിതരണം ചെയ്യുക എന്നീ ലക്ഷ്യത്തോടെ പ്രവർത്തിച്ചിരുന്ന സി.എസ്.ഐ.ആർ ന്റെ പ്രധാന സ്ഥാപനങ്ങളായിരുന്ന ഇന്ത്യൻ നാഷണൽ സയിന്റിഫിക് ഡോക്യുമെന്റേഷൻ സെന്ററും (INSDOC) ഉം നാഷണൽ ഇൻസ്റ്റിറ്റ്യൂട്ട് ഓഫ് സയൻസ് കമ്യൂണിക്കേഷനും ( NISCOM)ഉം പരസ്പരം ലയിച്ചാണ് നിസ്കെയർ രൂപം കൊണ്ടത്.



</doc>
<doc id="335417" url="https://ml.wikipedia.org/wiki?curid=335417" title="കെൻസാബുറോ ഒയി">
കെൻസാബുറോ ഒയി

ജാപ്പനീസ് എഴുത്തുകാരനും 1994 ലെ സാഹിത്യത്തിനുള്ള നോബൽ പുരസ്ക്കാര ജേതാവുമാണ് കെൻസാബുറോ ഒയി (ജ: ജനുവരി 31- ഉചിക്കോ യഹിം). ജാപ്പനീസ് സാഹിത്യത്തിൽ ഏറ്റവും ശ്രദ്ധേയരായ എഴുത്തുകാരിലൊരാളായ ഓയി നോവലുകളും, ചെറുകഥകളും കൂടാതെ സാമൂഹിക വിഷയങ്ങളെ അധികരിച്ച് നിരവധി ലേഖനങ്ങളും എഴുതിയിട്ടുണ്ട്. അദ്ദേഹത്തിന്റെ കൃതികളിൽ അമേരിക്കൻ ,ഫ്രഞ്ച് സാഹിത്യ നിദർശനങ്ങളുടെ സ്വാധീനം പ്രകടമാണ്. ജാപ്പനീസ് സാംസ്ക്കാരിക പാരമ്പര്യത്തിന്റെ സ്പർശം അനുഭവിപ്പിയ്ക്കുന്ന പഴയ തലമുറ എഴുത്തുകാരിലെ അവസാനത്തെ കണ്ണിയാണ് ഒയി. ജാപ്പാന്റെ ആധുനികവും പുരാതനവുമായ സംഭവഗതികളെ സൂക്ഷ്മമായി വിശകലനം ചെയ്യുന്നതാണ് അദ്ദേഹത്തിന്റെ മറ്റു ചില കൃതികൾ.

ജപ്പാനിലെ ഷികോകു പ്രവിശ്യയിലെ ഉചിക്കോ ഗ്രാമത്തിൽ ഒരു സാധാരണകുടുംബത്തിൽ ഏഴുമക്കളിൽ മൂന്നാമനായി ജനിച്ച ഒയിയെ മുത്തശ്ശിയാണ് എഴുത്തും വായനയും പഠിപ്പിച്ചത്.കൂടാതെ കലാപരമായ പാഠങ്ങളും അവരിൽ നിന്നും അഭ്യസിച്ചു. ഒയിയുടെ പിതാവ് 1944 ലെ പെസഫിക് യുദ്ധത്തിൽ കൊല്ലപ്പെടുകയാണുണ്ടായത്.പ്രാഥമിക വിദ്യാലയത്തിൽ അദ്ധ്യാപികയായിരുന്ന മാതാവാണ് ഒയിയുടെ വിദ്യാഭ്യാസത്തെ പിന്നീട് സ്വാധീനിച്ചത്. ധാരാളം പുസ്തകങ്ങൾ അവർ മകനായി ശേഖരിച്ചു. ബാല്യകാലത്തു വായിച്ച "ഹക്കിൾബറിഫിൻ, വണ്ടർഫുൾ അഡ്വഞ്ചേഴ്സ് ഓഫ് നിൽസ്" എന്നീ കൃതികൾ തന്നെ അഗാധമായി സ്വാധീനിച്ചുവെന്നു ഒയി വെളിപ്പെടുത്തുകയുണ്ടായി.

കെൻസാബുറോ തന്റെ ബുദ്ധിവൈകല്യമുള്ള പുത്രനായ ഹികാരിയെക്കുറിച്ചുള്ള ഹൃദയസ്പർശിയായ അനുഭവങ്ങൾ മിക്കകൃതികളിലും പങ്കുവയ്ക്കുന്നുണ്ട്. 1964 ൽ രചിച്ച "ഏ പേഴ്സണൽ മാറ്റർ" എന്ന കൃതി ഇതിനൊരു ഉദാഹരണമാണ്.



</doc>
<doc id="335418" url="https://ml.wikipedia.org/wiki?curid=335418" title="അനുപം സൂദ്">
അനുപം സൂദ്

അനുപം സൂദ് ന്യൂഡൽഹിയിലെ പ്രാന്തപ്രദേശത്തെ മണ്ടി സമൂഹത്തിന്റെ ഇടയിൽ ജീവിക്കുകയും പ്രവർത്തിക്കുകയും ചെയ്യുന്ന കലാകാരിയാണ്. അവർ ജനിച്ചത് പഞ്ചാബിലാണ് എങ്കിലും അവരുടെ യൗവനത്തിൽ ഏറിയപങ്കും ചെലവഴിച്ചത് മുൻ ബ്രിട്ടിഷ് വേനൽക്കാല തലസ്ഥാനമായ ഹിമാചൽപ്രദേശിലെ സിംലയിലാണ്. ഒരു യാഥാസ്ഥിതിക കുടുംബത്തിൽ നിന്നും വന്ന അവർ വിവാഹത്തോടൊപ്പം തന്നെ ഒരു അക്കാദമിക ജീവിതവും കലയും തുടരുവാനുള്ള അവരുടെ തീരുമാനം അങ്ങേയറ്റം ധീരത നിറഞ്ഞതും അപൂർവ്വവുമായിരുന്നു. 

1962 മുതൽ 1967 വരെ ഡെൽഹിയിലെ കോളേജ് ഓഫ് ആർട്ടിലാണ് അവർ പഠിച്ചത്. ആ സമയത്തു തന്നെയായിരുന്നു സൊമനാഥ ഹോർ കോളേജിന്റെ പ്രിന്റ് മെയ്ക്കിം ഡിപ്പാർട്ട്മെന്റെ പുനരുജ്ജീവിപ്പിക്കുന്നത്. അനുപത്തിന്റെ അദ്ധ്യാപകനായിരുന്ന ജഗ്‌മോഹൻ ചോപ്ര ആരംഭിച്ച കോളേജിലെ ആർട്ടിസ്റ്റികളുടെ സംഘടനയായിരുന്ന ഗ്രൂപ്പ് 8 ലെ ഏറ്റവും പ്രായം കുറഞ്ഞ അംഗമായിരുന്നു അനുപം. അത് ഇന്ത്യയിൽ പ്രിന്റ് മേയ്ക്കിങ്ങിനെക്കുറിച്ചുള്ള അവബോധം ഉണ്ടാക്കാൻ ശ്രമിച്ചു. 

അവരുടെ കലയിൽ പ്രത്യക്ഷമായ സാമൂഹികപ്രശ്നങ്ങൾ കാണാൻ കഴിയില്ല. അവരുടെ രൂപങ്ങൾ സ്വയം ആർജ്ജിച്ചെടിക്കുന്നവയും ആലോചനാമഗ്നങ്ങളുമാണ്. പ്രതീകാത്മകതയിലൂടെയും രൂപകങ്ങളിലൂടെയും സൂദ് സാമൂഹ്യപ്രസക്തങ്ങളായ വിഷയങ്ങളുമായി ഇടലെടുന്നു. ക്ഷമയും കൃത്യതയും ആവശ്യമുള്ള സിങ്ക് തകിടുകൾ മാധ്യമമായി ഉപയോഗിച്ചാണ് സൂദ് കൊത്തുപണികൾ നടത്തുന്നത്. 
The National Gallery of Modern Art, New Delhi, The Victoria and Albert Museum, London, The Peabody Museum, U.S.A., and the Glenbarra Art Museum, Japan 


</doc>
<doc id="335419" url="https://ml.wikipedia.org/wiki?curid=335419" title="മായ ബർമ്മൻ">
മായ ബർമ്മൻ

മായ ബർമ്മൻ (born 1971 in Paris) ഫ്രാൻസിൽ ജീവിക്കുന്ന ഒരു സമകാലീന ഇന്ത്യൻകലാകാരിയാണ്.

ബർമ്മൻ ഫ്രാൻസിലാണ് വളർന്നത്. അവർ തുടക്കത്തിൽ ഒരു ആർക്കിടെക്റ്റ് ആയാണ് പരിശീലനം ആരംഭിച്ചത്. എന്നാൽ ആ ജോലി അതിർ കൽപ്പിക്കുന്നതാണെന്ന് തിരിച്ചറിഞ്ഞ അവർ ചിത്രരചനയിലേക്കു തിരിഞ്ഞു. അവർ പ്രധാനമായും ചെയ്യുന്നത് പേനയും മഷിയും ജലച്ഛായവും ഉപയോഗിച്ചാണ്. പുതിയ ആശയങ്ങൾ ഉപയോഗിച്ച് ഓരോ ചിത്രങ്ങളും കൂടുതൽ നേരം ചെയ്യുന്നതും വീണ്ടും ചെയ്യുന്നതും പ്രയാസമാകുമെന്നതിനാൽ ഈ യാദൃച്ഛിക മാധ്യമം ഒരു നിരസൃഷ്ടികൾ നിർമ്മിക്കാൻ അവരെ പ്രേരിപ്പിച്ചു. അവരുടെ ചിത്രങ്ങളിൽ ഭ്രമാത്മകത ഉണ്ട്. അവർ ധാരാളം എക്‌സിബിഷനുകളിൽ പങ്കെടുക്കുകയും സമ്മാനാർഹയാകുകയും ചെയ്തിട്ടുണ്ട്.

പ്രശസ്ത കലാകാരന്മാരുടെ കുടുംബത്തിലെ ഇളയ അംഗമാണവർ. അവരുടെ ബന്ധുവായ ജയശ്രീ ബർമനേയും ഭർത്താവ് പരേഷ് മൈറ്റിയേയും പോലെതന്നെ അവരുടെ അച്ഛൻ ശസ്തി ബർമനും ഫ്രഞ്ച്കാരിയായ അമ്മ Maite Delteil ഉം പ്രമുഖ കലാകാരാണ്.



</doc>
<doc id="335421" url="https://ml.wikipedia.org/wiki?curid=335421" title="ഇറാനിലെ കലാകാരികൾ">
ഇറാനിലെ കലാകാരികൾ

ഇത്, ഇറാനിൽ ജനിച്ചുവളർന്നതോ അവരുടെ കലാവിദ്യ ഇറാനുമായി ബന്ധപ്പേട്ടതോ ആയ കലാകാരികളുടെ പട്ടികയാണ്. 















</doc>
<doc id="335423" url="https://ml.wikipedia.org/wiki?curid=335423" title="കേരളനിയമസഭയുടെ ഡെപ്യൂട്ടി സ്പീക്കർമാർ">
കേരളനിയമസഭയുടെ ഡെപ്യൂട്ടി സ്പീക്കർമാർ

ഈ താൾ കേരളത്തിലെ നിയമസഭയുടെ ഡെപ്യൂട്ടി സ്പീക്കറെക്കുറിച്ചുള്ളതാണു്. ഡെപ്യൂട്ടി സ്പീക്കർ എന്ന പദവിയെക്കുറിച്ചു വായിക്കാൻ ഈ ലേഖനം കാണുക. കേരളനിയമസഭാ സ്പീക്കറെക്കുറിച്ചു വായിക്കാൻ കേരളനിയമസഭയുടെ സ്പീക്കർമാർ എന്ന താൾ കാണുക.

സാമാജികർ ചേർന്നു തിരഞ്ഞെടുക്കുന്ന സ്പീക്കർ ആണ് സംസ്ഥാനനിയമസഭയുടെസഭയുടെ അധ്യക്ഷൻ. സ്പീക്കറെ സഹായിക്കാൻ ഡെപ്യൂട്ടി സ്പീക്കറെയും അംഗങ്ങൾ തിരഞ്ഞെടുക്കുന്നു. സ്പീക്കറാണ് സഭാ നടപടികൾ നിയന്ത്രിക്കുന്നത്. നിയമസഭാനടപടികളേയും ചട്ടങ്ങളേയും സംബന്ധിച്ചിടത്തോളം സ്പീക്കർ ആണു് ഏറ്റവും ഉയർന്ന അധികാരസ്ഥാനം. എന്നാൽ സ്പീക്കറുടെ അഭാവത്തിൽ സഭാനടപടികൾ നിയന്ത്രിക്കാനുള്ള ചുമതലയും അധികാരവും ഡെപ്യൂട്ടി സ്പീക്കറിനാണു്.

<onlyinclude></onlyinclude>



</doc>
<doc id="335426" url="https://ml.wikipedia.org/wiki?curid=335426" title="ജോസ് ബേബി">
ജോസ് ബേബി

കേരളത്തിലെ ഒരു രാഷ്ട്രീയനേതാവാണു് ജോസ് ബേബി (ജനനം: 1959 ഫെബ്രുവരി 24). കേരളനിയമസഭയുടെ ഏറ്റവും പ്രായം കുറഞ്ഞ ഡെപ്യൂട്ടി സ്പീക്കറായി അദ്ദേഹം 2006 ജൂണിൽ തെരഞ്ഞെടുക്കപ്പെട്ടു.

ജോസ് ബേബി 1959 ഫെബ്രുവരി 24ന് ടികെ. ബേബി, കുഞ്ഞമ്മ എന്നീ ദമ്പതികളുടെ മകനായി കോന്നിയിൽ ജനിച്ചു. കമ്യൂണിസ്റ്റ് പാർട്ടി ഓഫ് ഇൻഡ്യയുടെ യുവജനസംഘടനയായ അഖിലേന്ത്യാ യുവജന ഫെഡറേഷന്റെ (AIYF) മണ്ണാർക്കാട് യൂണിറ്റിന്റെ സെക്രട്ടറിയായി അദ്ദേഹം സജീവരാഷ്ട്രീയനേതൃത്വത്തിനു് തുടക്കം കുറിച്ചു. പിന്നീട് ആ സംഘടനയുടെ പാലക്കാട് ജില്ലാ സെക്രട്ടറി, സംസ്ഥാന സെക്രട്ടറി, പ്രസിഡണ്ടു്, ദേശീയസമിതി എന്നീ നിലകളിലേക്കുയർന്നു. വിവിധ സമയങ്ങളിൽ, മാതൃസംഘടനയായ വലതുകമ്യൂണിസ്റ്റ് പാർട്ടിയുടെ ദേശീയസമിതി അംഗം, സംസ്ഥാനസമിതി അംഗം, അഖിലേന്ത്യാ കിസാൻ സഭയുടെ ജില്ലാപ്രസിഡണ്ട്, സംസ്ഥാനസമിതി അംഗം എന്നീ ചുമതലകൾ വഹിച്ചിട്ടുണ്ടു്. എ.ഐ.വൈ.എഫ്., എ.ഐ.എസ്.എഫ്. സംഘടനകളുടെ കേന്ദ്രമുഖപത്രമായ നവജീവൻ മാസികയുടെ മാനേജിങ്ങ് എഡിറ്ററായും അദ്ദേഹം പ്രവർത്തിച്ചിട്ടുണ്ടു്.

മോസ്കോവിൽ നടന്ന ലോകയുവജനോത്സവത്തിലേക്കുള്ള ഇന്ത്യൻ പ്രതിനിധിസംഘത്തിൽ ജോസ് ബേബി പങ്കെടുത്തിരുന്നു.

1996-2001 കാലഘട്ടത്തിൽ ജോസ് ബേബി പത്താം കേരളനിയമസഭയിൽ മണ്ണാർക്കാട് മണ്ഡലത്തിന്റെ പ്രതിനിധിയായി തെരഞ്ഞെടുക്കപ്പെട്ടു. പന്ത്രണ്ടാം നിയമസഭയിൽ അദ്ദേഹമായിരുന്നു ഡെപ്യൂട്ടി സ്പീക്കർ. 47-ആം വയസ്സിൽ 2006 ജൂൺ 20നു് തെരഞ്ഞെടുക്കപ്പെട്ടപ്പോൾ അദ്ദേഹമായിരുന്നു കേരളനിയമസഭ കണ്ട ഏറ്റവും പ്രായം കുറഞ്ഞ ഡെപ്യൂട്ടി സ്പീക്കർ.
ലാലിയാണു് ജീവിതപങ്കാളി. ഈ ദമ്പതികൾക്കു് രണ്ടു പെണ്മക്കളുണ്ടു്.


</doc>
<doc id="335432" url="https://ml.wikipedia.org/wiki?curid=335432" title="ദേവാപി">
ദേവാപി

ചന്ദ്രവംശത്തിലെ പ്രശസ്തനായ ഒരു രാജാവ് ആയിരുന്നു ദേവാപി. ചന്ദ്രവംശത്തിലെ പ്രതീപ മഹാരാജാവിന്റെ മൂന്നു പുത്രന്മാരിൽ ഏറ്റവും മൂത്തവനായിരുന്നു ദേവാപി.

ദേവാപിയുടെ അനുജനായ ശന്തനുവാണ് ഭീഷ്മരുടെ അച്ഛൻ . ഏറ്റവും ഇളയവനായ ബാൽഹീകൻ കുരുക്ഷേത്രയുദ്ധത്തിൽ ഭീമനാൽ കൊല്ലപ്പെട്ടു .
ദേവാപിക്ക് ചർമ്മരോഗമുണ്ടായിരുന്നതിനാൽ അദ്ദേഹത്തെ രാജാവാക്കാൻ ജനങ്ങൾ സമ്മതിച്ചില്ല . ചർമ്മരോഗിയെ രാജാവാക്കുന്നത് അവലക്ഷണമാണെന്നും ദേവകോപത്തിനു ഇടവരുത്തുമെന്ന വിശ്വാസമായിരുന്നു അതിനു പിന്നിൽ . അതുകൊണ്ട് ഇളയവനായ ശന്തനുവിനെ രാജാവാക്കുകയും , ദേവാപി വനത്തിൽ പോയി തപസ്സനുഷ്ടിച്ചു വസിക്കുകയും ചെയ്തു .

ദേവാപി തപസ്സു ചെയ്തു മോക്ഷം നേടിയതായി മഹാഭാരതം പ്രസ്താവിക്കുന്നു .


</doc>
<doc id="335433" url="https://ml.wikipedia.org/wiki?curid=335433" title="ബാൽഹികൻ">
ബാൽഹികൻ

കുരുവംശരാജാവായ പ്രതീപന്റെ ഏറ്റവും ഇളയ പുത്രനാണ് ബാൽഹീകൻ.

ഇദ്ദേഹത്തിനു ദേവാപിയെന്നും ശന്തനുവെന്നും പേരായ രണ്ടു ജ്യേഷ്ഠടന്മാരുണ്ടായിരുന്നു. 
ഈ ബാൽഹീകനു സോമദത്തൻ എന്നൊരു പുത്രനുണ്ടായിരുന്നു . 
കൌരവരുടെയും പാണ്ടവരുടെയും കുടുംബ ബന്ധുവായ ഇദ്ദേഹം , കുരുക്ഷേത്രയുദ്ധത്തെ ശക്തിയായി എതിർത്തു . യുദ്ധം ഒഴിവാക്കുവാൻ ഇദ്ദേഹം കഴിവതും ശ്രമിച്ചു . 
യുദ്ധത്തിൽ ഇദ്ദേഹം ദുര്യോധനന്റെ പക്ഷത്തു ചേർന്ന് പാണ്ടവരോട് യുദ്ധം ചെയ്തു . അതിനു കാരണം , തന്റെ ജ്യേഷ്ഠടനായ ശന്തനുവിന്റെ മകൻ ഭീഷ്മർ കൗരവപക്ഷത്തു ചേർന്നതാണ് .

ഇദ്ദേഹം കൗരവപക്ഷത്തു ചേർന്ന് ശക്തിയായി പോരാടുകയും ഭീമസേനനാൽ വധിക്കപ്പെടുകയും ചെയ്തു .


</doc>
<doc id="335434" url="https://ml.wikipedia.org/wiki?curid=335434" title="പിന്തിരിപ്പൻ ഇടത്പക്ഷം">
പിന്തിരിപ്പൻ ഇടത്പക്ഷം

ബഹുസാംസ്കാരികതയുടെ പേരിൽ ന്യൂനപക്ഷങ്ങളെ പ്രീണിപ്പിക്കയും അവരുടെ പിന്തിരിപ്പൻ സാമൂഹികവീക്ഷണങ്ങളെ പ്രോത്സാഹിപ്പിക്കയും മറ്റ് പുരോഗമന വിരുദ്ധമായ നിലപാടുകൾ എടുക്കുകയും ചെയ്യുന്ന ഇടത്പക്ഷത്തിന്റെ ഒരു വിഭാഗത്തെ വർണ്ണിക്കാൻ ഉപയോഗിക്കുന്ന ഒരു രാഷ്ട്രീയ വിശേഷണമാണ് 'പിന്തിരിപ്പൻ ഇടത്പക്ഷം' അഥവാ റിഗ്രസ്സീവ് ലെഫ്റ്റ്(regressive left)
. ബ്രിട്ടീഷ് എഴുത്ത്കാരനും ഇസ്ലാമിസ്റ്റ് വിരുദ്ധപ്രവർത്തകനുമായ മാജിദ് നവാസ് തന്റെ പുസ്തകമായ റാഡിക്കൽ: മൈ ജേർണി ഔട്ട് ഒഫ് ഇസ്ലാമിക് എക്സ്ട്രീമിസം (Radical: My journey out of Islamic extremism) (2012) എന്ന പുസ്തകത്തിൽ 'പിന്തിരിപ്പൻ ഇടത്പക്ഷം' എന്ന വാക്യം ഉപയോഗിച്ചതിന് ശേഷമാണ് പാശ്ചാത്യ രാഷ്ട്രീയരംഗത്ത് ഈ പ്രയോഗം നിലവിൽ വന്നത്.

ബഹുസാംസ്കാരികത നിലനിർത്താനും ന്യൂനപക്ഷങ്ങളുടെ അവകാശങ്ങൾ സംരക്ഷിക്കാനും വേണ്ടി ചില ഇടത് പക്ഷ പ്രവർത്തകർ വളർന്നു വരുന്ന ഇസ്ലാമിക ഭീകരതയ്ക്കെതിരെ മനഃപൂർവം കണ്ണടയ്ക്കുന്നു എന്നാണ് മാജിദ് നവാസ് തന്റെ പുസ്തകത്തിൽ വാദിക്കുന്നത്. യാഥാസ്ഥിതിക മുസ്ലീങ്ങൾ സ്വതേ അസഹിഷ്ണുതയുള്ളവരാണെന്നും അവരെ പ്രകോപിപ്പിക്കാൻ പാടില്ല എന്നുമുള്ള വിശ്വാസം തന്നെ ഒരു തരം വിവേചനം ആണെന്ന് മാജിദ് നവാസ് പ്രസ്തുത കൃതിയിൽ അഭിപ്രായപ്പെട്ടു . വലത് പക്ഷത്തോടുള്ള തീവ്രമായ വെറുപ്പാണ് ഇത്തരം അപക്വമായ നിലപാടുകൾ എടുക്കാൻ ലെഫ്റ്റ് ലിബറലുകളെ പ്രേരിപ്പിക്കുന്നത് എന്ന് കില്ലിയൻ (Quillian) എന്ന തിങ്ക് ടാങ്കിന്റെ മാനേജിംഗ് ഡയറക്റ്റർ ആയ ഹരാസ് റഫീക് അഭിപ്രായപ്പെട്ടു 


</doc>
<doc id="335437" url="https://ml.wikipedia.org/wiki?curid=335437" title="അമൃത">
അമൃത

മഗധദേശത്തുള്ള ഒരു രാജകുമാരിയാണ്‌ അമൃത .

അമൃത അനശ്വാന്റെ ഭാര്യയും , പരീക്ഷിത്തിന്റെ അമ്മയുമായിരുന്നു . [ അഭിമന്യുവിന്റെ പുത്രനായ പരീക്ഷിത്തല്ല ഈ പരീക്ഷിത്ത്‌ ] .
ഈ പരീക്ഷിത്തിന്റെ പുത്രനാണ് ഭീമസേനൻ എന്ന രാജാവ് . [ പഞ്ചപാണ്ടവരിലെ ഭീമസേനൻ അല്ല ഈ ഭീമസേനൻ ].

ഈ ഭീമസേനരാജാവിന്റെ പുത്രനായിരുന്നു പ്രതിശ്രവസ്സ്.

പ്രതിശ്രവസ്സിന്റെ പുത്രനാണ് പ്രതീപ മഹാരാജാവ് .

പ്രതീപ മഹാരാജാവിന്റെ രണ്ടാമത്തെ പുത്രനായ ശന്തനുവാണ് ഭീഷ്മരുടെ പിതാവ് .


</doc>
<doc id="335442" url="https://ml.wikipedia.org/wiki?curid=335442" title="ശുഭാംഗി">
ശുഭാംഗി

ദാശാര്ഹ ദേശത്തെ രാജകുമാരിയാണ്‌ ശുഭാംഗി .

ശുഭാംഗിയെ മഹാനായ കുരു വിവാഹം കഴിച്ചു .

കുരുവിന് അവളിൽ വിദുരഥൻ എന്ന പുത്രനുണ്ടായി .

ഈ വിദുരഥന്റെ പുത്രനാണ് അനശ്വാൻ .

ഇത്തരത്തിൽ കുരുവംശം വികസിച്ചു .


</doc>
<doc id="335445" url="https://ml.wikipedia.org/wiki?curid=335445" title="സുനന്ദ">
സുനന്ദ

പ്രതീപ മഹാരാജാവിന്റെ പത്നിയാണ് സുനന്ദ .

ശിബിദേശത്തെ രാജകുമാരിയാണ്‌ ഇവൾ.

പ്രതീപന് സുനന്ദയിൽ നിന്ന് ദേവാപി, ശന്തനു , ബാൽഹീകൻ എന്നീ പുത്രന്മാരുണ്ടായി .

ശന്തനുവാണ് ഭീഷ്മരുടെ പിതാവ് .

കൗരവരും പാണ്ഡവരുമടങ്ങിയ കുരുവംശത്തിന്റെ മുതുമുത്തശ്ശിയാണ് സുനന്ദ .


</doc>
<doc id="335446" url="https://ml.wikipedia.org/wiki?curid=335446" title="വിഡൂരഥൻ">
വിഡൂരഥൻ

കുരുവംശ സ്ഥാപകനായ കുരുവിന്റെ പുത്രനാണ് വിഡൂരഥൻ.

ഇദ്ദേഹത്തിനു ഭാര്യയായ സുപ്രിയാ ദേവിയിൽ അനശ്വാൻ എന്നൊരു പുത്രനുണ്ടായി .

അന്ശ്വാന്റെ പുത്രനാണ് പരീക്ഷിത്ത്‌ [ അഭിമന്യുവിന്റെ പുത്രനായ പരീക്ഷിത്തല്ല ഈ പരീക്ഷിത്ത്‌ ] .

പരീക്ഷിത്തിന്റെ പുത്രനാണ് ഭീമസേനൻ [ പഞ്ചപാണ്ടവരിലെ ഭീമസേനനല്ല ഈ ഭീമസേനൻ ] .

ഭീമസേനന്റെ പുത്രൻ പ്രതിശ്രവസ്സും , പ്രതിശ്രവസ്സിന്റെ പുത്രൻ പ്രതീപ മഹാരാജാവുമായിരുന്നു .


</doc>
<doc id="335447" url="https://ml.wikipedia.org/wiki?curid=335447" title="ഹാരോൾഡ് എഡെൽസ്റ്റാം">
ഹാരോൾഡ് എഡെൽസ്റ്റാം

ഒരു സ്വീഡിഷ് നയതന്ത്രജ്ഞനായിരുന്നു ഹാരോൾഡ് എഡെൽസ്റ്റാം. രണ്ടാം ലോകമഹായുദ്ധകാലത്ത് നൂറുകണക്കിന് അധിനിവേശ വിരുദ്ധ പോരാളികളെയും ജൂതന്മാരെയും ജർമൻ കാരിൽ നിന്നും രക്ഷിച്ചു.അതുവഴി "കറുത്ത പിംപെർണൽ" എന്ന വിളിപ്പേരും ലഭിച്ചു.ചിലിയിലെ പട്ടാള അട്ടിമറിയിലും എഡെൽസ്റ്റാമിന്റെ ധീരോദാത്തമായ നടപടി ക്യൂബൻ നയതന്ത്രജ്ഞരെയും മറ്റ് ലാറ്റിനമേരിക്കൻ രാജ്യങ്ങളിൽ നിന്നുമുള്ള ആയിരത്തോളം അഭയാർത്ഥികളുടെയും ജീവൻ രക്ഷിക്കുകയുണ്ടായി.


</doc>
<doc id="335452" url="https://ml.wikipedia.org/wiki?curid=335452" title="പ്രതിപൻ">
പ്രതിപൻ

മഹാഭാരതത്തിലെ ഭീഷ്മരുടെ പിതാവായ ശന്തനു മഹാരാജാവിന്റെ പിതാവാണ് പ്രതീപ മഹാരാജാവ് .

ഇദ്ദേഹത്തിന്റെ ഭാര്യ ശിബിദേശത്തെ രാജകുമാരിയായ സുനന്ദയാണ്‌ .

പ്രതീപന് സുനന്ദയിൽ ദേവാപി , ശന്തനു , ബാൽഹീകൻ എന്നീ മൂന്നു പുത്രന്മാരുണ്ടായി .

ദേവാപി ചര്മ്മരോഗിയായിരുന്നതിനാൽ രാജ്യാവകാശം ലഭിചിച്ചില്ല . പകരം ഇളയവനായ ശന്തനു രാജാവായി . ശന്തനുവിന്റെ മകനാണ് കുരുവംശത്തിന്റെ നെടുംതൂണായ ഭീഷ്മർ .

ബാൽഹീകൻ മാതൃഭവനത്തിൽ വസിച്ചു .

ദേവാപി വനത്തിൽ പോയി തപസ്സു ചെയ്തു .

ഇത്തരത്തിൽ കുരുവംശം വികസിച്ചു .


</doc>
<doc id="335454" url="https://ml.wikipedia.org/wiki?curid=335454" title="ബലധര">
ബലധര

കാശിരാജാവിന്റെ പുത്രിയായിരുന്നു ബലധര.

ഭൂമിയിൽ ഏറ്റവും ബലമുള്ള രാജാവ് ഇവളെ വിവാഹം കഴിക്കട്ടെയെന്നു പിതാവ് നിശ്ചയിച്ചു .

സ്വയംവര വേളയിൽ , സര്വ്വ രാജാക്കന്മാരെയും തോല്പ്പിച്ചു പാണ്ടവനായ ഭീമസേനൻ ഇവളെ വിവാഹം കഴിച്ചു .

ഭീമന് ഇവളിൽ "സർവ്വഗൻ" എന്നൊരു പുത്രനുണ്ടായി .


</doc>
<doc id="335455" url="https://ml.wikipedia.org/wiki?curid=335455" title="എമ്മ ഓർട്സി">
എമ്മ ഓർട്സി

ഹംഗേറിയൻ വംശജയായ ബ്രിട്ടിഷ് നോവലിസ്റ്റും എഴുത്തുകാരിയുമായ ഒരു വരേണ്യ വനിതയായിരുന്നു എമ്മ ഓർട്സി. സ്കാർലെറ്റ് പിംപെർണെൽ നോവലുകളിലൂടെയാണ് അവർ പ്രശസ്തയായത്.


</doc>
<doc id="335457" url="https://ml.wikipedia.org/wiki?curid=335457" title="വിജയ">
വിജയ

മദ്രദേശത്തെ രാജാവായ ദ്യുതിമാന്റെ പുത്രിയാണ് വിജയ .

ഈ വിജയയെ പഞ്ചപാണ്ഡവരിൽ ഇളയവനായ സഹദേവൻ വിവാഹം കഴിച്ചു .

സഹദേവന് ഇവളിൽ "സുഹോത്രൻ" എന്നൊരു ഉത്തമ പുത്രനുണ്ടായി .


</doc>
<doc id="335468" url="https://ml.wikipedia.org/wiki?curid=335468" title="രാജസൂയയാഗം">
രാജസൂയയാഗം

ശ്രേഷ്ഠരാജവംശങ്ങളിലെ മഹാരാജാക്കന്മാർ രാജ്യാഭിഷേക സമയത്തു അനുഷ്ഠിക്കുന്ന ഒരു യാഗമാണ്‌ രാജസൂയം. ഈ യാഗം അനുഷ്ഠിക്കുന്ന വ്യക്തി, ഗോത്രത്തിലെ ഏറ്റവും തലമുതിർന്ന ഭരണാധികാരിയും, ഭൂമണ്ഡലത്തിലെ മറ്റെല്ലാ രാജാക്കളെയും സൈന്യബലം കൊണ്ടും, അർത്ഥം കൊണ്ടും, ആൾബലം കൊണ്ടും ജയിച്ചവനായിരിക്കേണ്ടത് ആവശ്യമാണ്‌. ഒരേ സമയം ഒരേ കുലത്തിലെ രണ്ടുപേർക്ക് ഈ യാഗം നടത്താനാകില്ല. ഈ യാഗം നടത്തിയ ആൾക്ക് മുകളിലായി മറ്റൊരു രാജാവുണ്ടാകുന്നതല്ല. അതാണ്‌ ഈ യാഗത്തിന്റെ സവിശേഷത. ഹരിശ്ചന്ദ്രൻ, മരുത്തൻ തുടങ്ങിയവർ ഈ യാഗം അനുഷ്ഠിച്ചിട്ടുണ്ട്. പിന്നീടുള്ളത് പാണ്ഡവരിൽ മൂത്തവനായ യുധിഷ്ഠിരൻ ആണ്. 

രാജസൂയം നടത്തുന്നവൻ ആദ്യം സൈന്യങ്ങളെ അയച്ചു ദിഗ്വിജയം നടത്തണം. അത്തരത്തിൽ സർവ്വരാജാക്കളെയും ജയിച്ചു അവരിൽ നിന്നും ധനം കപ്പമായി വാങ്ങി ഖജനാവ് കുമിച്ചു കൂട്ടണം. ആ ധനമുപയോഗിച്ചു വിവിധതരം യാഗാദികളും, ദാനാദി സൽക്കർമ്മങ്ങളും ചെയ്യേണ്ടതായിട്ടുണ്ട്. ഇഷ്ട്ടിയാഗം, പശുയാഗം, സോമയാഗം, സൗത്രാമണി,ദർവ്വി ഹോമം തുടങ്ങിയവ ഇതിൽ പ്രധാനമാണ്. സൌത്രാമണി വളരെയധികം ചെലവ് വരുന്നതും, വളരെയധികം സമയമെടുക്കുന്നതുമായ ഒരു കർമ്മമാണ്. ഇതിൽ 129 ഇഷ്ടിയാഗങ്ങളും, 2 പശുയാഗങ്ങളും, 7 ദർവ്വി ഹോമങ്ങളും, 6 സോമയാഗങ്ങളും ഉൾക്കൊള്ളുന്നു .

രാജസൂയത്തിൽ പുരോഹിതന്മാർക്ക് നൽകേണ്ടതായ ചില അസാധാരണമായ ദക്ഷിണകളുമുണ്ട്. സ്വർണ്ണം പതിച്ച രണ്ടു കണ്ണാടികൾ അധ്വര്യുവിനു നൽകണം. ഉദ്ഗാതാവിനു സ്വർണ്ണമാല, ഹോതാവിനു രുക്മം [ഇത് ഒരുതരം സ്വർണ്ണാഭരണമാണ്], പ്രതിഹർത്താവിനും, പ്രസ്തോതനും ഓരോ കുതിര, ബ്രഹ്മന് ഗർഭിണികളായ 12 പശുക്കൾ, മൈത്രാവരുണന് ഒരു മച്ചിപ്പശു, ബ്രാഹ്മണാച്‌ഛംസിക്ക് ഒരു കാള, നേഷ്ടനും പോതനും ഓരോ ഇരട്ട വസ്ത്രം, അച്‌ഛാവാകന് ഒരു വണ്ടി നിറച്ചു യവധാന്യം, അഗ്നീത്തിനു ഒരു കാള എന്നിവയാണ് വിശേഷമായ ദക്ഷിണകൾ.

രാജാധികാരം സ്വീകരിക്കുന്ന അനുഷ്ഠാനമായ രാജസൂയം, വളരെ സങ്കീർണ്ണമായ യാഗമാണ്. ഇത് അനുഷ്ഠിക്കുവാൻ രണ്ടു വർഷത്തോളം [കൃത്യമായി പറഞ്ഞാൽ 27 മാസങ്ങൾ] സമയം ആവശ്യമാണ്. പവിത്രം എന്ന "അഗ്നിഷ്ടോമ യാഗം" കൊണ്ടാണ് രാജസൂയം തുടങ്ങുന്നത്. രാജാഭിഷേകം ഉൾക്കൊള്ളുന്ന അഭിഷേചനീയം എന്ന ഉക്ഥ്യമാണ് അടുത്തയിനം. ഇതും ഒരു സോമയാഗമാകുന്നു. ദശപേയം എന്ന മറ്റൊരുതരം സോമയാഗവും തുടർന്ന് വരുന്നുണ്ട്. 10 ഋത്വിക്കുകൾ സോമരസം കുടിക്കുന്നത് കൊണ്ടാണ് ദശപേയം എന്ന പേര് വന്നത്. തുടർന്ന് ഒരു വർഷത്തോളം ചെറിയ ചെറിയ യാഗങ്ങളുണ്ട്. അതിനു ശേഷം കേശവപനീയം എന്ന അതിരാത്രയാഗം ചെയ്യേണ്ടതുണ്ട്. പേര് സൂചിപ്പിക്കുന്നതുപോലെ ഇതിൽ "ക്ഷൗരം" ഒരു അംഗമാണ്. ഒരു മാസത്തിനു ശേഷം വ്യുഷ്ടിദ്വിരാത്രം എന്ന രണ്ടു ദിവസം വേണ്ടി വരുന്ന ഒരു ചടങ്ങു അനുഷ്ഠിക്കണം. വീണ്ടും ഒരു മാസത്തെ ഇടവേളയ്ക്കു ശേഷമായി ക്ഷത്രധൃതി എന്ന അഗ്നിഷ്ടോമയാഗം ചെയ്യണം. ക്ഷത്രധൃതിയിൽ രാജാധികാരം സ്വീകരിക്കലാണ് പ്രധാനം. അമിതമായ സോമപാനത്തിനു പ്രായശ്ചിത്തമായാണ് സൗത്രാമണി എന്ന മഹായാഗം ചെയ്യുന്നത്. സൗത്രാമണി 3 മാസത്തോളം നീണ്ടു നിൽക്കുന്നു. 
അവസാനമായി ഒരാൾക്ക്‌ "അഗ്രപൂജ" നല്കുക എന്നൊരു ചടങ്ങുണ്ട്. കുലത്തിലെ ഏറ്റവും ശ്രേഷ്ഠനും ജ്ഞാനിയും യോഗ്യനുമായ ആൾക്കാണിത് നല്കുന്നത്. അതോടെ രാജസൂയം സമാപിക്കുന്നു .

യുധിഷ്ഠിരന്റെ രാജസൂയം ഏറ്റവും മഹനീയമായ ഒന്നായിരുന്നുവെന്ന് വ്യാസൻ വർണ്ണിക്കുന്നുണ്ട്. ഈ യാഗത്തിൽ അദ്ദേഹത്തിന്റെ ശത്രുക്കളായ കൌരവർ പോലും സംബന്ധിച്ചിരുന്നു. ദുര്യോധനനു പോലും ഓരോ ചുമതലകൾ നല്കിയിരുന്നു. ഈ യാഗത്തിന്റെ മാഹാത്മ്യത്താൽ യുധിഷ്ഠിരന് രാജാക്കന്മാർക്കിടയിൽ പ്രഥമസ്ഥാനം ലഭിക്കുകയുണ്ടായി. പിതാവായ പാണ്ഡുവിന്റെ നിർദ്ദേശം നാരദമുനി വഴി അറിഞ്ഞാണ് അദ്ദേഹം ഈ യാഗം നടത്തിയത്. യുധിഷ്ഠിരന്റെ രാജസൂയത്തിൽ അഗ്രപൂജ നൽകിയത് ശ്രീകൃഷ്ണനായിരുന്നു. ഭീഷ്മരുടെ നിർദ്ദേശമനുസരിച്ചാണ് ഇങ്ങനെ നല്കിയത്.

യുധിഷ്ഠിരൻ മുന്നേ ഈ യാഗം അനുഷ്ഠിച്ചത് കൊണ്ടാണ് ദുര്യോധനന് ഇത് ചെയ്യാൻ സാധിക്കാതെ പോയത്. 



</doc>
<doc id="335471" url="https://ml.wikipedia.org/wiki?curid=335471" title="വൈഷ്ണവയാഗം">
വൈഷ്ണവയാഗം

രാജസൂയത്തിനു തുല്യമാണെന്ന് പണ്ഡിതന്മാർ അഭിപ്രായപ്പെടുന്ന യാഗമാണ്‌ വൈഷ്ണവയാഗം. 

രാജസൂയം പോലെ നീണ്ടു നില്കുന്നതും , ദിഗ്വിജയം നടത്തി രാജാക്കളെയെല്ലാം ജയിച്ചു ധനം സംപാദിച്ചു നടത്തേണ്ടതുമാണ് ഈ യാഗം . 
രാജസൂയത്തിനു തുല്യമായ സങ്കീര്ണ്ണമായ ചടങ്ങുകളും ഇതിനുണ്ട് .

പാണ്ഡവരെ കാട്ടിലേക്കയച്ച ശേഷം ദുര്യോധനൻ രാജസൂയം നടത്താൻ തീരുമാനിക്കുന്നു . എന്നാൽ അഗ്രജനായ യുധിഷ്ഠിരൻ ജീവിച്ചിരിക്കെ ദുര്യോധനന് ഇത് നടത്താൻ വിധിയില്ലെന്നു പണ്ഡിതന്മാർ അഭിപ്രായപ്പെടുന്നു . 
തുടർന്ന് നടന്ന ചർച്ചയിൽ , രാജസൂയത്തിനു തുല്യം ഫലം നല്കുന്നതും , ലോകത്തിൽ വിഷ്ണു മാത്രം അനുഷ്ഠിച്ചിട്ടുള്ളതുമായ മറ്റൊരു യാഗമുണ്ടെന്നും, അത് ദുര്യോധനന് നടത്താമെന്നും പണ്ഡിതന്മാരായ ഋഷിമാർ വിധിച്ചു . അതാണ്‌ വൈഷ്ണവയാഗം.

ഇതിന്റെ നടത്തിപ്പിനായി കർണ്ണൻ ദിഗ്വിജയം ചെയ്തു സകല രാജാക്കന്മാരെയും ജയിച്ചു . അത്തരത്തിൽ ദുര്യോധനൻ അതിശ്രേഷ്ഠ്ടമായ വൈഷ്ണവയാഗം അനുഷ്ട്ടിക്കുകയും , ദുഷ്ട്ടരാജാക്കന്മാർക്കിടയിൽ ഒന്നാമനായിത്തീരുകയും ചെയ്തു .

ghoshayathra


</doc>
<doc id="335484" url="https://ml.wikipedia.org/wiki?curid=335484" title="അംഗം">
അംഗം

പ്രാചീന ഭാരതത്തിലെ 16 മഹാജനപദങ്ങളിൽ ഒന്നായിരുന്നു അംഗം. ചംമ്പായായിരുന്നു അംഗ ദേശത്തിന്റെ തലസ്ഥാനം. ബിഹാറിലെ മുംഗർ ജില്ലയിലാണ് ഇത് സ്ഥിതി ചെയ്യുന്നത്. അംഗരാജാവ് ഭരിച്ചിരുന്ന രാജ്യമാണ് അംഗം. ബലിയുടെ പുത്രനാണ് അംഗൻ

ഈ രാജ്യത്തെ ഒരു രാജാവായിരുന്നു ഹൈന്ദവപുരാണമായ മഹാഭാരതത്തിൽ പ്രസ്ഥാവിച്ചിട്ടുള്ള കർണ്ണന്റെ വളർത്തച്ഛനായ അധിരഥൻ. 
അധിരഥൻ സൂത വംശജനാണ് . അതിനാൽ ചന്ദ്രവംശ രാജാക്കന്മാരായ ധൃതരാഷ്ട്രരുടെയും പാണ്ടുവിന്റെയും സാമന്തന്മാരെന്ന നിലയ്ക്കാണ് അവർ അംഗരാജ്യത്തു കഴിഞ്ഞു കൂടിയിരുന്നത് . 

ഹസ്തിനപുരത്തിൽ പാണ്ഡവരും കൗരവരും തമ്മിൽ ആയുധപരീക്ഷ നടക്കുന്ന സമയത്ത് കൗരവപക്ഷക്കാരനായ കർണ്ണന്റെ കുലീനത്വത്തെ പാണ്ഡവർ ചോദ്യം ചെയ്തു .ആ സമയം ദുര്യോധനൻ കർണ്ണന്റെ തുണയ്ക്കെത്തുകയും , അംഗരാജ്യത്തെ സകല അധികാരങ്ങളും കർണ്ണനായി ഒഴിഞ്ഞു കൊടുക്കുകയും , കർണ്ണനെ അംഗരാജാവായി അഭിഷേകം ചെയ്യുകയും ചെയ്തു . 


</doc>
<doc id="335486" url="https://ml.wikipedia.org/wiki?curid=335486" title="മാദ്രം">
മാദ്രം

ഭാരതത്തിന്റെ വടക്ക് പടിഞ്ഞാറുള്ള ഒരു ദേശമാണ്‌ മദ്രദേശം . 

മദ്രദേശത്തെ ഒരു രാജകുമാരിയായ മാദ്രിയാണ് നകുല-സഹദേവന്മാരുടെ മാതാവ് . 
ശല്യർ എന്ന മദ്രദേശക്കാരനായ രാജാവ് , മാദ്രിയുടെ സഹോദരനായിരുന്നു . 
കുരുക്ഷേത്ര യുദ്ധത്തിൽ ഇദ്ദേഹം കൌരവരുടെ ഒരു സൈന്യാധിപനായിരുന്നു .

മദ്ര ദേശത്തിന് "ബാഹ്ലീക" ദേശമെന്നും പേരുണ്ട് .
മദ്ര ദേശത്തെ അശ്വപതി എന്ന രാജാവ് പ്രശസ്തനാണ് . 
പടിഞ്ഞാറ് ദേശമായതിനാൽ, ഇവിടെ തണുപ്പ് കൂടുതലും , നല്ലയിനം കുതിരകളും കാണപ്പെടുന്നു .
മദ്ര ദേശത്തെ ദ്യുതിമാനാണ് സഹദേവന്റെ ഭാര്യയായ വിജയയുടെ പിതാവ് .


</doc>
<doc id="335490" url="https://ml.wikipedia.org/wiki?curid=335490" title="സുബീർ ബാനർജി">
സുബീർ ബാനർജി

സത്യജിത് റേ സംവിധാനം ചെയ്ത അപുത്രയം എന്നറിയപ്പെട്ട ചിത്രങ്ങളിലെ ആദ്യ ചിത്രമായിരുന്ന പഥേർ പാഞ്ചാലി എന്ന ചിത്രത്തിൽ അപുവിനെ അവതരിപ്പിച്ച നടനാണ് സുബീർ ബാനർജി
പഥേർ പാഞ്ചാലിയുടെ ചിത്രീകരണത്തിലേയ്ക്ക് അപുവിനെ അവതരിപ്പിയ്ക്കാൻ ഒരു ബാലനെ കണ്ടെത്തുന്നതിനു പരസ്യം കൊടുത്തെങ്കിലും ലഭിച്ച അപേക്ഷകളിൽ റേയ്ക്ക് തൃപ്തികൈവന്നിരുന്നില്ല. ഈ അവസരത്തിലാണ് തൊട്ടടുത്ത വീട്ടിലെ രണ്ടാം നിലയിൽ കളിച്ചുകൊണ്ടിരുന്ന സുബീറിനെ റേയുടെ ഭാര്യ ബിജോയ കാണുന്നത്. തുടർന്നു അപുവിന്റെ വേഷം സുബീറിനു നൽകുവാൻ റേ തിരുമാനിയ്ക്കുകയായിരുന്നു,
പഥേർ പാഞ്ചാലിയ്ക്കു ശേഷം സുബീർ മറ്റൊരു ചിത്രത്തിലും അഭിനയിയ്ക്കുകയുണ്ടായില്ല. ചലച്ചിത്രങ്ങളിൽ നിന്നു ജീവിതത്തിലുടനീളം വിട്ടുനിന്ന സുബീറിനെക്കുറിച്ച് ഒരു അപുർ പാഞ്ചാലി എന്ന ചലച്ചിത്രം നിർമ്മിയ്ക്കപ്പെട്ടിട്ടുണ്ട്.


</doc>
<doc id="335491" url="https://ml.wikipedia.org/wiki?curid=335491" title="ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ ആന്റ് ഇൻസ്റ്റിറ്റ്യൂഷൻ">
ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ ആന്റ് ഇൻസ്റ്റിറ്റ്യൂഷൻ

ഗ്രന്ഥാലയ വിവര ശാസ്ത്ര മേഖലയെ പ്രതിനിധാനം ചെയ്യുന്ന പ്രമുഖ അന്താരാഷ്ട്ര സംഘടനയാണ് ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ ആന്റ് ഇൻസ്റ്റിറ്റ്യൂഷൻ (International Federation of Library Associations and Institutions (IFLA)). 1927 ൽ സ്കോട്ട്‌ലൻഡിൽ തുടക്കമിട്ട ഐ.എഫ്.എൽ.എ. ലാഭേച്ഛയില്ലാതെ പ്രവർത്തിക്കുന്ന ഒരു സ്വതന്ത്രസ്ഥാപനമാണ്. ഹേഗിൽ സ്ഥിതി ചെയ്യുന്ന നെതർലാന്റ് നാഷണൽ ലൈബ്രറിയിലാണ് ഐ.എഫ്.എൽ.എ യുടെ മുഖ്യകാര്യാലയം പ്രവർത്തിക്കുന്നത്. സാമ്പത്തികവും സാമൂഹികവും ജനകീയവും സാംസ്കാരികപരവുമായ ശാക്തികരണം ഉറപ്പുവരുത്തുവാനും വേണ്ടി
അറിവിനായുള്ള സ്വാതന്ത്ര്യം സാർവ്വത്രികവും പക്ഷപാതരഹിത മാക്കിയും, ഉന്നതമായ ആശയങ്ങൾ പങ്കുവെച്ചും  ഐ.എഫ്.എൽ.എ. ലോക ഗ്രന്ഥാലയ വിവര ശാസ്ത്ര കോൺഗ്രസ് വർഷാവർവും നടത്താറുണ്ട്.

ഐ.എഫ്.എൽ.എ.യുടെ പലലക്ഷ്യപ്രഖ്യാപനങ്ങളും യുനെസ്കോ അംഗീകരിക്കുകയും അവയെ സ്വന്തം ലക്ഷ്യങ്ങളായി  കണ്ട് അതിനുവേണ്ടി പ്രവർത്തിക്കുകയും ചെയ്യുന്ന ഐ.എഫ്.എൽ.എ.യുടെ നല്ലൊരു പങ്കാളിയാണ് യുനെസ്കോ.

1927 ൽ എഡിൻബറോയിലെ സ്കോട്ട്‌ലൻഡിലാണ് ഐ.എഫ്.എൽ.എ എന്ന ആശയത്തിന് തുടക്കമിട്ടത്. സ്വീഡനിലെ ദേശീയ ലൈബ്രറിയുടെ തലവനായിരുന്ന ഐസക് കൊളിജിൻ ആയിരുന്നു ഐ.എഫ്.എൽ.എ യുടെ ആദ്യ പ്രസിഡന്റ്. 1929 ൽ  ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ ആന്റ് ഇൻസ്റ്റിറ്റ്യൂഷൻ (ഐ.എഫ്.എൽ.എ.) സ്ഥാപിതമായത്. രൂപീകൃതമാകുന്ന സമയത്ത് യൂറോപ്പിൽ നിന്നും അമേരിക്കയിൽ നിന്നുമുള്ള ലൈബ്രറി സംഘടനകൾ മാത്രമായിരുന്നു ഈ അന്താരാഷ്ട്ര സംഘടനയിലെ അംഗങ്ങൾ.
1930 ൽ അമേരിക്ക, യൂറോപ്പ് എന്നിവിടങ്ങൾ കൂടാതെ ഇന്ത്യ, ചൈന, ജപ്പാൻ, മെക്സിക്കോ, ഫിലിപ്പീൻസ് തുടങ്ങിയ പ്രദേശങ്ങളിൽ നിന്നുമുള്ള സംഘടനകൾ ഐ.എഫ്.എൽ.എ ചേർന്ന് തുടങ്ങി. 1958 ഓടുകൂടി 42 രാജ്യങ്ങളിൽ നിന്നുള്ള 64 സംഘടനകൾ ഐ.എഫ്.എൽ.എയിൽ അംഗങ്ങളായി. 1962 ൽ സ്ഥിരമായ ഒരു ഔദ്യോഗിക കാര്യാലയം സ്ഥാപിതമായി. 1970 ആയപ്പോഴേക്കും അംഗസംഖ്യ 52 രാജ്യങ്ങളിൽ നിന്നുമുള്ള 250 സംഘടനകളായി.
1971 ൽ ഹേഗിൽ സ്ഥിതി ചെയ്യുന്ന നെതർലാന്റ് നാഷണൽ ലൈബ്രറിയിലേക്ക് ഐ.എഫ്.എൽ.എ യുടെ മുഖ്യകാര്യാലയം സ്ഥലം മാറ്റുകയും ചെയ്തു.
1974 ആയപ്പോഴേക്കും 100 രാജ്യങ്ങളിൽ നിന്നുമുള്ള 600 സംഘടനകൾ ഐ.എഫ്.എൽ.എ യുടെ അംഗങ്ങളായി കഴിഞ്ഞിരുന്നു.

1976 ൽ അംഗമാകാനുള്ള മാനദണ്ഡം സംഘടനകൾക്കുപുറമേ ലൈബ്രറികൾ,  ഗ്രന്ഥാലയ വിവര ശാസ്ത്ര വിദ്യാലയങ്ങൾ, ബിബ്ലിയോഗ്രഫിക് സ്ഥാപനങ്ങൾ അംഗങ്ങളാകാം എന്ന രീതിയിൽ വിപുലീകരിച്ചു. ഇത്തരത്തിൽ വിപുലീകരിച്ചതിന്റെ ഭാഗമായി ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ എന്ന ആദ്യകാല പേരിനോടുകൂടി ഇൻസ്റ്റിറ്റ്യൂഷൻ എന്ന വാക്ക് കൂടിച്ചേർന്ന് ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ ആന്റ് ഇൻസ്റ്റിറ്റ്യൂഷൻ എന്നായി മാറി.

ഇന്റർനാഷണൽ ഫെഡറേഷൻ ഓഫ് ലൈബ്രറി അസ്സോസിയേഷൻ ആന്റ് ഇൻസ്റ്റിറ്റ്യൂഷനിൽ ഇപ്പോൾ 150 രാജ്യങ്ങളിൽ നിന്നുമുള്ള 1,600 അംഗങ്ങളാണുള്ളത്. കൊനിൻക്ലിജകെ ബിബ്ലിയോത്തീക്ക് എന്ന നെതർലാന്റ് നാഷണൽ ലൈബ്രറിയിലാണ് ഐ.എഫ്.എൽ.എ യുടെ മുഖ്യകാര്യാലയം സ്ഥിതിചെയ്യുന്നത്.

ഐ.എഫ്.എൽ.എ യുടെ ലക്ഷ്യങ്ങൾ താഴെ കൊടുത്തിരിക്കുന്നു.



</doc>
<doc id="335494" url="https://ml.wikipedia.org/wiki?curid=335494" title="ലക്ഷണൻ">
ലക്ഷണൻ

കൗരവ ജയേഷ്ഠനായ ദുര്യോധനന്റെ പുത്രനാണ് ലക്ഷ്മണൻ.

ദുര്യോധനൻ ഒരിക്കൽ കാശിരാജാവിന്റെ പുത്രിയായ ഭാനുമതിയെ കർണ്ണന്റെ സഹായത്തോടെ അപഹരിക്കുകയും , അവളിൽ നിന്നും ലക്ഷ്മണൻ എന്നൊരു പുത്രനും , ലക്ഷ്മണ എന്നൊരു പുത്രിയും ജനിക്കുകയും ചെയ്തു .

ലക്ഷ്മണൻ കൗരവ പക്ഷത്തെ ഒരു മഹാരഥിയായിരുന്നു. 
ഭാരതയുദ്ധത്തിൽ വച്ച് അര്ജുനപുത്രനായ അഭിമന്യുവിനോട് പൊരുതി ഇദ്ദേഹം വീരമൃത്യു വരിച്ചു .


</doc>
<doc id="335497" url="https://ml.wikipedia.org/wiki?curid=335497" title="സുതസോമൻ">
സുതസോമൻ

ഭീമസേനനു ദ്രൗപദിയിലുണ്ടായ പുത്രനാണ് സുതസോമൻ.

ഇദ്ദേഹം വിശ്വദേവന്മാരുടെ അംശത്തിൽ ജനിച്ചവനാണ് . 
ചന്ദ്രദേവന്റെ [ സോമന്റെ ] അനുഗ്രഹത്താൽ ജനിച്ചതിനാലാണ് ഇദ്ദേഹത്തിനു സുതസോമൻ എന്ന പേര് വന്നത് .

മഹാഭാരതയുദ്ധത്തിൽ ഇദ്ദേഹം ധീരമായി കൌരവരോട് പോരാടുകയും , യുദ്ധാവസാനം രാത്രിയിൽ അശ്വത്ഥാമാവ് നടത്തിയ കൂട്ടക്കൊലയിൽ ഉള്പ്പെട്ടു മരണപ്പെടുകയും ചെയ്തതായി വ്യാസൻ പ്രസ്താവിക്കുന്നു .


</doc>
<doc id="335499" url="https://ml.wikipedia.org/wiki?curid=335499" title="സാമുറായ്">
സാമുറായ്

ജപ്പാനിലെ ഒരു ഉയർന്ന സൈനിക വർഗ്ഗമാണ് സാമുറായികൾ. Samurai (侍?). ജാപ്പനീസ് ഭാഷയിൽ ഇവരെ ബുഷി/ബ്യൂക് (bushi (武士?, [bu.ɕi]) or buke (武家?)) എന്നും പറയാറുണ്ട്. വില്യം സ്കോട്ട് വിൽസണിന്റെ അഭിപ്രായത്തിൽ സമൂഹത്തിലെ ഉയർന്ന പദവിയിൽ ഉള്ളവരുടെ ഒപ്പം നിൽക്കുന്നവർ എന്ന് സാമുറായിക്ക് അർഥം നൽകാം. ചൈനയിലും ഇതേ അർഥത്തിൽ തന്നെയാണ് സാമുറായികൾ പരിഗണിക്കപ്പെട്ടത്. 10-ആം നൂറ്റാണ്ടിന്റെ ആദ്യ ഘട്ടങ്ങളിൽ രചിക്കപ്പെട്ടത് എന്ന് കരുതുന്ന കൊക്കിൻ വകാഷു കവിതാ സമാഹാരങ്ങളിൽ ആണ് സാമുറായി എന്ന പദം ആദ്യമായി ഉപയോഗിക്കുന്നത് എന്ന് വില്യം സ്കോട്ട് വിൽസൺ പറയുന്നുണ്ട്. 12-ആം നൂറ്റാണ്ട് ആയപ്പോഴേക്കും ബുഷി എന്ന ജാപനീസ് പദം സാമുറായിക്ക് തുല്യമായി ഉപയോഗിക്കാൻ തുടങ്ങി. സാമുറായി സമൂഹത്തിലെ മധ്യവർഗ്ഗ പടയാളി വിഭാഗമായി മാറിയതും ഇതേ കാലത്ത് തന്നെയാണ്.(കേരളത്തിലെ പഴയകാല നായർപടക്ക് സമാനം.) കൃത്യമായ നിയമസംഹിതകൾ ആചരിച്ചു കൊണ്ടാണ് ബുഷികൾ ജീവിക്കാറുള്ളത്. അവർ പാലിക്കുന്ന നിയമ സംഹിതയെ ബുഷിദോ' എന്നാണ് പറയുന്നത്.ശത്രുവിന്റെ പിടിയിലകപ്പെടുന്നതിനു മുന്പ്‌ സ്വന്തം കറ്റാന ഉപയോഗിച്ച് സ്വന്തം ജീവനെടുക്കുന്ന ആചാരം സാമുറായ്കളുടെയിടയിലുണ്ടായിരുന്നു. ജപ്പാനിലെ ജനസംഖ്യയുടെ 10%-ത്തിൽ താഴെ മാത്രമാണ് സാമുറായി വിഭാഗം ഇന്നുള്ളത്. ജാപ്പനീസ് ആയോധന കലകളിൽ ഇന്നും ഒഴിച്ചുകൂടാനാകാത്ത പാഠങ്ങളാണ് സാമുറായികളുടേത്.
ലോക സിനിമകളിൽ പല അർഥങ്ങളിൽ സാമുറായികൾ വിഷയീഭവിച്ചിട്ടുണ്ട്. അവയിൽ ഏറ്റവും എടുത്ത് പറയേണ്ട ഒന്നാണ് 7 സമുറായ്. ലോക ക്ലാസിക്കുകളിൽ ഒന്നാണ് 7 സാമുറായ്. പ്രമുഖ ജാപ്പനീസ് ചലചിത്രകാരൻ അകിര കുറസോവ സംവിധാനം ചെയ്ത ഈ സിനിമ 1954- ൽ ആണ് പുറത്തിറങ്ങിയത്.


</doc>
<doc id="335502" url="https://ml.wikipedia.org/wiki?curid=335502" title="ശതാനീകൻ">
ശതാനീകൻ

നകുലന് ദ്രൗപദിയിൽ ജനിച്ച പുത്രനാണ് ശതാനീകൻ . 
ഇദ്ദേഹം വിശ്വദേവന്മാരുടെ അംശത്തിൽ ജനിച്ചവനാണ് .

കുരുവംശത്തിൽ മുൻപ് ശതാനീകൻ എന്നൊരു രാജാവുണ്ടായിരുന്നു . അദ്ദേഹത്തിന്റെ ഓര്മ്മ നിലനിറുത്തുന്നതിനാണ് നകുലൻ തന്റെ മകന് ഈ പേരിട്ടത് .

ശതാനീകൻ ഭാരതയുദ്ധത്തിൽ പങ്കെടുത്തു ധീരമായി പോരാടി .
ഭാരതയുദ്ധാവസാനം അശ്വത്ഥാമാവ് രാത്രി നടത്തിയ കൂട്ടക്കൊലയിൽ ഉള്പ്പെട്ടു ശതാനീകൻ മരിച്ചു .


</doc>
<doc id="335503" url="https://ml.wikipedia.org/wiki?curid=335503" title="നിരമിത്രൻ">
നിരമിത്രൻ

നകുലന് ചേദിരാജകുമാരിയായ കരേണുമതിയിൽ ജനിച്ച പുത്രനാണ് നിരമിത്രൻ . 
ഭാരതയുദ്ധത്തിൽ വച്ച് ഇദ്ദേഹത്തെ ദ്രോണാചാര്യർ വധിച്ചു .


</doc>
<doc id="335504" url="https://ml.wikipedia.org/wiki?curid=335504" title="ശ്രുതകർമ്മാവ്">
ശ്രുതകർമ്മാവ്

സഹദേവന് ദ്രൗപദിയിൽ ഉണ്ടായ പുത്രനാണ് ശ്രുതകർമ്മാവ്‌.

ഇദ്ദേഹം സഹദേവനെപ്പോലെ വിദ്വാനായിരുന്നു .

ഭാരതയുദ്ധത്തിൽ പങ്കെടുത്തു ധീരമായി പോരാടിയ ഇദ്ദേഹം , യുദ്ധാവസാനം രാത്രിയിൽ അശ്വത്ഥാമാവ് നടത്തിയ കൂട്ടക്കൊലയിൽ ഉള്പ്പെട്ടു മരിച്ചു .


</doc>
<doc id="335505" url="https://ml.wikipedia.org/wiki?curid=335505" title="സുഹോത്രൻ">
സുഹോത്രൻ

സഹദേവന്റെ പുത്രനാണ് സുഹോത്രൻ.

ഇദ്ദേഹം സഹദേവന് മദ്രദേശത്തെ രാജാവായ ദ്യുതിമാന്റെ പുത്രിയായ , വിജയയിൽ ജനിച്ച പുത്രനാണ് .
ഇദ്ദേഹം പാണ്ഡവരുടെ രാജസൂയത്തിൽ സംബന്ധിച്ചിരുന്നു .


</doc>
<doc id="335506" url="https://ml.wikipedia.org/wiki?curid=335506" title="സുബല രാജാവ്">
സുബല രാജാവ്

ഗാന്ധാരദേശത്തെ പ്രശസ്ത രാജാവായ സുബലൻ കൌരവരുടെ മാതാവായ ഗാന്ധാരിയുടെ പിതാവാണ് . 
ഇദ്ദേഹത്തിന്റെ പുത്രനാണ് കുപ്രസിദ്ധനായ ശകുനി .
ഗാന്ധാരിയുടെ ഭര്ത്താവ് അന്ധനാണെന്നത് സുബലനെ വേദനിപ്പിച്ചിരുന്നു.
എന്നാലും കുലമഹിമയോർത്താണ് അദ്ദേഹം ഗാന്ധാരിയെ ധൃതരാഷ്ട്രര്ക്ക് നല്കിയത് .
ഇദ്ദേഹത്തിനു ഗാന്ധാരിയെയും ശകുനിയെയും കൂടാതെ , അചലൻ, വൃഷകൻ എന്നീ പുത്രന്മാർ കൂടിയുണ്ടായിരുന്നു .
ഇദ്ദേഹം പുത്രന്മാരോടോത്തു യുധിഷ്ഠിരന്റെ രാജസൂയത്തിൽ സംബന്ധിച്ചു.

ഇദ്ദേഹത്തിന്റെ പുത്രനായത് കൊണ്ടാണ് ശകുനിക്ക് " സൗബലൻ" എന്ന് പേരുണ്ടായത് .


</doc>
<doc id="335508" url="https://ml.wikipedia.org/wiki?curid=335508" title="സോമദത്തൻ">
സോമദത്തൻ

കുരുവംശത്തിലെ പ്രശസ്തനായ ഒരു രാജാവാണ് സോമദത്തൻ.
ഇദ്ദേഹം പ്രതീപ രാജാവിന്റെ പൗത്രനും, ബാൽഹീകന്റെ പുത്രനുമാണ് .
ഇദ്ദേഹത്തിനു ഭൂരി, ഭൂരിശ്രവസ്സു, ശലൻ എന്നീ പുത്രന്മാരുണ്ടായി .
ഇദ്ദേഹത്തിനു ശിനിയെന്ന രാജാവിനോട് പകയുണ്ടാവുകയും, ശിനിയുടെ പുത്രനെ തോല്പ്പിക്കത്തക്ക പുത്രനുണ്ടാകാൻ ശിവനിൽ നിന്നും വരം വാങ്ങുകയും ചെയ്തു . അതനുസരിച്ചാണ് ഭൂരിശ്രവസ്സു ജനിച്ചത്‌ .
ഭൂരിശ്രവസ്സു ഭാരതയുദ്ധത്തിൽ ശിനിപുത്രനായ സാത്യകിയെ പരാജിതനാക്കി തറയിലിട്ടു ചവിട്ടി .
തുടർന്ന് ഭൂരിശ്രവസ്സിനെ അര്ജുനൻ ചതിയാൽ വലതുകരം അരിയുകയും, അതിൽ പ്രതിഷേധിച്ചു ഭൂരിശ്രവസ്സു നിരാഹാരവൃതം അനുഷ്ട്ടിച്ചു നിലത്തിരിക്കുകയും ചെയ്തു . തുടർന്ന് മയക്കത്തിൽ നിന്നും ഉണര്ന്നെണീറ്റ സാത്യകി ചതിയാൽ ഭൂരിശ്രവസ്സിനെ കൊന്നു .
തുടർന്ന് നടന്ന യുദ്ധത്തിൽ സാത്യകി സോമദത്തനെയും കൊന്നു .


</doc>
<doc id="335511" url="https://ml.wikipedia.org/wiki?curid=335511" title="ത്രിഗർത്തൻ">
ത്രിഗർത്തൻ

കുരുരാജ്യത്തിനും ശിബിദേശത്തിനും മധ്യേയാണ് ത്രിഗർത്തസാമ്രാജ്യം . 
ഇവിടത്തെ രാജാവായിരുന്നു സുശർമ്മാവ്‌. 
ഇദ്ദേഹം പാണ്ഡവരുടെ അജ്ഞാതവാസക്കാലത്ത് വിരാടരാജ്യത്തെ ആക്രമിച്ചു പശുക്കളെ അപഹരിക്കുകയും വിരാടനെ ബന്ധിക്കുകയും ചെയ്തു . ആ സമയം ഭീമസേനൻ ത്രിഗർത്തനെ തോല്പ്പിക്കുകയും ബന്ധിക്കുകയും ചെയ്തു . ഒടുവിൽ അര്ജുനന്റെ നിർദ്ദേശമനുസരിച്ച് ത്രിഗർത്തനെ മോചിപ്പിക്കുന്നു .
ഭാരതയുദ്ധത്തിൽ , ഇവർ കൌരവപക്ഷം ചേർന്ന് യുദ്ധം ചെയ്തു .
ത്രിഗർത്തത്തിലെ " സംശപ്തകന്മാർ " എന്ന സേന , ഭാരതയുദ്ധത്തിൽ അര്ജുനന്റെ പ്രധാന എതിരാളികളായിരുന്നു . അർജുനനെ വധിക്കാതെ ജീവനോടെ വരില്ലെന്ന് ഇവർ യുദ്ധക്കളത്തിൽ വച്ച് അഗ്നിസാക്ഷിയായി പ്രതിജ്ഞ ചെയ്തു . സമുദ്രം പോലെ പരന്നു വിശാലമായ ഈ സേനയെ അര്ജുനൻ സംഹരിച്ചു .


</doc>
<doc id="335517" url="https://ml.wikipedia.org/wiki?curid=335517" title="വൃക്ഷസേനൻ">
വൃക്ഷസേനൻ

കർണ്ണന് സുപ്രിയ എന്ന ശൂദ്രഭാര്യയിൽ ജനിച്ച പുത്രനാണ് വൃഷസേനൻ .ഇദ്ദേഹത്തിനു 8 സഹോദരന്മാരുണ്ടായിരുന്നു .

ഇദ്ദേഹം കർണ്ണന്റെ മൂത്ത പുത്രനാണ് . പിതാവിനോടൊപ്പം 11 ആമത്തെ ദിവസമാണ് ഇദ്ദേഹം യുദ്ധത്തിനിറങ്ങിയത്. കൗരവസേനയിലെ ഒരു മഹാരഥിയായിരുന്നു ഇദ്ദേഹം . പിതാവായ കർണ്ണന്റെ ചക്രരക്ഷകന്മാരായ മഹാരഥന്മാരിൽ പ്രമുഖനായിരുന്നു ഇദ്ദേഹം . അഭിമന്യു , ശതാനീകൻ , പാണ്ഡ്യൻ , സാത്യകി , നകുലൻ , അർജ്ജുനൻ തുടങ്ങിയ അനേകം മഹാവീരന്മാരുമായി ഏറ്റുമുട്ടി തന്റെ പരാക്രമം കാഴ്ചവച്ചു . സോമകൻമാർക്കും പാഞ്ചാലന്മാർക്കും ദ്രുപദനും ഇദ്ദേഹം വലിയൊരു പേടിസ്വപ്നമായിരുന്നു . നകുലനേയും ശതാനീകനേയും പരാജയപ്പെടുത്തിയ ഇദ്ദേഹം അഭിമന്യുവിന്റെ ശക്തനായ പ്രതിയോഗിയുമായിരുന്നു . 
യുദ്ധത്തിന്റെ പതിനേഴാം ദിവസം കർണ്ണനെ പ്രകോപിപ്പിക്കാനും അഭിമന്യു വധത്തിന്റെ പകവീട്ടാനുമായി അർജ്ജുനൻ കർണ്ണന്റെ മുന്നിലിട്ട് വൃഷസേനനെ വധിച്ചു .[മഹാഭാരതം , കർണ്ണപർവ്വം , അദ്ധ്യായം 85 ]


</doc>
<doc id="335519" url="https://ml.wikipedia.org/wiki?curid=335519" title="അലംബുസൻ">
അലംബുസൻ

ഇതിഹാസ കാവ്യമായ മഹാഭാരതത്തിൽ വിവരിച്ചിരിക്കുന്ന ജടാസുരന്റെ പുത്രനായ ഒരു രാക്ഷസനാണ് അലംബുഷൻ.

അലംബുഷന്റെ പിതാവായ ജടാസുരനെ വനവാസക്കാലത്ത് ഭീമൻ വധിച്ചിരുന്നു . അന്ന് മുതൽ അവൻ പാണ്ഡവരോട് പകതീർക്കുവാനായി തക്കംനോക്കി നടന്നു . അങ്ങനെയാണ് ഭാരതയുദ്ധത്തിൽ അവൻ എത്തിച്ചേർന്നത്. 
ഒടുവിൽ ദുര്യോധനന്റെ അനുമതിയും വാങ്ങി , അയാള് പാണ്ഡവസൈന്യത്തെ നശിപ്പിക്കാൻ തുടങ്ങി . ഒടുവിൽ ഭീമപുത്രനായ ഘടോല്ക്കചൻ അലംബുഷനുമായി യുദ്ധത്തിലേർപ്പെടുകയും, ഒരു ഘോരയുദ്ധത്തിലൂടെ അലംബുഷനെ വധിക്കുകയും ചെയ്തു .


</doc>
<doc id="335520" url="https://ml.wikipedia.org/wiki?curid=335520" title="സുഖ്റ റബാബി">
സുഖ്റ റബാബി

സുഖ്റ റബാബി (1922 – 1994) പാകിസ്താനിലെ ഒരു ചിത്രകാരിയായിരുന്നു. 1940കളിൽ യുവ ചിത്രകാരിയായിരുന്ന അവർ അഖിലേന്ത്യാ ചിത്രരചനാ മത്സരത്തിൽ വിജയിയായ ആദ്യ വനിതയായിരുന്നു. ഒരു ചിത്രകാരി, ഡിസൈനർ, ശില്പി എന്നി നിലകളിൽ അവർ അവരുടെ കാലത്തിനു വളരെ മുൻപേ നടന്ന ഒരു കലാകാരിയായിരുന്നു. 

മനുഷ്യ സ്നേഹിയായിരുന്ന അവർ തന്റെ കലാവസ്തുക്കൾ, ചിത്രങ്ങളും ശില്പങ്ങളും മറ്റും; വിറ്റുകിട്ടിയ പണം ജീവകാരുണ്യ പ്രവർത്തനങ്ങൽക്കായാണ് ഉപയോഗിച്ചത്. അവരുറ്റെ ഇത്തരം മാനുഷികപ്രവർത്തനങ്ങളെ മാനിച്ച് , യൂണിസെഫ് ഒരു സുഖ്റ റബാബി ഫണ്ട് നിർമ്മിച്ചു. സാൻ ഫ്രാൻസിസ്കോ മേയർ 1994 ജനുവരി 19 സുഖ്റ റബാബിദിനം ആയി ആചരിക്കാൻ ആഹ്വാനം ചെയ്തു. 

സുഖ്റ റബാബി, തന്റെ ബിരുദമെടുത്തത്, കറാച്ചിയിലെ ശരണാഗതി സ്കൂൾ ഓഫ് ആർട്ടിൽ നിന്നാണ്. ഇന്ത്യയിലെ ശാസ്തിനികേതനിൽ നിന്നും അവർ ബിരുദാനന്തരബിരുദം നേടി. തന്റെ അൻപതു വർഷം നീണ്ട കലാജീവിതത്തിലുടനീളം അനേകം എക്സിബിഷനിൽ തന്റെ കലാവസ്തുക്കൾ പ്രദർശിപ്പിച്ചു. 1992ൽ കാലിഫോർണിയായിലെ സാൻ ഫ്രാൻസിസ്കോയിലാണ് അവർ തന്റെ അവസാന പ്രദർശനം നടത്തിയത്. സുഖ്റ റബാബിയുടെ ശൈലി തനതും വ്യത്യസ്തവുമായിരുന്നു. വൈവിധ്യമാർന്ന മാദ്ധ്യമങ്ങൾ അവർ ഉപയൊഗിച്ചു. ടെമ്പറ, എണ്ണച്ചായം, അക്രിലിക് തുടങ്ങിയ മാധ്യമങ്ങളിൽ, സ്ഥലദൃശ്യങ്ങളും വ്യക്തിരൂപങ്ങളും വരച്ചു. കാലിഗ്രാഫിക് രീതിയും അവർ സ്വായത്തമാക്കിയിരുന്നു. ഇതുകൂടാതെ അവർ ഒരു രൂപകല്പനാവിദഗ്ദ്ധയും ശില്പിയും ആയിരുന്നു. 

മരണശേഷം അവരുടെ ചിത്രങ്ങളുടെ പുനർരചനകൾ വിറ്റ് ജീവകാരുണ്യപ്രവർത്തനങ്ങൾക്കുള്ള പണം കണ്ടെത്തിവരുന്നു. 


</doc>
<doc id="335521" url="https://ml.wikipedia.org/wiki?curid=335521" title="ആയിഷ ചൗധരി">
ആയിഷ ചൗധരി

INK സമ്മേളനത്തിൽ പങ്കെടുത്ത് പ്രശസ്തയായ പെൺകുട്ടിയായിരുന്നു ആയിഷ ചൗധരി. "My Little Epiphanies" എന്ന കൃതി രചിച്ചിട്ടുണ്ട്. പ്രതിസന്ധികളെ ചിരിച്ചുകൊണ്ട് നേരിടുക എന്നുപറഞ്ഞ് തന്റെ രോഗാവസ്ഥകളെ അഭിമുഖീകരിക്കുകയും മറ്റുള്ളവർക്ക് ആത്മവിശ്വാസം പകർന്നുനൽകുകയും ചെയ്ത ആയിഷ വളരെയധികം പ്രശംസിക്കപ്പെട്ടു.



</doc>
<doc id="335522" url="https://ml.wikipedia.org/wiki?curid=335522" title="വി. സുരേഷ്">
വി. സുരേഷ്

മലയാളം സിനിമയിലെ അഭിനേതാവാണ് "സുരേഷ് തമ്പാന്നൂർ". "മുത്തേ... പൊന്നേ... പിണങ്ങല്ലേ... എന്തേ... കുറ്റം ചെയ്‌തു ഞാൻ..." എന്ന ഗാനം ആക്ഷൻ ഹീറോ ബിജു എന്ന സിനിമയിൽ സ്വന്തമായി എഴുതി ട്യൂണിട്ട് പാടി അഭിനയിച്ച് പ്രശസ്തനായി. തിരുവനന്തപുരം അരിസ്റ്റോ കവലയിൽ, ചുമട്ടുതൊഴിലാളിയായി ജോലി ചെയ്യുന്നതിനിടയിൽ സ്വന്തമായി തയ്യാറാക്കിയ പാട്ടുകൾ പാടി പ്രാദേശികമായി അറിയപ്പെട്ടിരുന്നു. അതുമൂലം "അരിസ്റ്റോ സുരേഷ്" എന്നും അറിയപ്പെടുന്നു.

തിരുവനന്തപുരം വലിയമല കണ്ണേറ്റുമുക്ക് സ്വദേശിയായ സുരേഷിന് അഞ്ച് സഹോദരിമാരാണുള്ളത് എട്ടാം ക്ലാസ് വരെയാണു വിദ്യഭ്യാസമാണുള്ളത്. അവിവാഹിതനാണ്. അമ്മ ഇന്ദിര. അച്ഛൻ ചെറുപ്പത്തിലേ മരിച്ചു. 

തിരുവനന്തപുരത്തെ അരിസ്റ്റോ ജങ്ഷനിൽ ചുമട്ടുതൊഴിലാളിയായി ജോലി ചെയ്തുവരികയായിരുന്ന സുരേഷ് ജോലിക്കിടയിൽ സ്വതസ്സിദ്ധമായ ശൈലിയിൽ പാട്ടുകൾ പാടുമായിരുന്നു. ഇത് അന്നാട്ടുകാർക്ക് മിക്കവർക്കും അറിയാവുന്ന വസ്തുതയാണ്. നിരവധി ഗാനങ്ങളും നാടൻ പാട്ടുകളും ചിട്ടപ്പെടുത്തുകയും പാടുകയും ചെയ്യുന്ന സുരേഷിന്റെ കഴിവിനെ ബാംഗ്ലൂർ ഉള്ള ഒരു സുഹൃത്ത് ഐബ്രിഡ് ഷൈനിനെ പരിചയപ്പെടുത്തുകയും അതിനുശേഷം ഐബ്രിഡ് ഷൈൻ സംവിധാനം ചെയ്ത ആക്ഷൻ ഹീറോ ബിജു എന്ന ചിത്രത്തിൽ സ്വയം ചിട്ടപ്പെടുത്തിയ പാട്ടു പാടി അഭിനയിക്കുകയും ചെയ്ത്. സോഷ്യൽ മീഡിയയിൽ പെട്ടെന്നു പ്രചരിച്ച മുത്തേ പൊന്നേ പിണങ്ങല്ലേ എന്ന ആ രംഗത്തിനുശേഷം അദ്ദേഹം പ്രശസ്തിയിലേക്കുയർന്നു. ആദ്യമായി അഭിനയിച്ച സിനിമയായിരുന്നു എങ്കിലും സുരേഷ് വളരെ തഴക്കം വന്ന അഭിനേതാവിന്റെതു പോലുള്ള പ്രകടനമാണ് കാഴ്ചവച്ചത്. 

അഞ്ഞൂറിലധികം പാട്ടുകൾ എഴുതി ട്യുൺ നൽകി പാടിയിട്ടുണ്ടെങ്കിലും പലതും പ്രസിദ്ധികരിച്ചിട്ടില്ല. നാടൻ പാട്ടുകളുടെ രൂപത്തിൽ പാടി നടക്കുകയായിരുന്നു. "വരുന്നേ വരുന്നേ അയ്യപ്പൻ വരുന്നേ" എന്ന കാസറ്റിലെ നാല് പാട്ടുകൾ സുരേഷിന്റേതാണ്. 

കുറേ തിരക്കഥകളും സുരേഷെഴുതിയിട്ടുണ്ട്‌. "ദൂരത്ത്‌ ഒരു തീരം" എന്ന തിരക്കഥ പുസ്‌തകമാക്കിയിട്ടുണ്ട്. 


http://www.m3db.com/artists/60883


</doc>
<doc id="335525" url="https://ml.wikipedia.org/wiki?curid=335525" title="ഉലൂകൻ">
ഉലൂകൻ

ശകുനിയുടെ പുത്രനാണ് ഉലൂകൻ . 
ഇദ്ദേഹമാണ് കൌരവരുടെ ദൂതനായി പാണ്ഡവരുടെയടുക്കൾ പോയത് . ഇതിനെ "ഉലൂകദൂത്" എന്ന് പറയുന്നു . 
ഇദ്ദേഹം ഭാരതയുദ്ധത്തിൽ കൗരവപക്ഷം ചേർന്ന് പോരാടി .
18 ആമത്തെ ദിവസം , ഇദ്ദേഹവും പിതാവായ ശകുനിയും സഹദേവനാൽ കൊല്ലപ്പെട്ടു .


</doc>
<doc id="335526" url="https://ml.wikipedia.org/wiki?curid=335526" title="മേരി സെസിൽ അല്ലൻ">
മേരി സെസിൽ അല്ലൻ

മേരി സെസിൽ അല്ലൻ (2 September 1893 – 7 April 1962) ആസ്ട്രേലിയക്കാരിയായ കലാകാരിയാണ്. അമെരിക്കയിലാണ് അവർ തന്റെ കൂടുതൽകാലവും ജീവിച്ചത്. 

ആദ്യം അവർ പ്രകൃതിദൃശ്യങ്ങൾ വരച്ചു. 1930കളിൽ അവർ ക്യൂബിസം പോലുള്ള ആധുനിക ചിത്രരചനാസങ്കേതങ്ങൾ ഉപയോഗിക്കാൻ ആരംഭിച്ചു. 1927ൽ അമേരിക്കയിലെ ന്യൂയോർക്കിലെ വിവിധ ഭാഗങ്ങളിൽ പ്രഭാഷണം നടത്തി. കലാവിമർശനവുമായി ബന്ധപ്പെട്ട, The Mirror of the Passing World (1928) and Painters of the Modern Mind (1929)എന്നീ പുസ്തകങ്ങൾ അവർ രചിച്ചു. റോറിച്ച് മ്യൂസിയത്തിൽ ആസ്ട്രെലിയൻ ആർട്ട് പ്രദർശനം നടത്തി. 1962ൽ അവർ മരിച്ചു. 


</doc>
<doc id="335528" url="https://ml.wikipedia.org/wiki?curid=335528" title="ലുയിസ അറ്റ്കിൻസൺ">
ലുയിസ അറ്റ്കിൻസൺ

ലുയിസ അറ്റ്കിൻസൺ (25 February 1834 – 28 April 1872) ആസ്ട്രേലിയൻ എഴുത്തുകാരിയും സസ്യശാസ്ത്രജ്ഞയും രേഖാചിത്രകാരിയും ആയിരുന്നു. സാഹിത്യരചനകളിലൂടെ അവർ പ്രശസ്തയായെങ്കിലും അവരുടെ നീണ്ടുനിന്ന പ്രശസ്തി അവരുടെ സസ്യശാസ്ത്രത്തിലുള്ള അവരുടെ പ്രവർത്തനത്തിലായിരുന്നു. ആസ്ട്രെലിയയിലെ സ്ത്രീപത്രപ്രവർത്തകരിൽ അഗ്രഗണ്യയുമായിരുന്നു അവർ. പ്രകർതിശാസ്ത്രത്തിലും അവരുറ്റെ താത്പര്യം അതിൽ അവരെ പ്രവീണയാക്കി. ആസ്ട്രേലിയയിലെ ആദിവാസികളെ സഹിഷ്ണുതയോടെ അവർ കണ്ടു. തന്റെ എഴുത്തിൽ അവരുടെ പ്രശ്നങ്ങൾ ഉൾപ്പെടുത്തി. സംരക്ഷണത്തിൽ അവർ പ്രവർത്തിച്ചു. 

അവർ ആസ്ട്രേലിയയിൽ ബ്ലൂ മൗണ്ടനിൽ പുതിയ സസ്യ സ്പിഷിസുകൾ കണ്ടെത്തി. പ്രദേശം തെളിച്ച് കാടുകളും മറ്റും നശിപ്പിക്കുന്ന ആ സമയത്ത് പ്രകൃതിസംരക്ഷനത്തിനായി അവർ വളരെയധികം പ്രവർത്തിച്ചു. അവരുടെ അമ്മയാണവരിൽ സസ്യങ്ങളോടുള്ള താല്പര്യം ജനിപ്പിച്ചത്.




</doc>
<doc id="335529" url="https://ml.wikipedia.org/wiki?curid=335529" title="ഉത്തര രാജകുമാരൻ">
ഉത്തര രാജകുമാരൻ

വിരാടരാജാവായ മത്സ്യരാജാവിന്റെ പുത്രനാണ് ഉത്തരൻ. 
ഇദ്ദേഹത്തിനു "ഭൂമിഞ്ജയൻ " എന്നും പേരുണ്ട് . ഇദ്ദേഹത്തിന്റെ പിതാവിന്റെ രാജധാനിയിലാണ് പാണ്ഡവർ തങ്ങളുടെ അജ്ഞാതവാസം കഴിച്ചുകൂട്ടിയത്. 
കൌരവരുടെ ഗോഹരണസമയത്ത് അര്ജുനന്റെ പ്രച്ഛന്ന വേഷമായ ബ്രുഹന്നളയെ തേരാളിയാക്കി, കൌരവരെ ജയിച്ചു ഗോക്കളെ കൊണ്ട്വരുമെന്ന് വീമ്പിളക്കിക്കൊണ്ട് യുദ്ധത്തിനു പോയി . അവിടെയെത്തിയ ഉത്തരൻ കൌരവരെക്കണ്ട് ഭയന്ന് പിന്തിരിഞ്ഞോടുംപോൾ , ബ്രുഹന്നളയായ അര്ജുനൻ ഉത്തരനെ ധൈര്യം നല്കി മടക്കിക്കൊണ്ട് വരികയും , ഉത്തരന് വേണ്ടി സ്വയം യുദ്ധം ചെയ്തു കൌരവരെയെല്ലാം തോല്പ്പിച്ചു ഗോക്കളെ വീണ്ടെടുക്കുകയും ചെയ്തു . തുടർന്ന് കൊട്ടാരത്തിലെത്തിയ ഉത്തരൻ, ഒരു ദേവകുമാരനാണ് യുദ്ധം ജയിച്ചതെന്നും , തനിക്കു ഒന്നും ചെയ്യേണ്ടി വന്നില്ലെന്നും അറിയിക്കുന്നു .
പാണ്ഡവരുടെ അജ്ഞാതവാസം അവസാനിച്ചപ്പോൾ , യുദ്ധത്തിൽ തന്നെ സഹായിച്ച ദേവകുമാരൻ അര്ജുനനാണെന്ന് ഉത്തരൻ വെളിപ്പെടുത്തി .
തുടർന്ന് സന്തുഷ്ട്ടനായ വിരാടരാജാവ് ഉത്തരന്റെ സഹോദരിയായ ഉത്തരയെ , അര്ജുനന്റെ മകനായ അഭിമന്യുവിനു വിവാഹം കഴിച്ചു നല്കി .
ഭാരതയുദ്ധത്തിൽ വച്ച് ,ഉത്തരൻ പാണ്ടവപക്ഷം ചേർന്ന് ധീരമായി പോരാടി .യുദ്ധത്തിന്റെ ഒന്നാമത്തെ ദിവസം തന്നെ , ഇദ്ദേഹം ശല്യരുമായി പോരാടി വീരമൃത്യു വരിച്ചു . 


</doc>
<doc id="335531" url="https://ml.wikipedia.org/wiki?curid=335531" title="ശ്വേതൻ">
ശ്വേതൻ

വിരാടരാജാവിന്റെ പുത്രനാണ് ശ്വേതൻ. 
ഇദ്ദേഹം ഉത്തരന്റെ സഹോദരനായിരുന്നു . കോസലരാജകുമാരിയായ സുരഥയിൽ വിരാടന് ജനിച്ചവനാണ് ശ്വേതൻ. 
ഭാരതയുദ്ധത്തിൽ ഈ വീരൻ പാണ്ടവപക്ഷം ചേർന്ന് പോരാടി . 
ഇദ്ദേഹത്തിന്റെ സഹോദരനായ ഉത്തരനെ ശല്യർ കൊന്നപ്പോൾ , ഇദ്ദേഹം പകയോടെ ശല്യരെയും കൌരവപ്പടയെയും ആക്രമിച്ചു . ശല്യർ മരണത്തോടടുത്തപ്പോൾ ഭീഷ്മർ ഇടപെടുകയും , തുടർന്ന് ഭീഷ്മരുമായി ഇദ്ദേഹം പോരാടുകയും ചെയ്തു . പല ഘട്ടത്തിലും ഇദ്ദേഹം ഭീഷ്മരെ വധിക്കുമെന്ന് തോന്നിച്ചു . ഒടുവിൽ അവസരോചിതമായി ഭീഷ്മർ പ്രയോഗിച്ച ഒരു ദിവ്യാസ്ത്രമേറ്റ് ശ്വേതൻ മരിച്ചു വീണു . 


</doc>
<doc id="335532" url="https://ml.wikipedia.org/wiki?curid=335532" title="ആലിസ് മറിയോൺ എല്ലെൻ ബെയിൽ">
ആലിസ് മറിയോൺ എല്ലെൻ ബെയിൽ

ആലിസ് മറിയോൺ എല്ലെൻ ബെയിൽ(1875–1955) ആസ്ട്രേലിയക്കാരിയായ കലാകാരിയാണ്. 

നാഷണൽ ഗാലറി സ്കൂളിൽ ആണ് ബെയിൽ പഠിച്ചത്. മെൽബോണിൽ 1920 മുപ്പത് കാലത്താണ് അവർ ആർടിസ്റ്റായി കൂടുതൽ തിളങ്ങിയത്. മെൽബോൺ സൊസൈറ്റി ഓഫ് വിമൻ പെയിന്റേഴ്സ് ൽ 1917–1955 കാലത്ത് അവരുടെ ചിത്രങ്ങൾ പ്രദർശിപ്പിച്ചു.


</doc>
<doc id="335533" url="https://ml.wikipedia.org/wiki?curid=335533" title="ബ്രോൺവൈൻ ബാങ്ക്രോഫ്റ്റ്">
ബ്രോൺവൈൻ ബാങ്ക്രോഫ്റ്റ്

ബ്രോൺവൈൻ ബാങ്ക്രോഫ്റ്റ് (born 1958) ആസ്ട്രേലിയക്കാരിയായ കലാകാരിയാണ്. പാരിസിൽ ക്ഷനിക്കപ്പെട്ട ആദ്യത്തെ ഫാഷൻ ഡിസൈനറാണവർ. അവർ ബഹുമുഖ പ്രതിഫയായിരുന്നു. ഫാഷൻ ഡിസൈനറും ആർടിസ്റ്റും രേഖാചിത്രകാരിയും ആയിരുന്നു. 

1985ൽ ബ്രോൺവൈൻ ബാങ്ക്രോഫ്റ്റ് Designer Aboriginals എന്ന ഒരു സ്ഥാപനം തുടങ്ങി. അവിടെ ആസ്ട്രേലിയൻ ആദിവാസികളുടെ വസ്ത്രരൂപങ്ങൾ രൂപകൽപ്പന ചെയ്തു വിറ്റു.


</doc>
<doc id="335540" url="https://ml.wikipedia.org/wiki?curid=335540" title="ബിയാങ്ക ബീറ്റ്സൺ">
ബിയാങ്ക ബീറ്റ്സൺ

ബിയാങ്ക ബീറ്റ്സൺ ആസ്ട്രേലിയൻ സമകാലീന കലാകാരിയാണ്. 
ആസ്റ്റ്രെലിയയിലെ പടിഞ്ഞാറൻ ക്വീൻസ്ലാന്റിലെ റൊമയിലാണ് ജനിച്ചത്. അസ്ട്രേലിയായിലെ ആദിവാസി ഗോത്രമായ കബി കബിയിൽപ്പെട്ടയാളായിരുന്നു. ക്വീൻസ്ലാന്റ് യൂണിവേഴ്സിറ്റി ഓഫ് ടെക്നോളജിയിൽ നിന്നും കലയിലും വിഷ്വൽ ആർടിലും ബിരുദം നേടി. 

ബ്രിസ്ബേനിൽ ആസ്ട്രേലിയായിലെ ഇന്നത്തെ ആദിവാസി കലാകാരിയായി പ്രവർത്തിക്കുന്നു. പെയിന്റിങ്ങ്, ഫൊട്ടോഗ്രഫി, ഇൻസ്റ്റലേഷൻ, പുതുമാദ്ധ്യമം, സിറമിക്സ് എന്നിവയിൽ പ്രവർത്തിക്കുന്നു. ശാരീരിക വർണ്ണചിത്രരചനയിലും അവർ തത്പരയാണ്. 

അവരുടെ Feast of the Bon-yi , The cluster of large nuts and spirit എന്നിവ അവരുടെ പ്രശസ്ത രചനകൾ ആകുന്നു. 

</doc>
<doc id="335545" url="https://ml.wikipedia.org/wiki?curid=335545" title="ജയിൻ ബെനെ">
ജയിൻ ബെനെ

ജയിൻ ബെനെ Jane Ann Cooper Bennett (born 1960) ആസ്ട്രേലിയൻ ചിത്രകാരിയായിരുന്നു. 
ആസ്ട്രേലിയയിലെ ന്യു സൗത്ത് വേൽസിൽ ജനിച്ച Jane Ann Cooper Bennett അവർ ജനിക്കും മുൻപേ തന്നെ അവരുടെ മാതാപിതാക്കൾ വേർപിരിഞ്ഞിരുന്നു. അവരുടെ മാതാവും അപ്പൂപ്പനും അമ്മൂമ്മയും ചേർന്നാണ് വളർത്തിയത്. ഫൈൻ ആട്സിൽ ബിരുദം നേടിയ അവർ, തന്റെ പ്രവർത്തനത്തിന് അനേകം പുരസ്കാരങ്ങൾ ലഭിച്ചിട്ടുണ്ട്. Sir John Sulman Prize, Dobell Prize, Wynne Prize, Pring Prize for Watercolour, Trustees’ Prize for Watercolour തുടങ്ങിയ 120 ഓളം സമ്മാനങ്ങൾ ലഭിച്ചിട്ടുണ്ട്.


</doc>
<doc id="335557" url="https://ml.wikipedia.org/wiki?curid=335557" title="അലി ഹസൻ സലാമ">
അലി ഹസൻ സലാമ

1972 -ലെ മ്യൂണിക് കൂട്ടക്കൊലയുടെ ഉത്തരവാദികളായ ബ്ലാക് സെപ്തംബർ എന്ന സംഘടനയുടെ പ്രധാനനേതാവ് ആയിരുന്നു അലി ഹസൻ സലാമ (Ali Hassan Salameh).(, ) (1940 – 22 ജനുവരി1979). ഫോഴ്സ് 17 എന്ന സംഘടന ഉണ്ടാക്കിയതും സലാമയാണ്. ഇയാളെ മൊസാദ് 1979 ജനുവരിയിൽ വധിച്ചു.

ജാഫയുടെ അടുത്തുള്ള പാലസ്തീൻ നഗരമായ കുളയിലെ ഒരു സമ്പന്ന കുടുംബത്തിലാണ് 1940 -ൽ സലാമ ജനിച്ചത്. 1948 -ലെ അറബ് -ഇസ്രായേലി യുദ്ധത്തിൽ ഇസ്രായേൽ സേന വധിച്ച ഹസ്സൻ സലാമയാണ് അലി ഹസ്സന്റെ പിതാവ്. ജർമനിയിൽ പഠിച്ച അലി ഹസന് സൈനികപരിശീലനം കെയ്റോയിലും മോസ്കോയിലുമാണ് ലഭിച്ചതെന്ന് കരുതുന്നു. തന്റെ ധനം പ്രദർശിപ്പിക്കുന്നതിനും വിലകൂടിയ കാറുകൾ ഓടിക്കുന്നതിലും കമ്പമുണ്ടായിരുന്ന ഇയാളുടെ ചുറ്റും എപ്പോഴും സ്ത്രീകളും ഉണ്ടാകുമായിരുന്നു. പാലസ്റ്റീൻ യുവാക്കളുടെ ഇടയിൽ വളരെ പ്രസിദ്ധനും ആയിരുന്ന സലാമ "ചുവന്ന രാജകുമാരൻ" എന്നാണ് അറിയപ്പെട്ടിരുന്നത്. ഫതയുടെ സുരക്ഷാവിഭാഗം തലവനായും ഇയാൾ സേവനം നടത്തിയിട്ടുണ്ട്. 1972 -ലെ മ്യൂണിക് കൂട്ടക്കൊലയ്ക്കു ശേഷം മൊസാദ് അവരുടെ ഓപറേഷൻ റാത് ഒഫ് ഗോഡ് എന്നു പേരിട്ട അഭ്യാസത്തിൽ ഇയാളെ വേട്ടയാടുകയും 1973 -ൽ ഇയാളാണെന്നു തെറ്റിദ്ധരിച്ച് ഒരു മൊറോക്കോക്കാരനെ വധിക്കുകയും ഉണ്ടായി. ലില്ലിഹാമർ പ്രശ്നം എന്നു വിളിക്കുന്ന ഈ സംഭവത്തിൽ നോർവെയിൽ വച്ച് പല ഇസ്രായേലി ഏജന്റുമാരും അറസ്റ്റിലാവുകയും ചെയ്തു.

ലില്ലിഹാമർ പ്രശ്നത്തിലെ തിരിച്ചടിയും സി ഐ എയുടെ സംരക്ഷണവും കൂടി ആയപ്പോൾ താരതമ്യേന സുരക്ഷിതൻ എന്നു കരുതി അത്രയ്ക്കൊന്നും ഒളിവിൽ കഴിയുന്ന ഒരാളുടെ രീതിയിൽ അല്ലാതെ ആ യിരുന്നു സലാമയുടെ ജീവിതം. മദ്ധ്യപൂർവേഷ്യയിലും യൂറോപ്പിലും ധാരാളം കാലം ഒളിവിൽ കഴിഞ്ഞ സലാമ 1978 -ൽ 1971 -ലെ വിശ്വസുന്ദരിയായ ലെബനോൻകാരി ജോർജിന രിസ്കിനെ വിവാഹം കഴിച്ചു. ഹവായിയിൽ ഹണിമൂണിനു ശേഷം അവർ കാലിഫോർണിയയിലെ ഡിസ്നിലാന്റിൽ താമസിച്ചു. ഗർഭിണിയായ രിസ്ക് മടങ്ങി തന്റെ ബെ‌യ്റൂത്തിൽ ഉള്ള ഫ്ലാറ്റിൽ എത്തിയപ്പോൾ അവിടെത്തന്നെ സലാമയും മറ്റൊരു വീട് വാടകയ്ക്ക് എടുത്തു താമസിച്ചു. സലാമ കൊല്ലപ്പെടുമ്പോൾ രിസ്ക് ആറുമാസം ഗർഭിണിയായിരുന്നു. പല സ്രോതസ്സുകളിലും നിന്നും ലഭ്യമായ വിവരങ്ങൾ പ്രകാരം 1970 മുതൽ തന്റെ മരണം വരെ സലാമ പാലസ്തീൻ വിമോചകസംഘടനയുടെയും സി ഐ എയുടെയും ഇടയിലെ രഹസ്യവർത്തിയായി സേവനം ചെയ്തിരുന്നു. സാമ്പത്തികമായും രാഷ്ട്രീയമായും തനിക്ക് ഗുണം ലഭിക്കുന്നതിനു പകരമായി അമേരിക്കൻ പൗരന്മാരെ വധിക്കുകയില്ലെന്ന ഉറപ്പാണ് സലാമ സി ഐ എയ്ക്ക് നൽകിയിരുന്നതത്രേ. എന്നാൽ ഈ ബന്ധം അമേരിക്കൻ ഉദ്യോഗസ്ഥർ നിഷേധിച്ചിരുന്നു. ബെയ്റൂത്തിൽ അമേരിക്കക്കാർക്ക് സുരക്ഷ ഉറപ്പാക്കാൻ ഇയാൾ സഹായിച്ചിരുന്നു. അമേരിക്ക പാലസ്തീനെ സഹായിച്ചേക്കും എന്ന ധാരണയിൽ പാലസ്തീന്റെയും അമേരിക്കയുടെയും ഇടയിൽ സലാമ മധ്യവർത്തിയായി പ്രവർത്തിച്ചിരുന്നു.

എറിക്ക ചേംബേഴ്സ് എന്ന പേരുള്ള ബ്രിട്ടീഷ് പൗരനായ ഒരു മൊസാദ് ഏജന്റ് സലാമയുടെ കൊലപാതകത്തിൽ പങ്കെടുത്തു എന്ന് വിശ്വസിക്കുന്നു. പാലസ്തീൻ അഭയാർത്ഥികളെ സേവിക്കാനുള്ള ഒരു സംഘടനയുടെ ഭാഗമായെന്ന രീതിയിൽ മദ്ധ്യപൂർവേഷ്യയിൽ എത്തിയ ഇവർ സലാമയുമായി ബെയ്റൂത്തിൽ വച്ച് സന്ധിക്കാൻ ഏർപ്പാട് ആക്കുകയും ചെയ്തു. അവിടെ ലെബനൻ സർക്കാർ സലാമയ്ക്ക് അഭയം നൽകിയിട്ടുണ്ടായിരുന്നു. സലാമയുടെ ദൈനംദിനരീതികൾ ചേംബേഴ്സ് മനസ്സിലാക്കി.

1979 ജനുവരി 22 -ന് സലാമയും സംഘവും പലവണ്ടികളിലായി രിസ്കിന്റെ താമസസ്ഥലത്തുനിന്നും തന്റെ അമ്മയുടെ അടുത്തേക്കു പോവുകയായിരുന്നു. ഈ സമയം തന്റെ ചുവന്ന കാർ പാർക്കുചെയ്ത ചേംബേഴ്സ് അടുത്ത ബാൽക്കണിയിൽ ഇരുന്നു ചിത്രം വരയ്ക്കുകയായിരുന്നു. ഉച്ചതിരിഞ്ഞ് 3.35 -ന് സലാമയുടെ കാർ ര്യൂ മാദം ക്യൂറീ തെരുവിലേക്ക് തിരിഞ്ഞതും ചേംബേഴ്സിന്റെ കാറിൽ കൂടെയുണ്ടായിരുന്ന മൊസാദ് ഏജന്റുമാർ നിറച്ചിരുന്ന 100 കിലോഗ്രാം സ്ഫോടകവസ്തുക്കൾ പൊട്ടിത്തെറിക്കുകയും ചെയ്തു. ദേഹത്താകെയും തലയിലും കമ്പിക്കഷണങ്ങൾ തറച്ചുകയറിയെങ്കിലും ബോധം നഷ്ടപ്പെടാതിരുന്ന സലാമയെ അമേരിക്കൻ യൂണിവേഴ്സിറ്റി ആശുപത്രിയിൽ എത്തിച്ചെങ്കിലും 4.03 ന് മരണമടഞ്ഞു. സലാമയുടെ നാല് അംഗരക്ഷകരും 4 വഴിയാത്രക്കാരും മരണപ്പെടുകയും 16 ഓളം പേർക്ക് പരിക്കേൽക്കുകയും ചെയ്തു.ഓപറേഷനു ശേഷം 3 മൊസാദ് ഏജന്റുമാർ രക്ഷപ്പെടുകയും ചെയ്തു. 14 ഓളം പേർ ആകെ ഇതിൽ പങ്കുടുത്തിട്ടുണ്ടെന്നു കരുതുന്നു. യാസർ അരാഫത് അടക്കം 20000 പാലസ്തീൻകാർ പങ്കെടുത്ത സലാമയുടെ സംസ്കാര ചടങ്ങ് ബെയ്‌രൂത്തിൽ 1979 ജനുവരി 24 -ന് നടന്നു.



</doc>
<doc id="335560" url="https://ml.wikipedia.org/wiki?curid=335560" title="സൗമേന്ദു റോയ്">
സൗമേന്ദു റോയ്

പ്രമുഖബംഗാളി ചലച്ചിത്ര ഛായാഗ്രാഹകനാണ് സൗമേന്ദു റോയ്. (ജ: 1933) വിശ്രുത ചലച്ചിത്ര സംവിധായകനായിരുന്ന സത്യജിത് റായിയുടെ ഡോക്യുമെന്ററികൾക്കും സിനിമകൾക്കും വേണ്ടി സൗമേന്ദു ക്യാമറ ചലിപ്പിച്ചിട്ടുണ്ട്. തീൻ കന്യയാണ് അദ്ദേഹം ചിത്രീകരണചുമതല വഹിച്ച ആദ്യ ചിത്രം. പഥേർ പാഞ്ചാലിയുടെ ചിത്രീകരണ വേളയിൽ സുബ്രതാ മിത്രയുടെ പ്രധാന സഹായി ആയാണ് അദ്ദേഹം രംഗത്തെത്തുന്നത്.
വെളിച്ച വിതരണവും അനുബന്ധജോലികളും ചെയ്തുകൊണ്ടാണ് സൗമേന്ദു തന്റെ സിനിമാ ജീവ്തം തുടങ്ങുന്നത്. ഫീച്ചർ ഫിലിമുകൾ അടക്കം 21 റായിച്ചിത്രങ്ങളിൽ അദ്ദേഹം പ്രവർത്തിച്ചു. ഗോൾഡൻ ബിയർ പുരസ്ക്കാരം നേടിയ "അശനി സങ്കേത്" (1973), ആരണ്യേർ ദിൻ രാത്രി (1969) ഇവ ശ്രദ്ധേയങ്ങളായ ചിത്രങ്ങളാണ്.

തപൻ സിൻഹ, തരുൺ മജുംദാർ, ബുദ്ധദേബ് ദാസ് ഗുപ്ത എം. എസ്. സത്യു. 



</doc>
<doc id="335563" url="https://ml.wikipedia.org/wiki?curid=335563" title="മാർക് മാനദണ്‌ഡങ്ങൾ">
മാർക് മാനദണ്‌ഡങ്ങൾ

ലൈബ്രറി കാറ്റലോഗുകൾ (ഗ്രന്ഥസൂചി) ഡിജിറ്റൽ രൂപത്തിൽ സൂചിപ്പിക്കുവാനും ആശയവിനിമയം നടത്തുവാനുമുള്ള ഒരു മാനദണ്‌ഡമാണ് മാർക് (MARC standards). 
1960 കളിൽ അമേരിക്കൻ കമ്പ്യൂട്ടർ ശാസ്ത്രഞ്ജനായ ഹെൻറിയറ്റ് അവ്രാം ലൈബ്രറി ഓഫ് കോൺഗ്രസ്സുമായി ചേർന്നാണ് മാർക് രൂപഘടന വികസിപ്പിച്ചത്. 
1971 ഓടുകൂടി അമേരിക്കയിലെ ലൈബ്രറികൾ ഗ്രന്ഥസൂചികൾ പരസ്പരം വിതരണചെയ്യാനും മറ്റും വ്യാപകമായി മാർക് രൂപഘടന ഉപയോഗിച്ചു തുടങ്ങി. മാർക് രൂപഘടനയെ 1973 ൽ അന്താരാഷ്ട്ര മാനദണ്‌ഡമായി അംഗീകരിച്ചു. 
മാർകിന്റെ പലപതിപ്പുകളും പുറത്തിറങ്ങിയിട്ടുണ്ട് അവ പലതും ലോകത്തിൽ ഉപയോഗത്തിലുള്ളതിലുള്ളതുമാണ്. അവയിൽ ഏറ്റവും പ്രചാരത്തിലുള്ള പതിപ്പാണ് 1999 ൽ പുറത്തിറക്കിയ മാർക് 21 രൂപഘടന. 



</doc>
<doc id="335567" url="https://ml.wikipedia.org/wiki?curid=335567" title="കരുണാ ബാനർജി">
കരുണാ ബാനർജി

ബംഗാളി നാടക, ചലച്ചിത്ര നടിയായിരുന്നു കരുണാ ബാനർജി.(ജ: 25 ഡിസം: 1919 – 13 നവം: 2001).സത്യജിത് റായി സംവിധാനം ചെയ്ത പഥേർ പാഞ്ചാലിയിലും അപരാജിതോയിലും അപുവിന്റെ അമ്മയായ സർബജയയുടെ കഥാപാത്രത്തെ കൈകാര്യം ചെയ്തത് കരുണാ ബനർജിയായിരുന്നു 1959 ലെ ബാഫ്റ്റ പുരസ്ക്കാരത്തിനു അവർ നാമനിർദ്ദേശം ചെയ്യപ്പെട്ടിരുന്നു. കാഞ്ചൻ ജംഗയിലും (1962) ദേവിയിലും (1960) കരുണ പ്രധാന വേഷത്തിൽ അഭിനയിച്ചു.
ഋത്വിക് ഘട്ടക്, മൃണാൾ സെൻ എന്നിവരുടെ ചിത്രങ്ങളിലും കരുണാ ബാനർജി ശ്രദ്ധേയമായ വേഷം ചെയ്തിട്ടുണ്ട്.



</doc>
<doc id="335573" url="https://ml.wikipedia.org/wiki?curid=335573" title="ദുലാൽ ദത്ത">
ദുലാൽ ദത്ത

ബംഗാളി ചലച്ചിത്രങ്ങളുമായി ബന്ധപ്പെട്ട ഒരു സംയോജകനായിരുന്നു ദുലാൽ ദത്ത(ജ: 1925– 17 ആഗസ്റ്റ് 2010). സത്യജിത് റായിയിയുടെ മിക്കചിത്രങ്ങളുടേയും സംയോജകനായി പ്രവർത്തിച്ചത് ദത്തയായിരുന്നു.


</doc>
<doc id="335588" url="https://ml.wikipedia.org/wiki?curid=335588" title="ഹർമൻ പ്രീത് കൗർ">
ഹർമൻ പ്രീത് കൗർ

ഹർമീത് പ്രീത് കൗർ(; born 8 March 1989, Moga, Punjab) ഒരു ഭാരതീയ വനിതാ ദേശീയ ക്രിക്കറ്റ് റ്റീമംഗം ആണ്. അവർ രണ്ടു റ്റെസ്റ്റിൽ ഇന്ത്യ്ക്കു വേണ്ടി കളിച്ചിട്ടുണ്ട്. 49 വനിതാ ഏകദിനമത്സരത്തിലും ഭാരതത്തിനുവേണ്ടി ബാറ്റേന്തി. അൻപത്തി മൂന്ന് റ്റ്വന്റി 20 അന്താരാഷ്ട്ര മത്സരങ്ങളിലും അവർ ഭാരതത്തിനായി പങ്കെടുത്തു ]]. Indian women's cricket team.

Batting style: വലംകയ്യൻ ബാറ്റിങ്

Bowling style: വലങ്കയ്യൻ മീഡിയം ഫാസ്റ്റ്


ഉയർന്ന സ്കോർ: 107 , ആകെ 1237 റൺസ്, നൂറുകൾ: 2 അമ്പതുകൾ: 7, റൺ നിരക്ക് 67.59 44 മത്സരങ്ങളിൽ, 39 ഇന്നിങ്സ്.




</doc>
<doc id="335592" url="https://ml.wikipedia.org/wiki?curid=335592" title="വാഹപ്രവേഗം">
വാഹപ്രവേഗം

വാഹപ്രവേഗം വൈദ്യുതിമണ്ഡലം മൂലം ഒരു വസ്തുവിലെ ഇലക്ട്രോൺ പോലെയുള്ള കണികകൾ കൈവരിക്കുന്ന പ്രവേഗമാണ്. ഇതിനെ axial drift velocity എന്നും പറയുന്നു. പൊതുവായി പറഞ്ഞാൽ ഒരു ചാലകത്തിൽ ഇലക്ട്രോൺ ക്രമമായി ഫെർമിപ്രവേഗത്തിൽ സഞ്ചരിക്കും. നാം നൽകുന്ന വൈദ്യതമണ്ഡലം ഈ ക്രമമായ ചലനത്തിന് ഒരു ദിശയിൽ ചെറിയ ഒരു പ്രവാഹപ്രവേഗം നൽകുന്നു.

ഒരു അർധചാലകത്തിലെ രണ്ട് പ്രധാന carrier scattering രീതികൾ അയൊണൈസ്ഡ് ഇമ്പ്യൂരിറ്റി സ്കാറ്ററിങ്ങും ലാറ്റിസ് സ്കാറ്ററിങ്ങുമാണ് അവ.

എന്തെന്നാൽ വൈദ്യുതപ്രവാഹം വാഹപ്രവേഗത്തിന് ആനുപാതികമാണ്. പ്രതിരോധക വസ്തുവിലെ വാഹപ്രവേഗം ബാഹ്യ വൈദ്യുതമണ്ഡലത്തിന്റെ അളവിന് ആനുപാതികമാണ്. ഓം നിയമത്തെ വാഹപ്രവേഗത്തിന്റെ രീതിയിൽ വിശദീകരിക്കാം.

ഓം നിയമത്തിനുള്ള ഏറ്റവും പ്രാഥമികമായ സമവാക്യം താഴെക്കാണുന്നതാണ്:

ഇവിടെ എന്നത് വാഹപ്രവേഗം ആണ്, എന്നത് വസ്തുവിന്റെ electron mobility (യൂണിറ്റുകൾ m/(V⋅s)), എന്നത് വൈദ്യുതമണ്ഡലമാണ് (യൂണിറ്റുകൾ V/m).

വസ്തുവിലെ സ്ഥിരമായ ഛേദവിസ്തീർണ്ണമുള്ള ചർജ്ജ് വാഹകരുടെ വാഹപ്രവേഗം താഴെതന്നിരിക്കുന്ന സൂത്രവാക്യമുപയോഗിച്ച് നിർണ്ണയിക്കാം:

ഇവിടെ എന്നത് ഇലക്ടോണുകളുടെ വാഹപ്രവേഹമാണ്, എന്നത് വസ്തുവിലൂടെ ഒഴുകുന്ന [[വൈദ്യുതിസാന്ദ്രത|വൈദ്യുതിയുടെ സാന്ദ്രതയാണ്, എന്നത് ചാർജ്ജ്‌വാഹകരുടെ [[എണ്ണസാന്ദ്രത|എണ്ണസാന്ദ്രതയാണ്]], എന്നത് ചാർജ്ജ്‌വാഹകരുടെ [[വൈദ്യുതചാർജ്ജ്|ചാർജ്ജാണ്]] 
ചാർജ്ജ് വാഹകർ ഇലക്ട്രോണുകളായ മെറ്റാലിക് ഓമിക് ചാലകം കടത്തിവിടുന്ന ഇടത് സിലിണ്ട്രിക്കലായ വൈദ്യുതപ്രവാഹത്തിന്റെ അടിസ്ഥാന ഗുണങ്ങളുടേതായ രീതിയിൽ ഈ സൂത്രവാക്യത്തെ ഇങ്ങനെ വീണ്ടും എഴുതാം. 

ഇവിടെ


[[വർഗ്ഗം:വൈദ്യുതി]]

</doc>
<doc id="335603" url="https://ml.wikipedia.org/wiki?curid=335603" title="കനൂറി ഭാഷ">
കനൂറി ഭാഷ

കനൂറി ഭാഷ/kəˈnuːri/ 40 ലക്ഷം പേർ സംസാരിക്കുന്ന ആഫ്രിക്കൻ ഭാഷയണ്. ഇത് നൈജീരിയ, നൈജർ, ചാഡ്, കാമറൂൺ എന്നിവിടങ്ങളിൽ സംസാരിക്കുന്നു. കൂടാതെ ലിബിയ/ലിബിയയുടെ വടക്കൻ പ്രവിശ്യയിലും സുഡാനിലും ന്യൂണപക്ഷം ആളുകൾ ഇതു സംസാരിക്കുന്നുണ്ട്. നൈലോ-സഹാറൻ ഭാഷാ ഗോത്രത്തിലെ പടിഞ്ഞാറൻ സഹാറ ഉപവിഭാഗത്തിൽപ്പെട്ടതാണ് ഈ ഭാഷ. ഒരു ആയിരം വർഷം ചാഡ് തടാകപ്രദേശം ഭരിച്ച കാനെം, ബോർനു എന്നീ സാമ്രാജ്യങ്ങളുമായി ബന്ധപ്പെട്ടതാണീ ഭാഷ. 

ഒരു വാക്യത്തിൽ കർത്താവ്-കർമ്മം-ക്രിയ എന്ന ക്രമത്തിലാണ് വാക്കുകൾ. 

കനൂറിക്ക് മൂന്നു ടോണുകൾ ഉണ്ട്: ഉയർന്നത്, താഴ്ന്നത്, വീഴുന്നത്. ഈ അടുത്തകാലത്ത് ഇതിന്റെ ഉപയോഗം കൂറഞ്ഞു തുടങ്ങിയിട്ടുണ്ട്.


</doc>
<doc id="335604" url="https://ml.wikipedia.org/wiki?curid=335604" title="മലെഫിസെന്റ്">
മലെഫിസെന്റ്

2014 ൽ ഇറങ്ങിയ ഒരു അമേരിക്കൻ ഫാന്റസി ചിത്രമാണ് മലെഫിസെന്റ്. റോബർട്ട് സ്‌ട്രോംബെർഗ് സംവിധാനം ചെയ്ത ചിത്രത്തിന്റെ തിരക്കഥ എഴുതിയത് ലിൻഡ വൂൽവേർട്ടൻ ആണ്. ആഞ്ചലീന ജോളി, ഷാർൾട്ടോ കോപ്ലെയ്‌, എല്ല ഫാന്നിംഗ്, സാം റൈലി എന്നിവർ മുഖ്യവേഷം ചെയ്തു. 1959 -യിൽ ഇറങ്ങിയ വാൾട്ട് ഡിസ്‌നിയുടെ ആനിമേഷൻ ചിത്രമായ സ്ലീപ്പിംഗ് ബ്യൂട്ടിയിലെ പ്രതിനായക കഥാപാത്രമായ മലെഫിസെന്റിന്റെ കാഴ്ചപ്പാടിലൂടെ നോക്കി കാണുകയാണ് ലൈവ് ആക്ഷൻ ചിത്രമായ മലെഫിസെന്റിലൂടെ.

വാൾട്ട് ഡിസ്നി പിക്ചർസ് 2010 -ഇൽ ആണ് ചിത്രം പ്രഖ്യാപിച്ചത്. മുഖ്യ ചിത്രീകരണം 2012 ജൂൺ മുതൽ ഒക്‌ടോബർ വരെ നടന്നു. 2014 മെയ് 28 -ന് ഹോളിവുഡിലെ എൽ കപ്പിത്താൻ തീയറ്ററിൽ ചിത്രം ആദ്യമായി പ്രദർശിപ്പിച്ചു, അതെ ദിവസം തന്നെ ഇംഗ്ലണ്ടിൽ ചിത്രം റിലീസ് ചെയ്തു. മെയ് 30 -ന് ആണ് ചിത്രം യുഎസിൽ പ്രദർശനത്തിനു എത്തിയത്. ഡിസ്‌നി ഡിജിറ്റൽ 3ഡി, റിയൽ ഡി 3ഡി (RealD 3D), ഐമാക്സ് 3ഡി തുടങ്ങിയ പതിപ്പുകളിൽ ചിത്രം പ്രദർശിക്കപ്പെട്ടു. ലോകമെമ്പാടും നിന്നുമായി $758 ദശലക്ഷം കളക്ഷൻ നേടിയ മലെഫിസിൻറ് 2014 -ഇൽ ഏറ്റവുമധികം കളക്ഷൻ നേടുന്ന നാലാമത്തെ ചിത്രവുമായി. ഒരു വില്ലൻ കഥാപാത്രത്തെ മുഖ്യ വേഷത്തിൽ അവതരിപ്പിക്കുന്ന ആദ്യ ഡിസ്‌നി ചിത്രം ആണ് മലെഫിസിൻറ്. മികച്ച വേഷവിധാനത്തിനുള്ള അക്കാദമി അവാർഡ് ചിത്രം നാമനിർദ്ദേശം ചെയ്യപ്പെട്ടു.

മലാഫിസിൻറ് മൂർസ് എന്ന മായലോകത്തു വസിക്കുന്ന ഒരു ശക്തശാലിയായ മാലാഖ ആണ്.മാലാഖകൾ അധിവസിക്കുന്ന മൂർസിന്റെ അതിർത്തിയിൽ ദൂഷിതരായ മനുഷ്യരുടെ ഒരു രാജ്യവും സ്ഥിതിചെയ്യുന്നു. ഒരു ചെറിയ പെൺകുട്ടിയായി ഇരിക്കെ മലാഫിസിൻറ് സ്റ്റെഫാൻ എന്ന പേരുള്ള ഒരു മനുഷ്യ കുട്ടിയുമായി പ്രണയത്തിൽ ആകുന്നു. ഒരു കർഷക കുടുംബത്തിൽ നിന്ന് വരുന്ന സ്റ്റെഫാന് മനസ്സിൽ പക്ഷേ മലാഫിസിന്റിനോട് ഉള്ള ഇഷ്ടത്തെക്കാൾ ഏറെ സ്വന്തം രാജ്യത്തെ രാജാവാക്കുക എന്ന ലക്ഷ്യമായിരുന്നു. കാലക്രമേണ അവർ തമ്മിൽ അകലുകയും മലാഫിസിൻറ് മൂർസിന്റെ സംരക്ഷക ആകുകയും ചെയ്യുന്നു. അയൽ രാജത്തെ ഹെൻറി രാജാവ് മൂർസ് കീഴടക്കാൻ ശ്രമിക്കുമ്പോൾ മലാഫിസിൻറ് അത് തടയുകയും അതിൽ വിജയിക്കുകയും ചെയ്യുന്നു. യുദ്ധത്തിൽ ഗുരുതരമായി പരിക്കേറ്റ ഹെൻറി രാജാവ്, മലാഫിസിന്റിനെ ആര് വധിക്കുന്നോ അവർക്ക് തന്റെ മകൾ ലൈല രാജകുമാരിയെ വിവാഹം കഴിച്ചു കൊടുക്കുന്നത് ആണ് എന്ന് പ്രഖ്യാപിക്കുന്നു.

സ്റ്റെഫാൻ മലാഫിസിന്റിനെ കാണാൻ മൂർസിൽ എത്തുകയും അവളെ മരുന്ന് കൊടുത്തു മയക്കുകയും ചെയ്യുന്നു. എന്നാൽ അവളെ വധിക്കാൻ സ്റ്റെഫാന് കഴിയുന്നില്ല, പകരം ഒരു ഇരുമ്പ് ചങ്ങല ഉപയോഗിച്ച് മലാഫിസിന്റിന്റെ ചിറകുകൾ അവൻ മുറിച്ചു മാറ്റുന്നു. സ്റ്റെഫാന്റെ വഞ്ചനയിൽ ഹൃദയം തകർന്ന മലാഫിസിൻറ് പ്രതികാര ദാഹത്താൽ തന്നെ മൂർസിന്റെ രാജ്ഞിയായി സ്വയം അവരോധിക്കുന്നു. ഡിയവാൾ എന്ന് പേരുള്ള ഒരു പക്ഷിയെ മരണത്തിൽ നിന്നും രക്ഷിച്ചു വിശ്വസ്തനായി കൂടെ കൂട്ടുന്നു.

കുറെ കാലത്തിന് ശേഷം, സ്റ്റെഫാനും രാജ്ഞിക്കും ഒരു പെൺകുട്ടി പിറക്കുന്നു. അവൾക്ക് അവർ അറോറ എന്ന് പേര് നൽകുന്നു. കുട്ടിയുടെ പേരിടൽ ചടങ്ങ് മലാഫിസിൻറ് അലങ്കോലപ്പെടുത്തുകയും കുഞ്ഞ് രാജകുമാരിയെ ശപിക്കുകയും ചെയ്യുന്നു. അറോറ അവളുടെ പതിനാറാം വയസ്സിൽ നൂൽ നൂൽക്കുന്ന യന്ത്രത്തിന്റെ അച്ചുതണ്ടിൽ നിന്ന് മുറിവേറ്റ് അനന്തമായ മയക്കത്തിൽ പ്രവേശിക്കും എന്നായിരുന്നു ശാപം. സ്റ്റെഫാൻ ദയക്കായി കേണു അപേക്ഷിക്കുമ്പോൾ മലാഫിസിൻറ് ശാപം മറികടക്കാൻ ഒരു മാർഗ്ഗം പറഞ്ഞു കൊടുക്കുന്നു. സത്യസന്ധമായി സ്നേഹിക്കുന്ന ആളുടെ ചുംബനം രാജകുമാരിക്ക് ശാപമോക്ഷം നൽകും.

ഭയചകിതനായ സ്റ്റെഫാൻ, ശാപം മറികടക്കാൻ അറോറയെ ഒരു രഹസ്യ സാങ്കേതത്തിലേക്ക് അയക്കുന്നു. അവളുടെ സംരക്ഷണത്തിന് മൂന്നു മാലാഖമാരെ ഏർപ്പെടുത്തുകയും, പതിനാറാം വയസ്സ് തികഞ്ഞു ഒരു ദിവസം കഴിഞ്ഞു കൊട്ടാരത്തിൽ രാജകുമാരിയുമായി മടങ്ങി വരണമെന്ന നിർദ്ദേശം നൽകുകയും ചെയ്തു. ഇതിലും തൃപ്തി വരാതെ, രാജ്യത്തെ മുഴുവൻ നൂൽ നൂൽക്കുന്ന യന്ത്രങ്ങളും പിടിച്ചെടുത്തു കൊട്ടാരത്തിലെ നിലവറയിൽ നിക്ഷേപിക്കാൻ നിർദ്ദേശം നൽകുകയും ചെയ്യുന്നു. മലാഫിസിന്റിനെ വധിക്കാൻ സൈന്യത്തെ അയക്കുമെങ്കിലും അവൾ ഇടതൂർന്ന മുള്ളുകൾ ഉപയോഗിച്ച് അതിർത്തിയിൽ എങ്ങും പ്രതിരോധം സൃഷ്ടിക്കുന്നു. കാലക്രമേണ മലാഫിസിന്റിനെ വധിക്കണം എന്ന ചിന്ത സ്റ്റെഫാനെ ഭ്രാന്തിന്റെ വക്കിൽ എത്തിക്കുന്നു. മരണശയ്യയിൽ കിടക്കുന്നു രാജ്ഞിയെ കാണാൻ പോലും അയാൾ കൂട്ടാക്കുന്നില്ല.

അറോറയുടെ സംരക്ഷണ കാര്യത്തിൽ മാലാഖകളുടെ അലംഭാവം കണ്ട് അവൾ അറിയാതെ തന്നേ സംരക്ഷണം മലാഫിസിൻറ് സ്വയം ഏറ്റെടുക്കുന്നു. പതിനഞ്ച് വയസായപ്പോൾ അറോറ മലാഫിസിന്റിനെ നേരിട്ട് കാണാൻ ഇടയാക്കുകയും അവളെ ഫെയറി ഗോഡ്മദർ (Fairy Godmother) എന്ന് അഭിസംബോധന ചെയ്യുകയും ചെയ്യുന്നു. അറോറയോട് ഉള്ള തന്റെ സ്നേഹം തിരിച്ചറിഞ്ഞ മലാഫിസിൻറ് ശാപം പിൻവലിക്കാൻ ശ്രമിക്കുന്നു എങ്കിലും കഴിയുന്നില്ല. അറോറ പിന്നീട് ഫിലിപ്പ് എന്ന് പേരുള്ള ഒരു രാജകുമാരനെ കണ്ടുമുട്ടുന്നു. ഒരു പക്ഷേ ശാപമോക്ഷം ലഭിക്കാൻ ഫിലിപ്പ് കാരണമായേക്കും എന്ന് ഡിയവാൾ കരുതുന്നു. സത്യസന്ധമായ പ്രണയം എന്നൊന്നില്ല എന്നത് ബോദ്ധ്യമായത് കൊണ്ടാണ് ശാപമോക്ഷത്തിന് ആ മാർഗ്ഗം നിർദ്ദേശിക്കാൻ കാരണം എന്ന് മലാഫിസിൻറ് ഡിയവാളിനോട് പറയുന്നു. അറോറയുടെ പതിനാറാം ജന്മദിനത്തിന് അവളെ മൂർസിൽ തുടർന്നുള്ള കാലം കഴിയാൻ മലാഫിസിൻറ് ക്ഷണിക്കുന്നു, അത് വഴി ശാപം മറികടക്കാൻ കഴിയുമെന്ന് അവൾ കരുതുന്നു. എന്നാൽ, അബദ്ധവശാൽ മാലാഖമാരിൽ നിന്നും താൻ ഒരു രാജകുമാരി ആണെന്നും മലാഫിസിൻറ് തന്നെ ശപിക്കാൻ ഇടയായി എന്നും തിരിച്ചറിഞ്ഞ അറോറ, തന്റെ പിതാവിന്റെ കൊട്ടാരത്തിലേക്ക് തിരിച്ചു പോകുന്നു. 

അൽപനേരം മാത്രം നീണ്ടു നിന്ന് കൂടകാഴ്ചക്കു ശേഷം സ്റ്റെഫാൻ അറോറയെ ഒരു മുറിയിൽ അടയ്ക്കുന്നു. എന്നാൽ ശാപത്തിന്റെ പ്രഭാവത്താൽ ആകർഷിതയായ അറോറ കൊട്ടാരത്തിന്റെ നിലവറയിൽ പോവുകയും ശാപം പൂർണ്ണമാവുകയും ചെയ്യുന്നു. ഫിലിപ്പിനെ അറോറയുടെ അറയിൽ എത്തിക്കാൻ മലാഫിസിന്റിന് കഴിയുന്നു. എന്നാൽ അവന്റെ ചുംബനം അറോറയിൽ ഒരു മാറ്റവും ഉണ്ടാക്കിയില്ല. നിലവറയിൽ ഒറ്റക്കാകുമ്പോൾ മലാഫിസിൻറ് അറോറയോട് ക്ഷമ ചോദിക്കുകയും, താൻ ജീവനോടെ ഉള്ളപ്പോൾ അവൾക്ക് ഒരു ആപത്തും വരില്ല എന്ന് പ്രഖ്യാപിച്ചു കൊണ്ട് അവളുടെ നെറ്റിയിൽ ചുംബിക്കുകയും ചെയ്യുന്നു. അത്ഭുതവശാൽ ആ ചുംബനം അറോറക്കു ശാപമോക്ഷം നൽകുന്നു. മലാഫിസിൻറനു അറോറയോട് ഉള്ള മാതൃതുല്യമായ സ്നേഹം സത്യസന്ധമായ പ്രണയത്തിന് തുല്യമായി ഭവിക്കുന്നു. മലാഫിസിൻറ് അറോറയോടൊപ്പം തിരികെ പോകാൻ ശ്രമിക്കുമ്പോൾ സ്റ്റെഫാൻ പദയാളികളുമായി ആക്രമിക്കുന്നു. സ്റ്റെഫാൻ മലാഫിസിന്റിനെ വധിക്കാൻ ശ്രമിക്കുന്ന അതേസമയം അറോറയുടെ സഹായത്തോടെ മുറിച്ച് മാറ്റപ്പെട്ട ചിറകുകൾ തിരികെ ലഭിക്കുന്നു. സ്റ്റെഫാനെയും വഹിച്ചുകൊണ്ട് മലാഫിസിൻറ് കൊട്ടാരത്തിന്റെ ഗോപുരത്തിലേക്ക് പറക്കുന്നു, എന്നാൽ അവനെ വധിക്കാൻ മലഫിസിന്റിന് കഴിയുന്നില്ല. വെറുപ്പ് കൊണ്ട് അന്ധനായ സ്റ്റെഫാൻ വീണ്ടും ആക്രമിക്കാൻ ശ്രമിക്കുകയും, എന്നാൽ ഗോപുരത്തിൽ നിന്ന് താഴേക്ക് പതിച്ചു മരണമടയുകയും ചെയ്യുന്നു.താമസിയാതെ മനുഷ്യരുടെയും മാലാഖമാരുടെയും രാജ്യങ്ങൾ ഒന്നിപ്പിക്കുകയും അറോറയെ അതിന്റെ രാജ്ഞിയായി അവരോധിക്കുകയും ചെയുന്നു. മലാഫിസിൻറ് വീണ്ടും സംരക്ഷണ ചുമതല ഏറ്റെടുക്കുന്നു.



</doc>
<doc id="335609" url="https://ml.wikipedia.org/wiki?curid=335609" title="ഹെറേറോ ഭാഷ">
ഹെറേറോ ഭാഷ

ഹെറേറോ ഭാഷ (Helelo, Otjiherero) ബാണ്ഡു ഉപകുടുംബത്തിലെ നൈജർ-കോംഗോ ഗണത്തിൽപ്പെട്ട ആഫ്രിക്കൻ ഭാഷ. നമീബിയായിലെ ഹെറേറോ, എംബന്ദേരു എന്നി വംശങ്ങളുപയോഗിക്കുന്ന ഭാഷ. (206,000പേർ ഇതു സംസാരിക്കുന്നതായി കണക്കാക്കപ്പെടുന്നു.) ബോട്സ്വാനയിലും അംഗോലയിലും കുറച്ചുപേർ ഇതു സംസാരിച്ചുവരുന്നു.


</doc>
<doc id="335613" url="https://ml.wikipedia.org/wiki?curid=335613" title="മസ്കൊഗീ ഭാഷ">
മസ്കൊഗീ ഭാഷ

മസ്കൊഗീ ഭാഷ (Mvskoke in Muscogee),Creek, Seminole, Maskókî or Muskogee എന്നിങ്ങനെയും വിളിക്കപ്പെടുന്നു. അമേരിക്കയിലെ ആദിമവാസികളായ മസ്കോഗീകളും സെമിനോളുകളും ഉപയോഗിക്കുന്നു. യു. എസിലെ ഓക്ലഹോമ, ഫ്ലൊറിഡ എന്നീ സംസ്ഥാനങ്ങളിലാണ് ഈ ഭാഷ സംസാരിക്കുന്നവരെ കാണുന്നത്. ഇപ്പോൾ ഈ ഭാഷ സുമാർ 5000 പേർ സംസാരിക്കുന്നുണ്ട്.


</doc>
<doc id="335618" url="https://ml.wikipedia.org/wiki?curid=335618" title="അഫാർ ഭാഷ">
അഫാർ ഭാഷ

അഫാർ ഭാഷ Afar language (Afar: 'Qafaraf') (also known as ’Afar Af, Afaraf, Qafar af) ഒരു അഫ്രോ- ഏഷ്യാറ്റിക് ഭാഷയാകുന്നു. കുഷിറ്റിക് ഭാഷാകുടുംബത്തിൽപ്പെട്ട ഈ ഭാഷ ജിബൂട്ടി, എറിത്രിയ, എതിയോപിയ എന്നി രാജ്യങ്ങളിൽ സംസാരിക്കുന്നു. 


</doc>
<doc id="335621" url="https://ml.wikipedia.org/wiki?curid=335621" title="ഹിരി മോട്ടു ഭാഷ">
ഹിരി മോട്ടു ഭാഷ

ഹിരി മോട്ടു ഭാഷ Hiri Motu, also known as Police Motu, Pidgin Motu, or just Hiri പാപ്പുവ ന്യൂഗിനിയയിലെ ഒരു ഔദ്യോഗിക ഭാഷയാണ്. ഇത് ആസ്ട്രൊനേഷ്യൻ ഭാഷാകുടുംബത്തിൽ പെടുന്നു. 


</doc>
<doc id="335625" url="https://ml.wikipedia.org/wiki?curid=335625" title="ഫുല ഭാഷ">
ഫുല ഭാഷ

ഫുല ഭാഷ Fula /ˈfuːlə/ Fulani /fʊˈlɑːniː/ (Fula: Fulfulde, Pulaar, Pular; French: Peul)പടിഞ്ഞാറൻ ആഫ്രിക്കയിലേയും മദ്ധ്യ ആഫ്രിക്കയിലേയും 20 രാജ്യങ്ങളിൽ സംസാരിക്കുന്ന ഭാഷയാണിത്. നൈജർ-കോംഗോ ഭാഷകളിലെ അറ്റ്ലാന്റിക് ഉപകുടുംബത്തിൽ പെടുന്നു. ഗിനിയ മുതൽ കാമറൂണും സുഡാനും വരെയുള്ള പ്രദേശങ്ങളിൽ ഈ ഭാഷ സംസാരിക്കുന്നു. ചിലർ ഇത് ഒരു രണ്ടാം ഭാഷയായും കൈകാര്യംചെയ്തുവരുന്നു.


</doc>
<doc id="335626" url="https://ml.wikipedia.org/wiki?curid=335626" title="മോക്ഷ ഭാഷ">
മോക്ഷ ഭാഷ

മോക്ഷ ഭാഷ Moksha language (Moksha: мокшень кяль mokšəń käĺ) ഉറാലിക് ഭാഷകളുടെ തായ്‌വഴിയായ മോർദ്വിനികിൽ പെട്ട ഭാഷ. 130,000പേർ ഇതു സംസാരിക്കുന്നു. മോർഡോവിയയുടെ പടിഞ്ഞാറൻ പ്രദേശത്തെ ഭൂരിപക്ഷം ജനങ്ങളും ഈ ഭാഷ ഉപയോഗിച്ചുവരുന്നു. ഇതിന്റെ അടുത്ത ബന്ധുത്വമുള്ള ഭാഷ എർശിയ ഭാഷയാണ്. പക്ഷേ, പലപ്പോഴും ഇവ തമ്മിൽ മനസ്സിലാകണമെന്നില്ല. ഇതിന്, നാശോന്മുഖമായ മെഷ്ചെറിയാൻ മുറോമിയൻ ഭാഷകളുമായി അടുത്ത ബന്ധമുണ്ടെന്ന് കരുതുന്നു.


</doc>
<doc id="335627" url="https://ml.wikipedia.org/wiki?curid=335627" title="ലാവോ ഭാഷ">
ലാവോ ഭാഷ

ലാവോ ഭാഷ /ˈlaʊʃən/[5] (ພາສາລາວ, BGN/PCGN: phasa lao, IPA: [pʰáːsǎː láːw]) തായ്-കടായ് ഭാഷാകുടുംബത്തിൽപ്പെട്ട ഭാഷ. ഈ ഭാഷ ലാവോസ് എന്ന രാജയത്തെ ഔദ്യോഗിക ഭാഷയാണ്. വടക്കു കിഴക്കൻ തായ്ലന്റിലും ഈ ഭാഷ സംസാരിക്കുന്നു. ലാവോസിലെ മറ്റു ഭാഷകൾ പോലെ ലാവോ ഭാഷയും ലാവോ ലിപിയിൽ ആണെഴുതുക. 


</doc>
<doc id="335628" url="https://ml.wikipedia.org/wiki?curid=335628" title="മലഗാസി ഭാഷ">
മലഗാസി ഭാഷ

മലഗാസി ഭാഷ (/mæləˈɡæsi/;[3] Malagasy: [ˌmalaˈɡasʲ]) ഒരു ആസ്ട്രൊനേഷ്യൻ ഭാഷയാണ്. മഡഗാസ്കർ രാജ്യത്തിന്റെ ഔദ്യോഗികഭാഷയുമാണ്.


</doc>
<doc id="335645" url="https://ml.wikipedia.org/wiki?curid=335645" title="ഇറോടിക് പ്ലാസ്റ്റിസിറ്റി">
ഇറോടിക് പ്ലാസ്റ്റിസിറ്റി

സാമൂഹികവും സാംസ്കാരികവുമായ ഘടകങ്ങൾക്കനുസരിച്ച് ലൈംഗികചോദന വ്യത്യാസപ്പെടുന്ന അളവിനെയാണ് ഇറോടിക് പ്ലാസ്റ്റിസിറ്റി എന്നു പറയുന്നത്. സാമൂഹിക സാംസ്കാരിക സാഹചര്യങ്ങൾക്കനുസരിച്ച് ഒരാളുടെ ലൈംഗികതയിൽ എളുപ്പത്തിൽ മാറ്റം വരുന്ന അവസ്ഥയെ “കൂടിയ ഇറോടിക് പ്ലാസ്റ്റിസിറ്റി“ എന്നും അത്തരം സാഹചര്യങ്ങൾക്ക് അധികം വഴങ്ങാത്ത അവസ്ഥയെ “കുറഞ്ഞ ഇറോടിക് പ്ലാസ്റ്റിസിറ്റി“ എന്നും പറയുന്നു. 2000-ത്തിൽ ഫ്ലോറിഡ സർവകലാശാലയിലെ സാമൂഹിക മന:ശാസ്ത്രജ്ഞനായ റോയ് ബോമൈസ്റ്ററാണ് ഈ ആശയം മുന്നോട്ട് വച്ചത്. 

ഫീമെയിൽ ഇറോടിക് പ്ലാസ്റ്റിസിറ്റി അനുമാനം അനുസരിച്ച് സ്ത്രീകൾ പുരുഷന്മാരെക്കാൾ കൂടിയ ഇറോടിക് പ്ലാസ്റ്റിസിറ്റി പ്രദർശിപ്പിക്കുന്നു.അതുകൊണ്ട് തന്നെ സ്ത്രീ ലൈംഗികത കൂടുതൽ വഴക്കമുള്ളതാണ്. (സാമൂഹികവും സാംസ്കാരികവും മതപരവുമായ ഘടകങ്ങൾക്ക് സ്ത്രീ ലൈംഗികതയെ വലിയ തോതിൽ സ്വാധീനിക്കാൻ കഴിയും.) എന്നാൽ സാമൂഹിക സാഹചര്യങ്ങൾപുരുഷ ലൈംഗികതയെ സ്വാധീനിക്കുന്നുണ്ട്ങ്കിലും കൗമാരത്തിന് ശേഷം ഇത്തരം മാറ്റങ്ങൾക്കനുസരിച്ച് പരുവപ്പെടാനുള്ള കഴിവ് പുരുഷന്മാർക്ക് കുറവാണ്.


</doc>
<doc id="335657" url="https://ml.wikipedia.org/wiki?curid=335657" title="ശ്രീ പാൽക്കര ഭഗവതി ക്ഷേത്രം, മേനംകുളം">
ശ്രീ പാൽക്കര ഭഗവതി ക്ഷേത്രം, മേനംകുളം

കേരളത്തിന്റെ തലസ്ഥാന നഗരിയായ തിരുവനതപുരത്തു നിന്നും ഏകദേശം 15 കിലൊമീറ്റർ വടകു പടിഞ്ഞാറ് സ്ഥിതി ചെയ്യുന്ന തീരദേശ ഗ്രാമമാണ് മേനംകുളം .കഴകൂട്ടം ദേശീയപാതയ്ക്കു പടിഞ്ഞാറ് അറബിക്കടലിനും പാർവ്വതിപുത്തനാറിനും കിഴക്കും വേളിക്കായളിന്നും കഠിനംകുളം കായലിനും മദ്ധ്യേയാണ് ശ്രീ പാൽക്കര ഭഗവതി ക്ഷേത്രം സ്ഥിതി ചെയുന്നത് . മഹാവിഷ്ണുവിന്റെ വാസസ്ഥാനമായ പാലാഴിയുടെ കരയിൽ കുടികൊള്ളുന്ന ശ്രീ ക്ഷേത്ര മായതിലാണ് ശ്രീ പാൽക്കര ഭഗവതി ക്ഷേത്രം എന്നാ പേരുണ്ടായതെനും വിശ്വസിക്കുന്നു .വയലേലയുടെ കരയിലായതിനാൽ ഏലായിൽ ക്ഷേത്രമെന്നും പേരുണ്ടായി .

വില്വമംഗലത്ത് സ്വാമിയാർ ശ്രീ പട്മാനാഭാസ്വാമിയുടെ വാസസ്ഥാനമായ അനന്തൻക്കാട് അന്വേഷിച്ചു വരുന്ന വഴിക്ക് പല ക്ഷേത്രങ്ങളും പ്രതിഷ്ഠയും കഴിഞ്ഞ് യാത്ര തുടർന്ന്‌ മേനംകുളം പ്രദേശത്ത് എത്തുകയും അന്ന് കാടായിരുന്ന സ്ഥലത്ത് ഒരു ബ്രാഹ്മിണ കുടുംബം താമസിച്ചിരുന്നതായും സ്വാമിയാർ അവരുടെ അതിഥിയായി താമസിക്കുകയും അവർക്ക് പൂജ നടത്തുന്നതിനായി ശ്രീ പ്രതിഷ്ഠ -അതായത് മഹാവിഷ്ണുവിന്റെ ഭാര്യ സങ്കൽപ്പത്തിൽ സമ്പത്തിന്റെയും സൗന്ദര്യത്തിന്റെയും അധിദേവതയായി സ്ത്രീയെ പ്രതിഷ്ഠിച്ചുവെന്നും ഐതിഹ്യമുണ്ട് .(മാതാ സങ്കല്പ്പത്തിലുള്ള ദേവിയായി ആരാധിക്കുന്ന സ്ത്രീയെ സ്തുതിച്ചു കൊണ്ടുള്ള ശ്ലോകങ്ങൾ നാലുവേടങ്ങളിലും കാണാം )
ശ്രീ പത്മനാഭ സ്വാമി ക്ഷേത്രത്തിന്റെ പണികാരായി തെക്കുനിന്നും വടക്കുനിന്നും വന്ന നായന്മാരുടെ പിൻമുരക്കാരെ പിന്നീട് ക്ഷേത്ര ഊരായ്മക്കാരായി നിയമിക്കയും അവർക്ക് മുൻ പറഞ്ഞ ബ്രാഹ്മണ കുടുംബം താമസിച്ചിരുന്ന വീട്ടിനും അമ്പലത്തിനും ചുറ്റുമുള്ള സ്ഥലം പതിച്ചു നല്കിയെന്നുമാണ് ഐതിഹ്യം.ഇവിടെ താമസിച്ചിരിന്നവർ കാടുവെട്ടിത്തെളിച്ചു നെൽകൃഷി ചെയ്യുകെയും നെല്ല്‌ പുഴുങ്ങി അരിയാക്കി പത്മനാഭസ്വാമിക്ഷേത്രത്തിലെക്ക് എത്തിച്ചിരിന്നുവെന്നും പറയപ്പെടുന്നു .

ഭദ്രകാളി സങ്കല്പ്പത്തിലുള്ള രൂപമിലാത്ത കണ്ണാടി പ്രതിഷ്ഠയായിരുന്നു ഉണ്ടായിരുനെത് .പുനപ്രതിഷ്ഠ 1985 ൽ ക്ഷേത്രം പുതുക്കിപണിത് ഇന്നത്തെ രൂപത്തിലുള്ള അഭയവരദമുദ്രയോടുകൂടി താമരയിൽഇരിക്കുന്ന ദേവീ സങ്കല്പ്പത്തിലുള്ള പ്രതിഷ്ഠ നടത്തി പൂജകൾ നടത്തി വരുന്നു .അർച്ചന നിവേദ്യം നലകൽ ,അഭിഷേകം മഞ്ഞകാപ്പ് ,പൊങ്കാല എന്നിവ വഴിപാടുകളായി നടത്തുന്നു .

മീന മാസത്തിലെ പൂരം നാളിലാണ് ക്ഷേത്രത്തിലെ ഉത്സവം .മകയിരം നാളിൽ തോറ്റം പാട്ട് പാടി ഉത്സവം തുടങ്ങുകയും പ്രധാന വഴിപാടായ തൂക്കത്തോടെ സമാപിക്കുന്ന ഉത്സവം ഏഴു ദിവസം നീണ്ടു നിൽകുന്നു .നരബലിയെ ഓർമ്മിപിക്കുന്ന അനുഷ്ഠാനമാണ് തൂകം .ഏഴു ദിവസം നീണ്ടു നിൽകുന്ന വ്രതാനുഷ്ഠനം കഴിഞ്ഞ് വെളിച്ചപ്പാടിനെപ്പോലെ വേഷം ധരിച്ച് ദേവിയെ പ്രദക്ഷിണം ചെയ്തു തൂകത്തിന് ഒരുങ്ങുന്നു .തൂക്ക ദിവസം ക്ഷേത്രത്തിൽ നിന്നും പുറത്തുള്ള കാവിലെ കുളത്തിൽ ദേവി ആറാട്ട്‌ നടത്തി ഭക്തന്മാരായ തൂകക്കരോടുകൂടി ക്ഷേത്രത്തിൽ തിരിച്ചുവരുകയും ദേവിയെ സാക്ഷിനിർത്തി ക്ഷേത്രനടയിൽ സജ്ജമാക്കിയിട്ടുള്ള വില്ലിൽ ഘടിപ്പിച്ചിട്ടുള്ള കപ്പിയിൽ തൂകകാരന്റെ ദേഹത്ത് കെട്ടിയിട്ടുള്ള കച്ചയിൽ ചൂണ്ടകോർത്ത് മരച്ചരടിൽ തൂകിയിടുന്നു .വില്ലുയർത്തി ക്ഷേത്ര ജീവനക്കാരും ഭക്തന്മാരും കൂടി തൂക്കകാരനെ ക്ഷേത്ര പ്രദക്ഷിണം ചെയ്യിക്കുന്നു .താഴെ നില്ക്കുന്ന ഒന്നോ രണ്ടോ പേർ ചില പയറ്റു മുറകൾ കാണിക്കുകയും തൂങ്ങിക്കിടക്കുന്ന തൂക്കകാരാൻ ഇതനുസരിച്ചിരിക്കുകയും ചെയ്യുന്നു .പ്രദക്ഷിണം കഴിഞ്ഞ് തൂക്കാരനെ താഴെയിറക്കി ഇളനീർ കൊടുത്തു വ്രതം അവസാനിപ്പിക്കുന്നു .ജീവത വിജയത്തിലും കഷ്ടപ്പാടുകൾ മാറ്റുന്നതിനും ദേവിയെ പ്രസാടിപ്പിക്കാനാണ് തൂകം വഴിപാടായി നടത്തുന്നത് .13 പേർ അടങ്ങുന്ന അംഗഭരണസമിതിയാണ് ക്ഷേത്രത്തിന്റെ ഭരണച്ചുമതല നിര്വ്വഹികുന്നത് .


</doc>
<doc id="335672" url="https://ml.wikipedia.org/wiki?curid=335672" title="ചിന്താമണി കൊലക്കേസ്">
ചിന്താമണി കൊലക്കേസ്

ഷാജി കൈലാസിന്റെ സംവിധാനത്തിൽ സുരേഷ് ഗോപി, ഭാവന, തിലകൻ, സായി കുമാർ എന്നിവർ പ്രധാനവേഷങ്ങളിൽ അഭിനയിച്ച് 2006-ൽ പ്രദർശനത്തിനെത്തിയ മലയാളചലച്ചിത്രമാണ് ചിന്താമണി കൊലക്കേസ്. "ദ വെറ്ററൻ" എന്ന ഇംഗ്ലീഷ് ചെറുകഥയിൽ നിന്നു പ്രചോദനം ഉൾക്കൊണ്ടാണ് ചിത്രം നിർമ്മിച്ചിരിക്കുന്നത്. കുറ്റവാളികൾക്കുവേണ്ടി കോടതിയിൽ കേസ് വാദിക്കുകയും അവരെ രക്ഷിച്ചതിനുശേഷം മരണശിക്ഷ നൽകുകയും ചെയ്യുന്ന ലാൽ കൃഷ്ണ വിരാടിയാർ എന്ന അഭിഭാഷകന്റെ കഥയാണ് ചിത്രം പറയുന്നത്. ബട്ടർഫ്ലൈസ്, ജനാധിപത്യം, ക്രൈം ഫയൽ, സ്റ്റോപ്പ് വയലൻസ് എന്നീ ചിത്രങ്ങളുടെ തിരക്കഥയെഴുതിയ എ.കെ. സാജനാണ് ഈ ചിത്രത്തിനും തിരക്കഥയെഴുതിയിരിക്കുന്നത്. വ്യത്യസ്തമാർന്ന പ്രമേയം കൊണ്ടും നിഗൂഢത നിറഞ്ഞ കഥാപശ്ചാത്തലം കൊണ്ടും പശ്ചാത്തല സംഗീതം കൊണ്ടും ശ്രദ്ധേയമായ ചിത്രം മികച്ച പ്രദർശനവിജയം നേടിയിരുന്നു. ബൃഹദാരണ്യകോപനിഷത്തിലെ "അസതോ മാ സദ് ഗമയ, തമസോ മാ ജ്യോതിർഗമയ, മൃത്യോർ മാ അമൃതം ഗമയ" എന്ന ശ്ലോകത്തോടെ ആരംഭിക്കുന്ന ഗാനവും ഏറെ ശ്രദ്ധ നേടിയിരുന്നു.

റസിയ എന്ന തന്റെ അധ്യാപികയെ നിസ്കാരപ്പായയിൽ വച്ച് ബലാത്സംഗം ചെയ്ത് കൊന്നുവെന്ന കേസിൽ വിചാരണ നേരിടുന്ന ഇസ്ര ഖുറേഷിയെ (ബാബുരാജ്) കോടതി നിരപരാധിയായി പ്രഖ്യാപിക്കുന്നതോടെയാണ് ചിത്രം ആരംഭിക്കുന്നത്. തനിക്കുവേണ്ടി കേസ് വാദിച്ച അഡ്വ. ലാൽകൃഷ്ണ വിരാടിയാരോടൊപ്പം (സുരേഷ് ഗോപി) വിജയം ആഘോഷിക്കുവാൻ ഖുറേഷി തീരുമാനിക്കുന്നു. ഖുറേഷിയുടെ ക്ഷണം സ്വീകരിച്ച് ആഗതനായ ലാൽ കൃഷ്ണ തന്റെ ദൗത്യത്തെക്കുറിച്ച് അയാളോടു പറയുന്നു. പ്രപഞ്ചനിയമം പരിപാലിക്കുന്നതിനായി ദുഷ്ടന്മാരെ നിഗ്രഹിക്കുകയാണ് തന്റെ ദൗത്യമെന്ന് പ്രഖ്യാപിച്ചുകൊണ്ട് ലാൽകൃഷ്ണ ഖുറേഷിയെ വധിക്കുന്നു. കുറ്റവാളികളെ കോടതിയിൽ നിന്ന് രക്ഷിച്ചതിനുശേഷം അവർക്കു മരണശിക്ഷ നൽകി നീതി നടപ്പിലാക്കുന്നതാണ് ലാൽകൃഷ്ണയുടെ രീതി. സ്വന്തം മകളെ ലൈംഗികമായി പീഡിപ്പിച്ച തമിഴ് വ്യവസായി ഡേവിഡ് രാജരത്നത്തിനും (ഭീമൻ രഘു) അയാൾ മരണശിക്ഷ നൽകുന്നു. ഇവരുടെയെല്ലാം മരണത്തെപ്പറ്റി അന്വേഷിക്കാനെത്തുന്ന പോലീസ് ഉദ്യോഗസ്ഥനാണ് ജഗന്നിവാസൻ (ബിജു മേനോൻ). വക്കീലിന്റെ കക്ഷികളെല്ലാം ദാരുണമായി കൊല്ലപ്പെടുന്നത് ശ്രദ്ധിയിൽപ്പെട്ട ജഗന്നിവാസൻ ഈ കൊലപാതകങ്ങളുടെയെല്ലാം പിന്നിൽ ലാൽകൃഷ്ണയാണെന്നു സംശയിക്കുന്നു.

അങ്ങനെയിരിക്കേ ഒരു കൊലക്കേസുമായി ബന്ധപ്പെട്ട് 'മിർച്ചി ഗേൾസ്' എന്നു വിളിപ്പേരുള്ള ഒമ്പത് പെൺകുട്ടികൾ ലാൽകൃഷ്ണയുടെ സഹായത്തിനായി എത്തുന്നു. അവരുടെ കോളേജിൽ പഠിക്കുന്ന ചിന്താമണി (ഭാവന) എന്ന നാട്ടിൻപുറത്തുകാരി പെൺകുട്ടിയെ ദാരുണമായി കൊലപ്പെടുത്തി എന്നതായിരുന്നു മിർച്ചി ഗേൾസിനുമേലുള്ള ആരോപണം. മിർച്ചി ഗേൾസിനുവേണ്ടി കേസ് വാദിക്കുവാൻ ലാൽകൃഷ്ണ തയ്യാറാകുന്നു. അവർക്കെതിരെ ചിന്താമണിയുടെ അച്ഛൻ വീരമണി വാരിയരുടെ (തിലകൻ) ഭാഗത്തുനിന്ന് വാദിക്കുന്നത് കണ്ണായി പരമേശ്വരൻ (സായി കുമാർ) എന്ന പ്രഗല്ഭനായ വക്കീലാണ്. ഏറെ നേരത്തെ വിചാരണയ്ക്കുശേഷം മിർച്ചി ഗേൾസിനെ കോടതി നിരുപാധികം വിട്ടയയ്ക്കുന്നു. ചിന്താമണിയുടെ കൊലപാതകിയെത്തേടി ലാൽകൃഷ്ണ നടത്തുന്ന രഹസ്യാന്വേഷണത്തിൽ പ്രതിയെ കണ്ടെത്തുന്നു. അയാൾ കൊലപാതകിയെ വധിക്കുന്നു. വേണ്ടത്ര തെളിവുകളില്ലാത്തതിനാൽ ജഗന്നിവാസനു ലാൽകൃഷ്ണയെ അറസ്റ്റു ചെയ്യാൻ കഴിയുന്നില്ല. ചിന്താമണിക്ക് നീതി ലഭിച്ചുവെന്ന് ലാൽകൃഷ്ണ വീരമണി വാരിയരോടു പറയുന്നതോടെ ചിത്രം അവസാനിക്കുന്നു.

ഷാജി കൈലാസ്-സുരേഷ് ഗോപി കൂട്ടുകെട്ടിന്റെ "ദി ടൈഗർ" എന്ന ചിത്രത്തിന്റെ വിജയത്തിനുശേഷമാണ് "ചിന്താമണി കൊലക്കേസ്" പുറത്തിറങ്ങിയത്. ഈ ചിത്രവും ബോക്സ് ഓഫീസ് വിജയം നേടി. റിലീസ് ചെയ്ത പ്രധാനകേന്ദ്രങ്ങളിലെല്ലാം നൂറു ദിവസത്തിൽ കൂടുതൽ പ്രദർശിപ്പിച്ച ഈ ചിത്രം "എല്ലാം അവൻ സെയ്യൽ" എന്ന പേരിൽ ഷാജി കൈലാസ് തന്നെ തമിഴിലേക്ക് റീമേക്ക് ചെയ്തു. ആർ.കെ. എന്ന നടനായിരുന്നു മുഖ്യവേഷം കൈകാര്യം ചെയ്തത്.



</doc>
<doc id="335676" url="https://ml.wikipedia.org/wiki?curid=335676" title="ഡെട്രോയിറ്റ്">
ഡെട്രോയിറ്റ്

Detroit () 
അമേരിക്കൻ ഐക്യനാടുകളിലെ മിഷിഗൺസംസ്ഥാനത്തിലെ ഏറ്റവും ജനസംഖ്യയുള്ള നഗരമാണ് ഡെട്രോയിറ്റ്
Detroit (/dᵻˈtrɔɪt/[6]) മദ്ധ്യ പടിഞ്ഞാറൻ സംസ്ഥാനങ്ങളിൽ ജനസംഖ്യയിൽ നാലാം സ്ഥാനത്തുള്ള ഈ സഗരം അമേരിക്കൻ-കാനഡ അതിർത്തിയിലെ ഏറ്റവും വലിയ നഗരമാണ്. ഡെട്രോയിറ്റ് നദീതീരത്തെ പ്രധാന തുറമുഖമായ ഈ നഗരം മോട്ടോർ സിറ്റി, ലോകത്തിന്റെ ഓട്ടോമോട്ടീവ് തലസ്ഥാനം എന്നീ പേരുകളിലും അറിയപ്പെടുന്നു.

1701 ജൂലൈ 24-ൻ ഫ്രഞ്ച് പര്യവേക്ഷകനായ കാഡിലാക് (Antoine de la Mothe Cadillac) ആണ് ഈ നഗരം സ്ഥാപിച്ചത്. ഇരുപതാം നൂറ്റാണ്ടിന്റെ ആദ്യത്തിൽ വാഹനവ്യവസായം വികാസം പ്രാപിച്ചപ്പോൾ അമേരിക്കൻ ഐക്യനാടുകളിലെ ഏറ്റവും വലിയ നാലാമത്തെ നഗരം ആയിത്തീർന്നു. . ഫ്രഞ്ചിലെ കടലിടുക്ക് (Détroit) എന്ന വാക്കിൽ നിന്നുമാണ് നഗരത്തിൻ പേർ വന്നത്.

അമേരിക്കയിൽ ഏറ്റവും അധികം കറുത്ത വർഗ്ഗക്കാർ കാണപ്പെടന്നതും ഇവിടെയാണ്.

വാഹന വ്യവസായത്തിന്റെ ലോക തലസ്ഥാനം എന്നറിയപ്പെടുന്നതും ഡെട്രോയിറ്റാണ്.


</doc>
<doc id="335684" url="https://ml.wikipedia.org/wiki?curid=335684" title="മഅ്ദിൻ">
മഅ്ദിൻ

സയ്യിദ് ഇബ്രാഹീം ഖലീലുൽ ബുഖാരിയുടെ നേതൃത്വത്തിൽ മലപ്പുറം ജില്ലയിലെ സ്വലാത്ത് നഗറിൽ 1997 ലാണ് മഅ്ദിൻ അക്കാദമി () ആരംഭിച്ചത്. മഅ്ദിൻ അക്കാദമിയുടെ പൂർണ്ണനാമം മഅ്ദിനു സ്സഖാഫത്തിൽ ഇസ്ലാമിയ്യ എന്നാണ്. 1997 ജൂൺ 6 ന് മലപ്പുറം സ്വലാത്ത് നഗറിൽ പ്രവർത്തനമാരംഭിച്ച സ്ഥാപനം ഇന്ന് മുപ്പത്തിലധികം സ്ഥാപനങ്ങളിലായി 17800 വിദ്യാർത്ഥികൾ പഠിച്ചുകൊണ്ടിരിക്കുന്നു.

ഇൻറർനാഷനൽ ഇസ്ലാമിക് യൂനിവേഴ്സിറ്റി മലേഷ്യ, ദാറുൽ മുസ്തഫ ഉൾപ്പെടെ ഒട്ടേറെ സർവകലാശാലകളുമായി അക്കാദമിക ധാരണാ പത്രങ്ങൾ മഅ്ദിൻ ഒപ്പു വെച്ചിട്ടുണ്ട്. മലേഷ്യൻ യൂണിവേഴ്‌സിറ്റിയുടെ സർട്ടിഫിക്കറ്റോടെയുള്ള ഇസ്ലാമിക്ക് ബാങ്കിങ് പഠിപ്പിക്കാനുള്ള കേന്ദ്രമായും ജാമിഅമില്ലിയ്യയുടെ സ്റ്റഡിസെന്ററായും മഅ്ദിന് അംഗീകാരം ലഭിച്ചിട്ടുണ്ട്. സാംസ്‌കാരിക-ചരിത്ര പഠന മേഖലയലെ സഹകരണത്തിന് യുഎസ് ആസ്ഥാനമായ ഷെൻഗെ ഇന്റർനാഷണൽ പീസ് ഫൗണ്ടേഷനും മഅ്ദിൻ അക്കാദമിയും ധാരണാപത്രത്തിൽ ഒപ്പ് വെച്ചു.സ്പാനിഷ് ഭാഷാ പഠനത്തെ വിപുലപ്പെടുത്തുന്നതിന് വേണ്ടി മഅ്ദിൻ അക്കാദമി ഇൻസ്റ്റിറ്റ്യൂട്ടോ സെർവാൻതസുമായി സഹകരണ കരാറിൽ ഒപ്പുവെച്ചു.

അറബി ഭാഷാ രംഗത്തെ സംഭാവനക്കും സേവനത്തിനും മഅ്ദിൻ അക്കാദമി നൽകുന്ന പുരസ്‌കാരമാണ് സയ്യിദ് അഹമദുൽ ബുഖാരി അവാർഡ്. മഅ്ദിൻ ചെയർമാൻ സയ്യിദ് ഇബ്‌റാഹീം ഖലീൽ ബുഖാരിയുടെ പിതാവായ അഹ്മദുൽ ബുഖാരിയുടെ നാമധേയത്തിലാണ് അവാർഡ്. കോട്ടൂർ കുഞ്ഞമ്മു മുസ്‌ലിയാർ, കോടമ്പുഴ ബാവ മുസ്‌ലിയാർ, എ കെ അബ്ദുർറഹ്മാൻ മുസ്‌ലിയാർ, ഇ. സുലൈമാൻ മുസ്‌ലിയാർ, ചിത്താരി ഹംസ മുസ്‌ലിയാർ, പൊന്മള അബ്ദുൽ ഖാദിർ മുസ്‌ലിയാർ, കെ പി മുഹമ്മദ് മുസ്ലിയാർ കൊമ്പം എന്നീ അറബി ഭാഷാ രംഗത്ത് നിസ്തുല സേവനങ്ങൾ നടത്തിയ പണ്ഡിതന്മാർക്കാണ് കഴിഞ്ഞ വർഷങ്ങളിൽ അവാർഡുകൾ സമ്മാനിച്ചത്. ഒരുലക്ഷം രൂപയും പ്രശസ്തി പത്രവുമടങ്ങുന്നതാണ് അവാർഡ്.

സ്ഥാപനത്തില് നിന്ന് പഠനം പൂര്ത്തീകരിച്ച വിദ്യാര്ത്ഥികള്ക്ക് നല്കുന്ന ഇസ്ലാമിക് ബിരുദമാണ് അദനി. 2016 ലാണ് ആദ്യ ബാച്ച് പുറത്തിറങ്ങിയത്. ഇതിന്റെ പ്രഖ്യാപനം നടത്തിയത് സമസ്ത പ്രസിഡന്റ് റഈസുൽ ഉലമാ ഇ. സുലൈമാൻ മുസ്‌ലിയാരാണ്.

മത, ഭൗതിക സാങ്കേതിക സമന്വയ വിദ്യാഭ്യാസമാണ് മഅ്ദിൻ നടപ്പാക്കുന്നത്. അനാഥാലയങ്ങൾ, കോളേജുകൾ, സ്കൂളുകൾ, അന്താർദേശീയ പാഠശാലകൾ, വനിതാ വിദ്യാഭ്യാസ കേന്ദ്രങ്ങൾ, തുടങ്ങി നിരവധി സ്ഥാപനങ്ങൾ ഉൾപ്പെടുന്നതാണ് മഅ്ദിൻ അക്കാദമി.


സാങ്കേതിക, തൊഴിലധിഷ്ഠിത വിദ്യാഭ്യാസ രംഗത്ത് ബഹുമുഖ പദ്ധതികളോടെയുള്ള മഅ്ദിൻ അക്കാദമിയുടെ പുതിയ സംരംഭമാണ് മഅ്ദിൻ എജ്യൂ പാർക്ക്.
മതവിദ്യാഭ്യാസത്തോടുകൂടെ ഭൗതികവിദ്യയും അഭ്യസിപ്പിക്കുന്ന വിദ്യാഭ്യാസ സമുച്ഛയമാണ് മഅ്ദിൻ ദഅ്‌വ കോളേജുകൾ. മഅ്ദിൻ സ്ഥാപനത്തിന്റെ കീഴിൽ 5 വലിയ ദഅ്‌വാ കോളേജുകളും 5ൽ അധികം ഓഫ് കാമ്പസുകളും പ്രവർത്തിച്ച് വരുന്നു.

കാശ്മീരിൽ നിന്നുള്ള വിദ്യാർത്ഥികൾക്ക് വിജ്ഞാനം നേടാനുള്ള സംരംഭമാണ് ഇൻഡക്‌സ് അക്കാദമി. സി ബി എസ് ഇ ഇംഗ്ലീഷ് മീഡിയം സകൂൾ പഠനം മത വിഷയങ്ങളിൽ പരിശീലനം  എന്നിവ നല്കുന്നു.

എസ് എസ് എൽ സി പരീക്ഷയിൽ മുഴുവൻ സയൻസ് വിഷയങ്ങളിലും 85 ശതമാനത്തിൽ കൂടുതൽ മാർക്ക് നേടുന്നവരെ തിരഞ്ഞെടുത്ത് സയൻസ് ഒപ്ഷനൽ സബ്ജക്ട് തിരെഞ്ഞെടുത്ത് തുടർ പഠനത്തിൻ അവസരം ഒരുക്കുന്ന സ്ഥാപനം. മെഡിക്കൽ എൻജിനീയറിങ് എൻട്രൻസ് പരിശീലനം നൽകുന്നതോടൊപ്പം മതപഠനത്തിനും അവസരം നൽകുന്നു.
മഅ്ദിൻ ഡെസ്റ്റിറ്റിയൂട്ട് ഹോം 2008ൽ തുടക്കം കുറച്ചു. ഡെസ്റ്റിറ്റിയൂട്ട് ഹോം ഓർഫനേജ് കൺട്രോൾ ബോർഡിന്റെ അംഗീകാരത്തോടെ പ്രവർതിക്കുന്നു. ഇസ്ലാമിക്ക് ദഅ്‌വ കോളേജ്, ഹിഫഌൽ ഖുർആൻ കോളേജ്, മോഡൽ അക്കാദമി എന്നീ വിഭാഗങ്ങളിലെ സാമ്പത്തികമായി പിന്നോക്കം നിൽക്കുന്ന വിദ്യാർത്ഥികളെ ദത്തെടുത്ത് വളർത്തുന്നു.
മലപ്പുറം ജില്ലയിലെ ആദ്യത്തെ സ്വാശ്രയ പോളിടെക്‌നുക്ക് കോളേജാണ് മഅ്ദിൻ സ്ഥാപിച്ചത്. 1. സിവിൽ എഞ്ചിനീയറിങ് 2. മെക്കാനിക്കൽ എഞ്ചിനീയറിങ് 3. ഇലക്ട്രിക്കൽ ആന്റ് ഇലക്‌ട്രോണിക്‌സ് എഞ്ചിനീയറിങ് 4.കമ്പ്യൂടർ എഞ്ചിനീയറിങ് 5. ഓട്ടോമൊബൈൽ എഞ്ചിനീയറിങ് 6. ആർകിടെക്ചർ എന്നീ മേഖലകളിൽ വിദ്യാഭ്യസം നൽകുന്നു.

പെൺകുട്ടികൾക്ക് സുരക്ഷിതമായി ഖുർആൻ മനഃപാഠമാക്കുന്നതോടൊപ്പം ഭൗതിക പഠനവും സാധ്യമാക്കുന്ന സ്ഥാപനമാണ് മഅ്ദിൻ ക്യൂ ലാന്റ്. മലപ്പുറം ജില്ലയിലെ പുല്പറ്റയിലാണ് സ്ഥാപനം നിലകൊള്ളുന്നത്

മഅ്ദിൻ അക്കാദമിയുടെ പന്ത്രണ്ടാം വാർഷികാഘോഷത്തെയാണ്‌ എൻകൗമിയംഎന്ന് വിളിക്കപ്പെടുന്നത്. എൻകൗമിയം എന്നത് ഇംഗ്ലീഷ് ഭാഷയാണ്‌. പ്രകീര്ത്തനം എന്നാണര്ത്ഥം.

മഅ്ദിൻ അക്കാദമിയുടെ ഇരുപതാം വാർഷികാഘോഷത്തെയാണ്‌ "വൈസനിയം("")" എന്ന് വിളിക്കപ്പെടുന്നത്. ലാറ്റിൻ ഭാഷയിലെ എന്ന വാക്കിനർത്ഥം ഇരുപത് വർഷങ്ങൾ എന്നാണ്. 2017 ഡിസംബറിൽ അവസാനിക്കുന്ന വൈസനിയം പരിപാടികൾ ബഹു: മുഖ്യമന്ത്രി ഉമ്മൻ ചാണ്ടിയാണ് ഉദ്ഘാടനം ചെയ്തത്.ഗൾഫ് രാജ്യങ്ങൾ, ഫിജി, ആസ്‌ത്രേലിയ, മലേഷ്യ, എന്നീ രാജ്യങ്ങളിൽ പ്രീ കോൺഫറൻസുകൾ നടന്നു. മത-ഭൗതിക വിദ്യാഭ്യാസത്തിനായി ഓൺലൈൻ പഠനാവസരങ്ങളുണ്ടാക്കുന്ന "വെർച്വൽ യൂണിവേഴ്‌സിറ്റി" വിദ്യാഭ്യാസം, മതം, സാംസ്‌കാരികം സാമ്പത്തികം, ചരിത്രം, കുടുംബം, കുടിയേറ്റം എന്നീവിഭാഗങ്ങളിലായി നടക്കുന്ന വിവധ പദ്ധതികളാണ് വൈസനിയം വിഭാവനം ചെയ്യുന്നത്. 2015 آ ആരംഭിച്ച വൈസനിയം പരിപാടികളുടെ സമാപനം 2018 ഡിസംബہ 27,28,29,30 തി؟തികളിലാണ് നട،ുന്നത്. 

ആതുര സേവനത്തിലെ മഅ്ദൻ മുഖമാണ് ഇത്. ഹോസ്‌പൈസ് എന്നാൽ അഭയകേന്ദ്രം എന്നാണ് അർത്ഥം. അത്യാഹിതങ്ങളിൽ ആശുപത്രികളിൽ എത്തിക്കാൻ ആദുനിക സംവിദാനത്തോട്കൂടെയുള്ള ആംബുലൻസ് സേവനവും പാലിയേറ്റീവ് ഹോംകെയറും പദ്ധതിയുടെ ഭാഗമായി പ്രവർത്തനസജ്ജമായിട്ടുണ്ട്.
വൈസനിയത്തിന്റെ ഏറ്റവും പ്രധാന പദ്ധതിയാണ്. "മഅ്ദിൻ ഹോസ്‌പൈസ്" പാരാപ്ലീജിയ രോഗികൾക്ക് ആശ്വാസം നല്കാൻ പാരാപ്ലീജിയ സ്‌നേഹ മീറ്റ് സംഘടിപ്പിച്ചു.
പൊതുജനാരോഗ്യ സംരക്ഷണത്തിനുള്ള മെഡിക്കൽ കാമ്പാണ് മെഡ്ഹൽഫെ. കേരളത്തിനകത്തും പുറത്തുമുള്ള ആശുപത്രികളുടെ സഹായത്തോടെയാണ് പദ്ധതി നടപ്പിലാക്കിയത്. രണ്ടായിരത്തിലധികം പേർ പങ്കെടുത്തു.രണ്ടാം ഘട്ട മെഡ്ഹിൽഫെ പ്രഖ്യാപിച്ചു.

ഏബ്ൾ വേൾഡ് എന്നാൽ ശേഷിയുടെ ലോകം. മഅ്ദിൻ വൈസനിയത്തിന്റെ ഭാഗമായി ഭിന്ന ശേഷിയുള്ളവർക്കും വിവിധ കാരണങ്ങളാൽ പൊതു ധാരയിലേക്ക് വരാൻ കഴിയാത്തവർക്കുമായി 2017 ജൂലൈ 27ന് മഅ്ദിൻ കാമ്പസിൽ വച്ച് ഈ സ്ഥാപനത്തിന്റെ ശിലാസ്ഥാപനം നടന്നു. 

വീൽ ചെയർ രോഗികൾ, അപകടങ്ങളിൽ പെട്ട് ശയ്യാവലംബികളായവർ, ഓട്ടിസം ബാധിച്ചവർ , സാധാരണ ശാരീരിക മാനസിക ശേഷിയില്ലാത്തവർ, എന്നീ വിഭാകങ്ങൾകുള്ള പദ്ധതികളാണ് ആവിഷ്‌കരിക്കുന്നത്പുനരധിവാസം, ഡെ കെയർ, തൊഴിൽ പരിശീലനം, ഫാമി എംപവർമെന്റ്, കൗൺസിലിംഗ് എന്നിവയാണ് ഇവർക്ക് തയ്യാറാക്കിയിട്ടുള്ളത്.

കാർഷിക രംഗത്തെ സ്വയം പര്യാപ്തത ഉറപ്പ് വരുത്തുന്നതിനും  വിഷരഹിത കൃഷി രീതികൾ പ്രോത്സാഹിപ്പിക്കുന്നതിനുമായി മഅ്ദിൻ അക്കാദമിയുടെ വൈസനിയം ആഘോഷങ്ങളുടെ ഭാഗമായി കൃഷിമന്ത്രി ഉദ്ഘാടനം ചെയ്ത പദ്ധതിയാണ് ആഗ്രോ സ്‌പെയ്‌സ്.</

കേരളം, തമിഴ്‌നാട് കർണാടകയുടെ ചില ഭാഗങ്ങൾ എന്നിവയെല്ലാമുൾപ്പെട്ട ഭൂപ്രദേശമായിരുന്ന മലബാറിലേക്ക് ഇബ്‌നു ബത്തൂത്തയുടെ സഞ്ചാരപഥവും വാണിജ്യ മേഖലയിലെ മലബാറിന്റെ പാരമ്പര്യവും ചർച്ചാവിഷയമാക്കി അഗാദീർ യൂണിവേഴ്‌സിറ്റി, മലേഷ്യൻ അന്താരാഷ്ട്ര ഇസ്ലാമിക്ക് സർവകലാശാല, യൂ. എൻ. എ.ഒ.സി, ഹംദർദ് ഫൗണ്ടേഷൻ എന്നിവരുടെ സംഘാടനത്തിൽ മഅ്ദിൻ അക്കാദമി ആദിത്ത്യമരുളുന്ന ചരിത്രപഠനവും സെമിനാർ അവതരണവുമാണ് ഇതിന്റെ ഭാഗമായി നടക്കുന്നത്.

മഅ്ദിൻ അക്കാദമി മലപ്പുറത്തിന്റെ ഭാഗമായി മലയാളം വിക്കിപീഡിയ പ്രവർത്തകരുടെ സഹായത്തോടെ നടത്തുന്ന പരിപാടിയാണിത്. മഅദിൻ ഇരുപതാം വാർഷികമായ വൈസനീയം പരിപാടിയുടെ ഭാഗമായാണ് ഇത് നടത്തപെട്ടത്.



</doc>
<doc id="335685" url="https://ml.wikipedia.org/wiki?curid=335685" title="രാജൻ പാടൂർ">
രാജൻ പാടൂർ

നാടക-ചലച്ചിത്ര അഭിനേതാവാണ് രാജൻ പാടൂർ. 

അയ്യപ്പന്റെയും ലക്ഷ്മിയുടെയും മകനായി കോഴിക്കോട് ജില്ലയിൽ ജനിച്ച രാജൻ സ്കൂൾ കാലഘട്ടത്തിൽത്തന്നെ നാടകങ്ങളിൽ സജീവമായിരുന്നു. 3000-ലധികം നാടകങ്ങളിലും 150 ലധികം സിനിമകളിലും അഭിനയിച്ചിട്ടുണ്ട്. 



ഭാര്യ - ഗിരിജ, ആറ് പെൺമക്കൾ.



</doc>
<doc id="335689" url="https://ml.wikipedia.org/wiki?curid=335689" title="ബ്രഹ്മശിരസ്സ്‌">
ബ്രഹ്മശിരസ്സ്

അർജുനനും അശ്വത്ഥാമാവിനും അറിയാമായിരുന്ന ഒരു ഭയാനകാസ്ത്രം .

ഈ അസ്ത്രം മനുഷ്യരിൽ പ്രയോഗിക്കാൻ പാടുള്ളതല്ല . മനുഷ്യരല്ലാത്ത മറ്റു ശത്രുക്കൾ ബാധിക്കുമ്പോഴാണ് ഇത് ഉപയോഗിക്കേണ്ടത് . ഈ അസ്ത്രം നൽകുമ്പോൾ, ദ്രോണാചാര്യർ അര്ജുനനോട് ഇങ്ങനെ പറഞ്ഞു .

" ഇത് നീ എയ്തുപോകല്ല മനുഷ്യരിലൊരിക്കലും

അല്പ്പന്മാരിൽ പ്രയോഗിച്ചാൽ മുപ്പാരിത് മുടിക്കുമേ 

നിസ്സാമാന്യം പാരിലൊന്നീയസ്ത്രമെന്നാണ് ചൊല്വതും
ശുദ്ധിയോടിത് വച്ചാലും ശ്രദ്ധയോടിത് കേള്ക്കെടോ 

എങ്ങാനും മര്ത്യനല്ലാത്ത ശത്രു ബാധിക്കിലന്നുടൻ

അവനെ കൊല്ലുവാനെയ്യും ഈയസ്ത്രം സംഗരത്തിൽ നീ "

പുത്രനായ അശ്വത്ഥാമാവിന്റെ നിര്ബന്ധം സഹിക്കവയ്യാതെ ദ്രോണാചാര്യർ ഇത് അദ്ദേഹത്തിനും ഉപദേശിച്ചു കൊടുത്തിരുന്നു . വളരെയധികം ഉപദേശവും നല്കി . അത്യാവശ്യ സന്ദര്ഭത്തിലല്ലാതെ ഒരിക്കലും ഇത് ഉപയോഗിച്ച്പോകരുതെന്ന് ചട്ടവും കെട്ടി. പുത്രൻ സന്മാര്ഗ്ഗിയല്ലെന്നു ആചാര്യനറിയാമായിരുന്നു.
വൃത്രാസുരന്റെ ആക്രമണത്തിൽപ്പെട്ട് ദേവന്മാർ വളരെയധികം കഷ്ടപ്പെട്ടു . വൃത്രനെ എതിർക്കുവാൻ മഹാവിഷ്ണുവിന് പോലും സാധിച്ചില്ല . ആ അവസരത്തിൽ ബ്രഹ്‌മാവ്‌ ഇന്ദ്രന് ഒരുപായം പറഞ്ഞുകൊടുത്തു . മഹാഭക്തനായ വൃത്രനെ വധിക്കുവാൻ ശിവഭക്തനായ ദധീചീ മഹർഷിയുടെ അസ്ഥികളാൽ നിർമ്മിക്കപ്പെട്ട വജ്രായുധം കൊണ്ട് മാത്രമേ സാധിക്കുകയുള്ളൂ . അതിനാൽ ദധീചിയോടു സഹായമഭ്യർത്ഥിക്കുക . ഇതനുസരിച്ചു ദേവരാജാവ് ദധീചിയുടെ ആശ്രമത്തിൽ ചെല്ലുകയും അദ്ദേഹത്തിന്റെ ശരീരം ചോദിക്കുകയും ചെയ്തു . പരോപകാരതല്പരനായ ദധീചീ മുനി , ഉടനെ തന്നെ യോഗമവലംബിച്ചു ശരീരം വെടിയുകയും ചെയ്തു . ഇന്ദ്രൻ ആ ശരീരത്തെ കാമധേനുവിന്റെ ക്ഷീരത്താൽ അഭിഷേകം ചെയ്തു പൂജിക്കുകയും , വിശ്വകർമ്മാവിനെക്കൊണ്ട് അസ്ഥി വേർപെടുത്തിച്ചു അതിശക്തമായ ഒരു ആയുധമുണ്ടാക്കിക്കുകയും ചെയ്തു . അതാണ് വജ്രായുധം അഥവാ ഇടിവാള് . ഇത് അതിശക്തമായതും സർവ്വതിനേയും പിളർക്കുവാൻ കെൽപ്പുള്ളതുമായ ഒരു വാളാണ് . അതിനു ശേഷം ബാക്കിവന്ന ഭാഗം കൊണ്ട് വിശ്വകർമ്മാവ് ബ്രഹ്മശിരസ്സ് എന്ന മാരകാസ്ത്രവും നിർമ്മിച്ചു . ഈ അസ്ത്രമാണ് തലമുറകളിലൂടെയും ഗുരുപരമ്പരകളിലൂടെയും കൈമാറ്റം ചെയ്യപ്പെട്ട് അഗ്നിവേശനും തുടർന്ന് ദ്രോണാചാര്യർക്കും പിന്നീട് അർജ്ജുനനും അശ്വത്ഥാമാവിനുമൊക്കെ ലഭിച്ചത് . [ശിവപുരാണം , ശതരുദ്രസംഹിത , പിപ്പലാദാവതാരം , അദ്ധ്യായം 196 ]

കുരുക്ഷേത്രയുദ്ധത്തിന്റെ അവസാനദിവസം രാത്രിയിൽ അശ്വത്ഥാമാവ് പാണ്ഡവശിബിരത്തിൽ പ്രവേശിച്ചു വലിയൊരു കൂട്ടക്കുരുതി നടത്തി . ഉറങ്ങിക്കിടന്ന സേനാധിപനായ ധൃഷ്ടദ്യുമ്നനുൾപ്പടെ സകലരെയും കൊന്നൊടുക്കി . പാണ്ഡവരുടെ പുത്രന്മാരും കൊല്ലപ്പെട്ടു .ഇതറിഞ്ഞ ദ്രൗപദി ദുഃഖംകൊണ്ടു മോഹാലസ്യപ്പെട്ടു .അശ്വത്ഥാമാവിന്റെ ശിരസ്സിൽ ജന്മസിദ്ധമായ ഒരു ചൂഡാമണിയുണ്ട്. അത് കുത്തിത്തുരന്നു കൊണ്ടുവന്നില്ലെങ്കിൽ , താൻ പ്രായോപവേശം ചെയ്യുമെന്നു ദ്രൗപദി പറഞ്ഞു . ദ്രൗപദിയെ ആശ്വസിപ്പിക്കാനും അശ്വത്ഥാമാവിനെ ശിക്ഷിക്കാനുമായും ഭീമസേനൻ നകുലനെ തേരാളിയാക്കി അശ്വത്ഥാമാവിനെ തേടി പുറപ്പെട്ടു .

ആ പോക്ക് അപകടം നിറഞ്ഞതാണെന്ന് മനസ്സിലാക്കിയ കൃഷ്ണൻ , അര്ജുനനെയും കൂട്ടി ഭീമന് പിന്നാലെ പുറപ്പെട്ടു . അശ്വത്ഥാമാവ് ഭീമനെ കൊല്ലുമെന്ന് കൃഷ്ണന് ഉറപ്പായിരുന്നു .അതിനു കാരണവുമുണ്ട് .

ഈ ബ്രഹ്മാണ്ഡത്തിൽ ഏറ്റവും മികച്ച ആയുധമേതെന്ന് ഒരിക്കൽ അശ്വത്ഥാമാവ് പിതാവായ ദ്രോണരോട് ചോദിക്കുകയുണ്ടായി.അപ്പോൾ അത് വിഷ്ണുവിന്റെ ചക്രായുധമാണെന്നും ലോകത്തിൽ മറ്റൊന്നും അതിനു എതിരല്ലെന്നും ദ്രോണാചാര്യർ പറഞ്ഞു .പ്രസ്തുത ചക്രം ഇപ്പോൾ വിഷ്ണുവിന്റെ അവതാരമായ ശ്രീകൃഷ്ണന്റെ പക്കലുണ്ടെന്നും ദ്രോണാചാര്യർ പുത്രനോട് വ്യക്തമാക്കുകയുണ്ടായി . അന്നുമുതൽ ശ്രീകൃഷ്ണന്റെ ചക്രായുധം ഏതു വിധേനയും സ്വന്തമാക്കണമെന്ന് അശ്വത്ഥാമാവ് ഉറച്ചു. അങ്ങനെ ഒരു നാൾ അശ്വത്ഥാമാവ് ശ്രീകൃഷ്ണനെ തേടി ദ്വാരകയിലെത്തി. എന്നിട്ട് അദ്ദേഹത്തോട് ചക്രായുധം തനിക്കു നല്കണമെന്നും പകരം തന്റെ പക്കലുള്ള മഹാമാരകമായ ബ്രഹ്മശിരസ്സ്‌ അദ്ദേഹത്തിനു നല്കാമെന്നും അറിയിച്ചു. അശ്വത്ഥാമാവിന്റെ ചാപല്യം മനസ്സിലാക്കിയ കൃഷ്ണൻ, കഴിയുമെങ്കിൽ എടുത്തു കൊള്ളൂ എന്ന് പറഞ്ഞു ചക്രായുധം കാട്ടിക്കൊടുത്തു. അശ്വത്ഥാമാവ് ചക്രായുധം എടുത്തുനോക്കി. എന്നാൽ തെല്ലിട പോലും ചക്രായുധം അനങ്ങിയില്ല. മുഴുവൻ ശക്തിയുമുപയോഗിച്ചു അശ്വത്ഥാമാവ് ശ്രമിച്ചിട്ടും ചക്രായുധം അനങ്ങിയില്ല. മാത്രമല്ല ചക്രായുധത്തിന്റെ ജ്വാലകളേറ്റ് അശ്വത്ഥാമാവ് പരവശനായിത്തീരുകയും ചെയ്തു . ഒടുവിൽ തോൽവി സമ്മതിച്ചു അശ്വത്ഥാമാവ് പിൻ​വാങ്ങി. ചക്രായുധം കൃഷ്ണന് മാത്രം ചേർന്നതാണെന്നും, തനിക്കോ ബ്രഹ്മാവിന് പോലുമോ ഇതുപയോഗിക്കാൻ യോഗ്യതയില്ലെന്നും താൻ പോവുകയാണെന്നും പറഞ്ഞു അശ്വത്ഥാമാവ് തിരികെ പോന്നു. അന്ന് മുതൽ അശ്വത്ഥാമാവിനെ കൃഷ്ണൻ പ്രത്യേകം നിരീക്ഷിച്ചുകൊണ്ടിരുന്നു. ഇത്തരത്തിൽ ബ്രഹ്മശിരസ്സ് അറിയാവുന്ന അശ്വത്ഥാമാവ് തീര്ച്ചയായും ഭീമനെതിരെ അതുപയോഗിക്കും.അത് കൃഷ്ണനറിയാം.

വ്യാസാശ്രമത്തിനു സമീപമായി ഭീമൻ അശ്വത്ഥാമാവിനെ കണ്ടെത്തി . ഭീമന് പിന്നാലെ അര്ജുനനും മറ്റുള്ള പാണ്ഡവരുമെത്തിച്ചേർന്നു. 
ഇത് കണ്ടു ഭയന്നുപോയ അശ്വത്ഥാമാവ് ഭയാനകമായ ബ്രഹ്മശിരസ്സിനെ ഒരു ഐഷീകപ്പുല്ലിൽ[ദർഭപ്പുല്ല്] ആവാഹിച്ചു "അപാണ്ഡവായ" എന്നുച്ചരിച്ചു പാണ്ഡവർക്ക് നേരെ തൊടുത്തു വിട്ടു .
അപ്പോൾ ലോകത്തെ മുഴുവനും കത്തിക്കുവാൻ പോന്ന അഗ്നി ആകാശത്തു പ്രകടമായി .
ആ സമയം ശ്രീകൃഷ്ണന്റെ നിര്ദ്ദേശപ്രകാരം അതേ അസ്ത്രം തന്നെ അര്ജുനൻ അശ്വത്ഥാമാവിന്റെ അസ്ത്രത്തിനെതിരായി തൊടുത്തു വിട്ടു . "അസ്ത്രം അസ്ത്രം കൊണ്ട് അടങ്ങട്ടെ . ആചാര്യപുത്രനും തങ്ങള്ക്കും സ്വസ്തി " എന്നുച്ചരിച്ചാണ് അര്ജുനൻ അസ്ത്രം പ്രയോഗിച്ചത് . ആ അസ്ത്രവും അശ്വത്ഥാമാവിന്റെ അസ്ത്രം പോലെ കത്തി ജ്വലിക്കാൻ തുടങ്ങി . 
അപ്പോൾ പ്രകൃതിയിൽ അനേകം ദുർനിമിത്തങ്ങൾ കാണപ്പെട്ടു . നക്ഷത്രങ്ങൾ പോലും കുലുങ്ങി . 

രണ്ടു മഹാസ്ത്രങ്ങൾ കൂടിമുട്ടാൻ തയ്യാറെടുക്കുംപോൾ, വസിഷ്ഠൻ ,വിശ്വാമിത്രൻ ,വ്യാസൻ തുടങ്ങിയ മുനിമാര് രണ്ടു അസ്ത്രങ്ങൽക്കും മധ്യേ വന്നു നിന്നു. 
തേജോഗോളങ്ങളായി നില്ക്കുന്ന ആ ഋഷിമാർ , അസ്ത്രങ്ങളെ തല്ക്കാലം അമര്ത്തുകയും , അശ്വത്ഥാമാവിനോടും അര്ജുനനോടും അവരവരുടെ അസ്ത്രങ്ങളെ പിൻവലിക്കാൻ ആവശ്യപ്പെടുകയും ചെയ്തു . അതിനു കാരണമുണ്ട് . ഇവർക്ക് മുൻപുള്ള ആരും ഈ മഹാസ്ത്രം മനുഷ്യരിൽ പ്രയോഗിച്ചിട്ടില്ല .അസ്ത്രം അസ്ത്രംകൊണ്ട് അടങ്ങിയാലും ബ്രഹ്മശിരസ്സു വീണ ദേശത്തു 12 കൊല്ലക്കാലം മഴ പെയ്യുകയില്ല . കൂടാതെ ഭൂമിയിലെ ജീവികളെല്ലാം ദുർഭിക്ഷം ബാധിച്ചു ചത്തൊടുങ്ങും . മന്ത്രങ്ങളൊന്നും ഫലിക്കുകയില്ല . അതിനാൽ യജ്ഞങ്ങൾ മുടങ്ങും . അതോടെ ഹവിര്ഭാഗം ഭുജിക്കുന്ന ദേവന്മാർ പട്ടിണിയാകും . ഇത്തരത്തിൽ ലോകം നശിക്കും .

അപ്പോൾ അര്ജുനൻ ഇങ്ങനെ പറഞ്ഞു. അസ്ത്രം ഞാൻ പിൻവലിക്കാം , എന്നാൽ അശ്വത്ഥാമാവിന്റെ അസ്ത്രം ഞങ്ങളെ വധിക്കാതെ നിങ്ങൾ കാക്കുക

നിയതവ്രതനും , മഹാനുമായ അസ്ത്രജ്ഞനു മാത്രമേ ബ്രഹ്മശിരസ്സ്‌ പിൻവലിക്കാൻ സാധിക്കുകയുള്ളൂ . മറ്റുള്ളവർ അതിനു ശ്രമിച്ചാൽ , അത് പ്രയോക്താവിന്റെ തന്നെ മരണത്തിനു കാരണമാകും . 
അർജുനന് അത് സാധിച്ചു . 

എന്നാൽ അസ്ത്രം തിരിച്ചെടുക്കാനാകാതെ അശ്വത്ഥാമാവ് കുഴങ്ങി . 
തനിക്കു അസ്ത്രം വഴങ്ങുന്നില്ലെന്നും , അതിനാൽ അതിനെ മറ്റാരുടെയെങ്കിലും നേരെ തിരിച്ചുവിട്ടു പാണ്ഡവരെ ഒഴിവാക്കാമെന്നും അശ്വത്ഥാമാവ് ഋഷിമാരോട് പറഞ്ഞു . ഋഷിമാർ അത് സമ്മതിച്ചു .

ഈ തഞ്ചത്തിൽ അശ്വത്ഥാമാവ് അസ്ത്രത്തെ പാണ്ഡവരിൽ അര്ജുനന്റെ പുത്രനായ അഭിമന്യുവിന്റെ ഭാര്യയായ ഉത്തരയുടെ ഗർഭത്തിലേക്കു തിരിച്ചു വിട്ടു . 
പാണ്ഡവരുടെ ഇനിയുള്ള ഏക രാജ്യാവകാശി ഉത്തരയുടെ ഗർഭത്തിൽ വളരുന്ന പരീക്ഷിത്താണ് . അത്തരത്തിൽ പരീക്ഷിത്ത്‌ മരിച്ചാൽ പാണ്ഡവരുടെ വംശം നശിച്ചു അവര്ക്ക് ഉന്മൂല നാശം വരുമെന്ന് കരുതിയാണ് അശ്വത്ഥാമാവ് അങ്ങനെ ചെയ്തത്.

തുടർന്ന് ഭീമൻ അടുത്തെത്തി .അപ്പോൾ വ്യാസൻ ഇടപെട്ടു . അശ്വത്ഥാമാവിനോട് അയാളുടെ ശിരസ്സിലുള്ള ചൂഡാമണി പാണ്ഡവർക്കു നല്കുവാനും , അങ്ങനെ പാണ്ഡവരിൽ നിന്നും രക്ഷപ്പെടുവാനും വ്യാസൻ ഉപദേശിച്ചു .അശ്വത്ഥാമാവ് ഇപ്രകാരം പറഞ്ഞു .
" പാണ്ഡവർ നേടിയിട്ടുള്ള രത്നങ്ങളിൽ ഏറ്റവും വിശിഷ്ടമാണ് എന്റെയീ മണി . ഇതണിഞ്ഞാൽ ദേവന്മാരെയോ അസുരന്മാരെയോ അസ്ത്രങ്ങളെയോ രോഗങ്ങളെയോ ഭയപ്പെടേണ്ട കാര്യമില്ല . വിശിഷ്ടമായ ഈ മണി ഞാൻ ഉപേക്ഷിക്കുകയില്ല. മറ്റെന്തു വേണമെങ്കിലും ചോദിച്ചോളൂ ."

എന്നാൽ ഒടുവിൽ മണി പാണ്ഡവര്ക്ക് നല്കുവാനും ജീവൻ രക്ഷിക്കുവാനും അശ്വത്ഥാമാവ് തീരുമാനിച്ചു .ഹൃദയവേദനയോടെ അശ്വത്ഥാമാവ് തന്റെ ശിരസ്സിലുള്ള ചൂഡാമണി കുത്തിത്തുരന്നെടുത്തു ഭീമന് നല്കി . 

അശ്വത്ഥാമാവിന്റെ പ്രവൃത്തി കൃഷ്ണനെ വല്ലാതെ കോപിപ്പിച്ചിരുന്നു. അദ്ദേഹം അശ്വത്ഥാമാവിനെ ഇങ്ങനെ ശപിച്ചു .

" നീ ബാലഘാതകിയും ദുഷ്ടനുമാണെന്നു ലോകം മനസ്സിലാക്കിയിരിക്കുന്നു . ബുദ്ധിമാന്മാർ നിന്നെ പാപിയെന്നു വിളിക്കും . നിനക്ക് ജനങ്ങൾക്കിടയിൽ ഇരിപ്പിടം കിട്ടുകയില്ല . നിന്റെ ശരീരത്തിൽ സകല വ്യാധികളും പടര്ന്നു പിടിക്കും . ഇത്തരത്തിൽ അശരണനായി നീ മൂവായിരത്താണ്ട് കൊല്ലം ഭൂമിയിൽ അലഞ്ഞു തിരിയും . നിന്നാൽ വധിക്കപ്പെട്ട ഗർഭസ്ഥ ശിശുവിനെ ഞാൻ ജീവിപ്പിക്കും . നീ നോക്കി നില്ക്കെ , അവൻ അടുത്ത കുരുരാജാവെന്നു പ്രസിദ്ധനാകും ".

ഇതുകേട്ട് അശ്വത്ഥാമാവ് ദുഖിതനായി വ്യാസനോടൊപ്പം വനത്തിലേക്ക് പോയി .


</doc>
<doc id="335697" url="https://ml.wikipedia.org/wiki?curid=335697" title="പ്ലാന്റാജിനേസീ">
പ്ലാന്റാജിനേസീ

കുറ്റിച്ചെടികളും ചെടികളും ഉൾപ്പെടുന്ന ഒരു സസ്യകുടുംബമാണ് പ്ലാന്റാജിനേസീ (Plantaginaceae). ഈ സസ്യകുടുംബത്തിൽ 110 ജീനസ്സുകളിലായി ഏകദേശം 1700 സ്പീഷിസുകൾ ഉൾപ്പെടുന്നു. കേരളീയർക്ക് പരിചിതങ്ങളായ കല്ലുരുക്കി, ബ്രഹ്മി, മാങ്ങനാറി തുടങ്ങിയ സസ്യങ്ങൾ പ്ലാന്റാജിനേസീ സസ്യകുടുംബത്തിലുൾപ്പെടുന്നവയാണ്. ഈ സസ്യകുടുംബത്തിലെ ചില ചെടികൾ ഇലകളിലും തണ്ടിലും ധാരാളം ജലാംശം സൂക്ഷിക്കുന്നവയാണ്. ഇവയിൽ ഏകവർഷി സസ്യങ്ങളും ബഹുവർഷികളും ഉൾപ്പെടുന്നു.

ഇവയുടെ ഇലകൾ ലഘുപത്രത്തോടുകൂടിയവയും ഇവ തണ്ടിൽ ഏകാന്തരന്യാസത്തിലോ (alternate) വർത്തുളവിന്യാസത്തിലോ (spiral) ക്രമീകരിക്കപ്പെട്ടതുമാണ്. , സാധാരണയായി ഇലകളിലെ സിരാവിന്യാസം ജാലികാസിരാവിന്യാസമാണ് എന്നാൽ ചില സ്പീഷിസുകളിൽ സമാന്തരവിന്യാസം പ്രകടമാണ്. ഇവയ്ക്ക് പത്രവൃന്തത്തിന്റെ അടിയിലായി ഉപപർണ്ണങ്ങൾ ഉണ്ട്കാറില്ല. ഇവയുടെ പൂക്കൾ ദ്വിലിംഗ സ്വഭാവത്തോടു കൂടിയവയാണ്.




</doc>
<doc id="335702" url="https://ml.wikipedia.org/wiki?curid=335702" title="കനു ബാനർജി">
കനു ബാനർജി

ബംഗാളി,നാടക ചലച്ചിത്രനടനായ കനു ബാനർജി (കനു ബന്ദോപധ്യായ്) രാജസ്ഥാനിലെ ജോധ്പൂരിലാണ് ജനിച്ചത്(20 ജൂൺ 1905 – 27 ജനു: 1983 )പഥേർ പാഞ്ചാലിയിലും അപരാജിതോയിലും അപുവിന്റെ അച്ഛനായ ഹരിഹർ റായിയുടെ വേഷമാണ് കനു ചെയ്തത്. നാടക സംവിധായകനായും കനു സംഭാവനകൾ നൽകിയിട്ടുണ്ട്.
2012 ൽ "ഹരിഹേർ പാഞ്ചാലി" എന്നപേരിൽ അഭിമുഖങ്ങളെ അടിസ്ഥാനമാക്കി കനുവിന്റെ ഓർമ്മക്കുറിപ്പുകൾ പ്രസിദ്ധികരിയ്ക്കപ്പെട്ടിട്ടുണ്ട്


</doc>
<doc id="335703" url="https://ml.wikipedia.org/wiki?curid=335703" title="ഈശ്വർ ചന്ദ്രഗുപ്തൻ">
ഈശ്വർ ചന്ദ്രഗുപ്തൻ

പത്തൊൻപതാം നൂറ്റാണ്ടിൽ ജീവിച്ചിരുന്ന ബംഗാളി കവിയായിരുന്നു ഈശ്വർ ചന്ദ്രഗുപ്തൻ (1812 മാർച്ച്,കാഞ്ചൃപാറ – 23 ജനു: 1859) ഹാസ്യപ്രധാനമായ പലകൃതികളും ഈശ്വർ രചിയ്ക്കുകയുണ്ടായി.കലാശാല വിദ്യാഭ്യാസത്തെത്തുടർന്ന് പത്രപ്രവർത്തകനായും അദ്ദേഹം പ്രവർത്തിച്ചു.
സംബാദ് പ്രഭാകർ എന്ന ദിനപത്രം ജോഗേന്ദ്ര മോഹൻ ടാഗോറിനൊപ്പം ആരംഭിച്ചത് ഈശ്വർ ആണ്.(ജനു28, 1831)
യങ് ബംഗാൾ മൂവ്മെന്റിനേയും വിധവാ വിവാഹത്തേയും ആദ്യകാലത്ത് എതിർത്തിരുന്ന ഈശ്വർ പിൽക്കാലത്ത് തന്റെ വീക്ഷണം പാടെ മാറ്റുകയുണ്ടായി. ഈശ്വർ ചന്ദ്ര വിദ്യാസാഗറുമായി കടുത്ത അഭിപ്രായ വ്യത്യാസം നിലനിന്നിരുന്നത് അക്കാലത്ത് ചർച്ചാവിഷയമായി.


</doc>
<doc id="335706" url="https://ml.wikipedia.org/wiki?curid=335706" title="കാളിദാസ് നാഗ്">
കാളിദാസ് നാഗ്

ടാഗോറിന്റെ കൃതികൾ ഉൾപ്പെടെ നിരവ്ധികൃതികൾ ഫ്രഞ്ചിലേയ്ക്ക് ഭാഷാന്തരം ചെയ്ത പണ്ഡിതനാണ് ഡോക്ടർ കാളിദാസ് നാഗ് (1892-1966).നിരവധി ചരിത്രകൃതികളും നാഗ് രചിച്ചിട്ടുണ്ട്.1952 ൽ രാജ്യസഭയിലേയ്ക്ക് അദ്ദേഹത്തെ നാമനിർദ്ദേശം ചെയ്യുകയുണ്ടായി. സ്കോട്ടിഷ് ചർച്ച് കോളേജിൽ നിന്നും ചരിത്രത്തിൽ ബിരുദം പൂർത്തിയാക്കിയ നാഗ് കൽക്കട്ടാ സർവ്വകലാശാലയിൽ നിന്നും ബിരുദാനന്തര ബിരുദവും പാരിസ് സർവ്വകലാശാലയിൽ നിന്നും ഡോക്ടറേറ്റും നേടി. ഫ്രഞ്ച് സാഹിത്യകാരനായിരുന്ന റോമേയ്ൻ റോളാങുമായി നാഗ് ഉറ്റ സൗഹൃദം പുലർത്തിയിരുന്നു.


</doc>
<doc id="335707" url="https://ml.wikipedia.org/wiki?curid=335707" title="ജോർജ് സോറോസ്">
ജോർജ് സോറോസ്

പ്രമുഖ അമേരിക്കൻ വ്യവസായിയും നിക്ഷേപകൻ, ജീവകാരുണ്യ പ്രവർത്തകൻ,എഴുത്തുകാരൻ എന്നീ നിലകളിൽ പ്രശസ്തനുമായ ഒരു ബഹുമുഖ വ്യക്തിത്വമാണ് ജോർജ് സോറോസ്. ഹംഗേറിയൻ-ജൂത പാരമ്പര്യമുള്ള അദ്ദേഹത്തിന് ഹംഗേറിയൻ അമേരിക്കൻ പൗരത്വങ്ങളുണ്ട്.സോറോസ് ഫണ്ട് മാനേജ്മെന്റിന്റെ അദ്ധ്യക്ഷനായ അദ്ദേഹം ലോകത്തിലെ ഏറ്റവും സമ്പന്നരായ മുപ്പത് പേരിൽ ഒരാളാണ്.

<nowiki>*</nowiki>സിംഗർ & ഫ്രീഡ്ലാൻഡർ

<nowiki>*</nowiki>എഫ്.എം.മേയർ

<nowiki>*</nowiki>വെർട്ഹീം & കോ

<nowiki>*</nowiki>ആൻഹോൾട് & എസ്.ബ്ലീഷ്രോഡർ



</doc>
<doc id="335719" url="https://ml.wikipedia.org/wiki?curid=335719" title="സ്മോംബീ">
സ്മോംബീ

നടന്നുകൊണ്ട് സ്മാർട്ട്ഫോൺ (അല്ലെങ്കിൽ  മൊബൈൽ ഫോൺ) ഉപയോഗിക്കുന്നവരെ സ്മോംബി (Smombie) എന്നുവിളിക്കുന്നു.  അവർ  നടത്തത്തിൽ  ശ്രദ്ധിക്കാതിരിക്കുകയും,  അങ്ങനെ  അപകടങ്ങൾക്കുള്ള  സാദ്ധ്യത  വളരെയധികം  വർദ്ധിപ്പിക്കുകയും  ചെയ്യുന്നു.

"സ്മാർട്ട്ഫോൺ","സൊംബി"  എന്നീ  ഇംഗ്ലീഷ്  പദങ്ങൾ  സംയോജിച്ചാണ്  ഈ പദം  ഉണ്ടായത്. ജർമനിയിൽ  ഈ  വാക്ക്  ജനപ്രീതിയാർജ്ജിക്കുകയും,  പിന്നീട്  ട്വിറ്ററിൽ  ഹാഷ്ടാഗായി  ഉപയോഗിക്കുകയും  ചെയ്തു.  ഈ  പ്രതിഭാസം  ചൈനയിലെ  ചോങ്ചിങിലെ  നഗരമദ്ധ്യത്തിൽ  നടന്നുകൊണ്ട് മൊബൈൽഫോൺ  ഉപയോഗിക്കുന്നവർക്ക്  മാത്രമായി  ഒരു 'മൊബൈൽ  ഇടനാഴി"  നിർമ്മിക്കുന്നതിലേക്കുവരെ  കൊണ്ടുചെന്നെത്തിച്ചു.


</doc>
<doc id="335720" url="https://ml.wikipedia.org/wiki?curid=335720" title="ഗോളം (ലോർഡ് ഓഫ് ദി റിങ്സ്)">
ഗോളം (ലോർഡ് ഓഫ് ദി റിങ്സ്)

ജെ.ആർ.ആർ. റ്റോൾകീനിന്റെ വിഖ്യാത നോവൽ ആയ ലോർഡ് ഓഫ് ദി റിങ്‌സിലെ ഒരു പ്രധാന കഥാപാത്രം ആണ് ഗോളം. ഈ കഥാപാത്രത്തെ ആദ്യമായി അവതരിപ്പിച്ചത് 1937 -ഇൽ പുറത്തിറങ്ങിയ ദ ഹോബിറ്റ് എന്ന ഫാന്റസി നോവലിലൂടെ ആണ്. യഥാർത്ഥത്തിൽ സ്‌മീഗോൾ എന്ന പേരുള്ള ഒരു ഹോബിറ്റ് ആയിരുന്നു ഗോളം. വൺ റിങ്ങിന്റെ പ്രഭാവത്താൽ കളങ്കിതനായ സ്‌മീഗോൾ പിന്നീട് ഗോളം എന്ന പേരിൽ അറിയപ്പെടുകയായിരുന്നു. ഇടക്കിടെ തൊണ്ടയിൽ നിന്ന് വിഴുങ്ങുന്ന ശബ്ദം ഉണ്ടാക്കുന്നതാണ് ഈ പേര് വരാൻ കാരണം. 

വൺ റിങ്ങിന്റെ (One Ring) പ്രഭാവം ഗോളത്തിനു അവിശ്വാസനീയമായ ജീവിത ദൈർഖ്യം നല്കി. നൂറ്റാണ്ടുകൾ നീണ്ട ആ പ്രഭാവം ഗോളത്തിന്റെ ശരീരത്തെയും മനസ്സിനെയും വളച്ചു. ഒരേ സമയം റിങ്ങിനെ മോഹിക്കാനും അതിൽ നിന്ന് മോചിതനാവാനും ഗോളം ആഗ്രഹിച്ചു. റിങ്ങ് ബിൽബോ ബാഗ്ഗിൻസിന്റെ കൈയിൽ വന്നുചേർന്നതിനു ശേഷം ജീവിതകാലം മുഴുവൻ വീണ്ടും അത് കൈക്കലാക്കാൻ ഉള്ള ശ്രമത്തിലായിരുന്നു. ഒടുവിൽ മൗണ്ട് ഡൂമിൽ വച്ച് റിങ്ങ് കൈക്കലാക്കാൻ ഗോളത്തിനു കഴിഞ്ഞെങ്കിലും അഗ്നിപർവ്വതത്തിലേക്ക് വീണു റിങ്ങിനോടൊപ്പം നശിക്കുകയായിരുന്നു.


</doc>
