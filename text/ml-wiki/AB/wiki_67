<doc id="248520" url="https://ml.wikipedia.org/wiki?curid=248520" title="അഹ്മദലി മദനി">
അഹ്മദലി മദനി

പണ്ഡിതൻ, അധ്യാപകൻ, എഴുത്തുകാരൻ, പ്രഭാഷകൻ, സംഘാടകൻ തുടങ്ങിയ നിലകളിലെല്ലാം പ്രശസ്തനായിരുന്നു പി.കെ. അഹ്മദലി മദനി (ജൂൺ 16 1935-ജൂൺ 1 2013) കേരള നദ്‌വത്തുൽ മുജാഹിദീൻ സംസ്ഥാന സെക്രട്ടറിയും കേരള ജംഇയ്യത്തുൽ ഉലമ സംസ്ഥാന ട്രഷററുമായിരുന്നു. 1935 ജൂൺ 16ന് വേങ്ങരയിൽ ജനിച്ചു. 2013 ജൂൺ 1 ന് അന്തരിച്ചു. 
1935 ജൂൺ 16ന് വേങ്ങര വലിയോറ പി.കെ. മുഹമ്മദ് അധികാരിയുടെയും കളപ്പാടൻ ബിയ്യക്കുട്ടിയുടെയും മകനായാണ് അഹ്മദലി മദനി ജനിച്ചത്. പുളിക്കൽ മദീനത്തുൽ ഉലൂം അറബിക് കോളജിൽ നിന്നും ബിരുദം നേടിയ ശെഷം പെരുമ്പാവൂർ ഗവ. ഹൈസ്കൂൾ, അരീക്കോട് ഗവ. ഹൈസ്കൂൾ, വേങ്ങര ഗവ. ഹൈസ്കൂൾ, തിരൂരങ്ങാടി ഗവ. ഹൈസ്കൂൾ എന്നിവിടങ്ങളിൽ അധ്യാപകനായി സേവനമനുഷ്ഠിച്ചു. അറബിക് അധ്യാപക സംഘടനയായ കെ.എ.ടി.എഫിന്റെ അമരക്കാരനായി രണ്ട് പതിറ്റാണ്ട് പ്രവർത്തിച്ചു. 
അറബി ഭാഷക്ക് അർഹമായ പരിഗണന നേടിയെടുക്കാനും ഭാഷാ പഠനരംഗത്ത് വിപ്ലവകരമായ മുന്നേറ്റങ്ങൾക്ക് വഴിയൊരുക്കാനുമുള്ള പോരാട്ടത്തിൽ മുന്നണിയിലായിരുന്നു മദനി. ലോകത്തിന്റെ വിവിധ ഭാഗങ്ങളിലായി ആയിരക്കണക്കിന് ശിഷ്യന്മാരുള്ള മൌലവി മുജാഹിദ് പ്രസ്ഥാനത്തിന്റെ നേതാവായിരുന്നു. 1969 മുതൽ പത്ത് വർഷം കെ.എ.ടി.എഫിന്റെ സംസ്ഥാന ജനറൽ സെക്രട്ടറിയും തുടർന്ന് 1990 വരെ പ്രസിഡന്റുമായി സേവനമനുഷ്ടിച്ചു. അൽമനാർ മാസിക, അൽ ബുഷ്‌റ, സൌത്തുൽ ഇത്തിഹാദ് മാസിക തുടങ്ങിയവയുടെ പത്രാധിപരായിട്ടുണ്ട്. പുളിക്കൽ മദീനത്തുൽ ഉലൂം അറബിക് കോളജ് പ്രസിഡന്റ്, ജാമിഅ സലഫിയ്യ സെക്രട്ടറി,കെ എൻ എം വിദ്യാഭ്യാസ ബോർഡ് അംഗം, തിരൂരങ്ങാടി താലൂക്ക് ലൈബ്രറി പ്രസിഡന്റ് തുടങ്ങിയ സ്ഥാനങ്ങൾ വഹിച്ച് വരുന്നു. കോഴിക്കോട് ലിവാഉൽ ഇസ്‌ലാം മസ്ജിദ്, ചെമ്മാട് സലഫി മസ്ജിദ് തുടങ്ങി വിവിധ പള്ളികളിൽ ഖതീബായി സേവനമനുഷ്ടിച്ചിട്ടുണ്ട്‌.


</doc>
<doc id="248523" url="https://ml.wikipedia.org/wiki?curid=248523" title="സുദർശനചക്രം">
സുദർശനചക്രം

ഹിന്ദു പുരാണങ്ങളിൽ മഹാവിഷ്ണുവിന്റെ അടയാളമായി കരുതപ്പെടുന്ന, കയ്യിൽ കറങ്ങുന്ന മൂർച്ചയുള്ള ആയുധത്തെയാണ്‌ സുദർശന ചക്രം എന്നു പറയുന്നത്. ധർമ്മത്തിന്റെ ശത്രുക്കളെ ഇല്ലാതാക്കുവാൻ മഹാവിഷ്ണു ഉപയോഗിക്കുന്ന ആയുധം ആണിത്. മഹാ വിഷ്ണുവിന്റെ നാലു കൈകളിലായി ശംഖ്, ചക്രം, ഗദ, താമര പിടിക്കുന്നു. ചുണ്ടു വിരൽ ഉപയോഗിച്ചാണ് മഹാവിഷ്ണു സുദർശന ചക്രം പിടിക്കുന്നത്. ഇത് ഒരു ദൈവിക ആയുധമായാണ് സകല്പ്പം. മഹാവിഷ്ണുകൂടാതെ ദേവിയും ശിവനും ചക്രം ഉപയോഗികാൻ കഴിവുണ്ട്.
സു എന്നാൽ നല്ലത്, സത്യം എന്നും ദർശനം എന്നാൽ കാഴ്ച എന്നുമാണ് അർഥം. സുദർശനം എന്നാൽ നല്ല കാഴ്ച്ച എന്നാണ് അർഥം. ഇതിനെ ചക്രം ആയി ചിത്രീകരിച്ചിരിക്കുന്നതിനും കാരണം ഉണ്ട്. ഒരു ചക്രത്തെ ഇതു ദിശയിൽ നോക്കിയാലും അതിന്റെ രൂപത്തിൽ മാറ്റം വരുന്നില്ല. അതുപോലെ ഏതു വശത്ത് നിന്ന് നോക്കിയാലും നല്ലതായി അനുഭവപ്പെടുന്ന ദർശനം ഉപയോഗിച്ച് മനുഷ്യമനസ്സിലെ തിന്മയെ നശിപ്പിച്ച് നന്മയെ സ്ഥാപിക്കാൻ വിഷ്ണു ഈ ആയുധം ഉപയോഗിക്കുന്നു.


</doc>
<doc id="248541" url="https://ml.wikipedia.org/wiki?curid=248541" title="എദ്വാർ മാനെ">
എദ്വാർ മാനെ

ഫ്രഞ്ച് ചിത്രകാരനായിരുന്ന എദ്വാർ മാനെ (Édouard Manet). (French: edwaʁ manɛ)1832 ജനുവരി 23നു ജനിച്ചു.ചിത്രകലയിലെ റിയലിസ്റ്റ് പ്രസ്ഥാനത്തിൽ നിന്നും ഇമ്പ്രഷനിസത്തിലേയ്ക്കുള്ള രൂപാന്തരത്തിൽ പ്രധാന പങ്ക് മാനേ വഹിയ്ക്കുകയുണ്ടായി. 
അദ്ദേഹത്തിന്റെ ആദ്യകാല രചനകളിൽ മുഖ്യമായതും ചർച്ചാവിഷയമായതും The Luncheon on the Grass, 'Olympia' ഇവയായിരുന്നു.പിൽക്കാലത്ത് ഒട്ടേറെ ഇംപ്രഷനിസ്റ്റ് ചിത്രകാരന്മാരെ ഇദ്ദേഹത്തിന്റെ രചനകൾ സ്വാധീനിച്ചിട്ടുണ്ട്. 1883 ഏപ്രിൽ 30നു മാനെ അന്തരിച്ചു.


</doc>
<doc id="248565" url="https://ml.wikipedia.org/wiki?curid=248565" title="വെള്ള മുസ്‌ലി">
വെള്ള മുസ്‌ലി

വെളുത്ത നിലപ്പന എന്നും അറിയപ്പെടുന്ന വെള്ള മുസ്‌ലി വരണ്ട ഇലപൊഴിക്കും കാടുകളിൽ കാണപ്പെടുന്ന ഒരു കുറ്റിച്ചെടിയാണ്. . ഇന്ത്യയിൽ എല്ലായിടത്തും കാണപ്പെടുന്നു. കൃഷി ചെയ്യുന്നുമുണ്ട്. ഇലയും വേരും ഔഷധമായി ഉപയോഗിക്കുന്നു. ലൈംഗിക ഉത്തേജന ഔഷധങ്ങളിൽ വെള്ള മുസ്‌ലി ഉപയോഗിക്കുന്നുണ്ട്.

കറുത്ത മുസ്‌ലി



</doc>
<doc id="248568" url="https://ml.wikipedia.org/wiki?curid=248568" title="മൈക് പാണ്ഡേ">
മൈക് പാണ്ഡേ

ഗ്രീൻ ഓസ്‌കാർ പുരസ്കാരം മൂന്ന് തവണ നേടിയ പ്രമുഖ കെനിയൻ പരിസ്ഥിതി ഡോക്കുമെന്ററി സംവിധായകനാണ് മൈക് പാണ്‌ഡേ(ജനനം :). പ്രകൃതി നേരിടുന്ന വെല്ലുവിളികളേയും വംശനാശഭീഷണി നേരിടുന്ന ജീവജാലങ്ങളേയും പ്രകൃതിയും മനുഷ്യനുമായുള്ള ആത്മബന്ധത്തേയും കുറിക്കുന്ന ഡോക്കുമെന്റികളാണ് പാണ്ഡേയുടേത്. ആഗോള പരിസ്ഥിതി സംരക്ഷണത്തിന് നൽകുന്ന സി.എം.എൻ.-യു.എൻ.പി. അവാർഡ് ഉൾപ്പെടെ വിവിധ രാജ്യാന്തര മേളകളിൽനിന്നും 300-ലധികം അവാർഡുകൾ ലഭിച്ചിട്ടുണ്ട്. 
കെനിയയിൽ ജനിച്ചു. നയ്റോബി ദേശീയ പാർക്കിനു സമീപമായിരുന്നു കുടുംബം താമസിച്ചിരുന്നത്. സഹോദരൻ ഈശ്വറിനോടൊപ്പം ഏഴു വയസ്സുമുതൽ ക്യാമറ ഉപയോഗിക്കാനാരംഭിച്ചു. യു.കെയിലും യു.എസിലുമായി പഠനം പൂർത്തിയാക്കി. റസിയ സുൽത്താന, ബേത്താബ്, ഗസബ് തുടങ്ങിയ ചിത്രങ്ങളിലെ സ്പെഷ്യൽ ഇഫക്ട് ഡയറക്ടറായി പ്രവർത്തിച്ചു. 

ഗ്രീൻ ഓസ്‌കാർ അവാർഡ് നേടിയ '', 'വാനിഷിങ് ജെയിന്റ്' എന്നിവയാണ് പ്രധാന ഡോക്യുമെന്ററികൾ. 30 വർഷത്തോളം മൈക് പാണ്‌ഡേയും സംഘവും ശേഖരിച്ച ദൃശ്യങ്ങളുപയോഗിച്ച് നിർമ്മിച്ച 'ബ്രോക്കൺ വിംഗ്‌സ് ആന്റ് വാനിഷിങ് വൾച്ചേഴ്‌സ്', കഴുകൻമാരുടെ വംശനാശത്തിലേക്കു നയിക്കുന്നത് ഡൈക്ലോഫെനാക് മരുന്നിന്റെ വ്യാപകമായ ഉപയോഗമാണെന്ന് സമർത്ഥിക്കുന്ന ചിത്രമാണ്. 'ലാസ്റ്റ് മൈഗ്രേഷൻ; വൈൽഡ് എലിഫെന്റ് ക്യാപ്ച്ചർ ഇൻ സാർഗുജ' ദിവസങ്ങളോളം നീണ്ടുനിൽക്കുന്ന കാട്ടാനപിടിത്തത്തെ വിശകലനം ചെയ്യുന്ന ഡോക്കുമെന്ററിയാണ്. നിലനിൽപ്പിനായി മനുഷ്യനും മൃഗങ്ങളും നടത്തുന്ന പോരാട്ടവും അതിന്റെ പ്രത്യാഘാതങ്ങളും ഈ സൃഷ്ടി അനാവരണം ചെയ്യുന്നു. ഏറ്റവും പഴക്കമേറിയ ജീവവർഗ്ഗമായ ഞണ്ടുകളെ ചിത്രീകരിച്ചിരിക്കുന്ന ഡോക്കുമെന്ററിയാണ് 'ടൈംലെസ് ട്രാവലർ: ദ ഹോഴ്‌സ്-ഷു-ക്രാബ്'. ഈ ഡോക്കുമെന്ററി മുന്നോട്ടുവച്ച മുന്നറിയിപ്പിന്റെ ഫലമായി ഞണ്ടുകളെ സംരക്ഷിക്കപ്പെടേണ്ട ജീവികളുടെ ഗണത്തിൽ ഉൾപ്പെടുത്തി. 2004-ൽ ഗ്രീൻ ഓസ്‌കാർ അവാർഡ് കരസ്ഥമാക്കിയ ആനകളെക്കുറിച്ചുള്ള ചിത്രമായ 'വാനിഷിങ് ജെയിന്റ്'ഉം ഇന്ത്യയിലെ പുരാതന ഗോത്രവർഗമായ കുറുംബസമുദായത്തെ നീലഗിരിക്കുന്നുകളുടെ പശ്ചാത്തലത്തിൽ ദൃശ്യവത്ക്കരിക്കുന്ന 'കുറുമ്പാസ്: ചിൽഡ്രൻ ഓഫ് ദ ബ്ലു മൗണ്ടൻസ്'ഉം പ്രശസ്ത ചിത്രങ്ങളാണ്.


</doc>
<doc id="248579" url="https://ml.wikipedia.org/wiki?curid=248579" title="ക്രോണിക് പോവെർട്ടി റിസേർച്ച് സെന്റർ">
ക്രോണിക് പോവെർട്ടി റിസേർച്ച് സെന്റർ

ബ്രിട്ടീഷ് ഐക്യരാജ്യത്തിന്റെ അന്തർദ്ദേശീയ വികസനവകുപ്പിൽ നിന്നുള്ള പ്രാരംഭസാമ്പത്തികസഹായം കൊണ്ട് 2000-ൽ സ്ഥാപിച്ച, വിവിധ സർവ്വകലാശാലകളുടെയും, ഗവേഷണസ്ഥാപനങ്ങളുടെയും സർക്കാരിതരസംഘടനകളുടെയും ഒരു അന്തർദ്ദേശീയ പങ്കാളിത്തസംരംഭമാണു് ക്രോണിക് പോവെർട്ടി റിസേർച്ച് സെന്റർ (Chronic Poverty Research Centre). നിത്യദാരിദ്ര്യം എന്ന ലോകവ്യാപകമായപ്രശ്നത്തെ പഠനാത്മകമായി അഭിമുഖീകരിക്കുകയും അതിന്റെ കാരണങ്ങൾ പഠിച്ചെടുത്തു് പരിഹാരമാർഗ്ഗങ്ങൾ കണ്ടുപിടിക്കുകയും നിർദ്ദേശിക്കുകയും ആണു് ഈ കേന്ദ്രത്തിന്റെ പ്രവർത്തനലക്ഷ്യം. ലോകത്തിന്റെ പല മേഖലകളിലും സനാതനമായി നിലനിൽക്കുന്ന ദരിദ്രാവസ്ഥ പരിഹരിക്കുക എന്നതു് ഐക്യരാഷ്ട്രസഭയുടെ സഹസ്രാബ്ദവികസനലക്ഷ്യങ്ങളുടെയും പൊതുവായ ആഗോളദാരിദ്ര്യനിർമ്മാർജ്ജനപദ്ധതികളുടേയും പ്രഖ്യാപിതനയങ്ങളിൽ പെട്ടതാണു്.


വികസനപഠനസ്ഥാപനം, നെയ്റോബി, കെനിയ


</doc>
<doc id="248619" url="https://ml.wikipedia.org/wiki?curid=248619" title="അയൊണീകരണം">
അയൊണീകരണം

ആറ്റത്തിലും തന്മാത്രയിലും ചാർജ്ജുള്ള കണങ്ങൾ ചേർത്തോ മാറ്റിയോ അതിനെ ചാർജ്ജുള്ള അയോണുകളായി മാറുന്ന പ്രക്രിയയെ അയോണീകരണം (English: Ionization) എന്നു പറയുന്നു. അയോണുകൾ വൈദ്യുത ചാർജ്ജുള്ള കണങ്ങളാണ്.അതിനാൽ ഇവ വൈദ്യുതചാലകമായി പ്രവർത്തിക്കുന്നു. 



</doc>
<doc id="248622" url="https://ml.wikipedia.org/wiki?curid=248622" title="കെ.പി. കോസലരാമദാസ്">
കെ.പി. കോസലരാമദാസ്

മൂന്നാം കേരള നിയമ സഭയിലെ സാമാജികനും തിരുവനന്തപുരം മുൻ മേയറുമായിരുന്നു കെ.പി. കോസലരാമദാസ് (26 നവംബർ 1928 - 3 ജൂൺ 2013). നക്സൽ പ്രസ്ഥാനത്തോട് ആഭിമുഖ്യം പുലർത്തി നിയമസഭാംഗത്വം രാജിവച്ചു.
കെ.പി. ദാസിന്റെ മകനായി തിരുവനന്തപുരത്ത് ജനിച്ചു. നിയമ ബിരുദധാരിയാണ്. അവിഭക്ത കമ്യൂണിസ്റ്റ് പാർടിയുടെ ആദ്യകാലപ്രവർത്തകനായ കോസല രാമദാസ് സിപിഐ എം രൂപീകരണത്തോടെ അതിന്റെ സജീവ പ്രവർത്തകനായി. 1952 മുതൽ പതിനാറ് വർഷത്തോളം തിരുവനന്തപുരം കോർപറേഷൻ കൗൺസിലറായിരുന്നു. 1967 ൽ മേയറായി. സി.പി.ഐ.എം സ്ഥാനാർത്ഥിയായി 1967 ൽ ആറ്റിങ്ങലിൽ നിന്ന് വക്കം പുരുഷോത്തമനെ പരാജയപ്പെടുത്തി എം.എൽ.എ ആയി തെരഞ്ഞെടുക്കപ്പെട്ടു. പാർലമെന്ററി സംവിധാനത്തോടുള്ള വിരക്തിയിൽ 18 മാസം മാത്രം നീണ്ട നിയമസഭാംഗത്വവും സി.പി.ഐ.എം ആലുവ സംസ്ഥാന സമ്മേളനത്തോടെ പാർട്ടി അംഗത്വവും ഉപേക്ഷിച്ചു. 

സി.പി.ഐ.എമ്മിൽനിന്ന് പുറത്തായതിന് ശേഷം ചാരുമജുംദാറിന്റെ ന നക്സലൈറ്റ് പ്രസ്ഥാനത്തോട് ആഭിമുഖ്യം പുലർത്തി. അടിയന്തരാവസ്ഥ കാലത്ത് അറസ്റ്റ് ചെയ്യപ്പെട്ടു. വയനാട് നടന്ന ആക്ഷനുകളിൽ വിയോജിപ്പ് പ്രകടിപ്പിച്ച് നക്സൽ ബന്ധം ഉപേക്ഷിച്ചു. പിന്നീട് ട്രേഡ് യൂണിയൻ രംഗത്തു ശ്രദ്ധ കേന്ദ്രീകരിച്ചു. ദീർഘകാലം കെ.എസ്.ആർ.ടി.സി , കെ.എസ്.ഇ.ബി എന്നിവയിലെ യൂണിയനുകളുടെ പ്രസിഡന്റായിരുന്നു. ഇന്ത്യാ - ചൈനാ സൌഹൃദ സംഘത്തിന്റെ മുഖ്യസംഘാടകനും അഖിലേന്ത്യാ പ്രസിഡന്റുമായിരുന്നു. നിരവധി തവണ ചൈന സന്ദർശിച്ചു. കേരള ട്രേഡ്‌ യൂണിയൻ സെന്റർ (കെ.റ്റി.യു.സി) സ്ഥാപിച്ച് പ്രവർത്തിച്ചു.


</doc>
<doc id="248639" url="https://ml.wikipedia.org/wiki?curid=248639" title="ക്രോണിക് ഫങ്ഷണൽ അബ്ഡൊമിനൽ പെയിൻ">
ക്രോണിക് ഫങ്ഷണൽ അബ്ഡൊമിനൽ പെയിൻ

വൈദ്യശാസ്ത്രത്തിന് വിശദീകരിക്കാൻ കഴിഞ്ഞിട്ടില്ലാത്ത വയറുവേദനയുടെ സന്തതമായ സാന്നിദ്ധ്യമാണ് ക്രോണിക് ഫങ്ഷണൽ അബ്ഡൊമിനൽ പെയിൻ അഥവാ ക്രോണിക് ഫങ്ഷണൽ വയറുവേദന (Chronic functional abdominal pain). ക്ഷിപ്രപ്രകോപിയായ മലാശയരോഗവുമായി (IBS) ഇതിന് സാധർമ്മ്യം ഉണ്ടെങ്കിലും അതിനേക്കാൾ വിരളാഗതമാണിത്. തന്മൂലം, ക്ഷിപ്രപ്രകോപിയായ മലാശയരോഗത്തിനു നൽകുന്ന ചികിത്സകളിൽ മിക്കവയും ക്രോണിക് ഫങ്ഷണൽ വയറുവേദനയ്ക്കും ഔപകാരികമാണ്. ക്രോണിക് ഫങ്ഷണൽ വയറുവേദനയും ക്ഷിപ്രപ്രകോപിയായ മലാശയരോഗവും തമ്മിലുള്ള മൗലികമായ വ്യത്യാസമെന്തെന്നാൽ, ക്ഷിപ്രപ്രകോപിയായ മലാശയരോഗത്തിൽ നിന്നു വ്യത്യസ്തമായി; അതിസാരം, മലബന്ധം തുടങ്ങിയ മലാശയശീലവ്യതിയാനങ്ങൾ ഒന്നുംതന്നെ ക്രോണിക് ഫങ്ഷണൽ വയറുവേദനയിൽ ഉണ്ടാകുന്നില്ല. ക്ഷിപ്രപ്രകോപിയായ മലാശയരോഗത്തിന്റെ രോഗലക്ഷണപ്രതിപാദനശാസ്‌ത്രപ്രകാരമുള്ള അത്യന്താപേക്ഷിതമായ ഒരു മാനദണ്ഡമാണ് മലാശയപ്രവർത്തനക്ഷമമല്ലായ്മ.


</doc>
<doc id="248667" url="https://ml.wikipedia.org/wiki?curid=248667" title="സഹസ്രം (ചലച്ചിത്രം)">
സഹസ്രം (ചലച്ചിത്രം)

ഡോ. എസ്. ജനാർദ്ദനന്റെ സംവിധാനത്തിൽ 2010 ഡിസംബർ 3ന് പുറത്തിറങ്ങിയ ഒരു മലയാളചലച്ചിത്രമാണ് സഹസ്രം. സുരേന്ദ്രൻ പിള്ള നിർമിച്ചിരിക്കുന്ന ഈ ചലച്ചിത്രത്തിൽ സുരേഷ് ഗോപി, ലക്ഷ്മി ഗോപാലസ്വാമി, ബാല, കാതൽ സന്ധ്യ തുടങ്ങിയവർ പ്രധാന വേഷങ്ങളിൽ അഭിനയിച്ചിരിക്കുന്നു. എം. ജയചന്ദ്രനാണ് ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത്. ചിത്രം സാമ്പത്തികമായി വിജയമായിരുന്നു.
ഒരു സിനിമാ ഷൂട്ടിങ്ങിനിടെ നടന്ന വിചിത്രമായ കൊലപാതകവും, അതിനെപ്പറ്റി അന്വേഷിക്കാൻ എത്തുന്ന പോലീസ് ഓഫീസറും, ഒടുവിൽ വേറിട്ട അന്വേഷണരീതികളിലൂടെ അദ്ദേഹം അതിന്റെ സത്യാവസ്ഥ കണ്ടെത്തുകയും ചെയ്യുന്നതിന്റെയും കഥയാണ് ഈ ചലച്ചിത്രം.
ഈ ചിത്രത്തിൽ 2 ഗാനങ്ങളാണ് ഉള്ളത്. ഈ ചിത്രത്തിലെ ഗാനങ്ങൾ രചിച്ചിരിക്കുന്നത് കൈതപ്രം ദാമോദരൻ നമ്പൂതിരിയും, സംഗീതസംവിധാനം നിർവഹിച്ചിരിക്കുന്നത് എം. ജയചന്ദ്രനുമാണ്.


</doc>
<doc id="248676" url="https://ml.wikipedia.org/wiki?curid=248676" title="കാണാക്കൺമണി">
കാണാക്കൺമണി

അക്കു അക്ബറിന്റെ സംവിധാനത്തിൽ അദ്ദേഹത്തിന്റെ തന്നെ ഹിന്ദി ചിത്രമായ ആസ്പദമാക്കി നീത ആന്റോ നിർമ്മിച്ച ഒരു മലയാളചലച്ചിത്രമാണ് കാണാക്കണ്മണി. ജയറാമും പത്മപ്രിയയുമാണ്‌ ഈ ചലച്ചിത്രത്തിലെ നായികാനായകന്മാർ.
റോയിയും (ജയറാം) മായയും (പത്മപ്രിയ) അവരുടെ മകൾ അനഘ എന്നാ അനുവും (ബേബി നിവേദിത) അവരുടെ ഒഴിവുകാലം സിംഗപ്പൂരിൽ ചെലവിടാൻ തീരുമാനിക്കുന്നു. എന്നാൽ അനു തങ്ങളുടെ പഴയ വീട്ടിൽ പോകണമെന്ന് വാശി പിടിക്കുന്നു. ഒടുവിൽ 4 ദിവസത്തേക്ക് നിൽക്കാം, ശേഷം സിംഗപ്പൂരിൽ പോകാം എന്ന വ്യവസ്ഥയിൽ പഴയ വീട്ടിൽ പോകുന്നു. അവിടെയെത്തിയ അനുവിൽ റോയിയും മായയും മുമ്പ് ഭ്രൂണഹത്യ ചെയ്ത ശിവാനിയുടെ ആത്മാവ് കൂടുന്നു. ഗർഭാവസ്ഥയിൽ ശിവാനി തങ്ങളുടെ മാതാപിതാക്കളെ സ്നേഹിച്ചതായും ഒടുവിൽ ഭ്രൂണഹത്യ ചെയ്തപ്പോൾ മാതാപിതാക്കളോടും, ഇപ്പോൾ അവർ സ്നേഹിക്കുന്ന അനുവിനോടും പക തോന്നുന്നു. അതു കാരണം ശിവാനി അനുവിനെ കൊല്ലാൻ തിരുമാനിക്കുന്നു. എന്നാൽ അവസാന നിമിഷം ശിവാനിയുടെ മനസുമാറി അനുവിന്റെ ദേഹം വിട്ടു പോകുന്നു.


</doc>
<doc id="248686" url="https://ml.wikipedia.org/wiki?curid=248686" title="തേൻപരട്ടി">
തേൻപരട്ടി

തെക്കെപശ്ചിമഘട്ടതദ്ദേശവാസിയായ ഒരു മരമാണ് തേൻപരട്ടി. .25 മീറ്റർ വരെ ഉയരം വയ്ക്കുന്ന ഈ മരം 500 മുതൽ 1200 മീറ്റർ വരെ ഉയരമുള്ള നിത്യഹരിതവനങ്ങളിലും അഗസ്ത്യമലയിലും കണ്ടുവരുന്നു. കാട്ടുതീ, കാലിമേയ്ക്കൽ, വിറകിനായി മുറിക്കൽ, വ്യാവസായികമായി തോട്ടങ്ങൾ ഉണ്ടാക്കൽ എന്നിവ മൂലം ഇപ്പോൾ വംശനാശഭീഷണിയിലാണ് ഈ മരം.



</doc>
<doc id="248694" url="https://ml.wikipedia.org/wiki?curid=248694" title="ഡീട്രിക് ബ്രാന്റിസ്">
ഡീട്രിക് ബ്രാന്റിസ്

ബ്രിട്ടീഷ് ഇന്ത്യയിലെ വനംവകുപ്പിലെ ജർമൻകാരനായ ഒരു ഉദ്യോഗസ്ഥനായിരുന്നു സർ.ഡീറ്റ്രിക് ബ്രാന്റിസ്. (Dietrich Brandis). (ജനനം മാർച്ച് 31, 1824 – മരണം മെയ് 29, 1907). മധ്യരേഖാ വനപഠനത്തിന്റെ പിതാവായി അറിയപ്പെടുന്നു. സസ്യശാസ്ത്രത്തിൽ Brandis എന്ന സൂചന ഇദ്ദേഹത്തെക്കുറിച്ചാണ്.


</doc>
<doc id="248700" url="https://ml.wikipedia.org/wiki?curid=248700" title="കാട്ടുകുരുമുളക്">
കാട്ടുകുരുമുളക്

തെക്കെപശ്ചിമഘട്ടതദ്ദേശവാസിയായ ഒരിനം കുരുമുളകാണ് കാട്ടുകുരുമുളക്. . നിത്യഹരിതവനങ്ങളിൽ കാണുന്നു. വംശനാശം സംഭവിച്ചു എന്നുകരുതിയ ഈ കുരുമുളക് സ്പീഷീസിനെ ദേശീയ സുഗന്ധദ്രവ്യ ഗവേഷണകേന്ദ്രം തെക്കെഇന്ത്യയിലെ തിരുനെൽ‌വേലി കാട്ടിൽനിന്നും കണ്ടെത്തുകയായിരുന്നു.



</doc>
<doc id="248701" url="https://ml.wikipedia.org/wiki?curid=248701" title="ഗോബി കരടി">
ഗോബി കരടി

മംഗോളിയൻ റെഡ് ബുക്കിലുൾപ്പെടുത്തിയ അത്യപൂർവ്വമായ ഇനം കരടിയാണ് ഗോബി കരടി. മംഗോളിയൻ ഭാഷയിൽ ഇവ 'മസാലൈ' "' എന്നാണറിയപ്പെടുന്നത്. മംഗോളിയയിലെ ഗോബി മരുഭൂമിയിൽ കാണപ്പെടുന്നു. വംശ നാശ ഭീഷണി നേരിടുന്ന ഈ ജീവി വർഗ്ഗത്തിന്റെ നിലവിലുള്ള എണ്ണം 22 ആണ്.(8 പെണ്ണും 14 ആണും) 
ഇവയുടെ സ്വാഭാവിക വാസസ്ഥാനങ്ങളിലെ പരിസ്ഥിതി തകർച്ചയും വളരെ നീണ്ട പ്രത്യുത്പാദന ചക്രവും ഇവയുടെ എണ്ണം വളരെ കുറയ്ക്കുന്നതായി വിലയിരുത്തപ്പെട്ടിട്ടുണ്ട്.

2013 ലെ ലോക പരിസ്ഥിതി ദിനം പ്രമാണിച്ച് മംഗോളിയൻ പരിസ്ഥിതി ഹരിത വികസന മന്ത്രാലയം ഗോബി കരടി സംരക്ഷിത വർഷമായി പ്രഖ്യാപിച്ചിരുന്നു.



</doc>
<doc id="248706" url="https://ml.wikipedia.org/wiki?curid=248706" title="രോഗനിദാനശാസ്ത്രം">
രോഗനിദാനശാസ്ത്രം

രോഗസ്വഭാവം, ലക്ഷണങ്ങൾ, കാരണങ്ങൾ എന്നിവയെക്കുറിച്ച് പഠിക്കുന്ന വൈദ്യശാസ്ത്രശാഖയാണ് പത്തോളജി അഥവാ രോഗനിദാനശാസ്ത്രം.
പ്രാചീന ഗ്രിക്കിൽ നിന്നാണ് പാത്തൊളജി എന്ന വാക്ക് ഉണ്ടായത്. പാത്തോസ് എന്നാൽ സഹനം ക്ലേശം അനുഭവം എന്നൊക്കെയാണർത്ഥം. ലോജിയ എന്നാൽ വിവരണം എന്നാണർത്ഥം. പാത്തോളജി രോഗകാരണപഠനത്തിൽ പ്രധാന ഘടകവും ആധുനിക വൈദ്യശാസ്ത്രത്തിന്റെയും രോഗനിർണ്ണയത്തിന്റെയും പ്രധാന മേഖലയാണ്. പാത്തോളജി എന്ന വാക്കുതന്നെ പൊതുവേ രോഗങ്ങളെപ്പറ്റി പഠനത്തിനു വിശാലമായി ഉപയൊഗിച്ചുവരുന്നുണ്ട്.


</doc>
<doc id="248708" url="https://ml.wikipedia.org/wiki?curid=248708" title="റിച്ചാർഡ് ബ്രാൻസൻ">
റിച്ചാർഡ് ബ്രാൻസൻ

ബ്രിട്ടീഷ് വ്യവസായിയും നാനൂറ് കമ്പനികളോളം അടങ്ങിയ വിർജിൻ ഗ്രൂപ്പിന്റെ തലവനുമാണ് റിച്ചാർഡ് ബ്രാൻസൻ.(ജ: 18 ജൂലയ് 1950).
ബ്രാൻസന്റെ ആദ്യവ്യവസായ സംരംഭം തന്റെ 16-ം വയസ്സിൽ ആരംഭിച്ച 'സ്റ്റുഡന്റ്' എന്ന മാസികയായിരുന്നു. 1980 കളിൽ പ്രമുഖ വിമാനക്കമ്പനികളിലൊന്നായ വിർജിൻ അറ്റ്ലാന്റിക് എയർവെയ്സ് , വിർജിൻ റെക്കോർഡ്സ് എന്നിവയ്ക്കു ബ്രാൻസൻ തുടക്കമിട്ടു. ഫോബ്സ് മാസികയുടെ 2012 ലെ വിവരണപ്രകാരം 4.6 ബില്ല്യൺ ഡോളർ ആസ്തിയുള്ള ഇംഗ്ളണ്ടിലെ നാലാമത്തെ ധനികനാണ് ബ്രാൻസൻ. 

വിർജിൻ ഗാലക്ടിക് എന്ന ബഹിരാകാശ വിനോദസഞ്ചാരം ഉദ്ദേശിച്ചു രൂപീകരിക്കപ്പെട്ട കമ്പനിയുടെ പ്രധാന ഉടമയുമാണ് ബ്രാൻസൻ.


</doc>
<doc id="248709" url="https://ml.wikipedia.org/wiki?curid=248709" title="അഗ്നിനക്ഷത്രം (2004-ലെ ചലച്ചിത്രം)">
അഗ്നിനക്ഷത്രം (2004-ലെ ചലച്ചിത്രം)

കരീമിന്റെ സംവിധാനത്തിൽ 2004ൽ പുറത്തിറങ്ങിയ ഒരു മലയാളചലച്ചിത്രമാണ് അഗ്നിനക്ഷത്രം. വി. ശാന്തനാഥൻ നിർമിച്ചിരിക്കുന്ന ഈ ചലച്ചിത്രത്തിൽ സുരേഷ് ഗോപി, ഇന്ദ്രജ, മാടമ്പ് കുഞ്ഞുകുട്ടൻ തുടങ്ങിയവർ പ്രധാന വേഷങ്ങളിൽ അഭിനയിച്ചിരിക്കുന്നു. ഈചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് രവീന്ദ്രൻ മാസ്റ്ററാണ്.
ഈ ചിത്രത്തിൽ ആകെ 6 ഗാനങ്ങളാണ് ഉള്ളത്. ഗാനങ്ങൾ രചിച്ചിരിക്കുന്നത് ഷിബു ചക്രവർത്തിയും, സംഗീതസംവിധാനം നിർവഹിച്ചിരിക്കുന്നത് രവീന്ദ്രനുമാണ്.


</doc>
<doc id="248710" url="https://ml.wikipedia.org/wiki?curid=248710" title="അതുൽ ചിറ്റ്നിസ്">
അതുൽ ചിറ്റ്നിസ്

സ്വതന്ത്ര സോഫ്റ്റ്‌വെയർ രംഗത്തെ ശ്രദ്ധേയനായ സാങ്കേതിക വിദഗ്ദ്ധനായിരുന്നു അതുൽ ചിറ്റ്നിസ് (ജ. ഫെബ്രുവരി 20, 1962 - മ. ജൂൺ 3, 2013). ജർമ്മനിയിൽ ജനിച്ച ഇന്ത്യക്കാരാനായ ഇദ്ദേഹം ഇന്ത്യയിലെ ആദ്യകാല ലിനക്സ് ഉപയോക്തൃ കൂട്ടായ്മയായ 'ഫ്രീ ആൻഡ് ഓപ്പൺ സോഴ്സ് സോഫ്റ്റ്‌വെയറിന്റെ' (FOSS.IN) സ്ഥാപകനായിരുന്നു. 'ലിനക്സ് ബാംഗ്ലൂർ' എന്ന പേരിൽ ആരംഭിച്ച ഈ കൂട്ടായ്മ സ്വതന്ത്ര സോഫ്റ്റ്‌വെയർ രംഗത്തെ ഏഷ്യയിലെ ഏറ്റവും വലിയ സമ്മേളനമായി വളർന്നു. ഇന്ത്യയെ സ്വതന്ത്ര സോഫ്റ്റ്‌വെയർ ഭൂപടത്തിൽ എത്തിച്ചത് ഇദ്ദേഹമാണെന്ന് വിശേഷിപ്പിക്കപ്പെടുന്നു. .

1989 -ൽ ചിറ്റ്നിസ്, തന്റെ ഡാറ്റാ വിനിമയ സോഫ്റ്റ്‌വെയറിന്റെ വികസനത്തിന്റെ ഭാഗമായി സിക്സ് (CiX) എന്ന ഒരു ബുള്ളറ്റിൻ ബോർഡ് സംവിധാനം ആരംഭിച്ചു. ഇന്ത്യയിലെ തന്നെ ആദ്യത്തെ ഓൺലൈൻ സർവ്വീസായി വിശേഷിപ്പിക്കപ്പെടുന്ന ഇത് അദ്ദേഹത്തിന്റെ സൈബർ നെറ്റ് (CyberNet) എന്ന ഉത്പന്നത്തിനെ അടിസ്ഥാനപ്പെടുത്തിയാണ് വികസിപ്പിച്ചത്. അനവധി നവാഗതർ ഈ സംവിധാനം വഴിയാണ് ഓൺലൈൻ വിവരവിനിമയം, സാമൂഹ്യ കൂട്ടായ്മകളുടെ രൂപീകരണം തുടങ്ങിയ മേഖലകളിൽ പിച്ചവെച്ചത് 


</doc>
<doc id="248729" url="https://ml.wikipedia.org/wiki?curid=248729" title="മഹാരാഷ്ട്ര കൺട്രോൾ ഓഫ് ഓർഗനൈസ്ഡ് ക്രൈം ആക്ട്">
മഹാരാഷ്ട്ര കൺട്രോൾ ഓഫ് ഓർഗനൈസ്ഡ് ക്രൈം ആക്ട്

1999 ൽ മഹാരാഷ്ട്ര സർക്കാർ ഭീകരപ്രവർത്തനങ്ങളെയും സംഘടിത കുറ്റക്റൂത്യങ്ങളെയും നിയന്ത്രിയ്ക്കുന്നതിനു വേണ്ടി പാസ്സാക്കിയതാണ് ഈ നിയമം. 
ഈ നിയമം ,ഉയർന്നപോലീസ് ഉദ്യോഗസ്ഥനു മുമ്പാകെ കൊടുക്കുന്ന കുറ്റാരോപിതന്റെ കുറ്റസമ്മതമൊഴി കോടതിയ്ക്കു തെളിവായി സ്വീകരിയ്ക്കാമെന്നു വ്യവസ്ഥ ചെയ്യുന്നു.മറ്റു കൂട്ടുപ്രതികളെ സംബന്ധിച്ച് നല്കുന്ന മൊഴിയും തെളിവിൽ സ്വീകരിയ്ക്കാമെന്നും ഈ നിയമം അനുശാസിയ്ക്കുന്നു. കൂടാതെ ആറുമാസക്കാലയളവിലേയ്ക്ക് മുൻകൂർ ജാമ്യം പ്രതിയ്ക്കു ലഭിയ്ക്കുകയില്ല എന്നതും ഈ പ്രത്യേക നിയമത്തിന്റെ വിശേഷതയാണ്.
2013ലെ ഐ.പി.എൽ ഒത്തുകളി വിവാദത്തിൽപെട്ട കളിക്കാർക്കെതിരെ ഈ നിയപ്രകാരമാണ് കേസെടുത്തിരിക്കുന്നത്.



</doc>
<doc id="248740" url="https://ml.wikipedia.org/wiki?curid=248740" title="വിന്റർ">
വിന്റർ

ദീപു കരുണാകരന്റെ സംവിധാനത്തിൽ 2009 ജൂലൈയിൽ തിയേറ്ററുകളിലെത്തിയ ഒരു മലയാളചലച്ചിത്രമാണ് വിന്റർ. ജയറാം, ഭാവന എന്നിവർ പ്രധാനവേഷങ്ങളിൽ അഭിനയിച്ച ഈ ചിത്രം നിർമിച്ചിരിക്കുന്നത് കെ. രാധാകൃഷ്ണനാണ്. എം.ആർ. രാജ്കൃഷ്ണനാണ് ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത്. ഈ ചിത്രം ഒരു പരാജയമായിരുന്നു.


</doc>
<doc id="248741" url="https://ml.wikipedia.org/wiki?curid=248741" title="കാട്ടുപൂക്കൾ">
കാട്ടുപൂക്കൾ

1965-ൽ പുറത്തിറങ്ങിയ മലയാളചലച്ചിത്രമാണ് കാട്ടുപൂക്കൾ. ഗിരിമൂവീസിനു വേണ്ടി നൃത്തസംവിധായകായ തങ്കപ്പൻ സംവിധാനം ചെയ്തവതരിപ്പിച്ച ഈ ചിത്രം 1965 മാർച്ച് 9-തിന് പ്രദർശനം തുടങ്ങി. കണ്മണി ഫിലിംസായിരുന്നു വിതരണക്കാർ.





മുഴുനീള ചലച്ചിത്രം കാട്ടുപൂക്കൾ (1965


</doc>
<doc id="248757" url="https://ml.wikipedia.org/wiki?curid=248757" title="ലോനപ്പൻ നമ്പാടൻ">
ലോനപ്പൻ നമ്പാടൻ

ഒരു രാഷ്ട്രീയ പ്രവർത്തകനും അധ്യാപകനുമായിരുന്നു ലോനപ്പൻ നമ്പാടൻ (13 നവംബർ 1935 - 5 ജൂൺ 2013). 1965 മുതൽ ആറുതവണ നിയമസഭാംഗമായി തെരഞ്ഞെടുക്കപ്പെട്ട ഇദ്ദേഹം രണ്ടുതവണ സംസ്ഥാനമന്ത്രിയായിരുന്നു. 2004-ൽ പാർലമെന്റംഗമായി തെരഞ്ഞെടുക്കപ്പെട്ടു. കർഷകൻ, നാടകനടൻ എന്നീ നിലകളിലും ഇദ്ദേഹം തിളങ്ങിയിട്ടുണ്ട്.
തൃശൂർ ജില്ലയിൽ ചാലക്കുടിക്കടുത്ത് പേരാമ്പ്ര മാളിയേക്കൽ നമ്പാടൻ വീട്ടിൽ കുരിയപ്പന്റെയും പ്ലമേനയുടെയും ഏകമകനായി ജനനം. രണ്ടാം വയസ്സിൽ പിതാവ് മരിച്ചു. പേരാമ്പ്രയിലും കൊടകരയിലും സ്‌കൂൾ വിദ്യാഭ്യാസത്തിനുശേഷം രാമവർമ്മപുരത്ത് നിന്ന് ടി.ടി.സി. പാസ്സായ ലോനപ്പൻ നമ്പാടൻ ആനന്ദപുരം ശ്രീകൃഷ്ണ യു.പി.എസ്സിലും തുടർന്ന് പേരാമ്പ്ര സെന്റ്.ആന്റണീസ് സ്കൂളിലും അധ്യാപകനായി.

5 മുതൽ 10 വരെയുള്ള കേരള നിയമസഭകളിൽ അംഗമായിരുന്നു ലോനപ്പൻ നമ്പാടൻ.കൊടകര, ഇരിങ്ങാലക്കുട എന്നീ മണ്ഡലങ്ങളിൽ നിന്നാണ് ഇദ്ദേഹം തിരഞ്ഞെടുക്കപ്പെട്ടത്.

1963-ൽ കൊടകര പഞ്ചായത്തിലേക്ക് കോൺഗ്രസ് സ്ഥാനാർത്ഥിയായി മൽസരിച്ചു ജയിച്ചാണ് രാഷ്ട്രീയത്തിൽ സജീവമാകുന്നത്. തൊട്ടടുത്ത വർഷം കേരള കോൺഗ്രസ് രൂപീകൃതമായപ്പോൾ അതിൽ ചേർന്നു. 1965-ൽ കൊടകര നിയോജക മണ്ഡലത്തിൽനിന്നു നിയമസഭയിലേക്കു മത്സരിച്ചെങ്കിലും പരാജയപ്പെട്ടു. പിന്നീട് 1977-ൽ കൊടകരയിൽ നിന്ന് തന്നെ ജയിച്ചു ആദ്യമായി നിയമസഭയിലെത്തി. 1980-ൽ രണ്ടാം തവണയും ജയിച്ചു. ഇത്തവണ ഇ.കെ. നായനാർ മന്ത്രിസഭയിലെ ഗതാഗത വകുപ്പു മന്ത്രിയായി. എന്നാൽ 1981-ൽ കേരള കോൺഗ്രസ് ഇടതു മുന്നണിയിൽ നിന്നു പിന്മാറിയതിനെ തുടർന്ന് നായനാർ സർക്കാർ നിലംപതിച്ചു. 1981 ഡിസംബറിൽ കെ. കരുണാകരൻ മുഖ്യമന്ത്രിയായി യു.ഡി.എഫ് സർക്കാർ അധികാരത്തിൽ വന്നു. ഭരണപ്രതിപക്ഷങ്ങൾക്കു തുല്യ അംഗബലമുണ്ടായിരുന്ന നിയമസഭയിൽ 1982 മാർച്ച് 15 ന് ലോനപ്പൻ നമ്പാടൻ പ്രതിപക്ഷത്തിന് അനുകൂലമായി വോട്ട് ചെയ്തു. സ്പീക്കറുടെ കാസ്റ്റിംഗ് വോട്ടിന്റെ മാത്രം ഭൂരിപക്ഷത്തിൽ നിലനിന്ന സർക്കാർ നിലം പൊത്താൻ ഇതു കാരണമായി.

അതിനുശേഷം കേരളാ കോൺഗ്രസ്സിൽ നിന്ന് പിണങ്ങിപ്പിരിഞ്ഞ ഇദ്ദേഹം ഇടത് സ്വതന്ത്രനായി ഇരിങ്ങാലക്കുടയിൽ നിന്ന് നാല് തവണ ജയിച്ച് നിയമസഭയിലെത്തി. 1982-ൽ കോൺഗ്രസിലെ ജോസ് താന്നിക്കലിനെയും 1987-ൽ എ.സി.പോളിനെയും 1991-ൽ എ.എൽ. സെബാസ്റ്റ്യനെയും 1996-ൽ കേരളാ കോൺഗ്രസ് (എം)​ലെ തോമസ് ഉണ്ണിയാടനെയുമാണ് പരാജയപ്പെടുത്തിയത്. ഇതിൽ 1987 മുതൽ 1991 വരെയുള്ള കാലത്ത് ഇ.കെ. നായനാരുടെ നേതൃത്വത്തിലുള്ള മന്ത്രിസഭയിൽ ഭവന നിർമ്മാണ വകുപ്പു മന്ത്രിയായി പ്രവർത്തിച്ചു. 2001-ൽ കൊടകരയിൽ മത്സരിച്ചെങ്കിലും യു.ഡി.എഫ് സ്ഥാനാർത്ഥി കെ.പി. വിശ്വനാഥനോടു പരാജയപ്പെട്ടു. 2004-ൽ മുകുന്ദപുരത്തു നിന്ന് സി.പി.ഐ.എം പാർട്ടി ചിഹ്നത്തിൽ മത്സരിച്ച ഇദ്ദേഹം പത്മജാ വേണുഗോപാലിനെ പരാജയപ്പെടുത്തി ആദ്യമായി ലോക്‌സഭയിലെത്തി. 

രാഷ്ട്രീയത്തിനൊപ്പം കലാപ്രവർത്തനങ്ങളിലും തത്പരനായിരുന്ന നമ്പാടൻ 25-ഓളം നാടകങ്ങളിൽ വേഷമിട്ടിട്ടുണ്ട്. "അശ്വത്ഥാമാവ്" ഉൾപ്പെടെ മൂന്നു സിനിമകളിലും "നാരായണീയം" എന്ന ടെലിഫിലിമിലും അഭിനയിച്ചു. 

ദീർഘകാലമായി വൃക്കരോഗത്തിന് ചികിത്സയിലായിരുന്ന നമ്പാടൻ 2013 ജൂൺ 5-ആം തിയതി കൊച്ചിയിലെ സ്വകാര്യ ആശുപത്രിയിൽ വെച്ച് അന്തരിച്ചു.

സ്കൂൾ അധ്യാപികയായിരുന്ന ആനിയാണ് ഭാര്യ. സ്റ്റീഫൻ, ഷേർലി, ഷീല എന്നിവരാണ് മക്കൾ.


</doc>
<doc id="248774" url="https://ml.wikipedia.org/wiki?curid=248774" title="ചരിത്രകാരൻ">
ചരിത്രകാരൻ

കഴിഞ്ഞ കാലങ്ങളെ കുറിച്ച് പഠിക്കുകയും ഗവേഷണം നടത്തുകയും അത് പിൽക്കാലത്തേക്കായി ശേഖരിച്ചു വെക്കുകയും ചെയ്യുന്ന വ്യക്തികളാണ് ചരിത്രകാരികൾ എന്നറിയപ്പെടുന്നത്.


</doc>
<doc id="248775" url="https://ml.wikipedia.org/wiki?curid=248775" title="കാട്ടുതുളസി (ചലച്ചിത്രം)">
കാട്ടുതുളസി (ചലച്ചിത്രം)

1965-ൽ പുറത്തിറങ്ങിയ മലയാളചലച്ചിത്രമാണ് കാട്ടുതുളസി. എക്സൽ പ്രൊഡക്ഷനുവേണ്ടി എം. കുഞ്ചാക്കോ നിർമിച്ചതാണ് ഈ ചിത്രം. 1965 ജൂൺ 09-ന് കാട്ടുതുളസി പ്രദർശിപ്പിച്ചു തുടങ്ങി.





</doc>
<doc id="248783" url="https://ml.wikipedia.org/wiki?curid=248783" title="എം.കെ. ത്യാഗരാജഭാഗവതർ">
എം.കെ. ത്യാഗരാജഭാഗവതർ

മായാവാരം കൃഷ്ണമൂർത്തി ത്യാഗരാജഭാഗവതർ തമിഴ് ചലച്ചിത്ര അഭിനേതാവും,നിർമ്മാതാവും ,കർണ്ണാടകസംഗീതഞ്ജനും ആയിരുന്നു.(1 മാർച്ച്1901 – 1 നവം: 1959)പഴയ തഞ്ചാവൂർ ജില്ലയിലെ മയിലാടും തുറൈ എന്ന പട്ടണത്തിലാണ് ജനിച്ചത്. 1920 കളുടെ തുടക്കത്തിൽ നാടകസംഘത്തിൽ ഭക്തിഗാനങ്ങൾ ആലപിച്ചുകൊണ്ടായിരുന്നു അദ്ദേഹത്തിന്റെ തുടക്കം .1934 ൽ പാവലക്കോടി എന്ന സിനിമയിലൂടെ ഈ രംഗത്ത് അരങ്ങേറ്റവും കുറിച്ചു. ഈ ചിത്രം വലിയ സാമ്പത്തികവിജയം നേടുകയുണ്ടായി.1934 മുതൽ 1959 വരെ 14 ചിത്രങ്ങളിൽ അദ്ദേഹം അഭിനയിച്ചു.ഇതിൽ ആറെണ്ണം ബോക്സോഫീസ് വിജയം നേടി. ഭാഗവതരുടെ 1944 ൽ ഇറങ്ങിയ ഹരിദാസ് മദ്രാസ്സിലെ ബ്രോഡ് വെ തിയേറ്ററിൽ 3 വർഷം തുടർച്ചയായി പ്രദർശിപ്പിച്ചു.

ലക്ഷ്മികാന്തൻ വധക്കേസുമായി ബന്ധപ്പെട്ട് ത്യാഗരാജഭാഗവതർ 1944 ൽ അറസ്റ്റു ചെയ്യപ്പെട്ടു. 1947 ൽ കേസിന്റെ പുനർവിചാരണയിൽ നിരപരാധിയെന്നു കണ്ടെത്തിയെങ്കിലും അദ്ദേഹത്തിന്റെ കലാരംഗത്തെ ഭാവി ഇരുളുകയാണുണ്ടായത്.1959 ൽ നവംബർ 1 നു കലശലായ പ്രമേഹത്തെത്തുടർന്നു ത്യാഗരാജഭാഗവതർ അന്തരിച്ചു. 



</doc>
<doc id="248785" url="https://ml.wikipedia.org/wiki?curid=248785" title="ബുലാ ചൗധരി">
ബുലാ ചൗധരി

ഇന്ത്യയുടെ മുൻ വനിതാ നീന്തൽ ദേശീയ ചാമ്പ്യനാണ് ബുലാ ചൗധരി ഇംഗ്ലീഷ്: Bula Chowdhury (ജനനം : 2 ജനുവരി 1970). ജിബ്രാൾട്ടർ, കാതലീന, കൂക്ക് സ്ട്രീറ്റ് , ഇന്ത്യയ്ക്കും ശ്രീലങ്കയ്ക്കുമിടയിലെ പാൾക്ക് സ്ട്രീറ്റ് തുടങ്ങി ഏഴു കടലുകളും നീന്തിക്കടന്ന ആദ്യ വനിത എന്ന ബഹുമതി ബുലാ ചൗധരിക്കാണ്. 1989 ലും 1999 ലും ഇംഗ്ലീഷ് ചാനൽ രണ്ട തവണ നീന്തി കടന്ന ബുലായ്ക്ക് 1990 ലെ അർജ്ജുന പുരസ്കാരവും പത്മശ്രീയും ലഭിച്ചിട്ടുണ്ട്. പശ്ചിമ ബംഗാളിലെ നന്ദൻപൂർ മണ്ഡലത്തിൽ നിന്ന് സി.പി.ഐ.എം സ്ഥാനാർത്ഥിയായി നിയമ സഭയിലേക്കും തെരഞ്ഞെടുക്കപ്പെട്ടിരുന്നു.
അഞ്ചാം വയസ്സിൽ നീന്തൽകുളത്തിലിറങ്ങി. ഒമ്പതാം വയസിൽ ദേശീയ നീന്തൽ ചാമ്പ്യൻഷിപ്പിൽ ആറു സ്വർണം നേടി. 12ാം വയസ്സിൽ ഇന്ത്യയുടെ സീനിയർ ടീമിലിടം കണ്ടെത്തി. 1982 മുതൽ 92 വരെ 100 മീ, 200 മീ. ബട്ടർഫ്‌ളൈ ഇനത്തിൽ എതിരില്ലാത്ത ജേതാവായിരുന്നു. രണ്ടു തവണയായി സാഫ് ഗെയിംസിൽ പത്തു സ്വർണം നേടി. 

'ഫാൾഡ് ബേ' എന്ന ദക്ഷിണാഫ്രിക്കയിലുള്ള കടലിടുക്കുൾപ്പെടെ അഞ്ചു വൻകരയും നീന്തിയ ഏക വനിതയാണ്. 


</doc>
<doc id="248789" url="https://ml.wikipedia.org/wiki?curid=248789" title="ചീരാളം">
ചീരാളം

ചിന്ന അകിൽ, തേവതാലി, വണ്ടകാമിൻ എന്നെല്ലാം അറിയപ്പെടുന്ന ചീരാളം തെക്കെപശ്ചിമഘട്ടതദ്ദേശവാസിയായ ഒരു മരമാണ്. . 20 മീറ്റർ വരെ ഉയരം വയ്ക്കുന്ന ചീരാളം 1400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.തെക്കൻ സഹ്യാദ്രിയിലും മധ്യസഹ്യാദ്രിയിലും കാണപ്പെടുന്നു


</doc>
<doc id="248796" url="https://ml.wikipedia.org/wiki?curid=248796" title="മിന്ത്">
മിന്ത്

മിന്തിനു ഇഗ്ലിഷിൽ midge fly എന്നാണ് പറയുന്നത്. midge എന്ന പദം മിന്തു പോലെയുള്ള ചെറിയ പ്രാണികളെ കുറിക്കാൻ ഉപയോഗിക്കുന്നു. ഇവ കൊതുകിനെ പോലെ തന്നെ മനുഷ്യരുടെ രക്തം കുടിക്കുന്നു. ഇവയ്ക് രണ്ടോ മൂന്നോ മില്ലി മീറ്റർ മാത്രമാണ് വലിപ്പം.

കൊതുകു പോലുള്ള ഒരു തരം ക്ഷുദ്രജീവിയാണ് മിന്ത്. കൊതുകിന്റെ നാലിലൊന്നു പോലും വലിപ്പം ഇല്ലാത്ത മിന്ത് മനുഷ്യരെ കടിക്കുകയും രക്തം കുടിക്കുകയും ചെയ്യുന്നു. അസഹ്യമായ വേദനയും ചൊറിച്ചിലും ഉണ്ടാക്കുകയും ചെയ്യുന്ന ഇത് രാത്രിയിലാണ് ഉപദ്രവമേൽപ്പിക്കുന്നത്. വീടിന് പരിസരപ്രദേശങ്ങളിലായി തുളസിച്ചെടി നട്ടുപിടിപ്പിക്കുന്നതും തുളസി ചതച്ച് വെള്ളം തളിയ്ക്കുന്നതും ഉണക്കിപുകയ്ക്കുന്നതും മിന്തിന്റെ ശല്യം കുറയ്ക്കുന്നതിന് സഹായിക്കുന്നു


</doc>
<doc id="248800" url="https://ml.wikipedia.org/wiki?curid=248800" title="പീറ്റർ സിങ്ങർ">
പീറ്റർ സിങ്ങർ

പീറ്റർ ആൽബർട്ട് തോമസ് ഡേവിഡ് സിങർ ഒരു ആസ്ത്രെലിയൻ നൈതികശാസ്ത്രജ്ഞ്ഞനും തത്ത്വചിന്തകനുമാണ്. അദ്ദേഹത്തിന്റെ പ്രശസ്തമായ ഗ്രന്ഥമാണ് ആനിമൽ ലിബറേഷൻ. മതകേന്ദ്രീകൃതവും, മനുഷ്യ കേന്ദ്രീകൃതവുമായ ധാർമികചിന്തകളെ സിങർ നിരാകരിക്കുന്നു. അദ്ദേഹത്തെ സംബന്ധിച്ച് ജീവലോകത്തിനാകെ ഗുണകരമായതാവണം ആത്യന്തിക നന്മ. മനുഷ്യൻ മറ്റുജീവികളെക്കാൾ മഹാൻ ആണെന്നും , അതുകൊണ്ട് മനുഷ്യനു മറ്റു ജീവികളെ ഇഷ്ടത്തിനൊത്ത് ചൂഷണം ചെയ്യാമെന്നുമുള്ള ചിന്ത (Speciesism), വർണവിവേചനം പോലെ ധാർമികമായും ശാസ്ത്രീയമായും തെറ്റാണ് എന്ന് അദ്ദേഹം കരുതുന്നു.

ആസ്ത്രിയയിൽ നിന്നും കുടിയേറിപ്പാർത്ത ഒരു ജൂതകുടുംബത്തിൽ, 1946-ൽ മെൽബോണിലാണ് സിങർ ജനിച്ചത്. മെൽബോൺ യൂണിവേഴ്സിറ്റിയിലും ഓക്സ്ഫോർഡ് യൂണിവേഴ്സിട്ടിയിലുമായി ഉപരിപഠനം നടത്തി. 1975-ൽ ആണ് അദ്ദേഹത്തിന്റെ പ്രശസ്തഗ്രന്ഥം ആനിമൽ ലിബറേഷൻ പ്രസിദ്ധീകൃതമായത്.


</doc>
<doc id="248802" url="https://ml.wikipedia.org/wiki?curid=248802" title="എസ്. ജി. കിട്ടപ്പ">
എസ്. ജി. കിട്ടപ്പ

തമിഴ് ഗായകനും ,നാടക നടനുമായ എസ് .ജി. എന്ന കിട്ടപ്പ പഴയ തിരുവിതാംകൂറിലെ ചെങ്കോട്ടയിൽ ജനിച്ചു.(1906–1933) സിനിമയുടെ ആവിർഭാവത്തിനു മുമ്പുള്ള കാലയളവിലാണ്അദ്ദേഹം സജീവമായിരുന്നത്. ഗായികയായ കെ.ബി.സുന്ദരാംബാളിന്റെ ഭർത്താവുമായിരുന്നു കിട്ടപ്പ.


</doc>
<doc id="248806" url="https://ml.wikipedia.org/wiki?curid=248806" title="അരുൺ ഖേതർപാൽ">
അരുൺ ഖേതർപാൽ

ഭാരതീയ സൈന്യത്തിലെ ഒരു ഉദ്യോഗസ്ഥനായിരുന്നു സെക്കന്റ് ലെഫ്റ്റ്നന്റ് അരുൺ ഖേതർപാൽ(14 ഒക്ടോബർ 1950 - 16 ഡിസംബർ 1971). 1971 ലെ ബംഗ്ലാദേശ് യുദ്ധത്തിൽ കൊല്ലപ്പെട്ടു.മരണാനന്തരം ഭാരതത്തിലെ പരമോന്നത സൈനിക ബഹുമതിയായ പരമവീര ചക്രം, നൽകപ്പെട്ടു.

മഹാരാഷ്ട്രയിലെ പൂനെയിൽ ജനിച്ചു. അച്ഛൻ പട്ടാള ബ്രിഗേഡിയറായിരുന്നു. പഠനത്തിലും കായിക രംഗത്തും മികവു കാട്ടിയ ഖേതർപാൽ 1967 ൽ നാഷണൽ ഡിഫൻസ് അക്കാദമിയിൽ ചേർന്നു. ഫോക്സ്ട്രോട്ട് സ്ക്വാഡ്രണിലെ കേഡറ്റ് ക്യാപ്റ്റനായിരുന്നു. പിന്നീട് മിലിറ്ററി അക്കാദമിയിൽ ചേർന്നു. 1971 ൽ 17 പൂനെ ഹോഴ്സിൽ കമ്മീഷൻ ചെയ്തു.
1971 ലെ ബംഗ്ലാദേശ് യുദ്ധത്തിൽ 47 ാമത് ഇൻഫന്ററി ബ്രിഗേഡിന്റെ നേതൃത്ത്വം 17 പൂനെ ഹോഴ്സിനായിരുന്നു. യുദ്ധത്തിനിടെ ശാഖർഗർ സെക്റ്ററിലെ നീക്കത്തിനിടെ ബസന്തർ നദിക്കു കുറുകെ പാലം നിർമ്മിക്കുന്ന ചുമതല 47 ാം ബ്രിഗേഡിനായിരുന്നു. ആ പ്രദേശമാകെ മൈൻ വിതറിയിരുന്നു. 

ഡിസംബർ 16 ന് പാകിസ്താൻ സേന ടാങ്കുകളുടെ സഹായത്തോടെ പ്രത്യാക്രമണം ആരംഭിച്ചു. ഈ ആക്രമണത്തിലാണ് ഖേതർപാൽ കൊല്ലപ്പെട്ടത്.തന്റെ ചുമതലയിലുണ്ടായിരുന്ന ടാങ്ക് ശത്രു സൈന്യത്തിന്റെ വെടിയേറ്റു തകർന്നിട്ടും അദ്ദേഹം ധീരമായി പോരാടി, അവരെ പ്രതിരോധിച്ചു. തന്റെ ജീവത്യാഗത്തിലൂടെ ഇന്ത്യൻ സൈന്യത്തിന് യുദ്ധത്തിലെ നിർണ്ണായകമായ മേൽക്കൈ നൽകാൻ ഖേതർപാലിനായി. ഫാമഗുസ്ത എന്ന ഈ യുദ്ധ ടാങ്ക് ഇപ്പോഴും യുദ്ധ സ്മാരകമായി സംരക്ഷിച്ചു വരുന്നു.



</doc>
<doc id="248808" url="https://ml.wikipedia.org/wiki?curid=248808" title="കലാമണ്ഡലം സരസ്വതി">
കലാമണ്ഡലം സരസ്വതി

കേരളത്തിലെ പ്രശസ്തയായ ഒരു നർത്തകിയാണ് കലാമണ്ഡലം സരസ്വതി. മോഹിനിയാട്ടം, ഭരതനാട്യം, കുച്ചുപ്പുടി തുടങ്ങിയ നൃത്തരൂപങ്ങളിൽ അവർ പ്രാവീണ്യം നേടിയിട്ടുണ്ട്. അരങ്ങിലും കളരിയിലും വൈദഗ്ദ്ധ്യം തെളിയിച്ച നൃത്താചാര്യയായാണ് ഇവർ അറിയപ്പെടുന്നത്.
1960 ൽ കലാമണ്ഡലത്തിൽ ചേർന്നു. തോട്ടശേരി ചിന്നമ്മു അമ്മയുടെയും കലാമണ്ഡലം സത്യഭാമയുടെയും ശിക്ഷണത്തിൽ മോഹിനിയാട്ടം അഭ്യസിച്ചു. പത്മാ സുബ്രഹ്‌മണ്യം, ചിത്രാ വിശ്വേശ്വർ, രാജരത്നംപിള്ള, സുധാറാണി രഘുപതി, കലാനിധി അമ്മാൾ, വെമ്പട്ടി ചിന്നസത്യം എന്നിവരുടെ പക്കലും വിവിധ നൃത്ത ഇനങ്ങൾ അഭ്യസിച്ചു. 
ഇന്ത്യയിലും വിദേശത്തും നൃത്തങ്ങൾ അവതരിപ്പിച്ചു. കൾച്ചറൽ എക്സ്ചേഞ്ച് പ്രോഗ്രാമിന്റെ ലീഡറായി 1991 - 92 കാലയളവിൽ വടക്ക് കിഴക്കൻ സംസ്ഥാനങ്ങളിലും പശ്ചിമ ബംഗാളിലും മോഹിനിയാട്ടം അവതരിപ്പിച്ചിട്ടുണ്ട്. കോഴിക്കോട്‌ ചാലപ്പുറത്ത്‌ 'നൃത്യാലയ' എന്ന നൃത്തവിദ്യാലയം നടത്തുന്നുണ്ട്. 

പ്രസിദ്ധ സാഹിത്യകാരൻ എം.ടി. വാസുദേവൻ നായരാണ് ഇവരുടെ ഭർത്താവ്. മകൾ അശ്വതിയും ഭർത്താവ് ശ്രീകാന്തും പ്രശസ്ത നർത്തകരാണ്. 



</doc>
<doc id="248811" url="https://ml.wikipedia.org/wiki?curid=248811" title="അൻഗുൺ">
അൻഗുൺ

അൻഗുൺ സിപ്റ്റ സാസ്മി (ഇന്തോനേഷ്യൻ ഉച്ചാരണം: [aŋˈɡun ˈt͡ʃipta ˈsasmi]; ജനനം 1974 ഏപ്രിൽ 29) ഒരു ഇന്തോനേഷ്യൻ ഗായികയും ഗാനരചയിതാവുമാണ്. ഇവർ ഫ്രഞ്ച് പൗരത്വം സ്വീകരിക്കുകയുണ്ടായി.


</doc>
<doc id="248822" url="https://ml.wikipedia.org/wiki?curid=248822" title="മുസിരി സുബ്രഹ്മണ്യ അയ്യർ">
മുസിരി സുബ്രഹ്മണ്യ അയ്യർ

കർണ്ണാടകസംഗീതഞ്ജനായിരുന്ന മുസിരി സുബ്രഹ്മണ്യ അയ്യർ (ഏപ്രിൽ 9, 1899 - മാർച്ച് 25, 1975) 1920 മുതൽ 1940 വരെ വേദികളിൽ സജീവമായിരുന്നു. അദ്ധ്യാപകനായും, ഗായകനായും ഈരംഗത്ത് സംഭാവനകൾ നല്കിയിട്ടുണ്ട്. രാഗാലാപനത്തിലെ വേറിട്ട് നിൽക്കുന്ന ഭാവാത്മകത മുസിരിയുടെ പ്രത്യേകതയാണ്.

സംസ്കൃത പണ്ഡിതനായിരുന്ന ശങ്കരശാസ്ത്രിയുടെ പുത്രനായി തിരുച്ചിയിലെ ബൊമ്മാലപാളയത്ത് ജനിച്ചു. മുസിരി ബാലനായിരിയ്ക്കുമ്പോൾ തന്നെ മാതാവ് സീതാലക്ഷ്മി മരണമടഞ്ഞിരുന്നു. അക്കാലത്തെ പ്രമുഖ ഗായകനും നടനുമായിരുന്ന എസ്.ജി.കിട്ടപ്പയുടെ ആലാപനത്തിൽ ആകൃഷ്ടനായ മുസിരി സംഗീതഞ്ജനാകുന്നതിനു തീരുമാനിയ്ക്കുകയായിരുന്നു. ഉയർന്ന സ്ഥായിയിൽ സ്വരസഞ്ചാരം നടത്തുവാനുള്ള കഴിവ് കിട്ടപ്പയെപ്പോലെ മുസിരിയും സ്വായത്തമാക്കിയിരുന്നു.
എസ്. നാരായണസ്വാമിയും വയലിനിസ്റ്റായിരുന്ന കരുർ ചിന്നസ്വാമി അയ്യരുമായിരുന്നു ആദ്യകാലത്തെ ഗുരുക്കന്മാർ. തുടർന്നു ടി.എസ്. സഭേശയ്യരുടെ കീഴിൽ 9 വർഷം സംഗീതപഠനം അഭ്യസിച്ച് "നിരവൽ" ചെയ്യുന്നതിൽ അതീവ വൈദഗ്ദ്ധ്യം നേടി.കുറഞ്ഞ കാലയളവിൽ തന്നെ മുസിരിയ്ക്ക് കർണ്ണാടകസംഗീത രംഗത്ത് തന്റേതായ വ്യക്തിമുദ്ര പതിപ്പിക്കുവാൻ കഴിഞ്ഞു.

ഒട്ടേറെ ബഹുമതികളാണ് മുസിരിയെ ജീവിതകാലത്തു തേടിവന്നത്. പദ്മഭൂഷൺ (1971), സംഗീതകലാനിധി, 1963 ൽ പേരറിഞ്ജർ, 1966 ൽ സംഗീത കലാ ശിഖാമണി, സംഗീത നാടക അക്കാദമിയുടെ വിശിഷ്ടാംഗത്വം (1967) തുടങ്ങിയ പുരസ്ക്കാരങ്ങൾ മുസിരിയ്ക്കു ലഭിയ്ക്കുകയുണ്ടായി.



</doc>
<doc id="248840" url="https://ml.wikipedia.org/wiki?curid=248840" title="കൊച്ചുമോൻ">
കൊച്ചുമോൻ

1965-ൽ പുറത്തിറങ്ങിയ മലയാളചലച്ചിത്രമാണ് കൊച്ചുമോൻ. സെന്റ് ജോർജ് മൂവീസിനു വേണ്ടി മാമൻ വർഗ്ഗിസ് നിർമിച്ചതാണീ ചിത്രം. എ.വി.എം വിതരണം നടത്തിയ കൊച്ചുമോൻ 1965 ഒക്ടോബർ 8-ന് പ്രദർശനം തുടങ്ങി.





</doc>
<doc id="248844" url="https://ml.wikipedia.org/wiki?curid=248844" title="മജ്റൂഹ് സുൽത്താൻപുരി">
മജ്റൂഹ് സുൽത്താൻപുരി

പ്രസിദ്ധനായ ഒരു ഉർദു കവിയും ഗാനരചയിതാവുമായിരുന്നു മജ്റൂഹ് സുൽത്താൻപുരി (1 ഒക്ടോബർ 1919-24 മെയ് 2000).
1950 കളിലും,1960 കളുടെ ആദ്യത്തിലും ഇന്ത്യൻ സിനിമാസംഗീതരംഗത്ത് ആധിപത്യം പുലർത്തിയ അദ്ദേഹം എഴുത്തുകാരുടെ പുരോഗമന പ്രസ്ഥാനത്തിലെ സുപ്രധാന വ്യക്തിത്വമായിരുന്നു. 
. മനോഹരമായ നിരവധി കവിതകൾ രചിച്ചിട്ടുള്ള അദ്ദേഹം ഇരുപതാനൂറ്റാണ്ടിലെ മികച്ച ഒരു ഉർദു കവിയായും വിലയിരുത്തപ്പെടുന്നു.

ആറുദശകം നീണ്ടുനിന്ന അദ്ദേഹത്തിന്റെ സംഗീത കാവ്യ ജീവിതത്തിനിടയിൽ സംഗീത സംവിധായകരായ നൗഷാദ്, മദന്മോഹൻ,എസ്.ഡി. ബർമ്മൻ റോഷൻ, രവി, ശങ്കർ ജയ്കിഷൻ, ഒ.പി. നയ്യാർ, ഉഷ ഖന്ന, ലക്ഷ്മികാന്ത് പ്യാരിലാൽ, അനുമാലിക്, ആർ.ഡി. ബർമ്മൻ, എ.ആർ. റഹ്മാൻ എന്നീ പ്രശസ്തരും പ്രഗൽഭരുമായ കലാകാരന്മാരുമായി ജോലിചെയ്യാൻ അദ്ദേഹത്തിനു അവസരമുണ്ടായി. 1993 ലെ ദാദ സാഹിബ് ഫാൽകെ അവാർഡ് ആദ്ദേഹത്തിനായിരുന്നു. "ഗാനരചയിതാവിനു ലഭിക്കുന്ന ആദ്യത്തെ ദാദ സാഹിബ് ഫാൽകെ ആവാർഡായിരുന്നു അത്".


</doc>
<doc id="248853" url="https://ml.wikipedia.org/wiki?curid=248853" title="ജോസഫ്">
ജോസഫ്

എം. പത്മകുമാർ സംവിധാനം ചെയ്ത് 2018-ൽ പുറത്തിറങ്ങിയ മലയാളചലച്ചിത്രമാണ് ജോസഫ്. ഷാഹി കബീർ രചിച്ച ചിത്രമാണ് ജോസഫ്. ജോജോ ജോർജ്, ദിലീഷ് പോത്തൻ, ഇർഷാദ്, അത്മിയ, ജോണി ആന്റണി, സുധി കോപ്പ, മാളവിക മേനോൻ, മാധുരി ബ്രഗൻസ എന്നിവരാണ് ചിത്രത്തിൽ അഭിനയിക്കുന്നത്. ഒരു റിട്ടയേർഡ് പോലീസുകാരന്റെ ജീവിതത്തിൽ ഉണ്ടാകുന്ന സംഭവങ്ങളാണ് ചിത്രത്തിന്റെ ഇതിവൃത്തം.

തിരക്കഥാകൃത്ത് ഷഹീ കബീർ എന്ന യഥാർത്ഥ ജീവിതാനുഭവത്തിന്റെ അടിസ്ഥാനത്തിലാണ് ഈ ചിത്രത്തിന്റെ തിരക്കഥ . ഒരു ബോക്സ് ഓഫീസ് ഹിറ്റാണ് സിനിമ. ഈ ചിത്രം ബോക്സ് ഓഫീസിൽ ഒരു സ്ലീപ്പർ ഹിറ്റായി മാറിയ ചിത്രം വാണിജ്യപരമായി വളരെ പ്രശസ്തിയാർജ്ജിച്ചു. 2018 ലെ മികച്ച മലയാളചലച്ചിത്രമാണെന്ന് പല വിമർശകരും പറഞ്ഞിട്ടുണ്ട്. ചിത്രത്തിലെ അഭിനയത്തിന് കേന്ദ്ര കഥാപാത്രത്തെ അവതരിപ്പിച്ച ജോജു മികച്ച സ്വഭാവനടനുള്ള പുരസ്‌കാരം നേടി .


പുതുമുഖ സംഗീതസംവിധായകനായ  രഞ്ജിൻ രാജ്  ആണ് ഇതിന്റെ സംഗീതസംവിധാനം നിർവഹിച്ചത് . ഇതിലെ പൂമുത്തോളെ എന്ന ഗാനത്തിന് ഗായകൻ വിജയ് യേശുദാസിന് 2018 ലെ മികച്ച ഗായകനുള്ള   കേരള സംസ്ഥാന ചലച്ചിത്ര അവാർഡും  ലഭിക്കുകയുണ്ടായി.

ചിത്രത്തിലെ ഗാനങ്ങൾ 

അടുത്ത കാലത്തായി പ്രധാനമായും കർശനമായ നിയമങ്ങൾ കാരണം കേരളത്തിൽ അവയവം മാറ്റിവയ്ക്കൽ എണ്ണം കുറയ്ക്കുന്നതിന്റെ പശ്ചാത്തലത്തിൽ ചിത്രത്തിൽ അവയവമാറ്റ കുംഭകോണത്തിനുവേണ്ടി ദാതാക്കളെ കൊലപ്പെടുത്തിയതുൾപ്പെടെയുള്ള കാര്യങ്ങൾ ചിത്രീകരിച്ചതിനെ ഇന്ത്യൻ മെഡിക്കൽ അസോസിയേഷൻ വിമർശിച്ചു. 


</doc>
<doc id="248855" url="https://ml.wikipedia.org/wiki?curid=248855" title="കലാകാരി">
കലാകാരി

കലകളുമായി ബന്ധപ്പെടുന്ന പ്രവൃത്തികൾ ചെയ്യുന്ന അഥവാ കലാസൃഷ്ടികൾ നടത്തുന്ന വ്യക്തിയെ ആണ് കലാകാരി എന്നു വിളിക്കുന്നത്. എങ്കിലും ചിത്രരചന, ശില്പനിർമ്മാണം, നിശ്ചല ഛായാഗ്രഹണം, ചലച്ചിത്രഛായാഗ്രാഹണം തുടങ്ങി ദൃശ്യകലകളുമായി ബന്ധപ്പെട്ടു നിൽക്കുന്നവരെയാണ് സാധാരണഗതിയിൽ കലാകാരികൾ എന്നു വിളിക്കാറ്. ചരിത്രകാലം മുതൽക്കേ കലാകാരികൾ ഉണ്ടായിരുന്നതിന്റെ തെളിവുകൾ ഗുഹാചിത്രങ്ങളായി കാണാവുന്നതാണ്.
രാജാരവിവർമ്മ, വാൻഗോഗ് തുടങ്ങിയവരെ ചിത്രരചനയിലെ കലാകാരരായി കണക്കാക്കുന്നു. അഭിനേതാക്കളും കലാകാരരാണ്. ചാർളി ചാപ്ലിൻ, അമിതാഭാ ബച്ചൻ, ശ്രീദേവി, ശോഭന, മമ്മൂട്ടി, പ്രേംനസീർ, ഷീല, മോഹൻലാൽ, മഞ്ജു വാര്യർ തുടങ്ങി ഒരു വലിയ നിര തന്നെ അഭിനയകലാകാരരായിട്ടുണ്ട്. 
ഗായകരെയും കലാകാരരായിട്ടാണ് കണക്കാക്കുന്നത്. പ്രദർശനപരമായ കലാരൂപങ്ങൾ പരിശീലിച്ചിട്ടുള്ള എല്ലാവരെയും കലാകാരികളായി കണക്കാക്കുന്നു.
വിപുലമായ ജോലിസാധ്യതകളാണ് കലാകാരികൾക്ക് ഉള്ളത്. പുസ്തകനിർമ്മാണം, സിനിമാ നിർമ്മാണം തുടങ്ങിയ രംഗത്ത് കലാകാരികളുടെ സേവനം ഒഴിച്ചുകൂട്ടാനാവാത്തതാണ്.

</doc>
<doc id="248857" url="https://ml.wikipedia.org/wiki?curid=248857" title="ജോസഫ് (പേര്)">
ജോസഫ് (പേര്)

എബ്രായ ഭാഷയിൽ നിന്ന് നിഷ്പന്നമായ ഒരു പേരാണ് ജോസഫ്. 'ദൈവം വർദ്ധിപ്പിക്കും/കൂട്ടിച്ചേർക്കും' എന്നാണ് ഇതിന്റെ അർത്ഥം. എബ്രായ ബൈബിളിൽ, יוֹסֵף, സ്റ്റാൻഡേഡ് ഹീബ്രൂ യോസഫ്, ടൈബീരിയൻ ഹീബ്രൂവും അരമായ ഭാഷയും യോസെപ് എന്നിങ്ങനെയാണ് ഈ പേര് പ്രത്യക്ഷപ്പെടുന്നത്. ഖുറാനിലുൾപ്പെടെ അറബിഭാഷയിൽ, യൂസുഫ് يوسف എന്നാണ് ഈ പേരെഴുതപ്പെടുന്നത്. 

ഇംഗ്ലീഷ്, ഫ്രഞ്ച്, ജർമൻ എന്നീ ഭാഷകൾ സംസാരിക്കുന്നയിടങ്ങളിൽ ജോസഫ് എന്ന പേര് വ്യാപകമായി ഉപയോഗിക്കപ്പെടുന്നുണ്ട്. പുർഷന്മാർക്ക് ജോ, ജോയി എന്നുങ്ങനെയും സ്ത്രീകൾക്ക് ജൊ എന്നും ഈ പേര് ചുരുക്കാറുണ്ട്. പല രൂപത്തിലും പല രാജ്യങ്ങളിൽ ഈ പേരിന് പ്രചാരം ലഭിച്ചിട്ടുണ്ട്. ഇസ്രായേലിൽ "യോസ്സി" "യോസഫ്" എന്നീ പേരുകൾ വ്യാപകമായി ഉപയോഗിക്കപ്പെടുന്നുണ്ട്.\

പഴയനിയമത്തിൽ ജേക്കബിന്റെ പതിനൊന്നാമത്തെ പുത്രനും റേച്ചലിന്റെ ആദ്യത്തെ പുത്രനുമാണ് ജോസഫ്. പുതിയ നിയമത്തിൽ, ജോസഫ് യേശുവിന്റെ മാതാവായ മേരിയുടെ ഭർത്താവാണ്. പുതിയ നിയമത്തിൽ തന്നെ അരിമാത്തിയയിലെ ജോസഫ് എന്നൊരാളുമുണ്ട്. ഇദ്ദേഹം യേശുവിന്റെ രഹസ്യ ശിഷ്യനാണ്. യേശുവിനെ മറവുചെയ്ത കല്ലറ ഇദ്ദേഹമാണ് നൽകിയത്. 

പുരുഷനാമങ്ങളുടെ വ്യത്യസ്ത രൂപങ്ങളിൽ താഴെക്കൊടുത്തിരിക്കുന്നവയും പെടും:










</doc>
<doc id="248862" url="https://ml.wikipedia.org/wiki?curid=248862" title="റഹ്മാൻ മുന്നൂര്">
റഹ്മാൻ മുന്നൂര്

റഹ്മാൻ മുന്നൂര്. മുഴുവൻ നാമം. പി.ടി. അബ്ദുറഹ്മാൻ മുന്നൂര്. ഗ്രന്ഥകർത്താവ്, ഗാനരചയിതാവ്, പത്രാധിപർ. ഇസ്ലാമിക് പബ്ലിഷിങ് ഹൌസ് എഡിറ്റർ. തനിമാ കലാസാഹിത്യവേദി വൈസ് പ്രസിഡൻറ്. അറബി, ഉറുദു ഭാഷകളിൽ നിന്നും വിവർത്തന കൃതികളും പ്രസിദ്ധീകരിച്ചിട്ടുണ്ട്. 

കോഴിക്കോട് ജില്ലയിലെ ചാത്തമംഗലം പഞ്ചായത്തിലെ മുന്നൂരിൽ 1956 ഡിസംബർ 22 ന് ജനനം. പിതാവ് മുഹമ്മദ് പാറക്കാൻ തൊടി. മാതാവ് ആമിന. ശാന്തപുരം ഇസ്ലാമിയ കോളേജിൽ നിന്ന് ഇസ്ലാമിക പഠനവും ബിരുദവും പൂർത്തിയാക്കിയ ശേഷം കാലിക്കറ്റ് യൂണിവേഴ്സിറ്റിയിൽ നിന്ന് അറബി സാഹിത്യത്തിൽ ബിരുദാനന്തര ബിരുദം നേടി. ഇസ്ലാമിക വിജ്ഞാനകോശം അസോസ്സിയേറ്റ് എഡിറ്റർ, പ്രബോധനം വാരിക സബ് എഡിറ്റർ, ആരാമം വനിതാ മാസിക പത്രാധിപർ, പ്രബോധനം വാരിക എക്സി. എഡിറ്റർ, ബോധനം ത്രൈമാസിക പത്രാധിപർ, ധർമ്മധാരാ പ്രൊഡക്ഷൻ കോ-ഓഡിനേറ്റർ എന്നീ നിലകളിൽ സേവനമനുഷ്ടിച്ചു.. 2018 ഒക്ടോബർ 19 ന് അന്തരിച്ചു

സി.കെ. മുഹമ്മദ് വിവർത്തന പുരസ്കാരം കരസ്ഥാമാക്കി. അറബിക്കിൽ നിന്നു മലയാളത്തിലേക്ക് വിവർത്തനം ചെയ്ത കൃതികളിൽ ഏറ്റവും നല്ല വിവർത്തകനു ദോഹ ഫ്രന്റ്സ് ഏർപ്പെടുത്തിയതാണ് പുരസ്കാരം. പ്രമുഖ പണ്ഡിതനായ സയ്യിദ് അബുൽ ഹസൻ അലി നദ്‌വിയുടെ ‘മാദാ ഖസിറൽ ആലം ബി ഇൻഹിത്വാതിൽ മുസ്‌ലിം’ എന്ന ഗ്രന്ഥത്തിന്റെ മലയാള വിവർത്തനത്തിനാണ് (‘മുസ്‌ലിംകളുടെ പതനവും ലോകത്തിന്റെ നഷ്ടവും’) പുരസ്കാരം.. സർവത് സൗലത്തിന്റെ സമ്പൂർണ ഇസ്ലാമിക സമൂഹം ചരിത്ര സംഗ്രഹം, ഡോ.താരീഖ് സുവൈദാന്റെ പാലസ്തീൻ സമ്പൂർണ ചരിത്രം, അടിയാറിന്റെ ഞാൻ സ്‌നേഹിക്കുന്ന ഇസ്ലാം തുടങ്ങിവയുടെ വിവർത്തകനാണ്.



</doc>
<doc id="248876" url="https://ml.wikipedia.org/wiki?curid=248876" title="കുടുംബപുരാണം">
കുടുംബപുരാണം

ലോഹിതദാസിന്റെ തിരക്കഥയിൽ സത്യൻ അന്തിക്കാട് സംവിധാനം ചെയ്തു 1988ൽ പ്രദർശനത്തിനെത്തിയ ചലച്ചിത്രമാണ് കുടുംബപുരാണം. സെൻട്രൽ പിക്ചേഴ്സിന്റെ ബാനറിൽ മാത്യു ജോർജ്ജ് ആണ് ഈ ചിത്രം നിർമ്മിച്ചത്.





</doc>
<doc id="248881" url="https://ml.wikipedia.org/wiki?curid=248881" title="പോളിസ്ഫേരിയ മക്രാന്ത">
പോളിസ്ഫേരിയ മക്രാന്ത

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പോളിസ്ഫേരിയയിലെ ഒരു സ്പീഷിസാണ് പോളിസ്ഫേരിയ മക്രാന്ത - Polysphaeria macrantha . ടാൻസാനിയയിലെ ഒരു തദ്ദേശീയ ഇനമാണ് ഇത്.



</doc>
<doc id="248883" url="https://ml.wikipedia.org/wiki?curid=248883" title="എ. ഭീംസിംഗ്">
എ. ഭീംസിംഗ്

മലയാളം, തമിഴ്, തെലുങ്ക്, ഹിന്ദി ഭാഷകളിലായി നിരവധി ചലച്ചിത്രങ്ങൾ സംവിധാനം ചെയ്തിട്ടുള്ള ഭീംസിംഗ് 1924 ഒക്ടോബർ 15നു ആന്ധ്രാപ്രദേശിലെ ചിറ്റൂർ ജില്ലയിൽ ജനിച്ചു.
തെലുങ്കിലെ ഇരട്ട ചിത്രസംയോജകരായിരുന്ന കൃഷ്ണൻ- പഞ്ചുവിന്റെ സഹായിയായാണ് ഭീംസിംഗ് ചലച്ചിത്ര മേഖലയിലേക്ക് കടന്നു വന്നത്. ഇവരിൽ കൃഷ്ണന്റെ സഹോദരിയായ സോനയെ ഭീംസിംഗ് വിവാഹം കഴിച്ചു. ദേശീയ പുരസ്കാരം നേടിയ ചിത്രസംയോജകനായ ബി. ലെനിൻ ഉൾപ്പെടെ എട്ട് മക്കൾ ആണ് ഈ ദമ്പതികൾക്ക്. പിൽക്കാലത്ത് അദ്ദേഹം പ്രശസ്ത തെന്നിന്ത്യ നടിയായ പത്മശ്രീ സുകുമാരിയേയും വിവാഹം ചെയ്തു. ആ വിവാഹത്തിൽ ജനിച്ച പുത്രനാണ് ഡോ. സുരേഷ് ഭീംസിംഗ്. 1978 ജനുവരി 16 നു അൻപത്തെട്ടാമത്തെ വയസ്സിൽ അദ്ദേഹം അന്തരിച്ചു.

സംവിധായകൻ, തിരക്കഥാകൃത്ത്, ചിത്രസംയോജകൻ, നിർമ്മാതാവ് എന്നീ നിലകളിൽ തമിഴ്, തെലുങ്കു, മലയാളം, ഹിന്ദി ചലച്ചിത്രവേദികളിൽ അദ്ദേഹം വ്യക്തിമുദ്ര പതിപ്പിച്ചു.

തെലുങ്കിലെ ഇരട്ട ചിത്രസംയോജകരായിരുന്ന കൃഷ്ണൻ- പഞ്ചുവിന്റെ സഹായിയായി ആയി ചലച്ചിത്ര രംഗത്തെത്തിയ ഭീംസിംഗിന്റെ സംവിധാനത്തിൽ ആദ്യം പുറത്തിറങ്ങിയതു അമ്മൈയപ്പൻ (1954) എന്ന തമിഴ് ചിത്രമാണ്. തമിഴ് - തെലുങ്കു ഹിന്ദി ഭാഷകളിലായി 67 ചലച്ചിത്രങ്ങൾ അദ്ദേഹം സംവിധാനം ചെയ്തു. 1978ൽ പ്രദർശനത്തിനെത്തിയ കരുണാമയുഡു എന്ന തെലുങ്കു ചിത്രമാണ് അവസാനം സംവിധാനം ചെയ്തത്.

നായാദിൻ നയീ രാത്, ഗൌരി, സാധൂ ഔർ സെയ്താൻ, ആലയം, ഖണ്ഡൻ, രാഖി തുടങ്ങിയ ചിത്രങ്ങൾക്ക് അദ്ദേഹം തിരക്കഥയൊരുക്കി.

സാധൂ ഔർ സെയ്താൻ, ആലയം, ഖണ്ഡൻ, രാഖി തുടങ്ങിയ ചിത്രങ്ങളുടെ ചിത്രസംയോജനം നിർവ്വഹിച്ചതും അദ്ദേഹമാണ്.

സാധൂ ഔർ സെയ്താൻ, രാഖി എന്നീ ചിത്രങ്ങൾ അദ്ദേഹം നിർമ്മിച്ചു.



</doc>
<doc id="248889" url="https://ml.wikipedia.org/wiki?curid=248889" title="ചെങ്ങഴിനീർക്കൂവ">
ചെങ്ങഴിനീർക്കൂവ

ചെങ്ങനീർകിഴങ്ങ്, മലങ്കൂവ, ചെങ്ങഴി എന്നെല്ലാം അറിയപ്പെടുന്ന ചെങ്ങഴിനീർക്കൂവ ഇഞ്ചിയുടെ കുടുംബത്തിൽപ്പെട്ട ഒരു ഔഷധസസ്യമാണ്. . ചൈനീസ് വംശജനായ ചെങ്ങഴിനീർക്കൂവ ഏഷ്യയിലെല്ലായിടത്തും കണ്ടുവരുന്നു. ഭൂമി ചാമ്പ എന്ന സംസ്കൃതം പേരുള്ള ഈ ചെടിയുടെ പൂവ് മണ്ണിൽനിന്നും ഇലകൾ ഉണ്ടാവുന്നതിനും മുൻപേ പുറത്തുവരുന്നു. ആന്റി ഓക്സിഡന്റ് ആയി ഉപയോഗിക്കാനാവുന്നതാണ് ഈ ചെടി. 



</doc>
<doc id="248891" url="https://ml.wikipedia.org/wiki?curid=248891" title="എസ്. രാമചന്ദ്രൻ">
എസ്. രാമചന്ദ്രൻ

തിരുവനന്തപുരം ആകാശവാണിയിലെ കൗതുക വാർത്തകൾ എന്ന പരിപാടിയിലൂടെ ശ്രദ്ധേയനായ വ്യക്തിയാണ് എസ്. രാമചന്ദ്രൻ.


</doc>
<doc id="248892" url="https://ml.wikipedia.org/wiki?curid=248892" title="മധുരൈ മണി അയ്യർ">
മധുരൈ മണി അയ്യർ

കർണ്ണാടക സംഗീതജ്ഞനായ മധുരൈ മണി അയ്യർ (ഒക്ടോബർ 25, 1912 – ജൂൺ 8, 1968)തമിഴ് നാട്ടിലെ മധുരയിലാണ് ജനിച്ചത്. സംഗീതജ്ഞനായ വിദ്വാൻ പുഷ്പവനത്തിന്റെ സഹോദരനായ രാമസ്വാമി അയ്യരായിരുന്നു അദ്ദേഹത്തിന്റെ പിതാവ്. സുബ്ബുലക്ഷ്മിയായിരുന്നു മാതാവ്. ഒമ്പതാം വയസ്സിൽ തന്നെ സംഗീതം അഭ്യസിച്ചു തുടങ്ങിയ മണി അയ്യരുടെ പ്രഥമ ഗുരു രാജം ഭാഗവതരായിരുന്നു. രാജം ഭാഗവതരുമായുള്ള ബന്ധം ഹരികേശനല്ലൂർ മുത്തയ്യാ ഭാഗവതരെ പരിചയപ്പെടുന്നതിനിടയാക്കി. മുത്തയ്യാ ഭാഗവതരായിരുന്നു ശ്രീ ത്യാഗരാജ സംഗീത വിദ്യാലയം സ്ഥാപിച്ചത്. ഈ വിദ്യാലയത്തിലെ ആദ്യ വിദ്യാർത്ഥികളിലൊരാളായിരുന്നു മണി അയ്യർ. 
കല്പനാസ്വരത്തിലും, നിരവലിലും, രാഗാലാപനത്തിലുമുള്ള വൈദഗ്ദ്ധ്യം മണി അയ്യരുടെ സവിശേഷതയായി കരുതപ്പെടുന്നുണ്ട്. മണി അയ്യരുടെ ദീർഘമായ സർവ്വലഘുപ്രയോഗങ്ങൾ വളരെ പ്രസിദ്ധമായിരുന്നു. അദ്ദേഹത്തിന്റെ അനന്തരവനായ ടി.വി. ശങ്കരനാരായണൻ മണി അയ്യരുടെ ശൈലിയിൽ പാടുന്ന പ്രസിദ്ധനായ സംഗീതജ്ഞനാണ്.

1944ൽ ഗാനകലാധരർ, 1959ൽ സംഗീതകലാനിധി, 1960ൽ രാഷ്ട്രപതിയുടെ പതക്കം, 1962ൽ ഇശൈ പേരറിഞ്ജർ തുടങ്ങിയവ മണിഅയ്യർക്കു നല്കപ്പെട്ട ബഹുമതികളിൽ ചിലതാണ്.


</doc>
<doc id="248897" url="https://ml.wikipedia.org/wiki?curid=248897" title="കലാസംവിധായകൻ">
കലാസംവിധായകൻ

പരസ്യകല,വിപണനം, പ്രസാധനം, ചലച്ചിത്രം, ടെലിവിഷൻ, ഇന്റർനെറ്റ്, വീഡിയോ വിനോദങ്ങൾ തുടങ്ങി വ്യത്യസ്ത മേഖലകളിൽ, കല സന്നിവേശം ചെയ്യുന്ന ആളാണ് കലാസംവിധായകൻ അഥവാ കലാസംശോധകൻ (ഇംഗ്ലീഷ്: Art Director). 

ചില കലാരൂപങ്ങളിൽ അനേകം കലാകാരന്മാർ ചേർന്ന് ഒരു കലാരൂപത്തെ ഭാഗികമായോ, ഘടകരൂപങ്ങളായോ വികസിപ്പിയ്ക്കുകയോ, സൃഷ്ടിയ്ക്കുകയോ ചെയ്യാം, എന്നാൽ അവയ്ക്ക് മേൽനോട്ടം വഹിയ്ക്കുകയും അവരുടെ കാഴ്ചപ്പാടിൽ ഒരു ഐകരൂപ്യം വരുത്തുകയും ചെയ്യുക എന്നതാണ് കലാസംവിധായകന്റെ ഒരു പ്രധാനചുമതല . മൊത്തത്തിലുള്ള ദൃശ്യഭംഗി, അതിന്റെ സംവേദനക്ഷമത, സവിശേഷതകളുടെ സംന്തുലനം, പ്രേഷകാനുഭവം ,പ്രതിഫലനം, എന്നതിന്റെയെല്ലാം ഉത്തരവാദിത്തം കലാസംവിധാനത്തിനാണുള്ളത്. കലാരൂപത്തിൽ ഉപയോഗിക്കുന്ന ദൃശ്യരൂപങ്ങളുടെയും കലാപരമായ ശൈലിയുടേയുമൊക്കെ തെരഞ്ഞെടുപ്പിലുള്ള തീരുമാനവും കലാസംവിധായകന്റേതായിരിക്കും. 


</doc>
<doc id="248914" url="https://ml.wikipedia.org/wiki?curid=248914" title="ഇന്റർഫേസ് റീജ്യൻ ഇമേജിങ് സ്‌പെക്‌ട്രോഗ്രാഫ്">
ഇന്റർഫേസ് റീജ്യൻ ഇമേജിങ് സ്‌പെക്‌ട്രോഗ്രാഫ്

നാസയുടെ ഒരു ഉപഗ്രഹ ദൗത്യ ഉപകരണമാണ് ഇന്റർഫേസ് റീജ്യൻ ഇമേജിങ് സ്‌പെക്‌ട്രോഗ്രാഫ് (ഐറിസ്).(Interface Region Imaging Spectrograph - IRIS) സൂര്യന്റെ തൊട്ടുതാഴെയുള്ള വായുമണ്ഡലത്തെ നിരീക്ഷിക്കുക എന്ന ലക്ഷ്യമുള്ള ഈ ആധുനിക ഉപഗ്രഹം 2013 ജൂൺ 27-ന് വിക്ഷേപിച്ചു. അൾട്രാവയലറ്റ് രശ്മികൾ പുറത്തുവിടുന്ന ഭാഗമാണ് പഠനവിധേയമാവുക. അൾട്രാവയലറ്റ് ടെലിസ്‌കോപ്പോടുകൂടിയ ഈ ആദ്യ ഉപഗ്രഹദൗത്യം, ഉയർന്ന ദൃശ്യക്ഷമതയുള്ള ചിത്രങ്ങൾ തുടർച്ചയായി എടുക്കുകയും സൂര്യനു സമീപത്തെ 240 കിലോമീറ്റർ പ്രദേശത്തെപ്പറ്റി പഠിക്കുകയും ചെയ്യും. 
ഐറിസ് ടീമിലെ പ്രധാന അംഗങ്ങൾ:


[[

</doc>
<doc id="248918" url="https://ml.wikipedia.org/wiki?curid=248918" title="എയർ ഗൺ">
എയർ ഗൺ

ഉയർന്ന മർദ്ദത്തിലുള്ള വായുവോ മറ്റേതെങ്കിലും വാതകമോ ഉപയോഗിച്ച് പെല്ലെറ്റുകളെ പുറത്തേക്ക് പായിക്കുന്ന തോക്കുകളെ എയർ ഗൺ എന്നു പരക്കെ അറിയുന്നു. സാധാരണ തോക്കുകളിൽ കത്തുന്ന ഇന്ധനം ഉപയോഗിച്ചാണ് വെടിയുണ്ട പുറത്തേക്ക് പായിക്കുന്നത്. എയർ പിസ്റ്റളുകളും എയർ ഗണ്ണുകളും ലോഹ ഉണ്ടകളോ ലോഹ പെല്ലറ്റുകളോ ആണ് ഉപയോഗിക്കുന്നത്. 

ചുരുക്കിവച്ച സ്പ്രിംഗുകളിലോ മർദ്ദിത വാതകത്തിലൊ ഉള്ള സ്ഥാനികോർജ്ജത്തെ ഗതികോർജ്ജമായി പ്രൊജക്റ്റൈലുകളിലേക്ക് മാറ്റപ്പെടുന്ന ഒരു യാന്ത്രിക സംവിധാനമ്മാണ് എയർ ഗണ്ണുകൾ. 

പ്ലാസ്റ്റിക് ഉണ്ടകളോ പെല്ലറ്റുകളോ ഉപയോഗിക്കുന്നവയെ എയർ സോഫ്റ്റ് ഗൺ എന്നാണ് പറയുന്നത്.

സുരക്ഷ കാരങ്ങളാലും നിയമ നിയന്ത്രണങ്ങളാലും ഇന്നത്തെ എയർഗണ്ണുകൾ ശേഷികുറവുള്ളവയാണ്.. ഇപ്പോഴും കൂടുതൽ ശേഷിയുള്ളവ വേട്ടയ്ക്കായി ഉപയോഗിക്കുന്നുണ്ട്.. ഇത്തരം എയർ രൈഫിളുകൾക്ക് ഏകദേശം ശബ്ദത്തിന്റെ വേഗതയിൽ തന്നെ പെല്ലറ്റുകൾ പായിക്കാനാവും. മിക്ക ശേഷി കുറഞ്ഞ എയർഗണ്ണുകളും തൊടികളിൽ ഉപയോഗിക്കാവുന്നവയാണ്. 

ചിലരാജ്യങ്ങളിൽ ഇപ്പോഴും ഇവയെ വെടിക്കോപ്പുകളായാണ് കാണുന്നത്. അവിടെ ജനവാസമുള്ള പ്രദേശങ്ങളിൽ ഉപയോഗിക്കാൻ അനുവാദമില്ല. ഒളിമ്പിക്കിലെ മത്സരങ്ങളിൽ കൂടുതൽ കൃത്യതയുള്ള 10മീറ്റർ ദൂരപരിധിയുള്ള എയർഗൺ ഉപയോഗിച്ചുള്ള മത്സരങ്ങളാണൂള്ളത്.

എയർഗണ്ണുകളിൽ പഴയ ന്യുമാറ്റിക് സാങ്കേതികവിദ്യയാണ് ഉപയോഗിക്കുന്നത്. ഇന്നുള്ളതിൽ ഏറ്റവും പഴയ, 1580 നോടടുത്ത കാലത്തെ എയർഗൺ സൂക്ഷിച്ചിരിക്കുന്നത് സ്റ്റോഹോമിലെ ലിവുസ്റ്റക്മരെൻ കാഴ്ചബംഗ്ലാവിൽലാണ്. ഇക്കാലത്താണ് ആധുനിക എയർ ഗൺ ജനിച്ചതെന്നാണ് മിക്ക ചരിത്രകാരന്മാരും പറയുന്നത്. 
പതിനേഴാം നൂറ്റാണ്ടിൽ .30 മുതൽ .51 വാവട്ടമുള്ള കുഴലുകളുള്ള എയർഗൺ ഉപയോഗിച്ച് കാട്ടു പന്നികളേയും മാനുകളേയും വേട്ടയാടിയിരുന്നു. അന്നത്തെ എയർഗണ്ണുകളിലെ വായു സംഭരണികൾ പമ്പുകൾ ഉപയോഗിച്ചാണ് നിറച്ചിരുന്നത്. അവയുടെ പ്രവേഗം സെക്കന്റിൽ 200-300 മീറ്ററായിരുന്നു. അന്നു യുദ്ധത്തിനും എയർഗണുകൾ ഉപയോഗിച്ചിരുന്നു.
[[പ്രമാണം:[[പ്രമാണം:AirPistol1.JPG|thumb|150px|center]]

ഊർജ്ജം പകരാൺ പലതരം രീതികളുണ്ട്. അവ സ്പ്രിംഗ്-പിസ്റ്റൺ, മർദ്ദിത വായു, കാർബൺ ദൈ ഓക്സൈഡ് എന്നിവയാണ്.
തോക്കിൻ കുഴലിൽ നിന്നു മാറിയുള്ള ഒരു അറയ്ക്കുള്ളിൽ ഉരുക്ക് സ്പ്രിംഗ് കൊണ്ട് ബലം കൊടുത്ത പിസ്റ്റൺ കൊണ്ട് പ്രവർത്തിക്കുന്നതാണ് സ്പ്രിംഗ്-പിസ്റ്റൺ എയർ ഗൺ. കുഴൽ മടക്കിയോ മറ്റേതെങ്കിലും വിധത്തിലോ സ്പിംഗ് ചുരുക്കി വയ്ക്കുന്നു. കാഞ്ചി വലിക്കുമ്പോൾ സ്പ്രിഒഗ് അയയുകയും അത് പിസ്റ്റണെ മുമ്പോട്ട് തള്ളുന്നു. അപ്പോൾ പെല്ലറ്റിന്റെ പുറകിലെ അറയിൽ മർദ്ദം കൂട്ടുകയും ആ മർദ്ദം പെല്ലറ്റിനെ പിടിച്ചു നിർത്തുന്ന ഘർഷണത്തിനേക്കാൾ കൂടുമ്പോൾ പെല്ലറ്റ് മുമ്പോട്ട് പായും.

compression സ്പ്രിംഗ്===
പിസ്റ്റണോട് ചേർത്തുണ്ടാക്കിയ അരയിൽ ഉയർന്ന മർദ്ദത്തിലുള്ള് വായുവോ നൈട്രജനോ നിറയ്ക്കും. കൊത്തി (cock) വലിയ്ക്കുമ്പോൾ മർദ്ദം ഒന്നു കൂടി കൂടും.. ഇതിൽ സ്പ്രിംഗുകൾ ഉപയോഗിക്കുന്നില്ല.

ദ്രാവക കാർബൺ ദൈ ഓക്സൈഡ് നിറച്ച ഉപയോഗിച്ച് കളായാവുന്ന കുറ്റികളുൽ കിട്ടും
അധികം എയർ ഗണുകളുടേയും എയർ പിസ്റ്റലുകളുടേയും വാവട്ടം .77 (4.5 മി.മീ) ആണ്. അതായിരിക്കും പെല്ലെറ്റുകലുടേയും അളവ്. ഔദ്യോഗിക വെടിവെപ്പ് മത്സരങ്ങളിൽ ഈ അലവുള്ള എയർ ഗണ്ണും പിസ്റ്റലും ഉപയോഗിക്കണം.

പിന്നെ കൂടുതലുള്ളത് .22 (5.5 &5.6 മി.മീ)ആണ്. ലക്ഷ്യത്തിൽ കൂടുതൽ ഊർജ്ജം കൊടുക്കുന്നത് ഈ അളവുകളാണ്.

അധികം പ്രചാരമില്ലാത്തവ താഴെ പറയുന്നവയാണ്.
.50 (12.7 മി.മീ)
.58 (14.5 മി.മീ)

പ്രത്യേക ആവശ്യങ്ങൾക്കായി കൂടുതൽ വാവട്ടമുള്ള .79, .87 എന്നിവയും ഉപയോഗത്തിലുണ്ട്. 

ഒരേ അളവിൽ ഭാരം കുറഞ്ഞവയും കൂടിയവയുമുണ്ട്. തോക്കിൻ കുഴലിന്റെ വാവട്ടത്തിന്റെ അളവാണ് പെല്ലെറ്റുകൾക്കും വേണ്ടത്. 
വായുപ്രതിരോധം കുറഞ്ഞിരിക്കുന്നതുകൊണ്ട് കൂടുതൽ ദൂരത്തേക്കുള്ള ലക്ഷ്യങ്ങളിൽ ഇതാണ് നല്ലത്.

പരന്ന മൂക്കുള്ളവയ്ക്ക് വായുവിന്റെ പ്രതിരോധം കൂടുമെങ്കിലും 10 മീറ്റർ ലക്ഷ്യങ്ങളിൽ അത് പറയത്തക്കതല്ല. എന്നാൽ 35മീറ്റർ ലക്ഷ്യങ്ങളിൽ അത് പ്രശ്നമുണ്ടാക്കും. മത്സരങ്ങളിൽ ലക്ഷ്യത്തിലുള്ള കടലാസ്സിൽ കൃത്യമായ ദ്വാരം ഉണ്ടാക്കും. 
എലി പോലുള്ള ജീവികളെ നിയന്ത്രിക്കുന്നതിനും വേട്ടയ്ക്കും ഉപയോഗിക്കുന്നു. മുൻഭാഗത്ത് ഒരു ദ്വാരമുള്ളതുകൊണ്ട് വായുപ്രതിരോധം കൂടുതലായിരിക്കും.

സാധാരണ പ്രവർത്തനങ്ങൾക്ക് നല്ലതാണ്. 

വേട്ടയ്ക്കും [[എലി]], [[പെരിച്ചാഴി]] പോലുള്ള ജീവികളെ നിയന്ത്രിക്കാനും വിനോദത്തിനായുള്ള വെടിവെപ്പിനും ([[plinking]]), കായിക മത്സരങ്ങളിലും ഉപയോഗിക്കുന്നു. ലോഹം കൊണ്ടുണ്ടാക്കിയ മൃഗരൂപത്തിൽ ഉരുക്കു പലകകൊണ്ടുണ്ടാക്കിയ കിൽ സോണിൽ (kill zone) ഉന്നം നോക്കി വെടിവെയ്ക്കുന്ന മത്സരമാണ് ഫീൾഡ് റ്റാഗെറ്റ് (FT). കളി നിയമത്തിൽ മാറ്റമുള്ള ഫീൾഡ് റ്റാഗെറ്റ് മത്സരത്തിന്റെ മറ്റൊരു റൂപമാണ് ഹണ്ടർ ഫീൾഡ് റ്റാഗെറ്റ് (HFT)

[[വർഗ്ഗം:ചെറുതോക്കുകൾ]]

</doc>
<doc id="248921" url="https://ml.wikipedia.org/wiki?curid=248921" title="ടി.എൻ. ശേഷഗോപാലൻ">
ടി.എൻ. ശേഷഗോപാലൻ

പ്രമുഖ കർണ്ണാടകസംഗീതജ്ഞനായ മധുരൈ ടി.എൻ.ശേഷഗോപാലൻ (മധുരൈ തിരുമലൈ നമ്പി ശേഷഗോപാലൻ), 1948 സെപ്റ്റംബർ 5നു തമിഴ്നാട്ടിലെ നാഗപട്ടണത്തു ജനിച്ചു. മാതാവിൽ നിന്നാണ് അദ്ദേഹം സംഗീതത്തിന്റെ ബാലപാഠങ്ങൾ അഭ്യസിച്ചത്. തുടർന്ന് രാമനാഥപുരം സി.എസ്. ശങ്കരന്റെ കീഴിൽ പഠനമാരംഭിച്ചു. വായ്പാട്ടു കൂടാതെ ഏതാനും കൃതികളും അദ്ദേഹം ചിട്ടപ്പെടുത്തിയിട്ടുണ്ട്. സംഗീതാദ്ധ്യാപകനായും പ്രവർത്തിച്ചിട്ടുണ്ട്. വീണ, ഹാർമോണിയം എന്നീ ഉപകരണങ്ങളിൽ വൈദഗ്ദ്ധ്യം തെളിയിച്ചിട്ടുള്ള ശേഷഗോപാലൻ ഹരികഥാഖ്യാനത്തിലും പ്രഗല്ഭനാണ്.
2006ൽ അദേഹത്തിന് സംഗീതകലാനിധി പുരസ്ക്കാരം ലഭിച്ചു.

ഹരികഥാഖ്യാനത്തിനു പുറമേ, തില്ലാന, ഭജൻ എന്നിവയിൽ പ്രാവീണ്യമുള്ള ശേഷഗോപാലൻ, ഹിന്ദുസ്ഥാനി രാഗങ്ങളിലും ജുഗൽബന്ദിയിലും തന്റെ പ്രാഗല്ഭ്യം തെളിയിച്ചിട്ടുണ്ട്.




</doc>
<doc id="248938" url="https://ml.wikipedia.org/wiki?curid=248938" title="കന്യാകുമാരി (ചലച്ചിത്രം)">
കന്യാകുമാരി (ചലച്ചിത്രം)

എം.ടി. വാസുദേവൻ നായർ തിരക്കഥയെഴുതി കെ. എസ്. സേതുമാധവന്റെ സംവിധാനത്തിൽ 1974ൽ പ്രദർശനത്തിനെത്തിയ മലയാളചലച്ചിത്രമാണ് കന്യാകുമാരി.



കന്യാകുമാരി പാട്ടുപുസ്തകം - മലയാളസംഗീതം



</doc>
<doc id="248940" url="https://ml.wikipedia.org/wiki?curid=248940" title="കുപ്പിവള (ചലച്ചിത്രം)">
കുപ്പിവള (ചലച്ചിത്രം)

1965-ൽ പുറത്തിറങ്ങിയ മലയാളചലച്ചിത്രമാണ് കുപ്പിവള. ലോട്ടസ് പിക്ചേഴ്സിൻ വേണ്ടി എൻ. കൃഷ്ണനാണ് ഈ ചിത്രം ന്യൂട്ടോൺ സ്റ്റുഡിയോയിൽ വച്ചു നിർമിച്ചത്. 1965 ജൂലൈ 7-ന് പ്രദർശനം തുറ്റങ്ങിയ ഈ ചിത്രം ജിയോപിക്ചേഴ്സ് വിതരണം ചെയ്തു.





</doc>
<doc id="248944" url="https://ml.wikipedia.org/wiki?curid=248944" title="2004">
2004

ഗ്രിഗോറിയൻ കാലഗണനാരീതി പ്രകാരമുള്ള, ഇരുപത്തൊന്നാം നൂറ്റാണ്ടിലെ നാലാം വർഷമായിരുന്നു 2004.



</doc>
<doc id="248954" url="https://ml.wikipedia.org/wiki?curid=248954" title="കെ. കൃഷ്ണൻകുട്ടി">
കെ. കൃഷ്ണൻകുട്ടി

മൂന്നു തവണ കേരള നിയമസഭാ സാമാജികനായ രാഷ്ട്രീയ പ്രവർത്തകനാണ് കെ. കൃഷ്ണൻകുട്ടി (ജനനം :13 ആഗസ്റ്റ് 1944). സോഷ്യലിസ്റ്റ് ജനത (ഡെമോക്രാറ്റിക്) സംസ്ഥാന സീനിയർ വൈസ് പ്രസിഡന്റായിരിക്കെ 2013 ജൂണിൽ പാർട്ടിയിൽ നിന്ന് രാജി വെച്ചു. ആറ്, ഏഴ്, ഒൻപത് നിയമസഭകളിലേക്ക് പാലക്കാട്ടെ ചിറ്റൂർ നിയമസഭാ മണ്ഡലത്തിൽ നിന്നാണ് തെരഞ്ഞെടുക്കപ്പെട്ടത്.
കുഞ്ഞുകുട്ടിയുടെ മകനായി പാലക്കാട് ജനിച്ചു. എസ്.എസ്.എൽ.സി വരെ പഠിച്ചു. ഇന്ത്യൻ നാഷണൽ കോൺഗ്രസ് പ്രവർത്തകനായി രാഷ്ട്രീയത്തിലെത്തി. പിന്നീട് ജനതാ പാർട്ടിയുമായി ബന്ധപ്പെട്ട് പ്രവർത്തിച്ചു. പെരുമാട്ടി സർവീസ് കോപ്പറേറ്റീവ് ബാങ്ക് പ്രസിഡന്റ്, സ്റ്റേറ്റ് കോപ്പറേറ്റീവ് ബാങ്കിന്റെയും പാലക്കാട് ജില്ലാ കോപ്പറേറ്റീവ് ബാങ്കിന്റെയും ഡയറക്ടർ, നാഷണൽ ലേബർ ഓർഗനൈസേഷന്റെ സംസ്താന ട്രഷറർ എന്നീ നിലളിലെല്ലാം പ്രവർത്തിച്ചു. ജനതാദൾ പിളർന്നപ്പോൾ എം.പി. വീരേന്ദ്രകുമാറിനൊപ്പം സോഷ്യലിസ്റ്റ് ജനത (ഡെമോക്രാറ്റിക്) രൂപീകരിച്ചു. അതിന്റെ സംസ്ഥാന സീനിയർ വൈസ് പ്രസിഡന്റായിരിക്കെ രാജി വെച്ചു.


</doc>
<doc id="248960" url="https://ml.wikipedia.org/wiki?curid=248960" title="ഗദ്ദർ പാർട്ടി">
ഗദ്ദർ പാർട്ടി

പ്രവാസി ഇന്ത്യക്കാരുടെ കൂട്ടായ്മയിലൂടെ ഇന്ത്യയിലെ ബ്രിട്ടീഷ് ഭരണത്തെ അവസാനിപ്പിക്കാനായി രൂപീകരിച്ച സംഘടനയാണ് ഗദ്ദർ പാർട്ടി. വടക്കെ അമേരിക്കയിലെ ദേശസ്‌നേഹികളായ (പ്രവാസി) ഇന്ത്യക്കാരാണ് ഗദ്ദർ പാർട്ടി രൂപീകരണത്തിന് നേതൃത്വം നൽകിയത്. ആശയപ്രചരണത്തിനായി “ഹിന്ദുസ്ഥാൻ ഗദ്ദർ’ എന്ന പത്രവും ഗദ്ദർപാർട്ടി നടത്തിയിരുന്നു. പത്രത്തിന് ഉർദ്ദുപതിപ്പും ഗുരുമുഖി എന്ന പേരിൽ പഞ്ചാബി പതിപ്പുമുണ്ടായിരുന്നു.
ഗദ്ദർ എന്ന പഞ്ചാബി/ഉറുദു വാക്കിന്റെ അർത്ഥം കലാപം/ലഹള എന്നാണ്. 1913-ൽ അമേരിക്കൻ ഐക്യനാടുകളിലെ സാൻഫ്രാൻസിസ്‌കോയിലാണ് ഗദ്ദർ പാർട്ടി സ്ഥാപിക്കപ്പെട്ടത്. 
ലാലാ ഹർദയാലായിരുന്നു മുഖ്യ സംഘാടകനും സ്ഥാപകനും. ‘പസിഫിക് കോസ്റ്റ് ഹിന്ദു അസോസിയേഷൻ’ എന്നായിരുന്നു സംഘടനയുടെ ആദ്യപേര്. സോഹൻസിംഗ് ബാക്നയായിരുന്നു ആദ്യ പ്രസിഡന്റ്. 

അമേരിക്കയിൽ രൂപം കൊണ്ട ഈ പാർട്ടിക്ക് മെക്‌സിക്കോ, ജപ്പാൻ, ചൈന, ഫിലിപ്പിൻസ്, മലയ, സിംഗപ്പൂർ, തായ്‌ലാന്റ്, ഇൻഡോ-ചൈന, പൂർവ്വ ആഫ്രിക്ക, ദക്ഷിണാഫ്രിക്ക എന്നീ രാജ്യങ്ങളിൽ സജീവ അംഗങ്ങളുണ്ടായിരുന്നു. കമ്യൂണിസ്റ്റ് ആശയങ്ങളിൽനിന്ന് ആവേശമുൾക്കൊണ്ട് പ്രവർത്തിച്ച ഗദർ പാർടിയുടെ നേതാക്കൾ പലരും ഏഷ്യൻ രാജ്യങ്ങളിലും യൂറോപ്പിലും അമേരിക്കയിലും കനഡയിലും അവരവരുടെ രാജ്യങ്ങളിൽ കമ്യൂണിസ്റ്റ് പാർടികളുടെ നേതാക്കളായി മാറി. 1914-ൽ ഒന്നാം ലോകമഹായുദ്ധം ആരംഭിച്ചപ്പോൾ പ്രവാസികളായ വിപ്ലവകാരികളുടെ പിന്തുണയോടെ ഇന്ത്യയിൽ ബ്രിട്ടീഷുകാർക്കെതിരെ ജനകീയവിപ്ലവം സംഘടിപ്പിക്കാൻ ഗദ്ദർ പാർട്ടി തീരുമാനിച്ചു. ഇന്ത്യയിൽ 1915 ഫെബ്രുവരി 21 ന് പഞ്ചാബിൽ കലാപം ആരംഭിക്കുവാനാണ് തീരുമാനിച്ചത്. ഇതിനായുള്ള യാത്രാ ചിലവിലേക്കും ആയുധങ്ങൾക്കുമായി ലക്ഷക്കണക്കിന് ഡോളർ ശേഖരിക്കപ്പെട്ടു. ധാരാളം പ്രവാസി ഇന്ത്യക്കാർ തങ്ങളുടെ ഭൂമിയടക്കമുള്ള ആയുഷ്ക്കാല സമ്പാദ്യങ്ങൾ ഗദ്ദർവിപ്ലവകാരികൾക്ക് നൽകി. ബർലിനിൽ കേന്ദ്രീകരിച്ച വിപ്ലവകാരികൾ ഒന്നാം ലോകയുദ്ധസമയത്ത് ആയുധസാമഗ്രികൾ ആൻഡമാനിലും ഒറീസയിലെ തുറമുഖങ്ങളിലും എത്തിച്ചെങ്കിലും ഇവ ഫലപ്രദമായി ഉപയോഗിക്കാൻ കഴിഞ്ഞില്ല. 

ഇന്ത്യയിൽ മതിയായ പിന്തുണ ലഭിക്കാത്ത അവർ വിപ്ലവത്തിനായി റാഷ് ബിഹാരി ബോസിനെ, പോലുള്ള നേതാക്കളെ കണ്ടെത്തിയെങ്കിലും കലാപശ്രമങ്ങളെക്കുറിച്ച് അറിവ് ലഭിച്ച ബ്രിട്ടീഷ് ഭരണകൂടം, കലാപകാരികൾക്കെതിരെ ശക്തമായ നടപടികൾ സ്വീകരിക്കുകയും പഞ്ചാബിലെ ഗദ്ദർപാർട്ടിയിലെ അംഗങ്ങളെ അറസ്റ്റ് ചെയ്യുകയും ചെയ്തു. വിചാരണക്ക് ശേഷം 42 പേർക്ക് വധശിക്ഷ വിധിച്ചു നടപ്പാക്കി. പത്തൊൻപതാം വയസിൽ ലാഹോർ ജയിലിൽ കർത്താർ സിംഗ് തൂക്കിലേറ്റപ്പെട്ടു. 114 പേരെ ജീവപര്യന്തം ശിക്ഷ വിധിച്ച് നാടുകടത്തി. 93 പേർക്ക് ഭീകരമായ തടവുശിക്ഷ നൽകപ്പെട്ടു. ഗദ്ദർ പ്രസ്ഥാനത്തിലെ മുന്നണി നേതാക്കന്മാർ ജയിൽ മോചിതരായതിനുശേഷം പഞ്ചാബിലെ കമ്മ്യൂണിസ്റ്റ് പാർട്ടിയുടെ രൂപീകരണത്തിൽ നിർണ്ണായക പങ്ക് വഹിച്ചു.

1919-നുശേഷം ഇന്ത്യൻ ദേശീയതയിൽ ഗദ്ദർ പാർട്ടിക്കുള്ള സ്വാധീനം ക്രമേണ നഷ്ടപ്പെട്ടു.

ലാലാ ഹർദയാൽ, സോഹൻസിംഗ് ഭക്‌നാ, കർത്താ സിംഗ് സാരാബാ, റഹ്മാൻ അലിഷാ, ബാബു ഗുരുമുഖ് സിംഗ്, മൌലാനാ ബർക്കത്തുള്ള, ദയാ പരമാനന്ദ്, വിഷ്ണു സിംഗ് പിംഗഌ, ബാബ ഹർനംസിംഗ്, രഘുബാർദയാൽ ഗുപ്ത. സച്ചീന്ദ്രനാഥ് സന്ന്യാൽ എന്നിവരായിരുന്നു പ്രധാന നേതാക്കൾ.



</doc>
<doc id="248962" url="https://ml.wikipedia.org/wiki?curid=248962" title="സുമേറിയൻ സംസ്കാരം">
സുമേറിയൻ സംസ്കാരം

തെക്കൻ മെസൊപ്പൊട്ടേമിയയിലെ ചരിത്രപരമായ മേഖലയിലെ ആദ്യത്തെ നാഗരികത ആയിരുന്നു സുമേറിയൻ["ആധുനിക തെക്കൻ ഇറാഖ്]." ടൈഗ്രിസ് യൂഫ്രട്ടീസ് താഴ്വരകളില് സുമേറിയൻ കർഷകർ ധാന്യവും മറ്റ് വിളകളുടെ സമൃദ്ധമായി മുളപ്പിച്ചു. ഇത് ഒരിടത്ത്  താമസിപ്പിക്കാൻ അവരെ പ്രാപ്തരാക്കി.



അക്കേഡിയൻ ജനത, മൊസപ്പൊട്ടേമിയയിലെ സെമിറ്റിക്-ഇതര ഭാഷ സംസാരിച്ചിരുന്ന ആദിമജനതയ്ക്കു നൽകിയതാണ് സുമേറിയൻ എന്ന പേരു്. സുമേറിയൻ ജനത സ്വയം വിളിച്ചിരുന്നത് "കറുത്ത തലയുള്ളവർ "എന്നർത്ഥം വരുന്ന ùĝ saĝ gíg ga (ക്യൂണിഫോം: 𒌦 𒊕 𒈪 𒂵)എന്നായിരുന്നു. 

ചരിത്രകാരന്മാരുടെ അഭിപ്രായത്തിൽ ബി.സി.ഇ 5500നും 4000ത്തിനും ഇടയിൽ സെമിറ്റിക് ഭാഷയുമായോ ഇന്തോ-യൂറോപ്യൻ ഭാഷയുമായോ ബന്ധമില്ലാത്ത അഗ്ഗ്ളൂട്ടിനേറ്റീവ് ഭാഷയായ സുമേറിയൻ ഭാഷ സംസാരിച്ചിരുന്ന പശ്ചിമേഷ്യൻ ജനത സുമേറിൽ കുടിയേറി.
സുമേറിയൻ ജനത സഹാറയിൽ നിന്നു മധ്യപൂർവ്വദേശത്തേക്കു കുടിയേറിയ ഉത്തര ആഫ്രിക്കക്കാരെണെന്നും അവരാണ് മധ്യപൂർവ്വദേശത്ത് കൃഷി പ്രചരിപ്പിച്ചതെന്നും ചില ചരിത്രകാരന്മാർ അഭിപ്രായപ്പെടുന്നു.. ഈ ആദിമജനത ഉത്തര മൊസൊപ്പൊട്ടേമയിലെ സമാറ സംസ്കാരത്തിന്റെ പിൻഗാമികളായിരിക്കാമെന്നു കരുതുന്നു. ഇവരെ പ്രോട്ടോ-യൂഫ്രെട്ടിയൻസ് അല്ലെങ്കിൽ ഉബൈദിയൻസ് എന്നു വിശേഷിപ്പിക്കുന്നു. അവർ ചതുപ്പുകൾ നികത്തി കൃഷി ചെയ്യുകയും വാണിജ്യം, തുകൽ വ്യവസായം, മൺപാത്രനിർമ്മാണം, ഇഷ്ടികനിർമ്മാണം, മുതലായവ ആരംഭിക്കുകയും ചെയ്തു. 

സുമേറിയൻ സംസ്കാരം ഉറുക് കാലഘട്ടത്തിൽ രൂപം കൊള്ളുകയും ജെംദെറ്റ് നാസർ കാലഘട്ടത്തിലും മൊസപ്പെട്ടേമിയയിലെ ആദ്യകാലരാജവംശത്തിന്റെ കാലത്തോളം തുടരുകയും ചെയ്തു. ബി.സി.ഇ മൂന്നാം സഹസ്രാബ്ദത്തിൽ സുമേറിയക്കാരും അക്കാദിയൻമാരും തമ്മിൽ സാംസ്കാരികസമ്മിശ്രണം നടക്കുകയും ചെയ്തു.സുമേറിയക്കാർക്ക് ക്രമേണ അവരുടെ ആധിപത്യം നഷ്ടപ്പെടുകയും അക്കേദിയൻ സാമ്രാജ്യം സുമേറിയ കീഴടക്കുകയും ചെയ്തെങ്കിലും സുമേറിയൻ ഭാഷ ഒരു പവിത്രഭാഷയായി തുടർന്നു. തദ്ദേശീയ സുമേറിയൻ ഭരണം ഉറിലെ മൂന്നാം രാജവംശക്കാലത്ത് (2100 - 2000 ബി.സി.ഇ) ഒരു നൂറുവർഷത്തേക്കുകൂടി തിരിച്ചുവന്നിരുന്നു. 

പേർഷ്യൻ ഗൾഫിന്റെ തീരത്തുള്ള സുമേറിയൻ നഗരമായ എറിഡു ലോകത്തിലെ ഏറ്റവും പഴയ നഗരങ്ങളിലൊന്നായി കണക്കാക്കുന്നു. മൂന്നു സംസ്കാരങ്ങളുടെ അതായത് ചുട്ട ഇഷ്ടിക കൊണ്ടുള്ള വീടുകളിൽ താമസിച്ചിരുന്നതും ജലസേചനം നടപ്പിലാക്കിയിരിന്നതുമായ ഉബൈദിയൻ കർഷകർ, സെമിറ്റിക് ഇടയസമൂഹം, ചതുപ്പുനിലങ്ങളിൽ ജീവിച്ചിരുന്ന മുക്കുവർ എന്നിവരുടെ സമ്മിശ്രമായ സംസ്കാരം ഏറിഡുവിൽ ഉടലെടുത്തതായി കരുതപ്പെടുന്നു.


</doc>
<doc id="248963" url="https://ml.wikipedia.org/wiki?curid=248963" title="ദാറുൽഖദാ">
ദാറുൽഖദാ

ഇൻഡ്യയിലെ മുസ്ലിം പണ്ഡിതൻമാരുടെ സംഘടനയായ ആൾ ഇൻഡ്യ ഇമാംസ് കൗൺസിലിന്റെ നേതൃത്വത്തിൽ 2009 ജൂൺ 30 ന് .രൂപീകരിക്കപ്പെട്ട ഒരു വേദിയാണ് ദാറുൽ ഖദാ.'ദാറുൽഖദാ' എന്ന വാക്കിന്റെ അർത്ഥം പ്രശ്‌ന പരിഹാര സഭ എന്നാണ്.മുസ്ലിം സമുദായത്തിലെ കുടുംബപ്രശ്‌നങ്ങൾ, സ്വത്തുതർക്കങ്ങൾ തുടങ്ങിയവയ്ക്ക് ഇരുകക്ഷികളുടെയും സമ്മതപ്രകാരം കോടതിക്ക് പുറത്ത് പരിഹാരം കണ്ടെത്തുകയാണ് വേദിയുടെ ലക്ഷ്യം.ഒരു മതപണ്ഡിതൻ, ഒരു നിയമജ്ഞൻ, രണ്ടു പൗരപ്രധാനികൾ എന്നിവരുൾകൊള്ളുന്നതാണ് പ്രശ്‌ന പരിഹാര സഭ..


</doc>
<doc id="248971" url="https://ml.wikipedia.org/wiki?curid=248971" title="എൽ16 81എം.എം. മോർട്ടാർ">
എൽ16 81എം.എം. മോർട്ടാർ

യുണൈറ്റഡ് കിങ്ങ്ഡവും കാനഡയും യോജിച്ച് രൂപകൽപ്പന ചെയ്ത ചെറിയ പീരങ്കിയാണ് 81 എം.എം. മോർട്ടാർ. ഇന്ത്യൻ സൈന്യമടക്കം ലോകത്തിലെ അനവധി രാജ്യങ്ങൾ 81 എം.എം. മോർട്ടാർ യുദ്ധത്തിലുപയോഗിക്കുന്നു.

ഭാരം കുറഞ്ഞതും കേവലം മൂന്ന് സൈനികരാൽ എളുപ്പം യുദ്ധസജ്ജമാക്കാൻ പറ്റുന്നതുമായ ഈ മോർട്ടാർ കരസൈനികനീക്കങ്ങൾക്ക് സപ്പോർട്ട് നൽകാനാണ് കൂടുതലായി ഉപയോഗിക്കുന്നത്.

81 എം.എം. മോർട്ടാറിനെ നാല് ഭാഗങ്ങളായി തിരിച്ചിരിക്കുന്നു.
സൈനിക നീക്കങ്ങൾക്കിടയിൽ ഇവ നാല് ഭാഗങ്ങളാക്കി വേർതിരിച്ചാണ് മറ്റൊരു സ്ഥലത്തേക്ക് കൊണ്ടുപോകുന്നത്.

81 മോർട്ടാറിന്റെ ബാരൽ ഉറപ്പിക്കുന്ന അടിസ്ഥാനഭാഗമാണ് ബേസ് പ്ലേറ്റ്. പല രാജ്യങ്ങളിലായി ത്രികോണാകൃതിയിലും വൃത്താകൃതിയിലുമുള്ള ചതുരാകൃതിയിലുമുള്ള ബേസ് പ്ലേറ്റുകളുണ്ട്. ഇന്ത്യയിൽ പൊതുവെ ത്രികോണാകൃതിയിലുള്ള ബേസ് പ്ലേറ്റാണ് ഉപയോഗിക്കുന്നത്. ഫയർ ചെയ്യുമ്പോൾ ബോംബ് മുന്നോട്ടുകുതിക്കുന്നതിന്റെ പ്രതിപ്രവർത്തനഫലമായുണ്ടാകുന്ന കീഴോട്ടുള്ള തള്ളൽ അനുഭവപ്പെടുന്നത് ഈ ബേസ്‌പ്ലേറ്റിലാണ്.

ബേസ് പ്ലേറ്റിന്റെ കീഴ്‌ഭാഗത്ത് പ്ലേറ്റിനെ നന്നായി മണ്ണിലുറപ്പിച്ചുനിർത്തുന്നതിനായി മൂന്ന് സ്പൈക്സ് ഉണ്ട്.

ബേസ് പ്ലേറ്റിന്റെ മധ്യത്തിലുള്ള കുഴിയിലാണ് ബാരലിന്റെ കീഴ്‌ഭാഗം ഉറപ്പിക്കുന്നത്. മധ്യഭാഗം ബൈപോഡിലും ഉറപ്പിക്കുന്നു. 1280 മില്ലീമീറ്റർ നീളമുള്ള ബാരലിന്റെ അകവ്യാസം 81 മില്ലീലീറ്റർ ആണ്. 

ബാരലിന്റെ കീഴ്‌ഭാഗത്ത് പുറത്തായി സേഫ്റ്റിപിൻ ഉറപ്പിച്ചിരിക്കുന്നു. അതിനോട് ചേർന്ന് ബാരലിന്റെ ഉള്ളിൽ ഏറ്റവും താഴെയായി ഒരു ഫയറിംഗ് പിൻ ഉറപ്പിച്ചിരിക്കുന്നു. ഫയറിംഗ് പിൻ ഫയറിംഗിനായി സജ്ജമാക്കുവാനും ഒളിപ്പിച്ചുവെക്കാനും ബാരലിനു പുറത്തുള്ള സേഫ്റ്റിപിന്നാണ് ഉപയോഗിക്കുന്നത്. 

ബോംബ് അനായസം നീങ്ങുന്നതിനായി ബാരലിന്റെ ഉൾവശം നല്ല മിനുസമുള്ളതായി നിർമ്മിച്ചിരിക്കുന്നു. ഓരോ ഫയറിംഗിനുശേഷവും ബാരൽ വൃത്തിയാക്കാറുണ്ട്.

പേര് സൂചിപ്പിക്കും പോലെ തന്നെ രണ്ട് കാലുകളാണിവ. താഴെഭാഗം ബേസ്‌ പ്ലേറ്റിലുറപ്പിച്ച ബാരലിന്റെ ബാക്കിഭാഗം ശരിയായി മണ്ണിലുറപ്പിക്കുന്നത് ബൈപ്പോഡിന്റെ സഹായത്തോടെയാണ്. ബൈപോഡിന്റെ ഇരുകാലുകളുടേയും സംഗമസ്ഥാനത്തുനിന്നും തുടങ്ങുന്ന പിരിയൻ ആണിയുടെ മുകളറ്റത്ത് തിരശ്ചീനമായി ക്ലാമ്പുകൾ ഉറപ്പിച്ചിരിക്കുന്നു. ഈ ക്ലാമ്പിനുള്ളിലാണ് ബാരൽ ഉറപ്പിച്ചുനിർത്തുന്നത്.

ബൈപ്പോഡിൽ സജ്ജമാക്കിയിരിക്കുന്ന സംവിധാനങ്ങൾ കൊണ്ട് ബാരലിനെ ഇടത്തേയ്ക്കും വലത്തേയ്ക്കും മുകളിലേയ്ക്കും താഴേയ്ക്കും അനായാസം നീക്കാനാവുന്നു, കാലുകൾ ഇളക്കി നീക്കാതെ തന്നെ. സൈറ്റിൽ ക്രമീകരിച്ച ലക്ഷ്യത്തിലേയ്ക്ക് ബാരലിനെ നീക്കുന്നത് ഈ ക്രമീകരണങ്ങളുടെ സഹായത്തോടെയാണ്.

ബൈപ്പോഡിലുറപ്പിച്ച ബാരലിന്റെ ദിശ, ബാലൻസ് എന്നിവ ശരിയാക്കാൻ സൈനികരെ സഹായിക്കുന്ന ഉപകരണമാണ് സൈറ്റ്. ലക്ഷ്യം കൃത്യമായി നിർണ്ണയിക്കാനാണ് ഇത് ഉപയോഗിക്കുന്നത്. സൈറ്റിന്റെ രണ്ട് വശങ്ങളിലായി തിരശ്ചീനമായും ലംബമായും ഘടിപ്പിച്ചിരിക്കുന്ന സ്ഫടികസിലിണ്ടറിനുള്ളിലെ വായുവിന്റെ കുമിള മധ്യത്തിലാക്കിയാണ് ഇത് സാധിക്കുന്നത്.

സൈറ്റ് മോർട്ടാറിന്റെ ഭാഗമാണെങ്കിലും യഥാർത്ഥത്തിൽ ഇത് ഘടിപ്പിക്കാതെയും മോർട്ടാർ ഫയർ ചെയ്യാനാകും. പക്ഷേ അലക്ഷ്യമായി മാത്രം. ഇതേ ഉപകരണം തന്നെ എം.എം.ജി. പോലുള്ള മറ്റ് യുദ്ധോപകരണങ്ങളിലും ഉപയോഗിക്കാവുന്നതാണ്. 
മൂന്ന് തരത്തിലുള്ള ബോംബുകളാണ് 81 മോർട്ടാറിലുപയോഗിക്കുന്നത്: 
379 മി.മീ നീളവും 80.8 മി.മീ വ്യാസവും 4.2 കി.ഗ്രാം ഭാരവുമുള്ളവയാണ് ഈ ബോംബുകൾ. 

ഗ്ലോബൽ പൊസിഷനിങ് സിസ്റ്റം വഴി മോർട്ടാർ ഉറപ്പിച്ചിരിക്കുന്ന സ്ഥലത്തിന്റേയും ലക്ഷ്യസ്ഥാനത്തിന്റേയും മാപ്പിലെ വിവരങ്ങൾ (Map Reference) മനസ്സിലാക്കി ബാരലിന്റെ ചരിവ് കണക്കാക്കി സൈറ്റുപയോഗിച്ച് ലക്ഷ്യസ്ഥാനത്തേക്ക് മോർട്ടാർ ഫയർ ചെയ്യാനായി സജ്ജമാക്കുന്നു. 

സേഫ്ടിപിൻ തിരിച്ച് ബാരലിനുള്ളിലെ ഫയറിംഗ് പിൻ സജ്ജമാക്കുന്നു. പിന്നീട് ബോംബ് ബാരലിന്റെ മുൻവശത്തുകൂടി ഉള്ളിലേക്കിടുന്നു. ഊർന്ന് താഴെയിറങ്ങുന്ന ബോബിന്റെ ഏറ്റവും പിറകിലുള്ള പെർക്യൂഷൻ ക്യാപ്പിൽ ഫയറിംഗ് പിൻ തുളച്ചുകയറുന്നതോടെ ബോംബിന്റെ പുറകുവശത്ത് തീപിടിക്കുകയും അതിശക്തിയോടെ ബോംബ് മുന്നോട്ടുകുതിക്കുകയും ബഹുദൂരം വായുവിലൂടെ സഞ്ചരിച്ച് ലക്ഷ്യസ്ഥാനത്തെത്തുകയും ചെയ്യുന്നു.


</doc>
<doc id="248972" url="https://ml.wikipedia.org/wiki?curid=248972" title="5 സുന്ദരികൾ">
5 സുന്ദരികൾ

അഞ്ച് ഉപചലച്ചിത്രങ്ങളായി, 2013 ജൂണിൽ പുറത്തിറങ്ങിയ ഒരു മലയാള ലഘുചിത്ര സമാഹാരമാണ് 5 സുന്ദരികൾ. അഞ്ച് സംവിധായകർ ചേർന്നൊരുക്കുന്ന ഈ ചിത്രം അഞ്ചു സ്ത്രീകളുടെ (അമ്മ, മകൾ, കാമുകി, ഭാര്യ, നടി) കഥ പറയുന്നു. അൻവർ റഷീദ്, അമൽ നീരദ്, ആഷിഖ് അബു, സമീർ താഹിർ, ഷൈജു ഖാലിദ് എന്നിവരാണ് ഈ ചിത്രത്തിന്റെ സംവിധായകർ. കാവ്യ മാധവൻ, അസ്മിത സൂദ്, റീനു മാത്യൂസ്, ഇഷ ഷർവാണി, ബേബി അനിക എന്നിവർ ഉപചിത്രങ്ങളായ ഗൗരി, ആമി, കുള്ളന്റെ ഭാര്യ, ഇഷ, സേതുലക്ഷ്മി എന്നീ ഉപചിത്രങ്ങളിലെ പ്രധാന കഥാപാത്രങ്ങളായെത്തുന്നു. എത്തുന്നു. ഇന്ത്യൻ ചലച്ചിത്രത്തിന്റെ നൂറാം വാർഷികത്തോട് അനുബന്ധിച്ച് പുറത്തിറക്കിയ ഈ ചിത്രം നിർമ്മിച്ചിരിക്കുന്നത് ചിത്രത്തിലെ സംവിധായകരിലൊരാളായ അമൽ നീരദാണ്.

ബാലതാരങ്ങളായ അനികയും ചേതനും പ്രധാന കഥാപാത്രങ്ങളായെത്തുന്ന സേതുലക്ഷ്മി സംവിധാനം ചെയ്തിരിക്കുന്നത് ഛായാഗ്രാഹകൻ കൂടിയായ ഷൈജു ഖാലിദാണ്. ഛായാഗ്രഹണം ആൽബി നിർവഹിച്ചിരിക്കുന്നു. എം. മുകുന്ദന്റെ ഫോട്ടോ എന്ന കഥയെ അടിസ്ഥാനമാക്കി ഈ ചിത്രത്തിന് തിരക്കഥ എഴുതിയിരിക്കുന്നത് ശ്യാം പുഷ്കരനും മുനീർ അലിയും ചേർന്നാണ്. എൺപതുകളിലെ പശ്ചാത്തലത്തിലെടുത്ത ചിത്രം ബാലപീഡനം എന്ന പ്രമേയത്തെ അവതരിപ്പിക്കുന്നു.

സ്കൂൾ വിദ്യാർത്ഥിനിയായ സേതുലക്ഷ്മിക്ക് (അനിക) പുതുതായി വിവാഹിതരായ വധൂവരന്മാരുടെ ചിത്രങ്ങൾ പത്രങ്ങളിൽ നിന്ന് ശേഖരിക്കുകയും അവ ഒരു നോട്ടുബുക്കിൽ ശേഖരിക്കുകയും ചെയ്യുന്ന ഒരു ഹോബിയുണ്ട്. ഇതറിയുന്ന അവളുടെ കൂട്ടുകാരൻ (ചേതൻ) അവളെ സഹായിക്കാൻ തീരുമാനിക്കുന്നു. പിന്നീട് അവർ ഫോട്ടോയെടുക്കാൻ വേണ്ടി ഒരു സ്റ്റുഡിയോവിൽ പോകുന്നു. ഇതവരുടെ ജീവിതം മാറ്റിമറിക്കുന്നു.


സമീർ താഹിർ സംവിധാനം ചെയ്ത് ഇഷ ഷെർവാണി, നിവിൻ പോളി എന്നിവർ പ്രധാന കഥാപാത്രങ്ങളായെത്തുന്ന ചിത്രമാണ് ഇഷ. നടനും സംവിധായകനുമായ സിദ്ധാർത്ഥ് ഭരതൻ കഥയും തിരക്കഥയും കൈകാര്യം ചെയ്തിരിക്കുന്നു. ഛായാഗ്രഹണം ഷൈജു ഖാലിദ്.

തീർത്തും അപരിചിതരായ ഇഷയും (ഇഷ ഷെർവാണി) ജിനുവും (നിവിൻ പോളി) സമാന കാരണങ്ങളാൽ ഒരു വൈകുന്നേരം ന്യൂ യോർക്കിലെ ഒരു വീട്ടിൽ എത്തുന്നു. അവർ തുടർന്ന് സംഭാഷണത്തിലേർപ്പെടുകയും തുടർന്ന് സംഭവിക്കുന്ന സംഭവ പരമ്പരകളുമാണ് ഇഷയുടെ കഥാസാരം.


അമൽ നീരദിന്റെ കഥക്ക് അഭിലാഷ് കുമാർ തിരക്കഥ തയ്യാറാക്കി ആഷിഖ് അബു സംവിധാനം ചെയ്തിരിക്കുന്ന ഉപചിത്രമാണ് ഗൗരി. പ്രശസ്ത പിന്നണിഗായിക റിമി ടോമി ആദ്യമായി അഭിനയിക്കുന്ന ഈ ചിത്രത്തിൽ കാവ്യ മാധവൻ, ബിജു മേനോൻ എന്നിവർ പ്രധാന വേഷങ്ങളിലെത്തുന്നു. ഛായാഗ്രാഹകൻ സംവിധായകൻ കൂടിയായ രാജീവ് രവിയാണ്.

ഗൗരി മലയോര മേഖലയിൽ താമസിക്കുന്ന വിവാഹിതരായ ഭാര്യയുടേയും ഭർത്താവിന്റേയും പ്രണയ കഥ പറയുന്നു. രജിസ്റ്റർ വിവാഹത്തിനു ശേഷം ഗൗരിയും (കാവ്യ മാധവൻ) ജൊനാഥൻ ആന്റണിയും (ബിജു മേനോൻ) ഈ മേഖല താമസത്തിനായി തിരഞ്ഞെടുക്കുന്നു. ജൊനാഥന് മല കയറൽ ഹോബിയായിരുന്നു. അതേ സമയം ഗൗരി നർത്തകിയും നർത്തകാധ്യാപികയും കൂടിയാണ്. അവരുടെ വിവാഹ വാർഷികത്തിൽ സംഭവിക്കുന്ന ഒരു ദുരന്തം അവരുടെ ജീവിതത്തെ മാറ്റി മറിക്കുന്നു.


ചൈനീസ് കഥാകാരൻ ഫെങ് ജികായിയുടെ കഥയെ അടിസ്ഥാനമാക്കിയ കുള്ളന്റെ ഭാര്യയുടെ സംവിധാനം അമൽ നീരദ് നിർവഹിച്ചിരിക്കുന്നു. തിരക്കഥ ആർ. ഉണ്ണിയും ഛായാഗ്രഹണം രണദിവെയും കൈകാര്യം ചെയ്തിരിക്കുന്നു. ആൽഫ്രഡ് ഹിച്ച്കോക്കിന്റെ ദ റിയർ വിൻഡോ എന്ന ചലച്ചിത്രത്തിനെ അനുമസ്മരിപ്പിക്കുന്ന രീതിയിലാണ് കുള്ളന്റെ ഭാര്യയുടെ ആഖ്യാനശൈലി.


</doc>
<doc id="248977" url="https://ml.wikipedia.org/wiki?curid=248977" title="മഞ്ഞഞാറ">
മഞ്ഞഞാറ

പശ്ചിമഘട്ടതദ്ദേശവാസിയായ ഒരു ചെറിയ നിത്യഹരിതവൃക്ഷമാണ് മഞ്ഞഞാറ. . മരുന്നായും തടിക്കുവേണ്ടിയും അലങ്കാരവൃക്ഷമായും ഉപയോഗിക്കുന്നു.



</doc>
<doc id="248978" url="https://ml.wikipedia.org/wiki?curid=248978" title="ആരോമലുണ്ണി (ചലച്ചിത്രം)">
ആരോമലുണ്ണി (ചലച്ചിത്രം)

ഉദയായുടെ ബാനറിൽ കുഞ്ചാക്കോ സംവിധാനം ചെയ്ത മലയാളചലച്ചിത്രമാണ് ആരോമലുണ്ണി. വടക്കൻപാട്ടിലെ വീരനായകനായ ആരോമലുണ്ണിയുടെ കഥയ്ക്ക് ശാരംഗപാണി ചലച്ചിത്രഭാഷ്യം നല്കി. 1972 ഏപ്രിൽ 14നു എക്സൽ പ്രൊഡക്ഷൻസ് ഈ ചിത്രം പ്രദർശനശാലകളിലെത്തിച്ചു.

വയലാർ രചിച്ച് ദേവരാജൻ ഈണം പകർന്ന ഒൻപത് ഗാനങ്ങളാണ് ഈ ചിത്രത്തിൽ ഉൾപ്പെടുത്തിയിരുന്നത്. യേശുദാസ്, രവീന്ദ്രൻ, ജയചന്ദ്രൻ, പി. സുശീല, പി. മാധുരി എന്നീ ഗായകരാണ് ഗാനങ്ങൾ ആലപിച്ചത്.

ആരോമലുണ്ണി ചലച്ചിത്രം പൂർണ്ണമായി യൂട്യൂബിൽ കാണാം.


</doc>
<doc id="248980" url="https://ml.wikipedia.org/wiki?curid=248980" title="കാനക്കൈത">
കാനക്കൈത

തെക്കെപശ്ചിമഘട്ടതദ്ദേശവാസിയായ ഒരു മരമാണ് കാനക്കൈത. . മനയര, മഞ്ഞര, മഞ്ഞനാര എന്നെല്ലാം പേരുകളുണ്ട്. 12 മീറ്റർ വരെ ഉയരം വയ്ക്കുന്ന ഈ മരം 200 മീറ്റർ മുതൽ 600 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. കർണ്ണാടകത്തിലും തമിഴ്‌നാട്ടിലും കേരളത്തിലും കാണുന്ന ഈ മരം വംശനാശഭീഷണി നേരിടുന്നുണ്ട്.



</doc>
<doc id="248989" url="https://ml.wikipedia.org/wiki?curid=248989" title="ആനക്കൊരണ്ടി">
ആനക്കൊരണ്ടി

പശ്ചിമഘട്ടതദ്ദേശവാസിയായ ഒരു വള്ളിച്ചെടിയാണ് ആനക്കൊരണ്ടി. . Large-Seeded Salacia എന്നു വിളിക്കും. വളരെയധികം ഔഷധഗുണങ്ങളുള്ള ഒരു ചെടിയാണിത്.



</doc>
<doc id="248994" url="https://ml.wikipedia.org/wiki?curid=248994" title="ഇൻവെർട്ടർ എയർ കണ്ടീഷണർ">
ഇൻവെർട്ടർ എയർ കണ്ടീഷണർ

പരമ്പരാഗത എയർകണ്ടീഷണറുകളുടെ കമ്പ്രസർ ഇടക്കിടെ മുഴുവൻ ശേഷിയിൽ പ്രവർത്തിക്കുകയും ഇടക്കിടെ പൂർണ്ണമായും പ്രവർത്തനം നിർത്തിവച്ചും ആണ് മുറിയിലെ താപനില ക്രമീകരിച്ചുനിർത്തുന്നത്. ഒരു ഇൻവെർട്ടർ ഉപയോഗിച്ച് കമ്പ്രസർ മോട്ടോറിന്റെ വേഗത ആവശ്യാനുസരണം നിയന്ത്രിച്ചാണ് ഇൻവെർട്ടർ എയർ കണ്ടീഷണറുകൾ പ്രവർത്തിക്കുന്നത്.

ഇൻവെർട്ടർ എയർകണ്ടീഷണറുകളുടെ തണുപ്പിക്കൽ ശേഷി പരമ്പരാഗത എയർകണ്ടീഷണറുകളെ അപേക്ഷിച്ച് 1.7 മടങ്ങാണ്. ഇവയുടെ വൈദ്യൂതി ഉപയോഗത്തിൽ 66 ശതമാനം വരെ ലാഭമുണ്ട്. പ്രവർത്തനം ആരംഭിക്കുന്ന സമയത്തെ വൈദ്യുതിധാരയുടെ അളവും പരമ്പരാഗത ഉപകരണങ്ങളെ അപേക്ഷിച്ച് കുറവാണ്. പ്രവർത്തിക്കുമ്പോൾ ഇവക്ക് ശബ്ദം കുറവാണെന്നതും, ആയുസ്സ് ഇരട്ടിയാണെന്നതും മറ്റു പ്രത്യേകതകളാണ്.


</doc>
<doc id="248997" url="https://ml.wikipedia.org/wiki?curid=248997" title="വിട്രൂവിയൻ മാൻ">
വിട്രൂവിയൻ മാൻ

ലിയനാർഡോ ഡാ വിഞ്ചിയുടെ പ്രശസ്ത കലാരചനയാണ് വിട്രൂവിയൻ മാൻ.(Vitruvian Man) പ്രഗല്ഭനായ റോമൻ വാസ്തുശില്പി മാർകസ് വിട്രൂവിയസിന്റെ പേരിൽ നിന്നാണ് ഈ പേരിട്ടിരിക്കുന്നത്. മനുഷ്യ ശരീരഘടനയിലുള്ള അനുപാതങ്ങളെക്കുറിക്കുന്നത് എന്ന നിലയിലാണ് ഡാവിഞ്ചിയുടെ ഈ രചനയുടെ പ്രശസ്തി. വെനീസിലെ അക്കാഡമിയ ആർട്ട് ഗ്യാലറിയിലാണ് നിലവിൽ ഇത് സൂക്ഷിക്കുന്നത്.

പേന കൊണ്ട് പേപ്പറിൽ വരച്ചിരിക്കുന്ന ഈ ചിത്രത്തിൽ ഒരു നഗ്നപുരുഷൻ കൈകളും കാലുകളും വിരിച്ചുവെച്ച് ഒരു ചതുരത്തിലും വൃത്തത്തിലും കൃത്യമായി വരത്തക്കവിധം നിൽക്കുന്നു. മനുഷ്യശരീരത്തിന്റെ ഘടനയിലെ അളവുകളിലേക്ക് വെളിച്ചം വീശുന്നവയാണ് ചിത്രത്തിന്റെ മുകളിലും താഴെയും ഉള്ള എഴുത്തുകൾ.

അത് പ്രകാരം:


</doc>
<doc id="249015" url="https://ml.wikipedia.org/wiki?curid=249015" title="ഺവർഗം">
ഺവർഗം

വർത്സ്യമായ 'ട'കാരം (ഺ), വർത്സ്യമായ 'ന'കാരം (ഩ) എന്നീ സ്വതസ്സിദ്ധമായ ലിപികളില്ലാത്ത രണ്ട് വ്യഞ്ജനാക്ഷരങ്ങളെ മലയാള അക്ഷരമാലയിൽ വർഗീകരിച്ചുകാണിക്കുന്നതിനായി വൈയാകരണന്മാർ ഉപയോഗിക്കുന്ന വ്യഞ്ജനാക്ഷരവർഗമാണ് ഺവർഗം. 

അടിസ്ഥാനവ്യഞ്ജനാക്ഷരങ്ങളെ 'ക', 'ച', 'ട', 'ത', 'പ' എന്നിങ്ങനെ അഞ്ചു വർഗങ്ങളായി മാത്രമേ സംസ്കൃതസംബന്ധികളായ ഭാരതീയഭാഷകളുടെ അക്ഷരമാലകളിൽ തരംതിരിച്ചിട്ടുള്ളൂ.. സ്വതസ്സിദ്ധമായ ലിപികളില്ലാത്തതും എന്നാൽ ഉച്ചാരണത്തിൽ നിലനിൽക്കുന്നതുമായ വർത്സ്യമായ 'ട'കാരം (ഺ), വർത്സ്യമായ 'ന'കാരം (ഩ) എന്നീ അക്ഷരങ്ങളെ ഉൾപ്പെടുത്തിക്കൊണ്ടുള്ള ഒരു വർഗം അക്ഷരമാലകളിലില്ല. എന്നാൽ, വ്യാകരണഗ്രന്ഥങ്ങളായ ലീലാതിലകത്തിലും കേരളപാണിനീയത്തിലും മലയാളത്തിലെ ഇത്തരം അധികസ്വനിമങ്ങൾ പരാമർശിക്കപ്പെടുന്നുണ്ട്. ഈ വർഗത്തിലുള്ള ഖരമായ ഺ-യുടെ ഇരട്ടിപ്പായ റ്റ എന്ന കൂട്ടക്ഷരവും അനുനാസികമായ ഩ (പന, വനം എന്ന വാക്കുകളിൽ ഉൾപ്പെടുന്ന 'ന'കാരം) എന്ന അക്ഷരവും മലയാളത്തിൽ ധാരാളമായി ഉപയോഗിക്കപ്പെടുന്നുണ്ട്. വർത്സ്യമായ 'ന'കാരം (ഩ), വർത്സ്യമായ 'ട'കാരം (ഺ) എന്നിവ സംയോജിച്ചുണ്ടാകുന്ന ന്റ എന്ന കൂട്ടക്ഷരവും മലയാളത്തിൽ വ്യാപകമായി ഉപയോഗിക്കപ്പെടുന്നു. 



</doc>
<doc id="249017" url="https://ml.wikipedia.org/wiki?curid=249017" title="സഫ്ദർഹാശ്മി ഗ്രന്ഥാലയം">
സഫ്ദർഹാശ്മി ഗ്രന്ഥാലയം

കണ്ണൂർ ജില്ലയിലെ മയ്യിൽ പഞ്ചായത്തിൽ തായംപൊയിൽ പ്രദേശത്ത് പ്രവർത്തിക്കുന്ന എ ഗ്രേഡ് ഗ്രന്ഥാലയമാണ് സഫ്ദർ ഹാശ്മി സ്മാരക വായനശാല അൻഡ് ഗ്രന്ഥാലയം1988 ആഗസ്ത് 23 ന് രൂപീകൃതമായി.

കേരള ഗ്രന്ഥശാല സംഘം,നെഹ്രു യുവ കേന്ദ്ര,കേരള സംസ്ഥാന യുവജനക്ഷേമ ബോർഡ്,കേരള നാടൻകലാ അക്കാദമി എന്നിവയിൽ അഫിലിയേഷനുള്ള ഗ്രന്ഥശാലയാണിത്. 2011 ൽ കേരളത്തിലെ ഏറ്റവു മികച്ച ഗ്രാമീണ ഗ്രന്ഥാലയമായി കേരള ഗ്രന്ഥശാല സംഘം തെരഞ്ഞെടുത്തു.


</doc>
<doc id="249018" url="https://ml.wikipedia.org/wiki?curid=249018" title="ഩ">
ഩ

മലയാള അക്ഷരമാലയിലെ ഒരു വ്യഞ്ജനാക്ഷരമാണ് ഩ. മലയാളത്തിലെ ("ന","ണ") മുതലായ ന കാരശബ്ദങ്ങളോട് സാമ്യം പുലർത്തുന്ന അക്ഷരമായ '"ഩ"' ഒരു വർത്സ്യ അനുനാസികമാണ്.

ആന, പനി, വിന, വനം തുടങ്ങിയ വാക്കുകളിൽ 'ന' എന്ന ലിപി പ്രതിനിധീകരിക്കുന്ന അക്ഷരത്തെ സൂചിപ്പിക്കാൻ വൈയാകരണന്മാർ സൃഷ്ടിച്ച ഒരു ലിപിയാണ് ഩ. ഈ ലിപി പ്രതിനിധീകരിക്കുന്നത് വർത്സ്യമായ അനുനാസികവ്യഞ്ജനാക്ഷരത്തെയാണ്. തമിഴിൽ ഇതിന് സ്വന്തമായി 'ன' എന്ന ലിപിയുണ്ടെങ്കിലും, മലയാളത്തിലും, സംസ്കൃതത്തിലും, ഹിന്ദി, ബംഗാളി, പഞ്ചാബി തുടങ്ങിയ ഉത്തരഭാരതീയ ഭാഷകളിലും ഇതിന് സ്വന്തമായി ലിപിയില്ല. ഈ ഭാഷകളിലെല്ലാം തന്നെ ഈ അക്ഷരത്തെ സൂചിപ്പിക്കുന്നതിന് തവർഗത്തിലെ അനുനാസികമായ ന എന്ന അക്ഷരത്തിന്റെ ലിപിതന്നെയാണ് ഉപയോഗിച്ചുവരുന്നത്. (തവർഗത്തിലെ ന-യുടെ ഉച്ചാരണം നമസ്തേ, നന്ദി മുതലായ പദങ്ങളിലുള്ളതാണ്.) 

വർത്സ്യമായ നകാരത്തെ സൂചിപ്പിക്കാൻ എ.ആർ. രാജരാജവർമ്മയാണ് '' എന്ന ഈ ലിപി ആവിഷ്കരിച്ചത്. അദ്ദേഹം തന്റെ വ്യാകരണഗ്രന്ഥങ്ങളിൽ ഈ ലിപി ഉപയോഗിച്ചെങ്കിലും ഭാഷയിൽ ഇതിന് പ്രചാരം ലഭിച്ചില്ല. തിന്നുക, തെന്നൽ, പിന്നണി തുടങ്ങിയ വാക്കുള്ളിലെ 'ന്ന' എന്ന ലിപി സൂചിപ്പിക്കുന്നത് ഈ അക്ഷരത്തിന്റെ ഇരട്ടിപ്പാണ്. ഇരട്ടിച്ച അക്ഷരത്തിനു കേരളപാണിനി '' എന്ന ലിപിയായിരുന്നു നിർദ്ദേശിച്ചിരുന്നത്. ഈ ലിപിക്കും പ്രചാരം ലഭിച്ചില്ല. 

'ന' (ദന്ത്യമായ ന), ഩ (വർത്സ്യമായ ന) എന്നിവയ്ക്കു രണ്ടിനും കൂടി ൻ എന്ന ഒരു ചില്ലാണ് ഉള്ളത്. 

ൻ-നോടൊപ്പം, റ എന്ന ലിപിയാൽത്തന്നെ പ്രതിനിധാനം ചെയ്യപ്പെടുന്ന (വർത്സ്യമായ ട, അതായത്, റ്റയുടെ ഇരട്ടിപ്പ് ഉപേക്ഷിക്കുമ്പോൾ ലഭ്യമാകുന്ന റ) കൂടിച്ചേർന്നുണ്ടാകുന്ന സംയുക്താക്ഷരമാണ് ന്റ. 

0D29 എന്ന സ്ഥാനത്താണ് യൂനികോഡ് ഩ എന്ന അക്ഷരത്തെ നിർവചിച്ചിരിക്കുന്നത്.


</doc>
<doc id="249031" url="https://ml.wikipedia.org/wiki?curid=249031" title="ഉബുണ്ടു സർട്ടിഫൈഡ് പ്രൊഫഷണൽ">
ഉബുണ്ടു സർട്ടിഫൈഡ് പ്രൊഫഷണൽ

ഉബുണ്ടു ഓപ്പറേറ്റിംഗ് സിസ്റ്റത്തിനെ സംബന്ധിച്ച, കമ്പ്യൂട്ടർ ഉപയോഗിച്ച് നടത്തുന്ന ഒരു പരീക്ഷയാണ് ഉബുണ്ടു സർട്ടിഫൈഡ് പ്രൊഫഷണൽ. ഇത് യുസിപി എന്ന പേരിലും അറിയപ്പെടാറുണ്ട്. ഈ പരീക്ഷ വിജയിച്ചവർ ഉബുണ്ടു സർട്ടിഫൈഡ് എഞ്ചിനീയർ എന്നറിയപ്പെടുന്നു. 2006ലാണ് ഈ പദ്ധതി പ്രഖ്യാപിച്ചതെങ്കിലും ഇത് യാഥാർത്ഥ്യമായത് 2010ലാണ്.

ലിനക്സ് പ്രൊഫഷണൽ ഇൻസ്റ്റിറ്റൂട്ടാണ് (എൽപിഐ) ഈ പരീക്ഷ നടത്തുന്നത്. ഈ പരീക്ഷയുടെ എൽപിഐ കോഡ് എൽപിഐ 117-199 എന്നതാണ്. എങ്കിലും എൽപിഐ 117-101, എൽപിഐ 117-102 എന്നീ പരീക്ഷകളും വിജയിച്ചാൽ മാത്രമേ പരീക്ഷാർത്ഥിക്ക് യുസിപി എഴുതാൻ കഴിയുകയുള്ളൂ.



</doc>
<doc id="249035" url="https://ml.wikipedia.org/wiki?curid=249035" title="ഉബുണ്ടു ഫോണ്ട്">
ഉബുണ്ടു ഫോണ്ട്

ഒരു ഹ്യുമാനിസ്റ്റ് സ്റ്റൈൽ ഓപ്പൺടൈപ്പ് ഫോണ്ടാണ് ഉബുണ്ടു ഫോണ്ട് ഫാമിലി. കാനോനിക്കൽ ലിമിറ്റഡിന്റെ സഹായത്തോടെ ലണ്ടനിലെ മുദ്രാക്ഷരനിർമ്മാണശാലയായ ഡാൾട്ടൺ മാഗാണ് ഈ ഫോണ്ട് നിർമ്മിച്ചിരിക്കുന്നത്. ഒമ്പത് മാസത്തോളം വികസിപ്പിച്ച ശേഷം ഉബുണ്ടു 10.10ലാണ് ഈ ഫോണ്ട് ഔദ്യോഗികമായി പുറത്തിറങ്ങിയത്. ഉബുണ്ടു ഫോണ്ട് അനുമതിപത്രത്തിനു കീഴിലാണ് ഈ ഫോണ്ട് പുറത്തിറക്കിയിരിക്കുന്നത്.

2010ൽ ഉബുണ്ടു 10.10നോടൊപ്പമാണ് ആദ്യമായി ഉബുണ്ടു ഫോണ്ട് പ്രത്യക്ഷപ്പെടുന്നത്. ആ സമയത്ത് നാലു വകഭേദങ്ങളാണ് ഉബുണ്ടു ഫോണ്ടിനുണ്ടായിരുന്നത് - റെഗുലർ, ഇറ്റാലിക്, ബോൾഡ്, ബോൾഡ് ഇറ്റാലിക് എന്നിവ. ഇംഗ്ലിഷ് ആയിരുന്നു അടിസ്ഥാന ഭാഷ. പിന്നീട് 2011 ഏപ്രിലിൽ കൂടുതൽ രൂപങ്ങളും കൂടുതൽ ഭാഷകൾക്കുള്ള പിന്തുണയും ഉൾപ്പെടുത്തി. ഉബുണ്ടു 11.04നോടൊപ്പമായിരുന്നു ഈ മാറ്റങ്ങളുള്ള ഉബുണ്ടു ഫോണ്ട് പുറത്തിറങ്ങിയത്. നിലവിൽ മൊത്തം 13 തരത്തിൽ ഉബുണ്ടു ഫോണ്ട് ലഭ്യമാണ്.

ഉബുണ്ടു ഫോണ്ട് ഫാമിലിക്കായി രൂപകൽപ്പന ചെയ്യപ്പെട്ട അനുമതിപത്രമാണ് ഉബുണ്ടു ഫോണ്ട് അനുമതിപത്രം. പതിപ്പ് 0.68 മുതലാണ് ഈ അനുമതിപത്രം ഉപയോഗിച്ച് തുടങ്ങിയത്. എസ്ഐഎൽ ഓപൺ ഫോണ്ട് അനുമതിപത്രത്തിനെ അടിസ്ഥാനമാക്കിയാണ് ഉബുണ്ടു ഫോണ്ട് അനുമതിപത്രം രചിക്കപ്പെട്ടിട്ടുള്ളത്. 

ഉബുണ്ടു ഫോണ്ട് അനുമതിപത്രം ഉപയോക്താവിന് നിബന്ധനകളോടെ പഠിക്കാനും, ഉപയോഗിക്കാനും, മാറ്റം വരുത്താനും, വിതരണം ചെയ്യാനുമുള്ള സ്വാതന്ത്യങ്ങൾ നൽകുന്നു. ഇതൊരു പകർപ്പ് ഉപേക്ഷാ അനുമതിപത്രമാണ്. ആയതുകൊണ്ട് ഇതിന്റെ വ്യുൽപ്പന്നങ്ങളും പകർപ്പ് ഉപേക്ഷാ നിയമത്തിനു കീഴിലായിരിക്കണം എന്നു ഈ അനുമതിപത്രം അനുശാസിക്കുന്നു. എന്നാൽ അത് ഉബുണ്ടു ഫോണ്ട് അനുമതിപത്രത്തിന് കീഴിലായിരിക്കണം എന്നില്ല.



</doc>
<doc id="249042" url="https://ml.wikipedia.org/wiki?curid=249042" title="പേഴ്സണൽ പാക്കേജ് ആർക്കൈവ്">
പേഴ്സണൽ പാക്കേജ് ആർക്കൈവ്

ഉബുണ്ടു ഓപ്പറേറ്റിംഗ് സിസ്റ്റത്തിനായുള്ള പ്രത്യേക സോഫ്റ്റ്‌വെയർ കലവറയാണ് പേഴ്സണൽ പാക്കേജ് ആർക്കൈവ്. പിപിഎ എന്ന പേരിലും അറിയപ്പെടുന്ന ഇവ ഉപയോക്താക്കൾക്ക് ലോഞ്ച്പാഡ് പോലെയുള്ള ആപ്ലികേഷനുകൾ ഉപയോഗിച്ച് ആപ്റ്റ് കലവറകൾ നിർമ്മിക്കാനും നിർമ്മിച്ചവയിൽ നിന്ന് സോഫ്റ്റ്‌വെയറുകൾ ഇൻസ്റ്റാൾ ചെയ്യാനും അവസരം നൽകുന്നു.

ഉബുണ്ടുവിന്റെ ഔദ്യോഗിക കലവറകളിൽ ഇല്ലാത്ത പല ആപ്ലികേഷനുകളും പിപിഎകളായി ലഭ്യമാണ്. മാത്രമല്ല, പുതിയ പതിപ്പുകൾ മിക്കവാറും ഔദ്യോഗിക കലവറകളേക്കാൾ മുമ്പേ പിപിഎകളിലാണ പ്രത്യക്ഷപ്പെടാറുള്ളത്. ഇതെല്ലാം തന്നെ പിപിഎകളെ ഉബുണ്ടു ഉപയോക്താക്കൾക്കിടയിൽ ജനപ്രിയമാക്കി.

സാധാരണയായി ഒരു പിപിഎ ചേർക്കാൻ താഴെ കാണുന്ന രീതിയിൽ കമാൻഡ് നൽകാറാണ് പതിവ്.
എന്നാൽ മിക്കവാറും ആപ്ലികേഷനുകൾ പിപിഎകളിൽ ആപ്ലികേഷന്റെ പേരുപയോഗിക്കാറില്ല.


</doc>
<doc id="249056" url="https://ml.wikipedia.org/wiki?curid=249056" title="കാനൻ ദേവി">
കാനൻ ദേവി

ഇന്ത്യൻ ചലച്ചിത്രനടിയും ഗായികയുമായിരുന്നു ബംഗാളിലെ ഹൗറയിൽ ജനിച്ച കാനൻ ദേവി (Kanan Devi) (22 എപ്രിൽ 1916 – 17 ജൂലായ് 1992). ബംഗാളി സിനിമയിലെ ആദ്യതാരങ്ങളിലൊരാളായി കാനൻ ദേവി വിശേഷിപ്പിയ്ക്കപ്പെടുന്നുണ്ട്. കുടുംബത്തിന്റെ ഒരു അഭ്യുദയകാംക്ഷിയായ തുളസി ബാനർജിയാണ് ജ്യോതി സ്റ്റുഡിയോ അധികാരികൾക്ക് കാനനെ പരിചയപ്പെടുത്തുന്നത്. കേവലം പത്തു വയസ്സ് പ്രായമുള്ളപ്പോൾ "ജയ്ദേവ്"(1926)എന്ന ചിത്രത്തിൽ .ഒരു ചെറിയ വേഷത്തിൽ അവർ അഭിനയിച്ചു."ശങ്കരാചാര്യ" (1927)എന്ന ചിത്രത്തിലും തുടർന്ന് അവർ അഭിനയിച്ചു. കാനൻ ബാല എന്നായിരുന്നു അക്കാലത്ത് അറിയപ്പെട്ടിരുന്നത്.
കെ.എൽ.സൈഗാൾ,പങ്കജ് മല്ലിക്,പ്രമതേശ് ബറുവ,പഹാരി സന്യാൽ,ഛബി ബിശ്വാസ്,അശോക് കുമാർ എന്നിവരോടൊപ്പം സിനിമാരംഗത്ത് കാനൻ സഹകരിച്ചിട്ടുണ്ട്.
ഒട്ടേറെ ചിത്രങ്ങളുടെ നിർമ്മാതാവായും കാനൻ തന്റെ സംഭാവനകൾ സിനിമാലോകത്തിനു നൽകിയിട്ടുണ്ട്. 


... aka The Crooked Writing
... aka Radha Krishna Prem
... aka The Story of Lord Krishna
... aka Shesh Uttar (India: Bengali title)
... aka The Last Reply
... aka Acquaintance
... aka Marriage

... aka The Snake-Charmer (India: English title)
... aka The Snake-Charmer (India: English title)
... aka Freedom
... aka The Liberation of the Soul
... aka The Poison Tree
... aka Krishna and Sudama
... aka Merchant of Arabia (India: English title)
... aka Doings of Lord Vishnu






</doc>
<doc id="249057" url="https://ml.wikipedia.org/wiki?curid=249057" title="ഉബുണ്ടുകൈലിൻ">
ഉബുണ്ടുകൈലിൻ

ഉബുണ്ടു ഓപ്പറേറ്റിംഗ് സിസ്റ്റത്തിന്റെ ഔദ്യോഗിക ചൈനീസ് പതിപ്പാണ് ഉബുണ്ടുകൈലിൻ. മുമ്പുണ്ടായിരുന്ന കൈലിൻ ഓഎസിന്റെ പിന്തുടർച്ചയാണീ ഓഎസ്. 2013ൽ കാനോനിക്കലും ചൈനീസ് വിവരസാങ്കേതിക വിദ്യാ വകുപ്പും തമ്മിലുണ്ടാക്കിയ കരാറിന്റെ അടിസ്ഥാനത്തിലാണ് ഉബുണ്ടുകൈലിൻ രൂപം കൊള്ളുന്നത്. ഡെസ്ക്ടോപ്പ്, ലാപ്ടോപ് കമ്പ്യൂട്ടറുകളെ ഉദ്ദേശിച്ചാണ് ഉബുണ്ടുകൈലിൻ നിർമ്മിച്ചിരിക്കുന്നത്. 



</doc>
<doc id="249072" url="https://ml.wikipedia.org/wiki?curid=249072" title="സ്പീഡ് ഡ്രീംസ്">
സ്പീഡ് ഡ്രീംസ്

ഒരു സ്വതന്ത്ര, ഓപ്പൺസോഴ്സ് 3ഡി റേസിംഗ് വീഡിയോ ഗെയിമാണ് സ്പീഡ് ഡ്രീംസ്. എസ്ഡി എന്ന് ചുരുക്ക രൂപത്തിൽ വിളിക്കപ്പെടുന്ന ഈ ഗെയിം ആദ്യകാലത്ത് ടോർക്സ്-എൻജി എന്നായിരുന്നു അറിയപ്പെട്ടിരുന്നത്. ലിനക്സ്, വിൻഡോസ്, ഹൈക്കു പ്ലാറ്റ്ഫോമുകളിൽ ഈ ഗെയിം ലഭ്യമാണ്. മാക് ഓഎസ് പതിപ്പ് നിർമ്മാണത്തിലാണ്. 2008ൽ ടോർക്സിന്റെ വ്യുൽപ്പന്നമായി നിർമ്മാണം ആരംഭിച്ച സ്പീഡ് ഡ്രീംസ് പ്രധാനമായും എഴുതപ്പെട്ടിരിക്കുന്നത് സി++ലാണ്. ഏറ്റവും പുതിയ പതിപ്പായ 2.0 ഗ്നു ജിപിഎൽ, സ്വതന്ത്ര കലാ അനുമതിപത്രം എന്നിവയുടെ കീഴിൽ 2012 ഏപ്രിലിൽ പുറത്തിറങ്ങി.

ലഭ്യമായ വിവിധ ഭൗതികശാസ്ത്ര യന്ത്രങ്ങളുപയോഗിച്ച് വികസിപ്പിച്ചെടുത്ത കൃത്യതയാർന്ന ഡ്രൈവിംഗ് പ്രവർത്തനരീതി സ്പീഡ് ഡ്രീംസിനെ ലഭ്യമായ ചുരുക്കം ചില ഓപ്പൺ സോഴ്സ് കാറോട്ട അനുകരണ കളികളിലൊന്നാക്കി മാറ്റുന്നു. കീബോഡ്, മൗസ്, ജോയ്സ്റ്റിക്ക്, ജോയ്പാഡ്, റേസിംഗ് വീൽ, പെഡൽ എന്നിവയുൾപ്പെടെ വിവിധതരം ഇൻപുട്ട് ഉപാധികൾ ഉപയോഗിച്ച് സ്പീഡ് ഡ്രീംസ് കളിക്കാവുന്നതാണ്.

ടോർക്സിന്റെ വികസനത്തിന്റെ മെല്ലെപ്പോക്കാണ് സ്പീഡ് ഡ്രീംസിന്റെ രചനക്ക് വഴി തെളിച്ചത്. ചില പ്രത്യേകതരം സവിശേഷതകൾ (ഫോഴ്സ് ഫീഡ്ബാക്ക് പോലെയുള്ളവ) ടോർക്സിലേക്ക് സമന്വയിപ്പിച്ച് ചേർക്കാനുദ്ദേശിച്ച ചില ഡെവലപ്പർമാർക്ക് അതിന് സാധിക്കാതെ വന്നു. ഇതിനെത്തുടർന്നാണ് സ്പീഡ് ഡ്രീംസിന്റെ നിർമ്മാണം ആരംഭിക്കുന്നത്. തുടക്കത്തിൽ രണ്ട് ഫ്രഞ്ച് ഡെവലപ്പർമാർ മാത്രമേ ടീമിലുണ്ടായിരുന്നുള്ളൂ. 2008ഓടു കൂടി 5 പേർ കൂടി ചേർന്നു. ഇവരെല്ലാം ടോർക്സിന്റെ പഴയകാല ഡെവലപ്പർമാരും ടോർക്സിന്റെ മെല്ലെപ്പോക്കിൽ നിരാശയുണ്ടായിരുന്നവരുമായിരുന്നു. പതിപ്പ് 2.0 പുറത്തിറങ്ങിയപ്പോൾ സ്പീഡ് ഡ്രീംസ് സംഘത്തിൽ 8 രാജ്യങ്ങളിൽ നിന്നായി 12 പേരാണുണ്ടായിരുന്നത്.

ടോർക്സ് സിവിഎസ് കലവറയിലെ ആർ1-3-1 ശാഖാ ഉള്ളടക്കം 2008 സെപ്റ്റംബർ 14ന് പുതിയൊരു എസ്‌വിഎൻ കലവറയിലേക്ക് ഫോർക് ചെയ്യപ്പെട്ടു. ആ സമയത്ത് പ്രസ്തുത പദ്ധതിയുടെ പേര് ടോർക്സ്-എൻജി (എൻജി- നെക്സ്റ്റ് ജെനറേഷൻ - പുതിയ തലമുറ) എന്നായിരുന്നു. ഒരു വർഷത്തോളമുള്ള വികസനത്തിനു ശേഷം 2009 ആഗസ്റ്റിൽ സംഘാംഗങ്ങൾ മാതൃപദ്ധതിയുമായുള്ള ബന്ധം വിച്ഛേദിക്കാൻ തീരുമാനിച്ചു. ഒന്നാം ഘട്ടം പേരുമാറ്റമായിരുന്നു. പിന്നീട് വോട്ടെടുപ്പിലൂടെ സ്പീഡ് ഡ്രീംസ് എന്ന പേരു സ്വീകരിച്ചു. ടോർക്സിൽ നിന്ന് സ്വീകരിച്ച സ്വതന്ത്രമല്ലാത്ത ഉള്ളടക്കങ്ങൾ ഉപയോഗ ശൂന്യമായ ലെഗസി ശാഖയിലേക്ക് മാറ്റി. പകരം പുതിയ കാറുകൾ, ട്രാക്കുകൾ, റോബോട്ട് എഞ്ചിനുകൾ എന്നിവ വികസിപ്പിച്ചെടുത്തു.

സ്പീഡ് ഡ്രീംസിന്റെ ആദ്യ പൊതു പതിപ്പ് പുറത്തിറക്കിയത് 2010 മാർച്ച് 27നായിരുന്നു. ടോർക്സ് പതിപ്പ് ക്രമസംഖ്യാ വ്യവസ്ഥ സ്വീകരിച്ച് പതിപ്പിന് നമ്പർ നൽകിയത് 1.4.0 എന്നായിരുന്നു. എങ്കിലും ചില സാങ്കതിക കാരണങ്ങളാൽ ഏപ്രിൽ 14വരെ ആദ്യ പതിപ്പിനെ സംബന്ധിച്ച വിവരങ്ങൾ പരസ്യപ്പെടുത്തിയിരുന്നില്ല. അഞ്ചു ദിവസം കൊണ്ട് ഈ പതിപ്പ് 4120 തവണ ഡൗൺലോഡ് ചെയ്യപ്പെട്ടു. ഇതിനു ശേഷം വളരെ പെട്ടെന്ന് തന്നെ അടുത്ത പതിപ്പിന്റെ വികസനം ആരംഭിച്ചു.

നാലു മാസങ്ങൾക്ക് ശേഷം പതിപ്പ് 2.0ന്റെ ആൽഫാ പതിപ്പ് പുറത്തിറങ്ങി. പദ്ധതി പ്ലാൻ പ്രകാരം 2.0 ഔദ്യോഗിക പതിപ്പ് 2010 അവസാനം പുറത്തിറക്കാനായിരുന്നു ഉദ്ദേശിക്കപ്പെട്ടിരുന്നത്. എന്നാൽ വികസനം മെല്ലെയായതിനാൽ ഉദ്ദേശിച്ച പ്രകാരം പതിപ്പ് പുറത്തിറങ്ങിയില്ല. ഒടുവിൽ 2012 ജനുവരിയിൽ അഞ്ച് വികസന പതിപ്പുകൾക്കും 2000ത്തോളം കോഡ് മാറ്റങ്ങൾക്കും ശേഷം കാൻഡിഡേറ്റ് പതിപ്പ് പുറത്തിറങ്ങി. ഇതിന്റെ പരിഷ്കരിച്ച അവസാന രൂപം പുറത്തിറങ്ങിയത് അതേ വർഷം ഏപ്രിൽ 8നായിരുന്നു. പ്രധാനപ്പെട്ട മാറ്റങ്ങളായ പുതുക്കിയ പ്രതിഫലന രീതി, പുതുക്കിയ മെനുകൾ, കരിയർ മോഡ് ഉൾപ്പെടുത്തൽ, ത്വരിത കാലാവസ്ഥ, സിമുവി2.1, ഡ്യുവൽ ത്രെഡിംഗ് എന്നിവ പ്രത്യക്ഷപ്പെട്ടത് ഈ പതിപ്പിലായിരുന്നു. വീണ്ടും സാങ്കേതിക കാരണങ്ങളാൽ ഈ പതിപ്പിനെ സംബന്ധിക്കുന്ന അറിയിപ്പുകളൊന്നും തന്നെ പുറത്തിറങ്ങിയില്ല. പിന്നീട് ഏപ്രിൽ 25ന് പതിപ്പ് 2.0 അവസാന രൂപത്തെ സംബന്ധിച്ച ഔദ്യോഗിക അറിയിപ്പ് വന്നു. ഇതിനു ശേഷം ഡൗൺലോഡ് നിരക്ക് വളരെപ്പെട്ടെന്ന് തന്നെ വർദ്ധിച്ച് ദിവസത്തിൽ 500 എന്ന നിലയിൽ വരെയെത്തി.

സ്പീഡ് ഡ്രീംസിന്റെ തുടക്കത്തിലെ പ്രഖ്യാപിത ലക്ഷ്യങ്ങളിലൊന്നായിരുന്നു കമ്യൂണിറ്റി കളിക്കാരുടെ പങ്കാളിത്തം. കളിക്കാരിൽ നിന്നുള്ള പ്രതികരണങ്ങൾക്കും നിർദ്ദേശങ്ങൾക്കും എല്ലാ സമയത്തും പ്രത്യേക പരിഗണന നൽകിയിരുന്നു. ഇതിനാൽ തന്നെ സ്പീഡ് ഡ്രീംസിനായി നിരവധി വാർത്താവിനിമയ സംവിധാനങ്ങൾ നിലവിൽ വന്നു. ഇതിലൊന്നാമത്തേത് പ്രധാന പദ്ധതിയോടൊപ്പം നിർമ്മിക്കപ്പെട്ട സോഴ്സ്ഫോർജിലെ മെയ്ലിംഗ് ലിസ്റ്റായിരുന്നു. ഈ ചാനൽ തന്നെ ഇപ്പോഴും സ്പീഡ് ഡ്രീംസിന്റെ പ്രധാന വാർത്താവിനിമയ ഉപാധിയായി നിലകൊള്ളുന്നു. 2012 മാർച്ച് 16ന് സ്പീഡ് ഡ്രീംസ് മെയ്ലിംഗ് ലിസ്റ്റ് 10,000 സന്ദേശങ്ങൾ എന്ന നാഴികക്കല്ല് പിന്നിട്ടു. പിന്നീട് സോഴ്സ്ഫോർജിൽ തന്നെ ചർച്ചാവേദിയുണ്ടാക്കിയെങ്കിലും അത് വേണ്ടത്ര ഉപയോഗപ്രദമായില്ല. പിന്നീട് സ്പീഡ് ഡ്രീംസ് ട്വിറ്റർ ചാനൽ നിലവിൽ വന്നു. 2011 അവസാനത്തോടു കൂടി സ്പീഡ് ഡ്രീംസ് സംഘം ഔദ്യോഗികമായി ഫേസ്ബുക്ക്, ഗൂഗിൾ+ താളുകൾ സജ്ജമാക്കി.

ഔദ്യോഗികമായി സ്പീഡ് ഡ്രീംസ് വെബ്സൈറ്റ് പ്രദാനം ചെയ്യുന്നത് ഒരു വിൻഡോസ് ഇൻസ്റ്റാളറും സോഴ്സ് കോഡുമാണ്. എന്നാൽ ലിനക്സ് ഉപയോക്താക്കൾ സോഴ്സ് കോഡ് കംപൈൽ ചെയ്ത് ഉപയോഗിക്കേണ്ടതില്ല. ലിനക്സ് വിതരണത്തോടൊപ്പമോ പുറം കലവറകളിലൂടെയോ ബൈനറികൾ ലഭ്യമാണ്. ഇത്തരത്തിൽ പെട്ട ആദ്യത്തേത് ഉബുണ്ടുവിനാണ് ലഭ്യമാക്കപ്പെട്ടത്. പതിപ്പ് 1.4.0ത്തിന്റെ .ഡെബ് പതിപ്പായിരുന്നു അത്. പ്ലേഡെബ്.നെറ്റ് എന്ന വെബ്സൈറ്റിലൂടെയാണ് ഇത് ലഭ്യമായത്. പക്ഷേ ആ പതിപ്പ് 2.0ന്റെ വികസന പതിപ്പുകളോടൊപ്പം പുതുക്കപ്പെട്ടിട്ടില്ല. പിന്നീട് സ്പീഡ് ഡ്രീംസ് സംഘം ഔദ്യോഗികമായി ഒരു പിപിഎ നിർമ്മിച്ചു. മെയ് 2012ഓടു കൂടി താഴെ പറയുന്ന പ്ലാറ്റ്ഫോമുകളിൽ സ്പീഡ് ഡ്രീംസ് ലഭ്യമാണ്.

2010 ആഗസ്റ്റിൽ പതിപ്പ് 1.4.0ന്റെ ഒരു രൂപാന്തരം ഹൈക്കു ഓഎസിനായി ലഭ്യമാണെന്ന് അറിയിക്കുകയുണ്ടായി. പിന്നീട് 2011 ഏപ്രിലിൽ ഇത് ഹൈക്കുവെയർ വഴി ലഭ്യമായി. പാക്കേജറുടെ അഭിപ്രായപ്രകാരം കോഡിലെ ചെറിയൊരു മാറ്റം കൊണ്ട് മാത്രം സ്പീഡ് ഡ്രീംസ് ഹൈക്കുവിൽ പ്രവർത്തിച്ചു. മാക് ഓഎസ് ടെന്നിനായുള്ള പാക്കേജിന്റെ നിർമ്മാണം നടന്നുകൊണ്ടിരിക്കുന്നു. ഇത് 95% പൂർത്തിയായതായി നിർമ്മാതാക്കൾ അവകാശപ്പെടുന്നു. എസ്ഡിഎൽ, പിലിബ് ഡിപെൻഡൻസികൾ തീർക്കാനാവാത്തതാണ് മാക് പതിപ്പ് വൈകാൻ കാരണം. ബിഎസ്ഡി പ്ലാറ്റ്ഫോമുകളിൽ സോഴ്സ് കോഡ് കംപൈൽ ചെയ്തും സ്പീഡ് ഡ്രീംസ് പ്രവർത്തിപ്പിക്കാം.

ഡിജിറ്റൽ ഡിസ്ട്രിബ്യൂഷൻ പ്ലാറ്റ്ഫോമായ ഡെസൂറയിൽ 2012 മാർച്ച് മുതൽ സ്പീഡ് ഡ്രീംസ് ലഭ്യമായിത്തുടങ്ങി. പതിപ്പ് 2.0ത്തിന്റെ ആദ്യ വിൻഡോസ് ബൈനറി പുറത്തിറക്കിയത് ഡെസൂറയായിരുന്നു. പിന്നീട് രണ്ടു ദിവസത്തിനു ശേഷമാണ് ഔദ്യോഗിക വിൻഡോസ് ഇൻസ്റ്റാളർ രംഗത്തെത്തുന്നത്. 2012 മെയ് വരെയുള്ള കണക്കു പ്രകാരം ഡെസൂറയിലെ 6,558 ഗെയിമുകളിൽ 276ആം സ്ഥാനമാണ് സ്പീഡ് ഡ്രീംസിനുള്ളത്.

2012 ഏപ്രിലിലാണ് സ്പീഡ് ഡ്രീംസ് ഡെവലപ്മെന്റ് സംഘാംഗങ്ങൾ നിലവിലുള്ള ഒരു വാണിജ്യ വിതരണത്തെ കുറിച്ച് മനസ്സിലാക്കുന്നത്. ടോർക്സിന്റെ ക്ലോണാണെന്ന് കരുതപ്പെട്ടിരുന്ന ഒരു ഗെയിമായിരുന്നു ഇത്. ജെർമ്മൻ കമ്പനിയായ ജെലാഡ ജിഎംബിഎച്ച് ആയിരുന്നു ഈ ഗെയിമിന്റെ പ്രസാധകർ. ജെലാഡ അൾട്ടിമേറ്റ് റേസിംഗ് എന്നറിയപ്പെട്ടിരുന്ന ഈ ഗെയിം 2011 ആഗസ്റ്റ് മുതൽ €12.09ന് ലഭ്യമാണ്. പ്രസാധകന്റെ അവകാശ പ്രകാരം മാക് ഓഎസ് പതിപ്പ്, ഫോഴ്സ് ഫീഡ്ബാക്ക് പിന്തുണ എന്നിവയെല്ലാം ഈ വിലക്ക് ലഭ്യമാണ്. ഗ്നു ജിപിഎൽ സോഫ്റ്റ്‌വെയറുകൾ പണത്തിനു വിൽക്കുന്നതിനു എതിരല്ലെങ്കിലും പ്രസാധകർ യഥാർത്ഥ രചയിതാവ് അനുശാസിക്കുന്ന എല്ലാ നിബന്ധനകളും പാലിക്കുന്നില്ല. മാത്രമല്ല ഫ്രീ ആർട്ട് ലൈസൻസ് ഉപയോഗിച്ചിട്ടുള്ള ഡാറ്റകൾ എല്ലാം തന്നെ ഈ പതിപ്പിൽ പ്രസ്തുത ലൈസൻസിൽ കീഴിൽ ലഭ്യമല്ല.

സ്പീഡ് ഡ്രീംസ് നിരവധി സാങ്കേതിക വെബ്സൈറ്റുകളിലും, ഓപ്പൺ സോഴ്സ് വെബ്സൈറ്റുകളിലും വിതരണ തട്ടകങ്ങളിലും വിശകലനം ചെയ്യപ്പെട്ടിട്ടുണ്ട്. പതിപ്പ് 1.4.0 പുറത്തിറങ്ങിയപ്പോൾ സ്പീഡ് ഡ്രീംസ് ഫ്രഞ്ച് സ്വതന്ത്ര ഗെയിമിംഗ് കവാടമായ യോക്സ്‌ലൈബർ.നെറ്റിലെ ലെസ് പ്ലസ് പോപുലയേഴ്സ് (ദ മോസ്റ്റ് പോപുലർ - ഏറ്റവും ജനപ്രീതിയാർജ്ജിച്ചത്) പട്ടികയിൽ ഒന്നാമതെത്തിയിരുന്നു. 2012 ഏപ്രിൽ വരെയും സ്പീഡ് ഡ്രീംസ് രണ്ടാം സ്ഥാനം നിലനിർത്തിപ്പോരുന്നു. ജെർമ്മൻ കമ്പ്യൂട്ടർ മാഗസിൻ സി'ടിയുടെ 2011 നവംബർ 7 പതിപ്പ് സ്പീഡ് ഡ്രീംസ് 2.0-ബീറ്റ1നെ വിശകലന വിധേയമാക്കി. ഗെയിമിലെ കാറുകളുടെ ഭൗതികത, റേസ് സന്തുലനം എന്നിവയെ സി'ടി പ്രശംസിച്ചു. പോർട്ടൽപ്രോഗ്രാമാസിന്റെ മെയർ യൂഗോ ലിബ്രേ (മികച്ച സ്വതന്ത്ര ഗെയിം) സമ്മാനത്തിനുള്ള 23 മത്സരാർത്ഥികളിലൊന്നായിരുന്നു സ്പീഡ് ഡ്രീംസ്. പ്രസ്തുത മത്സരത്തിൽ സ്പീഡ് ഡ്രീംസ് 13ആം സ്ഥാനം നേടി. ഗ്നോം ഉപയോക്താക്കളുടെ വെബ്സൈറ്റായ വോഗ് (വേൾഡ് ഓഫ് ഗ്നോം) സ്പീഡ് ഡ്രീംസിനെ ലിനക്സ് പ്ലാറ്റ്ഫോമിൽ ലഭ്യമായ ഏറവും മികച്ച ഓപ്ഫൺസോഴ്സ് റേസിംഗ് ഗെയിമായി തെരഞ്ഞെടുത്തിട്ടുണ്ട്.

മെയ് 2012ഓടെ സോഴ്സ്ഫോർജിൽ നിന്ന് സ്പീഡ് ഡ്രീംസ് ഗെയിം ഫയലുകൾ 5,95,000 തവണ ഡൗൺലോഡ് ചെയ്യപ്പെട്ടിട്ടുണ്ട്. 2011 ജനുവരിയിലെ സോഴ്സ്ഫോർജ് ആക്രമണം പരിഗണിക്കുകയാണെങ്കിൽ ഈ കണക്കിൽ തെറ്റുണ്ടാകാനുള്ള സാധ്യത വളരെയധികമാണ്. 2012ലെ ശരാശരി കണക്കുകൾ പ്രകാരം ഗെയിം ആഴ്ചയിൽ 1600 തവണ, അല്ലെങ്കിൽ ദിവസത്തിൽ 230 തവണ ഡൗൺലോഡ് ചെയ്യപ്പെടുന്നു. മെയ് 2012ഓടു കൂടി ലഭ്യമായ 95 വിശകലനങ്ങളിൽ നിന്ന് ഗെയിമിന് 88% അനുകൂലാഭിപ്രായം നേടാൻ കഴിഞ്ഞു. ലിനക്സ് ഗെയിമിംഗ് സൈറ്റായ പെൻഗസ്പൈയിൽ സ്പീഡ് ഡ്രീംസിന് പത്തിൽ 9.49 പോയന്റുണ്ട്. മാത്രമല്ല ഈ സൈറ്റിൽ റേസിംഗ് വിഭാഗത്തിൽ ഒന്നാമതും മൊത്തത്തിൽ 18ഉം ഓപ്പൺസോഴ്സ് ഗെയിമുകളിൽ 8ഉം സ്ഥാനങ്ങളിലുമാണ് സ്പീഡ് ഡ്രീംസ്. ഗെയിമിംഗ് പ്ലാറ്റ്ഫോമായ ഡെസൂറയിൽ സ്പീഡ് ഡ്രീംസിന് പത്തിൽ ആറു പോയന്റാണുള്ളത്. പ്ലാറ്റ്ഫോമിലെ പ്രശ്നങ്ങളാകാം പോയന്റ് കുറയാൻ കാരണമെന്നും പറയപ്പെടുന്നു. ഡെസൂറയിലെ എല്ലാ തരം - സ്വതന്ത്രവും, സ്വകാര്യവും ആയ ഗെയിമുകളിൽ നിന്നാണീ സ്കോർ.

സ്പീഡ് ഡ്രീംസിൽ നിരവധി തരത്തിലുള്ള റേസിംഗ് രീതികൾ(മോഡ്)ലഭ്യമാണ്. ചിലതെല്ലാം നമുക്ക് വേണ്ട പോലെ ക്രമീകരിച്ചെടുക്കാൻ അവസരം നൽകുകയും ചെയ്യുന്നു. ഇവയെല്ലാം തന്നെ യഥാർത്ഥ കാറോട്ട മത്സരത്തിന്റെ അനുകരണമായി നിർമ്മിച്ചെടുത്തവയാണ്. വിവിധ തരത്തിലുള്ള ചാമ്പ്യൻഷിപ്പുകൾ, റേസിംഗുകൾ പോലെയുള്ള സങ്കീർണ്ണമായ പലതും സ്പീഡ് ഡ്രീംസിൽ ലഭ്യമാണ്. റേസിംഗ് രീതികളെല്ലാം തന്നെ പ്ലെയിൻ ടെക്സ്റ്റ് ഫയലുകൾ കൊണ്ടാണ് നിർവചിച്ചിരിക്കുന്നത് എന്നതിനാൽ ആവശ്യമായ രീതിയിൽ സ്വതന്ത്രമായി പുതിയ രീതികൾ വികസിപ്പിച്ചെടുക്കുകയും ചെയ്യാം. റേസിംഗ് മോഡുകളുടെ കാര്യത്തിൽ സ്പീഡ് ഡ്രീംസ് ടോർക്സിൽ നിന്ന് കാര്യമായി വ്യത്യാസപ്പെട്ടിരിക്കുന്നത് കരിയർ മോഡിന്റെ ലഭ്യത വഴിയാണ്. കരിയർ മോഡിൽ കളിക്കാരന് നിശ്ചിത കാർ തിരഞ്ഞെടുത്ത് വിവിധ ചാമ്പ്യൻഷിപ്പുകൾ, വിവിധ കാലങ്ങൾ, വിവിധ മോഡുകൾ, വിവിധ എതിരാളികൾ എന്നിങ്ങനെ വിവിധ രീതിയിൽ മത്സരിച്ച് റാങ്കിംഗ് വ്യവസ്ഥ വഴി ഫലങ്ങൾ മനസ്സിലാക്കാം. പതിപ്പ് 2.0 മുതലാണ് ഈ കരിയർ മോഡ് ലഭ്യമാക്കിയിരിക്കുന്നത്. പതിപ്പ് 1.4.0 മുതൽ ഫലങ്ങൾ മാത്രമുള്ളൊരു മോഡും ലഭ്യമാണ്. ഈ മോഡിൽ ഗ്രാഫിക്സുകൾ ഒഴിവാക്കി, റോബോട് ഡ്രൈവേഴ്സിനെ മത്സരിപ്പിച്ച്, കംപ്യൂട്ടിംഗ് ശക്തി പരവാവധി ഉപയോഗിച്ച് കളിക്കാം. എന്നാൽ ഇത് കൂടുതലായും ഉപയോഗിക്കുന്നത് റോബോട് ഡെവലപ്പേഴ്സാണ്. ഇതേ രീതി ലക്ഷ്യം വെച്ചുള്ള ടെക്സ്റ്റ് മാത്രം കാണിക്കുന്നൊരു മോഡ് പതിപ്പ് 2.0 മുതൽ ലഭ്യമാണ്. ഈ മോഡ് കളിക്കാൻ ഗ്രാഫിക്സ് ഹാർഡ്വെയറുകൾ ഒന്നും തന്നെ ആവശ്യമില്ല. ഫലങ്ങൾ കമാന്റ് ലൈൻ സമ്പർക്കമുഖം വഴി ലഭ്യമാക്കുന്നു.
സൂചിക

പതിപ്പ് 2.0 മുതൽ സ്പീഡ് ഡ്രീംസിൽ യഥാർത്ഥ കാലാവസ്ഥയെ അനുകരിക്കുന്ന തരത്തിലുള്ള ആകാശം ദർശിക്കാം. മാത്രമല്ല, മത്സരിക്കുന്നതിന് മുന്നോടിയായി നമുക്കാവശ്യമായ കാലാവസ്ഥയും തെരെഞ്ഞെടുക്കാം. മഴയുടെ ലഭ്യത, മേഘങ്ങളുടെ സാന്നിധ്യം, മത്സര സമയം എന്നിവ നമുക്ക് തീരുമാനിക്കാം. ആകാശം ചലനാത്മകമായും ക്രമീകരിക്കാം. സമയം, കാലാവസ്ഥ എന്നിവ മത്സരത്തിന്റെ ഇടയിൽ മാറുന്ന രീതിയിൽ ക്രമീകരിച്ചാൽ അതിനനുസരിച്ച ആകാശവും ലഭ്യമാകും. കാലാവസ്ഥ മാറുന്നത് ഭൗതികാവസ്ഥയെയും ബാധിക്കും. കാലാവസ്ഥ അനുകൂലമല്ലെങ്കിൽ കാറുകൾക്ക് നീങ്ങാൻ പ്രയാസമനുഭവപ്പെടും. മേഘങ്ങളുടെ സാന്നിദ്ധ്യം, മഴ എന്നിവ കാഴ്ചയെയും ബാധിക്കും. ഇതിനെല്ലാം ദ്വിമാന ഗ്രാഫിക്സാണ് ഉപയോഗിക്കുന്നത്.

നിരവധി ഭൗതികശാസ്ത്ര യന്ത്രങ്ങളെ റേസിംഗിനിടയിൽ കൊണ്ടുവരാൻ കഴിയും. സി++ൽ എഴുതപ്പെട്ട ഇവ കാറിന്റെ സ്ഥാനം, വേഗത, കേടുപാടുകൾ, കൂട്ടിമുട്ടലുകൾ, സസ്പെൻഷൻ എന്നിവയനുസരിച്ച് ഓരോ ഫ്രെയിമിലും ലോഡ് ചെയ്യപ്പെടുന്ന സോഫ്റ്റ്‌വേർ മൊഡ്യൂളുകളാണ്. റേസിംഗിനു മുന്നോടിയായി കളിക്കാരന് വേണ്ട യന്ത്രം തെരെഞ്ഞെടുക്കാം.

സിമുവി4 എന്നൊരു ഭൗതികശാസ്ത്ര യന്ത്രം പതിപ്പ് 2.0ത്തിനു ശേഷം വികസിപ്പിക്കുന്നതായുള്ള അഭ്യൂഹങ്ങൾ ശക്തമാണ്. ഡെവലപ്മെന്റ് സന്ദേശങ്ങളിലും ഐആർസി ചർച്ചകളിലും ഇതിനെ സംബന്ധിക്കുന്ന വിവരങ്ങൾ കാണാവുന്നതാണ്.

എല്ലാം സ്പീഡ് ഡ്രീംസ് യന്ത്രങ്ങളും യഥാർത്ഥ കാർ കൂട്ടിമുട്ടലുകൾക്ക് അനുസൃതമായി സോളിഡ് ലൈബ്രറിയെ അടിസ്ഥാനമാക്കി നിർമ്മിക്കപ്പെട്ടതാണ്. എല്ലാ കാറിനും ഓരോ ബൗണ്ടിംഗ് ബോക്സ് നിർവചിക്കപ്പെട്ടിട്ടുണ്ട്. ഭൗതികശാസ്ത്ര യന്ത്രം കണ്ടെത്തുന്നതിനനുസരിച്ച് ഇവ വശങ്ങളിലേയും അടിഭാഗത്തേയും മുട്ടലുകളെ പ്രതിഫലിപ്പിക്കുന്നു. 0 മുതൽ 10000 വരെ ഇവ പോറലുകളും കേടുപാടുകളും ദൃശ്യമാക്കുന്നു. ഗ്രാഫിക്സിൽ മാറ്റമുണ്ടാക്കാതെ ഈയോരോ മുട്ടലുകളും കാറിന്റെ പ്രവർത്തനത്തിനെ ബാധിക്കുന്നു. 10000ലധികം പോറലുള്ള കാറുകൾ മത്സരത്തിൽ നിന്ന് പുറത്താവുന്നതാണ്.

സ്പീഡ് ഡ്രീംസിൽ ശബ്ദം കൈകാര്യം ചെയ്യാൻ പ്രധാനമായും ഓപ്പൺഎല്ലും ചിലപ്പോഴെല്ലാം പിലിബും ഉപയോഗിച്ചാണ്. കൂട്ടിമുട്ടലുകൾ ഉണ്ടാകുമ്പോഴുള്ള ശബ്ദം, ടയർ ട്രാക്കിൽ ഉരയുമ്പോഴുണ്ടാകുന്ന ശബ്ദം, എഞ്ചിന്റെ ശബ്ദം തുടങ്ങി സങ്കീർണ്ണമായ ഡോപ്ലർ പ്രഭാവം, അറ്റെനുവേഷൻ തുടങ്ങിയ പ്രഭാവങ്ങൾ ശബ്ദത്തിൽ വരുത്തുന്ന മാറ്റങ്ങൾ എന്നിവയെല്ലാം സ്പീഡ് ഡ്രീംസിൽ അനുകരിക്കപ്പെട്ടിരിക്കുന്നു. 2011ൽ പ്രൊഫഷണൽ ശബ്ദ കമ്പനിയായ ഓഡിയോബെർലിൻ സ്പീഡ് ഡ്രീംസിൽ സ്വതേ ലഭ്യമായ ശബ്ദങ്ങളിൽ മാറ്റം വരുത്തി, ഗുണമേന്മ വർദ്ധിപ്പിച്ചിട്ടുണ്ട്. പതിപ്പ് 2.0.0നോടൊപ്പം ഇവ ലഭ്യമാണ്.

കളിച്ചുകൊണ്ടിരിക്കുമ്പോൾ കളിക്കാരന് സ്പീഡ് ഡ്രീംസിൽ ഒരു ക്രമീകരിക്കാവുന്ന കോക്ക് പിറ്റ് ലഭ്യമാണ്.ഇതിൽ വിവിധ ഗേജുകൾ, ലാപ് - സമയ വിവരങ്ങൾ, ചലനാത്മക ചെറു ഭൂപടം എന്നിവ ലഭ്യമായിരിക്കും. ഓരോ ഉപകരണവും വിവിധ മോഡുകൾ ലഭ്യമാക്കുന്നു. കളിക്കാരന് വേണ്ടതെല്ലാം തെരെഞ്ഞെടുത്ത് സമ്പർക്കമുഖം ക്രമീകരിക്കാം. അല്ലെങ്കിൽ ഇതെല്ലാം മറച്ചുവെക്കാം. പിറകിലെ ദൃശ്യങ്ങൾ കാണിക്കുന്ന ഒരു റിയർവ്യൂ കണ്ണാടിയും സ്പീഡ് ഡ്രീംസിൽ ലഭ്യമാണ്. എന്നാൽ ഇതിനായി ഉപയോഗിക്കുന്ന കംപ്യൂട്ടിംഗ് പവർ വളരെയധികമാണ്. ടോർക്സിൽ നിന്നും കൊണ്ടുവന്ന ഒരു ആർക്കേഡ് മോഡ് പതിപ്പ് 2.0യിലും ലഭ്യമാണ്. കളിച്ചു തുടങ്ങുന്നവർക്ക് അതൊരു നല്ല മോഡാണെന്ന് ടോർക്സിന്റെ ഇറ്റാലിയൻ മാന്വലിൽ പറഞ്ഞിട്ടുണ്ട്. സ്പീഡ് ഡ്രീംസിൽ ലഭ്യമായ മറ്റൊരു കൂട്ടിച്ചേർക്കൽ ഫോർമുല വൺ സമാനമായ ടൈമറാണ്. മില്ലിസെക്കന്റിന്റെ കൃത്യതയാണീ ടൈമർ അവകാശപ്പെടുന്നത്. ഇത് ടോർക്സിന്റെ കൃത്യതയേക്കാൾ പത്തു മടങ്ങ് കൂടുതലാണ്.

മനുഷ്യ ഡ്രൈവിംഗിനേക്കാൾ കൂടുതലായി റോബോട് ഡ്രൈവിംഗിനെ ആശ്രയിക്കുന്ന രീതിയാണ് ടോർക്സിൽ ഉണ്ടായിരുന്നത്. എന്നാൽ സ്പീഡ് ഡ്രീംസ്, പദ്ധതിയുടെ ആരംഭ കാലത്ത് പ്രഖ്യാപിക്കപ്പെട്ടത് പോലെ കൂടുതലായും ഉപയോക്തൃ സൗഹൃദമായ ഒരു റേസിംഗ് അനുഭവം നൽകാനാണുദ്ദേശിക്കുന്നത്. എന്നിരിന്നാലും ഇപ്പോഴും സ്പീഡ് ഡ്രീംസ് ടോർക്സിൽ നിന്ന് പാരമ്പര്യമായി ലഭിച്ച ഈ രീതിയിലുള്ള റേസിംഗിൽ നിന്ന് മുഴുവൻ മുക്തമല്ല. 2009ൽ ടോർക്സിൽ നിന്ന് കൊണ്ടുവന്ന എല്ലാ റോബോടുകളെയും ഒഴിവാക്കി. പകരം പുതിയവയെ സൃഷ്ടിച്ചു.

മനുഷ്യർക്കെതിരെ കളിക്കാൻ സ്പീഡ് ഡ്രീംസ് റോബോട് ഡ്രൈവർമാരെയാണ് ഉപയോഗിക്കുന്നത്. സോഫ്റ്റ്‌വേർ തനിയെ പ്രവർത്തിപ്പിക്കുന്ന പ്രോഗ്രാമുകളാണിത്. സി++ൽ എഴുതിയ ഈ മൊഡ്യൂളുകൾ കാറിന്റെ എല്ലാ തരത്തിലുമുള്ള പ്രവർത്തനങ്ങളെ നിയന്ത്രിക്കുന്നു. ഒരു മൊഡ്യൂളിന് എത്ര റോബോടുകളെ വേണമെങ്കിലും നിയന്ത്രിക്കാം. ഇവയെല്ലാം പൊതുവായതും എന്നാൽ കാറിന്റെ രൂപത്തിലും ലിവറിയിലും വ്യത്യാസമുള്ളതും ചില സമയം ഒന്നിലധികം കാറുകളെ കൈകാര്യം ചെയ്യുന്നതുമാവും. റേസിംഗ് ചരങ്ങളായ ത്രോട്ടിൽ, ബ്രേക്ക്, സ്റ്റിയർ, ഗിയർബോക്സ്, ക്ലച്ച് തുടങ്ങിയവയെ നിയന്ത്രിക്കാവുന്ന ഏതു ഏകദം ഉപയോഗിച്ചും റോബോടുകളെ പ്രോഗ്രാം ചെയ്യാം. സ്പീഡ് ഡ്രീംസിന്റെ ഒരു തുറന്ന സമ്പർക്കമുഖത്തിലൂടെ ഈ മൂല്യങ്ങളയെല്ലാം റേസിംഗ് യന്ത്രത്തിലേക്ക് അയക്കപ്പെടുന്നു. മനുഷ്യരായ കളിക്കാരെയും റോബോടുകൾ എന്ന നിലക്കാണീ റേസിംഗ് യന്ത്രം പരിഗണിക്കുന്നത്. യഥാർത്ഥ കളിക്കാരൻ വിവിധ ഇൻപുട്ട് ഉപാധികൾഉപയോഗിച്ച് റേസിംഗ് ചരങ്ങളെ നിർവചിക്കുന്നു. എന്നാൽ ഗെയിമിൽ ലഭ്യമായ എബിഎസ്, ടിസിഎസ്, വേഗതാ നിയന്ത്രണ ഉപാധികൾ, റോഡിലെ കുഴികൾ എന്നിവയും കളിക്കാരന്റെ കാറിന്റെ വേഗതയെ ബാധിക്കുന്നു.

സ്പീഡ് ഡ്രീംസ് പതിപ്പ് 2.0യിൽ 3 റോബോട് യന്ത്രങ്ങൾ ലഭ്യമാണ്. വിവിധ വിഭാഗങ്ങളിലായുള്ള 150ഓളം ഡ്രൈവർമാരെ നിയന്ത്രിക്കുന്നത് ഈ റോബോട് യന്ത്രങ്ങളാണ്.
1936 ഗ്രാൻഡ് പ്രിക്സ് വിഭാഗത്തിൽ പെട്ട ഡ്രൈവർമാർക്ക് പേര് നൽകിയിരിക്കുന്നത് അക്കാലത്തുണ്ടായിരുന്ന യഥാർത്ഥ ഡ്രൈവർമാരുടെ പേരിൽ നിന്നു തന്നെയാണ്. മറ്റു നാമങ്ങളെല്ലാം നിർമ്മിച്ചെടുത്തവയാണ്. ടോർക്സ് റേസിംഗ് ബോർഡ് 1 വിഭാഗത്തിൽ പെടുന്ന ധാരാളം ഡ്രൈവർമാരുടെ പേര് സ്പീഡ് ഡ്രീംസ് ഡെവലപ്പർമാരുടെ പേരുകളെ അടിസ്ഥാനമാക്കി ഉണ്ടാക്കിയെടുത്തതാണ്.

ഡ്രൈവിംഗ് അനുകരണത്തിൽ യാഥാർത്ഥ്യത്തോട് ചേർന്നു നിൽക്കാൻ സ്പീഡ് ഡ്രീംസിലെ റോബോടുകൾ പെരുമാറ്റത്തിലെ ചില ഘടകങ്ങൾ പരസ്പരം പങ്കു വെക്കുന്നുണ്ട്. ലോഡ് ചെയ്യപ്പെടുന്ന സമയത്ത് റോബോടുകൾ ഒരു റേസിംഗ് ലൈൻ കംപ്യൂട്ട് ചെയ്ത് പ്രവർത്തനക്ഷമമാക്കുന്നു. ട്രാക്കിന്റെ എക്സ്എംഎൽഫയലിനനുസരിച്ചാണീ റേസിംഗ് ലൈൻ. റോബോടുകൾ ലഭ്യമായ ഇന്ധനത്തിനും പിറ്റ് സ്റ്റോപ്പിനെ കൈകാര്യം ചെയ്യാനായും വേണ്ട തുടക്കത്തിലെ ഇന്ധനത്തിന്റെ അളവ് കണക്കു കൂട്ടുകയും അത് ലഭ്യമാക്കാൻ റേസിംഗ് യന്ത്രത്തോട് ആവശ്യപ്പെടുകയും ചെയ്യുന്നു. ഈ റേസിംഗ് ലൈനിനെ ലക്ഷ്യം വെച്ചായിരിക്കും റോബോടുകൾ പ്രവർത്തിക്കുക. എന്നാൽ റേസിംഗ് യന്ത്രം സ്വീകരിക്കുന്ന മറ്റു ചില ചരങ്ങൾക്ക് അനുസരിച്ച് ഈ ലൈനിൽ മാറ്റം വന്നേക്കാം. മറ്റു കാറുകളുടെ സ്ഥാനവും വേഗതയും, മറ്റു കാറുകളുമായുള്ള കൂട്ടിമുട്ടലുകൾ ഒഴിവാക്കാനും അവയെ മറികടക്കാനുമുള്ള അൽഗൊരിതം എന്നിവയാണീ അധിക ചരങ്ങൾ. റോബോടുകൾക്ക് പഠിക്കാനുള്ള കഴിവുമുണ്ട്. മുമ്പ് കാറോടിച്ച അനുഭവത്തിനനുസരിച്ച് അവയ്ക്ക് പുതിയ ലാപ് സമയം കുറക്കാൻ കഴിയും. അപകടങ്ങൾക്ക് ശേഷം തിരികെ ട്രാക്കിലെത്താനുള്ള ഏകദവും എല്ലാ ഔദ്യോഗിക റേസിംഗ് യന്ത്രത്തിലും ലഭ്യമാക്കിയിട്ടുണ്ട്. സ്പീഡ് ഡ്രീംസ് റോബോടുകൾക്ക് സ്കില്ലിംഗ് പരാമീറ്റർ എന്ന ഏകദത്തെ കൈകാര്യം ചെയ്യാൻ കഴിയും. ഉപയോക്താവ് നിർദ്ദേശിക്കുന്നതിനനുസരിച്ച് റോബോടുകൾക്ക് തങ്ങളുടെ പ്രവർത്തനവും, അങ്ങനെ ലാപ് സമയവും മെച്ചപ്പെടുത്താനാവും.

സ്പീഡ് ഡ്രീംസിലെ എല്ലാ കലാ സൃഷ്ടികളും സ്വതന്ത്ര കലാ അനുമതിപത്രത്തിന് കീഴിലാണ് പുറത്തിറക്കിയിരിക്കുന്നത്.

സ്പീഡ് ഡ്രീംസ് മിക്ക ആവശ്യങ്ങൾക്കും പ്ലെയിൻ ടെക്സ്റ്റ് ഫയൽ തരങ്ങളാണ് ഉപയോഗിച്ചിരിക്കുന്നത്. കാറുകളുടെ ക്രമീകരണങ്ങളുടെ നിർവചനങ്ങൾ (ഏകദേശം 200ഓളം വിലകൾ), ട്രാക്കുകൾ, ഗെയിമിനകത്തെ മെനുകൾ, ഗെയിം ക്രമീകരണങ്ങൾ, റോബോട് യന്ത്രങ്ങൾ, മുതലായ ആവശ്യങ്ങൾക്കെല്ലാം എക്സ്എംഎൽ മാർക്കപ്പ് ഫയലുകളാണ് ഉപയോഗിച്ചിരിക്കുന്നത്. ഇത് മൊത്തം കോഡിന്റെ 40%ഓളം വരും. എന്നാൽ 3ഡി ഫയലുകൾ .എസിസി രൂപത്തിൽ തന്നെയാണ് നിലനിർത്തിയിരിക്കുന്നത്. എസി3ഡിയിൽ നിന്ന് രൂപം കൊണ്ട ടോർക്സിന്റെ പ്ലെയിൻ ടെക്സ്റ്റ് ഫയൽ തരമായ .എസി മൃദുലമാക്കുന്നതിനും നിഴൽ ചിത്രീകരണത്തിനും സഹായിക്കുന്നു. എന്നാൽ സ്പീഡ് ഡ്രീംസ് സംഘം ഈ ഫയൽ തരത്തിൽ ധാരാളം മാറ്റങ്ങൾ കൊണ്ടുവന്നു. എന്നാൽ പിൻഅനുരൂപത നിലനിർത്തിയായിരുന്നു ഇതെല്ലാം. ടോർക്സിനായി നിർമ്മിച്ച കാറുകൾ, ട്രാക്കുകൾ, റോബോട് യന്ത്രങ്ങൾ എന്നിവ സ്പീഡ് ഡ്രീംസിൽ പ്രവർത്തിക്കും. എന്നാൽ തിരികെ ഇത് സാധ്യമായിക്കൊള്ളണം എന്നില്ല. ടോർക്സിന് സ്പീഡ് ഡ്രീംസിലെ അജ്ഞാതമായ ചരങ്ങളെ കൈകാര്യം ചെയ്യാൻ കഴിയില്ല.

ടോർക്സിൽ ലഭ്യമായ കാറുകളുടെ സവിശേഷതകൾ തന്നെയാണ് സ്പീഡ് ഡ്രീംസിലും കൂടുതലായി ഉപയോഗിക്കപ്പെടുന്നത്. 3ഡി ചക്രങ്ങളുടെ ഗ്രാഫിക്സ്, പ്രവർത്തിക്കുന്ന വിളക്കുകൾ(മുമ്പിലെ, പിറകിലെ, പിറകോട്ടെടുകുമ്പോൾ, ബ്രേക്കമർത്തുമ്പോൾ), തിളങ്ങുന്ന ബ്രേക് ഡിസ്കുകൾ എന്നിവയാണവ. അനിമേറ്റഡ് ഡ്രൈവർമാർക്കുള്ള പിന്തുണ, സ്റ്റിയറിംഗ് വളയങ്ങൾ, 1936ൽ ആദ്യമായി ഗ്രാൻഡ് പ്രിക്സിൽ ഉപയോഗിച്ച വാഹനങ്ങൾ, കൂടുതൽ യാഥാർത്ഥ്യാനുരൂപിയായ പ്രതിഫലനങ്ങൾക്കു വേണ്ടിയുള്ള പരിസ്ഥിതി ചിത്രീകരണങ്ങൾ എന്നിവയാണ് പുതുതായി ഉൾക്കൊള്ളിച്ച മാറ്റങ്ങൾ.

ചലനാത്മക നിഴലുകൾക്ക് പിന്തുണയില്ലെങ്കിലും ഓരോ കാറിനും അതിന്റേതായ നിഴലുകൾ നൽകുകയും കാറോട്ട സമയത്ത് അത് ദൃശ്യമാവുകയും ചെയ്യുന്നതാണ്. അനുകരണ പ്രവർത്തനം മെച്ചപ്പെടുത്താൻ ഓരോ കാറിനും വിവിധ തരം വിശദീകരണ തലങ്ങൾ ലഭ്യമാണ്. എന്നാൽ പാക്കേജുകളുടെ വലിപ്പം കുറക്കാൻ ഓരോന്ന് വീതമേ ഔദ്യോഗിക പതിപ്പുകളിൽ ലഭ്യമായിട്ടുള്ളൂ. പതിപ്പ് 2.0 മുതൽ ഉപയോക്താവിന് ഓരോ കാറിനും ഇഷ്ടമുള്ള ലിവെറി തെരെഞ്ഞെടുക്കാം. ഇത് കാറിന്റെ പുറം പെയിന്റ്, ചക്രങ്ങൾ, ഉൾവശം എന്നിവയിൽ മാറ്റം വരുത്തുന്നു. പതിപ്പ 2.0.0ത്തിൽ കളിക്കാരനും റോബോട് സ്കിന്നിനുമായി 250ഓളം ലിവെറികൾ ലഭ്യമാണ്. കാറുകൾ തെരെഞ്ഞെടുക്കുന്ന സമയത്ത് നമുക്ക് ഒരു നിശ്ചല പൂർവ്വദർശനം (പ്രിവ്യൂ) ലഭിക്കും. പ്രിവ്യൂ ചിത്രങ്ങൾ കാണിക്കാനായി ഒരു പ്രത്യേക ഗാരേജ് ട്രാക്ക് തന്നെ തന്നെ നിർമ്മിക്കപ്പെട്ടിട്ടുണ്ട്.

ലഭ്യമായ കാറുകൾ വിവിധ വർഗ്ഗങ്ങളാക്കി തിരിച്ചിട്ടുണ്ട്. ഓരോ വർഗ്ഗത്തിലും ആറു മുതൽ എട്ടു വരെ കാറുകളാണുണ്ടാകാറുള്ളത്. പതിപ്പ് 2.0ത്തിൽ ആറു വർഗ്ഗങ്ങളിലായി 44 കാറുകൾ ലഭ്യമാണ്. വർഗ്ഗങ്ങളും വിവരണവും താഴെ:

നിലവിൽ 26 പുതിയ കാറുകൾ സ്പീഡ് ഡ്രീംസ് എസ്‌വിഎൻ കലവറയിൽ വികസിപ്പിച്ചു കൊണ്ടിരിക്കുന്നുണ്ട്. ഇവയെല്ലാം ഓപ്പൺ വീൽ റേസിംഗിന്റെ വിവിധ വിഭാഗങ്ങളിൽ പെട്ട കാറുകളാണ്. ടോർക്സിൽ നിന്ന് കൊണ്ടു വന്ന ചില കാറുകൾ യഥാർത്ഥ റേസിംഗ് കാറുകളുടെ രൂപഘടനയെ അടിസ്ഥാനമാക്കി നിർമ്മിച്ചതാണ്. എന്നാൽ നിയമ പ്രശ്നങ്ങളും മറ്റും ഒഴിവാക്കാനായി, പതിപ്പ് 1.4.0 മുതൽ നിർമ്മാതാക്കളുടെയും ബ്രാൻഡ് നാമങ്ങളുടെയും പേരുകളെല്ലാം സൃഷ്ടിച്ചെടുത്തതാണ്.

കാർ നിർമ്മാണത്തിനായി ഉപയോഗിക്കാവുന്ന ആപ്ലികേഷനാണ് ടിസിഎസ്ഇ. ടോർക്സ് കാർ സെറ്റപ്പ് എഡിറ്റർ എന്നതിന്റെ ചുരുക്ക രൂപമാണ് ടിസിഎസ്ഇ. ടോർക്സിനായി ഈ ക്രോസ് പ്ലാറ്റ്ഫോം സി++ പ്രോഗ്രാം തയ്യാറാക്കിയിരിക്കുന്നത് വിൻസെന്റെ മാർട്ടി സെന്റലസ് എന്ന പ്രോഗ്രാമറാണ്. ഈ ആപ്ലികേഷൻ കാറിന്റെ എക്സ്എംഎൽ മൂല്യങ്ങളെ ഒരു സചിത്ര സമ്പർക്കമുഖത്തിൽ നിന്ന് തിരുത്താനനുവദിക്കുന്നു. കാറിന്റെ വിളക്കുകളുടെയും തിളക്കത്തിന്റെയും മൂല്യങ്ങൾ മാറ്റുക, യന്ത്രത്തിന്റെ ശബ്ദം, മറ്റൂ ഗ്രാഫിക്സ് മൂല്യങ്ങൾ തിരുത്തുക, കാറിന്റെ ഡ്രൈവർ സ്ഥാനം, ബോണറ്റ് സ്ഥാനം, വിവിധ അളവുകൾ എന്നിവ തിരുത്തുക, നിലവിലുള്ള കാറുകളിൽ നിന്ന് പുതിയ കാറുകൾ നിർമ്മിക്കുക, ഡിസ്ക് ബ്രേക്, ബ്രേക് സിസ്റ്റം എന്നിവക്ക് മാറ്റം വരുത്തുക, വിവിധ ഡിഫറെൻഷ്യലുകൾ, ആക്സിലുകൾ എന്നിവയിൽ മാറ്റം വരുത്തുക, കൂട്ടിച്ചേർക്കുക, വിവിധ അനുപാതങ്ങൾ, ചുഴറ്റുബലം, ജഡത്വം എന്നിവ ക്രമീകരിക്കുക, ഗിയറിന്റെ വിവിധ മൂല്യങ്ങൾക്ക് മാറ്റം വരുത്തുക, ചക്രങ്ങളുടെയും ടയറുകളുടെയും രൂപം മാറ്റുക, സസ്പെൻഷൻ വ്യത്യാസപ്പെടുത്തുക, ലഭ്യമായ ഇന്ധനത്തിന്റെ അളവ് വ്യത്യാസപ്പെടുത്തുക, പ്രസ്തുത പ്രവർത്തനങ്ങളുടെ പട്ടികകളും ചിത്രങ്ങളും പ്രദർശിപ്പിക്കുക, കാറിന്റെ 3ഡി രൂപത്തിന്റെ ഒരു ചലനാത്മക ദൃശ്യം പ്രദർശിപ്പിക്കുക എന്നീ പ്രവർത്തനങ്ങൾക്കെല്ലാം ടിസിഎസ്ഇ ഉപയോഗിക്കാനാവും.

സ്പീഡ് ഡ്രീംസിൽ ട്രാക്കുകളെ നിർവചിച്ചിരിക്കുന്നത് വിവിധ ഭാഗങ്ങളായാണ്. നേരെയുള്ളത്, വലത് - ഇടത് വളവുകൾ എന്നിങ്ങനെ. ഓരോ ഭാഗത്തിനെയും നാലു ഉപവിഭാഗമായി തിരിച്ചിട്ടുണ്ട്. പ്രധാന ട്രാക്ക്, വശങ്ങൾ, ബാരിയറുകൾ, അതിർത്തികൾ എന്നിവയാണവ. ഇവയുടെ എല്ലാം മൂല്യങ്ങൾ തിരുത്തി - വീതി, ഗ്രാഫിക്സ്, ഭൗതിക ഘടന - നമുക്ക് ട്രാക്കുകളെ പുനർ നിർവചിക്കാവുന്നതാണ്. ഓരോ ട്രാക്ക് ഭാഗത്തിനെയും നിരവധി ചെറു ഭാഗങ്ങളായി തിരിച്ചിട്ടുണ്ട്. ഇത് ഗ്രാഫിക്സിൽ മികച്ച ഫലം ലഭിക്കുന്നതിനു വേണ്ടിയും ഭൗതികയന്ത്രത്തിൽ പ്രക്ഷിപ്തപ്പെടുത്തുന്നതിനും വേണ്ടിയാണ്. ഇതിന്റെയെല്ലാം ഫലമായി, ട്രാക്കുകൾക്ക് ഇടത് - വലത് അതിർത്തികൾ ഉള്ളതിനാലും ഭൗതികയന്ത്രം കാറുകളെ അതിർത്തി കടക്കാൻ അനുവദിക്കില്ല. എന്നാൽ റേസിൽ നിന്ന് പുറത്താവുകയാണെങ്കിൽ ട്രാക്കിന് പുറത്ത് കടക്കാവുന്നതാണ്. കാരണം അപ്പോൾ ഭൗതികശാസ്ത്രത്തിന് പ്രാധാന്യം ഇല്ലാതാവുന്നു. ട്രാക്കുകളിൽ യഥാർത്ഥ റോഡുകളിലേതു പോലെ ബാങ്കിംഗ്, ഉയർച്ച - താഴ്ചകൾ എന്നിവ ഉൾപ്പെടുത്തിയിട്ടുണ്ട്. മാത്രമല്ല ഘർഷണം അനുഭവിക്കുകയും ചെയ്യാം. പതിപ്പ് 2.0.0-ആർസി1ൽ പ്രധാന ട്രാക്കിന് നിശ്ചിത മൂല്യങ്ങളാണുള്ളത്. വീതി ഇടത്, വലത് അതിർത്തികൾ ഉപയോഗിച്ച് നിർവചിച്ചിരിക്കുന്നു. എന്നാൽ ഈ മൂല്യങ്ങൾക്ക് മാറ്റം വരുത്താവുന്നതാണ്.

ടോർക്സിൽ നാലു തരം ട്രാക്കുകളാണുള്ളത്. റോഡുകൾ, മൺപാതകൾ, ദീർഘവൃത്ത പാതകൾ എന്നിവയാണവ. എന്നാൽ സ്പീഡ് ഡ്രീംസിൽ ഗ്രാൻഡ് പ്രിക്സ് എന്ന പുതിയൊരു വർഗ്ഗം കൂടി കൂട്ടിച്ചേർക്കപ്പെട്ടിട്ടുണ്ട്. ഈ നാലു വിഭാഗങ്ങളിലായി മൊത്തം 44 ട്രാക്കുകളാണ് പതിപ്പ് 2.0ത്തിൽ ലഭ്യമായിട്ടുള്ളത്.

ടെക്സ്റ്റ് ഫയലുകൾ കൊണ്ടാണ് ട്രാക്കുകളെയും 3ഡി മാതൃകളെയും നിർവചിച്ചിരിക്കുന്നതെങ്കിലും അവ തിരുത്താൻ വളരെയേറെ പ്രയാസകരമാണ്. അതിനാൽ തന്നെ ട്രാക്കുകൾ തിരുത്താനും നിർമ്മിക്കാനും പുറം ഉപാധികൾ ആവശ്യമാണ്. ഏറ്റവും പ്രശസ്തമായ ഉപാധി, ടോർക്സിനായി ഡെവലപ്പർ കരാലംപോ അലെക്സാണ്ട്രോ പൗലോ ജാവയിൽ നിർമ്മിച്ച ട്രാക്ക് എഡിറ്ററാണ്. 2ഡി ദർശനത്തിൽ ലഭ്യമായ വിവിധ മൂല്യങ്ങൾ വിവിധ സ്ലൈഡർ വിഡ്ജറ്റുകൾ ഉപയോഗിച്ച് ഈ എഡിറ്ററിൽ മാറ്റം വരുത്താം. എന്നാൽ ടോർക്സിനായി നിർമ്മിക്കപ്പെട്ടതിനാൽ സ്പീഡ് ഡ്രീംസിലെ ചലനാത്മക ആകാശഗോപുരങ്ങൾ പോലെയുള്ള പല പുതിയ സവിശേതകളെയും ഈ ഉപാധിക്ക് തിരിച്ചറിയാനാവില്ല.

അതിനാൽ തന്നെ സ്പീഡ് ഡ്രീംസിനായി സ്പീഡ് ഡ്രീംസ് ഡെവലപ്പർ കൂടിയായ മാർട്ട് കെൽഡർ ഒരു ട്രാക്ക് തിരുത്തൽ ഉപാധി വികസിപ്പിക്കുന്നുണ്ട്. പ്രധാ പദ്ധതികകത്തെ ഒരു എസ്‌വിഎൻ കലവറയിലാണ് ഇതിന്റെ പ്രവർത്തനം നടന്നു കൊണ്ടിരിക്കുന്നത്. ട്രാക്ജെൻ എന്നു പേരുള്ള ഒരു കമാന്റ് ലൈൻ പ്രോഗ്രാം ഉപയോഗിച്ചാണ് ട്രാക്കിന്റെ 3ഡി വിവിരണമായ എസി / എസിസി ഫയലുകൾ തയ്യാറാക്കുന്നത്. ഈ ഉപാധി ഉയര ചിത്രങ്ങളെയും വസ്തുതാ ചിത്രങ്ങളെയും പിന്തുണക്കുന്നതിനാൽ ട്രാക്കിന്റെ ഗുണനിലവാരം വർദ്ധിപ്പിക്കുന്നു. സ്പീഡ് ഡ്രീംസ് പതിപ്പ് 2.0ത്തിൽ ലഭ്യമായ ഔദ്യോഗിക ട്രാക്കുകളിൽ നിഴലുകളെയും ഉൾപ്പെടുത്തിയിട്ടുണ്ട്. ട്രാക്ജെനോടൊപ്പം മറ്റൊരു 3ഡി കമ്പ്യൂട്ടർ സോഫ്റ്റ്‌വെയർ (ബ്ലെൻഡർ) ഉപയോഗിച്ചാണ് ഇത് സാധ്യമാക്കിയിരിക്കുന്നത്. എസി3ഡി ആപ്ലികേഷനുകൾ എസി ഫയലുകളുടെയും എസിസി ചിത്രങ്ങളുടെയും നിർമ്മാണത്തിനും തിരുത്തലിനും ഉപയോഗിക്കുമ്പോൾ ബ്ലെൻഡറാണ് സങ്കീർണ്ണമായ 3ഡി വസ്തുക്കളെ നിർമ്മിക്കാനുപയോഗിക്കുന്നത്.

മുൻകൂട്ടി തീരുമാനിക്കാവുന്ന രീതിയിൽ ട്രാക്ക് നിർമ്മാണത്തിനുപയോഗിക്കുന്ന ആപ്ലികേഷനുകളിലൊന്നാണ് "ഇന്റെറാക്റ്റീവ് ട്രാക്ക് ജെനറേറ്റർ ഫോർ ടോർക്സ് ആൻഡ് സ്പീഡ് ഡ്രീംസ്". പേരു സൂചിപ്പിക്കുന്നത് പോലെ ടോർക്സിനായും സ്പീഡ് ഡ്രീംസിനായും ഉപയോഗിക്കാവുന്ന ഈ ആപ്ലികേഷൻ തയ്യാറാക്കിയിരിക്കുന്നത് ഇറ്റലിയിലെ പോളിടെൿനിക്കോ ഡി മിലാനോ (മിലാൻ പോളിടെൿനിക്ക്) സർവ്വകലാശാലയിലെ ഡിപ്പാർട്ടിമെന്റോ ഡി ഇലക്ട്രോണിക്ക ഇ ഇൻമേസിയോൺ (വിവരസാങ്കേതിക വിദ്യാ വിഭാഗം) ആണ്. ഈ ആപ്ലികേഷൻ ടോർക്സ് , സ്പീഡ് ഡ്രീംസ് ട്രാക്ക് നിർമ്മാണത്തിനായി ജെനെറ്റിക് പ്രോഗ്രാമിംഗിലൂടെ എവലൂഷണറി കംപ്യൂട്ടിംഗ് ഉപയോഗിക്കുന്നു. മനുഷ്യന്റെ സഹായത്തോടെ തയ്യാറാക്കപ്പെടുന്ന ട്രാക്കുകൾ, ഓരോ കഥക്കടിസ്ഥാനമാക്കിയാണ് ഈ അപ്ലികേഷൻ വഴി തയ്യാറാക്കുന്നത്.

പതിപ്പ് 2.0 വരെയും സ്പീഡ് ഡ്രീംസ് ഓപ്പൺജിഎൽ 1.3 ആണ് ആഖ്യാനത്തിനായി ഉപയോഗിക്കുന്നത്. പുതിയ ഗ്രാഫിക്കൽ, ഫിസികൽ ഘടകങ്ങൾ സ്പീഡ് ഡ്രീംസിനു ടോർക്സിനേക്കാൾ ഉയർന്ന ഹാർഡ്‌വെയർ, ഗ്രാഫിക്കൽ ശേഷിയുടെ ആവശ്യങ്ങളിലേക്കു നയിക്കുമായിരുന്നു. എന്നാൽ ഓപ്പൺ ജിഎൽ 2.0ത്തിന്റെ ആവശയമില്ലാത്ത പിലിബ് ഉപയോഗിക്കുന്നതു കൊണ്ട് 2001 മോഡൽ ഗ്രാഫിക് കാർഡുകളിലും സ്പീഡ് ഡ്രീംസ് പ്രവർത്തിക്കും. അനുകരണത്തിന്റെ പ്രവർത്തനശേഷി ഉയർത്താൻ പതിപ്പ് 1.4.0 മുതൽ സ്പീഡ് ഡ്രീംസ് ഡ്യുവൽ ത്രെഡിംഗ് ഉപയോഗിക്കുന്നുണ്ട്. ഈ സങ്കേതം ഫിസിക്സിന്റെയും ത്രെഡുകളുടെയും മധ്യവർത്തിയായി പ്രവർത്തിച്ച് മൾട്ടി-കോർ സിപിയുകളിലെ പ്രവർത്തനക്ഷമത ഉപയോഗപ്പെടുത്തുന്നു.

ടോർക്സിന് 600 / 800 എം.ഹെർട്സ് സിപിയു, 128 / 256 എംബി റാം, 32 / 64 എംബി ജിറാമോടു കൂടിയ ഓപ്പൺജിഎൽ 1.3 ഗ്രാഫിക്സ് കാർഡ് എന്നിങ്ങനെയായിരുന്നു സിസ്റ്റം ആവശ്യകതകൾ. എന്നാൽ സ്പീഡ് ഡ്രീംസിന് കുറച്ചു കൂടെ ഉയർന്ന ഹാർഡ്‌വെയർ, ഗ്രാഫിക്സ് ആവശ്യകതകളാണുള്ളത്. സ്പീഡ് ഡ്രീംസ് പ്രവർത്തിക്കുന്നതിന് കുറഞ്ഞത് 1.5 ജി.ഹെർട്സ് ശേഷിയുള്ള പ്രൊസസർ ആവശ്യമാണ്. എന്നാൽ മികച്ച പ്രവർത്തനത്തിന് 2.0 ജി.ഹെർട്സ് ശേഷിയാണ് ശുപാർശ ചെയ്യപ്പെടുന്നത്. ആവശ്യമായ മെമ്മറി ഏറ്റവും കുറവ് 512 എംബിയാണ്. എന്നാൽ പ്ലാറ്റ്ഫോമിനനുസരിച്ച് ഇത് മാറുന്നുണ്ട്. കുറഞ്ഞത് 700എംബി ഹാർഡ് ഡ്രൈവ് സ്ഥലം ആവശ്യമാണ്. മികച്ച പ്രവർത്തനത്തിന് 900 എംബിയും. കുറഞ്ഞത് ഓപ്പൺജിഎൽ 1.3 കൈകാര്യം ചെയ്യാൻ കഴിവുള്ള ഗ്രാഫിക്സ് കാർഡ് ആവശ്യമാണ്. മികച്ച പ്രവർത്തനത്തിന് ഓപ്പൺജിഎൽ 1.5 കൈകാര്യം ചെയ്യാൻ കഴിവുള്ള കാർഡും.

സിസ്റ്റം ആവശ്യകതകളെ സംബന്ധിച്ച വിശദമായ പട്ടികയാണ് വലതു വശത്ത് നൽകിയിരിക്കുന്നത്. ഗ്രാഫിക്സ് കാർഡിൽ ഉദാഹരണങ്ങളായി നൽകിയിരിക്കുന്നത് ആ വിഭാഗത്തിൽ പെട്ട ഏറ്റവും കുറഞ്ഞ ഉദാഹരണങ്ങളാണ്. അവയേക്കാൾ മികച്ച കാർഡുകളും ഉപയോഗിക്കാം. ലിനക്സ് ആവശ്യകതകൾ തന്നെയാണ് ഏറെക്കുറെ മറ്റു യൂണിക്സ് സമാന പ്ലാറ്റ്ഫോമുകൾക്കും.

സ്പീഡ് ഡ്രീംസ് എഴുതപ്പെട്ടിരിക്കുന്നത് സി, സി++ എന്നീ ഭാഷകളിലാണ്. പ്രധാന ലൈബ്രറികൾ പിലിബ്, ഓപ്പൺഎഎൽ, ഫ്രീഗ്ലട് എന്നിവയാണ്. സാധാരണയായി ഉപയോഗിക്കുന്ന എസ്ഡിഎൽ ലൈബ്രറികൾ, പിഎൻജി ലൈബ്രറികൾ, ജെപിഇജി ലൈബ്രറികൾ എന്നിവയും സ്പീഡ് ഡ്രീംസിന്റെ ഡിപെൻഡൻസികളിൽ പെട്ടതാണ്.

സ്പീഡ് ഡ്രീംസിന്റെ അടിസ്ഥാന ഘടകങ്ങൾ ടോർക്സിൽ ഉപയോഗിക്കുന്നത് തന്നെയാണ്. അനുകരണത്തിന്റെ ക്ഷമത വർദ്ധിപ്പിക്കുന്നതിനാവശ്യമായ പ്രധാന ഘടകങ്ങളാണിവ. ഭൗതികശാസ്ത്രം, റോബോട്ട് യന്ത്രങ്ങൾ, ഗ്രാഫിക്സ് എന്നിവയാണ് പ്രത്യേക മൊഡ്യൂളുകളാക്കി ലഭ്യമാക്കിയിരിക്കുന്നത്. പിലിബിന്റെ സിംപിൾസീൻഗ്രാഫാണ് ഗ്രാഫിക്സ് യന്ത്രമായി സ്പീഡ് ഡ്രീംസിൽ ഉപയോഗിച്ചിരിക്കുന്നത്. പിലിബിന് ഓപ്പൺജിഎല്ലുമായി പ്രവർത്തിക്കാനുള്ള കഴിവ് കൂടുതലാണ്. മാത്രമല്ല, ശബ്ദവുമായി പ്രവർത്തിക്കാനും ഉപയോക്താവിന്റെ ആവശ്യാനുസരണം പ്രവർത്തിക്കാനും പിലിബിന് കഴിയും. ഓപ്പൺഎഎൽ സാങ്കേതികവിദ്യ ഉപയോഗിക്കുന്നതു കൊണ്ടാണ് ഇത് സാധ്യമാകുന്നത്. ടോർക്സിൽ നിന്ന് കൊണ്ടു വന്ന മറ്റൊരു ഘടകം ഫ്രീഅലുടിന്റെ ആവശ്യകത ആയിരുന്നു (ലൈബ്രറി). എന്നാൽ പതിപ്പ് 1.4.0ഓടെ ഫ്രീഅലുട് ഒഴിവാക്കപ്പെട്ടു.

ഫ്രീഗ്ലടിന്റെ ആവശ്യകതയും സ്പീഡ് ഡ്രീംസിനുണ്ടായിരുന്നു. എന്നാൽ ഫ്രീഗ്ലടിന്റെ ഒരു എസ്ഡിഎൽ രൂപാന്തരം നിർമ്മിച്ചെടുക്കുകയും, ഈ ഘടകം പ്രധാന ശാഖയിലേക്ക് കൂട്ടിച്ചേർക്കുകയും ചെയ്തതോടെ ഈ പ്രശ്നം ഒഴിവാക്കപ്പെട്ടു. എങ്കിലും ചില വിതരണങ്ങളിലെ പാക്കേജുകളിൽ ഫ്രീഗ്ലട് ഡിപെൻഡൻസിയായി കാണാറുണ്ട്. നെറ്റ്‌വർക്ക് കളിക്കായി ഇനെറ്റ് ലൈബ്രറിയായിരുന്നു ഉപയോഗിച്ചിരുന്നത്. ഇത് പതിപ്പ് 2.0.0 വരെയും സ്പീഡ് ഡ്രീംസിനൊപ്പം ലഭ്യമല്ല. ഈ പാക്കേജ്, ഡിപെഡൻസിയായി പ്രത്യക്ഷപ്പെടുന്നുണ്ട്. ഇത് പ്രത്യേകമായി ഇൻസ്റ്റാൾ ചെയ്യേണ്ടതുണ്ട്. പദ്ധതിയുടെ ആദ്യകാലങ്ങളിൽ മെയ്ക് ആയിരുന്നു ഉപയോഗിച്ചിരുന്നത്. എന്നാൽ വളരെപ്പെട്ടെന്ന് തന്നെ കുറച്ചു കൂടി ഉപയോഗപ്രദമായ സിമെയ്ക്ക് ഉപയോഗിച്ച് തുടങ്ങി.







</doc>
<doc id="249074" url="https://ml.wikipedia.org/wiki?curid=249074" title="പെരുമ്പയർ">
പെരുമ്പയർ

അഷ്ടദശധാന്യങ്ങളിലൊന്നാണ് പെരുമ്പയർ.


</doc>
<doc id="249087" url="https://ml.wikipedia.org/wiki?curid=249087" title="മലങ്കുരുവി">
മലങ്കുരുവി

തെക്കെപശ്ചിമഘട്ടതദ്ദേശവാസിയായ ഒരു മരമാണ് മലങ്കുരുവി. . 10 മീറ്ററോളം ഉയരം വയ്ക്കുന്ന ഈ മരം 1100 മീറ്ററിനും 2000 മീറ്ററിനും ഇടയിലുള്ള നിത്യഹരിതവനങ്ങളിൽ കാണുന്നു. ചിക്‌മഗളൂർ മുതൽ ശ്രീലങ്ക വരെയുള്ള പ്രദേശത്ത് കാണപ്പെടുന്നു.



</doc>
<doc id="249088" url="https://ml.wikipedia.org/wiki?curid=249088" title="എൻ.സി. വസന്തകോകിലം">
എൻ.സി. വസന്തകോകിലം

സംഗീതജ്ഞയും തമിഴ് ചലച്ചിത്ര അഭിനേത്രിയുമായിരുന്ന എൻ.സി. വസന്തകോകിലം ഇരിഞ്ഞാലക്കുടയിൽ ജനിച്ചു.(1919 – നവംബർ 7, 1951)'കാമാക്ഷി' എന്നായിരുന്നു ബാല്യകാലത്തെ പേര്.നാഗപട്ടണത്തേയ്ക്കു താമസം മാറിയ കുടുംബം പിതാവായ ചന്ദ്രശേഖരയ്യരുടെ താത്പര്യപ്രകാരം വസന്തകോകിലത്തെ പ്രശസ്ത ഹരികഥാകാരനായ ഗോപാലയ്യരുടെ സംഘത്തെ അനുധാവനം ചെയ്യുന്നതിനും ,സംഗീതശിക്ഷണം തേടുന്നതിനും പ്രേരിപ്പിച്ചു. 1936 ൽ മദ്രാസ്സിലേയ്ക്കു കുടിയേറിയതിനു ശേഷമാണ് കച്ചേരികൾ അവതരിപ്പിയ്ക്കാൻ തുടങ്ങിയത് .
ത്യാഗരാജകൃതികളും മുത്തുസ്വാമി ദീക്ഷിതരുടെ കൃതികളും ആലപിച്ചു തുടങ്ങിയ വസന്തകോകിലം തമിഴ് കവി ശുദ്ധാനന്ദ ഭാരതിയുടെ കൃതികളും ജനപ്രിയമാക്കുന്നതിനു യത്നിച്ചു.
ഗായിക എന്നതിലുപരി ഒരു അഭിനേത്രി എന്ന നിലയിലും വസന്തകോകിലം ശ്രദ്ധ പിടിച്ചുപറ്റി. 
സി.കെ. സച്ചി സംവിധാനം ചെയ്ത് 1940 ൽ പുറത്തിറങ്ങിയ ചന്ദ്രഗുപ്ത ചാണക്യ എന്ന ചിത്രത്തിൽ ഛായാ രാജകുമാരിയായി വസന്തകോകിലം വേഷമിട്ടു. തുടർന്ന് 'വേണുഗാനം' (1940), 'ഗാനാവതാർ ' (1942), 'ഹരിദാസ്'(1944), 'വാല്മീകി' (1946), 'കുന്ദള കേശി'(1946) 'കൃഷ്ണവിജയം' (1950) എന്നീ ചിത്രങ്ങളിലും അഭിനയിച്ചു.
ക്ഷയരോഗബാധയെത്തുടർന്ന് 1951 ൽ എൻ.സി. വസന്തകോകിലം അന്തരിച്ചു.



</doc>
<doc id="249091" url="https://ml.wikipedia.org/wiki?curid=249091" title="കരുങ്ങാലി">
കരുങ്ങാലി

പശ്ചിമഘട്ടത്തിൽ കാണപ്പെടുന്ന ഒരു വൃക്ഷമാണ് കരിങ്കാളി അഥവാ കരുങ്ങാലി. . 25 മീറ്റർ വരെ ഉയരം വയ്ക്കുന്ന ഈ മരം 800 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="249092" url="https://ml.wikipedia.org/wiki?curid=249092" title="കാളംപാറ">
കാളംപാറ

മലപ്പുറം ജില്ലയിലെ ഏറനാട് താലൂക്കിലെ പാണ്ടിക്കാട് പഞ്ചായത്തിലെ ചെബ്രശ്ശേരി വില്ലേജിലെ ഒരു കൊച്ചു ഗ്രാമമാണ് കാളംപാറ. നിലമ്പൂർ- പെരിന്തൽമണ്ണ നാഷണൽ ഹൈവേ 73ൽ കാക്കാത്തോട് പാലത്തിനു സമീപത്ത് നിന്നും പാണ്ടിക്കാട്-കാളംപാറ പാതയിലൂടെ ഒരു കിലോമീറ്റർ മാറി തെയ്യമ്പാടികുത്ത്-ചെമ്പ്രശ്ശേരി പാതയിലാണ് കാളമ്പാറ കവല. നമശ്ശിവായത്ത് ശിവക്ഷേത്രം, വിളങ്ങമ്പൊയിൽ ജുമാമസ്ജിദ്,സുന്നി ജുമാമസ്ജിദ്, തെയ്യമ്പാടികുത്ത് മൈതാനം, പുതുക്കൊള്ളി ശിവക്ഷേത്രം എന്നിവ സമീപത്താണ്.


</doc>
<doc id="249094" url="https://ml.wikipedia.org/wiki?curid=249094" title="ചവറൻ">
ചവറൻ

തെക്കെപശ്ചിമഘട്ടതദ്ദേശവാസിയായ ഒരു മരമാണ് ചവറൻ. . 25 മീറ്റർ വരെ ഉയരം വയ്ക്കുന്ന മരമാണിത്. വംശനാശഭീഷണി നേരിടുന്നു.



</doc>
<doc id="249108" url="https://ml.wikipedia.org/wiki?curid=249108" title="കാട്ടുചാമ്പ">
കാട്ടുചാമ്പ

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാട്ടുചാമ്പ. . 10 മീറ്റർ വരെ ഉയരം വയ്ക്കുന്ന ഈ മരം 900 മീറ്ററിനും 1600 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിൽ കാണുന്നു. കേരളത്തിൽ പെരിയാർ, ആനമല, വയനാട് എന്നിവിടങ്ങളിൽ കാണുന്നു. 



</doc>
<doc id="249114" url="https://ml.wikipedia.org/wiki?curid=249114" title="ആറ്റുചാമ്പ">
ആറ്റുചാമ്പ

പശ്ചിമഘട്ടതദ്ദേശവാസിയായ ഒരു മരമാണ് കരിഞാറ അഥവാ ആറ്റുചാമ്പ. . വളരെ അപൂർവ്വമായി ചിലയിടങ്ങളിൽ നിന്നുമാത്രമേ ഈ മരത്തെ കണ്ടെത്തിയിട്ടുള്ളൂ. വംശനാശഭീഷണി നേരിടുന്നു.



</doc>
<doc id="249122" url="https://ml.wikipedia.org/wiki?curid=249122" title="ആലപ്പി ബെന്നി">
ആലപ്പി ബെന്നി

മലയാളത്തിലെ പ്രൊഫഷണൽ നാടകരംഗത്ത് ഗായകൻ, നടൻ, സംഗീത സംവിധായകൻ എന്നീ നിലകളിൽ വ്യക്തിമുദ്ര പതിപ്പിച്ചിട്ടുള്ള കലാകാരനാണ് ആലപ്പി ബെന്നി. ആകാശവാണിയിൽ 'എ' ഗ്രേഡ് ആർട്ടിസ്റ്റാണ്

റോബർട്ട് ഫെർണാണ്ടസിന്റെയും ജയിൻ ഫെർണാണ്ടസിന്റെയും പുത്രനായി ആലപ്പുഴയിൽ ജനിച്ചു. പിതാവിൽ നിന്നും സംഗീതത്തിന്റെ ബാലപാഠങ്ങളും ഹാർമോണിയം വായനയും പരിശീലിച്ച ബെന്നി പിന്നീട് ചെല്ലൻ ഭാഗവതർ, കുഞ്ഞുപണിക്കർ ഭാഗവതർ എന്നീ ഗുരുക്കന്മാരുടെ കീഴിൽ സംഗീതം അഭ്യസിച്ചു. സാംബശിവന്റെ സംഘത്തിൽ ഹാർമ്മോണിസ്റ്റായി കഥാപ്രസംഗവേദികളിൽ എത്തിത്തുടങ്ങിയ ബെന്നി ബാബുരാജിന്റെ സഹായിയായി ചലച്ചിത്രരംഗത്തുമെത്തി.
എം.ജി. സോമൻ, ബ്രഹ്മാനന്ദൻ തുടങ്ങിയവർക്കൊപ്പം തോപ്പിൽ രാമചന്ദ്രൻ പിള്ളയുടെ കായംകുളം കേരളാ തിയേറ്റേഴ്സിലൂടെയാണു നാടകരംഗത്തെത്തിയതു്. പിന്നീട് സെയ്ത്താൻ ജോസഫിന്റെ ആലപ്പി തിയേറ്റേഴ്സ്, കായംകുളം പീപ്പിൾ തിയേറ്റേഴ്സ്, കൊല്ലം യൂണിവേഴ്സൽ തുടങ്ങിയ സമിതികളുടെ നാടകങ്ങളിലും ശ്രദ്ധേയമായ വേഷങ്ങൾ അവതരിപ്പിച്ചു.
നൂറിലധികം നാടകഗാനങ്ങൾക്കും ക്രിസ്തീയ ഭക്തിഗാനങ്ങൾ ഉൾപ്പെടെ നിരവധി ആൽബങ്ങൾക്കും സംഗീത സംവിധാനം നിർവ്വഹിച്ചിട്ടുണ്ട്.

മലയാളസംഗീതം


</doc>
<doc id="249125" url="https://ml.wikipedia.org/wiki?curid=249125" title="കാട്ടുകാപ്പി">
കാട്ടുകാപ്പി

തെക്കെപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കാട്ടുകാപ്പി. . നീലഗിരി, ആനമല, അഗസ്ത്യമല എന്നിവിടങ്ങളിൽ മാത്രമേ കാണാറുള്ളൂ. വംശനാശഭീഷണിയുള്ളതാണ് ഈ ചെടി.



</doc>
<doc id="249174" url="https://ml.wikipedia.org/wiki?curid=249174" title="കൃഷ്ണപ്പൂ">
കൃഷ്ണപ്പൂ

പശ്ചിമഘട്ടതദ്ദേശവാസിയായ ഒരു ഏകവർഷ ഇരപിടിയൻ ചെടിയാണ് പാറപ്പൂ എന്നും അറിയപ്പെടുന്ന കൃഷ്ണപ്പൂ. . ഉത്തരകേരളത്തിലും ദക്ഷിണകർണ്ണാടകത്തിലും ഒരു ചെറിയ പ്രദേശത്ത് മാത്രമേ ഈ ചെടിയെ കാണാറുള്ളൂ. കാസറഗോഡ് ജില്ലയിലെ ഭീമനടി, പെരിയ, മുള്ളേരിയ എന്നിവിടങ്ങളിൽ ഈ ചെടിയെ ധാരാളമായി കാണുന്നുണ്ട്. പക്ഷേ ഈ സ്ഥലങ്ങൾ അതിവേഗം നഗരവൽക്കരിക്കപ്പെടുന്നതിനാൽ ഈ ചെടിക്ക് അത് ഭീഷണിയാണ്. അതിവേഗമുള്ള ആവാസവ്യവസ്ഥയുടെ നാശത്താൽ വംശനാശ ഭീഷണി നേരിടുന്ന ഒരു ചെടിയാണ് കൃഷ്ണപ്പൂ. ചെങ്കൽപ്പാറകളിൽ നനവുള്ള ഇടങ്ങളിലും വെള്ളം കെട്ടിനിൽക്കുന്ന ഇടങ്ങളിലുമാണ് കൃഷ്ണപ്പൂ ഉണ്ടാകാറുള്ളത്. ആഗസ്ത്, സെപ്തംബർ മാസങ്ങളിൽ പൂക്കളുണ്ടാവുന്ന സമയത്ത് വയലറ്റ് പരവതാനി വിരിച്ചതുപോലെയാവും ഉണ്ടാവുക. കൃഷ്ണപ്പൂവിന്റെ സംരക്ഷണത്തിന് ഇതുവരെ യാതൊരു നടപടിയും ഉണ്ടായിട്ടില്ല. 



</doc>
<doc id="249178" url="https://ml.wikipedia.org/wiki?curid=249178" title="ബാബുരാജ് (വിവക്ഷകൾ)">
ബാബുരാജ് (വിവക്ഷകൾ)


</doc>
<doc id="249222" url="https://ml.wikipedia.org/wiki?curid=249222" title="വീണൈ ധനമ്മാൾ">
വീണൈ ധനമ്മാൾ

പ്രസിദ്ധ വൈണികയും,വിദുഷിയുമായിരുന്നു ധനമ്മാൾ ((Tamil: வீணை தனம்மாள்-1867–1938)തമിഴ്നാട്ടിലെ മദ്രാസ്സിൽ സംഗീതപാരമ്പര്യമുള്ള ഒരു കുടുംബത്തിലാണ് ധനമ്മാൾ ജനിച്ചത്. കർണ്ണാടക സംഗീതത്തിലെ ഒരു ശൈലിയുടേതന്നെ ഉപഞ്ജാതാവായ സംഗീതജ്ഞയുമായിരുന്നു ധനമ്മാൾ. വീണാ വാദനത്തിനു പുറമേ വായ്പാട്ടിലും അവർ തന്റെ പ്രതിഭ തെളിയിച്ചിരുന്നു. പേരിനു മുമ്പ് ചേർക്കപ്പെട്ട 'വീണ' എന്ന സംഞ്ജതന്നെ അനിതരസാധാരണമായ മികവിനും, പാണ്ഡിത്യത്തിനുമുള്ള തെളിവാണ്. മാതാവ് വായ്പ്പാട്ട് കാരിയും ശ്യാമശാസ്ത്രികളുടെ പുത്രനായ സുബ്ബരായ ശാസ്ത്രികളുടെ ശിഷ്യയുമായിരുന്നു.
പ്രശസ്ത നർത്തകി ബാലസരസ്വതി, വായ്പ്പാട്ടുകാരായ ടി. മുക്ത, ടി. ബൃന്ദ, ടി.വിശ്വനാഥൻ എന്നിവർ ധനമ്മാളിന്റെ പൗത്രരാണ്..



</doc>
<doc id="249233" url="https://ml.wikipedia.org/wiki?curid=249233" title="വലിയ വെള്ളപ്പൈൻ">
വലിയ വെള്ളപ്പൈൻ

പെരുംപൈൻ, വെള്ളപ്പൈൻ എന്നെല്ലാം പേരുകളുള്ള വലിയ വെള്ളപ്പൈൻ തെക്കെപശ്ചിമഘട്ടതദ്ദേശവാസിയായ ഒരു വന്മരമാണ്. . അട്ടപ്പാടിയിലെ മുത്തിക്കുളത്തുനിന്നുമാത്രമേ ഈ മരത്തെ കണ്ടെത്തിയിട്ടുള്ളൂ. അതീവഗുരുതരമായ വംശനാശഭീഷണി നേരിടുന്നുണ്ട് വലിയ വെള്ളപ്പൈൻ. വെള്ളപ്പൈനേക്കാൾ വലിയ പൂവും ഇലയും കായുമാണ് ഇതിനുള്ളത്.



</doc>
<doc id="249234" url="https://ml.wikipedia.org/wiki?curid=249234" title="പിടി">
പിടി

അരിപ്പൊടിയും തേങ്ങയുമുപയോഗിച്ചുണ്ടാക്കുന്ന ഒരു ഭക്ഷണവിഭവമാണ് പിടി. രണ്ട് സെന്റീമീറ്റർ വ്യാസമുള്ള ഉണ്ടകളായി തയ്യാറാക്കുന്ന ഈ വിഭവം കോഴിക്കറിയോടൊപ്പമാണ് സാധാരണ കഴിക്കുന്നത്. ഉരുളകൾ കോഴിക്കറിയോടൊപ്പം ചേർത്ത് കോഴി പിടി എന്ന പേരിലും വിളമ്പാറുണ്ട്. 



</doc>
<doc id="249236" url="https://ml.wikipedia.org/wiki?curid=249236" title="കുട്ടമരം">
കുട്ടമരം

പശ്ചിമഘട്ടതദ്ദേശവാസിയായ ഒരു വൃക്ഷമാണ് കുട്ടമരം. . കേരളത്തിലെയും കർണ്ണാടകത്തിലെയും മലയോരത്ത് കാണുന്ന ഈ മരം വംശനാശഭീഷണി നേരിടുന്നുണ്ട്.



</doc>
<doc id="249238" url="https://ml.wikipedia.org/wiki?curid=249238" title="മഹാ വീര ചക്രം">
മഹാ വീര ചക്രം

യുദ്ധകാലത്തെ സേവനത്തിനു സൈനികർക്ക് നൽകുന്ന രണ്ടാമത്തെ ഉന്നത ബഹുമതിയാണ് മഹാ വീര ചക്രം (ഹിന്ദി: महावीर चक्र; MVC). ധീരതയ്ക്കുള്ള ഈ ബഹുമതി കരസേന, നാവികസേന, വ്യോമസേന എന്നീ മൂന്നുവിഭാഗങ്ങളിലെയും സൈനികർക്ക് ലഭിക്കുന്നതാണ്. മരണാനന്തര ബഹുമതിയായും ഇത് നല്കാറുണ്ട്.

155-ൽ അധികം ധീരമായ പ്രവർത്തികൾക്ക് ഈ പുരസ്കാരം ഇതിനോടകം നല്കിയിട്ടുണ്ട്. 1971-ലെ ഇന്ത്യ-പാകിസ്താൻ യുദ്ധത്തിലെ സേവനത്തിനാണ് ചരിത്രത്തിൽ ഏറ്റവും കൂടുതൽ പുരസ്കാരങ്ങൾ നല്കപ്പെട്ടത്. ഈ പുരസ്കാരത്തിന് അർഹരായവരുടെ പേരിനു ശേഷം ബഹുമതിയുടെ ചെറുരൂപമായ M.V.C. എന്ന് ചേർക്കുന്നതിന് വ്യവസ്ഥ ചെയ്തിട്ടുണ്ട്.


</doc>
<doc id="249247" url="https://ml.wikipedia.org/wiki?curid=249247" title="ലോക ചെസ്സ് ചാമ്പ്യൻഷിപ്പ് 2013">
ലോക ചെസ്സ് ചാമ്പ്യൻഷിപ്പ് 2013

2013 ലെ ലോക ചെസ്സ് ചാമ്പ്യനെ കണ്ടെത്താനുള്ള ഫിഡെയുടെ ആഭിമുഖ്യത്തിൽ ചെന്നൈയിലെ ഹയാത്ത് റീജൻസി ഹോട്ടലിൽ 2013 നവംബർ 9 മുതൽ 22 വരെ നടന്ന മത്സരമാണ് ലോക ചെസ്സ് ചാമ്പ്യൻഷിപ്പ് 2013. നിലവിലെ ചാമ്പ്യനായിരുന്ന വിശ്വനാഥൻ ആനന്ദും നോർവീജിയൻ ഗ്രാൻഡ് മാസ്റ്ററായ മാഗ്നസ് കാൾസണും തമ്മിലാണ് ഈ മത്സരം നടന്നത്. ആനന്ദിനെ എതിരിടാനുള്ള കളിക്കാരനെ കണ്ടെത്തിയത് രണ്ട് വട്ടമായി നടന്ന റൗണ്ട് റോബിൻ കാൻഡിഡേറ്റ് മത്സരങ്ങളിൽ നിന്നാണ്.

നിശ്ചയിച്ച 12 മത്സരങ്ങളിൽ 10 മത്സരങ്ങൾക്കുള്ളിൽ തന്നെ 6½–3½ എന്ന സ്കോറിന് കാൾസൺ, ആനന്ദിനെ തോൽപ്പിക്കുകയും പുതിയ ലോക ചെസ്സ് ചാമ്പ്യനാവുകയും ചെയ്തു.

2013-ലെ കാൻഡിഡേറ്റ്സ് ടൂർണമെന്റിലൂടെയാണ് "ചലഞ്ചർ (Challenger)" എന്നറിയപ്പെടുന്ന എതിരാളിയെ കണ്ടെത്തിയത്. കഴിഞ്ഞ അമ്പതിലേറെ വർഷങ്ങൾക്കുള്ളിൽ ആദ്യമായാണ് റൗണ്ട് റോബിൻ ടൂർണമെന്റിലൂടെ ചലഞ്ചറെ തിരഞ്ഞെടുത്തത് (സാധാരണയായി നോക്ക്-ഔട്ട് ടൂർണമെന്റാണ് നടത്താറുള്ളത്). 2013 മാർച്ച് 15 മുതൽ ഏപ്രിൽ 1 വരെ ഇൻസ്റ്റിറ്റ്യൂഷൻ ഓഫ് എഞ്ചിനീയറിംഗ് ആൻഡ് ടെക്നോളജി, സവോയ് പ്ലേസ്, ലണ്ടൻ എന്ന സ്ഥലത്തായിരുന്നു ഈ പരമ്പര നടന്നത്. അതിൽ പങ്കെടുത്തവരുടെ പട്ടിക ചുവടെ കാണാം:

ഈ പരമ്പരയുടെ ആകെ സമ്മാനത്തുക €510,000 ($691,101) ആയിരുന്നു. ഒരേ പോയന്റ് ലഭിക്കുന്ന കളിക്കാർക്ക് സമ്മാനത്തുക പങ്കിട്ടു നൽകി, അത് വീതിക്കാൻ ടൈബ്രേക്കറുകൾ ഉണ്ടായിരുന്നില്ല. ഓരോ സ്ഥാനക്കാരന്റേയും സമ്മാനത്തുക താഴെ പറയും വിധമാണ്:

പരമ്പര തുടങ്ങുന്നതിനു മുമ്പ് കാൾസണായിരുന്നു പ്രഥമഗണനീയൻ, ക്രാംനികും അറോൺഹാനും അദ്ദേഹത്തിന്റെ പ്രധാന എതിരാളികളും. ഇവാൻചുകിന്റെ സ്ഥിരതയില്ലായ്മ മൂലം, അദ്ദേഹം ഒരു തീർച്ചയില്ലാത്ത ഘടകവും, ബാക്കിയുള്ളവർ ഈ പരമ്പര ജയിക്കുവാൻ സാധ്യത കുറവുള്ളവരുമായി കണക്കാക്കപ്പെട്ടു.

പരമ്പരയുടെ ആദ്യ പകുതിയിൽ അറോൺഹാനും കാൾസണുമാണ് ആദ്യ സ്ഥാനത്തേക്കുള്ള പ്രധാന മത്സരാർത്ഥികളായി കണക്കാക്കപ്പെട്ടത്. പകുതിദൂരം പിന്നിട്ടപ്പോൾ കാൾസണ് അറോൺഹാനേക്കാൾ അര പോയന്റിന്റെ (½ പോയന്റ്) മുൻതൂക്കമുണ്ടായിരുന്നു. ആദ്യ ഏഴ് കളികളും സമനിലയിൽ പിരിഞ്ഞ ക്രാംനിക്, രണ്ടാം പകുതിയിൽ നാല് ജയങ്ങളോടെ ശക്തമായി തിരിച്ചുവരുകയും അറോൺഹാൻ മൂന്ന് മത്സരങ്ങൾ തോൽക്കുകയും ചെയ്തതോടെ അറോൺഹാൻ മത്സരത്തിൽ പിറകോട്ട് പോയി. പട്ടികയിൽ മുന്നിലായാണ് കാൾസൺ രണ്ടാം പകുതി ആരംഭിച്ചതെങ്കിലും ഇവാൻചുകിനെതിരായ അദ്ദേഹത്തിന്റെ തോൽവി, 12-ആം റൗണ്ടിൽ അറോൺഹാനെ പരാജയപ്പെടുത്തിയ ക്രാംനികിന് മുന്നിലെത്താൻ അവസരമൊരുക്കി. എന്നാൽ അവസാനത്തേതിനു തൊട്ടുമുമ്പുള്ള റൗണ്ടിൽ കാൾസൺ റാഡ്ജബോവിനെ പരാജയപ്പെടുത്തുകയും, ക്രാംനിക് ഗെൽഫൻഡുമായി സമനിലയിൽ പിരിയുകയും ചെയ്തതിനാൽ, ക്രാംനികിനൊപ്പമെത്താൻ കാൾസണായി.

അവസാന റൗണ്ടിന് തൊട്ടുമുമ്പ് പരമ്പര ജയിക്കുവാൻ സാധ്യതയുള്ള കളിക്കാർ കാൾസണും ക്രാംനികും മാത്രമായിരുന്നു. ഇവാൻചുകിനെതിരെ കറുപ്പ് കരുക്കളുമായി കളിക്കാനിറങ്ങിയ ക്രാംനികിന് പരമ്പര ജയിക്കണമെങ്കിൽ സ്വിഡ്ലർക്കെതിരെ വെളുപ്പ് കരുക്കളുമായി കളിച്ച കാൾസണേക്കാൾ മികച്ചതായി കളിക്കണമായിരുന്നു, എന്തുകൊണ്ടെന്നാൽ, രണ്ടാമത്തെ ടൈബ്രേക്ക്, നാല് ജയങ്ങളുമായി നിൽക്കുന്ന ക്രാംനികിനേക്കാൾ അഞ്ച് ജയങ്ങളുമായി നിൽക്കുന്ന കാൾസണെ തുണക്കുമായിരുന്നു (ആദ്യത്തെ ടൈബ്രേക്ക്, കാൾസണും ക്രാംനികും നേർക്കുനേർ വന്നപ്പോൾ സ്കോർ 1-1 ആയിരുന്നു). തുടക്കത്തിൽ ഇവാൻചുക് ക്രാംനികിനെതിരെ മുൻതൂക്കം നേടുകയും കാൾസണും സ്വിഡ്ലറും തുല്യനിലയിൽ കളിക്കുകയും ചെയ്തു. സ്വിഡ്ലറുടെ ആക്രമണത്തെ പര്യാപ്തമായ രീതിയിൽ പ്രതിരോധിക്കാൻ കഴിയാതിരുന്നത് മൂലം കാൾസൺ ആപത്കരമായ ടൈം ട്രബിളിൽ എത്തിപ്പെടുകയും അതോടെ വിജയസാധ്യമായ എൻഡ്ഗെയിമിലേക്ക് സ്വിഡ്ലർ എത്തുകയും ചെയ്തു. അതിനിടയിൽ, ഇവാൻചുക് ക്രാംനികിനെ പരാജയപ്പെടുത്തുകയും, കാൾസൺ പരാജയപ്പെട്ട് മിനിട്ടുകൾക്കുള്ളിൽ ക്രാംനിക് പിൻവാങ്ങുകയും ചെയ്തു. അതോടെ കാൾസൺ രണ്ടാം ടൈബ്രേക്കിൽ കാൻഡിഡേറ്റ്സ് ടൂർണമെന്റ് വിജയിക്കുകയും ചെയ്തു.

തീയതി : 13-11-2013

സമയം : ഉച്ചയ്ക്ക് 3 മണി

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : റുയ് ലോപ്പസ്, ബെർലിൻ പ്രതിരോധം

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 2, ആനന്ദ് - 2

തീയതി : 15-11-2013

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : ക്വീൻസ് ഗാംബിറ്റ് നിരസിച്ചത്

നീക്കങ്ങൾ : 

മത്സരഫലം : കാൾസൺ ജയിച്ചു.

പോയൻറ് നില : കാൾസൺ - 3, ആനന്ദ് - 2

തീയതി : 16-11-2013

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : റുയ് ലോപ്പസ്, ബെർലിൻ പ്രതിരോധം

നീക്കങ്ങൾ : 

മത്സരഫലം : കാൾസൺ ജയിച്ചു.

പോയന്റ് നില : കാൾസൺ - 4, ആനന്ദ് - 2

തീയതി : 18-11-2013

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : റുയ് ലോപ്പസ്, ബെർലിൻ പ്രതിരോധം

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 4.5, ആനന്ദ് - 2.5

തീയതി : 19-11-2013

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : റുയ് ലോപ്പസ്, ബെർലിൻ പ്രതിരോധം

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 5, ആനന്ദ് - 3

തീയതി : 21-11-2013

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : നിംസോ-ഇന്ത്യൻ പ്രതിരോധം

നീക്കങ്ങൾ : 

മത്സരഫലം : കാൾസൺ ജയിച്ചു.

പോയൻറ് നില : കാൾസൺ - 6, ആനന്ദ് - 3

തീയതി : 22-11-2013

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : സിസിലിയൻ പ്രതിരോധം

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 6.5, ആനന്ദ് - 3.5

ഈ സമനിലയോടെ, 6½–3½ എന്ന പോയന്റ് നിലയോടെ മാഗ്നസ് കാൾസൺ വിജയിക്കുകയും, പുതിയ ലോക ചെസ്സ് ചാമ്പ്യൻ ആവുകയും ചെയ്തു.


</doc>
<doc id="249256" url="https://ml.wikipedia.org/wiki?curid=249256" title="ഊരംപുളിക്കിഴങ്ങ്">
ഊരംപുളിക്കിഴങ്ങ്

Nodding Swamp Orchid എന്നറിയപ്പെടുന്ന ഊരംപുളിക്കിഴങ്ങ് ഇന്ത്യ മുതൽ തെക്കുകിഴക്കേഷ്യയിലൂടെ ഓസ്ത്രേലിയ വരെ കാണപ്പെടുന്ന ഓർക്കിഡേസീ കുടുംബത്തിലെ നിലത്തുവളരുന്ന ഒരു ഓർക്കിഡ് ആണ്. . പുൽമൈതാനങ്ങൾ, മണലുള്ള സ്ഥലങ്ങൾ, മഴക്കാടുകൾ എന്നിവിടങ്ങളിലെല്ലാം ഈ ചെടി കാണാറുണ്ട്. ചെറിയ ഉരുണ്ട കിഴങ്ങുകളാണ് ഊരംപുളിക്കിഴങ്ങിന്റേത്. നഗരവൽക്കരണത്താൽ ഓസ്ത്രേലിയയിൽ വംശനാശഭീഷണി അനുഭവപ്പെടുന്നുണ്ട്.
ഇന്ത്യ, നേപ്പാൾ, ബംഗ്ലാദേശ്, ഭൂട്ടാൻ, ശ്രീലങ്ക, അസം, മ്യാന്മർ, ആൻഡമാൻ ആൻഡ് നിക്കോബാർ ദ്വീപുകൾ, തായ്ലാൻഡ്, വിയറ്റ്നാം, റുക്യൂ ദ്വീപുകൾ, ഒഗസവാറ ദ്വീപുകൾ, ഗുവാംഗ്ഡോംഗ്, ഗുവാങ്ക്സി, ഗുയിഷൗ, ഹൈനാന്, സിചുവാന്, തായ്വാൻ, യുന്നൻ, മലേഷ്യ, ഇൻഡോനേഷ്യ, ഫിലിപ്പൈൻസ്, ന്യൂ ഗ്വിനിയ, ഓസ്ട്രേലിയ, സോലോമൺസ്, ബിസ്മാർക്ക്, ഫിജി, നിയുവേ, ന്യൂ കാലിഡോണിയ, സമോവ, ടോംഗ, വനുവാടു, മൈക്രോനേഷ്യ എന്നിവിടങ്ങളിൽ ജിയോഡോറം ഡൻസിഫ്ലോറം റിപ്പോർട്ട് ചെയ്യപ്പെട്ടിട്ടുണ്ട്.



</doc>
<doc id="249271" url="https://ml.wikipedia.org/wiki?curid=249271" title="കടത്തുകാരൻ (ചലച്ചിത്രം)">
കടത്തുകാരൻ (ചലച്ചിത്രം)

1965-ൽ പുറത്തിറങ്ങിയ മലയാളചലച്ചിത്രമാണ് കടത്തുകാരൻ. ശരവണഭവ പിക്ചേഴ്സ് (പ്രൈവറ്റ് ലിമിറ്റഡിനു) വേണ്ടി എ.കെ. ബാലസുബ്രഹ്മണ്യം നിർമിച്ച ചിത്രമാണിത്. 1965 മാർച്ച് 12-നു കേരളത്തിൽ പ്രദർശനം തുടങ്ങിയ ചിത്രം വിതരണം ചെയ്തത് കോട്ടയം ജിയോപിക്ചേഴ്സാണ്.

കടത്തുകാരനായ രാമു തന്റെ അനുജൻ ചന്ദ്രനെ പഠിപ്പിച്ച് ഉദ്യ്യൊഗസ്ഥ്നാക്കാൻ പാടുപെടുന്നു. ഇതേസമയം ഡി.എസ്.പി.യുടെ മകൾ ചന്ദ്രികയുമായി ചന്ദ്രൻ പ്രണയത്തിലാകുന്നു. ഡി എസ് പിയുടെ മരുമകൻ മുകുന്ദനും ചന്ദ്രികയെ നോട്ടമിട്ടിട്ടുണ്ട്. കള്ളക്കടത്തു മേധാവി രാജന്റെ കൂടെയാണ് മുകുന്ദൻ. തന്റെ ജോലി നഷ്ടപ്പെട്ട മുകുന്ദൻ ചന്ദ്രനു കിട്ടുന്ന സബ് ഇൻസ്പെക്റ്റർ ജോലിയിൽ അസൂയയുണ്ട്. ഇതിനിടെ കള്ളക്കടത്ത് ജോലിയിൽ പെട്ടുപോയ രാമു വെടിയേറ്റ് ആശുപത്രിയിലായി. പിന്നീട് തന്റെ വിവാഹനിശ്ചയാഘോഷത്തിൽ രാമുവിനെ വിലങ്ങു വയ്ക്കേണ്ടി വന്നു ചന്ദ്രന്. രാമു ജീവനിൽ ഭയന്ന് കള്ളക്കടത്തു രഹസ്യങ്ങൾ വെളിവാക്കുന്നില്ല. ഡി എസ് പി തന്ത്രപൂവ്വം രാമുവിനെ ജെയിലിൽ നിന്നും പുറത്താക്കുന്നു. രാമു കള്ളക്കടത്തുകാരുമായി ഏറ്റുമുട്ടി. ഡി എസ് പിയും സംഘവും തക്ക സമയത്ത് അവിടെയെത്തി അവരെയൊക്കെ പിടി കൂടുന്നു.






</doc>
<doc id="249272" url="https://ml.wikipedia.org/wiki?curid=249272" title="ടോപാസ്">
ടോപാസ്

നവരത്നങ്ങളിൽ ഒന്നാണ് പുഷ്യരാഗം. വ്യത്യസ്തമായ അനുപാതങ്ങളിൽ ഫ്ലൂറിനോ, ഹൈഡ്രോക്സിനോ അടങ്ങിയ അലുമിനിയം സിലിക്കേറ്റാണിത്. ഓർതോറോംബിക് ക്രിസ്റ്റൽ വ്യൂഹത്തിൽ പ്രിസ്മീയപരലുകളായി പൊതുവേ വർണരഹിതമായി കാണപ്പെടുന്ന ടോപാസ് പൊതുവെ വർണരഹിതമായി കാണപ്പെടുന്നുവെങ്കിലും മഞ്ഞ, നീല, പച്ച, വയലറ്റ് നിറങ്ങളിൽ പ്രകൃതിയിൽ ലഭ്യമാണ്.
നവരത്നങ്ങളിൽ ഒന്നാണ് പുഷ്യരാഗം.
പെഗ്മറൈറ്റ് ഡൈക്കുകളിലാണ് ടോപാസ് ക്രിസ്റ്റലുകളുടെ മുഖ്യ ഉപസ്ഥിതി.
ബ്രസീലാണ് പ്രധാന ടോപാസ് ഉത്പാദകരാജ്യം. റഷ്യയിലെ യുറാൽ പർവതനിരകൾ,സ്കോട്ട്ലാന്റ്,ശ്രീലങ്ക,ജപ്പാൻ,മെക്സിക്കോ,അമേരിക്ക,
ടാസ്മേനിയ എന്നിവിടങ്ങളിലും ടോപാസ് നിക്ഷേപമുണ്ട്.ഇന്ത്യയിൽ സന്താൾ 
പർഗാനകളിൽ ഉൾപ്പെട്ട രാജ്മഹൽ മലകളിലെ ബസാൾട്ട് ശിലാസഞ്ചയത്തിൽ
ടോപാസ് ഉപസ്ഥിതി സ്തിരീകരിച്ചിട്ടുണ്ട്.


</doc>
<doc id="249280" url="https://ml.wikipedia.org/wiki?curid=249280" title="എസ്. ബാലചന്ദർ">
എസ്. ബാലചന്ദർ

പ്രശസ്ത വീണാ വാദകനായ സുന്ദരം ബാലചന്ദർ തമിഴ്നാടിലെ മദ്രാസ്സിൽ ജനിച്ചു.(.ജനുവരി 18, 1927 – ഏപ്രിൽ 13, 1990). അദ്ദേഹത്തിന്റെ പിതാമഹന്മാർ തഞ്ചാവൂരിലെ ശ്രീവാജിയം എന്ന ഗ്രാമത്തിൽ നിന്നുള്ളവരായിരുന്നു. പിതാവായ സുന്ദരം അയ്യർ കുടുംബവുമൊത്ത്മൈലാപ്പൂരിലേയ്ക്കു താമസം മാറ്റുകയും പാപനാശം ശിവന്റെ ശിഷ്യത്വം ബാലചന്ദർ സ്വീകരിയ്ക്കുകയും ചെയ്തു. സുന്ദരം അയ്യരുടെ പുതിയ വസതി അന്നത്തെ പ്രഗല്ഭരായ ഒട്ടേറെ സംഗീതജ്ഞർക്കു ആതിത്ഥ്യം അരുളിയിരുന്നു. 
കേവലം 5 വയസ്സുള്ളപ്പോൾ തന്നെ സംഗീതാഭിരുചി പ്രകടിപ്പിച്ച ബാലചന്ദർ 'ഗഞ്ചിറ'യാണ് ആദ്യം കൈകാര്യം ചെയ്തത്. തുടർന്ന് കച്ചേരികളിൽ പക്കമേളക്കാരിലൊരാളായി മാറി. അദ്ദേഹത്തിന്റെ ജ്യേഷ്ഠസഹോദരനാണ് കർണ്ണാടക സംഗീതജ്ഞനായ എസ്.രാജം .സഹോദരിയായ ജയലക്ഷ്മി ത്യാഗരാജ ഭാഗവതരുടെ നായികയായി "ശിവകവി'യിൽ അഭിനയിച്ചിട്ടുണ്ട്. 
സിത്താർ വാദകനായി ഓൾ ഇന്ത്യാ റേഡിയോയിൽ പ്രവർ ത്തിച്ചിരുന്ന ബാലചന്ദർ താമസിയാതെ തന്നെ വീണാ വാദനത്തിലേയ്ക്കു മാറി. തികഞ്ഞ ഏകാഗ്രതയും ,കഠിനപരിശ്രമവും കൊണ്ട് ഒരു ഗുരുവിന്റെ ശിക്ഷണം കൂടാതെ തന്നെ തന്റേതായ ഒരു ശൈലി വീണവായനയിൽ ഉൾക്കൊള്ളിച്ചു. ഹിന്ദുസ്ഥാനി സംഗീതത്തിലും,പാശ്ചാത്യ സംഗീതത്തിലും തികഞ്ഞ അവഗാഹം ബാലചന്ദറിനുണ്ടായിരുന്നു.

ഒരു ബാലതാരമായി സീതാകല്യാണംഎന്ന ചിത്രത്തിൽ അഭിനയിച്ചുകൊണ്ടാണ് തുടക്കം . (1934)
ദേവകി(1951), രാജാംബാൾ(1951),റാണി(1952), ഇൻസ്പെക്ടർ (1953), പെൺ (1954), കോടീശ്വരൻ (1955), ഡോക്ടർ സാവിത്രി (1955) മരഗധം(1959) എന്നിവയായിരുന്നു മറ്റു ചിത്രങ്ങൾ.
ബാലചന്ദർ സംവിധാനം ചെയ്ത ചിത്രങ്ങൾ "അന്ത നാൾ"(1954),"ഭൂലോക രംഭ"(1958),"അവൻ അമരൻ"(1958),തെലുങ്കു ചിത്രമായ"എദി നിജം "(1958)ഇവയാണ് .ബാലചന്ദർ ഗാനങ്ങൾ ആലപിച്ചത് "അവനാ ഇവൻ " (1962), ബൊമ്മൈi (1964) നാടു ഇരവിൽ' (1965).എന്നീ ചിത്രങ്ങളിലാണ്.



</doc>
<doc id="249285" url="https://ml.wikipedia.org/wiki?curid=249285" title="ഺ">
ഺ

മലയാള അക്ഷരമാലയിലെ ഒരു വ്യഞ്ജനാക്ഷരമാണ് ഺ.("ട " , "ഡ" ) മുതലായ ട വർഗ്ഗങ്ങളോട് സാമ്യം പുലർത്തുന്ന ഺ വർഗത്തിലെ ഒന്നാമത്തെ അക്ഷരമായ "ഺ" ഒരു വർത്സ്യമായ ഖരാക്ഷരമാണ്.
മലയാളത്തിലെ റ്റ എന്ന കൂട്ടക്ഷരത്തിന്റെ പാതിയായ മൂലസ്വനിമമാണ് ഺ എന്ന വ്യഞ്ജനാക്ഷരത്തിന്റേത്. അക്ഷരമാലയിൽ സാധാരണ വിവേചിച്ച് കാണിക്കാത്ത ഺ-വർഗ്ഗത്തിലെ ഖരമാണിത്. ഒറ്റയക്ഷരമായി ഉപയോഗമില്ലാത്ത ഇത്, ഺയുടെ ഇരട്ടിപ്പായ ഺ്ഺ, ഩ്ഺ എന്നീ കൂട്ടക്ഷങ്ങളെഴുതാൻ ആദിമമലയാളത്തിൽ ഉപയോഗിക്കപ്പെട്ടിരുന്നതായി എ.ആർ. രാജരാജവർമ്മ ഊഹിക്കുന്നു. പിന്നീട് ഺയുടെ ധർമ്മം മുഴുവൻ റ ഏറ്റെടുത്തു; ഺ പ്രയോഗത്തിലല്ലാതാവുകയും ചെയ്തു. അങ്ങനെ ഺ്ഺ, ഩ്ഺ എന്നീ കൂട്ടക്ഷരങ്ങളുടെ എഴുത്ത് മാത്രം യഥാക്രമം റ്റ എന്നും ന്റ എന്നും ആയതായി രാജരാജവർമ്മ പറയുന്നു. ഈ അക്ഷരത്തിന്റെ ആദിമമലയാളരൂപങ്ങളൊന്നും ഇതുവരെ കണ്ടെടുത്തിട്ടില്ല.

0D3A എന്ന സ്ഥാനത്താണ് യൂണികോഡ് ഈ അക്ഷരത്തെ നിർവചിച്ചിരിക്കുന്നത്.


</doc>
<doc id="249292" url="https://ml.wikipedia.org/wiki?curid=249292" title="യൂനുസ് ഖാൻ">
യൂനുസ് ഖാൻ

യൂനുസ് ഖാൻ (ജനനം: 29 നവംബർ 1977, മർദാൻ, പാകിസ്താൻ) ഒരു പാകിസ്താൻ അന്താരാഷ്ട്ര ക്രിക്കറ്റ് കളിക്കാരനും, മുൻ നായകനുമാണ്. ഒരു വലംകൈയ്യൻ ബാറ്റ്സ്മാനാണ് അദ്ദേഹം. ഒരിന്നിങ്സിൽ 300ഓ അതിലധികമോ റൺസ് നേടുന്ന മൂന്നാമത്തെ പാകിസ്താൻ ക്രിക്കറ്ററാണ് അദ്ദേഹം. 2009ലെ ട്വന്റി20 ലോകകപ്പിൽ പാകിസ്താനെ നയിച്ചത് യൂനുസ് ഖാനാണ്. ആ ടൂർണമെന്റിൽ ടീമിനെ ജേതാക്കളാക്കിയതിലൂടെ അദ്ദേഹം വളരെയധികം ശ്രദ്ധിക്കപ്പെട്ടു.


</doc>
<doc id="249302" url="https://ml.wikipedia.org/wiki?curid=249302" title="ജോൺ ട്രവോൾട്ട">
ജോൺ ട്രവോൾട്ട

ഒരു പ്രമുഖ അമേരിക്കൻ നടനും, നർത്തകനും, ഗായകനുമാണ് ജോൺ ട്രവോൾട്ട. 1970-കളിലാണ് ട്രവോൾട്ട ഒരു താരമായി പ്രശസ്തിയിലേക്ക് ഉയർന്നത്. അതിനു കാരണമായത് 70-കളിലെ ഡിസ്കൊ തരംഗമാണ്. മികച്ച നർത്തകനും ഗായകനുമായിരുന്ന ട്രവോൾട്ട, സാറ്റർഡേ നൈറ്റ് ഫീവർ എന്ന ചിത്രത്തിൽ ടോണി മനേറോ എന്ന കഥാ പാത്രത്തെ അവതരിപ്പിച്ചാണ് സിനിമയിലെത്തിയത്. പെട്ടെന്നു തന്നെ അദ്ദേഹം യുവാക്കളുടെ ഹരമായി തീർന്നു. 1980-ഓടെ അദ്ദേഹത്തിന്റെ കരിയർ ശുഷ്കിക്കാൻ തുടങ്ങിയെങ്കിലും 1990-ൽ പൾപ്പ് ഫിക്ഷനിലൂടെ അദ്ദേഹം വീണ്ടും ഒരു തിരിച്ചു വരവു നടത്തി. പൾപ്പ് ഫിക്ഷൻ ഏറേ പ്രേക്ഷക ശ്രദ്ധയും നിരൂപക ശ്രദ്ധയും നേടുകയും മികച്ച നടനുള്ള അക്കാദമി അവാർഡ് നേടി കൊടുക്കുകയും ചെയ്തു.


</doc>
<doc id="249303" url="https://ml.wikipedia.org/wiki?curid=249303" title="ഗാൾ അന്താരാഷ്ട്ര സ്റ്റേഡിയം">
ഗാൾ അന്താരാഷ്ട്ര സ്റ്റേഡിയം

ശ്രീലങ്കയിൽ സ്ഥിതിചെയ്യുന്ന ഒരു അന്താരാഷ്ട്ര ക്രിക്കറ്റ് സ്റ്റേഡിയമാണ് ഗാൾ അന്താരാഷ്ട്ര സ്റ്റേഡിയം. ശ്രീലങ്കൻ ക്രിക്കറ്റ് ടീമിന്റെയും, ഗാൾ ക്രിക്കറ്റ് ക്ലബ്ബിന്റെയും ഹോം ഗ്രൗണ്ടാണ് ഈ സ്റ്റേഡിയം. ഇന്ത്യൻ മഹാസമുദ്രത്തിന്റെ തീരത്താണ് ഈ സ്റ്റേഡിയം നിലകൊള്ളുന്നത്.
1876ലാണ് ഈ സ്റ്റേഡിയം പണികഴിപ്പിച്ചത്. തുടക്കത്തിൽ ഒരു റേസ് കോഴ്സായാണ് ഇത് ആരംഭിച്ചത്. സാവധാനം പുതിയ നവീകരണപ്രവർത്തനങ്ങൾ ഈ സ്റ്റേഡിയത്തിൽ നടത്തുകയും, അന്താരാഷ്ട്ര നിലവാരത്തിലുള്ള ഒരു ക്രിക്കറ്റ് സ്റ്റേഡിയമായി അതിനെ മാറ്റിയെടുക്കുകയും ചെയ്തു. 1998 ജൂണിൽ നടന്ന ശ്രീലങ്ക-ന്യൂസിലാൻഡ് ടെസ്റ്റ് മത്സരമാണ് ഈ സ്റ്റേഡിയത്തിൽ നടന്ന ആദ്യ ടെസ്റ്റ് മത്സരം. ഒരു ടെസ്റ്റ് മത്സരത്തിന് വേദിയാകുന്ന ശ്രീലങ്കയിലെ ഏഴാമത്തെ ക്രിക്കറ്റ് സ്റ്റേഡിയമാണ് ഗാൾ സ്റ്റേഡിയം. 2004ലെ സുനാമി ദുരന്തത്തിൽ പെട്ട് ഈ സ്റ്റേഡിയത്തിന് ധാരാളം നാശനഷ്ടങ്ങൾ സംഭവിച്ചു. പിന്നീട് 2006 ഈ സ്റ്റേഡിയം പുതുക്കിപണിതു.
പൊതുവേ സ്പിൻ ബൗളിങ്ങിനെ പിന്തുണക്കുന്ന പിച്ചാണ് ഈ സ്റ്റേഡിയത്തിലേത്. മികച്ച കുറേ സ്പിൻ ബൗളർമാരും, സ്പിൻ ബൗളിങ്ങിനെതിരെ മികച്ചരീതിയിൽ കളിക്കാൻ സാധിക്കുന്ന കുറേ മികച്ച ബാറ്റ്സ്മാന്മാരും ഉണ്ടായിരുന്ന ശ്രീലങ്കൻ ടീമിന് ഈ ഗ്രൗണ്ടിൽ മികച്ച റെക്കോഡാണ് ഉള്ളത്. ഇവിടെ കളിച്ച 13 ടെസ്റ്റ് മത്സരങ്ങളിൽ 7 എണ്ണത്തിലും ശ്രീലങ്ക വിജയിച്ചിട്ടുണ്ട്. 4.216 ഹെക്ടറാണ് ഈ സ്റ്റേഡിയത്തിന്റെ ആകെ വിസ്തീർണം. ഈ സ്റ്റേഡിയത്തിലെ ശരാശരി ആദ്യ ഇന്നിങ്സ് സ്കോർ 340 റൺസാണ്.


</doc>
<doc id="249306" url="https://ml.wikipedia.org/wiki?curid=249306" title="ധാന്യം">
ധാന്യം

മനുഷ്യരുടേയോ മൃഗങ്ങളുടെയോ ഭക്ഷണാവശ്യങ്ങൾക്കുതകുന്ന തോടോ ഫലകവചമോ ഉള്ളതോ ഇല്ലാത്തതോ ആയ ചെറുതും ഉറപ്പുള്ളതും വരണ്ടതുമായ സസ്യവിത്തുക്കളെയാണ് ധാന്യങ്ങൾ എന്നു വിളിക്കുന്നത്. കർഷകരും കാർഷിക സാമ്പത്തിക വിദഗ്ദ്ധരും ഇത്തരം വിത്തുകൾ ഉല്പാദിപ്പിക്കുന്ന സസ്യങ്ങളെ ധാന്യവിളകൾ എന്നു വിശേഷിപ്പിക്കുന്നു. 


</doc>
<doc id="249308" url="https://ml.wikipedia.org/wiki?curid=249308" title="മായാവി (1965-ലെ ചലച്ചിത്രം)">
മായാവി (1965-ലെ ചലച്ചിത്രം)

1965-ൽ പുറത്തിറങ്ങിയ മലയാളചലച്ചിത്രമാണ് മായാവി. നീലാപ്രൊഡക്ഷനു വേണ്ടി പി. സുബ്രഹ്മണ്യം മെരിലൻഡ് സ്റ്റുഡിയോയിൽ നിർമിച്ച ചിത്രമാണ് ഇത്. 1965 ഓഗസ്റ്റ് 28-നു പ്രദർശനത്തിനെത്തിയ ഈ ചിത്രം കേരളത്തിൽ വിതരണം നടത്തിയത് കുമാരസ്വാമി അൻഡ് കമ്പനിയാണ്.

ഹൃദ്രോഗിയായ കൃഷ്ണമേനോന്റെ തേയിലത്തോട്ടം ഏറ്റു നടത്തുന്നത് മരുമകൻ പ്രതാപനാണ്. മകൻ രഘുവിനെ ഗോവിന്ദക്കുറുപ്പിന്റെ മകൾ വാസന്തിയെക്കൊണ്ടു വിവാഹം കഴിപ്പിക്കണമെന്നാണ് കൃഷ്ണമേനോന്റെ ആഗ്രഹം. പ്രതാപനു ഓഹരി അധികം നീക്കിവച്ചിട്ടില്ല എന്നറിഞ്ഞ് അയാൾ കൃഷ്ണമേനോനെ ശ്വാസം മുട്ടിച്ച് കൊന്നുകളഞ്ഞു, പണമെല്ലാം അപഹരിച്ചും കൊണ്ട്. രഘുവിനെ വകവരുത്താൻ പ്രതാപൻ ചെയ്ത ചില പണികൾ വാസന്തി തട്ടിമാറ്റി. രഘു മാനസിക വിഭ്രാന്തി അഭിനയിച്ചു രക്ഷപെട്ടു. രഘുവിന്റെ സ്നേഹിതൻ മധു സഹായത്തിനെത്തി, മുസ്ലീം വേഷത്തിൽ തോട്ടത്തിലെ കണക്കപ്പിള്ളയായി ജോലി നേടി.പ്രതാപന്റെ ഹിംസയ്ക്കിരയാകുന്നവരെ പതിവായി ഒരു മുഖം മൂടി വച്ച മായാവി ചാടി വന്ന് രക്ഷപെടുത്തിപ്പോന്നു. തോട്ടം തൊഴിലാളി പാച്ചുപിള്ളയുടെ ഇരട്ടമക്കളായ ജയന്തിയും മാലിനിയും ഉള്ളതിൽ മാലിനിയെ പ്രതാപൻ അധീനതയിലാക്കിയിരിക്കയാണ്. ജയന്തിയേയും നോട്ടമിട്ടിട്ടുണ്ട്. പക്ഷേ ജയന്തിയ്ക്ക് മധുവിനോടാണു സ്നേഹം. മധുവിനെ തിരിച്ചറിഞ്ഞ പ്രതാപൻ അയാളെ രഹസ്യസങ്കേതത്തിൽ അടച്ചു പൂട്ടി. ജയന്തിയേയും .വിദൂഷകരായ ഭാസിയും പക്കീറും കൂടെയുണ്ട്. ഗോവിന്ദക്കുറുപ്പിനേയും വാസന്തിയേയും പ്രതാപൻ പിടിച്ച് തടവിലാക്കി. വാസന്തിയിലും പ്രതാപനു കണ്ണുണ്ടന്നറിഞ്ഞ മാലിനി ജയന്തിയെ മോചിപ്പിച്ചു. പ്രതാപനെ വെടിവയ്ക്കാനുള്ള അവളുടെ ഉദ്യമത്തിൽ അവൾക്കു തന്നെ വെടിയേറ്റു മരിക്കേണ്ടി വന്നു. വാസന്തിയെ ഉപദ്രവിക്കുന്ന പ്രതാപന്റെ അടുക്കൽ മായാവി ചാടിവീണു. ഉഗ്രൻ പോരാട്ടത്തിനവസാനം പോലീസ് സ്ഥലത്തെത്തി പ്രതാപനെ അറസ്റ്റു ചെയ്തു.






</doc>
<doc id="249317" url="https://ml.wikipedia.org/wiki?curid=249317" title="കുറുനരി (ജനുസ്സ്)">
കുറുനരി (ജനുസ്സ്)

Golden Jackal / Indian Jackal എന്നിങ്ങനെ ഇംഗ്ലീഷ് പേരുകളുള്ള canis aureuട indicus എന്ന ശാസ്ത്രീയ നാമത്തിൽ അറിയപ്പെടുന്ന നായവർഗ്ഗത്തിൽപ്പെടുന്ന കുറുനരി കേരളത്തിൽ കണ്ടുവരുന്ന വന്യമൃഗമാണ്. പൊതുവേ ഈ ജീവിയുടെ നിറം ശരീരം ചെമ്പൻ / ബ്രൗൺ നിറവും മുതുക് കറുത്ത രോമങ്ങൾ നിറഞ്ഞതുമാണ് .ഇതിൽ കറുപ്പിന്റെ അളവ് കുറഞ്ഞും കൂടിയും ഇരിക്കാറുണ്ട്. കേരളത്തിൽ പൂർണമായും കറുത്ത നിറത്തിലുള്ള കുറുനരിയേയും പൂർണ്ണമായും വെളുത്തനിറത്തിലുള്ള കുറുനരിയേയും കണ്ടെത്തിയിട്ടുണ്ട്.
ശരീരത്തിന് നിറം പകരുന്ന മെലാനിന്റെ അളവിലുള്ള വ്യതിയാനം ആയിരിക്കാം. ഇത്തരത്തിലുള്ള വെളുത്ത / കറുത്ത കറുനരികൾ ഉണ്ടാകാൻ കാരണം .

നാടൻ നായയുടെ വലിപ്പവും സാമ്യവുമുള്ള കുറുനരികൾ രാത്രി സഞ്ചരിക്കുന്ന ജീവികളാണ്. പകൽനേരങ്ങളിൽ മണ്ണിലെ മാളങ്ങളിലും പാറയിടുക്കുകളിലും കുറ്റിക്കാടുകളിലും വിശ്രമിക്കും. ചിലപ്പോഴൊക്കെ രാത്രിയിൽ ഓരിയിടാറുണ്ട്. നീട്ടി ഓരിയിടുന്നതിനാൽ ചിലയിടങ്ങളിൽ ഊളൻ എന്ന പേരും കൂടി ഉണ്ട് കുറുനരിയ്ക്ക്.

എലി മുതലായ ചെറുജീവികളും പഴങ്ങളും അഴുകിയ മാംസാവശിഷ്ടങ്ങളും മറ്റുമാണ് കുറു നരിയുടെ ഭക്ഷണം .ഒറ്റരാത്രി കൊണ്ട് ഭക്ഷണം തേടി 12 മുതൽ 15 വരെ കിലോമീറ്റർ ദൂരം കുറുനരികൾ സഞ്ചരിയ്ക്കാറുണ്ട്. പലസ്ഥലങ്ങളിലും മനുഷ്യൻമാർ ജീവിയ്ക്കുന്നതിനോട് തൊട്ടുചേർന്ന് സാഹചര്യങ്ങളുമായി പൊരുത്തപ്പെട്ട് ജീവിയ്ക്കാൻ കുറുനരികൾക്ക് പ്രത്യേക കഴിവുണ്ട് . മനുഷ്യരെ കണ്ടാൽ സാധാരണയായി കുറുനരികൾ ഓടി മറയുകയാണ് പതിവ്.

നാട്ടിൻ പുറങ്ങളിൽ പലയിടങ്ങളിലും കുറുനരികളെ കുറുക്കൻ എന്ന് വിളിയ്ക്കുമെങ്കിലും, Bengal fox/indian fox എന്ന പേരുകളിൽ അറിയപ്പെടുന്ന വളരെ അപൂർവ്വമായ മറ്റൊരു സ്പീഷിസ് ജീവിയാണ് കുറുക്കൻ. ( ശാസ്ത്രീയ നാമം - Vulpes Bengalensis ) ഇതിനെ അടുത്ത കാലത്തൊന്നും കേരളത്തിൽ കണ്ടിട്ടുമില്ല.

കുറുനരിയുടെ ഇംഗ്ലീഷ് നാമമായ ജക്കാൾ വരുന്നത് ഏകദേശം 1600 കൊല്ലങ്ങൾക്ക് മുൻപ്പ് നിന്ന് ഫ്രഞ്ച് വാക്കായ chacal എന്നതിൽ നിന്നും ടർക്കിഷ് വാക്കായ çakal എന്നതിൽ നിന്നും പേർഷ്യൻ شغال shaghāl എന്നതിൽ നിന്നും ഉരുത്തിരിഞ്ഞ വാക്കാണ് ഇത് സംസ്കൃതത്തിലെ सृगालः / sṛgālaḥ ഓരിയിടുന്നവൻ എന്ന വാക്കിനോട് ചേർന്നതാണ് ഇവയെല്ലാം .

പ്രധാനമായും മൂന്ന് വിഭാഗം കുറുനരികൾ ആണ് ഇത് വരെ വർഗ്ഗീകരിച്ചിട്ടുള്ളത് അവ സൈഡ് സ്ട്രിപ്ഡ് ജക്കാൾ (Side-striped jackal -Canis adustus) ആഫ്രിക്കയിൽ കാണുന്നു , ഗോൾഡൻ ജക്കാൾ (Golden jackal -"Canis aureus") യൂറോപ്പ് മിഡ്‌ഡിലെ ഈസ്റ്റ് , ഏഷ്യയുടെ ഭാഗങ്ങൾ , സൗത്ത് ഇന്ത്യ എന്നിവിടങ്ങളിൽ , ബ്ലാക്ക് ബാക്ക്ഡ് ജക്കാൾ (Black-backed jackal -Canis mesomelas) . ഇതിൽ കേരളത്തിൽ കാണുന്നത് ഗോൾഡൻ ജക്കാൾ ആണ് .


</doc>
<doc id="249323" url="https://ml.wikipedia.org/wiki?curid=249323" title="ഉണ്ണിയാർച്ച (ചലച്ചിത്രം)">
ഉണ്ണിയാർച്ച (ചലച്ചിത്രം)

എക്സൽ പ്രൊഡക്ഷൻസിന്റെ ബാനറിൽ കുഞ്ചാക്കോ സംവിധാനം ചെയ്ത മലയാളചലച്ചിത്രമാണ് ഉണ്ണിയാർച്ച. വടക്കൻപാട്ടിലെ വീരനായികയായ ഉണ്ണിയാർച്ചയുടെ കഥയ്ക്ക് ശാരംഗപാണി ചലച്ചിത്രഭാഷ്യം നല്കി. 1961 ആഗസ്റ്റ് 24നു എക്സൽ പ്രൊഡക്ഷൻസ് ഈ ചിത്രം പ്രദർശനശാലകളിലെത്തിച്ചു.

ശാരംഗപാണിയും പി. ഭാസ്കരനും രചിച്ച് കെ. രാഘവൻ ഈണം പകർന്ന 23 ഗാനങ്ങളാണ് ഈ ചിത്രത്തിൽ ഉൾപ്പെടുത്തിയിരുന്നത്.

അക്കാലങ്ങളിൽ ചലച്ചിത്രങ്ങളുടെ നെഗറ്റീവ് തയ്യാറാക്കുമ്പോൾ ചിത്രങ്ങൾക്കും ശബ്ദത്തിനും വ്യത്യസ്ത നെഗറ്റീവ് ആണ് ഉണ്ടാവുക. അക്കാലത്ത് ഇന്നത്തെ പോലെ ഫിലിം സൂക്ഷിക്കാനുള്ള സൌകര്യങ്ങൾ ഇല്ലാതിരുന്നതിനാൽ ഓഡിയോ നെഗറ്റീവിൽ നിന്നും വീഡിയോ നെഗറ്റീവിൽ നിന്നും ചില ഭാഗങ്ങൾ നഷ്ടപ്പെട്ടു പോയിട്ടുണ്ടാകാം. വീഡിയോ സീഡിയിലുള്ളതു ചിലമാറ്റങ്ങൾ വരുത്തി 1983ൽ സെൻസർ ചെയ്ത പതിപ്പാണ്. കെ. രാഘവന്റെ സംഗീതത്തിൽ പി.ബി. ശ്രീനിവാസൻ പാടിയ ഗാനത്തിന്റെ ഓഡിയോ നെഗറ്റീവ് നഷ്ടപ്പെട്ടു പോയിട്ടുണ്ടാകാം. ചിത്രത്തിന്റെ തുടർച്ച നിലനിർത്താൻ 1972ലിറങ്ങിയആരോമലുണ്ണിയിലെ ഗാനം സീഡിയിൽ ഉൾപ്പെടുത്തിയതാകാം. ചിത്രത്തിന്റെ (ഉണ്ണിയാർച്ച) അവസാനഭാഗത്ത് ആരോമലുണ്ണിയും കണ്ണപ്പനുണ്ണിയും ചന്തുവുമായി അങ്കം വെട്ടുന്ന വീഡിയോയും നഷ്ടപ്പെട്ടിട്ടുണ്ട്. എന്നാൽ ചന്തുവിന്റെ തല വെട്ടുന്ന ഭാഗമുള്ള വീഡിയോ ലഭ്യമായതിനാൽ അവിടെ ആരോമലുണ്ണിയിലെ പാട്ടിന്റെ അവസാന വരികൾ ചേർത്തു സീഡിയിൽ ഉൾപ്പെടുത്തിയിരിക്കുന്നു.


</doc>
<doc id="249324" url="https://ml.wikipedia.org/wiki?curid=249324" title="എൽ.വി. രാമസ്വാമി അയ്യർ">
എൽ.വി. രാമസ്വാമി അയ്യർ

ഇരുപതാം നൂറ്റാണ്ടിന്റെ ഒന്നാം പകുതിയിൽ ജീവിച്ചിരുന്ന പ്രഗല്ഭ ഭാഷാശാസ്ത്രജ്ഞനും അദ്ധ്യാപകനുമായിരുന്നു ലക്ഷീനാരായണപുരം വിശ്വനാഥയ്യർ രാമസ്വാമി അയ്യർ (1895 ഒക്ടോബർ 25-1948 ജനുവരി 31). ദ്രാവിഡഭാഷകളുടെ, പ്രത്യേകിച്ച് മലയാളത്തിന്റെ ഭാഷാശാസ്ത്രപരമായ ഘടന, ഉല്പത്തി, രൂപാന്തരം (morphology) തുടങ്ങിയ രംഗങ്ങളിൽ അസാമാന്യമായ നൈപുണ്യം പ്രദർശിപ്പിച്ച അദ്ദേഹം മലയാളത്തിന്റെ രൂപവിജ്ഞാനം, സ്വനിമവിജ്ഞാനം എന്നിവയെക്കുറിച്ച് പ്രൗഢവും ശ്രദ്ധേയവുമായ പഠനങ്ങൾ എഴുതി. കേരളപാണിനീയത്തിന്റെ മേന്മകളും കുറവുകളും എടുത്തുകാണിച്ചുകൊണ്ടു് രാജരാജവർമ്മയുടെ മലയാളഭാഷാസിദ്ധാന്തങ്ങളേയും അനുമാനങ്ങളേയും ആഴത്തിൽ വിശകലനം ചെയ്തെഴുതിയ കേരളപാണിനീയക്കുറിപ്പുകൾ പിൽക്കാലത്ത് മലയാളഭാഷാശാസ്ത്രം പഠിക്കുന്ന വിദ്യാർത്ഥികൾക്കും ഗവേഷകർക്കും മൂലകൃതിയോടൊപ്പം തന്നെ ചേർത്തുവെക്കേണ്ടത്ര പ്രാധാന്യം സമ്പാദിച്ചു.

1895 ഒക്ടോബർ 25-ആം തീയതി ലക്ഷ്മീനാരായണപുരം വിശ്വനാഥയ്യരുടെ മകനായി പിറന്നു. 1925-ൽ എറണാകുളം മഹാരാജാസ് കോളേജിൽ ഇംഗ്ലീഷ് വിഭാഗത്തിൽ അസിസ്റ്റന്റ് പ്രൊഫസറായി ചേർന്നു. ആ ജോലിയിലിരിക്കേതന്നെ 52-ആം വയസ്സിൽ അസുഖം മൂലം അവധിയെടുത്ത് വിശ്രമിക്കുന്നതിനിടയിൽ 1948 ജനുവരി 31-ആം തീയതി മരണമടഞ്ഞു. (ഗാന്ധിജി മരിച്ചതിന്റെ പിറ്റേന്നായിരുന്നു അദ്ദേഹത്തിന്റെ മരണം. റൊമെയ്ൻ റോളണ്ട് ഫ്രഞ്ചുഭാഷയിലെഴുതിയ ഗാന്ധിയുടെ ജീവചരിത്രം ഇംഗ്ലീഷിലേക്കു വിവർത്തനം ചെയ്തതു് എൽ.വി.ആർ. ആയിരുന്നു.)

ജീവിച്ചിരുന്ന കാലത്തു് അദ്ദേഹം വേണ്ടത്ര ശ്രദ്ധേയനാവുകയോ ഭാഷാശാസ്ത്രരംഗത്തു് പ്രശസ്തനായി അംഗീകരിക്കപ്പെടുകയോ ചെയ്തിരുന്നില്ല. കൽക്കത്തയിലെ സുനീതികുമാർ ചതോപാദ്ധ്യായ, ഇംഗ്ലണ്ടിലെ സംസ്കൃത-ദ്രാവിഡ വിദഗ്ദ്ധനായിരുന്ന ബറോ, ദ്രാവിഡഭാഷാവ്യാകരണഘടനയെക്കുറിച്ചെഴുതിയ ഫ്രഞ്ചുപണ്ഡിതൻ ഷൂൾ ബ്ലോക്ക് തുടങ്ങിയവർ അദ്ദേഹത്തിനോടു വളരെ മതിപ്പുള്ളവരായിരുന്നു. എന്നാൽ കേരളത്തിനകത്തു് അദ്ദേഹത്തിനെ അറിഞ്ഞാദരിച്ചിരുന്ന വളരെക്കുറച്ചുപേരിൽ മുഖ്യൻ അദ്ദേഹത്തിന്റെ സ്വന്തം ശിഷ്യനായിരുന്ന സി.എൽ. ആന്റണിയാണു്. പിൽക്കാലത്തു് ആന്റണി എൽ.വി.ആറിന്റെ ഭൂരിഭാഗം പ്രസിദ്ധീകരണങ്ങളും കണ്ടെടുക്കുകയും ഒരുമിച്ചുകൂട്ടുകയും പ്രസിദ്ധീകരിക്കാൻ ശ്രമിക്കുകയും ചെയ്തു. 

എന്നാൽ 1955-നു ശേഷം പൂന കേന്ദ്രീകരിച്ചുണ്ടായ ഭാഷാശാസ്ത്രരംഗത്തെ നൂതനവികാസങ്ങൾക്കുശേഷം അദ്ദേഹത്തിന്റെ പഠനങ്ങളും അഭിപ്രായങ്ങളും ശ്രദ്ധിക്കപ്പെടാൻ തുടങ്ങി. മഹാരാജാസിൽ മലയാളം പ്രൊഫസ്സറായിരുന്ന സി.എൽ. ആന്റണിയും അണ്ണാമല സർവ്വകലാശാലയിലെ പ്രൊഫസർ എ. കാമാച്ചിനാതനും അദ്ദേഹത്തിന്റെ പല രൂപത്തിലുമുണ്ടായിരുന്ന കൃതികളിൽ നല്ലൊരു ഭാഗം അന്വേഷിച്ചുകണ്ടെത്തി. കേരള സാഹിത്യ അക്കാദമി ആന്റണിയുടെ ശേഖരം സംഭരിച്ചുസൂക്ഷിച്ചിട്ടുണ്ടു്.

എൽ.വി.ആറിന്റെ സംഭാവനകൾ വിലയിരുത്തിക്കൊണ്ട് മലയാളത്തിൽ ആദ്യമായി ഒരു ലേഖനം പ്രസിദ്ധീകരിച്ചതു് ആന്റണിയാണു്. 1965-ൽ എഴുതിയ ഈ ലേഖനം ഭാഷാപഠനങ്ങൾ എന്ന 1969-ലെ അദ്ദേഹത്തിന്റെ സമാഹാരത്തിൽ ലഭ്യമാണു്. International Journal of Dravidian Linguistics (IJDL) ലക്കം 7.1ൽ ആന്റണി തന്നെ ഇംഗ്ലീഷിലും എൽ.വി.ആറിനെക്കുറിച്ച് എഴുതിയിരുന്നു. വി.ഐ. സുബ്രഹ്മണ്യം, എ. ചന്ദ്രശേഖർ, എം. ഇസ്രായേൽ, കെ. എം. ജോർജ്ജ് എന്നിവരും അതേ ലക്കത്തിൽ അദ്ദേഹത്തിന്റെ സംഭാവനകളെക്കുറിച്ച് എഴുതിയിട്ടുണ്ടു്. കൂടാതെ, എ. ആർ. ഗോപാലപിള്ള തയ്യാറാക്കിയ, രാമസ്വാമി അയ്യരുടേതായി അറിഞ്ഞിടത്തോളമുള്ള രചനകളുടെ ഒരു പട്ടികയുംആ ലക്കത്തിൽ കാണാം.

താരതമ്യഭാഷാശാസ്ത്രശൈലിയിൽ ദ്രാവിഡഭാഷകളെ സമഗ്രമായിക്കണ്ടു് അവയ്ക്കുപൊതുവായി 'എ ദ്രവിഡിയൻ എറ്റിമോളജിക്കൽ ഡിക്ഷണറി' എന്ന ബൃഹത്തായ നിഘണ്ടു എഴുതിയ എമനോ, ബറോ എന്നിവർക്കു് രാമസ്വാമി അയ്യരുടെ അഭിപ്രായനിർദ്ദേശങ്ങൾ വളരെ സഹായകമായിരുന്നിട്ടുണ്ടു്. ഇത്ര നിരന്തരമായി ദ്രാവിഡഭാഷകളുടെ താരതമ്യപഠനത്തിൽ ഏർപ്പെട്ടിരുന്ന വ്യക്തി വേറെയില്ലെന്നാണു് അവർ ആ നിഘണ്ടുവിന്റെ ആമുഖത്തിൽ പ്രസ്താവിച്ചിരിക്കുന്നതു്.

രാമസ്വാമി അയ്യരുടെ കൃതികളിൽ ഏറ്റവും മുഖ്യമായതും അദ്ദേഹം ജീവിച്ചിരുന്നപ്പോൾ തന്നെ പ്രസിദ്ധീകരിച്ചതും 1. A brief account of Malayalam Phonetics, 2. Evolution of Malayalam Morphology, 3. Grammar in Lilathilakam എന്നീ മൂന്നു ഗ്രന്ഥങ്ങളാണു്. A primer of Malayalam Phonology, Thirukkural in Malayalam എന്നിവ സമാഹരിച്ച് പ്രസിദ്ധീകരിക്കാൻ ഉദ്ദേശിച്ച് ഖണ്ഡശഃ എഴുതിപ്പുറത്തിറക്കിയതാണെങ്കിലും അവയുടെ സമാഹരണം നടന്നില്ല.

1960-ൽ അണ്ണാമല സർവ്വകലാശാലയിലെ ഭാഷാശാസ്ത്രവിഭാഗം ഏതാനും ലേഖനങ്ങൾ മിമിയോഗ്രാഫ് ചെയ്തു സമാഹരിച്ചു. 1973-ലെ അവരുടെ ദ്രാവിഡഭാഷാശാസ്ത്രഗ്രന്ഥസൂചി അനുസരിച്ച് എൽ.വി.ആറിന്റേതായി നൂറോളം രചനകൽ ഉണ്ടു്. ഇതിൽ മുപ്പതിലധികം മലയാളഭാഷയെ സംബന്ധിച്ചുള്ളവയാണു്. 
എ. കാമാച്ചിനാതൻ PILC എന്ന പ്രസിദ്ധീകരണത്തിൽ ചേർത്തതനുസരിച്ച് 200 എണ്ണമെങ്കിലും രാമസ്വാമിയുടെ കൃതികളും ലേഖനങ്ങളുമുണ്ടു്.

മലയാളം സ്വനവിജ്ഞാനത്തെക്കുറിച്ച് ഒരു സംക്ഷിപ്തവിവരണം എന്ന കൃതി മുപ്പത്തൊന്നുപുറം മാത്രമുള്ള ഒരു മോണോഗ്രാഫാണു്. 1925-ൽ കൽക്കത്ത സർവ്വകലാശാലയുടെ ഫോണറ്റിക്സ് മോണോഗ്രാഫ് പരമ്പരയിൽ ആദ്യത്തേതായി പ്രസിദ്ധീകരിച്ചു. മുമ്പേ ഈ വിഷയത്തിൽ തൽപ്പരനായിരുന്നുവെങ്കിലും വർണ്ണോച്ചാരണനിബദ്ധമായ ലേഖനങ്ങൾക്കനുസൃതമായ അച്ചുകളുടെ അഭാവം മൂലം ഇന്ത്യയിലെങ്ങും ഇതുവരെ അച്ചടിക്കാൻ കഴിഞ്ഞില്ലെന്നും എൽ.വി.ആർ. ആമുഖത്തിൽ പറയുന്നുണ്ടു്. അക്കാലത്ത് കൽക്കത്ത സർവ്വകലാശാലയുടെ ഉന്നതവിദ്യാഭ്യാസസമിതി അദ്ധ്യക്ഷനായിരുന്ന ആശുതോഷ് മുഖർജിയുടേയും അവിടത്തെ ഫോണറ്റിക്സ് വിദഗ്ദ്ധനായിരുന്ന സുനീതികുമാറിന്റേയും പ്രത്യേകതാല്പര്യവും സഹായവും കൊണ്ടാണു് ഈ കൃതി പ്രസിദ്ധീകരിക്കാൻ കഴിഞ്ഞതു്.

മലയാളഭാഷയുടെ സ്വനവിജ്ഞാനപരമായ പല പ്രത്യേകതകളും ആദ്യമായി പരാമർശിക്കുന്നതു് രാമസ്വാമിയുടെ ഈ പുസ്തകത്തിലാണു്:

1936-ൽ രാമവർമ്മ റിസർച്ച് ഇൻസ്റ്റിറ്റ്യൂട്ടിന്റെ ഒന്നാം നമ്പർ പ്രസിദ്ധീകരണമായി പുറത്തിറങ്ങിയ Evolution of Malayalam Morphology (മലയാളത്തിന്റെ രൂപവിജ്ഞാനപരിണാമം) എന്ന കൃതിയാണു് രാമസ്വാമിയുടെ ഏറ്റവും പ്രധാനവും പ്രശസ്തവുമായ കൃതി.

മലയാളഭാഷയുടെ ഘട്ടവിഭജനം നടത്തുന്ന ആദ്യഭാഗത്തു് എഴുത്തച്ഛനോടുകൂടിയാണു് പഴയ മലയാളം പുതിയ മലയാളത്തിലേക്കു കടക്കുന്നതെന്നു് അദ്ദേഹം അഭിപ്രായപ്പെടുന്നു. ചെറുശ്ശേരിഭാഷയിൽ പല പഴമകളുടേയും ശേഷിപ്പുകൾ തുടരുന്നുവെന്നതുകൊണ്ടാണു് എഴുത്തച്ഛനെ ഈ ഘട്ടത്തിന്റെ അടയാളമാക്കുന്നത്. മലയാളം തമിഴിൽ നിന്നു് സാവധാനം എങ്ങനെ വ്യത്യാസപ്പെട്ടുവരുന്നുവെന്നു് വിശദീകരിക്കാൻ ശ്രമിക്കുകയാണു് അതിനുശേഷം. നാമപ്രകൃതികൾ, പ്രത്യയങ്ങൾ, ഗതികൾ ഇവയ്ക്കു തമിഴുമായുള്ള വ്യത്യാസങ്ങൾ ചർച്ച ചെയ്യുന്നതിനുപിന്നാലെ, ക്രിയാസ്വഭാവവ്യത്യാസങ്ങളിലേക്കു പ്രവേശിക്കുന്നു. ഈ ദിശയിൽ പൂർവ്വകാലങ്ങളിലേക്കു കടന്നുചെന്നു് മലയാളത്തിലെ തനതുമാറ്റങ്ങളും അവയിൽ രൂഢമൂലമായി അവശേഷിക്കുന്ന പഴമയുടെ അംശങ്ങളും കണ്ടെത്തി, മലയാളവും തമിഴും വേർതിരിയാനാരംഭിച്ചതു് ഇടത്തമിഴിന്റെ ആദ്യഘട്ടം മുതൽക്കാണെന്നു് അദ്ദേഹം സമർത്ഥിക്കുന്നു. പഴന്തമിഴ് കാവ്യങ്ങളുടെ കാലശേഷം, ഭക്തിസാഹിത്യം ആവിർഭവിക്കുന്ന കാലമാണു് ഇടത്തമിഴ് കാലഘട്ടമായി കണക്കാക്കുന്നതു്. ഇക്കാലത്താണു് വാമൊഴികൾ പഴന്തമിഴിൽനിന്നു് ഗണ്യമായി മാറ്റം കാണിക്കുന്നതു്. ഏകദേശം അഞ്ചാംനൂറ്റാണ്ടോടുകൂടി നടന്നിരിക്കാവുന്ന ഈ പരിണാമഘട്ടത്തിലായിരിക്കണം മലയാളം വഴിമാറി വളർന്നതെന്നു് അദ്ദേഹം അനുമാനിക്കുന്നു.

രാമസ്വാമിയ്ക്കുശേഷം ഭാഷയുടെ ചരിത്രപഠനത്തിൽ പല പുതുമകളും പുത്തനറിവുകളും ലഭിച്ചിട്ടുണ്ടു്. മലയാളഭാഷയുടെ ഉത്ഭവവും ചരിത്രവും സംബന്ധിച്ച് തികച്ചും വ്യത്യസ്തമായ വീക്ഷണങ്ങൾ ഇപ്പോൾ പ്രചാരത്തിലുണ്ടു്. എങ്കിലും മലയാളഭാഷയുടെ ചരിത്രത്തെക്കുറിച്ച് രൂപപരിണാമസങ്കേതങ്ങൾ ഉപയോഗിച്ച് വിശദമായി പഠിച്ച ആദ്യത്തെ ആധുനിക ഭാഷാപണ്ഡിതൻ എൽ.വി.ആർ. രാമസ്വാമി ആയിരിക്കണം.

എൽ.വി രാമസ്വാമി അയ്യരുടെ വ്യാകരണ ശാസ്ത്ര സാഹിത്യ ഭാഷാ ലേഖനങ്ങൾ തുഞ്ചത്തെഴുത്തച്ഛൻ മലയാള സർവകലാശാല മൂന്ന് വാള്യങ്ങളായി പ്രസിദ്ധീകരിക്കാൻ തീരുമാനിച്ചിരുന്നു. ഒന്നാം വാള്യത്തിൽ ലീലാതിലക ലേഖനങ്ങളും രണ്ടാം വാള്യത്തിൽ മലയാളഭാഷയും കേരളവുമായി ബന്ധപ്പെട്ട വിഷയങ്ങളും മൂന്നാം വോള്യത്തിൽ ദ്രാവിഡ ഭാഷാ പഠനസംബന്ധിയായ ലേഖനങ്ങളുമാണ് പ്രസിദ്ധീകരിക്കുക. ടി.ബി. വേണുഗോപാലപ്പണിക്കരും ഡോ. സൗമ്യ ബേബിയുമാണ് പരമ്പരയുടെ എഡിറ്റർമാർ. 



</doc>
<doc id="249325" url="https://ml.wikipedia.org/wiki?curid=249325" title="ദിലീപ് വെംഗ്സർകർ">
ദിലീപ് വെംഗ്സർകർ

മുൻ ഇന്ത്യൻ ക്രിക്കറ്റ് കളിക്കാരനായ ദിലീപ് ബൽവന്ത് വെംഗ്സർകർ (6 ഏപ്രിൽ 1956)മഹാരാഷ്ട്രയിലെ രാജാപൂരിൽ ജനിച്ചു. 'കേണൽ' എന്നാണ് വെംഗ്സർകരിനെ കളിക്കാരും ആരാധകരും വിളിച്ചിരുന്നത് .1970-കളിലെയും 1980 കളുടെ തുടക്കത്തിലും ഉള്ള ഇന്ത്യൻ ക്രിക്കറ്റ് സംഘത്തിലെ പ്രധാന കളിക്കാരിലൊരാളുമായിരുന്നു. 1989 വരെ ദിലീപ് ക്രിക്കറ്റിൽ സജീവമായിരുന്നു. രഞ്ജിട്രോഫിയിൽ അദ്ദേഹം മഹാരാഷ്ട്രയെയാണ് പ്രതിനിധീകരിച്ചിരുന്നത്.ഇന്ത്യൻ ക്രിക്കറ്റിലെ ചില ഭരണച്ചുമതലകളും ദിലീപ് വഹിച്ചിട്ടുണ്ട് 

ന്യൂസിലൻഡിനെതിരേ ഓക്ക്ലൻഡിൽ നടന്ന ടെസ്റ്റിലാണ് വെംഗ്സർകർ അന്താരാഷ്ട്ര ക്രിക്കറ്റിൽ അരങ്ങേറ്റം കുറിയ്ക്കുന്നത്.ലോക കപ്പ് നേടിയ 1983 ലെ ഇന്ത്യൻ സംഘത്തിലും വെംഗ്സർകർ അംഗമായിരുന്നു. ഇന്ത്യൻ ടീമിന്റെ ക്യാപ്റ്റനായി 1987 ൽ തെരഞ്ഞെടുക്കപ്പെട്ടിരുന്നു. 



</doc>
<doc id="249343" url="https://ml.wikipedia.org/wiki?curid=249343" title="ടൈറ്റൻ (ഉപഗ്രഹം)">
ടൈറ്റൻ (ഉപഗ്രഹം)

ശനിയുടെ ഏറ്റവും വലിയ ഉപഗ്രഹമാണ് ടൈറ്റൻ. ഏറ്റവും കട്ടി കൂടിയ അന്തരീക്ഷമുള്ള ഉപഗ്രഹവും ഇതു തന്നെയാണ്. ഒരു ഗ്രഹസമാനമായ ഉപഗ്രഹമായാണ് ഇതിനെ കണക്കാക്കാറുള്ളത്. ചന്ദ്രന്റേതിനേക്കാൾ 50ശതമാനത്തിലേറെ വ്യാസവും 80ശതമാനത്തിലേറെ പിണ്ഡവും ടൈറ്റാനുണ്ട്. വ്യാഴത്തിന്റെ ഉപഗ്രഹമായ ഗാനിമീഡ് കഴിഞ്ഞാൽ സൗരയൂഥത്തിലെ ഉപഗ്രഹങ്ങളിൽ വലിപ്പത്തിൽ രണ്ടാമത് ടൈറ്റനാണ്. ഏറ്റവും ചെറിയ ഗ്രഹമായ ബുധനേക്കാൾ അല്പം വലിപ്പവും ടൈറ്റനുണ്ട്. പക്ഷേ ഗാനിമീഡിന്റേയും, ടൈറ്റനിന്റേയും പിണ്ഡം ബുധനെക്കാൾ കുറവാണ്. 1655ൽ ക്രിസ്റ്റ്യൻ ഹ്യൂജിൻസ് ആണ് ടൈറ്റനെ കണ്ടെത്തുന്നത്. ശനിയുടെ ആദ്യം കണ്ടെത്തുന്ന ഉപഗ്രഹവും ഇതു തന്നെ.

1655 മാർച്ച് 25 ഡച്ച് ജ്യോതിശാസ്ത്രജ്ഞനായ ക്രിസ്റ്റ്യൻ ഹ്യൂജിൻസ് ആണ് ടൈറ്റനെ കണ്ടെത്തുന്നത്. ഗലീലിയോ വ്യാഴത്തിന്റെ നാല് ഉപഗ്രഹങ്ങളെ കണ്ടെത്തിയതിൽ നിന്ന് ആവേശം കൊണ്ടാണ് ഹ്യൂജിൻസ് ദൂരദർശിനി കൂടുതൽ പരിഷ്കരിക്കാനും കൂടുതൽ നിരീക്ഷണങ്ങൾ നടത്താനും തുടങ്ങിയത്. ക്രിസ്റ്റ്യൻ ഹ്യൂജിൻസ് അദ്ദേഹത്തിന്റെ സഹോദരനായ കോൺസ്റ്റന്റിൻ ഹ്യൂജിൻസ് ജൂനിയറുമായി ചേർന്ന് പുതിയൊരു ദൂരദർശിനി നിർമ്മിച്ചു. അതിലൂടെ അദ്ദേഹം ആദ്യമായി നിരീക്ഷിച്ച ബഹിരാകാശ വസ്തുവാൺ` ശനിയുടെ ഉപഗ്രഹമായ ടൈറ്റൻ.

അദ്ദേഹം ഈ ഉപഗ്രഹത്തിനെ സാറ്റേർണി ലൂണാ എന്നാണ് വിളിച്ചത്. 1655 ൽ De Saturni Luna Observatio Nova (ശനിയുടെ ഉപഗ്രഹത്തെ കുറിച്ച് ഒരു പുതിയ നിരീക്ഷണം) എന്ന പേരിൽ ഒരു പ്രബന്ധം പ്രസിദ്ധീകരിച്ചു. 
ടൈറ്റനിൽ മിഥേൻ സമുദ്രങ്ങൾ ഉണ്ടെന്നു കരുതപ്പെടുന്നു. ചെറിയ കാറ്റും ഇടയ്ക്കു വീശാറുണ്ട്. എന്നാൽ മീഥേൻ തടാകങ്ങളിൽ അലകൾ കാണപ്പെടാത്തത് ഒരു പ്രഹേളികയായി അവശേഷിക്കുന്നുണ്ട്. കാസ്സിനി പേടകം 2017 ൽ ഈ പ്രശ്നത്തിന് ഉത്തരം കണ്ടെത്തുമെന്നു പ്രതീക്ഷിക്കുന്നു. 


</doc>
<doc id="249344" url="https://ml.wikipedia.org/wiki?curid=249344" title="റിപ്പർ ജയാനന്ദൻ">
റിപ്പർ ജയാനന്ദൻ

ഇരട്ടക്കൊലപാതകക്കേസ് ഉൾപ്പെടെ ഏഴു കൊലക്കേസ്സിലും 14 കവർച്ചാക്കേസുകളിലും പ്രതിയായ മലയാളിയാണ് റിപ്പർ ജയാനന്ദൻ എന്നറിയപ്പെടുന്ന കെ.പി. ജയാനന്ദൻ. തൃശൂർ മാള സ്വദേശിയാണിയാൾ. പ്രധാനമായും സ്ത്രീകളെ തലയ്ക്കടിച്ചശേഷം മോഷണം നടത്തുക എന്നതായിരുന്നു ഇയാളുടെ പ്രവർത്തനരീതി. 

ജൂൺ 9 2013 ന് സഹതടവുകാരനൊപ്പം ഇയാൾ ജയിൽ ചാടി. മുൻപും നിരവധി തവണ ജയിൽ ചാടിയിട്ടുണ്ട്. കണ്ണൂർ സെൻട്രൽ ജയിലിൽ നിന്ന് മുൻപും ജയിൽ ചാടിയിരുന്നു. ഏഴു കൊലപാതകങ്ങൾ നടത്തിയതായി ഇയാൾ പോലീസിനോട് സമ്മതിച്ചിട്ടുണ്ട്. ഏഴു കൊലപാതകക്കേസുകളിലും 14 മോഷണക്കേസുകളിലും ഇയാൾ പ്രതിയാണ്.


2010-ൽ കണ്ണൂർ സെൻട്രൽ ജയിലിൽ നിന്ന് ജയാനന്ദൻ രക്ഷപ്പെട്ടുവെങ്കിലും പിന്നീട് പിടിക്കപ്പെട്ടിരുന്നു.

2007-ൽ വിയ്യൂർ സെൻട്രൽ ജയിലിൽ കഴിയുമ്പോൾ ഇയാൾ സെല്ലിൽ നിന്ന് പുറത്തേയ്ക്ക് തുരങ്കമുണ്ടാക്കാൻ ശ്രമിച്ചത് കണ്ടെത്തിയിരുന്നു.


</doc>
<doc id="249345" url="https://ml.wikipedia.org/wiki?curid=249345" title="കൊറോണറി കെയർ യൂണിറ്റ്">
കൊറോണറി കെയർ യൂണിറ്റ്

കൊറോണറി കെയർ യൂണിറ്റ് (Coronary Care Unit-CCU) അല്ലെങ്കിൽ കാർഡിയാക് ഇൻറൻസീവ് കെയർ യൂണിറ്റ് (cardiac intensive care unit-CICU). ആശുപത്രികളിൽ ഹൃദ്രോഗ സംബന്ധമായ അത്യാഹിതങ്ങൾക്കായി സംവിധാനിച്ചിട്ടുള്ള പ്രത്യേക സംരക്ഷണമുറി.


</doc>
<doc id="249346" url="https://ml.wikipedia.org/wiki?curid=249346" title="അജിത് വഡേകർ">
അജിത് വഡേകർ

അജിത് വഡേകർ (1941 ഏപ്രിൽ 1 - ഓഗസ്റ്റ് 15, 2018) ഒരു മുൻ ഇന്ത്യൻ അന്താരാഷ്ട്ര ക്രിക്കറ്ററും, മുൻ ഇന്ത്യൻ ക്യാപ്റ്റനുമായിരുന്നു. 1966-നും 1974-നും മദ്ധ്യേ 37 ടെസ്റ്റ് മത്സരങ്ങളിലും 2 ഏകദിന മത്സരങ്ങളിലും അദ്ദേഹം ഇന്ത്യയെ പ്രതിനിധീകരിച്ചിട്ടുണ്ട്. അതിൽ 16 ടെസ്റ്റുകളിലും 2 ഏകദിനങ്ങളിലും അദ്ദേഹം ടീമിന്റെ നായകനായിരുന്നു. ഒരു ഇടംകൈയ്യൻ ബാറ്റ്സ്മാനായ അദ്ദേഹം അക്രമണകാരിയായ ഒരു ബാറ്റ്സ്മാനായാണ് വിലയിരുത്തപ്പെടുന്നത്. ആഭ്യന്തര ക്രിക്കറ്റിൽ മുംബൈ ടീമിനെയാണ് അദ്ദേഹം പ്രതിനിധീകരിച്ചിരുന്നത്. 1971-ൽ വെസ്റ്റ് ഇൻഡീസിനെതിരെയും ഇംഗ്ലണ്ടിനെതിരെയും ടെസ്റ്റ് വിജയത്തിലേയ്ക്ക് നയിച്ച ചരിത്രം അദ്ദേഹത്തിനുണ്ട്. ഇന്ത്യയുടെ ആദ്യ ഏകദിന നായകനും അദ്ദേഹമായിരുന്നു. ആദ്യത്തെ ഏകദിന കളിയിൽ വഡേക്കർ 67 റണ്ണെടുത്തെങ്കിലും ഇന്ത്യ പരാജയപ്പെട്ടു. ക്രിക്കറ്റിൽ നിന്ന് വിരമിച്ചശേഷം 1992 മുതൽ 1996 വരെ ഇന്ത്യൻ ക്രിക്കറ്റ് ടീമിന്റെ മാനേജറായും 1998-99 കാലത്ത് സെലക്ഷൻ കമ്മിറ്റി ചെയർമാനായും അദ്ദേഹം പ്രവർത്തിച്ചിട്ടുണ്ട്. ടെസ്റ്റ് കളിക്കാരൻ, ക്യാപ്റ്റൻ, കോച്ച്/മാനേജർ, സെലക്ഷൻ കമ്മിറ്റി ചെയർമാൻ എന്നീ നിലകളിലെല്ലാം പ്രവർത്തിച്ച മൂന്നുപേരിലൊരാൾ അദ്ദേഹമാണ്. ലാലാ അമർനാഥും ചന്ദു ബോർഡെയുമാണ് മറ്റ് രണ്ടുപേർ. 1967-ൽ അർജുന അവാർഡും 1972-ൽ പത്മശ്രീയും നൽകി രാജ്യം വഡേക്കറെ ആദരിച്ചു. 2018-ലെ ഇന്ത്യൻ സ്വാതന്ത്ര്യദിനത്തിൽ തന്റെ 77-ആം വയസ്സിൽ മുംബൈയിലെ ജസ്ലോക് ആശുപത്രിയിൽ വച്ചാണ് അദ്ദേഹം അന്തരിച്ചത്. മൃതദേഹം പൂർണ്ണ ഔദ്യോഗിക ബഹുമതികളോടെ മുംബൈയിലെ ശിവജി പാർക്ക് ശ്മശാനത്തിൽ സംസ്കരിച്ചു.



</doc>
<doc id="249347" url="https://ml.wikipedia.org/wiki?curid=249347" title="തീവ്ര പരിചരണവിഭാഗം">
തീവ്ര പരിചരണവിഭാഗം

ആശുപത്രികളിൽ അത്യാഹിത നിലയിൽ എത്തിയവരെ പരിചരിക്കുന്നതിനായി പ്രത്യേകം സജ്ജമാക്കിയ മുറികൾക്കാണ് തീവ്ര പരിചരണവിഭാഗം.ഇൻറൻസീവ് കെയർ യൂണിറ്റ് (Intensive Care Unit'-ICU),അല്ലെങ്കിൽ ക്രിട്ടിക്കൽ കെയർ യൂണിറ്റ് (Critical Care Unit-CCU) എന്നു പറയപ്പെടുന്നത്. 


</doc>
<doc id="249419" url="https://ml.wikipedia.org/wiki?curid=249419" title="ജി. മധുസൂദനൻ">
ജി. മധുസൂദനൻ

കേരള സാഹിത്യഅക്കാദമി പുരസ്കാരം നേടിയ മലയാള എഴുത്തുകാരനാണ് ജി. മധുസൂദനൻ എന്ന ജി.എം. പിള്ള (ജനനം :). 

കൊല്ലം ജില്ലയിലെ ചെറുമ്മൂട് ഗ്രാമത്തിൽ ജനിച്ചു. അച്ഛൻ കെ. ഗോപാലപിള്ള. കൊല്ലം എസ്എൻ കോളേജിൽ നിന്ന് ബോട്ടണിയിൽ ബിരുദാനന്തര ബിരുദം നേടി. 1976 ൽ, ഐ.എ.എസ്സിൽ പ്രവേശിച്ചു. ഐക്യരാഷ്ട്രസഭയുടെ ജോലി സ്വീകരിച്ച് 1988-92 കാലത്ത് ഭൂട്ടാനിലായിരുന്നു. കേന്ദ്രസർക്കാരിന്റെ സാമ്പത്തികകാര്യവകുപ്പിൽ ഡപ്യൂട്ടി സെക്രട്ടറിയായും 2000 ജനുവരി മുതൽ 2004 മെയ് വരെ മഹാരാഷ്ട്ര ബദൽ ഊർജ വികസന ഏജൻസിയുടെ ഡയറക്ടർ ജനറലായും പ്രവർത്തിച്ചു. സുസ്ഥിര ഊർജ ഉറവിടങ്ങളുടെ പ്രോത്സാഹനം ലക്ഷ്യമിട്ട് 2004ൽ പുണെയിൽ വിശ്വ സുസ്ഥിര ഊർജ ഇൻസ്റ്റിറ്റ്യൂട്ട് സ്ഥാപിച്ചു. 2009ൽ സിവിൽ സർവീസിൽനിന്ന് സ്വയം വിരമിച്ചു. 

കഥയും പരിസ്ഥിതിയും എന്ന കൃതിക്ക് നിരൂപണം, പഠനത്തിനുള്ള 2002 ലെ കേരള സാഹിത്യഅക്കാദമി പുരസ്കാരം ലഭിച്ചു.



</doc>
<doc id="249422" url="https://ml.wikipedia.org/wiki?curid=249422" title="പല്ലെക്കെലെ അന്താരാഷ്ട്ര ക്രിക്കറ്റ് സ്റ്റേഡിയം">
പല്ലെക്കെലെ അന്താരാഷ്ട്ര ക്രിക്കറ്റ് സ്റ്റേഡിയം

ശ്രീലങ്കയിലെ കാൻഡിയിൽ സ്ഥിതി ചെയ്യുന്ന ഒരു ക്രിക്കറ്റ് സ്റ്റേഡിയമാണ് പല്ലെക്കെലെ അന്താരാഷ്ട്ര ക്രിക്കറ്റ് സ്റ്റേഡിയം. ശ്രീലങ്കയിലെ പുതിയ ക്രിക്കറ്റ് സ്റ്റേഡിയങ്ങളിൽ ഒന്നാണ് ഇത്. 2010 ജൂലൈയിൽ കാൻഡിയിൽനിന്നുള്ള പ്രശസ്ത അന്താരാഷ്ട്ര ക്രിക്കറ്റ് കളിക്കാരനായ മുത്തയ്യ മുരളീധരന്റെ ബഹുമാനാർത്ഥം ഈ സ്റ്റേഡിയത്തെ "മുത്തയ്യ മുരളീധരൻ അന്താരാഷ്ട്ര ക്രിക്കറ്റ് സ്റ്റേഡിയം" എന്ന് പുനർനാമകരണം ചെയ്തു.
2009 നവംബർ 27നാണ് ഈ സ്റ്റേഡിയത്തിന്റെ പണി പൂർത്തിയാക്കിയത്. 2010 ഡിസംബറിൽ നടന്ന ശ്രീലങ്ക-വെസ്റ്റ് ഇൻഡീസ് മത്സരമാണ് ഈ സ്റ്റേഡിയത്തിലെ ആദ്യ ടെസ്റ്റ് മത്സരം. ശ്രീലങ്കയിലെ എട്ടാമത്തെ അന്താരാഷ്ട്ര ടെസ്റ്റ് ഗ്രൗണ്ട് ആണ് ഈ സ്റ്റേഡിയം. ഇന്ത്യ-ബംഗ്ലാദേശ്-ശ്രീലങ്ക എന്നീ രാജ്യങ്ങൾ സംയുക്തമായി ആതിഥേയത്വം വഹിച്ച 2011 ക്രിക്കറ്റ് ലോകകപ്പിന്റെ ഒരു വേദിയായിരുന്നു ഈ സ്റ്റേഡിയം. 2012ലെ ട്വന്റി20 ലോകകപ്പ് മത്സരങ്ങൾക്കും ഈ സ്റ്റേഡിയം വേദിയായി.



</doc>
<doc id="249512" url="https://ml.wikipedia.org/wiki?curid=249512" title="പീരങ്കിയിൽ നിന്ന് വെടിയുതിർത്തുള്ള വധശിക്ഷ">
പീരങ്കിയിൽ നിന്ന് വെടിയുതിർത്തുള്ള വധശിക്ഷ

വധശിക്ഷ നൽകുന്നതിന് മുമ്പ് നിലവിലിരുന്ന ഒരു രീതിയാണ് പീരങ്കിയ്ക്കു മുന്നിൽ കെട്ടി വെടിയുതിർക്കുക എന്നത്. ഇന്ത്യയിൽ മുഗൾ ഭരണകാലത്ത് ഈ രീതി നിലവിലിരുന്നു. 1857-ലെ ലഹളക്കാലത്ത് ബ്രിട്ടീഷ് ഭരണാധികാരികൾ ലഹളക്കാർക്കെതിരെ ഈ വധശിക്ഷാരീതി നടപ്പിലാക്കിയിരുന്നു.


</doc>
<doc id="249590" url="https://ml.wikipedia.org/wiki?curid=249590" title="സെന്റം അഡാഗിയ മലബാറിക്ക">
സെന്റം അഡാഗിയ മലബാറിക്ക

ആൽഫബെത്തും ഗ്രാൻഡോണിക്കോ മലബാറിക്കം, സംക്ഷേപവേദാർത്ഥം എന്നീ പുസ്തകങ്ങൾ അച്ചടിച്ച അച്ചുപയോഗിച്ച് 1791-ൽ അച്ചടിച്ച ഒരു മലയാളം-ലത്തീൻ ഗ്രന്ഥം ആണ് സെന്റം അഡാഗിയ മലബാറിക്ക (Centum Adagia Malabarica). ഈ പുസ്തകത്തിൽ നൂറ് മലയാളം ചൊല്ലുകളും (മലയാളലിപിയിൽ) അതിന്റെ ലത്തീൻ പരിഭാഷയും ആണുള്ളത്.പതിനെട്ടാം നൂറ്റാണ്ടിലെ മലയാളഭാഷയുടെ പ്രത്യേകതകളും ലിപിവിന്യാസരീതിയും ഈ ഗ്രന്ഥത്തിൽനിന്നും മനസ്സിലാക്കാം.

പൗളിനോ ബാർത്തലോമിയോ എന്നറിയപ്പെട്ടിരുന്ന പൗളിനോസു പാതിരിയാണ് ഈ പുസ്തകത്തിന്റെ സമ്പാദകൻ. മലയാളത്തിലെ ആദ്യത്തെ പഴഞ്ചൊൽ സമാഹാരമാണിത്. പ്രാചീനകേരളസംസ്‌കാരത്തിന്റെയും പാരമ്പര്യത്തിന്റെയും ചില പ്രത്യേകതകൾ കണ്ടെത്താൻ ഇതിലെ പഴഞ്ചൊല്ലുകൾ സഹായിക്കുന്നു. 



</doc>
<doc id="250640" url="https://ml.wikipedia.org/wiki?curid=250640" title="മുതലാളി (ചലച്ചിത്രം)">
മുതലാളി (ചലച്ചിത്രം)

1965-ൽ പുറത്തിറങ്ങിയ മലയാളചലച്ചിത്രമാണ് മുതലാളി. "പെണ്ണരശ്" എന്ന തമിഴ് സിനിമയുടെ മലയാളപ്പതിപ്പാണു മുതലാളി. തമിഴ് സംവിധാനം ചെയ്ത എം.എ. വി. രാജേന്ദ്രൻ തന്നെ മലയാളത്തിന്റെയും സംവിധായകൻ. ബ്രദേഴ്സ് പിക്ചേഴ്സിനു വേണ്ടി എസ്.എം. രാജു നിർമിച്ച ഈ ചിത്രത്തിന്റെ നിർമ്മാണം സേലം രത്നാസ്റ്റുഡിയോയിലാണ് നടന്നത്. കേരളത്തിലെ വിതരണാവകാശം ഈസ്റ്റിന്ത്യ ഫിലിം കമ്പനി പ്രൈവറ്റ് ലിമിറ്റഡ്നായിരുന്നു. 1965 ഏപ്രിൽ 30-നു ചിത്രം പ്രദർശനം തുടങ്ങി.

സരസ്വതിയമ്മയുടെ മകൻ വേണു കണ്ണാടി ഫാകടറിയുടെ ഉടമയാണ്. അഞ്ചുകൊല്ലം അമേരിക്കയിൽ ഉപരിപഠനത്തിനു പോയി മടങ്ങുമ്പോൾ ബോംബേയിൽ വച്ച് പരിചാരകൻ കേശവൻ തൊഴിലാളികളുടെ യാതനകളെക്കുറിച്ച് ബോധവാനാക്കുന്നു. വേണു വേലു എന്ന പേരു സ്വീകരിച്ച് സ്വന്തം ഫാക്റ്ററിയിൽ തൊഴിലാളിയായി ജോലി നേടി. മാനേജർ വിക്രമൻ നായർ ദുർമ്മോഹിയും ദുർവർത്തനുമാണെന്ന് മനസ്സിലാക്കി വേലു (വേണു). തന്റെ പ്രതിശൃത വധു മാലതിയെ അയാൾ പാട്ടിലാക്കിക്കഴിഞ്ഞു. വേലു രാമൻ നായരുടെ കൂടെയാണു താമസം. മകൾ ദേവകിയും ആ ഫാക്റ്റ്റി ജോലിക്കാരിയാണ്- വേലുവിന്റെ പ്രണയിനിയും. തൊഴിലാളികളുടെ യാതനകളുടെ നഗ്നരൂപം അനുഭവിച്ചു മനസ്സിലാക്കുന്നു. മുതലാളിയായി വേഷം തിരിച്ചെടുത്ത് മാനേജരുടെ വേലത്തരങ്ങൽ മനസ്സിലാക്കുന്നുമുണ്ട്. വേലുവിനെ കാണാതെ ഉഴന്ന ദേവകി വിക്രമൻ അവളെ പിരിച്ചയച്ചു കഴിഞ്ഞിരുന്നു- തിരുവനന്തപുരത്തു വച്ച് റിക്ഷാ വലിയ്ക്കുന്ന ജോലിക്കാരനായി മാറിയ, പണ്ട് വീട് ഉപേക്ഷിച്ചു പോയ സഹോദരനായ കേശവനെ കാണുന്നു. ബോംബേയിലെ ജോലി അയാൾ ഉപേക്ഷിച്ചിരുന്നു. അവിടെയെത്തിയ വേണു കേശവനെ തിരിച്ചറിഞ്ഞ് ദേവകിയേയും കണ്ടു മുട്ടുന്നു. സമർത്ഥനായ മാനേജർ ആൾമാറാട്ടം ആരോപിച്ച് വേണുവിനെ പോലീസിൽ ഏൽ‌പ്പിയ്ക്കുന്നു. സത്യമറിഞ്ഞ പോലീസ് വേണുവിനെ വെറുതേ വിടുന്നു. ദേവകിയുമായുള്ള വിവാഹം താമസിയാതെ നടക്കുന്നു.






</doc>
<doc id="250642" url="https://ml.wikipedia.org/wiki?curid=250642" title="രാജ് ചെട്ടി">
രാജ് ചെട്ടി

ഇന്ത്യൻ വംശജനായ അമേരിയ്ക്കൻ സാമ്പത്തിക വിദഗ്ദ്ധനാണ് രാജ് ചെട്ടി .(ജനനം :ഓഗസ്റ്റ് 4, 1979)ഹാർവാർഡ് സർവ്വകലാശാലയിലെ സാമ്പത്തിക ശാസ്ത്രം പ്രൊഫസ്സറുമാണ്. ഹാർവാർഡിന്റെ ചരിത്രത്തിൽ സാമ്പത്തികശാസ്ത്രവകുപ്പിൽ അദ്ധ്യാപകനായി നിയമനം ലഭിച്ച ഏറ്റവും പ്രായം കുറഞ്ഞ വ്യക്തികളിലൊരാളുമാണ് ചെട്ടി. 2003 ൽ ഡോക്ടറേറ്റ് ലഭിച്ചു. 29-ം വയസ്സിലാണ് അദ്ദേഹത്തിനു നിയമനം ലഭിച്ചത്. 2012-ലെ മക്ആർതർ ഫെലോഷിപ്പും രാജിനു ലഭിയ്കുകയുണ്ടായി. 
2008 ൽ ' ദ ഇക്കണോമിസ്റ്റ്' മാസിക രാജ് ചെട്ടിയെ ലോകത്തെ. പ്രായം കുറഞ്ഞ ഏറ്റവും മികച്ച 8 സാമ്പത്തികശാസ്ത്രഞ്ജരിൽ ഒരാളായി തിരഞ്ഞെടുത്തിരുന്നു. 
"ബേബി നോബൽ" എന്നറിയപ്പെടുന്ന ജോൺ ബേറ്റ്സ് ക്ളാർക്ക് മെഡൽ (John Bates Clark Medal)2013 ൽ നൽകപ്പെട്ടിട്ടുണ്ട്.



</doc>
<doc id="250644" url="https://ml.wikipedia.org/wiki?curid=250644" title="കുറുപ്പംപടി">
കുറുപ്പംപടി

കേരളത്തിലെ എറണാകുളം ജില്ലയിലെ കുന്നത്തുനാട് താലൂക്കിൽ കൂവ്വപ്പടി ബ്ളോക്കിൽ രായമംഗലം ഗ്രാമപഞ്ചായത്തിലെ ഒരു ഗ്രാമമാണ് കുറുപ്പംപടി.



റോഡ് വഴി - പെരുമ്പാവൂർ - കോതമംഗലം വഴിയിലാണ് ഈ ഗ്രാമം സ്ഥിതി ചെയ്യുന്നത്.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="250666" url="https://ml.wikipedia.org/wiki?curid=250666" title="ബ്യോൺ ബോർഗ്">
ബ്യോൺ ബോർഗ്

സ്വീഡൻകാരനായ ടെന്നീസ് കളിക്കാരനാണ് ബ്യോൺ ബോർഗ് .(ജനനം : 6 ജൂൺ 1956).1974,1981 എന്നീ വർഷങ്ങളിൽ 11 ഗ്രാൻഡ് സ്ളാം കിരീടങ്ങൾ ബോർഗ് നേടിയിട്ടുണ്ട്. തുടർച്ചയായി 5 വിംബിൾഡൺ കിരീടങ്ങളും 6 ഫ്രഞ്ച് ഓപ്പൺ കിരീടങ്ങളും ബോർഗ് നേടിയിട്ടുണ്ട്. 1970 കളിലെ ഒന്നാം നമ്പർ കളിക്കാരനായിരുന്ന ഈ സ്വീഡൻ കാരൻ എക്കാലത്തെയും മികച്ച ടെന്നീസ് കളിക്കാരിലൊരാളായി കരുതപ്പെടുന്നുണ്ട്.


</doc>
<doc id="250693" url="https://ml.wikipedia.org/wiki?curid=250693" title="ചെമ്പുളി">
ചെമ്പുളി

കേരളത്തിൽ എല്ലാ ജില്ലകളിലും കാണുന്ന ഒരു മരമാണ് പുണ്യാവ, പൂഞ്ഞാവ എന്നെല്ലാം അറിയപ്പെടുന്ന ചെമ്പുളി. .1000 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="250696" url="https://ml.wikipedia.org/wiki?curid=250696" title="ചെങ്കാര">
ചെങ്കാര

പശ്ചിമഘട്ടതദ്ദേശവാസിയായ ഒരു മരമാണ് ചെങ്കാര. . ശ്രീലങ്കയിലും കാണുന്ന ഈ വൃക്ഷം ആവാസവ്യവസ്ഥയുടെ നാശത്താൽ വംശനാശ ഭീഷണി നേരിടുന്നുണ്ട്.



</doc>
<doc id="250700" url="https://ml.wikipedia.org/wiki?curid=250700" title="നീർമുള്ളി">
നീർമുള്ളി

മിക്ക ഏഷ്യൻ രാജ്യങ്ങളിലും കാണുന്ന ഒരു മരമാണ് നീർമുള്ളി. . 20 മീറ്റർ വരെ ഉയരം വയ്ക്കുന്ന ഈ മരം 450 മീറ്റർ മുതൻ 900 മീറ്റർ വരെ ഉയരമുള്ള നിത്യഹരിതവനങ്ങളിൽ കാണപ്പെടുന്നു. തിന്നാൻ കൊള്ളുന്ന കായകളുള്ള ഈ മരത്തിന്റെ തടി വീടുപണിയുവാൻ കൊള്ളുന്നതാണ്.



</doc>
<doc id="250713" url="https://ml.wikipedia.org/wiki?curid=250713" title="ഒ.എസ്. ടെൻ മാവെറിക്ക്സ്">
ഒ.എസ്. ടെൻ മാവെറിക്ക്സ്

ഒ.എസ്. ടെൻ ശ്രേണിയിലെ പത്താമത്തെ ഓപ്പറേറ്റിങ് സിസ്റ്റമാണ് ഒ.എസ്. ടെൻ v10.9 മാവെറിക്ക്സ്. 2013 ജൂൺ 10-നു സാൻ ഫ്രാൻസിസ്കോയിൽ നടന്ന ആപ്പിൾ വേൾഡ് വൈഡ് ഡെവലപ്പർ കോൺഫെറൻസിലാണ് ഇത് പുറത്തിറക്കിയത്. 2013 സെപ്റ്റംബറിൽ ഇത് വിപണിയിൽ ലഭ്യമാകുമെന്ന് പ്രതീക്ഷിക്കുന്നു.




</doc>
<doc id="250727" url="https://ml.wikipedia.org/wiki?curid=250727" title="അഗ്രിബിസിനസ്സ്">
അഗ്രിബിസിനസ്സ്

കാർഷികമേഖലയുമായി ബന്ധപ്പെട്ടതോ അതിനെ ആശ്രയിക്കുന്നതോ ആയ വ്യവസായങ്ങളും കാർഷികമേഖലക്ക് വേണ്ട വിഭവങ്ങൾ എത്തിച്ചുകൊടുക്കുന്ന സംവിധാനവും ചേർന്ന സംരംഭത്തെയാണ് അഗ്രിബിസിനസ്സ് എന്നു പറയുന്നത്. ട്രാക്റ്ററുകൾ, മറ്റുകാർഷിക യന്ത്രങ്ങൾ, വിത്തുകൾ, വളം രാസവസ്തുക്കൾ, തുടങ്ങി കാർഷികവുമായി ബന്ധപ്പെട്ട എല്ലാമേഖലകളും ഉത്പന്നത്തിന്റെ വിപണനമടക്കം ഇതിൽ ഉൾപ്പെടുന്നു. ഉത്പാദകർക്ക് അസംസ്കൃതവസ്തുക്കളുടെ ലഭ്യത ഉറപ്പാക്കലും കാർഷികോത്പന്നങ്ങൾക്ക് സ്ഥിരമായ വിപണിയുമാണ് അഗ്രിബിസിനസുകൊണ്ടുള്ള പ്രയോജനം. 2017 മെയ് 26 ന് കേന്ദ്ര സർക്കാർ കശാപ്പിനായി കന്നുകാലികളെ വിൽക്കുന്നത് രാജ്യത്ത് നിരോധിക്കുന്നതായി ഉത്തരവിറക്കി.


</doc>
<doc id="250731" url="https://ml.wikipedia.org/wiki?curid=250731" title="കാർഷിക വിപ്ലവം">
കാർഷിക വിപ്ലവം

ബ്രിട്ടണിൽ 1750നും 1850നും ഇടയ്ക്ക് കാർഷികപ്രവർത്തനങ്ങളിലുണ്ടായ വിപ്ലവകരമായ പുരോഗതിയെയാണ് കാർഷികവിപ്ലവമെന്ന പേരിലറിയപ്പെടുന്നത്. പുതിയ ഭൂവിനിയോഗം, ആധുനിക കൃഷി സമ്പ്രദായങ്ങൾ, എന്നിവ പുരോഗമിച്ചതോടെ ഉത്പാദനത്തിൽ വലിയ വളർച്ചയുണ്ടായി.😜


</doc>
<doc id="250739" url="https://ml.wikipedia.org/wiki?curid=250739" title="കാട്ടുമുണ്ട">
കാട്ടുമുണ്ട

മലപ്പുറം ജില്ലയിൽ നിലമ്പൂർ താലൂക്കിൽ വണ്ടൂർ ബ്ലോക്കിൽ മമ്പാട് പഞ്ചായത്തിലെ ഒരു ഗ്രാമമാണ് കാട്ടുമുണ്ട.



</doc>
<doc id="250747" url="https://ml.wikipedia.org/wiki?curid=250747" title="നിറവ്യവസ്ഥ">
നിറവ്യവസ്ഥ

നിറരൂപീകരണത്തിന്റെ ഒരു ഗണിത മാതൃകയാണ് നിറവ്യവസ്ഥ. ആർ.ജി.ബി. നിറവ്യവസ്ഥ സി.എം.വൈ.കെ. നിറവ്യവസ്ഥ എന്നിങ്ങനെ പല നിറവ്യവസ്ഥകൾ ഉണ്ട്.


</doc>
<doc id="250752" url="https://ml.wikipedia.org/wiki?curid=250752" title="ഡാറ്റ റിക്കവറി">
ഡാറ്റ റിക്കവറി

പ്രവർത്തനം നിലച്ച ഡിജിറ്റൽ ഡാറ്റ സ്റ്റോറേജ് ഉപകരണങ്ങളിൽ ("ഉദാഹരണം: ഹാർഡ്‌ ഡിസ്ക്, മെമ്മറി കാർഡ്‌, പെൻ ഡ്രൈവ് തുടങ്ങിയവ") നിന്ന് ഡാറ്റ പുറത്തെടുക്കുന്ന രീതിയാണ് ഡാറ്റ റിക്കവറി (Data recovery).

വിവിധ സാഹചര്യങ്ങളിൽ ഡാറ്റ റിക്കവറി ആവശ്യമായി വരാറുണ്ട്.

ഡാറ്റ റിക്കവറി ചെയ്യുവാനായി വിവിധ സോഫ്റ്റ് വെയറുകൾ ലഭ്യമാണ്.

ഹാർഡ് ഡിസ്കിനുണ്ടാകുന്ന തകരാറുകളെ രണ്ടായി തിരിക്കാം.


</doc>
<doc id="250755" url="https://ml.wikipedia.org/wiki?curid=250755" title="പട്ടുതൂവാല">
പട്ടുതൂവാല

1965-ൽ പുറത്തിറങ്ങിയ മലയാളചലച്ചിത്രമാണ് പട്ടുതൂവാല. നീലാപ്രൊഡക്ഷനു വേണ്ടി പി. സുബ്രഹ്മണ്യം മെരിലാഡ് സ്റ്റുഡിയോയിൽ നിർമിച്ച ചിത്രമാണിത്. കുമാരസ്വാമി ആൻഡ് കമ്പനി വിതരണം ചെയ്ത പട്ടുതൂവാല 1965 നവംബർ 20-നു കേരളത്തിലെ സിനീമാശാലകളിൽ പ്രദർശനം തുടങ്ങി.

ബി.ഏ.ക്കാരനായ ജോർജ്ജ് നാടക നടനാണ്. ഒരിക്കൽ ഭിക്ഷക്കാരനായി വേഷമിട്ടപ്പോൾ ചട്ടിയിൽ എല്ലാരും പണമിട്ടു. പ്രൊഫസർ ഫ്രാൻസിസിന്റെ മകൾ സെലിൻ ഒരു പട്ടുതൂവാലയാണ് ഇട്ടത്. നാടകാഭിനയം വെറുത്തിരുന്ന ജോർജ്ജിന്റെ അമ്മാവൻ അയാളെയും കുടുംബത്തേയും വഴിയാധാരമാക്കി. നാടകമാനേജർ പോത്തപ്പിയെ മാണി എന്നൊരാൾ കുത്തിക്കൊന്നു. പട്ടുതൂവാല എടുക്കാൻ ചെന്ന ജോർജ്ജിനെയാണ് അമ്മ-പെങ്ങൾ അടക്കം എല്ലാവരും കൊലപാതകി എന്ന് തെറ്റിദ്ധരിച്ചത്. ചിട്ടിക്കാരൻ ഫിലിപ്പിന്റെ കണക്കപ്പിള്ളയായി ചേർന്ന ജോർജ്ജിന്റെ പിന്നാലെയാണ് ഫിലിപ്പിന്റെ മകൾ റീത്ത. പോത്തപ്പിയുടെ കള്ളനോട്ടുകൾ കരസ്ഥമാക്കി മാണി നാടകമാനേജർ ആയി വിലസി. വേഷപ്രച്ഛഹ്ന്നായി നടക്കുന്ന ജോർജ്ജിനെ പിടിയ്ക്കാൻ പോലീസിനും മാണിയ്ക്കും കുടിലനായ ഡോക്റ്റർ ഗ്രെഗറിയ്ക്കും കഴിയുന്നില്ല. മാണി കള്ളനോട്ടുകൾ മാറ്റുന്നത് കടലാസുപൂക്കൾ വിൽ‌പ്പനക്കാരി ‘മാ’ വഴിയാണ്. ഇവരുടെ പൂക്കൾ വിൽക്കുന്ന ആമിനയാണ് തക്കത്തിൽ കള്ളനോട്ടുകൾ മാറ്റിയെടുക്കുന്നത്. ആമിനയെ പ്രാപിക്കാനൊരുങ്ങിയ ഡോക്റ്റർ ഗ്രെഗറിയിൽ നിന്നും അവളെ രക്ഷിച്ചത് ഭിക്ഷക്കാരൻ വേഷം കെട്ടിയ ജോജ്ജ് ആണ്. ആമിനയെ സംശയിക്കുന്ന മാ അവളെ കൊല്ലാൻ മാണിയുടെ ആൾക്കാരെ ചട്ടം കെട്ടി. ആമിനയാവട്ടെ മാണിയുടെ ആൾക്കാർക്ക് മുന്നിൽ ഭിക്ഷക്കാരന്റെ രഹസ്യം വെളിവാക്കാൻ കൂട്ടാക്കുന്നുമില്ല. പോലീസിൽ വിവരം അറിയിച്ച ജോർജ്ജ് തെറ്റിദ്ധരണാവിമുക്തനാകുന്നു. ആമിന മരണക്കിടക്കയിൽ വച്ച് ജോർജ്ജ്-സെലിൻ മിഥുനങ്ങൾക്ക് ആശീർവാദം നൽകി.




</doc>
<doc id="250764" url="https://ml.wikipedia.org/wiki?curid=250764" title="വേൾഡ് വൈഡ് യൂണിവേഴ്സിറ്റീസ് നെറ്റ്‌വർക്ക്">
വേൾഡ് വൈഡ് യൂണിവേഴ്സിറ്റീസ് നെറ്റ്‌വർക്ക്

വേൾഡ് വൈഡ് യൂണിവേഴ്സിറ്റീസ് നെറ്റ്വർക്ക്(ഇംഗ്ലീഷ്:Worldwide Universities Network -WUN). ആഗോളതലത്തിൽ പ്രവർത്തിക്കുന്ന സർവകലാശാലാ ശൃംഖല. ഇന്ത്യയിൽ നിന്നും കേരള കേരള വെറ്ററിനറി ആൻഡ് അനിമൽ സയൻസ് സർവകലാശാലയുടെ കീഴിലുള്ള തിരുവിഴാംകുന്നിലെ കന്നുകാലി ഗവേഷണകേന്ദ്രത്തെയാണ് തെരഞ്ഞെടുത്തിട്ടുള്ളത്. ഇന്ത്യയിൽ നിന്നുള്ള ഏക സ്ഥാപനവും ഇതാണ്. 

2050 ഓടെ മാതൃകാ കന്നുകാലി ഫാമിങ് സാക്ഷാൽകരിക്കുന്നതിന്റെ ഭാഗമായാണ് ഈ കേന്ദ്രത്തെ ഇന്ത്യയിൽ നിന്നും തെരഞ്ഞെടുത്തിരിക്കുന്നത്. 
ഗവേഷണ പ്രവർത്തനങ്ങൾ സജീവമാക്കുന്നതിനും ഗവേഷണരംഗത്ത് കൂടുതൽ മെച്ചപ്പെട്ട ഫലങ്ങൾ നേടിയെടുക്കുന്നതിനും വേണ്ടിയാണ് ഈ സംവിധാനം പ്രവർത്തിക്കുന്നത്. വിദ്യാർഥികളെയും അക്കാദമിക രംഗത്തുള്ളവരെയും സാങ്കേതിക വിദഗ്ദരെയും സർക്കാറുകളെയും ഏകോപിച്ചുകൊണ്ടാണ് വേൾഡ് വൈഡ് യൂണിവേഴ്സിറ്റീസ് നെറ്റ് വർക്ക് പ്രവർത്തിക്കുന്നത്. നെറ്റവർക്കിന് കീഴിലെ വിവിധ സർവ്വകലാശാലകൾ പരസ്പരം സഹകരിച്ചു പ്രവർത്തിക്കാനാവുന്നുവെന്നതും ഇതിൽ ശ്രദ്ധേയമാണ്.. 

വർത്തമാനകാലത്തിന്റെ ആഗോളപ്രശ്‌നങ്ങൾ തിരിച്ചറിഞ്ഞ് സഹകരണാടിസ്ഥാനത്തിൽ കൂട്ടായ ഗവേഷണപ്രവർത്തനങ്ങളിലൂടെ പരിഹാരമാർഗങ്ങൾ ഉരുത്തിരിച്ചെടുത്ത് സമൂഹത്തെയും സർക്കാരിനെയും സ്ഥാപനങ്ങളെയും നയരൂപീകരണത്തിനും പ്രശ്‌നപരിഹാരങ്ങൾക്കും സജ്ജരാക്കുക എന്നതാണിതിന്റെ ലക്ഷ്യം. ലോകത്തിലെ മികച്ച സർവകലാശാലകളുടെ അന്താരാഷ്ട്ര കൂട്ടായ്മയാണ് ഡബ്ല്യു യു എൻ മുഖ്യമായി ഉന്നം വെക്കുന്നത്.
വിവിധ രാജ്യങ്ങളിലായി 19 സജീവ ഗവേഷണ സ്ഥാപനങ്ങളാണ് നെറ്റ് വർക്കിന് കീഴിൽ ഇപ്പോഴുള്ളത്. അന്താരാഷ്ട്ര തലത്തിൽ ഉപരിപഠനത്തിനായി വിവിധ ശൃംഖലാ സംവിധാനങ്ങൾ ഒരുക്കുകയാണ് ഇതിലൂടെ. ആസ്ത്രേലിയ, കാനഡ, ചൈന,നോർവെ,ദക്ഷിണാഫ്രിക്ക, യുനൈറ്റഡ് കിംങ്ഡം, അമേരിക്ക,ഇന്ത്യ തുടങ്ങിയ രാജ്യങ്ങളിലാണ് സ്ഥാപനങ്ങളുള്ളത്. പെൻസിൽവാനിയ സ്‌റ്റേറ്റ് യൂണിവേഴ്‌സിറ്റി, യൂണിവേഴ്‌സിറ്റി ഓഫ് ബ്രിസ്റ്റൾ, യൂണിവേഴ്‌സിറ്റി ഓഫ് ലീഡ്‌സ്, യൂണിവേഴ്‌സിറ്റി ഓഫ് വെസ്‌റ്റേൻ ഓസ്‌ട്രേലിയ, സീജിയാങ് യൂണിവേഴ്‌സിറ്റി എന്നീ സ്ഥപാനങ്ങൾക്കൊപ്പമാണ് തിരുവിഴാംകുന്ന് കന്നുകാലി ഗവേഷണ കേന്ദ്രത്തെയും അംഗീകരിച്ചിട്ടുള്ളത്. 


</doc>
<doc id="250769" url="https://ml.wikipedia.org/wiki?curid=250769" title="ചർച്ച്-ട്യൂറിങ്ങ് സിദ്ധാന്തം">
ചർച്ച്-ട്യൂറിങ്ങ് സിദ്ധാന്തം

കമ്പ്യൂട്ടേഷണൽ യുക്തി, ഗണിതശാസ്ത്ര യുക്തി തുടങ്ങിയ ആധുനിക ഗണിതശാസ്ത്രശാഖകളുടെ ആധാരമെന്ന് പറയാവുന്ന സിദ്ധാന്തങ്ങളിലൊന്നാണ് ചർച്ച്-ട്യൂറിങ്ങ് സിദ്ധാന്തം. ഇതു് പ്രകാരം ഒരു ട്യൂറിങ്ങ് യന്ത്രത്തിന് ചെയ്യാനാവുന്ന ക്രിയകളെല്ലാം ഇഫക്ടീവ് മെത്തെഡ് ഉപയോഗിച്ച് നിർവചിക്കാവുന്ന പ്രവർത്തനങ്ങളാണ്, അതല്ലെങ്കിൽ ഇഫക്ടീവ് മെത്തെഡ് ഉപയോഗിച്ച് നിർവചിക്കാവുന്ന പ്രവർത്തനങ്ങളെല്ലാം ഒരു ട്യൂറിങ്ങ് മെഷീന് ചെയ്യാനാകും.
ഒരു കണക്കുകൂട്ടൽ പ്രക്രിയയെ നിയതമായി നിർവചിക്കപ്പെട്ട ഒരു കൂട്ടം നിർദ്ദേശങ്ങളിൽക്കൂടി (ഇഫക്ടീവ് മെത്തെഡ്) കടന്നുപോയി നിർദ്ധാരണം ചെയ്യാനാകുമെങ്കിൽ അതിനെ കമ്പ്യൂട്ടബിൾ (computable) എന്ന് വിശേഷിപ്പിക്കാം. അത്തരം പ്രക്രിയകളെക്കുറിച്ചുള്ള സ്വതന്ത്രമായ പഠനം അലൻ ട്യൂറിങ്ങ്, അലോൻസോ ചർച്ച് തുടങ്ങിയ ശാസ്ത്രജ്ഞർ നടത്തുകയുണ്ടായി. പഠനങ്ങളുടെ ഫലമായി എഫക്ടീവ് മെത്തെഡുകൾ സാധ്യമാക്കാൻ ഒരു യൂണിവേഴ്സൽ ട്യൂറിങ്ങ് യന്ത്രം ഉപയോഗിക്കാമെന്ന് അലൻ ട്യൂറിങ്ങും ലാംഡ കാൽക്കുലസ് ഉപയോഗിക്കാമെന്ന് ചർച്ചും നിഗമനങ്ങളിലെത്തി. ലാംഡ കാൽക്കുലസ് നിർദ്ധാരണത്തിനുള്ള ട്യൂറിങ്ങ് മെഷീൻ സാദ്ധ്യമാണെന്ന ട്യൂറിങ്ങിന്റെ നിഗമനത്തിൽ നിന്നാണ് ചർച്ച്-ട്യൂറിങ്ങ് സിദ്ധാന്തം ഉടലെടുക്കുന്നത്.

ചർച്ചിന്റെ 1935-936 കാലഘട്ടത്തിൽ പ്രസിദ്ധപ്പെടുത്തിയ പ്രബന്ധത്തിലാണ് ഏതൊരു യാന്ത്രിക കണക്കുകൂട്ടൽ ക്രിയയും ലാംഡ കാൽക്കുലെസ് ഉപയോഗിച്ച് നിർദ്ധാരണം ചെയ്യാൻ കഴിയും എന്ന് പറയുന്നത്.


</doc>
<doc id="250776" url="https://ml.wikipedia.org/wiki?curid=250776" title="സ്പാനിഷ്-അമേരിക്കൻ യുദ്ധം">
സ്പാനിഷ്-അമേരിക്കൻ യുദ്ധം

1898ൽ ഫിലിപ്പെൻസ്, ക്യൂബ എന്നീ കോളനികളിലെ ഭരണത്തിന്റെ പേരിൽ സ്പെയിനുമായി അമേരിക്ക യുദ്ധത്തിലേർപ്പെട്ടതിനേയാണ് സ്പാനിഷ്-അമേരിക്കൻ_യുദ്ധം എന്ന് വിശേഷിപ്പിക്കുന്നത്. യുദ്ധത്തിൽ പരാജയപ്പെട്ട സ്പെയിനിൽ നിന്നും ഫിലിപ്പെൻസും ഗുവാവും അമേരിക്ക സ്വന്തമാക്കി. അമേരിക്ക എന്ന ലോകശക്തിയുടെ ഉദയത്തിന്റെ തുടക്കമായിരുന്നു ഈ യുദ്ധം.


</doc>
<doc id="250779" url="https://ml.wikipedia.org/wiki?curid=250779" title="പോർട്ടർ കുഞ്ഞാലി">
പോർട്ടർ കുഞ്ഞാലി

1965-ൽ പുറത്തിറങ്ങിയ മലയാളചലച്ചിത്രമാണ് പോർട്ടർ കുഞ്ഞാലി. എൻ.എൻ. പിള്ളയുടെ അതേപേരിലുള്ള നാടകത്തെ ആസ്പദമാക്കി മൈത്രിപിക്ചേഴ്സ്സിനു വേണ്ടി പി.എ. തോമസ് നിർമിച്ചതാണ് ഈ ചിത്രം. 1965 ഏപ്രിൽ 7-നു കേരളത്തിൽ പ്രദർശിപ്പിച്ചു തുടങ്ങിയ ചിത്രത്തിന്റെ വിതരണം ജിയോപിക്ചേഴ്സിനാണ്.

അവശനായ കൊച്ചുരാമനു തന്റെ കൈവണ്ടിയും കുടുംബവുമേൽ‌പ്പിച്ച് പട്ടാളത്തിൽ പോയ കുഞ്ഞാലിയുടെ സർവ്വതും അപഹരിച്ച് കൊച്ചുരാമൻ മുതലാളിയായി. വിടനായ ഇയാളുടെ നടപടിദൂഷ്യങ്ങൾക്ക് സഹായിയായി കേശവപിള്ളയുമുണ്ട്. ഭാര്യ ഡോക്റ്റർ ഭാനുമതിയ്ക്ക് നന്നേ വേദനയുണ്ട് ഇതിൽ. കൊച്ചുരാമനാൽ വഞ്ചിതയായ മാധവിയെ അയാൾ കൊല്ലിക്കാൻ വരെ ശ്രമിച്ചെങ്കിലും മാധവിയുടെ കുഞ്ഞായ ഗോപിയെ കൊച്ചുരാമൻ വളർത്താൻ സമ്മതിച്ചു. കുഞ്ഞാലിയുടെ ഭാര്യ കുഞ്ഞു പാത്തുമ്മയ്ക്ക് സഹായം പരീതാണ്. മകളായ ആമിനയെ കെട്ടാൻ അയാൾക്ക് താൽ‌പ്പര്യവുമുണ്ട്. ആമിനയ്ക്ക് അയൽവാസിയായ ഡോക്ടർ സാലിയുമായി പ്രേമമാണെന്നറിഞ്ഞ് പരീതു തന്നെ മുൻ കയ്യെടുത്ത് കുഞ്ഞാലി പട്ടാളത്തിൽ നിന്നും തിരിച്ചെത്തിയപ്പോൾ സാലി-ആമിനമാരുടെ വിവാഹത്തിനു കുഞ്ഞാലിയെ പ്രേരിപ്പിക്കുകയും ചെയ്തു. കുഞ്ഞാലിയുടെ വീട്ടിലെത്തിയ മാധവിയെ കുഞ്ഞുപാത്തുമ്മ സംശയിക്കുന്നുണ്ടെങ്കിലും തെറ്റിദ്ധാരണ താമസിയാതെ നീങ്ങി. കുഞ്ഞാലി പോർട്ടർ ജോലി തന്നെ തുടരാൻ തീരുമാനിക്കുന്നു.





</doc>
<doc id="250787" url="https://ml.wikipedia.org/wiki?curid=250787" title="മായംചേർക്കൽ നിരോധന നിയമം 1954">
മായംചേർക്കൽ നിരോധന നിയമം 1954

ഉപഭോക്താക്കളുടെ ഇടയിൽ മായം കലർന്ന ഭക്ഷണസാധനങ്ങൾ വിൽപനയ്ക്കെത്തുന്നത് തടയുക എന്നതാണ് മായംചേർക്കൽ നിരോധന നിയമം, 1954 ന്റെ പ്രധാന ലക്ഷ്യം. മായം ചേർക്കുന്നതിനെ സംബന്ധിച്ച് നിയമനടപടികൾ സ്വീകരിക്കുന്നത് ഈ നിയമമനുസരിച്ചാണ്.


</doc>
<doc id="250792" url="https://ml.wikipedia.org/wiki?curid=250792" title="കാടുകുറ്റി">
കാടുകുറ്റി

കേരളത്തിലെ തൃശ്ശൂർ ജില്ലയിലെ കാടുകുറ്റി ഗ്രാമപഞ്ചായത്തിന്റെ ആസ്ഥാനം സ്ഥിതി ചെയ്യുന്ന ഗ്രാമമാണ് കാടുകുറ്റി. തൃശ്ശൂർ നഗരത്തിൽ നിന്ന് 33 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 45 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 6 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് കാടുകുറ്റി. 



റോഡ് വഴി - എൻ.എച്ച് 47 ൽ തൃശ്ശൂർ-എറണാകുളം വഴിയിൽ, ചാലക്കുടി പാലം കഴിഞ്ഞുള്ള മുരിങ്ങൂർ കവലയിൽ നിന്ന് വലത്തോട്ട് 5 കിലോമീറ്റർ.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 6 കിലോമീറ്റർ, ഡിവൈൻ നഗർ മുരിങ്ങൂർ 5 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 25 കിലോമീറ്റർ.



</doc>
<doc id="250804" url="https://ml.wikipedia.org/wiki?curid=250804" title="ടിപ് ടോപ് അസീസ്">
ടിപ് ടോപ് അസീസ്

കേരളത്തിലെ പഴയകാല പ്രഫഷണൽ നാടകപ്രവർത്തകനായിരുന്നു ടിപ് ടോപ് അസീസ് എന്നറിയപ്പെട്ടിരുന്ന അസീസ്. ഹാസ്യനാടക രചയിതാവ്, നടൻ, സംവിധായകൻ എന്നീ നിലകളിൽ ഇദ്ദേഹം പ്രസിദ്ധനായിരുന്നു. ‘ടിപ് ടോപ്’ എന്ന നാടക സംഘത്തിനു രൂപം നൽകിയതിനാലാണ് ഇദ്ദേഹം ടിപ് ടോപ് അസീസ് എന്നറിയപ്പെടാൻ തുടങ്ങിയത്. ഇദ്ദേഹം 
കൊച്ചിയിലെ പഴയകാല ഫുട്ബോൾ ടീമുകളിലും അംഗമായിരുന്നു. 

യേശുദാസിന്റെ പിതാവ് അഗസ്റ്റിൻ ജോസഫ് നേതൃത്വം നൽകിയിരുന്ന കൊച്ചിൻ ഡ്രമാറ്റിക് അസോസിയേഷനുമായി ബന്ധപ്പെട്ട് 1954-ലാണ് ഇദ്ദേഹം പ്രഫഷണൽ നാടക രംഗത്ത് പ്രവേശിച്ചത്. പി.എ. തോമസിന്റെ കേരള കലാസമിതി, പി.ജെ. ചെറിയാന്റെ സേവ് ഇന്ത്യ തീയറ്റേഴ്സ്, പി.ജെ.തീയറ്റേഴ്സ്, ശ്രീമൂലനഗരം വിജയന്റെ വിജയ തീയറ്റേഴ്സ് തുടങ്ങിയ നാടക സംഘങ്ങളിൽ ഇദ്ദേഹം പ്രവർത്തിച്ചിട്ടുണ്ട്.

ഇദ്ദേഹം ഇരുപതോളം ഹാസ്യ നാടകങ്ങൾ രചിച്ചിട്ടുണ്ട്. അവയിൽ ചിലവ:




</doc>
<doc id="250807" url="https://ml.wikipedia.org/wiki?curid=250807" title="അണ്ഡാശയ അർബുദം">
അണ്ഡാശയ അർബുദം

അണ്ഡാശയത്തിൽ രൂപപ്പെടുന്ന അർബുദമാണ് അണ്ഡാശയ അർബുദം അഥവാ ഒവേറിയൻ കാൻസർ. സ്ത്രീകളിൽ ലിംഗകോശങ്ങളായ അണ്ഡങ്ങൾ ഉത്പാദിപ്പിക്കുന്ന ഓവൽ ആകൃതിയിലുള്ള ഭാഗങ്ങളാണ് അണ്ഡാശയങ്ങൾ. സ്ത്രീഹോർമോണുകളായ എസ്ട്രോജൻ, പ്രൊജസ്ട്രോൺ എന്നിവയും ഇവയാണ് ഉത്പാദിപ്പിക്കുന്നത്. ഇരുപത്തിയെട്ടുദിവസം കൂടുമ്പോൾ ആവർത്തിക്കുന്ന ആർത്തവ ചക്രത്തിനിടയിൽ ഒന്നിടവിട്ട് ഓരോ അണ്ഡാശയത്തിൽ നിന്നും ഓരോ അണ്ഡങ്ങൾ വീതം ഉത്സർജ്ജിക്കപ്പെടുന്നു. സ്ത്രീകളുടെ പ്രത്യുത്പാദനവ്യവസ്ഥയിലെ മുഖ്യഭാഗമായ ഈ അണ്ഡാശയങ്ങളിൽ ഒന്നിലോ രണ്ടെണ്ണത്തിലുമോ അർബുദം രൂപപ്പെടാവുന്നതാണ്. ഉദരx വീർത്തിരിക്കുന്ന അവസ്ഥ(ബ്ലോട്ടിംഗ്), ഇടുപ്പെല്ലിനുള്ള വേദന, ഭക്ഷണം കഴിക്കുന്നതിനുള്ള പ്രയാസം, കൂടെക്കൂടെയുള്ള മൂത്രമൊഴിക്കൽ എന്നിവയാണ് അണ്ഡാശയാർബുദത്തിന്റെ ലക്ഷണങ്ങൾ. എന്നാൽ മറ്റ് മിക്ക രോഗങ്ങൾക്കും ഇവ ലക്ഷണങ്ങളായി വന്നേക്കാം.
അണ്ഡാശയങ്ങളിൽ രൂപപ്പെടുന്ന ദ്രവം നിറച്ച സഞ്ചികൾ പോലുള്ള പ്രത്യേകതരം വളർച്ചയാണ് ഒവേറിയൻ സിസ്റ്റുകൾ. ഏറെക്കുറെ ഇവ തനിയെ അപ്രത്യക്ഷമാകുമെങ്കിലും നിലനിൽക്കുന്ന വളർച്ചകളെ സഗൗരവം ഡോക്ടറുടെ സഹായത്താൽ നീക്കം ചെയ്യേണ്ടതാണ്. എന്നാൽ അണ്ഡാശയത്തിന്റെ ഉപരിതലത്തിലെ ആവരണത്തിലോ അണ്ഡം ഉത്പാദിപ്പിക്കുന്ന കോശങ്ങളിലോ അണ്ഡാശയത്തിന് ചുറ്റുമുള്ള കലളിലോ അർബുദം രൂപപ്പെടാവുന്നതാണ്. അണ്ഡാശയത്തിൽ നിന്ന് അണ്ഡങ്ങളെ പുറത്തേയ്ക്ക് നയിക്കുന്ന ഓവിഡക്റ്റ് (Oviduct) അഥവാ ഫാളോപ്പ്യൻ ട്യൂബ് (Fallopian tube) അണ്ഡാശയങ്ങളിൽ അർബുദം രൂപപ്പെടുന്നതിന് കാരണമകുന്നു. ഇത്തരത്തിൽ രൂപപ്പെടുന്ന അർബുദം അണ്ഡാശയത്തിൽ നിന്നും വേർപെട്ട് രക്തത്തിലൂടെയും ലിംഫിലൂടെയും മറ്റ് ലകളിലേയ്ക്കും അവയവങ്ങളിലേയ്ക്കും വ്യാപിക്കുന്നു. ഷെഡ്ഡിംഗ് എന്നാണ് ഈ അവസ്ഥയ്ക്കുള്ള പേര്. ഇവ ഇതരസ്ഥലങ്ങളിൽ വീണ്ടും മുഴകൾ രൂപപ്പെടുത്തുകയും അടിവയറ്റിൽ ദ്രവം കെട്ടിക്കിടക്കുന്ന (അസൈറ്റിസ്) അവസ്ഥ രൂപപ്പെടുത്തുകയും ചെയ്യുന്നു. 


</doc>
<doc id="250811" url="https://ml.wikipedia.org/wiki?curid=250811" title="ഐ.സി.സി. ചാമ്പ്യൻസ് ട്രോഫി 2013">
ഐ.സി.സി. ചാമ്പ്യൻസ് ട്രോഫി 2013

ഐ.സി.സി. യുടെ ആഭിമുഖ്യത്തിൽ നടത്തിയ ഒരു ഏകദിന ക്രിക്കറ്റ് ടൂർണമെന്റാണ് ഐ.സി.സി. ചാമ്പ്യൻസ് ട്രോഫി 2013. 2013 ജൂൺ 6 മുതൽ 23 വരെയാണ് ഈ ടൂർണമെന്റ് നടത്തപ്പെട്ടത്. ലണ്ടൻ, കാർഡിഫ്, ബിർമിങ്ഹാം എന്നിവിടങ്ങളിലായാണ് ഈ ടൂർണമെന്റ് നടത്തപ്പെട്ടത്. ഈ ടൂർണമെന്റിലെ വിജയികൾക്ക് ലഭിക്കുന്ന സമ്മാനത്തുക $2 മില്യനാണ്. ക്രിക്കറ്റ് ചരിത്രത്തിലെ ഏഴാമത്തെയും അവസാനത്തെയുമായ ചാമ്പ്യൻസ് ട്രോഫി ടൂർണമെന്റാണ് 2013ലേത്. 2017ൽ ഐ.സി.സി. ലോക ടെസ്റ്റ് ചാമ്പ്യൻഷിപ്പ് ചാമ്പ്യൻസ് ട്രോഫിക്ക് പകരമായി നടത്തും എന്ന് കരുതപ്പെടുന്നു. ക്രിക്കറ്റ് കളിക്കുന്ന രാജ്യങ്ങളിലെ ഏറ്റവും മികച്ച് 8 ടീമുകളാണ് 2 ഗ്രൂപ്പുകളായി ഈ ടൂർണമെന്റിൽ പങ്കെടുക്കുത്തത്. 2013 ജൂൺ 23ന് ബിർമിങ്ഹാമിൽ നടന്ന ഫൈനലിൽ ഇംഗ്ലണ്ടിനെ 5 റൺസിന് തോല്പിച്ച് ഇന്ത്യ ജേതാക്കളായി. ഈ ടൂർണമെന്റിൽ ഏറ്റവും അധികം വിക്കറ്റുകൾ നേടിയതിനുള്ള ഗോൾഡൻ ബോൾ പുരസ്കാരം രവീന്ദ്ര ജഡേജയും, ഏറ്റവും അധികം റൺസ് നേടിയതിനുള്ള ഗോൾഡൻ ബാറ്റ് പുരസ്കാരവും, മാൻ ഓഫ് ദി ടൂർണമെന്റ് പുരസ്കാരവും ശിഖർ ധവനും നേടി

ചാമ്പ്യൻസ് ട്രോഫി ടൂർണമെന്റിനിടെ ഇംഗ്ലീഷ് ബാറ്റ്സ്മാൻ ജോ റൂട്ടിനെ ഒരു പബ്ബിൽ വെച്ച് കൈയ്യേറ്റം ചെയ്തതിന് ഓസ്ട്രേലിയൻ കളിക്കാരൻ ഡേവിഡ് വാർണറെ നിശ്ചിത കാലയളവിലേക്ക് ടീമിൽനിന്ന് പുറത്താക്കി.

ഇംഗ്ലണ്ട്-ശ്രീലങ്ക ഗ്രൂപ്പ് ഘട്ട മത്സരത്തിനിടെ ഒരു ഇംഗ്ലീഷ് കളിക്കാരൻ റിവേഴ്സ് സ്വിങ് വരുത്താനായി പന്തിൽ കൃത്രിമം കാണിച്ചു എന്നാരോപിച്ച് മുൻ ഇംഗ്ലണ്ട് നായകൻ ബോബ് വില്ലിസ് രംഗത്തെത്തി. എന്നാൽ ഈ ആരോപണം ഇംഗ്ലണ്ട് കോച്ച് ആഷ്ലി ഗൈൽസ് തള്ളിക്കളഞ്ഞു.



</doc>
<doc id="250813" url="https://ml.wikipedia.org/wiki?curid=250813" title="പാലാട്ടു്കോമൻ">
പാലാട്ടു്കോമൻ

എക്സൽ പ്രൊഡക്ഷൻസിന്റെ ബാനറിൽ കുഞ്ചാക്കോ സംവിധാനം ചെയ്ത മലയാളചലച്ചിത്രമാണ്പാലാട്ട് കോമൻ. 1912ൽ കുണ്ടൂർ നാരായണ മേനോൻ എഴുതിയ കോമപ്പൻ എന്ന കവിതയ്ക്ക് ശാരംഗപാണിയാണ് ചലച്ചിത്രഭാഷ്യം നൽകിയത്. 1962 ജൂലൈ 6നു എക്സൽ പ്രൊഡക്ഷൻസ് ഈ ചിത്രം പ്രദർശനശാലകളിലെത്തിച്ചു. സത്യനാണ് പാലാട്ട് കോമൻ എന്ന കേന്ദ്രകഥാപാത്രത്തെ അവതരിപ്പിച്ചത്. കളരിപ്പയറ്റ് എന്ന ഇന്ത്യൻ അഭ്യാസ കലയുടെ പോരാളിയായ പാലാട്ടുകോമന്റെ ജീവിതത്തെ ആധാരമാക്കിയുള്ള ചലച്ചിത്ര മാണിത്. വയലാർ രാമവർമ്മ എഴുതിയ ഗാനങ്ങൾക്ക് ബാബുരാജ് സംഗീതം നൽകി.

വയലാർ രചിച്ചു ബാബുരാജ് ഈണമിട്ട 12 ഗാനങ്ങളാണ് ഈ ചിത്രത്തിലുള്ളത്.


</doc>
<doc id="250814" url="https://ml.wikipedia.org/wiki?curid=250814" title="ജയസൂര്യ കലുവിതരണ സഖ്യം">
ജയസൂര്യ കലുവിതരണ സഖ്യം

ഏകദിനക്രിക്കറ്റിന്റെ ശൈലിയെ ഏറെ സ്വാധീനിച്ച ഓപ്പണിങ് ബാറ്റിങ് കൂട്ടുകെട്ടാണ് ശ്രീലങ്കയുടെ ക്രിക്കറ്റ് ടീമിലെ സനത് ജയസൂര്യയും രമേഷ് കലുവിതരണയും ചേർന്ന സഖ്യം. വളരെ സാവധാനത്തിൽ നിലയുറപ്പിച്ച് മികച്ച ഒരു സ്കോറിൽ എത്തിയതിനുശേഷം ആഞ്ഞടിക്കുക എന്നതായിരുന്നു ഏകദിനക്രിക്കറ്റിലെ പരമ്പരാഗത ബാറ്റിങ് ശൈലി. 1996-ലെ ലോകകപ്പിൽ ഈ സഖ്യം അന്നുവരെയുണ്ടായിരുന്ന ഏകദിന ഓപ്പണിങ് ശൈലിയെ തിരുത്തിക്കുറിച്ചു. ആദ്യ ഓവറുകളിൽത്തന്നെ ആഞ്ഞടിച്ച് പരമാവധി റണ്ണുകൾ നേടി ഒരു വമ്പൻ സ്കോറിലേക്കെത്തുക എന്ന ശൈലിയായിരുന്നു ഇവർ പുറത്തെടുത്തത്.

അന്നുവരെ ക്രിക്കറ്റിൽ വലിയ ശക്തിയല്ലാതിരുന്ന ശ്രീലങ്കൻ ടീം, ഈ ശൈലി സ്വീകരിച്ച് 1996-ലെ ലോകകപ്പ് സ്വന്തമാക്കി. ഇതിനെത്തുടർന്ന് മിക്ക രാജ്യാന്തര ക്രിക്കറ്റ് ടീമുകളും ഇത്തരം ആഞ്ഞടിക്കുന്ന ബാറ്റ്സ്മാൻമാരെ ഓപ്പണർമാരായി നിയോഗിച്ചു. അമ്പതോവറിലുള്ള ഒരിന്നിങ്സിൽ 250 മുകളിലുള്ള മൊത്തം സ്കോർ സാധാരണമായി മാറി.


</doc>
<doc id="250822" url="https://ml.wikipedia.org/wiki?curid=250822" title="എഡ്വേർഡ് സ്‌നോഡെൻ">
എഡ്വേർഡ് സ്‌നോഡെൻ

അമേരിക്കയുടെ ദേശീയ സുരക്ഷാ ഏജൻസിയുടെയും അവരുടെ ചാരശൃംഖലയായ സി.ഐ.എ യുടെയും പ്രവർത്തനങ്ങളിൽ ടെക്നിക്കൽ അസിസ്റ്റന്റും ഇന്റർനെറ്റ് സുരക്ഷാ ഉദ്യോഗസ്ഥനുമായി ജോലി ചെയ്തിരുന്ന ഒരു കമ്പ്യൂട്ടർ വിദഗ്ദ്ധനാണ് എഡ്വേർഡ് ജോസഫ് സ്‌നോഡെൻ (21 ജൂൺ 1983). മൈക്രോസോഫ്റ്റ്, യാഹൂ, ഗൂഗിൾ, ഫേസ്ബുക്ക്, പാൽടോക്ക്, സെ്‌കെപ്പ്, യു.ട്യൂബ്, എ.ഒ.എൽ., ആപ്പിൾ എന്നിവയടക്കം ഒൻപത് അമേരിക്കൻ ഇൻറർനെറ്റ് സ്ഥാപനങ്ങളുടെ സെർവറുകളും ഫോൺ സംഭാഷണങ്ങളും അമേരിക്കൻ രഹസ്യാന്വേഷണ സംഘടനകൾ ചോർത്തുന്നുവെന്ന വാർത്ത ഗാർഡിയൻ, വാഷിങ്ടൺ പോസ്റ്റ്ദിനപത്രങ്ങൾ വഴി പുറത്തുകൊണ്ടു വന്നത് സ്നോഡെനായിരുന്നു. പ്രിസം എന്ന രഹസ്യനാമത്തിലായിരുന്നു ഈ പദ്ധതി അറിയപ്പെട്ടിരുന്നത് അമേരിക്കൻ സർക്കാരുമായി ബന്ധപ്പെട്ട ഏറ്റവും വലിയ രഹസ്യചോർച്ചയാണിതെന്നു കരുതപ്പെടുന്നു. 2003 മുതൽ 2009വരെയുള്ള കാലയളവിലാണ് അദ്ദേഹം സി.ഐ.എയ്ക്ക് വേണ്ടി ജോലി ചെയ്തത്. ഹോങ്കോങ്ങിൽ അഭയം തേടിയ സ്‌നോഡെനെ കൈമാറണമെന്ന ആവശ്യപ്പെട്ട അമേരിക്കൻ സർക്കരിനോടു കൂടുതൽ തെളിവുകൾ നലകണമെന്ന് ഹോങ്കോങ്ങ് സർക്കാർ അറിയിച്ചു. അതിനിടെ സ്‌നോഡെൻ മോസ്‌കോയിലേക്ക് കടന്നു. റഷ്യ ഒരു മാസത്തിനുശേഷം താത്കാലികഅഭയം നൽകുകയും ചെയ്തു 
ചെറുപ്രായത്തിലേതന്നെ ഇൻറർനെറ്റിലും കമ്പ്യൂട്ടർ ഹാക്കിംഗിലും വൈദഗ്ദ്ധ്യം തെളിയിച്ചിരുന്നു സ്നോഡൻ. പതിനഞ്ചാം വയസ്സിൽ അമേരിക്കയിലെ പ്രമുഖ ആണവോർജ പരീക്ഷണശാലയായ ലോസ് അലമോസ് നാഷണൽ ലബോറട്ടറിയുടെ സൈബർ ഭിത്തികൾ സ്നോഡൻ ഭേദിച്ചു. ഈ തന്ത്ര പ്രധാന മേഖലയുടെ സുരക്ഷാഭിത്തികൾ എത്രത്തോളം ദുർബലമാണെന്ന് ഇതുവഴി അധികാരികൾക്ക് ബോധ്യമായി. 2001 സെപ്റ്റംബർ ഒൻപതിന് അൽഖ്വയ്ദയുടെ ആക്രമണത്തിൽ ലോക വ്യാപാര കേന്ദ്രം തകർന്നപ്പോഴാണ് സ്നോഡൻ രാജ്യത്തിനുവേണ്ടി സേവനം അനുഷ്ഠിക്കാൻ തീരുമാനിച്ചത്. ഇതിനെ തുടർന്ന് അമേരിക്കൻ സൈന്യത്തിൽ ജോലിക്കായി ശ്രമിച്ചു. എന്നാൽ പരിശീലനത്തിലൂടെ ഉണ്ടായ അപകടം ഉടനെ തിരിച്ച് വീട്ടിലെത്തിച്ചു. ഡെൽ എന്ന അമേരിക്കൻ കമ്പനിയുടെ ഔദ്യോഗിക മേൽവിലാസത്തിലിരുന്ന് സിഐയ്ക്ക് വേണ്ടി ചാര പ്രവർത്തനമാരംഭിക്കുന്നത് ഇതിനെത്തുടർന്നാണ്. പിന്നീടാണ് താനുൾപ്പെടെയുള്ള പൗരസമൂഹത്തെ അമേരിക്കൻ ഭരണകൂടം വഞ്ചിക്കുകയാണെന്ന് തിരിച്ചറിയുകയും   വിപ്ലവകാരിയായി പിറവിയെടുക്കുകയും ചെയ്യുന്നത് അതിനുശേഷമാണ്. ആയിടയ്ക്കാണ് ലിൻഡ്സേ മിൽസ് എന്ന ചെറുപ്പക്കാരി അദ്ദേഹത്തിൻ്റെ ജീവിതത്തിലേക്ക് കടന്നു വന്നതും. അമേരിക്കൻ ഭരണകൂടത്തിൻ്റെ പിടിയിൽ പെടാതിരിക്കാനുള്ള പലായനത്തിൽ റഷ്യയിൽ എത്തിയശേഷം 2017 ലാണ് ഇവർ വിവാഹിതരായത്. ഭരണകൂടത്തിന് വേണ്ടി ചാരവൃത്തി ചെയ്യാൻ ഉപയോഗിച്ച ധിഷണാശക്തി ഭരണകൂടം ചെയ്യുന്ന മനുഷ്യാവകാശ ലംഘനങ്ങളെ പുറംലോകത്തെ വെളിപ്പെടുത്താൻ ഉപയോഗിക്കുവാനായി എടുത്ത തീരുമാനം ലോക സാങ്കേതികവിദ്യാ ചരിത്രത്തിലെ വിപ്ലവകരമായ ഒന്നാണ്. ലോകജനതയുടെ സ്വകാര്യതയിലേക്കുള്ള അമേരിക്കൻ ഭരണകൂടത്തിൻ്റെ കടന്നുകയറ്റം ലോകത്തിനു മുന്നിൽ തുറന്നു കാട്ടാൻ വിപുലമായ ഒരുക്കങ്ങളാണ് സ്നോഡൻ നടത്തിയത്. സ്വയം കാര്യങ്ങൾ വെളിപ്പെടുത്തുന്നതിനു പകരം തെളിവുകൾ പത്രപ്രവർത്തകർക്ക് കൈമാറുകയാണദ്ദേഹം ചെയ്തത്. ഏറ്റവും വിശ്വാസ്യതയുള്ള പത്രപ്രവർത്തകരെ കണ്ടെത്താൻ വലിയ അന്വേഷണമാണ് സ്നോഡൻ നടത്തിയത്. ഒടുവിൽ ലോകത്തിനു മുന്നിൽ സ്വയം പ്രത്യക്ഷപ്പെടാൻ തീരുമാനിച്ചപ്പോൾ അതിനായി തിരഞ്ഞെടുത്ത സ്ഥലം ഹോങ്കോങ് ആണ്. വ്യക്തമായ തെളിവുകളോടെ ആണ് അമേരിക്കൻ ഭരണകൂടത്തിൻ്റെ ദുർമുഖം സ്നോഡൻ തുറന്നുകാട്ടിയത്. 2011 മുതൽ ഇങ്ങോട്ടുള്ള അമേരിക്കൻ ഭരണകൂടങ്ങൾ ഈ വെളിപ്പെടുത്തലുകളിൽ അടിമുടി വിറച്ചു.  റഷ്യയിൽ അഭയം പ്രാപിച്ച ശേഷം ഹോങ്കോങ്ങിൽ നിന്നും മോസ്കോ യിലേക്കുള്ള യാത്രയ്ക്കിടെ സ്നോഡൻ്റെ  പാസ്പോർട്ട് അമേരിക്ക റദ്ദാക്കിയിരുന്നു. റഷ്യയിൽ അഭയം പ്രാപിച്ചതിനുശേഷം ഓണം 27 രാജ്യങ്ങൾക്കാണ് സ്നോഡൻ രാഷ്ട്രീയ അഭയം തേടി മെയിൽ അയച്ചത്. അമേരിക്ക എന്ന രാഷ്ട്രത്തിൻ്റെ അപ്രീതി സമ്പാദിക്കാൻ ഒരു രാജ്യവും ഒരുക്കമായിരുന്നില്ല. ഒടുവിൽ റഷ്യ താൽക്കാലിക അഭയം നൽകി കഴിഞ്ഞ ആറു വർഷമായി മോസ്കോയിലാണ്.

ഗൂഗിൾ, യാഹു, മൈക്രോസോഫ്റ്റ്, ഫേസ്ബുക്ക് തുടങ്ങിയ ഇന്റെർനെറ്റ് സർവ്വറുകളിലേക്ക് പിൻവാതിലിലൂടെ യഥേഷ്ടം കടന്നു കയറാനുള്ള രഹസ്യ സംവിധാനത്തെയാണ് പ്രിസം പദ്ധതി എന്നറിയപ്പെടുന്നത്. അമേരിക്കയെയും അമേരിക്കൻ പക്ഷത്ത് നിൽക്കുന്ന രാജ്യങ്ങളെയും എതിർക്കുന്ന ഭീകരവാദികൾ സൈബർ ആക്രമണങ്ങൾ എന്നിവ സംബന്ധിച്ച വിവരങ്ങൾ ശേഖരിക്കാനാണ് ഇത് ഉപയോഗിക്കുന്നതെന്ന് അമേരിക്കൻ ദേശീയ രഹസ്യാനേഷണ തലവൻ ജെയിംസ് ആർ ക്ലാപ്പർ അവകാശപ്പെട്ടിരുന്നു.

2007ൽ തയ്യാറാക്കിയ ഈ പദ്ധതി പ്രസിഡന്റ് ബറാക് ഒബാമയുടെ ദിവസേനയുള്ള വിവരശേഖരണത്തിന്റെ ഭാഗമായി മാറിയെന്നും ഗാർഡിയൻ പത്രം റിപ്പേർട്ട് ചെയ്തിരുന്നു. വെബ്സൈറ്റുകളുടെ സെർച്ച് ഹിസ്റ്ററി,​ ഇ-മെയിൽ,​ ലൈവ് ചാറ്റുകൾ എന്നിവ രഹസ്യമായി ശേഖരിക്കാൻ പ്രിസത്തിന് അനുമതിയുണ്ട്. 2007 മുതൽ മൈക്രോസോഫ്റ്റ് പ്രിസത്തിന്റെ നിരീക്ഷണത്തിലാണ്. ഈ പട്ടികയിൽ ഏറ്റവും ഒടുവിലായി എത്തിയത് ആപ്പിളാണ്,​ 2012 ഒക്ടോബറിൽ.

ആറു വർഷം മുൻപ് ആരംഭിച്ച 'പ്രിസം' ഇതിനോടകം 77,​000 ഇന്റലിജൻസ് റിപ്പോർട്ടുകളാണ് ചോർത്തിയതായി കരുതപ്പെടുന്നത്. പൌരസ്വാതന്ത്ര്യത്തിന് മേലെയുള്ള ഭരണകൂടത്തിന്റെ കടന്നുകയറ്റമായി വിശേഷിപ്പിക്കപ്പെട്ട ഈ നടപടി വൻവിവാദമാകുകയും ചെയ്തു. ഈ രഹസ്യം വാഷിംഗ്‌ടൺ പോസ്റ്റ്‌, ദി ഗാർഡിയൻ എന്നീ പത്രങ്ങളിലൂടെ പുറത്ത് വിട്ട അദ്ദേഹം അമേരിക്കയിൽ നിന്ന് രക്ഷപ്പെടുകയായിരുന്നു.


</doc>
<doc id="250825" url="https://ml.wikipedia.org/wiki?curid=250825" title="കിസാ കുർസി കാ">
കിസാ കുർസി കാ

അടിയന്തരാവസ്ഥക്കാലത്ത് ഇന്ത്യയിൽ സർക്കാർ നിരോധിച്ച ഹിന്ദി ചലച്ചിത്രമാണ് കിസാ കുർസി കാ. 1977 ൽ റിലീസ് ചെയ്ത ചിത്രം സംവിധാനം ചെയ്തത് ജനതാ പാർട്ടി എം.പിയായിരുന്ന അമൃത് നഹാതയും നിർമ്മിച്ചത് ബദ്രി പ്രസാദ് ജോഷിയുമായിരുന്നു.
മനോഹർ സിംഗായിരുന്നു അഴിമതിക്കാരനായ രാഷ്ട്രീയക്കാരന്റെ മുഖ്യ വേഷം അഭിനയിച്ചത്. ശബാന ആസ്മിയായിരുന്നു നായിക. ആക്ഷേപ ഹാസ്യത്തിലൂടെ അടിയന്തരാവസ്ഥക്കാലത്തെ രാഷ്ട്രീയാവസ്ഥയെ നിശിതമായി വിമർശിച്ചു. സഞ്ജയ് ഗാന്ധിയുടെ മാരുതി കാർ പദ്ധതിയെ കണക്കിന് കളിയാക്കുന്ന സിനിമയിലെ മുഖ്യ രാഷ്ട്രീയ കക്ഷിയുടെ ചിഹ്നം കാർ ആയിരുന്നു. സ്വാമി ധീരേന്ദ്ര ബ്രഹ്മചാരി, ഇന്ദിരയുടെ പ്രൈവറ്റ് സെക്രട്ടറിയായിരുന്ന ആർ.കെ. ധവാൻ, റുഖ്സാന തുടങ്ങി അടിയന്തരാസ്ഥക്കാലത്തെ പ്രധാന ആളുകളെല്ലാം സിനിമയിൽ വിമർശിക്കപ്പെട്ടു. സെൻസർ ബോർഡ് നിരോധിച്ച സിനിമ ഏഴംഗ പുനഃ പരിശോധനാ കമ്മിറ്റിക്കു വിട്ടെങ്കിലും വാർത്താ പ്രക്ഷേപണ വകുപ്പ് 51 ഇന തടസവാദങ്ങൾ ഉന്നയിക്കുകയാണ് ചെയ്തത്. സിനിമയ്ക്ക് യാഥാർത്ഥ്യവുമായി ബന്ധമില്ലെന്ന് നഹാത നൽകിയ മറുപടി കണക്കാക്കിയില്ല.1975 ജൂലൈ 7 ന് അന്നത്തെ വാർത്താപ്രക്ഷേപണ മന്ത്രിയായിരുന്ന വി.സി. ശുക്ലയുടെ അധ്യക്ഷതയിൽ ചേർന്ന രഹസ്യയോഗം സിനിമയുടെ നെഗറ്റീവുൾപ്പെടെ പിടിച്ചെടുക്കാൻ നിർദ്ദേശം നൽകിയതായി പ്രോസിക്യൂഷൻ ആരോപിച്ചിരുന്നു.

ബോംബെയിലെ സെൻസർ ബോർഡ് ഓഫീസിൽ നിന്ന് ഫിലിം റോളുകളുടെ ഒറിജനലും പ്രിന്റുകളും ഡൽഹി, ഗുഡ്ഗാവിലെ മാരുതി പ്ലാന്റിലെത്തിച്ചു. അവിടെ വച്ച് പ്രിന്റുകൾ മുഴുവൻ നശിപ്പിക്കപ്പെട്ടു. ഈ കേസിൽ സഞ്ജയ് ഗാന്ധിയും മുൻ വാർത്താ വിതരണ വകുപ്പു മന്ത്രി വി.സി. ശുക്ലയും നിയമ നടപടികൾ നേരിട്ടു. സഞ്ജയ് കുറ്റക്കാരനാണെന്നു കണ്ടെത്തിയ സുപ്രീം കോടതി അദ്ദേഹത്തെ ഒരു മാസത്തെ തടവിന് ശിക്ഷിച്ചു. ജാമ്യം ലഭിക്കാതെ ഒരു മാസം തീഹാർ ജയിലിൽ അദ്ദേഹത്തിന് കഴിയേണ്ടി വന്നു. അടിയന്തരാവസ്ഥക്കാലത്തെ അതിക്രമങ്ങളന്വേഷിച്ച ഷാ കമ്മീഷൻ ഈ സംഭവത്തിലെ സഞ്ജയുടെ പങ്ക് ചൂണ്ടിക്കാട്ടിയിരുന്നു. വിസി. ശുക്ലയെ രണ്ട് വർഷത്തേക്ക് കോടതി ശിക്ഷിച്ചെങ്കിലും അദ്ദേഹം പിന്നീട് കേസിൽ നിന്നൊഴിവാക്കപ്പെട്ടു.

1978 ൽ ഈ ചിത്രം വീണ്ടും നിർമ്മിക്കപ്പെട്ടു.



</doc>
<doc id="250832" url="https://ml.wikipedia.org/wiki?curid=250832" title="കടവ് (ജാതി)">
കടവ് (ജാതി)

നമ്പൂതിരിമാർ അഥവാ മലയാള ബ്രാഹ്മണരിലെ ഏറ്റവും താഴ്ന്ന ഉപജാതിയായി കണക്കാക്കപ്പെടുന്ന വിഭാഗമാണ് കടവ്. ഇളയത്, അടികൾ എന്നീ വിഭാഗക്കാരാണ് കടവ് എന്ന ജാതിയിൽ ഉൾപ്പെടുന്നത്. രക്തവും മാംസവും ഉപയോഗിച്ചുള്ള താന്ത്രികക്രിയകൾ അനുഷ്ഠിക്കുന്നതിനുള്ള അവകാശം ഇവർക്കാണ്. ഇവർക്ക് മറ്റു നമ്പൂതിരിമാരോടൊപ്പം ഇരുന്ന് ഭക്ഷണം കഴിക്കുന്നതിനോ ക്ഷേത്രങ്ങളിൽ പൂജാരിയാകുന്നതിനോ അനുവാദമില്ല. അതുപോലെ തന്നെ വേദങ്ങൾ പഠിക്കാനോ പഠിപ്പിക്കാനോ യാഗങ്ങൾ നടത്താനോ സന്യസിക്കാനോ ഇവർക്ക് അനുവാദമില്ല. ഭട്ടവൃത്തി, ഓതിയ്ക്കൻ തുടങ്ങിയ പദവികളും ഇവർക്ക് നിഷിദ്ധമാണ്.

കടവ് എന്ന മലയാളപദത്തിന് കുളങ്ങളിലും മറ്റു ജലാശയങ്ങളിലും കുളിക്കാനും മറ്റുമുള്ള സ്ഥലം എന്നാണ് അർത്ഥം. ഇവർക്ക് മറ്റു ബ്രാഹ്മണവിഭാഗങ്ങളുമായി ഒരേ കടവിൽ നിന്നു കുളിക്കാം എന്നുള്ളതുകൊണ്ടാണ് ഈ പേര് സിദ്ധിച്ചത്. 

മലയാളബ്രാഹ്മണ ജാതിയിൽ തന്നെ, അനുഷ്ഠിക്കുന്ന കർമ്മങ്ങളുടെ അടിസ്ഥാനത്തിൽ ഏട്, ആട്, സന്ന്യാസം, ഭിക്ഷ, ശാന്തി, ഓത്ത്, അടുക്കള, അരങ്ങ്, പന്തി, കടവ് എന്നിങ്ങനെയുള്ള വിഭാഗങ്ങളായി തരംതിരിക്കപ്പെട്ടിരുന്നു.


</doc>
<doc id="250833" url="https://ml.wikipedia.org/wiki?curid=250833" title="മാറ്റ്സ് വിലാൻഡർ">
മാറ്റ്സ് വിലാൻഡർ

സ്വീഡൻകാരനായ ടെന്നീസ് കളിക്കാരനാണ് മാറ്റ്സ് വിലാൻഡർ .(ജനനം : 22 ഓഗസ്റ്റ് 1964).1982 മുതൽ 1988 വരെയുള്ള വർഷങ്ങളിൽ 7 ഗ്രാൻഡ് സ്ളാം കിരീടങ്ങൾ മാറ്റ്സ് വിലാൻഡർ നേടിയിട്ടുണ്ട്. വിംബിൾഡൺ പുരുഷന്മാരുടെ ഡബിൾസ് കിരീടവും 3 ഫ്രഞ്ച് ഓപ്പൺ കിരീടവും 3 ഓസ്ട്രേലിയൻ ഓപ്പൺ, ഒരു യു.എസ് ഓപ്പണും മാറ്റ്സ് വിലാൻഡർ നേടിയിട്ടുണ്ട്.1988 ലെ ഒന്നാം നമ്പർ കളിക്കാരനായിരുന്നു .വിവിധതരം കോർട്ടുകളിൽ ഗ്രാൻഡ്സ്ലാം നേടിയിട്ടുള്ള 5 ടെന്നീസ് കളിക്കാരിൽ ഒരാളും ലോക ടെന്നീസ് ചരിത്രത്തിൽ 20 വയസ്സിനുള്ളിൽ 4 ഗ്രാൻഡ്സ്ലാമുകൾ നേടിയിട്ടുള്ള ഏക കളിക്കാരനുമാണ് മാറ്റ്സ് വിലാൻഡർ. 



</doc>
<doc id="250837" url="https://ml.wikipedia.org/wiki?curid=250837" title="പ്രിസം പദ്ധതി">
പ്രിസം പദ്ധതി

ഇന്റർനെറ്റിലെ മുൻനിര കമ്പനികളായ ഗൂഗിൾ യാഹു, മൈക്രോസോഫ്റ്റ്, ഫേസ്ബുക്ക് എന്നിവപോലുള്ളവയുടെ സെർവറുകൾ പരിശോധിച്ച് അതിലെ അംഗങ്ങളായ മറ്റ് രാജ്യങ്ങളിൽ നിന്നുള്ള കോടിക്കണക്കിന് ജനങ്ങളുടെ സ്വകാര്യ വിവരങ്ങൾ ചോർത്തിയെടുക്കാൻ വേണ്ടി അമേരിക്കൻ രഹസ്യാന്വേഷണ വിഭാഗം തുടങ്ങിയ പദ്ധതിയാണ് പ്രിസം. രഹസ്യാന്വേഷണ വിഭാഗം വ്യക്തികളുടെ വിവരങ്ങൾ ചോർത്തുന്നത് നിയമപ്രകാരമാണെന്നും പ്രിസം പദ്ധതിക്ക് അമേരിക്കൻ കോൺഗ്രസിന്റെ അംഗീകാരമുണ്ട് എന്നും അമേരിക്കൻ ദേശീയ രഹസ്യാനേഷണ തലവൻ ജെയിംസ് ആർ ക്ലാപ്പർ വിശദീകരിയ്ക്കുകയുണ്ടായി.


</doc>
<doc id="250838" url="https://ml.wikipedia.org/wiki?curid=250838" title="അത്യാഹിത വിഭാഗം">
അത്യാഹിത വിഭാഗം

അത്യാഹിത വിഭാഗം.(ഇംഗ്ലീഷ്:Causality department ).emergency department (ED), accident & emergency (A&E),emergency room (ER) എന്നീ പേരുകളിലും ഈ വിഭാഗം അറിയപ്പെടുന്നു. ആശുപത്രികളിൽ അടിയന്തര ചികിത്സാർഥം എത്തിക്കുന്ന രോഗികൾക്കും, അത്യാഹിതങ്ങളിലോ അപകടങ്ങളിലോ അകപ്പെട്ടവർക്കും വേണ്ടി സംവിധാനിച്ചിരിക്കുന്ന ആശുപത്രി വിഭാഗമാണ് അത്യാഹിത വിഭാഗം. ഇതര ആശുപത്രി ചട്ടങ്ങൾക്കോ നടപടിക്രമങ്ങൾക്കോ വിധേയരാക്കാതെ നേരിട്ട് ഇവിടെയെത്തിക്കാനും അടിയന്തര നടപടികൾ സ്വീകരിക്കാനും ഈ സംവിധാനത്തിലൂടെ സാധിക്കും. അത്യാഹിത വിഭാഗത്തോടനുബന്ധിച്ച് തന്നെ മുഴുസമയ ട്രോമാകെയർ യൂണിറ്റും മിക്ക ആശുപത്രികളിൽ സംവിധാനിച്ചിട്ടുണ്ടാവും.


</doc>
<doc id="250840" url="https://ml.wikipedia.org/wiki?curid=250840" title="ട്രോമ കെയർ">
ട്രോമ കെയർ

ട്രോമാ കെയർ. (ഇംഗ്ലീഷ്:Trauma care)τραῦμα എന്ന (ഗ്രീക്കിൽ നിന്നും , "wound") ശാരീരിക ക്ഷതങ്ങൾ, പരിക്കുകൾ, അപകട അത്യാഹിതങ്ങൾ എന്നീങ്ങനെയുള്ള നിലകളിലുള്ള വ്യക്തികൾക്ക് അടിയന്തരമായ പരിചരണവും ശുശ്രൂഷയും നൽകുന്നതിനാവശ്യമായ സംവിധാനമാണ് ട്രോമാ കെയർ.



</doc>
<doc id="250850" url="https://ml.wikipedia.org/wiki?curid=250850" title="മുട്ടാർ">
മുട്ടാർ

ആലപ്പുഴ ജില്ലയിലെ കുട്ടനാട് താലൂക്കിൽ വെളിയനാട് ബ്ലോക്കിൽ ഉൾപ്പെട്ട ഗ്രാമപഞ്ചായത്തിലാണ് മുട്ടാർ എന്ന ഗ്രാമം. ഗ്രാമത്തിന്റെ വിസ്തീർണ്ണം 10.48 ചതുരശ്രകിലോമീറ്ററാണ്.ഇവിടുത്തെ പ്രധാന കാർഷിക വിള നെല്ലാണ് .

വിദ്യാഭ്യാസസ്ഥാപനങ്ങൾ, കുടുംബക്ഷേമ-ആരോഗ്യ കേന്ദ്രങ്ങൾ, പഞ്ചായത്ത്-വില്ലേജ് ഓഫീസുകൾ, സഹകരണസംഘങ്ങൾ തുടങ്ങിയവ മുട്ടാറിലെ പ്രധാന സർക്കാർ സ്ഥാപനങ്ങളാണ്.

ചെമ്പകശ്ശേരി രാജാവ് പടയോട്ടം നടത്തി വടക്കു ഭാഗത്തേക്ക് നീങ്ങുമ്പോൾ മുത്തുപോലെ തെളിഞ്ഞൊഴുകുന്ന പുഴ കണ്ട് മുത്താർ എന്നു വിളിച്ചത് പിൽക്കാലത്ത് ഈ ഗ്രാമത്തിന്റെ പേരായിമാറിയെന്നു കേൾക്കുന്നു. കാലക്രമത്തിൽ മുത്താർ മുട്ടാറായിത്തീർന്നു. മിത്രൻ എന്ന ഗ്രാമാധിപന്റെ പ്രദേശമായിരുന്നതിനാലാവാം മിത്രക്കരി എന്ന് ആ സ്ഥലത്തിന് പേരുണ്ടായത്.






</doc>
<doc id="250852" url="https://ml.wikipedia.org/wiki?curid=250852" title="കേരളനാട്">
കേരളനാട്

കൊച്ചിയിൽ നിന്ന് പ്രസിദ്ധീകരിക്കുന്ന ഒരു ദ്വൈവാരികയാണ് കേരളനാട്. കെ.എ. ധർമ്മജൻ 1967-ലാണ് ഈ പ്രസിദ്ധീകരണം സ്ഥാപിച്ചത്. പി.വി. കുര്യൻ ഈ മാഗസിനിൽ ലേഖനമെഴുതിയിരുന്നു. 

നിലവിൽ പള്ളുരുത്തി സുബൈർ എന്ന പത്രപ്രവർത്തകനാണ് ചീഫ് എഡിറ്റർ. 


</doc>
<doc id="250856" url="https://ml.wikipedia.org/wiki?curid=250856" title="ആർ.കെ. റാവു">
ആർ.കെ. റാവു

സ്വാതന്ത്ര സമര സേനാനി, ബഹുഭാഷാ പണ്ഡിതൻ, കേന്ദ്ര സാഹിത്യ അക്കാദമി അവാർഡ് ജേതാവ് എന്നിങ്ങനെ പല രീതിയിൽ പ്രശസ്തനായിരുന്ന വ്യക്തിയാണ് ആർ.കെ. റാവു എന്നറിയപ്പെട്ടിരുന്ന രഘുനാഥ് കൃഷ്ണ റാവു. ഇദ്ദേഹം സെന്റ് ആൽബർട്സ് കോളേജിലെ ഹിന്ദി വിഭാഗം പ്രഫസറായിരുന്നു. 

വിധവാ വിവാഹം നടത്തി ഇദ്ദേഹം കേരളത്തിലെ സാമൂഹിക പരിഷ്കരണ പ്രസ്ഥാനത്തിൽ പങ്കാളിയായിട്ടുണ്ട്. സ്വാതന്ത്ര സമരത്തിന്റെ ഭാഗമായി ഏഴുമാസം ബാംഗ്ലൂരിൽ ഇദ്ദേഹം ജയിലിലാക്കപ്പെട്ടിരുന്നു.

ഇദ്ദേഹം കൊങ്കണി ഭാഷയിൽ 12 പുസ്തകങ്ങൾ രചിച്ചിട്ടുണ്ട്.




</doc>
<doc id="250863" url="https://ml.wikipedia.org/wiki?curid=250863" title="വീശുവല">
വീശുവല

ചെറു മത്സ്യങ്ങൾ മുതൽ വലിയ മത്സ്യങ്ങളെ വരെ പിടിക്കാൻ ഉപയോഗിക്കുന്ന വലയാണ് വീശുവല എന്ന് പറയപ്പെടുന്നത്. ചെറിയ കണ്ണികൾ ഉള്ള വല മുതൽ വീശുവലകൾ ലഭ്യമാണ്. 5 മുഴം മുതൽ 11 മുഴം വരെ നീളമുള്ള വലകൾ ഉണ്ട്. കരയിൽ നിന്നും വള്ളത്തിൽ നിന്നും ഈ വല ഉപയോഗിച്ച് മീനിനെ പിടിക്കാൻ സാധിക്കും.



</doc>
<doc id="250864" url="https://ml.wikipedia.org/wiki?curid=250864" title="എ.എം. തോമസ്">
എ.എം. തോമസ്

ജവഹർലാൽ നെഹ്റു, ലാൽബഹദൂർ ശാസ്ത്രി, ഇന്ദിരാഗാന്ധി എന്നിവരുടെ മന്ത്രിസഭകളിൽ അംഗമായിരുന്ന മലയാളിയാണ് എ.എം. തോമസ്. (മരണം: 2004 ഏപ്രിൽ 27) 

സാധാരണ കർഷക കുടുംബത്തിലാണ് ഇദ്ദേഹം ജനിച്ചത്. കൊച്ചിയിൽ വിശ്രമജീവിതം നയിക്കുകയായിരുന്ന ഇദ്ദേഹം 2004-ൽ തന്റെ 92-ആം വയസ്സിൽ മരണമടഞ്ഞു. നാൽ ആണ്മക്കളും അഞ്ച് പെണ്മക്കളുമടക്കം ഇദ്ദേഹത്തിന് ഒൻപതു മക്കളുണ്ടായിരുന്നു.

നിയമ വിദ്യാർത്ഥിയായിരിക്കുമ്പോൾ ഗാന്ധിജിയുടെ ആഹ്വാനമനുസ്സരിച്ച് മദ്രാസ് യൂണിവേഴ്സിറ്റിയിൽ സമരപരിപാടികൾക്ക് നേതൃത്വം നൽകുകയുണ്ടായി. പഠനത്തിനുശേഷം കേരള ഹൈക്കോടതിയിൽ അഭിഭാഷകനായി ജോലിയാരംഭിച്ച ഇദ്ദേഹത്തെ രാഷ്ട്രീയത്തിലേക്ക് നയിച്ചത് കെ.പി. മാധവൻ നായരും പനമ്പിള്ളി ഗോവിന്ദ മേനോനും ആയിരുന്നു. പ്രജാമണ്ഡലത്തിൽ പ്രവർത്തിച്ചിരുന്ന ഇദ്ദേഹം 1948-ൽ കൊച്ചി നിയമസഭാംഗമാവുകയും തിരു-കൊച്ചി സംയോജനത്തോടെ സഭയുടെ സ്പീക്കറാവുകയും ചെയ്തു. എറണാകുളം ലോകസഭാ മണ്ഡലത്തിൽ നിന്ന് എം.പി. മേനോനെ തോൽപിച്ചു കൊണ്ടാണ് 1952-ൽ ആദ്യമായി ഇദ്ദേഹം ലോക്സഭാംഗമായത്. 1957-ലും 1962-ലും എറണാകുളത്തെ പ്രതിനിധീകരിച്ചു. 57-ലെ നെഹ്റു മന്ത്രിസഭയിൽ കൃഷി വകുപ്പിലെ ഉപമന്ത്രിയും 62-ൽ സഹമന്ത്രിയുമായി. 64-ലെ ഇന്ദിരാഗാന്ധി മന്ത്രിസഭയിൽ പ്രതിരോധ വകുപ്പ് സഹമന്ത്രിയായിരുന്നു.

1967 മുതൽ 71 വരെ ഇദ്ദേഹം ഓസ്ട്രേലിയയിൽ ഇന്ത്യൻ ഹൈക്കമ്മീഷണറായിരുന്നു. സാംബിയ, ബോട്സ്വാന എന്നിവിടങ്ങളിലും ഇദ്ദേഹം നയതന്ത്രപ്രതിനിധിയായിരുന്നു. ‘ആഫ്രിക്കൻ ഗാന്ധി’ എന്ന് കെന്നത്ത് കൌണ്ട ഇദ്ദേഹത്തെ വിശേഷിപ്പിക്കുകയുണ്ടായി.

1976-ൽ ഇദ്ദേഹം ഖാദി വില്ലേജ് ആന്റ് ഇൻഡസ്ട്രീസ് കമ്മീഷന്റെ ചെയർമാനായി നിയമിതനായി. 77-ൽ ഇദ്ദേഹം കൊച്ചിൻ റിഫൈനറിയുടെ ചെയർമാമുമായി. എറണാകുളം ഗാന്ധി ഭവൻ, ഭാരതീയ വിദ്യാഭവൻ, എന്നീ സ്ഥാപനങ്ങളുടെ പ്രവർത്തനങ്ങളിലും സജീവമായിരുന്നു.


</doc>
<doc id="250870" url="https://ml.wikipedia.org/wiki?curid=250870" title="ചൊവ്വര പരമേശ്വരൻ">
ചൊവ്വര പരമേശ്വരൻ

പത്രപ്രവർത്തകൻ , സമരനേതാവ്, സ്വാതന്ത്ര്യപ്പോരാളി, യുക്തിവാദി, പരിഷ്കർത്താവ്, തൊഴിലാളിപ്രവർത്തകൻ, പരിഭാഷകൻ എന്നീ മേഖലകളിൽ പ്രസിദ്ധനായ വ്യക്തിയാണ് ചൊവ്വര പരമേശ്വരൻ(മരണം: 1968 ഡിസംബർ 20). ഇദ്ദേഹം മാതൃഭൂമിയുടെ ലേഖകനായിരുന്നു. 1942-ൽ മുൻമുഖ്യമന്ത്രി സി. അച്യുത മേനോനൊപ്പം ഇദ്ദേഹം തടവിൽ കഴിഞ്ഞിട്ടുണ്ട്. ‘ചൊവ്വരഗാന്ധി’ എന്ന് ഇദ്ദേഹത്തെ വിളിച്ചിരുന്നു. പത്രപ്രവർത്തകരുടെ സംഘടനയിൽ പ്രധാന പങ്കുവഹിച്ച ഇദ്ദേഹം പത്രപ്രവർത്തകർക്ക് ലഭിക്കേണ്ട അവകാശങ്ങൾക്കായി ഇദ്ദേഹം മുൻകൈയെടുത്തിരുന്നു. 

1923-ൽ പാലക്കാട് നടന്ന കേരളസംസ്ഥാന രാഷ്ട്രീയ സമ്മേളനത്തിൽ പങ്കെടുത്തിരുന്നു. ഇദ്ദേഹം 1924-ൽ വൈക്കം സത്യാഗ്രഹത്തിലും 1930ൽ സിവിൽ നിയമലംഘന പ്രസ്ഥാനത്തിലും, 1942-ൽ ക്വിറ്റിന്ത്യാ സമരത്തിലും പങ്കെടുത്തിരുന്നു. സ്വാതന്ത്ര്യലബ്ധിക്കുശേഷം മാതൃഭൂമി തിരുവനന്തപുരം ബ്യൂറോയിൽ 1949 മുതൽ ജോലി ചെയ്യാൻ തുടങ്ങി. 1968 ഡിസംബർ 20ന് അന്തരിച്ചു. 

കേരള പ്രസ്സ് അക്കാദമി ഇദ്ദേഹത്തിന്റെ ബഹുമാനാർത്ഥം ചൊവ്വര പരമേശ്വരൻ പുരസ്കാരം നൽകിവരുന്നുണ്ട്. കൊച്ചിയിലെ ചൊവ്വര പരമേശ്വരൻ സ്മാരക സമിതിയാണ് അവാർഡ് ഏർപ്പെടുത്തിയത്. 


</doc>
<doc id="250874" url="https://ml.wikipedia.org/wiki?curid=250874" title="പൈങ്ങോട്ടൂർ">
പൈങ്ങോട്ടൂർ

കേരളത്തിലെ എറണാകുളം ജില്ലയിലെ പൈങ്ങോട്ടൂർ ഗ്രാമപഞ്ചായത്തിന്റെ ആസ്ഥാനമാണ് പൈങ്ങോട്ടൂർ ഗ്രാമം. 



റോഡ് വഴി - കോതമംഗലം

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="250888" url="https://ml.wikipedia.org/wiki?curid=250888" title="പെരുന്ന സുബ്രഹ്മണ്യസ്വാമിക്ഷേത്രം">
പെരുന്ന സുബ്രഹ്മണ്യസ്വാമിക്ഷേത്രം

കോട്ടയം ജില്ലയിലെചങ്ങനാശ്ശേരി താലൂക്കിൽ പെരുന്ന ഗ്രാമത്തിൽ സ്ഥിതിചെയ്യുന്ന പെരുന്ന സുബ്രഹ്മണ്യസ്വാമി ക്ഷേത്രം കേരളത്തിലെ പുരാതനക്ഷേത്രങ്ങളിലൊന്നാണ്. ഈ ക്ഷേത്രത്തിലെ പ്രധാന പ്രതിഷ്ഠ, താരകാസുരനെ വധിച്ചശേഷം അത്യുഗ്രഭാവത്തിൽ നിൽക്കുന്ന സുബ്രഹ്മണ്യനാണ്. കൂടാതെ ധാരാളം ഉപദേവതകളും ഉണ്ട്. ഭാരതത്തിന്റെ രാഷ്ട്രപിതാവായ മഹാത്മാ ഗാന്ധി ദർശനം നടത്തിയ ക്ഷേത്രമാണിത്. 1937-ൽ നടത്തിയ കേരളസന്ദർശനത്തിനിടയിലാണ് അദ്ദേഹം ഇവിടെ വന്നതും സുബ്രഹ്മണ്യനെ ഭജിച്ച് ദിവസങ്ങൾ കഴിച്ചുകൂട്ടിയതും. 

ഏകദേശം അഞ്ഞൂറുവർഷം മുമ്പ് പെരുന്നയ്ക്കടുത്ത് ഉമ്പിഴി എന്നൊരു ഗ്രാമമുണ്ടായിരുന്നു. പെരുന്നയെപ്പോലെ പേരുകേട്ട ഒരു ബ്രാഹ്മണസങ്കേതമായിരുന്നു ഇവിടവും. എന്നാൽ, പെരുന്ന ഗ്രാമക്കാർ തികഞ്ഞ സാത്വികരായിരുന്നെങ്കിൽ ഉമ്പിഴി ഗ്രാമക്കാർ ദുർമന്ത്രവാദികളും ദുഷ്ടന്മാരുമായിരുന്നു. ശൈവരായിരുന്ന പെരുന്ന ഗ്രാമക്കാരുടെ ഗ്രാമക്ഷേത്രം, ഇന്ന് സുബ്രഹ്മണ്യസ്വാമിക്ഷേത്രത്തിന്റെ കിഴക്കേ നടയിൽ സ്ഥിതിചെയ്യുന്ന കീഴ്ക്കുളങ്ങര മഹാദേവക്ഷേത്രമായിരുന്നു. ശിവന്റെ അനുഗ്രഹം മൂലം പെരുന്നക്കാർ ശക്തരാകുന്നത് ഉമ്പിഴിക്കാരെ കുറച്ചൊന്നുമല്ല അസൂയപ്പെടുത്തിയത്. അവർ നിരവധി ഹീനപ്രവർത്തികൾ പെരുന്നയ്ക്കുനേരെ പ്രയോഗിച്ചു. എന്നാൽ, കീഴ്ക്കുളങ്ങര മഹാദേവന്റെ അനുഗ്രഹം മൂലം പെരുന്നക്കാർ അത്തരം ദുരന്തങ്ങളെ ശക്തമായി അതിജീവിച്ചു. ഇത് ഉമ്പിഴിക്കാരെ വീണ്ടും പ്രകോപിപ്പിച്ചു. അവർ കീഴ്ക്കുളങ്ങര ക്ഷേത്രം ആക്രമിയ്ക്കുകയും അടിച്ചുതകർക്കുകയും ചെയ്തു. എന്നാൽ, അവിടത്തെ ശിവലിംഗം അത്യദ്ഭുതകരമായി രക്ഷപ്പെട്ടു. 

ഇതിൽ ദുഃഖിതരായി മാറിയ പെരുന്ന ദേശക്കാർ, തുടർന്ന് പ്രശ്നം വച്ചുനോക്കിയപ്പോൾ സുബ്രഹ്മണ്യസ്വാമിയുടെ ഒരു ക്ഷേത്രമുണ്ടാകേണ്ടതിന്റെ ആവശ്യം തെളിയുകയും സുബ്രഹ്മണ്യപ്രീതിയ്ക്കായുള്ള വഴി ആരായുകയും ചെയ്തു. പ്രശ്നത്തിൽ തെളിഞ്ഞതനുസരിച്ച് പടിഞ്ഞാറ്റുംഭാഗം ഇടമനയില്ലത്തെ നമ്പൂതിരി പ്രസിദ്ധമായ പഴനി ദണ്ഡായുധപാണി ക്ഷേത്രത്തിൽ പോയി ഭജനമിരിയ്ക്കുകയും ഭജനത്തിന്റെ അവസാനദിവസം അദ്ദേഹത്തിന് സുബ്രഹ്മണ്യസ്വാമി സ്വപ്നദർശനം നൽകുകയും ചെയ്തു. പത്തനംതിട്ടയ്ക്കടുത്ത് കൊടുന്തറ എന്ന സ്ഥലത്തുള്ള തന്റെ ക്ഷേത്രത്തിനടുത്തുകൂടെ ഒഴുകുന്ന അച്ചൻകോവിലാറ്റിൽ മഹർഷീശ്വരന്മാർ പൂജിച്ചുവന്നിരുന്ന തന്റെയൊരു വിഗ്രഹമുണ്ടെന്നും അതെടുത്തുകൊണ്ടുവന്ന് പെരുന്നയിൽ പ്രതിഷ്ഠിയ്ക്കണമെന്നും സ്വപ്നത്തിൽ സുബ്രഹ്മണ്യസ്വാമി അരുൾ ചെയ്തു. ഈ ദർശനത്തിനുശേഷം നാട്ടിൽ മടങ്ങിയെത്തിയ നമ്പൂതിരി, ഏതാനും സഹായികളോടൊപ്പം കൊടുന്തറയിലെത്തുകയും അച്ചൻകോവിലാറ്റിൽ നിന്ന് വിഗ്രഹം കണ്ടെടുക്കുകയും ആഘോഷമായി പെരുന്നയിലേയ്ക്ക് എഴുന്നള്ളിയ്ക്കുകയും ചെയ്തു.

പെരുന്നയിൽ എം.സി. റോഡിൽ നിന്ന് അല്പം മാറിയാണ് ക്ഷേത്രം സ്ഥിതിചെയ്യുന്നത്. ക്ഷേത്രത്തിലേയ്ക്ക് കടന്നുവരുന്നവർക്ക് തമിഴ് ശൈലിയിൽ തീർത്ത കിഴക്കേ ഗോപുരം കാണാം. പ്രധാനമൂർത്തിയായ സുബ്രഹ്മണ്യസ്വാമി കിഴക്കോട്ട് ദർശനമായി അത്യുഗ്രഭാവത്തിൽ കുടികൊള്ളുന്നു. താരകാസുരവധത്തിനുശേഷമുള്ള ഭാവത്തിലാണ് ഇവിടെ പ്രതിഷ്ഠ. അതിനാൽ ആയുധമായ വേൽ തലകീഴാക്കിപ്പിടിച്ചിരിയ്ക്കുന്നു. ഉപദേവതകളായി ഗണപതി, ശിവൻ, അയ്യപ്പൻ, ശ്രീകൃഷ്ണൻ, നാഗദൈവങ്ങൾ എന്നിവർ കുടികൊള്ളുന്നു.

ഇടിച്ചുപിഴിഞ്ഞപായസവും തുലാപായസവും പഞ്ചാമൃതവുമാണ് പ്രധാന വഴിപാടുകൾ. കൂടാതെ അഭിഷേകവും നാരങ്ങാമാല ചാർത്തലും പ്രധാനമാണ്.


</doc>
<doc id="250897" url="https://ml.wikipedia.org/wiki?curid=250897" title="മച്ബൂസ്">
മച്ബൂസ്

ഗൾഫ്‌ രാജ്യങ്ങളിൽ കഴിക്കുന്ന പ്രധാന ഭക്ഷണങ്ങളിൽ ഒന്നാണ് മച്ബൂസ്. അത്താഴത്തിനും ഉച്ചഭക്ഷണമായും ആണ് ഇത് കഴിക്കുന്നത്‌. ഐക്യ അറബ് എമിറേറ്റുകൾ, ഖത്തർ, കുവൈറ്റ്, ബഹറിൻ എന്നി രാജ്യങ്ങളിൽ ഇതിനെ മച്ബൂസ് എന്നും സൗദി അറേബ്യയിൽ കബ്സ എന്ന് അറിയപ്പെടുന്നു . ആട്, കോഴി, മീൻ എന്നിവ എല്ലാം ഉപയോഗിച്ച് മച്ബൂസ് ഉണ്ടാക്കാം. 

കബ്സ എന്നും അറിയപ്പെടുന്ന ഈ വിഭവത്തിന്റെ ഉത്ഭവം യെമനിൽ നിന്നുമാണെന്നു കരുതപ്പെടുന്നു.



</doc>
<doc id="250903" url="https://ml.wikipedia.org/wiki?curid=250903" title="സ്റ്റീഫൻ എഡ്ബർഗ്">
സ്റ്റീഫൻ എഡ്ബർഗ്

സ്വീഡൻകാരനായ ടെന്നീസ് കളിക്കാരനാണ് സ്റ്റിഫൻ എഡ്ബർഗ് (ജനനം : 19 ജനുവരി 1966).1985 മുതൽ 1996 വരെയുള്ള വർഷങ്ങളിൽ 6 ഗ്രാൻഡ് സ്ളാം വ്യക്തിഗത കിരീടങ്ങളും 3 പുരുഷഡബിൾ കിരീടങ്ങളും സ്റ്റിഫൻ എഡ്ബർഗ് നേടിയിട്ടുണ്ട്. കൂടാതെ ജൂനിയർ ഗ്രാൻഡ്സ്ലാം നേടിയിട്ടുള്ള ഏക കളിക്കാരനുമാണ്.ഈകാലയളവിലെ എ.ടി.പി റാങ്കിങ്ങിൽ (ATP Rankings)ഒന്നാം നമ്പർ കളിക്കാരനുമായിരുന്നു എഡ്ബർഗ്.1984 ലെ ഒളിമ്പിക്സിൽ ടെന്നീസ് പ്രദർശനമത്സരത്തിൽ സ്വീഡനുവേണ്ടി വ്യക്തിഗത സ്വർണ്ണമെഡലും എഡ്ബർഗ് കരസ്ഥമാക്കുകയുണ്ടായി.



</doc>
<doc id="250907" url="https://ml.wikipedia.org/wiki?curid=250907" title="രാജമല്ലി (ചലച്ചിത്രം)">
രാജമല്ലി (ചലച്ചിത്രം)

ജനതാ പ്രൊഡക്ഷനു വെണ്ടി ആർ.എസ്. പ്രഭു നിർമിച്ച മലയാളചലച്ചിത്രമാണ് രാജമല്ലി. ഇതിന്റെ സാങ്കേതിക ഉപദേഷ്ടാവായി വിൻസന്റ് പ്രവർത്തിച്ചു. ചന്ദ്രതാരാ പിക്ചേഴ് വിതരണം നിർവഹിച്ച രാജമല്ലി 1965 സെപ്റ്റംബർ 3-നു പ്രദർശനം തുടങ്ങി.

നാട്ടിൻ പുറത്തെത്തിയ ജന്മിയുടെ പുത്രി രാജമല്ലിയും കുടിയാൻ പാണ്ടന്റെ മകൻ വീരമണിയും പ്രേമബദ്ധരായി. വീരമണി ഓടക്കുഴലും വായിച്ച് അലയുന്നവനാണ്. രാജമല്ലിയുടെ തോഴിമാരെ ചെളി വാരിയെറിഞ്ഞതിനാൽ വീരമണിയുടെ അച്ഛൻ പാണ്ടനെ ജന്മിയുടെ ആൾക്കാർ മർദ്ദിച്ച് അവശനാക്കി. ഒടിയും മന്ത്രവാദവും മറ്റും വശമുള്ള ഗിരിവർഗ്ഗക്കാരുടെ അടുത്ത് വീരമണി അച്ഛനുമായെത്തി. കൊള്ളക്കാരുടെ നേതാവായ ഗുരുവിനും പാണ്ടനെ രക്ഷിക്കാനായില്ല. വീരമണി ആ സംഘത്തിൽ ചേരുകയും ചെയ്തു. ആയോധനമുറകളിൽ വീര്യവാനായ വീരമണിയോട് മുഖ്യ കൊള്ളക്കാരൻ രുദ്രനു വിരോധമായി. ഗുരുവിനും ജന്മിയോട് പ്രതികാരമുണ്ട്,​അയാൾ ജന്മിയെ കൊല്ലിച്ചു, രാജമല്ലിയെ തടവുകാരിയായി പിടിച്ചു. കാളിയ്ക്കു ബലിയർപ്പിക്കാൻ അവളെ തെരഞ്ഞെടുത്തു. അച്ചന്റെ മരണത്തിനുത്തരവാദി വീരമണിയാണെന്നു ധരിച്ച രാജമല്ലി അവനെ വെറുത്തു. രുദ്രനു രാജമല്ലിയെ വേൾക്കാൻ മോഹമായി. തമ്മിൽ പൊരുതി ജയിക്കുന്നവനു അവളെ വേൾക്കാമെന്ന് ഗുരു നിർദ്ദേശിച്ചു. അങ്കത്തിൽ വീരമണി ജയിച്ചു. വീരമണി രാജമല്ലിയെ വിവാഹം കഴിച്ചു. അയാൾ നല്ലവനെന്നു രാജമല്ലിയ്ക്കു ബോദ്ധ്യപ്പെട്ടു.

ഗുരു തന്റെ അനന്താരാവകാശിയായി വീരമണിയെ നിർദ്ദേശിച്ചതോടെ രുദ്രന്റെ ആൾക്കാർ ഗുരുവിനെ കത്തിയെറിഞ്ഞ് കൊലപ്പെടുത്തി. രാജമല്ലി പ്രസവത്തോടെ മരിച്ചു. കുഞ്ഞിനു മുലപ്പാൽ കൊടുക്കാൻ ഒരു സ്ത്രീയെ നിയോഗിച്ചു, പിന്നെ അവളുടെ കയ്യിൽത്തന്നെ വളർത്താനേൽ‌പ്പിച്ചു. പോലീസുകാർ വീരമണിയെ വളഞ്ഞു പിടിച്ചു, കീഴടങ്ങാൻ അയാൾ തീരുമാനിച്ചും കഴിഞ്ഞിരുന്നു. പക്ഷേ പിന്തുടർന്നു വന്ന രുദ്രന്റെ വെടിയേറ്റ് വീരമണി മരിച്ചു. നിയമപാലകർ രുദ്രനേയും കൊള്ളക്കാരേയും പിടികൂടി സ്ഥലത്ത് സമാധാനം പുനഃസ്ഥാപിച്ചു.




</doc>
<doc id="250912" url="https://ml.wikipedia.org/wiki?curid=250912" title="ഇയാൻ ഹീലി">
ഇയാൻ ഹീലി

ഇയാൻ ഹീലി (ജനനം: 30 ഏപ്രിൽ 1964, ബ്രിസ്ബേൻ, ഓസ്ട്രേലിയ) ഒരു മുൻ ഓസ്ട്രേലിയൻ അന്താരാഷ്ട്ര ക്രിക്കറ്റ് കളിക്കാരനാണ്. മികച്ച ഒരു വിക്കറ്റ് കീപ്പറും, ഒരു നല്ല വലംകൈയ്യൻ മധ്യനിര ബാറ്റ്സ്മാനുമായിരുന്നു അദ്ദേഹം. 1988ലാണ് അദ്ദേഹം അന്താരാഷ്ട്ര ക്രിക്കറ്റിൽ അരങ്ങേറ്റം കുറിച്ചത്. പിന്നീട് മികച്ച വിക്കറ്റ് കീപ്പിങ് പ്രകടനങ്ങളിലൂടെയും, മികച്ച കുറച്ച് ബാറ്റിങ് പ്രകടനങ്ങളിലൂടെയും ടീമിന്റെ ഒരു അവിഭാജ്യ ഘടകമായി അദ്ദേഹം മാറി. 1996-97 കാലഘട്ടത്തിൽ ഏതാനും മത്സരങ്ങളിൽ അദ്ദേഹം ടീമിനെ നയിച്ചിട്ടുണ്ട്. 1999ൽ ടെസ്റ്റ് ക്രിക്കറ്റിൽ നിന്ന് വിരമിക്കുമ്പോഴേക്കും,395 പുറത്താക്കലുകളുമായി ടെസ്റ്റിൽ ഏറ്റവും അധികം പുറത്താക്കലുകളുള്ള വിക്കറ്റ് കീപ്പർ എന്ന റെക്കോഡ് അദ്ദേഹത്തിന്റെ പേരിലായിരുന്നു. പിന്നീട് ആ റെക്കോഡ് ദക്ഷിണാഫ്രിക്കൻ കീപ്പർ മാർക്ക് ബൂഷേയും, ഓസ്ട്രേലിയൻ കീപ്പർ ആദം ഗിൽക്രിസ്റ്റും മറികടന്നു.


</doc>
<doc id="250916" url="https://ml.wikipedia.org/wiki?curid=250916" title="പുന്നേക്കാട്">
പുന്നേക്കാട്

കേരളത്തിലെ എറണാകുളം ജില്ലയിലെ കീരംപാറ ഗ്രാമപഞ്ചായത്തിലെ ഒരു ഗ്രാമമാണ് പുന്നേക്കാട്. 



റോഡ് വഴി - കോതമംഗലം, തട്ടേക്കാട് വഴിയിലാണ് പുന്നേക്കാട് സ്ഥിതി ചെയ്യുന്നത്.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="250919" url="https://ml.wikipedia.org/wiki?curid=250919" title="ടോണി ചമ്മിണി">
ടോണി ചമ്മിണി

കേരളത്തിലെ ഒരു പൊതുപ്രവർത്തകനാണ് ടോണി ചമ്മിണി. 2010 മുതൽ കൊച്ചിൻ കോർപ്പറേഷന്റെ മേയറാണ് ഇദ്ദേഹം.

ഇദ്ദേഹം കൊച്ചിയിൽ മേയറാകുന്ന ഏറ്റവും പ്രായം കുറഞ്ഞ വ്യക്തിയാണ്. 32 വർഷങ്ങൾക്കുശേഷം കോൺഗ്രസ്സിന് കോർപ്പറേഷൻ ഭരണം ലഭിച്ചപ്പോഴാണ് ഇദ്ദേഹം മേയറായത്. 

കെ.എസ്.യു. ജില്ലാ സെക്രട്ടറി, സെൻറ് ആൽബർട്‌സ് കോളേജ് യൂണിയൻജനറൽ സെക്രട്ടറി, മഹാത്മാഗാന്ധി യൂണിവേഴ്‌സിറ്റി യൂണിയൻ കൗൺസിലർ, യൂത്ത് കോൺഗ്രസ്സ് സംസ്ഥാന ജനറൽ സെക്രട്ടറി സ്ഥാനം എന്നീ പദവികൾ ഇദ്ദേഹം വഹിച്ചിട്ടുണ്ട്. ഡി.സി.സി. ജനറൽ സെക്രട്ടറിയായി നിയമിതനായിരുന്നു. 2000-ൽ കതൃക്കടവ് നിന്ന് കൗൺസിലറായി തിരഞ്ഞെടുക്കപ്പെട്ടിരുന്നു.

2010-ൽ കതൃക്കടവിൽ നിന്ന് 1745 വോട്ടുകൾക്ക് ജയിച്ച ഇദ്ദേഹം മേയറായി തിരഞ്ഞെടുക്കപ്പെടുകയായിരുന്നു. കൗണിസിലിൽ ആകെയുള്ള 74 സീറ്റിൽ 56 സീറ്റുകളും ഈ തിരഞ്ഞെടുപ്പിൽ യു.ഡി.എഫിനാണ് ലഭിച്ചത്.


</doc>
<doc id="250928" url="https://ml.wikipedia.org/wiki?curid=250928" title="ജോൺ മക്കൻറോ">
ജോൺ മക്കൻറോ

അമേരിയ്ക്കൻ ടെന്നീസ് കളിക്കാരനായിരുന്ന ജോൺ പാട്രിക് മക്കൻറോ പശ്ചിമ ജർമ്മനിയിലെ വീസ്ബീഡനിൽ 1959 ഫെബ്രുവരി 16 നു ജനിച്ചു .പിന്നീട് പിതാവിന്റെ ഉദ്യോഗാർത്ഥം അമേരിയ്ക്കയിലേയ്ക്കു താമസം മാറുകയാണുണ്ടായത്.മക്കൻറോ 3 വിംബിൾഡൺ,4 യു.എസ്. ഓപ്പൺ അടക്കം 7ഗ്രാൻഡ് സ്ളാം വ്യക്തിഗതകിരീടങ്ങൾ നേടിയിട്ടുണ്ട്. പുരുഷന്മാരുടെ 9 ഡബിൾസ് കിരീടവും ,ഒരു മിക്സഡ് ഡബിൾസ് വിജയവും തന്റെ ടെന്നീസ് ജീവിതത്തിൽ കരസ്ഥമാക്കുകയുണ്ടായി. കളിക്കളത്തിലെ വിവാദങ്ങൾ മക്കൻറോയെ മറ്റുകളിക്കാരിൽ നിന്നു തികച്ചും വ്യത്യസ്തനാക്കി. 1981 ൽവിംബിൾഡണിൽ വച്ച് അമ്പയർക്കു നേരെയുണ്ടായ തർക്കം വിവാദമായിരുന്നു. 1990 ലെ ഓസ്ട്രേലിയൻ ഓപ്പണിൽ നിന്നും അയോഗ്യനാക്കിയതും ഇത്തരം പെരുമാറ്റങ്ങളെത്തുടർന്നായിരുന്നു. ഡേവിസ് കപ്പിൽ അമേരിയ്ക്കൻ സംഘത്തെയും 
മക്കൻറോ നയിയ്ക്കുകയുണ്ടായി.പ്രൊഫഷണൽ ടെന്നീസിൽ നിന്നു വിരമിച്ചതിനു ശേഷം ഏ.ടി.പി. ചാമ്പ്യൻസ് ടൂറിൽ പങ്കെടുക്കുകയുണ്ടായി.



</doc>
<doc id="250931" url="https://ml.wikipedia.org/wiki?curid=250931" title="കെ. മോഹനൻ">
കെ. മോഹനൻ

കേരളത്തിൽ നിന്നുള്ള മുൻ രാജ്യസഭാംഗവും മുതിർന്ന പത്ര പ്രവർത്തകനുമാണ് കെ. മോഹനൻ (5 ഏപ്രിൽ 1940). ദേശാഭിമാനി പത്രത്തിന്റ റസിഡന്റ് എഡിറ്ററും ജനറൽ എഡിറ്ററും ആയിരുന്നു. സി.പി.ഐ.എം സംസ്ഥാന കമ്മിറ്റി അംഗമായും പ്രവർത്തിച്ചിട്ടുണ്ട്.
ആലപ്പുഴ ജില്ലയിലെ കാർത്തികപള്ളി തൃക്കുന്നപ്പുഴയിൽ കലവറ കൃഷ്ണപിള്ളയുടെയും കുട്ടിയമ്മയുടെയും മകനായി ജനിച്ചു.
കേരള നിയമ സഭയുടെ ആദ്യ സ്പീക്കറായിരുന്ന ആർ. ശങ്കരനാരായണൻ തമ്പി അമ്മാവനായിരുന്നു. യൂണിവേഴ്സിറ്റി കോളേജിൽ നിന്ന് സാമ്പത്തികശാസ്ത്രത്തിൽ ബിരുദം നേടി. ദേശാഭിമാനിയിൽ പത്രപ്രവർത്തകനായി ചേർന്നു. ദീർഘകാലം നിയമസഭാ റിപ്പോർട്ടറായി പ്രവർത്തിച്ചു. തലസ്ഥാനി എന്ന പേരിൽ ശ്രദ്ധേയമായ ആക്ഷേപഹാസ്യ പരമ്പര കൈകാര്യം ചെയ്തിരുന്നു. ഇ.എം.എസിന്റെ പേഴ്സണൽ അസിസ്റ്റന്റും ഇ.കെ. നായനാരുടെ പൊളിറ്റിക്കൽ സെക്രട്ടറിയുമായി പ്രവർത്തിച്ചു. രണ്ടു തവണ കേരള പ്രസ് അക്കാദമി അധ്യക്ഷനായി.02 ജൂലൈ 1982 മുതൽ 01 ജൂലൈ 1988 വരെ രാജ്യസഭാംഗം ആയിരുന്നു.


</doc>
<doc id="250936" url="https://ml.wikipedia.org/wiki?curid=250936" title="പാൽമൗണ്ട് ഫാംസ് ഇന്ത്യ ലിമിറ്റഡ്">
പാൽമൗണ്ട് ഫാംസ് ഇന്ത്യ ലിമിറ്റഡ്

കേരളത്തിൽ ഇടുക്കിയിൽ ആരംഭിക്കാനിരിക്കുന്ന ക്ഷീരോത്പാദക സംരംഭമാണ് പാൽമൗണ്ട് ഫാംസ് ഇന്ത്യ ലിമിറ്റഡ്. എമർജിങ് കേരളയുടെ ഭാഗമായാണ് പദ്ധതി രൂപം കൊണ്ടത്. 250 കോടി രൂപ പ്രാഥമിക ചെലവ് കണക്കാക്കുന്ന പദ്ധതി നാല് ഘട്ടങ്ങളിലായി പൂർത്തീകരിക്കാനാണ് ഉദ്ദേശിച്ചിരിക്കുന്നത്. പദ്ധതിയുടെ ആദ്യഘട്ടം ഈ സാമ്പത്തിക വർഷം തന്നെ ആരംഭിക്കും. 500 പേർക്കു പ്രത്യക്ഷമായും 15,000 പേർക്ക് പരോക്ഷമായും തൊഴിൽ നൽകുന്നതാണ് പദ്ധതി. 


</doc>
<doc id="250940" url="https://ml.wikipedia.org/wiki?curid=250940" title="മുള്ളുകാര">
മുള്ളുകാര

കാക്കമരം, സരളമരം, ചരള്, മുള്ളൂരമരം, ചെറകഞ്ഞി എന്നെല്ലാം അറിയപ്പെടുന്ന ഒരു മരമാണ് മുള്ളുകാര. . തടിയിൽ മുള്ളുകളുള്ള ഈ മരം 18 മീറ്റർ വരെ ഉയരം വയ്ക്കും. പശ്ചിമഘട്ടത്തിലും ഇന്തോ-മലേഷ്യയിലും കാണുന്നു.



</doc>
<doc id="250945" url="https://ml.wikipedia.org/wiki?curid=250945" title="ഇയാൻ ബെൽ">
ഇയാൻ ബെൽ

ഇയാൻ ബെൽ (ജനനം:11 ഏപ്രിൽ 1982, കവൻട്രി, വെസ്റ്റ് മിഡ്ലാൻഡ്, യുണൈറ്റഡ് കിങ്ഡം) ഒരു ഇംഗ്ലീഷ് അന്താരാഷ്ട്ര ക്രിക്കറ്റ് കളിക്കാരനാണ്. കൗണ്ടി ക്രിക്കറ്റിൽ "വാർവിക്ഷൈർ" ടീമിനുവേണ്ടിയാണ് അദ്ദേഹം കളിക്കുന്നത്. ഒരു വലംകൈയ്യൻ മധ്യനിര ബാറ്റ്സ്മാനും, വലംകൈയ്യൻ മീഡിയം പേസ് ബൗളറുമാണ് അദ്ദേഹം. മികച്ച ഒരു ഫീൽഡർ കൂടിയാണ് അദ്ദേഹം. 2004ലാണ് അദ്ദേഹം അന്താരാഷ്ട്ര ക്രിക്കറ്റിൽ അരങ്ങേറ്റം കുറിച്ചത്. 17 ടെസ്റ്റ് ശതകങ്ങളും, 3 ഏകദിന ശതകങ്ങളും അദ്ദേഹം നേടിയിട്ടുണ്ട്. ടെസ്റ്റ് പദവിയുള്ള എല്ലാ രാജ്യങ്ങൾക്കുമെതിരെ ടെസ്റ്റിൽ സെഞ്ച്വറി നേടിയിട്ടുള്ള ചുരുക്കം ചില കളിക്കാരിൽ ഒരാളാണ് അദ്ദേഹം.


</doc>
<doc id="250946" url="https://ml.wikipedia.org/wiki?curid=250946" title="തുമ്പോലാർച്ച (ചലച്ചിത്രം)">
തുമ്പോലാർച്ച (ചലച്ചിത്രം)

1974ൽ പ്രദർശനത്തിനെത്തിയ മലയാളചിത്രമാണ് തുമ്പോലാർച്ച. എക്സൽ പ്രൊഡക്ഷൻസിന്റെ ബാനറിൽ കുഞ്ചാക്കോയാണ് ഈ ചിത്രം സംവിധാനം ചെയ്തത്. വടക്കൻപാട്ടിലെ വീരനായികയായ തുമ്പോലാർച്ചയുടെ വീരകഥയ്ക്ക് ശാരംഗപാണിയാണ് ചലച്ചിത്രഭാഷ്യം നല്കിയത്. 1974 ആഗസ്റ്റ് 23നു എക്സൽ പ്രൊഡക്ഷൻസ് ഈ ചിത്രം പ്രദർശനശാലകളിലെത്തിച്ചു.

വയലാർ രാമവർമ്മ രചിച്ച് ദേവരാജൻ ഈണം പകർന്ന 8 ഗാനങ്ങളാണ് ഈ ചിത്രത്തിൽ ഉൾപ്പെടുത്തിയിരുന്നത്.


</doc>
<doc id="250968" url="https://ml.wikipedia.org/wiki?curid=250968" title="ഷെൻസൊയു 10">
ഷെൻസൊയു 10

ചൈനയുടെ ബഹിരാകാശ പദ്ധതിയായ ഷെൻസൊയു പരമ്പരയിലെ പത്താമത്തെ ബഹിരാകാശ വാഹനമാണ് ഷെൻസൊയു 10. 2013 ജൂണിൽ ചൈന വിജയകരമായി വിക്ഷേപിച്ചു. ഗോബി മരുഭൂമിയിൽ നിന്നായിരുന്നു വിക്ഷേപണം. നീ ഹൈഷെങ്, ഷാങ് സിയാഗ്വാങ്, വാങ് യാപിങ് (വനിത) എന്നീ മൂന്ന് സഞ്ചാരികൾ ഈ പേടകത്തിലുണ്ട്. ബഹിരാകാശ യാത്ര നടത്തുന്ന രണ്ടാമത്തെ ചൈനീസ് വനിതയാണ് വാങ് യാപിങ്. രണ്ടു ദിവസത്തിന് ശേഷം ബഹിരാകാശ നിലയമായ ടിയാൻഗോങ്ങ്‌ 1 മായി ഷെൻസൊയു 10 സന്ധിച്ചു. നേരത്തെ നാലു തവണ മനുഷ്യനെ ചൈന ബഹിരാകാശത്തെത്തിച്ചിരുന്നു..

ടിയാൻഗോങ്ങ്‌ 1 സ്പേസ് ലബോറട്ടറിയിലെത്തിയ സംഘത്തിലെ വാങ്‌യാപിങ് ഭൂമിയിലുള്ള വിദ്യാർത്ഥികളുമായി വീഡിയോയിൽ ആശയവിനിമയം നടത്തിയിരുന്നു. 



</doc>
<doc id="250974" url="https://ml.wikipedia.org/wiki?curid=250974" title="നക്ഷത്രക്കണ്ടൽ">
നക്ഷത്രക്കണ്ടൽ

സൊനറേഷ്യേസി ജനുസ്സിൽ പെട്ട ഒരു കണ്ടൽ ഇനമാണ് നക്ഷത്രക്കണ്ടൽ. ചക്കരക്കണ്ടൽ ചെടികളോട് ഏറെ സാമ്യമുണ്ട്. ഇവയ്ക്കും ചക്കരക്കണ്ടലുകളെപ്പോലെ ജലനിരപ്പിനു മുകളിൽ പൊന്തി നിൽക്കുന്ന ശ്വസന വേരുകളുണ്ട്. പൂക്കൾക്ക് നല്ല വെളുത്ത നിറമാണ്. ജനുവരി മുതൽ ഏപ്രിൽ മാസങ്ങൾ വരെയാണ് പൂക്കാലം. ആഗസ്ത് മാസം മുതൽ കായ്ക്കൾ കണ്ടു തുടങ്ങും. കായ്ക്കൾക്ക് ഭംഗിയുള്ള നക്ഷത്ര ആകൃതിയാണ്.

വിത്തിന്റെ പിൻ ഭാഗത്ത് ദളങ്ങൾ നക്ഷത്രത്തിന്റേതിനു സമാനമായി കാണപ്പെടുന്നതു കൊണ്ട് ഈ പേര്. 



</doc>
<doc id="250976" url="https://ml.wikipedia.org/wiki?curid=250976" title="ചക്കരക്കണ്ടൽ">
ചക്കരക്കണ്ടൽ

ലിത്രേസീ സസ്യകുടുംബത്തിൽപ്പെട്ട ഒരു കണ്ടൽ ഇനമാണ് ചക്കരക്കണ്ടൽ, ആപ്പിൾ കണ്ടൽ അഥവാ ബ്ലാത്തിക്കണ്ടൽ . ഉപ്പിന്റെ അതി ഗാഢതയില്ലാത്ത പ്രദേശങ്ങളിൽ കൂട്ടമായി കാണപ്പെടുന്നു. വെള്ളത്തിനു മുകളിൽ പൊന്തി നിൽക്കുന്ന അനേകം ശ്വസന വേരുകൾ ഇവയുടെ സവിശേഷതയാണ്. 20 മീറ്ററോള ഉയരം വയ്ക്കുന്ന ഈ മരത്തിന്റെ തടിക്ക് 50 സെന്റിമീറ്റർ വരെ വ്യാസം ഉണ്ടാവാം. ആഫ്രിക്ക മുതൽ ഇന്തോനേഷ്യ വരെ മധ്യരേഖാപ്രദേശങ്ങളിലെ വേലിയേറ്റത്തിൽ ചെളിനിറഞ്ഞസമതലങ്ങളിൽ വളരുന്നു.

മാലദ്വീപിലെ നാടോടിക്കഥയുടെ വിഷയം തന്നെ ഈ മരമാണ്. ഏഷ്യയിലെമ്പാടും മിന്നാമിനുങ്ങുകൾ ഈ മരത്തിൽ കൂട്ടം ചേരാറുണ്ട്. നിശാശലഭങ്ങളുടെയും പ്രാണികളുടെയും ഭക്ഷണവുമാണിത്.

ഭക്ഷ്യയോഗ്യമായ ഇതിന്റെ ഇലകളും പഴങ്ങളും മാലദ്വീപ് പോലെയുള്ള രാജ്യങ്ങളിൽ ഭക്ഷണമായി ഉപയോഗിക്കുന്നുണ്ട്. തേങ്ങാപ്പാലിന്റെ കൂടെ ഇതിന്റെ പഴത്തിന്റെ മാംസളമായ ഭാഗവും ചേർത്ത് ശ്രീലങ്കയിൽ ഒരു മിൽക്ക്ഷേക്ക് ഉണ്ടാക്കി ഉപയോഗിക്കുന്നു.. തൽസമയം ഉണ്ടാക്കിയ ഈ വിഭവം ഈ മരം നന്നായി വളരുന്ന് തെക്കൻ ശ്രീലങ്കയിലെ ടൂറിസ്റ്റ് കേന്ദ്രങ്ങളിലെ വിഭവമാണ്. തേങ്ങയോടും പഞ്ചസാരയോടും ഒപ്പം മാലദ്വീപിൽ ഇതിന്റെ പഴങ്ങൾ ഉപയോഗിക്കുന്നു.

പൂർണ്ണവളർച്ചയെത്തിയ മരത്തിന്റെ ചുറ്റും 250 മുതൽ 400 വരെ ഓറഞ്ചുനിറത്തോടുകൂടിയ ശ്വസനവേരുകൾ കാണാം. വലിയപൂക്കൾ പിങ്കുനിറത്തിലുള്ളവയാണ്. കായകൾ പമ്പരം പോലെ വട്ടത്തിലുള്ളവയും. കണ്ടൽക്കാടുകളിൽ ഇവയുടെ എണ്ണം പൊതുവേ കുറവാണെങ്കിലും വടക്കേ മലബാറിലെ കുപ്പം പുഴയിലെ തെക്കുമ്പാട് തുരുത്തിലും തലശ്ശേരിയിലും കോഴിക്കോടിനടുത്തും വൻമരങ്ങളടക്കം ധാരാളമായി കണ്ടുവരുന്നു. കാലിത്തീറ്റക്കായി ഇലകൾ വൻതോതിൽ ശേഖരിക്കുന്നുണ്ട്. നല്ല പോഷണഗുണമുള്ള ഇതിന്റെ ഇല കന്നുകാലികളിൽ പാൽ ഉദ്പാദനം വർദ്ധിക്കാൻ കാരണമാവുന്നുണ്ട്. തടി വീടുണ്ടാക്കാനും വിറകിനും ഉപയോഗിക്കുന്നു. കായ കറികളിൽ ഇടാറുണ്ട്. വിനാഗിരിയുടെ ഉൽപ്പാദനത്തിനും വിരകളെ നിയന്ത്രിക്കാനും ഈ ചെടി ഉപയോഗിച്ചുവരുന്നു.



</doc>
<doc id="250986" url="https://ml.wikipedia.org/wiki?curid=250986" title="വിമലഗിരി പള്ളി, കോട്ടയം">
വിമലഗിരി പള്ളി, കോട്ടയം

കേരളത്തിലെ ഏറ്റവും ഉയരമുള്ള ക്രിസ്ത്യൻ പള്ളിയാണ് കോട്ടയം നഗരത്തിലെ റെയിൽവേ സ്റ്റേഷനടുത്ത് സ്ഥിതി ചെയ്യുന്ന വിമലഗിരി പള്ളി 

ഗ്രോത്തിക് ഘടനയിലാണ് വിമലഗിരിപ്പള്ളി രൂപകല്പന ചെയ്യപ്പെട്ടിരിക്കുന്നത്. 1956-ൽ തറക്കല്ലിട്ട പള്ളിയുടെ നിർമ്മാണം 1964-ലാണ് പൂർത്തിയാകുന്നത്. 172 അടിയാണ് ഇതിന്റെ ഉയരം. 

വിമലഗിരി പള്ളി - പനോരമ - വെർച്വൽ ടൂർ 


</doc>
<doc id="250987" url="https://ml.wikipedia.org/wiki?curid=250987" title="സിക്കിൽ സിസ്റ്റേഴ്സ്">
സിക്കിൽ സിസ്റ്റേഴ്സ്

സിക്കിൽ സിസ്റ്റേഴ്സ് എന്നറിയപ്പെടുന്ന പുല്ലാങ്കുഴൽ വാദകരായ സിക്കിൽ കുഞ്ഞുമണിയും സിക്കിൽ നീലയും 1962 മുതൽ പുല്ലാങ്കുഴൽ കച്ചേരികൾ നടത്തി വരുന്ന സഹോദരിമാരായിരുന്നു. മ്രുദംഗവാദകനായിരുന്ന അഴിയൂർ നടേശഅയ്യരായിരുന്നു അവരുടെ പിതാവ്. മാതുലനായ നാരായണ അയ്യരായിരുന്നു സിക്കിൽ കുഞ്ഞുമണിയെ പുല്ലാങ്കുഴലിന്റെ ബാലപാഠങ്ങൾ അഭ്യസിപ്പിച്ചത്. നീലയെ സംഗീത പാഠങ്ങൾ അഭ്യസിപ്പിച്ചത് സഹോദരിയായ കുഞ്ഞുമണിയും ആണ്. കുഞ്ഞുമണിയും നീലയും അവരുടെ ഒൻപതാം വയസ്സിലും എട്ടാം വയസ്സിലും കച്ചേരികൾ അവതരിപ്പിയ്ക്കാൻ തുടങ്ങിയിരുന്നു. ഓൾ ഇന്ത്യാ റേഡിയോയുടെ മുതിർന്ന കലാകാരികൾ എന്ന നിലയിലും പരിപാടികൾ അവതരിപ്പിച്ചിരുന്നു. ഭാരതത്തിനുള്ളിലും, വിദേശത്തുമായി ഓട്ടേറെ കച്ചേരികൾ അവതരിപ്പിച്ചിട്ടുണ്ട്. സിക്കിൽ കുഞ്ഞുമണി 2010 നവംബർ 13 നു ചെന്നൈയിൽ തന്റെ എൺപതാം വയസ്സിൽ അന്തരിച്ചു.



</doc>
<doc id="250998" url="https://ml.wikipedia.org/wiki?curid=250998" title="സവായ്">
സവായ്

രാജസ്ഥാനിലെ രാജാക്കൻമാരുടെ പേരിനോടൊപ്പം ഉപയോഗിക്കുന്ന ഒരു ബഹുമതിയാണ് സവായ് (). ഹിന്ദിയിലെ ഒന്നേകാൽ എന്നർത്ഥമുള്ള "സവാ" () എന്ന വാക്കിൽനിന്നാണ് ഇതിന്റെ ഉൽപ്പത്തി. രാജാവ് സാധാരണ ഒരു മനുഷ്യനേക്കാൾ അധികം വിലയുള്ളവനാണെന്ന് ഇതിലൂടെ സൂചിപ്പിക്കുന്നു.


</doc>
<doc id="251009" url="https://ml.wikipedia.org/wiki?curid=251009" title="റോസി (ചലച്ചിത്രം)">
റോസി (ചലച്ചിത്രം)

പി.എൻ. മേനോന്റെ കഥക്ക് എം കെ മണി തിരക്കഥയും പി.ജെ. ആന്റണി സംഭാഷണവും രചിച്ച് വൃന്ദാവൻ പിക്ചേഴ്സിനു വേണ്ടി പി.എൻ. മേനോൻ സംവിധാനം ചെയ്ത മണിസ്വാമി നിർമിച്ച മലയാളചലച്ചിത്രമാണ് റോസി. കഥ, തിരക്കഥ സംഭാഷണം ഇവയെല്ലാംപി.ജെ. ആന്റണി ആണ് ചെയ്തതെന്നും കാണുന്നുണ്ട്. 1965 ജൂൺ 4-നു പ്രദർശനം തുടങ്ങിയ "റോസിയുടെ വിതരണവും വൃന്ദാവൻ പിക്ചേസ് തന്നെ നടത്തി.
ഔസേപ്പിന്റെ കൂടെത്താമസിക്കുന്ന തോമയും ഔസേപ്പിന്റെ മകൾ റോസിയും പ്രണയബദ്ധരാണ്. സ്നേഹവാനായ അയൽക്കാരൻ കാസിം റോസിയ്ക്കു വേണ്ടി വാദിച്ചു. ഔസേപ്പ് അവസാനം കല്യാണത്തിനു സമ്മതിച്ചു. കാസിമിന്റെ മകൾ നബീസയുടെ കാമുകൻ സലിമും റോസിയ്ക്ക് പിന്തുണയുണ്ട്. കല്യാണം കഴിഞ്ഞതോടെ തോമയും റോസിയും മറ്റൊരു മലയോര ഗ്രാമത്തിൽ കുടിയേറി. പോലീസിനെ കാണുമ്പോഴെല്ലം ഭീതിദനാകുന്ന തോമയ്ക്ക് പൂർവ്വചരിത്രത്തിൽ ഒരു രഹസ്യമുണ്ട്. സഹോദരിയെ മാനഭംഗപ്പെടുത്താൻ വന്ന മുതലാളിയുമായി ഏറ്റുമുട്ടിയപ്പോൾ മുതലാളി മരിക്കുകയാണുണ്ടായത്.നിരപരാധി എങ്കിലും കൊലക്കുറ്റം തോമയുടെ തലയിലാണ്. ഗർഭിണിയായ റോസി അവശനിലയിലാണ്. പരിചയക്കാരനായ പോലീസ് ശങ്കരൻ നായർക്ക് തോമയെ അറസ്റ്റ് ചെയ്യാതിരിക്കാൻ വയ്യ. പ്രസവത്തോടെ റോസി മരിയ്ക്കുമ്പോൾ ആ കുഞ്ഞിന്റെ കരച്ചിൽ പ്രതിദ്ധ്വനിക്കുന്ന അന്തരീക്ഷത്തിൽ തോമയെ കൊണ്ടുപോകുന്ന പോലീസ് ജീപ്പ് അകലുന്നു.



ഗാനങ്ങൾ : പി. ഭാസ്കരൻ<br>
ഈണം : ജോബ്

 കവിയൂർ പൊന്നമ്മ നായികയായി അഭിനയിച്ച ഈ ചിത്രത്തിന്റെ സെറ്റിൽ വച്ചാണ് ഈ ചിത്രത്തിന്റെ നിർമ്മാതാവായ പിന്നീട് പൊന്നമ്മയുടെ ഭർത്താവുമായ മണിസ്വാമി കവിയൂർപൊന്നമ്മയെ തന്റെ ജീവിതത്തിലേക്ക് ക്ഷണിച്ചത്. 


</doc>
<doc id="251018" url="https://ml.wikipedia.org/wiki?curid=251018" title="ചൗരി ചൗരാ സംഭവം">
ചൗരി ചൗരാ സംഭവം

1922 ഫെബ്രുവരി 5-ന് ഉത്തർ‌പ്രദേശിലെ ചൗരി ചൗരായിൽ വച്ച് നിസ്സഹകരണ പ്രസ്ഥാനത്തിന്റെ ഭാഗമായി നടന്ന ഒരു ജാഥയിൽ പങ്കെടുത്ത ആളുകൾക്കെതിരെ പൊലീസ് വെടിവെക്കുകയും തുടർന്ന് ജനക്കൂട്ടം പോലീസ് സ്റ്റേഷൻ ആക്രമിച്ച് തീയിടുകയും ചെയ്ത സംഭവമാണ് ചൗരി ചൗരാ സംഭവം എന്ന പേരിൽ ഇന്ത്യൻ ചരിത്രത്തിൽ അറിയപ്പെടുന്നത്.. ഈ സംഭവത്തിൽ മൂന്ന് സിവിലിയന്മാരും 22 പോലീസുകാരും കൊല്ലപ്പെട്ടു. 
ബ്രിട്ടീഷുകാരെ ഇന്ത്യയിൽ നിന്നും തുരത്തണമെങ്കിൽ ആദ്യം വേണ്ടത് ഇന്ത്യയിൽ നിന്നും അവർക്കു ലഭിക്കുന്ന സാമ്പത്തിക സ്രോതസ്സ് ഇല്ലാതാക്കുകയാണ് വേണ്ടതെന്നുള്ള തീരുമാനപ്രകാരം ഗാന്ധിയും അനുയായികളും 1922 ഫെബ്രുവരി 1-ന് സിവിൽ ആജ്ഞാലംഘനം ഗുജറാത്തിലെ ബർദോളിയിൽ നിന്നും തുടങ്ങാൻ തീരുമാനിച്ചു. തുച്ഛമായ വിലയ്ക്ക് ബ്രിട്ടൺ ഇന്ത്യയിൽ നിന്നും പരുത്തി വാങ്ങിക്കൊണ്ടുപോയി തുണി നെയ്തുണ്ടാക്കി അത് കപ്പലിൽ ഇന്ത്യയിൽ കൊണ്ടുവന്ന് ഗണ്യമായ ലാഭത്തിന് വിറ്റുപോന്ന പ്രവണത അവസാനിപ്പിക്കുവാൻ വിദേശവസ്ത്രങ്ങൾ വലിച്ചെറിയുവാൻ ഗാന്ധിജി ജനങ്ങളോട് ആഹ്വാനം ചെയ്തു. ഇംഗ്ലണ്ടിലുണ്ടാക്കിയ വസ്ത്രങ്ങളുടെ കൂമ്പാരങ്ങൾക്ക് നാടെങ്ങും തീയീട്ടാണ് ജനങ്ങളിതിനോട് പ്രതികരിച്ചത്.

ബ്രിട്ടീഷുകാരുടെ പ്രതികരണം പെട്ടെന്നായിരുന്നു. അവർ മുപ്പതിനായിരത്തോളമാളുകളെ അറസ്റ്റ് ചെയ്തു. പൊതുയോഗങ്ങളും ജാഥകളും ബലം പ്രയോഗിച്ച് പിരിച്ചുവിട്ടു. ഇതോടെ സമരം കൂടുതൽ ശക്തമാകാൻ പോവുകയാണെന്ന് ഗാന്ധി വൈസ്രോയിയെ എഴുതിയറിയിച്ചു. നികുതി കൊടുക്കുവാൻ വിസമ്മതിക്കുവാനും ബ്രിട്ടീഷ് നിയമങ്ങളെ അവഗണിക്കുവാനും ഗാന്ധിജി ജനങ്ങളോടാവശ്യപ്പെട്ടു.

അദ്ദേഹത്തിന്റെ വാക്കുകളിൽ നിന്നും ഊർജ്ജം സംഭരിച്ച് ആയിരക്കണക്കിനാളുകൾ ജയിലിൽ പോയി. ബോംബേയിലെ ഗവർണർ ഈ സമരത്തെ ലോകചരിത്രത്തിലെ ഏറ്റവും ഭീമമായ പരീക്ഷണം എന്നാണ് വിശേഷിപ്പിച്ചത്. അങ്ങനെ സമരം എല്ലാ അർത്ഥത്തിലും വിജയത്തിനടുത്തെത്താറായി നിന്നദിവസങ്ങളിലാണ് ചൗരിചൗരാ സംഭവം അരങ്ങേറുന്നത്.

ഫെബ്രുവരി 2-ന് നിസഹകരണപ്രസ്ഥാനത്തിന്റെ അനുയായികൾ വില വർദ്ധനവിൽ പ്രതിഷേധിച്ച് പ്രാദേശിക മാർക്കറ്റിൽ നടത്തിയ ജാഥയ്ക്കെതിരെ പോലീസ് ബലപ്രയോഗം നടത്തുകയും നേതാക്കളെ അറസ്റ്റ് ചെയ്ത് ലോക്കപ്പിലടക്കുകയും ചെയ്തു. ഇതിനെതിരെ ജനരോഷം നിലനിൽക്കുന്ന സാഹചര്യത്തിലാണ് ഫെബ്രുവരി 5 -ന് ചൗരി ചൗരായിലുള്ള ലോക്കൽ മാർക്കറ്റിൽ വെച്ച് ഒരു മദ്യശാലയ്ക്കെതിരെ ധർണനടത്താൻ ജനനേതാക്കൾ തീരുമാനിച്ചത്. ഈ സാഹചര്യം കണക്കിലെടുത്ത് കൂടുതൽ സായുധപോലീസുകാരെ ഗവന്മെന്റ് പോലീസ് സ്റ്റേഷനിലേയ്ക്ക് അയക്കുകയുണ്ടായി. ഗവണ്മെന്റിനെതിരെ മുദ്രാവാക്യം മുഴക്കിക്കൊണ്ട് ആൾക്കൂട്ടം മുന്നോട്ട് നീങ്ങി. സാഹചര്യം നിയന്ത്രണവിധേയമാക്കുവാനായി പോലീസ് ആകാശത്തേയ്ക്ക് വെടിവെച്ചു. എന്നാൽ ഇത് വിപരീതഫലമാണുണ്ടാക്കിയത്. ജനക്കൂട്ടം പോലീസുകാർക്കെതിരെ വീറോടെ മുദ്രാവാക്യം വിളിക്കാനും കല്ലെറിയാനും തുടങ്ങി. ഇതോടെ മുന്നോട്ടുകുതിക്കുന്ന ജനക്കൂട്ടത്തിനുനേരെ വെടിവെക്കാൻ പോലീസ് സബ് ഇൻസ്പെക്ടർ നിർദ്ദേശിച്ചു. മൂന്ന് പേർ ആ നിമിഷം വെടിയേറ്റ് വീണു. അതിലധികം പേർക്ക് പരിക്കേറ്റു. 

ഇതോടെ ജനങ്ങളുടെ വീറും വാശിയും പരകോടിയിലെത്തി. അവർ ആക്രോശിച്ചുകോണ്ട് മുന്നോട്ടുകുതിച്ചു. ആയിരക്കണക്കിന് ജനങ്ങൾ തങ്ങളുടെ നേർക്ക് കുതിച്ചുവരുന്നത് കണ്ട് നിയന്ത്രണം കൈവിട്ടത് മനസ്സിലാക്കിയ പോലീസുകാർ പിന്തിരിഞ്ഞോടി പോലീസ് സ്റ്റേഷനിൽ അഭയം പ്രാപിച്ചു. തങ്ങളുടെ സഖാക്കളുടെ മൃതശരീരത്തിന് പകരം ചോദിക്കാനായി പോലീസ് സ്റ്റേഷൻ കെട്ടിടത്തിന്റെ നാലുഭാഗത്ത് നിന്നും തീകൊളുത്തി.

സബ് ഇൻസ്പെക്ടറടക്കം 22 പോലീസുകാർ ജീവനോടെ സ്റ്റേഷനുള്ളിൽ കിടന്ന് വെന്തുമരിച്ചു.

ഈ സംഭവത്തോടെ നിസ്സഹകരണ പ്രസ്ഥാനം നിർത്തിവെക്കുന്നതായി ഗാന്ധിജി ജനങ്ങളെ അറിയിച്ചു. തന്റെ അപക്വമായ ആവേശം മൂലമാണ് ഗവണ്മെന്റിനെതിരെതിരെ കലാപം നടത്താൻ ജനങ്ങളെ പ്രേരിപ്പിച്ചതെന്ന് ഗാന്ധിജി വിചാരിച്ചു. സംഭവത്തെത്തുടർന്ന് അദ്ദേഹം അഞ്ച് ദിവസം നിരാഹാരമനുഷ്ഠിച്ചു. അങ്ങനെ വിജയത്തോടടുത്തു നിന്ന നിസ്സഹകരണപ്രസ്ഥാന പ്രവർത്തനങ്ങൾ 1922 ഫെബ്രുവരി 12-ഓടെ ഇന്ത്യൻ നാഷണൽ കോൺഗ്രസ് ദേശീയതലത്തിൽ നിർത്തിവെച്ചു.


</doc>
<doc id="251020" url="https://ml.wikipedia.org/wiki?curid=251020" title="ഉപദ്വീപ്">
ഉപദ്വീപ്

മൂന്നു വശവും ജലത്താൽ ചുറ്റപ്പെട്ട, എന്നാൽ വലിയ ഒരു കരഭാഗത്തോട് ബന്ധപ്പെട്ടു കിടക്കുന്ന ഭൂരൂപമാണ് ഉപദ്വീപ്. സാധാരണയായി ഒരു ഉപദ്വീപിനെ ചുറ്റുന്ന ജലഭാഗങ്ങൾ വലിയ ഒരു ജലാശയത്തിന്റെ തുടർച്ചയായുള്ള ഭാഗങ്ങളായിരിക്കും. വളരെ വലിയ ഭൂവിഭാഗങ്ങൾ - ഉദാഹരണത്തിന് ഇന്ത്യൻ ഉപദ്വീപ് - മുതൽ സ്പിറ്റുകൾ എന്നറിയപ്പെടുന്ന ജലത്തിലേക്ക് നീളുന്ന ചെറിയ ഭൂഭാഗങ്ങൾ വരെ ഉപദ്വീപ് എന്ന സംജ്ഞയിൽ ഉൾപ്പെടുന്നു.


</doc>
<doc id="251038" url="https://ml.wikipedia.org/wiki?curid=251038" title="കണ്ണപ്പനുണ്ണി (ചലച്ചിത്രം)">
കണ്ണപ്പനുണ്ണി (ചലച്ചിത്രം)

1977ൽ പ്രദർശനത്തിനെത്തിയ മലയാളചിത്രമാണ് കണ്ണപ്പനുണ്ണി. ഉദയായുടെ ബാനറിൽ കുഞ്ചാക്കോയാണ് ഈ ചിത്രംസംവിധാനം ചെയ്തത്. വടക്കൻപാട്ടിലെ വീരനായകനായ കണ്ണപ്പനുണ്ണിയുടെ കഥയ്ക്ക് ശാരംഗപാണിയാണ് ചലച്ചിത്രഭാഷ്യം നല്കിയത്. 1977 ഏപ്രിൽ 7നു എക്സൽ പ്രൊഡക്ഷൻസ് ഈ ചിത്രം പ്രദർശനശാലകളിലെത്തിച്ചു. ഉദയായുടെ എഴുപത്തിയഞ്ചാമത്തെ ചിത്രമായിരുന്നു കണ്ണപ്പനുണ്ണി.

പ്രേം നസീറും ഷീലയും നായകനും നായികയുമായി ഒന്നിച്ചഭിനയിച്ച നൂറാമത് ചിത്രം എന്ന പ്രത്യേകതയുണ്ടായിരുന്നു കണ്ണപ്പനുണ്ണിക്ക്.

പി. ഭാസ്കരൻ രചിച്ച്, കെ. രാഘവൻ ഈണമിട്ട പതിമ്മൂന്ന് ഗാനങ്ങളാണ് ഈ ചിത്രത്തിലുണ്ടായിരുന്നത്.

കണ്ണപ്പനുണ്ണി ചലച്ചിത്രം യുട്യൂബിൽ


</doc>
<doc id="251049" url="https://ml.wikipedia.org/wiki?curid=251049" title="ഷേർ-ഇ-ബംഗ്ല ക്രിക്കറ്റ് സ്റ്റേഡിയം">
ഷേർ-ഇ-ബംഗ്ല ക്രിക്കറ്റ് സ്റ്റേഡിയം

ബംഗ്ലാദേശിലെ ധാക്കയിൽ സ്ഥിതിചെയ്യുന്ന ഒരു അന്താരാഷ്ട്ര ക്രിക്കറ്റ് സ്റ്റേഡിയമാണ് ഷേർ-ഇ-ബംഗ്ല ക്രിക്കറ്റ് സ്റ്റേഡിയം. മിർപൂർ സ്റ്റേഡിയം എന്ന് ഈ സ്റ്റേഡിയം അറിയപ്പെടാറുണ്ട്. 2006ലാണ് ഈ സ്റ്റേഡിയം പണികഴിപ്പിച്ചത്. 26000 കാണികളെ ഉൾക്കൊള്ളാനുള്ള ശേഷി ഈ സ്റ്റേഡിയത്തിനുണ്ട്. 2007 മേയ് 25ന് നടന്ന ബംഗ്ലാദേശ്-ഇന്ത്യ ടെസ്റ്റ് മത്സരമായിരുന്നു ഈ ഗ്രൗണ്ടിലെ ആദ്യ അന്താരാഷ്ട്ര മത്സരം. 2011ലെ ലോകകപ്പ് ക്രിക്കറ്റിന്റെ വേദികളിലൊന്നായിരുന്നു ഈ സ്റ്റേഡിയം. 2012ലെ ഏഷ്യാ കപ്പ് ക്രിക്കറ്റിനും ഈ സ്റ്റേഡിയം വേദിയായി. 


</doc>
<doc id="251051" url="https://ml.wikipedia.org/wiki?curid=251051" title="എൻ. രമണി">
എൻ. രമണി

പ്രശസ്ത പുല്ലാങ്കുഴൽ വാദകനായ നടേശൻ രമണിതമിഴ്നാട്ടിലെ സംഗീതപാരമ്പര്യമുള്ള പട്ടണമായ തിരുവാരൂരിൽ 1934 ൽ ജനിച്ചു. പിതാമഹനായ അഴിയൂർ നാരായണ അയ്യരായിരുന്നു സംഗീതത്തിന്റെ ബാലപാഠങ്ങൾ രമണിയെ അഭ്യസിപ്പിച്ചത്.പുല്ലാങ്കുഴൽ കച്ചേരികൾ നടത്തി വരുന്ന സഹോദരിമാരായിരുന്ന സിക്കിൽ സഹോദരിമാരുടേയും ഗുരു അഴിയൂർ നാരായണ അയ്യർതന്നെയായിരുന്നു. ശിക്കിൾ ശിങ്കാരവെല്ലാർ ക്ഷേത്രത്തിലായിരുന്നു ആദ്യ അരങ്ങേറ്റം. വീണ, വയലിൻ വായനയിലും പ്രശസ്തനായിരുന്നു. പുല്ലാങ്കുഴൽ രംഗത്തെ മറ്റൊരു അതികായനായിരുന്ന"മാലിയുടെ ശിഷ്യത്വവും രമണി സ്വീകരിയ്ക്കുകയുണ്ടായി.ഹിന്ദുസ്ഥാനി സംഗീതജ്ഞനായ പന്നലാൽ ഘോഷ് ,കർണ്ണാടക സംഗീതജ്ഞനായ ജി.എൻ.ബാലസുബ്രഹ്മണ്യത്തിന്റെ ശൈലികളും രമണി പ്രയോഗിയ്ക്കുകയുണ്ടായിട്ടുണ്ട്
ട്രിവാൻഡ്രം വെങ്കട്ടരാമൻ, ലാൽഗുഡി ജി. ജയരാമൻ എന്നിവർക്കൊപ്പം ]]വേണു – വീണ – വയലിൻ]] എന്ന ആശയം വേദിയിൽ ആവിഷ്കരിച്ചു.

അർബുദരോഗബാധയെത്തുടർന്ന് ദീർഘകാലമായി ചികിത്സയിലായിരുന്ന രമണി 2015 ഒക്ടോബർ 9 ന് മൈലാപുർ ഇസബേൽ ആസ്​പത്രിയിൽ വെച്ച് അന്തരിച്ചു.



</doc>
<doc id="251053" url="https://ml.wikipedia.org/wiki?curid=251053" title="മലതക്കാളിക്കീര">
മലതക്കാളിക്കീര

തെക്കേ അമേരിക്കൻ വംശജനായ ഒരു കുറ്റിച്ചെടിയാണ് പൊട്ടപ്പാലച്ചെടി, കരിമ്പൊട്ടി, മൊട്ടാംബ്ലി, ഞൊട്ടയ്ക്ക, ഗോൾഡൻ ബറി എന്നിങ്ങനെ മറ്റ് അനവധി പേരുകളിലും മലതക്കാളിക്കീര അറിയപ്പെടുന്നു. . ദക്ഷിണാഫ്രിക്ക, അമേരിക്ക, ഇന്ത്യ, ചൈന എന്നിവിടങ്ങളിലാണ് പൊതുവായി ഈ സസ്യത്തെ കണ്ടുവരുന്നത്. കേരളത്തിൽ വർഷകാലത്ത് കാട്ടിലും തൊടിയിലുമൊക്കെയായി ഇവ ധാരാളമായി കാണാവുന്നതാണ്. കായയുടെ ഉള്ളിൽ കാണുന്ന ചെറിയതക്കാളി പോലെയുള്ള ഫലം തിന്നാൻ കൊള്ളുന്നതാണ്. വൈറ്റമിൻ സിയും എയും ഈ ചെടിയുടെ ഫലത്തിൽ ധാരാളമായി അടങ്ങിയിരിക്കുന്നു. ജൈവസംയുക്തളായ പോളിഫിനോൾ, കാറോടിനോയിഡ് എന്നിവ ഇതിന്റെ ഫലത്തിൽ അടങ്ങിയിരിക്കുന്നതിനാൽ രക്തസമ്മർദം നിയന്ത്രിക്കാൻ ഉപയോഗിക്കാറുണ്ട്. കാത്സ്യം, ഫോസ്ഫറസ് എന്നിവയും ഇതിലടങ്ങിയിരിക്കുന്നു. കൊഴുപ്പും കലോറിയും തീരെക്കുറവായ ഈ ഫലം പ്രമേഹ രോഗികൾക്കും ഉത്തമമാണ്. തെക്കെ അമേരിക്കയിൽ വന്യമായിക്കാണുന്ന ഈ ചെടി ഇപ്പോൾ വ്യാവസായിക അടിസ്ഥാനത്തിൽ കൃഷി ചെയ്യാറുണ്ട്. ഈ ചെടിയുടെ പഴമല്ലാതെയുള്ള ഭാഗങ്ങൾക്കെല്ലാം വിഷാംശമുണ്ട്.



</doc>
<doc id="251055" url="https://ml.wikipedia.org/wiki?curid=251055" title="സ്വർണ്ണക്കണ്ടൽ">
സ്വർണ്ണക്കണ്ടൽ

ബ്രുജൈറ ജനുസ്സിൽപ്പെട്ട ഒരു കണ്ടലിനമാണ് സ്വർണക്കണ്ടൽ. . 10-15 മീറ്റർ വരെ ഉയരം വയ്ക്കും. ശുദ്ധജലസാന്നിധ്യം കൂടുതലായുള്ള കരപ്രദേശങ്ങളിലെ ഉറപ്പുള്ള ചെളിമണ്ണിലാണ് ഇവയെ പൊതുവേ കാണാറുള്ളത്. കടക്കണ്ടലിനോട് സമാനമായ ചെറിയ വേരുകളാണ്. ഓറഞ്ച്,മഞ്ഞ നിറങ്ങളിലുള്ള പുഷ്പദളങ്ങൾ ഉള്ളതുകൊണ്ടാണ് സ്വർണ്ണക്കണ്ടൽ എന്ന പേരുവീണത്. 

ഇന്ത്യ,തെക്കുകിഴക്കൻ ഏഷ്യ, ഓസ്ട്രേലിയ എന്നിവിടങ്ങളിൽ കാണപ്പെടുന്നു. നന്നായി മഴ ലഭിക്കുന്ന ശുദ്ധജലസാന്നിധ്യമുള്ള പ്രദേശങ്ങളിലാണ് കണ്ടു വരുന്നത്. 

തടി, വിറക്,ടാനിൻ എന്നിവയ്ക്ക് ഉപയോഗിക്കുന്നു. ഇല നല്ല കാലിത്തീറ്റയാണ്. 



</doc>
<doc id="251068" url="https://ml.wikipedia.org/wiki?curid=251068" title="മട്ടിപ്പാൽ">
മട്ടിപ്പാൽ

പശ്ചിമഘട്ടതദ്ദേശവാസിയായ ഒരു മരമാണ് മട്ടിപ്പാൽ. . രംഭമരം, നീർകുരുന്ന്, വെള്ളടമ്പ്‌, കുന്തിരിക്കം, വെളുപ്പുമരം, കാട്ടുകർപ്പൂരം, മലംകുമിഴ്‌ എന്നെല്ലാം പേരുകളുണ്ട്. 20 മീറ്ററോളം ഉയരം വയ്ക്കുന്ന ഈ മരം 1900 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. തെക്കെ പശ്ചിമഘട്ടത്തിലും ശ്രീലങ്കയിലുമാണ് മട്ടിപ്പാൽ കണ്ടുവരുന്നത്. ഇലയിൽ നിന്നും തടിയിൽ നിന്നും ഒരു എണ്ണ വേർതിരിച്ചെടുക്കാറുണ്ട്.



</doc>
<doc id="251072" url="https://ml.wikipedia.org/wiki?curid=251072" title="മുളിംപാല">
മുളിംപാല

15 മീറ്ററോളം ഉയരം വയ്ക്കുന്ന ഒരു മരമാണ് കോഴിവാലൻ അഥവാ മുളിംപാല. . 600 മീറ്റർ മുതൽ 1500 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="251076" url="https://ml.wikipedia.org/wiki?curid=251076" title="തിരുവനന്തപുരം കാലാവസ്ഥാ നിരീക്ഷണകേന്ദ്രം">
തിരുവനന്തപുരം കാലാവസ്ഥാ നിരീക്ഷണകേന്ദ്രം

ഭാരത സർക്കാറിന്റെ കാലാവസ്ഥാ പഠന വകുപ്പിനു കീഴിൽ നിലവിലുള്ള ഒരു കാലാവസ്ഥാ നിരീക്ഷണകേന്ദ്രമാണ് 'തിരുവനന്തപുരം കാലാവസ്ഥാ നിരീക്ഷണകേന്ദ്രം'. കേരളം, ലക്ഷദ്വീപ് എന്നീ പ്രദേശങ്ങളുടെ അന്തരീക്ഷ വിജ്ഞാനീയ പ്രവർത്തനങ്ങളുടെ ചുമതലയാണ് ഈ കേന്ദ്രത്തിനുള്ളത്. കൃഷി, ജലസേചനം, വ്യോമയാനം തുടങ്ങിയ കാലാവസ്ഥാ സംവേദിയായ മേഖലകളുടെ മെച്ചപ്പെട്ട പ്രവർത്തനത്തിനായി വ്യോമപരവും അല്ലാത്തതുമായ കാലാവസ്ഥാ പ്രവചനം നടത്തുക എന്നത് കേന്ദ്രത്തിന്റെ പ്രവർത്തന പരിധിയിൽപ്പെടുന്നു. സംസ്ഥാനത്തിനകത്തും ചുറ്റുപാടുകളിലും സംഭവിക്കുന്ന കനത്തമഴ, ഇടിമിന്നലുകൾ, കൊടുങ്കാറ്റുകൾ തുടങ്ങിയ ജീവനും സ്വത്തിനും മാരകമായേക്കാവുന്ന തീവ്ര കാലാവസ്ഥാ പ്രതിഭാസങ്ങളെ പറ്റിയുള്ള മുന്നറിയിപ്പുകൾ നൽകുന്നതും, ചെന്നൈ പ്രാദേശീയ കാലാവസ്ഥാ പഠന കേന്ദ്രത്തിലെ മേഖലാ വാതാവർത്ത മുന്നറിയിപ്പു കേന്ദ്രത്തിന്റെ മേൽനോട്ടത്തിൽ പ്രവർത്തിക്കുന്ന ഈ സ്ഥാപനത്തിന്റെ ചുമതലയാണ്."

സംസ്ഥാനത്തെ വ്യോമ ഗതാഗത മേഖലയിലെ സുരക്ഷ ഉറപ്പു വരുത്തുന്നതിനാവശ്യമായ അന്തരീക്ഷ വിജ്ഞാനീയത്തിന്റെ ചുമതല വഹിക്കുന്നത് കാലാവസ്ഥാ നിരീക്ഷണ കേന്ദ്രത്തിന്റെ വ്യോമയാന വിഭാഗമായ "വിമാനത്താവള കാലാവസ്ഥാ പഠന കാര്യാലയ"മാണ്."
തിരുവിതാംകൂർ മഹാരാജാവായിരുന്ന സ്വാതി തിരുനാൾ 1836 ലാണ് തിരുവനന്തപുരം നിരീക്ഷണാലയം സ്ഥാപിച്ചത്. 1837 ൽ അന്നത്തെ തിരുവിതാംകൂർ വ്യാപാര പ്രതിനിധിയായിരുന്ന ജോൺ കാൽഡെകോട്ട് സ്ഥാപക മേധാവിയായി ഈ സ്ഥാപനം പ്രവർത്തനമാരംഭിച്ചു. ബഹിരാകാശ / അന്തരീക്ഷ വിജ്ഞാനീയ നിരീക്ഷണങ്ങൾക്ക് അനുയുക്തമായ രീതിയിലാണ് ഈ സ്ഥാപനം രൂപകൽപ്പന ചെയ്തിരുന്നത്. ഇന്ത്യയിൽ തന്നെ ഇത്തരത്തിലുള്ള ആദ്യത്തെ നിരീക്ഷണാലയം തിരുവനന്തപുരത്തേത്. 1852 മുതൽ 1865 വരെ നിരീക്ഷണാലയത്തിന്റെ മേധാവിയായിരുന്ന സ്കോട്ടിഷ് ശാസ്ത്രജ്ഞനായിരുന്ന ജോൺ അലൻ ബ്രൗൺ, എഫ്.ആർ.എസ്, ഭൗമ കാന്തികതയെ പറ്റി പഠിക്കുന്നതിനായി നിരീക്ഷണങ്ങൾ ആരംഭിച്ചു.. ഈ സ്ഥാപനത്തിൽ നിന്നാണ് 1853 ൽ കാലാവസ്ഥാ നിരീക്ഷണാലയം രൂപപ്പെട്ടത്. പിന്നീട് 1927 ൽ ഈ നിരീക്ഷണാലയം, കാലാവസ്ഥാ / അന്തരീക്ഷ വൈജ്ഞാനിക വിഭാഗം, ബഹിരാകാശ പഠന വിഭാഗം എന്നിങ്ങനെ രണ്ടായി വിഭജിക്കപ്പെടുകയുണ്ടായി. ഇതേ വർഷം തന്നെ, ഭാരത സർക്കാർ കാലാവസ്ഥാ പഠന വിഭാഗത്തെ ക്ലാസ്സ്- ഒന്ന് കാലാവസ്ഥാ നിരീക്ഷണാലയമായി അംഗീകരിച്ചു. ഇതിനെ തുടർന്ന് തിരുവനന്തപുരം നിരീക്ഷണാലയത്തിൽ നിന്നു ലഭിക്കുന്ന വിവരങ്ങൾ, പൂനെ കേന്ദ്രത്തിലേക്ക് കാലാവസ്ഥാ പ്രവചനത്തിനായി അയച്ചു കൊടുക്കുവാൻ തുടങ്ങി. 1928 മുതൽ കാറ്റിന്റെ വേഗതയും ദിശയും അളക്കുന്നതിനായി പൈലറ്റ് ബലൂണുകൾ ഉപയോഗിക്കുവാൻ തുടങ്ങി. 1951 ൽ കാലാവസ്ഥാ പഠന വിഭാഗത്തെ ഭാരത സർക്കാർ ഏറ്റെടുത്തു. 1956 മുതലാണ് റേഡിയോ തരംഗ ദൈർഘ്യമുപയോഗിച്ച് പ്രവർത്തിക്കുന്ന പരിശോധനായന്ത്രങ്ങൾ ഉപയോഗിച്ച് തുടങ്ങിയത്. അവയുപയോഗിച്ച് കാലാവസ്ഥാ പ്രവചനം ആരംഭിച്ചത് 1963 ലാണ്. കാലാവസ്ഥാ നിരീക്ഷണകേന്ദ്രം എന്ന പദവിയിലേക്ക് നിരീക്ഷണാലയത്തെ 1973 ലാണ് ഉയർത്തിയത്.

കേരളത്തിലും ലക്ഷദ്വീപിലും ഉള്ള 14 നിരീക്ഷണകേന്ദ്രങ്ങളും 70 മഴവെള്ള മാപന കേന്ദ്രങ്ങളും വഴി ഭൗമോപരിതലത്തിലും ഉപരി വായുമണ്ഡലത്തിലും നിരീക്ഷണങ്ങൾ നടത്തിയാണ് വളരെ സങ്കീർണ്ണമായ കാലാവസ്ഥാ പ്രവചനങ്ങൾ നടത്തുന്നത്. 10 ഉപരിതല നിരീക്ഷണാലയങ്ങൾ കാലാവസ്ഥാ പഠന വകുപ്പ് പരിപാലിക്കുന്നുണ്ട്. മറ്റു നിരീക്ഷണാലയങ്ങളും മഴവെള്ള മാപിനികളും സംസ്ഥാന സർക്കാന്റേയും റെയിൽവേയുടേയും, മറ്റു സ്ഥാപനങ്ങളുടേയും കെട്ടിടപരിസരങ്ങളിലാണ് സ്ഥാപിച്ചിരിക്കുന്നത്. ജില്ലാതല വർഷപാത നിരീക്ഷണ പദ്ധതി (DRMS)യുടെ കീഴിലാണ് മഴവെള്ള മാപിനികൾ പരിപാലിക്കപ്പെടുന്നത്. നിശ്ചിത ഇടവേളകളിൽ മഴവെള്ള മാപന കേന്ദ്രങ്ങളിലും നിരീക്ഷണാലയങ്ങളിലും പരിശോധനകൾ നടത്തേണ്ടതും, രണ്ടു വർഷത്തിലൊരിക്കലെങ്കിലും എല്ലാ ഉപകരണങ്ങളുടെയും അളവുകൃത്യമാക്കൽ പ്രക്രിയ ചെയ്യേണ്ടതും കാലാവസ്ഥാ നിരീക്ഷണ കേന്ദ്രത്തിന്റെ ചുമതലയാണ്. ഏഴ് സ്വയംപ്രേരിത കാലാവസ്ഥാ സങ്കേതങ്ങളും തിരുവനന്തപുരം കാലാവസ്ഥാ നിരീക്ഷണ കേന്ദ്രത്തിന്റെ ചുമതലയിൽ പെടുന്നു. ഇവയിൽ അഞ്ചെണ്ണം കേരളത്തിലും ഓരോന്നു വീതം കർണ്ണാടകത്തിലും ലക്ഷദ്വീപിലുമാണ്. ഇൻസാറ്റ് ഉപഗ്രഹത്തിന്റെ സഹായത്തോടെയാണ് ഈ സങ്കേതങ്ങളിൽ നിന്ന് വിവരങ്ങൾ മുഖ്യകാര്യാലയത്തിലേക്ക് അയക്കുന്നത്. 
ദിവസേന 8 ഉപരിതല നിരീക്ഷണങ്ങൾ, ഹൈഡ്രജൻ ബലൂണുകളിൽ റേഡിയോ/ജി പി എസ്സ് ഉപകരണങ്ങളും കാലാവസ്ഥാ മാപിനികളും ഉപയോഗിച്ചുള്ള ഉപരി വായുമണ്ഡല നിരീക്ഷണങ്ങൾ, പൈലറ്റ് ബലൂണുകൾ ഉപയോഗിച്ചുള്ള നിരീക്ഷണങ്ങൾ എന്നിവയും ഈ കേന്ദ്രം നടത്താറുണ്ട്.

സ്വയം പ്രവർത്തിക്കുന്ന ഉപരിതല കാലാവസ്ഥാ പഠന ഉപകരണങ്ങൾ ഉപയോഗിച്ചാണ് നിരന്തരമായ കാലാവസ്ഥാ നിരീക്ഷണം സാധ്യമാക്കുന്നത്. ഇങ്ങനെ ശേഖരിക്കുന്ന വിവരങ്ങൾ കേന്ദ്രത്തിൽ ശേഖരിക്കുന്ന വിവരങ്ങളോടൊപ്പം ഓരോ സിനോപ്റ്റിക് മണിക്കൂറിനു ശേഷവും ന്യൂ ഡൽഹിയിലെ മുഖ്യ കാര്യാലയത്തിലേക്ക് വിവിധ മാർഗ്ഗങ്ങളിലൂടെ എത്തിച്ചു കൊടുക്കുന്നു. ഇന്ത്യയിലേയും ചുറ്റുമുള്ള രാജ്യങ്ങളിലേയും കാലാവസ്ഥയെ പറ്റിയുള്ള വിവരങ്ങൾ മുഖ്യ കാര്യാലയത്തിൽ നിന്ന് തിരിച്ച് എല്ലാ കേന്ദ്രങ്ങളിലേക്കും അയച്ചു കൊടുക്കപ്പെടുന്നു. ഈ വിവരങ്ങൾ ക്രോഡീകരിച്ചാണ് ഉപരിതല / ഉപരി വായു ചാർട്ടുകൾ സൃഷ്ടിക്കുന്നത്. ഇത്തരം ചാർട്ടുകളും ഉപഗ്രഹ ചിത്രങ്ങളും വിശകലനത്തിനു വിധേയമാക്കിയാണ് ദൈനം ദിന കാലാവസ്ഥാ പ്രവചനങ്ങളും / തീവ്ര കാലാവസ്ഥാ മുന്നറിയിപ്പുകളും രൂപപ്പെടുത്തുന്നത്.

കാർഷിക കാലാവസ്ഥാ ഉപദേശക ഘടകം, ആഴ്ചയിൽ രണ്ടു തവണ കൃഷിക്കാർക്കു വേണ്ടി ഔദ്യോഗിക അറിയിപ്പുകൾ പുറത്തിറക്കാറുണ്ട്.
കാലാവസ്ഥാ പ്രവചനങ്ങളും, മുന്നറിയിപ്പുകളും, കാർഷിക കാലാവസ്ഥാ ഉപദേശക ബുള്ളറ്റിനുകളും (അഗ്രോമെറ്റ് ബുള്ളറ്റിൻ അല്ലെങ്കിൽ എ.എ.എസ് ബുള്ളറ്റിൻ) ആകാശവാണിയിലൂടെയും ദൂരദർശനിലൂടെയും, സ്വകാര്യ ടി വി ചാനലുകളിലൂടെയും, പത്ര മാധ്യമങ്ങളിലൂടെയും, ഇന്റർനെറ്റ്, മൊബൈൽ സേവന ദാതാക്കളിലൂടെയും (എസ്.എം.എസ്, ഐ.വി.ആർ.എസ് സാങ്കേതിക വിദ്യകൾ ഉപയോഗിച്ച്) പ്രക്ഷേപണം ചെയ്യപ്പെടാറുണ്ട്.
ഭൂചലനങ്ങളുടെ നിരന്തര നിരീക്ഷണം, ഉപരിതല ഓസോണിന്റെ നിരന്തര നിരീക്ഷണം, സൗര / ഭൗമ വികിരണത്തോത് അളക്കൽ, അന്തരീക്ഷ വൈദ്യുതിയുടെ രേഖപ്പെടുത്തൽ എന്നിവ ഈ കേന്ദ്രത്തിന്റെ മറ്റു ചില ദൈനംദിന ചുമതലകളാണ്. അന്തരീക്ഷ ഓസോണിന്റെ ലംബ വിതരണത്തെ രണ്ടാഴ്ച കൂടുമ്പോൾ ഓസോൺ മാപന ഉപകരണങ്ങളെ മുകളിലേക്കുയർത്തി അളക്കാറുണ്ട്. കാലാവസ്ഥാ വിജ്ഞാനീയ വിഭാഗം ലഭ്യമായ വിവരങ്ങളെ പരിശോധിക്കുന്നതിലും, സൂക്ഷിച്ചു വയ്ക്കുന്നതിലും, അത്തരം വിവരങ്ങളെ വിവിധ ഗവേഷണ / ആസൂത്രണ പദ്ധതികൾക്ക് ഉപയോഗിക്കുന്നതിനായ സഹായങ്ങൾ ചെയ്യുന്നതിലുമാണ് ശ്രദ്ധ കേന്ദ്രീകരിക്കുന്നത്
തിരുവനന്തപുരം കാലാവസ്ഥാ നിരീക്ഷണകേന്ദ്രത്തിനു കീഴിൽ പ്രവർത്തിക്കുന്ന നിരീക്ഷണാലയങ്ങളുടെ പട്ടികയാണ് താഴെ കൊടുത്തിട്ടുള്ളത്.

തിരുവനന്തപുരം കാലാവസ്ഥാ നിരീക്ഷണ കേന്ദ്രം കേരള / ലക്ഷദ്വീപ് തീരങ്ങളിലേക്കായി പൊതുവിൽ പുറപ്പെടുവിക്കുന്ന മുന്നറിയിപ്പുകളാണ് താഴെ കൊടുക്കുന്നത്.



</doc>
<doc id="251078" url="https://ml.wikipedia.org/wiki?curid=251078" title="പിറ്റ്സ് ഇന്ത്യ ആക്റ്റ്‌ 1784">
പിറ്റ്സ് ഇന്ത്യ ആക്റ്റ്‌ 1784

ഈസ്റ്റ്‌ ഇന്ത്യ കമ്പനി ആക്റ്റ്‌ 1784 അഥവാ പിറ്റ്സ് ഇന്ത്യ ആക്റ്റ്‌ എന്നത് ഈസ്റ്റ്‌ ഇന്ത്യ കമ്പനിയുടെ ഭരണ നിയന്ത്രണത്തിനായി ബ്രിട്ടീഷ്‌ പാർലമെന്റ്‌ പാസ്സാക്കിയ നിയമമാണ്. 1773 - ലെ റെഗുലേറ്റിംഗ് ആക്റ്റ്‌ ന്റെ കുറവുകൾ പരിഹരിക്കുന്നതിനും കമ്പനിയുടെ അഴിമതി ഭരണം തടയുന്നതിനും വേണ്ടിയാണ് പിറ്റ്സ് ഇന്ത്യ ആക്ടിനു രൂപം നൽകിയത്. ബ്രിട്ടിഷ് പ്രധാനമന്ത്രിയായിരുന്ന എങ്ങർപിറ്റ് ന്റെ കാലത്താണ് ഈ ബിൽ കൊണ്ട് വന്നത്. അതിനാലാണ് ഈ ആക്ടിനു ഈ പേര് ലഭിച്ചത്. 

1773 - ലെ റെഗുലേറ്റിംഗ് ആക്റ്റ്‌ വഴി കമ്പനിയുടെ ഭരണം ബ്രിട്ടീഷ്‌ ഗവണ്മെൻറ് ഏറ്റെടുക്കാൻ ശ്രമിച്ചെങ്കിലും ആ ആക്ടിന്റെ പരിമിതികൾ കാരണം പാർലമെന്റിന്റെ ശ്രമം പരാജയപ്പെടുകയായിരുന്നു. കമ്പനി ഭരണത്തിന്റെ കുറ്റകൃത്യങ്ങളെപ്പറ്റിയുള്ള റിപ്പോർട്ടുകൾ ഇംഗ്ലണ്ടിൽ ലഭിച്ചു കൊണ്ടിരുന്നു. ഇതിനെച്ചൊല്ലിയുള്ള വാദപ്രതിവാദങ്ങൾ സ്ഥിരമായിരുന്നു. അതിനായി രണ്ടു കമ്മിറ്റികളെ രൂപികരിചെങ്കിലും, അപ്പോഴത്തെ ഗവർണർ ജനറലായിരുന്ന വാറൻ ഹേസ്റ്റിംഗ്സിനെ തിരിച്ചു വിളിക്കാനുള്ള കമ്മിറ്റിയുടെ നിർദ്ദേശം കൈക്കൊള്ളാൻ കമ്പനിയുടെ കോർട്ട് ഓഫ് പ്രൊപ്രൈറ്റെഴ്സ് തയ്യാറായില്ല. ഇത് ഭരണപരമായ ഒരു പ്രതിസന്ധിക്ക്‌ വഴിവെച്ചു. 

ഈ പ്രതിസന്ധിയെ തുടർന്ന് പ്രധാനമന്ത്രിയായ ലോർഡ്‌ നോർത്തിന്റെ നേതൃത്വത്തിലുള്ള മന്ത്രിസഭയ്ക്ക്‌ രാജിവെക്കേണ്ടി വരികയും, തലസ്ഥാനത്ത് വില്യം പിറ്റ് ദി എങ്ങർ ന്റെ നേതൃത്വത്തിൽ മന്ത്രിസഭ രൂപികരിക്കുയും ചെയ്തു. കോർട്ട ഓഫ് ഡയറക്ടഴ്സ്ന്റെ പ്രീതി സമ്പാദിക്കത്തക്ക രീതിയിൽ എങ്ങർ പിറ്റ് കൊണ്ട് വന്ന ബില്ലാണ് പിറ്റ്സ് ഇന്ത്യ ആക്റ്റ്‌.



</doc>
<doc id="251081" url="https://ml.wikipedia.org/wiki?curid=251081" title="എഡ്ഗ്ബാസ്റ്റൺ ക്രിക്കറ്റ് ഗ്രൗണ്ട്">
എഡ്ഗ്ബാസ്റ്റൺ ക്രിക്കറ്റ് ഗ്രൗണ്ട്

ഇംഗ്ലണ്ടിലെ ബിർമിങ്ഹാമിൽ സ്ഥിതിചെയ്യുന്ന ഒരു അന്താരാഷ്ട്ര ക്രിക്കറ്റ് സ്റ്റേഡിയമാണ് എഡ്ഗ്ബാസ്റ്റൺ ക്രിക്കറ്റ് ഗ്രൗണ്ട്. വാർവിക്ഷൈർ കൗണ്ടി ക്രിക്കറ്റ് ടീമിന്റെ ഹോം ഗ്രൌണ്ടാണ് ഈ സ്റ്റേഡിയം. ടെസ്റ്റ് ക്രിക്കറ്റിനും, ഏകദിന ക്രിക്കറ്റിനും ഈ ഗ്രൗണ്ട് വേദിയായിട്ടുണ്ട്. 1882ലാണ് ഈ സ്റ്റേഡിയത്തിന്റെ പണി പൂർത്തിയാക്കി തുറന്നുകൊടുത്തത്. 25000 കാണികളെ ഉൾക്കൊള്ളാൻ ശേഷിയുള്ളതാണ് ഈ സ്റ്റേഡിയം. യുണൈറ്റഡ് കിങ്ഡത്തിലെ ഏറ്റവും വലിയ രണ്ടാമത്തെ സ്റ്റേഡിയമാണ് ഇത്. 


</doc>
<doc id="251087" url="https://ml.wikipedia.org/wiki?curid=251087" title="പാലാട്ട് കുഞ്ഞിക്കണ്ണൻ (ചലച്ചിത്രം)">
പാലാട്ട് കുഞ്ഞിക്കണ്ണൻ (ചലച്ചിത്രം)

ഉദയായുടെ ബാനറിൽ ശാരംഗപാണി തിരക്കഥയൊരുക്കി ബോബൻ കുഞ്ചാക്കോയുടെ സംവിധാനത്തിൽ 1980ൽ പ്രദർശനത്തിനെത്തിയ മലയാളചിത്രമാണ് പാലാട്ട് കുഞ്ഞിക്കണ്ണൻ.


</doc>
<doc id="251116" url="https://ml.wikipedia.org/wiki?curid=251116" title="വൈദ്യുതകാന്തികമണ്ഡലം">
വൈദ്യുതകാന്തികമണ്ഡലം

വൈദ്യുത ചാർജ് വഹിക്കുന്ന വസ്തുക്കൾ അവയുടെ പരിസരത്ത് സൃഷ്ടിക്കുന്ന ഭൗതിക മണ്ഡലമാണ് വൈദ്യുതകാന്തിക മണ്ഡലം (വൈദ്യുതകാന്തികക്ഷേത്രം). ആ മണ്ഡലത്തിന്റെ പരിധിയിൽ വരുന്ന ചാർജിതമായ മറ്റു വസ്തുക്കളുടെ പെരുമാറ്റത്തെ മണ്ഡലം സ്വാധീനിക്കുന്നു.

ഒരു മുറിയിൽ ഉണ്ടാകുന്ന താപനിലയ്ക്ക് ഓരോ സ്ഥലത്തും ഒരു നിശ്ചിത അളവുണ്ടാകും. നമുക്കത് ഒരു താപമാപിനി(തെർമോമീറ്റർ) ഉപയോഗിച്ച് അളക്കാവുന്നതാണ്. ഓരോ ബിന്ദുവിലുമുള്ള() താപനില അറിവായാൽ നമുക്ക് ഒരു താപമണ്ഡലം നിർവചിക്കാൻ കഴിയുന്നു. ഇതുപോലെ അന്തരീക്ഷത്തിലെ മർദ്ദത്തിന്റെ അടിസ്ഥാനത്തിൽ മർദ്മണ്ഡലവും നമുക്ക് പറയാൻ കഴിയും. മുകളിൽ പറഞ്ഞ രണ്ടു മണ്ഡലങ്ങളും (താപവും, മർദ്ദവും) അദിശം(Scalar) വിഭാഗത്തിൽപ്പെടുന്നു ഇവയ്ക്കു വ്യക്തമായ ദിശ പറയുവാൻ സാധിക്കുകയില്ല. എന്നാൽ വൈദ്യുതമണ്ഡലം ഒരു സദിശം(Vector) വിഭാഗത്തിൽപ്പെടുന്ന യുണിറ്റ് ആകുന്നു. ഇവയ്ക്ക് വ്യക്തമായ ദിശയും അളവും ഉണ്ടാകും. പ്രവേഗം ഇത്തരത്തിൽ ഒരു അളവ്(യുണിറ്റ്) ആണ്. നമുക്കറിയാവുന്ന ഒരുകാര്യം ഒരേ ചാർജുകൾ പരസ്പരം വികർഷിക്കുകയും വ്യഹ്ട്യസ്ഥ ചാർജുകൾ പരസ്പരം ആകർഷിക്കുകയും ചെയ്യുന്നു എന്നതാണ്. എന്നാൽ എങ്ങനെയാണ് രണ്ടു ചാർജുകൾ പരസ്പരം കൂട്ടി മുട്ടാതേ തന്നെ പരസ്പരം ആകർഷിക്കുകയോ വികർഷിക്കുകയോ ചെയ്യുന്നത്? (തന്മൂലം സ്ഥാനഭ്രംശം സംഭവിക്കുകയും ചെയ്യുന്നു.) ഈ ചോദ്യത്തിനുത്തരമാണ് വൈദ്യുതമണ്ഡലം നൽകുന്നത്.
ഉദാഹരണമായി താഴെ കൊടുത്തിരിക്കുന്ന ചിത്രം നോക്കുക.
മുകളിലെ ചിത്രപ്രകാരം പോസിറ്റീവ് ആയി ചാർജ് ചെയ്യപ്പെട്ട ദന്ധിൽ നിന്നും യുണിറ്റ് പോസിറ്റീവ് ചാർജ്(ചാർജ് എകികരിക്കപ്പെട്ട) ഇൽ അനുഭവപ്പെടുന്ന ബലം F (Force) ആണെങ്കിൽ ആ ബിന്ദുവിലെ വൈദ്യുതമണ്ഡലം E (Electric field strength) താഴെ പറയുന്ന പ്രകാരം കണ്ടുപിടിക്കാം

formula_1

ഇവിടെ Q (Charge) എന്നത് യുണിറ്റ് പോസിറ്റീവ് ചാർജ് ആയതിനാൽ (ചിത്രത്തിലെ ചുവന്ന ബിന്ദു) വൈദ്യത മണ്ഡലം ബലത്തിന് സമമായി അനുഭവപ്പെടുന്നു. ഈ ബലം അനുഭവപ്പെടുന്ന ദിശ ദന്ധിൽ നിന്നും പുറത്തേക്ക് കാണിച്ചിരിക്കുന്നു. (പോസിറ്റീവ് ചാർജുകൾ പരസ്പരം വികർഷിക്കുന്നു എന്നതോർക്കുക.)



</doc>
<doc id="251121" url="https://ml.wikipedia.org/wiki?curid=251121" title="ശകുന്തള (ചലച്ചിത്രം)">
ശകുന്തള (ചലച്ചിത്രം)

എക്സൽ പ്രൊഡക്ഷനു വേണ്ടി എം. കുഞ്ചാക്കോ ഉദയാസ്റ്റുഡിയോയിൽ വച്ചു നിർമിച്ച മലയാളചലച്ചിത്രമാണ് ശകുന്തള. മഹാനായ കവി കാളിദാസന്റെ അഭിജ്ഞാനശാകുന്തളത്തെ ആസ്പദമാക്കി തോപ്പിൽ ഭാസിയാണ് കഥയെഴുയത്. തിരക്കഥയും സംഭാഷണവും ലളിതാംബിക അന്തർജനവും തയ്യാറാക്കി. 1965 നവംബർ 13-നു ശകുന്തള പ്രദർശനം തുടങ്ങി.






</doc>
<doc id="251122" url="https://ml.wikipedia.org/wiki?curid=251122" title="വാലി (ഗാനരചയിതാവ്)">
വാലി (ഗാനരചയിതാവ്)

ഒരു തമിഴ് ചലച്ചിത്രഗാനരചയിതാവും, അഭിനേതാവും, കവിയുമായിരുന്നു ടി.എസ്. രംഗരാജൻ എന്ന വാലി (തമിഴ്: வாலி) (29 ഒക്ടോബർ 1931 - 18 ജൂലൈ 2013). പതിനായിരത്തിലധികം തമിഴ് ചലച്ചിത്രഗാനങ്ങൾ രചിച്ചിട്ടുള്ള വാലി സത്യാ, ഹേ റാം, പാർത്താലേ പരവശം, പൊയ്ക്കാൽ കുതിരൈ തുടങ്ങിയ ചിത്രങ്ങളിൽ അഭിനയിച്ചിട്ടുണ്ട്. 2007 ൽ ഭാരത സർക്കാർ പത്മശ്രീ പുരസ്കാരം നൽകി അദ്ദേഹത്തെ ആദരിച്ചു.

ശ്രീനിവാസ അയ്യങ്കാർ, പൊന്നമ്മാൾ ദമ്പതികളുടെ മകനാണ്. ദീർഘകാലം ആകാശവാണിയിൽ സേവനമനുഷ്ഠിച്ചു. അറുപതുകളിലും എഴുപതുകളിലും എംജി.ആർ അഭിനയിച്ച നിരവധി ചിത്രങ്ങൾക്കു വേണ്ടി ഗാനരചന നിർവ്വഹിച്ചത് വാലിയാണ്.

2013 ജൂൺ മാസം വാർദ്ധക്യസഹജമായ അസുഖങ്ങളെത്തുടർന്ന് ആശുപത്രിയിൽ പ്രവേശിപ്പിക്കപ്പെട്ട വാലി 2013 ജൂലൈ 18- തിയതി 82-ആം വയസ്സിൽ അന്തരിച്ചു. മൃതദേഹം പൂർണ ഔദ്യോഗിക ബഹുമതികളോടെ സംസ്കരിച്ചു. വാലിയുടെ ഭാര്യ നേരത്തേ മരിച്ചിരുന്നു. ഒരു മകനുണ്ട്.




</doc>
<doc id="251129" url="https://ml.wikipedia.org/wiki?curid=251129" title="മൈസൂർ ചീര തോരൻ">
മൈസൂർ ചീര തോരൻ

മൈസൂർ ചീര എന്ന ഇനം ചീര ഉപയോഗിച്ച് തയ്യാറാക്കുന്ന ഭക്ഷണമാണ് മൈസൂർചീര തോരൻ. ചോറിനൊപ്പമുള്ള കറിയായി ഇത് ഉപയോഗിക്കുന്നു.
മൈസൂർ ചീരയുടെ കിളുന്നു ഭാഗമായ തണ്ടും ഇലയുമാണ് തോരനായി ഉപയോഗിക്കുന്നത് .
ആദ്യം ചീര അരിഞ്ഞു വെക്കുക . ചീരയുടെ അളവനുസരിച്ച് തേങ്ങാ ചിരവി വെക്കുക കൂടെ ചെറിയ ഉള്ളി, പച്ചമുളക് എന്നിവ അരിഞ്ഞു കുറച്ചു മഞ്ഞൾ പൊടി, ഉപ്പ് എന്നിവ ചേർത്ത് ചീരയുമായി യോജിപ്പിച്ചു വെക്കുക . പാനിൽ അല്പ്പം എണ്ണ ഒഴിച്ച് കടുക് , കറിവേപ്പില എന്നിവ താളിച്ച്‌ അതിലേക്കു യോജിപ്പിച്ച് വെച്ചിരിക്കുന്ന ചീര ഇടുക (ഇതിന്റെ കൂടെ പരിപ്പ് വേവിച്ചത് അല്ലെങ്കിൽ ഒരു മുട്ട ചേർക്കാം) നന്നായി ഇളക്കി യോജിപ്പിച്ചതിനു ശേഷം തോരൻ മൂടി വെക്കുക . ഇടയ്ക്കിടയ്ക്ക് തോരൻ ഇളക്കി കൊടുക്കണം . അല്ലെങ്കിൽ കരിഞ്ഞു പോകും . അധികം വേവിന്റെ ആവശ്യം ഇല്ല .


</doc>
<doc id="251139" url="https://ml.wikipedia.org/wiki?curid=251139" title="കടത്തനാട്ട് മാക്കം (ചലച്ചിത്രം)">
കടത്തനാട്ട് മാക്കം (ചലച്ചിത്രം)

നവോദയായുടെ ബാനറിൽ ശാരംഗപാണി തിരക്കഥയൊരുക്കി അപ്പച്ചന്റെ സംവിധാനത്തിൽ 1978ൽ പ്രദർശനത്തിനെത്തിയ മലയാളചിത്രമാണ് കടത്തനാട്ട് മാക്കം. നവോദയായുടെ ആദ്യ ചലച്ചിത്രസംരംഭമായിരുന്നു കടത്തനാട്ട് മാക്കം.
ഗാനങ്ങൾ :പി. ഭാസ്കരൻ<br>ചിറയിൻകീഴ് രാമകൃഷ്ണൻ നായർ<br>
ഈണം : ജി. ദേവരാജൻ


</doc>
<doc id="251154" url="https://ml.wikipedia.org/wiki?curid=251154" title="സിനോപ്റ്റിക് മണിക്കൂർ">
സിനോപ്റ്റിക് മണിക്കൂർ

കാലാവസ്ഥാ നിരീക്ഷണ ആവശ്യങ്ങൾക്കായി അന്താരാഷ്ട്ര തലത്തിൽ ഉപയോഗിക്കുന്ന സമയമാണ് സിനോപ്റ്റിക് മണിക്കൂർ. ലോകമൊട്ടാകെ ഒരേ സമയത്ത് നിരീക്ഷണങ്ങൾ നടത്തുന്നതിന് ഈ അംഗീകൃത സമയം ഉപയോഗിക്കുന്നു. പ്രാഥമിക സിനോപ്റ്റിക് മണിക്കൂറുകൾ ഏകോപിത ആഗോള സമയം (UTC - Coordinated Universal Time) 00:00 ന് തുടങ്ങി ഓരോ ആറു മണിക്കൂറുകൾ കൂടുമ്പോഴുമാണ്.. ഇടയിലുള്ള സിനോപ്റ്റിക് മണിക്കൂറുകൾ ഏകോപിത ആഗോള സമയം (UTC - Coordinated Universal Time) 03:00 ന് തുടങ്ങി ഓരോ ആറു മണിക്കൂറുകൾ കൂടുമ്പോഴുമാണ്.


</doc>
<doc id="251162" url="https://ml.wikipedia.org/wiki?curid=251162" title="മുളങ്കുന്നത്തുകാവ് ഗ്രാമപഞ്ചായത്ത്">
മുളങ്കുന്നത്തുകാവ് ഗ്രാമപഞ്ചായത്ത്

തൃശ്ശൂർ ജില്ലയിലെ പുഴയ്ക്കൽ ബ്ലോക്ക് പഞ്ചായത്തിലാണ് മുളങ്കുന്നത്തുകാവ് ഗ്രാമപഞ്ചായത്ത് സ്ഥിതി ചെയ്യുന്നത്. തൃശ്ശൂർ മെഡിക്കൽ കോളേജ് സ്ഥിതി ചെയ്യുന്നത് ഈ പഞ്ചായത്തിൽ ആണ്.



</doc>
<doc id="251163" url="https://ml.wikipedia.org/wiki?curid=251163" title="ജോർജ്ജ് മാലറി">
ജോർജ്ജ് മാലറി

1920 കാലഘട്ടത്തിലെആദ്യത്തെ മൂന്ന് എവറസ്റ്റ് പര്യവേക്ഷണസംഘങ്ങളിൽ അംഗമായിരുന്ന ബ്രിട്ടിഷ് പർവ്വതാരോഹകനായിരുന്നു ജോർജ്ജ് മാലറി (18 ജൂൺ 1886 – 8,(9)-ജൂൺ 1924). 1924 ൽ എവറസ്റ്റ്‌ കൊടുമുടി കീഴടക്കാനുള്ള ആദ്യ ശ്രമത്തിൽ തന്നെ മാലറിയെയും കൂട്ടുകാരനായ ആരോഹകൻ ആൻഡ്രൂ ഇർവിനെയും എവറസ്റ്റിന്റെ വടക്കു കിഴക്കൻ മലമടക്കുകളിൽ വച്ച് കാണാതാവുകയാണുണ്ടായത്. കൊടുമുടിയിലേയ്ക്ക് 800 അടി മാത്രം അവശേഷിച്ചിരിയ്ക്കെയാണ് അപകടം ഉണ്ടായതെന്നു കരുതുന്നു. ഒരു പർവ്വതാരോഹക സംഘം 1999 മെയ് 1 നു മാലറിയുടെ ശരീരാവശിഷ്ടങ്ങൾ കണ്ടെടുക്കുന്നതുവരെ 75 വർഷക്കാലത്തേയ്ക്ക് മാലറിയുടെ ദുരന്തത്തെപ്പറ്റി വ്യക്തമായ അറിവ് പുറംലോകത്തിനുഉണ്ടായിരുന്നില്ല. മാലറിയും ഇർവിനും കൊടുമുടി കീഴടക്കിയിട്ടുണ്ടോ എന്ന വസ്തുത ഇപ്പോഴും സ്ഥിതീകരിയ്ക്കപ്പെടാതെ തുടരുന്നു.



</doc>
<doc id="251166" url="https://ml.wikipedia.org/wiki?curid=251166" title="സുബൈദ (ചലച്ചിത്രം)">
സുബൈദ (ചലച്ചിത്രം)

കലാലയയുടെ ബാനറിൽ എച്ച്.എച്ച്. ഇബ്രാഹിം ആണ് സുബൈദ എന്ന മലയാളചലച്ചിത്രം നിർമിച്ചത്. 1965 ഫെബ്രുവരി 3-നു ഈ ചിത്രം പ്രദർശനം തുടങ്ങി. കലാലയാ ഫിലിംസാണ് സുബൈദ വിതരണം ചെയ്തത്.

ഡോ.അഹമ്മദുമായുള്ള വിവാഹനാളിൽ തന്നെ വിധവയായിത്തീർന്നു സുബൈദ. പക്ഷേ അവൾ ആദ്യരാത്രിയിൽ തന്നെ ഗർഭിണിയായിത്തീർന്നിരുന്നു. അതിനുത്തരവാദി പരിചാരകനായ ഊമയാണെന്നു വിശ്വസിച്ച സഹോദരൻ അവളെ ആട്ടിപ്പുറത്താക്കി. പ്രസവശേഷം സുബൈദ കുഞ്ഞിനെ അഹ്മ്മദിന്റെ കല്ലറ മേൽ വിട്ടു പോകുന്നു. കുഞ്ഞ് അനപത്യനായ പ്രൊഫസർ മൊയ്തുവിന്റെയും ഭാര്യയുടേയും സംരക്ഷണത്തിൽ വളരുന്നു. പിതാവോ മാതാവോ ആരാണെന്ന് നിശ്ചയമില്ലാത്തതിനാൽ വളർന്നപ്പോൾ അവളുടെ വിവാഹം മുടങ്ങുന്നു. കുഞ്ഞിനെ എടുത്ത് മൊയ്തുവിനെ ഏൽ‌പ്പിച്ച മമ്മു സത്യം തുറന്നു പറയുന്നു. മൊയ്തുവിന്റെ വീട്ടിൽ ആയയായി കഴിഞ്ഞ സുബൈദ തന്നെയാണ് അമ്മയെന്ന്.






</doc>
<doc id="251171" url="https://ml.wikipedia.org/wiki?curid=251171" title="പൗളിനോസ് പാതിരി">
പൗളിനോസ് പാതിരി

കാർമലൈറ്റ് സഭയിലെ പ്രമുഖ മിഷിനറി പ്രവർത്തകനും എഴുത്തുകാരനുമായിരുന്നു പൗളിനോസ് പാതിരി. യഥാർത്ഥനാമം പൗളിനോ ബാർത്തലോമിയോ (23 ഏപ്രിൽ 1748 - 7 ഫെബ്രുവരി 1806).. ജോൺ ഫിലിപ്പ് വെഡ്ഡിൻ എന്നായിരുന്നു ആദ്യ പേര്. 1774 തൊട്ട് 1790 വരെ 14 വർഷത്തോളം കേരളത്തിൽ മിഷനറിയായി പ്രവർത്തിച്ചു. മലയാളത്തിലെ ആദ്യ പഴഞ്ചൊൽ മാലയടക്കം ഇരുപത്തിനാലോളം ഗ്രന്ഥങ്ങൾ പ്രസിദ്ധീകരിച്ചു. 
ഓസ്ട്രിയയിലെ പിനോനിയയിൽ ജനിച്ചു. 1774 ൽ മിഷണറി പ്രവർത്തനത്തിനു കേരളത്തിൽ വന്നു. മലയാളം, സംസ്കൃതം തുടങ്ങിയ ഭാഷകൾ പഠിച്ചു. നിരവധി ഗദ്യ പദ്യ കൃതികളും സംസ്കൃത വ്യാകരണ ഗ്രന്ഥങ്ങളും ഇരുപതോളം ലത്തീൻ ഗ്രന്ഥങ്ങളും പ്രസിദ്ധീകരിച്ചു. 

1774 ൽ മാർപാപ്പയായിരുന്ന ക്ലെമന്റ് പതിന്നാലാമൻ ക്രിസ്ത്യാനികളുടെ നേർക്ക് രാമവർമ്മ മഹാരാജാവിനുണ്ടായിരുന്ന വാത്സല്യത്തിനു കൃതജ്ഞത രേഖപ്പെടുത്തി, അയച്ച സന്ദേശം പൗലിനോസാണ് പത്മനാഭപുരത്തു ചെന്നു സമർപ്പിച്ചത്. അദ്ദേഹത്തിന്റെ ആജ്ഞ അനുസരിച്ച് പാതിരി ഒരു മലയാളം - ഇംഗ്ലീഷ് - പോർച്ചുഗീസ് നിഘണ്ടു നിർമ്മിക്കുകയുണ്ടായി. തന്റെ ഇന്ത്യാ യാത്ര എന്ന ഗ്രന്ഥത്തിൽ(A voyage to the east ndies) മലയാള ഭാഷാ സാഹിത്യത്തെപ്പറ്റി ഒരു അധ്യായമുണ്ട്. 

1791-ൽ അച്ചടിച്ച പൗളിനോസ് പാതിരിയുടെ "സെന്റം അഡാഗിയ മലബാറിക്ക" എന്ന പുസ്തകത്തിൽ നൂറ് മലയാളം ചൊല്ലുകളും (മലയാളലിപിയിൽ) അതിന്റെ ലത്തീൻ പരിഭാഷയും ആണുള്ളത്. 
പോളിനോസ് പാതിരിയുടെ മിക്ക കൃതികളിലും അർണ്ണോസ് പാതിരിയുടെ സ്വാധീനം കാണാം. അർണ്ണോസ് പാതിരിയുടെ സംസ്കൃതവ്യാകരണം അതേ പോലെ പകർത്തി എന്നും ആരോപിക്കപ്പെട്ടിട്ടുണ്ട്.




</doc>
<doc id="251183" url="https://ml.wikipedia.org/wiki?curid=251183" title="മഞ്ചാരി">
മഞ്ചാരി

5 മീറ്ററോളം ഉയരം വയ്ക്കുന്ന ഒരു ചെറുവൃക്ഷമാണ് മഞ്ചാരി. . 800 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="251189" url="https://ml.wikipedia.org/wiki?curid=251189" title="സോഫിയ ഗാർഡൻസ് ക്രിക്കറ്റ് സ്റ്റേഡിയം">
സോഫിയ ഗാർഡൻസ് ക്രിക്കറ്റ് സ്റ്റേഡിയം

വെയിൽസിലെ കാർഡിഫിൽ സ്ഥിതി ചെയ്യുന്ന ഒരു അന്താരാഷ്ട്ര ക്രിക്കറ്റ് സ്റ്റേഡിയമാണ് സോഫിയ ഗാർഡൻസ് ക്രിക്കറ്റ് സ്റ്റേഡിയം. "സ്വാലെക് സ്റ്റേഡിയം" എന്നും ഈ സ്റ്റേഡിയം അറിയപ്പെടാറുണ്ട്. ഗ്ലാമോർഗൻ കൗണ്ടി ക്രിക്കറ്റ് ക്ലബിന്റെ ഹോംഗ്രൗണ്ടാണ് ഈ സ്റ്റേഡിയം. പതിനയ്യായിരത്തിലേറെ കാണികളെ ഉൾക്കൊള്ളാനുള്ള ശേഷി ഈ സ്റ്റേഡിയത്തിനുണ്ട്. 1999 മേയ് ഇരുപതിന് നടന്ന ഓസ്ട്രേലിയ-ന്യൂസിലൻഡ് ഏകദിന മത്സരമാണ് ഈ സ്റ്റേഡിയത്തിൽ നടന്ന ആദ്യ അന്താരാഷ്ട്ര മത്സരം. 2013ലെ ചാമ്പ്യൻസ് ട്രോഫി ക്രിക്കറ്റ് ടൂർണമെന്റിന്റെ വേദികളിൽ ഒന്നായിരുന്നു ഈ സ്റ്റേഡിയം.


</doc>
<doc id="251197" url="https://ml.wikipedia.org/wiki?curid=251197" title="ഇന്ത്യയുടെ ഗവർണർ ജനറൽ">
ഇന്ത്യയുടെ ഗവർണർ ജനറൽ

ബ്രിട്ടീഷ് അധീന ഇന്ത്യയിലെ ഭരണത്തലവനായിരുന്നു ഇന്ത്യയുടെ ഗവർണർ ജനറൽ (). 1858 മുതൽ 1947 വരെ വൈസ്രോയ് () എന്ന സ്ഥാനപ്പേരുകൂടി ഗവർണർ ജനറലിനുണ്ടായിരുന്നു. 1947-ൽ ഇന്ത്യ സ്വതന്ത്രമായതിനു ശേഷം ഇന്ത്യയുടെ രാജാവിന്റെ പ്രതിനിധി എന്ന പേരിലും രാജ്യത്തിന്റെ ഔദ്യോഗികതലവൻ എന്ന നിലയിലും ഈ സ്ഥാനം 1950 വരെ നിലനിന്നിരുന്നു.

1773-ലാണ് ഫോർട്ട് വില്യം പ്രെസിഡൻസിയുടെ ഗവർണർ ജനറൽ എന്ന പേരിൽ ഈ തസ്തിക സൃഷ്ടിക്കപ്പെട്ടത്. വാറൻ ഹേസ്റ്റിങ്സ് ആയിരുന്നു ആദ്യത്തെ ഗവർണർ ജനറൽ. അന്ന് ഗവർണർ ജനറലിന്, കൽക്കത്തയിലെ വില്യം കോട്ടയിൽ മാത്രമേ നേരിട്ടുള്ള നിയന്ത്രണാധികാരമുണ്ടായിരുന്നുള്ളൂ. അതിനുപുറമേ, ഇന്ത്യയിലെ മറ്റ് ഈസ്റ്റ് ഇന്ത്യ കമ്പനി ഉദ്യോഗസ്ഥരുടെ മേലധികാരവുമുണ്ടായിരുന്നു. ബ്രിട്ടീഷ് ഇന്ത്യയുടെ നേരിട്ടൂള്ള സമ്പൂർണ്ണനിയന്ത്രണം ഗവർണർ ജനറലിന് ലഭിച്ചത് 1833-ലാണ് അതോടെ ഈ തസ്തികയുടെ പേര് ഇന്ത്യയുടെ ഗവർണർ ജനറൽ എന്നായി.

1858-ൽ ഈസ്റ്റ് ഇന്ത്യ കമ്പനിയുടെ നിയന്ത്രണപ്രദേശങ്ങൾ, ബ്രിട്ടീഷ് സർക്കാരിന്റെ പ്രത്യക്ഷനിയന്ത്രണത്തിലായി (ബ്രിട്ടീഷ് രാജ് എന്ന താൾ കാണുക). അപ്പോൾ വൈസ്രോയ് എന്ന സ്ഥാനപ്പേരുകൂടി ലഭിച്ച ഗവർണർ ജനറൽ, പഞ്ചാബ്, ബംഗാൾ, ബോംബെ, മദ്രാസ്, യുണൈറ്റഡ് പ്രൊവിൻസെസ് തുടങ്ങിയവയടങ്ങിയ ബ്രിട്ടീഷ് ഇന്ത്യയിലെ പ്രവിശ്യകളുടെ ഭരണച്ചുമതലയുള്ള ഇന്ത്യയിലെ കേന്ദ്രസർക്കാരിന്റെ തലവനായി മാറി. അതേ സമയം, ഇന്ത്യയിലെ ബ്രിട്ടീഷ് പ്രവിശ്യകൾക്ക് പുറത്തുള്ള നിരവധി നാട്ടുരാജ്യങ്ങൾക്ക് ബ്രിട്ടീഷ് സർക്കാരിനോട് വിധേയത്വമുണ്ടായിരുന്നില്ല; പകരം ഇവക്ക് ബ്രിട്ടീഷ് രാജാവുമായായിരുന്നു നയതന്ത്രബന്ധമുണ്ടായിരുന്നത്. ബ്രിട്ടീഷ് രാജാവിന്റെ നാട്ടുരാജ്യങ്ങളിലേക്കുള്ള പ്രതിനിധി എന്ന നിലയിലാണ് വൈസ്രോയ് എന്ന സ്ഥാനപ്പേരുകൂടി ഗവർണർ ജനറലിനൊപ്പം ചേർത്തത്.

ഇന്ത്യക്കും പാകിസ്താനും സ്വാതന്ത്ര്യം ലഭിച്ചതോടെ വൈസ്രോയ് എന്ന സ്ഥാനപ്പേര് ഒഴിവാക്കി. എന്നാൽ ഇരുരാജ്യങ്ങളും യഥാക്രമം 1950-ലും 1956-ലും റിപ്പബ്ലിക്കൻ ഭരണഘടന സ്വീകരിക്കുംവരെ ഗവർണർ ജനറൽ എന്ന തസ്തിക തുടർന്നുപോന്നു.

ഈസ്റ്റ് ഇന്ത്യ കമ്പനിയുടെ ഡയറക്റ്റർമാരുടെ സഭയാണ് 1858 വരെ ഗവർണർ ജനറലിനെ തെരഞ്ഞെടുത്തിരുന്നത്. ഗവർണർ ജനറലിന്റെ ഉത്തരവാദിത്തവും ഈ സഭയോടായിരുന്നു. അതിനുശേഷം ബ്രിട്ടീഷ് സർക്കാരിന്റെ ശുപാർശപ്രകാരം ബ്രിട്ടീഷ് രാജാവാണ് നിയമനം നടത്തിയിരുന്നത്. ബ്രിട്ടീഷ് മന്ത്രിസഭയിലെ ഇന്ത്യക്കുവേണ്ടിയുള്ള വിദേശകാര്യസെക്രട്ടറിയുടെ കീഴിലായിരുന്നു ഈ നിയമനം. 1947-നു ശേഷം ഇന്ത്യൻ സർക്കാരിന്റെ ശുപാർശയിലാണ് ബ്രിട്ടീഷ് രാജാവ് ഈ നിയമനം നടത്തിയിരുന്നത്.

ഗവർണർ ജനറലിന്റെ ഭരണകാലാവധി അഞ്ചുവർഷത്തേക്കായിരുന്നു. ചിലപ്പോൾ ഈ കാലാവധി പൂർത്തിയാകുന്നതിനുമുമ്പുതന്നെ ഒഴിവാക്കിയിരുന്നു. ഒരു ഗവർണർ ജനറലിന്റെ കാലാവധി തീർന്ന് മറ്റൊരാൾ ചുമതലയേറ്റെടുക്കുന്നതുവരെ താൽക്കാലിക ഗവർണർ ജനറൽമാരും ചുമതലയേൽക്കാറുണ്ട്. ഏതെങ്കിലും പ്രവിശ്യകളിലെ ഗവർണർക്കാണ് സാധാരണഗതിയിൽ ഈ താൽക്കാലിക ചുമതല നൽകിയിരുന്നത്.

1864-ൽ ഗവർണർ ജനറലിന് താഴെപ്പറയുന്ന ഉദ്യോഗസ്ഥരുടെ മേലധികാരം ഉണ്ടായിരുന്നു.
ഇതിനും പുറമേ വിവിധ നാട്ടുരാജ്യങ്ങളിലെ റെസിഡന്റുമാരും ഏജന്റുമാരും ഗവർണർ ജനറലിന്റെ കീഴിലുണ്ടായിരുന്നു.

മദ്രാസിലെയും ബോംബെയിലെയും ഗവർണർമാർക്ക് വലിയ അളവിലുള്ള സ്വയംഭരണാവകാശമുണ്ടായിരുന്നു. സൈനികം, സാമ്പത്തികം, മറ്റു പ്രവിശ്യകളും രാജ്യങ്ങളുമായുള്ള ബന്ധം തുടങ്ങിയവയൊഴികെയുള്ള പല കാര്യങ്ങളിലും ഇവർ സ്വന്തം തീരുമാനമെടുക്കുകയും ലണ്ടനുമായി നേരിട്ട് ബന്ധപ്പെട്ടിരുന്നു. എന്നാൽ ബാക്കിയുള്ള ഉദ്യോഗസ്ഥരുടെ പൂർണ്ണനിയന്ത്രണം ഗവർണർ ജനറലിനായിരുന്നു.

"എക്സിക്യൂട്ടീവ് കൗൺസിൽ", "ലെജിസ്ലേറ്റീവ് കൗൺസിൽ" എന്നീ രണ്ട് ഭരണസമിതികളുടെ പ്രസിഡണ്ടായിരുന്നു വൈസ്രോയ്. എക്സിക്യൂട്ടീവ് കൗൺസിലിൽ ഏഴ് അംഗങ്ങളുണ്ടായിരുന്നു. ആഴ്ചയിലൊരിക്കൽ ഈ കൗൺസിൽ യോഗം ചേർന്നിരുന്നു. കമാൻഡർ ഇൻ ചീഫിനു പുറമേ വിദേശകാര്യം, ആഭ്യന്തരം, ലെജിസ്ലേറ്റീവ്, സൈനികം, ധനകാര്യം, പൊതുമരാമത്ത് എന്നീ വകുപ്പുകളുടെ തലവന്മാരായിരുന്നു എക്സിക്യൂട്ടീവ് കൗൺസിലിലെ അംഗങ്ങൾ.

എക്സിക്യൂട്ടീവ് കൗൺസിലിലെ അംഗങ്ങൾക്ക് പുറമേ പൊതുഭരണ-സൈനികരംഗത്തെ പ്രതിനിധീകരിച്ചുകൊണ്ടുള്ള അനൗദ്യോഗികാംഗങ്ങളും ഉൾപ്പെട്ടതായിരുന്നു ലെജിസ്ലേറ്റീവ് കൗൺസിൽ.


</doc>
<doc id="251214" url="https://ml.wikipedia.org/wiki?curid=251214" title="ഒഡേസ">
ഒഡേസ

പ്രശസ്ത സംവിധായകനായിരുന്ന ജോൺ എബ്രഹാമിന്റെ നേതൃത്വത്തിൽ കോഴിക്കോട് കേന്ദ്രമായി സ്ഥാപിക്കപ്പെട്ട സമാന്തര സിനിമാപ്രവർത്തകരുടെ കൂട്ടായ്മയായിരുന്നു ഒഡേസ. സേതു, കെ.പി. കുമാരൻ, സത്യൻ തുടങ്ങി പ്രമുഖരായ ധാരാളം പേരും ജോൺ എബ്രഹാമിനെക്കൂടാതെ ഒഡേസയുടെ സംഘാടകരായി ഉണ്ടായിരുന്നു. പിൽക്കാലത്ത് ഇതിന്റെ ആസ്ഥാനം വടകരയിലേയ്ക്ക് മാറ്റപ്പെട്ടു. ജനകീയസിനിമാ പ്രവർത്തനത്തിന്റെ ഏറ്റവും മികച്ച ഉദാഹരണമായി ചൂണ്ടിക്കാണിക്കപ്പെടാറുള്ള 'അമ്മ അറിയാൻ' എന്ന ചലച്ചിത്രമാണ് ഒഡേസയുടെ ആദ്യ സംരംഭം. കച്ചവടതാൽപര്യങ്ങൾ നിയന്ത്രിയ്ക്കുന്ന സിനിമാലോകത്തെ വെല്ലുവിളിച്ചു കൊണ്ട് പൊതുജനങ്ങളിൽ നിന്നും പണം പിരിച്ചെടുത്തായിരുന്നു ഒഡേസയുടെ സിനിമകൾ നിർമിച്ചത്. സ്വന്തമായി നിർമിച്ച സിനിമകൾ കേരളത്തിലെ അങ്ങോളമിങ്ങോളമുള്ള പൊതുവേദികളിൽ ഒഡേസ പ്രവർത്തകർ പ്രദർശിപ്പിച്ചു. ഇത് കൂടാതെ ലോകത്തിന്റെ പലഭാഗങ്ങളിൽ നിന്നുള്ള ചലച്ചിത്രങ്ങളും ഒഡേസ മുൻകൈയെടുത്ത് പ്രദർശിപ്പിച്ചു. സിനിമാ പ്രദർശനങ്ങൾ, ശിൽപ്പശാല പരമ്പരകൾ, സിനിമാ സംവിധായകരുമായുള്ള മുഖാമുഖങ്ങൾ എന്നിവ നടത്തി നവസിനിമയെക്കുറിച്ച് മലയാളികൾക്ക് അവബോധം നൽകുന്നതിൽ ഒഡേസ വലിയ പങ്കുവഹിച്ചു. ജോൺ എബ്രഹാമിന്റെ മരണത്തെത്തുടർന്ന് 'ഒഡേസ സത്യൻ' എന്നറിയപ്പെടുന്ന സത്യൻ ഇതിന്റെ സാരഥ്യം ഏറ്റെടുത്തു. പൊതുജനങ്ങളിൽ നിന്നും പിരിച്ചെടുത്ത പണം കൊണ്ട് അദ്ദേഹം അഞ്ചോളം ഡോക്യുമെൻററികൾ നിർമിച്ചു. സിനിമയുടെ ആരംഭത്തിലുള്ള ഒഡേസയുടെ പ്രസ്താവനയിൽ അവർ സ്വയം നിർവചിയ്ക്കുന്നത് ഇങ്ങനെയാണ്: "നല്ല സിനിമക്കു വേണ്ടിയുള്ള കൂട്ടായ സാഹോദര്യം, എങ്ങനെ സിനിമയിലൂടെ ജനങ്ങളുമായി സംവേദിക്കണമെന്ന യാഥാർത്ഥ്യ ബോധം, അതിന്റെ പ്രകാശനമാണ് ഒഡേസ". 



</doc>
<doc id="251218" url="https://ml.wikipedia.org/wiki?curid=251218" title="തങ്കക്കുടം">
തങ്കക്കുടം

ഇക്ബാൽ പിക്ചേഴ്‌സിനുവേണ്ടി എം.എച്ച്.എം. യൂസഫ് സേട്ട് നിർമിച്ച മലയാളചലച്ചിത്രമാണ് തങ്കക്കുടം. ശ്യാമള, ന്യൂട്ടോൺ, പ്രകാശ്, വിനസ് എന്നീ സ്റ്റുഡിയോകളിൽ ചിത്രീകർച്ച ചിത്രം കലാലയ ഫിലിംസാണ് വിതരണം ചെയ്തത്. 1965 മേയ് 28-ന് തങ്കക്കുടം പ്രദർശനമാരംഭിച്ചു.

കുഞ്ഞാത്തുമ്മയുടെ മക്കൾ കബീറും സുഹ്രയും മദ്രാസിൽ പഠിക്കാനെത്തി. സുഹ്ര ഒസ്സാന്റെ മകൻ കാദറുമായി പ്രണയത്തിലാകുന്നു. ഉമ്മ സമ്മതിക്കുകയില്ലെന്ന് ഭയന്ന് കബീർ സുഹ്രയുടെ വിവാഹം രഹസ്യമായി നടത്തിക്കൊടുത്തു. സൈക്കിൾ അപകടത്തിൽ കാദർ മരിച്ചു, സുഹ്ര ഒരു കുഞ്ഞിനെ പ്രസവിച്ചു. ഉമ്മയ്ക്ക് അസുഖമാണെന്നറിഞ്ഞ് കബീറും സുഹ്രയും നാട്ടിലേക്ക് തിരിച്ചപ്പോൾ കുഞ്ഞിനെ ജോണീ എന്നൊരു സുഹൃത്തിനെ ഏൽ‌പ്പിച്ചു. നാട്ടിൽ വച്ച് സുഹ്രയുടെ രണ്ടാം വിവാഹം നടന്നു-ജമാൽ ആണു വരൻ. കബീറിന്റെ കല്യാണവും കഴിഞ്ഞു. സുഹ്രയുടെ മകൻ താജു ജോണിയോടൊപ്പം വളരുന്നു. അവനു പനിയാണെന്നറിഞ്ഞ കബീർ അവനെ ശുശ്രൂഷിക്കാനെത്തി. ഭാര്യ സംശയിച്ചത് കബീറിനു ജോണിയുടെ ഭാര്യയുമായി അവിഹിതബന്ധം ഉണ്ടെന്നാണ്. കബീർ കഥകളെല്ലാം അവളോട് പറഞ്ഞു. അവൾ ശാന്തയായി, താജുവിനെ വളർത്താൻ തയ്യാറായി. എന്നാൽ താജു പെട്ടെന്ന് മരിച്ചപ്പോൾ ഗർഭവതിയായ ഭാര്യ അവനെ കൊന്നതാണെന്ന് കബീർ അധിഷേപിച്ചു. അവൾ ഭ്രാന്തിയായി. ഭ്രാന്താലയത്തിൽ വച്ച് ഒരു കുഞ്ഞിനെ പ്രസവിച്ചു. കുഞ്ഞിനെ സ്നേഹവാനായ ഒരു ഡോക്ടറാണു വളർത്തുന്നത്. ജമാൽ സുഹ്രയെ വൈദ്യപരിശോധനയ്ക്കു വിധേയയാക്കാൻ തുനിഞ്ഞപ്പോൾ നേരത്തെ ഒന്നു പ്രസവിച്ചതാണെന്നു കണ്ടുപിടിയ്ക്കപ്പെട്ടേയ്ക്കുമെന്നു കരുതി ആത്മഹത്യക്ക് ശ്രമിച്ചു. ഡോക്ക്ടർ തക്ക സമയത്ത് അവളെ രക്ഷപ്പെടുത്തി. കബീറിന്റെ കുട്ടിയെ അവൾക്ക് സമ്മാനിച്ചു. സുഹ്രയെ അന്വേഷിച്ച കബീർ പാർക്കിൽ വച്ച് ഈ കുട്ടിയെക്കണ്ട് വെറുതേ അവന്റെ വീട്ടിലെത്തുമ്പോൾ അവിടെ സുഹ്രയെ കണ്ടു. സുഹ്ര വീണ്ടും വഴിപിഴച്ചെന്നു കരുതി കബീർ അവളെ അടിയ്ക്കുമ്പോൾ ഡോക്ടർ കഥകളെല്ലാം പറയുന്നു. കുട്ടിയുടെ യഥാർത്ഥ അമ്മയെ കാണാൻ എല്ലാവരും കൂടി ഭ്രാന്താശുപത്രിയിൽ എത്തിയപ്പോൾ കബീറിന്റെ ഭാര്യ ഷോക്കേറ്റ് നിലം പതിച്ചു. അതോടെ അവളുടെ ഭ്രാന്തു മാറി. പക്ഷേ കുട്ടിയെ വിട്ടുപിരിയാൻ സുഹ്രയ്ക്കും അവന്റെ അമ്മയ്ക്കും വയ്യ. സ്നേഹസമ്പന്നനായ ജമാൽ കഥയൊക്കെ അറിഞ്ഞ് സുഹ്രയെ കൂട്ടിക്കൊണ്ടു പോയി. കുട്ടിയെ കാണാഞ്ഞ് സുഹ്ര രോഗവതിയായി. കുട്ടിയും അതീവ രോഗാതുരനായി. കുട്ടിയേയും കൂട്ടി കബീറും ഭാര്യയും സുഹ്രയുടെ വീട്ടിൽ എത്തിയപ്പോൾ അവൾ മരിച്ചു. പെട്ടെന്ന് കുട്ടിയുടെ അസുഖം മാറി.



</doc>
<doc id="251220" url="https://ml.wikipedia.org/wiki?curid=251220" title="മണിവണ്ണൻ">
മണിവണ്ണൻ

തമിഴ് ചലച്ചിത്ര മേഖലയിലെ നടനും സംവിധായകനുമായിരുന്നു മണിവണ്ണൻ () (ജനനം: ജൂലൈ 31, 1954, (മരണം: ജൂൺ 15, 2013). നാനൂറോളം തമിഴ് ചലച്ചിത്രങ്ങളിൽ അഭിനയിച്ചിട്ടുള്ള മണിവണ്ണൻ കോയമ്പത്തൂർ ജില്ലയിലെ സുലൂരിലാണ് ജനിച്ചത്. കോയമ്പത്തൂർ സ്വദേശിയായ തമിഴ് നടൻ സത്യരാജിന്റെ അടുത്ത സുഹൃത്തായിരുന്നു. മണിവണ്ണൻ സത്യരാജ് കൂട്ടുകെട്ടിൽ ഏകദേശം ഇരുപത്തിയഞ്ചോളം തമിഴ് ചലച്ചിത്രങ്ങൾ നിർമ്മിക്കപ്പെട്ടു.

മണിവണ്ണൻ സംവിധാനം ചെയ്ത അമ്പതാമത്തെ ചിത്രം നാഗരാജ ചോഴൻ എം.ഏ., എം.എൽ.എ. 2013 മെയ് മാസം റിലീസ് ചെയ്തു. ഈ ചിത്രം അദ്ദേഹത്തിന്റെ ആത്മസുഹൃത്തായ സത്യരാജ് അഭിനയിച്ച ഇരുനൂറാമത്തെ ചിത്രവും ആയിരുന്നു. 2013 ജൂൺ 15-ാം തിയതി ഹൃദയസ്തംഭനത്തെത്തുടർന്ന് ചെന്നൈ നെശപ്പാക്കത്തുള്ള വസതിയിൽ വച്ച് മണിവണ്ണൻ നിര്യാതനായി.


</doc>
<doc id="251225" url="https://ml.wikipedia.org/wiki?curid=251225" title="പനി ഔഷധ പ്രയോഗങ്ങൾ">
പനി ഔഷധ പ്രയോഗങ്ങൾ







</doc>
<doc id="251226" url="https://ml.wikipedia.org/wiki?curid=251226" title="തണ്ടാടി വല">
തണ്ടാടി വല

മീൻ പിടിക്കാൻ ഉപയോഗിക്കുന്ന നേർത്ത നൂല് കൊണ്ടുള്ള ഒരു തരം വലയാണ് തണ്ടാടി വല. വെള്ളത്തിന്‌ കുറുകെ കെട്ടിയാണ് ഇതിൽ മീൻ പിടിക്കുന്നത്‌.


</doc>
<doc id="251232" url="https://ml.wikipedia.org/wiki?curid=251232" title="ചുക്കും ഗെക്കും">
ചുക്കും ഗെക്കും

റഷ്യൻ കഥാകാരനായ അർക്കാദി ഗൈദർ രചിച്ച കുട്ടികൾക്കുള്ള ഒരു കഥയാണ് "ചുക്കും ഗെക്കും" (Chuk and Gek).1939 ൽ ആണ് ഈ കൃതി രചിയ്ക്കപ്പെട്ടത്. 

സോവിയറ്റ് റഷ്യയിലെ മോസ്കോ നഗരത്തിലാണ് കുസൃതികളായ ചുക്, ഗെക് ഇവർ അമ്മയോടൊപ്പം താമസിയ്ക്കുന്നത്. അവരുടെ അച്ഛനായ സെര്യോഗിൻ വളരെദൂരെ സൈബീരിയയിലുള്ള തൈഗയിൽ ഗവേഷണസംബന്ധമായ ജോലിയിലേർപ്പെട്ടിരിയ്ക്കുന്നയാളാണ്. പുതുവത്സരം അടുക്കാറായപ്പോൾ സെര്യോഗിൻ തന്റെ ഭാര്യയെയും കുട്ടികളെയും കാണാൻ അതിയായി ആഗ്രഹിച്ച് അവരെ തന്റെ ജോലിസ്ഥലത്തേയ്ക്ക് ക്ഷണിച്ചുകൊണ്ട് അവർക്ക് ഒരു കമ്പിസന്ദേശം തയ്യാറാക്കി അയയ്ക്കുന്നു. ഈ സന്ദേശം ലഭിച്ച സെര്യോഗിൻ കുടുംബം ആഹ്ലാദത്തോടെ യാത്രയ്ക്കു തയ്യാറെടുക്കുന്നു.

എന്നാൽ സെര്യോഗിൻ തന്റെ അസൗകര്യം കാണിച്ച് വീണ്ടും ഒരു കമ്പി കുടുംബത്തിനു അയയ്ക്കുന്നു. ഈ കമ്പി ചുക്കും, ഗെക്കും തമ്മിലുണ്ടായ ശണ്ഠയ്ക്കിടയിൽ കളഞ്ഞുപോകുന്നു. എന്നാൽ ഈ വിവരം അവർ അമ്മയോട് പറയുന്നില്ല. കളഞ്ഞുപോയ കമ്പിസന്ദേശത്തിലെ ഉള്ളടക്കത്തെക്കുറിച്ച് അറിയാതെ യാത്രപുറപ്പെട്ട അമ്മയും കുട്ടികളും രണ്ടു ദിവസത്തെ ദീർഘമായ തീവണ്ടിയാത്രയും മഞ്ഞിലൂടെയുള്ള ദുഷ്കരമായ സവാരിയ്ക്കും ശേഷം ഭർത്താവിന്റെ ജോലിസ്ഥലത്തെ ക്യാമ്പിൽ എത്തുന്നു. എന്നാൽ ചുക്കിന്റെയും ഗെക്കിന്റേയും അച്ഛനായ സെര്യോഗിനും അദ്ദേഹത്തിന്റെ സഹപ്രവർത്തകരും ജോലിസംബന്ധമായി പത്തു ദിവസത്തേയ്ക്ക് മറ്റൊരു സ്ഥലത്തേയ്ക്കു പോയ വിവരം ഒരു ഗാർഡ് അവരോട് വെളിപ്പെടുത്തുന്നു. പത്തുദിവസം തള്ളിനീക്കുന്നതിനു മതിയായ ഭക്ഷണമോ മറ്റു സൗകര്യങ്ങളോ ആ സ്ഥലത്തു തത്കാലം ലഭ്യവുമല്ല,മാത്രമല്ല അവിടെ വന്യജീവികളുടെ ശല്യവുമുണ്ട്. ആ ദിവസങ്ങളിൽ സെര്യോഗിന്റെ ഭാര്യയും, കുട്ടികളായ ചുക്കും ഗെക്കും അവിടെ ദിനരാത്രങ്ങൾ കഴിച്ചുകൂട്ടുന്നതിനെക്കുറിച്ചാണ് ഈ പുസ്തകത്തിൽ ഗൈദർ വിവരിയ്ക്കുന്നത്.

ഇവാൻ ലുകിൻസ്കി സംവിധാനം ചെയ്ത ഈ കൃതിയെ ആധാരമാക്കിയുള്ള ചലച്ചിത്രരൂപം 1953 ൽ പുറത്തുവന്നു.

ഇതിന്റെ മലയാളഭാഷാന്തരം ലഭ്യമാണ്. 



</doc>
<doc id="251233" url="https://ml.wikipedia.org/wiki?curid=251233" title="പഴശ്ശി സമരങ്ങൾ">
പഴശ്ശി സമരങ്ങൾ

കേരളത്തിൽ അധിനിവേശവിരുദ്ധപോരാട്ടങ്ങൾ ആരംഭിക്കുന്നത് പോർട്ടുഗീസുകാരുടെ വരവോടെയാണ്. അതുവരെ അറബിവംശജരായിരുന്നു കേരളത്തിൽ വ്യാപാരം നടത്തിയിരുന്നത്. പോർട്ടുഗീസുകാർ ഇവരെ തോൽപ്പിച്ചാണ് വ്യാപാരകുത്തക കൈക്കലാക്കുന്നത്. പോർട്ടുഗീസുകാർക്കു പുറകെ മറ്റു പാശ്ചാത്യൻ രാജ്യങ്ങൾകൂടി വ്യാപാരത്തിനായി കേരളത്തിലേക്കു കടന്നുവന്നു. ക്രമേണ മറ്റുള്ള രാജ്യങ്ങളെയെല്ലാം തോൽപ്പിച്ച് ബ്രിട്ടന്റെ കീഴിലുള്ള ബ്രിട്ടീഷ് ഈസ്റ്റ് ഇന്ത്യ കമ്പനി വ്യാപാരത്തിന്റെ കുത്തകനേടുന്നതിനായുള്ള മത്സരത്തിൽ വിജയികളായി.

വ്യാപാരത്തിനായി വന്ന് ചൂഷകരായി മാറിയ പാശ്ചാത്യമേധാവിത്വത്തിനെതിരേ കേരളത്തിലെ നാട്ടുരാജ്യങ്ങളും, ജനങ്ങളും ഒറ്റപ്പെട്ട ചെറുത്തുനിൽപ്പുകൾ നടത്തിയിരുന്നുവെങ്കിലും അവയൊന്നും ഫലവത്തായിരുന്നില്ല. ഇവയിൽ ശ്രദ്ധിക്കപ്പെട്ടത്, പഴശ്ശിരാജയുടേയും, വേലുത്തമ്പിദളവയുടേയും, കുറിച്യരുടേയും സമരങ്ങൾ മാത്രമായിരുന്നു. ഇവയിൽതന്നെ ജനകീയപങ്കാളിത്തം നമുക്ക് കാണാൻ കഴിയുന്നത് പഴശ്ശി സമരങ്ങളിൽ മാത്രമാണ്. 

വടക്കേ മലബാറിലെ കോട്ടയംകോവിലകത്തെ ഇളയരാജാവായിരുന്നു കേരളവർമ്മ പഴശ്ശിരാജ. ബ്രിട്ടീഷ് രേഖകളിൽ ഇദ്ദേഹം "പൈച്ചി" എന്നറിയപ്പെടുന്നു. ഇരിവനാട്, വയനാട്, കുറമ്പ്നാട്, താമരശ്ശേരി എന്നീ പ്രദേശങ്ങളായിരുന്നു ഇദ്ദേഹത്തിന്റെ അധികാരപരിധി. കോട്ടയംകോവിലകത്തിന് അക്കാലത്ത് പുറനാട് എന്നും പുറകിഴനാട് എന്നും പേരുകളുണ്ടായിരുന്നു. പിൽക്കാലത്ത് രാജകുടുംബത്തിന് മൂന്നു താവഴികളുണ്ടായി. തെക്കേ കോവിലകം, പടിഞ്ഞാറേ കോവിലകം, കിഴക്കേ കോവിലകം എന്നിവയായിരുന്നു അവ. ടിപ്പുവിന്റേയും, ഹൈദരിന്റേയും നേതൃത്വത്തിൽ മൈസൂർ സൈന്യം മലബാർ ആക്രമിച്ചപ്പോൾ മറ്റു രാജകുടുംബങ്ങളേപ്പോലെ കോട്ടയം രാജകുടുംബവും തിരുവനന്തപുരത്ത് രാഷ്ട്രീയ അഭയം തേടി. എന്നാൽ കേരളവർമ്മ സ്വന്തം ജനങ്ങൾക്കൊപ്പം നിന്ന് മൈസൂർ സുൽത്താനോട് പൊരുതി. അക്കാലത്ത് മൈസൂർ സൈന്യത്തിൽനിന്നും രാജ്യത്തെ രക്ഷിക്കാനായി കേരളവർമ്മ, ഈസ്റ്റിന്ത്യാ കമ്പനിയുമായി സൗഹൃദമുണ്ടാക്കിയിരുന്നു. മൈസൂർ സൈന്യം തലശ്ശേരി കോട്ട ആക്രമിച്ചപ്പോൾ, ബ്രിട്ടീഷുകാരെ സഹായിക്കാൻ കേരളവർമ്മ രണ്ടായിരത്തോളം അംഗങ്ങളുള്ള നായർസൈന്യത്തെ അയച്ചുകൊടുത്തിരുന്നു. അക്കാലത്ത് ബ്രിട്ടീഷുകാരുടെ വാണിജ്യകേന്ദ്രമായിരുന്നു തലശ്ശേരികോട്ട. തിരുവനന്തപുരത്ത് അഭയം പ്രാപിച്ചിരുന്ന കോട്ടയംരാജാവ് രവിവർമ്മ അന്തരിച്ചതിനെത്തുടർന്ന് കേരളവർമ്മ കോട്ടയംകോവിലകത്തിന്റെ ഭരണം ഏറ്റെടുത്തു.

1792 ലെ ശ്രീരംഗപട്ടണം ഉടമ്പടി പ്രകാരം മൈസൂർ-ബ്രിട്ടീഷ് യുദ്ധം അവസാനിച്ചു. അതോടെ ബ്രിട്ടീഷുകാർ തെക്കേ ഇന്ത്യയിലെ പ്രബലരായ രാഷ്ട്രീയ സൈനിക ശക്തിയായി മാറി. നാട്ടുരാജാക്കന്മാർ ബ്രിട്ടീഷ് സാമ്രാജ്യത്തിനു കപ്പം കൊടുത്ത് അവരുടെ പ്രജകളായി മാറി. കേരളവർമ്മയും ഇതോടൊപ്പം വാർഷികകപ്പം കൊടുത്തുകൊള്ളാമെന്ന് ഒരു കരാറിലൂടെ സമ്മതിച്ചു. 1792 ഒക്ടോബറിൽ മറ്റൊരു കരാറിലും അദ്ദേഹത്തെക്കൊണ്ട് കമ്പനി നിർബന്ധപൂർവ്വം ഒപ്പു വെപ്പിക്കുകയുണ്ടായി. ഈ കരാറിൻ പ്രകാരം കതിരൂർ, പഴശ്ശി, കുറ്റ്യാടി, താമരശ്ശേരി എന്നീ താലൂക്കുകളുടെ പരമാധികാരം കമ്പനിയിൽ നിക്ഷിപ്തമായിത്തീർന്നു. ഇവിടെ നിന്നുള്ള വിളവുകൾ പ്രത്യേകിച്ച് കുരുമുളക് ഒരു നിശ്ചിത വിലയിൽ കമ്പനിക്കുവേണ്ടിയുള്ളതാണെന്നും, വർഷം തോറും ഇരുപതിനായിരം രൂപയോ അതിനു തുല്യമായ തുകക്കുള്ള കുരുമുളകോ നൽകിക്കൊള്ളാമെന്നും ആ കരാറിലൂടെ ബ്രിട്ടീഷുകാർ കേരളവർമ്മയെക്കൊണ്ട് സമ്മതിപ്പിക്കാൻ ശ്രമിച്ചു.

ബ്രിട്ടനുമായുണ്ടായ അവസാന കരാറിലൂടെ പഴശ്ശി അവരുമായുള്ള ബന്ധം ഉപേക്ഷിക്കാൻ തീരുമാനിച്ചു. എന്നാൽ രാജകുടുംബത്തിലുണ്ടായ ചില അവകാശതർക്കങ്ങളുടെ പിന്തുടർച്ചയെന്നപോലെ, കേരളവർമ്മയുടെ അമ്മാവനായ കുറുമ്പ്രനാട് രാജാവ് വീരവർമ്മ ബ്രിട്ടീഷുകാരോട് കൂടുതൽ സൗഹൃദം സ്ഥാപിച്ചു. നികുതിപിരിവിന് കമ്പനിയുടെ ഒരു പ്രതിനിധിയെ നിയമിക്കാൻ അനുവാദം നൽകുകയും ചെയ്തു. എന്നാൽ കോട്ടംകോവിലകത്തു നിന്നും നികുതിപിരിപ്പിക്കാൻ കേരളവർമ്മ ബ്രിട്ടീഷുകാരെ അനുവദിച്ചില്ല.

കമ്പനിയുടെ മാറിയ ലക്ഷ്യം പഴശ്ശിയെ അസ്വസ്ഥനാക്കി. പിന്നീട് ഭരണകാര്യങ്ങളിൽ കമ്പനിയുടെ യാതൊരു ഇടപെടലുകളും കേരളവർമ്മ പഴശ്ശിരാജ അനുവദിച്ചില്ല. തന്റെ അനുവാദം കൂടാതെ കോട്ടയം ചന്തയിൽ മുസ്ലിങ്ങൾ പണികഴിപ്പിച്ച പള്ളി പഴശ്ശിരാജ പൊളിച്ചുകളയുകയും കൂടാതെ ആറു മുസ്ലിങ്ങളെ വധിക്കുകയും ചെയ്തു. പഴശ്ശിയെ പിണക്കാൻ കമ്പനിയും തയ്യാറായിരുന്നില്ല. നേരത്തേ പഴശ്ശിയെക്കൊണ്ട് ഒപ്പിടുവിച്ച കരാറിൽ വിട്ടുവീഴ്ചകൾ ചെയ്യാൻ കമ്പനി തയ്യാറായി. മൈസൂർ സൈന്യവുമായുള്ള യുദ്ധത്തിൽ സഹായിച്ചതിനുള്ള പ്രത്യുപകാരമാണ് ഈ ഇളവുകളെന്ന് കമ്പനി പ്രഖ്യാപിക്കുകയും ചെയ്തു. 

എന്നാൽ പിന്നീടു വന്ന കമ്പനി മേധാവിയായ ജെ.സ്റ്റീവൻസ് , ഇത്തരം ഇളവുകളെല്ലാം ഉടനടി റദ്ദു ചെയ്തു. മാത്രവുമല്ല പഴശ്ശിരാജയുമായി കമ്പനി ഒപ്പു വെച്ച എല്ലാ കരാറുകളും അവസാനിക്കുന്നതായി പ്രഖ്യാപിക്കുകയും ചെയ്തു. കൂടാതെ കോട്ടയംകോവിലകത്തുനിന്നും നികുതിപിരിക്കുന്നതിൽനിന്നും കുറുമ്പ്രനാട് രാജാവിനെ പഴശ്ശി തടഞ്ഞു. കമ്പനിയോട് എല്ലാ അർത്ഥത്തിലും, കേരളവർമ്മ ശത്രുത പ്രഖ്യാപിച്ചു. കമ്പനിയുടെ ശത്രുക്കൾക്ക് അദ്ദേഹം അഭയം നൽകി. പഴശ്ശിയെ തോൽപ്പിക്കാതെ അവിടെ അധികാരം പിടിച്ചടക്കാനാവില്ലെന്നു മനസ്സിലാക്കിയ ബ്രീട്ടീഷ് സർക്കാർ അദ്ദേഹത്തെ പരാജയപ്പെടുത്താൻ ജെയിംസ് ഗോർഡന്റെ നേതൃത്വത്തിൽ ഒരു സേനയെ അങ്ങോട്ടേക്കയച്ചു. പഴശ്ശിയെ പിടിക്കാനായില്ലെങ്കിലും പട്ടാളം കൊട്ടാരം കൊള്ളയടിക്കുകയും ആയുധങ്ങളും പണവും കരസ്ഥമാക്കുകയും ചെയ്തു.

പഴശ്ശിയെ പിടികൂടാൻ എല്ലാ തന്ത്രങ്ങളും ബ്രിട്ടീഷ് സൈന്യം പ്രയോഗിച്ചെങ്കിലും, വയനാടൻ കാടുകളിലേക്ക് കടന്ന അദ്ദേഹത്തെ പിടിക്കുക അത്ര എളുപ്പമായിരുന്നില്ല. മാത്രവുമല്ല, ഗോത്രസമുദായങ്ങളായ കുറുമ്പരുടേയും, കുറിച്യരുടേയും സഹായം പഴശ്ശിക്ക് വേണ്ടുവോളം ലഭിച്ചിരുന്നു. പഴശ്ശിയെ തടവിലാക്കുന്നതിനായി അദ്ദേഹത്തിന്റെ അനുയായികളെ ഭീഷണിപ്പെടുത്തുക എന്നതായിരുന്നു കമ്പനി സ്വീകരിച്ച മറ്റൊരു മാർഗ്ഗം, പക്ഷേ രാജ്യസ്നേഹികളായ അവർ അതിനും വഴങ്ങിയില്ല. പഴശ്ശിയെ പിടികൂടുന്നതിൽ കമ്പനിക്കേറ്റ പരാജയം വല്ലാത്ത അപമാനം വരുത്തിവെച്ചു. അവസാനം കമ്പനി പഴശ്ശിയോട് ഒത്തുതീർപ്പിലെത്തി. അദ്ദേഹത്തിന്റെ കയ്യിൽ നിന്നും കൊള്ളയടിച്ച പണവും സ്വർണ്ണവും എല്ലാം കമ്പനി തിരികെ കൊടുക്കുകയും വാർഷിക ചെലവിലേക്ക് എണ്ണായിരം രൂപ നൽകാനും തീരുമാനമായി. പഴശ്ശിരാജ ടിപ്പു സുൽത്താനുമായി സഖ്യമുണ്ടാക്കിയേക്കുമോയെന്നും കമ്പനി ഭയപ്പെട്ടിരുന്നു.

ബ്രിട്ടീഷ് സർക്കാർ ഏർപ്പെടുത്തിയ നികുതിയുമായി ബന്ധപ്പെട്ടാണ് ആദ്യത്തെ പഴശ്ശി യുദ്ധം ആരംഭിക്കുന്നത്. മൈസൂർ അധികാരികൾ കർഷകരിൽ നിന്നും നേരിട്ട് നികുതിപിരിച്ചിരുന്നവെങ്കിൽ ബ്രിട്ടീഷുകാർ ഈ പതിവു അവസാനിപ്പിച്ച് നികുതി പിരിവ് ഓരോയിടത്തുമുള്ള നാടുവാഴികളേയും, ഭരണാധികാരികളേയും ഏൽപ്പിച്ചു. നാടുവാഴികൾ ഒരു നിശ്ചിത തുക സർക്കാരിനെ ഏൽപ്പിച്ചാൽ മതി. നാടുവാഴികൾ ഈ അധികാരം ഉപയോഗിച്ച് ജനങ്ങളെ പിഴിഞ്ഞു. കോട്ടയംപ്രദേശത്തെ നികുതി പിരിപ്പിക്കാൻ കുറുമ്പ്രനാട് രാജാവിന് അധികാരം കൊടുത്തു. ഇത് കേരളവർമ്മ പഴശ്ശിരാജയെ ചൊടിപ്പിച്ചു. തന്റെ അതിർത്തിക്കകത്തു നികുതിപിരിക്കുന്നതിനെ അദ്ദേഹം എതിർത്തു. ബലംപ്രയോഗിച്ച് നികുതി പിരിക്കാൻ തുടങ്ങിയാൽ കുരുമുളക് ചെടികൾ വെട്ടിക്കളയും എന്ന് പഴശ്ശിരാജ കമ്പനിയെ അറിയിച്ചു. കമ്പനി ഈ ഭീഷണി വകവെച്ചില്ലെന്നു മാത്രമല്ല കുറുമ്പ്രനാട് രാജാവിന് പാട്ടം അഞ്ചുവർഷത്തേക്കു കൂടി പുതുക്കി നൽകി. 1793 മുതൽ 1797 വരെയുണ്ടായ കലാപങ്ങളെ അടിച്ചമർത്താൻ കമ്പനിക്കായില്ല. അവസാനം കമ്പനി പഴശ്ശിരാജയുമായി ഒത്തു തീർപ്പിലെത്തുകയായിരുന്നു.

ടിപ്പുവിന്റെ മരണത്തോടെ, തെക്കേ ഇന്ത്യയിൽ കമ്പനിയുടെ ശക്തി വർദ്ധിച്ചു. ഇതോടെ പഴശ്ശിരാജക്കു നൽകിയിരുന്ന വാഗ്ദാനങ്ങളെല്ലാം അവർ പിൻവലിച്ചു. വയനാടിനുവേണ്ടി അവർ വീണ്ടും അവകാശം ഉന്നയിച്ചു. ടിപ്പുസുൽത്താന്റെ കയ്യിലായിരുന്ന വയനാട് ശ്രീരംഗപട്ടണം ഉടമ്പടി പ്രകാരം കമ്പനിക്ക് അവകാശപ്പെട്ടതാണെന്ന് അവർ പ്രഖ്യാപിച്ചു. പഴശ്ശിയും കമ്പനിയും ഒരു യുദ്ധത്തിനു തയ്യാറായി. വാട്ടർലൂ യുദ്ധത്തിൽ നെപ്പോളിയനെ തോൽപ്പിച്ച ആർതർ വെല്ലസ്ലിയാണ് പഴശ്ശിക്കെതിരേ പടനയിച്ചത്. പഴശ്ശി തന്റെ വിശ്വസ്തരായ, കണ്ണവത്ത് ശങ്കരൻ നമ്പ്യാർ, കൈതേരി അമ്പു നായർ, എടച്ചേനം കുങ്കൻ നായർ, ചുഴലി നമ്പ്യാർ, എമെൻനായർ, തലയ്ക്കൽ ചന്തു എന്നിവരോടൊപ്പമാണ് ബ്രിട്ടീഷ് സേനയെ നേരിടാൻ ഇറങ്ങിയത്. 1800 മുതൽ 1804 വരെ പലവട്ടം യുദ്ധങ്ങൾ നടന്നുവെങ്കിലും, പഴശ്ശിയെ തോൽപ്പിക്കാൻ ബ്രിട്ടീഷ് സേനക്കായില്ല. 

ഒളിപ്പോരായിരുന്നു പഴശ്ശിയുടെ മാർഗ്ഗം, ഇതിന് വയനാടൻ കാടുകൾ ഒരു സൗകര്യവുമായിരുന്നു. ഇത് തിരിച്ചറിഞ്ഞ ആർതർ വെല്ലസ്ലി, കോട്ടയത്തേക്ക് കൂടുതൽ റോഡുകൾ നിർമ്മിച്ചു. ഒളിപ്പോരാളികളുടെ അടുത്തേക്ക് ചെറു സൈന്യങ്ങളെ എത്തിക്കാനായിരുന്നു ഇത്. കേണൽ സ്റ്റീവൻസൺന്റെ നേതൃത്വത്തിലുള്ള ശക്തമായ ഒരു സൈന്യം പഴശ്ശിയുടെ സേനയെ ആക്രമിക്കുകയും അദ്ദേഹത്തിന്റെ വിശ്വസ്തരെ തടവിലാക്കുകയും ചെയ്തു. ഇത് പഴശ്ശിയുടെ പോരാട്ടങ്ങളെ പിന്നോട്ടടിപ്പിച്ചു. പഴശ്ശിരാജയും അവശേഷിച്ച എടച്ചേന കുങ്കനും ചേർന്ന് കുറിച്യരേയും കുറുമ്പരേയും സംഘടിപ്പിച്ച് അന്തിമയുദ്ധത്തിനു തയ്യാറെടുത്തു. കമ്പനി കൂടുതൽ നിയന്ത്രണങ്ങളുമായി വരുകയായിരുന്നു. കോട്ടയത്ത് അവർ വ്യാപാര ഉപരോധം ഏർപ്പെടുത്തി. കുറിച്യർ തലവനായിരുന്ന തലയ്ക്കൽ ചന്തുവിനെ തടവിലാക്കിയത് പഴശ്ശിയുടെ ശക്തി ക്ഷയിപ്പിച്ചു. 1805 നവംബർ 30 ആം തീയതി തൽക്കാലം യുദ്ധത്തിൽ നിന്നും പിൻവാങ്ങി പുൽപ്പള്ളിയിലൂടെ പോകുന്ന അവസരത്തിൽ ബ്രിട്ടീഷ് സേന അവരെ ആക്രമിക്കുകയും തുടർന്നു നടന്ന യുദ്ധത്തിൽ കേരളവർമ്മ പഴശ്ശിരാജ കൊല്ലപ്പെടുകയും ചെയ്തു

കേരളത്തിലെ ബ്രിട്ടീഷ് ആധിപത്യത്തിനെതിരേ നടന്ന ശക്തവും വ്യാപകവുമായിരുന്ന സമരങ്ങളായിരുന്നു പഴശ്ശി സമരങ്ങൾ. പിൽക്കാലത്ത് മലബാറിൽ നടന്ന കാർഷികസമരങ്ങൾക്കും, സ്വാതന്ത്ര്യസമരങ്ങൾക്കും പഴശ്ശിസമരങ്ങൾ ഒരു പ്രചോദനമായിരുന്നുവെന്ന് പറയപ്പെടുന്നു. ജന്മനാ നേതാവായിരുന്ന പഴശ്ശിരാജക്ക് തന്റെ അനുയായികളുടെ മനസ്സിൽ ആവേശം ജ്വലിപ്പിക്കാനും മഹത്തായ ലക്ഷ്യത്തിലേക്ക് അവരെ നയിക്കാനും കഴിഞ്ഞു.



</doc>
<doc id="251238" url="https://ml.wikipedia.org/wiki?curid=251238" title="തൊമ്മന്റെ മക്കൾ">
തൊമ്മന്റെ മക്കൾ

ഭഗവതിപിക്ചേർസിനുവേണ്ടി ജെ. ശശികുമാർ കഥയെഴുതി സംവിധാനം ചെയ്ത മലയാളചലച്ചിത്രമാണ് തൊമ്മന്റെ മക്കൾ. 1965 ഡിസംബർ 24-നു പ്രദർശനത്തിച്ച തൊമ്മന്റെ മക്കൾ വി.പി.എം. മാണിക്കം, എം.എസ്. കാശിവിശ്വനാഥൻ എന്നിവർ സംയുക്തമായാണ് നിർമിച്ചത്. ഇതേ കഥ സ്വന്തമെവിടെ ബന്ധമെവിടെ എന്ന പേരിൽ ശശികുമാർതന്നെ മോഹൻലാലിനെ വച്ചു 1984-ൽ ചലച്ചിത്രമാക്കിയ്ട്ടുണ്ട്

തിരുവിതാംകൂറിൽ നിന്നും തൊമ്മൻ മലബാറിലെ മലയോരപ്രദേശത്ത് ഒരു തുണ്ട് ഭൂമി വാങ്ങി ഭാര്യ അച്ചാമ്മ, മക്കൾ പാപ്പച്ചൻ, കുഞ്ഞച്ചൻ, ചിന്നമ്മ എന്നിവരോടൊപ്പം അധ്വാനിച്ച് സ്വസ്ഥജീവിതം നയിച്ചു പോന്നു. വാക്സിനേറ്റർ ജെയിംസിനു ചിന്നമ്മയിൽ അനുരാഗമുദിച്ചതോടെ പാപ്പച്ചനും കുഞ്ഞച്ചനും കൂടെ ഉത്സാഹിച്ച് അവരുടെ കല്യാണം നടത്തിക്കൊടുത്തു. പാപ്പച്ചൻ സ്ഥലം കപ്യാരുടെ മകൾ ശൊശാമ്മയെ കല്യാണം കഴിച്ചപ്പോൾ കുഞ്ഞച്ചൻ കെട്ടിയത് പുതുപ്പണക്കാരനായ മീനച്ചിൽക്കാരന്റെ മകൾ ഡംഭുകാരിയായ മേരിക്കുട്ടിയെ ആണ്.

മേരിക്കുട്ടിയുടേയും വീട്ടുകാരുടേയും ശല്യങ്ങൾ പാവപ്പെട്ടവളായ ശൊശാമ്മയുടേയും പാപ്പച്ചന്റേയും ജീവിതം പ്രയാസപൂർണ്ണമാക്കി, മക്കൾ തമ്മിൽ അസ്വാരസ്യങ്ങൾ ഉടലെടുക്കുന്നത് തൊമ്മനെ വേദനിപ്പിച്ചു. മേരിക്കുട്ടിയുടെ സ്ത്രീധനത്തുകയും ഉപയോഗിച്ച് തൊമ്മൻ വാങ്ങിയ സ്ഥലം പൊതുസ്വത്തായിക്കണക്കാക്കിയ തൊമ്മന്റെ തീരുമാനം മേരിക്കുട്ടിയേയും കുഞ്ഞച്ചനേയും ചൊടിപ്പിച്ചു. മക്കൾ തമ്മിൽ പിണങ്ങാതിരിക്കാൻ തൊമ്മൻ സ്വത്തുക്കൾ വീതം വച്ചു. വേലി കെട്ടി അതിരുകൾ തിരിച്ച് അകൽച്ച വിളിച്ചോതരുതെന്ന അഭ്യർത്ഥനയോടെ. പക്ഷേ കുഞ്ഞച്ചനും മേരിക്കുട്ടിയും മീനച്ചിൽക്കാരനും വാശിയിൽ ഉറച്ചു നിന്നു, പാപ്പച്ചനും കുഞ്ഞച്ചനും തമ്മിൽ അടിപിടി വരെയായി. ഒരു വലിയ ഏറ്റുമുട്ടലിനിടയിൽ വഴക്കുതീർക്കാൻ എത്തിയ തൊമ്മനും അച്ചാമ്മയും എത്തി. നിവൃത്തിയില്ലാതെ തൊമ്മൻ മക്കളെ വടി കൊണ്ട് ആഞ്ഞടിച്ചു. അബദ്ധത്തിൽ കൊണ്ടത് അച്ചാമ്മയ്ക്കാണ്. അച്ചാമ്മ മരിച്ചു. തൂക്കുമരത്തിൽ കയറുന്നതിനു മുൻപ് തൊമ്മൻ മക്കളോട് ആ വേലി പൊളിച്ചു മാറ്റണമെന്നു മാത്രമാണ് യാചിച്ചത്. മക്കൾ രമ്യതയിൽ എത്തി.






</doc>
<doc id="251244" url="https://ml.wikipedia.org/wiki?curid=251244" title="മലയാളീ ഹൗസ്">
മലയാളീ ഹൗസ്

സൂര്യ ടി.വിയിൽ 2013 മെയ് 15 മുതൽ പ്രക്ഷേപണമാരംഭിച്ച ഒരു റിയാലിറ്റി ഷോ ആണ് മലയാളീ ഹൗസ്. അന്താരാഷ്ട്ര റിയാലിറ്റി ഷോയായ ബിഗ് ബ്രദറിന്റെയും അതിന്റെ ഇന്ത്യൻ രൂപമായ ബിഗ് ബോസിന്റെയും അതേ രൂപത്തിലും, ഭാവത്തിലുമാണ് ഈ പരിപാടി രൂപപ്പെടുത്തിയിട്ടുള്ളത്.

ഹൈദരാബാദിലെ ജെമിനി സ്റ്റുഡിയോയിൽ പ്രത്യേകം സജ്ജീകരിച്ച ഇടത്തിലാണ് റിയാലിറ്റി ഷോ അരങ്ങേറുന്നത്. കേരള മാത്രകയിൽ സജ്ജീകരിച്ച വീട്ടിൽ മുപ്പതോളം ക്യാമറകൾ ഉണ്ട്.

വിവിധ മേഖലകളിൽ പ്രസിദ്ധരായ മലയാളികളാണ് ഈ ഗെയിം ഷോയിൽ പങ്കെടുക്കുന്നത്.

മലയാളി ഹൌസ് റിയാലിറ്റി ഷോയ്ക്ക് ആരംഭം മുതലേ വിവിധ ഭാഗങ്ങളിൽ നിന്നുള്ള വിമർശനങ്ങൾ നേരിട്ടിരുന്നു, പ്രധാനമായും മലയാളത്തിലെ പത്ര ടെലിവിഷൻ മേഖലയിൽ നിന്നായിരുന്നു വിമർശനങ്ങൾ. ഇടക്ക് അവതാരകയായ രേവതി തൽസ്ഥാനത് നിന്നും മാറുകയാണെന്നും അഭ്യുഹങ്ങൾ ഉണ്ടായിരുന്നു


</doc>
<doc id="251246" url="https://ml.wikipedia.org/wiki?curid=251246" title="മറവൻ">
മറവൻ

മുഖ്യമായും തമിഴ്‌നാട്ടിലെ മധുര, തിരുനെൽവേലി, തേനി, ശിവഗംഗ, രാമനാഥപുരം, ദിണ്ഡിഗൽ, വിരുതുനഗർ, തൂത്തുക്കുടി, തെക്കൻ തിരുവിതാംകൂർ തുടങ്ങിയ പ്രദേശങ്ങളിൽ വസിച്ചിരുന്ന ഒരു പുരാതനദ്രാവിഡവർഗ്ഗമാണു് മറവർ. മുൻകാലങ്ങളിൽ യുദ്ധവീര്യത്തിനും അക്രമാസക്തിക്കും പേരുകേട്ട ഒരു വർഗ്ഗമായിരുന്നു ഇവർ. 19-ആം നൂറ്റാണ്ടിന്റെ തുടക്കത്തിൽ ബ്രിട്ടീഷ് മേൽക്കോയ്മയ്ക്കെതിരെ അവർ പ്രാദേശികമായി ശക്തമായ വെല്ലുവിളി ഉയർത്തി. മാർത്താണ്ഡവർമ്മ ഇവരെ തന്റെ കൂലിപ്പട്ടാളത്തിൽ ചേർത്തിരുന്നു.. രാമനാട് തുടങ്ങിയ സ്ഥലങ്ങൾ പൂർണ്ണമായ ബ്രിട്ടീഷ് ആധിപത്യത്തിൽ വരുന്നതിനുമുമ്പ് മറവരായിരുന്നു ഭരിച്ചിരുന്നതു്. നിയമവാഴ്ച്ചയോട് തീരെ മതിപ്പില്ലായിരുന്ന ഒരു സമുദായം എന്ന പേരിൽ തന്നെ അവർ കുപ്രസിദ്ധരായിരുന്നു. എന്നാൽ ആധുനികകാലത്ത് സമൂഹത്തിന്റെ മുഖ്യധാരയിലേക്കു് അവരുടെ സംസ്കാരം താരതമ്യേന ഇഴുകിച്ചേർന്നിട്ടുണ്ടു്. തമിഴ്നാട്ടിലെ മറ്റു സമുദായങ്ങളെപ്പോലെ മറവന്മാരിലും നല്ലൊരു ശതമാനം ഇന്ത്യയിലെ മറ്റു ഭാഗങ്ങളിലേക്കും ശ്രീലങ്ക, മലേഷ്യ, സിംഗപ്പൂർ തുടങ്ങിയ വിദേശനാടുകളിലേക്കും കുടിയേറിപ്പാർത്തിട്ടുണ്ടു്.

തിരുനെൽവേലിയുടെ തെക്കേ ഭാഗങ്ങളിൽ ജീവിച്ചിരുന്ന മറവസമൂഹങ്ങളെയാണു് കൊണ്ടയംകോട്ട മറവന്മാർ എന്നു വിളിച്ചിരുന്നതു്. ആറു ഗോത്രങ്ങളും അവയിലോരോന്നിനും മൂന്നു ചില്ല(ശാഖ)കളും ആയിട്ടായിരുന്നു ഇവരുടെ സമൂഹജീവിതം. ഓരോ ഗോത്രത്തിനും ഒരു സസ്യത്തിന്റെ പേരുണ്ടായിരുന്നു.

കുരുമുളകുകൊടി (വീരമുടിതങ്കിനൻ, ചെതർ, ചെമന്ത), വെറ്റിലക്കൊടി (അഗസ്ത്യർ, മരുവീട്, അഴകിയ പാണ്ഡ്യൻ), തെങ്ങ് (വാണിയൻ, വേട്ടുവൻ, നടൈവേന്തർ), കമുകു് (കേൾനമ്പ്, അൻപുട്രൻ, ഗൗതമൻ), ഈന്ത് (ചടച്ചി, ശങ്കരൻ, പിച്ചിപ്പിള്ളൈ), പന (അഖിലി, ലോകമുരളി, ജാംബവർ) എന്നിങ്ങനെയായിരുന്നു ഈ ഗോത്രങ്ങളുടേയും ചില്ലകളുടേയും പേരുകൾ.

വിചിത്രമായ ആചാരങ്ങളാണു് കൊണ്ടയംകോട്ട മറവന്മാർക്കുണ്ടായിരുന്നതു്. അവരുടെ വിവാഹബന്ധങ്ങൾ പ്രത്യേകം ശ്രദ്ധേയമായിരുന്നു. തായ്‌വഴി (മരുമക്കത്തായം) ദായക്രമമാണു് അവരുടേതു്. അതായതു് മക്കൾ അമ്മയുടെ ഗോത്രത്തിൽ ഉൾപ്പെടുന്നു. മറവസമുദായത്തിലെ പുരുഷൻമാർ സ്വന്തം ഗോത്രത്തിൽ നിന്നും വിവാഹം ചെയ്തുകൂടാ. മാത്രമല്ല, മറ്റു ഗോത്രങ്ങളിൽനിന്നുപോലും നിശ്ചിതമായ നിബന്ധനകളുണ്ടു്. ഉദാഹരണത്തിനു് വെറ്റിലക്കൊടി ഗോത്രത്തിൽ പെട്ടയാൾക്കു് തെങ്ങുഗോത്രത്തിലുള്ള ഒരു സ്ത്രീയെ വിവാഹം കഴിക്കാം. എന്നാൽ കമുകു ഗോത്രത്തിലേയോ ഈന്തു ഗോത്രത്തിലേയോ സ്ത്രീ നിഷിദ്ധമായിരിക്കും. രണ്ടു സഹോദരന്മാരുടെ മക്കൾ പരസ്പരം വിവാഹം ചെയ്തുകൂടാ. എന്നാൽ സഹോദരന്റേയും സഹോദരിയുടേയും മക്കൾ പരസ്പരം വിവാഹം ചെയ്തിരിക്കണമെന്നാണു കീഴ്വഴക്കം. പുരുഷൻ സാധാരണ അയാളുടെ പിതാവിന്റെ 'ചില്ല'യിൽ പെട്ട സ്ത്രീയെ വരിക്കണം. വിധവകൾക്കു് ഭർത്താവിന്റെ ജ്യേഷ്ഠസഹോദരനെ പുനർവിവാഹം ചെയ്യാം. എന്നാൽ അനുജനെ വിവാഹം ചെയ്യുന്നതു് നിഷിദ്ധമാണു്. സ്വത്തുകൈമാറ്റം പുരുഷപ്രജകളിലൂടെയാണു്. സ്ത്രീകൾക്കു് സ്വത്തവകാശമില്ല.


</doc>
<doc id="251253" url="https://ml.wikipedia.org/wiki?curid=251253" title="തത്തലമരം">
തത്തലമരം

പശ്ചിമഘട്ടതദ്ദേശവാസിയായ ഒരു ചെറുമരമാണ് തത്തലമരം. . 5 മീറ്ററോളം ഉയരം വയ്ക്കുന്ന ഈ മരം 1000 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. പശ്ചിമഘട്ടത്തിലും ശ്രീലങ്കയിലും കാണുന്നു.



</doc>
<doc id="251259" url="https://ml.wikipedia.org/wiki?curid=251259" title="ഇന്ത്യയിലെ ബ്രിട്ടീഷ് ഭരണം">
ഇന്ത്യയിലെ ബ്രിട്ടീഷ് ഭരണം

ഇന്ത്യയിലെ ബ്രിട്ടീഷ് ഭരണത്തെ രണ്ട് കാലയളവുകളായി തിരിക്കാറുണ്ട്. ബ്രിട്ടീഷ് ഈസ്റ്റ് ഇന്ത്യ കമ്പനി ഭരിച്ചിരുന്ന 1858 വരെയുള്ള കാലയളവിനെ കമ്പനിഭരണം എന്നും അതിനു ശേഷം ബ്രിട്ടീഷ് സർക്കാരിന്റെ നേരിട്ടുള്ള ഭരണത്തെ ബ്രിട്ടീഷ് രാജ് എന്നും അറിയപ്പെടുന്നു. 1857-ലെ ലഹളക്കു ശേഷം നിർമ്മിക്കപ്പെട്ട ഗവൺമെന്റ് ഓഫ് ഇന്ത്യ ആക്റ്റ്‌ 1858 നിയമപ്രകാരമാണ് ഈ ഭരണമാറ്റം നടന്നത്.


</doc>
<doc id="251263" url="https://ml.wikipedia.org/wiki?curid=251263" title="മോത്തിലാൽ നെഹ്രു">
മോത്തിലാൽ നെഹ്രു

ഇന്ത്യൻ സ്വാതന്ത്ര്യസമരസേനാനിയും, ഇന്ത്യൻ നാഷണൽ കോൺഗ്രസ്സിന്റെ പ്രസിഡന്റുമായിരുന്നു മോത്തിലാൽ നെഹ്രു (6 മെയ് 1861 – 6 ഫെബ്രുവരി 1931). രണ്ടുതവണ ഇന്ത്യൻ നാഷണൽ കോൺഗ്രസ്സിന്റെ പ്രസിഡന്റായിരുന്നു അദ്ദേഹം. സ്വതന്ത്ര ഇന്ത്യയുടെ ആദ്യ പ്രധാനമന്ത്രി ജവഹർലാൽ നെഹ്രുവിന്റെ പിതാവ് കൂടിയായിരുന്നു അദ്ദേഹം.

ഈസ്റ്റിന്ത്യാ കമ്പനിയുടെ ആദ്യത്തെ അഭിഭാഷകനായിരുന്നു മോത്തിലാലിന്റെ മുത്തച്ഛനായിരുന്ന ലക്ഷ്മീനാരായണൻ. മോത്തിലാലിന്റെ പിതാവ് ഗംഗാധർ ഒരു പോലീസ് ഉദ്യോഗസ്ഥനായിരുന്നു.
ജയ്പൂർ സംസ്ഥാനത്തിലെ ഖേത്രിയിലാണ് മോത്തിലാൽ തന്റെ ബാല്യകാലം ചിലവഴിച്ചത്. അദ്ദേഹത്തിന്റെ മുതിർന്ന സഹോദരനായിരുന്ന നന്ദലാൽ അവിടുത്തെ ദിവാൻ ആയിരുന്നു. 1870 ൽ നന്ദലാൽ തന്റെ പദവി രാജിവെച്ച് ആഗ്രയിൽ അഭിഭാഷകനായി ജോലി നോക്കാൻ തുടങ്ങി. അതോടെ അദ്ദേഹത്തിന്റെ കുടുംബവും ആഗ്രയിലേക്ക് കുടിയേറി. കുറേക്കാലങ്ങൾക്കു ശേഷം, ഹൈക്കോടതി അലഹബാദിൽ സ്ഥിരമായപ്പോൾ, നെഹ്രു കുടുംബം അവിടെ സ്ഥിരവാസമുറപ്പിച്ചു.

പാശ്ചാത്യരീതിയിലുള്ള വിദ്യാഭ്യാസം ലഭിച്ച ആദ്യകാല യുവാക്കളിൽ ഒരാളായിരുന്നു മോത്തിലാൽ. കാൺപൂരിൽ നിന്നുമാണ് മോത്തിലാൽ തന്റെ സ്കൂൾ വിദ്യാഭ്യാസം പൂർത്തിയാക്കിയത്. ഉപരിപഠനത്തിനായി അദ്ദേഹം അലഹബാദിലുള്ള മുയിർ സെൻട്രൽ കോളേജിൽ ചേർന്നുവെങ്കിലും ബി.എ ബിരുദം പൂർത്തിയാക്കാൻ കഴിഞ്ഞിരുന്നില്ല. പിന്നീട് മോത്തിലാൽ കേംബ്രിഡ്ജ് സർവ്വകലാശാലയിൽ തുടർപഠനത്തിനായി ചേരുകയും ഒരു അഭിഭാഷകനായി ബ്രിട്ടനിലെ കോടതികളിൽ ജോലി നോക്കുകയും ചെയ്തു.

1883 ൽ മോത്തിലാൽ പരീക്ഷ ജയിക്കുകയും, കാൺപൂരിൽ അഭിഭാഷകനായി ജോലി തുടങ്ങുകയും ചെയ്തു. മൂന്നുകൊല്ലങ്ങൾക്കുശേഷം മോത്തിലാൽ ഉത്തർപ്രദേശിലെ അലഹബാദിലേക്ക് പുതിയ അവസരങ്ങൾ തേടി പോവുകയുണ്ടായി. മോത്തിലാലിന്റെ മുതിർന്ന സഹോദരൻ നന്ദലാൽ അലഹബാദ് ഹൈക്കോടതിയിലെ പേരെടുത്ത ഒരു അഭിഭാഷകനായിരുന്നു. മോത്തിലാൽ നഗരത്തിൽ തന്നെ സ്ഥിരതാമസമാക്കാൻ നിശ്ചയിച്ചു. 1887 ൽ നന്ദലാൽ മരണമടയുകയും, ആ കുടുംബത്തിന്റെ ബാദ്ധ്യത കൂടി മോത്തിലാലിന്റെ ചുമതലയിലാവുകയും ചെയ്തു. കഠിനാധ്വാനം കൊണ്ട് അലഹബാദ് ഹൈക്കോടതിയിലെ അറിയപ്പെടുന്ന ഒരു അഭിഭാഷകനാകാൻ മോത്തിലാലിനു കഴിഞ്ഞു.. 1900 ലാണ് മോത്തിലാൽ ആനന്ദ് ഭവൻ എന്ന വലിയ വീട് സ്വന്തമാക്കുന്നത്. 1909 ൽ ബ്രിട്ടനിലെ പരമോന്നത നീതിപീഠമായ പ്രൈവി കൗൺസിലിൽ അഭിഭാഷകനായി അദ്ദേഹത്തിനു ജോലി ചെയ്യാൻ അവസരം ലഭിച്ചു. യൂറോപ്പിലക്കുള്ള അദ്ദേഹത്തിന്റെ തുടർച്ചയായുള്ള യാത്രകൾ ബ്രാഹ്മണസമൂഹത്തിന്റെ അതൃപ്തിക്കു കാരണമായി. ബ്രാഹ്മണർ അന്നത്തെക്കാലത്ത് സമുദ്രം മുറിച്ചു കടന്ന് യാത്രചെയ്യാൻ പാടില്ലായിരുന്നു, അങ്ങനെ ചെയ്താൽ ബ്രാഹ്മണ്യം നഷ്ടപ്പെടുമെന്നും പിന്നീട് അത് തിരിച്ചുകിട്ടാൻ ധാരാളം കർമ്മങ്ങൾ അനുഷ്ഠിക്കേണമെന്നുമുള്ള വിശ്വാസം ബ്രാഹ്മണസമൂഹം വച്ചുപുലർത്തിയിരുന്നു. അക്കാലത്ത് അഹമ്മദാബാദിൽ നിന്നും പ്രസിദ്ധീകരിച്ചിരുന്ന ദ ലീഡർ എന്ന ദിനപത്രത്തിന്റെ ഭരണനിർവഹണകമ്മിറ്റിയിൽ മോത്തിലാൽ അംഗമായിരുന്നു.
1918 ൽ ഗാന്ധിജിയുടെ ആശയങ്ങളിൽ ആകൃഷ്ടനായി രാഷ്ട്രീയത്തിൽ പ്രവേശിച്ചു. മോത്തിലാൽ രണ്ട് തവണ ഇന്ത്യൻ നാഷണൽ കോൺഗ്രസ്സിന്റെ പ്രസിഡന്റായി സേവനമനുഷ്ഠിച്ചു. നിസ്സഹകരണപ്രസ്ഥാനത്തിന്റെ ഭാഗമായി അറസ്റ്റുചെയ്ത് ജയിലിലടക്കപ്പെട്ടു. 1922 ലെ ചൗരിചൗരാ സംഭവുമായി ബന്ധപ്പെട്ട് നിയമലംഘനസമരം നിറുത്തിവെച്ച ഗാന്ധിജിയുടെ നടപടിയെ തുറന്ന ഭാഷയിൽ മോത്തിലാൽ വിമർശിച്ചു. കോൺഗ്രസ്സിൽ ജവഹർലാൽ നെഹ്രുവിന്റെ രംഗപ്രവേശത്തോടെ മോത്തിലാൽ സ്ഥാനമൊഴിഞ്ഞു. ജവഹർലാൽ നെഹ്രുവിന്റെ പുത്തൻ ആശയങ്ങൾക്കും, പ്രവർത്തനരീതികൾക്കും കോൺഗ്രസ്സിൽ ഏറെ പിന്തുണകിട്ടിയിരുന്നു. കോൺഗ്രസ്സിന്റെ നേതൃത്വം പിതാവിൽ നിന്നും പുത്രനിലേക്കു കൈമാറുന്നത് കുടുംബാംഗങ്ങൾ സന്തോഷത്തോടെയാണ് നോക്കിക്കണ്ടത്. ബ്രിട്ടനിൽ നിന്നും ഇന്ത്യക്ക് ഡൊമിനിയൻ സ്റ്റാറ്റസ് പദവി എന്ന നിർദ്ദേശത്തെ മോത്തിലാൽ സ്വാഗതം ചെയ്തിരുന്നുവെങ്കിലും, ജവഹർലാൽ അതിനെ എതിർത്തിരുന്നു.

കാശ്മീരി ബ്രാഹ്മണസ്ത്രീയായിരുന്ന സ്വരൂപാ റാണിയെയാണ് മോത്തിലാൽ വിവാഹം കഴിച്ചത്. ജവഹർലാൽ നെഹ്രു മൂത്ത മകനായിരുന്നു. രണ്ടു പെൺകുട്ടികൾ കൂടിയുണ്ടായിരുന്നു ഈ ദമ്പതികൾക്ക്. സരൂപും കൃഷ്ണയും. സരൂപ് പിന്നീട് വിജയലക്ഷ്മി പണ്ഡിറ്റ് എന്ന പേരിൽ പ്രശസ്തയായി. കൃഷ്ണ, കൃഷ്ണ ഹുതീസിംങ് എന്ന പേരിൽ അറിയപ്പെടുന്ന എഴുത്തുകാരിയായി മാറി. പിൽക്കാലത്ത് സ്വതന്ത്ര ഇന്ത്യയുടെ പ്രധാനമന്ത്രിയായി മാറിയ ഇന്ദിരാ ഗാന്ധി അദ്ദേഹത്തിന്റെ പൗത്രിയും മറ്റൊരു പ്രധാനമന്ത്രി രാജീവ് ഗാന്ധി പ്രപൗത്രനുമായിരുന്നു.


</doc>
<doc id="251270" url="https://ml.wikipedia.org/wiki?curid=251270" title="മട്ടി">
മട്ടി

ഏഷ്യയിലെയും ആസ്ത്രേലിയയിലെയും മഴക്കാടുകളിൽ കാണുന്ന ഒരു മരമാണ് മട്ടി. . മട്ടിപ്പാല, മട്ടിപ്പാൽ, പൊങ്ങില്യം, ധൂപ്, പെരുമരം എന്നെല്ലാം പേരുകളുണ്ട്. 1000 മീറ്റർ വരെ ഉയരമുള്ള നിത്യഹരിതവനങ്ങളിലെയും അർദ്ധനിത്യഹരിതവനങ്ങളിലെയും ഓരങ്ങളിൽ കാണപ്പെടുന്നു. മരത്തിൽ നിന്നും ഊറിവരുന്ന കറ ഔഷധമായി ഉപയോഗിക്കാറുണ്ട്. ചന്ദനത്തിരിയുണ്ടാക്കാനും തീപ്പെട്ടി നിർമ്മാണത്തിനും ഉപയോഗിക്കാറുണ്ട്. തടി വ്യാവസായിക പ്രാധാന്യമുള്ളതാണ്. അലങ്കാരവൃക്ഷമായും നട്ടുവളർത്തുന്നു, കുരുമുളക് വള്ളി പടർത്താൻ വേണ്ടിയും വളർത്തിവരുന്നു.



</doc>
<doc id="251279" url="https://ml.wikipedia.org/wiki?curid=251279" title="ഏകനാഥ് സോൾക്കർ">
ഏകനാഥ് സോൾക്കർ

ഇന്ത്യൻ ക്രിക്കറ്റിലെ ഒരു ഓൾ റൗണ്ടർ ആയ ഏകനാഥ് സോൾക്കർ മഹാരാഷ്ട്രയിലെ മുംബൈയിൽ ജനിച്ചു. (മാർച്ച്18, 1948 – ജൂൺ 26, 2005 ) ഇന്ത്യയ്ക്കു വേണ്ടി 27 ടെസ്റ്റ് മത്സരങ്ങളും 7 ഏകദിനമത്സരങ്ങളും സോൾക്കർ കളിച്ചിട്ടുണ്ട്. ബാറ്റ്സ്മാന്റെ ഏറ്റവും അടുത്ത് ഫീൽഡ് ചെയ്യുന്നതിനുള്ള സോൾക്കറുടെ പ്രാഗല്ഭ്യം (close fielding)ഇംഗ്ലണ്ടുമായുള്ള 1971 ലെ ഓവൽ ടെസ്റ്റിൽ ഇന്ത്യയ്ക്കു തുണയായിട്ടുണ്ട്. 'ഞാൻ കണ്ടതിൽ വച്ച് ഷോട്ട് ലെഗ് സ്ഥാനത്ത് ഫീൽഡുചെയ്യുന്ന ഏറ്റവും മികച്ച കളിക്കാരൻ' എന്ന് ടോണി ഗ്രെഗ് ഒരിയ്ക്കൽ സോൾക്കറെ വിശേഷിപ്പിയ്ക്കുകയുണ്ടായി.

27 മത്സരങ്ങളിലായി 53 ക്യാച്ചുകൾ സോൾക്കർ എടുത്തിട്ടുണ്ട്.20 ടെസ്റ്റുകളിലധികം കളിച്ച വിക്കറ്റ് കീപ്പറല്ലാത്ത കളിക്കാരെ സംബന്ധിച്ച് വിലയിരുത്തുമ്പോൾ ഇത് ടെസ്റ്റ്കളിയിലെ മികച്ച ശരാശരിയാണെന്നു കാണാം.



</doc>
<doc id="251283" url="https://ml.wikipedia.org/wiki?curid=251283" title="എസ്. കൊന്നനാട്ട്">
എസ്. കൊന്നനാട്ട്

എസ്. കൊന്നനാട്ട് എന്നറിയപ്പെട്ടിരുന്ന സ്വാമിനാഥൻ കൊന്നനാട്ട് മലയാള സിനിമാ രംഗത്തെ അറിയപ്പെടുന്ന കലാസംവിധായകനായിരുന്നു. അഞ്ഞൂറിലധികം സിനിമകളുടെ കലാസംവിധാനം നിർവഹിച്ചിട്ടുള്ള എസ്. കൊന്നനാട്ട് സുറുമയിട്ട കണ്ണുകൾ എന്ന ചിത്രത്തിന്റെ സംവിധാനവും നിർവഹിച്ചിട്ടുണ്ട്. 2003ൽ പി. ഗോപീകൃഷ്ണൻ സംവിധാനം ചെയ്ത ‘സൗദാമിനി’എന്ന ചിത്രത്തിന് വേണ്ടിയാണ് അവസാനമായി കലാസംവിധാനം നിർവഹിച്ചത്. നൂറ്റി അൻപതിലധികം മലയാള ചിത്രങ്ങൾക്ക് അദ്ദേഹം കലാസംവിധാനം ചെയ്തിട്ടുണ്ട്.

കോഴിക്കോട് വെസ്റ്റ്ഹിൽ സ്വദേശിയായ എസ്. കൊന്നനാട്ടും, കോഴിക്കോട് സ്വദേശിയായ ഹാസ്യനടൻ മാമുക്കോയയും അടുത്ത സുഹൃത്തുക്കളായിരുന്നു. നാടകരംഗത്തു നിന്നും സിനിമാരംഗത്തേക്കു പ്രവേശിച്ച മാമുക്കോയ 1982-ൽ എസ്. കൊന്നനാട്ട് സംവിധാനം ചെയ്ത് പുറത്തു വന്ന സുറുമയിട്ട കണ്ണുകൾ എന്ന ചിത്രത്തിൽ അഭിനയിച്ചിട്ടുണ്ട്. പ്രസ്തുത ചിത്രത്തിലേക്ക് മാമുക്കോയയെ നിർദ്ദേശിച്ചത് വൈക്കം മുഹമ്മദ് ബഷീർ ആയിരുന്നു.

രാമു കാര്യാട്ട് സംവിധാനം ചെയ്ത മുടിയനായ പുത്രൻ (1961) എന്ന ചിത്രത്തിലൂടെ രംഗത്തു വന്ന എസ്. കൊന്നനാട്ട് പിന്നീട് 2003 വരെ സജീവമായിരുന്നു. 2013 ജൂൺ 16-ാം തിയതി 88-ാമത്തെ വയസ്സിൽ ചെന്നൈ പോരൂരിലുള്ള സ്വവസതിയിൽ അന്തരിച്ചു. 


</doc>
<doc id="251286" url="https://ml.wikipedia.org/wiki?curid=251286" title="റോവാൻ അറ്റ്കിൻസൺ">
റോവാൻ അറ്റ്കിൻസൺ

ബ്രിട്ടീഷ് ഹാസ്യനടനും തിരക്കഥാകൃത്തുമാണ് റോവാൻ സെബാസ്റ്റ്യൻ അറ്റ്കിൻസൺ (ജ: 6 ജനുവരി1955).മിസ്റ്റർ ബീൻ എന്ന ഹാസ്യപ്രധാനമായ ടെലിവിഷൻ പരിപാടിയിലൂടെയാണ് അറ്റ്കിൻസൺ പ്രശസ്തനായത്. 1979 മുതൽ 1982 പ്രദർശിപ്പിച്ചിരുന്ന 'നോട്ട് ദ് നയൻ ഒ ക്ലോക്ക് ന്യൂസ്'(Not the Nine O'Clock News) എന്ന ടെലിവിഷൻ ഹാസ്യപരിപാടിയിലൂടെയാണ് ഇദ്ദേഹം രംഗത്തുവന്നത്.

ഒബ്സർവർ പത്രം 2005 ൽ അറ്റ്കിൻസനെ ഏറ്റവും രസികന്മാരായ 50 ഹാസ്യനടന്മാർ എന്ന പട്ടികയിൽ പെടുത്തിയിട്ടുണ്ട്. മിസ്റ്റർ ബീൻ ചലച്ചിത്രങ്ങളിലും അറ്റ്കിൻസൺ തന്റെ സാന്നിദ്ധ്യം അറിയിച്ചിട്ടുണ്ട്. ഓക്സ്ഫഡ് സർവ്വകലാശാലയിലെ ക്യൂൻസ് കോളേജിൽ ഇലക്ട്രിക്കൽ എഞ്ചിനീയറിങ്ങിൽ ബിരുദാനന്തരപഠനം തുടർന്ന അറ്റ്കിൻസൺ 2006 ൽ ഓണററി ഫെലോഷിപ് നേടുകയുണ്ടായി. റേഡിയോ മാധ്യമരംഗത്തും അദ്ദേഹം പ്രവർത്തിയ്ക്കുകയുണ്ടായി.1978 കാലത്ത് ബി.ബി.സി. റേഡിയോ 3 ൽ 'അറ്റ്കിറ്റ്സൺ പീപ്പിൾ' എന്ന പരിപാടിയാണ് അവതരിപ്പിച്ചുവന്നിരുന്നു. സിറ്റ്കോമ്സ് "ബ്ലാക്കാഡർ" "മിസ്റ്റർ ബീൻ" "നോട്ട് ദി നൈൻ '0' ക്ലോക്ക്" എന്നിവ പ്രേക്ഷകശ്രദ്ധ ആകർഷിച്ചു. വാൾട്ട് ഡിസ്നിയുടെ "ദി ലയൺ കിങ്" എന്ന പരമ്പരക്ക് വേണ്ടി ശബ്ദമിശ്രണവും നടത്തിയിട്ടുണ്ട്.

റോഡ്നി അറ്റ്കിൻസൺ, റുപെർട്ട് അറ്റ്കിൻസൺ എന്നിവരാണ് റോവാൻ അറ്റ്കിൻസറ്റ്നെ മുതിർന്ന സഹോദരങ്ങൾ.



</doc>
<doc id="251287" url="https://ml.wikipedia.org/wiki?curid=251287" title="മാൻ ഓഫ് സ്റ്റീൽ">
മാൻ ഓഫ് സ്റ്റീൽ

2013-ൽ പുറത്തിറങ്ങിയ ഒരു സൂപ്പർ ഹീറോ ചലച്ചിത്രം ആണ് മാൻ ഓഫ് സ്റ്റീൽ. കോമിക് കഥാപാത്രം ആയ സൂപ്പർമാൻ ആണ് ചലച്ചിത്രത്തിന്റെ കേന്ദ്ര കഥാപാത്രം. സൂപ്പർമാന്റെ ഉൽപത്തിയുടെ കഥ ആണ് ഇതിൽ പ്രതിപാദിക്കുന്ന വിഷയം.



</doc>
<doc id="251293" url="https://ml.wikipedia.org/wiki?curid=251293" title="അരിയാപൊരിയൻ">
അരിയാപൊരിയൻ

5 മീറ്റർ വരെ പൊക്കം വയ്ക്കുന്ന ഒരു ചെറിയ മരമാണ് അരിയാപൊരിയൻ. . ചെറുതാളി, നൂലിത്താളി, നീലത്താളി, മയിൽക്കൊമ്പി എന്നെല്ലാം പേരുകളുണ്ട്. 900 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. പലവിധ ഔഷധഗുണവുള്ള ഈ ചെടി രക്തസമ്മർദ്ദത്തിന് ഉപയോഗിക്കുന്നുണ്ട്.



</doc>
<doc id="251299" url="https://ml.wikipedia.org/wiki?curid=251299" title="പശുപതി">
പശുപതി

"പ ശുപതി" "എല്ലാ മൃഗങ്ങളുടെയും നാഥൻ" യഥാർത്ഥത്തിൽ വേദ കാലഘട്ടത്തിലെ രുദ്രന്റെ ഒരു "വിശേഷണമായിരുന്നു" ഇപ്പോൾ ഇത് ശിവന്റെ ഒരു വിശേഷണമാണ്. 

ഹിന്ദു ത്രിത്വങ്ങളിലൊന്നായ ശിവന്റെ അവതാരമാണ് പശുപതിനാഥ്. അവൻ ശക്തിയുടെ പുല്ലിംഗമാണ്. 

പശുപതിനാഥിന്റെ അഞ്ച് മുഖങ്ങൾ ശിവന്റെ വിവിധ അവതാരങ്ങളെ പ്രതിനിധീകരിക്കുന്നു; സദ്യോജതൻ (ബറൂൺ എന്നും അറിയപ്പെടുന്നു), വാമദേവൻ (ഉമാ മഹേശ്വര എന്നും അറിയപ്പെടുന്നു), തത്പുരുഷൻ, അഘോരൻ, ഈശാനൻ. എന്നിവർ യഥാക്രമം പടിഞ്ഞാറ്, വടക്ക്, കിഴക്ക്, തെക്ക്, സെനിത്ത് എന്നിവയെ അഭിമുഖീകരിക്കുന്നു, ഹിന്ദുമതത്തിന്റെ അഞ്ച് പ്രാഥമിക ഘടകങ്ങളായ ഭൂമി, ജലം, വായു, വെളിച്ചം, ഈതർ എന്നിവയെ പ്രതിനിധീകരിക്കുന്നു. 

ശിവന്റെ ഈ മുഖങ്ങളെ പുരാണങ്ങൾ വിവരിക്കുന്നു 

സദ്യോജാതൻ, വാമദേവൻ തത്പുരുഷൻ അഖോരൻ എന്നിവരാണ് നാലുമുഖങ്ങൾ. അഞ്ചാമത്തെതായ ഈശാനനെ മുനിമാർക്കുകൂടി അപ്യാപ്യമാണ്

നേപ്പാൾ ഔദ്യോഗികമായി മതേതര രാജ്യമാണെങ്കിലും, ജനസംഖ്യ പ്രധാനമായും ഹിന്ദുക്കളാണ്, ശ്രീ പശുപതിനാഥ് ദേശീയ ദേവതയായി കണക്കാക്കപ്പെടുന്നു. ബാഗ്മതി നദിയുടെ തീരത്ത് സ്ഥിതി ചെയ്യുന്ന പശുപതിനാഥ ക്ഷേത്രം നേപ്പാളിലെ ഏറ്റവും പുണ്യ സ്ഥലമായി കണക്കാക്കപ്പെടുന്നു. പശുപതിനാഥ് നേപ്പാളിൽ ഒരു മാൻ രൂപത്തിൽ താമസിക്കാൻ തുടങ്ങി, തുടർന്ന് കാഠ്മണ്ഡു താഴ്‌വര കണ്ടപ്പോൾ അതിന്റെ ഭംഗിയിൽ കവിഞ്ഞൊഴുകിയതായി പുരാണങ്ങൾ പറയുന്നു. 

ഇന്ത്യയിലെ മധ്യപ്രദേശിലെ മന്ദ്‌സൗറിലെ ശിവാന നദിയുടെ തീരത്ത് ഒരു പശുപതിനാഥ ക്ഷേത്രം സ്ഥിതിചെയ്യുന്നു. മന്ദ്‌സൗറിലെ ഏറ്റവും പ്രധാനപ്പെട്ട ആരാധനാലയങ്ങളിലൊന്നാണിത്. പശുപതിനാഥന്റെ രൂപത്തിലുള്ള ശിവൻ അതിന്റെ പ്രധാന ദേവതയാണ്. ശിവന്റെ എട്ട് മുഖങ്ങൾ പ്രദർശിപ്പിക്കുന്ന സവിശേഷമായ ഒരു ശിവലിംഗമാണ് ഇതിന്റെ പ്രധാന ആകർഷണം. ശ്രീകോവിലിൽ നാല് വാതിലുകളുണ്ട്, ഇത് പ്രധാന ദിശകളെ പ്രതിനിധീകരിക്കുന്നു. 




</doc>
<doc id="251310" url="https://ml.wikipedia.org/wiki?curid=251310" title="കന്നിക്കൊയ്ത്ത്">
കന്നിക്കൊയ്ത്ത്

വൈലോപ്പിള്ളി ശ്രീധരമേനോൻ രചിച്ച പ്രശസ്തമായ ഒരു കവിതയാണ് കന്നിക്കൊയ്ത്ത്. 

കൊയ്ത്തിനെ ഒരുത്സവമാക്കുന്ന പ്രകൃതിയുടെ പ്രസാദാത്മകതയെ മൃത്യുവിന്റെ ധാഷ്ട്യത്തിന്ന്മുകളിൽ ജീവിതാസക്തിയുടെ വിജയമായി ചിത്രീകരിച്ചിരിക്കുന്നു. ഓരോകൊയ്ത്തും അടുത്തവിത്തിറക്കത്തിനാണെന്ന് നമ്മെ ഓർമ്മിപ്പിക്കുന്നു. അതുകൊണ്ട കൊയ്ത്തിനെ (മരണത്തെ) ഉത്സവമാക്കാൻ കവി ക്ഷണിക്കുന്നു.


</doc>
<doc id="251314" url="https://ml.wikipedia.org/wiki?curid=251314" title="ഇന്ത്യയിലെ ബാങ്കുകളുടെ പട്ടിക">
ഇന്ത്യയിലെ ബാങ്കുകളുടെ പട്ടിക

ഇന്ത്യയിൽ പ്രവർത്തിക്കുന്ന ബാങ്കുകളുടെ ഒരു പട്ടിക ചുവടെ ചേർക്കുന്നു. ഇവയെ ദേശസാൽകൃത ബാങ്കുകൾ, പൊതുമേഖലാ ബാങ്കുകൾ, പ്രാദേശിക ഗ്രാമീണബാങ്കുകൾ, സ്വകാര്യ ബാങ്കുകൾ, വിദേശ ബാങ്കുകൾ എന്നിവയായി തരംതിരിച്ചിരിക്കുന്നു.

ദേശസാൽകൃത ബാങ്കുകളെ ദേശസാൽകൃത പൊതുമേഖലാ ബാങ്കുകൾ, ഭാരതീയ സ്റ്റേറ്റ് ബാങ്കും സഹബാങ്കുകളും എന്നുമായി തരം തിരിച്ചിരിക്കുന്നു.

(പട്ടിക അപൂർണ്ണമാണ്)



</doc>
<doc id="251321" url="https://ml.wikipedia.org/wiki?curid=251321" title="ക്ലോസ്ഡ് സർക്യൂട്ട് ടെലിവിഷൻ">
ക്ലോസ്ഡ് സർക്യൂട്ട് ടെലിവിഷൻ

വീഡിയോ ക്യാമറകളിൽ നിന്ന് ട്രാൻസ്മിറ്റ് ചെയ്യുന്ന സിഗ്നലുകൾ ഒരു പ്രത്യേക സ്ഥലത്തിരുന്ന് കുറച്ച് മോണിറ്ററുകളിൽ നിരീക്ഷിക്കാനുള്ള സംവിധാനമാണ് സിസി ടിവി(CCTV) അഥവാ ക്ലോസ്ഡ് സർക്യൂട്ട് ടെലിവിഷൻ.


</doc>
<doc id="251325" url="https://ml.wikipedia.org/wiki?curid=251325" title="ഗ്രമാറ്റിക്ക ഗ്രന്ഥോണിക്ക">
ഗ്രമാറ്റിക്ക ഗ്രന്ഥോണിക്ക

അർണ്ണോസ് പാതിരി രചിച്ച, മലയാളലിപിയിലുള്ള ഒരു സംസ്കൃതവ്യാകരണ ഗ്രന്ഥമാണ് ഗ്രമാറ്റിക്ക ഗ്രന്ഥോണിക്ക. കേരളത്തിൽ വെച്ച് എഴുതിയ ഈ ഗ്രന്ഥം കൈയ്യെഴുത്ത് പ്രതിയായാണ് ലഭ്യമായിരുന്നത്. രചനാ കാലഘട്ടം 1730-1732 ആണെന്ന് കരുതപ്പെടുന്നു. പൗളിനോസ് പാതിരി 1790 ഓടെ ഈ കൈയ്യെഴുത്തു പ്രതി റോമിലേക്ക് കൊണ്ടു പോയി. റോമിലെ പ്രൊപ്പഗാൻഡാ കോളേജിൽ സൂക്ഷിച്ചിരുന്ന ഈ കൃതി പിന്നീട് അപ്രത്യക്ഷമായി, പാശ്ചാത്യലോകത്ത് സംസ്കൃതഭാഷാ പഠനത്തിനു അവലംബം ആയി ഉപയോഗിച്ചിരുന്ന ഏറ്റവും പഴയ ഗ്രന്ഥങ്ങളിൽ ഒന്നായിരുന്നു ഗ്രമാറ്റിക്ക ഗ്രന്ഥോണിക്ക. 18ആം നൂറ്റാണ്ടിൽ ഈ ഗ്രന്ഥത്തെ അവലംബമാക്കിയ പഠനങ്ങളുടെ ധാരാളം സൂചനകൾ ഉണ്ടെങ്കിലും 19അം നൂറ്റാണ്ടിന്റെ പകുതിയോടെ ഈ കൈയ്യെഴുത്ത് പ്രതി നഷ്ടപ്പെട്ടു. 
ലുവേയിൻ സർവകലാശാലയിലെ ഭാഷാ ശാസ്ത്ര ചരിത്ര പ്രൊഫസർ മൂൺവാൻഹാളാണ് ഈ അമൂല്യ പുസ്തകം കണ്ടെത്തിയത്. "അച്ചടി മഷി പുരണ്ട ആദ്യ സംസ്കൃത വ്യാകരണ ഗ്രന്ഥം" എന്നാണ് അദ്ദേഹം ഇതിനെ വിശേഷിപ്പിച്ചത്. ഈ കൃതി പോട്ട്സ്ഡാം സർവകലാശാലയിലെ ഭാഷാശാസ്ത്ര ഗവേഷകരായ Toon Van Hal, K.U. Leuven എന്നീ രണ്ട് ഗവേഷകർ ചേർന്ന് 2010ൽ ഇറ്റലിയിലെ ഒരു പുരാതന മഠത്തിൽ നിന്ന് ഗ്രമാറ്റിക്ക ഗ്രന്ഥോണിക്കയുടെ നഷ്ടപ്പെട്ട കൈയ്യെഴുത്ത് പ്രതി കണ്ടെടുത്തു. ഈ കൈയ്യെഴുത്ത് പ്രതി ആധാരമാക്കി Toon Van Hal, Christophe Vielle എന്നിവർ ചേർന്ന് ഗ്രമാറ്റിക്ക ഗ്രന്ഥോണിക്ക 2013 ഏപ്രിൽ മാസത്തിൽ പുനഃപ്രസിദ്ധീകരിച്ചു.മുഴുവൻ മൂലകൃതിയുടെയും ഫോട്ടോകോപ്പിയും ഒരോ പേജിന്റെയും അച്ചടി രൂപവും ചേർത്തിട്ടുണ്ട്. ലത്തീൻ ഭാഷയിലാണ് വ്യാകരണ നിയമങ്ങളും മറ്റും വിശദീകരിച്ചിട്ടുള്ളത്.


</doc>
<doc id="251331" url="https://ml.wikipedia.org/wiki?curid=251331" title="കളിയോടം">
കളിയോടം

നീലാ പ്രൊഡക്ഷൻസിനുവേണ്ടി പി. സുബ്രഹ്മണ്യം നിർമിച്ച മലയാളചലച്ചിത്രമാണ് കളിയോടം. കുമാരസ്വാമി ആൻഡ് കമ്പനി വിത്രണം ചെയ്ത ഈ ചിത്രം 1965 ഏപ്രിൽ 10-നു പ്രദർശനം തുടങ്ങി.

ധനാഢ്യയായ ജാനകിയമ്മയുടെ മകൻ ഗോപി, അവരുടെ ഡ്രൈവർ കുമാരപിള്ളയുടെ മകൻ വേണു, വേലക്കാരി ജാനകിയമ്മയുടെ മകൾ രാധ എന്നിവർ ഒരുമിച്ച് പഠിച്ച് വളർന്നവരാണ്. മകൻ വേണുവിനെ ഡോക്ടറാക്കി രാധയെ വിവാഹം കഴിപ്പിക്കാനാണു കുമാരപിള്ളയുടെ മോഹം.പഠിത്തത്തിൽ തോറ്റ ഗോപി രാധയുടെ പിന്നാലെ നടന്നു, അമ്പലത്തിൽ വച്ച് മാലയുമിട്ടു. കാര്യസ്ഥൻ കിട്ടുപിള്ളയും ഭാർഗ്ഗവിയമ്മയും കൂടി ഗോപിയെ തെറ്റിദ്ധരിപ്പിച്ചു, രാധ വേണുവിന്റെ കാമുകിയാണെന്ന്. അമ്മയുടെ നിർബ്ബന്ധത്താൽ ഗോപി പണിക്കരുടെ മകൾ വാസന്തിയെ വിവാഹം ചെയ്തു, അവൾക്ക് രമേശൻ എന്നൊരു കാമുകൻ ഉണ്ടെന്നറിഞ്ഞത് വിവാഹശേഷമാണ്. അവരുടെ വിവാഹജീവിതം താളം തെറ്റി. രാധ ഗോപിയുടെ കുഞ്ഞിനെ പ്രസവിച്ചു ഇതിനിടെ. അനാഥാലയത്തിലാണ് അവൾ മകൻ അപ്പുവിനോടൊപ്പം. വാസന്തി ഗോപിയുടെ കണ്ണിൽ മരുന്നു തെറ്റി ഒഴിച്ചതുമൂലം ഗോപിയുടെ കാഴച നഷ്ടപ്പെട്ടു. ഡോക്ടറായ വേണു കണ്ണു ശസ്ത്രക്രിയക്ക് തയ്യാറായി. വാസന്തി കണ്ണു ദാനം ചെയ്യാൻ വിസമ്മതിച്ചപ്പോൾ രാധ അതിനു തയ്യാറായി. കാഴ്ച്ച കിട്ടിയ ഗോപി മാപ്പുപറഞ്ഞ് രാധയേയും അപ്പുവിനേയും സ്വീകരിച്ചു. വാസന്തി രമേശിനോടൊപ്പം പോയി.



ഗാനങ്ങൾ :ഒ എൻ വി കുറുപ്പ്<br>
ഈണം : ജി. ദേവരാജൻ


</doc>
<doc id="251341" url="https://ml.wikipedia.org/wiki?curid=251341" title="ആശാരിപ്പുളി">
ആശാരിപ്പുളി

അരിപ്പഴച്ചെടി, അരീപ്പഴം എന്നെല്ലാം പേരുകളുള്ള ആശാരിപ്പുളി ഒരു വലിയ കുറ്റിച്ചെടിയാണ്. . ഭാഗിക നിത്യഹരിതവനങ്ങളിലും ഈർപ്പമുള്ള ഇലപൊഴിയും കാടുകളിലും കാവുകളിലുമെല്ലാം കണ്ടുവരുന്നു. മിക്ക ഏഷ്യൻ രാജ്യങ്ങളിലും കാണാറുണ്ട്.



</doc>
<doc id="251343" url="https://ml.wikipedia.org/wiki?curid=251343" title="എ.ബി.സി.ഡി: അമേരിക്കൻ ബോൺ കൺഫ്യൂസ്ഡ് ഡെസി">
എ.ബി.സി.ഡി: അമേരിക്കൻ ബോൺ കൺഫ്യൂസ്ഡ് ഡെസി

എബിസിഡി: അമേരിക്കൻ-ബോൺ കൺഫ്യൂസ്ഡ് ദേസി ചുരുക്കത്തിൽ എബിസിഡി എന്നത് 2013-ൽ പുറത്തിറങ്ങിയ ഒരു മലയാള ചലച്ചിത്രമാണ്. ഷിബു തമീൻസ് നിർമിച്ചു മാർട്ടിൻ പ്രക്കാട്ട് സംവിധാനം ചെയ്ത ഈ ചിത്രത്തിൽ ദുൽഖർ സൽമാനു പുറമേ പുതുമുഖങ്ങളായ ജേക്കബ് ഗ്രിഗറി, അപർണ ഗോപിനാഥ്, ടോവിനോ തോമസ്‌ തുടങ്ങിയവർ പ്രധാന വേഷങ്ങളിൽ അഭിനയിക്കുന്നു.

അമേരിക്കയിൽ ജനിച്ചു വളർന്ന രണ്ടു യുവാക്കൾ അവരുടെ മാതൃനാടായ കേരളത്തിൽ എത്തുന്നതും തുടർന്നുണ്ടാവുന്ന സംഭവങ്ങളുമാണ് കഥാ പശ്ചാത്തലം.


ഈ ചലച്ചിത്രത്തിന്റെ സംഗീത സംവിധാനം നിർവഹിച്ചത് ഗോപി സുന്ദർ ആണ്. സന്തോഷ്‌ വർമ, റഫീക്ക് അഹമദ്, അന്ന കാതറീന തുടങ്ങിയവർ വരികൾ എഴുതി. ചിത്രത്തിലെ നായകനായ ദുൽഖർ സൽമാൻ "ജോണി മോനെ ജോണി" എന്ന ഗാനം ആലപിച്ചിരിക്കുന്നു. ഈ ഗാനം യുടുബിലെ കാഴ്ചകളുടെ എണ്ണത്തിൽ കൂടി പ്രസിദ്ധമായി. ഈ ചിത്രത്തിൽ 1960-ൽ പുറത്തിറങ്ങിയ നീലി സാലി എണ്ണ ചിത്രത്തിലെ "നയാപൈസയില്ല കയ്യിലൊരു നയാപൈസയില്ല..." എന്ന ഗാനവും ഉൾപ്പെടുത്തിയിട്ടുണ്ട്. ചിത്രത്തിൽ കരിന്തലകൂട്ടം എന്ന നാടോടി പാട്ട്സംഗത്തിന്റെ ചില ഗാനങ്ങളും ഉണ്ട്.


</doc>
<doc id="251344" url="https://ml.wikipedia.org/wiki?curid=251344" title="ഹസ്സൻ റൂഹാനി">
ഹസ്സൻ റൂഹാനി

ഇസ്ലാമിക്‌ റിപബ്ലിക്ക്‌ ഓഫ്‌ ഇറാന്റെ ഏഴാമത്തെയും നിലവിലേയും പ്രസിഡന്റാണ് ഹസ്സൻ റൂഹാനി (ജനനം :12 നവംബർ 1948). 2013 ജൂൺ 15-ന് പ്രസിഡൻറ് സ്ഥാനത്തേക്ക് തിരഞ്ഞെടുക്കപ്പെട്ട റൂഹാനി ആഗസ്ത് 3-ന് സ്ഥാനമേറ്റെടുത്തു. ആണവ ചർച്ചകളിൽ ഇറാന്റെ പ്രതിനിധിയായി പങ്കെടുത്തിട്ടുള്ള റൂഹാനി, ഡെപ്യൂട്ടി സ്പീക്കർ, പരമോന്നത ദേശീയ സുരക്ഷാ കൗൺസിലിൽ പരമോന്നത നേതാവ് ഖമേനിയുടെ പ്രതിനിധി, പരമോന്നത നേതാവിനെ ഉപദേശിക്കുന്ന സ്ട്രാറ്റജിക് റിസേർച്ച് കൗൺസിലിന്റെ തലവൻ എന്നീ നിലകളിൽ പ്രവർത്തിച്ചിട്ടുണ്ട്. 

ഗ്ലാസ്‌ഗോ കാലിഡോണിയൻ സർവകലാശാലയിൽ നിന്ന് നിയമത്തിൽ ഡോക്ടറേറ്റ് നേടിയിട്ടുള്ള റുഹാനിക്ക് അറബിക്, പേർഷ്യൻ ഭാഷകൾക്ക് പുറമെ ഇംഗ്ലീഷ്, ജർമൻ, ഫ്രഞ്ച്, റഷ്യൻ ഭാഷകളിൽ പ്രാവീണ്യമുണ്ട്. 

പേർഷ്യൻ,അറബി, ഇംഗ്ലീഷ് ഭാഷകളിലായി നിരവധി കൃതികൾ രചിച്ചിട്ടുണ്ട്.





</doc>
<doc id="251353" url="https://ml.wikipedia.org/wiki?curid=251353" title="നെയ്‌ത്താലി">
നെയ്‌ത്താലി

10 മീറ്ററോളം ഉയരം വയ്ക്കുന്ന ഒരു മരമാണ് പുതറവൽ അഥവാനെയ്‌ത്താലി. . 1900 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. കേരളത്തിൽ എല്ലായിടത്തും കാണാറുണ്ട്. പഴം തിന്നാൻ കൊള്ളാമെന്ന് കാണുന്നു.



</doc>
<doc id="251356" url="https://ml.wikipedia.org/wiki?curid=251356" title="ജെയിംസ് ആൻഡേഴ്സൺ">
ജെയിംസ് ആൻഡേഴ്സൺ

ജെയിംസ് ആൻഡേഴ്സൺ (ജനനം: 30 ജൂലൈ 1982, ബേൺലി, ഇംഗ്ലണ്ട്) ഒരു ഇംഗ്ലീഷ് അന്താരാഷ്ട്ര ക്രിക്കറ്റ് കളിക്കാരനാണ്. ഒരു ഇടംകൈയ്യൻ ബാറ്റ്സ്മാനും, വലംകൈയ്യൻ മീഡിയം ഫാസ്റ്റ് ബൗളറുമാണ് അദ്ദേഹം. ഇപ്പോൾ ഇംഗ്ലണ്ട് ടീമിന്റെ പ്രധാന സ്ട്രൈക്ക് ബൗളർമാരിൽ ഒരാളാണ് അദ്ദേഹം. 2002ൽ തന്റെ 20-ആം വയസ്സിലാണ് ആൻഡേഴ്സൺ അന്താരാഷ്ട്ര ക്രിക്കറ്റിൽ അരങ്ങേറ്റം കുറിക്കുന്നത്. പ്രാദേശിക ക്രിക്കറ്റിൽ അദ്ദേഹം ലാങ്കാഷൈർ കൗണ്ടി ക്രിക്കറ്റ് ടീമിനെയാണ് അദ്ദേഹം പ്രതിനിധീകരിക്കുന്നത്.
ഒരിന്നിങ്സിലെ 5 വിക്കറ്റ് നേട്ടങ്ങൾ:


</doc>
<doc id="251360" url="https://ml.wikipedia.org/wiki?curid=251360" title="തൊണ്ടുപൊളിയൻ">
തൊണ്ടുപൊളിയൻ

30 മീറ്റർ വരെ ഉയരം വയ്ക്കുന്ന ഒരു മരമാണ് തൊണ്ടുപൊളിയൻ. . 300 മീറ്ററിനും 1000 മീറ്ററിനും ഇടയിൽ ഉയരമുള്ള നനവാർന്ന നിത്യഹരിതവനങ്ങളിൽ കാണപ്പെടുന്ന ഈ മരം പല ഏഷ്യൻ രാജ്യങ്ങളിലും കാണപ്പെടുന്നു.



</doc>
<doc id="251362" url="https://ml.wikipedia.org/wiki?curid=251362" title="അലങ്കാര മത്സ്യങ്ങൾ">
അലങ്കാര മത്സ്യങ്ങൾ

കൃത്രിമ സാഹചര്യങ്ങളോട് പൊരുത്തപ്പെടുന്നതും കാഴ്ചയ്ക്കു മനോഹരവുമായ മത്സ്യങ്ങളെ അലങ്കാരത്തിനായി വളർത്തുന്നു. ഇവയാണ് അലങ്കാര മത്സ്യങ്ങൾ.


</doc>
<doc id="251363" url="https://ml.wikipedia.org/wiki?curid=251363" title="അയലക്കണ്ണി">
അയലക്കണ്ണി

ഇംഗ്ലീഷിൽ ബിഗ്ഐ സ്കാഡ് എന്നറിയപ്പെടുന്ന ഒരിനം മത്സ്യമാണ് അയലക്കണ്ണി . ആഗോളമായി ഇവ ഉഷ്ണമേഖലാ പ്രദേശങ്ങളിൽ കാണപ്പെടുന്നു.



</doc>
<doc id="251367" url="https://ml.wikipedia.org/wiki?curid=251367" title="വി.കെ. മൂർത്തി">
വി.കെ. മൂർത്തി

ആദ്യകാല ചലച്ചിത്രഛായാഗ്രാഹകനും,ദാദാ സാഹിബ് ഫാൽകേ പുരസ്കാര ജേതാവുമായിരുന്നു വി.കെ.മൂർത്തി (26 നവംബർ 1923 - 7 ഏപ്രിൽ 2014).

കർണ്ണാടകയിലെ മൈസൂരിൽ ജനിച്ച മൂർത്തി ബംഗളൂരുവിലെ ശ്രീ.ജയചാമരാജേന്ദ്ര പോളിടെൿനിക്കിൽ നിന്നാണ് 1946 ൽ ഛായാഗ്രഹണത്തിൽ ഡിപ്ലോമ കരസ്ഥമാക്കിയത് .സ്വാതന്ത്ര്യ സമരവുമായി ബന്ധപ്പെട്ട് മൂർത്തി 1943-ൽ ജയിൽവാസവും അനുഭവിയ്ക്കുകയുണ്ടായി. പ്രഥമ സിനിമാസ്‌കോപ്പ് ചലച്ചിത്രമായ 'കാഗസ് കെ ഫൂലി'നു (1959)വേണ്ടി ക്യാമറ ചലിപ്പിച്ചു. ലണ്ടനിൽ നിന്ന്‌ വർണ്ണ ഛായാഗ്രഹണത്തിൽ പരിശീലനം നേടുകയും ‘ദ ഗൺസ്‌ ഓഫ്‌ നവ്‌റോൺ’ എന്ന ചിത്രത്തിന്റെ കാമറമാനാകുകയും ചെയ്തു.. ഹിന്ദി ചലച്ചിത്രസംവിധായകനായ ഗുരുദത്തിന്റെ സിനിമകളിലെ സ്ഥിരം ഛായാഗ്രാഹകനായിരുന്നു വി.കെ.മൂർത്തി. കറുപ്പിലും വെളുപ്പിലും അദ്ദേഹം ഒപ്പിയെടുത്ത അതീവ ചാരുതയാർന്ന ചിത്രങ്ങൾ പ്രേക്ഷകർക്കു വിസ്മയമായി. ഗോവിന്ദ് നിഹലാനി,ശ്യാം ബെനഗൽ എന്നിവർക്കുവേണ്ടിയും ക്യാമറ ചലിപ്പിയ്ക്കുകയുണ്ടായി. ദൂരദർശൻ നിർമ്മിച്ച "ഭാരത് ഏക് ഖോജ്" എന്ന പരിപാടിയുടെ മുഖ്യഛായാഗ്രാഹകൻ മൂർത്തിയായിരുന്നു.

മൂർത്തി ഏറ്റവും അവസാനം ചിത്രീകരിച്ച സിനിമ കന്നഡയിൽ നിർമ്മിച്ച "ഹൂവ ഹണ്ണു" (1993) ആയിരുന്നു.



</doc>
<doc id="251368" url="https://ml.wikipedia.org/wiki?curid=251368" title="അങ്കഗണിതത്തിലെ അടിസ്ഥാന സിദ്ധാന്തം">
അങ്കഗണിതത്തിലെ അടിസ്ഥാന സിദ്ധാന്തം

ഒന്നിൽ കൂടുതലുള്ള ഏതൊരു സംഖ്യയും ഒന്നുകിൽ അഭാജ്യസംഖ്യയോ അല്ലെങ്കിൽ അഭാജ്യസംഖ്യകളുടെ ഗുണിതമോ ആയിരിക്കും എന്നതാണു് അങ്കഗണിതത്തിലെ അടിസ്ഥാന സിദ്ധാന്തം. ഈ ഗുണിതത്തിലെ അഭാജ്യസംഖ്യകളുടെ ക്രമം ഏതുരീതിയിലും ആവാമെങ്കിലും ഉൾപ്പെടുന്ന അഭാജ്യസംഖ്യകൾ എല്ലായ്പോഴും ഒന്നുതന്നെയായിരിക്കും. ഉദാഹരണം:

ഇതനുസരിച്ചു്, 1200 എന്ന സംഖ്യ അഭാജ്യസംഖ്യകളുടെ ഗുണിതമാവുമെന്നും ഈ ഗുണിതത്തിൽ എല്ലായ്പോഴും നാലു രണ്ടുകളും, ഒരു മൂന്നും, രണ്ടു അഞ്ചുകളും നിശ്ചയമായും ഉണ്ടാവുമെന്നും കാണുന്നു.


</doc>
<doc id="251375" url="https://ml.wikipedia.org/wiki?curid=251375" title="ടി.പി. ചന്ദ്രശേഖരൻ">
ടി.പി. ചന്ദ്രശേഖരൻ

റെവല്യൂഷനറി മാർക്സിസ്റ്റ് പാർട്ടി യുടെ സ്ഥാപക നേതാവായിരുന്നു ടി.പി. എന്ന് ചുരുക്കെഴുത്തിലറിഞ്ഞിരുന്ന ടി.പി. ചന്ദ്രശേഖരൻ (ജനനം: 1960 മരണം:2012 മേയ് 4). എസ്.എഫ്.ഐ., സി.പി.എം. എന്നീ സംഘടനകളിൽ പ്രവർത്തിച്ചിരുന്ന ഇദ്ദേഹവും ചില പ്രവർത്തകരും രാഷ്ട്രീയ വിയോജിപ്പുകളെത്തുടർന്ന് പാർട്ടി വിട്ട് 2009-ൽ റെവല്യൂഷണറി മാർക്സിസ്റ്റ് പാർട്ടി രൂപീകരിക്കുകയായിരുന്നു. 2012 മേയ് 4-ന് ഇദ്ദേഹം കൊല്ലപ്പെട്ടു. 

എസ്.എഫ്.ഐ.യിൽ തന്റെ കൂടെ പ്രവർത്തിച്ച കെ.കെ. രമയാണ് പത്നി. ഏക മകനായ അഭിനന്ദ് ആർ.സി കൊല്ലത്ത് ടി കെ എം എന്ജിനിയറിംഗ് വിദ്യാർഥിയാണ്. അമ്മ - പരേതയായ പത്മിനി അമ്മ.

സി.പി.ഐ. എമ്മിന്റെ വിദ്യാർത്ഥിസംഘടനയായ എസ്.എഫ്.ഐ. (സ്റ്റുഡന്റ്സ് ഫെഡറേഷൻ ഓഫ് ഇന്ത്യ) പ്രവർത്തകനായാണ് ഇദ്ദേഹം രാഷ്ട്രീയ ജീവിതം ആരംഭിച്ചത്. അടിയന്തരാവസ്ഥക്കാലത്ത് മടപ്പള്ളി ഹൈസ്കൂൾ എസ്.എഫ്.ഐ യൂണിറ്റ് സെക്രട്ടറിയായി. പതിനെട്ടാമത്തെ വയസ്സിൽ നെല്ലച്ചേരി വെസ്റ്റ് ബ്രാഞ്ച് സെക്രട്ടറിയായി സി.പി.ഐ. (എം) സജീവപ്രവർത്തകനായി തുടക്കം കുറിച്ചു. പിന്നീട് എസ്.എഫ്.ഐ. ജില്ലാ പ്രസിഡന്റ്, സെക്രട്ടറി, സംസ്ഥാന ജോയന്റ് സെക്രട്ടറി, കേന്ദ്രസമിതി അംഗം എന്നീ നിലകളിൽ പ്രവർത്തിച്ചു. ഡി.വൈ.എഫ്.ഐയുടെ കോഴിക്കോട് ജില്ലാ സെക്രട്ടറി, പ്രസിഡണ്ട്, സംസ്ഥാന കമ്മറ്റിയംഗം എന്നീ നിലകളിലും പ്രവർത്തിച്ചിട്ടുണ്ട്.സി.പി.ഐ.(എം) ന്റെ ഒഞ്ചിയം ഏരിയാ കമ്മറ്റി അംഗമായിരുന്നു. പ്രമുഖ കമ്യൂണിസ്റ്റ് പാർട്ടി നേതാവ് വി.എസ്. അച്യുതാനന്ദന്റെ അടിയുറച്ച അനുഗാമിയായിരുന്നു ചന്ദ്രശേഖരൻ. ദേശീയതലത്തിലെ പ്രതിനിധി എന്നീ നിലകളിലും ഇദ്ദേഹം പ്രവർത്തിച്ചിട്ടുണ്ട്.
കമ്മ്യൂണിസ്റ്റ് പാർട്ടി ഓഫ് ഇന്ത്യ(മാർക്സിസ്റ്റ്)ന്റെ പ്രാദേശികനേതാവായിരുന്ന അദ്ദേഹം 2009-ലാണ് സി.പി.ഐ.എം ൽ നിന്നും പുറത്തുവന്ന് പുതിയ പാർട്ടി രൂപീകരിച്ചത്. 2009-ലെ പൊതു തിരഞ്ഞെടുപ്പിൽ യു.ഡി.എഫ് ബി.ജെ.പി സഹായത്തോടെ സി.പി.എം. വിമതരുടെ കൂട്ടായ്മയായ ഇടതുപക്ഷ ഏകോപന സമിതിയ്ക്കുവേണ്ടി സ്വതന്ത്ര സ്ഥാനാർത്ഥിയായി മത്സരിച്ച 21833വോട്ടുകൾ അദ്ദേഹം നേടിയ ചന്ദ്രശേഖരൻടെ സാന്നിധ്യം വടകരയിലെ സി.പി.ഐ.എം സ്ഥാനാർത്ഥിയുടെ പരാജയത്തിൽ ഒരു ഘടകമായതായി വിലയിരുത്തപ്പെടുന്നു. 2010-ലെ പഞ്ചായത്ത് തിരഞ്ഞെടുപ്പിൽ ചന്ദ്രശേഖരന്റെ നേതൃത്വത്തിൽ ആർ.എം.പി ഒഞ്ചിയത്ത് എട്ട് സീറ്റുകൾ നേടുകയും ഒഞ്ചിയം പഞ്ചായത്ത് ഭരണം ഇടതുപക്ഷ ജനാധിപത്യ മുന്നണിക്ക് നഷ്ടമാവുകയും ചെയ്തു. തുടർന്നുനടന്ന 2011ലെ നിയമസഭാതിരഞ്ഞെടുപ്പിൽ ആർ.എം.പിക്ക് വലിയതോതിലുള്ള ചലനം ഉണ്ടാക്കാൻ കഴിഞ്ഞില്ല.

ഏറാമല പഞ്ചായത്തു പ്രസിഡന്റ് സ്ഥാനം എൻ. വേണുവിൽ നിന്ന് ജനതാദളിന് വിട്ടുകൊടുക്കാനുള്ള പ്രാദേശിക സി.പി.ഐ(എം) നേതാക്കളുടെ തീരുമാനത്തിനെതിരെ ടി.പി.ചന്ദ്രശേഖരനും മറ്റ് സഖാക്കളും പ്രതികരിച്ചു. തുടർന്ന് പാർട്ടി വിട്ട് മറ്റു സമാന മനസ്കരായ സഖാക്കളോടുചേർന്ന് 2009-ൽ ഒഞ്ചിയത്ത് റെവല്യൂഷണറി മാർക്സിസ്റ്റ് പാർട്ടി (ആർ.എം.പി) രൂപീകരിക്കുകയായിരുന്നു .

2009-ലെ ലോകസഭാ തെരഞ്ഞെടുപ്പിൽ വടകര ലോകസഭാ നിയോജകമണ്ഡലത്തിലെ റവലൂഷണറി മാർക്സിസ്റ്റ് പാർട്ടി സ്ഥാനാർത്ഥിയായിരുന്നു ടി.പി. ചന്ദ്രശേഖരൻ. അന്ന് നടന്ന തെരഞ്ഞെടുപ്പിൽ 21,833 വോട്ടുകൾ ചന്ദ്രശേഖരൻ നേടി. അന്ന് മുല്ലപ്പള്ളി രാമചന്ദ്രൻ അമ്പതിനായിരത്തിൽ പരം വോട്ടിന്റെ ഭൂരിപക്ഷത്തിൽ വിജയിച്ചത് ചന്ദ്രശേഖരന്റെ സ്ഥാനാർത്ഥിത്വം മൂലമാണെന്ന് പറയപ്പെടുന്നു. പിന്നീട് നടന്ന പഞ്ചായത്ത് തെരഞ്ഞെടുപ്പിൽ ഒഞ്ചിയം പഞ്ചായത്തിൽ ആർ.എം.പി. ഒറ്റയ്ക്ക് ഭരണം പിടിച്ചെടുത്തതിലും ചന്ദ്രശേഖരനു പങ്കുണ്ടെന്ന് കരുതുന്നു.

2012 മെയ് 4 -ന് ടി.പി ചന്ദ്രശേഖരൻ കൊല്ലപ്പെട്ടു. വടകരയ്ക്കടുത്തുള്ള വള്ളിക്കാവ് വച്ച് ഒരു സംഘം അക്രമകാരികൾ വെട്ടികൊലപ്പെടുത്തുകയായിരുന്നു. ചന്ദ്രശേഖരന്റെ വധം വലിയതോതിലുള്ള വിവാദങ്ങൾക്ക് കാരണമായി. കൊലപാതകത്തിനു പിന്നിൽ സി.പി.ഐ.എം ആണെന്ന് ആരോപിക്കപ്പെട്ടു. സി.പി.ഐ.എം ആരോപണങ്ങൾ നിഷേധിക്കുകയും ആരോപണങ്ങൾ രാഷ്ട്രീയഗൂഢാലോചനയാണെന്ന നിലപാടുമാണ് ആദ്യം എടുത്തിരുന്നതെങ്കിലും പിന്നീട് സി.പി.എം. കുന്നുമ്മക്കര ലോക്കൽ കമ്മിറ്റി അംഗമായ കെ.സി. രാമചന്ദ്രനാണ് കൊലയ്ക്കു പിന്നിലെന്നും ഇതിൽ പാർട്ടിക്ക് പങ്കില്ല എന്നുമുള്ള അന്വേഷണ റിപ്പോർട്ട് പുറത്തുവിട്ടു.


</doc>
<doc id="251379" url="https://ml.wikipedia.org/wiki?curid=251379" title="ഇവാൻപാ സൗരോർജ്ജ വൈദ്യുത പദ്ധതി">
ഇവാൻപാ സൗരോർജ്ജ വൈദ്യുത പദ്ധതി

അമേരിക്കയിൽ കാലിഫോർണിയയിലുള്ള മൊജാവ് മരുഭൂമിയിൽ ലാസ് വേഗസിൽനിന്ന് 64 കിലോമീറ്റർ തെക്കുപടിഞ്ഞാറ് സ്ഥിതി ചെയ്യുന്ന ഒരു ഭീമൻ സോളാർ പവർ പ്ലാന്റ് ആണ് ഇവാൻപാ സൗരോർജ വൈദ്യുത പ്ലാന്റ്. 392 മെഗാവാട്ട് വൈദ്യുതി ഉൽപ്പാദിപ്പിക്കാൻ ശേഷിയുള്ള ഈ പവർ പ്ലാന്റിൽ മൂന്നുലക്ഷം ഹീലിയോസ്റ്റാറ്റ് ദർപ്പണങ്ങളാണ് വിന്യസിച്ചിരിക്കുന്നത്. 2010ൽ ആരംഭിച്ച പദ്ധതിയുടെ നിർമ്മാണം ഇപ്പോൾ അവസാന ഘട്ടത്തിലാണ്. 2.18 ബില്യൺ ഡോളർ നിർമ്മാണച്ചെലവാണ് ഈ പദ്ധതിക്കായി പ്രതീക്ഷിക്കുന്നത്. എൻആർജി എനർജി ഗ്രൂപ്പാണ് ഇതിലെ പ്രധാന നിക്ഷേപകർ. 

മൂന്നു വലിയ സോളാർ തെർമൽ പവർ പ്ലാന്റുകളാണ് ഇവാൻപായിലുള്ളത്. പ്ലാന്റുകളിലുള്ള ഹീലിയോസ്റ്റാറ്റ് ദർപ്പണങ്ങൾ സൂര്യപ്രകാശത്തെ അതിന്റെ മധ്യത്തിൽ സ്ഥാപിച്ചിട്ടുള്ള റിസീവറിലേക്കു കേന്ദ്രീകരിക്കുന്നു. റിസീവറുകളിൽ സംഭരിച്ചിട്ടുള്ള ജലത്തെ ഈ താപോർജം ഉപയോഗിച്ച് നീരാവിയാക്കി മാറ്റുകയും ഈ നീരാവി ഉപയോഗിച്ച് ഒരു സ്റ്റീം ടർബൈൻ പ്രവർത്തിപ്പിക്കുകയും ചെയ്യും. തുടർന്നുള്ള പ്രവർത്തനങ്ങൾ ഒരു സാധാരണ താപവൈദ്യുത നിലയത്തിൽ നടക്കുന്നതുപോലെത്തന്നെയാണ്. 4000 ഏക്കറിലായി പരന്നുകിടക്കുകയാണ് ഈ ഭീമൻ പവർസ്റ്റേഷൻ. 
മരുഭൂമികളിൽ കാണുന്ന ഒരിനം ആമകളുടെ ആവാസവ്യവസ്ഥയെ പ്രതികൂലമായി ബാധിക്കുമെന്ന് പരിസ്ഥിതി പ്രവർത്തകർ മുന്നറിയിപ്പ് നൽകിയിരുന്നു. 



</doc>
<doc id="251390" url="https://ml.wikipedia.org/wiki?curid=251390" title="കാപ്പി">
കാപ്പി


</doc>
<doc id="251394" url="https://ml.wikipedia.org/wiki?curid=251394" title="തമിഴ്‌നാട്ടിലെ ജില്ലകൾ">
തമിഴ്‌നാട്ടിലെ ജില്ലകൾ


</doc>
<doc id="251396" url="https://ml.wikipedia.org/wiki?curid=251396" title="കുട്ടനാടൻ മീൻകറികൾ">
കുട്ടനാടൻ മീൻകറികൾ

കുട്ടനാട്ടിലെ ശുദ്ധജലമത്സ്യങ്ങളും അവകൊണ്ട് ഉണ്ടാക്കുന്ന മീൻകറികളും പ്രശസ്തമാണ്. സാധാരണയായി നദിയിലെ മത്സ്യങ്ങൾ കൊണ്ട് ഉണ്ടാക്കുന്ന കറികളിൽ മല്ലിപ്പൊടി ചേർക്കാറില്ല.

മഴക്കാലത്തു് കുട്ടനാടൻ പ്രദേശങ്ങളിൽ ലഭിക്കുന്ന ഒരു മത്സ്യമാണ് "തൂളി" അതുപയോഗിച്ച് ഉണ്ടാക്കുന്ന മീൻകറിയാണിത്.
തൂളി എന്ന മത്സ്യവും ചുവന്നുള്ളി, വെളുത്തുള്ളി, പച്ചമുളക്, ഇഞ്ചി, മുളക് പൊടി, മഞ്ഞൾ പൊടി, കറിവേപ്പില, ഉപ്പ്, കുടംപുളി, വെളിച്ചെണ്ണ എന്നിവയുമാണ് ഈ മീൻകറിയുണ്ടാക്കുന്നതിന് ഉപയോഗിക്കുന്നവ. 

ആദ്യം മീൻ നന്നായി കഴുകി വൃത്തിയാക്കി ചെറിയ കഷ്ണങ്ങൾ ആക്കി മുറിച്ചു വെക്കുക .ചെറിയ ഉള്ളി , ഇഞ്ചി , പച്ചമുളക് , വെളുത്തുള്ളി എന്നിവ അരിഞ്ഞു വെക്കുക .മൺചട്ടി അടുപ്പിൽ വെച്ച് ചൂടാവുമ്പോൾ വെളിച്ചെണ്ണ ഒഴിച്ച് അതിലേക്കു കറി വേപ്പില , ചെറിയ ഉള്ളി , ഇഞ്ചി , പച്ചമുളക് , വെളുത്തുള്ളി എന്നിവ ചേർത്ത് നന്നായി വഴറ്റുക . അതിനു ശേഷം അതിലേക്കു മുളക് പൊടി , മഞ്ഞ പൊടി എന്നിവ ചേർത്തു യോജിപ്പിച്ച ശേഷം അതിലേക്കു ആവശ്യമായ വെള്ളം ഒഴിച്ച്, കഴുകി വൃത്തിയാക്കിയ കുടം പുളി ,ആവശ്യത്തിനു ഉപ്പും ചേർത്ത് യോജിപ്പിക്കുക . അതിലേക്കു കഴുകി വൃത്തിയാക്കിയ മീൻ കഷ്ണങ്ങൾ കൂടി ചേർത്ത് അടച്ചു വെച്ച് വേവിക്കുക . തിളച്ചു കുറുകി വരുന്ന പാകമാവുമ്പോൾ ഇറക്കി വെക്കുക .


</doc>
<doc id="251397" url="https://ml.wikipedia.org/wiki?curid=251397" title="ടോർക്സ്">
ടോർക്സ്

ഒരു ഓപ്പൺ സോഴ്സ് ത്രിമാന റേസിംഗ് സിമുലേഷൻ ഗെയിമാണ് ടോർക്സ് (ദ ഓപ്പൺ റേസിംഗ് കാർ സിമുലേറ്റർ) (TORCS). ടോർക്സ് ലിനക്സ്, വിൻഡോസ്, ബിഎസ്ഡി, മാക് പ്ലാറ്റ്ഫോമുകളിൽ ലഭ്യമാണ്. ടോർക്സ് നിർമ്മിച്ചത് എറിക് എസ്പീ, ക്രിസ്റ്റോഫ് ഗിയോന്നിയോ എന്നീ ഡെവലപ്പർമാർ ചേർന്നായിരുന്നു. എന്നാൽ ഇപ്പോൾ ബേൺഹാഡ് വൈമാന്റെ നേതൃത്വത്തിലാണ് ടോർക്സ് വികസിപ്പിക്കുന്നത്. സി++ൽ എഴുതപ്പെട്ട ടോർക്സ് ഗ്നു ജിപിഎല്ലിൻ കീഴിലാണ് പ്രസിദ്ധീകരിച്ചിരിക്കുന്നത്. മുൻകൂട്ടി തയ്യാറാക്കപ്പെട്ട നിർമ്മിത ബുദ്ധി റോബോട് ഡ്രൈവർമാർ ഉപയോക്താവിന്റെ കാറിനെതിരെ കളിക്കുന്ന രീതിയിലാണ് ടോർക്സ് തയ്യാറാക്കപ്പെട്ടിരിക്കുന്നത്. ഉപയോക്താവിന് കീബോഡ്, മൗസ്, ജോയ്സ്റ്റിക് എന്നിങ്ങനെയുള്ള വിവിധ ഉപാധികൾ ഉപയോഗിച്ച് ഈ ഗെയിം കളിക്കാനാവും.

ടോർക്സിന്റെ ഒരു പ്രധാന ഫോർക്കാണ് ടോർക്സ്-എൻജി എന്നാദ്യം അറിയപ്പെട്ടിരുന്ന സ്പീഡ് ഡ്രീംസ്. ടോർക്സിന്റെ ആദ്യകാല ഡെവലപ്പർമാരും ഉപയോക്താക്കളുമാണ് സ്പീഡ് ഡ്രീംസിന്റെ നിർമ്മാണത്തിനു പിന്നിൽ . ടോർക്സിന്റെ ഫീഡ്ബാക്ക് വ്യവസ്ഥ മോശമാണെന്ന അഭിപ്രായത്തെ തുടർന്നാണ് ഇവർ സ്പീഡ് ഡ്രീംസ് നിർമ്മിക്കുന്നത്.

ഒരു ഓപ്പൺ സോഴ്സ് ഗെയിമായതിനാൽ ടോർക്സിനെ ധാരാളം ഗവേഷണങ്ങൾക്കുപയോഗിച്ചിട്ടുണ്ട്. കാർ നിർമ്മാണത്തിന്റെ സ്വതേയുള്ള കംപ്യൂട്ടേഷൻ, ട്രാക്കുകളുടെ മനുഷ്യ സഹായത്തോടെയുള്ള അൽഗൊരിത നിർമ്മാണം, ജെനെറ്റിക് പ്രോഗ്രാമിംഗ് പോലെയുള്ള വിവിധ കമ്പ്യൂട്ടേഷണൽ സാങ്കേതികവിദ്യകൾ എന്നീ ഗവേഷണ മേഖലകകളിലാണ് പ്രധാനമായും ടോർക്സ് ഉപയോഗിക്കപ്പെടുന്നത്. 2008 മുതൽ ഐട്രിപ്പിൾഇ കോൺഫെറെൻസ് ഓൺ കമ്പ്യൂട്ടേഷണൽ ഇന്റലിജെൻസ് ആൻഡ് ഗെയിംസ് സമ്മേളനത്തിൽ ടോർക്സ് ഗെയിംസ് മേഖലയുടെ അടിസ്ഥാനങ്ങളിലൊന്നായി ഉപയോഗിക്കപ്പെടുന്നുണ്ട്.




</doc>
<doc id="251399" url="https://ml.wikipedia.org/wiki?curid=251399" title="സി.ബി.സി. വാര്യർ">
സി.ബി.സി. വാര്യർ

ഹരിപ്പാട് മുൻ എം.എൽ.എ.യും സി.പി.ഐ.എം നേതാവുമായിരുന്നു ചെമ്പകശ്ശേരി ബാലകൃഷ്ണവാര്യർ ചന്ദ്രശേഖരവാര്യർ എന്ന സി.ബി.സി. വാര്യർ(30 ഒക്ടോബർ 1932 - 17 ജൂൺ 2013). ഹരിപ്പാട് നിയോജക മണ്ഡലത്തിൽനിന്ന് മൂന്നും നാലും ആറും നിയമസഭകളിലേക്ക് തെരഞ്ഞെടുക്കപ്പെട്ടു. സി.പി.ഐ.എം. ആലപുഴയിലെ മുൻ ജില്ല സെക്രട്ടറിയറ്റ് അംഗവും സി.ഐ.ടി.യു അഖിലേന്ത്യാ വർക്കിംഗ് കമ്മിറ്റി അംഗവും ആയിരുന്നു. കെ.എഫ്.സി, കെ.എസ്.എഫ്.ഇ, അഗ്രോ ഇൻഡസ്ട്രീസ് എന്നിവിടങ്ങളിലെ തൊഴിലാളി സംഘടനകളുടെ യൂണിയൻ പ്രസിഡന്റായിരുന്നു. 
ഹരിപ്പാട് ചെമ്പകശ്ശേരി വാരിയത്ത് ജനിച്ചു. ബിരുദശേഷം നിയമബിരുദം നേടി അഭിഭാഷകനായി. കമ്മ്യൂണിസ്റ്റ് പാർടിയുടെ വിദ്യാർഥി സംഘടനയിലൂടെ പൊതുപ്രവർത്തനം തുടങ്ങിയ സിബിസി വാര്യർ, കാർത്തികപള്ളി താലൂക്കിൽ കമ്മ്യൂണിസ്റ്റ് പാർട്ടി പ്രവർത്തനങ്ങൾക്ക് നേതൃത്വം നൽകി. കരുവാറ്റ, ഹഫ്ത്താപുരം മേഖലകളിലെ മിച്ചഭൂമി സമരങ്ങളുടെ മുൻ നിരയിൽ പ്രവർത്തിച്ചു. 1965ൽ തെരഞ്ഞെടുക്കപ്പെട്ടെങ്കിലും അന്ന് നിയമസഭ ചേർന്നിരുന്നില്ല. 

കോമൺവെൽത്ത് രാജ്യങ്ങളിലെ പാർലമെന്റേറിയൻമാരുടെ സമ്മേളനത്തിൽ സിപിഐ എമ്മിനെ പ്രതിനിധീകരിച്ച് പങ്കെടുത്തിട്ടുണ്ട്.


</doc>
<doc id="251404" url="https://ml.wikipedia.org/wiki?curid=251404" title="കൂട്ടിലങ്ങാടി">
കൂട്ടിലങ്ങാടി

മലപ്പുറം ജില്ലിയിലെ മലപ്പുറം നഗരത്തോട് ചേർന്ന് കിടക്കുന്ന ഒരു പ്രദേശമാണ് കൂട്ടിലങ്ങാടി. മലപ്പുറം ജില്ലയിലെ ഒരു ഗ്രാമപഞ്ചായത്ത് കൂടിയായ കൂട്ടിലങ്ങാടി. പെരിന്തൽമണ്ണ താലൂക്കിൽ, മങ്കട ബ്ളോക്കിലാണ് സ്ഥിതി ചെയ്യുന്നത്.
പഴയ മദിരാശി പ്രവിശ്യയുടെ ഭാഗമായിരുന്ന മലബാർ ജില്ലയിലെ വള്ളുവനാട് താലൂക്കിലുൾപ്പെട്ട പ്രദേശമായിരുന്നു കൂട്ടിലങ്ങാടി. മങ്കട, പള്ളിപ്പുറം എന്നീ രണ്ടംശങ്ങളിലായി യഥാക്രമം കടുകൂർ, കോണോത്തുംമുറി, കൊഴിഞ്ഞിൽ, പെരിന്താറ്റിരി എന്നിങ്ങനെ നാലും, പള്ളിപ്പുറം, പടിഞ്ഞാറ്റുമുറി, വള്ളിക്കാപറ്റ എന്നിങ്ങനെ മൂന്നും ദേശങ്ങളായിരുന്നു അന്നുണ്ടായിരുന്നത്. 1961-ൽ പഞ്ചായത്ത് രൂപീകൃതമായപ്പോൾ കൂട്ടിലങ്ങാടി അംശത്തിന്റെ പേരു തന്നെ പഞ്ചായത്തിനും സ്വീകരിക്കപ്പെടുകയാണുണ്ടായത്.


</doc>
<doc id="251406" url="https://ml.wikipedia.org/wiki?curid=251406" title="വീഡ്രിഫ്റ്റ്">
വീഡ്രിഫ്റ്റ്

ഒരു ഓപ്പൺ സോഴ്സ് റേസിംഗ് സിമുലേഷൻ ഗെയിമാണ് വീഡ്രിഫ്റ്റ് (VDrift). വീഡ്രിഫ്റ്റിന്റ ഡ്രൈവിംഗ് ഭൗതികശാസ്ത്ര യന്ത്രം പുതുതായി തയ്യാറാക്കപ്പെട്ടതാണ്. വാമോസ് ഭൗതികശാസ്ത്ര യന്ത്രത്തിൽ നിന്നും പ്രചോചനം ഉൾക്കൊണ്ടാണീ യന്ത്രം തയ്യാറാക്കപ്പെട്ടത്. ഗ്നു ജിപിഎൽ അനുമതിപത്രത്തിൻ കീഴിൽ പ്രസിദ്ധീകരിക്കപ്പെട്ട ഈ ഗെയിം ലിനക്സ്, വിൻഡോസ്, മാക്, ബിഎസ്ഡി പ്ലാറ്റ്ഫോമുകളിൽ ലഭ്യമാണ്.





</doc>
<doc id="251408" url="https://ml.wikipedia.org/wiki?curid=251408" title="സെർവരായൻ മലനിരകൾ">
സെർവരായൻ മലനിരകൾ

തമിഴ്നാട്ടിലെ സേലം നഗരത്തിനരുകിൽ ഉള്ള മലനിരകളാണ് സെർവരായൻ മലനിരകൾ . (തമിഴ്:சேர்வராயன் மலை). പശ്ചിമഘട്ടത്തിൽ നിന്നും വിട്ടു നിൽക്കുന്ന സെർവരായൻ മലനിരകളിലെ പീഠഭൂമികൾ സമുദ്ര നിരപ്പിൽ നിന്നും 4000 മുതൽ 5000 അടി വരെ ഉയരത്തിലാണ് സ്ഥിതി ചെയ്യുന്നത്. മലനിരകളുടെ വിസ്തൃതി സുമാർ 400 ച.കി.മീ. ആണ്. സെർവരായൻ എന്ന സ്ഥലപ്പേരിന്റെ അടിസ്ഥാനം ചേര രാജാവ് അഥവാ ചേര രാജൻ എന്നർത്ഥം വരുന്ന തമിഴ് പദമാണ്. വിനോദസഞ്ചാര കേന്ദ്രമായ യേർക്കാട് ആണ് സെർവരായൻ മലനിരകളിലെ പ്രധാന നഗരം. നൂറ്റാണ്ടുകളോളം പഴക്കം ചെന്ന കാപ്പിത്തോട്ടങ്ങൾ ഇവിടെയുണ്ട്. മലമുകളിലെ ആദിവാസികൾ മലയാളികൾ എന്നറിയപ്പെടുന്നു. 


</doc>
<doc id="251411" url="https://ml.wikipedia.org/wiki?curid=251411" title="റോബോട് ഓട്ടോ റേസിംഗ് സിമുലേറ്റർ">
റോബോട് ഓട്ടോ റേസിംഗ് സിമുലേറ്റർ

ഒരു ഓപ്പൺ സോഴ്സ് ത്രിമാന റേസിംഗ് സിമുലേറ്ററാണ് റാഴ്സ് അഥവാ റോബോട് ഓട്ടോ റേസിംഗ് സിമുലേറ്റർ (RARS). മുൻകൂട്ടി തയ്യാറാക്കപ്പെട്ട നിർമ്മിത ബുദ്ധി ഡ്രൈവർമാർക്ക് പരസ്പരം മത്സരിക്കാനുള്ള ഒരു പ്ലാറ്റ്ഫോം ഒരുക്കുക എന്നതായിരുന്നു റാഴ്സിന്റെ ലക്ഷ്യം. ടോർക്സ് എന്ന റേസിംഗ് സിമുലേറ്ററിന്റെ അടിസ്ഥാനമായാണ് റാഴ്സ് നിർമ്മിക്കപ്പെട്ടത്. മീസിസ്ലോ ക്ലൊപോടെക്കിന്റെ ഇന്റലിജെന്റ് ഇൻഫോമേഷൻ പ്രൊസസിംഗ് ആൻഡ് വെബ് മൈനിംഗ് എന്ന പുസ്തകത്തിൽ ഒരു ഉദാഹരണമായി ചൂണ്ടിക്കാട്ടിയിരിക്കുന്നത് റാഴ്സിനെയാണ്.



</doc>
<doc id="251415" url="https://ml.wikipedia.org/wiki?curid=251415" title="കാതിക്കുടം">
കാതിക്കുടം

തൃശൂർ നഗരത്തിൽ നിന്നും 40 കിലോമീറ്റർ അകലെ കാടുകുറ്റി ഗ്രാമ പഞ്ചായത്തിലെ ചാലക്കുടിപ്പുഴയോരത്തോട് ചേർന്ന ഒരു കാർഷിക ഗ്രാമമാണു കാതിക്കുടം. നിറ്റാ ജലാറ്റിൻ കമ്പനി, രാസമാലിന്യം പുഴയിലേക്കൊഴുക്കുന്നതിനെതിരെ നാട്ടുകാർ നടത്തുന്ന സമരം മൂലം ഈ ഗ്രാമത്തിന്റെ പേർ വാർത്തകളിൽ നിറഞ്ഞ് നിൽക്കുന്നു. കേരളത്തിലെ പടിഞ്ഞാറോട്ടൊഴുകുന്ന പുഴകളിൽ നിന്ന് വ്യത്യസ്തമായി കുറച്ച് കിലോമീറ്ററുകൾ കിഴക്കോട്ട് ഗതിമാറി ഒഴുകുന്ന ഭാഗമായ തെക്കൂട്ടം, കക്കാട്, പുളിയ്ക്കകടവ് ഭൂപ്രദേങ്ങൾക്കിടയിലാണു കാതിക്കുടം സ്ഥിതി ചെയ്യുന്ന പ്രത്യേകതയും ഉണ്ട്.

പുഴയും തോടും ചിറയും നീർച്ചാലുകളും കൊണ്ട് സമൃദ്ധമാണു കാതിക്കുടം. താണിയംതോട്, ചെറുമത്തോട്, കണ്ണൻചിറ, ചാത്തൻചാൽ തുടങ്ങിയ നീർച്ചാലുകൾ ഈ ഗ്രാമത്തിലൂടെ ഒഴുകി ചാലക്കുടി പുഴയിലേക്ക് ചേരുന്നു. മലവെള്ളത്തിൽ അടിഞ്ഞുകൂടുന്ന വളക്കൂറേറിയ എക്കൽ മണ്ണാണിവിടെ. കക്കാട്ടു പാടവും പൊന്നേത്തു പാടവും അമ്പലത്താഴവും മുതുക്കാട്ട് പാടവുമാണു കാതിക്കുടത്തിന്റെ നെല്ലറകൾ. 

തെങ്ങും കവുങ്ങും ജാതിയും വാഴയും പച്ചക്കറികളുമാണ് പ്രധാന കൃഷികൾ. മുപ്പൂവ് കൃഷിയിറക്കക്കുന്ന പാടശേഖരങ്ങൾ ഇവിടെയുണ്ട്. താണിയം പാറ, പരീയ്ക്കപ്പാടം, പേരനാട്ടുപാടം, കുരിയിലപ്പാടം തുടങ്ങിയ പാഠശേഖരങ്ങളിൽ കൃഷിയിറക്കുന്നു. കൃഷിയും മത്സ്യബന്ധനവും ജനങ്ങളുടെ പ്രധാന തൊഴിൽ മേഖലയാണ്.


കാവട എന്ന സ്ഥലത്ത് 1979ൽ കേരള കെമിക്കൽസ് ആന്റ് പ്രോട്ടീൻസ് ലിമിറ്റഡ്(KCPL) എന്ന പേരിൽ കേരള സംസ്ഥാന വ്യവസായ വികസന കോർപ്പറേഷന്റേയും ജപ്പാൻ കമ്പനികളായ നിറ്റാജലാറ്റിനും മിറ്റ്സു ബുഷി കോർപ്പറേഷനും സംയുക്തമായി ആരംഭിച്ചു. അക്കാലത്ത് ഓഹരികൾ കൂടുതൽ കേരള വ്യവസായ വികസന കോർപ്പറേഷനായിരുന്നു . പിൽക്കാലത്ത് ഭൂരിഭാഗം ഓഹരികളും നിറ്റാ ജലാറ്റിൻ കൈവശപ്പെടുത്തുകയും കമ്പനിയുടെ പേര് നിറ്റാ ജലാറ്റിൻ ഇന്ത്യാ ലിമിറ്റഡ്(NJIL) എന്നാക്കുകയും ചെയ്തു. ഈ കമ്പനി ആരംഭിച്ച കാലം മുതലേ കണ്ണാമ്പലത്ത് അയ്യപ്പൻ നായരുടെ നേതൃത്വത്തിൽ എതിർപ്പുകൾ ശക്തമായിരുന്നു. തൊഴിലവസരങ്ങൾ സൃഷിക്കപ്പെടുന്നമെന്ന പ്രചരണത്തിൽ ഇതിന് നാട്ടുകാരുടെ പിന്തുണ വേണ്ടത്ര ലഭിച്ചില്ല. കാലക്രമത്തിൽ വെള്ളവും മണ്ണും വായുവും കമ്പനിയുടെ മലീനികരണത്തിന് ഇരയായപ്പോൽ ജനകീയ സമരങ്ങൾക്ക് തുടക്കമായി.

മൃഗങ്ങളുടെ എല്ലിൽ നിന്നും ഹൈഡ്രോക്ലോറിക്ക് ആസിഡിന്റെയും മറ്റ് രാസപ്രവർത്തനങ്ങളുടെയും ഫലമായി ഒസ്സീൻ ഉണ്ടാക്കുന്ന പ്രക്രിയയാണ് ഇവിടെ നടക്കുന്നത്. ആസിഡ് കലർന്ന വെള്ളവും മാംസത്തിന്റേയും മജ്ജയുടേയും അവശിഷ്ടങ്ങളും രാസവസ്തുക്കളുമാണ് ഇവിടുത്തെ പ്രധാന മാലിന്യ ഉപോത്പന്നങ്ങൾ . ലിമിറ്റഡ് ഓസീൻ പ്ലാന്റിൽ നിന്നുള്ള കുമ്മായം കലർന്ന വെള്ളവും DCP പ്ലാന്റിൽ നിന്നുള്ള ക്ലോറൈഡ് കലർന്ന വെള്ളവും ശുദ്ധീകരിക്കാതെ ചാലക്കുടിപ്പുഴയിലേക്കും മറ്റും തുറന്നുവിടുന്നതാണ് കമ്പനിക്കെതിരെയുള്ള പ്രധാന ആരോപണം. ഇടയ്ക്കിടെ കൂട്ടത്തോടെ ചത്തുപൊന്തുന്ന മീനുകളും കമ്പനിപരിസരത്തെ രൂക്ഷ ഗന്ധവും ഇതിന് സൂചകങ്ങളായി ചൂണ്ടിക്കാണിക്കുന്നു. ചാലക്കുടി പുഴ സംരക്ഷണ സമിതിയും ശാസ്ത്ര സാഹിത്യ പരിഷത്തും മറ്റു പരിസ്ഥിതി സംഘടനകളും പഞ്ചായത്ത് ജനപ്രിതിനിഥികളും നാട്ടുകാരും ഉൾപ്പെട്ട ജനകീയ പ്രിതികരണവേദിയെന്ന ആക്ഷൻ കൗൺസിലാണ് മലിനീകരണത്തിനെതിരെയുള്ള സമരം മുന്നോട്ട് കൊണ്ടുപോകുന്നത്. ഹൈക്കോടതിയിൽ ഇതുമായി ബന്ധപ്പെട്ട് നിരവധി കേസുകൾ നിലവിലുണ്ട്.


</doc>
<doc id="251419" url="https://ml.wikipedia.org/wiki?curid=251419" title="അനാർക്കലി (ചലച്ചിത്രം)">
അനാർക്കലി (ചലച്ചിത്രം)

ഉദയാ പ്രൊഡക്ഷനുവേണ്ടി എം. കുഞ്ചാക്കോ സംവിധാനം ചെയ്തു കുഞ്ചാക്കോ തന്നെ നിർമിച്ച മലയാളചലച്ചിത്രമാണ് അനാർക്കലി. ചരിത്ര താളുകളിൽ നിന്നു മിനഞ്ഞെടുത്ത കഥക്കു സംഭാഷണം രചിച്ചത് വൈക്കം ചന്ദ്രശേഖരൻ നായരാണ്. 1966 ഓഗസ്റ്റ് 27-നു പ്രദർശനം തുടങ്ങിയ അനാർക്കലിയുടെ വിതരണ എക്സൽ പ്രൊഡക്ഷൻസാണ് നിർവഹിച്ചത്.

മഹാനായ അക്ബർ ചക്രവർത്തി തന്റെ പുത്രനായ സലിമിനു വേണ്ടി ഒരു രജപുത്ര കന്യകയെ വധുവായി നിശ്ചയിച്ചിരുന്നു. ഹിന്ദു - മുസ്ലീം മൈത്രി മൻസിൽ കണ്ടുകൊണ്ട് അദ്ദേഹം നടത്തുവാൻ ഉദേശിച്ച വിവാഹത്തിന് സലീം അനുകൂലമായിരുന്നില്ല. എവിടെനിന്നോ എത്തിയ നർത്തകിയായ അനാർക്കലി എന്ന നാടൻ പെണ്ണിന്റെ ആകാരസൗകുമാര്യത്തിൽ മതിമയങ്ങി അനാർക്കലിയെ മാത്രമേ വിവാഹം കഴിക്കൂ എന്ന് സലിം ശഠിച്ചു. സ്നേഹനിധിയായ പിതാവിന്റെ ഉപദേശം അദ്ദേഹം ചെവിക്കൊണ്ടില്ല. ഒരപ്സസരകന്യകയെപ്പോലെ ആടിയും പാടിയും തന്നെ ആകർഷിച്ച ആ സൗന്ദര്യധാമത്തെ ഉപേക്ഷിക്കുവാൻ സലിംരാജകുമാരൻ തയാറയില്ല. ദില്ലി സിംഹാസനം തന്നെ അവളുടെ പാദങ്ങളിൽ കാഴ്ച്ചവൈക്കുവാനണ് സലിം മോഹിച്ചത്.

അക്ബർ ചക്രവർത്തിക്കെതിരെ സലിം യുദ്ധത്തിനു തയ്യാറായി ദില്ലിപ്രാന്തങ്ങളിൽ സൈന്യവുമായി പ്രത്യക്ഷപ്പെട്ടു. പുത്രവത്സലനായ അക്ബർചക്രവർത്തിയുടെ ഹൃദയം വേദനിച്ചുവെങ്കിലും യുദ്ധം അനിവാര്യമായി. സലിമും അനാർക്കലിയും തടവിലായി. സലീമിനെ വധിക്കാൻ അക്ബർ ആജ്ഞാപിച്ചു. മകന്റെ ദയനീയതയിൽ മനമുരുകിയ മാതാവ് അക്ബറോട് ദയക്കുവേണ്ടി യാചിച്ചു. അക്ബറുടെ മനം അലിഞ്ഞില്ല. ഈ സമയം അനാർക്കലിയെ ജീവനോടെ ഒരു കല്ലറയിൽ അടയ്ക്കപ്പെടുകയായിരുന്നു. കല്ലറയിൽ ഓരോകല്ലു വൈക്കുമ്പോഴും അവൾ സലീമിനു വേണ്ടി പ്രാർത്ഥിച്ചുകൊണ്ടിരുന്നു. ഒടുവിൽ തടവിൽ നിന്നും രക്ഷപെട്ട് സലീം അവിടെ എത്തിയപ്പോഴേക്കും വൈകിപ്പോയിരുന്നു. കല്ലറ തകർത്ത് വെളിയിലെടുത്ത അനാർക്കലിയുടെ ചേതനയറ്റ ശരീരത്തിൽ സലീം ബോധംകെട്ടു വീഴുന്നു.

പിന്നണിഗായകനും സംഗീതസംവിധയകനും ഈ ചിത്രത്തിൽ ചെറിയറോലുകളിൽ അഭിന്യിച്ചു എന്ന പ്രത്യേകതയും ഇതിനുണ്ട്.





</doc>
<doc id="251426" url="https://ml.wikipedia.org/wiki?curid=251426" title="അസ്തിവാരം">
അസ്തിവാരം

കെട്ടിടത്തിന്റെ ഏറ്റവും താഴെയുള്ളതും ഭൂമിയുമായി നേരിട്ടു സമ്പർക്കമുള്ളതുമായ ഭാഗമാണ് അസ്തിവാരം അഥവാ "ഫൗണ്ടേഷൻ" , "അടിത്തറ" എന്നും അറിയപ്പെടുന്നു. 


</doc>
<doc id="251428" url="https://ml.wikipedia.org/wiki?curid=251428" title="ചിറയിൻകീഴ് രാമകൃഷ്ണൻ നായർ">
ചിറയിൻകീഴ് രാമകൃഷ്ണൻ നായർ

നിരവധി മലയാളചിത്രങ്ങൾക്ക് ഗാനരചന നിർവ്വഹിച്ചിട്ടുള്ള ഗാനരചയിതാവും തിരക്കഥാകൃത്തുമാണ് ചിറയിൻകീഴ് രാമകൃഷ്ണൻ നായർ.(1 ആഗസ്റ്റ് 1929 – 10 ജനുവരി 1994) മുപ്പതോളം മലയാളചിത്രങ്ങൾക്കായി തൊണ്ണൂറിലധികം ഗാനങ്ങൾ അദ്ദേഹം എഴുതിയിട്ടുണ്ട്.
തമിഴ്നാട് നാഗർകോവിൽ ലക്ഷ്മിപുരം കോളേജ്, മദ്രാസ് പ്രസിഡൻസി കോളേജ് എന്നിവിടങ്ങളിലെ അദ്ധ്യാപകനായിരുന്ന രാമകൃഷ്ണൻ നായർ, പ്രേം നസീറിന്റെ സൗഹൃദത്തിൽ ചലച്ചിത്രരംഗത്തെത്തിയ അദ്ദേഹം നസീറിന്റെ നിർബന്ധപ്രകാരമാണ് ആദ്യ ചലച്ചിത്രഗാനം എഴുതുന്നത്. ഐ.വി. ശശി സംവിധാനം ചെയ്ത് 1977ൽ പ്രദർശനത്തിനെത്തിയ ഇന്നലെ ഇന്ന് എന്ന ചലച്ചിത്രത്തിന് വേണ്ടി ദേവരാജന്റെ ഈണത്തിൽ രചിച്ച സ്വർണ്ണ യവനികയ്ക്കുള്ളിലെ സ്വപ്ന നാടകം എന്ന ഗാനമായിരുന്നു അത്. ചില ചലച്ചിത്രങ്ങൾക്ക് അദ്ദേഹം തിരക്കഥയുമെഴുതിയിട്ടുണ്ട്. 
നിർഭാഗ്യവശാൽ അസുഖബാധിതനായ അദ്ദേഹത്തിന് കൂടുതൽ കാലം ഈ രംഗത്ത് സജീവമായി തുടരാനായില്ല. നീണ്ടുനിന്ന ചികിൽസക്കിടയിലും 1985 വരെ ഗാനങ്ങൾ എഴുതിയിട്ടുള്ള അദ്ദേഹം 1994 ജനുവരി പത്തിനു തന്റെ 64 വയസ്സിൽ അന്തരിച്ചു.


</doc>
<doc id="251430" url="https://ml.wikipedia.org/wiki?curid=251430" title="ഹികാരു നകാമുറ">
ഹികാരു നകാമുറ

ജപ്പാനിൽ ജനിച്ച് അമേരിയ്ക്കൻ പൗരത്വം നേടിയ ചെസ്സ് ഗ്രാൻഡ് മാസ്റ്റർ ആണ് ഹികാരു നകാമുറ (ജ: ഡിസംബർ 9, 1987).ഫിഡെയുടെ ജനുവരി 2017 റാങ്കിങ് പ്രകാരം ഏഴാം റാങ്കുള്ള കളിക്കാരനുമാണ്. 4 തവണ അമേരിയ്ക്കൻ ചെസ്സ് ചാമ്പ്യനുമായിരുന്നു നകാമുറ.
2011 ൽ ഐസ് ലന്റിലെ വിയ്ക് അൻ സീ യിൽ വച്ചു നടന്ന ഉന്നതറാങ്കുള്ള കളിക്കാരടങ്ങിയ ടൂർണമെന്റിൽ നകാമുറ ഒന്നാമതെത്തിയിരുന്നു. ഒരു അമേരിയ്ക്കൻ കളിക്കാരൻ നേടിയ മികച്ച വിജയങ്ങളിലൊന്നായി ഗാരി കാസ്പറോവ് ഇതിനെ വിശേഷിപ്പിച്ചിരുന്നു.
2012 ലെ ഫിഡേ റേറ്റിങ്ങ് 2786 നിലവാരവും,2855 റേറ്റിങ്ങും ഉള്ള അമേരിയ്ക്കൻ കളിക്കാരനായും(USCF), നകാമുറ മാറിയിട്ടുണ്ട്.

(Rapid, blitz and blindfold games not included; listed as +wins −losses =draws as of January 9, 2012.)<br>


</doc>
<doc id="251434" url="https://ml.wikipedia.org/wiki?curid=251434" title="നീരേറ്റുപുറം പമ്പാ ജലോത്സവം">
നീരേറ്റുപുറം പമ്പാ ജലോത്സവം

നീരേറ്റുപുറം പമ്പാ ജലോത്സവം
ആലപ്പുഴ ജില്ലയിലെ നീരേറ്റുപുറം ആറ്റിൽ നടക്കുന്ന ജലോത്സവമാണ് നീരേറ്റുപുറം പമ്പാ ജലോത്സവം. നെഹ്‌റു ട്രോഫി വള്ളം കളിക്ക് ശേഷം നടക്കുന്ന പ്രസിദ്ധമായ വള്ളംകളിയാണിത്. തിരുവോണ നാളിലാണ് ഇവിടെ ജലോത്സവം നടക്കുന്നത് . രണ്ടു നദികൾ (പമ്പാ നദി , മണിമലയാറ്) സംഗമിക്കുന്ന സ്ഥലത്താണിതിന്റെ ഫിനിഷിംഗ് പോയിന്റ്‌ എന്നത് ഈ ജലോത്സവത്തിന്റെ പ്രത്യേകതയാണ്.




</doc>
<doc id="251435" url="https://ml.wikipedia.org/wiki?curid=251435" title="നീരേറ്റുപുറം">
നീരേറ്റുപുറം

ആലപ്പുഴ ജില്ലയിലെ കുട്ടനാട് താലൂക്കിൽ തലവടി പഞ്ചായത്തിൽ ഉൾപെടുന്ന പ്രദേശമാണ് നീരേറ്റുപുറം. തിരുവല്ല പട്ടണത്തിൽ നിന്നും 9 കിലോമീറ്റർ അകലെയാണ് ഈ പ്രദേശം സ്ഥിതി ചെയ്യുന്നത്. ചക്കുളത്തുകാവ് ഭഗവതി ക്ഷേത്രം സ്ഥിതി ചെയ്യുന്നത് ഈ പ്രദേശത്താണ്. ഇവിടെയാണ് നീരേറ്റുപുറം പമ്പാ ജലോത്സവം നടക്കുന്നത്.




</doc>
<doc id="251444" url="https://ml.wikipedia.org/wiki?curid=251444" title="സിറിയൻ ആഭ്യന്തരയുദ്ധം">
സിറിയൻ ആഭ്യന്തരയുദ്ധം

ബാദ് പാർട്ടിയുടെ നേതൃത്ത്വത്തിലുള്ള സിറിയൻ സർക്കാരും സർക്കാരിനെ അട്ടിമറിക്കാൻ ശ്രമം നടത്തുന്ന വിമത സൈന്യവും തമ്മിലുള്ള ആഭ്യന്തരയുദ്ധമാണ് സിറിയൻ ആഭ്യന്തരയുദ്ധം. 2011 മാർച്ച് 15 മുതൽ ആരംഭിച്ച ആഭ്യന്തരയുദ്ധം ഇപ്പോളും തുടർന്നുകൊണ്ടിരിക്കകയാണ്. യൂറോപ്യൻ യൂണിയനും അമേരിക്കയും പരസ്യമായി വിമത സൈന്യത്തിനെ പിന്തുണയ്ക്കുന്നു. തുടക്കത്തിൽ പ്രസിഡൻറ് ബാഷർ അൽ അസദിനെതിരെയുള്ള പ്രക്ഷോഭം സമാധാനപരമായിരുന്നു. എന്നാൽ സർക്കാർ അടിച്ചമർത്തൽ തുടങ്ങിയതോടെ സ്ഥിതി അക്രമാസക്തമായി . രണ്ടു വർഷത്തിലധികമായി നിലനിൽക്കുന്ന യുദ്ധത്തിൽ ഇരുവശത്തും നിന്നും ഗുരുതരമായ മനുഷ്യാവകാശധ്വംസനം നടന്നതായി ഐക്യരാഷ്ട്രസഭ മനുഷ്യാവകാശ വിഭാഗം കണ്ടെത്തുകയുണ്ടായി. ഐക്യരാഷ്ട്രസഭയുടെ 2013 ഏപ്രിൽ വരെയുള്ള കണക്കുപ്രകാരം എകദേശം 70,000 പേർ കൊല്ലപ്പെടുകയും 35 ലക്ഷം പേർ അഭയാർഥികളാവുകയും ചെയ്തു എന്നാണു വിലയിരുത്തൽ. 

1964-ൽ വിപ്ലവത്തിലൂടെ അധികാരത്തിൽ വന്നതാണ് അറബ് സോഷ്യലിസ്റ്റ് ബാദ് പാർട്ടി, സിറിയ. 1966-ൽ വീണ്ടും അട്ടിമറിയിലൂടെ അധികാരം മാറുകയുണ്ടായി. 1970-ൽ ഇപ്പോളത്തെ പ്രസിഡന്റ് ബാഷർ അൽ അസദിന്റെ പിതാവും പ്രതിരോധമന്ത്രിയുമായിരുന്ന ഹാഫിസ് അൽ അസദ് അധികാരം പിടിച്ചെടുത്തു പ്രധാനമന്ത്രിയായി. 1971 മാർച്ചിൽ പ്രസിഡണ്ടായി സ്വയം പ്രഖ്യാപിച്ചു, മരണം വരെ തുടർന്നു. ഹാവിസിന്റെ കാലം മുതലേ ജനങ്ങൾക്കു സ്വാതന്ത്ര്യം കുറവായിരുന്നു. 2000 ജൂൺ 10-ന് ഹാഫിസിന്റെ മരണാന്തരം മകൻ ബാഷർ അൽ അസദ് പിൻഗാമിയായി അധികാരത്തിലേറി.
സിറിയയിലെ അറുപതു ശതമാനത്തോളം വരുന്ന ജനസംഖ്യ അറബ് സുന്നി വിഭാഗമാണ്. പ്രസിഡന്റ് അസദ് പന്ത്രണ്ടു ശതമാനം മാത്രം വരുന്ന അറബ് അലാവൈത് സമുദായമാണ്. സമുദായങ്ങൾ തമ്മിലുള്ള വൈര്യം കലാപത്തിനു കൂടുതൽ വഷളാകൻ ഇടയാക്കി. 

115234 പേര്

ഐക്യരാഷ്ട്രസഭയുടെ ഏകദേശ കണക്കുപ്രകാരം കുറഞ്ഞത് പത്തു ലക്ഷത്തിലധികം ജനങ്ങൾ അഭയാർത്തികളായി. പലരും അയൽ രാജ്യങ്ങളിലേക്കു പലായനം ചേയ്തു. വൻ തോതിൽ ജോർദൻ, തുർക്കി എന്നിവടങ്ങിലിൽ അഭയാർത്തി ക്യാമ്പുകൾ തുറക്കപെട്ടു.

നിരവധി അന്താരഷ്ട്ര രാജ്യങ്ങൾ പ്രധാനമയും അമേരിക്കയും ബ്രിട്ടണും സിറിയൻ സർക്കാർ മനുഷ്യാവകാശ ധ്വംസനം നടത്തുന്നതായി പരാതിപെട്ടിരുന്നു. 1963 മുതൽ 2011 വരെ അടിയന്തരാവസ്ത നിലവിൽ ഉണ്ടായിരുന്നു. പട്ടാളത്തിനു പ്രത്യേക അധികാരം ഉപയോഗിച്ചു നൂറു കണക്കിനാളുകളെ തടഞ്ഞു വയ്ക്കുകയും ജയിലിൽ ആക്കുകയും ചേയ്തു.


</doc>
<doc id="251446" url="https://ml.wikipedia.org/wiki?curid=251446" title="യസുനാറി കവാബത്ത">
യസുനാറി കവാബത്ത

നോബൽ പുരസ്ക്കാരത്തിനു അർഹനായ ആദ്യത്തെ ജപ്പാൻകാരനായ നോവലിസ്റ്റും ചെറുകഥാകൃത്തുമായിരുന്നു യസുനാറി കവാബത്ത(14 ജൂൺ 1899 – 16 ഏപ്രിൽ 1972).അദ്ദേഹത്തിന്റെ കൃതികൾ ജനപ്രീതിയാർജ്ജിച്ച് ഇന്നും നിലകൊള്ളുന്നു.

ജപ്പാനിലെ ഒസാക്കയിൽ ഭിഷഗ്വരന്മാരുടെ കുടുംബത്തിലാണ് യസുനാറി ജനിച്ചത്.
നാലു വയസ്സുള്ളപ്പോൾ തന്നെ മാതാപിതാക്കൾ അന്തരിച്ചു.പിൽക്കാലജീവിതം യസുനാറി മുത്തച്ഛനോടൊപ്പം ആയിരുന്നു.ഏക സഹോദരി പതിനൊന്നു വയസ്സുള്ളപ്പോൾ മരണമടഞ്ഞിരുന്നു. ബന്ധുക്കളെല്ലാം നഷ്ടപ്പെട്ട കവാബത്ത തന്റെ അമ്മയുടെ നാടായ കുറോഡാസിലേയ്ക്കും,പിന്നീട് പഠനാവശ്യം പ്രമാണിച്ചു ടോക്യോയിലേയ്ക്കും താമസം മാറ്റുകയാണുണ്ടായത്.
1924ൽ ബിരുദം പൂർത്തിയാക്കിയ യസുനാറി എഴുത്തിലേയ്ക്കും,പത്രപ്രവർത്തനത്തിലേയ്ക്കും തിരിഞ്ഞു.'മെയ്നിച്ചി ഷിംബുൺ" എന്ന പത്രത്തിനുവേണ്ടി പ്രവർത്തിച്ചു.യുദ്ധകാലത്തെ രാഷ്ട്രീയത്തെക്കുറിച്ചോ,സൈനിക നടപടികളുടെ ആശാസ്യതയെക്കുറിച്ച് തെല്ലും താത്പര്യം കാണിയ്ക്കാതിരുന്ന യസുനാറി,എന്നാൽ തന്റെ കൃതികളിൽ അതിന്റെ സ്വാധീനം പ്രകടമാണെന്നു സൂചിപ്പിയ്ക്കുകയുണ്ടായി.

യസുനാറി വിദ്യാർത്ഥിയായിരുന്ന കാലത്ത് മുടങ്ങിക്കിടന്നിരുന്ന ടോക്യോ സർവ്വകലാശാലാമാസികയായ'ഷിൻ- ഷിചോ' ("New Tide of Thought") വീണ്ടും പ്രസിദ്ധീകരിയ്ക്കുകയുണ്ടായി.ആദ്യത്തെ ചെറുകഥയായിരുന്ന "A View from Yasukuni Festival" 1921 ൽ പ്രസിദ്ധീകരിച്ചു. പിക്കാലത്തു പ്രസിദ്ധീകരിച്ച ചെറുകഥകളെല്ലാം തന്നെ ജനശ്രദ്ധ ആകർഷിച്ചു.
1968 ൽ സാഹിത്യത്തിനുള്ള നോബൽ പുരസ്ക്കാരം നേടി

യസുനാറി കവാബത്ത ദുരൂഹസാഹചര്യത്തിൽ മരണമടയുകയാണുണ്ടായത്.അപകടമാണെന്നും എന്നാൽ ഇത് ആത്മഹത്യയാണെന്നും കരുതുന്നവരുണ്ട്. തന്റെ ആത്മമിത്രമായ യുകിയോ മിഷിമയുടെ ആത്മഹത്യ യസുനാറിയെ ആകെ ഉലച്ചുകളഞ്ഞതിനാൽ അദ്ദേഹം സ്വയമേവ മരണം വരിച്ചതാണെന്നുള്ള വാദം ശക്തമാക്കി.




</doc>
<doc id="251448" url="https://ml.wikipedia.org/wiki?curid=251448" title="വരൾച്ച">
വരൾച്ച

മാസങ്ങളോളമോ വർഷങ്ങളോളമോ ഉപരിതല ജലത്തിനോ ഭൂഗർഭജലത്തിനോ ഒരു പ്രദേശത്ത് അനുഭവപ്പെടുന്ന കുറവാണ് വരൾച്ച.

ഇന്ത്യൻ കലാവസ്ഥ നിരീക്ഷണ കേന്ദ്രത്തിന്റെ നിർവചനം അനുസരിച്ച് ദീർഘകാല ശരാശരി മഴയേക്കാൾ 26% വരെ കുറവുവരുന്നത് വരൾച്ചയും 26 ശതമാനത്തിനും 50 ശതമാനത്തിനും ഇടയ്ക്കാണെങ്കിൽ ഇടത്തരം വരൾച്ചയും 50 ശതമാനത്തിൽ കൂടുതലെങ്കിൽ രൂക്ഷ വരൾച്ചയുമാണ്. 

ഭാരതത്തിലെ ദേശീയ കാർഷിക കമ്മീഷന്റെ നിർവചനം അനുസരിച്ച്, രാജ്യത്തിന്റെ വിസ്തൃതിയുടെ പത്തുശതമാനത്തിൽ കൂടുതൽ സ്ഥലത്ത് ഗണ്യമായി മഴയിൽ കുറവുണ്ടാകുകയാണെങ്കിൽ കാലാവസ്ഥ വരൾച്ച (En: Metereological drought) എന്നു പറയുന്നു. നീണ്ടകാലത്തെ മഴയുടെ കുറവുകൊണ്ട് ഉപരിതല - ഭൂഗർഭ ജല സ്രോതസ്സൂകൾക്ക് കുറവ് സംഭവിക്കുന്നതിനെ ഭൂജല വർൾച്ച(En: Hydrological drought)എന്നു പറയുന്നു. മഴയുടെ കുറവും മണ്ണിന്റെ ഈർപ്പക്കുറവും കൃഷിയെ ബാധിക്കുകയാണെങ്കിൽ കാർഷിക വളർച്ച( En: Agricultural drought)പറയുന്നു.

മഴയുടെ അളവ്, ജലസംഭരണികളിലും മറ്റുമുള്ള വെള്ളത്തിന്റെ അളവ്, ഭൂഗർഭജലത്തിന്റെ അളവ്, ഭൂഗർഭജലത്തിന്റെ ആഴം, മന്നിലെ ഈർപ്പം എന്നിവ അടിസ്ഥാനമാക്കിയാണ് വരൾച്ച കണക്കാക്കുന്നത്.

കൃഷിയെയാണ് ഏറ്റവും ദോഷകരമായി ബാധിക്കുന്നത്. ചെടികളേയും മരങ്ങളേയും മനുഷ്യരേയും മറ്റു ജീവികളേയും ബാധിക്കുന്നു..

കുടിവെള്ള വിതരണം, ജലവൈദ്യുതി ഉത്പാദനം, വിനോദ സഞ്ചാരം, ഗതാഗതം, ആരോഗ്യം എന്നിവയും തകരാറിലാവാറുണ്ട്..



</doc>
<doc id="251450" url="https://ml.wikipedia.org/wiki?curid=251450" title="കെയ്ൻ വില്യംസൺ">
കെയ്ൻ വില്യംസൺ

കെയ്ൻ സ്റ്റുവാർട്ട് വില്യംസൺ (ജനനം: 8 ഓഗസ്റ്റ് 1990, ടൗരാംഗ, ന്യൂസിലൻഡ്) ഒരു ന്യൂസിലൻഡ് അന്താരാഷ്ട്ര ക്രിക്കറ്റ് കളിക്കാരനും ന്യൂസിലൻഡ് ദെശീയ ക്രിക്കറ്റ് ടീമിന്റെ നായകനുമാണ്. ആഭ്യന്തര ക്രിക്കറ്റിൽ നോർത്തേൺ ഡിസ്ട്രിക്ടിനു വേണ്ടിയാണ് അദ്ദേഹം കളിക്കുന്നത്. 2007ൽ അദ്ദേഹം ന്യൂസിലൻഡ് അണ്ടർ-19 ടീമിന്റെ നായകനായി തിരഞ്ഞെടുക്കപ്പെട്ടു. 2008ലെ അണ്ടർ-19 ലോകകപ്പിൽ ടീമിനെ നയിച്ചത് വില്യംസണായിരുന്നു. പിന്നീട് അദ്ദേഹം സീനിയർ ടീമിലേക്ക് തിരഞ്ഞെടുക്കപ്പെട്ടു. 2010 ഓഗസ്റ്റിൽ നടന്ന ഇന്ത്യക്കെതിരായ ഏകദിന മത്സരത്തിലാണ് അദ്ദേഹം തന്റെ രാജ്യാന്തര ക്രിക്കറ്റ് അരങ്ങേറ്റം കുറിച്ചത്. അതിനുശേഷം 2010 നവംബറിൽ ഇന്ത്യക്കെതിരെ അഹമ്മദാബാദിൽ നടന്ന മൽസരത്തിലൂടെടെസ്റ്റ് ക്രിക്കറ്റിലും അരങ്ങേറ്റം കുറിച്ച അദ്ദേഹം ആ മൽസരത്തിൽ ശതകവും നേടി. 2011ലെ ക്രിക്കറ്റ് ലോകകപ്പിലും അദ്ദേഹം ന്യൂസിലൻഡ് ടീമിലെ ഒരംഗമായിരുന്നു. 2016ൽ ബ്രണ്ടൻ മക്കല്ലം രാജ്യാന്തര ക്രിക്കറ്റിൽ നിന്നും വിരമിച്ചതോടെ ന്യൂസിലൻഡ് ടീമിന്റെ മൂന്നു ഫോർമാറ്റുകളിലെയും നായകനായി വില്യംസൺ തിരഞ്ഞെടുക്കപ്പെട്ടു.



</doc>
<doc id="251456" url="https://ml.wikipedia.org/wiki?curid=251456" title="നീർവെട്ടി">
നീർവെട്ടി

5 മീറ്ററോളം ഉയരം വയ്ക്കുന്ന ഒരു ചെറുവൃക്ഷമാണ് സ്വർണ്ണവെട്ടി അഥവാ നീർവെട്ടി. . 900 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്ന ഈ മരം തെക്കെ ഇന്ത്യയിലെ തദ്ദേശവാസിയാണ്.



</doc>
<doc id="251465" url="https://ml.wikipedia.org/wiki?curid=251465" title="മഞ്ഞക്കണ്ടൽ">
മഞ്ഞക്കണ്ടൽ

റൈസോഫൊറേസീ കുടുംബത്തിൽപ്പെട്ട ഒരു കണ്ടൽ ഇനമാണ് മഞ്ഞക്കണ്ടൽ.. ആനക്കണ്ടൽ എന്നും പേരുണ്ട്. വംശനാശഭീഷണി നേരിടുന്ന ഇവ ദക്ഷിണ ആഫ്രിക്കയിൽ ഒരു സംരക്ഷിത വൃക്ഷമാണ്. കേരളത്തിൽ വംശനാശം വന്നു എന്നു കരുതിയിരുന്നതാണേങ്കിലും 150 വർഷങ്ങൾക്ക് ശേഷം വീണ്ടും കൊല്ലത്ത് കണ്ടെത്തുകയുണ്ടായി.

25 മീറ്റർ വരെ ഉയരം വയ്ക്കുന്ന മരമാണിത്. രണ്ടര സെന്റീമീറ്റർ വരെ നീളം വയ്ക്കുന്ന കായകളാണ്. തെക്കും കിഴക്കും ആഫ്രിക്കയിൽ സ്വാഭാവികമായിത്തന്നെ വളരുന്നു. പലഏഷ്യൻ രാജ്യങ്ങളിലും മഞ്ഞക്കണ്ടൽ കാണാം. വീടുണ്ടാക്കാൻ തടി ഉപയോഗിക്കുന്നു. കരിയുണ്ടാക്കാനും വിറകിനും വേണ്ടി ഉപയോഗിക്കുന്നു.



</doc>
<doc id="251477" url="https://ml.wikipedia.org/wiki?curid=251477" title="എ ലാർജ് അയൺ കൊളൈഡർ എക്സ്പിരിമെന്റ്">
എ ലാർജ് അയൺ കൊളൈഡർ എക്സ്പിരിമെന്റ്

ലാർജ് ഹാഡ്രോൺ കൊളൈഡർ ലെ ആറു പരീക്ഷണങ്ങളിലൊന്നാണ് എ ലാർജ് അയൺ കൊളൈഡർ എക്സ്പിരിമെന്റ് (ALICE - A Large Ion Collider Experiement) . പ്രപഞ്ചോൽപ്പത്തിക്ക് ശേഷം ഏതാനും നിമിഷങ്ങൾക്കകം ഉണ്ടായിരുന്നതായി കരുതപ്പെടുന്ന ക്വാർക്ക് ഗ്ലുവോൺ പ്ലാസ്മ എന്ന ദ്രവ്യത്തിന്റെ അവസ്ഥയെ പരീക്ഷണത്തിലൂടെ സ്ഥിരികരിക്കുകയാണ് ALICE പരീക്ഷണത്തിന്റെ പ്രധാന ലക്ഷ്യം.



</doc>
<doc id="251480" url="https://ml.wikipedia.org/wiki?curid=251480" title="പുഴമുല്ല">
പുഴമുല്ല

ഏഷ്യ, ആഫ്രിക്ക എന്നിവിടങ്ങളീൽ കണ്ടു വരുന്ന ഒരു കണ്ടൽ സഹവർത്തി സസ്യമാണ് പുഴമുല്ല. . ചെറുചിന്ന, നിരൊഞ്ചി, ചിന്നയില, ശംഖുകുപ്പി, വിഷമദരി, മുല്ലച്ചിന്ന എന്നെല്ലാം പേരുകളുണ്ട്. ഇലകൾക്ക് നല്ല പച്ച നിറമാണ്. പൂക്കൾക്ക് വെള്ള നിറമാണ്. വേട്ടിയൊരുക്കി ഇഷ്ടപ്പെട്ട രൂപത്തിൽ ആക്കാൻ പറ്റിയ ഈ ചെടി അതിനാൽത്തന്നെ ഭംഗിയുള്ള വേലികളും മറ്റു ഉണ്ടാക്കാൻ ഉപയോഗിക്കുന്നു. ഉപ്പുവെള്ളത്തിനെയും സഹിക്കാൻ കഴിയുന്ന പുഴമുല്ല ഇന്ത്യയിൽ എല്ലായിടത്തും തന്നെ തീരപ്രദേശങ്ങളിൽ കാണാറുണ്ട്.



</doc>
<doc id="251486" url="https://ml.wikipedia.org/wiki?curid=251486" title="ആനപ്രാമ്പാൽ ധർമ്മശാസ്താക്ഷേത്രം">
ആനപ്രാമ്പാൽ ധർമ്മശാസ്താക്ഷേത്രം

ആലപ്പുഴ ജില്ലയിലെ തലവടി ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ക്ഷേത്രമാണ് ആനപ്രാമ്പാൽ ധർമ്മശാസ്താക്ഷേത്രം . ചക്കുളത്ത് കാവിൽ നിന്നും 3 കിലോമീറ്റർ അകലെയാണ് ഈ ക്ഷേത്രം ഉള്ളത്. 

ശാസ്താവാണ് ഇവിടുത്തെ പ്രധാന പ്രതിഷ്ഠ. മകരത്തിലെ ഉത്രം നാളിലാണ്‌ ഇവിടെ ഉത്സവം നടക്കുന്നത്.


</doc>
<doc id="251487" url="https://ml.wikipedia.org/wiki?curid=251487" title="ജോൺ കാൽഡെകോട്ട്">
ജോൺ കാൽഡെകോട്ട്

പത്തൊൻപതാം നൂറ്റാണ്ടിൽ തിരുവിതാംകൂർ നാട്ടുരാജ്യത്തിൽ സ്ഥാപിതമായ തിരുവനന്തപുരം നിരീക്ഷണാലയത്തിന്റെ സ്ഥാപക മേധാവിയായിരുന്നു ജോൺ കാൽഡെകോട്ട് (1800-1849).. ജ്യോതിശാസ്ത്രജ്ഞൻ, കാലാവസ്ഥാ ശാസ്ത്രജ്ഞൻ എന്ന നിലയിൽ അദ്ദേഹം പ്രശസ്തനായിരുന്നു. തിരുവിതാംകൂർ രാജ്യത്തിന്റെ ആലപ്പുഴ തുറമുഖത്തെ വ്യാപാര പ്രതിനിധി, എന്ന സ്ഥാനം വഹിച്ചിരുന്ന അദ്ദേഹം 1837 ലാണ് തിരുവനന്തപുരം നിരീക്ഷണാലയത്തിന്റെ മേധാവി ആയത്.. നിരീക്ഷണാലയത്തിനു വേണ്ടി, ഒരു നക്ഷത്ര സ്ഥാന നിർണ്ണയ ഉപകരണവും (transit instrument), രണ്ടു മ്യൂറൽ ചക്രങ്ങളും (ചുവരിൽ ഘടിപ്പിക്കുന്ന ദൂരദർശിനിയുൾപ്പെടുന്ന ചക്രം - ഉയരവും, ഉച്ചദൂരങ്ങളും അളക്കാൻ ഉപയോഗിക്കുന്നു)ഒരു ഭൂമദ്ധ്യരേഖാപരമായ ദൂരദർശിനിയും, കാന്തിക , കാലാവസ്ഥാ പഠന ഉപകരണങ്ങളും അദ്ദേഹം വാങ്ങുകയുണ്ടായി. ഇവ നിരീക്ഷണാലയത്തിന്റെ പിന്നീടുള്ള വളർച്ചയ്ക്ക് വളരെ നിർണ്ണായകമായിരുന്നു. 1843 ലേയും 1845 ലേയും വാൽനക്ഷത്രങ്ങളുടെ പ്രദക്ഷിണ പഥങ്ങളുടെ നിർണ്ണയവും പഠനങ്ങളുമുൾപ്പെടെയുള്ള വിപുലമായ ബഹിരാകാശ നിരീക്ഷണ വിവരങ്ങൾ അദ്ദേഹം ശേഖരിക്കുകയുണ്ടായി. ബ്രിട്ടീഷ് നടനായ നിക്ക് കാൽഡെകോട്ട്, ജോൺ കാൽഡെകോട്ടിന്റെ ആറാം തലമുറയിൽ പെട്ട വ്യക്തിയാണ്. ലണ്ടനിലെ റോയൽ സൊസൈറ്റിയിലെ സമിതി അംഗമായിരുന്നു ജോൺ കാൽഡെകോട്ട്. കേരളത്തിലെ ആദ്യത്തെ ആധുനിക ശാസ്ത്ര പ്രബന്ധം മദ്രാസ് ശാസ്ത്ര സാഹിത്യ പത്രികയിൽ പ്രസിദ്ധപ്പെടുത്തിയത് അദ്ദേഹമാണ്. സ്വാതിതിരുനാൾ ബാലരാമവർമ്മ മഹാരാജാവ് 1834 ലാണ് അദ്ദേഹത്തെ തിരുവനന്തപുരം നിരീക്ഷണാലയത്തിന്റെ സ്ഥാപനത്തിനായി ക്ഷണിച്ചു വരുത്തിയത്. 1849 ൽ മരണപ്പെട്ട അദ്ദേഹത്തെ, തിരുവനന്തപുരം യൂണിവേഴ്സിറ്റി മൈതാനത്തിനു സമീപത്തുള്ള ഇംഗ്ലീഷ് പള്ളിയിലാണ് അടക്കം ചെയ്തത്..


</doc>
<doc id="251494" url="https://ml.wikipedia.org/wiki?curid=251494" title="പെറ്റർ നെകാസ്">
പെറ്റർ നെകാസ്

ചെക്ക് പ്രധാനമന്ത്രിയും സിവിക് ഡെമോക്രാറ്റിക് പാർട്ടിയുടെ നേതാവുമാണ് പെറ്റർ നെകാസ് (19 നവംബർ 1964). 28 ജൂൺ 2010 നാണ് അദ്ദേഹം സത്യപ്രതിജ്ഞ ചെയ്ത് അധികാരമേറ്റത്. 

2013 ജൂൺ 17 ന് തന്റെ ഓഫീസ് മേധാവിയായ ജാന നഗ്യോവയെ അറസ്റ്റ് ചെയ്തതിനെത്തുടർന്ന് രാജി വെച്ചു.


</doc>
<doc id="251496" url="https://ml.wikipedia.org/wiki?curid=251496" title="യന്ത്രപഠനം">
യന്ത്രപഠനം

വസ്തുതകളിലൂന്നിയുള്ള നിർമ്മാണ-പഠന വ്യവസ്ഥിതിയാണ് കൃത്രിമബുദ്ധിയുടെ ഒരു ശാഖയായ യന്ത്രപഠനം അഥവാ മെഷീൻ ലേർണിങ്(Machine Learning). അമേരിക്കക്കാരനായ കമ്പ്യൂട്ടർ ഗെയിം നിർമാതാവും ആർട്ടിഫിഷ്യൽ ഇന്റലിജൻസ് വിദഗ്ദ്ധനുമായ ആർതർ സാമുവൽ ആണ് ഈ പേരിന്റെ ഉപജ്ഞാതാവ്. അപ്പോൾ 1959ൽ അദ്ദേഹം ഐ ബി എമ്മിൽ എഞ്ചിനിയർ ആയി ജോലി ചെയ്യുകയായിരുന്നു.
ഇതിലൂടെ കമ്പ്യൂട്ടറുകളെ, നേരിട്ടുള്ള നിർദ്ദേശങ്ങൾ വഴിയല്ലാതെ, ഉദാഹരണങ്ങൾ മാത്രം ഉപയോഗിച്ച് പരിശീലിപ്പിക്കുകയും അത് വഴി തീരുമാനങ്ങളിലെത്താൻ പ്രാപ്തിയാക്കുകയും ചെയ്യുന്നു. ഉദാഹരണത്തിന്, ഇമെയിൽ സന്ദേശങ്ങളിൽ നിന്ന് പാഴ്‌മെയിലുകളെയും അല്ലാത്തവയെയും തിരിച്ചറിയാൻ യന്ത്രപഠന സമ്പ്രദായത്തെ പരിശീലിപ്പിക്കുകയാണെങ്കിൽ, പുതുതായി വരുന്ന മെയിൽ സന്ദേശങ്ങളെ പാഴ്‌മെയിലാണോയെന്ന് പരിശോധിച്ച് തരംതിരിക്കാൻ ഇതിലൂടെ സാധിക്കുന്നു.
സാമാന്യവത്കരണത്തെയും പ്രതിപാദനത്തെയും അടിസ്ഥാനമാക്കിയാണ് യന്ത്രപഠന വ്യവസ്ഥിതിയുടെ കാമ്പ് നിലനിൽക്കുന്നത്. ദത്തവിവര മാതൃകാ ചിത്രീകരണവും ഈ മാതൃകകളിൽ നിന്നും വിലയിരുത്തപ്പെട്ട പ്രവൃത്തികളും എല്ലാ യന്ത്രപഠന വ്യവസ്ഥിതികളുടെയും ഭാഗമാണ്. ഇതുവരെ കാണാത്ത ദത്തവിവര മാതൃകയിൽപ്പോലും നടപ്പിലാക്കാമെന്ന സവിശേഷതയാണ് സാമാന്യവത്കരണം; ഇത് സാധ്യമാക്കുന്ന അവസ്ഥകളെ കണക്കുകൂട്ടൽ പഠന സിദ്ധാന്ത ശാഖയുടെ ആണിക്കല്ലായി കണക്കാക്കാം.

യന്ത്രപഠനത്തെ ആസ്പദമാക്കി പ്രവർത്തിക്കുന്ന ധാരാളം മേഖലകളുണ്ട്. ഉദാഹരണമായി, ഓപ്റ്റിക്കൽ ക്യാരക്റ്റർ രെക്കഗ്നിഷൻ സാങ്കേതികവിദ്യയിൽ പ്രിന്റ് ചെയ്തിരിക്കുന്ന ചിഹ്നങ്ങളെയും അക്ഷരങ്ങളെയും മുൻ മാതൃകകളെ അടിസ്ഥാനമാക്കി യാന്ത്രികമായാണ് വായിച്ച് മനസ്സിലാക്കുന്നത്, ഇത് സാധ്യമാക്കിയത് യന്ത്രപഠനമാണ്.

യന്ത്രപഠനം പ്രധാനമായും മൂന്ന് തരത്തിലാണുള്ളത്. മാർഗദർശിത യന്ത്രപഠനം (സൂപ്പർവൈസ്ട് ലേണിംഗ്), സ്വയംചലിത യന്ത്രപഠനം (അൺസൂപ്പർവൈസ്ട് ലേണിംഗ്), ചുവടുവപ്പ് യന്ത്രപഠനം (റീഇൻഫോഴ്സ്ട് ലേണിംഗ്) എന്നിവ. മാർഗദർശിത യന്ത്രപഠനത്തിൽ മുൻപുള്ള ഉദാഹരണങ്ങളിലെ ഇൻപുട്ട് ഔട്പുട്ട് ബന്ധങ്ങൾ യന്ത്രത്തിന്റെ പരിശീലന ഘട്ടത്തിൽ ലഭ്യമായിരിക്കണം. വിവരത്തെ പല വിഭാഗങ്ങളായ് വേർതിരിക്കുന്നത് ഈ തത്ത്വം പ്രയോഗിച്ചുകൊണ്ടാണ്. സ്വയംചലിത യന്ത്രപഠനത്തിലാകട്ടെ ഇൻപുട്ടുകൾ മാത്രം ഉപയോഗിച്ചുകൊണ്ട് ഭാവിയിലെ ഔട്പുട്ട് മൂല്യം അല്ലെങ്കിൽ ഇൻപുട്ട് ഔട്പുട്ട് ബന്ധത്തെക്കുറിച്ച് അറിയാൻ സാധിക്കുന്നു. ക്ലസ്റ്ററിംഗ് ഈ ഗണത്തിൽപ്പെടുന്നു. ഒറ്റ നോട്ടത്തിൽ ഒരു ബന്ധവും തോന്നാൻ ഇടയില്ലാത്ത വിവര മാനദണ്ഡങ്ങളെ ചേർത്ത് സാമ്യതയുള്ളവയെ കൂട്ടങ്ങളായി വകതിരിക്കാൻ ക്ലസ്റ്ററിംഗിലൂടെ കഴിയും. ചുവടുവപ്പ് യന്ത്രപഠനം കൃത്രിമ ബുദ്ധിയുടെ ഒരു പ്രമുഖ വശമാണ്. ഓരോ ഘട്ടത്തിലും അപ്പപ്പോഴത്തെ മാനദണ്ഡങ്ങൾ വിലയിരുത്തി അടുത്ത നീക്കം ഏറ്റവും ദക്ഷതയോടെ തിരഞ്ഞെടുക്കാൻ യന്ത്രത്തെ പരിശീലിപ്പിക്കുക എന്നതാണ് ഇതിനു പിന്നിലെ തത്ത്വം. കളികൾ, ഓൺലൈൻ' പരീക്ഷകൾ, സ്വയംചലിത വാഹന നിർമ്മാണം എന്നീ മേഖലകളിൽ ചുവടുവപ്പ് യന്ത്രപഠനത്തിനു ഏറെ പ്രാധാന്യമുണ്ട്.


</doc>
<doc id="251506" url="https://ml.wikipedia.org/wiki?curid=251506" title="ആറ്റു കൊഞ്ച് തീയൽ">
ആറ്റു കൊഞ്ച് തീയൽ

നദികൾ/ കായലിൽ നിന്നും ലഭിക്കുന്ന ഇനമാണ്‌ ആറ്റു കൊഞ്ച് . ഇതുകൊണ്ടുള്ള തീയൽ വളരെ സ്വാദിഷ്ഠ്ടമാണ്.
ആറ്റു കൊഞ്ച്, ചെറിയ ഉള്ളി, ഇഞ്ചി ,വെളുത്തുള്ളി, പച്ച മുളക്, തക്കാളി, കറി വേപ്പില, ഉപ്പ്, എണ്ണ , കടുക് 

ചീനചട്ടിയിൽ തേങ്ങ ചിരകിയത് , ഉണക്ക മുളക്, മല്ലി, മഞ്ഞ പൊടി എന്നിവ ചേർത്ത് നന്നായി വറുത്തെടുക്കുക.(മുളക് , മല്ലി , മഞ്ഞൾ പൊടികൾ ആണെങ്കിൽ തേങ്ങാ മൂത്ത് വരുന്ന പാകം ആവുമ്പോൾ പൊടികൾ എല്ലാം ചേർത്ത് വേഗം ഇറക്കി വെക്കണം . അല്ലെങ്കിൽ കരിഞ്ഞു പോവും )
വറുത്തു വെച്ചിരിക്കുന്ന തേങ്ങാ കൂട്ട് അരച്ചെടുക്കുക .
കൊഞ്ച് നന്നായി കഴുകി വൃത്തിയാക്കി വയ്ക്കുക. പച്ചമുളക് , ഉള്ളി, തക്കാളി,വെളുത്തുള്ളി, ഇഞ്ചി എന്നിവ അരിഞ്ഞു വയ്കുക,
ചീനചട്ടിയിൽ എണ്ണ ഒഴിച്ച് ചൂടാകുമ്പോൾ കടുക് പൊട്ടിക്കുക.അതിലേക്കു കറി വേപ്പില അരിഞ്ഞു വെച്ചിരിക്കുന്ന ഉള്ളി , പച്ചമുളക്, ഇഞ്ചി, വെളുത്തുള്ളി, തക്കാളി ചേർത്ത് നന്നായി വഴറ്റുക, ഒന്ന് വാടി വരുമ്പോൾ കൊഞ്ച് അതിലേക്കു ഇട്ടു വഴറ്റുക. അതിനു ശേഷം കുറച്ചു വെള്ളം ഒഴിച്ച് ഉപ്പ് ചേർത്ത് മൂടി വെച്ച് വേവിക്കുക . കൊഞ്ച് വേവുമ്പോൾ അതിലേക്കു അരച്ച് വെച്ചിരിക്കുന്ന മസാലയും ആവശ്യത്തിനു വെള്ളവും ചേർത്ത് തിളപ്പിക്കുക. തിളച്ചു കുറുകുമ്പോൾ വാങ്ങി വെക്കാം .

</doc>
<doc id="251509" url="https://ml.wikipedia.org/wiki?curid=251509" title="അമോമം സഹ്യാദ്രികം">
അമോമം സഹ്യാദ്രികം

തിരുവനന്തപുരം ജില്ലയിലെ അഗസ്ത്യകൂടം മേഖലയിൽ നിന്നും കണ്ടെത്തിയ ഇഞ്ചി വർഗ്ഗത്തിൽപ്പെട്ട ഒരിനം സസ്യമാണ് അമോമം സഹ്യാദ്രികം . 

കാലിക്കറ്റ് യൂണിവേഴ്‌സിറ്റി ബോട്ടണി വിഭാഗം മേധാവി ഡോ.എം.സാബുവും ഗവേഷക വിദ്യാർഥികളും ചേർന്നാണ് 2008-ൽ സസ്യത്തെ ആദ്യമായി ഇവിടെ കണ്ടെത്തിയത്. 33 - 60 സെന്റീമീറ്റർ ഉയരത്തിൽ വളരുന്നു.


</doc>
<doc id="251520" url="https://ml.wikipedia.org/wiki?curid=251520" title="ജോൺ അലൻ ബ്രൗൺ">
ജോൺ അലൻ ബ്രൗൺ

ജോൺ അലൻ ബ്രൗൺ (21 സെപ്റ്റംബർ 1817 – 22 നവംബർ 1879) ഇന്ത്യയിൽ പ്രവർത്തിച്ചിരുന്ന ഒരു സ്കോട്ടിഷ് കാന്തികതാ പഠന ശാസ്ത്രജ്ഞനും, കാലാവസ്ഥാ ശാസ്ത്രജ്ഞനും ആയിരുന്നു. 
റോയൽ സൊസൈറ്റി സമിതി അംഗം ആയിരുന്ന അദ്ദേഹത്തിന്റെ പ്രധാന കണ്ടുപിടിത്തങ്ങളിലൊന്ന് ഭൂമി അതിന്റെ കാന്തിക തീവ്രത, പ്രാദേശികമായല്ല - എന്നാൽ മൊത്തത്തിലാണ് ആർജ്ജിക്കുകയോ തിരസ്കരിക്കുകയോ ചെയ്യുന്നത് എന്നതാണ്. സൗര പ്രതിഭാസങ്ങൾ ഭൗമ കാന്തികതയിൽ വ്യതിയാനങ്ങൾ ഉണ്ടാക്കുന്നുണ്ട് എന്നതും അദ്ദേഹത്തിന്റെ നിരീക്ഷണങ്ങളിലൊന്നാണ്.

ബ്രൗൺ, സ്കോട്ട്‌ലന്റിലെ ഡംഫ്രൈസിലാണ് ജനിച്ചത്. എഡിൻബർഗ് സർവ്വകലാശാലയിൽ വിദ്യാഭ്യാസം പൂർത്തിയാക്കിയ അദ്ദേഹം, പിന്നീട് 1842 മുതൽ 1849 വരെ സ്കോട്ട്‌ലന്റിലെ മേക്കേർസ്ടൗൺ കാന്തിക നിരീക്ഷണാലയത്തിലെ മേധാവിയായിരുന്നു. സർ തോമസ് ബ്രിസ്ബെയ്ൻ സ്ഥാപിച്ചതാണ് ഈ നിരീക്ഷണാലയം. ഇവിടെ ബ്രൗൺ നടത്തിയ നിരീക്ഷണങ്ങളുടെ വിവരങ്ങൾ ഏഡിൻബർഗിലെ റോയൽ സൊസൈറ്റിയുടെ വ്യവഹാരങ്ങളിൽ ലഭ്യമാണ്.

1852 മുതൽ ബ്രൗൺ, തിരുവിതാംകൂർ നാട്ടുരാജ്യത്തെ തിരുവനന്തപുരം നിരീക്ഷണാലയത്തിന്റെ മേധാവിയായിരുന്നു. 1860 വരെ തിരുവിതാംകൂർ ഭരിച്ചിരുന്ന ഉത്രാടം തിരുനാൾ മഹാരാജാവിന്റേയും, അതിനു ശേഷം ഭരണാധികാരിയായിരുന്ന ആയില്യം തിരുനാൾ മഹാരാജാവിന്റേയും കൂടെ ബ്രൗൺ പ്രവർത്തിച്ചിരുന്നു
1853ൽ, ഇന്ത്യയിലെ പ്രവർത്തനങ്ങൾക്കിടയ്ക്കു തന്നെ, ലണ്ടൻ റോയൽ സൊസൈറ്റിയുടെ സമിതി അംഗം ആയി അദ്ദേഹം തിരഞ്ഞെടുക്കപ്പെട്ടു. തിരുവിതാംകൂറിലെ ഏറ്റവും ഉയരമുള്ള കൊടുമുടിയായ അഗസ്ത്യമലയിൽ നിരീക്ഷണാലയം സ്ഥാപിച്ചത് അദ്ദേഹമാണ്. തിരുവനന്തപുരത്ത് ഒരു കാഴ്ചബംഗ്ലാവും മൃഗശാലയും സ്ഥാപിക്കുവാനും അദ്ദേഹത്തിന്റെ സഹായങ്ങൾ ലഭ്യമായിരുന്നു. ഈ കാഴ്ചബംഗ്ലാവ് പിന്നീട് പൊളിച്ചു മാറ്റിയാണ് ഇന്ന് നിലനിൽക്കുന്ന നേപിയർ മ്യൂസിയം പണിഞ്ഞത്. മൃഗശാല ഇന്നും നിലനിൽക്കുന്നു.

1865ൽ ഇന്ത്യ വിട്ട ബ്രൗൺ, സ്വിറ്റ്സർലാന്റിലെ ലൗസന്നിലും ജർമ്മനിയിലെ സ്റ്റട്ട്ഗാർട്ടിലും കുറച്ചു നാൾ ജീവിച്ചതിനു ശേഷം 1873 ൽ ലണ്ടനിൽ എത്തിച്ചേർന്നു. അതിനു ശേഷം, റോയൽ സൊസൈറ്റിയുടെ ധനസഹായത്തോട് കൂടി, ബ്രിട്ടീഷ് അധിനിവേശ രാജ്യങ്ങളിൽ സ്ഥാപിച്ച കേന്ദ്രങ്ങളിൽ നിന്നുള്ള കാന്തിക നിരീക്ഷണ വിവരങ്ങൾ അപഗ്രഥിക്കുന്നതിൽ വ്യാപൃതനായി. മേക്കേർസ്ടൗൺ, തിരുവനന്തപുരം നിരീക്ഷണാലയങ്ങളിലെ വിവരങ്ങളുടെ അവലോകനങ്ങളും അദ്ദേഹം പ്രസിദ്ധീകരിച്ചു. 1878 ൽ, റോയൽ സൊസൈറ്റിയുടെ റോയൽ പുരസ്കാരം അദ്ദേഹത്തിനു ലഭിച്ചു. 35 വർഷം നീണ്ടു നിന്ന അദ്ദേഹത്തിന്റെ സേവനങ്ങളെ മാനിച്ചായിരുന്നു ഈ പുരസ്കാരം നൽകിയത്




</doc>
<doc id="251522" url="https://ml.wikipedia.org/wiki?curid=251522" title="കാലാവസ്ഥാപ്രവചനം">
കാലാവസ്ഥാപ്രവചനം

ശാസ്ത്ര സാങ്കേതിക മാർഗ്ഗങ്ങൾ ഉപയോഗിച്ച്, ഒരു നിശ്ചിത പ്രദേശത്തിന്റെ അന്തരീക്ഷസ്ഥിതി പ്രവചിക്കുന്ന പ്രക്രിയയാണ് കാലാവസ്ഥാ പ്രവചനം. സഹസ്രാബ്ദങ്ങളായി കാലാവസ്ഥാ പ്രവചനത്തിന് മനുഷ്യർ ശ്രമങ്ങൾ നടത്താറുണ്ടായിരുന്നു. ഇത്തരം പരിശ്രമത്തിന് ഒരു ശാസ്ത്രീയ രൂപം കൈവന്നത് പത്തൊൻപതാം നൂറ്റാണ്ടോട് കൂടിയാണ്. ഒരു പ്രദേശത്തിന്റെ കാലാവസ്ഥാ സംബന്ധമായ തത്സമയ പാരിമാണിക വിവരങ്ങൾ അപഗ്രഥിച്ചും, നിലവിലുള്ള അന്തരീക്ഷ പ്രക്രിയകളെ പറ്റിയുള്ള അറിവുകൾ ഉപയോഗിച്ച് ആ പ്രദേശത്തിനു വരാവുന്ന മാറ്റങ്ങൾ ഗണിച്ചറിഞ്ഞുമാണ് ഇന്ന് കാലാവസ്ഥാപ്രവചനം നടത്തുന്നത്.

ഒരു കാലത്ത് അന്തരീക്ഷമർദ്ദവും, തത്സമയ കാലാവസ്ഥനിലയും, ആകാശത്തിന്റെ സ്ഥിതിയും മാത്രമുപയോഗിച്ചു നടത്തിയിരുന്ന ഒരു മനുഷ്യവിഭവശേഷി കേന്ദ്രീകൃത പ്രവർത്തനമായിരുന്ന കാലാവസ്ഥാപ്രവചനം, ഇന്ന് ഒട്ടനവധി ഘടകങ്ങൾ ഉൾക്കൊള്ളുന്ന കമ്പ്യൂട്ടർ അധിഷ്ഠിത മാതൃകകൾ ഉപയോഗിച്ചാണ് നടത്തപ്പെടുന്നത്. ലഭ്യമായ മാതൃകകളിൽ നിന്ന് ഏറ്റവും മികച്ചത് തെരഞ്ഞെടുക്കുവാൻ മനുഷ്യശേഷി ഇന്നും ആവശ്യമുണ്ട്. ക്രമംതിരിച്ചറിയൽശേഷി, ദീർഘദൂരകാലാവസ്ഥാവ്യതിചലനബന്ധനം, മാതൃകകളുടെ പ്രവർത്തനങ്ങളെ പറ്റിയുള്ള അറിവ്, മാതൃകകൾക്കുണ്ടാവുന്ന പക്ഷപാതപരമായ മാറ്റങ്ങൾ തിരിച്ചറിയാനുള്ള കഴിവ് എന്നിവയിലാണ് മനുഷ്യ ഇടപെടൽ പ്രധാനമായും വേണ്ടത്. തികച്ചും സങ്കീർണ്ണമായ ഒരു പ്രക്രിയയാണ് കാലാവസ്ഥാപ്രവചനം. അന്തരീക്ഷത്തിന്റെ നിർവചനാതീതമായ സ്വഭാവം, കാലാവസ്ഥാ സമവാക്യങ്ങളെ നിർദ്ധരിക്കുവാനാവശ്യമായ അതിഭീമമായ ഗണനശേഷി, പ്രാഥമിക ഘടകങ്ങളെ മനസ്സിലാക്കുന്നതിലുള്ള പിഴവുകൾ, അന്തരീക്ഷഘടനയെ പറ്റിയുള്ള അപൂർണ്ണമായ ധാരണ, എന്നിവ കാലാവസ്ഥാ പ്രവചനത്തെ ചിലപ്പോഴൊക്കെ തെറ്റു പറ്റത്തക്കതാക്കി മാറ്റാറുണ്ട്. ഏതു സമയത്തിലേക്കാണോ പ്രവചിക്കപ്പെടുന്നത് അതിന്റേയും പ്രവചനം നടത്തുന്ന സമയത്തിന്റേയും ഇടയ്ക്കുള്ള കാലാവധി കൂടുന്തോറും തെറ്റു പറ്റാനുള്ള സാധ്യതയും കൂടും. ഒന്നിലധികം പ്രവചനമാതൃകകളുടെ സമന്വയവും സമവായവും ഈ പിഴവുകളെ കുറയ്ക്കുന്നതിന് സഹായകരമാവാറുണ്ട്.

കാലാവസ്ഥാപ്രവചനങ്ങൾക്ക് ഒട്ടനവധി ഉപഭോക്താക്കളുണ്ട്. സ്വത്തിനേയും ജീവനേയും സംരക്ഷിക്കുന്നതിന് സഹായകരമാവുന്നതിനാൽ, കാലാവസ്ഥാ മുന്നറിയിപ്പുകൾ വളരെ പ്രധാനമാണ്. ചൂട്, ആർദ്രത എന്നിവയെ അടിസ്ഥാനമാക്കിയുള്ള പ്രവചനങ്ങൾ കാർഷികമേഖലയ്ക്ക് വളരെ പ്രധാനമാണ്. അതു കൊണ്ടു തന്നെ കാർഷികോല്പന്ന വിപണിയിലും ഇത്തരം കാലാവസ്ഥാപ്രവചനത്തിനു പ്രാധാന്യമുണ്ട്. ചൂടിനെ അടിസ്ഥാനപ്പെടുത്തിയുള്ള നിരീക്ഷണങ്ങൾ, പൊതുപയോഗ ഉല്പന്നങ്ങളുടെ ഉല്പാദനവും വിതരണവും ചെയ്യുന്ന കമ്പനികൾക്കു വരും കാലത്തെ ആവശ്യങ്ങൾ നിർണ്ണയിക്കുന്നതിന് അത്യാവശ്യമാണ്. ഏതാണ്ട് എല്ലാ ദിവസവും, പൊതുജനങ്ങൾ അവരുടെ യാത്രകൾ, വസ്ത്രധാരണം, പ്രവർത്തനങ്ങൾ എന്നിവ തീരുമാനിക്കുന്നതിന് കാലാവസ്ഥാപ്രവചനത്തെ ആശ്രയിക്കാറുണ്ട്.

ബി.സി.650 യോട് കൂടി ബാബിലോണിയക്കാർ മേഘനിരീക്ഷണത്തിലൂടെയും ജ്യോതിഷ മാർഗ്ഗങ്ങളിലൂടെയും കാലാവസ്ഥാപ്രവചനം നടത്തിയിരുന്നു. ബി.സി.340 ൽ ഗ്രീക്ക് തത്വചിന്തകനായ അരിസ്റ്റോട്ടിൽ വിവിധ കാലാവസ്ഥാക്രമങ്ങളെ, അദ്ദേഹത്തിന്റെ പ്രബന്ധമായ "മീറ്റിയോറോളജിക്ക"യിൽ വിവരിക്കുകയുണ്ടായി.. പിന്നീട്, അരിസ്റ്റോട്ടിലിന്റെ പിന്തുടർച്ചക്കാരനായ തിയോഫ്രാസ്റ്റസ്, കാലാവസ്ഥാപ്രവചനത്തെ പറ്റി "അടയാളങ്ങളുടെ പുസ്തകം" എന്ന ഒരു പുസ്തകം എഴുതുകയുണ്ടായി. ചൈനീസ് കാലാവസ്ഥപ്രവചന വിദ്യയ്ക്ക് ബി.സി.300 വരെ നീളുന്ന ചരിത്രമുണ്ട്ഏതാണ്ട് അതേ സമയത്താണ് പൗരാണിക ഭാരതീയ ജ്യോതിശാസ്ത്രജ്ഞർ കാലാവസ്ഥാ പ്രവചന മാതൃകകൾ രൂപീകരിച്ചു തുടങ്ങിയത്..എ.ഡി.904ൽ, ഇബ്ന് വാഹ്സിയയുടെ നബാറ്റീയൻ കൃഷി എന്ന പുസ്തകത്തിൽ, ഗ്രഹങ്ങളുടേയും നക്ഷത്രങ്ങളുടേയും ചലനങ്ങൾ നിരീക്ഷിച്ചുള്ള കാലാവസ്ഥാപ്രവചനം, ചാന്ദ്രഘട്ടങ്ങളെ നിരീക്ഷിച്ചുള്ള വർഷപാതപ്രവചനം, കാറ്റുകളുടെ ചലനത്തെ അടിസ്ഥാനപ്പെടുത്തിയുള്ള കാലാവസ്ഥാനിരീക്ഷണം എന്നിവയെ പറ്റി വിശദീകരിച്ചിട്ടുണ്ട്.

പൗരാണിക കാലത്ത്, നിരീക്ഷിത സംഭവക്രമങ്ങളെ (ക്രമം തിരിച്ചറിയൽ ശേഷി) അടിസ്ഥാനമാക്കി മാത്രമായിരുന്നു കാലാവസ്ഥാപ്രവചനം നടത്തപ്പെട്ടിരുന്നത്. ഉദാഹരണത്തിന് ഒരു ദിവസം സൂര്യാസ്തമനസമയത്ത് പതിവിലേറെ ചുവപ്പ് ദൃശ്യമാണെങ്കിൽ, പിറ്റേന്ന് സ്വച്ഛമായ കാലാവസ്ഥ ആയിരിക്കുമെന്ന് നിരീക്ഷണം നടത്താം. ഇത്തരത്തിൽ തലമുറകളോളം സ്വരൂപിക്കപ്പെടുന്ന നിരീക്ഷണങ്ങൾ പരമ്പരാഗത കാലാവസ്ഥാ വിജ്ഞാനീയത്തിലേക്ക് കൂട്ടിച്ചേർക്കപ്പെടുന്നു. എന്നാൽ, ഇത്തരത്തിൽ നടത്തപ്പെടുന്ന എല്ലാ പ്രവചനങ്ങൾക്കും ശാസ്ത്രീയമായ വിശ്വാസ്യത ഉണ്ടായിരിക്കില്ല എന്നു മാത്രമല്ല, നിശിതമായ സ്ഥിതിവിവരശാസ്ത്ര മാതൃകകൾ ഉപയോഗിച്ച് വിശകലനം ചെയ്യുമ്പോൾ, പലതും പരാജയപ്പെടുകയും ചെയ്യും.

ആധുനിക കാലാവസ്ഥാ പ്രവചനരീതികൾ 1835ലെ ഇലക്ട്രിക് ടെലഗ്രാഫിന്റെ കണ്ടു പിടിത്തത്തിനു ശേഷമാണ് വികാസം പ്രാപിച്ചത്. അതിനു മുൻപ്, എത്ര വേഗതയിൽ എത്തിച്ചാലും, ഒരു ദിവസം 160 കിലോമീറ്ററുകൾക്കുള്ളിൽ മാത്രമേ കാലാവസ്ഥ നിരീക്ഷണ വിവരങ്ങൾ എത്തിക്കുവാൻ കഴിയുമായിരുന്നുള്ളൂ. എന്നാൽ സാധാരണഗതിയിൽ ഇത് 60 മുതൽ 120 കിലോമീറ്ററുകൾ വരെ മാത്രമേ വിതരണം ചെയ്യപ്പെട്ടിരുന്നുള്ളൂ.(കടൽ മാർഗ്ഗമാണെങ്കിലും കര മാർഗ്ഗമാണെങ്കിലും) 1840ന്റെ അവസാനത്തോടു കൂടി, വിപുലമായ പ്രദേശങ്ങളിലെ കാലാവസ്ഥാ വിവരങ്ങൾ ഏതാണ്ട് തത്സമയം തന്നെ ലഭ്യമാക്കുന്നതിന് ടെലഗ്രാഫ് സംവിധാനം സഹായകരമായി, ഇത് കാലാവസ്ഥാ വിവരങ്ങളെ അടിസ്ഥാനപ്പെടുത്തി കാലാവസ്ഥാ പ്രവചനം നടത്തുന്നതിന് തുണയായി.

"ഒട്ടാവാ പ്രവാചകൻ" എന്നറിയപ്പെട്ടിരുന്ന കനേഡിയൻ കാലാവസ്ഥാപ്രവാചകനായിരുന്നു എസക്കിയൽ സ്റ്റോൺ വിഗ്ഗിൻസ്. അദ്ദേഹത്തിന്റെ പ്രശസ്തങ്ങളായ പുസ്തകങ്ങളായിരുന്നു "ആകാശത്തിന്റെ തച്ചുശാസ്ത്രം", "വിഗ്ഗിൻസിന്റെ കൊടുങ്കാറ്റ് വിളംബരവും പഞ്ചാംഗവും, 1883" എന്നിവ. കൊടുങ്കാറ്റുകളും, സമുദ്രവിക്ഷോഭങ്ങളും, ഭൂമികുലുക്കങ്ങളും, ചുഴലിക്കാറ്റുകളുമെല്ലാം ഗ്രഹങ്ങളുടെ ആകർഷണത്താൽ സംഭവിക്കുന്നതാണെന്നും, കാണപ്പെടുന്നതും അല്ലാത്തതുമായ ഗ്രഹങ്ങൾക്ക് ഭൂമിയുടെ ഗുരുത്വ കേന്ദ്രം മാറ്റാൻ കഴിയുമെന്നും അദ്ദേഹം പരികല്പന ചെയ്തു.1883 മാർച്ച് 9ലെ വലിയ ഒരു ചുഴലിക്കാറ്റിനും തിരയേറ്റത്തിനും ശേഷം അദ്ദേഹത്തിന്റെ പ്രവചനങ്ങളുടെ വിശ്വാസ്യത നഷ്ടപ്പെട്ടു. അദ്ദേഹത്തിന്റെ പ്രവചനത്തിൽ സൂചിപ്പിച്ചിരുന്ന തീവ്രത അവയ്ക്കുണ്ടായിരുന്നില്ല എന്നതായിരുന്നു അതിനു കാരണം.. ഇതിനെ തുടർന്ന് അമേരിക്കൻ, കനേഡിയൻ പത്രങ്ങളിൽ വിഗ്ഗിൻസിനെ കളിയാക്കിക്കൊണ്ട് പ്രശസ്ത എഴുത്തുകാരനായ മാർക്ക് ട്വെയിൻ ലേഖനങ്ങൾ എഴുതുക വരെയുണ്ടായി. 

കാലാവസ്ഥാപ്രവചനം ഒരു ശാസ്ത്രശാഖയായി വളർന്നു വരാൻ കാരണക്കാരായവരിൽ പ്രമുഖരായ രണ്ടു പേർ ഐറിഷ് ജലമാപകനായ (hydrographer) ഫ്രാൻസിസ് ബോഫർട്ടും അദ്ദേഹത്തിന്റെ ശിഷ്യനും ഇംഗ്ലീഷ് നാവികനും, കാലാവസ്ഥാശാസ്ത്രജ്ഞനുമായ റോബർട്ട് ഫിറ്റ്സ്റോയിയുമാണ്. ബോഫർട്ട്, കാറ്റിന്റെ വേഗതയെ സൂചിപ്പിക്കുന്ന ബോഫർട്ട് മാനദണ്ഡത്തിന്റെ പേരിലും ഫിറ്റ്സ്റോയ്, അന്തരീക്ഷമർദ്ദം അളക്കാനുപയോഗിക്കുന്ന ഫിറ്റ്സ്റോയ് ബാരോമീറ്ററിന്റെ പേരിലും പ്രശസ്തരാണ്. ബ്രിട്ടീഷ് നാവിക / ഭരണകൂട തലങ്ങളിൽ ഇരുവരും അതീവ സ്വാധീനമുള്ളവരായിരുന്നു. പലപ്പോഴും പത്രങ്ങളുടെ പരിഹാസമേൽക്കേണ്ടി വന്നിട്ടുണ്ടെങ്കിലും ഇവരിരുവരുടേയും ശാസ്ത്രീയ പിൻബലമുള്ള കാഴ്ചപ്പാടുകളും നിരീക്ഷണങ്ങളും ബ്രിട്ടീഷ് രാജകീയ നാവികസേന (Royal Navy) അംഗീകരിക്കുകയുണ്ടായി. ഇതാണ് ഇന്ന് ഉപയോഗിക്കുന്ന ശാസ്ത്രീയമായ കാലാവസ്ഥാപ്രവചനത്തിന് അടിത്തറ പാകിയത്. വിവരങ്ങളെ കൃത്യതയോടെ കൈമാറ്റം ചെയ്യണമെങ്കിൽ, മേഘങ്ങളെ വിവരിക്കുന്ന പ്രാമാണികമായ ഒരു പദസഞ്ചയം ഉണ്ടാവേണ്ടത് അത്യാവശ്യമായിരുന്നു. ഇത് അനുക്രമമായ വർഗീകരണ പദ്ധതികളിലൂടെ സാധ്യമാക്കുകയുണ്ടായി.1890 കളിൽ, ചിത്രിതമായ മേഘഭൂപടങ്ങൾ തന്നെ ഉരുത്തിരിഞ്ഞു വന്നു
ഇരുപതാം നൂറ്റാണ്ടിൽ കാലാവസ്ഥാവിജ്ഞാനീയത്തിൽ വളരെ വലിയ പുരോഗതിയാണുണ്ടായത്. 1922ൽ ലൂയീസ് ഫ്രൈ റിച്ചാർഡ്സൺ, സംഖ്യാശാസ്ത്ര പരമായി കാലാവസ്ഥാപ്രവചനം നടത്തുവാൻ കഴിയുമെന്ന് സൂചിപ്പിച്ചു എന്നാൽ അക്കാലത്ത് മുൻകൂർ പ്രവചനം നടത്താനാവശ്യമായ വിപുലമായ ഗണനപ്രക്രിയകൾ നടത്താൻ വേണ്ട സാങ്കേതിക സംവിധാനങ്ങൾ നിലവിലുണ്ടായിരുന്നില്ല. ആദ്യത്തെ കമ്പ്യൂട്ടർ അധിഷ്ഠിത കാലാവസ്ഥാപ്രവചനം ജോൺ വോൺ ന്യൂമാൻ എന്ന ഗണിതജ്ഞന്റെ നേതൃത്വത്തിലുള്ള ഒരു സംഘം കാലാവസ്ഥാ ശാസ്ത്രജ്ഞന്മാരായിരുന്നു നടത്തിയത്. ന്യൂമാൻ "ബാരോട്രോപിക് വോർട്ടിസിറ്റി സമവാക്യത്തിന്റെ സംഖ്യാശാസ്ത്രപരമായ സമാകലനം" എന്ന പ്രബന്ധം 1950ൽ പ്രസിദ്ധീകരിച്ചു. 1955 ൽ പ്രോഗ്രാം ചെയ്യാവുന്ന ഇലക്ട്രോണിക് കമ്പ്യൂട്ടറുകളുടെ ആവിർഭാവത്തോട് കൂടി സംഖ്യാശാസ്ത്രപരമായ കാലാവസ്ഥാപ്രവചനത്തിന്റെ പ്രായോഗികമായ പ്രവർത്തനങ്ങൾക്ക് തുടക്കമായി, 

അമേരിക്കയിൽ ആദ്യത്തെ റേഡിയോ പ്രവചനങ്ങൾ 1925ൽ എഡ്വാർഡ് ബി. "ഇ.ബി" റൈഡൗട്ട്, ബോസ്റ്റണിലെ ഡബ്ല്യൂ ഇ ഇ ഐ, എഡിസൺ ഇലക്ട്രിക് ഇലൂമിനേറ്റിങ്ങ് സ്റ്റേഷനിലൂടെയാണ് നടത്തിയത്. അമേരിക്കൻ കാലാവസ്ഥാ ബ്യൂറോയുടെ സംഭാവനകളായിരുന്നു റൈഡൗട്ട്, കാലാവസ്ഥാ പ്രവാചകനായ ജി ഹാരോൾഡ് നോയ്സ് എന്നിവർ. സിൻസിനാറ്റിയിലെ ഡ്യൂമോണ്ട് ടെലിവിഷൻ നെറ്റ്‌വർക്കിലൂടെ ജെയിംസ് സി ഫിഡ്‌ലർ ടെലിവിഷൻ പ്രവചനങ്ങൾ തുടർന്നു. 1982ൽ പ്രക്ഷേപണം ആരംഭിച്ച ഒരു 24-മണിക്കൂർ കേബിൾ നെറ്റ്‌വർക്കാണ് വെതർ ചാനൽ.

സംഖ്യാശാസ്ത്രപരമായ കാലാവസ്ഥാപ്രവചനത്തിന്റെ അടിസ്ഥാന ആശയം, ഒരു പ്രത്യേക സ്ഥലത്തിലും കാലത്തിലുമുള്ള ഒരു ദ്രവവസ്തുവിന്റെ സ്ഥിതി മാതൃകയെ(sample of the state) ദ്രവഗതിവിജ്ഞാനീയത്തിന്റെയും (fluid dynamics) താപഗതിവിജ്ഞാനീയത്തിന്റേയും (thermodynamics) സമവാക്യങ്ങളുപയോഗിച്ച് അപഗ്രഥിച്ച് ഭാവിയിലെ ഏതെങ്കിലും സമയപരിധിയിൽ ആ ദ്രവവസ്തുവിനുണ്ടാകുന്ന സ്ഥിതിമാറ്റം കണ്ടു പിടിക്കുക എന്നതാണ്. രാജ്യങ്ങൾ കേന്ദ്രമാക്കിയുള്ള കാലാവസ്ഥാ സേവനകേന്ദ്രങ്ങളിൽ നിന്നുള്ള പ്രധാന വിവരങ്ങൾ ലഭ്യമാകുന്നത് കരയിലോ, കടൽപ്പരപ്പിലെ കാലാവസ്ഥാ പൊങ്ങുകളിലോ ഉള്ള, സ്വയംപ്രേരിത കാലാവസ്ഥാ സ്റ്റേഷനുകൾ നിന്നാണ്. ഇവയെ ഉപരിതല നിരീക്ഷണങ്ങൾ എന്നു പറയുന്നു. 
ലോക കാലാവസ്ഥാവിജ്ഞാനീയ സംഘടന, ലോകമൊട്ടാകെ ഇത്തരം ആവശ്യങ്ങൾക്കുപയോഗിക്കുന്ന ഉപകരണങ്ങളെ പ്രമാണാനുസാരമാക്കുന്നതിലും വിവിധ കാലാവസ്ഥാ നിരീക്ഷണ സംഘങ്ങളുടെ പ്രവർത്തനങ്ങളും സമയക്രമീകരണങ്ങളും, നിരീക്ഷിക്കുന്നതിലും ശ്രദ്ധ കേന്ദ്രീകരിക്കുന്നു. വിവിധ സ്റ്റേഷനുകൾ ഒന്നുകിൽ ഓരോ മണിക്കൂർ തോറുമുള്ള മെറ്റാർ റിപ്പോർട്ടുകളായോ, അല്ലെങ്കിൽ ഓരോ ആറു മണിക്കൂർ ഇടവിട്ടുള്ള സിനോപ് റിപ്പോർട്ടുകളായോ ആണ് വിവരങ്ങൾ കൈമാറുന്നത്.

നിരീക്ഷണാലയങ്ങളിൽ നിന്ന് റേഡിയോസോണ്ടുകൾ എന്നറിയപ്പെടുന്ന ഉപകരണങ്ങൾ ബലൂണുകളുടെ സഹായത്തോടെ അന്തരീക്ഷ പാളിയായ ട്രോപ്പോസ്ഫിയറും കടന്ന് സ്ട്രാറ്റോസ്ഫിയർ പാളിയിലേക്ക് വിവരശേഖരണത്തിനായി അയക്കാറുണ്ട്. പരമ്പരാഗത വിവര ഉറവിടങ്ങൾ ഇല്ലാത്ത സ്ഥലങ്ങളിൽ കാലാവസ്ഥാ ഉപഗ്രഹങ്ങൾ ഉപയോഗിക്കുന്നു.റേഡിയോസോണ്ടുകളിൽ നിന്ന് ലഭിക്കുന്ന വിവരങ്ങളുമായി താരതമ്യം ചെയ്യുമ്പോൾ ഉപഗ്രഹത്തിൽ നിന്നു ലഭിക്കുന്നത് ആഗോള വ്യാപകമായി ലഭിക്കുന്ന വിവരങ്ങളാണ് എന്നത് ഒരു നേട്ടമാണെങ്കിലും, കൃത്യതയിലും നിലവാരത്തിലും റേഡിയോസോണ്ടുകളാണ് മുന്നിൽ. കാലാവസ്ഥാ റഡാറുകൾ ഊറൽ പ്രദേശങ്ങളേയും അതിന്റെ തീവ്രതയേയും പറ്റിയുള്ള വിവരങ്ങൾ ലഭ്യമാക്കുന്നു. ഈ വിവരങ്ങൾ ഉപയോഗിച്ച് പിന്നീടുണ്ടാകുന്ന ഊറൽ സ്വരൂപിക്കലുകളെ നിർണ്ണയിക്കാൻ പറ്റും അതോടൊപ്പം പൾസ് ഡോപ്ലാർ റഡാറുകൾ കൂടി ഉപയോഗിക്കുകയാണെങ്കിൽ കാറ്റിന്റെ ദിശയും വേഗവും കൂടി കണ്ടെത്താൻ കഴിയും

അന്തരീക്ഷപരിശോധനാ വിമാനങ്ങൾ, പ്രാധാന്യമുള്ള ചില പ്രത്യേക കാലാവസ്ഥാ ഘടനകളിൽ / മേഖലകളിൽ (ഉദാ: ചുഴലിക്കാറ്റുകൾ) ഗവേഷണാവശ്യങ്ങൾക്കായി പറക്കലുകൾ നടത്താറുണ്ട്. ശീതകാലത്ത് കടൽപ്പരപ്പിനു മുകളിലൂടെയും പരിശോധനപ്പറക്കലുകൾ പതിവാണ്. കാലാവസ്ഥാപ്രവചനത്തിന് അനിശ്ചിതത്വം സൃഷ്ടിക്കുന്നതോ, മൂന്നു മുതൽ ഏഴു വരെ ദിവസങ്ങൾക്കുള്ളിൽ അടുത്തുള്ള ഭൂപ്രദേശത്ത് കാര്യമായ പ്രതികരണം സൃഷ്ടിക്കുന്നതോ ആയ ഘടനകൾക്കു മുകളിലൂടെയാണ് ഇത്തരം പറക്കലുകൾ നടത്തുന്നത്. 

ഇങ്ങനെ ലഭിക്കുന്ന നിരീക്ഷണവിവരങ്ങൾ ഉപയോഗിച്ചാണ് കാലാവസ്ഥാമാതൃകകൾക്ക് തുടക്കമിടുന്നത്. ആദ്യമായി, അനിയതമായി ക്രമീകരിക്കപ്പെടുന്ന ഇത്തരം വിവരങ്ങൾ ഏകീകരിക്കുന്നു. അതിനു ശേഷം അവയെ വസ്തുനിഷ്ഠ അപഗ്രഥന രീതികൾ ഉപയോഗിച്ച് ഗുണനിലവാര നിയന്ത്രണ പരിധിയിലാക്കുകയും, മാതൃകയ്ക്കായി ഉപയോഗിക്കുന്ന ഗണിതയുക്തിയ്ക്ക് ചേരുന്ന പ്രദേശങ്ങളുടെ മൂല്യങ്ങൾ മാത്രം തിരഞ്ഞെടുക്കുകയും ചെയ്യുന്നു. (ഇത് മിക്കവാറും തുല്യ അകലത്തിൽ ക്രമീകരിക്കപ്പെട്ട സ്ഥലമൂല്യങ്ങളുടെ ഒരു ചട്ടക്കൂടായിരിക്കും). ഇവിടെ നിന്നാണ് പ്രവചനമാതൃകയ്ക്ക് തുടക്കമിടുന്നത്. അറിയപ്പെടുന്ന കാലാവസ്ഥയെ, അന്തരീക്ഷത്തിന്റെ ഭൗതികശാസ്ത്രവും ഗതികശാസ്ത്രവുമൊക്കെയായി പരാവർത്തനം ചെയ്യുന്ന സമവാക്യങ്ങളെ ആദിമസമവാക്യങ്ങൾ എന്നറിയപ്പെടുന്നു. ഈ സമവാക്യങ്ങൾ, അപഗ്രഥനവസ്തുതകളിൽ നിന്നും തുടങ്ങിയെടുക്കുന്നതാണ്. ഇവയുപയോഗിച്ച് കാലാവസ്ഥാ മാറ്റത്തിന്റെ തോത് കണ്ടെത്തുന്നു. ഈ തോത് ഉപയോഗിച്ച് ഒരു ചെറിയ കാലയളവിലെ അന്തരീക്ഷസ്ഥിതി പ്രവചിക്കുന്നു. ഈ പ്രവചിക്കപ്പെട്ട അന്തരീക്ഷ സ്ഥിതിയിലേക്ക് വീണ്ടും കാലാവസ്ഥാ സമവാക്യങ്ങളെ പ്രയോഗിക്കുന്നു. അതിൽ നിന്നും പുതിയ മാറ്റത്തോത് കണ്ടെത്തുകയും ഭാവികാലത്തിലെ ചെറിയൊരു സമയപരിധിയിലേക്ക് വീണ്ടും പ്രവചനം നടത്തുകയും ചെയ്യുന്നു. ഇങ്ങനെ തുടരെ തുടരെ സമയഖണ്ഡങ്ങളെ പ്രവചിക്കുന്ന ഈ പ്രക്രിയ, പ്രതീക്ഷിതമായ ഒരു കാലയളവിലേക്ക് കാലാവസ്ഥ പ്രവചനം എത്തിച്ചേരുന്നതു വരെ തുടരുന്നു. ഗണന ചട്ടക്കൂടിലെ ബിന്ദുക്കൾ തമ്മിലുള്ള ദൂരത്തിനനുസരിച്ചാണ് ഈ സമയഖണ്ഡങ്ങളുടെ നീളം നിശ്ചയിക്കുന്നത്. ഇത് സംഖ്യാപരമായ സ്ഥിരത ഉറപ്പു വരുത്തുന്നതിനാണ്. അന്താരാഷ്ട്ര കാലാവസ്ഥാ മാതൃകകൾക്കുപയോഗിക്കുന്ന സമയഖണ്ഡങ്ങൾക്ക് പത്തു മിനിട്ടായിരിക്കും പൊതുവേ നീളമുണ്ടാവുക. എന്നാൽ പ്രാദേശിക മാതൃകകൾക്ക് ഇത് ഏതാനും നിമിഷങ്ങളോ മിനിറ്റുകളോ ആവാം.അടിസ്ഥാനപരമായി ഒരു മാതൃക എന്നു പറയുന്നത് ഒരു കമ്പ്യൂട്ടർ പ്രോഗ്രാം ആയിരിക്കും. അത് ഒരു നിശ്ചിത പ്രദേശത്ത് ഒരു നിശ്ചിത ഉയരത്തിൽ, ഭാവികാലത്തിലുണ്ടാവുന്ന അന്തരീക്ഷവിജ്ഞാനീയ ഘടകമൂല്യങ്ങൾ സൃഷ്ടിക്കുന്നു. ഏതൊരു ആധുനിക കാലാവസ്ഥാ മാതൃകയിലും ആദിമ സമവാക്യങ്ങൾ എന്നറിയപ്പെടുന്ന ഒരു കൂട്ടം സമവാക്യങ്ങൾ ഉണ്ടാവും. അവ അന്തരീക്ഷത്തിന്റെ ഭാവി സ്ഥിതി പ്രവചിക്കുന്നു. ഇത്തരം സമവാക്യങ്ങൾ ആദർശ വാതക നിയമത്തോടൊപ്പം ഉപയോഗിച്ച് സാന്ദ്രത, മർദ്ദം, സാധ്യതാപസ്കേലാർതലങ്ങൾ എന്നിവയും സമയമാറ്റത്തിനനുസരിച്ച് അന്തരീക്ഷത്തിനുണ്ടാവുന്ന പ്രവേഗവെക്ടർതലം എന്നിവയും കണ്ടെത്തുന്നു. മാലിന്യങ്ങളുടേയും പൊടിപടലങ്ങളുടേയും ഗതാഗത സമവാക്യങ്ങളും ചില മീസോസ്കേൽ മാതൃകകളിലുള്ള ആദിമസമവാക്യങ്ങളിൽ ഉൾപ്പെടുത്താറുണ്ട്. ഇങ്ങനെ ഉപയോഗിക്കുന്ന സമവാക്യങ്ങൾ "രേഖീയമല്ലാത്ത ഭാഗിക അവകലന സമവാക്യ"ങ്ങളായിരിക്കും (nonlinear partial differential equations). അപൂർവ്വം ചിലവയൊഴിച്ച്, ഇത്തരം സമവാക്യങ്ങളൊന്നും തന്നെ വിശ്ലേഷണ മാർഗ്ഗങ്ങൾ ഉപയോഗിച്ച് പരിഹരിക്കാൻ ബുദ്ധിമുട്ടുള്ളവയോ കഴിയാത്തവയോ ആണ് അതു കൊണ്ട് സംഖ്യാശാസ്ത്രപരമായ മാർഗ്ഗങ്ങൾ ഏകദേശ ഫലനിർണ്ണയമാണ് നടത്തുന്നത്. വിവിധ മാതൃകകൾ വിവിധ ഫലനിർണ്ണയ രീതികൾ കൈക്കൊള്ളുന്നു. ചില ആഗോള മാതൃകകൾ, തിരശ്ചീന പരിമാണങ്ങൾക്കായി സ്പെക്ട്രൽ രീതികളും ലംബ പരിമാണത്തിനായി മൂർത്ത വ്യതിയാന സമ്പ്രദായങ്ങളും ഉപയോഗിക്കുമ്പോൾ ചില പ്രാദേശിക മാതൃകകളും മറ്റു ചില ആഗോള മാതൃകകളും എല്ലാ മൂന്ന് പരിമാണങ്ങൾക്കും മൂർത്ത വ്യതിയാന സമ്പ്രദായങ്ങൾ മാത്രം ഉപയോഗിക്കുന്നു..

ഇവ അക്കാദമികമോ / സർക്കാർ നിയന്ത്രിതമോ ആയ കാലാവസ്ഥാവിജ്ഞാനീയ സ്ഥാപനങ്ങളാണ്. മിക്കവാറും സ്ഥാപനങ്ങളും അവരവരുടെ പ്രവർത്തന മേഖലകളെ പറ്റിയുള്ള ചുരുങ്ങിയ വിവരങ്ങളെങ്കിലും വെബ്സൈറ്റുകളിലൂടെ പ്രസിദ്ധപ്പെടുത്തിയിട്ടുണ്ട്



</doc>
<doc id="251527" url="https://ml.wikipedia.org/wiki?curid=251527" title="ഹുഡോങ്">
ഹുഡോങ്

ചൈനീസു് ഭാഷയിലുള്ള ഒരു ഓൺലൈൻ വിശ്വവിജ്ഞാനകോശമാണു് ഹുഡോങ്. ലോകത്തിലെ ഏറ്റവും വലിയ വിശ്വവിജ്ഞാനകോശമാണിതു്. 2013 ഏപ്രിൽ മാസത്തെ കണക്കു് പ്രകാരം, എഴുപതു് ലക്ഷത്തിൽ പരമാണു് ഇതിലെ ലേഖനങ്ങളുടെ എണ്ണം. അമ്പതു് ലക്ഷത്തിൽ പരം ആൾക്കാരാണു് ഇതിന്റെ ളള്ളടക്ക വികസനത്തിൽ പങ്കാളികളായിട്ടുള്ളതു്. എഴുതുന്നവർക്കു് പ്രതിഫലം നൽകുന്ന ഈ സംരംഭം, അതിന്റെ വെബ്ബ്‌സൈറ്റിലെ പരസ്യവരുമാനത്തിലൂടെയാണു് നിലനിൽപ്പിനുള്ള പണം കണ്ടെത്തുന്നതു്. ആർക്കും സൗജന്യമായി വായിക്കാവുന്ന ഇതിലെ വിവരങ്ങൾ മറ്റു വെബ്ബ്‌സൈറ്റുകളിലുപയോഗികുന്നതിനു് പണം ഇടാക്കുന്നു.ഹ്രസ്വകാല പ്രധാന്യം മാത്രമുളള വാർത്താ ഉള്ളടക്കവും ഇതിൽ ലഭ്യമാണു്.


</doc>
<doc id="251529" url="https://ml.wikipedia.org/wiki?curid=251529" title="ജയിൽ (ചലച്ചിത്രം)">
ജയിൽ (ചലച്ചിത്രം)

1966-ൽ പുറത്തിറങ്ങിയ മലയാളചലച്ചിത്രമാണ് ജയിൽ. എം. കുഞ്ചാക്കോ സംവിധാനം ചെയ്തു ഉദയായ്ക്കു വേണ്ടി നിർമിച്ച ഈചിത്രത്തിന് തോപ്പിൽ ഭാസിയാണ് കഥയും സംഭാഷണവും എഴുതിയത്. 1966 മേയ് 14-നു പ്രദർശനത്തിനെത്തിയ ചിത്രം വിതരണം ചെയ്തത് എക്സ്ലൽ പ്രൊഡക്ഷൻസ് ആണ്.






</doc>
<doc id="251534" url="https://ml.wikipedia.org/wiki?curid=251534" title="ജിയോസ്മിൻ">
ജിയോസ്മിൻ

ഒരു ജൈവസംയുക്തം ആണ് . നീണ്ട വരൾച്ചക്ക് ശേഷം മഴ പെയ്യുംപ്പോൾ ഉണ്ടാക്കുന്ന മണ്ണിന്റെ മണത്തിന്റെ പിറക്കിൽ ഈ ജൈവസംയുക്തം ആണ് ജിയോസ്മിൻ. പേര് വരുന്നത് രണ്ടു ഗ്രീക്ക് പദങ്ങളിൽ നിന്നും ആണ് γεω- അർഥം ഭുമി, ὀσμήഅർഥം മണം.


</doc>
<doc id="251535" url="https://ml.wikipedia.org/wiki?curid=251535" title="അടക്കംകൊല്ലിവല">
അടക്കംകൊല്ലിവല

പുഴകളിലും മറ്റ് വലിയ ജലാശയങ്ങളുലും മത്സ്യബന്ധനത്തിനുപയോഗിക്കുന്ന ഒരു തരം വലയാണ് അടക്കംകൊല്ലിവല. ഇതിന്റെ ഉപയോഗം പലയിടത്തും ഫിഷറിസ് വകുപ്പ് നിരോധിച്ചിട്ടുണ്ട് .


</doc>
<doc id="251545" url="https://ml.wikipedia.org/wiki?curid=251545" title="അലക്സാണ്ടർ ഗ്രിഷ്ചുക്">
അലക്സാണ്ടർ ഗ്രിഷ്ചുക്

ലോകചെസ്സിലെ പ്രബലരായ ഗ്രാൻഡ് മാസ്റ്റർമാരിൽ ഒരാളാണ് അലക്സാണ്ടർ ഇഗ്രെവിച്ച്ഗ്രിഷ്ചുക് (ഒക്ടോബർ 31, 1983)2009 ലെ റഷ്യൻ ചെസ്സ്ചാമ്പ്യനും 2006 , 2012 ലെ ബ്ലിറ്റ്സ് ലോകചാമ്പ്യനുമാണ് അലക്സാണ്ടർ ഗ്രിഷ്ചുക്.ചെസ്സ്ഒളിമ്പ്യാഡിൽ ടീം ഇനത്തിൽ രണ്ട് സ്വർണ്ണപതക്കങ്ങളും വ്യക്തിഗതമായി ഒരു വെങ്കലമെഡലും നേടുകയുണ്ടായി. 

2000 ലെ ഫിഡെ ലോക ചെസ്സ് ചാമ്പ്യൻഷിപ്പിൽ സെമിഫൈനലിൽ പ്രവേശിച്ച ഗ്രിഷ്ചുക് അലക്സി ഷിറോവിനോട് പരാജയപ്പെടുകയാണുണ്ടായത്. 2004 ലെ മത്സരത്തിൽ ക്വാർട്ടറിൽ പ്രവേശിച്ച ഗ്രിഷ്ചുക് റുസ്തം കസിംഷാദ്നോവിനോടു 3-1 എന്ന നിലയിൽ പരാജയപ്പെട്ടിരുന്നു. ഫിഡെ റേറ്റിങ് 2779 ഉള്ള കളിക്കാരനും 8-മത്തെ റാങ്കുള്ള ഗ്രാൻഡ്മാസ്റ്ററുമാണ്.

In the following game played in 2001, Grischuk (White) beats one of the world's top players, Evgeny Bareev (Black), in only seventeen moves: 

1. e4 e6 2. d4 d5 3. e5 c5 4. c3 Nc6 5. Nf3 Nh6 6. Bd3 cxd4 7. Bxh6 gxh6 8. cxd4 Bd7 9. Nc3 Qb6 10. Bb5 Rg8 11. 0-0 Nxe5 12. Nxe5 Bxb5 13. Qh5 Rg7 14. Rfe1 Rd8 15. Nxb5 Qxb5 16. Nxf7 Rxf7 17. Rxe6+ 1–0

സാദ്ധ്യമായിരുന്ന ഒരു രീതി: 17...Be7 18.Rxe7+ Kxe7 19.Re1+ Kd6 20.Qxf7


</doc>
<doc id="251546" url="https://ml.wikipedia.org/wiki?curid=251546" title="പെരുവല">
പെരുവല

ഉൾനാടൻ കായലിൽ മത്സ്യബന്ധനത്തിനുപയോഗിക്കുന്ന ഒരു തരം വലയാണ് പെരുവല . ചെറുവള്ളത്തിൽ കായലിൽ പോയി നീളമുള്ള വലിയ വല കായലിൽ നീട്ടിയശേഷം രണ്ടറ്റവും വലിച്ചുകൂട്ടി മീൻ പിടിക്കുന്നതാണ് രീതി .


</doc>
<doc id="251547" url="https://ml.wikipedia.org/wiki?curid=251547" title="ഒഴുക്കുവല">
ഒഴുക്കുവല

കായലിലും മറ്റ് ജലാശയങ്ങളിലും ഉൾനാടൻ മത്സ്യബന്ധനത്തിനുപയോഗിക്കുന്ന ഒരു തരം വലയാണ് ഒഴുക്കുവല . വള്ളത്തിൽ പോയാണ് ഈ തരം വലയെറിയുന്നത്. ഫൈബർ വള്ളങ്ങളും ചുണ്ടൻ വള്ളങ്ങളും ഇതിനുപയോഗിക്കുന്നു. മലിനീകരനവും മറ്റും കാരണം മത്സ്യങ്ങൾ കുറയുന്നത് മൂലം ഈ മത്സ്യബന്ധന രംഗം പ്രതിസന്ധിയിലാണ് .


</doc>
<doc id="251550" url="https://ml.wikipedia.org/wiki?curid=251550" title="കോരുവല">
കോരുവല

ഒഴുകുന്ന വെള്ളത്തിൽ മീൻപിടിക്കാനുപയോഗിക്കുന്ന ചെറിയ ഇനം വലകളാണ് കോരുവല (കുത്തുവല) . കണ്ണി വലുതും അടുപ്പമുള്ളതുമായ വലകൾ ഇതിനുപയോഗിക്കുന്നത്. കണ്ണികളുടെ വലിപ്പം ക്രമീകരിച്ച് വലുതും ചെറുതുമായ മത്സ്യങ്ങളെ പിടിക്കാം. ഒരു വളയത്തിൽ കോൺ ആകൃതിയിൽ കെട്ടിയുണ്ടാക്കുന്ന വലയാണിത്. ആഴം കുറവുള്ള ജലാശയത്തിൽ നിന്നും മത്സ്യങ്ങൾ കോരിയെടുക്കാൻ ഇതുപയോഗിക്കുന്നു. 
ഒഴുകിവരുന്ന വെള്ളത്തിന് കുറുകെയായി പിടിച്ച വലയിൽ മുകൾഭാഗം കൈകൊണ്ടും അടിഭാഗം ചവിട്ടിപ്പിടിക്കണം. അടിഭാഗം നിലവുമായി ചേർത്ത് പിടിച്ചാൽ താഴെക്കൂടി മത്സ്യം ചാടിപ്പോകുന്നത് തടയാം. മത്സ്യം കുടുങ്ങിയാൽ വല കുലുങ്ങുകയും ആ സമയം വല ഉയർത്തി മത്സ്യത്തെ എടുക്കണം.


</doc>
<doc id="251554" url="https://ml.wikipedia.org/wiki?curid=251554" title="ട്രോളർ">
ട്രോളർ

പരന്ന കോരുവല ഉപയോഗിച്ച് കടലിൽ നിന്നും മത്സ്യബന്ധനം നടത്താനുള്ള ജലവാഹനമാണ് ട്രോളർ. ഇതുപയോഗിച്ച് നടത്തുന്ന മത്സ്യബന്ധന രീതിയെ ട്രോളിങ് എന്നു പറയുന്നു. ട്രോൾ (trawl) എന്നപേരിലുള്ള വലയ്ക്ക് ഏതാണ്ട് കുടയുടെ ആകൃതിയാണ്. സമുദ്രത്തിന്റെ അടിത്തട്ടിനടുത്തുകൂടെയാവും വല മിക്കപ്പോഴും വലിച്ചു നീക്കുക. തന്മൂലം ആഴക്കടൽ മത്സ്യങ്ങളെ പിടിക്കാൻ ഏറ്റവും അനുയോജ്യമായ രീതി ട്രോളിങ് ആണ്. 

ജലത്തിലൂടെ വലിച്ചു നീക്കുമ്പോൾ വലയുടെ വായ് ഭാഗം അടഞ്ഞു പോകാതിരിക്കാൻ വലയ്ക്കുള്ളിലൂടെയുള്ള ജലപ്രവാഹം തന്നെ സഹായകമാവുമെങ്കിലും ഇതര ക്രമീകരണങ്ങളും ഇതിനായി ഉണ്ടാക്കിയിട്ടുണ്ട്.

ആദ്യകാലത്ത്, ഒരുറച്ച തടിക്കഷണം ഘടിപ്പിച്ച, ബീം ട്രോൾ എന്ന ഇനം വലയാണ് ട്രോളിങിന് ഉപയോഗിച്ചിരുന്നത്. ചില പ്രദേശങ്ങളിൽ ഇവ ഇപ്പോഴും പ്രചാരത്തിലുണ്ടെങ്കിലും ഇക്കാലത്ത് കൂടുതൽ വ്യാപകമായിട്ടുള്ളത് വലയുടെ രണ്ടു വശങ്ങളിലും തടിപ്പലകകൾ (ഒട്ടർ ബോർഡുകൾ) ഘടിപ്പിച്ച് നിർമ്മിക്കുന്ന ഒട്ടർ ട്രോളുകളാണ്. പായ്ക്കപ്പലുകൾക്കു പകരം നീരാവി ഉപയോഗിച്ച് പ്രവർത്തിക്കുന്ന ബോട്ടുകളും മറ്റും ട്രോളിങിനായി പ്രയോജനപ്പെടുത്തിയതോടെയാണ് ഒട്ടർ വലകൾ നിലവിൽവന്നത്. ജലത്തിലൂടെ വലിച്ചു നീക്കപ്പെടുമ്പോൾ പലകകൾ രണ്ടു വശത്തേക്കായി തള്ളിമാറ്റപ്പെടുന്നു. ഇക്കാരണത്താൽ വലയുടെ വായ്ഭാഗം തുറന്നുതന്നെ ഇരിക്കുന്നു.

വലയുടെ അഗ്രം, വലയുടെ കേന്ദ്ര ഭാഗം, അതിലുറപ്പിച്ചിരിക്കുന്ന പലകകൾ എന്നിവ ചേർന്നതാണ് 'ട്രോളിങ് ഗിയർ'. ഇതിനെ ട്രോളറിൽ നിന്ന് കടലിലേക്ക് എറിഞ്ഞ ശേഷം ട്രോളർ അതിശീഘ്രം ഓടിച്ചു പോകുന്നു. വല കടലിന്റെ അടിത്തട്ടിലേക്ക് താഴ്ന്നു പോകുന്തോറും അതിനെ ട്രോളറുമായി ബന്ധിപ്പിക്കുന്ന ചരടിനെ അയച്ചു കൊണ്ടിരിക്കും. 

ട്രോളറിൽ വല ക്രമീകരിച്ചിരിക്കുന്ന രീതിക്കനുസൃതമായിട്ടാണ് പൊതുവേ ട്രോളറുകളെ വർഗീകരിക്കുന്നത്. ഒരു വശത്തു മാത്രം ട്രോൾ ഘടിപ്പിച്ചവ സൈഡ് ട്രോളർ എന്നറിയപ്പെടുന്നു. ഔട്ട് റിഗ്ഗറുകളിൽ ട്രോളറിന്റെ ഇരുവശത്തും ട്രോളുകൾ ഉറപ്പിക്കാറുണ്ട്. മീൻ പിടിച്ച്, അവയെ കപ്പലിന്റെ ഡെക്കിലേക്കു തന്നെ വലിച്ചു കയറ്റാൻ സംവിധാനമുള്ളവയാണ്, സ്റ്റേൺ ട്രോളറുകൾ. 5,000 കുതിരശക്തിയുള്ള യന്ത്രങ്ങൾ വരെ ഇന്നിതിനായി പ്രയോജനപ്പെടുത്താറുണ്ട്. ഇവ കൂടാതെ, ശേഖരിച്ച മത്സ്യങ്ങളെ വൃത്തിയാക്കി, ശീതീകരിച്ച്, സംഭരിച്ചു വയ്ക്കാൻ ക്രമീകരണങ്ങൾ ഉള്ളതും വെള്ളത്തിൽ പൊങ്ങിക്കിടന്ന് ഫാക്ടറികൾ പോലെ പ്രവർത്തിക്കാൻ കഴിയുന്നതുമായ ട്രോളറുകളും നിലവിലുണ്ട്. 
മത്സ്യങ്ങളുടെ പ്രജനനകാലത്ത്കേരള സർക്കാർ എല്ലാ വർഷവും 45 ദിവസത്തേക്ക് കേരള തീരത്ത് ട്രോളിങ് നിരോധനം പ്രഖ്യാപിക്കാറുണ്ട്. മത്സ്യക്കുഞ്ഞുങ്ങൾ വലയിൽ അകപ്പെട്ട് വംശനാശം സംഭവിക്കാതിരിക്കാൻ വേണ്ടിയാണ് ട്രോളിങ് നിരോധനം ഏർപ്പെടുത്തുന്നത്.


</doc>
<doc id="251556" url="https://ml.wikipedia.org/wiki?curid=251556" title="മികച്ച ചെസ്സ് കളിക്കാരുടെ ഫിഡേയുടെ പട്ടിക">
മികച്ച ചെസ്സ് കളിക്കാരുടെ ഫിഡേയുടെ പട്ടിക

ഫിഡെ 2013 ൽ പ്രസിദ്ധീകരിച്ച ഉയർന്ന റാങ്കുള്ള 100 കളിക്കാരുടെ പട്ടികയിൽ നിന്നും ആദ്യത്തെ 20 പേർ .


</doc>
<doc id="251557" url="https://ml.wikipedia.org/wiki?curid=251557" title="പാരുകൾ">
പാരുകൾ

മത്സ്യങ്ങൾ പ്രജനനസമയത്ത് സുരക്ഷിതമായിരിക്കാൻ തിരഞ്ഞെടുക്കുന്ന സ്ഥലങ്ങളെയാണ് പാരുകൾ എന്ന് വിളിക്കുന്നത് . മുട്ടയിടാനും അവ സുരക്ഷിതമായി വിരിഞ്ഞിറങ്ങി കുഞ്ഞുങ്ങളായി വളർത്താനുമുള്ള മത്സ്യങ്ങളുടെ മുൻകരുതലുകളാണ് മത്സ്യങ്ങൾ ഈ പാരുകൾ തേടുന്നതിന് കാരണം. പ്രകൃതിയൊരുക്കുന്ന പാരുകൾക്ക് പുറമേ മത്സ്യബന്ധനം ലക്ഷ്യമാക്കി മനുഷ്യർ ഒരുക്കുന്ന കൃത്രിമമായ പാരുകളും പലയിടങ്ങളിലുമുണ്ട് . മത്സ്യപ്രജനനത്തെ സംരക്ഷിക്കാനുള്ള ലക്ഷ്യത്തോടെയും ഇത്തരം പാരുകൾ നിലവിലുണ്ട് .


</doc>
<doc id="251563" url="https://ml.wikipedia.org/wiki?curid=251563" title="മഴവാക">
മഴവാക

10 മീറ്ററോളം ഉയരം വയ്ക്കുന്ന ഒരു ചെറുവൃക്ഷമാണ് പുളിവാക അഥവാ മഴവാക. . 1300 മീറ്റർ മുതൽ 2200 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരങ്ങളിൽ കാണുന്നു. തെക്കേ ഇന്ത്യയിലും ശ്രീലങ്കയിലും കാണുന്ന മരമാണിത്.



</doc>
<doc id="251567" url="https://ml.wikipedia.org/wiki?curid=251567" title="മുട്ടമരം">
മുട്ടമരം

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് മുട്ടമരം. . 4 മീറ്ററോളം പൊക്കം വയ്ക്കുന്ന ഈ ചെടി 1500 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. വംശനാശഭീഷണിയുണ്ട്.



</doc>
<doc id="251568" url="https://ml.wikipedia.org/wiki?curid=251568" title="ലെവോൺ അറോൺഹാൻ">
ലെവോൺ അറോൺഹാൻ

അർമേനിയൻ ഗ്രാൻഡ്മാസ്റ്ററും ലോകചെസ്സിലെ രണ്ടാം നമ്പർ കളിക്കാരനുമാണ് ലെവോൺ അറോൺഹാൻ (ജ: 6 ഒക്ടോബർ 1982).2012 ലെ ഫിഡെയുടെ പട്ടികപ്രകാരം 2825 എലോ റേറ്റിങ് അറോൺഹാൻ കരസ്ഥമാക്കിയിട്ടുണ്ട്. എക്കാലത്തെയും മികച്ച മൂന്നാമത്തെ റേറ്റിങുമാണിത്. 2005 ലെ ചെസ്സ് വേൾഡ് കപ്പ് അറോൺഹാൻ നേടിയിരുന്നു. 2006 (ടൂറിൻ), 2008 (ഡ്രെസ്ഡൻ) 2012 (ഇസ്താംബുൾ) ചെസ്സ് ഒളിമ്പിക്സുകളിൽ ഗോൾഡ് മെഡലുകൾ നേടിയ അർമേനിയൻ സംഘത്തെ നയിച്ചതു ഇദ്ദേഹമായിരുന്നു.
2005 ലെ ഏറ്റവും മികച്ച കായികതാരത്തിനുള്ള അർമേനിയൻ സർക്കാരിന്റെ അവാർഡ് നേടുകയുണ്ടായി.



</doc>
<doc id="251570" url="https://ml.wikipedia.org/wiki?curid=251570" title="തിരുവിതാംകൂറിലെ ഉത്തരവാദപ്രക്ഷോഭം">
തിരുവിതാംകൂറിലെ ഉത്തരവാദപ്രക്ഷോഭം

1935 ലെ ഇന്ത്യാഗവൺമെന്റ് ആക്ട് ബ്രിട്ടീഷ് ഇന്ത്യയിൽ മന്ത്രിസഭകൾ രൂപീകരിക്കുമെന്ന് പ്രഖ്യാപിച്ചു, ഇതോടെ നാട്ടുരാജ്യങ്ങളിൽ ഉത്തരവാദഭരണം വേണമെന്ന ആവശ്യം ഉയർന്നുവന്നു.
ജനങ്ങളുടെ ജനാധിപത്യാവകാശങ്ങൾ സംരക്ഷിക്കാൻ കോൺഗ്രസ്സ് പ്രതിജ്ഞാബദ്ധമാണെന്ന് പ്രഖ്യാപിക്കപ്പെട്ടു. കൂടാതെ നാട്ടുരാജ്യങ്ങളിൽ നടന്ന തിരഞ്ഞെടുപ്പുകളിൽ കോൺഗ്രസ്സിനു ലഭിച്ച വിജയം ഉത്തരവാദഭരണത്തിനായുള്ള ആവശ്യത്തിന്റെ ശക്തി വർദ്ധിപ്പിച്ചു.എന്നാൽ 1938 ഫെബ്രുവരിയിൽ ഹരിപുരയിൽ വെച്ചു നടന്ന കോൺഗ്രസ്സ് സമ്മേളനം ഒരു തീരുമാനം പുറത്തിറക്കി, നാട്ടുരാജ്യങ്ങളിൽ നടക്കുന്ന രാഷ്ട്രീയ പ്രക്ഷോഭങ്ങളിൽ ഇടപെടേണ്ടതില്ല മറിച്ച് അവിടെ നടക്കുന്ന ജനാധിപത്യസമരങ്ങളിൽ സജീവഭാഗഭാക്കാകയും ചെയ്യുക എന്നതായിരുന്നു അത്. ഈ സമയത്ത് തിരുവിതാകൂറിൽ ജനകീയപങ്കാളിത്തത്തോടുകൂടിയ ഒരു രാഷ്ട്രീയപ്രസ്ഥാനത്തിന്റെ കുറവുണ്ടായിരുന്നു. ഇതിനു മുമ്പു നടന്ന നിവർത്തനപ്രക്ഷോഭവും, ക്ഷേത്രപ്രവേശനവും എല്ലാം നൽകിയ വിജയങ്ങൾ ജനകീയ മുന്നേറ്റങ്ങളിലൂടെ മാത്രമേ സ്വാതന്ത്ര്യം ലഭ്യമാകുകയുള്ള എന്ന വിശ്വാസം ജനങ്ങളിലേക്കെത്തിച്ചിരുന്നു.

1937 നവംബർ 27ന് ഇന്ത്യൻ നാഷണൽ കോൺഗ്രസ്സിന്റെ തിരുവിതാംകൂർ ഘടകം സംഘടിപ്പിച്ച ഒരു സമ്മേളനത്തിൽ തിരുവിതാംകൂറിൽ ഉത്തരവാദ ഭരണം വേണമെന്ന ആവശ്യം മുന്നോട്ടുവെച്ചു. 1938 ൽ സംയുക്ത രാഷ്ട്രീയ സമിതിയിലുൾപ്പടെയുള്ളവർ പങ്കെടുത്ത് ഒരു യോഗം തിരുവനന്തപുരത്ത് കൂടുകയുണ്ടായി. സി.വി.കുഞ്ഞുരാമനായിരുന്നു യോഗത്തിനു നേതൃത്വം വഹിച്ചത്. പട്ടം താണുപിള്ള, എ.നാരായണപിള്ള, പി.എസ് നടരാജപിള്ള, ആനിമസ്ക്രീൻ, ടി.എം.വർഗ്ഗീസ് തുടങ്ങിയ നേതാക്കൾ ഈ യോഗത്തിൽ പങ്കെടുത്തു. തിരുവിതാംകൂർ സ്റ്റേറ്റ് കോൺഗ്രസ്സ് രൂപീകരിക്കുവാനും, സമാധാനപരമായി ഉത്തരവാദഭരണം ആവശ്യപ്പെടാനും ഈ യോഗത്തിൽ തീരുമാനമായി. 

തിരുവിതാംകൂർ സ്റ്റേറ്റ് കോൺഗ്രസ്സിന്റെ ജനപിന്തുണയിൽ ദിവാൻ സി.പി. രാമസ്വാമി അയ്യർ കോപാകുലനായിരുന്നു. അതിനെ ഏതു വിധേനെയെങ്കിലും തകർക്കുക എന്നതായിരുന്നു അദ്ദേഹത്തിന്റെ ചിന്ത. ഇതിനായി പല പദ്ധതികളും ദിവാൻ ആസൂത്രണം ചെയ്തു. ജാതിമതസ്പർദ്ധകൾ ഉണ്ടാക്കാനായിരുന്നു ആദ്യം ശ്രമിച്ചത്, തിരുവിതാംകൂർ സ്റ്റേറ്റ് കോൺഗ്രസ്സിനെ, തിരുവിതാംകൂർ ക്രിസ്ത്യൻ കോൺഗ്രസ്സ് എന്നു പറഞ്ഞ് കളിയാക്കി പ്രചാരണം നടത്തി. സമരനേതാക്കൾക്കെതിരേ സി.പി.യുടെ ആളുകൾ മർദ്ദനം അഴിച്ചുവിടാനും തുടങ്ങി. സമരത്തിൽ പങ്കെടുക്കുന്നവർക്കെതിരേ ശിക്ഷാനടപടികളും, യോഗസ്ഥലങ്ങളെ അക്രമികളെ വിട്ട് അലങ്കോലമാക്കാലും ഒക്കെ സി.പി.രാമസ്വാമി അയ്യർ തുടർന്നു. പത്രസ്വാതന്ത്ര്യം ആകെ ഹനിക്കപ്പെട്ടു. തിരുവിതാംകൂർ സ്റ്റേറ്റ് കോൺഗ്രസ്സിന് അനുകൂലമായി ലേഖനങ്ങൾ എഴുതിയിരുന്ന പ്രമുഖ പത്രങ്ങളായ മലയാളമനോരമ, കൗമുദി തുടങ്ങിയ പത്രങ്ങളുടെ പ്രവർത്തനാനുമതി സി.പി.റദ്ദാക്കി. തിരുവിതാംകൂർ സ്റ്റേറ്റ് കോൺഗ്രസ്സിനേയും, അതിന്റെ യുവജനസംഘടനയായ തിരുവിതാംകൂർ യൂത്തി ലീഗിനേയും നിരോധിക്കപ്പെട്ട സംഘടനകളാക്കി പ്രഖ്യാപിക്കാൻ സി.പി. നിയമം തന്നെ ഭേദഗതി ചെയ്തു. ദിവാന്റെ അക്രമഭരണത്തിനെതിരേ സ്റ്റേറ്റ് കോൺഗ്രസ്സ് രാജാവിന് ഒരു പരാതി സമർപ്പിച്ചു. സി.പി.രാമസ്വാമി അയ്യരെ തൽസ്ഥാനത്ത് നിന്നും നിക്കം ചെയ്ത് ഉത്തരവാദ ഭരണം നടപ്പിലാക്കണമെന്നും ഈ പരാതിയിലൂടെ കോൺഗ്രസ്സ് രാജാവിനോട് ആവശ്യപ്പെട്ടു.
ഉത്തരവാദപ്രക്ഷോഭം വ്യാപകമാകാൻ തുടങ്ങി. തിരുവിതാംകൂർ സ്റ്റേറ്റ് കോൺഗ്രസ്സിന്റെ നേതൃത്വത്തിൽ തുടങ്ങിയെങ്കിലും സമരത്തിന് വമ്പിച്ച് ജനപങ്കാളിത്തം ലഭിക്കാൻ തുടങ്ങി. വിദ്യാർത്ഥികൾ സമരത്തിനനുകൂലമായി പഠിപ്പുമുടക്കി തെരുവിലിറങ്ങി. സർക്കാരിന്റെ പട്ടാളം വിദ്യാർത്ഥികളെ വിദ്യാലയത്തിൽ കടന്നു ചെന്ന് മർദ്ദിച്ചു. വിദ്യാർത്ഥിസമരം സംസ്ഥാനമൊട്ടുക്കു വ്യാപിച്ചു, കൂടാതെ അയൽസംസ്ഥാനത്തു നിന്നുമുള്ള വിദ്യാർത്ഥികൾ സമരത്തിന് പിന്തുണപ്രഖ്യാപിച്ചുകൊണ്ട് തിരുവിതാംകൂറിലേക്കെത്തിച്ചേരാൻ തുടങ്ങി. സംസ്ഥാനത്തെ രാഷ്ട്രീയഅന്തരീക്ഷത്തെക്കുറിച്ച് മനസ്സിലാക്കാൻ തിരുവനന്തപുരത്തെത്തിയ കമലാദേവി ചതോപാധ്യായ എന്ന സ്വാതന്ത്ര്യസമരപ്രവർത്തകയെ സി.പി.സർക്കാർ അറസ്റ്റ് ചെയ്തു നാടുകടത്തി. ഈ സംഭവം സമരത്തിന്റെ വീറും വാശിയും കൂട്ടി. വിദ്യാർത്ഥികളുടെ സജീവപങ്കാളിത്തം തിരുവിതാംകൂർ സ്റ്റേറ്റ് കോൺഗ്രസ്സിന്റെ സമരപരിപാടികൾക്ക് കരുത്തും ഊർജ്ജവും പകർന്നു.

1938 ആഗസ്റ്റ് 26ആം തീയതി തിരുവനന്തപുരം ശംഖുമുഖത്ത് നിരോധനം ലംഘിച്ചുകൊണ്ടു ഒരു സമ്മേളനം സ്റ്റേറ്റ് കോൺഗ്രസ്സ് വിളിച്ചുകൂട്ടി. നിരോധനം നടത്തിയതിന്റെ പേരിൽ പട്ടംതാണുപിള്ളയെപ്പോലുള്ള മുതിർന്ന നേതാക്കളെ പോലീസ് അറസ്റ്റ് ചെയ്തു. എന്നാൽ ഇത് ഗൗനിക്കാതെ ആഗസ്റ്റ് 28 ആം തീയതി വീണ്ടും ഒരു സമ്മേളനം കൂടി കോൺഗ്രസ്സ് നടത്തി. പോലീസ് സമ്മേളനം ലാത്തിവീശി പിരിച്ചുവിടാൻ ശ്രമിച്ചെങ്കിലും, വിജയിച്ചില്ല. ജനങ്ങൾ അക്രമാസക്തരായി പോലീസിനുനേരെ തിരിഞ്ഞു, പോലീസ് മേധാവിയുടെ കാർ അവർ കത്തിച്ചു. സമരത്തെ അടിച്ചമർത്താൻ ദിവാനും സർക്കാരും പോലീസിന് സർവ്വ അധികാരങ്ങളും നൽകി. സ്റ്റേറ്റ് കോൺഗ്രസ്സ് സംഘടിപ്പിച്ച ഒരു ജാഥക്കെതിരേ 1938 ആഗസ്റ്റ് 31 ന് പോലീസ് വെടിവെപ്പുണ്ടായി. സ്റ്റേറ്റ് കോൺഗ്രസ്സ് പ്രവർത്തകനായിരുന്ന രാഘവൻ ഉൾപ്പെടെ 7 പേർ വെടിവെപ്പിൽ കൊല്ലപ്പെട്ടു. സമരത്തിനു ആഭിമുഖ്യം പ്രഖ്യാപിച്ചുകൊണ്ട് അയൽസംസ്ഥാനങ്ങളിൽ നിന്നും ജാഥകൾ തിരുവനന്തപുരത്തേക്ക് പ്രവഹിച്ചുകൊണ്ടിരുന്നു. മലബാറിൽ നിന്നും എ.കെ.ഗോപാലന്റെ നേതൃത്വത്തിൽ ഒരു സംഘം തിരുവനന്തപുരത്തേക്ക് യാത്രപുറപ്പെട്ടുവെങ്കിലും ആലുവയിൽവെച്ച് പോലീസ് അവരെ തടയുകയും എ.കെ.ഗോപാലനെ അറസ്റ്റ് ചെയ്യുകയും ചെയ്തു.

സമരത്തെ പിന്തുണച്ചുകൊണ്ട് വിവിധതൊഴിലാളി സംഘടനകൾ രംഗത്തു വന്നു. അവർ പണിമുടക്കി സമരത്തിനു പിന്തുണപ്രഖ്യാപിച്ചു. ആലപ്പുഴയിലെ തൊഴിലാളികൾ പൊതുപണിമുടക്കു നടത്തി. പാങ്ങോട് പോലീസും സമരക്കാരും തമ്മിലുണ്ടായ സംഘർഷത്തിൽ ഒരു പോലീസുകാരൻ കൊല്ലപ്പെട്ടു. തുടർന്ന പട്ടാളം രംഗത്തിറങ്ങി, തുടർന്നുണ്ടായ വെടിവെപ്പിൽ രണ്ടുപേർ കൊല്ലപ്പെട്ടു. 1938 സെപ്തംബർ 21 ആം തീയതി സ്റ്റേറ്റ് കോൺഗ്രസ്സ് ദിനമായി ആചരിക്കുകയും, അന്നേ ദിവസം ശംഖുമുഖം കടപ്പുറത്ത് ഏതാണ്ട് പതിനായിരത്തോളം ആളുകൾ വരുന്ന ഒരു സമ്മേളനം സംഘടിപ്പിക്കുകയും ചെയ്തു. സമ്മേളനത്തെ പിരിച്ചുവിടാൻ പട്ടാളം വെടിവെപ്പു നടത്തുകയും അതിൽ രണ്ടുപേർ കൊല്ലപ്പെടുകയും ചെയ്തു. ആറ്റിങ്ങലിലും, ചെങ്ങന്നൂരും നടന്ന വെടിവെപ്പുകളിലും ജനങ്ങൾ കൊല്ലപ്പെട്ടു.

1938 ഒക്ടോബർ 23 ആം തീയതി രാജാവിന്റെ ജന്മദിനാഘോഷം നടക്കുന്ന വേളയിൽ കൊട്ടാരത്തിലേക്ക് ഒരു ജാഥ നയിക്കാൻ കോൺഗ്രസ്സ് തീരുമാനിക്കുകയും, ജാഥാ നേതാവായി അക്കാമ്മചെറിയാനെ തിരഞ്ഞെടുക്കുകയും ചെയ്തു. കാര്യങ്ങളുടെ ഗൗരവം മനസ്സിലാക്കിയ സർക്കാർ തിരുവിതാംകൂർ സ്റ്റേറ്റുകോൺഗ്രസ്സിന്റേയും, യൂത്ത് ലീഗിന്റേയും നിയന്ത്രണങ്ങൾ എടുത്തു കളയുകയും നേതാക്കളെ തടവിൽ നിന്നും മോചിപ്പിക്കുകയും ചെയ്തു. എന്നാൽ ഇതുകൊണ്ടൊന്നും തങ്ങൾ തൃപ്തരല്ലെന്ന്, തടവിൽ നിന്നും മോചിതരായവർക്ക് നൽകിയ സ്വീകരണത്തിൽ പങ്കെടുത്തുകൊണ്ട് പട്ടം താണുപിള്ള പ്രഖ്യാപിച്ചു. പ്രക്ഷോഭം കൂടുതൽ ശക്തമാക്കാനായിരുന്നു സ്റ്റേറ്റ് കോൺഗ്രസ്സ് തീരുമാനം. തുടർന്ന് തിരുവനന്തപുരത്തു നടത്തിയ ഒരു സമ്മേളനം പോലീസ് ഇടപെട്ട് പിരിച്ചുവിടുകയും നേതാക്കളുൾപ്പടെയുള്ളവരെ തടവിലാക്കുകയും ചെയ്തു. ഇവരെ വിട്ടയക്കണമെന്ന് ഗാന്ധിജി ദിവാനോട് ആവശ്യപ്പെട്ടെങ്കിലും, തനിക്കെതിരേ നടത്തിയിട്ടുള്ള ആരോപണങ്ങൾ പിൻവലിക്കാനാണ് ദിവാൻ മറുപടി നൽകിയത്. ഉത്തരവാദപ്രക്ഷോഭവും, ദിവാനെതിരേയുള്ള ആരോപണങ്ങളും തമ്മിൽ ബന്ധപ്പെടുത്തുന്നതിനെ ഗാന്ധിജി എതിർത്തു.
ഗാന്ധിജിയുടെ നിർദ്ദേശത്തെത്തുടർന്ന് ദിവാനെതിരേയുള്ള പരാതി പിൻവലിക്കണമെന്ന് കോൺഗ്രസ്സിലെ ഒരു കൂട്ടം നേതാക്കൾ ആവശ്യപ്പെട്ടപ്പോൾ, കുറേപ്പേർ അതിനെ എതിർത്തു. അതോടെ കോൺഗ്രസ്സിൽ ഒരു പിളർപ്പിനുള്ള സാധ്യത ഉടലെടുത്തു. അവസാനം ദിവാനെതിരേയുള്ള മെമ്മോറാണ്ഡം പിൻവലിക്കാൻ കോൺഗ്രസ്സ് തീരുമാനമെടുത്തു, ഇത് പ്രവർത്തകരുടെ മനോവീര്യം കെടുത്താൻ കാരണമായി. ഈ തീരുമാനം ദിവാന് അനുഗ്രഹമായിത്തീർന്നു, തന്റെ കൂടെ നിന്ന കോൺഗ്രസ്സിലെ നേതാക്കൾക്ക് ദിവാൻ സർക്കാർ ജോലി നൽകാമെന്ന് വാഗ്ദാനം ചെയ്തു. പ്രക്ഷോഭത്തിന്റെ പാരമത്യയിൽ കോൺഗ്രസ്സ് എടുത്ത ഈ തീരുമാനം മറ്റു ഘടകക്ഷികളെക്കൂടി നിരാശരാക്കി. എസ്സ്.എൻ.ഡി.പി.യോഗം സ്റ്റേറ്റ് കോൺഗ്രസ്സിനുള്ള പിന്തുണ പിൻവലിക്കുകയാണെന്ന് പ്രഖ്യാപിച്ചു. തൊട്ടു പിന്നാലെ സ്റ്റേറ്റ് കോൺഗ്രസ്സ് നിയമലംഘനം പ്രസ്ഥാനം പുനരാരംഭിക്കുകയാണെന്ന് ഗാന്ധിജിയുടെ ആശീർവാദത്തോടെ അറിയിച്ചു. 1939ൽ രണ്ടാം ലോകമഹായുദ്ധം പൊട്ടിപ്പുറപ്പെട്ടു. 1942 ൽ ക്വിറ്റ് ഇന്ത്യാസമരം ആരംഭിച്ചു. സ്റ്റേറ്റ് കോൺഗ്രസ്സിന്റേതുൾപ്പടെയുള്ള നേതാക്കൾ ജയിലിലായി. ഇതോടെ ഉത്തരവാദ പ്രക്ഷോഭം ഒരു ജഡാവസ്ഥയിലെത്തിച്ചേർന്നു.

രണ്ടാംലോകമഹായുദ്ധത്തിന്റെ അവസാനത്തോടെ 1946ൽ ദിവാൻ സി.പി.രാമസ്വാമി അയ്യർ കുപ്രസിദ്ധമായ അമേരിക്കൻ മോഡൽ ഭരണപരിഷ്കാരങ്ങൾ നടപ്പിൽവരുത്തി. പ്രായപൂർത്തി വോട്ടവകാശവും, മുഖ്യഭരണാധികാരിയുടെ അധികാരവും ആയിരുന്നു പ്രധആന നിർദ്ദേശങ്ങൾ മുഖ്യഭരണാധികാരിയെ നീക്കംചെയ്യാൻ നിയമസഭക്ക് അധികാരം ഉണ്ടാവില്ല. മാത്രവുമല്ല ഇദ്ദേഹത്തിന് രാജാവിനോടു മാത്രമേ ഉത്തരവാദിത്തം ഉണ്ടായിരിക്കുകയുമുള്ളു. നിയമസഭയിലെ അംഗങ്ങളുടെ എണ്ണം 150 ആയി ഉയർത്തി. എല്ലാവരും തന്നെ തിരഞ്ഞെടുക്കപ്പെടുന്നവരായിരിക്കും. എന്നാൽ ഈ ഭരണപരിഷ്കാരങ്ങളെ തിരുവിതാംകൂർ സ്റ്റേറ്റ് കോൺഗ്രസ്സ്, കമ്മ്യൂണിസ്റ്റ് പാർട്ടി, തൊഴിലാളി സംഘടനകൾ എന്നിവർ അമേരിക്കൻ മോഡൽ അറബിക്കടലിൽ എന്ന മുദ്രാവാക്യത്തോടെ തള്ളിക്കളഞ്ഞു. ഉത്തരവാദപ്രക്ഷോഭം കൂടുതൽ ശക്തമായി തുടരാൻ തൊഴിലാളി സംഘടനകളുൾപ്പടെയുള്ളവർ തീരുമാനിച്ചു. ഇതിന്റെ ഭാഗമായി പുന്നപ്ര-വയലാറിൽ നടന്ന വെടിവെപ്പിൽ ആയിരക്കണക്കിനാളുകൾ കൊല്ലപ്പെട്ടു.

തിരുവിതാംകൂർ ഒരു സ്വതന്ത്രരാജ്യമായി നിലനിൽക്കുമെന്ന് ദിവാൻ പ്രഖ്യാപിച്ചു. തന്റെ അധികാരം നഷ്ടപ്പെട്ടുപോകാതിരിക്കാനുള്ള അവസാന അടവായിരുന്നു ഇത്. എന്നാൽ തിരുവിതാംകൂർ സ്വതന്ത്ര ഇന്ത്യയുടെ ഭാഗമായിരിക്കുമെന്ന് രാജാവ് ഒരു റേഡിയോ പ്രക്ഷേപണത്തിലൂടെ ജനങ്ങളെ അറിയിച്ചു. ദിവാന്റെ തീരുമാനത്തെ ഇന്ത്യൻ നാഷണൽ കോൺഗ്രസ്സ് തിരസ്കരിച്ചു. ഉത്തരവാദപ്രക്ഷോഭം ഇന്ത്യൻ നാഷണൽ കോൺഗ്രസ്സ് ഏറ്റെടുക്കുകയാണെന്ന് പ്രഖ്യാപിച്ചു. വീണ്ടും സമരങ്ങൾ അരങ്ങേറി. 1947 ജൂലൈ 25 ന് സ്വാതിതിരുനാൾ സംഗീത അക്കാദമിയിൽ ഒരു കച്ചേരിയിൽ പങ്കുകൊണ്ടിരിക്കെ കെ.സി.എസ്. മണി എന്നയാൾ വധിക്കാൻ ശ്രമിച്ചു. ഭയചകിതനായ ദിവാൻ സി.പി.രാമസ്വാമി അയ്യർ തന്റെ സ്ഥാനം രാജിവെച്ച് തിരുവിതാംകൂർ വിട്ടു. ഇന്ത്യൻ യൂണിയനിൽ ചേരുവാൻ സമ്മതമാണെന്നു കാണിച്ചുകൊണ്ട് രാജാവ് നേതൃത്വത്തിനു കത്തെഴുതി. പി.ജി.എൻ.ഉണ്ണിത്താൻ പുതിയ ദിവാനായി നിയമിതനായി.

1947 സെപ്തംബർ 4 ന് ഉത്തരവാദ ഭരണം ഏർപ്പെടുത്തിക്കൊണ്ടുള്ള ഉത്തരവിൽ രാജാവ് ഒപ്പു വെച്ചു. തുടർന്നു നടന്ന തിരഞ്ഞെടുപ്പിൽ സ്റ്റേറ്റ് കോൺഗ്രസ്സ് ഭൂരിപക്ഷത്തോടെ വിജയിച്ച് പട്ടം താണുപിള്ള പ്രധാനമന്ത്രിയായും, സി.കേശവനോപ്പോലുള്ള പ്രമുഖർ മന്ത്രിമാരായും സത്യപ്രതിജ്ഞചെയ്തു.


</doc>
<doc id="251576" url="https://ml.wikipedia.org/wiki?curid=251576" title="കുമാർ ധർമ്മസേന">
കുമാർ ധർമ്മസേന

കുമാർ ധർമസേന (ജനനം: 24 ഏപ്രിൽ 1971, കൊളംബോ, ശ്രീലങ്ക) ഒരു ശ്രീലങ്കൻ അന്താരാഷ്ട്ര ക്രിക്കറ്റ് അമ്പയറും, മുൻ അന്താരാഷ്ട്ര ക്രിക്കറ്ററുമാണ്. ഒരു വലംകൈയ്യൻ ബാറ്റ്സ്മാനും, വലംകൈയ്യൻ ഓഫ് ബ്രേക്ക് ബൗളറുമാണ് അദ്ദേഹം. 1996ലെ ക്രിക്കറ്റ് ലോകകപ്പിൽ ശ്രീലങ്കൻ ടീമിലെ ഒരംഗമായിരുന്നു അദ്ദേഹം. 2006 നവംബറിൽ ക്രിക്കറ്റിൽ നിന്ന് വിരമിച്ച ശേഷം അദ്ദേഹം അംമ്പയറിങ് രംഗത്തേക്ക് കടന്നു. ഇപ്പോൾ ഐ.സി.സി.യുടെ എലൈറ്റ് പാനലിൽ ഉൾപ്പെട്ട ഒരു അമ്പയറാണ് അദ്ദേഹം.


</doc>
<doc id="251578" url="https://ml.wikipedia.org/wiki?curid=251578" title="ബോബൻ കുഞ്ചാക്കോ">
ബോബൻ കുഞ്ചാക്കോ

മലയാള ചലച്ചിത്ര നടനും നിർമ്മാതാവും സംവിധായകനുമായിരുന്നു ബോബൻ കുഞ്ചാക്കോ.
ചലച്ചിത്രനിർമ്മാതാവും സംവിധായകനുമായിരുന്ന എം. കുഞ്ചാക്കോയുടെയും അന്നമ്മയുടെയും പുത്രനായി 1949ൽ ആലപ്പുഴയിൽ ജനിച്ചു. ഭാര്യ മോളി.
ഉദയായുടെ ആദ്യകാല ചിത്രങ്ങളിൽ ബാലതാരമായി അഭിനയിച്ചു കൊണ്ടാണ് ചലച്ചിത്ര രംഗത്തെത്തിയത്. എം.ആർ.എസ്. മണിയുടെ സംവിധാനത്തിൽ 1952ൽ പ്രദർശനത്തിനെത്തിയ അച്ഛൻ ആണ് ബോബൻ അഭിനയിച്ച ആദ്യചിത്രം.

രണ്ടു പുത്രിമാരും ഒരു പുത്രനുമുണ്ട്. മലയാള ചലച്ചിത്ര നടൻ കുഞ്ചാക്കോ ബോബൻ പുത്രനാണ്.

പിതാവ് കുഞ്ചാക്കോ സ്ഥാപിച്ച ഉദയാ സ്റ്റുഡിയോ, പഴയകാലത്തെ പ്രമുഖ ചലച്ചിത്ര വിതരണ കമ്പനിയായ എക്സൽ ഫിലിംസ്, 70കളുടെ അവസാനം സ്ഥാപിച്ച പാതിരപ്പള്ളിയിലെ എക്സൽ ഗ്ലാസ് ഫാക്ടറി എന്നിവയുടെ സാരഥി ബോബൻ കുഞ്ചാക്കോ ആയിരുന്നു.














</doc>
<doc id="251588" url="https://ml.wikipedia.org/wiki?curid=251588" title="ഫ്രെഡ് ഹോയ്ൽ">
ഫ്രെഡ് ഹോയ്ൽ

പ്രഗല്ഭ ബ്രിട്ടീഷ് പ്രപഞ്ചശാസ്ത്രജ്ഞനും ജ്യോതിശാസ്ത്രകാരനുമാണ് ഫ്രെഡ് ഹോയ്ൽ. മഹാവിസ്ഫോടനസിദ്ധാന്തത്തിന്റെ ഏറ്റവും വലിയ വിമർശകരിൽ ഒരാളായിരുന്ന അദ്ദേഹം തന്നെയാണ് അതിനെ കളിയാക്കി "ബിഗ് ബാംഗ്" എന്നു വിശേഷിപ്പിച്ചതും. മഹാവിസ്ഫോടന സിദ്ധാന്തത്തിനു ബദലായി അദ്ദേഹം ആവിഷ്കരിച്ച പ്രപഞ്ച മാതൃകയാണ് സ്ഥിരസ്ഥിതി സിദ്ധാന്തം


</doc>
<doc id="251597" url="https://ml.wikipedia.org/wiki?curid=251597" title="ബില്ലി ബൗഡൻ">
ബില്ലി ബൗഡൻ

ബ്രെന്റ് ഫ്രേസർ 'ബില്ലി' ബൗഡൻ (ജനനം: 11 ഏപ്രിൽ 1963, ഹെൻഡേഴ്സൺ, ന്യൂസിലൻഡ്) ഒരു ന്യൂസിലൻഡ് ക്രിക്കറ്റ് അമ്പയറും, മുൻ ക്രിക്കറ്ററുമാണ്. ഒരു ക്രിക്കറ്ററായി കരിയർ ആരംഭിച്ച അദ്ദേഹം ആർത്രെറ്റിസ് എന്ന രോഗം പിടിപെട്ട് കളി തുടരാനാവാതെ അമ്പയറിങ് രംഗത്തേക്ക് തിരിയുകയായിരുന്നു. വ്യത്യസ്തമായ അമ്പയറിങ് സിഗ്നലിങ്ങിലൂടെ അദ്ദേഹം വളരെയധികം ശ്രദ്ധ ആകർഷിച്ചു. 1995 മാർച്ചിലാണ് ബൗഡൻ തന്റെ ആദ്യ അന്താരാഷ്ട്ര ഏകദിന മത്സരം നിയന്ത്രിച്ചത്. 2000 മാർച്ചിൽ അദ്ദേഹം തന്റെ ആദ്യ ടെസ്റ്റ് മത്സരവും നിയന്തിച്ചു. 2007 ജനുവരിയിൽ 100 ഏകദിന മത്സരങ്ങൾ നിയന്ത്രിച്ച ഏറ്റവും പ്രായം കുറഞ്ഞ അമ്പയർ എന്ന റെക്കോഡ് അദ്ദേഹം സ്വന്തമാക്കി. ഇപ്പോൾ ഐ.സി.സി.യുടെ അമ്പയർമാരുടെ എലൈറ്റ് പാനലിലെ ഒരംഗമാണ് അദ്ദേഹം.



</doc>
<doc id="251600" url="https://ml.wikipedia.org/wiki?curid=251600" title="കടമറ്റത്തച്ചൻ (ചലച്ചിത്രം)">
കടമറ്റത്തച്ചൻ (ചലച്ചിത്രം)

മാന്ത്രികനായ ക്രൈസ്തവവൈദികനായിരുന്നു കടമറ്റത്ത് കത്തനാരുടെ ജീവിതം ആസ്പദമാക്കി കോട്ടയം തര്യൻ പിക്ചേഴ്സിനു വേണ്ടി ഫാ. ജോർജ്ജ് തര്യൻ നിർമിച്ച മലയാളചലച്ചിത്രമാണ് കടമറ്റത്തച്ചൻ. 1966 ഏപ്രിൽ 22-നു പ്രദർശനം തുടങ്ങിയ ചിത്രം തര്യൻ പിക്ചേഴ്സ് ആണ് വിതരണം ചെയ്തത്.







</doc>
<doc id="251605" url="https://ml.wikipedia.org/wiki?curid=251605" title="കരിമീൻ കറി">
കരിമീൻ കറി

കരിമീൻ, തേങ്ങ , ചെറിയ ഉള്ളി , പച്ചമുളക് , കറിവേപ്പില , കുടംപുളി, ഉപ്പ് , ഇഞ്ചി , മുളക് പൊടി, മഞ്ഞ പൊടി 

ചെറിയ ഉള്ളി , പച്ചമുളക് ,ഇഞ്ചി എന്നിവ അരിഞ്ഞു വെക്കുക . തേങ്ങ, മുളക് പൊടി, മഞ്ഞൾ പൊടി എന്നിവ ചേർത്ത് നന്നായി അരച്ചെടുക്കുക . മൺചട്ടിയിൽ അരച്ചു വെച്ചിരിക്കുന്ന അരപ്പ്, അരിഞ്ഞു വെച്ചിരിക്കുന്ന ചെറിയ ഉള്ളി , പച്ചമുളക്, ഇഞ്ചി, കറിവേപ്പില എന്നിവയുമായി യോജിപ്പിക്കുക . കഴുകിയെ കരിമീൻ ഇതിലേക്ക് ചേർത്ത് ആവശ്യത്തിനു വെള്ളം , ഉപ്പ് , കുടംപുളി എന്നിവ ചേർത്ത് വേവിക്കാൻ വെക്കുക . തിളച്ചു കുറുകി എണ്ണ തെളിയുമ്പോൾ വാങ്ങി വെക്കാം .


</doc>
<doc id="251606" url="https://ml.wikipedia.org/wiki?curid=251606" title="നസ്‌ലീം">
നസ്‌ലീം

സിർക്കോണിയം നക്ഷത്രം കണ്ടെത്തിയ മലയാളി വാന നിരീക്ഷകയാണ് നീലംകോടൻ നസ്ലിം എന്ന നസ്‌ലീം(ജനനം:)

2 0 1 0 ഡിസംബറിൽ 2 7 വയസ്സു മാത്രം പ്രായമുള്ളപ്പോഴാണ് നസ്‌ലിം ഒരു പുതിയ നക്ഷത്രത്തെ കണ്ടെത്തിയത്.
മലപ്പുറം ജില്ലയിലെ മലയോര ഗ്രാമമായ എടക്കരയിൽ നീലംകോടൻ ബീരാൻകുട്ടിയുടെയും മറിയക്കുട്ടിയുടെയും മകളായി ജനിച്ചു. ചുങ്കത്തറ മാർത്തോമ കോളജിൽ നിന്ന് ഫിസിക്സിൽ ബിരുദവും കോട്ടയം എം.ജി സർവകലാശാലയിൽ നിന്ന് ബിരുദാനന്തബിരുദവും നേടി. ബംഗളൂരുവിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് ആസ്ട്രോ ഫിസിക്സിൽ റിസർച്ച് അസിസ്റ്റൻറായിരുന്നു. അവിടെനിന്നാണ് ഫെല്ലോഷിപ്പോടെ പിഎച്ച്.ഡിക്കായി അയർലൻഡിൽ എത്തിയത്. 

പ്രകാശം കുറഞ്ഞ് നശിച്ചുവെന്ന് കരുതുന്ന നക്ഷത്ര സമൂഹങ്ങളായ ‘ഹോട്ട് സബ്ഡ്വാർഫ്’ ഇനത്തിൽപെട്ട നക്ഷത്രങ്ങളുടെ പഠനത്തിനിടെ നസ്ലീം കൂട്ടുകാരുമായി ചേർന്നാണ് സിർകോണിയം നക്ഷത്രം കണ്ടെത്തിയത്. ഉത്തര അയർലൻഡിലെ ആർമാഗ് ഒബ്സർവേറ്ററിയിൽ വാനനിരീക്ഷണം നടത്തുന്നതിനിടെയാണ് പ്രത്യേക തരംഗ ദൈർഘ്യവും മറ്റ് സവിശേഷതകളുമുള്ള നക്ഷത്രം ശ്രദ്ധയിൽപെട്ടത്. ഡോ. സൈമൺ ജെഫ്രിയായിരുന്നു ഗൈഡ്. ഗവേഷണം പുരോഗമിക്കുമ്പോഴാണ് ഇരട്ട വെള്ളക്കുള്ളന്മാർ എന്നറിയപ്പെടുന്ന വയസൻ നക്ഷത്രത്തിലേക്ക് ഇവരുടെ ശ്രദ്ധ പതിഞ്ഞത്.

1920കളിൽ നടത്തിയ ചില പഠനങ്ങളുടെ റിപ്പോർട്ട് പരിശോധിച്ച ഇവർ, ഈ നക്ഷത്രം നിറയെ സിർക്കൊണിയം മൂലകമാണെന്നു തിരിച്ചറിഞ്ഞു. ക്വീൻ യൂനിവേഴ്സിറ്റിയിലെ പ്രൊഫ. അലൻ ഹിബോർട്ട് ഈ മൂലകത്തിന്റെ അറ്റോമിക സ്വഭാവം നിർണയിച്ചു. സൂര്യനിൽ കാണുന്നതിന്റെ പതിനായിരം മടങ്ങ് സിർക്കൊണിയം ഈ നക്ഷത്രത്തിലുണ്ടെന്നും കണ്ടെത്തി. നക്ഷത്രത്തിന്റെ കേന്ദ്രത്തിൽ ഹീലിയം കത്തുന്നു. മറ്റു ഭാഗങ്ങളിൽ മേഘങ്ങൾ പോലെ സിർക്കോണിയവും. എൽഎസ് 4- 14 116 എന്നു ശാസ്ത്രലോകം വിളിച്ചിരുന്ന ഈ നക്ഷത്രം നസ്ലിമും സഹപ്രവർത്തകരും ചേർന്നു സിർക്കോണിയം സ്റ്റാറാക്കി. ഈ പേരിലാണ് ഇപ്പോൾ നക്ഷത്രം അറിയപ്പെടുന്നത്. കൃത്രിമ വജ്രത്തിന്റെ നിർമ്മാണത്തിനായി ഉപയോഗിക്കുന്ന മൂലകമാണ് സിർക്കോണിയം.



</doc>
<doc id="251608" url="https://ml.wikipedia.org/wiki?curid=251608" title="പി.സി. തുളസി">
പി.സി. തുളസി

ഇന്ത്യയിലെ പ്രശസ്ത മലയാളി ബാഡ്മിന്റൺ താരമാണ് പി.സി. തുളസി ("പുത്തൻപുരയിൽ ചന്ദ്രിക തുളസി") കേരളത്തിൽ പാലക്കാട് ജില്ലയിൽ 31 ആഗസ്റ്റ്‌ 1991 ജനിച്ചു. 2012-ൽ മുംബൈയിൽ നടന്ന ടാറ്റാ ഓപ്പൺ ഇന്ത്യ ഇന്റർനേഷണൽ ചാലഞ്ച് മത്സരത്തിൽ വിജയിച്ചു. 2013 ജൂണിൽ സിംഗപ്പുർ ഓപ്പൺ സൂപ്പർസീരീസ് ബാഡ്മിന്റൺ ചാമ്പ്യൻഷിപ്പിന് യോഗ്യത നേടി.

2013 ജൂലൈ 21 ന് പുണെയിൽ നടന്ന സീനിയർ നാഷനൽ റാങ്കിങ്ങ് ബാഡ് മിന്റൻ ചാമ്പ്യൻഷിപ്പിൽ വിജയിച്ചു. ദേശീയ റാങ്കിങ്ങിൽ 4-ാം സ്ഥാനത്തുള്ള പി.സി. തുളസി ഈ വിജയത്തോടെ ഒന്നാം റാങ്കിലേക്ക് എത്താനുള്ള സാധ്യത ഉണ്ട്.


</doc>
<doc id="251613" url="https://ml.wikipedia.org/wiki?curid=251613" title="ദേശീയപാത 544">
ദേശീയപാത 544

തമിഴ്‌നാട്ടിലെ സേലത്തെയും കേരളത്തിലെ കൊച്ചിയെയും തമ്മിൽ ബന്ധിപ്പിക്കുന്ന ദേശീയപാതയാണ് എൻ.എച്ച് 544 എന്ന് പൊതുവായി അറിയപ്പെടുന്ന ദേശീയപാത 544. 

പഴയ സേലം - കന്യാകുമാരി ദേശീയപാത 47-ന്റെ ഒരു ഭാഗം ആണ് ദേശീയപാത 544. 2010-ലെ ഭാരത സർക്കാർ വിജ്ഞാപന പ്രകാരമാണ് ഈ പേര് നിലവിൽ വന്നത്. 

തമിഴ്‌നാട്ടിലെ സേലത്തിൽ നിന്ന് ആരംഭിക്കുന്ന ഇ പാത ഈറോഡ്, കോയമ്പത്തൂർ വഴി പാലക്കാട് ചുരം കടന്ന് കേരളത്തിൽ പ്രവേശിച്ച്‌ പാലക്കാട്, തൃശ്ശൂർ വഴി ഏറണാകുളം ജില്ലയിലെ ഇടപ്പള്ളിയിൽ വെച്ച് ദേശീയപാത 66-ൽ ചേർന്ന് അവസാനിക്കുന്നു.

ആലുവ, അങ്കമാലി, ചാലക്കുടി, കൊടകര, പുതുക്കാട്, ആമ്പല്ലൂർ, മണ്ണുത്തി, വടക്കഞ്ചേരി, ആലത്തൂർ, വാളയാർ, മദുക്കര, ഭവാനി


</doc>
<doc id="251633" url="https://ml.wikipedia.org/wiki?curid=251633" title="സിസിലിയൻ പ്രതിരോധം">
സിസിലിയൻ പ്രതിരോധം

ചെസ്സിലെ പ്രാരംഭനീക്കത്തിന്റെ ഒരു രീതിയാണ് സിസിലിയൻ ഡിഫൻസ് അഥവാ സിസിലിയൻപ്രതിരോധം. വെളുത്തകരുവിന്റെ e4 എന്ന നീക്കത്തിനെതിരെ കറുത്ത കരു c5 നീക്കിയാണ് ഇത് തുടങ്ങുന്നത്. ഇതിന്റെ നീക്കക്രമങ്ങൾ ചുവടെ :

1. 

ഏറ്റവും പ്രചാരമുള്ള പ്രതിരോധരീതിയായ സിസിലിയൻ പ്രതിരോധത്തിൽ കളിയുടെ തുടക്കത്തിൽ കറുത്ത കരുക്കൾ കൊണ്ട്നേരിയ മുൻ തൂക്കം നേടാൻ സാധിയ്ക്കും. "വെളുപ്പിന്റെ 1.e4 നീക്കത്തിനെതിരെ കറുപ്പിന് സിസിലിയൻ പ്രതിരോധത്തിലൂടെ (1...c5) മുൻതൂക്കം ലഭിക്കുന്നതുകൊണ്ട് സ്ഥിതിവിവരക്കണക്കുകൾ പ്രകാരം വെളുപ്പിന്റെ ഏറ്റവും നന്നായി വിജയിച്ചു കാണുന്ന ആദ്യനീക്കം 1.d4 ആണ്."

1.e4 c5 ൽ തുടങ്ങുന്ന 75 % കളികളും പീന്നിട് തുടരുന്നത് 2.Nf3 നീക്കത്തോടെയാണ്. ഇതിനെതിരെ കറുപ്പിനു പ്രധാനമായും മൂന്നു നീക്കങ്ങളാണുള്ളത്.
എന്നിവയാണവ. ഇതിനെതിരെ വെളുപ്പ് 3.d4 നീങ്ങുമ്പോഴാണ് കളി ഓപ്പൺ സിസിലിയൻ എന്ന സങ്കീർണമായ കളിനിലയിലെത്തുന്നത്. വെളുപ്പിന് ഡെവലപ്പ്മെന്റിലുള്ള മുൻതൂക്കവും രാജാവിന്റെ ഭാഗത്ത് ലഭിക്കുന്ന അധിക സ്ഥലവും, കറുപ്പിന്റെ രാജാവിന്റെ ഭാഗത്ത് ആക്രമണം തുടങ്ങാൻ പ്രാപ്തമാക്കുന്നു.


</doc>
<doc id="251637" url="https://ml.wikipedia.org/wiki?curid=251637" title="ബങ്കളം">
ബങ്കളം

കാസർഗോഡ് ജില്ലയിലെ മടിക്കൈ ഗ്രാമപഞ്ചായത്തിലെ ഒരു ഗ്രാമമാണ് ബങ്കളം. നിലേശ്വരത്തു നിന്നും നാല് കിലോമീറ്റർ മാത്രം അകലെയാണ് ബങ്കളം.
മികച്ച വിജയ ശതമാനം സൂക്ഷിക്കുന്ന കക്കാട്ട് ഗവ.ഹയർ സെക്കന്ററി സ്കൂൾ സ്ഥിതി ചെയ്യുന്നത് ബങ്കളത്താണ്. ബങ്കളത്തെ സഹൃദയ വായനശാല & ഗ്രന്ഥാലയം പ്രധാന ലൈബ്രറിയാണ്. 

ബങ്കളം പേത്താളൻ കാവ് കരിംചാമുണ്ഡിയമ്മ ഗുളികൻ ദേവസ്ഥാനം, കാലിച്ചാൻ ദേവസ്ഥാനം എന്നീ ദേവസ്ഥാനങ്ങളും ബങ്കളം ബദരിയ ജമാ അത്ത് പള്ളിയും ബങ്കളത്തെ പ്രധാന ആരാധനാലായങ്ങളാണ്

കേരള സർക്കാർ മുൻ സുപ്രീം കോടതി സ്റ്റാന്റിംഗ് കൗൺസിൽ ദിനേശ്, അമൃത ഹോസ്പിറ്റലിലെ ന്യൂറോളജി എം ഡി ഡോ. സുധീരൻ , സി പി ഐ സംസ്ഥാന സമിതി അംഗം ബങ്കളം കുഞ്ഞികൃഷ്ണൻ, മുൻ ഹൊസ്ദുർഗ് എം എൽ എ എം.നാരായണൻ, ഡി വൈ എഫ് ഐ മുൻ സംസ്ഥാന കമ്മിറ്റി അംഗം വി. പ്രകാശൻ , പത്രപ്രവർത്തകൻ സേതു ബങ്കളം ഇവരെല്ലാം ബങ്കളം സ്വദേശികളാണ്.

</doc>
<doc id="251641" url="https://ml.wikipedia.org/wiki?curid=251641" title="സോയുസ് ബഹിരാകാശ പേടകം">
സോയുസ് ബഹിരാകാശ പേടകം

റഷ്യൻ നിർമ്മിത ബഹിരാകാശപേടകമാണ് സോയുസ്. സോവിയറ്റ് ബഹിരാകാശദൗത്യങ്ങൾക്കുവേണ്ടി 1960 കളിൽ "കോറോല്യോവ് ഡിസൈൻ ബ്യൂറോ"യാണ് ഇതിന്റെ രൂപകല്പന നടത്തിയത്. വസ്ഹോദ് എന്ന ബഹിരാകാശപേടകത്തിന്റെ മാതൃകയെപിന്തുടർന്നാണ് സോയുസ് നിർമ്മിയ്ക്കപ്പെട്ടത്.
സോയുസ് പേടകങ്ങൾ ബഹിരാകാശത്തേയ്ക്ക് വിക്ഷേപിയ്ക്കുന്നത് സോയുസ് റോക്കറ്റുകളുടെ സഹായത്താലാണ്.

മനുഷ്യനെ വഹിയ്ക്കാത്ത ആദ്യത്തെ സോയുസ് ദൗത്യം , 1966 നവംബർ 28 നു ആയിരുന്നു. 1967 ഏപ്രിൽ 23 നു തയ്യാർ ചെയ്യപ്പെട്ട രണ്ടാമത്തെ ദൗത്യത്തിൽ (സോയുസ്1) വ്ലാഡിമിർ കോമറോവ് എന്ന സഞ്ചാരി പേടകം തകർന്നു കൊല്ലപ്പെടുകയാണുണ്ടായത്. സോയുസ് 2 മനുഷ്യനെ വഹിയ്ക്കാത്ത ഒരു ദൗത്യമായിരുന്നു. ബഹിരാകാശസഞ്ചാരിയെ വഹിച്ച 1968 ലെ സോയുസ് 3ദൗത്യം ആണ് സാങ്കേതികമായി വിജയിച്ച ആദ്യ പദ്ധതി.എന്നാൽ സോയുസ്11 വൻപരാജയവും 3 സഞ്ചാരികളുടെ മരണത്തിനും ഇടയാക്കുകയും ചെയ്തു. ദീർഘകാലത്തെ ദൗത്യങ്ങൾ സോയുസിനെ വിജയകരവും, സുരക്ഷിതവുമായ പേടകങ്ങളിൽ ഒന്നാക്കിമാറ്റുകയുണ്ടായി.
സല്യൂട്ടിലേയ്ക്കും,മിർ,എന്നീ ബഹിരാകാശ നിലയങ്ങളിലേയ്ക്ക്സഞ്ചാരികളെ വഹിയ്ക്കുകയും തിരിച്ച് ഭൂമിയിലെത്തിയ്ക്കാനും സോയുസ് ഉപയോഗിച്ചിരുന്നു.അന്താരാഷ്ട്ര ബഹിരാകാശ നിലയത്തിലേയ്ക്ക് ബഹിരാകാശസഞ്ചാരികളെയും വഹിച്ച് അനേകം ദൗത്യങ്ങൾ സോയുസ് നിർവ്വഹിച്ചുവരുന്നു.



</doc>
<doc id="251653" url="https://ml.wikipedia.org/wiki?curid=251653" title="ശ്രീവരാഹം">
ശ്രീവരാഹം

കേരളത്തിന്റെ തലസ്ഥാനമായ തിരുവനന്തപുരം നഗരത്തിൽ പ്രസിദ്ധമായ ശ്രീപത്മനാഭസ്വാമി ക്ഷേത്രത്തിന് സമീപത്തായുള്ള പ്രദേശമാണ് ശ്രീവരാഹം. മഹാവിഷ്ണുവിന്റെ ദശാവതാരങ്ങളിൽ ഒന്നായ വരാഹമൂർത്തി മഹാലക്ഷ്മിയോടൊപ്പം ആരാധിക്കപ്പെടുന്ന ലക്ഷ്മീവരാഹമൂർത്തിക്ഷേത്രം സ്ഥിതി ചെയ്യുന്ന പ്രദേശമായതിനാലാണ് ഈ സ്ഥലത്തിന് ശ്രീവരാഹം എന്ന പേര് ലഭിച്ചത്. പത്മനാഭസ്വാമിക്ഷേത്രത്തിന്റെ പടിഞ്ഞാറുഭാഗത്താണ് ഈ സ്ഥലം. തിരുവനന്തപുരം താലൂക്ക് ഓഫീസ്, പട്ടം താണുപിള്ള മെമ്മോറിയൽ സ്കൂൾ തുടങ്ങിയ സ്ഥാപനങ്ങൾ ഇവിടെയാണ്. 


</doc>
<doc id="251655" url="https://ml.wikipedia.org/wiki?curid=251655" title="ടി. രതീദേവി">
ടി. രതീദേവി

പ്രമുഖയായ കേരളീയ ചിത്രകാരിയാണ് ടി. രതീദേവി (ജനനം : 1964).
എറണാകുളം ജില്ലയിലെ പറവൂരിൽ ജനിച്ചു. തൃശ്ശൂരിലെ ഗവൺമെന്റ് ഇൻസ്റ്റിറ്റ്യൂട്ട് ഓഫ് ഫെൻ ആർട്സിൽ കലാപഠനം നടത്തി. നിരവധി പ്രദർശനങ്ങൾ നടത്തിയിട്ടുണ്ട്.


</doc>
<doc id="251663" url="https://ml.wikipedia.org/wiki?curid=251663" title="ഗ്നൂ ക്യാഷ്">
ഗ്നൂ ക്യാഷ്

വ്യക്തിപരമായ ആവശ്യങ്ങൾക്കും ചെറിയ വ്യവസായ ആവശ്യങ്ങൾക്കും ഉപയോഗിക്കാനാകുന്ന ഫിനാൻഷ്യൽ അക്കൗണ്ടിംഗ് സോഫ്റ്റ്‌വെയറാണ് ഗ്നൂ ക്യാഷ്. ഗ്നൂ ജി.പി.എൽ ലൈസൻസിൽ സൗജന്യമായി ലഭിക്കുന്ന ഈ സോഫ്റ്റ്‌വെയർ ലിനക്സ്, സൊളാരിസ്, മാക് ഒ.എസ്. എക്സ്, വിൻഡോസ് ഓപ്പറേറ്റിംഗ് സിസ്റ്റങ്ങളിൽ പ്രവർത്തിക്കും.




</doc>
<doc id="251670" url="https://ml.wikipedia.org/wiki?curid=251670" title="കളിത്തോഴൻ">
കളിത്തോഴൻ

പ്രസാദ്ആർട്ട് പിക്ചേഴ്സിനുവേണ്ടി എ.വി. സുബ്ബാറാവു നിർമിച്ച മലയാളചലച്ചിത്രമാണ് കളിത്തോഴൻ. ഹൈദരാബാദിലെ സതേണ്മൂവിടോനിൽ നിർമിച്ച ഈ ചിത്രം എം. കൃഷ്ണൻ നായരാണ് സംവിധാനം ചെയ്തത്. ജിയോപിക്ചേഴ്സ് വിതരണം നടത്തിയ കളിത്തോഴൻ 1966 ഫെബ്രുവരി 01-നു തിയേറ്ററുകളിൽ പ്രദർശനത്തിന് എത്തി. പി. ജയചന്ദ്രന്റെ ആദ്യം പുറത്തിറങ്ങിയ ഗാനമായ "മഞ്ഞലയിൽ മുങ്ങിത്തോർത്തി" ഈ ചിത്രത്തിലാണ്.






</doc>
<doc id="251691" url="https://ml.wikipedia.org/wiki?curid=251691" title="തോമസ്‌ റോബർട്ട് മാൽതുസ്‌">
തോമസ്‌ റോബർട്ട് മാൽതുസ്

റവ. തോമസ്‌ റോബർട്ട് മാൽതുസ് FRS (1766 - 1834) ഒരു ബ്രിട്ടീഷ് സാമ്പത്തിക ശാസ്ത്ര പണ്ഡിതനും ക്രിസ്ത്യൻ പുരോഹിതനും ആയിരുന്നു. ജനപ്പെരുപ്പത്തെയും അത് മൂലം ഉണ്ടാവുന്ന ദുരിതത്തെയും പറ്റി അദ്ദേഹം നടത്തിയ നിരീക്ഷണങ്ങൾ ഡാർവിൻ അടക്കമുള്ള പിൽക്കാല ചിന്തകരിൽ സ്വാധീനം ചെലുത്തി.



</doc>
<doc id="251694" url="https://ml.wikipedia.org/wiki?curid=251694" title="വിദ്യാവിനോദിനി">
വിദ്യാവിനോദിനി

1886ൽ (കൊല്ല വർഷം 1062) ആണു് വിദ്യാവിനോദിനി എന്ന മുദ്രാലയം സ്ഥാപിയ്ക്കപ്പെടുന്നത്. "വി.സുന്ദരയ്യർ ആൻഡ് സൺസ്" എന്ന വ്യാപാരസ്ഥാപനത്തിന്റെ ഉടമയായിരുന്ന സുന്ദരയ്യരും, പുത്രൻ വിശ്വനാഥയ്യരുമായിരുന്നു ഇതിന്റെ സാരഥികൾ. ഈ അച്ചുകൂടത്തിൽ ഒരു മാസിക ആരംഭിയ്ക്കാൻ തീരുമാനിച്ചപ്പോൾ അതിന്റെ ചുമതല വഹിയ്ക്കുന്നതിനു സി.പി.അച്യുതമേനോനെ നിയോഗിയ്ക്കുകയും ചെയ്തു. സി.പി. അച്യുതമേനോൻ പത്രാധിപരും വിശ്വനാഥയ്യർ മാനേജരുമായി പ്രവർത്തനം ആരംഭിച്ചു. ആദ്യകാലത്ത് ഈ മാസിക തൃശ്ശൂരിലെ കല്പദ്രുമം പ്രസ്സിലാണു് അച്ചടിച്ചിരുന്നതു്. 1900 മുതലാണ് വിദ്യാവിനോദിനി പ്രസ്സിൽ മാസിക അച്ചടിയ്ക്കാൻ തുടങ്ങിയത്.

1889 നവംബറിലാണു് വിദ്യാവിനോദിനിയുടെ ആദ്യലക്കം പുറത്തുവന്നതു്. ഒരു വ്യാഴവട്ടക്കാലത്തിലധികം കേരളത്തിലെ സാഹിത്യ, സാംസ്ക്കാരിക, വിജ്ഞാനരംഗങ്ങളിൽ സംഭാവന നൽകാൻ വിദ്യാവിനോദിനി മാസികയ്ക്കു കഴിഞ്ഞു. 1902 മാർച്ച് വരെ 150 ലക്കങ്ങൾ (പന്ത്രണ്ട് പുസ്തകവും ആറു ലക്കങ്ങളും) ഈ ആദ്യകാല മാസിക നിലനിന്നു. അവസാനകാലത്തു് ഈ മാസികയുടെ പേർ "വിദ്യാവിനോദിനി വക്താവ്" എന്നാക്കിമാറ്റിയിരുന്നു.

1898ൽ സി.പി.അച്യുതമേനോൻ പത്രാധിപത്യം ഒഴിഞ്ഞശേഷം, അപ്പു നെടുങ്ങാടി, ടി.കെ.കൃഷ്ണമേനോൻ, പള്ളിയിൽ ഗോപാലമേനോൻ എന്നിവർ വിദ്യാവിനോദിനിയുടെ പത്രാധിപചുമതല ഏൽക്കുകയുണ്ടായി.

വെറുമൊരു സാഹിത്യമാസികയായിരുന്നില്ല വിദ്യാവിനോദിനി. മറിച്ച് ചരിത്രം, ധനശാസ്ത്രം, ശാസ്ത്രവിഷയങ്ങൾ എന്നിവ ഈ മാസികയിൽ ഉൾക്കൊള്ളിച്ചിരുന്നിരുന്നു. അവസാനം പള്ളിയിൽ ഗോപാലമേനോന്റെ ഉടമസ്ഥതയിലായിരുന്ന മാസികയുടെ പ്രവർത്തനം 1903 മാർച്ചിൽ നിലച്ചുപോയി.


</doc>
<doc id="251701" url="https://ml.wikipedia.org/wiki?curid=251701" title="വി.പി. രാമചന്ദ്രൻ">
വി.പി. രാമചന്ദ്രൻ

കേരളത്തിലെ പ്രമുഖ മാധ്യമ പ്രവർത്തകരിലൊരാളാണ് വി.പി.ആർ എന്നറിയപ്പെടുന്നവി.പി. രാമചന്ദ്രൻ (ജനനം : ). അസോസിയേറ്റഡ് പ്രസ് (എ.പി.), പ്രസ് ട്രസ്റ്റ് ഓഫ് ഇന്ത്യ (പി.ടി.ഐ) തുടങ്ങിയ വാർത്താ ഏജൻസികളിലും പ്രവർത്തിച്ചു. മാധ്യമമേഖലയ്ക്ക് നൽകിയ സമഗ്ര സംഭാവനയ്ക്കുള്ള സ്വദേശാഭിമാനി-കേസരി പുരസ്‌കാരം ലഭിച്ചിട്ടുണ്ട്. 
1924ൽ തൃശൂരിലെ വടക്കാഞ്ചേരിയിൽ ജനിച്ചു. പി.ടി.ഐ.യുടെ ടെലിപ്രിന്റർ ഓപ്പറേറായി മാധ്യമ രംഗത്തെത്തി. 1964 ൽ യു.എൻ.ഐയുടെ ഡൽഹി ബ്യൂറോ ചീഫ് ആയി. യു.എൻ.ഐ. ഡപ്യൂട്ടി ജനറൽ മാനേജർ ആയും പ്രവർത്തിച്ചു. സമാചാർ ഭാരതി എന്ന വാർത്താ ഏജൻസിയുടെ റാഞ്ചി ലേഖകനായും പ്രവർത്തിച്ചിട്ടുണ്ട്. അടിയന്തരാവസ്ഥയോട് എതിർപ്പ് പ്രകടിപ്പിച്ചതിനെത്തുടർന്ന് വി.പി.ആറിനെ തരംതാഴ്ത്തി സാധാരണ ലേഖകനാക്കി റാഞ്ചിക്കയക്കുകയായിരുന്നു.

1962ലെ ഇന്ത്യാ-ചൈനാ യുദ്ധം, ജനറൽ അയൂബ്ഖാന്റെ നേതൃത്വത്തിലുള്ള പട്ടാള വിപ്ളവം, ഉഗാണ്ടയിലെ ഏകാധിപതി ഇദി അമീനുമായുള്ള ഇന്റർവ്യൂ തുടങ്ങി നിരവധി മാധ്യമ റിപ്പോർട്ടുകളും അഭിമുഖങ്ങളും ശ്രദ്ധേയങ്ങളാണ്. പി.ടി.ഐയുടെ പാകിസ്താൻ ലേഖകനായി ലാഹോറിലും റാവൽപിണ്ടിയിലും പവർത്തിച്ചിട്ടുണ്ട്. യു.എൻ.ഐ. വിട്ട്, 1978 മുതൽ 84 വരെ മാതൃഭൂമിയിൽ എക്‌സിക്യൂട്ടീവ് എഡിറ്ററും പിന്നീട് പത്രാധിപരുമായി. തൃശൂർ എക്‌സ്പ്രസിൽ മാനേജിംഗ് എഡിറ്ററായും പ്രവർത്തിച്ചു. കേരള പ്രസ് അക്കാദമി ചെയർമാൻ എന്ന നിലയിൽ മാധ്യമ കോഴ്സുകൾ ആരംഭിക്കുന്നതിനു നേതൃത്ത്വം നൽകി.



</doc>
<doc id="251706" url="https://ml.wikipedia.org/wiki?curid=251706" title="രവീശ് മൽഹോത്ര">
രവീശ് മൽഹോത്ര

ഭാരതവായുസേനയിലെ മുൻ വൈമാനികനും ,ബഹിരാകാശത്തെത്തിയ ആദ്യ ഭാരതീയനായ രാകേഷ് ശർമ്മയോടൊപ്പം ബഹിരാകാശദൗത്യങ്ങൾക്കുള്ള പരിശീലനത്തിൽ പങ്കെടുത്തയാളുമാണ് രവീശ് മൽഹോത്ര.ഇപ്പോൾ പാകിസ്താനിലുൾപ്പെട്ട ലാഹോറിൽ ജനിച്ചു.(25 ഡിസംബർ 1943) 1982 ൽ രവീശ് സോവിയറ്റ് യൂണിയനിലെ ഇന്റർ കോസ്മോസ് ബഹിരാകാശയാത്രാ പദ്ധതിയായ സോയുസ്-ടി11ലേയ്ക്കു തിരഞ്ഞെടുക്കപ്പെട്ടു.രാകേഷ് ശർമ്മയ്ക്കു പകരക്കാരൻ (Backup crew)എന്ന നിലയിലാണ് ഇതിൽ അദ്ദേഹം പങ്കെടുത്തത്.1984ൽ കീർത്തിചക്രം നൽകി ഭാരതം രവീശിനെ ആദരിച്ചിട്ടുണ്ട്.പിൽക്കാലത്ത് വായുസേനയുടെ പരീക്ഷണ,പരിശോധനപറക്കൽ നടത്തുന്ന വൈമാനികനായുംസേവനമനുഷ്ഠിച്ചിട്ടുണ്ട്."എയർ കമ്മഡോർ" ആയി സേവനത്തിൽ നിന്നു വിരമിച്ചു.സോവിയറ്റ് യൂണിയന്റെ ബഹുമതിയായ "സോവിയറ്റ് ഓർഡർ ഓഫ് ഫ്രണ്ട്ഷിപ് എമങ് പീപ്പിൾസ്" രവീശിനു നൽകപ്പെടുകയുണ്ടായി.



</doc>
<doc id="251708" url="https://ml.wikipedia.org/wiki?curid=251708" title="വടക്കേ ഇന്ത്യയിലെ പ്രളയം, 2013">
വടക്കേ ഇന്ത്യയിലെ പ്രളയം, 2013

2013 ജൂണിൽ വടക്കേ ഇന്ത്യയിലുണ്ടായ കനത്ത പേമാരിയും മണ്ണിടിച്ചിലും വലിയ ദുരന്തങ്ങൾക്കിടയാക്കി. 1962 ന് ശേഷം രാജ്യത്തുണ്ടായ ഏറ്റവും വലിയ പ്രളയമാണിതെന്ന് കരുതപ്പെടുന്നു. ഉത്തർഖണ്ഡിലും ഹിമാചൽ പ്രദേശിലുമായിരുന്നു നഷ്ടമേറെയും. ഹരിയാന, ഡൽഹി, ഉത്തർപ്രദേശ് തുടങ്ങിയ സ്ഥലങ്ങളൊക്കെ വെള്ളപ്പൊക്കത്താൽ ബാധിക്കപ്പെട്ടു. പ്രളയക്കെടുതിയിൽ മരിച്ചവരുടെ എണ്ണം പതിനായിരം കവിഞ്ഞതായി ഔദ്യോഗികമായി സ്ഥിരീകരിച്ചിട്ടുണ്ട്. ഏഴായിരത്തോളം പേരെ കാണാതായി. ആയിരക്കണക്കിന് വീടുകൾ തകരുകയും വാർത്താവിനിമ ബന്ധങ്ങൾ തകരാറിലാവുകയും ചെയ്തു. ഹിമലായൻ മലനിരകളിൽ വിവിധയിടങ്ങളിലായി കേദാർനാഥ്, ബദരീനാഥ്, ഗംഗോത്രി, യമുനോത്രി എന്നിവടങ്ങളിലേക്ക് പുറപ്പെട്ട 70,000 ത്തോളം തീർഥാടകർ കുടുങ്ങി. പ്രധാന റോഡുകൾ വെള്ളപ്പൊക്കത്തിൽ ഒലിച്ചു പോയി. ബദരീനാഥ്, കേദാർനാഥ്, ഗംഗോത്രി, യമുനോത്രി എന്നിവടങ്ങളിലേക്കുള്ള ചാർധാം യാത്രയിലുണ്ടായിരുന്ന നിരവധി തീർഥാടകർ കൊല്ലപ്പെട്ടു. നാന്നൂറോളം റോഡുകളും 21 പാലങ്ങളുമാണ് അതിശക്തമായ വെള്ളപ്പാച്ചിലിൽ തകർന്നത്.

കേദാർനാഥ് ക്ഷേത്രം ആറടി ഉയരത്തിൽ ചെളിയിൽ മുങ്ങിയനിലയിലാണ്. ബദരീനാഥിൽ വാർത്താവിനിമയ ബന്ധങ്ങൾ താറുമാറായി. ദുരന്തത്തെ 'ഹിമാലയൻ സുനാമി'യെന്നാണ് ഉത്തരാഖണ്ഡ് മുഖ്യമന്ത്രി വിജയ് ബഹുഗുണ വിശേഷിപ്പിച്ചത്. 
സ്വാതന്ത്ര്യാനന്തര ഭാരതത്തിലെ ഏറ്റവും വലിയ രക്ഷാ പ്രവർത്തനങ്ങളിലൊന്നാണ് ഉത്തരാഖണ്ഡിൽ നടന്നത്. ലോകത്തെ ഏറ്റവും വലിയ ഹെലികോപ്റ്ററായ എം.ഐ.-26 ഉൾപ്പെടെ വ്യോമസേനയുടെ മുപ്പതും കരസേനയുടെ പന്ത്രണ്ടും ഹെലികോപ്റ്ററുകൾ ഉപയോഗിച്ച് രക്ഷാപ്രവർത്തനം നടത്തി. ദേശീയ ദുരന്തപ്രതികരണസേനയുടെ 13 സംഘങ്ങളും ഐ.ടി.ബി.പി. യുടെ മൂവായിരം സൈനികരും രക്ഷാപ്രവർത്തനത്തിനായി രംഗത്തിറങ്ങി. 422 പേർ വീതമുള്ളതാണ് ദുരന്തനിവാരണസേനയുടെ 13 ടീമുകൾ. 8500 പട്ടാളക്കാർ രക്ഷാപ്രവർത്തനത്തിലുണ്ട്. സേനാ ഹെലികോപ്റ്ററുകൾ ഒറ്റ ദിവസം കൊണ്ട് 16,000 പേരെ സുരക്ഷിത താവളത്തിലെത്തിച്ചു. കര, വ്യോമസേനകളും എൻ.ഡി.ആർ.എഫ്., ഐ.ടി.ബി.പി., എസ്.എസ്.ബി., ഉത്തരാഖണ്ഡ് പോലീസ് എന്നിവയും സംയുക്തമായാണ് രക്ഷാപ്രവർത്തനം നടത്തുന്നത് .


</doc>
<doc id="251710" url="https://ml.wikipedia.org/wiki?curid=251710" title="ഭൂമിക (സർക്കാർ പദ്ധതി)">
ഭൂമിക (സർക്കാർ പദ്ധതി)

ലിംഗപദവിയുമയി ബന്ധപ്പെട്ട അതിക്രമങ്ങൾക്ക് ഇരയാകുന്നവർക്ക് വൈദ്യസഹായവും സൌജന്യ കൌൺസലിങ്ങും നൽകുന്നതിനുള്ള കേരള സർക്കാർ പദ്ധതിയാണ് ‘’‘ഭൂമിക’‘’ (En: Gender-based Violence Management Centre). ദേശീയ ഗ്രാമീണ ആരോഗ്യ പദ്ധതി (En: National Rural Health Mission) യുമായി ചേർന്നാണ് ഈ പദ്ധതി നടപ്പാക്കുന്നത്. 
• അതിക്രമങ്ങൾക്ക് ഇരയാകുന്നവർക്ക് സൌജന്യ വൈദ്യസഹായവും കൌൺസലിങ്ങും.

• അതിക്രമങ്ങൾക്ക് ഇരയായി ആസ്പത്രിയിൽ എത്തുന്നവരെ കണ്ടെത്തൽ, ആവശ്യമായ നടപടികൾ എടുക്കൽ.

• അതിക്രമത്തിന് ഇരയായവർക്ക് മറ്റു വകുപ്പുകളുടെ സഹായം ഉറപ്പാക്കൽ.

• ആതിക്രമത്തിന് ഇരയായവർക്ക് ആവശ്യമെങ്കിൽ സൌജന്യ നിയമസഹയവും താമസ സൌകര്യവും കൂടുതൽ ആവശ്യമെങ്കിൽ റഫറൽ സൌകര്യവും

• അതിക്രമം തടയാനുള്ള ബോധവൽക്കരണാ ക്ലാസ്സുകൾ നടത്തുക.

• ഈ വിഷയത്തിൽ ആരോഗ്യപ്രവർത്തകർക്ക് പരിശീലനം നൽകുക.



</doc>
<doc id="251713" url="https://ml.wikipedia.org/wiki?curid=251713" title="സോയുസ് ടി-11">
സോയുസ് ടി-11

സോയുസ് ടി-11 (Soyuz T-11 )എന്നത് സല്യൂട്ട് 7 എന്ന റഷ്യൻ ബഹിരാകാശനിലയത്തിലേയ്ക്കുള്ള ആറാമത്തെ ബഹിരാകാശപര്യവേക്ഷണവും, ഭാരതത്തിന്റെ ആദ്യത്തെ ബഹിരാകാശസഞ്ചാരിയായ രാകേഷ് ശർമ്മ ഉൾപ്പെട്ടതുമായ ദൗത്യമാണ്.


</doc>
<doc id="251714" url="https://ml.wikipedia.org/wiki?curid=251714" title="ജ്വാല ഗുട്ട">
ജ്വാല ഗുട്ട

ഇന്ത്യയിലെ പ്രശസ്ത ബാഡ്മിന്റൺ താരമാണ് ജ്വാല ഗുട്ട. മിക്സഡ് ഡബിൾസിൽ വി. ദിജുവിന്റെ കൂടെയും. വുമെൻസ് ഡബിൾസിൽ അശ്വിനി പൊണ്ണപ്പയുടെയും കൂടെ കളിച്ചിരുന്നു. എന്നാൽ വേൾഡ് ചാമ്പ്യൻഷിപ്പിൽ മൂന്നാം സ്ഥാനക്കാരായ അശ്വിനി പൊന്നപ്പ -ജ്വാല ഗുട്ട സഖ്യവും ജ്വാല ഗുട്ട-വി. ദിജു സഖ്യവും ഇപ്പോൾ കളിക്കുന്നില്ല.

ആന്ധ്രാ സ്വദേശി ക്രാന്തിഗുട്ടയുടെയും യെലന്റെയും മകളായി 1983ൽ മഹാരാഷ്ട്രയിലെ വാർധയിലാണ് ജനനം. ഗാന്ധിയനായിരുന്ന മുത്തശ്ശനോടൊപ്പം ഇന്ത്യയിൽ എത്തിയതായിരുന്നൂ യെലൻ. അവർ ഗാന്ധിജിയുടെ ആത്മകഥ ചൈനീസിലേക്ക് പരിഭാഷ ചെയ്തിട്ടുണ്ട്.പ്രസിദ്ധ ബാഡ്മ്ന്റ്റൺ താരം ചേതൻ ആനന്ദ്നെയാണ് ഗുട്ട വിവാഹം ചെയ്തിരുന്നത്.2011ൽ വിവാഹമോചിതരായി.


</doc>
<doc id="251717" url="https://ml.wikipedia.org/wiki?curid=251717" title="മുട്ടമരം (Ardisia pauciflora)">
മുട്ടമരം (Ardisia pauciflora)

തെക്കെപശ്ചിമഘട്ടതദ്ദേശവാസിയായ, 6 മീറ്റർ വരെ ഉയരം വയ്ക്കുന്ന ഒരു ചെറിയമരമാണ് മുട്ടമരം. . 800 മീറ്ററിനും 1600 മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണുന്നു. തെക്കേ ഇന്ത്യയിലും ശ്രീലങ്കയിലും കാണപ്പെടുന്നു.



</doc>
<doc id="251720" url="https://ml.wikipedia.org/wiki?curid=251720" title="നീർക്കാര">
നീർക്കാര

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് നീർക്കാര. . 5 മീറ്റർ ഉയരം വയ്ക്കുന്ന ഈ ചെടി അഗസ്ത്യമലയിലും ആനമലയിലും നീലഗിരിയിലും കാണുന്നു. 1400 മീറ്ററിനും 1800 മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="251731" url="https://ml.wikipedia.org/wiki?curid=251731" title="കാലാമ്പൂർ">
കാലാമ്പൂർ

എറണാകുളം ജില്ലയിലെ മുവാറ്റുപുഴ താലൂക്കിൽ ആയവന പഞ്ചായത്തിലെ ഗ്രാമമാണ് കാലാമ്പൂര്. കാലാമ്പൂരിനും ആയവനയ്ക്കും ഇടയിലായി കാളിയാർ പുഴ ഒഴുകുന്നു. ഈ ഗ്രാമം ഫ്യൂഡൽ നാടുവാഴികളായിരുന്ന അകത്തൂട്ടു കർത്താക്കന്മാരുടെ ആസ്ഥാനമായിരുന്നു. എറണാകുളം ജില്ലയുടെ കിഴക്കായി സ്ഥിതിചെയ്യുന്ന ഈ ഗ്രാമത്തിൽ ഹിന്ദു, മുസ്ലിം, ക്രിസ്ത്യൻ വിഭാഗങ്ങൾ ഒരുമയോടെ കഴിയുന്നു. വട്ടശ്രീകോവിലുള്ള തൃക്ക മഹാവിഷ്ണു ക്ഷേത്രം , ഭഗവതി ശാസ്താ ക്ഷേത്രം, സെൻറ് മേരീസ് യാകോബായ പള്ളി,മുസ്ലിം മോസ്കുകൾ എന്നിവയാണ് പ്രധാന ആരാധനാലയങ്ങൾ. ചിറപ്പടിയാണ് പ്രധാന കവല. മുവാറ്റുപുഴ-കാളിയാർ റോഡ്‌, കോതമംഗലം- വാഴക്കുളം റോഡ്‌ എന്നിവ കാലാമ്പൂരിൽ കൂടി കടന്നു പോകുന്നു. ഏറ്റവും അടുത്തുള്ള പട്ടണം മുവാറ്റുപുഴ ആണ്(8 കിലോമീറ്റർ). കോതമംഗലം, പൈനാപ്പിൾ പട്ടണം എന്ന് അറിയപ്പെടുന്ന വാഴക്കുളം എന്നിവ സമീപ പ്രദേശങ്ങളാണ്.


</doc>
<doc id="251739" url="https://ml.wikipedia.org/wiki?curid=251739" title="കുറുമ്പൻ ദൈവത്താൻ">
കുറുമ്പൻ ദൈവത്താൻ

കേരളത്തിലെ സാമൂഹ്യ നവോത്ഥാന നായകനും പ്രജാസഭാംഗവുമായിരുന്നു കുറുമ്പൻ ദൈവത്താൻ (1880 - 15 ഏപ്രിൽ 1927). പത്തൊൻപതാം നൂറ്റാണ്ടിൽ ആറന്മുളയുടെയും തിരുവിതാംകൂറിന്റെയും സാമൂഹ്യ മുന്നേറ്റത്തിനുവേണ്ടി പ്രയത്നിച്ചു. സവർണ്ണാധിപത്യത്തിനെതിരെ പൊരുതി വിദ്യ അഭ്യസിച്ച ഇദ്ദേഹം അധസ്ഥിത സമൂഹത്തിനുവേണ്ടി നിരവധി സമരങ്ങളേറ്റെടുത്തു നടത്തി. ക്ഷേത്രപ്രവേശന വിളംബരത്തിന് ഒരു വ്യാഴവട്ടംമുമ്പ് ചെങ്ങന്നൂർ, ആറന്മുള ക്ഷേത്രങ്ങളിലേക്ക് ജാഥ നയിച്ച് അധഃസ്ഥിതർക്ക് ക്ഷേത്രപ്രവേശനം നേടിയത് ഇദ്ദേഹമായിരുന്നു. ലംസംഗ്രാന്റിന്റെ മുൻ രൂപമായ സ്റ്റൈപ്പന്റ് പുലയക്കുട്ടികൾക്ക് നേടിക്കൊടുത്തത് ദൈവത്താനാണ്. 
ആറൻമുളയിൽ കുരവയ്ക്കൽ ചക്കോളയിൽ കുറുമ്പന്റെയും തെക്കേതിൽ പറമ്പിൽ നാണിയുടെയും മകനായി ജനിച്ചു. 'നടുവത്തമ്മൻ' എന്ന ഓമനപേരിലറിയപ്പെട്ടു. അക്കാലത്ത് ദളിതർക്ക് വിദ്യ അഭ്യസിക്കാൻ മാർഗ്ഗമുണ്ടായിരുന്നില്ല. നാട്ടിലുണ്ടായിരുന്ന കുടിപ്പള്ളിക്കൂടത്തിൽ പുലയർക്ക് മാത്രമല്ല ഈഴവാദികൾക്കും പ്രവേശനമുണ്ടായിരുന്നില്ല. അവരെ പഠിപ്പിക്കാൻ ആശാൻമാർക്കും ധൈര്യമുണ്ടായിരുന്നില്ല. അഥവാ അതിന് ആരെങ്കിലും തയ്യാറായാൽ സവർണ്ണ വിദ്യാർത്ഥികൾ കളരി ബഹിഷ്കരിച്ച് പുറത്തു പോവുകയും ആചാര ലംഘനം നടത്തുന്ന കുട്ടികളെയും ആശാന്മാരെയും കായികമായി ആക്രമിക്കുകയും കളരിക്ക് തീ വയ്ക്കുകയും ചെയ്തിരുന്നു. 

പള്ളിക്കൂടത്തിനത്ര അകലെയല്ലാതെ കൊച്ചു കുഞ്ഞാശാൻ എന്ന ക്രിസ്ത്യാനി പണ്ഡിതൻ കുറുമ്പനെ പഠിപ്പിക്കാൻ തയ്യാറായി. മറ്റെല്ലാ വിദ്യാർത്ഥികളും പഠിത്തം കഴിഞ്ഞ് മടങ്ങിയതിനു ശേഷം രാത്രി എട്ടു മണിയോടു കൂടി എത്താൻ ആശാൻ പറഞ്ഞു. ഒരു കിലോമീറ്ററോളം രാത്രിയിൽ നടന്നാണെത്തേണ്ടിയിരുന്നത്. ഇതറിയാനിടയായ സവർണ്ണർ കുറുമ്പനെയും കുടുംബത്തെയും കൈയേറ്റം ചെയ്യുകയും നാടു വിടേണ്ടി വരികയും ചെയ്തു. എങ്കിലും പഠനം അദ്ദേഹം തുടർന്നു. പുലയ സമുദായത്തിന്റെ തനതു കലാരൂപമായിരുന്ന കോലടിയിൽ അദ്ദേഹം നിപുണനായിരുന്നു. 

പിതാവിൽ നിന്നും പഠിച്ച കാളക്കച്ചവടവും പാട്ടക്കൃഷിയും കൊണ്ടു മാത്രം ഉപജീവനം നിർവഹിക്കാൻ കഴിയാതെ വന്നപ്പോൾ കുറച്ചുകാലം തോട്ട മേഖലയിൽ കങ്കാണിയായും ജോലി നോക്കി. അയ്യങ്കാളിയുടെയും വെള്ളിക്കര ചോതിയുടെയും സമുദായ പ്രവർത്തനങ്ങളിൽ ആകൃഷ്ടനായി തെഴിലിൽ നിന്ന് പടിപടിയായി പിന്മാറി. ഇന്നത്തെ സമ്പ്രദായത്തിലുള്ള ചുവരെഴുത്തുകൾ അന്നുണ്ടായിരുന്നില്ലെങ്കിലും ദൈവത്താൻ ജന്മി പുരയിടങ്ങളുടെ മൺഭിത്തികളിൽ ചില മുദ്രാ വാക്യങ്ങൾ ചുണ്ണാമ്പും കുമ്മായവും കൊണ്ട് എഴുതി പ്രചരിപ്പിക്കാറുണ്ടായിരുന്നു. അത്തരം മുദ്രാവാക്യങ്ങളിൽ ഒന്ന് ഇതായിരുന്നു. 

സംസ്ഥാനത്ത് ആദ്യമായി ചുവരെഴുതിയതിന് ഇദ്ദേഹത്തിന് ആറുമാസം ഒളിവിൽ കഴിയേണ്ടി വന്നു. അയ്യങ്കാളിക്കൊപ്പം അദ്ദേഹത്തിന്റെ മാനേജരായി ദൈവത്താൻ പ്രവർത്തിച്ചു. ദൈവത്താന്റെ ഗുരു തുല്യനായ സഹായിയായിരുന്നു മൂലൂർ എസ്. പത്മനാഭ പണിക്കർ. പിൽക്കാലത്ത് അയ്യങ്കാളിയുമായി അഭിപ്രായ വ്യത്യാസമുണ്ടായി അകന്നു. 1917 ൽ ഹിന്ദു പുലയ സമാജം എന്ന സംഘടന സ്ഥാപിച്ചു. മതപരിവർത്തനത്തോട് യോജിച്ചിരുന്നില്ലെങ്കിലും മത പരിവർത്തനം ചെയ്ത ദളിതരോട് അനഭാവം പുലർത്തി. 1915 ൽ ശ്രീമൂലം സഭയിൽ അംഗമായി നിയോഗിക്കപ്പെട്ടു. പത്തു വർഷത്തോളം ഈ പദവിയിൽ പ്രവർത്തിച്ചു.
ശ്രീമൂലം പ്രജാസഭാ അംഗമെന്ന നിലയിൽ നടത്തിയ സേവനങ്ങൾ പിൻകാല കേരളത്തിന്റെ സമഗ്ര മുന്നേറ്റത്തിന് സഹായകരമായി. ലംസംഗ്രാന്റ്, കോളനിയെന്ന ആശയം, വിദ്യാഭ്യാസത്തിനുവേണ്ടി നടത്തിയ സമരങ്ങൾ, ക്ഷേത്രപ്രവേശന പ്രക്ഷോഭങ്ങൾ തുടങ്ങി നിരവധി സമരങ്ങളേറ്റെടുത്തു നടത്തി. കോളനി എന്ന ആശയം കേരളത്തിൽ ആദ്യമായി ഉയർത്തിയത് ദൈവത്താനാണ്.
തിരുവിതാംകൂർ ഹിന്ദു പുലയസമാജത്തിന്റെ പ്രസിഡന്റും ശ്രീമൂലം പ്രജാസഭാംഗവുമായിരുന്ന കുഞ്ഞൻ ദൈവത്താൻ 1929-ൽ ചെങ്ങന്നൂരിലെ ജോൺ മെമ്മോറിയൽ പ്രസ്സിൽ നിന്ന് കുറുമ്പൻ ദൈവത്താന്റെ ജീവചരിത്രം പ്രസിദ്ധീകരിച്ചിട്ടുണ്ട്. 2005-ൽ ബാബു തോമസ് രചിച്ച ജീവചരിത്രമാണ് നവോത്ഥാനത്തിന്റെ സൂര്യതേജസ്സ്.



</doc>
<doc id="251746" url="https://ml.wikipedia.org/wiki?curid=251746" title="ഫ്രാൻസിസ് ബോഫർട്ട്">
ഫ്രാൻസിസ് ബോഫർട്ട്

പ്രശസ്തനായ ഐറിഷ് ജലമാപകനാണ് റിയർ അഡ്മിറൽ സർ ഫ്രാൻസിസ് ബോഫർട്ട് (27 മേയ് 1774 – 17 ഡിസംബർ 1857). അദ്ദേഹം ബ്രിട്ടന്റെ റോയൽ നേവിയിൽ ഉദ്യോഗസ്ഥനായിരുന്നു. കാറ്റിന്റെ വേഗത സൂചിപ്പിക്കുന്ന ബോഫർട്ട് സ്കെയിൽ സൃഷ്ടിച്ചത് അദ്ദേഹമായിരുന്നു. റോയൽ സൊസൈറ്റി, റോയൽ ജിയോഗ്രാഫിക്കൽ സൊസൈറ്റി എന്നീ സ്ഥാപനങ്ങളിൽ അദ്ദേഹം സമിതി അംഗമായിരുന്നു.



</doc>
<doc id="251755" url="https://ml.wikipedia.org/wiki?curid=251755" title="ആഷ">
ആഷ

ദേശീയ ഗ്രാമീണ ആരോഗ്യ ദൗത്യത്തിന്റെ(National Rural Health Mission- NRHM) കീഴിൽ വീടുവീടാന്തരം ആരോഗ്യ സേവനങ്ങൾ പ്രത്യേകിച്ച് അമ്മമാർക്കും കുട്ടികൾക്കും എത്തിയ്ക്കുന്നവരാണ് ആഷ (Accredited Social Health Activist- ASHA)

ഗ്രാമത്തിൽ നിന്ന് തിരഞ്ഞെടുത്ത് പരിശീലനം കൊടുത്ത വനിതകളായിരിക്കും ആഷ. അവർ പൊതു ആരോഗ്യ സംവിധനവും സമൂ
ഹവും തമ്മിലുള്ള കണ്ണിയായിരിക്കും.

യോഗ്യരായവരെ കിട്ടിയില്ലെങ്കിൽ മാത്രം ഇതിൽ ഇളവുവരുത്താം.

ആഷയുടെ കഴിവ് വികസിപ്പിക്കുന്നത് ഒരു നിരന്തര പരിപാടിയാണ്. ആവശ്യത്തിനുള്ള അറിവ്, കഴിവുകൾ, ജോലി ചെയ്യാനുള്ള ആത്മവിശ്വാസം എന്നിവ ഉണ്ടാക്കുന്നതിനുള്ള പരിശീലനങ്ങളും നൽകും.

സന്നദ്ധസേവകരായാണ് കണക്കാക്കുന്നതെങ്കിലും ആവർ ചെയ്യുന്ന ജോലികൾക്കനുസരിച്ച് പ്രോത്സാഹന തുക കിട്ടും.



</doc>
<doc id="251759" url="https://ml.wikipedia.org/wiki?curid=251759" title="ഹണീ ബീ">
ഹണീ ബീ

ലാൽ ജൂനിയർ (ജീൻ പോൾ ലാൽ) രചനയും സംവിധാനവും നിർവഹിച്ച് 2013-ൽ പുറത്തിറങ്ങിയ മലയാളചലച്ചിത്രമാണ് ഹണീ ബീ. ആസിഫ് അലി, ഭാവന, ബാബുരാജ്‌, ശ്രീനാഥ് ഭാസി, ലാൽ, ബാലു എന്നിവരാണ്‌ പ്രധാന വേഷങ്ങളിൽ അഭിനയിച്ചിരിക്കുന്നത്.


</doc>
<doc id="251771" url="https://ml.wikipedia.org/wiki?curid=251771" title="ദേശീയ ഗെയിംസ്, ഇന്ത്യ">
ദേശീയ ഗെയിംസ്, ഇന്ത്യ

ഭാരതത്തിലെ എല്ലാ സംസ്ഥാനങ്ങളും പങ്കെടുക്കുന്ന ഒരു പ്രധാന കായിക മേളയാണ് ദേശീയ ഗെയിംസ്. 1924 ലാണ് അവിഭക്ത ഇന്ത്യയിലെ ലാഹോറിലായിരുന്നു ആദ്യ ദേശീയ ഗെയിംസ് നടന്നത്. പഞ്ചാബ് ഒളിംപിക് അസോസിയേഷൻ സെക്രട്ടറിയായിരുന്ന ജി.ഡി. സോന്ധിയുടെ നേതൃത്ത്വത്തിൽ ഒളിംപിക് പ്രചാരത്തിന്റെ ഭാഗമാണ് ഇത് ആരംഭിച്ചത്. ലഫ്റ്റ്നന്റ് കേണൽ എച്ച്.എൽ.ഒ ഗാരെറ്റായിരുന്നു പ്രസിഡന്റ്.
1924 ൽ ഇന്ത്യൻ ഒളിംപിക് ഗെയിംസ് എന്ന പേരിലാരംഭിച്ചു. രണ്ടു വർഷത്തിലൊരിക്കൽ വിവിധ ഇനങ്ങളിലായി മത്സരങ്ങൾ നടത്തപ്പെടുന്നു. 1940 ലെ ബോംബെ ഗെയിംസിലാണ് ദേശീയ ഗെയിംസ് എന്നു പേരു മാറ്റിയത്.



</doc>
<doc id="251773" url="https://ml.wikipedia.org/wiki?curid=251773" title="അനന്ത നാരായണപുരം ക്ഷേത്രം">
അനന്ത നാരായണപുരം ക്ഷേത്രം

ആലപ്പുഴ ജില്ല ആശുപത്രിക്ക് സമീപം ദേശീയപാതയിൽ നിന്നും 500 മീറ്റർ അകലെയാണ് ഈ ക്ഷേത്രം സ്ഥിതി ചെയ്യുന്നത് .ക്ഷേത്രം സ്ഥാപിതമായത് എ.ഡി 1852 ലാണ് . ഉഗ്രരൂപത്തിൽലെ നരസിംഹമൂർത്തിയാണ് ഇവിടുത്തെ പ്രധാന പ്രതിഷ്ഠ .

</doc>
<doc id="251779" url="https://ml.wikipedia.org/wiki?curid=251779" title="കാളിയാർ പുഴ">
കാളിയാർ പുഴ

മുവാറ്റുപുഴയാറിന്റെ ഒരു പോഷകനദിയാണ് കാളിയാർ. മൂവാറ്റുപുഴയിലാണ് മൂവാറ്റുപുഴയാറിന്റെ മറ്റ് പോഷകനദികളായ കോതയാർ(കോതമംഗലം ആർ), തൊടുപുഴയാർ എന്നിവ കാളിയാറുമായി സംഗമിക്കുന്നത്.

വിനോദസഞ്ചാരകേന്ദ്രമായ തൊമ്മൻകുത്ത് ഈ പുഴയിലാണ്. 


</doc>
<doc id="251860" url="https://ml.wikipedia.org/wiki?curid=251860" title="ഹിന്ദുസ്ഥാനി (വിവക്ഷകൾ)">
ഹിന്ദുസ്ഥാനി (വിവക്ഷകൾ)



</doc>
<doc id="251865" url="https://ml.wikipedia.org/wiki?curid=251865" title="മധുരം നിന്റെ ജീവിതം">
മധുരം നിന്റെ ജീവിതം

യേശുവിന്റെ അമ്മ മറിയത്തെക്കുറിച്ച് മലയാളത്തിലെ പ്രമുഖ സാഹിത്യവിമർശകൻ കെ.പി. അപ്പൻ രചിച്ച പുസ്തകമാണ് മധുരം നിന്റെ ജീവിതം. മേരിവിജ്ഞാനീയം എന്ന ദൈവശാസ്ത്രശാഖയുടെ ഭാഗമായി മലയാളത്തിൽ പിറന്ന ആദ്യത്തെ രചനയെന്നു വിശേഷിപ്പിക്കപ്പെടുന്ന ഈ കൃതി പ്രസിദ്ധീകരിക്കപ്പെട്ടത് 2006-ൽ ആണ്. മരണശേഷം ഈ കൃതിയുടെ പേരിൽ അപ്പന് 2008-ലെ കേന്ദ്രസാഹിത്യ അക്കാദമി അവാർഡു ലഭിച്ചു.

1994-ൽ പ്രസിദ്ധീകരിച്ച ബൈബിൾ വെളിച്ചത്തിന്റെ കവചം എന്ന കൃതിയിൽ "ക്രിസ്തുവിജ്ഞാനീയം മേരിവിജ്ഞാനീയത്തിന്റെ സാന്നിദ്ധ്യത്തിലായിരിക്കും പൂർണ്ണമായിത്തീരുക" എന്നും അതിനാൽ "മലയാളചിന്തയിൽ മേരിവിജ്ഞാനീയത്തിന്റെ ഇമ്പമുള്ള വാക്കുകൾ അതിവേഗം സൃഷ്ടിക്കപ്പെടേണ്ടിയിരിക്കുന്നു" എന്നും അഭിപ്രായപ്പെട്ടിരുന്ന അപ്പൻ തന്റെ ബൈബിൾ വായനയുടെ വെളിച്ചത്തിൽ വിശുദ്ധമറിയത്തെ പരിചയപ്പെടുത്തുകയാണ് ഈ കൃതിയിൽ.

79 പുറങ്ങൾ മാത്രമുള്ള ഈ ലഘുഗ്രന്ഥം 15 അദ്ധ്യായങ്ങൾ അടങ്ങുന്നതാണ്.

ആദ്യത്തെ രണ്ടദ്ധ്യായങ്ങളിൽ ഗ്രന്ഥകാരൻ ബൈബിളിന്റെ സംസ്കാരത്തിലേക്കും വിശുദ്ധമറിയത്തിന്റെ സവിശേഷതകളെ സംബന്ധിച്ച അറിവിലേക്കുമുള്ള തന്റെ പ്രവേശനത്തിന്റെ കഥ പറയുകയും മലയാളത്തിലും ഇതരഭാഷകളിലും സാഹിത്യഭാവനയെ ബൈബിളും മറിയവും സ്വാധീനിച്ച വിധം പരിശോധിക്കുകയും ചെയ്യുന്നു. 

ഹൈസ്കൂൾ വിദ്യാർത്ഥിയായിരുന്ന തന്നെ സുവിശേഷങ്ങളിലെ സ്ഥലദർശനവുമായി പരിചയപ്പെടുത്തുകയും കന്യാമറിയത്തിന്റെ നല്ല ചിത്രങ്ങൾ തന്റെ മനസ്സിൽ വരച്ചിടുകയും ചെയ്ത ഗിൽബർട്ട് എന്ന പുരോഹിതന്റെ കാര്യം അദ്ദേഹം ഒന്നാം അദ്ധ്യായത്തിൽ എടുത്തു പറയുന്നു . അടുത്ത അദ്ധ്യായത്തിൽ ഗ്രന്ഥകാരൻ, തന്റെ വിമർശനഭാഷയെ രൂപപ്പെടുത്തുന്നതിലും ബുദ്ധിശക്തിയെ ചൈതന്യവത്താക്കുന്നതിലും ബൈബിൾ വഹിച്ച പങ്ക് ഏറ്റു പറയുകയും, മികച്ച കൃതികളെ ധ്യാനത്തോടെ വായിക്കാനുള്ള പ്രേരണ തനിക്കു നൽകിയത് ബൈബിളാണെന്നു വെളിപ്പെടുത്തുകയും ചെയ്യുന്നു. മലയാളസാഹിത്യത്തിൽ വേദപുസ്തകസംബന്ധിയായ പ്രമേയങ്ങൾ പതിവായിരുന്നെങ്കിലും "ഏറ്റവും സുന്ദരമായ നക്ഷത്രത്തേക്കാൾ സുന്ദരിയായ കന്യക" എന്നു വേഡ്സ്‌വർത്ത് വിശേഷിപ്പിച്ച കന്യാമറിയത്തെ "ആരാധനയുടെ പ്രാധാന്യത്തിൽ ഉൾക്കൊള്ളാൻ" മലയാളഭാവനക്കു കഴിഞ്ഞില്ലെന്ന പരിതാപത്തിലാണ് ഈ അദ്ധ്യായം സമാപിക്കുന്നത്.

മൂന്നാം അദ്ധ്യായം, ആത്മീയമായി ഉണർന്നിരിക്കുന്നവരുടെ പ്രതീകമായ നക്ഷത്രത്തിന് ക്രിസ്തുവിനേയും മറിയത്തേയും സംബന്ധിച്ച സങ്കല്പങ്ങളിലുള്ള സ്ഥാനം എടുത്തുകാട്ടുന്നു. നാവികർക്കു വഴികാണിക്കുന്ന സമുദ്രതാരമായി മറിയം ഭാവന ചെയ്യപ്പെട്ടിട്ടുള്ള കാര്യവും ഗ്രന്ഥകാരൻ ചൂണ്ടിക്കാട്ടുന്നു. യേശുവിനേയും മറിയത്തേയും "ദൈവശാസ്ത്രസംസ്കാരം നക്ഷത്രം കൊണ്ടു ബന്ധിച്ചിരിക്കുന്നു" എന്ന നിരീക്ഷണവും ഇവിടെയുണ്ട്.

'തിരുപ്പിറവി'-യുടെ മുന്നറിവ് ദൈവദൂതനിൽ നിന്നു കേട്ട മറിയത്തിന്റെ പ്രതികരണവും മറ്റുമാണ് നലാമദ്ധ്യായത്തിന്റെ വിഷയം. യേശുവിന്റെ പിറവിയുടെ സുവിശേഷങ്ങളിലേയും ഖുറാനിലേയും പശ്ചാത്തലവർണ്ണനകൾ ഒരുമിച്ച് പരിഗണിക്കുന്ന ഗ്രന്ഥകാരൻ, "മറിയത്തിന്റെ മഹിമയെ ഉഷസ്സിന്റെ ചിറകുകൾ ധരിച്ച വാക്കുകൾ കൊണ്ടു പുകഴ്ത്തുന്നത് വിശുദ്ധ ഖുറാൻ ആണെന്നു" വിലയിരുത്തുന്നു. പുതിയനിയമത്തിൽ വളരെക്കുറച്ചു വാക്കുകളിൽ മാത്രം പരാമർശിക്കപ്പെടുന്ന മറിയത്തെക്കുറിച്ച് പിന്നീട് ഒരുലക്ഷത്തോളം പഠനങ്ങൾ ഉണ്ടായെന്ന് അഞ്ചാമദ്ധ്യായം ചൂണ്ടിക്കാട്ടുന്നു. തുടർന്ന് ഗ്രന്ഥകാരൻ, പഴയനിയമം ഉത്തമഗീതത്തിലെ "സ്ത്രീകളിൽ പരമസുന്ദരി", "മൈലാഞ്ചിപ്പൂങ്കുല" എന്നീ കല്പനകൾ മറിയത്തിന്റെ പൂർവദർശനങ്ങളാണെന്നും സൂര്യനെ ഉടയാടയും ചന്ദ്രനെ പാദപീഠവുമാക്കിയവളായി വെളിപാടുപുസ്തകത്തിൽ പരാമർശിക്കപ്പെടുന്ന സ്ത്രീ വിശുദ്ധമാതാവാണെന്നും വാദിക്കുന്നു. മറിയത്തിന്റെ വ്യക്തിത്വത്തെക്കുറിച്ചുള്ള കല്പനകളിൽ 'മധുരം' എന്ന വാക്കിനുള്ള പ്രാധാന്യത്തെക്കുറിച്ചും അദ്ദേഹം പറയുന്നു.

ആറാം അദ്ധ്യായത്തിൽ, ചരിത്രത്തിന്റെ ദിവ്യരഹസ്യാത്മകതയിലാണ് മറിയത്തിന്റെ സ്ഥാനമെന്നു പറയുന്ന അപ്പൻ "ക്രിസ്തു മുഴുവൻ മനുഷ്യരാശിയേയും രക്ഷിച്ചെങ്കിൽ രക്ഷിക്കപ്പെട്ടവർ എവിടെ" എന്ന നീഷേയുടെ വെല്ലുവിളി എടുത്തു കാട്ടിയശേഷം, "ക്രിസ്തുവിലൂടെയുള്ള ദൈവത്തിന്റെ രക്ഷാലക്ഷ്യം ഇനിയും പൂർത്തിയായിട്ടില്ലായിരിക്കാം" എന്നു സമ്മതിക്കുന്നു. ഗ്രന്ഥകാരന്റെ അഭിപ്രായത്തിൽ "മറിയത്തിന്റെ നാമം അതിന്റെ പ്രവർത്തനത്തിലാണ്." രക്ഷയുടെ ഗോപുരം യേശുവായിരിക്കുമ്പോൾ അതിന്റെ താക്കോൽ മറിയമാണെന്ന ആശയം ചില സോഷ്യലിസ്റ്റുകൾ പോലും ഉയർത്തിപ്പിടിക്കുന്നതായി അദ്ദേഹം പറയുന്നു. "ദൈവത്തിൽ വിശ്വസിക്കുന്നത് എല്ലാ സോഷ്യലിസത്തിനും എതിരാണ്. എന്നാൽ...അന്തസ്സുള്ള ഏതൊരു സോഷ്യലിസ്റ്റും കന്യാമറിയത്തിൽ വിശ്വസിക്കണം" എന്ന മതം ബകുനിന്റേയും ബ്ലാങ്കിയുടേയും അനുയായികളുടേതായി അദ്ദേഹം ഉദ്ധരിക്കുന്നു. 

"നിന്റെ ഹൃദത്തിലൂടെ ഒരു വാൾ തുളച്ചു കയറും" എന്ന ശിമയോന്റെ പ്രവചനത്തെ അനുസ്മരിച്ചു കൊണ്ട്, മറിയത്തിന്റെ ജീവിതത്തിലെ സഹനങ്ങളെക്കുറിച്ചുള്ള ചിന്തയാണ് ഏഴാം അദ്ധ്യായം.

എട്ടാം അദ്ധ്യായത്തിൽ, ദൈവമാതൃസങ്കല്പത്തെ ആശ്രയിച്ചുള്ള മേരീപൂജയുമായി ബന്ധപ്പെട്ട സമസ്യകൾ പരിഗണിക്കുന്ന ഗ്രന്ഥകാരൻ, പള്ളിമതത്തിന്റെ പുരുഷാധിപത്യചായ്‌വ്, മേരീപൂജയുടെ നിഷേധത്തെ അബോധപൂർവമായി സ്വാധീനിച്ചിരിക്കാം എന്ന അഭിപ്രായം ഉദ്ധരിക്കുന്നു. എങ്കിലും ഒടുവിൽ വിരോധികൾ പോലും "മധുരം നിന്റെ ജീവിതം" എന്നു പാടാൻ തുടങ്ങിയതായും അദ്ദേഹം പറയുന്നു. ദേവീപൂജയുടെ പ്രാർത്ഥനാസംസ്കാരവുമായി പരിചയമുള്ള ഭാരതീയമനസ്സിൽ മേരീപൂജ പെട്ടെന്നു കടന്നു ചെന്ന കാര്യവും അദ്ദേഹം ചൂണ്ടിക്കാട്ടുന്നു. 

അടുത്ത മൂന്ന് അദ്ധ്യായങ്ങൾ (9-11), മേരിയുമായി ബന്ധപ്പെട്ട വൈരുദ്ധ്യങ്ങളേയും സങ്കീർണ്ണതകളേയും കുറിച്ചാണ്. ഒരേസമയം യേശുവിന്റെ അമ്മയും, ശിഷ്യയും ഗുരുനാഥയുമായി മേരിയെ കാണുന്ന ഗ്രന്ഥകാരൻ അവളെ "വൈരുദ്ധ്യങ്ങളുടെ രാജ്ഞി" എന്നു വിളിക്കുന്നു. "ദൈവത്തെ പ്രസവിച്ചവൾ", 'കന്യകാജാതൻ' തുടങ്ങിയ കല്പനകളിലെ 'വിശുദ്ധവൈരുദ്ധ്യത്തെ' ഗ്രന്ഥകാരൻ ഈ സന്ദർഭത്തിൽ എടുത്തുകാട്ടുന്നു. മേരിയുമായി ബന്ധപ്പെട്ട കല്പനകളുടെ സങ്കീർണ്ണതയെ വിശദീകരിക്കാൻ അദ്ദേഹം, "ക്രിസ്തുരഹസ്യം ഒരു ഈശ്വരപ്രശ്നം (God problem) ആണ്" എന്നും അതിനെ "മേരീരഹസ്യത്തിലൂടെ ആവിഷ്കരിക്കുകയാണു സുവിശേഷങ്ങൾ" എന്നും വാദിക്കുന്നു. 

പന്ത്രണ്ടാം അദ്ധ്യായത്തിൽ മേരിയുടെ വിശ്വാസധീരതയെ പുകഴ്ത്തുന്ന ഗ്രന്ഥകാരൻ യോഗാത്മകതലത്തിൽ ആ ധൈര്യം സ്നേഹവും അലിവും തന്നെയാണെന്നു പറയുന്നു.

ടോൾസ്റ്റോയിയുടെ പത്നി സോണിയായുടെ ഒരു സ്വപ്നം വിവരിച്ച ശേഷം സ്ത്രീകളോട് യേശുവിനുണ്ടായിരുന്ന സവിശേഷമായ കാരുണ്യത്തിന്റെ കഥ പറയുകയാണ് പതിമൂന്നാം അദ്ധ്യായത്തിൽ. യേശുവിനെതിരെ മനസ്സിനെ കഠിനമാക്കാൻ പുരുഷനു കഴിഞ്ഞേക്കാമെങ്കിലും സ്ത്രീയ്ക്ക് അതിനു കഴിയുകയില്ലെന്നു ഗ്രന്ഥകാരൻ വാദിക്കുന്നു. വേദപുസ്തകം ക്രിസ്തുവിനും സ്ത്രീയ്ക്കുമിടയിൽ സമാധാനത്തിന്റെ ഉടമ്പടി സ്ഥാപിച്ചിരിക്കുന്നു എന്നതാണ് അതിനദ്ദേഹം പറയുന്ന കാരണം.

വിശുദ്ധമേരിയുടെ ചൈതന്യത്തിലും മേരിയെ സംബന്ധിച്ചും എഴുതപ്പെട്ട ഓരോ കഥകളാണ് അവസാനത്തെ രണ്ടദ്ധ്യായങ്ങളിൽ. കഷ്ടപ്പാടുകളുടെ നടുവിലും പരസ്നേഹചൈതന്യം നിലനിർത്തി അനുഗൃഹീതനായ ഒരു മനുഷ്യനെ സംബന്ധിച്ച മദ്ധ്യയുഗങ്ങളിലെ നാടോടിക്കഥയെ (14-ആം അദ്ധ്യായം) ഗ്രന്ഥകാരൻ "മേരിയിൽ ആനന്ദിക്കുന്ന ആഖ്യാനം", "മേരിയിലേക്കു തെരഞ്ഞെടുക്കപ്പെട്ടവരുടെ കഥ" എന്നെല്ലാം പുകഴ്ത്തുന്നു. ദൈവമാതൃപ്രതിമയ്ക്കു മുന്നിൽ അഭ്യാസപ്രകടങ്ങൾ നടത്തി മേരിയുടെ പ്രീതിയും അനുഗ്രഹവും നേടിയ നല്ലവനായ സർക്കസ്സുകാരനെക്കുറിച്ച് അമേരിക്കൻ ദൈവശാസ്ത്രജ്ഞയും എഴുത്തുകാരിയുമായ മെഗാൻ മക്‌ന്നാ (Megan McKenna) പറഞ്ഞ കഥയാണ് അവസാനത്തെ (15) അദ്ധ്യായത്തിൽ. കന്യാമറിയത്തെ മനസ്സിലാക്കുന്നത് പാവപ്പെട്ടവരും ദുഃഖിതരുമാണെന്നും അവർ മറവിയിൽ നിന്ന് വിശുദ്ധമറിയത്തെ വീണ്ടെടുക്കുന്നെന്നും ഈ കഥയുടെ പശ്ചാത്തലത്തിൽ ഗ്രന്ഥകാരൻ അഭിപ്രായപ്പെടുന്നു.

ബൈബിളിലേയും ദൈവശാസ്ത്രപാരമ്പര്യത്തിലേയും കലാ-സാഹിത്യസംസ്കാരങ്ങളിലേയും സൂചനകളുടെ വെളിച്ചത്തിൽ മറിയത്തിന്റെ വ്യക്തിത്വത്തിന്റെ വിവിധവശങ്ങളുടെ ആരാധനനിറഞ്ഞ അന്വേഷണമാണ് ഈ കൃതി. "മേരീവിജ്ഞാനീയത്തിനു മലയാളത്തിൽ ലഭിച്ച ക്ലാസിക് കൃതി" എന്ന് ഈ രചനയെ പുകഴ്ത്തുന്ന ചാത്തന്നൂർ മോഹൻ അതിൽ, മറിയത്തിന്റെ വ്യക്തിത്വത്തിന് മുമ്പിൽ കൂപ്പുകൈകളുമായി നിൽക്കുന്ന അപ്പനെ കാണുന്നു.

കന്യാമേരിയെക്കുറിച്ചുള്ള വിശുദ്ധവിശ്വാസങ്ങളെ ചോദ്യങ്ങളില്ലാതെ സ്വീകരിക്കുന്ന ഈ കൃതിയിലെ സമീപനത്തെ വി. വിജയകുമാർ, അപ്പന്റെ വിമർശനാദർശങ്ങൾക്ക് മതാത്മകതയുമായുണ്ടായിരുന്ന ബന്ധത്തിന്റെ പശ്ചാത്തലത്തിൽ വിശദീകരിക്കുന്നു. "ഗർഭിണിയായിട്ടും കന്യകയായിരുന്നവൾ, കന്യകയായി തന്നെ പ്രസവിച്ചവൾ, അതിനു ശേഷവും കന്യകയായിരുന്നവൾ എന്ന വിശുദ്ധവൈരുദ്ധ്യങ്ങളിലൂടെ മറിയത്തിന്റെ ജീവിതം കടന്നുപോയി" എന്ന അപ്പന്റെ പ്രസ്താവനയെ വലിയ മതവിശ്വാസത്തിന്റെ വരികളായി വിജയകുമാർ കാണുന്നു. വിശുദ്ധമറിയത്തിലെ വൈരുദ്ധ്യങ്ങളെ യുക്തി കൊണ്ട്‌ പരിഹരിക്കാൻ ശ്രമിക്കാതെ, അവ ഉണർത്തുന്ന സന്ദേഹങ്ങളെ 'വിശുദ്ധവൈരുദ്ധ്യങ്ങൾ' എന്ന വാക്കു കൊണ്ട്‌ മറയ്ക്കാനാണ്‌ അപ്പൻ ശ്രമിക്കുന്നതെന്ന് അദ്ദേഹം ചൂണ്ടിക്കാട്ടുന്നു. കെ.പി. അപ്പൻ യുക്തിയുടെ ആരാധകനായിരുന്നില്ലെന്നും യുക്തിപരമായ വിചിന്തനത്തിലൂടെയുള്ള അർത്ഥോൽപാദനം പൂർണ്ണമല്ലെന്ന ധാരണ അദ്ദേഹത്തിനുണ്ടായിരുന്നെന്നും പറയുന്ന ഈ നിരൂപകൻ, സാഹിത്യകൃതിയുടെ യഥാർത്ഥമൂല്യങ്ങൾ സൌന്ദര്യാത്മകതയുടേതാണെന്നു കരുതിയ അപ്പൻ യുക്തിവിചാരത്തിലൂടെ ഈ മൂല്യവിചാരം അസാദ്ധ്യമാണെന്നു പോലും കരുതിയതായി വാദിക്കുന്നു.

ജീവിതകാലത്ത് സാഹിത്യലോകത്തിലെ പുരസ്കാരങ്ങളോട് കലഹിച്ചു നിന്ന അപ്പന്, മരണശേഷം ഈ കൃതിയുടെ പേരിൽ 2008-ലെ കേന്ദ്രസാഹിത്യ അക്കാദമി അവാർഡു ലഭിച്ചു. നേരത്തേ പുരസ്കാരങ്ങൾ സ്വീകരിക്കുക പതിവില്ലാതിരുന്ന അപ്പൻ, സാഹിത്യ അക്കാദമി പുരസ്കാരം സംബന്ധിച്ച തീരുമാനത്തിൽ പങ്കാളിയായിരുന്ന സുകുമാർ അഴീക്കോടിന്റെ അഭ്യർത്ഥന മാനിച്ച് അതു സ്വീകരിക്കാൻ സമ്മതം അറിയിച്ചിരുന്നതായി പറയപ്പെടുന്നു. എന്നാൽ പുരസ്കാരപ്രഖ്യാപനം ഉണ്ടാകുന്നതിന് എട്ടുദിവസം മുൻപ് അദ്ദേഹം അന്തരിച്ചു.


</doc>
<doc id="251866" url="https://ml.wikipedia.org/wiki?curid=251866" title="ജോൺ ബോർത്‌വിക് ഹിഗ്ഗിൻസ്">
ജോൺ ബോർത്‌വിക് ഹിഗ്ഗിൻസ്

ഹിഗ്ഗിൻസ് ഭാഗവതർ എന്നറിയപ്പെട്ടിരുന്ന ജോൺ ബോർത്‌വിക് ഹിഗ്ഗിൻസ് (സെപ്തംബർ 18, 1939 – ഡിസംബർ 7, 1984), ഒരു അമേരിക്കൻ സംഗീതജ്ഞനും, പണ്ഡിതനും, അദ്ധ്യാപകനുമായിരുന്നു. കർണ്ണാടക സംഗീത മേഖലയിലുള്ള സവിശേഷ പരിജ്ഞാനത്തിന്റെ പേരിലാണ് അദ്ദേഹം അറിയപ്പെടുന്നത്. 
മസാച്ചുസെറ്റ്സിലെ ആൻഡോവർ എന്ന സ്ഥലത്താണ് ജോൺ ഹിഗ്ഗിൻസ് ജനിച്ചത്.അദ്ദേഹത്തിന്റെ അമ്മ ആൻഡോവർ ഫിലിപ്സ് അക്കാദമിയിലെ സംഗീതാദ്ധ്യാപികയും, അച്ഛൻ അതേ സ്ഥാപനത്തിലെ ഇംഗ്ലീഷ് അദ്ധ്യാപകനും ആയിരുന്നു. അവിടെ നിന്നു തന്നെ ഹൈസ്കൂൾ വിദ്യാഭ്യാസം നേടിയ ജോൺ ഹിഗ്ഗിൻസ് വെസ്‌ലിയൻ സർവ്വകലാശാലയിൽ നിന്ന് 1962ൽ സംഗീതത്തിലും ചരിത്രത്തിലുമായി ബി.എ.ഡബിൾ മേജർ ബിരുദവും 1964ൽ സംഗീതശാസ്ത്രത്തിൽ ബിരുദാനന്തര ബിരുദവും, 1973 ൽ വംശീയസംഗീതശാസ്ത്രത്തിൽ ഡോക്ടറൽ ബിരുദവും കരസ്ഥമാക്കി. 
1971 ൽ, അദ്ദേഹം, ട്രിച്ചി ശങ്കരനോടൊപ്പം ചേർന്ന് യോർക്ക് സർവ്വകലാശാലയിൽ ഭാരതീയ സംഗീത പഠന വിഭാഗം ആരംഭിച്ചു.. 1978 ൽ വെസ്‌ലിയനിൽ സംഗീത പ്രൊഫസറും, കലാ പഠന കേന്ദ്രത്തിന്റെ മേധാവിയുമായി അദ്ദേഹം തിരിച്ചെത്തി. വെസ്‌ലിയൻ പാഠ്യപദ്ധതി നവീകരിക്കുന്നതിലും, സർവ്വകലാശാലാ സമൂഹത്തിനകത്തും പുറത്തുമായി നിരവധി സാംസ്കാരിക പരിപാടികൾ നടത്തുന്നതിലും അദ്ദേഹം ബദ്ധശ്രദ്ധനായിരുന്നു.

ഹിഗ്ഗിൻസിന്, യൂറോപ്യൻ പാശ്ചാത്യ സംഗീതശാഖകളിലും വൈദഗ്ദ്ധ്യമുണ്ടായിരുന്നു. കർണ്ണാടകസംഗീതത്തിൽ അഭിജ്ഞനായ ആദ്യത്തെ ഇതരഭാരതീയൻ എന്നും അദ്ദേഹം വിശേഷിപ്പിക്കപ്പെടാറുണ്ട്. റോബർട്ട് ഇ ബ്രൗൺ, ടി.രംഗനാഥൻ എന്നിവരുടെ പാഠങ്ങളിലൂടെയാണ് അദ്ദേഹം കർണ്ണാടകസംഗീതത്തെ പരിചയപ്പെടുന്നത്. രംഗനാഥന്റെ സഹോദരിയും പ്രശസ്ത നർത്തകിയുമായ ടി. ബാലസരസ്വതിയുടെ ഒരു നൃത്തപരിപാടി കണ്ടതോടെയാണ് ഹിഗ്ഗിൻസ് കർണ്ണാടകസംഗീതത്തിലേക്ക് ആകർഷിക്കപ്പെട്ടത്. തുടർന്ന്, അദ്ദേഹം കർണ്ണാടകസംഗീതത്തിന്റെ ഭാഷാപാഠങ്ങളിൽ മുഴുകുകയും, ഫുൾബ്രൈറ്റ് സ്കോളർഷിപ്പിന്റെ സഹായത്തോടെ കീഴിൽ തുടർപഠനത്തിനായി ഇന്ത്യയിലേക്ക് പോകുകയും ചെയ്തു. കുറച്ചു നാളുകൾക്കുള്ളിൽ തന്നെ ത്യാഗരാജ ആരാധന പോലുള്ള വേദികളിൽ, ആസ്വാദക പ്രശംസയ്ക്ക് പാത്രമാകാൻ അദ്ദേഹത്തിനു കഴിഞ്ഞു. ടി. ബാലസരസ്വതിയുടെ കീഴിൽ പഠനം തുടർന്ന അദ്ദേഹം ഭരതനാട്യ നൃത്തത്തിനെയാണ് തന്റെ പ്രബന്ധത്തിന് വിഷയമായി സ്വീകരിച്ചത്. ഭാരതീയ പഠനത്തിനായുള്ള അമേരിക്കൻ ഇൻസ്റ്റിറ്റ്യൂട്ടിൽ, മുതിർന്ന ഗവേഷണ പഠിതാവായി അദ്ദേഹം വീണ്ടും ഭാരതത്തിലെത്തി. അദ്ദേഹം ഒട്ടനവധി സംഗീതകച്ചേരികൾ നടത്തുകയും നിരവധി ആൽബങ്ങൾ ലേഖ്യപ്പെടുത്തുകയും ചെയ്തു. വ്യാപകമായി അംഗീകരിക്കപ്പെട്ടിരുന്ന അദ്ദേഹത്തിന്റെ സംഗീത അവബോധം, "ഭാഗവതർ" എന്ന പേര് നേടിക്കൊടുത്തു. 1984 ഡിസംബർ 7 ന് ഒരു മദ്യപൻ അലക്ഷ്യമായി ഓടിച്ച വാഹനം തട്ടി അദ്ദേഹം മരണപ്പെടുകയായിരുന്നു. വംശീയ വിദ്വേഷത്തിനെതിരേ, ദക്ഷിണാഫ്രിക്കയിൽ കച്ചേരികൾ നടത്തുവാൻ ശ്രമിക്കുന്നതിനിടയിലായിരുന്നു ഈ അപകടം.

ഭാരതീയ കലാഭിജ്ഞരുടെ അംഗീകാരം ഹിഗ്ഗിൻസിന് വേണ്ടുവോളം ലഭ്യമായിരുന്നു. ത്യാഗരാജസ്വാമികളുടെ വളരെ പ്രശസ്തമായ "എന്തരോ മഹാനുഭാവുലു" എന്ന കൃതി ഹിഗ്ഗിൻസ് ആലപിക്കുന്നത് വളരെയധികം ആസ്വാദകശ്രദ്ധ പിടിച്ചു പറ്റിയിരുന്നു.അതെഴുതപ്പെട്ടിരുന്ന തെലുങ്ക് ഭാഷ ഹിഗ്ഗിൻസിന്റെ ആലാപനശൈലിക്ക് തടസ്സമായതേയില്ല എന്ന് വിലയിരുത്തപ്പെടുന്നു. ഹിഗ്ഗിൻസിന്റെ പ്രശസ്തമായ മറ്റു സംഗീതാവിഷ്കാരങ്ങൾ "കൃഷ്ണാ നി ബേഗെനെ ബാരോ, ശിവ ശിവ ശിവ, അംബ പരദേവതേ, ഗോവർധന ഗിരി ധാര, കാ വാ വാ" എന്നിവയായിരുന്നു. അനുമോദനങ്ങളോടൊപ്പം തന്നെ, ഉച്ചാരണത്തിലെ ചെറിയ പിഴവുകളെ ചൊല്ലിയുള്ള കുറ്റപ്പെടുത്തലുകളും അദ്ദേഹത്തിന് ചില കോണുകളിൽ നിന്നെങ്കിലും കേൾക്കേണ്ടി വന്നിട്ടുണ്ട്. എന്നിരുന്നാലും, ഇത്തരം വിമർശനങ്ങൾ അദ്ദേഹത്തെ തളർത്തിയിരുന്നില്ല. ആകാശവാണിയിലൂടെ ഒട്ടേറെ കച്ചേരികൾ അദ്ദേഹം നടത്തിയിരുന്നു. അദ്ദേഹത്തിന്റെ മകനായ നിക്കോളാസ് ഹിഗ്ഗിൻസ് കർണ്ണാടകസംഗീത വിദ്യാർത്ഥിയും വംശീയസംഗീതജ്ഞനുമാണ്.



</doc>
<doc id="251868" url="https://ml.wikipedia.org/wiki?curid=251868" title="റോഡ് ടക്കർ">
റോഡ് ടക്കർ

റോഡ് ടക്കർ (ജനനം: 28 ഓഗസ്റ്റ് 1964, ന്യൂ സൗത്ത് വെയിൽസ്, ഓസ്ട്രേലിയ) ഒരു ഓസ്ട്രേലിയൻ അന്താരാഷ്ട്ര ക്രിക്കറ്റ് അമ്പയറും മുൻ ഫസ്റ്റ്-ക്ലാസ്സ് ക്രിക്കറ്റ് കളിക്കാരനുമാണ്. ഓസ്ട്രേലിയൻ ആഭ്യന്തര ക്രിക്കറ്റിൽ ന്യൂ സൗത്ത് വെയിൽസ് ടീമിലെ ഒരു ഓൾ റൗണ്ടറായാണ് ടക്കർ തന്റെ കരിയർ ആരംഭിച്ചത്. തുടർന്ന് ടാസ്മാനിയ, എ.സി.റ്റി. കോമറ്റ്സ് എന്നീ ടീമുകൾക്കു വേണ്ടിയും അദ്ദേഹം കളിച്ചിട്ടുണ്ട്. 103 ഫസ്റ്റ് ക്ലാസ്സ് മത്സരങ്ങളിൽ നിന്ന് 5000ലേറെ റൺസും 123 വിക്കറ്റുകളും അദ്ദേഹം നേടിയിട്ടുണ്ട്. പിന്നീട് കളിയിൽ നിന്ന് വിരമിച്ച ശേഷം അമ്പയറിങ്ങിലേക്ക് അദ്ദേഹം തിരിഞ്ഞു. ഇപ്പോൾ ഐ.സി.സി.യുടെ എലൈറ്റ് പാനലിൽ ഉൾപ്പെട്ട ഒരു അമ്പയറാണ് അദ്ദേഹം.


</doc>
<doc id="251876" url="https://ml.wikipedia.org/wiki?curid=251876" title="സുഖോയി എസ്.യു.-30 എം.കെ.ഐ.">
സുഖോയി എസ്.യു.-30 എം.കെ.ഐ.

റഷ്യൻ കമ്പനി സുഖോയി വികസിപ്പിച്ച ഒരു ദീർഘദൂര യുദ്ധവിമാനമാണ്സുഖോയി Su-30MKI(നാറ്റോ നാമം:ഫ്ലാങ്കർ എച്ച്).സുഖോയിൽ നിന്നുമുള്ള അനുമതിയോടെ ഇന്ത്യയിലെ ഹിന്ദുസ്ഥാൻ എയ്റോനോട്ടിക്‌സ് ലിമിറ്റഡ് ഈ യുദ്ധവിമാനം നിർമ്മിക്കുന്നത്.സുഖോയി Su-30 യുദ്ധവിമാനത്തിന്റെ വകഭേദമാണ് സുഖോയി Su-30MKI.MKI എന്നതിന്റെ പൂർണ്ണരൂപം "Modernizirovannyi=Modernized, Kommercheskiy=Commercial, Indiski= Indian" എന്നതാണ്.


</doc>
<doc id="251885" url="https://ml.wikipedia.org/wiki?curid=251885" title="ഓരിലത്തീപ്പെട്ടിമരം">
ഓരിലത്തീപ്പെട്ടിമരം

പശ്ചിമഘട്ടതദ്ദേശവാസിയായ, 4 മീറ്ററോളം ഉയരത്തിൽ വളരുന്ന ഒരു കുറ്റിച്ചെടിയാണ് ഓരിലത്തീപ്പെട്ടിമരം. . 1700 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു. വിടുകനലി, വെരുകുതീനി, മുട്ടനാറി, വെടുകനല എന്നെല്ലാം പേരുകളുണ്ട്. കൃഷ്ണശലഭത്തിന്റെ ശലഭപ്പുഴുവിന്റെ ആഹാരത്തിൽ ഒന്നാണ് ഓരിലത്തീപ്പെട്ടിമരം. 

Rutaceae സസ്യകുടുംബത്തിലെ മറ്റൊരു അംഗമായ മുട്ടനാറിയും ഇതേ പേരുകളിലെല്ലാം അറിയപ്പെടുന്നുണ്ട്.




</doc>
<doc id="251887" url="https://ml.wikipedia.org/wiki?curid=251887" title="ഐ.സി.സി. അമ്പയർമാരുടെ എലൈറ്റ് പാനൽ">
ഐ.സി.സി. അമ്പയർമാരുടെ എലൈറ്റ് പാനൽ

ഏകദിന ക്രിക്കറ്റും, ടെസ്റ്റ് ക്രിക്കറ്റും ലോകമെമ്പാടും നിയന്ത്രിക്കുന്നതിനായി അന്താരാഷ്ട്ര ക്രിക്കറ്റ് സമിതി നിയോഗിക്കുന്ന അന്താരാഷ്ട്ര ക്രിക്കറ്റ് അമ്പയർമാരുടെ ഒരു സംഘമാണ് ഐ.സി.സി. അമ്പയർമാരുടെ എലൈറ്റ് പാനൽ. 2002ലാണ് 8 അംഗങ്ങളുമായി ഈ പാനൽ നിലവിൽ വന്നത്. അന്താരാഷ്ട്ര തലത്തിൽ ക്രിക്കറ്റ് അമ്പയറിങ്ങിന്റെ നിലവാരം വർദ്ധിപ്പിക്കുന്നതിനാണ് ഐ.സി.സി. ഈ പാനൽ രൂപവത്കരിച്ചത്. ഈ പാനലിൽ ഉൾപ്പെടുന്ന അമ്പയർമാർ ക്രിക്കറ്റ് രംഗത്തെ ഏറ്റവും മികച്ച അമ്പയർമാരായാണ് ഗണിക്കപ്പെടുന്നത്.
ഈ പാനലിൽ ഇപ്പോൾ 12 അംഗങ്ങളാണ് ഉള്ളത്. ഏറ്റവുമധികം അമ്പയർമാരുള്ളത് ഓസ്ട്രേലിയയിൽ നിന്നും ഇംഗ്ലണ്ടിൽ നിന്നുമാണ്. ഏറ്റവും അധികം കാലമാായി ഈ പാനലിൽ തുടരുന്ന അമ്പയർ അലീം ദാറാണ്.
✤ 


</doc>
<doc id="251892" url="https://ml.wikipedia.org/wiki?curid=251892" title="വെൺകാര">
വെൺകാര

പുടം, ചോലക്കര എന്നെല്ലാം പേരുകളുള്ള വെൺകാര തെക്കേ ഇന്ത്യയിലും ശ്രീലങ്കയിലും കാണുന്ന ഒരു ചെറിയ മരമാണ്. . 600 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണപ്പെടുന്നു.



</doc>
<doc id="251894" url="https://ml.wikipedia.org/wiki?curid=251894" title="ആനന്ദ കുമാരസ്വാമി">
ആനന്ദ കുമാരസ്വാമി

പഴയ സിലോണിൽ(ശ്രീലങ്ക) ജനിച്ച ചിന്തകനും, കലാചരിത്രപണ്ഡിതനും, വ്യാഖ്യാതാവും ആയിരുന്നു ആനന്ദകുമാരസ്വാമി.(Tamil: ஆனந்த குமாரசுவாமி,ജ:22 ഓഗസ്റ്റ് 1877 − 9 സെപ്റ്റംബർ 1947) ഇന്ത്യൻ കലാചരിത്രത്തെക്കുറിച്ചും,ഭാരതീയസൗന്ദര്യശാസ്ത്രത്തെക്കുറിച്ചും പാശ്ചാത്യർക്കു അറിവുനൽകിയ ആദ്യകാലപണ്ഡിതന്മാരിലൊരാളാണ് അദ്ദേഹം..ആനന്ദ കെന്റിഷ് കുമാരസ്വാമി എന്നതായിരുന്നു മുഴുവൻ പേർ.മാതാപിതാക്കൾ സിലോണിലെ തമിഴ് വംശജനായ നിയമസഭാസാമാജികനും, ചിന്തകനുമായ സർ മുത്തു കുമാരസ്വാമിയും, ഇംഗ്ലീഷുകാരിയായ എലിസബത്ത് ബീബിയുമായിരുന്നു. 1947 സെപ്റ്റംബർ 9ന്നു യു.എസിലെ നീധാമിൽ വെച്ചു നിര്യാതനായി.
പിതാവിന്റെ മരണത്തെത്തുടർന്നു ആനന്ദ വളർന്നതും വിദ്യാഭ്യാസം ചെയ്തതും വിദേശത്തായിരുന്നു. 1900-ൽ ലണ്ടൻ സർവ്വകലാശാലയിൽ നിന്നു ഭൗമശാസ്ത്രത്തിലും,സസ്യശാസ്ത്രത്തിലും ബിരുദം നേടി. തുടർന്നു 1902 മുതൽ 1906 വരെ നടത്തിയ സിലോണിലെ ധാതുക്കളെക്കുറിച്ചുള്ള പഠനത്തിൽ "ഡോക്റ്റർ ഓഫ് സയൻസ്" ബിരുദവും നേടുകയുണ്ടായി. സിലോൺ ഭൗമ സർവ്വേയുടെ ചുമതലയും അദ്ദേഹം വഹിയ്ക്കുകയുണ്ടായി. ഈ കാലഘട്ടത്തിൽ തന്നെയാണ് ഫോട്ടോഗ്രാഫറായ ഭാര്യയുടെ സഹായത്തോടെ "മദ്ധ്യകാലഘട്ടത്തിലെ സിംഹളകല"യെക്കുറിച്ചുള്ള ഗ്രന്ഥം രചിയ്ക്കുന്നത്. പാശ്ചാത്യവിരുദ്ധചിന്തകൾ ആനന്ദയിൽ ദൃഡമാകുന്നതിനു ഈ പുസ്തകം കാരണമായി.

സൗന്ദര്യ ശാസ്ത്രം, കല, സംസ്ക്കാരം എന്നിവയെക്കുറിച്ചുള്ള ഉപന്യാസങ്ങൾ, ഐതിഹ്യം,നാടോടിവിജ്ഞാനീയം, പ്രതീകങ്ങളെക്കുറിച്ചുള്ള വിശകലനങ്ങൾ, പ്രാചീനശിൽപ്പകലയെക്കുറിച്ചുള്ള വൈവിദ്ധ്യമാർന്നപഠനങ്ങൾ, വിചിന്തനങ്ങൾ എന്നിവ ആനന്ദകുമാരസ്വാമിയുടെ പ്രധാന സംഭാവനകളിൽപ്പെടും. പരമ്പരാഗതമായ സംസ്കാരത്തിന്റെ അടിസ്ഥാനത്തിലാണ് കലാവസ്തുവിനെ സമീപിക്കേണ്ടന്നും മതപരവും തത്ത്വശാസ്ത്രപരവും ആയ മാനദണ്ഡങ്ങൾ കലാവസ്തുവിന്റെ ആവിർഭാവത്തിനും വളർച്ചക്കും വികാസത്തിനും നിദാനമായിരിക്കുമെന്നും സ്ഥാപിച്ചു.

പരമ്പരാഗതകല.

Metaphysics 


സാമൂഹികവിമർശനം.


മരണാനന്തരം പ്രസിദ്ധീകരിയ്ക്കപ്പെട്ടത്.


</doc>
<doc id="251896" url="https://ml.wikipedia.org/wiki?curid=251896" title="പെനലി">
പെനലി

30 മീറ്ററോളം ഉയരത്തിൽ വളരുന്ന ഒരു വലിയ മരമാണ് പെനലി. . 900 മീറ്റർ മുതൽ 1600 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="251911" url="https://ml.wikipedia.org/wiki?curid=251911" title="ലഹരിവസ്തുക്കൾ">
ലഹരിവസ്തുക്കൾ

മനുഷ്യന്റെ ബോധ മണ്ഡലത്തിൽക്കടന്നു മയക്കമോ ഉത്തേജനമോ സൃഷ്ട്ടിക്കുവാൻ കഴിവുള്ള രാസവസ്തുക്കളെ ലഹരിവസ്തുക്കൾ എന്ന് പറയുന്നു. ലോകത്തിൽ ഏറ്റവും അധികം ഉപയോഗിക്കുന്ന ലഹരി വസ്തു പുകയില ആണ്. മദ്യവും കഞ്ചാവും കറപ്പും മോർഫിനും പെത്തടിനും മറ്റു ചില രാസവസ്തുക്കളും ലഹരിക്കായി ഉപയോഗിച്ച് വരുന്നു. ഏതുതരത്തിൽ ഉള്ള ലഹരിവസ്തുക്കൾ ഉപയോഗിച്ചാലും ശാരീരികമായും മാനസികമായും ഉള്ള പല പ്രശ്നങ്ങൾക്കും അത് വഴിവെക്കുന്നു.


</doc>
<doc id="251912" url="https://ml.wikipedia.org/wiki?curid=251912" title="ഉണർവ് ക്യാമ്പ്">
ഉണർവ് ക്യാമ്പ്

കേരളത്തിലെ വിവിധ വിദ്യാലയങ്ങളിൽ ഉണർവ് ക്യാമ്പ് എന്ന പേരിൽ പരിപാടികൾ നടക്കുന്നുണ്ട്. കൗമാരപ്രായത്തിലെ മാനസികാരോഗ്യസംരക്ഷണത്തിനുതകുന്ന കൗൺസലിംഗ് നൽകുക, അദ്ധ്യാപകർക്ക് പരിശീലനം നൽകുക, ഗ്രാമങ്ങളിൽ നിന്നുള്ള കുട്ടികളെ സിവിൽ സർവീസിലേയ്ക്ക് ഉയർത്തിക്കൊണ്ടുവരിക തുടങ്ങിയവയാണ് ഈ പരിപാടിയുടെ ലക്ഷ്യങ്ങൾ. 

തിരുവനന്തപുരം ജില്ലാ പഞ്ചായത്താണ് 2007-ൽ ഈ പരിപാടി ആരംഭിച്ചത്. ഇതിന്റെ ഭാഗമായി പഠനവൈകല്യങ്ങൾ, ഫോബിയകൾ, മയക്കുമരുന്നുകളുടെ ദുരുപയോഗം, ലൈംഗികക്കുറ്റകൃത്യങ്ങൾ എന്നിവയൊക്കെ ഈ പദ്ധതിയുടെ ഭാഗമായി കൈകാര്യം ചെയ്യുന്നുണ്ട്. ഇതിന്റെ ഭാഗമായി പട്ടത്തെ ജില്ലാ പഞ്ചായത്ത് ഓഫീസിൽ ഇതിനായി ഒരു കേന്ദ്രം തുടങ്ങുകയും സ്കൂളുകൾക്ക് കുട്ടികളെ ഇവിടെ കൊണ്ടുവന്ന് മാനസികരോഗവിദഗ്ദ്ധരെ കാണിക്കുവാനായി സൗകര്യമുണ്ടാക്കുകയും ചെയ്തിട്ടുണ്ട്. ഇത് അച്ഛനമ്മമാരോടൊപ്പമോ അല്ലാതെയോ ആകാം. 



</doc>
<doc id="251914" url="https://ml.wikipedia.org/wiki?curid=251914" title="തുഞ്ചൻപറമ്പ്">
തുഞ്ചൻപറമ്പ്

മലയാളഭാഷയുടെ പിതാവെന്നറിയപ്പെടുന്ന തുഞ്ചത്തെഴുത്തച്ഛന്റെ ജന്മസ്ഥലമാണ് തിരൂർ തൃക്കണ്ടിയൂരിന്നടുത്ത അന്നാര എന്ന സ്ഥലം. "തുഞ്ചൻ പറമ്പ്" (ഇംഗ്ലീഷ്: Thunjan Parambu or Thunchan Parambu) എന്ന പേരിൽ ഇപ്പോൾ ഈ സ്ഥലം അറിയപ്പെടുന്നു. തിരൂർ റെയിൽവേ സ്റ്റേഷനിൽ നിന്ന് ഏതാണ്ട് 1.5 കി.മീ. ദൂരത്തിലാണു തുഞ്ചൻ പറമ്പ് സ്ഥിതിചെയ്യുന്നത്. തുഞ്ചത്ത് എഴുത്തച്ഛന്റെ സ്മാരകമായി ഇന്ന് മലപ്പുറം ജില്ലയിൽ തിരൂർ-പൂങ്ങോട്ടുകുളം കൂട്ടായി റോഡിൽ സ്ഥിതി ചെയ്യുന്ന തുഞ്ചൻ സ്മാരകം ആണ് തുഞ്ചൻ പറമ്പ് എന്ന് അറിയപെടുന്നത്. എല്ലാ വിദ്യാരംഭ വർഷവും മലയാളത്തിന്റെ ഹരിശ്രീ കുറിക്കാൻ അനേകം കുട്ടികൾ ഇവിടെ എത്താറുണ്ട്. ആധുനിക മലയാളഭാഷയുടെ പിതാവ് എന്നു വിശേഷിപ്പിക്കപ്പെടുന്ന ഭാഷാകവിയാണ് തുഞ്ചത്ത് രാമാനുജൻ എഴുത്തച്ഛൻ. അദ്ദേഹം, പതിനഞ്ചാം നൂറ്റാണ്ടിനും പതിനാറാം നൂറ്റാണ്ടിനും ഇടയിലായി ജീവിച്ചിരുന്നുവെന്ന് കരുതപ്പെടുന്നു. എഴുത്തച്ഛന്റെ യഥാർത്ഥ നാമം രാമാനുജൻ എന്നും ചില വിദഗ്ദ്ധർ അഭിപ്രായപ്പെട്ടുകാണുന്നുണ്ട്. ഇന്നത്തെ മലപ്പുറം ജില്ലയിലെ തിരൂരിലെ തൃക്കണ്ടിയൂരിൽ ആയിരുന്നു കവിയുടെ ജനനം.


</doc>
<doc id="251916" url="https://ml.wikipedia.org/wiki?curid=251916" title="കുറ്റിപ്പുറം പാലം">
കുറ്റിപ്പുറം പാലം

മലപ്പുറം ജില്ലയിലെ കുറ്റിപ്പുറത്തെയും തവനൂർ-പൊന്നാനി ഭാഗത്തെയും യോജിപ്പിക്കുന്ന ഒരു പാലമാണ് കുറ്റിപ്പുറം പാലം. 1953 -ൽ ഉദ്ഘാടനം ചെയ്യപ്പെട്ട ഈ പാലം കൊഴിക്കോട് - തൃശൂർ - എറണാംകുളം ഹൈവേ NH18 -ലെ ഒരു ഭാഗം ആണ്. മലപ്പുറം ജില്ലയെ എറണാകുളം ഭാഗത്തേക്ക്‌ യോജിപ്പിക്കുന്ന ഒരു പ്രധാന പാലമാണിത്. നിള നദിക്കു കുറുകെയുള്ള ഏറ്റവും വലിയ പാലം ആണ് കുറ്റിപ്പുറം പാലം. പാലത്തിന്റെ ഒരു അറ്റത്ത്‌ മിനി പമ്പ സ്ഥിതി ചെയ്യുന്നു.

കുറ്റിപ്പുറം പാലത്തെക്കുറിച്ച് ഇടശ്ശേരി ഗോവിന്ദൻ നായരുടെ പ്രശസ്തമായ ഒരു കവിതയുണ്ട്.


</doc>
<doc id="251918" url="https://ml.wikipedia.org/wiki?curid=251918" title="ഓപ്പറേഷൻ വിജയ് (1961)">
ഓപ്പറേഷൻ വിജയ് (1961)

ഗോവ വിമോചനം (Liberation of Goa) , പോർച്ചുഗീസ് ഇന്ത്യയുടെ പതനം (Fall of Portuguese India), പോർച്ചുഗീസ് ഗോവയിലേക്കുള്ള ഇന്ത്യൻ കടന്നുകയറ്റം (The Invasion of Portuguese India) , ഓപ്പറേഷൻ വിജയ് (1961) (Operation Vijay (1961)) എന്നെല്ലാം അറിയപ്പെടുന്നത് ഗോവയിൽ നിന്നും പോർച്ചുഗീസുകാരെ 1961 -ൽ പുറത്താക്കിയ ഇന്ത്യൻ സൈന്യത്തിന്റെ നടപടിയാണ്. കര, നാവിക, വായുസേനകളെല്ലാം പങ്കെടുത്ത ഈ സൈനികനടപടി ഏതാണ്ട് 36 മണിക്കൂർ നീണ്ടുനിന്നു, അതോടെ ഇന്ത്യൻ മണ്ണിൽ 451 വർഷം നീണ്ട പോർച്ചുഗീസ് അധിനിവേശത്തിന് വിരാമമായി. ഈ ആക്രമണത്തിൽ ആകെ 22 ഇന്ത്യക്കാരും 30 പോർച്ചുഗീസുകാരും കൊല്ലപ്പെട്ടു. ലോകത്തിന്റെ പലഭാഗത്തുനിന്നും എതിർപ്പുകളും പ്രോൽസാഹനവും ലഭിച്ച ഈ നടപടി ഇന്ത്യയെ സംബന്ധിച്ചിടത്തോളം ഭൂമിശാസ്ത്രപരമായ ഒരുമയ്ക്ക് കാരണമായപ്പോൾ തങ്ങളുടെ മണ്ണിനും ജനതയ്ക്കും എതിരെയുള്ള കടന്നുകയറ്റമായാണ് പോർച്ചുഗീസുകാർ ഇതിനെ കണ്ടത്.

1947 -ൽ ബ്രിട്ടീഷുകാരിൽ നിന്നും സ്വാതന്ത്ര്യം നേടിയശേഷവും ഇന്ത്യൻ ഉപഭൂഖണ്ഡത്തിലെ ഏതാനും ചെറിയ പ്രദേശങ്ങൾ തുടർന്നും പോർച്ചുഗീസുകാരുടെ കൈവശം ആയിരുന്നു. "പോർച്ചുഗീസ് ഇന്ത്യ" എന്ന് അറിയപ്പെട്ടിരുന്ന ഗോവ, ഡാമനും ഡിയുവും പിന്നെ ദാദ്രയും നഗർഹവേലിയും ആണ് പോർച്ചുഗീസുകാരുടെ കൈവശം ഉണ്ടായിരുന്ന ഇന്ത്യയിലെ പ്രദേശങ്ങൾ. 4000 ചതുരശ്രകിലോമീറ്റർ വിസ്ത്രീർണ്ണമുള്ള ഗോവയിലെയും, ഡാമനും ഡിയുവിലെയും ജനസംഖ്യ 1955 -ലെ സെൻസസ് പ്രകാരം 637591 ആയിരുന്നു. 175000 ഗോവക്കാർ ഗോവയുടെ പുറത്ത് ഉണ്ടായിരുന്നു, ഒരു ലക്ഷം പേർ ഇന്ത്യയിൽ തന്നെയുള്ളതിൽ കൂടുതൽ പേർ മുംബൈയിൽ ആയിരുന്നു ഉണ്ടായിരുന്നത്. അതിൽ 61% പേർ ഹിന്ദുക്കളും, 36.7% ക്രിസ്ത്യാനികൾ ഉള്ളതിൽ കൂടുതർ പേർ കത്തോലിക്കരും 2.2% പേർ മുസ്ലീമുകളും ആയിരുന്നു. പ്രധാനമായും കൃഷിയായിരുന്നു സാമ്പത്തികമേഖലയിൽ ഉണ്ടായിരുന്നതെങ്കിലും 1940-50 കളിൽ ഇരുമ്പയിരും മാംഗനീസും ഖനനമേഖലയിൽ മുന്നേറ്റമുണ്ടാക്കി.

"പ്രധാന ലേഖനം ഗോവയെ സ്വതന്ത്രമാക്കാനുള്ള നീക്കങ്ങൾ"

ഗോവയിലെ പോർച്ചുഗീസ് ഭരണത്തിനെതിരെയുള്ള ഇരുപതാം നൂറ്റാണ്ടിലെ നീക്കങ്ങൾക്ക് തുടക്കമിട്ടത് ഫ്രാൻസിൽനിന്നും വിദ്യാഭ്യാസം നേടിയ ഗോവക്കാരനായ എഞ്ചിനീയറായ ട്രിസ്താഓ ഡി ബ്രാഗൻസ കുഞ്ഞ ആയിരുന്നു. 1928 -ൽ ഇദ്ദേഹം ഗോവ കോൺഗ്രസ്സ് കമ്മിറ്റി ഉണ്ടാക്കി. "നാനൂറുവർഷത്തെ വിദേശഭരണം (Four hundred years of Foreign Rule)" എന്ന പേരിൽ ഒരു ചെറുപുസ്തകവും "ഗോവയിലെ രാഷ്ട്രീയമാറ്റം (Denationalisation of Goa)" എന്നപേരിൽ ഒരു കൈപ്പുസ്തകവും ഗോവക്കാരെ പോർച്ചുഗീസ് ഭരണത്തിനെതിരെ തിരിക്കാൻ അദ്ദേഹം പുറത്തിറക്കി. രാജേന്ദ്രപ്രസാദ്, നെഹ്രു, സുഭാഷ് ചന്ദ്രബോസ് തുടങ്ങിയ പ്രമുഖരായ ഇന്ത്യൻ സ്വാതന്ത്ര്യസമരനേതാക്കളുടെ പിന്തുണ അദ്ദേഹത്തിനും ഗോവ കോൺഗ്രസ്സ് കമ്മിറ്റിക്കും ലഭിച്ചു. 

1938 ഒക്ടോബർ 12 -ന്മറ്റു ഗോവൻ കോൺഗ്രസ്സ് നേതക്കളോടൊപ്പം ഇന്ത്യൻ നാഷണൽ കോൺഗ്രസ്സ് പ്രസിഡണ്ട് സുഭാഷ് ചന്ദ്ര ബോസിനെ കാണുകയും അദ്ദേഹത്തിന്റെ നിർദ്ദേശപ്രകാരം ബോംബെയിൽ ഗോവ കോൺഗ്രസ്സിന്റെ ഓഫീസ് തുടങ്ങുകയും ചെയ്തു. ഇന്ത്യൻ നാഷണൽ കോൺഗ്രസ്സിന്റെ അനുബന്ധമയ ഗോവ കോൺഗ്രസ്സിന്റെ പ്രസിഡണ്ടായി കുഞ്ഞയെ തെരഞ്ഞെടുത്തു.

1946 ജൂണിൽ ഇന്ത്യൻ സോഷ്യലിസ്റ്റ് രാഷ്ട്രീയനേതാവായ ഡോ രാം മനോഹർ ലോഹ്യ തന്റെ സുഹൃത്തും മറ്റൊരു ദേശീയനേതാവും ഗോമന്തക് പ്രജാ മണ്ഡൽ എന്ന പാർട്ടി രൂപീകരിക്കുകയും "ഗോമന്തക്" എന്ന ആഴ്ച്ചപ്പത്രം പ്രസിദ്ധീകരിക്കുകയും ചെയ്യുന്ന ഡോ. ജൂലിയാവോ മെനെസെസിനെ കാണാൻ ഗോവയിൽ വന്നപ്പോൾ അദ്ദേഹത്തോടൊപ്പം കുഞ്ഞയും മറ്റു നേതാക്കളും ഉണ്ടായിരുന്നു. ഗവർമെന്റിനെതിരെ പ്രവർത്തിക്കാൻ ഗാന്ധിയൻ രീതിയിലുള്ള അഹിംസാമാർഗ്ഗങ്ങൾ അവലംബിക്കാൻ ലോഹ്യ അവരെ ഉപദേശിച്ചു.

1946 ജൂൺ 18 -ന് പനാജിയിൽ (അന്ന് പഞ്ചിം) പൊതുസ്ഥലത്ത് യോഗം ചേരുന്നതിനെതിരെ നടത്തിയ സമരത്തിൽ കുഞ്ഞയെ തടവിലാക്കി. ജൂൺ മുതൽ നവംബർ വരെ ഇടവിട്ട് ബഹുജനപ്രക്ഷോഭങ്ങൾ നടന്നു. 

സമാധാനപരമായ പ്രതിഷേധങ്ങൾക്കുപരിയായി, "ആസാദ് ഗോമന്തക് ദൾ (The Free Goa Party), സംയുക്ത ഗോവൻ മുന്നണി (United Front of Goans)" മുതലായ സായുധ സംഘടനകൾ ഗോവയിലെ പോർച്ചുഗീസ് ഭരണത്തെ തളർത്താൻ അക്രമമാർഗ്ഗങ്ങളും ഉപയോഗിച്ചു. ആസാദ് ഗോമന്തക് ദൾ മുതലായ പാർട്ടികൾക്ക് ഇന്ത്യൻ ഗവണ്മെന്റ് സമൃദ്ധമായി സാമ്പത്തികമായും ആയുധമായും പിന്തുണ നൽകി. ഇത്തരം സായുധ സംഘടനകൾ ഇന്ത്യയിൽ നിന്നും പോലീസിന്റെയും മറ്റും സഹായത്തോടെ പ്രവർത്തിച്ചു. ഇന്ത്യൻ ഗവണ്മെന്റാവട്ടേ ഇത്തരം സംഘടനകളിലൂടേ ഗോവയുടെ സാമ്പത്തികരംഗം - റോഡ്, റെയിൽ, ടെലിഫോൺ, ടെലിഗ്രാഫ്, ജല-റെയിൽ ഗതാഗതങ്ങൾ എന്നിവ- തകർക്കാൻ സഹായിച്ച് അവിടെ പോർച്ചുഗീസ് ഭരണത്തിനെതിരെ വികാരം ഉണ്ടാക്കാനും ശ്രമിച്ചു.
ഇത്തരം സായുധ എതിർപ്പുകളെപ്പറ്റി പോർച്ചുഗീസ് ആർമി ഓഫീസർ ആയ കാപ്റ്റൻ കാർലോസ് അസാറെഡോ പോർച്ചുഗീസ് പത്രമായ എക്സ്പ്രസ്സോ-യിൽ ഇങ്ങനെ പറഞ്ഞു: "നമ്മുടെ സേന ഗോവയിൽ നേരിടേണ്ടിവരുന്നത് ഏറ്റവും ആധുനികമായ ഗറില്ലായുദ്ധമുറകളാണ്. അങ്കോളയിലും ഗിനിയയിലും പോരാടിയ എനിക്കിത് പറയാൻ കഴിയും. 1961 -ൽ മാത്രം ഡിസംബർ വരെ 80 പോലീസുകാരാണ് കൊല്ലപ്പെട്ടത്. ആസാദ് ഗോമന്തക് ദളിലെ മുഖ്യഭാഗം ആൾക്കാരും ഗോവക്കാരല്ല. പലരും ജനറൽ മോണ്ട്ഗോമറിയുടെ കീഴിൽ ജർമൻകാർക്കെതിരെ പോരാടിയ ബ്രിട്ടീഷ് സേനയിൽ ഉണ്ടായിരുന്നവരാണ്".

"പ്രധാന ലേഖനം ഇന്ത്യ-പോർച്ചുഗൽ ബന്ധങ്ങൾ"

ഇന്ത്യയിലെ പോർച്ചുഗീസ് കോളനികളുടെ ഭാവിയെപ്പറ്റി ധാരണയുണ്ടാക്കാൻ ചർച്ചകൾക്കായി 1950 ഫെബ്രുവരി 27 -ന് ഇന്ത്യ പോർച്ചുഗീസിനെ ക്ഷണിച്ചു. ഇന്ത്യൻ ഉപഭൂഖണ്ഡത്തിലുള്ള തങ്ങളുടെ സ്ഥലങ്ങൾ കോളനികളല്ലെന്നും അത് പോർച്ചുഗലിന്റെ ഭാഗമാണെന്നും അതിന്റെ കൈമാറ്റത്തെപ്പറ്റി യാതൊരു ചർച്ചകളും ഇല്ലെന്നും, മാത്രമല്ല ഗോവ പോർചുഗീസ് ഭരണത്തിൽ വരുന്ന കാലത്ത് ഇന്ത്യ എന്നൊരു രാജ്യമേ ഉണ്ടായിരുന്നില്ലെന്നുമായിരുന്നു പോർച്ചുഗീസ് വാദങ്ങൾ. ഇന്ത്യയുടെ തുടർച്ചയായ ഓർമ്മപ്പെടുത്തലുകൾക്കൊന്നും പ്രതികരിക്കാൻ പോലും പോർച്ചുഗൽ വിസമ്മതിച്ചു, അതേത്തുടർന്ന് 1953 ജൂൺ 11 -ന് ഇന്ത്യ ലിസ്‌ബണിലെ നയതന്ത്ര ഉദ്യോഗസ്ഥരെ തിരികെ വിളിച്ചു.

1954 ആയപ്പോഴേക്കും ഗോവയിൽ നിന്നും ഇന്ത്യയിലേക്കു യാത്ര ചെയ്യാനുള്ള വീസാനിയന്ത്രണങ്ങൾ ഇന്ത്യ കർശനമാക്കി. അതോടെ ഗോവയിൽ നിന്നു മറ്റു ഭാഗങ്ങളായ ദാമനിലേക്കും ദിയുവിലേക്കും ദാദ്ര നഗർ ഹവേലിയിലേക്കുമുള്ള യാത്രകൾ നിശ്ചലമായി. പോർച്ചുഗീസ് ഇന്ത്യയിലേക്കുള്ള ചർക്കുഗതാഗതം തുറമുഖ-സംഘടന 1954 -ൽ നിർത്തിവച്ചു. ദാദ്രയിലും നഗർ ഹവേലിയിലുമുള്ള പോർച്ചുഗീസ് സേനയെ സായുധരായ ആളുകൾ ജൂലൈ 22 -നും ആഗസ്ത് 2 -നും ഇടയിൽ ആക്രമിച്ചു കീഴടക്കി.

1955 ആഗസ്റ്റ് 15 -ന് 3000 -ത്തിനും 5000 -ത്തിനും ഇടയിൽ നിരായുധരായ ഇന്ത്യക്കാർ ഏഴിടങ്ങളിലൂടെ ഗോവയിൽ പ്രവേശിക്കാൻ ശ്രമം നടത്തുകയും പോർചുഗീസ് പോലീസുകാർ അവരെ നിർദ്ദയം തിരിച്ചോടിക്കുകയും, ആ പോരാട്ടത്തിൽ 21 -നും 30 -നും ഇടയിൽ ആൾക്കാർ കൊല്ലപ്പെടുകയും ചെയ്തു. 

ഈ കൂട്ടക്കൊലയുടെ വാർത്ത ഗോവയിൽ പോർച്ചുഗീസുകാരുടെ സാന്നിധ്യത്തിനെതിരെ ഇന്ത്യയിൽ വലിയ പൊതുജനാഭിപ്രായമുണ്ടാക്കി. 1955 സെപ്തമ്പർ 1 -ന് ഇന്ത്യ ഗോവയിലെ നയതന്ത്രകാര്യാലയം അടച്ചുപൂട്ടി.
1956 -ൽ ഫ്രാൻസിലെ പോർച്ചുഗീസ് അംബാസഡറായ മാർസെലോ മാതിയാസും പോർച്ചുഗീസ് പ്രധാനമന്ത്രിയായ സൽസാറും ഗോവയുടെ ഭാവി തീരുമാനിക്കാൻ അവിടെ ഒരു ജനഹിതപരിശോധന നടത്തണമെന്ന ആവശ്യം ഉന്നയിച്ചു. ഇന്ത്യയുടെ പ്രതിരോധ-വിദേശകാര്യമന്ത്രി ആ ആവശ്യം അങ്ങനെത്തന്നെ നിരസിച്ചു. 1957 -ൽ പ്രസിഡണ്ട് സ്ഥാനാർത്ഥിയായ ഹുംബേർട്ടൊ ദെൽഗാഡോയും ജനഹിതപരിശോധന വേണമെന്ന് ആവശ്യപ്പെട്ടു.

ഇന്ത്യ സൈനികമായി ഇടപെടും എന്നു ഭയപ്പെട്ട പോർച്ചുഗീസ് പ്രധാനമന്ത്രി ആദ്യം മധ്യസ്ഥതയ്ക്ക് ബ്രിട്ടനോടും, പിന്നെ ബ്രസീൽ വഴി പ്രതിഷേധവും ഒടുവിൽ ഐക്യരാഷ്ട്രസഭ സുരക്ഷാസമിതിയോട് ഇടപെടാനും ആവശ്യപ്പെട്ടു. ലാറ്റിൻ അമേരിക്കയിൽ തങ്ങൾക്കുള്ള സ്വാധീനം ഉപയോഗിച്ച് പോർച്ചുഗീസിനു മുകളിൽ സമ്മർദ്ദം ചെലുത്തി പ്രശ്നത്തിന് അയവുണ്ടാക്കാമെന്ന് മെക്സിക്കോ ഇന്ത്യയോട് പറഞ്ഞു. സായുധബലം ഉപയോഗിക്കാനുള്ള സാധ്യത തള്ളിക്കളയാൻ പറ്റില്ലെന്ന് ഇന്ത്യയുടെ പ്രതിരോധമന്ത്രിയും ഇന്ത്യയുടെ ഐക്യരാഷ്ട്രസഭാപ്രതിനിധിതലവനും ആയ കൃഷ്ണമേനോൻ സംശയത്തിന് ഇടനൽകാതെ പ്രഖ്യാപിച്ചു. ആയുധം കൊണ്ടല്ലാതെ സമാധാനപരമായും ചർച്ചയിലൂടെയും വേണം പ്രശ്നപരിഹാരമെന്ന് ഇന്ത്യയിലെ അമേരിക്കൻ സ്ഥാനപതി ജോൺ കെന്നെത്ത് ഗൽബ്രാത് പല അവസരങ്ങളിലും ഇന്ത്യൻ ഗവർമെന്റിനോട് അഭ്യർത്ഥിച്ചു.

ഗോവയിലേക്ക് സൈന്യം പ്രവേശിക്കുന്നതിനു 9 ദിവസം മുമ്പ്, ഡിസംബർ 10-ന് പോർച്ചുഗീസ് ഭരണത്തിൻകീഴിൽ ഗോവ തുടരുന്നത് അസാധ്യമായ ഒരു കാര്യമാണെന്ന് പ്രധാനമന്ത്രി നെഹ്രു പ്രസ്താവിച്ചു. സൈനികനടപടി എടുക്കുന്നപക്ഷം രക്ഷാസമിതിയിൽ ഈ പ്രശ്നം വരുമ്പോൾ യാതൊരു തരത്തിലും ഇന്ത്യയെ പിന്തുണയ്ക്കില്ലെന്ന് അമേരിക്ക ഇന്ത്യയ്ക്ക് മുന്നറിയിപ്പ് നൽകി.

1961 നവമ്പർ 24 -ന് പോർച്ചുഗീസുകാരുടെ കയ്യിലുള്ള അഞ്ചദ്വീപിൽ നിന്നും കൊച്ചിക്കു പോകുകയായിരുന്ന യാത്രാബോട്ടായ "സബർമതി"യെ, പോർച്ചുഗീസ് കരസേന വെടിവയ്ക്കുകയും, അതിൽ ബോട്ടിലെ ചീഫ് എഞ്ചിനീയർക്ക് പരിക്കുപറ്റുകയും ഒരു യാത്രക്കാരൻ കൊല്ലപ്പെടുകയും ചെയ്തു. ദ്വീപ് കയ്യടക്കാൻ വരുന്ന് ഇന്ത്യൻ സൈന്യം ആവാാം എന്ന ഭീതിയിലാണ് പോർച്ചുഗീസുകാർ വെടിവയ്പ്പ് നടത്തിയത്. ഈ സംഭവം പോർച്ചുഗീസുകാർക്കെതിരെ ഇന്ത്യയിൽ വലിയ ജനപിന്തുണ ഉണ്ടാക്കാൻ കാരണമായി.

"പ്രധാനലേഖനം ദാദ്രയും നാഗർഹാവേലിയും പിടിച്ചടക്കൽ"

ഗോവയിലേക്കുള്ള ഇന്ത്യയുടെ അധിനിവേശത്തിനും ഏഴു വർഷം മുൻപ് 1954 -ൽ ദാദ്ര, നഗർ ഹവേലി ഇന്ത്യ-അനുകൂലശക്തികൾ ഇന്ത്യയുടെ പിന്തുണയോടെ പിടിച്ചെടുത്തപ്പോൾ തുടങ്ങിയതാണ് ഇന്ത്യയും പോർച്ചുഗീസും തമ്മിലുള്ള ശത്രുത. ദാദ്രയും നാഗർ ഹാവേലിയും ഇന്ത്യയുടെ ദാമൻ ജില്ലയുടെ ഉള്ളിൽ എല്ലാവശവും കരയാൽ ചുറ്റപ്പെട്ട പോർച്ചുഗീസ് ഭരണത്തിലുള്ള പ്രദേശമായിരുന്നു. ഇന്ത്യൻ ഭൂവിഭാഗത്തിലൂടെ ഏതാണ്ട് 20 കിലോമീറ്റർ കുറുകെക്കടന്നാലേ സമുദ്രതീരത്തുള്ള ദാമനിൽ നിന്നും ഇവിടെയെത്താൻ കഴിയുമായിരുന്നുള്ളൂ. ദാദ്രയിലും നാഗർഹാവേലിയിലും പോർച്ചുഗീസ് പോലീസുകാരല്ലാതെ പട്ടാളകേന്ദ്രങ്ങൾ ഒന്നും ഉണ്ടായിരുന്നില്ല. ദാമനിൽ നിന്നും ഇങ്ങോട്ടേക്കുള്ള എല്ലാ പ്രവേശനകവാടങ്ങളിലും തടസ്സങ്ങൾ ഉണ്ടാക്കി ഒറ്റപ്പെടുത്താൻ ഉള്ള ശ്രമങ്ങൾ ഇന്ത്യൻ ഗവണ്മെന്റ് 1952 -ലേ തുടങ്ങിയിരുന്നു.

1954 ജൂലൈയോടെ ദാദ്ര നാഗഹാവേലിയിലേക്ക് ഇന്ത്യൻ പോലീസിന്റെ സഹായത്തോടെ യുനൈറ്റഡ് ഫ്രണ്ട് ഓഫ് ഗോവൻസ്(UFG), നാഷണൽ മൂവ്മെന്റ് ലിബറേഷൻ ഓർഗനൈസേഷൻ, ആർ എസ്സ് എസ്സ് തുടങ്ങിയ പല ഇന്ത്യ അനുകൂലസംഘടനകളും ആക്രമണങ്ങൾ തുടങ്ങിയിരുന്നു. ജൂലൈ 22 -ന് രാത്രിയിൽ UFG ആൾക്കാർ ദാദ്ര പോലീസ് സ്റ്റേഷൻ ആക്രമിക്കുകയും ആക്രമണം തടുത്ത ഒരു പോലീസ് സാർജന്റിനെയും, ഒരു കോൺസ്റ്റബിളിനെയും കൊലപ്പെടുത്തുകയും ചെയ്തു. ജൂലൈ 28 -ന് ആർ എസ്സ് എസ്സുകാർ നാരോലി പോലീസ് സ്റ്റേഷനും പിടിച്ചെടുത്തു. ഈ സമയം തങ്ങളുടെ സേനയ്ക്ക് ദാദ്രയ്ക്കും നാഗർഹാവേലിക്കും പോകാനുള്ള അനുമതി ചോദിച്ച പോർച്ചുഗീസുകാർക്ക് ഇന്ത്യ ഗവണ്മെന്റ് അതു നിരസിക്കുകയും ചെയ്തു. ഇന്ത്യൻ ഭരണാധികാരികളാൽ ചുറ്റപ്പെടുകയും കൂടുതൽ സഹായമെത്തിക്കാനുള്ള വഴികൾ അടയുകയും ചെയ്തതോടെ നാഗർ ഹാവേലിയിലെ പോർച്ചുഗീസ് ഭരണാധികാരികളും പോലീസുകാരും ഇന്ത്യൻ പോലീസിനു മുന്നിൽ 1954 ആഗസ്ത് 11 -ന് കീഴടങ്ങി.

പോർച്ചുഗൽ അന്തർദേശീയ നീതിന്യായ കോടതിയിൽ ഇതിനെ ചോദ്യം ചെയ്യുകയും കോടതിയുടെ 1960 ഏപ്രിൽ 12 -ന്റെ വിധിയിൽ "Case Concerning Right of Passage Over Indian Territory", ദാദ്രയിലെയും നാഗർഹാവേലിയിലെയും ഭൂപ്രദേശത്ത് പോർച്ചുഗീസുകാർക്ക് സമ്പൂർണ്ണ അവകാശമുണ്ടെന്നും അതുപോലെ തങ്ങളുടെ ഭൂപ്രദേശത്തുകൂടി പോർച്ചുഗീസുകാർ ആയുധവുമായി പോകുന്നതു തടയാൻ ഇന്ത്യയ്ക്കും അവകാശമുണ്ടെന്നുമായിരുന്നു. അതോടെ ദാദ്ര നാഗർഹാവേലി പിടിച്ചടക്കാമെന്ന പോർച്ചുഗീസിന്റെ മോഹങ്ങൾ അസ്തമിച്ചു.

1974 ഡിസംബർ 31 -ന് ഇന്ത്യയും പോർച്ചുഗലും ഒപ്പുവച്ച ഒരു കരാർ പ്രകാരം പോർച്ചുഗൽ, ഇന്ത്യയ്ക്ക് ഗോവയുടെയും ദാമന്റെയും ദിയുവിന്റെയും ദാദ്രയുടേയും നാഗർഹാവേലിയുടെയും മുകളിലുള്ള സ്വതന്ത്രപരമാധികാരം അംഗീകരിച്ചു.

ഇന്ത്യയിലുള്ള എല്ലാ വിദേശഭൂപ്രദേശങ്ങളും പിടിച്ചടക്കാനുള്ള ഇന്ത്യൻ ഗവണ്മെന്റിന്റെ അനുമതി കിട്ടിയതോടെ ഇന്ത്യൻ കരസേനയുടെ ദക്ഷിണസേനാ ലഫ്റ്റനന്റ് ജനറൽ ചൗധരി, മേജർ ജനറൽ കെ. പി. കണ്ടേത്ത് നേതൃത്വം കൊടുക്കുന്ന ഇന്ത്യൻ കാലാൾപ്പടയുടെ 17 -ആം വിഭാഗത്തെയും അമ്പതാം പാരച്യൂട്ട് വിഭാഗത്തെയും അണിനിരത്തി. ഡാമനിലെ ആക്രമണത്തിന്റെ ചുമതല മറാത്ത ലൈറ്റ് ഇൻഫൻട്രിക്കും, ദിയുവിന്റെ ചുമതല രജ്‌പുത്ത് റജിമെന്റിനും മദ്രാസ് റജിമെന്റിനും ആണ് നൽകിയത്.

ഇതേ സമയം പശ്ചിമവ്യോമകമാന്റിന്റെ ചുമതലയുള്ള എയർ വൈസ് മാർഷൽ എർലിക് പിന്റോയ്ക്ക് ഗോവയിലെ ആക്രമണത്തിന് വായുസേനയ്ക്ക് നൽകാവുന്ന എല്ലാ സന്നാഹത്തിന്റെയും ചുമതല നൽകി. വായുസേനാ ആക്രമണങ്ങൾ നടത്താൻ വേണ്ടി പൂന വിമാനത്താവളവും ബെൽഗോം വിമാനത്താവളവുമാണ് ഉപയോഗിച്ചത്. ഭാരതീയ വായു സേന എയർ വൈസ് മാർഷൽ എർലിക് പിന്റോയ്ക്ക് നൽകിയ ഉത്തരവാദിത്തങ്ങൾ ഇവയായിരുന്നു.

ഇന്ത്യ നാവികസേനയാവട്ടെ 'R' ക്ലാസ് നശീകരണക്കപ്പൽ ആയ ഐ എൻ എസ് രജ്‌പുത്ത്, മുങ്ങിക്കപ്പലിനെ നേരിടാൻ ഉതകുന്ന ബ്ലാക്‌വുഡ് ക്ലാസ് യുദ്ധക്കപ്പലായ ഐ എൻ എസ് കിർപൻ' എന്നിവയെ ഗോവയുടെ തീരത്ത് വിന്യസിച്ചു. യഥാർത്ഥമായ ആക്രമണങ്ങൾക്കുള്ള ഉത്തരവാദിത്ത ഏൽപ്പിച്ചത് നാലു വിഭാഗങ്ങളെയാണ്. അവ:


1960 മാർച്ചിൽ കോളനി നിലനിർത്താൻ നീണ്ടുനിൽക്കുന്ന ഒരു യുദ്ധത്തിനു പുറപ്പെട്ടാൽ ഗോവയിലെ പോർച്ചുഗീസ് സൈന്യത്തെ സംബന്ധിച്ചിടത്തോളം അത് ആത്മഹത്യാപരം ആയിരിക്കുമെന്നും തങ്ങൾക്ക് വിജയിക്കാനാവില്ലെന്നും പോർച്ചുഗലിലെ പ്രതിരോധമന്ത്രി, പ്രധാനമന്ത്രിയായ സലസാറിനോട് പറയുകയുണ്ടായി. സൈനികമന്ത്രിക്കും സൈനിക അണ്ടർസെക്രട്ടറിക്കും മറ്റു മുതിർന്ന സൈനിക ഉദ്യോഗസ്ഥർക്കും ഇതേ അഭിപ്രായം തന്നെയായിരുന്നു.

ഈ ഉപദേശങ്ങളെയെല്ലാം നിരസിച്ച് സലസാർ ഗോവയിലെ ഗവർണ്ണൽ ജനറലായ എസ്സില്വയ്ക്ക് ഡിസംബർ 14 -ന് നൽകിയ സന്ദേശത്തിൽ അവസാനത്തെ ആളും കൊല്ലപ്പെടുന്നതുവരെ യുദ്ധം തുടരണമെന്ന് ആവശ്യപ്പെട്ടു.

റേഡിയോ 816/ലിസ്‌ബൺ 1961 ഡിസംബർ 14: എത്രമാത്രം ഖേദത്തോടെയാണ് ഞാൻ ഈ സന്ദേശം അയയ്ക്കുന്നതെന്ന് നിങ്ങൾ മനസ്സിലാക്കണം. ചിലപ്പോൾ നിങ്ങൾക്ക് നിങ്ങളുടെ ജീവൻ തന്നെ ബലിയർപ്പിക്കേണ്ടിവന്നേക്കാം, എന്നാലും നമ്മുടെ രാഷ്ട്രത്തിന്റെ ഭാവിക്കുവേണ്ടിയും അതിന്റെ മഹത്തായ പാരമ്പര്യവും ഉയർത്തിപ്പിടിക്കുന്നതിനുവേണ്ടിയും ഇതല്ലാതെ വേറേ വഴിയില്ല. ഒരു വെടിനിർത്തലിനെപ്പറ്റിയോ കീഴടങ്ങലിനെപ്പറ്റിയോ ഒരിക്കലും ചിന്തിക്കരുത്. നമ്മുടെ മുന്നിൽ രണ്ടു വഴിയേ ഉള്ളൂ, ഒന്നുകിൽ വിജയം അല്ലെങ്കിൽ മരണം. അത്യന്തം ഗൗരവമായ ഈ സന്ദേശം ഇതു നടപ്പാക്കാൻ തയ്യാറായ മുതിർന്ന ഒരു ഉദ്യോഗസ്ഥനുമാത്രമേ നൽകാവൂ. ഇന്ത്യയുടെ അവസാനത്തെ ഗവർണ്ണർ ജനറൽ ആവാൻ ദൈവം നിങ്ങളെ അനുവദിക്കില്ല.

ഇതിനുശേഷം എട്ടുദിവസമെങ്കിലും പിടിച്ചുനിൽക്കാൻ സലസാർ എസ്സില്വയ്ക്ക് നിർദ്ദേശം നൽകി. ആ സമയത്തിനുള്ളിൽ ഇന്ത്യൻ കടന്നുകയറ്റത്തിനെതിരെ ഒരു അന്താരാഷ്ട്ര പിന്തുണ ഉണ്ടാക്കിയെടുക്കാമെന്ന് അദ്ദേഹം വിചാരിച്ചു.

ദാദ്രയും നാഗർഹാവേലിയും നഷ്ടമായതിനുശേഷം ഗോവയിലെ സൈനികശക്തി പോർച്ചുഗീസുകാർ വളരെയധികം വർദ്ധിപ്പിക്കുകയുണ്ടായി. സേനകളെയും ആൾക്കാരെയും യൂറോപ്പിലെ പോർച്ചുഗലിൽ നിന്നും എത്തിച്ചതുകൂടാതെ പോർച്ചുഗീസുകാരുടെ ആഫ്രിക്കയിലെ കോളനികളായ അങ്കോളയിൽ നിന്നും മൊസാംബിക്കിൽ നിന്നും സൈന്യവും വെടിക്കോപ്പുകളും എത്തുകയുണ്ടായി. ഇന്ത്യയുടെ സാമ്പത്തിക ഉപരോധവും പോർച്ചുഗീസുകാർക്കെതിരെ ഗോവയിൽ അക്രമങ്ങൾ നടന്നതിനാലും ദാദ്രയും നഗർഹാവേലിയും കൈയ്യിൽ നിന്നു പോയതിനാലുമെല്ലാം പോർച്ചുഗീസുകാർ 1954 മുതൽ തന്നെ ഗോവയിലെ സൈനികബലം വർദ്ധിപ്പിച്ചുതുടങ്ങിയിരുന്നു. നാട്ടിൽത്തന്നെ വളർത്തിയെടുത്ത സേനയെക്കൂടാതെ പോർച്ചുഗലിൽ നിന്നും അങ്കോളയിൽ നിന്നും മൊസാംബിക്കിൽ നിന്നും ഓരോ ബറ്റാലിയൺ എത്തിയതോടെ ഗോവയിൽ പോർച്ചുഗീസിന് 12000 സൈനികരായി. മറ്റു ചില സ്രോതസ്സുകളിൽ നിന്നുമുള്ള വിവരങ്ങൾ അനുസരിച്ച് 1955 അവസാനത്തോടെ ഇന്ത്യയിൽ പോർച്ചുഗീസുകാർക്ക്, യൂരോപ്യന്മാരും ഇന്ത്യക്കാരും ആഫ്രിക്കക്കാരും അടക്കം 8000 സൈനികരാണത്രേ ഉണ്ടായിരുന്നത്. അതിൽ 7000 പേർ കരസേനയിലും, 250 പേർ നാവികസേനയിലും 600 പോലീസുകാരും 250 പേർ മറ്റുഭരണകാര്യങ്ങളിലുമായി ഗോവയിലും ദാമനിലും ദിയുവിലും കൂടി ഉണ്ടായിരുന്നു.

പോർച്ചുഗീസ് സേനാവിഭാഗങ്ങളെല്ലാം ഒരു പൊതു സേനാനായകന്റെ കീഴിൽ ആയിരുന്നു. അദ്ദേഹം തന്നെയായിരിക്കും ഗവർണർ ജനറലിന്റെയും സേനാനായകന്റെയും ചുമതല നിർവഹിക്കുക. മുൻ ഗവർണർ 1958 -ൽ പടി ഇറങ്ങിയതോടെ എസ്വിലോ രണ്ടുസ്ഥാനങ്ങളും ഏറ്റെടുത്തു. എത്രയൊക്കെ ശക്തിപ്പെടുത്തിയാലും ഒരു സൈനികനീക്കം ഉണ്ടായാൽ തങ്ങളെക്കാൾ എത്രയോ ശക്തരായ ഇന്ത്യയ്ക്കെതിരെ പിടിച്ചുനിൽക്കാനാവില്ലെന്ന് പോർച്ചുഗലിന് നന്നായി അറിയാമായിരുന്നു. ഗോവയെ രക്ഷിക്കാൻ നന്നായി യുദ്ധം ചെയ്തു ത്യാഗം ചെയ്യുകവഴി ഇന്ത്യയെ രാഷ്ട്രീയമായി യുദ്ധത്തിൽ നിന്നും പിന്തിരിപ്പിക്കാനായേക്കാം എന്നു പോർച്ചുഗീസുകാർ കരുതി. ഗോവയിലെ പോർച്ചുഗീസ് കലാപങ്ങളെ അമർച്ച ചെയ്യാൻ മാത്രം വേണ്ടി 7500 സൈനികരെ നിലനിർത്തുന്നത് ആവശ്യമില്ലെന്നും, ഇന്ത്യയുമായി ഒരു യുദ്ധമെങ്ങാൻ ഉണ്ടായാൽ ഈ 7500 പേർ തീരെ കുറവാണെന്നും അങ്ങനെ ഉണ്ടാകുന്നപക്ഷം മറ്റു മാർഗങ്ങൾ നോക്കുന്നതാണ് നല്ലതെന്നും മനസ്സിലാക്കിയ, 1960 -ൽ ഗോവയിൽ സന്ദർശനത്തിനു വന്ന മുതിർന്ന പോർച്ചുഗീസ് സൈനിക ഉദ്യോഗസ്ഥനായ കൊസ്റ്റ ഗോമെസ്, അങ്കോളയിലെ ഗറിലായുദ്ധമുറകളെ നേരിടാൻ വലിയ സൈനികസന്നാഹം ആവശ്യമായതിനാൽ ഗോവയിലെ സൈനികരുടെ എണ്ണത്തിൽ വലിയ കുറവുവരുത്തിക്കൊണ്ട് അവിടെ നിന്നും ഏതാണ്ട് 3300 സൈനികരെ അങ്കോളയിലേക്ക് അയച്ചു.

ഇങ്ങനെ പട്ടാളത്തിന്റെ എണ്ണത്തിൽ വലിയ കുറവുവന്ന പോർച്ചുഗീസുകാർ ഇന്ത്യൻസൈന്യം കടന്നുവരുമ്പോൾ നേരിടാൻ രണ്ടു പദ്ധതികളാണ് ഉണ്ടാക്കിയത്. സെന്റിനൽ പ്ലാൻ (Plano Sentinela, Sentinel Plan) പ്രകാരം ഗോവയെ നാലായി തിരിച്ചു. വടക്ക്, മധ്യം, തെക്ക്, മൊർമുഗാവോ. ബാരേജ് പ്ലാൻ (Plano de Barragens, Barrage Plan) പ്രകാരം എല്ലാ പാലങ്ങളും പാതകളും തകർക്കുകയും റോഡുകളിലും ബീച്ചുകളിലും മൈൻ വിതയ്ക്കുക എന്നതുമായിരുന്നു. സൈനികരെ നാലായി തിരിച്ച് ഓരോ കൂട്ടത്തിനും ഓരോ വിഭാഗം നൽകുകയും കടന്നുവരുന്ന സൈന്യത്തിന്റെ വേഗത എങ്ങനെയും കുറയ്ക്കുവാനും ആയിരുന്നു നിർദ്ദേശം. യുദ്ധം നടക്കുന്ന സമയത്ത് ഗോവയിലുണ്ടായിരുന്ന ക്യാപ്റ്റൻ കാർലോസ് അസാറെഡോ സെന്റിനൽ പ്ലാനിനെപ്പറ്റി 2001 ഡിസംബർ 8 -ന് പോർച്ചുഗലിലെ ഒരു പത്രത്തിൽ ഇങ്ങനെയെഴുതി. " ഒരു തരത്തിലും നടപ്പിലാക്കാനോ വിജയിപ്പിക്കാനോ ആവാത്ത പദ്ധതിയായിരുന്നു അത്. സമയം നീട്ടിക്കിട്ടാൻ മാത്രമുള്ള ഒരു പരിപാടി. പക്ഷേ ഇതു നടപ്പിലാക്കണമെങ്കിൽ കൊണ്ടുനടക്കാവുന്ന വാർത്താവിനിമയ ഉപാധികൾ അത്യാവശ്യമായിരുന്നു." മൈനുകളുടെ എണ്ണം തീരെക്കുറവായതിനാൽ റോഡുകളും ബീച്ചുകളും മൈൻ വിതയ്ക്കുന്നതും പ്രായോഗികമല്ലായിരുന്നു.

ഈ സമയത്ത് ഗോവയിലെ പോർച്ചുഗീസ് നാവികസേനയ്ക്ക് കാര്യമായി ആകെ ഒരു കപ്പലേ ഉണ്ടായിരുന്നുള്ളൂ. അഫോൻസൊ ഡി അൽബുകർക്ക്. അതിൽ മിനുട്ടിൽ 2 വെടികൾ ഉതിർക്കാവുന്ന നാല് 120 മിമി തോക്കുകളും നാല് ഓട്ടോമാറ്റിക് റാപിഡ് ഫൈറിങ്ങ് തോക്കുകളുമാണ് ഉണ്ടായിരുന്നത്. ഇതുകൂടാതെ മൂന്ന് ചെറിയ പട്രോൾ ബോട്ടുകളും അഞ്ച് വ്യാപാരക്കപ്പലുകളും ആണ് പോർച്ചുഗീസുകാർക്ക് ഉണ്ടായിരുന്നത്. നാവികശക്തി വർദ്ധിപ്പിക്കാനായി പോർച്ചുഗലിൽ നിന്നും അയച്ച കപ്പലുകൾക്ക് സൂയസ് കനാലുവഴി അനുമതി ഈജിപ്റ്റ്‌ പ്രസിഡണ്ട് ഗമാൽ അബ്ദുന്നാസർ നിരസിക്കുകയും ചെയ്തു.

ആകെക്കൂടി 810 നാട്ടുകാരടക്കമുള്ള 3995 പേർ അടങ്ങുന്ന വലിയ പരിശീലനമൊന്നും കിട്ടാത്ത ചെറിയകലാപം മാത്രം നിയന്ത്രിക്കാൻ ഉതകുന്ന്ഒരു ചെറിയ കരസൈന്യമേ ഈ സമയത്ത് പോർച്ചുഗീസുകാർക്ക് ഗോവയിൽ ഉണ്ടായിരുന്നുള്ളൂ. അതു തന്നെ ഗോവയിലും ദാമനിലും ദിയുവിലുമായി പങ്കുവയ്ക്കപ്പെട്ട നിലയിലുമായിരുന്നു. 

സേനാനായകന് ഉപദേശം നൽകാനുള്ള ഒരു ഉദ്യാഗസ്ഥൻ ഒഴികെ ഈ സമയം പോർച്ചുഗീസുകാർക്ക് ഗോവയിൽ വായുസേന ഒന്നും ഉണ്ടായിരുന്നില്ല.

ഡിസംബർ 16 -ന് പോർച്ചുഗലിലെ വായുസേന പത്ത് ടൺ ടാങ്ക് വേധ ഗ്രനേഡുകളുമായി ഗോവയിലെ സേനയെ സഹായിക്കാൻ പുറപ്പെടാൻ ഒരുങ്ങിയിരുന്നു. എന്നാൽ പോകേണ്ട വഴിയിലുള്ള പാകിസ്താൻ അടക്കമുള്ള ഒരു രാജ്യവും വഴിയിൽ സൈനികവിമാനത്തിന് ഇടത്താവളം ഒരുക്കാൻ അനുമതി നൽകാൻ തയ്യാറായില്ല. പിന്നീട് ഒരു യാത്രാവിമാനം ഈ അവശ്യത്തിനായി ഉപയോഗിക്കാൻ ശ്രമിച്ചെങ്കിലും ആയുധങ്ങൾ വഹിക്കുന്നതിനാൽ അതിനും എവിടെയും അനുമതി കിട്ടിയില്ല. അങ്ങനെ യുദ്ധമുണ്ടായാൽ സൈനികരല്ലാത്ത പോർച്ചുഗീസുകാരെ ഒഴിപ്പിക്കാൻ വേണ്ടി, എത്തിച്ചേർന്ന വിമാനങ്ങളിൽ വെറും ഭക്ഷണപദാർത്ഥങ്ങളും ഏതാനും സ്ത്രീ പാരട്രൂപ്പുകാരുമേ ഉണ്ടായിരുന്നുള്ളൂ.

യുദ്ധമുണ്ടാവുന്ന സമയം ഗോവയിൽ ഈ രണ്ട് യാത്രാവിമാനങ്ങൾ മാത്രമാണ് പോർച്ചുഗീസുകാർക്ക് ഗോവയിൽ ഉണ്ടായിരുന്നത്. ഡാബോലിം വിമാനത്താവളത്തിൽ മറ്റൊരു വിമാനവും ഉണ്ടായിരുന്നതായി ഇന്ത്യക്കാർ അവകാശപ്പെട്ടെങ്കിലും അത് തെറ്റായിരുന്നുവെന്ന് പിന്നീട് തെളിഞ്ഞു. വ്യോമവേധത്തിന് ആകെ ഉണ്ടായിരുന്നത് പഴഞ്ചനായ ഏതാനും വിമാനവേധത്തോക്കുളും അവയെ ഉപയോഗിക്കാൻ ഫുട്ബോൾ കളിക്കാർ എന്ന നാട്യേന ഒളിച്ചുകടത്തിക്കൊണ്ടുവന്ന രണ്ട് ആർട്ടിലറി യൂനിറ്റുകളും മാത്രമേ ഉണ്ടായിരുന്നുള്ളൂ.

സൈനികഒരുക്കങ്ങൾ ഗോവയിലുള്ള യൂറോപ്യന്മാരെ ഭീതിയിലാക്കി. യുദ്ധം തുടങ്ങുന്നതിനുമുൻപേ തങ്ങളുടെ കുടുംബങ്ങളെ ഒഴിപ്പിക്കാൻ അവർ തിരക്കുകൂട്ടി. തിമോറിൽ നിന്നും ലിസ്‌ബണിലേക്ക് പോവുന്ന "ഇന്ത്യ" എന്ന കപ്പൽ ഡിസംബർ 9 -ന് ഗോവയിലെ മർമഗോവ തുറമുഖത്തെത്തി. ഒരാളെയും കപ്പലിൽ കയറ്റരുതെന്ന കർശനനിർദ്ദേശം പോർച്ചുഗലിൽ നിന്നും ഉണ്ടായിരുന്നിട്ടും ഗോവയിലെ ഗവർണ്ണർ ജനറൽ എസ്വില 380 പേരെ മാത്രം കയറ്റാവുന്ന ആ കപ്പലിൽ 700 യൂറോപ്യൻ വംശജരായ പോർച്ചുഗീസുകാരെ കയറ്റി നാടുവിടാൻ അനുമതി നൽകി. കുത്തിനിറച്ച ആ കപ്പലിൽ ആൾക്കാർ ടോയിലറ്റുകളിൽ പോലും താമസിച്ചു. സ്ത്രീകളെയും കുട്ടികളെയും ഇങ്ങനെ ഒഴിപ്പിക്കുമ്പോൾ വേണ്ടിവന്നാൽ തങ്ങൾ ഇവിടെക്കിടന്നു മരിക്കാനും തയ്യാറാണെന്നു എസ്വില പത്രക്കാരോടു പറഞ്ഞിരുന്നു. ഇന്ത്യയുടെ വായുസേന ആക്രമണം തുടങ്ങിയപ്പോൾ പോലും വായുമാർഗ്ഗം യൂറോപ്പുകാരെ ഒഴിപ്പിക്കുന്നത് തുടർന്നിരുന്നു.

ഗോവയിലെ കാര്യങ്ങൾ മനസ്സിലാക്കാനുള്ള ശ്രമങ്ങൾ ഇന്ത്യ ഡിസംബർ ഒന്നിനേ തുടങ്ങിയിരുന്നു. ഗോവയുടെ തീരത്തുനുന്നും 13 കിലോമീറ്റർ അകലെ [INS Betwa|ഐ എൻ എസ് ബെറ്റ്വാ]], ഐ എൻ എസ് ബിയാസ് എന്നീ രണ്ടുചെറിയ കപ്പലുകൾ പട്രോളിങ്ങ് നടത്തിത്തുടങ്ങി. കാര്യങ്ങൾ മനസ്സിലാക്കാൻ വ്യോമസേനയും പറക്കൽ തുടങ്ങി. ഡിസംബർ 17 -ന് ഡാബോലിം വിമാനത്താവളത്തിനു മീതെ പറന്ന ഇന്ത്യൻ വ്യോമസേനാ വിമാനത്തിനു നേരെ വെടിവയ്പ്പുണ്ടായെങ്കിലും സമുദ്രഭാഗത്തേക്ക് പറന്ന് രക്ഷപ്പെട്ടു. ഈ വെടി ഉതിർത്ത തോക്ക് പിന്നീട് വെടിയുണ്ട കുടുങ്ങിയ നിലയിൽ കണ്ടെടുത്തു. ഇന്ത്യയുടെ വിമാനവാഹിനിക്കപ്പലായ വിക്രാന്ത് 121 കിലോമീറ്റർ അകലെ ആവശ്യമെങ്കിൽ ഇടപെടാനും മറ്റു വിദേശ കപ്പലുകൾ വരുന്നുണ്ടോ എന്ന് നിരീക്ഷിക്കാനും ആയി നില ഉറപ്പിച്ചിരുന്നു.

1961 ഡിസംബർ 11 -ന് 17 -ആം ഇൻഫൻട്രി ഡിവിഷനോടും കരസേനയുടെ മറ്റു അനുബന്ധവിഭാഗങ്ങളോടും പനാജിയും മർമ്മഗോവയും ഗോവ പിടിക്കാനായി ഗോവയിലേക്ക് കടക്കാൻ നിർദ്ദേശം ലഭിച്ചു. വടക്കുനിന്ന് ബ്രിഗേഡിയർ സഗത് സിംഗ് നയിക്കുന്ന 50 -ആം പാരാബ്രിഗേഡ് ഗ്രൂപ്പ് എന്ന ഇന്ത്യൻ സേനയുടെ ഏറ്റവും മികച്ച പാരച്ച്യ്യൂട്ട് സംഘമാണ് പനാജി പിടിക്കാനായി നീങ്ങിയ പ്രധാന സംഘം. കിഴക്കുനിന്നും 63 -ആം ഇന്ത്യൻ ഇൻഫൻട്രി ബ്രിഗേഡും മുന്നോട്ടുനീങ്ങി. 17 -ആം ഇൻഫൻട്രിയെ സഹായിക്കാൻ മാത്രമായിരുന്ന് 50 -ആം പാരാബ്രിഗേഡിന്റെ ധർമ്മമെങ്കിലും അവർ വളരെപ്പെട്ടെന്ന് തടസ്സങ്ങളെയെല്ലാം മറികടന്ന് ആദ്യം പനാജിയിലെത്തി.

1961 ഡിസംബർ 17 -ന് 9.45 -നാണ് ഗോവയിൽ ആക്രമണം തുടങ്ങിയത്. വടക്കുകിഴക്കൻ ഗോവയിലെ മൗലിങ്യം എന്ന സ്ഥലം പിടിച്ചെടുത്ത ഇന്ത്യൻ സേന അവിടെയുണ്ടായിരുന്ന രണ്ട് പോർച്ചുഗീസ് സൈനികാംഗങ്ങളെ വധിച്ചു. ഇന്ത്യൻ സേനയെ നേരിടാൻ അവിടെയുണ്ടായിരുന്ന പോർച്ചുഗീസ് സേന അനുവാദം ചോദിച്ചെങ്കിലും 13.45 -ഓടെ അതു നിരസിക്കപ്പെടുകയാണ് ഉണ്ടായത്. 


</doc>
<doc id="251923" url="https://ml.wikipedia.org/wiki?curid=251923" title="അലീം ദാർ">
അലീം ദാർ

അലീം ദാർ (ജനനം: 6 ജൂൺ 1968, പഞ്ചാബ്, പാകിസ്താൻ) ഒരു പാകിസ്താനി അന്താരാഷ്ട്ര ക്രിക്കറ്റ് അമ്പയറും, മുൻ ഫസ്റ്റ്-ക്ലാസ്സ് ക്രിക്കറ്റ് കളിക്കാരനുമാണ്. ക്രിക്കറ്റ് കളിക്കാരനായാണ് അദ്ദേഹം തന്റെ കരിയർ ആരംഭിച്ചത്. വലംകൈയ്യൻ ബാറ്റ്സ്മാനും, വലംകൈയ്യൻ ലെഗ്സ്പിൻ ബൗളറുമായിരുന്ന അദ്ദേഹം അലൈഡ് ബാങ്ക്, ഗുജ്രൻവാല, ലാഹോർ, പാകിസ്താൻ റെയിൽവേസ് എന്നീ ടീമുകൾക്കു വേണ്ടി അദ്ദേഹം കളിച്ചിട്ടുണ്ട്. പിന്നീട് കളിയിൽനിന്ന് വിരമിച്ചശേഷം അദ്ദേഹം അമ്പയറിങ് രംഗത്തേക്ക് തിരിഞ്ഞു.
2000 ഫെബ്രുവരിയിലാണ് അദ്ദേഹം തന്റെ ആദ്യ അന്താരാഷ്ട്ര മത്സരം നിയന്തിച്ചത്. പിന്നീട് 2002ൽ അദ്ദേഹം ഐ.സി.സി.യുടെ അന്താരാഷ്ട്ര അമ്പയർമാരുടെ പാനലിൽ കടന്നു. തുടർന്ന് മികച്ച അമ്പയറിങ് പ്രകടനങ്ങൾ കാഴ്ച വെച്ച അദ്ദേഹം 2003ലെ ക്രിക്കറ്റ് ലോകകപ്പിൽ അമ്പയറായി തിരഞ്ഞെടുക്കപ്പെട്ടു. കൃത്യതയാർന്ന തീരുമാനങ്ങളിലൂടെ മികച്ച ഒരു അമ്പയറായി പേരെടുത്ത അദ്ദേഹം 2004ൽ ഐ.സി.സി. അമ്പയർമാരുടെ എലൈറ്റ് പാനലിൽ കടന്നു, ആ പദവിയിലെത്തിയ ആദ്യ പാകിസ്താൻകാരനായി. 2011ലെ ലോകകപ്പ് ക്രിക്കറ്റിൽ അദ്ദേഹം എടുത്ത തീരുമാനത്തിന് എതിരായി വന്ന 15 അമ്പയർ ഡിസിഷൻ റിവ്യൂകളും സൂക്ഷ്മ പരിശോധനയിൽ നിരസിക്കപ്പെട്ടു.

ജൂൺ 2013 പ്രകാരം:



</doc>
<doc id="251926" url="https://ml.wikipedia.org/wiki?curid=251926" title="പൃഥ്വി (മിസൈൽ)">
പൃഥ്വി (മിസൈൽ)

സം‌യോജിത ഗൈഡഡ് മിസൈൽ വികസന പദ്ധതിക്കു കീഴിൽ ഇന്ത്യയുടെ ഡിഫൻസ് റിസർച്ച് ആന്റ് ഡവലപ്‌മെന്റ് ഓർഗനൈസേഷൻ വികസിപ്പിച്ചെടുത്ത ഹ്രസ്വദൂര ബാലിസ്റ്റിക് മിസൈൽ (SRBM) ആണ് പൃഥ്വി(Sanskrit: पृथ्वी, ""ഭൂമി""). ഒരു സർഫേസ് to സർഫേസ് മിസൈലാണ് ഇത്. തദ്ദേശീയ സാങ്കേതികവിദ്യ ഉപയോഗിച്ച് ഇന്ത്യ നിർമ്മിച്ച ആദ്യത്തെ ബാലിസ്റ്റിക് മിസൈൽ ആണ് പൃഥ്വി.

1993-ൽ ഇന്ത്യൻ സായുധ സേനയുടെ ഭാഗമായി മാറി. പൃഥ്വി മിസൈലിന് 3 പതിപ്പുകളുണ്ട്. പൃഥ്വി l, ll & lll. പൃഥ്വി മിസൈലിന്റെ രൂപാന്തരമാണ് നാവികസേന ഉപയോഗിക്കുന്ന "ധനുഷ് ". 


</doc>
<doc id="251933" url="https://ml.wikipedia.org/wiki?curid=251933" title="കള്ളിപ്പെണ്ണ്">
കള്ളിപ്പെണ്ണ്

ഷാജിഫിലിംസിന്റെ ബാനറിൽ പി.എ. തോമസ് നിർമിച്ച മലയാളചലച്ചിത്രമാണ് കള്ളിപ്പെണ്ണ്. പി.എ. തോമസ്, പ്രകാശ് തോമസ് എന്നീ സ്റ്റുഡിയോകളിൽ നിർമ്മാണം പൂർത്തീകരിച്ച കള്ളിപ്പെണ്ണ് 1966 നവംബർ 11-ന് പ്രദർശനം തുടങ്ങി. ഈ ചിത്രത്തിന്റെ വിതരണം നടത്തിയത് വിമലാ ഫിലിംസായിരുന്നു.






</doc>
<doc id="251935" url="https://ml.wikipedia.org/wiki?curid=251935" title="ഈഷാനോസോറസ്">
ഈഷാനോസോറസ്

തെറിസീനോസൌറോയിഡ് വിഭാഗത്തിൽ പെട്ടതെന്ന് കരുതപെടുന്ന ഒരു ദിനോസർ ആണ് ഈഷാനോസോറസ്. ഒരു ഭാഗികമായ കീഴ് താടി എല്ല് മാത്രമേ ഫോസ്സിൽ ആയി ലഭിച്ചിട്ടുള്ളൂ . ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് . ജീവിച്ചിരുന്ന കാലം വെച്ച് നോക്കുംപ്പോൾ , ഇത് ഒരു പുരാതന സെലുസൌർ ആക്കാനും സാധ്യത ഉണ്ട് . എന്നാൽ ഇപ്പോൾ ഇതിനെ തെറിസീനോസൌറോയിഡ് ആയി ആണ് കണക്കാക്കുന്നത്.


</doc>
<doc id="251942" url="https://ml.wikipedia.org/wiki?curid=251942" title="റോബിൻ ശർമ്മ">
റോബിൻ ശർമ്മ

ഇന്ത്യൻ വംശജനായ കനേഡിയൻ പൗരത്വമുള്ള അഭിഭാഷകനും,എഴുത്തുകാരനുമാണ് റോബിൻ ശർമ്മ.
(ജ:1964).നേതൃത്വപരിശീലനക്യാമ്പുകളും റോബിൻ ശർമ്മ നടത്തിവരുന്നു.
റോബിൻ ശർമ്മ 15 ഗ്രന്ഥങ്ങളോളം പ്രസിദ്ധീകരിച്ചിട്ടുണ്ട്. The Monk Who Sold His Ferrari എന്ന പുസ്തകം 3 ദശലക്ഷം കോപ്പികൾ വിറ്റഴിഞ്ഞിട്ടുണ്ട്.
വ്യവസായ സ്ഥാപനങ്ങൾക്കുവേണ്ടി ശില്പശാലകളും,പ്രഭാഷണങ്ങളും ,പരീശീലനപരിപാടികളും അദ്ദേഹം നടത്തിവരുന്നുണ്ട്. കൂടാതെ ടെലിവിഷൻ പരിപാടികളിലും,റേഡിയോ പ്രഭാഷണങ്ങളും ഏർപ്പെട്ടിരിയ്ക്കുന്ന ശർമ്മയ്ക്ക് ഗോൾഡൻ ഗാവൽ പുരസ്ക്കാരം നൽകപ്പെടുകയുണ്ടായി. 



</doc>
<doc id="251944" url="https://ml.wikipedia.org/wiki?curid=251944" title="വെള്ളത്താളി">
വെള്ളത്താളി

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് വെള്ളത്താളി. . 5 മീറ്റർ വരെ പൊക്കം വയ്ക്കുന്ന ഈ ചെടി 1100 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. പശ്ചിമഘട്ടത്തിൽ കൂർഗിനു തെക്കോട്ട് ശ്രീലങ്ക വരെയുള്ള പ്രദേശങ്ങളിൽ കാണുന്നു.



</doc>
<doc id="251949" url="https://ml.wikipedia.org/wiki?curid=251949" title="താന്നിക്കുറിഞ്ഞി">
താന്നിക്കുറിഞ്ഞി

4 മീറ്ററോളം ഉയരം വയ്ക്കുന്ന ഒരു കുറ്റിച്ചെടിയാണ് താന്നിക്കുറിഞ്ഞി. . ഇന്തോമലേഷ്യയിലും പശ്ചിമഘട്ടത്തിൽ 1300 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും എല്ലായിടത്തും തന്നെ കണ്ടുവരുന്നു.



</doc>
<doc id="251951" url="https://ml.wikipedia.org/wiki?curid=251951" title="കല്യാണരാത്രിയിൽ">
കല്യാണരാത്രിയിൽ

എ സർട്ടിഫിക്കേറ്റ് ലഭിച്ച ആദ്യത്തെ മലയാളചലച്ചിത്രമാണ് രാജുമാത്തൻ തങ്കം മൂവീസിന്റെ ബാനറിൽ നിർമിച്ചവതരിപ്പിച്ച കല്യാണരാത്രിയിൽ. സെന്റ്ട്രൽ പിക്ചെഴ്സ് വിതരണം ചെയ്ത ഈ ചിത്രം 1966 ജൂലൈ 15-ന് പ്രദർശനം തുടങ്ങി.

ഒരു മലംഞ്ചരുവിൽ പാശ്ചാത്യ രീതിയിൽ നടന്നു വരുന്ന ഹോട്ടലാണ് “ഹോട്ടൽ ഹിൽ പാലസ്”. ഉടമസ്ഥൻ കെ. ബി. നായരും സേവകനായ പി. കെ. മേനോനും കള്ളനോട്ടു വ്യാപാരത്തിനും കള്ളക്കടത്തിനും മറ്റ് അവിഹിതങ്ങൾക്കും ഈ ഹോട്ടലാണ് മറയായി ഉപയോഗിക്കുന്നത്. വഴിമുടക്കാൻ വരുന്നവരെ കൊന്നു കളയുകയാണ് നായരുടേയും മേനോന്റേയും വഴി. മേനോന്റെ വളർത്തു മകൾ ലീലയെ അയാൾ നിർബ്ബന്ധപൂർവ്വം അവിടത്തെ നർത്തകിയാക്കിയിരിക്കയാണ്. മദ്രാസിൽ നിന്നും ഡോക്റ്റർ കൈമളുടെ ശുപാർശയുമായെത്തിയ രാജഗോപാലനെ കെ. ബി. നായർ തന്റെ എസ്റ്റേറ്റ് മാനേജറായി നിയമിച്ചു. നായരുടെ മരിച്ചു പോയ ചേട്ടന്റെ ഭാര്യ മാധവിയമ്മയും മകൾ രാധയും അവിടെയുണ്ട്. മദ്രാസിൽ വച്ച് രാജനു രാധയെ പരിചയമുണ്ട്. നായരുടെ അകാലചരമമടഞ്ഞ ഭാര്യയുടെ പ്രേതം രാത്രി പന്ത്രണ്ടടിച്ചാൽ ഹോട്റ്റലിലും പരിസരത്തും അലഞ്ഞു തിരിയാറുണ്ടെന്നു കേട്ട രാജൻ ആ രഹസ്യം കണ്ടുപിടിയ്ക്കാൻ തീരുമാനിച്ചു. മലംഞ്ചരിവിലെ ഒരു വീട്ടിനുള്ളിൽ പ്രേതം അപ്രത്യക്ഷമാകുന്നെന്ന് അയാൾ കണ്ടു പിടിച്ചു, വില്ലന്മാർ രാജനു പുറകേയും ആയി. അനാഥയായ ലീലയോട് രാജനു സഹോദരീനിർവ്വിശേഷമായ സ്നേഹമാണുള്ളത്. രാജനും രാധയുമായുള്ള പ്രേമബന്ധത്തെ മാധവിയമ്മ നിശിതമായി എതിർത്തു. എന്നാൽ രാജന്റെ അച്ഛന്റെ ഫോടോ യദൃശ്ചികമായി കാണാനിടവന്ന അവർ തന്റെ സ്വാധീനശക്തി ഉപയോഗിച്ച് കെ. ബി. നായരെക്കൊണ്ടും അവർ തമ്മിലുള്ള വിവാഹത്തിനു സമ്മതിപ്പിച്ചു. കല്യാണരാത്രിയിൽ തന്നെ പ്രേതം രാജൻ-രാധ ദമ്പതിമാരുടെ മണിയറയിൽ കാണപ്പെട്ടു. രാജൻ പ്രേതത്തെ പിൻ തുടർന്നു. രാജനെ വകവരുത്താനായി കെ. ബി. നായരുടേയും മേനോന്റേയും ശ്രമം. അവരുടെ കള്ളനോട്ടു കേന്ദ്രം അയാൾ കണ്ടുപിടിച്ചു കഴിഞ്ഞിരുന്നു. മാധവിയമ്മ ഇതിനിടയ്ക്ക് ചില സത്യങ്ങൾ തുറന്നു പറഞ്ഞു. രാജനും ലീലയും നായരുടെ ചേട്ടന്റെ മക്കളാണ്. സ്വന്തം ചേട്ടനെ പണ്ട് നായർ ധനലാഭത്തിനു കൊന്നു കളഞ്ഞതാണ്. നിരവധി സംഘട്ടനങ്ങൾക്ക് ശേഷം പ്രേതത്തെ രാജൻ പിടികൂടി. നായരുടെ വിശ്വസ്തനായ ഡ്രൈവർ അപ്പുക്കുട്ടനാണ് പ്രേതവേഷം കെട്ടിയിരുന്നത്. രാജനെ വില്ലന്മാർ തടവിലാക്കിയെങ്കിലും അയാൾ സമർത്ഥമായി രക്ഷപെട്ടു. അവസാനം അടിപിടിയ്ക്കിടയിൽ കൊക്കയിലേക്ക് വീണ് നായർ മരിച്ചു. മറ്റ് വില്ലന്മാർ പോലീസ് പിടിയിലുമായി. രാജനും രാധയും ഒന്നിച്ചു. ലീലയ്ക്ക് സ്വന്തം ചേട്ടനെ തിരിച്ചു കിട്ടി.


ഗാനങ്ങൾ :വയലാർ രാമവർമ്മ<br>
ഈണം : ദേവരാജൻ


</doc>
<doc id="251952" url="https://ml.wikipedia.org/wiki?curid=251952" title="ജേക്കബ് ഏറനാട്ട്">
ജേക്കബ് ഏറനാട്ട്

എഴുത്തുകാരൻ, പത്രാധിപർ, പ്രഭാഷകൻ, സംഘാടകൻ എന്നി നിലകളിൽ കേരളത്തിലെ കത്തോലിക്കാസഭക്കു ഗണ്യമായ സംഭാവനകൾ നൽകിയ ഒരു വൈദികനായിരുന്നു ജേക്കബ് ഏറനാട്ട് (ജനനം 1929 ജനുവരി 20 ; മരണം 2013 ജൂൺ 21). മലബാർ മെയിൽ ദിനപത്രത്തിന്റെ പത്രാധിപരും മാനേജരുമായിരുന്നു. സീറോ മലബാർ സഭയുടെ കുർബാനക്രമം ഉൾപ്പെടെ ആരാധനാ ക്രമവത്സരത്തിലെ വിവിധ പ്രാർഥനകളും ഗാനങ്ങളും തയ്യാറാക്കുന്നതിൽ പങ്കുവഹിച്ച ഇദ്ദേഹം, അൻപതോളം ഗ്രന്ഥങ്ങളുടെ കർത്താവാണ്. പ്രഗല്ഭനായ സംഘാടകനായിരുന്ന ഏറനാട്, ദൈവമാതാവിനോടുള്ള ഭക്തിയിലൂന്നിയ കത്തോലിക്കാ യുവജനപ്രസ്ഥാനമായ മരിയൻ സോഡാലിറ്റിയെ കേരളത്തിൽ വളർത്തിയെടുക്കുന്നതിൽ മുൻകൈയ്യെടുത്തു. ഏറെക്കാലം അദ്ദേഹം കേരളത്തിലെ പ്രഥമ കർദ്ദിനാൾ ജോസഫ് പാറേക്കാട്ടിലിന്റെ സെക്രട്ടറിയായും സേവനമനുഷ്ടിച്ചു. എറണാകുളം-അങ്കമാലി അതിരൂപതാംഗമായ ഫാ. ജേക്കബ് ഏറനാട്ടിനു വൈദികരത്നം പദവി നൽകി ആദരിച്ചു. സീറോ മലബാർ സഭാ സിനഡാണ് അവാർഡ് നൽകിയത്. 

പത്രാധിപർ, ചിന്തകൻ, സഭാ സ്ഥാപനങ്ങളുടെ ഭരണകർത്താവ് തുടങ്ങി ഭിന്ന മേഖലകളിൽ തിളങ്ങി. ചേർത്തലയിലെ പാലൂത്തറ സ്വദേശി. കത്തോലിക്കാ വാരികയായ സത്യദീപത്തിൽ 27 വർഷം ജെം എന്നപേരിൽ വാരാന്തചിന്തകൾ എഴുതി. എറണാകുളം മിസം മാസികയുടെ എഡിറ്ററായിരുന്നു. കുടുംബപ്രാർഥനയ്ക്കുവേണ്ടി ഒട്ടേറെ പുസ്തകങ്ങൾ രചിച്ചു. എട്ടുവർഷം എറണാകുളം രൂപതയുടെ കീഴിലുള്ള ലിസി ആശുപത്രിയുടെ ജോയിന്റ് ഡയറക്ടറായിരുന്നു. 15 വർഷം അവിടെ ആധ്യാത്മിക ഗുരുവായും സേവനമനുഷ്ഠിച്ചു. കർദ്ദിനാൾ ജോസഫ് പാറേക്കാട്ടിലിന്റെ സെക്രട്ടറി സ്ഥാനം രണ്ടു പതിറ്റാണ്ടും എറണാകുളം അതിരൂപതയുടെ ചാൻസലർ പദവി അഞ്ചു വർഷവും വഹിച്ചു. ജോൺ പോൾ രണ്ടാമൻ മാർപാപ്പയുടെ ഇന്ത്യാ സന്ദർശനവേളയിൽ സിറോ മലബാർ സഭയ്ക്കുവേണ്ടി സംഘാടക സമിതിയുടെ പ്രവർത്തനങ്ങൾ ഏകോപിപ്പിച്ചു നടത്തി. കളമശേരിയിലെ പേപ്പൽ വേദി മുതൽ വാഹന പാർക്കിങ് വരെ ഒരുക്കിയത് അദ്ദേഹത്തിന്റെ മേൽനോട്ടത്തിലായിരുന്നു. വൈക്കം നഗരമദ്ധ്യത്തിൽ നടേൾപള്ളിയുടെ കീഴിൽ പ്രവർത്തിക്കുന്ന ഐടിസി, ഇൻസ്റ്റിറ്റ്യൂട്ട് ഓഫ് കൊമേഴ്സ് എന്നിവയുടെ സ്ഥാപനത്തിലും അദ്ദേഹം മുൻകൈയ്യെടുത്തു.

പിൽക്കാലത്ത് ഈ സംഘടന ക്രൈസ്തവജീവിത സമൂഹം (ക്രിസ്ത്യൻ ലൈഫ് കമ്മ്യൂണിറ്റി - സി.എൽ.സി.) എന്നു പേരു മാറ്റി.


</doc>
<doc id="251953" url="https://ml.wikipedia.org/wiki?curid=251953" title="കേരളത്തിന്റെ സമ്പദ്ഘടന">
കേരളത്തിന്റെ സമ്പദ്ഘടന

കേരളത്തിലെ സമ്പദ് വ്യവസ്ഥയുടെ നട്ടെല്ല് സേവനമേഖലയാണെന്നു പറയാം. മൊത്ത ആഭ്യന്തര ഉൽപ്പാദനത്തിന്റെ കാര്യത്തിലും, സാമ്പത്തിക പുരോഗതിയുടെ കാര്യത്തിലും കേരളം ഇന്ത്യയിലെ മറ്റേതു സംസ്ഥാനത്തേക്കാളും മുന്നിട്ടു നിൽക്കുന്നു. 2008ലെ ഗ്ലോബൽ ഹംഗർ ഇൻഡക്സ് പ്രകാരം കേരളത്തിലെ ദാരിദ്ര്യത്തിന്റെ തോത് അപകടകരമായ നിലയിലാണ്. എന്നിരിക്കിലും മറ്റു സംസ്ഥാനങ്ങളെ അപേക്ഷിച്ച് കേരളം വളരെയധികം മുന്നിട്ടു നിൽക്കുന്നു. മറ്റു സംസ്ഥാനങ്ങളിൽ നിന്നും വേറിട്ടു നിൽക്കുന്ന കേരളത്തിന്റെ ഈ പുരോഗമനാത്മകമായ സ്ഥിതിവിശേഷത്തെ കേരളമാതൃക എന്നും കേരളപ്രതിഭാസം എന്നും രാഷ്ട്രതന്ത്രജ്ഞന്മാരും, സാമ്പത്തികവിദഗ്ദരും വിശേഷിപ്പിക്കുന്നു. കേരളം ഭരിച്ചിരുന്ന കോൺഗ്രസ്സ്, കമ്മ്യൂണിസ്റ്റ് സർക്കാരുകൾ നടപ്പിൽ വരുത്തിയ ഭൂപരിഷ്കരണവും, സാമൂഹികമാറ്റങ്ങളുമൊക്കെയാണ് കേരളത്തിനുണ്ടായ ഈ പുരോഗതിക്കു കാരണം എന്നു വിലയിരുത്തപ്പെടുന്നു. മണി ഓർഡർ ഇക്കോണമി എന്നാണ് കേരളത്തിന്റെ സമ്പദ് വ്യവസ്ഥയെ ഫിനാൽഷ്യൽ എക്സ്പ്രസ്സ് എന്ന മാസിക വിശേഷിപ്പിച്ചത്.

കേരളത്തിന്റെ വരുമാനത്തിന്റെ സിംഹഭാഗവും പ്രവാസികളായ കേരളീയരിൽ നിന്നുമാണ്. 1980 കളിൽ മെച്ചപ്പെട്ട വരുമാനവും, ജീവിതമാർഗ്ഗവും തേടി ഗൾഫിലേക്കാരംഭിച്ച കുടിയേറ്റമാണ് ഇതിനു കാരണം. ഏതാണ്ട് മുപ്പതു ലക്ഷം മലയാളികൾ ഗൾഫിൽ വിവിധ മേഖലകളിൽ പണിയെടുക്കുന്നുണ്ട്. തൊഴിലില്ലായ്മ 2003 ൽ 19.1 ശതമാനമായിരുന്നത് 2007 ൽ കുറഞ്ഞ് 9.4 ശതമാനമായി. 2011 ലെ കണക്കനുസരിച്ച് കേരളത്തിലെ തൊഴിലില്ലായ്മയുടെ ശതമാനം 4.2 മാത്രമാണ്.

കുരുമുളകിന്റെ ദേശീയോത്പാദനത്തിന്റെ 92 ശതമാനവും കേരളത്തിലും കർണ്ണാടകത്തിലുമായാണ് കൃഷി ചെയ്യുന്നത്. പത്തോളം ഇനങ്ങളിലുള്ള കുരുമുളക് കേരളത്തിൽ കൃഷി ചെയ്യുന്നുണ്ട്. കുരുമുളക് കൂടാതെ കാപ്പി, തേയില, ഏലം, റബ്ബർ, കശുവണ്ടി തുടങ്ങിയവയും കേരളത്തിൽ വ്യാവസായികാടിസ്ഥാനത്തിൽ കൃഷി ചെയ്യുന്നുണ്ട്. നെല്ല് ആണ് മുഖ്യമായ മറ്റൊരു കാർഷിക വിള. 1980 മുതൽക്ക് നെൽകൃഷി ഒരു തകർച്ചയെ നേരിടുകയാണ്. എന്നാൽ കഴിഞ്ഞ അഞ്ച് വർഷങ്ങളിൽ നെൽ ഉൽപ്പാദനത്തിൽ നേരിയ പുരോഗതി ദൃശ്യമായിട്ടുണ്ട്. കേരള സംസ്ഥാനം രൂപവത്കരിക്കപ്പെടുന്ന കാലഘട്ടത്തിലുണ്ടായിരുന്നതിനേക്കാൾ കൂടുതൽ നെല്ലുൽപ്പാദനം പിന്നീടുള്ള വർഷങ്ങളിൽ കേരളത്തിലുണ്ടായി. 1955-56 കാലഘട്ടത്തിൽ കേരളത്തിലെ നെല്ലുൽപ്പാദനം 7,60,000 ഹെക്ടറായിരുന്നത്, 1970–71 ആയപ്പോഴേക്കും 8,80,000 ഹെക്ടറിലേക്കുയർന്നു. 1980 കൾ മുതൽ നെൽ വ്യവസായം ഒരു തകർച്ചയെ അഭിമുഖീകരിക്കുകയാണ്. തൊഴിലാളികളുടെ ദുർലഭ്യത, മറ്റു സംസ്ഥാനങ്ങളിൽ നിന്നും നേരിടുന്ന മത്സരം, കുറഞ്ഞ ലാഭം, ഭൂമിയെ ഒരു ആസ്തിയായി കാണുന്ന ഒരു സമൂഹമനോഭാവം തുടങ്ങിയ കാരണങ്ങൾ കൊണ്ട് നെൽ വ്യവസായം കേരളത്തിൽ വേണ്ടത്ര ഉയർച്ച കൈവരിക്കുന്നില്ല എന്നു വേണം പറയാൻ.
സംസ്ഥാനത്ത് മദ്യവിൽപ്പനയുടെ കുത്തകാവകാശം കേരള സർക്കാരിനാണ്. കേരള സർക്കാരിന്റെ ഉടമസ്ഥതയിലുള്ള കേരള സ്റ്റേറ്റ് ബീവറേജസ് കോർപ്പറേഷൻ വഴിയാണ് സർക്കാർ മദ്യവിൽപ്പന നടത്തുന്നത്. കൂടാതെ സർക്കാരിൽ നിന്നും അനുമതി ലഭിച്ചിട്ടുള്ള ഹോട്ടലുകൾക്കും, ബാർ എന്നറിയപ്പെടുന്ന വിൽപ്പനശാലകളിലൂടെ മദ്യം വിൽക്കാവുന്നതാണ്. കേരളത്തിൽ മദ്യത്തിന്റെ ഉപയോഗം വർഷാവർഷങ്ങളിൽ കൂടി വരുന്നതായാണ് കാണുന്നത്. ഇതനുസരിച്ച് മദ്യവിൽപ്പനയിലൂടെ സർക്കാരിനു ലഭിക്കുന്ന വരുമാനവും ഉയരുന്നു. 2010-2011 സാമ്പത്തിക വർഷത്തിൽ കേരളത്തിൽ 6,700 കോടി രൂപയുടെ മദ്യം വിൽപ്പനനടത്തിയതായി കണക്കുകൾ പറയുന്നു. 2011-2012 സാമ്പത്തിക വർഷത്തിൽ മദ്യവിൽപ്പന 7,860.12 കോടി രൂപയായിരുന്നു. 2011-2012 സാമ്പത്തിക വർഷത്തിൽ കേരള സ്റ്റേറ്റ് ബീവറേജസ് കോർപ്പറേഷൻ 6352.56 കോടി രൂപ സർക്കാരിലേക്ക് വിവിധ തരത്തിലുള്ള നികുതികളായി നൽകിയിട്ടുണ്ട്.

ഇന്ത്യാക്കാരും വിദേശികളും ഒരുപോലെ ഇഷ്ടപ്പെടുന്ന ഒരു വിനോദസഞ്ചാര കേന്ദ്രം കൂടിയാണ് കേരളം. കേരളത്തിലെ മൂന്നാർ, തേക്കടി, ആലപ്പുഴ, വയനാട് എന്നീ സ്ഥലങ്ങൾ വിനോദസഞ്ചാരികളുടെ പ്രിയപ്പെട്ട ഇടങ്ങളാണ്. വിനോദസഞ്ചാരം കേരളത്തിന് ധാരാളം വിദേശനാണ്യം നേടിത്തരുന്നുണ്ട്. 2008 ലെ കണക്കനുസരിച്ച് വിനോദസഞ്ചാരികളിലൂടെ കേരളത്തിനു ലഭിച്ച വരുമാനം 13,130 കോടിരൂപയാണ്. 2007 നെ അപേക്ഷിച്ച് 14.84ശതമാനം അധികമാണ് ഇത്.




</doc>
<doc id="251955" url="https://ml.wikipedia.org/wiki?curid=251955" title="മലമാവ്">
മലമാവ്

പശ്ചിമഘട്ടതദ്ദേശവാസിയായ ഒരു മരമാണ് മലമാവ്. . 20 മീറ്ററോളം ഉയരം വയ്ക്കുന്ന ഈ മരം ഉയരം കുറഞ്ഞ നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു. ഇന്ത്യ കൂടാതെ മ്യാന്മറിലും ഈ മരം കാണാറുണ്ട്. വംശനാശഭീഷണിയുണ്ട്.



</doc>
<doc id="251957" url="https://ml.wikipedia.org/wiki?curid=251957" title="യുണൈറ്റഡ് ബ്രൂവറീസ് ഗ്രൂപ്പ്">
യുണൈറ്റഡ് ബ്രൂവറീസ് ഗ്രൂപ്പ്

ബെംഗളൂരുവിലെ യു.ബി. സിറ്റി ആസ്ഥാനമാക്കി പ്രവർത്തിക്കുന്ന കമ്പനിയാണ് യുണൈറ്റഡ് ബ്രൂവറീസ് ഗ്രൂപ്പ് അഥവാ യു.ബി ഗ്രൂപ്പ്. രാജ്യസഭാ അംഗമായ വിജയ് മല്യയാണ് കമ്പനി അദ്ധ്യക്ഷൻ. മദ്യം, രാസവളം, കീടനാശിനി, വിമാന സർവീസ് തുടങ്ങിയവയാണ് ഇവരുടെ പ്രധാന വ്യവസായം.


</doc>
