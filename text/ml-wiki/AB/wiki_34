<doc id="179840" url="https://ml.wikipedia.org/wiki?curid=179840" title="ടാറിം തടം">
ടാറിം തടം

ഉത്തര-പശ്ചിമ ചൈനയിലെ ഒരു നിമ്നതട പ്രദേശമാണ് ടാറിം തടം. സിങ്കിയാങ്-വ്വൈഗർ (Sinkiang-Uigur) സ്വയം ഭരണ പ്രദേശത്തിന്റെ പകുതിയിലധികം ഭാഗത്തുവ്യാപിച്ചുകിടക്കുന്ന ടാറിം തടത്തിന് 1500 കി.മീറ്ററോളം നീളവും 480 കി.മീറ്ററോളം വീതിയുമുണ്ട്. ടിയെൻഷാൻ, കുൺലൂൺ, പാമിർ മലനിരകൾക്കിടയിലായി സ്ഥിതിചെയ്യുന്ന ഈ സമതലത്തിന്റെ വിസ്തീർണം സു. 906,000 ച.കി.മീറ്ററാണ്.

1400 മുതൽ 790 മീ. വരെ ഉയരവ്യത്യാസത്തിൽ വടക്കുപടിഞ്ഞാറേയ്ക്കു ചരിഞ്ഞിറങ്ങുന്ന രീതിയിലാണ് ടാറിം തടത്തിന്റെ ഭൂപ്രകൃതി. ഇതിന്റെ ഭൂരിഭാഗം പ്രദേശത്തും ടക്ലമകാൻ മരുഭൂമി വ്യാപിച്ചുകിടക്കുന്നു. വിശാലമായ ഒരു മണലാരണ്യമാണ് ടക്ലമകാൻ. ഭൂമുഖത്തെ ഏറ്റവും കൂടുതൽ ഊഷരത അനുഭവപ്പെടുന്ന പ്രദേശങ്ങളിലൊന്നുമാണിത്. മണൽക്കൂനകളാണ് ഇതിന്റെ മുഖ്യ സവിശേഷത. ഇടയ്ക്ക് കളിമൺ പ്രദേശങ്ങളും കാണപ്പെടുന്നു. കടുത്ത ചൂടും കൊടുംതണുപ്പും ടാറിം തടത്തിലെ കാലാവസ്ഥാ പ്രത്യേകതകളാണ്. നീണ്ട വേനൽമാസങ്ങളിൽ കൊടും ചൂടും മഞ്ഞുമാസങ്ങളിൽ കൊടും തണുപ്പും ഇവിടെയനുഭവപ്പെടുന്നു. കാഷ്ഗാർ (Kashgar), യാർഖണ്ഡ് (Yarkand), ഖോട്ടാൻ (Khotan) എന്നിവയാണ് ടാറിം തടത്തിലെ മുഖ്യ നഗരങ്ങൾ.

ഇവിടത്തെ മുഖ്യ നദിയുടെ പേരും ടാറിം എന്നുതന്നെയാണ്. ടക്ലമകാൻ മരുഭൂമിയുടെ വടക്കനതിർത്തിയിലൂടെ ഇത് പ്രവഹിക്കുന്നു. കാശ്മീർ അതിർത്തിയിലെ കാറക്കോറം നിരകളിൽ നിന്നുമാണ് ടാറിം നദി ഉത്ഭവിക്കുന്നത്. കിസിൽ (Kizil), യാർഖണ്ഡ് (Yarkand) നദികളുടെ സംഗമഫലമായാണ് ഇത് ജന്മംകൊള്ളുന്നത്. തുടക്കത്തിൽ യാർഖണ്ഡ് എന്ന പേരിലറിയപ്പെട്ടിരുന്ന ഈ നദി ഉത്തര പൂർവ ദിശയിൽ ഏതാണ്ട് 360 കി. മീറ്ററോളം സഞ്ചരിക്കുമ്പോൾ ഖോട്ടൻ-ആക്സു നദികൾ ഇതിലേക്ക് വന്നു ചേരുന്നു. തുടർന്ന് കിഴക്കൻ ദിശ സ്വീകരിക്കുന്ന നദി ടക്ലമകാൻ മരുഭൂമിയിലൂടെ ഒഴുകി ലോപ് നോർ (Lop Nor) പ്രദേശത്തെത്തിച്ചേരുന്നു. ഉദ്ദേശം 2100 കി.മീറ്ററാണ് ടാറിം നദിയുടെ നീളം. തടാകങ്ങളും ചതുപ്പു നിലങ്ങളും നിറഞ്ഞ ലോപ് നോർ പ്രദേശം ചൈനയുടെ അണ്വായുധ പരീക്ഷണങ്ങളുടെ വേദികൂടിയാണ്. 1964 മുതൽ ചൈനയിലെ എല്ലാ അണ്വായുധ-താപ അണ്വായുധ (Nuclear and thermo nuclear) പരീക്ഷണങ്ങളും നടക്കുന്നത് ലോപ്നോറിൽ വച്ചാണ്.



</doc>
<doc id="179843" url="https://ml.wikipedia.org/wiki?curid=179843" title="ചാകര">
ചാകര

കാറ്റ്, ഒഴുക്ക്, തിര, ചെളി, സമുദ്രത്തിന്റെ അടിത്തട്ടിൽ നിന്ന് മുകളിലേക്കുണ്ടാകുന്ന ശക്തമായ ജലപ്രവാഹം എന്നിവമൂലം കേരളത്തിന്റെ ചില തീര പ്രദേശങ്ങളിൽ ഉണ്ടാകുന്ന പ്രതിഭാസമാണ് ചാകര (മഡ് ബാങ്ക്‌സ്). വർഷകാലത്ത് തീരക്കടലിലാണ് ചാകര പ്രതിഭാസം കാണപ്പെടുന്നത്. രണ്ട് അഴിമുഖങ്ങൾക്കിടയിലാണ് ചാകര കാണുന്നത്. നദീമുഖത്ത് നിന്നുവരുന്ന ചെളിയും എക്കലും ഒരു സ്ഥലത്ത് അടിഞ്ഞു കൂടുന്നു. എന്നാൽ കടൽ ഇവയെ പുറം തള്ളുന്നു. മീനുകൾക്ക് ഭക്ഷണസങ്കേതമാകുന്ന ഇവിടേക്കു വൻതോതിൽ മീനുകൾ എത്തിച്ചേരും. രണ്ടാഴ്ച മുതൽ മൂന്നു മാസം വരെ ഈ ചെളിക്കലക്കം ഒരിടത്തു തന്നെ നിന്ന ശേഷം മാറിപ്പോകുന്നു. ചാകര വീഴുന്നിടത്ത് കടലിനു പ്രത്യേക ശാന്തതയായിരിക്കും. ആ സമയത്ത് ചുറ്റിലും കടൽ ഇളകി ആർത്തിരമ്പുകയാവും. ചാകര ഉള്ളപ്പോഴാണ് അപകട ഭയം കൂടാതെ മത്സ്യ ബന്ധനത്തിനു പോകാൻ കഴിയുന്നത്. വിവിധ ഇനം മത്സ്യങ്ങൾ ലഭിക്കുന്നതിനാൽ ഇതിനെ ചാകരക്കൊയ്ത്ത് എന്നും പറയാറുണ്ട്.
ഇൻസ്റ്റിറ്റിയുട്ട് ഓഫ് ഒഷീനോഗ്രഫി (എൻഐഒ) ശാസ്ത്രജ്ഞർ, ആലപ്പുഴ തീരത്തെ ചാകരയെ കുറിച്ച് നടത്തിയ പഠനത്തിൽ ആഗോളതാപനം തടയാൻ സഹായകരമാകുന്ന ബാക്ടീരിയ അടക്കം നിരവധി ജൈവ കൗതുകങ്ങളാണ് ചാകരയിൽ ഒളിഞ്ഞിരിക്കുന്നുവെന്നും. ചാകര മൂലമുണ്ടാകുന്ന ഫ്രജിലേറിയ, നോക്റ്റിലുക്ക, കോസിനോഡിസ്‌കസ് പോലെയുള്ള സസ്യപ്ലവകങ്ങൾ കഴിക്കനാണ് മത്സ്യങ്ങൾ എത്തുന്നതെന്നും കണ്ടെത്തി. ഫ്രജിലേറിയ കൂടുതലായി രൂപപ്പെടുന്ന സമയത്ത് ചാള ആകും കൂടുതൽ എത്തുക. ചാള, അയല, ചെമ്മീൻ, കൊഴുവ എന്നീ മത്സ്യങ്ങളാണ് ഇങ്ങനെ ഒന്നിച്ചു കൂടുന്നത്. തവിട്ടു നിറം കലർന്ന പച്ചനിറമുള്ള പോളവെള്ളമായിരിക്കും ഈ പ്രദേശങ്ങളിൽ കാണപ്പെടുക. അടിത്തട്ടിൽ നിന്ന് ജലം ശക്തിയായി മുകളിലേക്ക് തള്ളുമ്പോൾ ഓക്‌സിജൻ ലഭിക്കാൻ മീനുകൾ മുകൾ ഭാഗത്തേക്ക് വരും.


</doc>
<doc id="179846" url="https://ml.wikipedia.org/wiki?curid=179846" title="ബ്ളൈൻഡ്‌നെസ് (നോവൽ)">
ബ്ളൈൻഡ്‌നെസ് (നോവൽ)

വിഖ്യാത പോർച്ചുഗീസ് നോവലിസ്റ്റ് ഹൊസേ സരമാഗോ എഴുതിയ നോവൽ ആണ് ബ്ളൈൻഡ്‌നെസ് (. "യേശു ക്രിസ്തുവിന്റെ സുവിശേഷങ്ങൾ" (Gospel According to The Christ), "ദ്വയം" (The Doubble) തുടങ്ങിയ കൃതികൾ പോലെത്തന്നെ നിരൂപക പ്രശംസ പിടിച്ചു പറ്റിയ അദ്ദേഹത്തിന്റെ പുസ്തകങ്ങളിൽ ഒന്നാണ് "അന്ധത". 

ഒരു അജ്ഞാത നഗരത്തിൽ പ്രത്യേക കാരണങ്ങളൊന്നുമില്ലാതെ അന്ധത ഒരു സാംക്രമിക രോഗമായി പടരുകയും, തുടർന്ന് ആ നഗരത്തിനു സംഭവിക്കുന്ന സാമൂഹിക അപജയത്തിന്റെ കഥയാണ് ഈ പുസ്തകം വിവരിക്കുന്നത്. 


</doc>
<doc id="179862" url="https://ml.wikipedia.org/wiki?curid=179862" title="എം.പി. അച്യുതൻ">
എം.പി. അച്യുതൻ

കേരളത്തിൽ നിന്നുള്ള ഒരു രാജ്യസഭാ അംഗവും ജനയുഗത്തിന്റെ മുൻ പത്രാധിപരും സിപിഐ സംസ്ഥാന എക്സിക്യൂട്ടീവ് അംഗവുമാണ് എം പി അച്യുതൻ.(8 ജനുവരി 1949 - )

കോഴിക്കോട് ജില്ലയിലെ വടകരയിൽ ജനിച്ചു. അച്ഛൻ:കണ്ണൻ അമ്മ ചോറോട് മുറിയമ്പത്ത് ചീരു. മടപ്പള്ളി ഗവൺമെന്റ് കോളേജിൽ പഠിച്ചു. ബി.കോം ബിരുദധാരിയാണ്. ഏപ്രിൽ 2009 ൽ രാജ്യസഭയിലേക്ക് തെരഞ്ഞെടുക്കപ്പെട്ടു. ആഗസ്റ്റ് 2009 മുതൽ വിവര സാങ്കേതിക വിദ്യ കമ്മിറ്റിയിലും വാർത്താ പ്രക്ഷേപണ വകുപ്പിന്റെ കമ്മിറ്റിയിലും അംഗമാണ്.
ഭാര്യ :ജി മോഹനകുമാരി (എഡിറ്റർ ബാലസാഹിത്യ ഇൻസ്റ്റിറ്റ്യൂട്ട്)



</doc>
<doc id="179866" url="https://ml.wikipedia.org/wiki?curid=179866" title="സി.എ. കുര്യൻ">
സി.എ. കുര്യൻ

കേരളത്തിലെ പ്രമുഖ സി.പി.ഐ നേതാവും ട്രേഡ് യൂണിയൻ സംഘാടകനും നിയമ സഭാംഗവുമായിരുന്നുസി.എ. കുര്യൻ(1933 - ). പത്താം കേരള നിയമ സഭയിലെ ഡെപ്യൂട്ടി സ്പീക്കറായിരുന്നു.
കോട്ടയം ജില്ലയിലെ പുതുപ്പള്ളിയിൽ ജനിച്ചു. അച്ഛൻ എബ്രഹാം. ബിരുദ കോഴ്സിനു പഠിക്കവെ ബാങ്കുദ്യോഗസ്ഥനായി. 1960 മുതൽ ജോലി രാജി വച്ച് ട്രേഡ് യൂണിയൻ രംഗത്ത് സജീവമായി. 27 മാസത്തോളം ജയിൽ ശിക്ഷ അനുഭവിച്ചിട്ടുണ്ട്. 1965 66 കാലത്ത് വിയ്യൂർ ജയിലിലായിരുന്നു.അഞ്ചാം കേരള നിയമ സഭയിലേക്ക് 1977 ൽ പീരുമേട് മണ്ഡലത്തിൽ നിന്ന് തെരഞ്ഞെടുക്കപ്പെട്ടു.1980 - 82 ലും 1996 - 2010 ലെ പത്താം നിയമസഭയിലും പീരുമേടിനെ പ്രതിനിധീകരിച്ചു. ജൂലൈ 1996 ന് പത്താം സഭയുടെ ഡെപ്യൂട്ടി സ്പീക്കറായി തെരഞ്ഞെടുക്കപ്പെട്ടു.

എ.ഐ.ടി.യു.സി സംസ്ഥാന ജനറൽ സെക്രട്ടറിയും സി.പി.ഐ സംസ്ഥാന എക്സിക്യൂട്ടീവ് അംഗവുമായിരുന്നു.


</doc>
<doc id="179867" url="https://ml.wikipedia.org/wiki?curid=179867" title="ധാം ധൂം">
ധാം ധൂം

ജീവ സംവിധാനം ചെയ്ത് ജയംരവി, കങ്കണ റണാവത്, ലക്ഷ്മി റായ് എന്നിവർ പ്രധാന കഥാപാത്രങ്ങളെ അവതരിപ്പിച്ച് 2008ൽ പുറത്തിറങ്ങിയ തമിഴ് പ്രണയചലച്ചത്രമാണ് ധാം ധൂം.


</doc>
<doc id="179879" url="https://ml.wikipedia.org/wiki?curid=179879" title="മുല്ലശ്ശേരി മാധവൻകുട്ടി നേമം പി.ഒ.">
മുല്ലശ്ശേരി മാധവൻകുട്ടി നേമം പി.ഒ.

കുമാർ നന്ദ സംവിധാനം ചെയ്ത് അനൂപ് മേനോൻ, സോനൽ ദേവരാജ് എന്നിവർ പ്രധാന കഥാപാത്രങ്ങളെ അവതരിപ്പിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് മുല്ലശ്ശേരി മാധവൻകുട്ടി നേമം പി. ഒ.



</doc>
<doc id="179883" url="https://ml.wikipedia.org/wiki?curid=179883" title="ടാലദീഗ">
ടാലദീഗ

യു. എസ്സിൽ കിഴക്കൻ അലബാമയിലെ ഒരു നഗരവും ഇതേ പേരിലുള്ള കൗണ്ടിയുടെ ആസ്ഥാനവും. ബിർമിങ്ഹാമിന് 64 കി. മീ. കിഴക്കുമാറി സ്ഥിതിചെയ്യുന്നു.

പരുത്തി, ചോളം, വയ്ക്കോൽ എന്നിവയുടെ ഒരു പ്രധാന വാണിജ്യ-സംസ്കരണ കേന്ദ്രമാണ് ടാലദീഗ. പരുത്തി-ഇലാസ്റ്റിക് നൂലുകൾ, പൈപ്പ് ഫിറ്റിങ്ങുകൾ, തടിമില്ലുപകരണങ്ങൾ, തുണി, മെഷിനറി ഭാഗങ്ങൾ, തടിസാമഗ്രികൾ തുടങ്ങിയവ ഇവിടത്തെ പ്രധാന ഉത്പന്നങ്ങളിൽപ്പെടുന്നു. ടാലദീഗയുടെ സമീപപ്രദേശങ്ങളിൽ നിന്ന് മാർബിൾ ഖനനം ചെയ്യുന്നുണ്ട്. ചില ഇരുമ്പയിര്-ടാൽക് ഖനികളും ഇതിനടുത്തായി കാണാം. "ദി അലബാമ ഇന്റർനാഷണൽ സ്പീഡ് വേ" (The Alabama International speed way) ടാലദീഗയിലാണ്.

ടാലദീഗ ദേശീയ കോളജ്, അന്ധർക്കും ബധിരർക്കും ഉള്ള ഒരു സംസ്ഥാന സ്കൂൾ എന്നിവ ടാലദീഗയിൽ പ്രവർത്തിക്കുന്നു. ടാലദീഗ നാഷണൽ ഫോറസ്റ്റ് ഇതിനടുത്തുതന്നെയാണ് സ്ഥിതിചെയ്യുന്നത്. മുമ്പ് അമേരിന്ത്യരുടെ ഒരു ഗ്രാമം സ്ഥിതിചെയ്തിരുന്ന സ്ഥലത്താണ് 1830-കളിൽ ടാലദീഗ നഗരം സ്ഥാപിതമായത്. "അതിർത്തി നഗരം" എന്നർഥം വരുന്ന "ടാലാ (talla)", "ദീഗാ (dega)" എന്നീ രണ്ടു പദങ്ങളിൽ (ഇന്ത്യരുടെ) നിന്നുമാണ് "ടാലദീഗ" എന്ന പേര് നിഷ്പന്നമായിട്ടുള്ളത്. ആൻഡ്രൂ ജാക്സന്റെ നേതൃത്വത്തിലള്ള ഒരു വിഭാഗം ടെന്നസി വോളന്റിയർമാർ 1813-ൽ ക്രീക്ക് ഇന്ത്യരുടെ ഒരു വൻപടയെ ഇവിടെവച്ച് തോൽപ്പിച്ചിരുന്നു. 1832-ൽ ഇത് ഒരു കൗണ്ടിയായി. 1835-ൽ ടാലദീഗയെ അമേരിക്കൻ യൂണിയനിൽ ചേർത്തു.



</doc>
<doc id="179889" url="https://ml.wikipedia.org/wiki?curid=179889" title="നബാം തുക്കി">
നബാം തുക്കി

അരുണാചൽ പ്രദേശിന്റെ മുൻ മുഖ്യമന്ത്രിയാണ് നബാം തുക്കി .
1964 ജൂലൈ 7-ന് പപുംപാരെ ജില്ലയിലെ സഗാലീ സബ്‌ഡിവിഷനിൽ ഉൾപ്പെട്ട ഓംപുലി ഗ്രാമത്തിൽ ജനനം. ഇന്ത്യൻ നാഷണൽ കോൺഗ്രസ്സ്-യുടെ വിദ്യാർത്ഥി വിഭാഗമായ എൻ.എസ്.യു.ഐ യുടെയും യൂത്ത് കോൺഗ്രസ്സ്ന്റേയും സംസ്ഥാന അധ്യക്ഷസ്ഥാനമടക്കമുള്ള നിരവധി പദവികൾ വഹിച്ചിട്ടുണ്ട്. 1995-ൽ സഗാലീ മണ്ഡലത്തിൽ നിന്നും ആദ്യമായി നിയമസഭയിലെത്തിയ അദ്ദേഹത്തിന് ഗെഗോങ്ങ്‌ അപാങ്ങിന്റെ മന്ത്രിസഭയിൽ കൃഷി വകുപ്പിന്റെ സഹമന്ത്രി സ്ഥാനം ലഭിച്ചു. 1998-ൽ ഗതാഗത-സിവിൽ വ്യോമയാന വകുപ്പിന്റെ ചുമതലയും ലഭിച്ചു. 1999-ൽ ഇതേ മണ്ഡലത്തിൽ നിന്നും മത്സരിച്ച് വിജയിച്ച അദ്ദേഹം മുകുത് മിതിയുടെ മന്ത്രിസഭയിൽ വനം-പരിസ്ഥിതി വകുപ്പ് മന്ത്രിയായിരുന്നു. 2004-ലും 2009-ലും ഇതേ മണ്ഡലത്തെ പ്രതിനിധീകരിച്ച തുക്കി ഗെഗോങ്ങ്‌ അപാങ്ങിന്റെയും ദോർജി ഖണ്ഡുവിന്റെയും മന്ത്രിസഭകളിൽ പൊതുമരാമത്ത്-നഗരവികസന മന്ത്രിയായി പ്രവർത്തിച്ചിരുന്നു.

മുഖ്യമന്ത്രിയായിരുന്ന ദോർജി ഖണ്ഡു വിമാനപകടത്തിൽ മരിച്ചതിനെത്തുടർന്ന് 2011 മെയ് 5-ന് ജാർബോം ഗാംലിൻ മുഖ്യമന്ത്രിയായി സ്ഥാനമേറ്റുവെങ്കിലും പാർട്ടി എം.എൽ.എ.മാർക്കിടയിലുള്ള കടുത്ത അഭിപ്രായഭിന്നതയെത്തുടർന്ന് 2011 ഒക്ടോബർ 31-ന് അദ്ദേഹത്തിന് സ്ഥാനം രാജി വെക്കേണ്ടി വന്നു. തുടർന്ന് വിമത നീക്കങ്ങൾക്ക് നേതൃത്വം നൽകിയ തുക്കിയെ മുഖ്യമന്ത്രി സ്ഥാനത്തേക്ക് തെരഞ്ഞെടുക്കപ്പെടുകയും 2011 നവംബർ 1-ന് നബാം തുക്കി അരുണാചൽ പ്രദേശിന്റെ ഏഴാമത്തെ മുഖ്യമന്തിയായി സത്യപ്രതിജ്ഞ ചെയ്ത് അധികാരമേറ്റെടുക്കുകയും ചെയ്തു.


</doc>
<doc id="179890" url="https://ml.wikipedia.org/wiki?curid=179890" title="ഓവോവിവിപാരിറ്റി">
ഓവോവിവിപാരിറ്റി

ജീവികൾ പ്രജനനത്തിനായി മുട്ടകൾ അവയുടെ ശരീരത്തിനകത്തു വെച്ച് വിരിയിച്ച് പ്രസവിക്കുന്ന രീതിയാണ് ഓവോവിവിപാരിറ്റി. മൃഗങ്ങളിലെ പുനരുൽപാദന രീതിയായ ഓവോവിവിപാരിറ്റിയിലൂടെ മത്സ്യങ്ങളും പാമ്പുകളും ഉൾപ്പെടെയുള്ള ചില ജീവജാലങ്ങൾ ഈ രീതിയിലാണ് പ്രജനനം നടത്തുന്നത്. പെൺജീവിയുടെ ശരീരത്തിനുള്ളിൽ വെച്ച് അണ്ഡ-ബീജ സം‌യോജനം നടന്ന മുട്ട അവയുടെ ശരീരത്തിനുള്ളിൽ വെച്ചു തന്നെ വിരിയിച്ച് പ്രസവിക്കുന്ന രീതിയാണിത്. മുട്ടകൾക്കുള്ളിൽ വളരുന്ന ഭ്രൂണങ്ങൾ വിരിയിക്കാൻ തയ്യാറാകുന്നതുവരെ അമ്മയുടെ ശരീരത്തിൽ നിലനിൽക്കും. ഈ പുനരുൽപാദന രീതി വിവിപാരിറ്റിക്ക് സമാനമാണെങ്കിലും ഭ്രൂണങ്ങൾക്ക് അമ്മയുമായി മറുപിള്ള ബന്ധമില്ല. കൂടാതെ അവയുടെ പോഷണം ഒരു മഞ്ഞക്കരുയിൽ നിന്ന് ലഭിക്കും. 


</doc>
<doc id="179898" url="https://ml.wikipedia.org/wiki?curid=179898" title="മണ്ണൂലി (ജനുസ്സ്)">
മണ്ണൂലി (ജനുസ്സ്)

കാഴ്ചയിൽ പെരുമ്പാമ്പുകളോടും അണലികളോടും സാദൃശ്യമുള്ള വിഷമില്ലാത്ത ഒരിനം പാമ്പാണ് മണ്ണൂലി . മണ്ണിനടിയിൽ കൂടുതൽ സമയം വസിക്കുന്നതിനാലാണ് ഇവ മണ്ണൂലികൾ എന്നറിയപ്പെടുന്നത്. പ്രസവിക്കുന്ന ഇനം പാമ്പുകളാണ് മണ്ണൂലികൾ. 

സാധാരണ മണ്ണൂലി, ചുവന്ന മണ്ണൂലി എന്നിങ്ങനെ രണ്ടിനം മണ്ണൂലികൾ കേരളത്തിൽ കാണപ്പെടുന്നു. തടിച്ച ശരീരമുള്ള മണ്ണൂലികൾക്ക് പടമുണ്ടാകില്ല. അര മീറ്ററാണ് സാധാരണയായി മണ്ണൂലികളുടെ നീളം. വിഷമില്ലാത്ത ഇനമായതിനാൽ ഇരയെ വരിഞ്ഞു മുറുക്കി ശ്വാസം മുട്ടിച്ചു കൊന്നു ഭക്ഷിക്കുന്നു. ഉപദ്രവകാരികളല്ലാത്ത ഇവ ശാന്തസ്വാഭവക്കാരാണ്. രാത്രികാലങ്ങളിലാണ് ഇവ ഇര തേടുന്നത്. പക്ഷികൾ, ഓന്ത്, എലി, അരണ എന്നിവയാണ് ഇവയുടെ പ്രധാന ആഹാരം. തോലിനു വേണ്ടി വേട്ടയാടിയിരുന്നതിനാൽ ഇവയുടെ അംഗസംഖ്യ കുറവാണ്. മേയ് മുതൽ ജൂലൈ വരെയുള്ള കാലയളവിൽ ഇവ പത്തു കുഞ്ഞുങ്ങളെ വരെ പ്രസവിക്കുന്നു. 

സാധാരണ മണ്ണൂലിയുടെ ശരീരം കറുപ്പു നിറത്തിലാണ്. ഇവയുടെ തല ത്രികോണാകൃതിയിലും ശരീരം വളരെ തടിച്ചും ശരീരമാസകലം പാടുകളും കാണപ്പെടുന്നു.

പേരു പോലെ തന്നെ ഇവയുടെ ശരീരം ചുവന്ന നിറത്തിലാണ്. എന്നാൽ ശരീരത്തിൽ ചിത്രപ്പണികളൊന്നും തന്നെയില്ല. തടിച്ച ശരീരമുള്ള ഇവയുടെ തലയും വാലും ഒരേ പോലെ തോന്നിക്കുന്നു. അതിനാൽ ഇവയെ ഇരുതലയൻ പാമ്പ് എന്നും വിളിക്കാറുണ്ട്.

In addition to the species listed below, the genus formerly included three species now placed in "Gongylophis".
"*) Not including the nominate subspecies."
) Type species.


</doc>
<doc id="179920" url="https://ml.wikipedia.org/wiki?curid=179920" title="ഒ.പി. ദത്ത">
ഒ.പി. ദത്ത

പ്രസിദ്ധനായ ഹിന്ദി ചലച്ചിത്ര സംവിധായകനും തിരക്കഥാകൃത്തും ആണ് ഒ.പി. ദത്ത (1920s – 9 February 2012).ചലച്ചിത്ര സംവിധായകൻ ജെ.പി. ദത്ത മകനാണ്. 

1948-ൽ പ്യാർ കി ജീത്ത് എന്ന സിനിമ സംവിധാനം ചെയ്താണ് ഇദ്ദേഹം ചലച്ചിത്രരംഗത്തെത്തുന്നത്.


ജെ.പി ദത്ത സംവിധാനം ചെയ്ത സിനിമകളായിരുന്നു ഇവയെല്ലാം .
2012 ഫെബ്രുവരി 9 നു അന്തരിച്ചു .



</doc>
<doc id="179927" url="https://ml.wikipedia.org/wiki?curid=179927" title="ടി.ജെ. ആഞ്ജലോസ്">
ടി.ജെ. ആഞ്ജലോസ്

കേരളത്തിലെ ഒരു പ്രമുഖ പൊതു പ്രവർത്തകനും ട്രേഡ്യൂണിയൻ നേതാവുമാണ് ടി.ജെ. ആഞ്ജലോസ് (12 മാർച്ച് 1959 - ). മുൻ നിയമസഭാംഗവും ലോക് സഭാംഗവുമാണ്.

ആലപ്പുഴ ജില്ലയിൽ ജോണിന്റെയും ഏലിയാമ്മയുടെയും മകനായി 1959 ൽ ജനിച്ചു. ബിരുദധാരി. വിദ്യാർത്ഥി രാഷ്ട്രീയത്തിലൂടെ പൊതു രംഗത്തെത്തി. ബാലസംഘം സംസ്ഥാന പ്രസിഡന്റായിരുന്നു.എസ്.എഫ്.ഐ സംസ്ഥാന വൈസ് പ്രസിഡന്റും ലാഷണൽ കമ്മിറ്റി അംഗവുമായിരുന്നു.കേരള സർവകലാശാല യൂണിയൻ ചെയർമാനായും സെനറ്റ് അംഗമായും പ്രവർത്തിച്ചു. ഖാദി & വില്ലേജ് ഇൻഡസ്ട്രീസ് ബോർഡ് വൈസ് ചെയർമാനായിരുന്നു. എട്ടാം കേരള നിയമ സഭയിലേക്ക് മാരാരിക്കുളം മണ്ഡലത്തിൽ നിന്നും 1991 - 96 ൽ പത്താം ലോക്സഭയിലേക്ക് ആലപ്പുഴ നിന്നും സി.പി.ഐ.എം പ്രതിനിധിയായി തെരഞ്ഞടുക്കപ്പെട്ടു. സി.പി.ഐ.എമ്മിൽ നിന്ന് പുറത്താക്കപ്പെട്ടതിനെത്തുടർന്ന് സി.പി.ഐ.യിൽ ചേർന്നു.2006 ൽ ആലപ്പുഴ മണ്ഡലത്തിൽ സി.പി.ഐ പ്രതിനിധിയായി മത്സരിച്ചെങ്കിലും കെ.സി. വേണുഗോപാലിനോട് പരാജയപ്പെട്ടു. എഐടിയുസി സംസ്ഥാന സെക്രട്ടറിയും മത്സ്യത്തൊഴിലാളി ഫെഡറേഷൻ സംസ്ഥാന പ്രസിഡന്റുമാണ്. 2006 - 11 കാലയളവിലെ ഇടതു പക്ഷ ഗവൺമെന്റിന്റെ കാലത്ത് പ്ലാന്റേഷൻ കോർപ്പറേഷൻ ചെയർമാനായിരുന്നു.


</doc>
<doc id="179939" url="https://ml.wikipedia.org/wiki?curid=179939" title="സു. വെങ്കിടേശൻ">
സു. വെങ്കിടേശൻ

പ്രമുഖ തമിഴ് നോവലിസ്റ്റും തമിഴ് നാട് മുർപ്പോക്ക് എഴുത്താളർ സംഘത്തിന്റെ(പ്രോഗ്രസീവ് റൈറ്റേഴ്സ് ഫോറം) സംസ്ഥാന സെക്രട്ടറിയുമാണ് സു. വെങ്കിടേശൻ (ജനനം. 1970, Tamil: சு. வெங்கடேசன்). 2011 ലെ കേന്ദ്രസാഹിത്യ അക്കാദമി പുരസ്കാരം ഇദ്ദേഹത്തിന്റെ കാവൽ കോട്ടം എന്ന തമിഴ് നോവലിനായിരുന്നു. 
രാ. സുബ്ബറാമിന്റെയും നല്ലമ്മാളുടെയും മകനായി 16 മാർച്ച് 1970 ൽ ജനിച്ചു.ബി.കോം പഠനം പൂർത്തിയാക്കി. മുഴുവൻ സമയ കമ്മ്യൂണിസ്റ് പാർട്ടി പ്രവർത്തകനാണ്. 2006 ൽ തിരുപ്രംകുണ്ഡ്രം അസംബ്ളി നിയോജകമണ്ഡലത്തിൽ സി പി എം സ്ഥാനാർത്ഥിയായി മത്സരിച്ചിരുന്നെങ്കിലും പരാജയപ്പെട്ടു. ആദ്യ നോവലാണ് കാവൽകോട്ടം. തമിഴ് സംവിധായകനായ വസന്തബാലൻ അരവാൻ എന്ന പേരിൽ ഇത് സിനിമയാക്കി. പത്തുവർഷത്തിലേറെയെടുത്തെഴുതിയ ആയിരത്തിനാൽപ്പത് പുറങ്ങളുള്ള ഒരു ബഹൃത്തായ കൃതിയാണിത്. സിപിഐ എമ്മിന്റെ മധുര ജില്ലാ സെക്രട്ടേറിയറ്റ് അംഗമാണ്

കാവൽകോട്ടം പതിമൂന്നാമത്തെ പുസ്തകം. മുമ്പ് കവിതകളും സംസ്കാരത്തെക്കുറിച്ചുള്ള പ്രബന്ധങ്ങളും പുസ്തകമാക്കി.

ഭാര്യ : കമല മക്കൾ : യാഴിനി, തമിഴിനി



</doc>
<doc id="179945" url="https://ml.wikipedia.org/wiki?curid=179945" title="ടിംഗാഡ്">
ടിംഗാഡ്

അൾജീരിയയിൽ പുരാതന റോമൻ സാമ്രാജ്യത്തിന്റെ അവശിഷ്ടങ്ങൾ സ്ഥിതിചെയ്യുന്ന പ്രദേശമാണ് ടിംഗാഡ്. തമുഗാഡി എന്നും ഈ പ്രദേശം അറിയപ്പെട്ടിരുന്നു. (ഇപ്പോഴത്തെ അൾജീരിയയിൽ ഉൾപ്പെട്ട പ്രദേശങ്ങൾക്ക് മുമ്പ് നുമുദിയ എന്നും പേരുണ്ടായിരുന്നു). ട്രാജൻ ചക്രവർത്തി തന്റെ സേനാവ്യൂഹങ്ങൾക്കും മറ്റുമായാണ് എ.ഡി. 100-ആ മാണ്ടിൽ ഈ നഗരം സ്ഥാപിച്ചതും വിപുലീകരിച്ചതും. ട്രാജന്റെ ട്രയംഫൽ ആർച്ച്' എന്ന കവാടവും കച്ചവടകേന്ദ്രങ്ങളും ക്ഷേത്രങ്ങളും ഗ്രന്ഥപ്പുരയും ഓഫീസ് കെട്ടിടങ്ങളും സ്നാനഘട്ടങ്ങളും തിയെറ്ററും ഇവിടെയുണ്ടായിരുന്നതായി അവശിഷ്ടങ്ങളിൽനിന്നും മനസ്സിലാകുന്നുണ്ട്. ഈ നഗരം ഏറെക്കാലം സമ്പൽസമൃദ്ധമായി നിലനിന്നിരുന്നുവെന്ന് വ്യക്തമാക്കുന്ന ചരിത്രരേഖകളുണ്ട്. റോമൻ സാമ്രാജ്യത്തിന്റെ അധഃപതനത്തോടെ നഗരം ക്ഷയോന്മുഖമായി. വാൻഡലുകൾ, ബെർബറുകൾ, ബൈസാന്തിയക്കാർ, അറബികൾ എന്നിവർ 5-ആം നൂറ്റാണ്ടു മുതൽ 7-ആം നൂറ്റാണ്ടു വരെ നടത്തിയ ആക്രമണങ്ങൾ നഗരത്തെ നാശത്തിലെത്തിച്ചു. പിന്നീട് നഗരം വിസ്മൃതിയിലാണ്ടു. 1881-ൽ ആരംഭിച്ച ഉത്ഖനനത്തോടെയാണ് പ്രാചീന അവശിഷ്ടങ്ങൾ കണ്ടെത്തുവാൻ കഴിഞ്ഞത്. റോമൻ സംസ്കാരാവശിഷ്ടങ്ങളുടെ സാന്നിധ്യമുള്ളതിനാൽ ചിലർ ഈ പ്രദേശത്തെ ഉത്തര ആഫ്രിക്കയിലെ പോമ്പി എന്നും വിശേഷിപ്പിക്കുന്നുണ്ട്.



</doc>
<doc id="179949" url="https://ml.wikipedia.org/wiki?curid=179949" title="ബെർടോൾഡ് ബ്രെഹ്ത്">
ബെർടോൾഡ് ബ്രെഹ്ത്

വിഖ്യാതനായ ജർമ്മൻ നാടകക്യത്തും സംവിധായകനും കവിയും ആണ്
ബെർടോൾഡ് ബ്രെഹ്ത്()(10 ഫെബ്രുവരി 1898 – 14 ആഗസ്റ്റ്‌ 1956).എപ്പിക് തിയേറ്റർ എന്ന ആശയം ഇദ്ദേഹത്തിന്റെയാണ്

മ്യൂനിചിന്റെ വടക്ക് -പടിഞ്ഞാറൻ ഭാഗത്തുള്ള ഒഗ്സ്ബെര്ഗ് എന്ന സ്ഥലത്താണ് 1898 ൽ അദ്ദേഹം ജനിച്ചത് .ജീവിതകാലത്ത് മുഖ്യമായും നാടകകൃത്തായറിയപ്പെട്ട ബ്രെഹ്റ്റ്, കവിയെന്ന നിലയിൽ പ്രശസ്തനാവുന്നത് മരണാനന്തരമാണ്. 




</doc>
<doc id="179951" url="https://ml.wikipedia.org/wiki?curid=179951" title="ദ മാജിക് മൗണ്ടൻ">
ദ മാജിക് മൗണ്ടൻ

വിഖ്യാത ജർമ്മൻ നോവലിസ്റ്റ് തോമസ് മാൻ എഴുതിയ നോവൽ ആണ് ദ മാജിക് മൌണ്ടൻ ("Der Zauberberg"). 1924 ൽ പ്രസിദ്ധീക്യതമായ ഈ നോവൽ ഇരുപതാം നൂറ്റാണ്ടിൽ ഏറ്റവും സ്വാധീനം ചെലുത്തിയ ഗ്രന്ഥങ്ങളിൽ ഒന്നായി കരുതപ്പെടുന്നു.

ബുഡൻബ്രൂക്സ് ലൂബെക്കിലെ ഒരു കച്ചവട കുടുംബത്തിന്റെ മൂന്നു തലമുറകളിലൂടെയുള്ള പതനത്തിന്റെ കഥപറയുന്നു ഈ നോവൽ . ഇത് മാന്റെ തന്നെ കുടുംബത്തിനെ ആസ്പദമാക്കിയുള്ളതാണ്. ക്ഷയരോഗം ബാധിച്ച തന്റെ മാതുലനെ (കസിൻ) കാണുവാൻ യാത്രചെയ്യുന്ന ഒരു എൻജിനീറിംഗ് വീദ്യാർത്ഥിയാണ് നായകൻ . ക്ഷയരോഗാശുപത്രിയിൽ മൂന്ന് ആഴ്ച തങ്ങുവാൻ ഉദ്ദേശിച്ച ഈ വിദ്യാർത്ഥി പല കാരണങ്ങളാൽ ഏഴു വർഷത്തോളം ആശുപത്രിയിൽ തന്നെ കുടുങ്ങിപ്പോവുന്നു. അദ്ദേഹം ക്ഷയരോഗാശുപത്രിയിൽ കണ്ടുമുട്ടുന്ന പല കഥാപാത്രങ്ങളിലൂടെ സമകാലീന യൂറോപ്യൻ സമൂഹത്തിന്റെ അന്തശ്ചിദ്രങ്ങൾ മാൻ അനാവരണം ചെയ്യുന്നു.



</doc>
<doc id="179957" url="https://ml.wikipedia.org/wiki?curid=179957" title="ഉഷാ ഖന്ന">
ഉഷാ ഖന്ന

പ്രശസ്തയായ ഇന്ത്യൻ ചലച്ചിത്രസംഗീത സംവിധായിക ആണ്‌ ഉഷ ഖന്ന.1941 ൽ ഗ്വാളിയോറിൽ ജനിച്ച ഇവർ ഇന്ത്യൻ ചലച്ചിത്രസംഗീതസംവിധാനത്തിൽ വിജയം കൈവരിച്ച ആദ്യ വനിത ആണ്. 30 വർഷത്തോളം ചലചിത്രരംഗത്ത് ഇവരുടെ സജീവ സാന്നിധ്യം ഉണ്ടായിരുന്നു. സംഗീതജ്ഞനായ മനോഹർ ഖന്നയുടെ മകളാണ് ഉഷ ഖന്ന. ഇന്നും ചില സിനിമകൾക്കും സീരിയലുകൾക്കും അവർ സംഗീത രചന നിർവഹിക്കുന്നുണ്ട്.

1959 ൽ "ദിൽ ദേക്കെ ദേഖോ" എന്നാ സിനിമയിലൂടെ രംഗതെത്തിയ അവർ 80 കൾ വരെ സജീവമായിരുന്നു.


1969ൽ ഇറങ്ങിയ 'മൂടൽമഞ്ഞ്' എന്ന ചിത്രത്തിനുവേണ്ടി പി. ഭാസ്കരൻ രചിച്ച് കെ.ജെ. യേശുദാസ് പാടിയ "നീ മധു പകരൂ മലർ ചൊരിയൂ അനുരാഗ പൌർണമിയേ" എന്ന് തുടങ്ങുന്ന ഗാനം അവരെ മലയാളത്തിലും പ്രശസ്ത ആക്കി.


2010 ലെ സ്വരലയ പുരസ്കാരം നേടി.



</doc>
<doc id="179959" url="https://ml.wikipedia.org/wiki?curid=179959" title="വിളക്കുപാറ">
വിളക്കുപാറ

കൊല്ലം ജില്ലയുടെ കിഴക്കൻ മലയോര മേഖലയിൽ ഉൾപ്പെടുന്ന ഒരു ഗ്രാമമാണ് വിളക്കുപാറ. കൊല്ലം ജില്ലാ ആസ്ഥാനത്തു നിന്നും ഏകദേശം 50 കിലോമീറ്റർ കിഴക്കായിട്ടാണ് വിളക്കുപാറ സ്ഥിതി ചെയ്യുന്നത്. ദേശിയ പാത 744 ഇവിടെ നിന്നും ആറു കിലോമീറ്റർ അകലെക്കൂടി കടന്നു പോകുന്നു. തലസ്ഥാന നഗരമായ തിരുവനന്തപുരത്തുനിന്നും 72 കിമി അകലെയാണ് വിളക്കുപാറ.താലൂക്ക് ആസ്ഥാനമായ പുനലൂരിൽ നിന്നും 13 കിലോമീറ്റർ ആണ് ഇവിടേക്കുള്ള ദൂരം. ഈ സ്ഥലം ഏരൂർ ഗ്രാമപഞ്ചായത്തിൽ ആയിരനലൂർ വില്ലേജിൽപ്പെടുന്നു. ഓസ്കാർ അവാർഡ്‌ നേടിയ റസൂൽ പൂക്കുട്ടിയുടെ ജന്മനാടാണിത്.

ദീപം എന്ന് അർഥം വരുന്ന 'വിളക്ക്', ചെറിയ കുന്ന് എന്ന് അർഥം വരുന്ന 'പാറ' എന്നീ വാക്കുകൾ കൂടിച്ചേർന്നാണ് 'വിളക്കുപാറ' എന്ന സ്ഥലപ്പേര് ഉണ്ടായത്. ഈ പേര് ഉണ്ടായതിന് പിന്നിൽ നിരവധി കഥകൾ പ്രദേശത്ത് പറഞ്ഞു കേൾക്കുന്നുണ്ട്. 

നേരത്തെ ഈ പ്രദേശം കൊടും വനമായിരുന്നു. പിൽക്കാലത്ത് വനം വെട്ടിത്തെളിക്കുന്ന വേളയിൽ തടി കയറ്റി കൊണ്ട് പോകുന്നതിനായി ലോറികൾ എത്തിയിരുന്നു. റോഡ്‌ പോലുമില്ലായിരുന്ന അക്കാലത്ത് ഇതുവഴിയുള്ള യാത്ര ദുഷ്കരമായിരുന്നു. ഇവിടെ എത്തുന്ന ലോറിക്കാർ സുരക്ഷിതമായ യാത്രയ്ക്ക് മലദൈവങ്ങൾക്ക് ഒരു ചെറിയ പാറയിൽ വിളക്ക് തെളിയിയിക്കുക പതിവായിരുന്നു. അങ്ങനെ പറഞ്ഞു പറഞ്ഞ് വിളക്കുപാറ എന്ന സ്ഥലപ്പേര് ഉണ്ടായതായാണ് ഒരു ഐതിഹ്യം.

പ്രധാനമായും കൃഷിയെ ആശ്രയിച്ചാണ്‌ ഈ ഗ്രാമത്തിന്റെ സമ്പദ്‌വ്യവസ്ഥ നിലനിൽക്കുന്നത്. റബർ, പാമോയിൽ, കുരുമുളക്, മറ്റ് സുഗന്ധവ്യഞ്ജനങ്ങൾ എന്നിവയാണ് പ്രധാന കാർഷികോത്പന്നങ്ങൾ. മലഞ്ചരക്ക്, പൈനാപ്പിൾ, കുരുമുളക് ഉത്പന്നങ്ങൾ, റബർ, തടി (ടിമ്പർ) എന്നിവയാണ് ഇവിടുത്തെ പ്രധാന കയറ്റുമതികൾ. അഞ്ചലും പുനലൂരുമാണ് വിളക്കുപാറയുടെ സമീപത്തെ പ്രധാന വിപണികൾ. 


1969 ൽ കേന്ദ്ര സഹായത്തോടെ സംസ്ഥാന സർക്കാർ ആരംഭിച്ച പൊതുമേഖലാ സ്ഥാപനമാണ് ഓയിൽ പാം ഇന്ത്യ ലിമിറ്റഡ്. 51% കേരളത്തിന്റെയും 49% കേന്ദ്രത്തിന്റെയും മുതൽമുടക്കുള്ള ഒരു സംയുക്ത സംരംഭമാണിത്. 120 ഹെക്ടർ പ്രദേശത്ത് ആരംഭിച്ച കൃഷി ഇന്ന് 3646 ഹെക്ടറായി വ്യാപിച്ചു. യന്ത്രവൽക്കരണത്തിലൂടെ 4500 ടൺ എണ്ണ ഉൽപാദിപ്പിക്കുന്നു. ഫാക്ടറിയുടെ ഉൽപാദനശേഷി 7000 ടണ്ണാണ്. കേരളത്തിലെ ഏക എണ്ണപ്പന കൃഷിപ്പാടമായിരുന്നു ഇത്.[ ഓയിൽ പാം ഒരു ഹെക്ടറിൽ 3 മുതൽ 5 ടൺ വരെ ആദായം നൽകുമ്പോൾ മറ്റ് എണ്ണവിത്തുകൾ ശരാശരി ഒരു ഹെക്ടറിൽ 1 ടൺ എണ്ണയുടെ ആദായം മാത്രം നൽകുന്നു. വാണിജ്യപരമായി റബ്ബർ, തെങ്ങ് പോലുള്ള കൃഷിയേക്കാൾ വിജയകാര്യക്ഷമതയേറിയതാണ് ഓയിൽ പാം.

ഇന്ത്യയിലെ ഏറ്റവും വലിയ പാമോയിൽ ഉത്പാദന ഫാക്ടറി ഏരൂർ എസ്റ്റേറ്റിൽ ഉൾപ്പെടുന്ന വിളക്കുപാറയിലാണ് സ്ഥിതി ചെയ്യുന്നത്. 9 കോടി രൂപ ചെലവിൽ നിർമ്മിച്ച ഫാക്ടറി 1998 ൽ മുൻ കേരളാ മുഖ്യമന്ത്രി ഇ. കെ. നായനാർ ഉദ്ഘാടനം ചെയ്തു. എസ്റ്റേറ്റുകളിൽ നിന്നും ഒ.പി.ഡി.പി കർഷകരിൽ നിന്നും ശേഖരിച്ച എഫ്.എഫ്.ബി കളാൽ ഉയർന്ന നിലവാരത്തിലുള്ള ക്രൂഡോയിൽ ഉല്പാദിപ്പിക്കുവാൻ കമ്പനിക്ക് കഴിയുന്നുണ്ട്.

ശ്രീലങ്കൻ അഭയാർഥി പുനരധിവാസ പദ്ധതി പ്രകാരം 1972 ലാണ് റിഹാബിലിറ്റേഷൻ പ്ലാന്റേഷൻസ് ലിമിറ്റഡ് (ആർ.പി.എൽ) എന്നപേരിൽ റബർ പ്ലാന്റേഷൻ സ്ഥാപിതമായത്. 1964 ലെ സിരിമാവോ-ശാസ്ത്രീ കരാറിന്റെ അടിസ്ഥാനത്തിലായിരുന്നു ഇത്. 1976 മേയ് 5 ന് ഇത് സർക്കാർ പൊതുമേഖലാ കമ്പനിയാക്കി മാറ്റപ്പെട്ടു. പുനലൂർ ആണ് കമ്പനിയുടെ ആസ്ഥാനം. കമ്പനിയുടെ ഓഹരി മൂലധനത്തിന്റെ 40 ശതമാനം കേന്ദ്ര സർക്കാരും 60 ശതമാനം സംസ്ഥാന സർക്കാരുമാണ് നൽകിയിരിക്കുന്നത്. 

ശ്രീലങ്കയിൽ നിന്നുള്ള ഏകദേശം 700 ഓളം അഭയാർഥി കുടുംബങ്ങളെ വിവിധ എസ്റ്റേറ്റുകളിലായി പാർപ്പിച്ചിരിക്കുന്നു. ഒരു കുടുംബത്തിലെ രണ്ട് പേർക്ക് കമ്പനി തൊഴിൽ നൽകുന്നു. നിലവിൽ 1300 തൊഴിലാളികളും 185 ജീവനക്കാരും 32 ഉദ്യോഗസ്ഥരുമാണ് കമ്പനിയ്ക്കുള്ളത്. 

കേരള സർക്കാർ സംരംഭമായ മീറ്റ്‌ പ്രൊഡക്ട്സ് ഓഫ് ഇന്ത്യ ലിമിറ്റഡിന്റെ മൂല്യവർധിത ഉൽപ്പന സംസ്കരണ പ്ലാന്റ് വിളക്കുപാറയിൽ ഉടൻ പ്രവർത്തനം തുടങ്ങുന്നു


ജില്ലയിലെ പ്രധാന റോഡുകകളിൽ ഒന്നായ ഏരൂർ-ഇടമൺ റോഡ്‌ വിളക്കുപാറ വഴിയാണ് കടന്നുപോകുന്നത്. കൊല്ലം-തിരുമംഗലം (മധുര) ദേശീയപാത 744 ഇവിടെ നിന്നും 6 കിലോമീറ്റർ അകലെക്കൂടിയാണ് കടന്നുപോകുന്നത്.

അഞ്ചലിൽ നിന്നും ഏരൂർ വഴി 11 കിലോമീറ്റർ സഞ്ചരിച്ച് വിളക്കുപാറയിൽ എത്തിച്ചേരാം. അഞ്ചലിൽ നിന്ന് പുനലൂർ റോഡിൽ മാവിള വഴിയും ഇവിടെയെത്താം. പുനലൂരിൽ നിന്നും തൊളിക്കോട്-മണിയാർ- കേളൻകാവ് വഴിയോ, ഇടമൺ-ആയിരനല്ലൂർ വഴിയോ 13 കിലോമീറ്റർ സഞ്ചരിച്ച് വിളക്കുപാറയിൽ എത്തിച്ചേരാം. 
ആറു കിലോമീറ്റർ അകലെയുള്ള കൊല്ലം-ചെങ്കോട്ട റെയിൽപ്പാതയിലെ 'ഇടമൺ' ആണ് വിളക്കുപാറയുടെ ഏറ്റവും അടുത്തുള്ള റെയിൽവേ സ്റ്റേഷൻ. 
73.5 കിലോമീറ്റർ അകലെയുള്ള തിരുവനന്തപുരം അന്താരാഷ്ട്ര വിമാനത്താവളമാണ് ഏറ്റവും അടുത്തുള്ള വിമാനത്താവളം.


</doc>
<doc id="179960" url="https://ml.wikipedia.org/wiki?curid=179960" title="ദ സൈക്ലിസ്റ്റ്">
ദ സൈക്ലിസ്റ്റ്

1987 ൽ പുറത്തിറങ്ങിയ ഇറാനിയൻ ചലച്ചിത്രം ആണ് ദ സൈക്ലിസ്റ്റ്‌ (). ഈ സിനിമയുടെ തിരക്കഥ യും സംവിധാനവും മൊഹ്സെൻ മഖ്മൽബഫ് ആണ് ചെയ്തിട്ടുള്ളത് .
ഇറാനിലെത്തിയ നസീം എന്ന അഫ്ഘാൻ അഭയാര്തിയുടെയും കുടുംബത്തിന്റെയും ദൈന്യത നിറഞ്ഞ കഥയാണ് സിനിമ പറയുന്നത്.മരനാസന്നയായ ഭാര്യയെ ചികിത്സിക്കാനുള്ള പണം ഉണ്ടാക്കാനായി സൈക്കിൾ അഭ്യാസം നടത്തുക മാത്രമായി അയാളുടെ ഏക പോംവഴി.സൈക്കിൾ യജ്ഞത്തിനിടെ അതി വേഗതയിൽ സൈക്കിൾ ഓടിച്ചു ശൂന്യത്തിൽ മറയുന്ന നസീമിന്റെ മനോഹരമായ ഷോട്ടിലാണ് സിനിമ അവസാനിക്കുന്നത്. 
ഹവായി അന്താരാഷ്ട്ര ചലച്ചിത്രോത്സവത്തിൽ മികച്ച ചിത്രം

<noinclude>


</doc>
<doc id="179964" url="https://ml.wikipedia.org/wiki?curid=179964" title="വേണം മറ്റൊരു കേരളം (ക്യാമ്പയിൻ)">
വേണം മറ്റൊരു കേരളം (ക്യാമ്പയിൻ)

കേരള ശാസ്ത്രാസാഹിത്യ പരിഷത്തിന്റെ മുൻകൈയ്യെടുത്ത് സംഘടിപ്പിച്ചിട്ടുള്ള വിദ്യാഭ്യാസ പരിപാടിയാണ് വേണം മറ്റൊരു കേരളം - സാമൂഹിക വികസനത്തിനായുള്ള ജനകീയ ക്യാമ്പയിൻ. ഇന്ന് കേരളം നേരിടുന്ന അസ്വസ്ഥതകൾക്കും പ്രതിസന്ധിക്കും ഏക പോംവഴി കേവലമായ സാമ്പത്തിക വികസനമല്ലെന്നും സാമൂഹിക വികസനമാണെന്നും അതിനായി മറ്റൊരു കേരളം ഉണ്ടാകണമെന്നും അവശ്യപ്പെട്ടുകൊണ്ടാണ് കേരള ശാസ്ത്രസാഹിത്യ പരിഷത്ത് ഈ ക്യാമ്പയിൻ ആരംഭിച്ചത്. രണ്ടുവർഷം നീളുന്ന പരിപാടി 2011 ഒക്ടോബർ 31 ന് തൃശ്ശൂരിൽ ഡോ. കെ.എൻ. പണിക്കർ ഉദ്ഘാടനം ചെയ്തു. 

ഫ്ലാറ്റുകൾ, ഷോപ്പിംഗ് മാളുകൾ തുടങ്ങിയവ കേന്ദ്രീകരിച്ച് നടത്തുന്ന സാമ്പത്തികപരിഷ്കരണങ്ങൾ കേരളത്തിന് പത്ത് ശതമാനം വരെ വളർച്ച നേടിത്തന്നെങ്കിലും നിരന്തരമായി തളർന്നുകൊണ്ടിരിക്കുന്ന സാമ്പത്തികമേഖലകൾ ഇതിനിടയിൽ വിസ്മരിക്കപ്പെടുന്ന എന്നാണ് ഈ ക്യാമ്പയിൽ മുന്നോട്ടുവെക്കുന്ന പ്രധാന വീക്ഷണം.. പ്രാഥമിക, ദ്വിതീയ, തൃതീയ മേഖലകളിൽ വളർച്ച കുറയുന്നു എന്നതാണ് അത്. ഈ രംഗത്തുനിന്നള്ള വരുമാനം 56% 15% 29% എന്നതിൽ നിന്ന് യഥാക്രമം 16%, 23%, 61% ആയി കുറഞ്ഞു എന്നാണ് പരിഷത്ത് ലഘുലേഖ അവകാശപ്പെടുന്നത്..

മലയാളിയുടെ വർദ്ധിച്ചുവരുന്ന കമ്പോളാസക്തി, വർദ്ധിച്ചുവരുന്ന പാരിസ്ഥിതിക പ്രശ്നങ്ങൾ, മദ്യോപയോഗം, സ്ത്രീകൾക്കുനേരെയുള്ള അതിക്രമങ്ങൾ, കുട്ടികളും വൃദ്ധരും അനുഭവിക്കുന്ന പീഡനങ്ങൾ, ജാതി-മത ധ്രുവീകരണവും അന്ധവിശ്വാസങ്ങളുടെ തിരിച്ചുവരവ് തുടങ്ങിയവയൊക്കെ പുതിയ കേരള വികസനത്തിന്റെ തെറ്റായ വശങ്ങളാണെന്ന ആശയം ക്യാമ്പയിൻ മുന്നോട്ടുവെക്കുന്നു.. പത്തുശതമാനം മാത്രം വരുന്ന അതിസമ്പന്നരും മറ്റുള്ളവരും തമ്മിലുള്ള സാമ്പത്തിക അന്തരം സമൂഹത്തിൽ അസമത്വത്തിനും അസ്വസ്ഥതകൾക്കും കാരണമാകുന്നുവെന്നും ക്യാമ്പയിൻ സമർത്ഥിക്കുന്നുണ്ട്. ഭൂവിനുയോഗത്തിൽ സാമൂഹ്യനിയന്ത്രണം കൊണ്ടുവരുക എന്ന ആവശ്യവും ഈ പ്രചാരണപരിപാടിയുടെ ഒരു ലക്ഷ്യമായിരുന്നു.

പദയാത്രകളോടനുബന്ധിച്ച് കേരളത്തിന്റെ കഴിഞ്ഞ 100 വർഷത്തെ ചരിത്രം വിശകലനം ചെയ്യുന്ന തെരുവു നാടകങ്ങൾ അവതരിപ്പിച്ചു.

കേരള ശാസ്ത്രസാഹിത്യ പരിഷത്ത്


</doc>
<doc id="179968" url="https://ml.wikipedia.org/wiki?curid=179968" title="ദ ഫീസ്റ്റ് ഓഫ് ദ ഗോട്ട്">
ദ ഫീസ്റ്റ് ഓഫ് ദ ഗോട്ട്

സാഹിത്യത്തിനുള്ള നോബൽ സമ്മാനം നേടിയ പെറുവിയൻ നോവലിസ്റ്റ് മരിയോ വർഗാസ്‌ യോസയുടെ പ്രശസ്തമായ നോവൽ ആണ് ദ ഫീസ്റ്റ് ഓഫ് ദ ഗോട്ട് ().2000 ൽ ആണ് ഈ ക്യതി പുറത്തിറങ്ങിയത് .
1930 മുതൽ 1961 വരെ ഡൊമിനിക്കൻ റിപ്പബ്ലിക്കിലെ എകാധിപതിയായിരുന്ന റാഫേൽ ലിയോനിദാസ് ത്രൂഹീയോ മോലീനായുടെ 1961 ലെ കൊലപാതകവും അതിനെ തുടർന്നുണ്ടാകുന്ന സംഭവപരമ്പരകളുമാണീ നോവലിന്റെ കേന്ദ്ര പ്രമേയം .
അനന്യമായൊരു അഖ്യാനരീതിയാണ് യോസ ഈ നോവലിൽ കാഴ്ചവെച്ചിരിക്കുന്നത്. ഇടകലർന്നു വരുന്ന മൂന്ന് ധാരകളിലൂടെയാണ് കഥയുടെ ചുരുൾ നിവരുന്നത്:


ഈ നോവലിന്റെ ചലച്ചിത്രരൂപം 2005 ൽ ലൂയിസ് യോസയുടെ സംവിധാനത്തിൽ പുറത്തിറങ്ങി.

ഡി.സി.ബുക്സ് 2007 ൽ മലയാളത്തിൽ ഈ പുസ്തകം "ആടിന്റെ വിരുന്ന് " എന്ന പേരിൽ പുറത്തിറക്കി. വിവർത്തനം : ആശാലത ഈ ഗ്രന്ഥത്തിന് വിവർത്തനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്.

സർവനാശത്തെക്കുറിച്ചുള്ള ഒരു ഉൾവിളിയിൽ മരവിച്ച് അയാളുണർന്നു.ഉടലാസകലം കണ്ണുകളുള്ള രോമാവൃതനായ ഒരു പ്രാണി വിഴുങ്ങാൻ തുടങ്ങുന്നതു പോലെ .ഇരുട്ടിൽ ,അതിന്റെ വലയിൽ കുടുങ്ങി നിശ്ചേഷ്ടനായിക്കിടന്ന് അയാൾ ഇരുട്ടിലേക്ക് നോക്കി. കണ്ണുചിമ്മി. കിടക്കയ്ക്കരികിൽ തോക്കും നിറച്ച സബ് മെഷീൻ ഗണ്ണും വച്ചിരിക്കുന്ന മേശപ്പുറത്തേക്ക് ആഞ്ഞ് കൈനീട്ടി. എന്നാൽ ആയുധമല്ല കൈയിൽ തടഞ്ഞത്,അലാറം ക്ലോക്കാണ്. നാലാകാൻ പത്ത് മിനിറ്റ്. അയാൾ നിശ്വസിച്ചു. ഉറക്കം ഇപ്പോൾ പൂർണമായി വിട്ടിരിക്കുന്നു. പേടിസ്വപ്നങ്ങൾ ഇനിയുമുണ്ടാകുമോ?കുറച്ചു മിനിറ്റുകൾ കൂടി ഇനിയും ബാക്കിയുണ്ട്. കൃത്യനിഷ്ഠ അയാൾക്കൊരു ഒഴിയാ ബാധയാണ്. നാലുമണിക്കു മുൻപ് ഒരിക്കലും കിടക്ക വിട്ടെണീക്കില്ല. ഒരു മിനിറ്റ് നേരത്തെയുമില്ല, ഒരു മിനിറ്റ് വൈകിയുമില്ല.


</doc>
<doc id="179971" url="https://ml.wikipedia.org/wiki?curid=179971" title="കറുത്ത നസ്രായൻ">
കറുത്ത നസ്രായൻ

ഫിലിപ്പീൻസിന്റെ തലസ്ഥാനമായ മനിലായിൽ ക്വിയാപ്പോയിലെ ഭദ്രാസപ്പള്ളിയിൽ വണങ്ങപ്പെടുന്ന കുരിശേന്തിയ യേശുവിന്റെ തടിപ്രതിമയാണ് കറുത്ത നസ്രായൻ എന്നറിയപ്പെടുന്നത്. മഹോഗണിത്തടിയിൽ തീർത്ത കറുത്ത നിറമുള്ള ഈ പ്രതിമക്ക് അത്ഭുതപ്രവർത്തന ക്ഷമതയുള്ളതായി ഫിലിപ്പീൻസിലെ കത്തോലിക്കാ വിശ്വാസികൾ കരുതുന്നു. അഗസ്തീനിയൻ സന്യാസിൾ പതിനേഴാം നൂറ്റാണ്ടിൽ മെക്സിക്കോയിൽ നിന്നു കൊണ്ടു വന്ന പ്രതിമയുടെ നിറം തുടക്കത്തിൽ വെളുപ്പായിരുന്നെന്നും ഫിലിപ്പീൻസിലെക്കുള്ള യാത്രയിൽ കപ്പലിനുണ്ടായ അഗ്നിബാധയെ അതിജീവിച്ച അത് കരിഞ്ഞു കറുത്തതാണെന്നും പറയപ്പെടുന്നു. 

എല്ലാ വെള്ളിയാഴ്ചയും ഈ പ്രതിമയുടെ വണക്കത്തെ കേന്ദ്രീകരിച്ച് ദേവാലയത്തിൽ നടക്കുന്ന കുർബ്ബാനയിലും നോവേനയിലും ആയിരക്കണക്കിനു വിശ്വാസികൾ പങ്കെടുക്കുന്നു. വർഷം തോറും നടക്കുന്ന മൂന്നു പ്രദക്ഷിണങ്ങളിൽ "കറുത്ത നസ്രായൻ" സംവഹിക്കപ്പെടുന്നു. ക്വിയാപ്പോ പള്ളിയിയിലെ ഇതിന്റെ ആദ്യസ്ഥാപനത്തിന്റെ അനുസ്മരണവുമായി ബന്ധപ്പെട്ടു ജനുവരി 9-നു നടക്കുന്ന പ്രദക്ഷിണമാണ് ഇവയിൽ പ്രധാനം. അതിൽ ദശലക്ഷക്കണക്കിനു വിശ്വാസികൾ പങ്കെടുക്കുന്നു. 


</doc>
<doc id="179980" url="https://ml.wikipedia.org/wiki?curid=179980" title="ജീപ്നി">
ജീപ്നി

ഫിലിപ്പീൻസിലെ മുഖ്യ പൊതു യാത്രാവാഹനമാണ് ജീപ്നി. രണ്ടാം ലോകമഹായുദ്ധത്തിനൊടുവിൽ ഫിലിപ്പീൻസ് വിട്ടു പോയ അമേരിക്കൻ സേന ഉപേക്ഷിച്ച സൈനിക ജീപ്പുകളുടെ രൂപാന്തരീകരണമാണ് ഈ വാഹനങ്ങൾ. ജീപ്നികൾ അവയുടെ ധാരാളിത്തം നിറഞ്ഞ അലങ്കാരങ്ങളുടേയും തിരക്കിന്റേയും പേരിൽ ശ്രദ്ധിക്കപ്പെടുന്നു. ഫിലിപ്പീൻസിലെ ജനകീയസംസ്കാരത്തിന്റെ തന്നെ അവിഭാജ്യ ഭാഗമായി ഈ വാഹനങ്ങൾ ഇന്നു കണക്കാക്കപ്പെടുന്നു. 

മിക്കവാറും ജീപ്നികൾ പൊതുയാത്രാ വാഹനങ്ങളാണെങ്കിലും കുടുംബങ്ങളുടെ സ്വകാര്യ യാത്രാവാഹനങ്ങൾ വാണിജ്യ വാഹനങ്ങൾ എന്നീ നിലകളിൽ ഉപയോഗിക്കപ്പെടുന്ന ജീപ്നികളും ഉണ്ട്.

രണ്ടാം ലോകമഹായുദ്ധം അവസാനിച്ചപ്പോൾ ഫിലിപ്പീൻസ് വിട്ടുപോകാനൊരുങ്ങിയ അമേരിക്കൻ സേന നൂറു കണക്കിനു സൈനികജീപ്പുകൾ ഫിലിപ്പീനികൾക്കു വിൽക്കുകയോ വെറുതേ നൽകുകയോ ചെയ്തു. അവയെ പൊളിച്ചു പണിത പുതിയ ഉടമകൾ യാത്രക്കാർക്കു തണൽ കിട്ടും വിധം അവയ്ക്കു മേൽക്കൂര തീർക്കുകയും ഏറെപ്പേരെ ഉൾക്കൊള്ളാനാകും വിധം വലുതാക്കുകയും ചെയ്തു. അതിനു പുറമേ അവർ കണ്ണഞ്ചിക്കുന്ന നിറക്കൂട്ടുകൾ തേച്ചും തിളക്കമുള്ള ലോഹപാളികൾ പൊതിഞ്ഞും അവയെ മോടിപ്പെടുത്തി. 

ക്രമേണ യാത്രാവാഹനങ്ങൾ എന്ന നിലയിൽ ജനപ്രീതി നേടിയ ജീപ്നികൾ, യുദ്ധത്തിൽ മിക്കവാറും നശിച്ച ഫിലിപ്പീൻസിലെ പൊതുയാത്രാ സംവിധാനത്തെ പുന:സ്ഥാപിക്കാനുള്ള മാർഗ്ഗമായി വികസിച്ചു. അവയുടെ വ്യാപകമായ ഉപയോഗത്തിന്റെ സാദ്ധ്യതകൾ തിരിച്ചറിഞ്ഞ ഫിലിപ്പീൻ സർക്കാർ അതിനെ നിയമത്തിന്റെ പരിധിയിൽ കൊണ്ടു വന്നു. അങ്ങനെ ഈ വാഹനങ്ങളുടെ ഡ്രൈവർമർക്ക് അനുമതിപത്രങ്ങളും ജീപ്നികൾ ഓരോന്നിനും നിശ്ചിതമായ റൂട്ടുകളും ചാർജ് നിരക്കുകളും വേണമെന്നായി.

ജീപ്നി റൂട്ടുകൾക്ക് ചാർജ്ജ് നിരക്കുകൾ നിശ്ചയിച്ചിട്ടുണ്ടെങ്കിലും ടിക്കറ്റുകളോ കണ്ടക്ടർമാരോ ഇല്ല. യാത്രക്കാർ ചാർജ്ജ് ഡ്രൈവറെ ഏല്പിക്കുകയാണു പതിവ്. ഡ്രൈവറുടെ ഇരിപ്പിടത്തിൽ നിന്ന് അകലെ വാഹനത്തിന്റെ പിന്നിൽ ഇരിക്കുന്ന യാത്രക്കാർ, അവർക്കു മുന്നിലുള്ള സഹയാത്രക്കാർ വഴി പണം ഡ്രൈവറുടെ കൈയ്യിൽ എത്തിക്കുന്നു. യാത്രക്കിടെ പൊട്ടിച്ചിരിക്കുന്നതും ഉറക്കെ സംസാരിക്കുന്നതും മര്യാദയായി പരിഗണിക്കപ്പെടുന്നില്ല. നിശ്ശബ്ദതയോ, ആവശ്യം വന്നാൽ ശബ്ദം താഴ്ത്തിയുള്ള സംസാരമോ ആണു പതിവ്. ജീപ്നികൾക്ക് ഉയരം കുറവായതിനാൽ സീറ്റുകളിൽ ഇരുന്നല്ലാതെ, നിന്നുള്ള യാത്ര സാദ്ധ്യമല്ല.

"ഫിലിപ്പീൻസിന്റെ അഭിമാനവും ആനന്ദവും" (the pride and joy of Philippines) എന്നു വിശേഷിപ്പിക്കപ്പെട്ടിട്ടുള്ള ജീപ്നികൾ, ഒരു യാത്രാസംവിധാനമെന്ന നിലയിൽ വിമർശിക്കപ്പെടുന്നുമുണ്ട്. "നിറപ്പകിട്ടുള്ള ഈ വാഹനങ്ങൾ കൃത്യമായ നിരക്കിന് കൃത്യമായ റൂട്ടുകളിൽ ഓടുന്നെങ്കിലും, യാത്രക്കാരെ, നടുവഴിയെന്നോ, ട്രാഫിക് സിഗ്നനലെന്നോ, കാൽനടക്കാരുടെ മുറിച്ചുകടക്കൽ പാതയെന്നോ ഭേദം കല്പിക്കാതെ എവിടെനിന്നും കയറ്റി എവിടേയും ഇറക്കുന്നു. വഴിയുടെ ഈ സാർവാധിപതികൾ എല്ലാത്തരം ട്രാഫിക് നിയമങ്ങൾക്കും ഉപരിയാണെന്നു കരുതണം... ഒച്ചപ്പാടും, ഡീസൽപ്പുകമാലയും, തിക്കിത്തിരക്കും, ചെലവുകുറവും, കാര്യക്ഷമതയില്ലായ്മയും എല്ലാം ചേർന്ന അവ, തികച്ചും ഫിലിപ്പിനീയമാണ്" എന്നാണ് വിനോദസഞ്ചാരികൾക്കു വേണ്ടിയുള്ള ഒരു രാഷ്ട്രാന്തരപത്രികയുടെ വിലയിരുത്തൽ. 

ജീപ്നികളെ ജനപ്രിയമാക്കിയ സൗന്ദര്യവീക്ഷണവും സംസ്കാരവും ഉൾക്കൊള്ളാനാകാത്ത ധനമാത്രകാംക്ഷികളായ പുതിയ ഉടമകളുടെ സ്വാർത്ഥതയും, പുതിയ യാത്രാ മാദ്ധ്യമങ്ങളുമായുള്ള മത്സരവും, ഈ വാഹനസഞ്ചയത്തിന്റെ അതിജീവനത്തിനു ഭീഷണിയായിരിക്കുന്നു എന്നു കരുതുന്നവരുണ്ട്.

"...crowded, cheap, utterly inefficient and totally Philippino."


</doc>
<doc id="179984" url="https://ml.wikipedia.org/wiki?curid=179984" title="തത്തമ്മച്ചെടി">
തത്തമ്മച്ചെടി

സാധാരണ നാട്ടിൻപുറങ്ങളിൽ കണ്ടുവരുന്ന ഒരു കുറ്റിച്ചെടിയാണിത്. തത്തയുടെ രൂപത്തോട് സാദൃശ്യമുള്ള പൂവുകളാണ് ഇതിന്റെ പ്രധാന ആകർഷണം. ഉദ്യാനസസ്യമായും നട്ടുവളർത്തുന്ന ഈ ചെടിയുടെ പല തരം ഉപജാതികളായി ഉണ്ട്. ശാസ്ത്രനാമം:"Euphorbia tithymaloides". പ്രാദേശികമായി ഇത് പല പേരുകളിലും അറിയപ്പെടുന്നു. സസ്യത്തിലെ കറ ഉയർന്ന നിലവാരമുള്ള ജൈവഡീസൽ ഉല്പാദിപ്പിക്കാൻ ഉപയോഗിക്കുന്നു.

നല്ല ചുവപ്പ്/റോസ് നിറത്തിലുള്ള ഇതിന്റെ പൂവിൽ നിറയെ തേനുണ്ടാകും. ഇതിലെ തേൻ കുട്ടികൾ ഭക്ഷിക്കാറുണ്ട്. പറമ്പിന് വേലിയായി വളർത്താനും ഗാർഡന്റെ അതിരായും വീടിനകത്തും ഇത് ഉപയോഗിച്ചുവരുന്നു. ശരാശരി 2 മീറ്ററോളം ഉയരത്തിൽ വളരുന്ന ഇവയുടെ ഇലകൾ കള്ളിച്ചെടിയുടേതിന് സമാനമായി കട്ടിയുള്ളതാണ്. ഇലയും കമ്പും പൊട്ടിച്ചാൽ പാലു പോലെ വെളുത്ത് പശിമയുള്ള നീര് ലഭിക്കും. ഇത് മുറുവുണക്കാനും മറ്റും നാട്ടുവൈദ്യമായി ഉപയോഗിക്കാറുണ്ട്. 



</doc>
<doc id="180015" url="https://ml.wikipedia.org/wiki?curid=180015" title="നന്ദി ഹിൽസ്">
നന്ദി ഹിൽസ്

കർണ്ണാടകയുടെ തലസ്ഥാനമായ ബാംഗ്ലൂരിനടുത്തായി സ്ഥിതിചെയ്യുന്ന ഒരു പ്രധാന വിനോദസഞ്ചാരകേന്ദ്രമാണ്‌ നന്ദി ഹിൽസ്. ടിപ്പുസുൽത്താൻ തന്റെ വേനൽക്കാല വസതിയായി നന്ദി ഹിൽസിലെ കൊട്ടാരം ഉപയോഗിച്ചിരുന്നു. അതിരാവിലെ എത്തുന്ന സഞ്ചാരികളെ കോടമഞ്ഞിൽ കുളിച്ചുനിൽക്കുന്ന നന്ദി ഹിൽസ് ഏറെ ആകർഷിക്കുന്നു. ബാംഗ്ലൂരിലെ ഹെബ്ബാളിൽ നിന്നും 52 കിലോമീറ്റർ അകലെ എൻ എച്ച് ഏഴിൽ (ബെല്ലാരി റോഡ്) നിന്നും അല്പം മാറി സമുദ്രനിരപ്പിൽനിന്ന് 1479 മീറ്റർ ഉയരത്തിലാണ് ഈ ടൂറിസ്റ്റ് കേന്ദ്രം സ്ഥിതിചെയ്യുന്നത്. ബാംഗ്ലൂർ അന്താരാഷ്ട്ര വിമാനത്താവളം അടുത്തുതന്നെ സ്ഥിതിചെയ്യുന്നു. മലയടിവാരത്തിൽ നിന്നും മൂന്നുകിലോമീറ്ററോളം യാത്രചെയ്താൽ പ്രധാനപ്രവേശനകവാടത്തിൽ എത്തിച്ചേരാം. കാൽനടയായും ഇതു കയറാവുന്നതാണ്.

നിറയെ മരങ്ങൾ നിറഞ്ഞ പ്രകൃതിരമണീയമായ സ്ഥലമാണ് നന്ദി ഹിൽസ്. കബ്ബൻ ഹൌസും വിശാലമായ പൂന്തോട്ടങ്ങളും യോഗനന്ദീശ്വര ക്ഷേത്രവും ഇവിടത്തെ മറ്റു ആകർഷണങ്ങളാണ്. കിഴക്കാംതൂക്കായി കിടക്കുന്ന വൻപാറകെട്ടുകളും അവയ്‌ക്കിടയിലായി വലിയൊരു നന്ദി പ്രതിഷ്ഠയും ഉണ്ട്. രാവിലെ എത്തുന്ന സഞ്ചാരികളെ ആകർഷിക്കുന്നത് നന്ദി ഹിൽസിൽ പെയ്‌തിറങ്ങുന്ന കോടമഞ്ഞുതന്നെയാണ്. നിരവധി ശലഭങ്ങളും പക്ഷികളും കൊണ്ട് നിറഞ്ഞ നന്ദി ഹിൽസിൽ അനവധി ഫോട്ടോഗ്രാഫേർസ് വന്നുപോകുന്നു. ചൂടുകാലത്ത് 25 മുതൽ 28 ഡിഗ്രി വരെയും തണുപ്പ് കാലത്ത് 8 മുതൽ 10 ഡിഗ്രി വരെയുമാണ് ഇവിടെ താപനില.

ബാംഗ്ലൂരിലെ പ്രധാന ബസ്‌സ്റ്റേഷനായ മജസ്റ്റിക് കെമ്പഗൗഡ സ്റ്റാൻഡിൽ നിന്നും രാവിലെ ആറുമണിമുതൽ തന്നെ ഇടവിട്ട് ബസ്‌ സൗകര്യം ഉണ്ട്. കെ.എസ്.ആർ.ടി.സി. ബസ്സുകളാണ് യാത്രാസൗകര്യമൊരുക്കിയിരിക്കുന്നത്. നന്ദി ഹിൽസിലെ പ്രധാനകവാടം വരെയും വാഹനത്തിൽ പോകാവുന്നതാണ്. ബസ്സ് യാത്രയാണു തെരഞ്ഞെടുക്കുന്നതെങ്കിൽ, ഇവിടെ എത്തിച്ചേരാൻ മറ്റൊരു മാർഗ്ഗം കൂടിയുണ്ട്. ബാംഗ്ലൂർ സിറ്റിക്കുപുറത്തു സ്ഥിതിചെയ്യുന്ന ദൊഡ്ഡബെല്ലാപ്പൂർ എന്ന സിറ്റിയിൽ ചെന്നും നന്ദി ഹിൽസിലേക്ക് എത്താവുന്നതാണ്. മജസ്റ്റിക്കിൽ നിന്നുള്ള ബസ് ഇപ്പോൾ ഉച്ചയ്‌ക്ക് 12:30 നു ശേഷം നിർത്തിവെച്ചിരിക്കുകയാണ്. പകരം ദൊഡ്ഡബെല്ലാപ്പൂർ വഴിമാത്രമേ ഉച്ചകഴിഞ്ഞുള്ള യാത്ര നടക്കുകയുള്ളൂ. പ്രൈവറ്റ് വാഹനങ്ങളിലാണ് യാത്രയെങ്കിൽ നന്ദി ഹിൽസിൽ അവ പാർക്ക് ചെയ്യാനുള്ള സൗകര്യം ഒരുക്കിയിട്ടുണ്ട്.



</doc>
<doc id="180018" url="https://ml.wikipedia.org/wiki?curid=180018" title="നാഗം പാട്ട്">
നാഗം പാട്ട്

കേരളത്തിലെ ഒരു പരമ്പരാഗത കലാ രൂപമാണ് നാഗംപാട്ട് അഥവാ സർപ്പം തുള്ളൽ എന്ന അനുഷ്ഠാന നൃത്തം.. പുള്ളുവർ എന്ന സമുദായക്കാരാണ് പുരാതന തറവാടുകളിലെ സർപ്പക്കാവുകളിൽ നാഗംപാട്ട് നടത്തിവരുന്നത്. നാഗാരാധന നടത്തി ജീവിച്ചു കൊള്ളാൻ ബ്രഹ്മാവ് വരം കൊടുത്ത സമുദായക്കാരാണ് പുള്ളുവർ എന്ന് പറയപ്പെടുന്നു. നാഗങ്ങളെ പ്രീതിപ്പെടുത്തുവാൻ വേണ്ടിയാണ് ഈ കലാരൂപം നാഗക്ഷേത്രങ്ങളിലും സർപ്പക്കാവുകളിലും, വീട്ടുമുറ്റത്തും നടത്താറുള്ളത്. പുള്ളോർക്കുടം, വീണ, ഇലത്താളം എന്നിവ ഉപയോഗിച്ചാണ് പുള്ളുവർ നാഗസ്തുതികൾ പാടുന്നത്. ആദ്യകാലങ്ങളിൽ 41 ദിവസം വരെ നീണ്ടുനിന്നിരുന്ന ഈ കലാരൂപം ഇന്ന് 9 ദിവസത്തിനപ്പുറം പോകാറില്ല.

മണിപ്പന്തലിൽ വെച്ചാണ് നാഗപ്പാട്ട് നടത്തുന്നത്. കുരുത്തോല കൊണ്ട് അലങ്കരിച്ച ഈ മണിപ്പന്തലിനു നടുവിലായി സർപ്പത്തിന്റെ കളമെഴുതിയാണ് ഈ കലാരൂപം നടത്തിവരുന്നത്. മണിപ്പന്തൽ ഭംഗി വരുത്തിയശേഷം കുരുത്തോലയും 4 ഭാഗത്തായി തൂക്കുവിളക്കും മറ്റു വിളക്കുകളും വെച്ചാണ് കളം വരക്കാൻ ആരംഭിക്കുക. നാഗങ്ങളുടെ രൂപമാണ് കളത്തിൽ വരയ്ക്കാറുള്ളത്. മണിപ്പന്തലിന്റെ നടുവിൽ നിന്ന് കൃഷ്ണപ്പൊടി ഉപയോഗിച്ചാണ് കളമെഴുത്ത് ആരംഭിക്കുന്നത്. അരിപ്പൊടി, മഞ്ഞൾ പൊടി, മഞ്ഞളും ചുണ്ണാമ്പും ചേർത്തുണ്ടാക്കുന്ന ചുവപ്പ് പൊടി, ഉമി കരിച്ചുണ്ടാക്കുന്ന ഉമിക്കരി, മഞ്ചാടി ഇലകൾ ഉണക്കി പൊടിച്ചുണ്ടാക്കുന്ന പച്ചപ്പൊടി എന്നീ പഞ്ചവർണ്ണപ്പൊടിയാണ് കളമെഴുത്തിന് ഉപയോഗിക്കുന്നത്. നാഗങ്ങളെയും ദേവികളെയും വരക്കാൻ തുടങ്ങിയാൽ മുഴുവനാക്കിയെ നിറുത്താൻ പാടുകയുള്ളൂ എന്നാണ് വിശ്വാസം. വരച്ചു കഴിഞ്ഞാൽ മുകളിൽ ചവിട്ടാൻ പാടില്ല. ചിരട്ടയാണ് കളമെഴുത്തിനുള്ള ഉപകരണം. വരക്കുന്നതിന്റെ രീതി അനുസരിച്ച് ചിരട്ടയ്ക്കടിയിൽ തുളകളിട്ടാണ് ഉപയോഗിക്കുന്നത്. 

പുള്ളുവ ദമ്പതികളുടെ പാട്ടിനും വാദ്യോപകരണ സംഗീതത്തിനുമൊത്ത് പുള്ളുവപ്പിണിയാൾ സ്ത്രീ കളത്തിലെത്തി ഉറഞ്ഞാടും. സർപ്പങ്ങളുമായി ബന്ധപ്പെട്ട പ്രബല വിശ്വാസങ്ങളിൽ സർപ്പം തുള്ളലിന് അഭേദ്യമായ സ്ഥാനം തന്നെയുണ്ട്.


</doc>
<doc id="180025" url="https://ml.wikipedia.org/wiki?curid=180025" title="ആടുകളം">
ആടുകളം

2011 ജനുവരി 14ന് പുറത്തിറങ്ങിയ തമിഴ് നാടകചലച്ചിത്രമാണ് ആടുകളം (; ). വെട്രിമാരനാണ് സംവിധായകൻ. ധനുഷ്, താപ്സീ പന്നു എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.


</doc>
<doc id="180033" url="https://ml.wikipedia.org/wiki?curid=180033" title="ലാപു ലാപു">
ലാപു ലാപു

പതിനാറാം നൂറ്റാണ്ടിൽ ഫിലിപ്പീൻ ദ്വീപുകളിലെ സ്പെയിനിന്റെ അധിനിവേശത്തിന്റെ തുടക്കത്തിൽ മദ്ധ്യ ഫിലിപ്പീൻസിൽ മാക്ടാൻ ദ്വീപിലെ ഭരണാധികാരി (ദാതു) ആയിരുന്നു ലാപു ലാപു (1491–1542). ദ്വീപസമൂഹത്തിൽ സ്പാനിഷ് അധിനിവേശത്തെ ചെറുത്ത അദ്യത്തെ തദ്ദേശീയനായി പരിഗണിക്കപ്പെടുന്ന അദ്ദേഹത്തെ ആധുനിക ഫിലിപ്പീൻസ് അതിന്റെ പ്രഥമ ദേശീയവീരനായി മാനിക്കുന്നു. ലാപു ലാപു ഇസ്ലാം മതാനുയായി ആയിരുന്നെന്നു കരുതുന്നവരുണ്ട്. 

ഭൂഗോളം ചുറ്റിയുള്ള ആദ്യത്തെ കപ്പൽ യാത്രക്കു നേതൃത്വം കൊടുത്ത് മദ്ധ്യ ഫിലിപ്പീൻസിലെത്തിയ സ്പാനിഷ് പര്യവേഷകനായ ഫെർഡിനാന്റ് മഗല്ലൻ കൊല്ലപ്പെട്ടത് ലാപു ലാപു നേതൃത്വം കൊടുത്ത ചെറുത്തു നില്പിന്റെ ഭാഗമായ മാക്ടാനിലെ യുദ്ധത്തിലാണ്. 1521 ഏപ്രിൽ 27-നു നടന്ന ആ യുദ്ധത്തിൽ മഗല്ലനു പുറമേ അദ്ദേഹത്തിന്റെ ഒട്ടേറെ സഹയാത്രികരും കൊല്ലപ്പെട്ടു. യൂറോപ്യൻ കോളോണിയലിസത്തിനെതിരെ ഏഷ്യൻ ജനതയുടെ ആദ്യവിജയം എന്നു പോലും ഫിലിപ്പീൻ ദേശീയവാദികളിൽ ചിലർ ഈ യുദ്ധത്തെ വിശേഷിപ്പിക്കുന്നു. 

മക്ടാൻ ദ്വീപിൽ ലാപു ലാപുവിന്റെ ഒരു പ്രതിമ സ്ഥാപിച്ച ഫിലിപ്പീൻ സർക്കാർ സെബു ദ്വീപിലെ ഓപോൺ നഗരത്തെ അദ്ദേഹത്തിന്റെ പേരിൽ "ലാപു ലാപു സിറ്റി" എന്നു പുനർ നാമകരണം ചെയ്തിരിക്കുന്നു. ഫിലിപ്പീൻസിന്റെ തലസ്ഥാനമായ മനിലയിലെ റിസാൽ പാർക്കിലും അദ്ദേഹത്തിന്റെ ഒരു പ്രതിമ സ്ഥാപിച്ചിട്ടുണ്ട്. ഫിലിപ്പീൻ ദേശീയ പോലീസ് സേനയുടെ ഔദ്യോഗിക ചിഹ്നത്തിൽ ലാപു ലാപുവിന്റെ ചിത്രമുണ്ട്.


</doc>
<doc id="180051" url="https://ml.wikipedia.org/wiki?curid=180051" title="സെന്റ് മൈക്കിൾസ് ആംഗ്ലോ ഇന്ത്യൻ ഹയർ സെക്കണ്ടറി സ്കൂൾ, കണ്ണൂർ">
സെന്റ് മൈക്കിൾസ് ആംഗ്ലോ ഇന്ത്യൻ ഹയർ സെക്കണ്ടറി സ്കൂൾ, കണ്ണൂർ

കണ്ണൂർ ജില്ലയിലെ കണ്ണൂർ നഗരത്തിൽ സ്ഥിതി ചെയ്യുന്ന ഒരു വിദ്യാലയമാണ് സെന്റ് മൈക്കിൾസ് ആംഗ്ലോ ഇന്ത്യൻ ഹയർസെക്കന്ററി സ്കൂൾ, കണ്ണൂർ.1865-ൽ വിദേശികൾക്ക് പഠിക്കുന്ന ആവശ്യത്തിലേക്കായി സ്ഥാപിക്കപ്പെട്ട ഈ വിദ്യാലയം ഇപ്പോൾ കണ്ണൂരിലെ പ്രധാന വിദ്യാലയങ്ങളിൽ ഒന്നാണു്. 2000-ൽ ആണ് ഈ വിദ്യാലയത്തിൽ ഹയർസെക്കന്ററി ആരംഭിച്ചത്. 1 മുതൽ 10 വരെ ക്ലാസുകളിൽ ആൺകുട്ടികൾക്കു മാത്രമാണു പ്രവേശനമുള്ളത്.


</doc>
<doc id="180062" url="https://ml.wikipedia.org/wiki?curid=180062" title="വെള്ളക്കടമ്പ്">
വെള്ളക്കടമ്പ്

കേരളമുൾപ്പടെ ഇന്ത്യയുടെ വിവിധ ഭാഗങ്ങളിൽ കാണപ്പെടുന്ന ഇലപൊഴിയും വൃഷമാണ് വെള്ളക്കടമ്പ് . പൂച്ചക്കടമ്പ്, നീചൻകടമ്പ്, പെരുന്തൊലി എന്നെല്ലാം പേരുകളുണ്ട്.

വെള്ളക്കടമ്പ് 15 മുതൽ 25 വരെ മീറ്റർ ഉയരത്തിലാണ് വളരുന്നത്. ശരാശരി 20 സെന്റീമീറ്റർ നീളവും 15 സെന്റീമീറ്റർ വീതിയുമുള്ള ഇലകൾ സമ്മുഖമായി വിന്യസിച്ചിരിക്കുന്നു. അണ്ഡാകൃതിയിലുള്ള ഇലകൾക്ക് തിളക്കമില്ലാത്ത പച്ച നിറമാണ്. മഞ്ഞുകാലത്ത് ഇലകൾ പൊഴിയുന്നു. അതിനു ശേഷമാണ് മരം പുഷ്പിക്കുന്നത്. സുഗന്ധമുള്ള പൂക്കൾക്ക് മങ്ങിയ മഞ്ഞ നിറമാണ്. അഞ്ചെണ്ണം വീതം ദളങ്ങളും ബാഹ്യദളങ്ങളും കേസരങ്ങളും ഉണ്ട്. കാപ്സ്‌സ്യൂൾ രൂപത്തിലുള്ള ഫലങ്ങളുടെ അണ്ഡാശയം അധോവർത്തിയാണ്. വേനൽക്കാലത്താണ് ഫലം പാകമാകുന്നത്. ഇളം മഞ്ഞനിറത്തിലുള്ള തടിക്ക് ഈടും കടുപ്പവും കുറവാണ്. അതിനാൽ കരകൗശല, കളിപ്പാട്ടനിർമ്മാണങ്ങൾക്കായാണ് തടി ഉപയോഗിക്കുന്നത്. വനത്തിൽ ഇവയുടെ സ്വാഭാവിക പുനരുദ്ധാരണം നന്നായി നടക്കുന്നു. ഇവയുടെ ഇലകൾ കന്നുകാലികൾ ഭക്ഷണമാക്കുന്നു. വിത്തുകൾ കാറ്റത്ത് വളരെയേറെ ദൂരം സഞ്ചരിക്കും.

Bridal Couch Tree • Hindi: काला बचनाग kala bachnag, भुरकुर bhurkur • Marathi: भोरसाल or भोरसाळ bhorsal, भौरसाळ bhoursal, भ्रमरसाळी bhramarsali, दोंद्रु dondru, कंबळ kambal, कुडा kuda • Tamil: வெள்ளைக்கடம்பு vellai-k-katampu • Malayalam: ചക്കതേക്ക് cakkatheekk, ഇത്തിൾ iththil, പെരുന്തൊലി peruntholi • Telugu: బందారుచెట్టు bandaaru-chettu • Kannada: ದಿಡ್ಡಿ ಮರ diddi mara, ದೊಡ್ಡಿ ಮರ doddi mara, ಡೊಲಿ ಮರ doli mara • Bengali: latikarum • Oriya: dudupa, guliya • Konkani: दाम्डेली damdeli • Assamese: kodam, paroli • Gujarati: ભમ્મર છાલ bhammar chaal, લુણીયો luniyo, મધમહુડો madhamahudo • Khasi: dieng dohlbong sir • Sanskrit: भ्रमरछल्ली bhramarchalli, भृङ्गःवृक्ष bhringah-vriksha, उग्रगन्ध ugragandha • Nepali: लति कर्मा lati karma 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="180063" url="https://ml.wikipedia.org/wiki?curid=180063" title="പൂച്ചക്കടമ്പ്">
പൂച്ചക്കടമ്പ്

20 മീറ്ററോളം ഉയരം വയ്ക്കുന്ന ഒരു മരമാണ് പൂച്ചക്കടമ്പ്. . വീമ്പ്, നീർക്കടമ്പ്, റോസ്‌ക്കടമ്പ് എന്നെല്ലാം വിളിക്കാറുണ്ട്. 900 മീറ്റർ വരെ ഉയരമുള്ള പ്രദേശങ്ങളിൽ കാണുന്നു.
ആന്ധ്രാപ്രദേശിലെ ഗുണ്ടൂർ ജില്ലയിലെ ചെങ്കുസ്, യെരുകലസ്, യാനാദിസ്, സുഗാലിസ് എന്നിവിടങ്ങളിൽ മഞ്ഞപ്പിത്തം ബാധിച്ചവരിൽ എം.പർവിഫോളിയയുടെ പുതിയ ഇലകളുടെ സ്രവം മഞ്ഞപ്പിത്തം ചികിത്സിക്കാൻ ആദിവാസികൾ ഉപയോഗിക്കുന്നു.


</doc>
<doc id="180070" url="https://ml.wikipedia.org/wiki?curid=180070" title="സുവർണ പന്നൽ വൃക്ഷം">
സുവർണ പന്നൽ വൃക്ഷം

സുവർണ പന്നൽ വൃക്ഷം അഥവാ ഗോൾഡൻ ട്രീ ഫേൺ സമുദ്രനിരപ്പിൽ നിന്ന് 600 മുതൽ 1000 മീറ്റർ ഉയരത്തിൽ മാത്രം കാണപ്പെടുന്നതും പരിണാമ വിധേയമാകാത്തതുമായ ഒരു സസ്യമാണ്. സയാതിയ ജൈജാന്റിയ (Cyathea gigantea) എന്നാണു ശാസ്ത്ര നാമം. 60 ദശലക്ഷം വർഷം മുമ്പ് മുതൽ ഭൂമുഖത്ത് ഉണ്ടായിരുന്ന വൃക്ഷമായാണ് ശാസ്ത്രജ്ഞർ ഇതിനെ പരിഗണിക്കുന്നത്. ദിനോസറുകളുടെ കാലത്തുണ്ടായ മഹാനാശത്തെ അതിജീവിച്ച ഇവ കാഴ്ചയിൽ തെങ്ങിനെപ്പോലിരിക്കും. ഇന്ത്യയുടെ തെക്കും, വടക്ക് കിഴക്കൻ പ്രദേശങ്ങൾ, ശ്രി ലങ്ക, നേപ്പാൾ മുതൽ മ്യാന്മാർ വരെ, തായിലാൻഡ്‌ ,ലാവോസ് ,വിയെറ്റ്നാം, മലയ, മധ്യ സുമാട്ര, പശ്ചിമ ജാവ എന്നിവിടങ്ങളിലെ ഈർപ്പമുള്ള മലനിരകളിൽ കാണപ്പെടുന്നു. 
കടുത്ത വേനലിലും ഭൗമോപരിതലത്തിലെ ജലസാന്നിധ്യം നിലനിർത്തുന്നതും ഇലകളിൽ സംഭരിച്ച വെള്ളം വേനൽക്കാലത്ത് തിരികെ മണ്ണിലേക്ക് തിരിച്ചുവിടുകയാണ് ഇവയുടെ രീതി. ഒറ്റത്തടിയായി വളരുന്ന ഇവക്കു 5 മീറ്ററിലധികം പൊക്കം ഉണ്ടാവും. പൂക്കളില്ലാത്ത ഇവയുടെ വംശവർധന സ്വയം പരാഗണത്തിലൂടെയാണ്. ഓരോ ഭീമൻ പന്നൽ വൃക്ഷവും ഓരോ ആവാസ വ്യവസ്ഥ സൃഷ്ടിക്കുന്നതായാണ് വിലയിരുത്തൽ. 
ലോകത്ത് അതിവേഗം വംശനാശ ഭീഷണി നേരിടുന്ന സസ്യങ്ങളുടെ ഗണത്തിൽ റെഡ് ഡേറ്റാ ബുക്കിൽ പ്രധാന സ്ഥാനമാണ് സുവർണ പന്നലിനുള്ളത്. പശ്ചിമഘട്ടത്തിലെ ആനമല നാഷനൽ പാർക്കിലെ മന്നവൻചോലയിൽ ഇപ്പോഴുള്ള പന്നൽ വൃക്ഷത്തിന് 10 മീറ്ററിലധികം ഉയരമുണ്ട്. ഇത്തരം നിരവധി ചെടികൾ മൂന്നാറിലുണ്ടായിരുന്നു



</doc>
<doc id="180084" url="https://ml.wikipedia.org/wiki?curid=180084" title="ഡ്രാഗൺ പഴം">
ഡ്രാഗൺ പഴം

കള്ളിച്ചെടി വർഗ്ഗത്തിൽ പെട്ട ഒരുകൂട്ടം സസ്യങ്ങളുടെ ഫലങ്ങൾക്കുള്ള പൊതുനാമമാണ് ഡ്രാഗൺ പഴം അല്ലെങ്കിൽ പിതായ. ഹൈലോസീറസ് ജനുസ്സിൽ പെട്ട മധുരപ്പിതായ ആണ് ഇവയിൽ പ്രധാനം. പടർന്നുകയറിവളരുന്ന ഈ ചെടികളുടെ സ്വദേശങ്ങൾ മെക്സിക്കോയും മദ്ധ്യ-ദക്ഷിണ അമേരിക്കകളും ആണ്. ഇപ്പോൾ ചൈന, വിയറ്റ്നാം, മലേഷ്യ, ഇന്തോനേഷ്യ, ഫിലിപ്പീൻസ് തുടങ്ങിയ തെക്കു കിഴക്കൻ ഏഷ്യ രാജ്യങ്ങളിലും, ബംഗ്ലാദേശ്, ശ്രീലങ്ക തുടങ്ങിയ ദക്ഷിണേഷ്യൻ രാജ്യങ്ങളിലും ഇവ കാണപ്പെടുന്നു. ഇവ പല പ്രാദേശിക നാമങ്ങളിൽ അറിയപ്പെടുന്നു.

മധുരപ്പിതായ മുഖ്യമായും മൂന്നിനങ്ങളിൽ പെടുന്നു. 

ഇലകൾ എഴുന്നു നിൽക്കുന്നതും വർണ്ണപ്പൊലിമയുള്ളതും തോൽ പോലെ വഴക്കമുള്ളതുമായ പുറംചട്ട എല്ലാ ഇനങ്ങൾക്കുമുണ്ട്. പഴങ്ങൾക്ക് 150 മുതൽ 600 വരെ ഗ്രാം തൂക്കമുണ്ടാകും. ചിലപ്പോൾ അവയുടെ വലിപ്പം ഒരു കിലോഗ്രാം വരെയും ആകാം.

തൊലിയുടെ വർണ്ണപ്പൊലിമയുമായി ചേർന്നു പോകാത്ത സൗമ്യരുചിയാണ് ഡ്രാഗൺ പഴത്തിനുള്ളത്.പഴം തിന്നാൻ ഉള്ളിലുള്ള മാംസളഭാഗം കാണാനാകും വിധം അതിനെ നടുവേ വെട്ടിമുറിക്കുകയാണു ചെയ്യാറ്. കറുത്ത തരിതരിപ്പുള്ള വിത്തുകൾ അടങ്ങുന്ന ഉൾഭാഗം കിവിപ്പഴത്തെ അനുസ്മരിപ്പിച്ചേക്കാം. മാംസളഭാഗം പച്ചക്കു തിന്നാം. ഇളം മധുരമുള്ളതും കലോറി കുറഞ്ഞതുമാണത്. വിത്തുകളും, അവയെ പൊതിഞ്ഞിരിക്കുന്ന മാംസളഭാഗത്തിനൊപ്പം തിന്നാം. വിത്തുകളിൽ ധാരാളം കൊഴുപ്പ് (lipids) ഉണ്ട്. എങ്കിലും ചവച്ചരച്ചാൽ മാത്രമേ അവ ദഹിക്കുകയുള്ളൂ. പഴത്തിൽ നിന്ന് പഴച്ചാറും വീഞ്ഞും നിർമ്മിക്കാം. മറ്റു പാനീയങ്ങൾക്ക് സ്വാദു നൽകാനും ഇത് പ്രയോജനപ്പെടുന്നു. പൂക്കളും ഭക്ഷണയോഗ്യമാണ്. അവ തിളപ്പിച്ച് പാനീയം ഉണ്ടാക്കുകയും ചെയ്യാം. തൊലി ഭക്ഷണയോഗ്യമല്ല. കൃഷിയിടങ്ങളിൽ ഉൽപ്പാദിപ്പിക്കപ്പെടുന്ന പഴങ്ങളുടെ തൊലിയിൽ കീടനാശിനികൾ കലർന്നിരിക്കാനും മതി. 

ചുവന്ന ഡ്രാഗൺ പഴത്തിന്റെ അധികോപയോഗം മലമൂത്രങ്ങൾക്ക് ചുവുപ്പു നിറം വരുത്തിയേക്കാമെങ്കിലും ഇതിൽ അപകടമൊന്നുമില്ല.

വിത്തുകളെ ചുറ്റുമുള്ള മാസളഭാഗം മാറ്റി ഉണക്കി സൂക്ഷിച്ച ശേഷം വേണം മുളപ്പിക്കാൻ. നന്നായി പാകമായ പഴങ്ങളിൽ നിന്നുവേണം വിത്തുകൾ ശേഖരിക്കാൻ. വിത്തുകളെ കമ്പോസ്റ്റിലോ ചെടിച്ചട്ടികൾക്കുള്ള മണ്മിശ്രിതത്തിലോ മുളപ്പിക്കാം. വിതച്ച് 11 മുതൽ 14 വരെ ദിവസങ്ങൾക്കകം വിത്തുകൾ മുളക്കും. കള്ളിച്ചെടികൾ ആയതിനാൽ അമിതമായ ഈർപ്പം ഇവക്കു ചേരുകയില്ല. വളർച്ചക്കിടെ ചെടികളിൽ, പടർന്നുകയറാനുള്ള ബാഹ്യമൂലങ്ങൾ വികസിക്കുന്നു. അവയുടെ സഹായത്തോടെ, കണ്ടെത്താനാകുന്ന താങ്ങുകളിൽ പടർന്നു കയറുന്ന ചെടികൾ, 10 പൗണ്ടോളം തൂക്കമാകുമ്പോൾ പുഷ്പിക്കുന്നു.
രാത്രിയിലാണ് പൂക്കൾ വിടരുന്നത്. പ്രഭാതമാകുമ്പോൾ അവ വാടാൻ തുടങ്ങും. വവ്വാൽ, രാത്രിശലഭങ്ങൾ തുടങ്ങിയ നിശാജന്തുക്കൾ വഴിയാണ് പരാഗണം. സ്വയം പരാഗണം ഫലപ്രദമല്ലെന്നത് ഇതിന്റെ കൃഷിയിൽ ഒരു പരാധീനതയാണ്. സാഹചര്യങ്ങൾ അനുസരിച്ച്, വർഷത്തിൽ മൂന്നു മുതൽ ആറുവരെ പ്രാവശ്യം ഈ ചെടി പുഷ്പിക്കുന്നു. മറ്റു കള്ളിച്ചെടികളുടെ കാര്യത്തിൽ എന്ന പോലെ, ചെടിത്തണ്ടു മുറിച്ചു നട്ടും ഇതു വളർത്താം. ഇങ്ങനെ വളർത്തുന്നതാണ് എളുപ്പം. 40 ഡഗ്രി സെന്റീഗ്രേഡു വരെയുള്ള ചൂട് ഈ ചെടിക്കു താങ്ങാനാവും. അതിശൈത്യത്തെ ഇതിനു അതിജീവിക്കാനാവില്ല. 

അതിവർഷമില്ലാത്ത ഉഷ്ണമേഖലാ പ്രദേശങ്ങളാണ് ഡ്രാഗൺ പഴത്തിന്റെ കൃഷിക്കു ചേരുന്നത്. പൂവിട്ട് 30-50 ദിവസങ്ങക്കകം ഫലം പാകമാകുന്നു. ആണ്ടിൽ 5-6 വരെ വിളവെടുപ്പുകൾ സാധ്യമാണ്. വിയറ്റ്നാമിലെ ചില കൃഷിയിടങ്ങളിൽ നിന്ന് വർഷം തോറും ഹെക്ടേർ ഒന്നിന് 30 ടൺ പഴങ്ങൾ വരെ ലഭിക്കുന്നു.


</doc>
<doc id="180091" url="https://ml.wikipedia.org/wiki?curid=180091" title="ഞണ്ട്">
ഞണ്ട്

ചെമ്മീനും കൊഞ്ചും ഉൾപ്പെടുന്ന ഡെക്കാപോഡ കുടുംബത്തിൽപ്പെട്ട ഒരു ജീവിയാണ് ഞണ്ട്. ഏറിയപങ്കും ജലത്തിൽ വസിക്കുന്നവയാണ് ഞണ്ടുകൾ. ലോകത്താകമാനം ഇവയുടെ വിവിധ ജാതികൾ കാണപ്പെടുന്നു. ഏകദേശം 850 ഓളം ഇനങ്ങൾ കണ്ടെത്തിയിട്ടുണ്ട്. ഇവയുടെ ശരീരത്തിന്റെ ബാഹ്യഭാഗം കട്ടിയേറിയ പുറന്തോടിനാൽ ആവരണം ചെയ്യപ്പെട്ടിരിക്കുന്നു. കൈകളുടെ അഗ്രത്തിലായി ഒറ്റനഖം ഉണ്ട്. ആൺഞണ്ടുകളിൽ കാലുകൾക്ക് പെൺഞണ്ടുകളെ അപേക്ഷിച്ച് വലിപ്പം കൂടുതലായിരിക്കും. ഉഷ്ണമേഖലാ പ്രദേശങ്ങളിൽ ശുദ്ധജലത്തിലും ചെളികലർന്ന ജലത്തിലും വസിക്കുന്നു. ഇവയിൽ തീരെ ചെറിയ ഇനവും വലിപ്പമേറിയ ഇനവും ഉണ്ട്. 

കായൽ ഞണ്ടായ മഡ്ക്രാബ് ഞണ്ടുകളിലെ ഭീമന്മാർ ആണ്. പച്ച പുറംതോടും ഇരുണ്ട ചാരപ്പച്ച കലർന്ന കട്ടിക്കാലുകളും ചേർന്നവയാണ് മഡ്ക്രാബുകൾ. നല്ല തീറ്റ കൊടുത്താൽ ഏഴാം മാസത്തിൽ തന്നെ ഏകദേശം ഒന്നര കിലോയോളം തൂക്കം വെയ്ക്കും. 

നല്ല വേലിയേറ്റ സമയത്ത് ഞണ്ടുകൾ വെള്ളത്തിനടിയിൽ നിന്ന് ഇളകി മുകളിൽ എത്തും. വളരുന്നു എന്നതിന്റെ സൂചനയായി ഓരോ രണ്ടാഴ്ച കൂടുമ്പോഴും പുറം തോട് പൊളിക്കും. ഓരോ തവണയും ഇങ്ങനെ ചെയ്യുമ്പോൾ 100 - 150 ഗ്രാം അധിക ഭാരമെത്തും. വെള്ളം ഉള്ളിലുറയുന്ന 500 - 600 ഗ്രാം ഭാരമുള്ള മെത്ത ഞണ്ടുകളെ ലവണാംശമുള്ള കുളത്തിൽ ഒന്നര മാസം വളർത്തി മാംസമുറപ്പിച്ചു മഡ് ക്രാബുകൾ ആക്കാം. ഞണ്ട് കൊഴുപ്പിക്കൽ എന്ന സാങ്കേതിക വിദ്യ ആണിത് !

ഇതിന്റെ പുറംതോടിന് ഇരുണ്ട പച്ച നിറം ആണ്. കടികാലഗ്രങ്ങൾ ചോര നിറത്തിൽ കാണപ്പെടുന്നു. അള്ളുകാലുകൾക്ക് നേർത്ത മഞ്ഞ കലർന്ന ഓറഞ്ചു നിറം. ഇതിന് ജാഗ്രതയും ശൗര്യവും വളരെ കൂടുതൽ ആയതിനാൽ കാട്ടുഞണ്ടിനെ കൈകാര്യം ചെയ്യുമ്പോൾ സൂക്ഷിക്കണം. ഒളിവേസിയ ഇനത്തിലെ പെൺഞണ്ടിന് കാട്ടുഞണ്ട് എന്നും, ആൺഞണ്ടിന് കൊതക്കാടൻ എന്നുമാണ് വിളിപ്പേരുകൾ.

കടൽ ഞണ്ടാണ് കോറ ഞണ്ട്. വേലിയേറ്റ സമയത്ത് കായലിൽ എത്തി വളരുന്നു. ഇവയുടെ പച്ച നിറമാർന്ന പുറംതോടിൽ വയലറ്റ് വൃത്തങ്ങളും മഞ്ഞ പുള്ളിക്കുത്തുകളും വീഴും. കടികാലഗ്രങ്ങൾക്കും തുഴക്കാലഗ്രങ്ങൾക്കും നേർത്ത നീല നിറമാണ്. ഇവ നല്ല വലിപ്പം വെയ്ക്കും.

ഇവയെ ഇന്ത്യൻ മഹാസമുദ്രത്തിലും പസഫിക് സമുദ്രത്തിലും കാണപ്പെടുന്നു. തവിട്ട് നിറമുള്ള പുറംതോടിൽ വീതിയുള്ള കുറുവരകൾ വീഴും.
അള്ളുകാലിലെയും തുഴക്കാലിലെയും വെള്ളപ്പൊട്ടുകൾ കാണാൻ നല്ല ഭംഗിയാണ്.കടികാലഗ്രങ്ങൾക്ക് ഓറഞ്ചു നിറമാണ്. ഇവയുടെ മാംസത്തിനു നല്ല രുചിയാണെന്ന കീർത്തിയുണ്ട്. സൂപ്പിനും റോസ്റ്റിനും വളരെ ഉത്തമം. 

ജാപ്പനീസ് ചിലന്തി ഞണ്ടുകളുടെ കാലുകളുടെ അഗ്രങ്ങൾ തമ്മിൽ നാലു മീറ്റർ വരെ അകലം കാണപ്പെടുന്നു.

രോമാവരണമുള്ള ഈ ഞണ്ടിൽ നിന്നും അർബുദ രോഗത്തിന്റെ പ്രതിരോധത്തിനു സഹായിക്കുന്ന രാസവസ്തു ഉൽപ്പാദിപ്പിക്കുന്നു. 

കായലിൽ നിന്ന് തൂമ്പുകളിലൂടെ വെള്ളം കയറിയിറങ്ങാൻ സൗകര്യം ഉള്ള കുളങ്ങളിൽ ഞണ്ട് കൃഷി ചെയ്യാം. വള്ളക്കാരിൽ നിന്നും ഞണ്ടിൻ കുഞ്ഞുങ്ങളെ വാങ്ങാം. കൂടാതെ തമിഴ്നാട്ടിലെ നാഗപട്ടണത്തുള്ള തൊടുവായ് രാജീവ് ഗാന്ധി സെന്ററിൽ നിന്നും ഞണ്ടിൻ കുഞ്ഞുങ്ങളെ വാങ്ങാൻ കിട്ടും (AD-2019). ശ്രദ്ധിക്കേണ്ടത് ഒരേ വലിപ്പമുള്ള കുഞ്ഞുങ്ങളെ ഒരുമിച്ച് കൃഷി ചെയ്തില്ലെങ്കിൽ പരസ്പരം പിടിച്ചു തിന്നാൻ സാധ്യതയുണ്ട് എന്നുള്ളതാണ് ! 

കുളം ഇല്ലെങ്കിൽ ഒന്നര മീറ്ററെങ്കിലും ആഴത്തിൽ കുളമൊരുക്കി ബണ്ടുകൾ ബലപ്പെടുത്തി അതിർത്തിവേലികൾ തീർത്തും ഞണ്ട് കൃഷി ചെയ്യാവുന്നതാണ്. രണ്ട് ചതുരശ്ര മീറ്ററിന് ഒരു ഞണ്ട് എന്നതാണ് കണക്ക്. 

കടിമീൻ, തിലാപ്പിയ, പനാഞ്ചി, കൊഴുചാള മുതലായവ കഷണം മുറിച്ചു മഞ്ഞൾ പൊടി പുരട്ടി തീറ്റയാക്കാം. ശരീരഭാരത്തിന്റെ 4% തീറ്റ ഇവയ്‌ക്ക് ദിവസവും വേണം. ഇവയുടെ മരണനിരക്ക് കുറവാണ് എന്നതാണ് ഞണ്ട് കൃഷിയിലെ ലാഭം. ഓട്ടി പൊളിക്കുന്ന കാലമാണ് ഇവയുടെ പ്രജനന കാലം. ശരാശരി അരക്കിലോ ഭാരം ഉണ്ടാവും ആ സമയത്ത്.

കോരു വലകൾ കൊണ്ടും റിങ് നെറ്റിൽ തീറ്റയിട്ടും ഞണ്ടുകളെ കുടുക്കിപ്പിടിക്കാം.ഞണ്ട് കൊഴുപ്പിക്കുന്നത് ലാഭകരം ആയിരിക്കും. 



</doc>
<doc id="180094" url="https://ml.wikipedia.org/wiki?curid=180094" title="ലക്കിടി, പാലക്കാട്‌">
ലക്കിടി, പാലക്കാട്

പാലക്കാടു ജില്ലയിൽ ഒറ്റപ്പാലം താലൂക്കിലെ ഒരു പഞ്ചായത്ത് ആണ് ലക്കിടി പേരൂർ പഞ്ചായത്ത്. ലക്കിടി എന്നാ പേര് വന്നത് ടിപ്പുവിന്റെ പടയോട്ടവുമായി ബന്ധപ്പെട്ടിട്ടാണ് എന്ന് ചരിത്രം. ലക്കിടി എന്നാ പദത്തിന് ഹിന്ദിയിൽ വിറകു എന്നർത്ഥം. ടിപ്പുവിന്റെ പടയോട്ട കാലത്ത് ഇവിടെ നിന്നാണ് ആവശ്യത്തിനുള്ള വിറകു ശേഖരിച്ചിരുന്നത്. അങ്ങനെ ആണ് ലക്കിടി എന്ന് ഈ സ്ഥലത്തിനു പേര് വന്നത് എന്ന് വിശ്വസിക്കപ്പെടുന്നു. അതിനു ശേഷവും വിറകു വ്യവസായത്തിന്റെ ഒരു കേന്ദ്രം ആയിരുന്നു ഈ പ്രദേശം. ഇവിടെ റെയിൽവേ സ്റ്റേഷൻ വന്നത് തന്നെ വിറകു ശേഖരണം ആയി ബന്ധപ്പെട്ടിട്ടാണ്. ഇന്നും മരം ആയി ബന്ധപെട്ട നിരവധി വ്യവസായങ്ങൾ ഉണ്ട് ലക്കിടിയിൽ.

ഭൂപ്രകൃതി
പാലക്കാടു നിന്നും ഏകദേശം 25 കിലോമീറ്റർ പടിഞ്ഞാറ് മാറി, ഒറ്റപ്പാലത്തിനു ഏകദേശം 7 കിലോമീറ്റർ കിഴക്ക് മാറി പൊന്നാനി-പാലക്കാട് സംസ്ഥാന പാതയിൽ ആണ് ലക്കിടി സ്ഥിതി ചെയ്യുന്നത്. തെക്കുഭാഗത്ത്‌ കൂടി ഒഴുകുന്ന ഭാരതപ്പുഴ പാലക്കാട്‌, തൃശ്ശൂർ ജില്ലകളുടെ അതിർത്തി ആണ്. ചൂട് കാലത്ത് സാധാരണ കേരള സംസ്ഥാനത്തിലെ ചൂടിനേക്കാൾ കൂടുതലും, തണുപ്പ് കാലത്ത് തണുപ്പ് കൂടുതലും ആണ് കാലാവസ്ഥ. ഭാരതപ്പുഴ ഒഴുകുന്നത്‌ കൊണ്ട് കൃഷി ആണ് പ്രധാന വരുമാനമാർഗം.


</doc>
<doc id="180117" url="https://ml.wikipedia.org/wiki?curid=180117" title="സിസേർ ബോർജിയ">
സിസേർ ബോർജിയ

നവോത്ഥാനകാല ഇറ്റലിയിലെ ഒരു യുദ്ധപ്രഭുവും, രാഷ്ട്രതന്ത്രജ്ഞനും, കർദ്ദിനാളും ആയിരുന്നു സിസേർ ബോർജിയ (ജനനം: 1475 സെപ്തംബർ 13 അല്ലെങ്കിൽ 1476 ഏപ്രിൽ; മരണം 1507 മാർച്ച് 12) . അലക്സാണ്ടർ ആറാമൻ മാർപ്പാപ്പയുടേയും അദ്ദേഹത്തിന്റെ ദീർഘകാലകാമുകി കറ്റാനിയിലെ വന്നോസയുടേയും മകനായിരുന്നു സിസേർ. ലുക്രീഷിയ ബോർജിയ, ജിയോവാനി ബോർജിയ, ഗിയോഫ്രെ ബോർജിയ എന്നിവർ അദ്ദേഹത്തിന്റെ സഹോദരങ്ങളും അറിയപ്പെടാത്ത അമ്മമാരിൽ പിറന്ന ഡോൺ പെദ്രോ ലൂയി ഡി ബോർജ, ഗിരോലാമ ഡി ബോർജ എന്നിവർ അർത്ഥസഹോദരങ്ങളും ആയിരുന്നു.

നീതിനിരപേക്ഷമായ പ്രായോഗിക രാജനീതിക്കു പേരെടുത്തിരുന്ന സീസേർ ബോർജിയ ആണ്, നിക്കോളോ മാക്കിയവെല്ലിയുടെ "ദ പ്രിൻസ്" എന്ന പ്രഖ്യാതരചനയിലെ മാതൃകാ ഭരണാധികാരി.



</doc>
<doc id="180129" url="https://ml.wikipedia.org/wiki?curid=180129" title="ജൈവവളം">
ജൈവവളം

സസ്യങ്ങളുടെ വളർച്ചയ്ക്കാവശ്യമായ ജൈവീകപദാർത്ഥങ്ങൾ ഉപയോഗിച്ച് നിർമ്മിക്കുന്ന വളർച്ചാ ത്വരകങ്ങളെ ജൈവവളം ("Biofertilizer") എന്ന് പറയുന്നു. മണ്ണിന്റെ സ്വാഭാവികത നിലനിർത്തി; പ്രകൃതിയിൽ നിന്നും കിട്ടുന്ന ജൈവീക വസ്തുക്കളെ പരാമധി ഉൾപ്പെടുത്തി മണ്ണിന്റെ വളക്കൂറും ഉത്പാദനശേഷിയും കാലാകാലങ്ങളിലേയ്ക്ക് നിലനിർത്തുകയും പരിസ്ഥിതി മലിനീകരണം പരമാവധി കുറച്ചും കൃഷി ചെയ്യുന്നതിനാണ് ജൈവവളങ്ങൾ ഉപയോഗിക്കുന്നത്.

ചെടികളുടെ വളർച്ചയെ ത്വരിതപ്പെടുത്തുന്ന സസ്യമൂലകങ്ങളുടെ ഒരു കലവറകൂടിയായ ജൈവവളങ്ങൾ പ്രധാനമായും സസ്യങ്ങൾ, സസ്യാവശിഷ്ടങ്ങൾ, ജന്തു വിസർജ്ജ്യങ്ങൾ എന്നിവ ഉപയോഗിച്ചാണ് നിർമ്മിക്കുന്നത്. കമ്പോസ്റ്റ്, കാലിവളം, എല്ലുപൊടി, മത്സ്യാവശിഷ്ടങ്ങൾ, കോഴിവളം, ചാരം, പിണ്ണാക്ക്, പച്ചിലച്ചെടികൾ തുടങ്ങിയവ ഉപയോഗിച്ചാണ് ഇവ നിർമ്മിക്കുന്നത്.


</doc>
<doc id="180131" url="https://ml.wikipedia.org/wiki?curid=180131" title="മുണ്ടക്കോട്ടുകുറുശ്ശി">
മുണ്ടക്കോട്ടുകുറുശ്ശി

കേരളത്തിലെ പാലക്കാട് ജില്ലയിലെ ഒറ്റപ്പാലം താലൂക്കിലെ ചളവറ ഗ്രാമപഞ്ചായത്തിലെ ഒരു ഗ്രാമമാണ് മുണ്ടക്കോട്ടുകുറുശ്ശി. ഷൊർണ്ണൂരിൽ നിന്ന് 10 കിലോമീറ്റർ വടക്കും ചെർപ്പുളശ്ശേരിയിൽ നിന്ന് 7 കിലോമീറ്റർ തെക്കു-പടിഞ്ഞാറുഭാഗത്തുമായാണ് മുണ്ടക്കോട്ടുകുറുശ്ശി സ്ഥിതി ചെയ്യുന്നത്. ചെറിയ കുന്നുകൾ ധാരാളം ഉള്ള പ്രദേശമായതിനാലാണ് ഈ പേരു വന്നതെന്ന് പറയപ്പെടുന്നു. "കോട്" എന്ന വാക്കിന് കുന്ന് എന്ന അർത്ഥവും "മുണ്ട" എന്ന വാക്കിന് ചെറിയ, കുറിയ എന്നീ അർത്ഥങ്ങളും "കുറുശ്ശി" എന്നതിന് നാട്, പ്രദേശം എന്നീ അർത്ഥങ്ങളും ഉള്ളതിനാലാണ് ഈ പേരിന് അങ്ങനെയൊരു ഉത്പത്തി ആരോപിക്കപ്പെടുന്നത്. പട്ടത്തിക്കുന്ന്, കൈതേരിക്കുന്ന്, ഷാപ്പുംകുന്ന് എന്നിങ്ങനെയുള്ള ധാരാളം കുന്നുകൾ ഈ വാദത്തിന് അടിവരയിടുന്നു.


</doc>
<doc id="180137" url="https://ml.wikipedia.org/wiki?curid=180137" title="സെബാസ്റ്റ്യൻ മങ്കുഴിക്കരി">
സെബാസ്റ്റ്യൻ മങ്കുഴിക്കരി

താമരശ്ശേരി രൂപതയുടെ ആദ്യ മെത്രാനായിരുന്നു മാർ സെബാസ്റ്റ്യൻ മങ്കുഴിക്കരി (1929, മാർച്ച് 2 - 1994, ജൂൺ 11). എറണാകുളം-അങ്കമാലി അതിരൂപതയുടെ സഹായമെത്രാനായും ഇദ്ദേഹം സേവനമനുഷ്ഠിച്ചിട്ടുണ്ട്. സീറോമലബാർ കത്തോലിക്കാസഭയുടെ ആരാധാനാക്രമം ചിട്ടപ്പെടുത്താൻ നിയോഗിക്കപ്പെട്ട ലിറ്റർജിക്കൽ കമ്മീഷന്റെ അദ്ധ്യക്ഷനായി ഏറെക്കാലം പ്രവർത്തിച്ച അദ്ദേഹം ഒരു പ്രഭാഷകനെന്ന നിലയിൽ ഏറെ ശ്രദ്ധ നേടി. 

1929 മാർച്ച് 2 -ന് ആലപ്പുഴ ജില്ലയിലെ ചേർത്തലക്കു സമീപമുള്ള തണ്ണീർമുക്കത്ത് ജനിച്ചു. ജോസഫും റോസമ്മയും ആയിരുന്നു മാതാപിതാക്കൾ. ഒരു സഹോദരനും അഞ്ചു സഹോദരിമാരും അദ്ദേഹത്തിനുണ്ടായിരുന്നു. തണ്ണീർമുക്കത്തെ സർക്കാർ ലോവർ പ്രൈമറി സ്കൂളിലായിരുന്നു പ്രാഥമികവിദ്യാഭ്യാസം. തുടർന്ന് സെന്റ് മാത്യൂസ് മിഡിൽ സ്കൂളിലും ചേർത്തല സർക്കാർ ഹൈസ്കൂളിലുമായി അദ്ദേഹം സ്കൂൾ വിദ്യാഭ്യാസം പൂർത്തിയാക്കി. വേമ്പനാട്ടു കായൽക്കരയിൽ വളർന്ന അദ്ദേഹത്തിന്റെ ചെറുപ്പത്തിലെ ഇഷ്ടവിനോദം ചൂണ്ടയിട്ടുള്ള മീൻപിടിത്തം ആയിരുന്നു.

പുരോഹിത-സന്യസ്ഥപശ്ചാത്തലമുള്ള കുടുംബമായിരുന്നു മങ്കുഴിക്കരിയുടേത്. അദ്ദേഹത്തിന്റെ പിതൃസഹോദരൻ മാത്യു മങ്കുഴിക്കരി കേരളകത്തോലിക്കാസഭയിൽ ധ്യാനഗുരു, ആദ്ധ്യാത്മികാചാര്യൻ, ലേഖകൻ എന്നീ നിലകളിൽ പേരെടുത്ത വൈദികനായിരുന്നു. അദ്ദേഹത്തിന്റെ അഞ്ചു സഹോദരിമാരിൽ മൂന്നുപേർ കന്യാസ്ത്രീകളായി. സ്കൂൾ വിദ്യാഭ്യാസം പൂർത്തിയായപ്പോൾ പുരോഹിതനാകാൻ തീരുമാനിച്ച മങ്കുഴിക്കരി 1945-ൽ ആലുവായിലെ മൈനർ സെമിനാരിയിൽ ചേർന്നെങ്കിലും ഗുരുതരമായ മലേറിയ രോഗം പിടിപെട്ടതോടെ വീട്ടിലേക്കു മടങ്ങി. രോഗം ഭേദമായ ശേഷം മനർ സെമിനാരിയിൽ തിരിച്ചെത്തിയ അദ്ദേഹം അവിടത്തെ പരിശീലനം പൂർത്തിയാക്കിയ ശേഷം 1948-ൽ ആലുവ സെന്റ് ജോസഫ് മേജർ സെമിനാരിയിൽ ചേർന്നു. 

ചെറുപ്പത്തിൽ തന്നെ വായനയിലും സാഹിത്യത്തിലും താത്പര്യം കാട്ടിയിരുന്ന മങ്കുഴിക്കരി മേജർ സെമിനാരി വിദ്യാർത്ഥിയായിരിക്കെ 'ശോകാംബികാദാസ്' എന്ന തൂലികാനാമത്തിൽ സാഹിത്യസംബന്ധിയായ ലേഖനങ്ങൾ എഴുതിയിരുന്നു. എന്നാൽ പൗരോഹിത്യത്തിനുള്ള തയ്യാറെടുപ്പിനു തടസ്സമാകുമെന്നു കരുതിയ പലിശീലകർ നിരുത്സാഹപ്പെടുത്തിയതിനാൽ താമസിയാതെ അദ്ദേഹം എഴുത്തിൽ നിന്നു പിൻവാങ്ങി. മേജർ സെമിനാരിയിലെ പഠനത്തിനിടെ മങ്കുഴിക്കരി തത്ത്വചിന്തയിലും തത്പരനായി. 

പുരോഹിതപരിശീലനം പൂർത്തിയാക്കിയ അദ്ദേഹം, 1955 മാർച്ച് 12-ന് പൗരോഹിത്യം സീകരിച്ചു. എറണാകുളം സെന്റ് മേരീസ് കത്തീഡ്രൽ ബസിലിക്കയിൽ സഹവികാരിയായി പ്രവർത്തിച്ചിരുന്നു.

സമർത്ഥരായ യുവവൈദികരെ ഉപരിപഠനത്തിനായി തെരഞ്ഞെടുത്തിരുന്ന സഭാധികാരികൾ മങ്കുഴിക്കരിയെ റോമിലെ പൊന്തിഫിക്കൽ ഗ്രിഗോരിയൻ കോളേജിൽ പഠനത്തിനയച്ചു. അവിടെ തത്ത്വശാസ്ത്രത്തിൽ ഗവേഷണം നടത്തിയ അദ്ദേഹം ഗവേഷണവിഷയമായി തെരഞ്ഞെടുത്തത്. രബീന്ദ്രനാഥ് ടാഗോറിന്റെ സത്താദർശനമായിരുന്നു (The Metaphysical vision of Rabindranath Tagore) അദ്ദേഹത്തിന്റെ ഗവേഷണവിഷയം. ടാഗോറിന്റെ ചിന്തയെ ബഹുമാനിച്ചപ്പോഴും ആ കവിയുടെ ദൈവദർശനം മങ്കുഴിക്കരിക്കു സ്വീകാര്യമായില്ല. "ദൈവനാമം വൃഥാപ്രയോഗിക്കുന്ന നിരീശ്വരമായ മാനവവാദം" ആണ് ടാഗോറിന്റെ ദർശനം എന്നായിരുന്നു മങ്കുഴിക്കരിയുടെ കണ്ടെത്തൽ. പഠനം പൂർത്തിയാക്കി കേരളത്തിൽ മടങ്ങിയെത്തിയ മങ്കുഴിക്കരി, ആലുവ സെമിനാരിയിൽ തത്ത്വശാസ്ത്രത്തിൽ പ്രഫസറായി സേവനമനുഷ്ഠിച്ചു.

1969 നവംബർ 15-ന് ജോസഫ് പാറേക്കാട്ടിൽ മെത്രാപോലീത്തയായിരുന്നു ഏറണാകുളം അതിരൂപതയിൽ സഹായ മെത്രാനായി നാമനിർദ്ദേശം ചെയ്യപ്പെട്ട മങ്കുഴിക്കരി 1970 ജനുവരി 6-ന് ചുമതലയേറ്റു. ഇക്കാലത്തും തുടർന്നും അദ്ദേഹം, സീറോ മലബാർ കത്തോലിക്കാസഭയുടെ ആരാധനാക്രമം പരിഷ്കരിച്ചു ചിട്ടപ്പെടുത്താൻ ചുമതലപ്പെട്ട ലിറ്റർജിക്കൽ കമ്മീഷന്റെ അദ്ധ്യക്ഷൻ എന്ന നിലക്കും ശ്രദ്ധേയമായ സംഭാവന നൽകി. ആരാധനാക്രമത്തിന്റെ കാര്യത്തിൽ സീറോമലബാർ സഭയിൽ നിലവിലിരുന്ന അഭിപ്രായഭേദങ്ങൾക്കിടയിൽ തീവ്രപക്ഷങ്ങളെ സമന്വയിപ്പിക്കുന്ന സമീപനമാണ് അദ്ദേഹം സ്വീകരിച്ചത്. ചിന്തകൻ, സാമൂഹ്യവിമർശകൻ എന്നീ നിലകളിലും അദ്ദേഹം ഇക്കാലത്ത് ശ്രദ്ധിക്കപ്പെട്ടു. അസാധാരണമായ പ്രസംഗപാടവം ഉണ്ടായിരുന്ന മങ്കുഴിക്കരിയുടെ പ്രഭാഷണങ്ങൾ വലിയ മതിപ്പു നേടി. 1984 ഏപ്രിൽ 1-ന് ജോസഫ് പാറേക്കാട്ടിൽ അതിരൂപതാഭരണത്തിൽ നിന്നു വിരമിക്കും വരെ മങ്കുഴിക്കരി സഹായമെത്രാന്റെ ചുമതലകൾ നിർവഹിച്ചിരുന്നു. പാറേക്കാട്ടിലിന്റെ രാജിക്കും പുതിയ മെത്രാപോലീത്താ നിയമിതനാകുന്നതിനും ഇടക്കുള്ള കാലം അദ്ദേഹം അതിരൂപതയുടെ അപ്പസ്തോലിക ഭരണാധികാരിയായും പ്രവർത്തിച്ചു.

1986 ഏപ്രിൽ 28-ന്, കുടിയേറ്റക്കാരായ ക്രിസ്ത്യാനികൾ നിറഞ്ഞ ഉത്തരകേരളത്തിൽ പുതിയതായി സ്ഥാപിക്കപ്പെട്ട താമരശ്ശേരി രൂപതയുടെ മെത്രാനായി നാമനിർദ്ദേശം ചെയ്യപ്പെട്ട മങ്കുഴിക്കരി 1986 ജൂലൈ 3-ന് സ്ഥാനമേറ്റു.. പുതിയരൂപതയ്ക്ക് വിവിധമേഖലകളിൽ ശക്തമായ അടിത്തറയുണ്ടാക്കാൻ അദ്ദേഹം അക്ഷീണം പ്രയത്നിച്ചു. ഇക്കാര്യത്തിൽ അദ്ദേഹം, ആർഭാടരാഹിത്യത്തിനും ക്രിസ്തീയമായ കാരുണ്യത്തിനും പ്രാധാന്യം കല്പിച്ച തന്റെ ആശയങ്ങൾ പിന്തുടർന്നു. വലിയ ദേവാലയങ്ങളും മെത്രാസനമന്ദിരവും നിർമ്മിക്കുന്നതിൽ അദ്ദേഹം വിമുഖനായിരുന്നു. വൈദികപരിശീലനത്തിനുള്ള ഒരു മൈനർ സെമിനാരി, വികലാംഗരായ കുട്ടികളെ പരിപാലിക്കാനുള്ള കരുണാഭവൻ എന്നീ സ്ഥാപനങ്ങൾ രൂപതയിൽ തുടങ്ങിയത് അദ്ദേഹമാണ്.

1989-ൽ മങ്കുഴിക്കരിക്ക് അറുപതു വയസ്സുതികഞ്ഞ അവസരത്തിൽ അദ്ദേഹത്തിന്റെ സുഹൃത്തുക്കളായിരുന്ന കെ.എം. തരകൻ, പോൾ തേലേക്കാട്ട്, ചെറിയാൻ കുനിയന്തോടത്ത് എന്നിവർ ഒരു സ്മാരകഗ്രന്ഥം പ്രസിദ്ധീകരിക്കാൻ തീരുമാനിച്ചു. അദ്ദേഹവുമായി നടത്തിയ സുഹൃദ്സംവാദങ്ങളുടെ സമാഹാരമായി കെ.എം. തരകൻ എഡിറ്റു ചെയ്തു 1991-ൽ പ്രസിദ്ധീകരിച്ച ആ കൃതിക്ക് "ഉണ്മയുടെ ദർശനം" എന്നായിരുന്നു പേര്.

ടാഗോർ ചിന്തയെക്കുറിച്ചുള്ള തന്റെ ഗവേഷണപ്രബന്ധം പ്രസിദ്ധീകരിക്കാനും, അസ്തിത്വചിന്തക്ക് ഒരു ക്രൈസ്തവവ്യാഖ്യാനം എഴുതാനും, ക്രിസ്തീയാരാധനാക്രമം, കേരളസഭാചരിത്രം എന്നീ വിഷയങ്ങളിൽ ഓരോ ഗ്രന്ഥങ്ങൾ രചിക്കാനും മങ്കുഴിക്കരി കരുതിയിരുന്നെങ്കിലും ഈ ആഗ്രഹങ്ങൾ സഫലമായില്ല.

1994 ജൂൺ 11-ന് അദ്ദേഹം അന്തരിച്ചു. ഹൃദ്രോഗമായിരുന്നു മരണകാരണം. 1994 ജൂൺ 13 ന് തിരുവാമ്പാടി കത്തീഡ്രലിൽ കബറടക്കം ചെയ്തു.

മങ്കുഴിക്കരിയുടെ ഇളയസഹോദരി ഗ്രേസ് മങ്കുഴിക്കരി തേറാട്ടിൽ, സഹോദരനെക്കുറിച്ചുള്ള സ്മരണകൾ ചേർത്ത്, "കൊച്ചാങ്ങളയും കൊച്ചുപിതാവും" എന്ന പേരിൽ ഒരു പുസ്തകം 2008-ൽ പ്രസിദ്ധീകരിച്ചു.

അറിവും കർമ്മശേഷിയും കൊണ്ട് കേരളത്തിലെ വൈദികമേലദ്ധ്യക്ഷന്മാർക്കിടയിൽ മികവുകാട്ടിയ മങ്കുഴിക്കരിയെ കത്തോലിക്കാ സഭാനേതൃത്വം പാർശ്വവൽക്കരിച്ചു എന്നു കരുതുന്നവരുണ്ട്. അവരുടെ അഭിപ്രായത്തിൽ, പാറേക്കാട്ടിലിനെ പിന്തുടർന്ന് മങ്കുഴിക്കരി എറണാകുളം അതിരൂപതയുടെ മെത്രാപ്പോലീത്തയായി നിയമിതനാകുമെന്ന് കരുതിയിരുന്നെങ്കിലും അതു സംഭവിച്ചില്ല. പുതിയ മെത്രാപ്പോലീത്തയായി നിയമിതനായത് ആന്റണി പടിയറ ആണ്. ഇടക്ക് അവർക്കിടയിൽ ഉണ്ടായ അഭിപ്രായ ഭിന്നതകൾ മൂലം പാറേക്കാട്ടിൽ തന്റെ പിന്ഗാമിയായി മങ്കുഴിക്കരിയെ മനഃപൂർവം നിർദ്ദേശിക്കാതിരുന്നതാണെന്ന് ചിലർ അനുമാനിക്കുന്നു. മങ്കുഴിക്കരിയുടെ ഏറ്റവും വലിയ ബലമായിരുന്ന പ്രഭാഷണചാതുരി അദ്ദേഹത്തിനു വിനയായെന്നു ജീവചരിത്രകാരൻ ജോസ് ഫിലിപ്പ് ഓലിക്കൻ അഭിപ്രായപ്പെടുന്നു. പ്രസംഗങ്ങളിലെ നിശിത വിമർശനങ്ങൾ സൃഷ്ടിച്ച ശത്രുക്കളുടെ കൈകൾ ഈ "സ്ഥാനനിഷേധ"-ത്തിനു പിന്നിൽ അദ്ദേഹം കാണുന്നു. പ്രമുഖ കത്തോലിക്കാ ലേഖകനും കത്തോലിക്കാവാരികയായ സത്യദീപത്തിന്റെ മുന്പത്രാധിപരുമായ പോൾ തേലേക്കാട്ട് മങ്കുഴിക്കരിയെ "വാക്കിന്റെ കുരിശു ചുമന്നവൻ" എന്നു വിശേഷിപ്പിച്ചിട്ടുണ്ട്.

"An atheistic humanism which loosely uses God"


</doc>
<doc id="180166" url="https://ml.wikipedia.org/wiki?curid=180166" title="ജയപ്രകാശ് നാരായൺ പാർക്ക്">
ജയപ്രകാശ് നാരായൺ പാർക്ക്

ഉദ്യാന നഗരമായ ബാംഗ്ലൂരിലെ ഒരു ഉദ്യാനമാണ് ജയപ്രകാശ് നാരായൺ ബയോഡൈവേഴ്സിറ്റി പാർക്ക്. , മത്തികെരയിൽ 25 ഏക്കർ സ്ഥലത്ത് സ്ഥിതിചെയ്യുന്ന ഇവിടെ ഇരുപതിനായിരത്തോളം മരങ്ങളും കുറ്റിച്ചെടികളുമുണ്ട്. ഇവിടെ വരുന്ന ജനങ്ങളെ ആകർഷിക്കാനായി പുതുതായി ഇവിടെ ഒരു മ്യൂസിക്കൽ ഫൗണ്ടനും ആരംഭിച്ചിട്ടുണ്ട്.

ബസ് മാർഗ്ഗം
ബെങ്ഗളൂരു മജസ്റ്റിക് ബസ് സ്റ്റാന്റ്റ്
ചൗഡെശ്വരി ബസ് സ്റ്റാന്റിലേക്ക് പോകുന്ന ബസിലോ ജാലഹള്ളി വില്ലെജിലേക്കു പോകുന്ന ബസിലോ കയറി ചൗഡെശ്വരി ഇറങുക

ട്രയിന് മാറ്ഗം
യശ്വന്തപുരം റയില് വെ സ്റ്റെഷനാണ് അടുത്തുള്ള റയില് വെ സ്റ്റെഷന്


</doc>
<doc id="180174" url="https://ml.wikipedia.org/wiki?curid=180174" title="ക്രൈസ് ആന്റ് വിസ്പേഴ്സ്">
ക്രൈസ് ആന്റ് വിസ്പേഴ്സ്

പ്രശസ്ത സ്വീഡിഷ് ചലച്ചിത്രകാരന് ഇംഗ്മർ ബർഗ്മാൻ സംവിധാനം ചെയ്ത് 1972 ൽ പുറത്തിറങ്ങിയ ചലച്ചിത്രം ആണ് ക്രൈസ് ആന്റ് വിസ്‌പേർസ്().

മൂന്ന് സഹോദരിമാർ തമ്മിലുള്ള തകർന്ന ബന്ധത്തിന്റെ കഥ പറയുന്നു ഈ സിനിമ.വളരെ പഴക്കം ചെന്ന ഒരു വലിയ പ്രഭുഗ്യഹത്തിലാണ് കഥ നടക്കുന്നത്. പലപ്പോഴും അപരിചിതവും തിരിച്ചറിയപ്പെടാത്തതുമായ മന്ത്രിക്കലുകളും മരിക്കുന്ന ഒരു സ്ത്രീയുടെ വേദന നിറഞ്ഞ കരച്ചിലും ഇടകലരുന്ന അവിടെക്ക് തങ്ങളുടെ കാൻസർ ബാധിതയും മരണാസന്നയുമായ സഹോദരി ആഗ്‌നസിന്റെ ഒപ്പം താമസിക്കാനായി എത്തിയതാണ് ആ രണ്ടു സഹോദരിമാർ കരീനും മരിയയും.പരസ്പരമുള്ള അസൂയയും കുറ്റബോധവും ഏകാന്തതയും നിമിത്തം തങ്ങളുടെ സഹോദരിയ്ക്ക് കരുണയോ ശുശ്രൂഷയോ നൽകാൻ കഴിയാത്ത വിധം പെരുമാറുന്നു കരീനും മരിയയും.

ഛായാഗ്രഹണത്തിനു 1973 ലെ അക്കാദമി അവാർഡ് നേടി ഈ സിനിമയുടെ കാമറാമാൻ സ്വെൻ നിക്വിസ്റ്റ്.

ബെർഗ്മാന്റെ ഇഷ്ടനടിയായ ലിവ് ഉൾമാൻ മരിയ ആയും ഇൻഗ്രിഡ് തുലിൻ കരിൻ ആയും അഭിനയിച്ചിരിക്കുന്നു.




</doc>
<doc id="180178" url="https://ml.wikipedia.org/wiki?curid=180178" title="കോളേജ് ഓഫ് എഞ്ചിനീയറിങ്ങ്, അടൂർ">
കോളേജ് ഓഫ് എഞ്ചിനീയറിങ്ങ്, അടൂർ

1995 - ഐ.എച്ച്.ആർ.ഡി-യ്ക്കുകീഴിൽ ആരംഭിച്ച എഞ്ചിനീയറിങ്ങു് കോളേജു് ആണു് കോളേജ് ഓഫ് എഞ്ചിനീറിങ്ങ് അടൂർ . അടൂർ നഗരത്തിൽ നിന്നും നാലു് കിലോമീറ്റർ അകലെയുള്ള മണക്കാല എന്ന പ്രദേശത്തു് സ്ഥിതിചെയ്യുന്നു. മുൻ മുഖ്യമന്ത്രി എ.കെ. ആന്റണിയാണു് കോളേജിന്റെ ഉദ്ഘാടനം നിർവ്വഹിച്ചതു്. കൊച്ചി ശാസ്ത്ര സാങ്കേതിക സർവ്വകലാശാലയുടെ അംഗീകാരത്തിലാണു് ഈ കോളേജു് പ്രവർത്തിക്കുന്നതു്.



കോളേജിലേയ്കുള്ള പ്രവേശനം പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌.

ഇന്ത്യൻ ഇൻസ്റ്റിറ്റൂട്ട് ഓഫ് ടെക്നോളജി (ഐ.ഐ.റ്റി) നടത്തുന്ന GATE പരീക്ഷ വഴി പ്രവേശനം.



</doc>
<doc id="180182" url="https://ml.wikipedia.org/wiki?curid=180182" title="എസ്രാ പൗണ്ട്">
എസ്രാ പൗണ്ട്

ഒരു അമേരിക്കൻ കവിയും വിമർശകനും വിവർത്തകനുമാണ് എസ്രാ പൌണ്ട് (30 October 1885 – 1 November 1972).
ഇഡാഹോയിൽ ജനിച്ചു. ആധുനിക കവിതയുടെ വികാസത്തെ ഗണ്യമായി സ്വാധീനിച്ചു. ഭാഷകൾ പഠിച്ചെടുക്കുന്നതിൽ പ്രത്യേക വൈഭവം കാട്ടിയ പൌണ്ട് 1908-ൽ യൂറോപ്പിലെത്തുകയും അനായാസം അംഗീകാരം നേടുകയും ചെയ്തു. രണ്ടാം ലോകയുദ്ധത്തിൽ ഇറ്റാലിയൻ ഏകാധിപതിയായ മുസ്സോളിനിക്കു പിന്തുണ നല്കിയതിന് യു.എസ്. ഗവൺമെന്റ് അദ്ദേഹത്തെ അറസ്റ്റുചെയ്തു. മാനസികരോഗിയായതിനാൽ വിചാരണയ്ക്കു വിധേയനാക്കാതെ മനോരോഗ ചികിത്സാലയത്തിലാക്കി.
പെഴ്‌സോണ ആൻഡ് എക്‌സൾട്ടേഷൻസ് (1909) എന്ന കൃതി ഇമേജിസ്റ്റ് പ്രസ്ഥാനത്തിന് ബീജാവാപം ചെയ്തു. ഹോമേജ് റ്റു സെക്സ്റ്റസ് പ്രോപ്പർട്ടിയസ് (1918), കാന്റോസ് (1925-60)എന്നിവ കൃതികളിൽ പെടും. ടി.എസ്.എലിയട്ട്, ഡബ്ലിയു.ബി.യേറ്റ്‌സ്, തുടങ്ങിയ സാഹിത്യപ്രതിഭകളെ എസ്രാ പൌണ്ടിന്റെ ആശയങ്ങൾ ശക്തിയായി സ്വാധീനിച്ചു.


</doc>
<doc id="180193" url="https://ml.wikipedia.org/wiki?curid=180193" title="നീലി ചിത്രശലഭങ്ങൾ">
നീലി ചിത്രശലഭങ്ങൾ

ലൈക്കെനിഡേ എന്ന പദം സൂചിപ്പിക്കുന്നത് പോലെ പൊതുവേ നീലിമയാർന്ന ശലഭങ്ങളാണ് ഈ കുടുംബത്തിൽ ഉള്ളത്. ഭൂമുഖത്ത് ആറായിരം ഇനവും ഇന്ത്യയിൽ 450 എണ്ണവും കേരളത്തിൽ 95 എണ്ണവും രേഖപ്പെടുത്തിയിട്ടുണ്ട്. വളരെ ചെറുതും തറയോടു ചേർന്ന് പറക്കുന്ന സ്വഭാവമുള്ളവയുമാണ് ഈ ശലഭങ്ങൾ. ലോകത്തിലെ തന്നെ ഏറ്റവും ചെറിയ ശലഭമായ രത്നനീലി (Grass Jewel) ഈ കുടുംബത്തിൽപ്പെട്ടതാണ്. ആൺ ശലഭങ്ങൾ പൊതുവേ തിളങ്ങുന്ന നീലയും പെൺ ശലഭങ്ങൾ തവിട്ടോ മങ്ങിയതോ ആയിരിക്കും. മുട്ടയ്ക്ക് മത്തങ്ങയുടെ ആകൃതിയാണ്. ലാർവയ്ക്ക് മരപ്പേനിന്റെ(Wood louse) ആകൃതിയും. ലാർവ സ്രവിക്കുന്ന മധുരമുള്ള ദ്രാവകത്തിൽ(honey dew) ആകൃഷ്ടരായി ഉറുമ്പുകൾ എത്തുകയും ഇവ ലാർവകളുമായി സഹവർത്തിക്കുകയും ചെയ്യുന്നു. മർക്കടശലഭത്തിന്റെ(Apefly) ലാർവകൾ ആഹരിക്കുന്നത് നീരൂറ്റിക്കുടിക്കുന്ന മീലിമുട്ടകളെയും(Mealy bugs) ശല്ക്കപ്രാണികളെയും(Scale insect) ആണ്.


</doc>
<doc id="180194" url="https://ml.wikipedia.org/wiki?curid=180194" title="കുടുംബം">
കുടുംബം

പരസ്പരം ചുമതലകൾ പങ്കുവെച്ചു, ഒരു സ്ത്രീയും പുരുഷനും , അവരുടെ കുട്ടികളോ അല്ലെങ്കിൽ കുട്ടികൾ ഇല്ലാതെയോ ഒന്നിച്ചു ജീവികുന്നതിനെ കുടുംബം എന്ന് പറയുന്നു. ട്രാൻസ് ജെൻഡർ ആളുകളും ഇന്ന് കുടുംബമായി ജീവിക്കുന്നു. മനുഷ്യർ ഗോത്രങ്ങളായി ജീവിക്കാൻ തുടങ്ങിയ ആദിമകാലം മുതൽക്കേ ആരംഭിച്ച ഒന്നാണ് കുടുംബം. സ്വകാര്യ സ്വത്തിന്റെ പരമ്പരാഗതമായ പങ്കുവെയ്പ്പ് ഇതിന്റെ ലക്ഷ്യങ്ങളിൽ ഒന്നാണ്. ജീവജാലങ്ങളിൽ മനുഷ്യനു മാത്രമല്ല മൃഗങ്ങൾക്കും കുടുംബമുണ്ട്. മനുഷ്യകുടുംബം എന്നാൽ മാതാവ്, പിതാവ്, ഒരു കുട്ടി എന്നിവരടങ്ങുന്നതാണ്. ഇങ്ങനെയുള്ള ചെറിയ കുടുംബങ്ങളെ അണുകുടുംബമെന്ന് പറയുന്നു. മുൻ കാലങ്ങളിൽ മാതാപിതാക്കളും സഹോദരങ്ങളും മക്കളും അവരുടെ മക്കളും മറ്റും ചേർന്നതായിരുന്നു; ഇത്തരം അനേകം ചെറുകുടുംബങ്ങൾ ചേർന്ന ഒന്നാണ് കൂട്ടുകുടുംബം. 

സാമൂഹികവും മതപരവും ഗോത്രീയവുമായ ഇടപെടലുകളും ഇടപഴകലും ചേർന്നതാണ് കുടുംബജീവിതം. വിവാഹം ഇതിന്റെ ആദ്യപടിയാണെന്ന് പറയാം. ഓരോ വംശപരമ്പരയിലും ഓരോ കുടുംബരീതികൾ അനുവർത്തിക്കുന്നു. ഓരോ ദേശത്തും കുടുംബത്തെ കുറിച്ചുള്ള കാഴ്ചപ്പാടുകളിൽ വ്യതാസങ്ങൾ കാണാം. മതങ്ങളും ഗോത്രങ്ങളും ഇക്കാര്യത്തിൽ പ്രധാന പങ്ക് വഹിക്കുന്നു. മിക്ക കുടുംബങ്ങളിലും പുരുഷൻ ആവും അധികാരസ്ഥാനം കയ്യാളുന്നത്. ഇദ്ദേഹത്തെ 'ഗൃഹനാഥൻ' എന്ന് വിളിക്കുന്നു. എന്നാൽ ചില സമൂഹങ്ങളിൽ അമ്മമാർക്ക് ആവും പ്രാധാന്യം. താവഴി പാരമ്പര്യം ഉള്ള കുടുംബങ്ങൾ ഇതിന്‌ ഉദാഹരണമാണ്. അങ്ങനെ 'ഗൃഹനാഥയ്ക്ക്' പ്രാധാന്യം കൈവരുന്നു. 

ഇന്നത്തെ കാലഘട്ടത്തിൽ, വിവാഹം എന്ന ഉടമ്പടിയിൽ വിശ്വസിക്കാത്തവരും, കുട്ടികളെ ദത്തെടുത്തു കുടുംബം ആയി ജീവിക്കുന്നവരും ഒരുപാടുണ്ട്. ചിലർ കുടുംബം എന്ന ആശയത്തിന് ബദലായി 'സംഘജീവിതം' എന്ന കൂട്ടായ ജീവിതം നയിക്കാറുണ്ട്. മറ്റു ചിലർ ലിവിങ് ടുഗെതർ അഥവാ സഹജീവനം തുടങ്ങിയ രീതികൾ തിരഞ്ഞെടുക്കുന്നു. പല രാജ്യങ്ങളിലും സ്വർഗാനുരാഗികൾ വിവാഹം ചെയ്ത് കുടുംബമായി ജീവിക്കാറുണ്ട്. ഇവർ കുട്ടികളെ ദത്തെടുക്കുകയോ, വാടക ഗർഭപാത്രം, കൃത്രിമ ബീജസങ്കലനം വഴിയോ പ്രത്യുത്പാദനം നടത്തി വരുന്നു. 

മൃഗങ്ങൾ അവയുടെ ജനുസ്സുകൾക്കനുസരിച്ച് ഓരോ കുടുംബങ്ങളായി കരുതിപ്പോരുന്നു. ശാസ്ത്രീയ വർഗ്ഗീകരണത്തിലും ജന്തു കുടുംബമെന്നു പറയാറുണ്ട്.


</doc>
<doc id="180199" url="https://ml.wikipedia.org/wiki?curid=180199" title="ചെറുവട്ടൂർ">
ചെറുവട്ടൂർ

'എറണാകുളം ജില്ലയിൽ കോതമംഗലം താലൂക്കിലെ നെല്ലിക്കുഴി ഗ്രാമപഞ്ചായത്തിൽ ഉൾപ്പെടുന്ന പ്രദേശമാണ് ചെറുവട്ടൂർ. ജി.എം.എച്ച്.എസ്.എസ്. ഇവിടെയുള്ള ഒരു വിദ്യാഭ്യാസസ്ഥാപനമാണ്.പായിപ്ര ഗ്രാമപഞ്ചായത്ത്, ഇതിനടുത്താണ്. ചെറുവട്ടൂർ അടിവാട്ടുകാവ്, ഇരമല്ലൂർ ഭഗമതി ക്ഷേത്രം എന്നിവ ഇതിനടുത്താണ്. പൂവ്വത്തൂർ ഗ്രാമം ഇതിനടുത്താണ്. പൂവ്വത്തൂർ ശ്രീകൃഷ്ണ സ്വാമി ക്ഷേത്രം ഇവിടെയാണ്.

""Bold text'

</doc>
<doc id="180200" url="https://ml.wikipedia.org/wiki?curid=180200" title="യുഗചേതന മുന്നേറ്റം">
യുഗചേതന മുന്നേറ്റം

നൂറിലേറെ രാജ്യങ്ങളിൽ നിലനിൽക്കുന്ന, ചാപ്റ്ററുകൾ വഴി പ്രവർത്തിക്കുന്ന ഒരു മനുഷ്യവർഗ്ഗ മുന്നേറ്റ സംഘടനയാണ് യുഗചേതന മുന്നേറ്റം അഥവാ Zeitgeist Movement. 2008 ൽ രൂപംകൊണ്ട സൈറ്റ് ഗൈസ്റ്റ് പ്രസ്ഥാനം അടിസ്ഥാനതലത്തിൽ സുസ്ഥിരവികസനം എന്ന ആശപ്രചരണം മുന്നോട്ടുവെയ്കുന്ന സംഘമാണ്. പീറ്റർ ജോസഫ് എന്നയാളാണ് ഇതു സ്ഥാപിച്ചതെങ്കിലും നേതാക്കളില്ലാത്ത പ്രസ്ഥാനമായി ഇത് അവകാശപ്പെടുന്നു. വിഭവാധിഷ്ഠിത സാമ്പത്തിക വ്യവസ്ഥ കെട്ടിപ്പടുക്കുക എന്ന ലക്ഷത്തോടെയാണ് ഈ സംഘടന പ്രവർത്തിക്കുന്നത്. ആത്മാവ് അഥവാ ചേതന എന്നർത്ഥം വരുന്ന geist എന്ന ജർമ്മൻവാക്കിൽ നിന്നുമാണ് സമകാലികമായ ചേതന അഥവാ കാലഘട്ടത്തിന്റെ, തലമുറയുടെ അഭിരുചി, കാഴ്ചപ്പാട് എന്നർഥം വരുന്ന സൈറ്റ് ഗൈസ്റ്റ് എന്ന വാക്കിന്റെ ഉത്ഭവം 

മൂവ്മെന്റിന്റെ പ്രധാന പ്രവർത്തനങ്ങൾ ചാപ്റ്ററുകൾ, ടീമുകൾ, പ്രൊജക്ട് – ഇവന്റുകൾ എന്നിവ വഴിയാണ്. ചാപ്റ്റർ പ്രവർത്തനങ്ങൾ നാമിന്ന് നേരിടുന്ന സാമൂഹിക പ്രശ്ങ്ങളെക്കുറിച്ച് അവബോധം ഉണ്ടാക്കുന്നതിനോടൊപ്പം ഉത്തരവാദിത്തപരവും സുസ്ഥിരവും സമാധാനപരവുമായ ഒരു ലോകം വാർത്തെടുക്കാൻ യുക്തിപരവും ശാസ്ത്രീയവുമായ പരിഹാരവും മുന്നോട്ടുവയ്ക്കുന്നു. ആഗോള, പ്രാദേശിക ചാപ്റ്ററുകൾ വഴി ചെയ്യുന്ന വിദ്യാഭ്യാസ പദ്ധതികളുടെയും കമ്മ്യൂണിറ്റി പരിപാടികളുടെയും ലക്ഷ്യം എന്നത് ആഗോളമായി ആളുകളെ രാജ്യം, മതം, രാഷ്ട്രീയം എന്നിവയ്ക്കതീതമായി നമ്മുടെ എല്ലാവരുടെയും നിലനിൽപ്പിനും സുസ്ഥിരതയ്ക്കും വേണ്ടിയുള്ള കാഴ്ച്ചപ്പാടുകളിൽ ഒരുമിപ്പിക്കുക എന്നുള്ളതാണ്. 
തകർന്നുകൊണ്ടിരിക്കുന്ന ഈ സാമൂഹിക സാഹചര്യത്തിൽ വിദ്യാഭാസ/ആക്ടിവിസ്റ്റ് പ്രവർത്തനങ്ങളുടെ സമ്മർദ്ദം ഉണ്ടാകുമ്പോൾ, നിലവിലെ യാദാസ്ഥിതികമായ രാഷ്ട്രീയ, വാണിജ്യ, ദേശീയ സ്ഥാപനങ്ങളുടെ അന്തർലീനമായ ക്രമക്കേടുകൾ എടുത്തുകാണിച്ച്, അതിനെ ഉപേക്ഷിച്ചുകൊണ്ട് മറികടക്കാനാവും എന്നതാണ് മൂവ്മെന്റ് അനുമാനം. 

ആഗോള ആഭിമുഖ്യവും പ്രേരണയും ഉണ്ടായിക്കഴിഞ്ഞാൽ, മാനവികോന്മുഖത, പൊതുആരോഗ്യം, തലമുറകളിലേക്കുള്ള പാരിസ്ഥിതിക ചുമതലകൾ, തുടങ്ങിയവയ്ക്ക് അനുയോജ്യമായ, സാങ്കേതികവും തികച്ചും ശാസ്ത്രീയവുമായ കാഴ്ച്ചപ്പാടുകൾ ഉൾക്കൊള്ളുന്ന ഒരു സാമൂഹിക-സാമ്പത്തിക മാതൃക നിർമ്മിക്കുക.

മൂവ്മെന്റിന്റെ കാഴ്ച്ചപ്പാടിൽ, ഇന്നത്തെ സമൂഹം ഉല്പാദനം, വിതരണം, പരിസ്ഥിതിയ്ക്കനുസൃതമായ സാമൂഹിക ക്രമീകരണം, പൊതു ആരോഗ്യത്തിനും സുസ്ഥിരതയ്ക്കും അനുസൃതമായ നിലവിലെ ശാസ്ത്രീയ വിജ്ഞാനം, എന്നിവയിൽ നിന്നും വളരെയധികം അകന്നിരിക്കുന്നു.

ആഗോള സാമ്പത്തിക ക്രമീകരണം “ചാക്രിക ഉപഭോഗത്തിൽ” അധിഷ്ടിതമാണ്, അതായത് പണം സ്ഥിരമായി ചാക്രികമായി വിനിമയം ചെയ്യപ്പെട്ടുകൊണ്ടിരിക്കുന്നു. പുതിയ സാധനങ്ങളും സേവനങ്ങളും സ്ഥിരമായി ഉൽപ്പാദിപ്പിക്കപ്പെട്ടുകൊണ്ടിരിക്കുന്നതിനാൽ സ്ഥിരം ഉപഭോഗ വ്യവസ്ഥകൾ നിലനിർത്തുന്നതിനു വേണ്ടി ആളുകളെ പുതിയ തൊഴിലുകളിൽ നിയമിച്ചുകൊണ്ടിരിക്കണം. ലാഭ അധിഷ്ടിത “വർദ്ധനവ്” നയിക്കുന്ന സാമ്പത്തിക സമ്പ്രദായം ആയതിനാൽ വാണിജ്യ സമ്പ്രദായം, പരിമിതമായ ഗ്രഹത്തിൽ, പ്രകൃതിയ്ക്ക് ഉൾക്കൊള്ളാൻ പറ്റാത്ത രീതിയിൽ ആയിത്തീരുന്നു. ഭൂമിയിലെ വിഭവങ്ങൾ അളവറ്റതായി ഉള്ളതല്ല. വിഭവങ്ങൾ പരിമിതവും ഭൂമി എന്നത് ഒരു അടഞ്ഞ വ്യവസ്ഥാ ക്രമീകരണത്തിലുമാണ്.

ധന-വിപണിയിൽ പണത്തിനെ ഒരു വിപണനസാമഗ്രി ആയി പരിഗണിക്കപ്പെടുന്നു. ഇത് കടത്തിൽ നിന്നും ഉണ്ടാകുന്നു. വരുമാനത്തിനു വേണ്ടി പലിശ ഈടാക്കുന്നു. ഇത് ഒരു “Ponzi scheme” ആണ് . ഓരോ തവണ ഈ വിപണനസാമഗ്രി(പണം) വിൽക്കപ്പെടുമ്പോഴും(ബാങ്ക് ലോൺ), ഉള്ളതിലും അധികം പണം ലാഭവിഹിതം(പലിശ) ആയി തിരിച്ചടയ്ക്കണം. പ്രശ്നം എന്തെന്നാൽ, കടം തിരിച്ചടയ്ക്കാനുള്ള പലിശയുടെ മൂല്യം പണ-വിനിമയത്തിൽ എങ്ങും തന്നെ ഇല്ലാത്ത ഒന്നാണ്. മറ്റുരു രീതിയിൽ പറഞ്ഞാൽ, നിലവിലുള്ള പണത്തിനെക്കാൾ കൂടുതൽ കടം കണക്കുകളിൽ നിലനിൽക്കുന്നു. ആയതിനാൽ പാപ്പരാകലും കടത്തിലാഴുന്നതും ഒന്നും ഉപോൽപ്പന്നങ്ങളല്ല - അവ ഒഴിവാക്കാൻ പറ്റാത്തതാണ് . ഇത് ഒരുപാട് ആളുകളെ ഒരുപാട് മേഖലകളിൽ അടിച്ചമർത്തുന്ന രീതിയിലുള്ള വൻ സാമ്പത്തിക ക്ഷാമം ഉണ്ടാക്കുന്നു.

പണ വ്യവസ്ഥയിലെ തന്ത്രങ്ങൾ ക്ഷാമത്തിൽ അധിഷ്ടിതമാണ്. അതായത്, വളരെ കുറവ് ഉള്ള വിഭവങ്ങൾ യദാർത്ഥത്തിൽ വ്യവസായത്തിന് ഗുണകരമായ കാര്യമാണ്. ഓരോ ഘടകങ്ങളിലും കുറവ് ഉള്ളതിൽ നിന്നും കൂടുതൽ പണം ഉണ്ടാക്കാൻ സാധിക്കും. ഇത് പണ വിനിമയ നിയമങ്ങളിലെ law of supply & demand, values ഇവയിൽ പറയുന്നതുപോലെ തന്നെയാണ്. ഇത് ക്ഷാമം കൂടുതൽ രൂക്ഷമാക്കും. ഒരുപാട് ആളുകൾക്ക് വേണ്ട ആവശ്യങ്ങൾ നിറവേറ്റാൻ ഈ വ്യവസ്ഥയെക്കൊണ്ട് കഴിയില്ല(ചെയ്യില്ല) കാരണം അങ്ങനെ ചെയ്യുന്നത് സാമ്പത്തികമായി ലാഭകരമല്ല.

ഈ സമ്പ്രദായത്തിന് പ്രവർത്തിക്കാൻ ഉപഭോക്താവിൽനിന്നുമുള്ള നിരന്തരമായ പ്രശ്നങ്ങൾ/കേടുപാടുകൾ ആവശ്യമാണ്. എത്രത്തോളം ആളുകൾക്ക് കാൻസർ വരികയും കാറുകൾ ബ്രേക്ഡൗൺ ആവുകയും ചെയ്യുന്നോ, ഈ പ്രശ്നങ്ങളെ സേവിക്കുക വഴി സാമ്പത്തികനില അത്രത്തോളം മെച്ചപ്പെടുന്നു. നിലനിൽപ്പ്, ഗുണമേന്മ, പരിപാലനം എന്നിവ ഈ പണ വ്യവസ്ഥയ്ക്ക് വിപരീതമാണ്.

വിപണന രംഗത്തെ കിടമത്സരങ്ങളിൽ പിടിച്ചു നിൽക്കാനായി ചെലവുകൾ വെട്ടിച്ചുരുക്കുന്ന ഒരു ലാഭ സമ്പ്രദായം നിലവിലുണ്ട്. ഓരോ ഉൽപ്പന്നങ്ങളും ഉൽപ്പാദനച്ചെലവ് കുറയ്ക്കുന്നതിനായി അതിന്റെ നിർമ്മിതിയിൽ തന്നെ ഗുണമേന്മ കുറച്ചാണ് വിപണിയിലിറക്കുക. മത്സര അടിസ്ഥാനത്തിൽ ഉൽപ്പന്നത്തിന്റെ വില കുറയ്ക്കുന്നതിനായി സ്വാഭാവികമായും അതിന്റെ ഗുണമേന്മയും കുറയ്ക്കപ്പെടും.
ആയതിനാൽ ഉൽപ്പന്നങ്ങൾ വളരെയധികം വിഭവങ്ങളും സമയവും പാഴാക്കപ്പെടുന്ന രീതിയിലാക്കപ്പെടുന്നു.

വളർന്നുവരുന്ന നമ്മുടെ സാങ്കേതികവിദ്യ ഉൽപ്പാദന രംഗത്തു നിന്നും മനുഷ്യരെ മാറ്റിസ്ഥാപിച്ചുകൊണ്ടിരിക്കുന്ന ഈ കാലത്ത് നിലവിലുള്ള പല തൊഴിലുകളും ജീവിതത്തിന്റെ ആവശ്യങ്ങളുമായി നേരിട്ട് ബന്ധമുള്ളവയല്ല. പകരം, ആളുകളുടെ വരുമാനം നിലനിർത്തുന്നതിനായി ക്രിത്രിമമായി സൃഷ്ടിക്കപ്പെട്ട തൊഴിലുകളാണ് ഇവയിൽ കൂടുതലും. യന്ത്രവൽക്കരണത്തിന് നമ്മെ തൊഴിലിൽ നിന്ന് സ്വതന്ത്രരാക്കാൻ കഴിയുമെന്നുമാത്രമല്ല, ശാസ്ത്രത്തിലും സാങ്കേതികവിദ്യയിലുമുള്ള വ്യാപകമായ പുരോഗതി കാരണം ഗുണമേന്മയും ഉൽപ്പാദനക്ഷമതയും വളരെയധികം കൂട്ടാനും സാധിക്കും. കൂടുതൽ യന്ത്രവൽക്കരണം തൊഴിലിൽ പ്രയോഗിച്ചാൽ, സാധനങ്ങൾ കൂടുതൽ ഉൽപ്പാദിപ്പിക്കപ്പെടും ,സാധ്യമായ എല്ലാ വ്യവസായങ്ങളിലും ആധുനിക യന്ത്രവൽക്കരണ സങ്കേതങ്ങൾ നടപ്പിലാക്കുക എന്നത് ലോകത്തെ എല്ലാ ആളുകൾക്കും സമൃദ്ധിയും സമീകരണവും നേടാനുള്ള ഊർജ്ജിതമായ ഒരു രീതിയാണ് ഇത്,അങ്ങനെ കുറ്റകൃത്യങ്ങൾ ഉണ്ടാക്കുന്ന അസന്തുലിതാവസ്ഥ കുറയ്ക്കാം. 

അവസാനം, സ്ഥാപനങ്ങൾ പണം ലാഭിക്കാനായി മനുഷ്യരുടെ തൊഴിൽ യന്ത്രങ്ങളിലേക്ക് മാറ്റി സ്ഥാപിക്കുന്നത് തുടരും. ഇത് വരുമാന ലഭ്യതയും ഇല്ലാതാക്കും. ഈ സമ്പ്രദായത്തെ നിർണയിക്കുന്ന തകർച്ച തുടരും.

ഇന്നത്തെ സമൂഹത്തിന് വളരെ പുരോതിയാർജ്ജിച്ച സാങ്കേതികവിദ്യ കൈവശമുണ്ട്. ഇതിന് ഭൂമിയിലെ എല്ലാവർക്കും ആവശ്യമായതിലും കൂടുതൽ എളുപ്പത്തിൽ ലഭ്യത ഉറപ്പാക്കാൻ കഴിയും. ശാസ്ത്രീയമായി വിഭവങ്ങൾ കൈകാര്യം ചെയ്യുന്നതിലും നൂതന രീതികൾ പ്രയോഗിക്കുന്നതിലും അടിസ്ഥാനമാക്കിയുള്ള ഒരു സാമ്പത്തിക വ്യവസ്ഥിതി നടപ്പിലാക്കുകവഴി ഇത് സാധ്യമാക്കാം. ഇതാണ് യുഗചേതന മുന്നേറ്റത്തിന്റെ ലക്‌ഷ്യം. മനുഷ്യകുലത്തിനു മൊത്തം നിലനിൽപ്പിന്റെ പാതയിലേക്കുള്ള പരിവർത്തനത്തിനുള്ള ആഗോള അവബോധം ഉണ്ടാക്കുക.

കമ്പോള സമ്പദ്‌വ്യവസ്ഥയ്കുപകരം വിഭവാധിഷ്ഠിത സാമ്പത്തിക വ്യവസ്ഥ കെട്ടിപ്പടുക്കാനുള്ള സുസ്ഥിരവികസനം എന്ന ആശയപ്രചരണമാണ് ഇത്. ഭൂവിഭവങ്ങളെ ശാസ്ത്രീയമായി വിതരണം ചെയ്തും വിനിയോഗിച്ചും പരിപാലിച്ചും പ്രശ്നങ്ങളെ യുക്തിസഹമായി നിർദ്ധാരണം ചെയ്യുന്ന ഒന്നായിരിക്കും ഈ സമ്പദ്‌വ്യസ്ഥയെന്ന് സൈട്ഗൈസ്റ്റ് മൂവ്മെന്റ് പറയുന്നു. നിലനിൽക്കുന്ന സാമൂഹ്യ - സാമ്പത്തിക വ്യവസ്ഥ ഘടനാപരമായിത്തന്നെ പിശകാണെന്നും സുസ്ഥിരവികസനത്തിന്റെ സാങ്കേതികമേന്മയിലൂന്നിയ കാര്യക്ഷമവും സൂക്ഷമവുമായ വിഭവവിനിയോഗത്താൽ അതിനെ പകരംവെയ്ക്കുക വഴി കടബാദ്ധ്യതകളെയും കൈമാറ്റത്തെയും ബാർട്ടർ സമ്പ്രദായത്തെയും കൂലിവേലയെയും സ്വകാര്യസ്വത്തിനെയും ലാഭക്കൊതിയെയുമൊക്കെ നിർമ്മാർജ്ജനം ചെയ്യുന്നതിലേക്ക് ഈ സമ്പ്രദായം വളരുമെന്ന് ഇതിലെ അംഗങ്ങൾ വിശ്വസിക്കുന്നു. സുസ്ഥിരോർജ്ജത്തിന്റെയും (റിന്യൂവബിൾ എനർജി) കമ്പ്യൂട്ടറധിഷ്ടിത ആട്ടോമേഷന്റെയും ലോകവ്യാപകമായ പ്രയോഗത്തിലൂടെ സജന്യഭക്ഷണത്തിനും മറ്റ് അടിസ്ഥാനാവശ്യപൂർത്തീകരണത്തിനും മാനവരാശിക്ക് ഉത്തരം കണ്ടെത്താനാവുമെന്നും ഏതാണ്ടെല്ലാ വിഭവവിനിയോഗവും അദ്ധ്വാനവും യന്ത്രവൽക്കരണത്തിലൂടെ നടത്താവാൻ കഴിയുമെന്നും കരുതുന്നു.

മനുഷ്യ വംശത്തിന്റെ ഭാവിക്കും ഉന്നമനത്തിനും സാധ്യതകൾക്കും വേണ്ടി ലോകമെമ്പാടുമുള്ള കലാകാരെല്ലാം ഒത്തുകൂടുന്ന ഒരു പരിപാടിയാണ് യുഗചേതന മീഡിയാ ഫെസ്റ്റിവൽ. ഇത്തരത്തിലുള്ള ആദ്യത്തെ പരിപാടി 2011 ൽ ആയിരുന്നു. പരസ്പര സഹകരണത്തിന്റെയും മാനുഷിക മൂല്യങ്ങളുടെയും, പുതിയ ഒരു സാമൂഹിക മാറ്റം സൈറ്റ് ഗൈസ്റ്റ് പ്രസ്ഥാനം പ്രതീക്ഷിക്കുന്നു.

സൈട്ഗൈസ്റ്റ് മൂവ്മെന്റ് വാർഷികമായി, മാർച്ചിലെ ഒരു ദിവസം ആഘോഷിക്കുന്നു. ആദ്യത്തെത് 2009 മാർച്ച് 15 നും രണ്ടാമത്തെത് 2010 മാർച്ച് 13 നുമായിരുന്നു. ഈ ദിവസം തൽപ്പരരായ എല്ലാവരിൽ നിന്നും പുതിയ ആശയങ്ങൾ പങ്കുവയ്ക്കാൻ ഒത്തുചേരുന്നു. 2009ൽ എഴുപത് രാജ്യങ്ങളിലായി 450 ലേറെ പരിപാടികൾ സംഘടിപ്പിച്ചിരുന്നു. മൂന്നമത്തെ Z-Day, 2011 മാർച്ച് 13 നായിരുന്നു.
2011 ലെ സൈട്ഗൈസ്റ്റ് ദിവസത്തോടനുബന്ധിച്ച് പുറത്തിറക്കിയ ഒരു വീഡിയോ ആണ് സാധാരണക്കാരന്റെ ശബ്ദം.

പ്രാദേശിക ചാപ്റ്ററുകൾ വഴി നടത്തി വരുന്ന പദ്ധതിയാണ് വൺ പ്ലാനെറ്റ് പ്രൊജക്ട്. പൊതു സമൂഹവുമായുള്ള നേരിട്ടുള്ള ആശയവിനിമയം വഴി നാം ലോകത്ത് നേരിടുന്ന പ്രശ്നങ്ങളെപ്പറ്റിയും അവയുടെ പരിഹാരങ്ങളെപ്പറ്റിയും അവബോധമുണ്ടാക്കുക. അതിർത്തികൾക്കതീതമായി ലോകത്തെ ഒന്നായി കാണാനുള്ള അവബോധമുണ്ടാക്കുക തുടങ്ങിയവയാണ് ഈ പദ്ധതി വഴി ലക്ഷ്യമാക്കുന്നത്. 
2012ൽ ഈ പദ്ധതി ഇന്ത്യയിൽ ഡെൽഹി ചാപ്റ്ററിന്റെ ഭാഗമായി വൺ പ്ലാനെറ്റ് പ്രൊജക്ട് ഡൽഹി എന്ന പേരിൽ ചെയ്യപ്പെട്ടു.

യുഗചേതന മുന്നേറ്റത്തെ പറ്റി പ്രതിപാതിക്കുന്ന ഡോക്യുമെന്ററി വീഡിയോകളിൽ ചിലതാണ്
സൈട്ഗൈസ്റ്റ് മൂവ്മെന്റുമായി ബന്ധപ്പെട്ട് ഉള്ള ലെക്ചറുകളിൽ പ്രധാനപ്പെട്ട ചിലതാണ്







</doc>
<doc id="180203" url="https://ml.wikipedia.org/wiki?curid=180203" title="വീനസ് പ്രൊജക്ട്">
വീനസ് പ്രൊജക്ട്

റിസോഴ്സ് ബേസ്ഡ് എക്കണോമി എന്ന ആശയം ഉപയോഗിച്ച്, സാമൂഹികോന്നമനത്തിനായി ജാക്ക് ഫ്രെസ്കോ തുടങ്ങിയ ഒരു പദ്ധതിയാണ് വീനസ് പ്രൊജക്ട്. അനുയോജ്യമായ നഗര മാതൃകകൾ, ഊർജ്ജ ലഭ്യത, കൃഷിയിട വിന്ന്യാസം, നാച്വറൽ റിസോഴ്സ് മാനേജ്മെന്റ് എന്നിവ കൂട്ടിച്ചേർത്തുകൊണ്ടുള്ള ഒരു പദ്ധതിയാണ് ഇത് ലക്ഷ്യം വയ്ക്കുന്നത്.

പദ്ധതിയിൽ ഉള്ളതുപോലെ ഒരു ഗവേഷണ കേന്ദ്രവും ഇതിനുണ്ട്. ജാക് ഫ്രെസ്കോ ജീവിതത്തെയും പ്രവർത്തികളെയും കുറിച്ച് 2006 ൽ നിർമ്മിച്ച സിനിമയാണ് "ഫ്യൂച്വർ ബൈ ഡിസൈൻ"

1975 കളിൽ ജാക് ഫ്രെസ്കോ, റോക്സൻ മെഡോസ് എന്നിവർ വീനസ് (ഫ്ലോറിഡ - അമേരിക്കൻ ഐക്യനാടുകൾ) ൽ വച്ച് വീനസ് പ്രൊജക്ട് ആരംഭിച്ചു. എല്ലാ രാജ്യങ്ങളും കലുഷിതമാണ്, ഈ ദൂഷ്യങ്ങൾ പണത്തിന്റെ ഉപയോഗം മൂലമാണ് ഉണ്ടാകുന്നത് എന്ന ആശയത്തിൽ നിന്നുകൊണ്ടാണ് വീനസ് പ്രൊജക്ട് ആരംഭിച്ചത്. പണത്തിനു ബദലായി ഫ്രെസ്കോ മുന്നോട്ടുവച്ചത് റിസോഴ്സ് ബേസ്ഡ് എക്കണോമി എന്ന ആശയമാണ്. ഈ സമ്പ്രദായത്തിൽ, എല്ലാ റിസോഴ്സുകളെയും (വിഭവങ്ങളെയും) ഒരു 'കമ്പ്യൂട്ടർവൽകൃത സ്വയം പ്രേരിത' സമ്പ്രദായം വഴി നിയന്ത്രിക്കുക എന്ന ആശയമാണ് ഉൾക്കൊള്ളുന്നത്. ഇത് Cybernation എന്ന ആശയവുമായി സാമ്യത പുലർത്തുന്നു.

Resource-based economy യിൽ വിഭവങ്ങളെ അവയുടെ ലഭ്യതയും സാങ്കേതികതയും ഉപയോഗിച്ച് ആവശ്യമുള്ള വസ്തുക്കളായും സേവനങ്ങളായും ഉപയോഗിക്കാം. അവിടെ പണത്തിന്റെ ആവശ്യകത ഉണ്ടാകുന്നില്ല; സാധനങ്ങളും സേവനങ്ങളും ആവശ്യത്തിനനുസരിച്ച് കേന്ദ്രീകൃത കമ്പ്യൂട്ടർസിസ്റ്റങ്ങൾ വിഭവങ്ങളെ അവലംബിച്ച് എത്തിക്കും. ഉപയോഗിച്ചു തീർന്നവ, ഉപയോഗ യോഗ്യമല്ലാതായവ മുതലായവയെ റീസൈക്കിൾ, റെഡ്യുസ്, അല്ലെങ്കിൽ റിയൂസ് ചെയ്ത് ഉപയോഗിക്കാം.

വിഭവ ഉറവിടങ്ങളിൽ നിന്നും ഉൽപ്പന്നങ്ങളൂം സേവനങ്ങളൂം എത്തിക്കാൻ യന്ത്രങ്ങൾ തൊഴിലെടുക്കുന്നു. ഡ്രൈവ്ത്രൂ മാതൃകകളിലോ കൊറിയർ രീതിയിലോ വിതരണം സാധ്യമാക്കപ്പെടുന്നു. ഈ ഉപയോഗങ്ങൾക്കോ ഒന്നും തന്നെ യാതൊരു ചാർജ്ജും നൽകേണ്ടതില്ല. ഇതിനൊക്കെ ചെലവാകുന്ന വില/മൂല്യം പ്രക്രിയയിൽ ഉപയോഗപ്പെടുന്ന ഊർജ്ജവും റിസോഴ്സും തന്നെയാണ്. ഇതു തന്നെ യന്ത്രങ്ങളെ തനിയെ പ്രവർത്തിക്കാൻ സഹായിക്കും.



1. www.thevenusproject.com

2. Cybernation


</doc>
<doc id="180217" url="https://ml.wikipedia.org/wiki?curid=180217" title="ത്രിവർണൻ വയലി">
ത്രിവർണൻ വയലി

ഏഷ്യയിൽ കാണപ്പെടുന്ന നീർമുത്തൻ കുടുംബത്തിൽ ഉള്ള കല്ലൻ തുമ്പികളിൽ ഒരിനമാണ് ത്രിവർണൻ വയലി അഥവാ ത്രിവർണ്ണൻ വ്യാളി - Tricoloured Marsh Hawk (ശാസ്ത്രീയനാമം:- "Orthetrum luzonicum"). ഇടത്തരം നീലനിറത്തിലുള്ള ഇവയിൽ പ്രായപൂർത്തിയെത്താത്ത ആൺതുമ്പികളുടെ മുതുകിലായി നേർത്ത മഞ്ഞവര കാണപ്പെടുന്നു. പെൺതുമ്പികൾക്ക് അധികം വർണ്ണപ്പകിട്ടില്ല. എന്നാൽ ആൺതുമ്പികൾക്കു സമാനമായി വരയുണ്ട്. ചതുപ്പുകളിലും ഉപേക്ഷിക്കപ്പെട്ടുകിടക്കുന്ന നെൽപ്പാടങ്ങളിലുമാണ് ഇവ പ്രജനനം നടത്തുന്നത്. ഇന്ത്യടക്കം അഫ്ഗാനിസ്ഥാൻ, ബംഗ്ലാദേശ്, ഭൂട്ടാൻ, ചൈന, ഹോങ്കോങ്, ഇന്തോനേഷ്യ (ജാവ, സുമാത്ര), ജപ്പാൻ, മലേഷ്യ, മ്യാന്മാർ, നേപ്പാൾ, ഫിലിപ്പീൻസ്, സിംഗപ്പൂർ, ശ്രീലങ്ക, തായ്‌വാൻ, തായ്‌ലന്റ്, വിയറ്റ്നാം എന്നീ ഏഷ്യൻ രാജ്യങ്ങളിൽ ഇവ കാണപ്പെടുന്നു.



</doc>
<doc id="180220" url="https://ml.wikipedia.org/wiki?curid=180220" title="ലോക റേഡിയോ ദിനം">
ലോക റേഡിയോ ദിനം

ഫെബ്രുവരി 13 ലോക റേഡിയോ ദിനമായി ആചരിക്കുന്നു.1946 ഫെബ്രുവരി 13ന് ഐക്യരാഷ്ട്ര സഭ റേഡിയോ സംപ്രേഷണം ആരംഭിച്ചതിന്റെ ആദര സൂചകമായാണ് അംഗ രാജ്യങ്ങൾ ഫെബ്രുവരി 13 ലോക റേഡിയോ ദിനമായി ആചരിക്കുന്നത്.

1923 ലാണ് ഇന്ത്യയിൽ ആദ്യമായി റേഡിയോ ശബ്ദിച്ചു തുടങ്ങിയത്. അന്നേ വരെ ഇന്ത്യൻ ജനതയ്ക്ക് പരിചിതമല്ലാതിരുന്ന ശ്രവ്യ മാധ്യമത്തിന്റെ പുതിയ അനുഭവം ആളുകളിലേക്ക് എത്തിച്ചത് റേഡിയോ ക്ലബ് ഓഫ് ബോംബെ എന്നൊരു കൂട്ടായ്മയാണ്. പിന്നീട് 1927 ജൂലൈ 23ന് ഇത് പുനർനാമകരണം ചെയ്ത് ഓൾ ഇന്ത്യ റേഡിയോ ആയി മാറി. 1957 ൽ ഔദ്യോഗിക നാമം ആകാശവാണി എന്നാക്കി.
2020 ലെ ലോക റേഡിയോ ദിനം ഫെബ്രുവരി 13 വ്യാഴാഴ്ച "റേഡിയോയും വൈവിധ്യവും" എന്ന വിഷയത്തിൽ നടക്കും. ന്യൂസ് റൂമിലും എയർവേവുകളിലും വൈവിധ്യത്തെ ഉയർത്തിപ്പിടിക്കാൻ യുനെസ്കോയും യുഎനും റേഡിയോ സ്റ്റേഷനുകളോട് ആവശ്യപ്പെടുന്നു.ലോക റേഡിയോ ദിനത്തിന്റെ ഈ പതിപ്പിനെ മൂന്ന് പ്രധാന ഉപ തീമുകളായി തിരിച്ചിരിക്കുന്നു:



</doc>
<doc id="180221" url="https://ml.wikipedia.org/wiki?curid=180221" title="കരിമ്പൻ പരുന്താൻ">
കരിമ്പൻ പരുന്താൻ

ഏഷ്യയിലും അറേബ്യയിലും ആഫ്രിക്കയിലും കാണപ്പെടുന്ന നീർമുത്തൻ കുടുംബത്തിൽ ഉള്ള കല്ലൻ തുമ്പികളിൽ ഒരിനമാണ് കരിമ്പൻ പരുന്താൻ - Black Marsh Trotter - Ferrugineus Glider - Voyaging Glider (ശാസ്ത്രീയനാമം:- "Tramea limbata"). തുമ്പികൾക്ക് കടും ചുവപ്പു നിറത്തിലുള്ള വാലും പിൻചിറകുകളിൽ കറുത്ത വലിയപൊട്ടും കാണപ്പെടുന്നു. ഇവയിൽ പെൺതുമ്പികൾക്ക് മങ്ങിയ ചുവപ്പു കലർന്ന തവിട്ടു നിറമാണ്. വളരെ നന്നായി പറക്കാൻ ശേഷിയുള്ളവയാണ് ഈ തുമ്പികൾ. ജലാശയങ്ങൾക്കും വലിയ കുളങ്ങൾക്കു സമീപവുമായി ഇവ വിഹരിക്കുന്നു 

വെയിലുള്ളപ്പോൾ ഇവ തനിച്ചോ കൂട്ടമായോ ചിലപ്പോൾ സമാന സ്വഭാവമുള്ള മറ്റു തുമ്പികളുടെ (തുലാത്തുമ്പി, പാണ്ടൻ പരുന്തൻ) കൂടെയോ ആകാശത്തു വട്ടമിട്ടു പറക്കുന്നതുകാണാം. ഇണചേർന്ന അവസ്ഥയിലും ചിലപ്പോൾ ജലപ്പരപ്പിനുമുകളിലൂടെ വളരെനേരം പറക്കുന്നതു കാണാം. ഉയർന്നുനിൽക്കുന്ന കംബുളിലാണ്‌ ഇവ അപൂർവമായി ഇരിക്കാറുള്ളത്.

ഇന്ത്യ, ബെനിൻ, ബോട്സ്വാന, മദ്ധ്യ ആഫ്രിക്കൻ റിപ്പബ്ലിക്ക്, കൊമോറസ്, റിപ്പബ്ലിക്ക് ഓഫ് കോംഗോ, ഈജിപ്റ്റ്, ഇക്വറ്റോറിയൽ ഗിനി, എരിട്രിയ, എത്യോപ്യ, ഗാബോൺ, ഗാംബിയ, ഘാന, ഗിനി, ഗിനി ബിസ്സു, കെനിയ, ലൈബീരിയ, മഡഗാസ്കർ, മലാവി, മാലി, മൗറീഷ്യസ്, മൊസാംബിക്ക്, നമീബിയ, നീഷർ, നൈജീരിയ, സെനഗൽ, സെയ്‌ഷെൽസ്, സിയെറ ലിയോൺ, സൊമാലിയ, ശ്രീലങ്ക, സുഡാൻ, സ്വാസിലന്റ്, ടാൻസാനിയ, ടോഗോ, ഉഗാണ്ട, സാംബിയ, സിംബാബ്‌വെ തുടങ്ങിയ രാജ്യങ്ങളിൽ ഇവ കാണപ്പെടുന്നു. 




</doc>
<doc id="180233" url="https://ml.wikipedia.org/wiki?curid=180233" title="കെ.ബി. പ്രസന്നകുമാർ">
കെ.ബി. പ്രസന്നകുമാർ

ഒരു മലയാള എഴുത്തുകാരനും വിവർത്തകനുമാണ് കെ.ബി. പ്രസന്നകുമാർ. വിവർത്തനത്തിനുള്ള കേന്ദ്ര സാഹിത്യ അക്കാദമി അവാർഡ് നേടിയിട്ടുണ്ട്. സുധീർ കാക്കറിന്റെ "മീര ആൻഡ് മഹാത്മ" എന്ന നോവൽ മീരയും മഹാത്മാവും എന്ന പേരിൽ വിവർത്തനം ചെയ്തിട്ടുണ്ട്.
കോട്ടയം ജില്ലയിലെ കുടമാളൂരിൽ കെ.പി. ഭാസ്കരൻനായരുടെയും തങ്കമ്മയുടെയും മകനായി ജനിച്ചു.കുമാരനല്ലൂർ ദേവീവിലാസം ഹൈസ്കൂളിലും ദേവമാതാ കോളേജിലും പഠിച്ചു. എസ്.ബി.ടി യിൽ ഉദ്യോഗസ്ഥനാണ്.

ഭാര്യ : രാധിക മകൾ : കൃഷ്ണപ്രിയ


=വിവർത്തനങ്ങൾ=



</doc>
<doc id="180237" url="https://ml.wikipedia.org/wiki?curid=180237" title="എസ്.എൻ.185">
എസ്.എൻ.185

ക്രി.പി. 185ൽ കാണപ്പെട്ട സൂപ്പർനോവയാണ് S.N.185. ചരിത്രത്തിൽ ആദ്യമായി രേഖപ്പെടുത്തപ്പെട്ട സൂപ്പർനോവയും ഇതാണ്. Book of Later Han എന്ന കൃതിയിൽ ചൈനീസ് ജ്യോതിശാസ്ത്രജ്ഞർ ഇതിനെ കണ്ടതായി രേഖപ്പെടുത്തിയിട്ടുണ്ട്. പുരാതന റോമൻ സാഹിത്യത്തിലും ഇതിനെ കുറിച്ച് സൂചനകളുണ്ട്. എട്ടു മാസത്തോളം ഇതിനെ ആകാശത്തു തെളിഞ്ഞു കണ്ടിരുന്നുവത്രെ.

ഇതിന്റെ വാതകാവശിഷ്ടമാണ് RCW86. ഭൂമിയിൽ നിന്നും 2800 പാർസെക് അകലെയാണ് ഇതിന്റെ സ്ഥാനം. ആധുനിക എക്സ്-റേ പഠനങ്ങളിൽ നിന്നും ഇതിന്റെ പ്രായം നിർണ്ണയിച്ചതിൽ തെറ്റുപറ്റിയിട്ടില്ല എന്നു വ്യക്തമായിട്ടുണ്ട്.


</doc>
<doc id="180243" url="https://ml.wikipedia.org/wiki?curid=180243" title="കോഞ്ഞാട്ട">
കോഞ്ഞാട്ട

തെങ്ങിന്റെ ഓല മുളച്ചുവരുമ്പോൾ ഉള്ള സംരക്ഷണ കവചമാണ് കോഞ്ഞാട്ട. ഓല വളർന്നുകഴിയുമ്പോൾ മടലിനോട് ചേർന്ന് പട്ടയുടെ ഇടയിൽ കോഞ്ഞാട്ട, വല പോലെ പൊതിഞ്ഞിരിക്കുന്നതായി കാണാം. മടലിനെ തെങ്ങിനോട് ചേർത്ത് ഉറപ്പിച്ചു നിർത്തുന്നതിൽ കോഞ്ഞാട്ടയ്‌ക്ക് പ്രധാന പങ്കുണ്ട്. തെങ്ങ് വൃത്തിയാക്കുമ്പോൾ സാധാരണ ഇതിന്റെ ഉണങ്ങിയ ഭാഗങ്ങൾ എടുത്ത് കളയുകയാണു പതിവ്. കീടങ്ങൾ പെറ്റുപെരുകുന്നത് ജീർണ്ണിച്ച കോഞ്ഞാട്ടയിലും കൊതുമ്പിലുമൊക്കെയാണ്. 
വടക്കൻ കേരളത്തിൽ കോഞ്ഞാട്ടയ്ക്ക് "അടിച്ചുവാര" എന്ന് പറയും. ഇത് ചില അവസരങ്ങളിൽ അരിപ്പയായി ഉപയോഗിക്കാറുണ്ട്. കോഞ്ഞാട്ടയോട് ചേർന്നുണ്ടാകുന്ന ഒരു തരം പൊടി ചിരണ്ടിയെടുത്ത് മുറിവിൽ പുരട്ടാറുണ്ട്. പഴയ കാലത്ത് തീ കത്തിക്കാൻ ഉപയോഗിച്ചിരുന്ന ഒരു പ്രധാനവസ്തുവായിരുന്നു കോഞ്ഞാട്ട.

കോഞ്ഞാട്ട എന്ന പദം പാഴ് വസ്തു എന്ന അർത്ഥത്തിലും പ്രാദേശികമായി ഉപയോഗിക്കാറുണ്ട്. 'പാഴായിപ്പോവുക' എന്ന അർത്ഥത്തിൽ കോഞ്ഞാട്ടയായിപ്പോവുക എന്ന ഒരു ശൈലീപ്രയോഗവും നിലവിലുണ്ട്.
ചെല്ലി പോലുള്ള കീട ശല്യത്തിനായി മണ്ടയടക്കാൻ തുടങ്ങുന്ന തെങ്ങുകൾ പുകയ്ക്കുവാനും, കൊഴുത്ത തേങ്ങിൻ കഷായം തെങ്ങിന്റെ മണ്ടയിൽ പൊതിഞ്ഞു വെയ്ക്കുന്നതിനും കോഞ്ഞാട്ട ഉപയോഗിക്കറുണ്ട്. കോഞ്ഞാട്ടയുടെ ഒരു ഭാഗം ശക്തമായി തെങ്ങിൽ പിടിച്ചിരിക്കുന്ന സവിശേഷത ഉപയോഗിച്ച് കേടായതെങ്ങിൽ മരുന്നു നിറയ്ക്കാറുണ്ട്.

പ്രത്യേക രീതിയിൽ സംരക്ഷിച്ച കോഞ്ഞാട്ട ഉപയോഗിച്ച് ലാമ്പ് ഷേഡുകൾ നിർമ്മിക്കാറുണ്ട്.


</doc>
<doc id="180248" url="https://ml.wikipedia.org/wiki?curid=180248" title="ബ്ലാക്ക്ബോർഡ്സ്">
ബ്ലാക്ക്ബോർഡ്സ്

സമീറാ മക്മൽബഫ് സംവിധാനം ചെയ്ത് 2000 ൽ പുറത്തിറങ്ങിയ ഇറാനിയൻ ചലച്ചിത്രം ആണ് ബ്ലാക്ക് ബോർഡ്‌സ്(, "Takhté siah").അസാധാരണമായ നർമ്മം കലർത്തി ശോകം നിറഞ്ഞ കഥയാണ് സിനിമ പറയുന്നത്.

സമീറാ മക്മൽബഫ് ന്റെ പിതാവായ പ്രസിദ്ധ സംവിധായകൻ മൊഹ്‌സെൻ മക്ബൽബഫ് ആണ് ഈ സിനിമയുടെ കഥ എഴുതിയത്.

ഇറാനിലെ കുർദിഷ് മേഖലയിലെ പര്വതപ്രദേശത്ത് തോളിൽ ബ്ലാക്ക് ബോർഡുകളും ചുമന്ന് അധ്യാപനം നടത്തുന്ന രണ്ടു യുവാക്കളുടെ കഥയാണ് ഈ സിനിമ പറയുന്നത്.വ്യത്യസ്ത വഴികളിലൂടെ സഞ്ചരിക്കുന്നു ഇരുവരും. കള്ളക്കടത്ത് സാധനങ്ങൾ ചുമന്ന് മല കടത്തുന്ന കുട്ടികളുടെ ഒരു സംഘത്തോടൊപ്പം ഒരാളും അപരൻ ഇറാക്ക് അതിർത്തിയിലേക്ക് പലായനം ചെയ്യുന്ന വ്യദ്ധരായ കുർദ്ദുകളുടെ സംഘത്തോടൊപ്പവും യാത്ര ചെയ്യുന്നു.താൻ മരിക്കുന്നതിനു മുൻപ് തന്റെ മകളെ വിവാഹം ചെയ്ത് അയയ്ക്കണം എന്നാഗ്രഹിക്കുന്ന വ്യദ്ധന്റെ ആഗ്രഹം സാധിക്കുന്നതിനായി അയാളുടെ മകളെ മഹറായി തന്റെ ബ്ലാക്ക്ബോർഡ് മാത്രം നൽകാൻ കഴിയുന്ന അയാൾ വിവാഹം ചെയ്യുന്നു.അതിർത്തിയിലെ ഒരു ഗ്രാമത്തിൽ എത്തിച്ചേരുന്ന 'അധ്യാപകർ ഇരുവരും തങ്ങളുടെ മക്കൾക്ക് വിദ്യാഭ്യാസം നൽകാൻ വിമുഖരായ മതാപിതാക്കളെയാണ് കുമുട്ടുന്നത്.

അപാരമായ മാധ്യമബോധം ഉള്ള പക്വതയുള്ള ഒരു സംവിധാനം ആണ് സമീറ ഈ സിനിമയിൽ കാഴ്ച വെച്ചിരിക്കുന്നത്.ഒരു പുതുമുഖത്തിന്റെ യാതൊരു പ്രശ്‌നങ്ങളും സിനിമയിൽ വരുന്നേയില്ല.

കാൻ ഫിലിം ഫെസ്റ്റിവലിൽ ഗ്രാൻഡ് ജൂറി അവാർഡ് ലഭിക്കുന്ന ഏറ്റവും പ്രായം കുറഞ്ഞ വ്യക്തി ആയി മാറി സമീറ മക്മൽ ബഫ് ഈ സിനിമയുടെ സംവിധാനത്തിലൂടെ.



</doc>
<doc id="180251" url="https://ml.wikipedia.org/wiki?curid=180251" title="കുറത്തി">
കുറത്തി

മലദൈവങ്ങളായ മുത്തപ്പൻ പോലെ പൊട്ടൻ, ഗുളികൻ, എന്നിവരോടൊപ്പം ഒരു മൂർത്തിയായി ആരാധിച്ചുവരുന്നതാണ് കുറത്തി. ജാതിവ്യവസ്ഥ നിലനിന്ന കാലത്തെ ഒരു ജനവിഭാഗമായും കാണപ്പെടുന്നു. 
കേരളീയ ഗ്രാമങ്ങളിൽ നിലനിന്നു പോരുന്ന് പല പുരാവൃത്തങ്ങളിലും കുറത്തിയുടെ സാന്നിദ്ധ്യം കാണാൻ സാധിക്കും . കൊല്ലം അറക്കൽ ദേവീക്ഷേത്രത്തിന്റെ ഐതിഹ്യപ്രകാരം മുഖ്യപ്രതിഷ്ഠയായ ദേവി അറക്കലിൽ വസിക്കാനിടയായത് ഒരു കുറത്തി നൽകിയ വെള്ളം കുടിച്ച് തീണ്ടൽ സംഭവിച്ചതിനാലാണ്. പ്രാദേശിക കലാരൂപങ്ങളായ തെയ്യം , പൊറാട്ടു നാടകം എന്നിവയിലും കുറത്തി കഥാപാത്രം കടന്നുവരുന്നു 

കുറവൻ - കുറത്തി മലകളെ തമ്മിൽ ബന്ധിപ്പിച്ചു പണിത കമാന അണക്കെട്ടാണ് ഇടുക്കി ഡാം.

ഒരിക്കൽ പാർവ്വതീ പരമേശ്വരന്മാർ കുറത്തിയായും കുറവനായും ജനനമെടുത്തു എന്നും ഐതിഹ്യമുണ്ട്. 


</doc>
<doc id="180257" url="https://ml.wikipedia.org/wiki?curid=180257" title="സിബിൽ">
സിബിൽ

ഇന്ത്യയിലെ ബാങ്കുകൾ ഉൾപ്പെടെ വായ്പ നൽകുന്ന സ്ഥാപനങ്ങൾ അംഗങ്ങളായിട്ടുള്ളു സ്ഥാപനമാണ് സിബിൽ അഥവാ ക്രെഡിറ്റ് ഇൻഫർമേഷൻ ബ്യൂറോ (ഇന്ത്യാ) ലിമിറ്റഡ്
വായ്പാ ചരിത്രം കൃത്യമായി രേഖപ്പെടുത്തി വയ്ക്കുന്ന ഒരു സ്ഥാപനമാണിത്. സിബിൽ ട്രാൻസ് യൂണിയൻ സ്കോർ, ക്രെഡിറ്റ് ഇൻഫർമേഷൻ റിപ്പോർട്ട് എന്നീ രണ്ട് വിവരങ്ങളാണ് സിബിൽ ലഭ്യമാക്കുന്നത് . ക്രെഡിറ്റ് ഇൻഫർമേഷൻ റിപ്പോർട്ടിന്റെ അടിസ്ഥാനത്തിൽ ഒരു വ്യക്തിക്ക് വായ്പ നൽകണോ വേണ്ടയോ എന്ന് ധനകാര്യ സ്ഥാപനങ്ങൾക്ക് തീരുമാനിക്കാവുന്നതാണ്.
പ്രധാന പൊതുമേഖലാ ബാങ്കുകൾ, ഐ.ഡി.ബി.ഐ. ബാങ്ക്, ഐ.സി.ഐ.സി.ഐ. ബാങ്ക്, ഇന്ത്യൻ ബാങ്ക്സ് അസോസിയേഷൻ, റിസർവ് ബാങ്ക് എന്നീ സ്ഥാപനങ്ങളിൽനിന്ന് റിസർവ് ബാങ്ക് നിയോഗിച്ച പ്രതിനിധികളുടെ ഒരു സംഘം 1999ൽ ഒരു ക്രെഡിറ്റ് ഇൻഫർമേഷൻ ബ്യൂറോയുടെ സാധ്യതയെപ്പറ്റി പഠനം നടത്തുകയും, ആ റിപ്പോർട്ടിന്റെ അടിസ്ഥാനത്തിൽ 1956ലെ കമ്പനി നിയമപ്രകാരം 2000 ജനുവരിയിൽ സിബിൽ സ്ഥാപിതമാകുകയും ചെയ്തു. 
ഒരാളുടെ സാമ്പത്തിക സ്ഥിതിയെക്കുറിച്ചുള്ള ഒരു മുഖ്യ സൂചകമാണ് ക്രെഡിറ്റ് സ്‌കോർ. വായ്പ നൽകുന്ന സ്ഥാപനത്തിന് (ബാങ്കിന്) നിങ്ങൾ ഉണ്ടാക്കിയേക്കാവുന്ന റിസ്‌കുകളും ഇതിലൂടെ സൂചിപ്പിക്കപ്പെടുന്നു. ഇന്ത്യയിൽ ക്രെഡിറ്റ് ഇൻഫർമേഷൻ ഏജൻസിയായ സിബിൽ (ക്രെഡിറ്റ് ഇൻഫർമേഷൻ ബ്യൂറോ ഇന്ത്യ ലിമിറ്റഡ്) ആണ് വായ്പാദാതാക്കൾക്കുവേണ്ടി കസ്റ്റമറുടെ ക്രെഡിറ്റ് സ്‌കോർ നിർണയിക്കുന്നത്. ഒരാൾ വായ്പയ്‌ക്കോ, ക്രെഡിറ്റ് കാർഡിനോ വേണ്ടി നൽകുന്ന അപേക്ഷ ബാങ്കുകൾ സിബിലിന് അയച്ച് ക്രെഡിറ്റ് സ്‌കോറും ക്രെഡിറ്റ് റിപ്പോർട്ടും പരിശോധിക്കും. ക്രെഡിറ്റ് സ്‌കോർ താഴ്ന്നവരുടെ അപേക്ഷ തള്ളും. 
മൂന്നക്ക നമ്പറുകളാണ് സ്‌കോറായി നൽകുന്നത്. വരുത്തുന്ന ഓരോ പിഴവിനും പോയിന്റ് കുറയും. 300 മുതൽ 900 വരെയാണ് സിബിൽ നൽകുന്ന ക്രെഡിറ്റ് സ്‌കോറിന്റെ പരിധി . ഇന്ത്യയിലെ പൊതുമേഖലാ ബാങ്കുകളും സ്വകാര്യം ബാങ്കുകളും അനുവദിക്കുന്ന ലോണുകളിൽ 90 ശതമാനവും സിബിൽ ക്രെഡിറ്റ് സ്‌കോർ 700നു മുകളിലുള്ളവർക്കാണ്. പൊതുവേ, കൂടുതൽ സ്‌കോർ 700 ഓ മുകളിലോ അർഥമാക്കുന്നത് ഒരാൾ വായ്പ നന്നായി കൈകാര്യം ചെയ്യുന്നുവെന്നാണ്. 750നു മേലുള്ള ക്രെഡിറ്റ് സ്‌കോർ ഉണ്ടെങ്കിൽ കുറഞ്ഞ പലിശയ്ക്ക് വായ്പ ലഭ്യമാകാനിടയുണ്ട്. 



</doc>
<doc id="180263" url="https://ml.wikipedia.org/wiki?curid=180263" title="കോളാമ്പിപ്പാട്ട്">
കോളാമ്പിപ്പാട്ട്

മൺമറഞ്ഞുപോയ കലാരൂപങ്ങളിൽ പ്രധാനപ്പെട്ട ഒരു കലാരൂപമാണ് കോളാമ്പിപ്പാട്ട്. മലബാറിലെ മുസ്ലീമുകൾ കല്യാണവീടുകളിൽ അവതരിപ്പിച്ചു വന്നിരുന്ന ഒരു കലാരൂപമാണിത്. പുരുഷന്മാരാണ് ഇത് അവതരിപ്പിക്കുക. കോളാമ്പിപ്പാട്ടിൽ പങ്കെടുക്കുന്നവർ വട്ടത്തിൽ ഇരുന്നാണിത് ആലപിക്കുന്നത്. ഒരാൾ വിശറിപോലെ ചെത്തിയുണ്ടാക്കിയ പാള കൊണ്ട് ഒരു കോളാമ്പിയുടെ വായയിൽ കൊട്ടിപ്പാറുന്നു. മറ്റുള്ളവർ അത് ഏറ്റു പാടുന്നു. കോളാമ്പിപ്പാട്ടിൽ പങ്കെടുക്കുന്നവർ വട്ടത്തിലിരുന്ന് ഇത് ആലപിക്കുന്നതിനാൽ തന്നെ "വട്ടപ്പാട്ട്" എന്നും ഇതറിയപ്പെടുന്നുണ്ട്.


</doc>
<doc id="180269" url="https://ml.wikipedia.org/wiki?curid=180269" title="ഓർഡെറ്റ്">
ഓർഡെറ്റ്

ഡാനിഷ് സിനിമാ ആചാര്യനായ കാൾ തിയോഡർ ഡ്രെയർ സംവിധാനം ചെയ്ത ചലച്ചിത്രം ആണ് ഓർഡറ്റ് .1955 ൽ പുറത്തിറങ്ങിയ ഓർഡറ്റ് മഹത്തായ ഒരു ക്ലാസിക്ക് ആയി കണക്കാക്കപ്പെടുന്നു.

കാജ് മുങ്കിന്റെ നാടകത്തെ ആസ്പദമാക്കി തിരക്കഥ രചിച്ചത് ഡ്രെയർ തന്നെയാണ്.
താൻ ക്രിസ്തു ആണെന്ന് വിശ്വസിക്കുകയും അതു വഴി സമൂഹത്തിന്റെ അവജ്ഞയും പരിഹാസവും ഏറ്റുവാങ്ങുകയും ചെയ്യുന്ന ഒരു മനുഷ്യന്റെ കഥയാണ് ഓർഡറ്റ്.തങ്ങളുടെ മക്കൾ തമ്മിൽ പ്രണയബദ്ധിതരാകുക മൂലം പരസ്പരം കോപിഷ്ടരും അകന്നവരുമായ രണ്ടു കുടുംബങ്ങളെ ഒന്നിപ്പിക്കുന്ന അത്ഭുത പ്രവ്യത്തി ചെയ്യുന്നതോടെ അയാൾ സ്വീകാര്യനായി മാറുന്നു.

സ്ഥാപനവത്ക്യത മതവും മതത്തിന്റെ വൈയക്തിക വ്യാഖ്യാനവും തമ്മിലുള്ള വൈരുദ്ധ്യവും സംഘർഷവും എന്ന പ്രസക്തമായ വിഷയം അതിമനോഹരമായി ആവിഷ്കരിച്ചിരിക്കുന്നു ഡ്രെയർ ഈ സിനിമയിലൂടെ.




</doc>
<doc id="180274" url="https://ml.wikipedia.org/wiki?curid=180274" title="വെള്ളപ്പൊക്കം">
വെള്ളപ്പൊക്കം

കരപ്രദേശങ്ങളിൽ വെള്ളം ക്രമാതീതമായി വർദ്ധിക്കുന്നതിനെ വെള്ളപ്പൊക്കം എന്നു പറയുന്നു. ഇത് പലവിധ കാരണങ്ങളാൽ സംഭവിക്കാറുണ്ട്. പ്രകൃതിക്ഷോഭമാണിതിൽ പ്രധാനപ്പെട്ടത്. അതായത് മഹാമാരി, ഉരുൾപൊട്ടൽ, വേലിയേറ്റം, മഞ്ഞുരുകൽ, സുനാമി തുടങ്ങിയവ. ജലസംഭരണികളിൽ കൂടുതൽ ജലം നിറയുന്നതോടെ അണക്കെട്ടിന്റെ സംരക്ഷണാർത്ഥം അധികമുള്ള ജലത്തെ തുറന്നു വിട്ടാലും വെള്ളപ്പൊക്കം ഉണ്ടാകാം. വെള്ളപ്പൊക്കം മൂലം താഴ്ന്ന പ്രദേശങ്ങളിലെ കൃഷി നശിക്കുകയും ഗതാഗതം സംവിധാനങ്ങൾ തടസ്സപ്പെടുകയും ചെയ്യുന്നതോടൊപ്പം വീടുകൾക്കും വ്യവസായശാലകൾക്കും കനത്ത നാശനഷ്ടങ്ങൾ സംഭവിക്കുകുയം ചെയ്യുന്നു. വാർത്താവിനിമയംകൂടി തടസ്സപ്പെടുന്നതോടെ ജന ജീവിതം താറുമാറാകുന്നു. എന്നാൽ വെള്ളപ്പൊക്കത്തിന്റെ ഫലമായി താഴ്ന്ന പ്രദേശങ്ങളിലെ കൃഷി ഭൂമി എക്കൽ മണ്ണടിഞ്ഞ് ഫലഭുയിഷ്ടമാകാറുണ്ട്.


</doc>
<doc id="180276" url="https://ml.wikipedia.org/wiki?curid=180276" title="ഒക്സിയാന്തസ് ഒക്കെൻസിസ്">
ഒക്സിയാന്തസ് ഒക്കെൻസിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഒക്സിയാന്തസിലെ ഒരു സ്പീഷിസാണ് ഒക്സിയാന്തസ് ഒക്കെൻസിസ് - Oxyanthus okuensis. കാമറൂണിലാണ് ഇവ സർവ്വസാധാരണമായി കാണുന്നത്. ഉഷ്ണമേഖലാ പ്രദേശങ്ങളിലും ഉഷ്ണമേഖലയോടടുത്ത പ്രദേശങ്ങളിലും ഇവ സഹജമായി കാണുന്നു. ആവാസവ്യവസ്ഥയിൽ ഇവ ഗുരുതരമായി വംശനാശത്തിന്റെ വക്കിലാണ്. 



</doc>
<doc id="180281" url="https://ml.wikipedia.org/wiki?curid=180281" title="പാലികുരിയ">
പാലികുരിയ

പുഷ്പിക്കുന്ന സസ്യങ്ങളിൽ റുബിയേസീ കുടുംബത്തിലെ ഒരു ജനുസ്സാണ് പാലികുരിയ - Palicourea . ഇതിൽ ഏകദേശം 200 സ്പീഷിസുകൾ ഉൾപ്പെടുന്നുണ്ട്. ഇവ ചെറുമരങ്ങളായും കുറ്റിച്ചെടികളായും വളരുന്നു. ആഗോളമായി ഇവ വിതരണം ചെയ്യപ്പെടുന്നുണ്ട്. ഈ ജനുസ്സ് സൈക്കോട്രിയയോടും ഇതിന്റെ ഉപവിഭാഗങ്ങളിൽ ചിലത് സൈക്കോട്രിയയുടെ ഉപവിഭാഗങ്ങളോടും സാമ്യം പുലർത്തുന്നു. ഇവ അധികം പഠനവിധേയമാക്കപ്പെട്ടിട്ടില്ല. ഡൈസ്റ്റീലോസാണ് ഇതിലെ പ്രധാന ഉപവിഭാഗം.




</doc>
<doc id="180289" url="https://ml.wikipedia.org/wiki?curid=180289" title="കേരളനിയമസഭയിലെ സ്പീക്കർമാരുടെ പട്ടിക">
കേരളനിയമസഭയിലെ സ്പീക്കർമാരുടെ പട്ടിക

കേരളനിയമസഭയിലേക്ക് തിരഞ്ഞെടുക്കപ്പെട്ട സ്പീക്കർമാരുടെ പട്ടികയാണ്. ഇതിൽ പ്രോട്ടേം സ്പീക്കർമാരേയും താൽക്കാലിക സ്പീക്കർമാരേയും ഉൾപ്പെടുത്തിയിട്ടില്ല.


</doc>
<doc id="180290" url="https://ml.wikipedia.org/wiki?curid=180290" title="തന്മാത്രാ ജീവശാസ്ത്രം">
തന്മാത്രാ ജീവശാസ്ത്രം

ജീവികളിൽ കാണപ്പെടുന്ന ബൃഹത് തന്മാത്രകളുടെ (macro molecules) ഘടനയേയും ധർമത്തേയും കുറിച്ചു പ്രതിപാദിക്കുന്ന ശാസ്ത്രമാണ് തന്മാത്രാ ജീവശാസ്ത്രം. ഇതിൽ പാരമ്പര്യ സ്വഭാവനിർണയത്തിനാധാരമായ ഡിഎൻഎ, ആർഎൻഎ എന്നീ ന്യൂക്ലിയിക അമ്ലങ്ങൾക്കും പ്രോട്ടീനുകൾക്കുമാണു കൂടുതൽ പ്രാധാന്യം നൽകിയിരിക്കുന്നത്. ജന്തു ശാസ്ത്രത്തേയോ സൂക്ഷ്മാണുശാസ്ത്രത്തേയോപോലെ ഒരു ശാസ്ത്രശാഖയായി തന്മാത്രാജീവശാസ്ത്രത്തെ കാണാൻ കഴിയുകയില്ല. കാരണം ഇതിൽ അടങ്ങിയിരിക്കുന്നത് ബൃഹത് തന്മാത്രകളെ വേർതിരിക്കുന്നതിനും അവ വിശകലനം ചെയ്യുന്നതിനുമുള്ള ഒരു കൂട്ടം സാങ്കേതിക വിദ്യകളാണ്. തന്മാത്രകൾ വിശകലനം ചെയ്യുമ്പോൾ ജൈവധർമത്തെക്കുറിച്ച് കാതലായ വിവരങ്ങൾ ലഭിക്കും എന്നുള്ളതാണ് തന്മാത്രാജീവശാസ്ത്രത്തിനാധാരം.

1938-ൽ റോക്ക്ഫെല്ലർ ഫൗണ്ടേഷന്റെ ഒരു റിപ്പോർട്ടിലാണ് തന്മാത്രാജീവശാസ്ത്രം എന്ന പദം ആദ്യമായി പ്രയോഗിക്കപ്പെട്ടത്. ഇത് ജീവകോശങ്ങളിൽ ഒളിഞ്ഞിരിക്കുന്ന ഗൂഢധർമങ്ങൾ വെളിപ്പെടുത്തും എന്നാണു കരുതപ്പെട്ടത്. എന്നാൽ 1959-ൽ ജേർണൽ ഒഫ് മോളിക്കുലാർ ബയോളജി എന്ന പ്രസിദ്ധീകരണം ആരംഭിച്ചതോടെ തന്മാത്രാജീവശാസ്ത്രം എന്ന പ്രയോഗം പ്രചുരപ്രചാരം നേടി.

19-ആം നൂറ്റാണ്ടിന്റെ മധ്യത്തോടെയാണ് ജീവികളിൽ പാരമ്പര്യ സ്വഭാവങ്ങൾ കൈമാറുന്നതിന്റേയും വ്യതിയാനങ്ങൾ (variations) ഉണ്ടാകുന്നതിന്റേയും കാരണങ്ങളെക്കുറിച്ചുള്ള പഠനങ്ങൾ ആരംഭിച്ചത്. ഈ അന്വേഷണമാണ് തന്മാത്രാജീവശാസ്ത്രം എന്ന ശാസ്ത്രശാഖയുടെ ആവിർഭാവത്തിന് വഴി തെളിച്ചത്.

ജനിതകശാസ്ത്രത്തിൽ തന്മാത്രകളുടെ അടിസ്ഥാനം എന്താണെന്നു മനസ്സിലാക്കുന്നതിനാണ് ആരംഭഘട്ടത്തിൽ ശാസ്ത്രകാരന്മാർ ശ്രദ്ധ കേന്ദ്രീകരിച്ചിരുന്നത്. എന്നാൽ ഡിഎൻഎയുടെ ഘടന കണ്ടുപിടിക്കപ്പെട്ടതോടെ ജീനുകളുടെ ഘടനയിലും ധർമത്തിലും കേന്ദ്രീകരിച്ചുള്ള പഠനങ്ങൾക്ക് മുൻതൂക്കം ലഭിച്ചു. ബാക്ടീരിയ, വൈറസ് തുടങ്ങിയവയിൽ മാത്രമായാണ് ആദ്യ ഘട്ടത്തിൽ തന്മാത്രാജീവശാസ്ത്ര ഗവേഷകർ ഊന്നൽ നൽകിയിരുന്നത്. ഇതിനു കാരണം ഇവയുടെ ലളിതമായ ജനിതക ഘടനയും ജൈവരാസഘടനയുമാണ്. ക്രമേണ 1970-നു ശേഷം സസ്യകോശങ്ങളും ജന്തുകോശങ്ങളും ഇത്തരം പഠനങ്ങൾക്കു വിധേയമാക്കി. ജനിതക എൻജിനീയറിങ്ങിന്റെ പ്രായോഗിക ഗുണങ്ങൾ മനസ്സിലാക്കിയതോടെയാണ് സസ്യകോശങ്ങളെ തന്മാത്രാതലത്തിൽ വിശകലനം ചെയ്തു പഠിക്കുവാൻ ആരംഭിച്ചത്. ജീനുകളെ തിരിച്ചറിയുവാനും വേർതിരിച്ചെടുക്കുവാനും കഴിഞ്ഞതോടുകൂടി ഡിഎൻഎയുടെ ഘടനാപരവും ധർമപരവും ആയുള്ള സങ്കീർണത ലഘൂകരിക്കപ്പെട്ടു. സൂക്ഷ്മാണുക്കളിൽ മാത്രമല്ല, പരിണാമ ശൃംഖലയിലെ ഉയർന്ന സസ്യഇനങ്ങളിൽപ്പോലും ജനിതക പുനഃസംയോജന ഡിഎൻഎ സാങ്കേതികവിദ്യയിലൂടെ ജീനുകൾ മാറ്റം ചെയ്യാം എന്നു കണ്ടുപിടിക്കപ്പെട്ടു. ഇതോടെ തന്മാത്രാജീവശാസ്ത്രത്തിന്റെ തത്ത്വങ്ങളും വിദ്യകളും ജീവശാസ്ത്രപരമായ പല പ്രശ്നങ്ങൾക്കും പരിഹാരം കാണുന്നതിനുള്ള ഉപാധിയായിത്തീർന്നു.

ജീവശാസ്ത്രപരമായ ധർമങ്ങൾ കോശങ്ങൾക്കുള്ളിൽ എപ്രകാരം നിയന്ത്രിക്കപ്പെടുന്നു എന്ന് തന്മാത്രാതലത്തിൽ വിശകലനം ചെയ്തു പഠിക്കുകയാണ് തന്മാത്രാജീവശാസ്ത്രത്തിന്റെ ഉദ്ദേശ്യ മെങ്കിലും ഉയർന്നയിനം ജീവികളുടെ കോശസങ്കീർണത കാരണം നേരിട്ടുള്ള പരീക്ഷണ നിരീക്ഷണങ്ങൾ അത്ര പ്രായോഗികമല്ല. അതുകൊണ്ടാണ് 1960-കളിൽ ഇ.കോളി (Escherichia Coli) എന്ന ബാക്ടീരിയകളിൽ ആദ്യം പരീക്ഷണങ്ങൾ നടത്തിയത്. ഇവയിൽ ജീനുകളുടെ എണ്ണം കുറവായിരുന്നു എന്നുമാത്രമല്ല, കോശത്തി നുള്ളിൽ നടക്കുന്ന ധർമങ്ങളും താരതമ്യേന കുറവായിരുന്നു. യൂകാരിയോട്ടു(Eucaryots)കളായ പ്രോട്ടോസോവ, യീസ്റ്റ് തുടങ്ങിയ ജീവികൾക്കും ഇതേ സ്വഭാവസവിശേഷതകൾ ഉള്ളതിനാൽ ഇവയേയും ഇത്തരത്തിലുള്ള പഠനങ്ങൾക്ക് ഉപയോഗപ്പെടുത്തിയിട്ടുണ്ട്.

ജീവകോശങ്ങൾക്കുള്ളിലെ തന്മാത്രാധർമങ്ങൾ വളരെ സങ്കീർണമാണ്. എങ്കിലും സസ്യകോശങ്ങളും ജന്തുകോശങ്ങളും ലബോറട്ടറിക്കുള്ളിൽ കൾച്ചർ ചെയ്യുവാനുള്ള സാങ്കേതിക വിദ്യകൾ വികസിപ്പിക്കപ്പെട്ടതോടെ കോശങ്ങൾക്കുള്ളിലെ തന്മാത്രാധർമങ്ങൾ കണ്ടെത്താനുള്ള ഗവേഷണങ്ങൾ സഫലമായി. കോശങ്ങൾക്കു ള്ളിലെ ഘടകങ്ങൾ വേർതിരിച്ചെടുക്കുവാനും പ്രത്യേക തന്മാത്രകളുടെ ജൈവരാസപ്രവർത്തനങ്ങൾ പരിശോധിക്കുവാനും കഴിഞ്ഞതോടെ സങ്കീർണമായ കോശപ്രവർത്തനങ്ങൾ മനസ്സിലാക്കാൻ കഴിഞ്ഞു. ഡിഎൻഎ, ആർഎൻഎ, പ്രോട്ടീൻ എന്നിവയുടെ സംശ്ളേഷണം തുടങ്ങിയ ജൈവശാസ്ത്രപരമായി വളരെ അത്യാവശ്യമായ തന്മാത്രാപ്രതിഭാസങ്ങളെക്കുറിച്ചുള്ള വിവരങ്ങൾ തന്മാത്രാ ജീവശാസ്ത്രത്തിന്റെ വളർച്ചയ്ക്ക് ആക്കം കൂട്ടി.

ക്രോമസോമുകളിൽ ജീനുകളുടെ സ്ഥാനം നിർണയിക്കുന്ന ജീൻ മാപ്പിങ്ങിന് വളരെ പ്രായോഗിക നേട്ടങ്ങൾ ഉണ്ട്. ഡിഎൻഎ ആണ് ജനിതക വസ്തു എന്നും അത് ക്രോമസോമുകളിലാണ് അടങ്ങിയിരിക്കുന്നതെന്നുമുള്ള കണ്ടുപിടിത്തം ജീനുകളെക്കുറിച്ച് ആഴമായ ഗവേഷണം നടത്തുന്നതിന് ഇടയാക്കി. ആദ്യകാല ങ്ങളിൽ ജീനുകളുടെ സ്ഥാനനിർണയം ദുഷ്കരമായിരുന്നു. അതിനാൽ ക്രോമസോമുകളുടെ എണ്ണം കുറവായ ജീവികളുടെ ജീനുകളുടെ സ്ഥാനനിർണയത്തിനുള്ള ശ്രമം മാത്രമേ നടത്തിയിരുന്നുള്ളൂ. കോശവിഭജനം നടക്കുമ്പോൾ മെറ്റാഫേസിൽ കാണുന്ന ക്രോമസോമുകളുടെ ഘടനയുടെ അടിസ്ഥാനത്തിൽ കുറേ ജീനുകളുടെ സ്ഥാനം നിർണയിക്കുന്നതിനു മാത്രമേ കഴിയുന്നുള്ളൂ. മനുഷ്യരി ലെ ഡൗൺ സിൻഡ്രോം (Down Syndrome) പോലുള്ള ജനിതക രോഗങ്ങളുടെ ജൈവ-രാസ അടിസ്ഥാനം എന്താണെന്നു മനസ്സിലാ ക്കാൻ കഴിഞ്ഞിരുന്നില്ല. മനുഷ്യക്രോമസോമുകളിലുണ്ടാകുന്ന ഘടനാപരമായ വ്യതിയാനങ്ങൾ (chromosome structural abberrations) പഠനവിധേയമാക്കിയതോടെ രോഗകാരണമായ ജീൻ എൻകോഡു ചെയ്യുന്ന ക്രോമസോം തിരിച്ചറിയുന്നതിനും കഴിഞ്ഞു.

ക്രോമസോമുകളിൽ നടക്കുന്ന ഉത്പരിവർത്തന(mutation)ത്തിലൂടെയും പ്രത്യേക ജീനുകൾ ഏതു ക്രോമസോമിലാണ് കാണപ്പെടുന്നത് എന്നു പഠിക്കുന്നതിന് ആദ്യകാലങ്ങളിൽ കഴിഞ്ഞിട്ടുണ്ട്.

കായികകോശ സങ്കരണത്തിലൂടെയും ജീൻ നിർണയം ഒരു പരിധിവരെ സാധ്യമാണ്. രണ്ടു വ്യത്യസ്ത കോശങ്ങൾ തമ്മിൽ സങ്കരണം ചെയ്തുണ്ടാക്കുന്ന സങ്കരകോശത്തിന്റെ വളർച്ചയുടെ ആദ്യഘട്ടത്തിൽ രണ്ടു കോശങ്ങളുടേയും ജനിതക ഘടകങ്ങൾ ഉണ്ടായിരിക്കും. എന്നാൽ കൾച്ചറുകളിൽ കോശങ്ങൾ വളരുകയും വിഭജിക്കുകയും ചെയ്യുമ്പോൾ ഒരു കോശത്തിലെ ക്രോമസോമുകൾ അപ്രത്യക്ഷമാകുന്നതായി കാണാൻ കഴിഞ്ഞു. ക്രോമസോം അപ്രത്യക്ഷമാകുമ്പോൾ സംഭവിക്കുന്ന ജൈവരാസ സ്വഭാവ വ്യത്യാസങ്ങൾ തമ്മിൽ ബന്ധപ്പെടുത്തി അനേകം മനുഷ്യജീനുകളുടെ സ്ഥാനനിർണയം സാധ്യമായിട്ടുണ്ട്.

ജീനുകളെ വേർതിരിച്ചെടുക്കുന്നതിനും അതു എൻകോഡു ചെയ്യുന്ന ഡിഎൻഎ യുടെ അനുക്രമം മനസ്സിലാക്കുന്നതിനുമുള്ള മാർഗങ്ങൾ വികസിപ്പിച്ചെടുത്തതോടെ ജീനുകളുടെ സ്ഥാന നിർണയ പ്രക്രിയ ലഘൂകരിക്കപ്പെട്ടു. ക്ലോൺ ചെയ്ത ജീനുകൾ പ്രോബുകൾ (Probes) ആയി ഉപയോഗിച്ച് ക്രോമസോമുകളിൽ ജീനുകളുടെ സ്ഥാനനിർണയം നടത്തിവരുന്നു. ഉദാഹരണമായി റേഡിയോ ആക്റ്റീവ് ലേബലുകൾ ചെയ്ത് വേർതിരിച്ചെടുത്ത മനുഷ്യ ജീനുകൾ അതുപോലുള്ള ഹാംസ്റ്റർ ഹൈബ്രിഡ് (Hamster hybrid) കോശങ്ങളിലെ ജീനുകളെ തിരിച്ചറിയുന്നതിന് ഉപയോഗപ്പെടുത്തിവരുന്നു.

പ്രത്യേക ജീനുകളുടെ സ്ഥാനനിർണയത്തിന് അനേകം പ്രായോഗിക ഗുണങ്ങളുണ്ട്. വൈദ്യശാസ്ത്രരംഗത്ത് ക്രോമസോമിലെ ഘടനാപരമായ വൈകല്യങ്ങൾ കണ്ടെത്തി ജന്മനാ ഉണ്ടാകുന്ന രോഗങ്ങളെക്കുറിച്ചും അവയുടെ ചികിത്സാരീതികളെക്കുറിച്ചും മനസ്സിലാക്കാൻ സാധിക്കും. ചില പ്രത്യേകതരം അർബുദ രോഗങ്ങൾക്കും ക്രോമസോമിലെ ഘടനാപരമായ വ്യത്യാസങ്ങളുമായി ബന്ധമുള്ളതായി കണ്ടെത്തിയിട്ടുണ്ട്. തന്മാത്രാതലത്തിൽ ജനിതക കുറവുകൾ തിരിച്ചറിഞ്ഞാൽ രോഗകാരണം കണ്ടുപിടിക്കാൻ സാധിക്കും. സിക്കിൾ കോശ അനീമിയ (sickle cell anaemia) എന്ന രോഗം ഡിഎൻഎ യിലെ ഒരു ന്യൂക്ലിയോറ്റൈഡിനു സംഭവിക്കുന്ന മാറ്റവുമായി ബന്ധപ്പെട്ടിരിക്കുന്നു.

(Genetic recombinant DNA). 

ജനിതക എൻജിനീയറിങ് എന്നറിയപ്പെടുന്ന ജനിതക പുനഃസംയോജന ഡിഎൻഎ സാങ്കേതികവിദ്യ തന്മാത്രാജീവശാസ്ത്രത്തിലെ പ്രധാന കണ്ണിയാണ്. ജനിതക എൻജിനീയറിങ് 1970-നു ശേഷമാണ് രൂപംകൊണ്ടതെങ്കിലും ശാസ്ത്രരംഗത്തും വൈദ്യശാസ്ത്രരംഗത്തും കാർഷികരംഗത്തും സാമൂഹ്യരംഗത്തും മനുഷ്യന് ഉപകാരപ്രദമായ ഒട്ടേറെ കാര്യങ്ങൾ ചെയ്യാൻ കഴിയും എന്ന് തെളിയിച്ചു കഴിഞ്ഞു. ഡിഎൻഎ സംയോജനം എന്നു പറയുന്നത് ഡിഎൻഎ യുടെ രണ്ടു ഭാഗങ്ങൾ തമ്മിൽ യോജിപ്പിക്കുക എന്നാണ് അർഥമാക്കുന്നതെങ്കിലും തന്മാത്രാതലത്തിൽ നടക്കുന്ന ജീനുകളുടെ പുനർക്രമീകരണത്തിനും ജീനുകൾ ഒഴിവാക്കുന്നതിനും കോശങ്ങളിൽ ഡിഎൻഎ ഖണ്ഡങ്ങൾ കൂട്ടിച്ചേർക്കുന്നതിനും ഡിഎൻഎ പുനഃസംയോജനം എന്ന പേര് പറയാം.

ജീനുകളുടെ അനുക്രമങ്ങളാണ് കോശങ്ങളുടേയും കലകളു ടേയും അവയവങ്ങളുടേയും ഘടനാപരവും ധർമപരവുമായുള്ള സവിശേഷതകൾ നിശ്ചയിക്കുന്നത്. അതിനാൽ ഡിഎൻഎ പുനഃ സംയോജനത്തിലൂടെ ജീവജാലങ്ങളിൽ സ്വഭാവങ്ങൾക്ക് വ്യതിയാനങ്ങളുണ്ടാക്കാൻ സാധിക്കും. ചില ജീനുകളുടെ പ്രവർത്തനം മന്ദീഭവിപ്പിക്കുവാനോ ഉത്തേജിപ്പിക്കുവാനോ ഡിഎൻഎ സംയോജനത്തിലൂടെ സാധ്യമാകും.

അടുത്തകാലത്ത് തന്മാത്രാശാസ്ത്രത്തിൽ ഉണ്ടായിട്ടുള്ള ഗവേഷണ ഫലങ്ങളാണ് ജനിതക എൻജിനീയറിങ്ങിനു വഴിതെളിച്ചത്. എൻഡോന്യൂക്ലിയേസ് എൻസൈമു(Endonuclease enzyme)കളുടെ കണ്ടുപിടിത്തത്തോടെ ഡിഎൻഎയുടെ പ്രത്യേക ഭാഗങ്ങളിൽ വച്ച് മുറിക്കുന്നതിനും അവ വീണ്ടും സംയോജിപ്പിക്കുന്നതിനും കഴിഞ്ഞു. ഈ എൻസൈമുകൾക്ക് പ്രത്യേക തരത്തിലുള്ള ഡിഎൻഎ അനുക്രമങ്ങൾ തിരിച്ചറിയുന്നതിനും ഈ ഭാഗത്തുവച്ച് മുറിക്കുന്നതിനും ഉള്ള കഴിവുണ്ട്. ഡിഎൻഎ ലൈഗേസിന്റെ സഹായത്താൽ ഡിഎൻഎ കഷണങ്ങൾ തമ്മിൽ സംയോജിപ്പിക്കുന്നതിനും കഴിയും.

ബാക്ടീരിയയിൽ കാണുന്ന ഇരട്ട സ്ട്രാൻഡ് (strand) ഉള്ള ഡിഎൻഎ തന്മാത്രകളാണ് പ്ലാസ്മിഡുകൾ (plasmids). ഇവയ്ക്ക് ക്രോമസോമിന് പുറത്തുവച്ച് വർധിക്കുന്നതിനുള്ള (replication) കഴിവുള്ളതിനാൽ ജീനുകളുടെ അനുക്രമം അടങ്ങിയ ഡിഎൻഎ കഷണങ്ങൾ ഉൾക്കൊള്ളാൻ സാധിക്കുന്നു. ബാക്ടീരിയ്ക്കുള്ളിൽ സംവർധനത്തിനു കഴിവുള്ളതിനാൽ ബാക്ടീരിയ ഫേജുകളും ചില ജന്തുക്കളിൽ കാണുന്ന വൈറസുകളുടെ വെക്ടറുകളായി ഉപയോഗിക്കുന്നുണ്ട്. ഇത്തരം വെക്ടറുകൾ ക്ളോണിങ് വെക്ടറുകൾ എന്ന് അറിയപ്പെടുന്നു. ക്ളോൺ ചെയ്ത ജീനുള്ള വെക്ടറുകൾ ആതിഥേയ കോശങ്ങളിൽ സംവർധനം (replication) ചെയ്യുന്നു.

ജനിതക അനുക്രമങ്ങൾ വേർതിരിച്ചെടുത്ത ഡിഎൻഎ കഷണങ്ങളുടെ രൂപത്തിലോ ക്ളോൺചെയ്ത പ്ളാസ്മിഡ് വെക്ടറുകളുടെ രൂപത്തിലോ ആതിഥേയ കോശങ്ങളിൽ പ്രവേശിക്കുന്നു. ഡിഎൻഎ മുഖാന്തരമുള്ള ജീൻ മാറ്റത്തെ ഡിഎൻഎ മീഡിയേറ്റഡ് ജീൻ ട്രാൻസ്ഫർ (DNA mediated gene transfer) എന്നു പറയുന്നു. കാത്സ്യം സൾഫേറ്റുമായി പ്രവർത്തിക്കുമ്പോൾ കോശസ്തരത്തിലൂടെ ഡിഎൻഎ കടത്തിവിടത്തക്കവണ്ണം ആയിത്തീരുന്നു. ക്ലോൺ ചെയ്ത ജീൻ അനുക്രമങ്ങളുള്ള കോശങ്ങൾ നിർധാരണം ചെയ്തെടുക്കുകയാണ് അടുത്തപടി. അതിനു പല മാർഗങ്ങളും ഉണ്ട്. ക്ലോൺ അടങ്ങിയിട്ടുള്ള പ്ളാസ്മിഡുകളുടെ ബാക്ടീരിയങ്ങൾ ചില പ്രത്യേകം ആന്റിബയോട്ടിക്കുകൾക്ക് എതിരെയുള്ള പ്രതിരോധം നോക്കി വേർതിരിച്ചെടുക്കാനാകും. ഇതു കൂടാതെ ന്യൂക്ളിയിക് അമ്ള സങ്കരണം (nucleic acid hybridisation) എന്ന മാർഗ്ഗമുപയോഗിച്ചും ക്ലോൺ ചെയ്ത ജീനുകളുള്ള ബാക്ടീരിയകളേയും സസ്യകോശങ്ങളേയും ജന്തുകോശങ്ങളേയും തിരിച്ചറിയാൻ കഴിയും.

ബാക്ടീരിയയുടെ പ്ലാസ്മിഡുകളിൽ ക്ലോൺ ചെയ്തിരിക്കുന്ന ജീനുകളുടെ കൂടുതൽ പതിപ്പുകൾ ഉണ്ടാക്കുന്നതിന് ആതിഥേയ കോശങ്ങൾ ആന്റിബയോട്ടിക്കുകളുമായി പ്രവർത്തിച്ചാൽ മതിയാ കും. ഈ ആന്റിബയോട്ടിക്കുകൾ ബാക്ടീരിയയിലുള്ള ക്രോമസോം വർധനയെ തടയും. അതേസമയം ക്ലോൺ ചെയ്ത ജീനുള്ള പ്ലാസ്മിഡ് പുതിയ പതിപ്പുകൾ ഉണ്ടാക്കുന്നതിന് തടസ്സം നിൽക്കുകയുമില്ല. ക്ലോൺ ചെയ്ത മനുഷ്യ ജീനുകളുടെ പ്രകടനം സ്വാഭാവിക ജീനുകളിൽ നിന്നോ, മറ്റു ജീനുകളിൽ നിന്നോ ആതിഥേയ കോശങ്ങളുടെ ജീൻ അനുക്രമങ്ങളിൽ നിന്നോ ഉള്ള നിയന്ത്രണ ജീൻ അനുക്രമങ്ങൾ (regulatory gene sequences) ഉപയോഗിച്ച് സാധ്യമാക്കാം. പ്രകടനം എങ്ങനെ ആയിരിക്കണം എന്നുള്ളതിനെ ആശ്രയിച്ചാണ് ക്ളോൺ ചെയ്ത ജീനുമായി ബന്ധപ്പെട്ട നിയന്ത്രണ അനുക്രമങ്ങൾ തിരഞ്ഞെടുക്കപ്പെടുന്നത്. ഉദാഹരണമായി ക്ളോൺ ചെയ്ത മനുഷ്യ ജീൻ ഉള്ള ബാക്ടീരിയ കൂടുതൽ പ്രോട്ടീൻ ഉത്പാദിപ്പിക്കണമെങ്കിൽ, ക്ലോൺചെയ്ത മനുഷ്യ ജീൻ ബാക്ടീരിയയിലെ നിയന്ത്രണ അനുക്രമങ്ങളുമായി നിയന്ത്രണത്തിലായിരിക്കണം. 

ചികിത്സാരംഗത്ത് പ്രാധാന്യം അർഹിക്കുന്ന രണ്ട് ജീനുകളാണ് ഇൻസുലിൻ ഉത്പാദിപ്പിക്കുന്ന ജീനും വളർച്ച നിയന്ത്രിക്കുന്ന ഹോർമോൺ ഉത്പാദിപ്പിക്കുന്ന ജീനും. ഈ ജീനുകൾ വേർതിരിച്ച് ബാക്ടീരിയകളിൽ പ്രവേശിപ്പിച്ച് ജൈവശാസ്ത്രപരമായി പ്രവർത്തന ശേഷിയുള്ള ഹോർമോണു കൾ ഉത്പാദിപ്പിക്കുവാൻ കഴിഞ്ഞിട്ടുണ്ട്. ജൈവസംശ്ലേഷണത്തിലൂടെ ഉത്പാദിപ്പിക്കുന്ന ഇൻസുലിൻ പ്രമേഹരോഗ ചികിത്സയിൽ വളരെ പ്രയോജനകരമാണ്. അതുപോലെ ക്ലോൺ ചെയ്ത ജീനുകളിൽ നിന്ന് ജൈവസംശ്ലേഷണത്തിലൂടെ ഉത്പാദിപ്പിക്കുന്ന മനുഷ്യന്റെ വളർച്ച നിയന്ത്രിക്കുന്ന ഹോർമോൺ, വളർച്ചാ വൈകല്യമുള്ള കുട്ടികളെ ചികിത്സിക്കുന്നതിന് ഉപകാരപ്രദമാണ്.

ജനിതക പുനഃസംയോജന ഡിഎൻഎ സാങ്കേതികവിദ്യയുടെ പ്രായോഗിക നേട്ടങ്ങൾ ചികിത്സാരംഗത്തു മാത്രം ഒതുങ്ങി നിൽക്കുന്നില്ല. കാർഷികവിളകളുടേയും കന്നുകാലികളുടേയും ഗുണനിലവാരം ഉയർത്തുന്നതിന് ഈ സാങ്കേതികവിദ്യ പര്യാപ്തമാണ്. മണ്ണിന്റെ ഫലഭൂയിഷ്ഠത നിലനിർത്തുന്നതിന് നൈട്രജൻ ആഗിരണം ചെയ്യാൻ കഴിവുള്ള ജീനുകൾ പയർചെടിയിൽ നിന്ന് മറ്റു കാർഷിക വിളകളിലേക്കു മാറ്റാൻ സാധിക്കും. ബാസില്ലസ് തൂറിഞ്ചിയൻസിസ് (Basillus thuringiensis) എന്ന ബാക്ടീരിയയിൽ കാണുന്ന വിഷവസ്തു (toxin) ഉത്പാദിപ്പിക്കുന്ന ജീൻ (Bt gene) വേർതിരിച്ച് മറ്റു കാർഷികവിളകളിലേക്ക് മാറ്റി കീടപ്രതിരോധമുള്ള ചെടികൾ ഉത്പാദിക്കാമെന്ന് തെളിയിച്ചുകഴിഞ്ഞു. കളനാശിനി പ്രതിരോധമുള്ള ജീനുകൾ വേർതിരിച്ചെടുത്ത് ക്ളോൺ ചെയ്യാൻ കഴിഞ്ഞത് കളനിയന്ത്രണത്തിലും സഹായകരമായിട്ടുണ്ട്.

"ഗോൾഡൻ റൈസ്" പോലുള്ള പോഷകമൂല്യ വർധനവ് വരു ത്തിയ വിളയിനങ്ങളും തന്മാത്രാജീവശാസ്ത്രത്തിന്റെ നേട്ടങ്ങളു ടെ പട്ടികയിൽപ്പെടുന്നു. നെൽച്ചെടികൾക്ക് പൊതുവേ ബീറ്റാക രോട്ടിൻ സംശ്ലേഷണം ചെയ്യുന്നതിനുള്ള കഴിവില്ല. നെന്മണിയുടെ വളർച്ചയുടെ ആദ്യഘട്ടത്തിൽ എൻഡോസ്പേമിൽ ജറൈനൽ ജറാനിൽ പൈറോ ഫോസ്ഫേറ്റ് എന്ന ഒരു സംയുക്തം സംശ്ലേഷണം ചെയ്യുന്നുണ്ട്. ഇത് ബീറ്റാകരോട്ടിന്റെ സംശ്ലേഷണപാത യിലെ ഒരു സംയുക്തമാണ്. ഇത് ബീറ്റാകരോട്ടിനായി മാറ്റപ്പെടണ മെങ്കിൽ ജൈവസംശ്ലേഷണ പാതയിൽ നാല് എൻസൈമുകളുടെ പ്രവർത്തനം ആവശ്യമാണ്. ജീൻ ക്ലോണിങ്ങിലൂടെ ഡാഫഡിൽ എന്ന സസ്യത്തിൽ നിന്ന് രണ്ട് ജീനുകളും എർവീനിയ യൂറിഡോ വോറ എന്ന ബാക്ടീരിയയിൽ നിന്ന് രണ്ട് ജീനുകളും സംയോജി പ്പിച്ചാണ് ബീറ്റാ കരോട്ടിൻ സംശ്ലേഷണം ചെയ്യാൻ കഴിവുള്ള "ഗോൾഡൻ റൈസ്" വികസിപ്പിച്ചെടുത്തത്. നെല്ല് മുഖ്യാഹാരമായ ഏഷ്യൻ രാജ്യങ്ങളിലെ ജീവകം എ-യുടെ കുറവ് പരിഹരിക്കുന്ന തിന് ഇത് സഹായിക്കും.

തന്മാത്രാജീവശാസ്ത്രം ഇപ്പോഴും വളർച്ചയുടെ പാതയിലാണ്. ശാസ്ത്രലോകത്ത് വിപ്ലവകരമായ മാറ്റങ്ങൾ ഉണ്ടാക്കുന്നതിന് ഈ ശാസ്ത്രശാഖ പര്യാപ്തമാണെന്ന് ഇതിനകം തെളിയിച്ചുകഴിഞ്ഞു. 



</doc>
<doc id="180301" url="https://ml.wikipedia.org/wiki?curid=180301" title="ചിന്നൻ ആൽബട്രോസ്">
ചിന്നൻ ആൽബട്രോസ്

പശ്ചിമഘട്ടത്തിൽ കാണപ്പെടുന്ന ഒരു തനതു ശലഭമാണ് ചിന്നൻ ആൽബട്രോസ്(Lesser Albatross). ലോകത്ത് മറ്റൊരിടത്തും ഈ ശലഭത്തെ കണ്ടെത്താനായിട്ടില്ല. പശ്ചിമഘട്ടത്തിൽ തന്നെ ഗോവയുടെ തെക്കോട്ടുള്ള പ്രദേശങ്ങളിൽ മാത്രമാണ് കാണപ്പെടുന്നത്. കേരളത്തിൽ വിരളമായി കാണപ്പെടുന്ന പൂമ്പാറ്റയാണിത്.

മഴക്കാടുകളാണ് ഈ ശലഭങ്ങളുടെ പ്രധാന താവളങ്ങൾ. ശരവേഗത്തിലാണ് ഇവയുടെ പറക്കൽ. വിശ്രമില്ലാതെ ഏറെ നേരം പറക്കാനുള്ള കഴിവുണ്ടിവയ്ക്ക്. ആൺശലഭങ്ങളെ അപേക്ഷിച്ച് പെൺശലഭങ്ങൾ പുറത്തിറങ്ങുന്നത് കുറവാണ്.

ചിറകിന് പുറത്ത് മങ്ങിയ വെളുത്ത നിറമുണ്ട്. മുൻചിറകിന്റെ മേൽവക്കിൽ കറുത്തപാടുമുണ്ട്. ഈ പാട് മേലരികിലൂടെ ചിറകിന്റെ മുകളറ്റംവരെ പടർന്നിരിക്കുന്നു. മുകളറ്റത്തിലെ കറുത്തപാടിൽ നാല് വെളുത്ത പൊട്ടുകളുമുണ്ട്.

വെള്ളക്കാശാവ്(എനിക്കമ്പൽ)ചെടിയിലാണ് ഇവ മുട്ടയിടുന്നത്,


</doc>
<doc id="180308" url="https://ml.wikipedia.org/wiki?curid=180308" title="തേവര">
തേവര

കൊച്ചി നഗരത്തിലെ തെക്ക് പടിഞ്ഞാറ് ഭാഗത്തുള്ള ഒരു പ്രദേശമാണ് തേവര. കൊച്ചി കപ്പൽ നിർമ്മാണ ശാല സ്ഥിതിചെയ്യുന്നതിവിടെയാണ്.



</doc>
<doc id="180313" url="https://ml.wikipedia.org/wiki?curid=180313" title="സേക്രഡ് ഹാർട്ട് കോളേജ്, തേവര">
സേക്രഡ് ഹാർട്ട് കോളേജ്, തേവര

എറണാകുളം ജില്ലയിലെ തേവരയിൽ സ്ഥിതി ചെയ്യുന്ന കലാലയമാണ് സേക്രഡ് ഹാർട്ട് കോളേജ്. 1944-ലാണ് സേക്രഡ് ഹാർട്ട് ആശ്രമത്തിന്റെ കീഴിലായി ഈ കലാലയം സ്ഥാപിതമായത്.


</doc>
<doc id="180329" url="https://ml.wikipedia.org/wiki?curid=180329" title="തവാങ് ജില്ല">
തവാങ് ജില്ല

അരുണാചൽ പ്രദേശിലെ ഒരു ജില്ലയും ജില്ലാ ആസ്ഥാനവുമാണ് തവാങ്. ജനസാന്ദ്രത വളരെ കുറഞ്ഞ ഈ അതിർത്തി ജില്ല മുമ്പ് വെസ്റ്റ് കാമെങ് (West Kameng) ജില്ലയുടെ ഭാഗമായിരുന്നു. 

ഹിമാലയ പർവതനിരകൾ, വീതി കുറഞ്ഞ താഴ്വരകൾ, ഇടതൂർന്ന വനങ്ങൾ എന്നിവയാണ് തവാങ് ഭൂപ്രകൃതിയുടെ സവിശേഷതകൾ. വനങ്ങൾ സമ്പദ്പ്രാധാന്യമുള്ള വൃക്ഷങ്ങൾ നിറഞ്ഞവയാണ്. വനവിഭവങ്ങളെ ആശ്രയിച്ചുള്ള നിരവധി വ്യവസായങ്ങൾ ഈ ജില്ലയിൽ വികസിച്ചിരിക്കുന്നു. കാമെങ് (Kameng) ആണ് പ്രധാന നദി. കാർഷിക വിളകളിൽ ആപ്പിളിനും ഉരുളക്കിഴങ്ങിനുമാണ് പ്രാമുഖ്യം.

കൽക്കരി, ചെമ്പ്, ഡോളമൈറ്റ്, കണ്ണാടിമണൽ, ഇരുമ്പ്, ചുണ്ണാമ്പുകല്ല് തുടങ്ങിയവയാണ് തവാങ് ജില്ലയിലെ മുഖ്യ ധാതുവിഭവങ്ങൾ. തടിമില്ലുകൾ, പ്ലൈവുഡ്-വെനീർ മില്ലുകൾ, ധാന്യങ്ങൾ പൊടിക്കുന്ന മില്ലുകൾ, എണ്ണയാട്ടു കേന്ദ്രങ്ങൾ, കൈത്തറി-കരകൗശല വസ്തുനിർമ്മാണം എന്നിങ്ങനെ അനവധി ചെറുകിട വ്യവസായങ്ങളും ജില്ലയിൽ പ്രവർത്തിക്കുന്നുണ്ട്. വ്യാവസായികോത്പന്നങ്ങളിൽ കമ്പിളി വസ്ത്രങ്ങൾ, കടഞ്ഞെടുത്ത തടികൾ, വെള്ളി- ഇരുമ്പ് സാധനങ്ങൾ, തുകൽ, പരുത്തിത്തുണി, ചൂരൽ-മുളയുത്പന്നങ്ങൾ എന്നിവ ഉൾപ്പെടുന്നു. തവാങ് പ്രത്യേകയിനം കാർപ്പെറ്റുകൾക്കും പ്രസിദ്ധി നേടിയിരിക്കുന്നു. കന്നുകാലി വളർത്തലിന് ജില്ലയിൽ വലിയ പ്രാധാന്യമില്ലെങ്കിലും രോമത്തിനും ചുമട്ടാവശ്യങ്ങൾക്കും വേണ്ടി യാക്കിന്റെ സങ്കരയിനങ്ങളെ തിബത്തിൽനിന്ന് ഇറക്കുമതിചെയ്ത് പരിപാലിക്കുന്നുണ്ട്. ബുദ്ധവിഹാരങ്ങൾ നിറഞ്ഞ തവാങ് ഒരു വിനോദസഞ്ചാര കേന്ദ്രം കൂടിയാണ്. തവാങ് പട്ടണത്തിലെ ബുദ്ധവിഹാരം ഇന്ത്യയിലെ വലിപ്പം കൂടിയ വിഹാരങ്ങളിൽ ഒന്നാണ്.

തവാങ് ജില്ലയിലെ ജനങ്ങളിൽ ഭൂരിപക്ഷംപേരും ഗിരിവർഗക്കാരാണ്. മോൻപ, ശേർദുക്പൻ, അകാ, മിജി എന്നീ വിഭാഗങ്ങൾക്കാണ് അംഗസംഖ്യ കൂടുതലുള്ളത്. മോൻപ വിഭാഗത്തിന്റെ ലോസ്സർ (Lossar), ജോമു (Jomu), ചോസ്കർ (Chosker) തുടങ്ങിയ ഉത്സവങ്ങൾ പ്രസിദ്ധമാണ്. ജനങ്ങളിൽ നല്ലൊരു ശതമാനം ബുദ്ധമതവിശ്വാസികളാണെങ്കിലും ഉത്സവങ്ങളോടനുബന്ധിച്ചുള്ള മൃഗബലി തുടർന്നു പോരുന്നു. അസമിയ, ബംഗാളി, ഹിന്ദി എന്നീ ഭാഷകൾക്കാണ് ഇവിടെ കൂടുതൽ പ്രചാരം. ജില്ലയിലെ വിദ്യാഭ്യാസമേഖല തികച്ചും അവികസിതമാണ്. ആരോഗ്യസംരക്ഷണ മേഖല താരതമ്യേന വികസിതമാണ്.



</doc>
<doc id="180344" url="https://ml.wikipedia.org/wiki?curid=180344" title="സൈന്ദവി">
സൈന്ദവി

ദക്ഷിണേന്ത്യയിൽ നിന്നുമുള്ള കർണ്ണാടകസംഗീത ഗായികയും പിന്നണിഗായികയുമാണ് സൈന്ദവി (3 ജനുവരി 1989).

എസ്. ശ്രീവത്സൻ, എസ്. ആനന്ദി എന്നിവരുടെ മകളായി 1989 ജനുവരി 3ന് ചെന്നൈയിൽ ജനിച്ചു . ചെട്ടിനാട് വിദ്യാശ്രം സ്കൂളിലായിരുന്നു വിദ്യാഭ്യാസം . ഒട്ടനവധി തമിഴ് ചലച്ചിത്രങ്ങളിൽ ഗാനങ്ങൾ ആലപിച്ചിട്ടുണ്ട് . പ്രശസ്ത ഗാനരചയതാവ് ജി. വി. പ്രകാശ് കുമാറാണ് ജീവിത പങ്കാളി .


</doc>
<doc id="180345" url="https://ml.wikipedia.org/wiki?curid=180345" title="വ്യതികരണം">
വ്യതികരണം

രണ്ടോ അതിലധികമോ തരംഗങ്ങൾ ഒരു ബിന്ദുവച്ചു കൂട്ടിമുട്ടുമ്പോൾ സൂപ്പർപൊസിഷൻ നിയമം അനുസരിച്ച്, ആ ബിന്ദുവിന്റെ ആകെ സ്ഥാനാന്തരണം, എല്ലാ തരംഗങ്ങളുടേയും ആകെ ആയതിക്കു തുല്യമായിരിക്കും. ഇങ്ങനെ, അവയുടെ ആയതിയുടെ ആകെത്തുകയുള്ള മറ്റൊരു തരംഗമുണ്ടാവുന്നതിനെയാണു വ്യതികരണം എന്നു പറയുന്നത്. ഒരേ ആവൃത്തിയുള്ള രണ്ടു തരംഗങ്ങളുടെ കാര്യത്തിൽ, ഒരു തരംഗത്തിന്റെ ശൃംഗം മറ്റൊരു തരംഗത്തിന്റെ ശൃംഗത്തിനോടു തന്നെ ചേരുമ്പോൾ, ആയതി ഇരട്ടിയാവുന്നു. ഇതിനെ നിർമ്മിതി വ്യതികരണം അഥവാ കൺസ്ട്രക്റ്റീവ് വ്യതികരണം എന്നു പറയുന്നു. ഒരു തരംഗത്തിന്റെ ശൃംഗം മറ്റൊരു തരംഗത്തിന്റെ ഗർത്തത്തോടു ചേരുമ്പോൾ, ആകെ ആയതി പൂജ്യം ആവുന്നതിനെ വിനാശാത്മക വ്യതികരണം എന്നു പറയുന്നു.


</doc>
<doc id="180352" url="https://ml.wikipedia.org/wiki?curid=180352" title="ദ പ്രിൻസ്">
ദ പ്രിൻസ്

നവോത്ഥാനയുഗത്തിലെ ഇറ്റാലിയൻ നയതന്ത്രജ്ഞനും ചരിത്രകാരനും, രാഷ്ട്രമീമാംസകനുമായ നിക്കോളോ മാക്കിയവെല്ലിയുടെ വിഖ്യാതരചനയാണ് ദ പ്രിൻസ് (ഇറ്റാലിയൻ: ഇൽ പ്രിൻസിപെ). മാക്കിയവെല്ലിയുടെ കത്തുകളിലെ സൂചന വച്ചു നോക്കിയാൽ, ഇതിന്റെ ഒരു ഭാഷ്യം 1513-ൽ, "നാട്ടുരാജ്യങ്ങളെക്കുറിച്ച്" എന്ന പേരിൽ വിതരണം ചെയ്യപ്പെട്ടു എന്നു കരുതാം. എങ്കിലും ഇതിന്റെ അച്ചടിച്ച പതിപ്പ് പ്രസിദ്ധീകരിക്കപ്പെട്ടത് ഗ്രന്ഥകാരന്റെ മരണത്തിന് 5 വർഷത്തിനു ശേഷം 1532-ൽ ആണ്. മെഡിസി കുടുംബക്കാരനായ ക്ലെമന്റ് ഏഴാമൻ മാർപ്പാപ്പായുടെ അനുമതിയോടെയാണ് അച്ചടിപ്പതിപ്പ് വെളിച്ചം കണ്ടത്. കൈയെഴുത്തുപ്രതി പ്രചരിച്ചപ്പോൾ തന്നെ ഈ കൃതി വിവാദം സൃഷ്ടിച്ചിരുന്നു. 

അക്കാലത്ത് പതിവുണ്ടായിരുന്ന പരമ്പരാഗതമായ 'രാജദർപ്പണ'-ശൈലി (Mirror of Princes Style) പിന്തുടർന്നപ്പോഴും, ഈ കൃതി സവിശേഷമായ വ്യതിരിക്തത പുലർത്തിയെന്ന് പൊതുവേ അംഗീകരിക്കപ്പെട്ടിട്ടുണ്ട്. ലത്തീൻ ഭാഷക്കു പകരം ദാന്തേയുടെ ഡിവൈൻ കോമഡിയും, നവോത്ഥാനയുഗത്തിലെ ഇറ്റാലിയൻ സാഹിത്യകാരന്മാരും മാന്യമാക്കിയ ഇറ്റാലിയൻ നാട്ടുഭാഷയിൽ എഴുതപ്പെട്ടുവെന്നത് ഇതിനെ വ്യതിരിക്തമാക്കുന്ന ഘടകങ്ങളിൽ ഒന്നു മാത്രമാണ്.

വസ്തുസ്ഥിതിയുടെ മൂർത്താവസ്ഥയ്ക്ക് അമൂർത്തമായ ഏതെങ്കിലും ആശയമാതൃകയേക്കൾ പ്രാധാന്യം കല്പിക്കുന്ന മാക്കിയവെല്ലിയുടെ ഗ്രന്ഥം, ആധുനികദർശനത്തിലെ, വിശേഷിച്ച് രാഷ്ട്രീയദർശനത്തിലെ ആദ്യരചനയെന്ന് വിശേഷിപ്പിക്കപ്പെടാറുണ്ട്. "ചെയ്യാവുന്നതിനെ അവഗണിച്ച് ചെയ്യേണ്ടതിൽ ശ്രദ്ധ വെക്കുന്നവൻ സ്വന്തം നിലനില്പിനു പകരം നാശം ഉറപ്പാക്കുന്നു" എന്നു വാദിച്ച മാക്കിയവെല്ലി രാജനീതിയേയും സാദാചാരത്തേയും സംബന്ധിച്ച് അക്കാലത്ത് നിലവിലിരുന്ന കത്തോലിക്കാ-സ്കൊളാസ്റ്റിക് നിലപാടുകളുടെ വിപരീതധ്രുവത്തിലാണ് നിലയുറപ്പിച്ചത്.

താരതമ്യേന വലിപ്പം കുറഞ്ഞതെങ്കിലും, മാക്കിയവെല്ലിയുടെ കൃതികളിൽ ഏറ്റവും ശ്രദ്ധിക്കപ്പെട്ടതും, "മാക്കിയവെല്ലിയൻ" എന്ന ശകാരപദത്തിന്റെ ഉല്പത്തിക്കു കാരണമായതും ഈ കൃതിയാണ്. ഈ കൃതി ഗ്രന്ഥകാരനു നൽകിയ കുപ്രസിദ്ധി മൂലം ഇംഗ്ലീഷിൽ നിക്കോളോ മാക്കിയവെല്ലിയുടെ പേരുതന്നെ, "ഓൾഡ് നിക്" (Old Nick) എന്ന വക്രീകൃതരൂപത്തിൽ ചെകുത്താന്റെ പര്യായമായി. 'രാജനീതി', 'രാഷ്ട്രീയക്കാരൻ' എന്നീ പദങ്ങൾ ഉണർത്തുന്ന പ്രതികൂലഭാവത്തിന്റേയും പിന്നിൽ ഈ ലഘുരചന തന്നെ. ഇതിലെ പ്രതിപാദ്യവിഷയം മാക്കിയെവെല്ലിയുടെ ദൈർഘ്യം കൂടിയ "ലിവിയെക്കുറിച്ചുള്ള പ്രഭാഷണങ്ങൾ" എന്ന പിൽക്കാലരചനയിലും പരിഗണിക്കപ്പെടുന്നു. രാജനീതിയുടെ മറവിൽ കുറ്റകൃത്യങ്ങൾ ചെയ്തവരുടെ മാതൃകകളായി ഇറ്റലിയിലെ തന്റെ സമകാലീനരെ എടുത്തുകാട്ടുന്ന ഈ കൃതിയിലെ രീതി, അത്രയൊന്നും അറിയപ്പെടാത്ത മറ്റൊരു കൃതിയായ "കസ്ട്രൂച്ചിയോ കസ്ട്രക്കാനിയുടെ ജീവിതം" എന്ന പുസ്തകത്തിലും മാക്കിയവെല്ലി പിന്തുടരുന്നുണ്ട്.
യശപ്രാപ്തിക്കും നിലനിൽപ്പിനും ആവശ്യമെന്നു വരുമ്പോൾ ഭരണാധികാരികൾ അധാർമ്മിക മാർഗ്ഗങ്ങൾ അവലംബിക്കുന്നതിനെ നീതീകരിക്കുകയാണ് ഈ കൃതിയിൽ മാക്കിയവെല്ലി പ്രധാനമായും ചെയ്തത്.


</doc>
<doc id="180362" url="https://ml.wikipedia.org/wiki?curid=180362" title="ദ ഹൗണ്ട് ഓഫ് ഹെവൻ">
ദ ഹൗണ്ട് ഓഫ് ഹെവൻ

ആംഗലകവി ഫ്രാൻസിസ് തോം‌പ്സന്റെ (1859-1907) ഏറ്റവും പ്രസിദ്ധകവിതയാണ് ദ ഹൗണ്ട് ഓഫ് ഹെവൻ (സ്വർഗ്ഗത്തിലെ വേട്ടപ്പട്ടി). ദൈവത്തിൽ നിന്ന ഓടിയകലാൻ ശ്രമിക്കുന്ന മനുഷ്യാത്മാവിന്റേയും അതിനെ വേട്ടനായേപ്പോലെ പിന്തുടർന്ന് പിടികൂടി രക്ഷപെടുത്തുന്ന ദൈവത്തിന്റേയും ചിത്രമാണ്‌ ഈ കവിത. ദുരന്തപ്രതിഭയായിരുന്ന തോം‌പ്സണ് കവിയെന്ന നിലയിൽ മരണാനന്തരം ലഭിച്ച പ്രശസ്തിയുടെ മുഖ്യ അടിസ്ഥാനം 182 വരികളുള്ള ഈ കവിതയാണ്‌. 

തോം‌പ്സന്റെ കവിതകളുടെ 1893-ലെ ആദ്യസമാഹാരത്തിലാണ്‌ ഇത് വെളിച്ചം കണ്ടത്. 1917-ൽ ഇംഗ്ലീഷ് യോഗാത്മകവിതകളുടെ ഓക്സ്ഫോർഡ് സമാഹാരത്തിലും അത് ഉൾപ്പെട്ടു. നേരത്തേ ഈ കവിത വായിച്ചിരുന്ന പ്രശസ്ത സാഹിത്യകാരൻ ജെ.ആർ.ആർ.റ്റോൾകീനെ അത് ഏറെ സ്വാധീനിച്ചിരുന്നു. ഭയന്നോടുന്ന മുയലിനെ, അനാവശ്യ വേഗമോ ഉദ്വേഗമോ കാട്ടാതെ നിശ്ചയദാർഢ്യത്തോടെ നിരന്തരം പിന്തുടർന്ന് പിടികൂടുന്ന വേട്ടനായേപ്പോലെ, ഒളിച്ചോടുന്ന മനുഷ്യാത്മാവിനെ പിടികിട്ടുവോളം പിന്തുടരുന്ന ദൈവത്തെയാണ്‌ ഈ കവിതയിൽ തോം‌പ്സൺ സങ്കല്പിച്ചത്. പാപത്തിലും പ്രാപഞ്ചികസുഖങ്ങളിലും മുഴുകി ആത്മാവ് ദൈവത്തിൽ നിന്ന് അകന്നുപോകുന്നെങ്കിലും, വിടാതെ പിന്തുടരുന്ന ദൈവകൃപ ഒടുവിൽ അതിനെ കീഴടക്കുന്നുവെന്ന് കവി കരുതി.

അമേരിക്കൽ ഐക്യനാടുകളിൽ വിദ്യാഭ്യാസത്തിലെ വർണ്ണവിവേചനം അവസാനിപ്പിച്ച ചരിത്രപ്രസിദ്ധമായ സുപ്രീം കോടതി വിധിയിൽ, ആ തീരുമാനം "നിശ്ചയദാർഢ്യത്തോടെയുള്ള മുഴുവൻ വേഗത്തിലും"(with all deliberate speed) നടപ്പാക്കണം എന്നു ഉത്തരവിട്ടിരുന്നു. ആ പ്രയോഗം, ഈ കവിതയിൽ നിന്ന് കടമെടുത്ത താണ്‌.


</doc>
<doc id="180364" url="https://ml.wikipedia.org/wiki?curid=180364" title="മനില">
മനില

ഫിലിപ്പൈൻസിന്റെ തലസ്ഥാനമാണ് മനില . മനില മെട്രോ പ്രദേശത്തെ പതിനാറ് നഗരങ്ങളിലൊന്നായ മനില, ഫിലിപ്പൈൻസിലെ ഏറ്റവുമധികം ജനസംഖ്യയുള്ള രണ്ടാമത്തെ നഗരവുമാണ്. 38.55 ചതുരശ്ര കിലോമീറ്റർ വിസ്തൃതിയുള്ള ഇവിടത്തെ ജനസംഖ്യ,2007-ലെ സെൻസസ് പ്രകാരം 16,60,714 ആണ്, ലോകത്തിൽ ഏറ്റവും അധികം ജനസാന്ദ്രതയുള്ള നഗരമാണ് മനില . മനില ഉൾക്കടലിന്റെ കിഴക്കൻ തീരത്തായാണ് ഈ നഗരം സ്ഥിതിചെയ്യുന്നത്.


</doc>
<doc id="180370" url="https://ml.wikipedia.org/wiki?curid=180370" title="മെസോ">
മെസോ

ഗ്നു/ലിനക്സ് ഓപ്പറേറ്റിങ് സിസ്റ്റങ്ങൾക്കായുള്ള ഒരു നിർമ്മിച്ച പണിയിട പരിസ്ഥിതിയാണ് മെസോ, സിംഫണി ഓ.എസിലേക്ക് ചേർക്കപ്പെട്ട ഇത് ജേസൺ സ്പിസാകിന്റെ സമ്പർക്കമുഖ രൂപകൽപനാ നിയമം പിന്തുടരുന്നു. മെസോ എഫ്.വി.ഡബ്ല്യു.എം എന്ന ജാലകസംവിധാനം പ്രയോജനപ്പെടുത്തുകയും ഒരു പുതിയ അവതരണരീതി കാഴ്ചവെക്കുകയും ചെയ്യുന്നു. റിയാൻ ക്വിൻ എന്ന ഡെവലപ്പറാണ് മെസോ രചിച്ചിരിക്കുന്നത്.

ഡെസ്ക്ടോപ്പ് ഒരു ഫോൾഡറാണ് എന്ന ആശയത്തിൽ നിന്നു മാറി ആവശ്യമായ എല്ലാ കാര്യങ്ങളും പണിയിടത്തിൽ ലഭ്യമാക്കി ഉപയോഗത്തിന് അനുയോജ്യമായ രീതിയിലാക്കിയാണ് മെസോ അവതരിപ്പിക്കുന്നത്. മെസോ സിംഫണി ഓ.എസിലേക്കുള്ളതാണെങ്കിലും പഴയ പതിപ്പുകൾ .ഡെബ് ലും ലഭ്യമാണ്. ഇവ ഉബുണ്ടുവിലും മറ്റു ഡെബിയൻ, ഉബുണ്ടു വിതരണങ്ങളിലും ഉപയോഗിക്കാവുന്നതാണ്. കെ.ഡി.ഇ., ഗ്നോം എന്നിവയിൽ നിന്നു വ്യത്യസ്തമായി ലളിതമായ ഒരു പണിയിട വ്യവസ്ഥിതിയാണ് മെസോ. മെസോയുടെ നിർമ്മാണം പൈത്തണിന്റെ സമ്പർക്കമുഖ നിർമ്മാണത്തേയും കെഡിഇയുടെ സൂപ്പർകരമ്പയിൽ നിർമ്മിച്ച ക്വാർട്ടെറ്റിനേയും സ്വാധീനിച്ചിട്ടുണ്ട്.


</doc>
<doc id="180373" url="https://ml.wikipedia.org/wiki?curid=180373" title="ക്രയോജനിക്സ്">
ക്രയോജനിക്സ്

ഭൗതികശാസ്ത്രത്തിൽ താഴ്ന്ന താപനിലയും (−150°C, −238°F അല്ലെങ്കിൽ 123K താഴെ) കൈവരിക്കുന്നതിനേക്കുറിച്ചും പദാർഥങ്ങൾക്ക് ആ ഊഷ്മാവിലുള്ള വ്യതിയാനങ്ങളെക്കുറിച്ചുമുള്ള പഠനമാണ് ക്രയോജനിക്സ്. ഈ അവസ്ഥകളെക്കുറിച്ച് പഠിക്കുന്ന വ്യക്തിയെ "ക്രയോജനിസ്റ്റ്" എന്നു പറയുന്നു. സാധാരണ താപനില ഏകകങ്ങളല്ലാതെ പരമതാപനിലാ ഏകകങ്ങളാണ് ഇതിനായി ഉപയോഗിക്കുന്നത്. ഇവ കെൽവിൻ (എസ്.ഐ. യൂണിറ്റ്) അല്ലെങ്കിൽ റാങ്കിൻ സ്കേൽ (ഇമ്പീരിയൽ & യു.എസ്. യൂണിറ്റ്).

ഈ സാങ്കേതിക വിദ്യ ഉപയോഗിച്ച് ക്രയോജനിക്സ് ഇന്ധനങ്ങൾ നിർമ്മിക്കുന്നത്. ദ്രാവക ഹൈഡ്രജൻ ദ്രാവക ഓക്സിജൻ തുടങ്ങിയവ ഉദാഹരണങ്ങളാണ്. ദ്രാവക ഹൈഡ്രജൻ റോക്കറ്റുകളിൽ ഇന്ധനമായി ഉപയോഗിക്കുന്നു, ഇവയ്ക്കായി പ്രെത്യേകം തയ്യാറാക്കിയ ക്രയോജനിക്സ് എഞ്ചിനുകൾ വേണം. നിലവിൽ ആറ് ഏജൻസികളാണ് ക്രയോജെനിക് വിദ്യ സ്വന്തമായി ഉണ്ടാക്കാൻ പ്രാപ്തിയുള്ളവർ. ക്രയോജെനിക് വിദ്യ സ്വന്തമായി വികസിപ്പിച്ച രാജ്യങ്ങൾ അമേരിക്ക, ജപ്പാൻ, ചൈന, ഇന്ത്യ എന്നിവ ആണ്. ഇവ കൂടാതെ യൂറോപ്യൻ സ്പേസ് ഏജൻസി (ESA), റഷ്യൻ ഫെഡറൽ സ്പേസ് ഏജൻസി( സോവിയറ്റ്‌ യൂണിയനിൽ നിന്നും കിട്ടിയത്) എന്നിവർക്കും ഇത് സ്വന്തമായി നിർമ്മിക്കാനും ഉപയോഗിക്കാനും കഴിവുണ്ട്. ദ്രവ ഹൈഡ്രജനും ദ്രവ ഓക്സിജനും ആണ് വ്യാപകമായി ഇന്ധനമായി ഉപയോഗിക്കുന്നത്.



</doc>
<doc id="180415" url="https://ml.wikipedia.org/wiki?curid=180415" title="മഷിത്തണ്ട്">
മഷിത്തണ്ട്

ഒരു ഓഷധിയാണ് മഷിത്തണ്ട് ചെടി. വെള്ളത്തണ്ട്, വെറ്റിലപ്പച്ച എന്നീ പേരുകളിലും ഇതറിയപ്പെടുന്നു. ഒരു വർഷം മാത്രം ജീവിതചക്രമുള്ള, പരന്ന പൊള്ളയായ വേരുപടലമുള്ള ഒരു ചെടിയാണിത്. ഈർപ്പമുള്ള പ്രദേശങ്ങളിലാണ് ഇത് ധാരാളമായി കണ്ടുവരുന്നത്. 15 മുതൽ 45 വരെ സെന്റിമീറ്റർ വരെ ഉയരത്തിൽ ഇത് വളരും. പിപ്പരേസീ കുടുംബത്തിൽ പെട്ട സസ്യമാണ്. (ശാസ്ത്രനാമം : "Peperomia pellucida")

ഈ ചെടിയുടെ സമൂലം വൃക്കരോഗങ്ങൾക്കുള്ള ആയുർവേദ ഔഷധമാണ്. ചെടിയിലും ഇലയിലുമെല്ലാം ധാരാളം ജലാംശമുള്ളതുകൊണ്ട് സ്ലെയിറ്റ് മായ്ക്കാൻ ഇത് പണ്ട് കാലത്ത് വളരെയധികം ഉപയോഗിച്ചിരുന്നു. ചെടികൾ വെള്ളം വലിച്ചെടുക്കുന്നു എന്ന് കുട്ടികൾക്ക് കാണിച്ചു കൊടുക്കാൻ വേണ്ടിയുള്ള പരീക്ഷണങ്ങൾക്ക് ഈ ചെടി ഉത്തമമാണ്. നിറമുള്ള വെള്ളം ആഗിരണം ചെയ്തത് തണ്ടിലും ഇലകളിലും നമുക്ക് കാണാൻ സാധിയ്ക്കും.


</doc>
<doc id="180424" url="https://ml.wikipedia.org/wiki?curid=180424" title="തുപ്പലംപൊട്ടി">
തുപ്പലംപൊട്ടി

വേലിപടർപ്പുകളിൽ സാധാരണയായി കണ്ടുവരുന്ന ഒരു സസ്യമാണ് തുപ്പലംപൊട്ടി അഥവാ വേലിപടക്കം. ഇതിന്റെ മൂത്ത് ഉണങ്ങിയ കായ (വിത്ത്) വെള്ളം നനഞ്ഞാൽ അതിന്റെ തൊണ്ട് പൊട്ടി വിത്ത് ചിതറും. ഈ സ്വഭാവമുള്ളതുകൊണ്ട് ഇത് കുട്ടികൾക്ക് ഒരു ആകർഷണമാണ്. തുപ്പലം (ഉമിനീര്) വിരലിൽ പറ്റിച്ച് കുട്ടികൾ ഇത് പൊട്ടിക്കുന്നതുകൊണ്ടാണ് ഇതിനെ തുപ്പലംപൊട്ടി എന്ന് വിളിക്കുന്നത്.

Acanthaceae കുടുംബത്തിൽ പെട്ട ഈ സസ്യത്തിന്റെ ശാസ്ത്രനാമം Asystasia gangetica എന്നാണ്. ചൈനീസ് വൈലറ്റ് എന്ന പേരിലും അറിയപ്പെടുന്നു. മണ്ണിൽ പരന്ന് വളരുന്ന കുറ്റിച്ചെടിസ്വഭാവമുള്ള ഈ സസ്യം എന്തെങ്കിലും താങ്ങുസഹായം ലഭിക്കുകയാണെങ്കിൽ ഒരു മീറ്റർ ഉയരം വരെ വളരും. ഒരുവിധം എല്ലാ രാജ്യങ്ങളിലും ഈ സസ്യത്തെ കാണാം. നാട്ടുവൈദ്യത്തിൽ ഇതിന്റെ ഇല ആസ്മയ്ക്കുള്ള മരുന്നായി ഉപയോഗിക്കുന്നുണ്ട്. കുറ്റിച്ചെടി സ്വഭാവത്തിൽ വളരുന്നതിനാൽ ഇത് തേനീച്ച, പൂമ്പാറ്റ, മറ്റ് ജീവികൾ ഇവയുടെയെല്ലാം ആവാസവ്യവസ്ഥയിൽ നിർണ്ണായക പങ്കുവഹിക്കുന്നു.


</doc>
<doc id="180425" url="https://ml.wikipedia.org/wiki?curid=180425" title="തൊഴിയൂർ">
തൊഴിയൂർ

]കേരളത്തിലെ സാംസ്കാരിക തലസ്ഥാനമെന്നു വിശേഷിപ്പിക്കുന്ന തൃശൂർ ജില്ലയുടെ വടക്ക് പടിഞ്ഞാറ് ഭാഗത്തായി ചാവക്കാട് താലൂക്കിലെ ഗുരുവായൂർ മുനിസിപ്പാലിറ്റിയിൽ ഉൾപ്പെട്ട "'തൊഴിയൂര്" എന്ന ഗ്രാമം അറബിക്കടലിൽ നിന്നും ഏഴു കിലോമീറ്റർ മാറി സ്ഥിതിചെയ്യുന്നു, പൂക്കോട്വില്ലേജിന്റെ കീഴിലുള്ള ഈ ഗ്രാമം ഒരു മുസ്ലീം ഭൂരിപക്ഷ പ്രദേശമായാണ് അറിയപ്പെടുന്നത്.


</doc>
<doc id="180455" url="https://ml.wikipedia.org/wiki?curid=180455" title="ബാവുൾ">
ബാവുൾ

ഇന്ത്യൻ നാടോടി സംസ്‌കാരത്തിലെ അവധൂതപാരമ്പര്യമുള്ള ഒരുവിഭാഗമാണ്‌ ബാവുൾ (Bengali: বাউল ). ഇവരുടെ സംഗീതത്തിനാണ്‌ ബാവുൾ സംഗീതം എന്ന്‌ പറയുന്നത്‌.
ബാവുലുകൾക്ക്‌ ബൗദ്ധ-വൈഷ്‌ണവ-സൂഫി-താന്ത്രിക്ക്‌ ദർശനങ്ങൾക്കനുസരിച്ചുള്ള വ്യത്യാസങ്ങളുണ്ട്‌. അതിനനുസരിച്ച്‌ പതിനായിരക്കണക്കിന്‌ പാട്ടുകളുമുണ്ട്. അടുത്തകാലം വരെ ജീവിച്ചിരുന്ന ലാലൻ ഫക്കീർ എന്ന കവിയാണ്‌ നിലവിലുള്ള എൺപത്‌ ശതമാനത്തോളം പാട്ടുകൾ എഴുതിയിട്ടുള്ളത്‌. രവീന്ദ്രനാഥ ടാഗോറിന്റെ കവിതയെയും സംഗീതത്തെയും ബാവുൾ സംസ്കാരം ആഴത്തിൽ സ്വാധീനിച്ചതായി വിലയിരുത്തപ്പെട്ടിട്ടുണ്ട്. 
പതിന്നാറാം നൂറ്റാണ്ടിൽ ചൈതന്യദേവന്റെ കാലത്താണ്‌ ബാവുലുകൾ ഉത്ഭവിച്ചതെന്ന്‌ കരുതപ്പെടുന്നു. ബാവുൽ എന്ന വാക്കിന് ഭ്രാന്ത്‌ (mad) എന്ന അർത്ഥമാണ്‌ സാധാരണയായി ഉപയോഗിച്ചുവരുന്നത്‌. ഭ്രാന്ത്‌ എന്നർത്ഥമുള്ള ബാതുൽ (batul meaning divinely inspired insanity) എന്ന സംസ്‌കൃതപദത്തിൽ നിന്നാണ്‌ ബാവുൽ (baul) എന്ന വാക്കുണ്ടായത്‌. ഇവർ
ഗ്രാമീണ ബംഗാളിലെ കുടിലുകളിൽ വസിക്കുകയും, ഗ്രാമാന്തരങ്ങളിൽ അലഞ്ഞുനടന്ന്‌ പാടിയും ആടിയും ഉപജീവനം കഴിക്കുകയും ചെയ്യുന്നു. ബൗദ്ധ-വൈഷ്‌ണവ-സൂഫി ദർശ്ശനങ്ങളുടെ ആഴത്തിലുള്ള സ്വാധീനം അവരുടെ പാട്ടുകളിലുണ്ട്. ആചാരാനുഷ്‌ഠാനങ്ങളുടെയും മതപ്രാർത്ഥനകളുടേയും മുദ്രകളെ ബാവുലുകൾ നിരാകരിക്കുന്നു.

ബാവുൾ ഒരു സമൂഹമാണ്‌. ഉപാധികളില്ലാത്ത പരസ്പര സ്നേഹത്താൽ ബന്ധിക്കപ്പെട്ട ബാവുൾ സമൂഹം സങ്കുചിതമായ എല്ലാ ചിന്തകൾക്കും അതീതമാണ്‌. സമർപണവും സൗഹാർധവും ത്യാഗവുമുള്ള ഒരു വ്യക്തിക്കു മാത്രമേ ഒരു ബാവുൾ ആകാൻ സാധിക്കു.സത്യമെന്നത്‌ തിരിച്ചറിയലല്ല, വ്യക്തികൾക്കുള്ളിൽ സ്‌നേഹപ്പെടുന്ന സ്വയംബോധമാണെന്ന്‌ ബാവുലുകൾ വിശ്വസിക്കുന്നു. രതിയെ മതപരമായ ആചാരമായാണ്‌ ബാവുലുകൾ കരുതുന്നത്‌. കൂടാതെ മദ്യപാനം മനുഷ്യന്റെ എല്ലാം മറക്കുന്നതിനുള്ള ഉപാധിയായാണ്‌ കാണുന്നത്‌.ബാവുൽ ഗായകരെ പ്രത്യേകമായ വസ്‌ത്രധാരണ രീതി കൊണ്ട്‌ തിരിച്ചറിയാം. നീണ്ട കുപ്പായവും മുണ്ടുമാണ്‌ ഇവരുടെ സാധാരണ വേഷം. കാവി നിറമുളള അരക്കച്ചയും ബാവുലുകൾ ഉപയോഗിക്കാറുണ്ട്‌. നീട്ടിവളർത്തിയ തലമുടിയാണ്‌ ഇവരുടെ മറ്റൊരുപ്രത്യേകത.

മനുഷ്യസ്നേഹത്തെയും മനുഷ്യനും പ്രകൃതിയുമായുള്ള ബന്ധത്തെയും സമന്വയിപ്പിക്കുന്ന ഭാവഗീതങ്ങളാണ്‌ ബാവുൾ സംഗീതം. നാടൻ സംഗീതോപകരണങ്ങളായ ഏക്‌താര(ഒറ്റതന്ത്രിവീണ), ദുതാര(ഇരുതന്ത്രിവീണ), ഡുഗ്ഗി, ഗോബ, കോൾ, ഡുപ്‌കി ഡ്രം, ഓടക്കുഴൽ, കൈമണി, കാൽചിലങ്ക തുടങ്ങിയവയാണ്‌ പ്രധാന വാദ്യങ്ങൾ.മധ്യകാല ഇന്ത്യയിലെ ഭക്തികാവ്യ പ്രസ്ഥാനത്തിന്റെ ഒരു വലിയ പാരമ്പര്യത്തിന്റെ തുടർച്ച കൂടിയാണ്‌ ഈ പാട്ടുകൾ. ബാവുൽ ഗാന ങ്ങളിലെ അലൗകിക-കാല്‌പനികപ്രണയത്തിന്റെ ഏകതാനത എന്ന സന്ദേശം ടാഗോറിനെയും, ക്വാസി നസ്രുൾ ഇസ്ലാമിനേയും പോലെ യുള്ള ദേശീയ കവികളെ സ്വാധീനിച്ചിട്ടുണ്ട്‌. രബീന്ദ്ര സംഗീതമെന്ന ഗാനശാഖയുടെ ഉത്ഭവത്തിലും ശക്തമായ സ്വാധീനം ബാവുൽ ഗീതികൾക്കുണ്ട്‌.

ബാവുൾ സംഗീതം ടാഗോറിന്റെ കവിതയെ പക്വവും മൌലികവുമാക്കി.ലാലൻ ഫക്കീർ അദ്ദേഹത്തെ ഏറെ സ്വാധീനിച്ചു. ബാവുൾ സംഗീതത്തിന്റെ ലാളിത്യവും അഗാധമായ തത്ത്വശാസ്ത്രങ്ങൾ തുളുമ്പുന്ന വരികളും ടാഗോറിന് മേലും സ്വാധീനം ചെലുത്തിയിരുന്നു. അദ്ദേഹം ഒരിക്കലെഴുതി : 




</doc>
<doc id="180459" url="https://ml.wikipedia.org/wiki?curid=180459" title="തോമസ് ബർളി">
തോമസ് ബർളി

ഒരു മലയാളചലച്ചിത്ര അഭിനേതാവും നിർമ്മാതാവും സംവിധായകനുമാണ് തോമസ് ബർളി (1932). 1953-ൽ പുറത്തിറങ്ങിയ തിരമാല എന്ന ചിത്രത്തിലാണ് ആദ്യമായി അഭിനയിച്ചത്. എറണാകുളം ജില്ലയിലെ ഫോർട്ട് കൊച്ചി സ്വദേശിയാണ് ഇദ്ദേഹം. ഇതുമനുഷ്യനോ എന്ന ചിത്രമാണ് ആദ്യമായി സംവിധാനം ചെയ്തത്. 1985-ൽ പ്രേംനസീർ നായകനായി പുറത്തിറങ്ങിയ വെള്ളരിക്കാപ്പട്ടണം എന്ന ചിത്രത്തിന്റെ കഥ, തിരക്കഥ, സംഗീതം, നിർമ്മാണം, സംവിധാനം എന്നിവയെല്ലാം ഇദ്ദേഹം തന്നെ കൈകാര്യം ചെയ്തു. തിരമാല പുറത്തിറങ്ങി രണ്ടാം വർഷം ഇദ്ദേഹം ചലച്ചിത്രപഠനത്തിനായി അമേരിക്കയിലേക്ക് യാത്രയായി. 15 വർഷക്കാലം അവിടെ പഠനത്തിനായും മറ്റും ചിലവഴിച്ചു. അക്കാലത്ത് ഹോളിവുഡിൽ "മായാ" എന്നൊരു ചിത്രം കുട്ടികൾക്കായി അദ്ദേഹം പുറത്തിറക്കി. ഫ്രാങ്ക് സിനാത്ര പ്രധാന കഥാപാത്രത്തെ അവതരിപ്പിച്ച നെവർ സുഫ്യൂ എന്ന ഹോളിവുഡ് ചിത്രത്തിൽ അഭിനയിച്ചു. ചിത്രരചനയിലും പ്രവേശിച്ച തോമസ് രചിച്ച "ഗാലിയൻ" എന്ന ചിത്രം രാജ്യാന്തരചിത്രരചനാപ്രദർശനത്തിൽ പ്രദർശിപ്പിച്ചു. തുടർന്ന് നാട്ടിൽ തിരിച്ചത്തിയ ശേഷമാണ് "ഇതു മനുഷ്യനോ" എന്ന ചിത്രം സംവിധാനം ചെയ്തത്. മലയാളത്തിലെ വളരെ ശ്രദ്ധിക്കപ്പെട്ട "സുഖമൊരു ബിന്ദു", "ദുഃഖമൊരു ബിന്ദു" എന്ന ഗാനം ഈ ചലച്ചിത്രത്തിലേതാണ്.

സാഹിത്യമേഖലയിലാണ് തോമസ് പിന്നീട് പ്രവേശിച്ചത്. ഇംഗ്ലീഷ് കവിത "ബിയോൻഡ് ഹാർട്ട്" എന്ന പേരിൽ പുറത്തിറക്കി. തന്റെ പിതാവിന്റെ സ്മരണക്കായി "ഫ്രാഗ്രന്റ് പെറ്റൽസ്" എന്ന ഗദ്യകവിതയും പ്രസിദ്ധീകരിച്ചു. "ഓ കേരള" എന്ന പേരിൽ ഒരു കാർട്ടൂൺ ബുക്കും ഇദ്ദേഹം പുറത്തിറക്കി. മജീഷ്യൻ, വയലിൻ, മാന്റലിൻ വാദനം തുടങ്ങിയ മേഖലകളിലും ഇദ്ദേഹം പ്രവേശിച്ചിരുന്നു.


</doc>
<doc id="180461" url="https://ml.wikipedia.org/wiki?curid=180461" title="ദാർദിക് ഭാഷകൾ">
ദാർദിക് ഭാഷകൾ

ഇന്തോ-ആര്യൻ ഭാഷാഗോത്രത്തിലെ ഒരു ഭാഷാസമൂഹമാണ് ദാർദിക് ഭാഷകൾ. ഉത്തരപൂർവ അഫ്ഗാനിസ്ഥാൻ, ഉത്തര പാകിസ്താൻ, കാശ്മീർ എന്നീ പ്രദേശങ്ങളിലെ ഉൾനാടൻ മലമ്പ്രദേശങ്ങളിൽ പ്രധാനമായും പ്രചാരത്തിലിരിക്കുന്ന ഈ ഭാഷ സംസാരിക്കുന്നവർ ദാർദ് എന്ന് അറിയപ്പെടുന്നു.

ഇന്തോ-ആര്യൻ ഗോത്രത്തിൽ ഈ ഭാഷകളെ വർഗീകരിക്കുന്നതിൽ അഭിപ്രായവ്യത്യാസങ്ങളുണ്ടെങ്കിലും ഭാഷാപരമായ സാമ്യം ഈ വർഗീകരണത്തെ സാധൂകരിക്കുന്നു. അതിപുരാതന സവിശേഷതകളും നൂതന പ്രയോഗങ്ങളും ഉൾ ക്കൊള്ളുന്ന ഈ ഭാഷകൾ ചരിത്രപരമായി പ്രാധാന്യമുള്ളവയാണ്. ഗ്രിയേഴ്സൺ, സുനീതികുമാർ ചാറ്റർജി എന്നീ ഭാഷാപണ്ഡിതന്മാർ ദാർദിക് ഭാഷയ്ക്ക് കശ്മീരിയുമായുള്ള സമ്മിശ്രബന്ധം കാരണം ദാർദിക് വിഭാഗത്തിലെ ഒരു ഭാഷയായി കശ്മീരിഭാഷയെ വിവക്ഷിക്കുന്നു. ദാർദിക് ഭാഷകളിലും കശ്മീരിഭാഷയിലും ഒട്ടേറെ പദങ്ങൾ പൊതുവായി പ്രയോഗത്തിലുണ്ട്. ഈ വിഭാഗത്തിലുള്ള ഭാഷകൾ സംസാരിക്കുന്നവർ കുറവാണ്. പാഷെയ് ഭാഷയും ഇതിന്റെ വിവിധരൂപങ്ങളും അഫ്ഗാനിസ്ഥാനിലും ഖോവർഭാഷ പശ്ചിമ പാകിസ്താനിലെ ചില പ്രദേശങ്ങളിലും ഷിനഭാഷ കാശ്മീരിന്റെ ചില ഭാഗങ്ങളിലും പ്രചാരത്തിലുണ്ട്. ഫലൂര, റുമാകി എന്നീ ഭാഷകളും ദാർദിക് ഭാഷാവിഭാഗത്തിൽപ്പെടുന്നു.



</doc>
<doc id="180465" url="https://ml.wikipedia.org/wiki?curid=180465" title="ദിബ്രുഗഢ്">
ദിബ്രുഗഢ്

ആസാം സംസ്ഥാനത്തിലെ ഒരു ജില്ലയും അതിന്റെ ആസ്ഥാന പട്ടണവുമാണ് ദിബ്രുഗഢ്. ആസാമിലെ വികസിതമായ ജില്ലകളിൽ ഒന്നായ ദിബ്രുഗഢിന്റെ വടക്കും പടിഞ്ഞാറും ബ്രഹ്മപുത്രാ നദിയും കിഴക്ക് തിൻസൂകിയ ജില്ലയും തെക്കു കിഴക്ക് അരുണാചൽ പ്രദേശും തെക്ക് ശിവ്സാഗർ ജില്ലയും അതിർത്തികൾ നിർണയിക്കുന്നു. 

ആദിവാസികളുടെ ആക്രമണം ചെറുക്കുന്നതിന് ബ്രിട്ടീഷുകാർ ദിബ്രു നദിക്കരയിൽ നിർമിച്ച കോട്ട(ഗഢ്)യെ ആസ്പദമാക്കിയാണ് ജില്ലാനാമം നിഷ്പന്നമായിട്ടുള്ളത്. 1971 ഒക്ടോബർ 2-ന് ലഖിംപൂർ ജില്ല രണ്ടായി വിഭജിച്ചാണ് ഇന്നത്തെ ലഖിംപൂർ ജില്ലയ്ക്കും ദിബ്രുഗഢ് ജില്ലയ്ക്കും രൂപം നൽകിയത്. ഹൈന്ദവരും ക്രൈസ്തവരും ഉൾപ്പെടെ വിവിധ മത വിഭാഗങ്ങൾ നിവസിക്കുന്ന ദിബ്രൂഗഢിൽ അസമീസ് ഭാഷയ്ക്കാണ് കൂടുതൽ പ്രചാരം.

മനോഹരവും വൈവിധ്യമുള്ളതുമാണ് ദിബ്രുഗഢിന്റെ ഭൂപ്രകൃതി. ഭൂമിശാസ്ത്രപരമായി ജില്ലയുടെ കിഴക്കും തെക്കും പ്രദേശങ്ങൾ കുന്നിൻ പുറങ്ങളും മറ്റിടങ്ങൾ നിരപ്പാർന്ന ഭൂപ്രദേശങ്ങളുമാണ്. ജില്ലയിലെ മിക്ക ഭാഗങ്ങളിലും കാടുകളുണ്ട്. ചിലയിടങ്ങളിൽ വൻ വൃക്ഷങ്ങൾ വളരുന്ന നിബിഡ വനങ്ങൾ കാണാം. ബ്രഹ്മപുത്ര നദീ താഴ്വരയുടെ ആരംഭത്തിൽ സ്ഥിതി ചെയ്യുന്ന ഈ ജില്ലയിലെ സമതലങ്ങൾ പൊതുവേ ഫലഭൂയിഷ്ഠവും കൃഷിക്ക് അനുയോജ്യവുമാണ്. നെല്ലാണ് മുഖ്യ വിള. തേയിലക്കൃഷിക്കും സമ്പദ്ഘടനയിൽ സുപ്രധാനമായ സ്ഥാനമുണ്ട്.

നദികളും അരുവികളുമാണ് ദിബ്രുഗഢ് ജില്ലയിലെ മുഖ്യ ജലസ്രോതസ്സുകൾ. ഇവ മഴക്കാലത്ത് കരകവിഞ്ഞൊഴുകി നാശ നഷ്ടം വിതയ്ക്കുക പതിവാണ്. ജില്ലയിലെ നദികളെല്ലാം തന്നെ മുഖ്യ നദിയായ ബ്രഹ്മപുത്രയിലേക്ക് പ്രവഹിച്ചെത്തുന്നു. പ്രധാനമായും ഒരു കാർഷിക വ്യാവസായിക മേഖലയാണ് ദിബ്രുഗഢ്. പ്രധാന വിളയായ നെല്ലിനു പുറമേ ചോളം, ഗോതമ്പ്, തേയില, ധാന്യങ്ങൾ, എണ്ണക്കുരുക്കൾ തുടങ്ങിയവ ഇവിടെ വൻതോതിൽ ഉത്പാദിപ്പിക്കുന്നു. ജില്ലാ ആസ്ഥാനമായ ദിബ്രുഗഢ് പട്ടണത്തിനു ചുറ്റുമാണ് തേയില കൃഷി വ്യാപകമായിട്ടുള്ളത്. കൽക്കരി, പെട്രോളിയം, പ്രകൃതി വാതകം, കളിമണ്ണ് തുടങ്ങിയ ധാതു നിക്ഷേപങ്ങളാൽ സമ്പന്നമാണ് ദിബ്രുഗഢ്. മാകും, ജേപൂർ എന്നിവയാണ് ജില്ലയിലെ പ്രധാന കൽക്കരിപ്പാടങ്ങൾ. നഹാർഘാട്ടിയ, മോറൻ എന്നിവിടങ്ങളിൽനിന്ന് പെട്രോളിയവും പ്രകൃതി വാതകവും ഖനനം ചെയ്യുന്നു. കൽക്കരി, പെട്രോളിയം, പ്രകൃതി വാതകം എന്നിവയുടെ ഉത്പാദനത്തെയും വിപണനത്തെയും കേന്ദ്രീകരിച്ചുള്ള നിരവധി വ്യവസായങ്ങളും ജില്ലയിലുണ്ട്. ഇന്ത്യയിലെ ഏറ്റവും പഴക്കം ചെന്ന എണ്ണ ശുദ്ധീകരണശാലയായ ഡിഗ്ബോയ്, ദിബ്രുഗഢ് പട്ടണത്തിൽനിന്ന് സുമാർ 94 കി.മീ. അകലെയാണ് സ്ഥിതി ചെയ്യുന്നത്. തേയില, അസംസ്കൃത എണ്ണ, കൽക്കരി, പ്ലൈവുഡ് എന്നിവയാണ് ജില്ലയിലെ പ്രധാന കയറ്റുമതി ഉത്പന്നങ്ങൾ.

ആസാമിലെ പ്രധാന ഗതാഗത-വിദ്യാഭ്യാസ കേന്ദ്രം കൂടിയാണ് ദിബ്രുഗഢ്. ചെറുതും വലുതുമായ നിരവധി റോഡുകൾ ജില്ലയിലെ പ്രധാന പട്ടണങ്ങളെ തമ്മിൽ ബന്ധിപ്പിക്കുന്നു. റെയിൽ മാർഗവും വ്യോമ മാർഗവും ജില്ലയിൽ എത്താം. ചാബുവയാണ് ഏറ്റവും അടുത്ത വിമാനത്താവളം. ഒരു സർവകലാശാലയും ഒരു മെഡിക്കൽ കോളജും ദിബ്രുഗഢിലുണ്ട്.



</doc>
<doc id="180467" url="https://ml.wikipedia.org/wiki?curid=180467" title="സിറുതൈ">
സിറുതൈ

ശിവ സംവിധാനം ചെയ്ത് കാർത്തിക്, തമന്ന എന്നിവർ പ്രധാന കഥാപാത്രങ്ങളെ അവതരിപ്പിച്ച് 2011 ജനുവരി 14ന് പുറത്തിറങ്ങിയ തമിഴ് ചലച്ചിത്രമാണ് സിറുതൈ(; . എസ്. എസ്. രാജമൗലി സംവിധാനം ചെയ്ത വിക്രമാർകുടു എന്ന തെലുങ്ക് ചലച്ചിത്രത്തിന്റെ പുനരാവിഷ്കരണമാണ് സിറുതൈ .

പ്രശസ്ത സംഗീത സംവിധായകൻ വിദ്യാസാഗറാണ് ഗാനങ്ങൾ തയ്യാറാക്കിയിരിക്കുന്നത്.


</doc>
<doc id="180474" url="https://ml.wikipedia.org/wiki?curid=180474" title="8½">
8½

വിഖ്യാത ഇറ്റാലിയൻ ചലച്ചിത്രകാരൻ ഫെഡെറികോ ഫെല്ലിനി സംവിധാനം ചെയ്തതും 1963 ൽ പുറത്തിറങ്ങിയതുമായ ചലച്ചിത്രം ആണ് 8 ½.സിനിമയിലെ കഥാഖ്യാനത്തിൽ ഒരു ക്‌ളാസിക് ആണീ സിനിമ.ഫെല്ലിനിയുടെ സിനിമകളിൽ ആത്മകഥാംശം പ്രതിഫലിപ്പിയ്ക്കുന്ന ഒരു ചിത്രം കൂടിയാണ് 8 ½.

ഫെഡെറിക്കോ ഫെല്ലിനി,തുലിയോ പിനെല്ലി,എനിയോ ഫ്ളയാന്നോ ,ബ്രൂണെല്ലൊ റോണ്ടി എന്നിവർ ചേർന്നാണ് തിരക്കഥ എഴുതിയിട്ടുള്ളത് .

നായകനായ ഗിഡോ അൻസെൽമി 43 കാരനായ ഒരു സിനിമാ സംവിധായകൻ ആണ്.തനിക്ക് ഉണ്ടായിരിക്കുന്ന "ഡയറക്ടേർസ് ബ്ലോക്ക്" പോലൊന്നിൽ നിന്ന് രക്ഷനേടുന്നതിനുള്ള അയാളുടെ പരിശ്രമം ആണ് സിനിമയുടെ കേന്ദ്ര പ്രമേയം.തന്റെ ജീവിതവുമായി ബന്ധമുള്ള പരാമർശങ്ങൾ ഉള്ള ഒരു സയൻസ് ഫിക്ഷൻ സിനിമയുടെ ചിത്രീകരണം നടന്നു വരവെ അയാൾക്ക് പെട്ടെന്ന് കലാപരവും ഭൗതികവുമായ ഒട്ടേറെ പ്രശ്‌നങ്ങൾ നേരിടെണ്ടി വരുന്നു.തുടർന്ന് താത്പര്യരാഹിത്യം അയാളെ കീഴടക്കുന്നു

ധ്വനി സാന്ദ്രങ്ങളായ സ്വപ്നരംഗങ്ങൾ, ഫാന്റസികൾ,മാന്ത്രികവും സർറിയലിസ്റ്റിക്കും ആയ ദ്യശ്യങ്ങൾ എന്നിവ കൊണ്ട് സമ്പന്നം ആണീ സിനിമ.ബ്ലാക്ക് ആന്റ് വൈറ്റിൽ ആണ് സിനിമ ചിത്രീകരിച്ചിരിക്കുന്നത്.

മാർസെലോ മാസ്ട്രിയാനിയാണ് ഗിഡോ ആയി അഭിനയിച്ചിരിക്കുന്നത്.
















രണ്ടു അക്കാദമി ആവാർഡുകൾ നേടി.മികച്ച വിദേശഭാഷാചിത്രത്തിനും മികച്ച വസ്ത്രാലങ്കാരത്തിനും. ബ്രിട്ടീഷ് ഫിലിം ഇൻസ്റ്റിട്ട്യൂട്ട് 2002 ൽ സംവിധായകർക്കിടയിൽ നടത്തിയ അഭിപ്രായസർവേ യിൽ എക്കാലത്തെയും മികച്ച മൂന്നാമത്തെ സിനിമയായി 81/2 തിരഞ്ഞെടുക്കപ്പെട്ടു.



</doc>
<doc id="180481" url="https://ml.wikipedia.org/wiki?curid=180481" title="സ്വഭാവം">
സ്വഭാവം

ആവാസവ്യവസ്ഥക്ക് അനുസൃതമായോ പരിതഃസ്ഥിതികളോടിണങ്ങുന്ന തരത്തിൽ സമൂഹം, രീതികൾ, അല്ലെങ്കിൽ കാലാകാലങ്ങളായി ഉരുത്തിരിഞ്ഞ പ്രവർത്തന രീതി തുടങ്ങിയവയുടെ സ്വാധീനത്താൽ ഉരുത്തിരിഞ്ഞ ഒരു ജീവിയുടെ സവിശേഷമായ പ്രതികരണമാണ് സ്വഭാവം. പ്രകൃതിയിൽ നിന്നുള്ള ഉദ്ദീപനങ്ങളോടുള്ള പ്രതികരണമായും ഇതിനെ കാണാം. ഇവ അറിഞ്ഞോ അറിയാതെയോ, ബോധാവസ്ഥയിലോ അബോധാവസ്ഥയിലോ ആകാം.

മനുഷ്യരിൽ സ്വഭാവം നിയന്ത്രിക്കുന്നത് പ്രഥമമായി അന്തഃസ്രാവീ വ്യൂഹം നാഡീ വ്യൂഹം എന്നിവയാലാണ്. ഒരു ജീവിയിലെ സ്വഭാവത്തിന്റെ സങ്കീർണ്ണത ആ ജീവിയുടെ നാഡീ വ്യൂഹത്തിന്റെ സങ്കീർണ്ണത അനുസരിച്ചിരിക്കുന്നു എന്നു കരുതിപ്പോരുന്നു. സങ്കീർണ്ണത കൂടിയ ജീവവിഭാഗങ്ങൾ വേഗത്തിലും ബുദ്ധിപരമായുമുള്ള സ്വഭാവ സവിശേഷതകൾ കാണിക്കും. 

സ്വഭാവം ആന്തരികമോ പഠിക്കുന്നതോ ആവാം, എന്നിരുന്നാലും മനുഷ്യ ജൈവാണു പ്രൊജക്റ്റ് ഗവേഷണം പറയുന്നത്, മനുഷ്യ ശരീരത്തിലെ ജൈവാണുവിന്റെ വിന്യാസം സ്വഭാവത്തെ സ്വാധീനിക്കുന്നു എന്നാണ്.

പ്രകൃതിയോടുള്ള യോജിപ്പിനു മാറ്റം വരുത്താൻ ഉതകുന്ന ഏതൊരു പ്രവൃത്തിയേയും സ്വഭാവമായി കരുതാം. സ്വഭാവം ജീവജാലങ്ങളിൽ നിന്ന് പ്രകൃതിയിലേക്ക് പ്രതികരണങ്ങൾ ലഭ്യമാക്കുന്നു.



</doc>
<doc id="180484" url="https://ml.wikipedia.org/wiki?curid=180484" title="കേരള സംസ്കാര പഠനങ്ങൾ">
കേരള സംസ്കാര പഠനങ്ങൾ

കേരളീയ ജീവിതത്തിന്റെ വിവിധ വശങ്ങളെയും പൈതൃകത്തെയും അപഗ്രഥനം ചെയ്യുന്ന ഒരു പഠനഗ്രന്ഥമാണ് കേരള സംസ്‌കാര പഠനങ്ങൾ. പ്രൊഫ. പന്മന രാമചന്ദ്രൻ നായരാണ് ഈ ഗ്രന്ഥം എഡിറ്റു ചെയ്തിരിക്കുന്നത്.

മലയാള ഭാഷാപരിണാമം, തമിഴ്-സംസ്‌കൃത പൈതൃകങ്ങൾ, പഴയ ഈടുവെപ്പുകൾ, സാഹിത്യം, വിവർത്തനം, ഗ്രന്ഥാലയ പാരമ്പര്യം, വിദേശ ബന്ധങ്ങൾ എന്നിങ്ങനെ 12 പ്രബന്ധങ്ങളാണ് ഒന്നാം ഭാഗത്ത്. ദർശനപാരമ്പര്യം, സർവകലാശാലാദി ശാലകൾ എന്നീ പഠനപൈതൃകമാണ് അടുത്ത ഭാഗം. ഹൈന്ദവ, ക്രൈസ്തവ, ഇസ്ലാമിക, ജൈന, ബൗദ്ധ, ജൂത പാരമ്പര്യങ്ങളെപ്പറ്റിയാണ് പിന്നീട്. ക്ലാസിക്, അനുഷ്ഠാനകലകൾ, ശില്പ,ചിത്രകലാപാരമ്പര്യം, സംഗീതധാരകൾ, ദൃശ്യകലകൾ, വാദ്യകലകൾ, നാടൻ കളികളും വിനോദങ്ങളും എന്നിങ്ങനെ സൗന്ദര്യദർശനവഴിയാണ് നാലാം ഭാഗത്ത്. ശാസ്ത്രം, ശാസ്ത്രസാഹിത്യം, ജ്യോതിശ്ശാസ്ത്രം, ജ്യോതിഷം, ആയുർവേദം, കൃഷി, ഭൂമിശാസ്ത്രം, ക്ഷേത്രസങ്കല്പം, വാസ്തു, മന്ത്രതന്ത്രപാരമ്പര്യം, നാട്ടുവൈദ്യം, പുരാവസ്തുപഠനം, സമ്പദ് വ്യവസ്ഥ, അളവുകൾ, സ്ഥലപ്പേരുകൾ എന്നിങ്ങനെ അതിവിപുലമായ മറ്റൊരു ആശയലോകമാണ് അഞ്ചാം ഖണ്ഡത്തിൽ. 13 പ്രബന്ധങ്ങൾ ഈ ഖണ്ഡത്തിലുണ്ട്.


</doc>
<doc id="180487" url="https://ml.wikipedia.org/wiki?curid=180487" title="ലഗൂണാ ചെപ്പേട്">
ലഗൂണാ ചെപ്പേട്

ഫിലിപ്പീൻസിൽ നിന്നു കിട്ടിയിട്ടുള്ളതിൽ ഏറ്റവും പഴക്കമുള്ള ലിഖിതരേഖയാണ് ലഗൂണാ ചെപ്പേട്. ക്രി.വ. 900-ആമാണ്ടിൽ എഴുതപ്പെട്ടതാണിത്. ഉത്തരഫിലിപ്പീൻസിൽ, ലുസോൺ ദ്വീപിലെ ലഗൂണാ പ്രവിശ്യയിൽ, ലുംബാങ്ങ് നദീമുഖത്ത് മണ്ണുവാരിയിരുന്ന ഒരു തൊഴിലാളിയ്ക്ക് 1989-ൽ കണ്ടുകിട്ടിയതാണിത്. ചെപ്പേടിലെ എഴുത്തു വായിച്ച് അതിന്റെ പ്രാധാന്യം ആദ്യം തിരിച്ചറിഞ്ഞത്, ഡച്ച് നരവംശശാസ്ത്രജ്ഞൻ അന്റൂൺ പോസ്റ്റ്മാ ആണ്. 

ചെപ്പേടിന്റെ കണ്ടെത്തൽ, അതെഴുതിയ കാലത്ത് ഫിലിപ്പീൻസിലെ ടാഗലോഗ് ജനതയ്ക്ക് സമകാലീന ഏഷ്യയിലെ ഇതരജനവിഭാഗങ്ങളും സംസ്കാരങ്ങളുമായി ഉണ്ടായിരുന്ന സമ്പർക്കത്തിലേക്കും പാരസ്പര്യങ്ങളിലേക്കും വെളിച്ചം വീശി. ജാവയിലെ മെഡാങ്ങ് രാജ്യം, തെക്കുകിഴക്കേ ഏഷ്യയിലെ ശ്രീവിജയ സാമ്രാജ്യം, ഇന്ത്യയിലെ മദ്ധ്യകാലരാഷ്ട്രങ്ങൾ എന്നിവയുമായുള്ള ഫിലിപ്പീൻ ജനതയുടെ ബന്ധം ചെപ്പേടിൽ തെളിഞ്ഞുകാണാം. സ്പെയിനിന്റെ മൂന്നു നൂറ്റാണ്ടു ദീർഘിച്ച കൊളോണിവാഴ്ചക്കാലത്ത് തമസ്കരിക്കപ്പെട്ടതിനാൽ ഫിലിപ്പീൻ ചരിത്രത്തിൽ അതേവരെ അവ്യക്തമായിരിക്കുകയും അവഗണിക്കപ്പെടുകയും ചെയ്ത ഒരു ഘടകമായിരുന്നു ഈ ബന്ധം.

ചെപ്പേടിൽ കൊടുത്തിരിക്കുന്ന കാലസൂചന ശകവർഷത്തിലാണ്. സിയാക 822 വൈശാഖമാസം കൃഷ്ണപക്ഷത്തിലെ നാലാം ദിവസം എന്നാണത്; ഗ്രിഗോറിയൻ പഞ്ചാംഗം പിന്തുടർന്നാൽ എ.ഡി. 900-ആമാണ്ട് ഏപ്രിൽ 21-ആം തിയതി തിങ്കളാഴ്ചയാണത്. ചെപ്പേടിൽ ഉപയോഗിച്ചിരിക്കുന്ന എഴുത്തുവ്യവസ്ഥ, ജാവായിൽ ഉരുത്തിരിഞ്ഞ് തെക്കുകിഴക്കേ ഏഷ്യയൊട്ടാകെ പ്രചരിച്ചിരുന്ന പഴയ കാവി ലിപിയാണ്. പഴയ മലയഭാഷയുടെ ഒരു രൂപമാണ് എഴുത്തുഭാഷ. സംസ്കൃതത്തിൽ നിന്നു കടമെടുത്ത ഒട്ടേറെ വാക്കുകൾക്കു പുറമേ, തരംതിരിക്കാനാകത്ത കുറേ മലയേതര ശബ്ദങ്ങളും ചെപ്പേടിലുണ്ട്. അവ പഴയ ജാവൻ ഭാഷയിൽ നിന്നോ പഴയ ടാഗലോഗ് ഭാഷയിൽ നിന്നോ കടന്നു വന്നവയാകാം.

ചെപ്പേടിൽ പല സ്ഥലങ്ങളും പരാമർശിക്കപ്പെടുന്നുണ്ട്. അവയിൽ ഫിലിപ്പീൻസിന്റെ തലസ്ഥാനമായ മനിലയ്ക്ക് അടുത്തുള്ള ടോണ്ടോയും(ചെപ്പേടിലെ 'ടുണ്ടൻ'‌) മനില സ്ഥിതിചെയ്യുന്ന ലുസോൺ ദ്വീപിലെ ലഗൂണായിലുള്ള ഇതരസ്ഥലങ്ങളും, ഇന്തോനേഷ്യയിൽ ജാവാദ്വീപിലെ മെദാങ്ങും മറ്റും തിരിച്ചറിയപ്പെട്ടിട്ടുണ്ടെങ്കിലും ചില സ്ഥലനാമങ്ങളിലെ സൂചന വ്യക്തമല്ല. ടോണ്ടോയിലെ മുഖ്യന്റെ പേരിലാണ് ഇതെഴുതപ്പെട്ടിരിക്കുന്നത്. അയാൾ, പായില, ബിന്വംഗാൻ, പുലിലാൻ എന്നിവടങ്ങളിലെ കീഴ്മുഖ്യന്മാരെ സാക്ഷിയാക്കി തന്റെ പരേതനായ ഒരു വിശ്വസ്ത ആശ്രിതന്റെ സന്തതികൾക്കു നൽകുന്ന ഋണമുക്തിയുടെ രേഖയാണ് ചെപ്പേട്. 'നംവരാൻ' എന്ന ആശ്രിതന്റെ മകൾ അങ്കടാൻ, മകൻ ബുക്കാ, എന്നിവരുൾപ്പെടെയുള്ള ജീവിച്ചിരിക്കുന്ന എല്ലാ അനന്തരാവകാശികൾക്കുമാണ് ഋണമുക്തി. അവർക്ക്, ഒരു കാട്ടി എട്ടു സുവർണം ( 926.4 ഗ്രാം) സ്വർണ്ണത്തിന്റെ കടബാദ്ധ്യതയിൽ നിന്നാണ് മോചനം ലഭിച്ചത്.

ചെപ്പേടിലെ പത്തുവരികൾ മാത്രമുള്ള എഴുത്ത്, ഒരു അപൂർണ്ണവാക്യത്തിലാണ് അവസാനിക്കുന്നത്. ഈ രേഖയുടെ തുടർച്ച അടങ്ങിയിരിക്കാവുന്ന ചെപ്പേടോ ഏടുകളോ കിട്ടിയിട്ടില്ല.

ലഗുണാ ഉൾക്കടലിൽ ലുംബാങ്ങ് നദീമുഖത്തിനടുത്ത്, കോൺക്രീറ്റ് നിർമ്മാണത്തിനായി മണ്ണുവാരുകയായിരുന്ന ഒരു തൊഴിലാളിക്കു 1989-ൽ കണ്ടുകിട്ടിയ ചേപ്പേട് അയാൾ, ഒരു പുരാവസ്തു വ്യാപാരിക്കു വിറ്റു. ചെപ്പേടു വിലകൊടുത്തു വാങ്ങാൻ ആരേയും കിട്ടാതിരുന്നപ്പോൾ വ്യാപാരി അതിനെ ഫിലിപ്പീൻസ് ദേശീയ മ്യൂസിയത്തിനു കൈമാറി. അവിടെ അത് മ്യൂസിയത്തിലെ നരവംശശാസ്ത്രവിഭാഗത്തിന്റെ തലവൻ ആഫ്രെഡോ ഇവാഞ്ചെലിസ്റ്റായുടെ കൈയ്യിലെത്തി..

ഒരു വർഷത്തിനു ശേഷം ദേശീയ മ്യൂസിയത്തിൽ അതു കാണാനിടയായ ഡച്ച് നരവംശശാസ്ത്രജ്ഞൻ അന്റൂൺ പോസ്റ്റ്മാ ആണ്, അതിലെ എഴുത്തിന് ഇന്തോനേഷ്യയിലെ പഴയ കാവി ലിപിയുമായുള്ള സാദൃശ്യം ശ്രദ്ധിച്ചത്. തുടർന്ന് ലിഖിതം പരിഭാഷപ്പെടുത്തിയ പോസ്റ്റ്മാ, അതിൽ സൂചിപ്പിച്ചിരിക്കുന്ന കാലം, ഗ്രിഗോരിയൻ പഞ്ചാംഗത്തിലെ 900-ആമാണ്ടാണെന്നു കണ്ടു. 1521-ൽ ഫെർഡിനാന്റ് മഗല്ലന്റെ വരവോടെ തുടങ്ങിയ ഫിലിപ്പീൻസിന്റെ ഹിസ്പാനിയ ബന്ധത്തിനു നൂറ്റാണ്ടുകൾക്കു മുൻപ് എഴുതപ്പെട്ടതാണെന്ന തിരിച്ചറിവ്, ഈ രേഖയുടെ പ്രാധാന്യം വർദ്ധിപ്പിച്ചു. 

ലഗൂണാ ചെപ്പേട് കണ്ടുകിട്ടും വരെ, യൂറോപ്യൻ അധിനിവേശത്തിന്റെ തുടക്കത്തിനു മുൻപുള്ള കാലത്തെ ഫിലിപ്പീൻസിൽ നിന്നുള്ള ലിഖിതരേഖകൾ മിക്കവാറും ഇല്ല എന്ന അവസ്ഥയായിരുന്നു. അക്കാലത്തേതായി പേരിനു മാത്രം എടുത്തുകാട്ടാനുണ്ടായിരുന്ന രേഖകൾ വായിക്കാൻ കഴിയാത്തവയോ വ്യാജനിർമ്മിതികളെന്നു തെളിയിക്കപ്പെട്ടവയോ ആയിരുന്നു. അതിനാൽ ഫിലിപ്പീൻ ദ്വീപുകളുടെ ലിഖിതചരിത്രം 1521-ൽ ഫെർഡിനാന്റ് മഗല്ലനെ അനുഗമിച്ചെത്തിയ അന്തോണിയോ പിഗാഫെറ്റായുടെ കുറിപ്പുകളിൽ തുടങ്ങുന്നു എന്നു വിശ്വസിക്കപ്പെട്ടിരുന്നു. ലിഖിതചരിത്രത്തിന്റെ പഴക്കത്തെക്കുറിച്ചുള്ള ഈ ധാരണയെ ലഗൂണാ ചെപ്പേട് 621 വർഷം പിന്നോട്ടു കൊണ്ടുപോയി. ചെപ്പേടിൽ തെളിയിന്ന സമൂഹവ്യവസ്ഥയുടെ സങ്കീർണ്ണതയും കെട്ടുപാടുകളും, സ്പാനിഷ് വാഴ്ചക്കു മുൻപ്, ഫിലിപ്പീൻ ദ്വീപുകളിലെ സമൂഹം തീർത്തും അവികസിതവും ഒറ്റപ്പെട്ടതും ആയിരുന്നെന്ന വിശ്വാസത്തിനും പൊളിച്ചെഴുത്തു വേണമെന്നാക്കി.

"സ്പെയിൻകാർ, 300 വർഷത്തിലേറെ നീണ്ട അവരുടെ കോളനി വാഴ്ചക്കിടെ, (ഫിലിപ്പീൻസിലെ) പഴയ ഇന്ത്യൻ സ്വാധീനത്തിന്റെ എല്ലാ തെളിവുകളും മായ്ക്കാൻ ശ്രമിച്ചു. അതിനാൽ, അതിൽ വളരെക്കുറച്ചു മാത്രമേ അവശേഷിച്ചിക്കുന്നുള്ളു." - വിശ്വചരിത്രാവലോകനത്തിൽ (Glimpses of World History) ജവഹർലാൽ നെഹ്രു 

20-ആം നൂറ്റാണ്ടിന്റെ തുടക്കത്തിൽ ചമക്കപ്പെട്ട് വ്യാപകമായ പ്രചാരം നേടി, പാഠപുസ്തകങ്ങളിലും ഔദ്യോഗികചരിത്രങ്ങളിലും ഇടം കണ്ടെത്തുകയും തപാൽ സ്റ്റാമ്പുകളുടേയും സ്മാരകങ്ങളുടേയും പോലും പ്രമേയമാവുകയും ചെയ്ത "കളന്തിയാവിന്റെ നിയമസംഹിത‌"-യാണ് (the Code of Kalantiaw) അത്തരം തട്ടിപ്പുകളിൽ ഏറ്റവും കുപ്രസിദ്ധമായത്.


</doc>
<doc id="180494" url="https://ml.wikipedia.org/wiki?curid=180494" title="തുള്ളൻ ചിത്രശലഭങ്ങൾ">
തുള്ളൻ ചിത്രശലഭങ്ങൾ

ഒരു ചിത്രശലഭ കുടുംബമാണ് ഹെസ്പിരിഡെ - Hesperiidae. തുള്ളിത്തെറിച്ച്‌ പറക്കുന്ന ഈ ശലഭങ്ങൾക്ക് സ്കിപ്പേർസ് (skippers) എന്നൊരു പേര് കൂടിയുണ്ട്. വീർത്ത ശരീരവും പുറത്തേക്ക് തള്ളി നിൽക്കുന്ന വലിയ കണ്ണുകളും വളരെ വലിയ തുമ്പിക്കൈകളും ഉള്ള ചെറു ശലഭങ്ങളാണ് ഈ കുടുംബത്തിൽ ഉൾപ്പെട്ടിരിക്കുന്നത്. സ്പർശനികൾ നിശാശലഭങ്ങളെ പോലെ നേർത്തതും അറ്റം വളഞ്ഞതുമാണ്. ഭൂമുഖത്ത് 3500 ഇനവും ഇന്ത്യയിൽ 320 ഉം കേരളത്തിൽ 89 ഇനവും കണ്ടെത്തിയിട്ടുണ്ട്. ശലഭങ്ങളിലെ പ്രാചീനരായ ഇവർ പ്രത്യക്ഷത്തിൽ പലപ്പോഴും നിശാശലഭങ്ങളുടെ സ്വഭാവക്കാരാണ്. പൂക്കളിലും നനഞ്ഞ പ്രദേശങ്ങളിലും വന്നിരിക്കുന്ന സ്വഭാവമുണ്ട്. മുട്ടകൾ കമാനാകൃതിയിലുള്ളവയാണ്. ലാർവകൾ നീണ്ടതും തല പൊതുവേ ഹൃദയാകാരത്തിലുമാണ്. ലാർവ പ്രധാനമായും ആഹരിക്കുന്നത് പോയേസി, അക്കാന്തേസീ, ഡയസ്കോറേസി, സ്റ്റെർകലേസി തുടങ്ങിയ കുടുംബത്തിലുള്ള സസ്യങ്ങളെയാണ്.


</doc>
<doc id="180495" url="https://ml.wikipedia.org/wiki?curid=180495" title="നഴ്സറി വിദ്യാഭ്യാസം">
നഴ്സറി വിദ്യാഭ്യാസം

ആധുനിക സമ്പ്രദായത്തിലുള്ള ശിശുവിദ്യാഭ്യാസത്തെ നഴ്സറി വിദ്യാഭ്യാസം എന്ന പേരിൽ അറിയപ്പെടുന്നു. പ്രൈമറി വിദ്യാഭ്യാസത്തിനുമുമ്പ് നൽകുന്ന ഈ അടിസ്ഥാനവിദ്യാഭ്യാസപദ്ധതിക്ക് ഇപ്പോൾ വളരെയേറെ പ്രചാരം ലഭിച്ചിട്ടുണ്ട്. പൂർണമായ അർഥത്തിലുള്ള വിദ്യാഭ്യാസം പ്രൈമറി സ്കൂൾതലം മുതൽക്കേ ആരംഭിക്കുന്നുള്ളുവെങ്കിലും അതിനുമുമ്പുതന്നെ കുട്ടികളുടെ മാനസികവും കായികവുമായ വളർച്ചയ്ക്കാവശ്യമായ നല്ല ശീലങ്ങളും അറിവുകളും കഴിവുകളും വികസിപ്പിക്കാനുതകുന്നതരത്തിലുള്ള മാർഗനിർദ്ദേശങ്ങൾ നൽകി ഭാവിജീവിതത്തിന് സജ്ജരാക്കുകയാണ് നഴ്സറി വിദ്യാഭ്യാസം കൊണ്ട് ലക്ഷ്യമാക്കുന്നത്. മൂന്നു മുതൽ അഞ്ചുവരെ വയസ്സുള്ള കുട്ടികൾക്കാണ് ഇതു നൽകാനുദ്ദേശിക്കപ്പെട്ടിട്ടുള്ളത്. ഇപ്പോൾ രണ്ടു വയസ്സുമുതൽ നാലു വയസ്സുവരെയുള്ള കുട്ടികൾ നഴ്സറികളിലെത്തുന്നുണ്ട്.

ഗൃഹാന്തരീക്ഷത്തിലെ അമിതലാളന, ഏകാന്തത എന്നിവയിൽനിന്നും കുഞ്ഞുങ്ങളെ മാറ്റുന്നതിനും മറ്റ് സമപ്രായക്കാരുടെ കൂട്ടത്തിൽ കളിച്ചും രസിച്ചും കലഹിച്ചും പരസ്പരം സഹകരിച്ചും ഭാവികാല സാമൂഹിക ജീവിതത്തിനായുള്ള അടിത്തറയിടുന്നതിന് നഴ്സറി സ്കൂളിലെ പരിശീലനം സഹായിക്കുന്നു. ശിശുമനശ്ശാസ്ത്രത്തിൽ അവഗാഹം നേടിയവരും ശിശുക്കളുടെ സിദ്ധിവൈഭവങ്ങളും അവരുടെ ന്യൂനതകളും ഗ്രഹിക്കാനുള്ള പരിശീലനം നേടിയവരാണ് ഇത്തരം സ്കൂളുകളിലെ അധ്യാപകർ. ഇവർ കുട്ടികളെ ലാഘവത്തോടെയും കളികളിലൂടെയും പല കാര്യങ്ങളും പഠിപ്പിക്കുകയും സ്വയം പഠിക്കാൻ അവർക്ക് അവസരം ഒരുക്കിക്കൊടുക്കുകയും ചെയ്യുന്നു. അതിനു സഹായകരമായ സ്ഥലസൌകര്യങ്ങളും കളിക്കോപ്പുകൾ, പൂന്തോട്ടം, ആധുനിക രീതിയിലുള്ള പഠനോപകരണങ്ങൾ എന്നിവയും ഇത്തരം സ്ഥാപനങ്ങളിൽ ഉണ്ടായിരിക്കും. ചെറുപാട്ടുകളിലൂടെയും, കളികളിലൂടെയും ഇവിടെ നിന്ന് പലതരം വിദ്യകൾ അനായാസം ഗ്രഹിക്കാൻ കുട്ടികൾക്കു കഴിയുന്നു.

കിന്റർഗാർട്ടൻ എന്ന പേരിൽ പ്രസിദ്ധി നേടിയ ഈ വിദ്യാഭ്യാസ സമ്പ്രദായത്തിന്റെ ആവിഷ്കർത്താവ് ഫ്രോയ്ബൽ ആണ്. 1826-ലാണ് ഈ വിദ്യാഭ്യാസസമ്പ്രദായം കൗതുകകരങ്ങളായ വസ്തുക്കളുടെയും കളികളുടെയും അകമ്പടിയോടുകൂടി ഇദ്ദേഹം നടപ്പാക്കിയത്. 1909-ൽ ഇംഗ്ലണ്ടിലും 1922-ൽ അമേരിക്കൻ ഐക്യനാടുകളിലെ ബോസ്റ്റണിലും നഴ്സറി വിദ്യാഭ്യാസത്തിനായി വിദ്യാലയങ്ങൾ സ്ഥാപിക്കപ്പെട്ടു. ഇംഗ്ലണ്ടിൽ 1944-ൽ ഇതു പൊതുവിദ്യാഭ്യാസത്തിന്റെ പ്രാഥമിക തലമായി അംഗീകാരം നേടി. ഒട്ടേറെ നഴ്സറി വിദ്യാലയങ്ങളിൽ ഇറ്റാലിയൻ വിദ്യാഭ്യാസ ചിന്തകയായ മരിയ മോണ്ടിസോറി വികസിപ്പിച്ച പ്രത്യേക രീതിയിലുള്ള അധ്യയനവും നടത്തിവരുന്നുണ്ട്. ഇത്തരം സ്ഥാപനങ്ങളിൽ കുട്ടികൾ ഒറ്റയ്ക്കും കൂട്ടായും ചെറുപ്രവൃത്തികളിലേർപ്പെടുന്നു. ഓരോരുത്തർക്കും ടീച്ചർ വ്യക്തിപരമായ സഹായങ്ങൾ ആവശ്യമനുസരിച്ച് നൽകുന്നു. ഒരു കൂട്ടർ ചിത്രം വരയ്ക്കുമ്പോൾ മറ്റൊരു വിഭാഗം കാർട്ടൂൺ വരച്ചു രസിക്കുന്നു. കുറച്ചുപേർ പാട്ടുപാടുമ്പോൾ ചിലർ നൃത്തം ചവിട്ടുന്നു. ഓരോ കുട്ടിയും ഓരോതരം അനുഭവങ്ങൾ കളികളിലൂടെ അനായാസം ഹൃദിസ്ഥമാക്കുന്നു. ഇതിനിടയിൽ ഔട്ട്ഡോർ ആക്റ്റിവിറ്റീസും കാണപ്പെടുന്നു. ഓരോ ദിവസവും അവസാനിക്കുമ്പോൾ എല്ലാവരും കൂടിയുള്ള ഒരു സമൂഹഗാനവും അതുകഴിഞ്ഞ് രക്ഷാകർത്താക്കളെത്തുമ്പോൾ വീട്ടിലേക്കു പോകുന്നതിനുള്ള ഒരുക്കങ്ങളും-കോട്ടിടുക, ഷൂ കെട്ടുക, ബാഗ് എടുത്തു എല്ലാ സാധനങ്ങളും അതിനകത്ത് വയ്ക്കുക തുടങ്ങിയവ-സ്വയം ചെയ്യാൻ പരിശീലനം നൽകുന്നു. ആദ്യം കൂട്ടിക്കൊണ്ടുപോകുന്നവർക്കു മറ്റുള്ളവർ ടാറ്റാ നൽകി സന്തോഷത്തോടെ യാത്രയാക്കുന്നു.

നഴ്സറി സ്കൂളിലെ പ്രധാനാധ്യാപിക എല്ലാ കുഞ്ഞുങ്ങളോടും പ്രസന്നഭാവത്തോടെ ഒരുപോലെ സ്നേഹം പ്രകടിപ്പിക്കുന്നതിൽ മാതൃകാപരമായ പെരുമാറ്റം കാഴ്ചവയ്ക്കുന്നവരാകണം. കുട്ടികളുടെ ശാരീരികവും മാനസികവുമായ എല്ലാ കാര്യങ്ങളിലും അധ്യാപിക ശ്രദ്ധയർപ്പിക്കേണ്ടതാണ്. കുഞ്ഞുങ്ങളുടെ മാനസിക വികാസവും കായികക്ഷമതയും എത്രത്തോളമുണ്ടെന്ന് മനസ്സിലാക്കി കളിയിലൂടെയും കഥ, ഗാനം തുടങ്ങിയവയിലൂടെയും അവരെ പ്രത്യുന്മുഖരാക്കുവാൻ അധ്യാപകർ സദാ സന്നദ്ധരായിരിക്കണം. കുട്ടികളുടെ മാതാപിതാക്കളുമായി ആരോഗ്യപരമായ കാര്യങ്ങളിൽ അന്വേഷണം നടത്തുകയും വേണ്ട നിർദ്ദേശങ്ങൾ നൽകുകയും ചെയ്യേണ്ടതുണ്ട്.

നഴ്സറികളിൽ വിദ്യാഭ്യാസം ആവശ്യമില്ലെന്ന ചിന്താഗതിക്കാരും ധാരാളമുണ്ട്. നഴ്സറികൾ കുഞ്ഞുങ്ങളെ പകൽ സമയം സുരക്ഷിതമായി സംരക്ഷിക്കാനും മറ്റു കുട്ടികളുമായി സഹകരിച്ച് പെരുമാറുന്നതിന് അഭ്യസിപ്പിക്കാനും മാത്രമേ ആകാവൂ എന്ന നിലപാടാണ് ഇക്കൂട്ടർക്കുള്ളത്. അതിനാൽ "നഴ്സറി വിദ്യാഭ്യാസം" എന്ന പ്രയോഗം അവർ നിരാകരിക്കുന്നു.



</doc>
<doc id="180497" url="https://ml.wikipedia.org/wiki?curid=180497" title="സൂര്യകാന്ത് ത്രിപാഠി 'നിരാല'">
സൂര്യകാന്ത് ത്രിപാഠി 'നിരാല'

ആധുനിക ഹിന്ദി സാഹിത്യരംഗത്തെ ഒരു പ്രമുഖ വ്യക്തിത്വമായിരുന്നു സൂര്യകാന്ത് ത്രിപാഠി 'നിരാല' (1899 ഫെബ്രുവരി 21). കവി, നോവലിസ്റ്റ്, ഉപന്യാസകാരൻ, കഥാകൃത്ത് എന്നീ നിലകളിൽ ഇദ്ദേഹം ശ്രദ്ധേയനായിരുന്നു. 
ബംഗാളിലെ മേദിനിപ്പൂരിലെ മഹിഷാദൾ എന്ന പട്ടണത്തിൽ 1899 ഫെബ്രുവരി 21ന് ജനിച്ചു. സൂരജ് കുമാർ എന്നായിരുന്നു ചെറുപ്പത്തിലെ പേര്. പ്രാഥമിക വിദ്യാഭ്യാസം മേദിനിപ്പൂരിലെ ബംഗാളി മാധ്യമത്തിലായിരുന്നു. മെട്രിക്കുലേഷൻ പാസ്സായതിനുശേഷം നിരാല ലഖ്നൗവിൽ വരുകയും, തുടർന്ന് ഉന്നാവ് ജില്ലയിൽ താമസമാക്കുകയും ചെയ്തു. ഈ കാലയളവിൽ ഒട്ടനവധി പ്രസാധകർക്കുവേണ്ടി അദ്ദേഹം ജോലി ചെയ്തു. സാമ്പത്തിക പ്രതിസന്ധിയുടേതായ പ്രസ്തുത കാലയളവിൽ ഉപജീവനത്തിനുവേണ്ടി പ്രസ്സുകളിലെ പ്രൂഫ് റീഡറായും ജോലി ചെയ്തിട്ടുണ്ട്. 'സമന്വയ്', 'മത്വാലാ', 'സുധ' എന്നീ ആനുകാലിക പ്രസിദ്ധീകരണങ്ങളുടെ പത്രാധിപനായിരുന്നു. 1961 ഒക്ടോബർ 15ന് അലഹബാദിൽ വച്ച് അന്തരിച്ചു.




</doc>
<doc id="180516" url="https://ml.wikipedia.org/wiki?curid=180516" title="ലാലൻ ഫക്കീർ">
ലാലൻ ഫക്കീർ

പതിനെട്ടാം നൂറ്റാണ്ടിൽ ജീവിച്ചിരുന്ന ബാവുൽ ഗായകനാണ് ലാലൻ ഫക്കീർ. ബാവുളുകളുടെ ബാവുൽ എന്നറിയപ്പെടുന്ന ലാലൻ ഫക്കീർ ഇപ്പോൾ ബംഗ്ലാദേശിന്റെ ഭാഗമായ കുഷ്ടിയയിലെ നദിയ ജില്ലയിലാണ് ജീവിച്ചിരുന്നത്. 1774 ജനിച്ച ലാലൻ ഫക്കീർ ആയിരത്തോളം ബാവുൾ ഗാനങ്ങളാണ് എഴുതി ചിട്ടപ്പെടുത്തിയത്. ഇതിൽ അറുനൂറോളം പാട്ടുകൾ മാത്രമാണ് കണ്ടെടുത്തിട്ടുള്ളത്. ഇപ്പോഴും ബാവുൽ ഗായകർ പാടുന്ന പാട്ടുകൾ പലതും ലാലൻ‌ ഫക്കീർ എഴുതിയവയാണ്. ലാലൻ ഫക്കീർ ടാഗോറിനെ ഏറെ സ്വാധീനിച്ചു. ലാലനെ ടാഗോർ വീട്ടിൽ ക്ഷണിച്ചിരുത്തി പാടിച്ചിട്ടുണ്ട്.


</doc>
<doc id="180522" url="https://ml.wikipedia.org/wiki?curid=180522" title="ഗൗരാമി">
ഗൗരാമി

90 ഉപവർഗ്ഗവും , 4 ഉപകുടുംബങ്ങളും ,15 ജെനുസുകളും ഉൾപെടുന്ന വലിയ ഒരു ശുദ്ധജല മത്സ്യ കുടുംബമാണ് ഗൌരാമികൾ. ഈ കുടുംബത്തിലെ മിക്ക മത്സ്യങ്ങളെയും അലങ്കാര മത്സ്യമെന്ന നിലയിൽ വളർത്തി വരുന്നു. ഇവ സ്വാഭാവികമായി ഏഷ്യ ഭൂഖണ്ഡത്തിലെ ഇന്ത്യ, പാകിസ്താൻ, വടക്കുകിഴക്കൻ കൊറിയ എന്നിവിടങ്ങളിൽ കാണപ്പെടുന്നു. ഇവയിൽ വലിയ ഇനങ്ങൾ ഭക്ഷ്യയോഗ്യമാണ്. വളരെ ഭംഗിയുള്ള അലങ്കാര മത്സ്യമായ സയാമീസ് ഫൈറ്റർ മത്സ്യങ്ങൾ ഈ കുടുംബത്തിൽ പെട്ടതാണ്.

മുട്ട ഇടുന്ന മത്സ്യങ്ങളായ ഇവയിൽ മിക്കവയും കുഞ്ഞുങ്ങളെ സംരക്ഷിച്ചു വളർത്തുന്നവയാണ്. ഈ ഇനത്തിൽ പെട്ട എല്ലാ മത്സ്യങ്ങൾക്കും വായുവിൽ നിന്നു നേരിട്ടും ശ്വസികാൻ സാധിക്കും. ഇതിനു ഇവയ്ക്ക് ലാബ്രിന്ത് എന്ന പ്രത്യേക അവയവം ഉണ്ട് .

കുടുംബത്തിലെ പ്രശസ്തരായ അലങ്കാര മത്സ്യങ്ങൾ 


</doc>
<doc id="180528" url="https://ml.wikipedia.org/wiki?curid=180528" title="മീനാക്ഷി തമ്പാൻ">
മീനാക്ഷി തമ്പാൻ

കേരളത്തിലെ ഒരു പൊതു പ്രവർത്തകയും മുൻ നിയമ സഭാംഗവും അദ്ധ്യാപികയുമാണ് മീനാക്ഷി തമ്പാൻ. സി.പി.ഐ സംസ്ഥാന കമ്മിറ്റി അംഗമാണ്.
പാലക്കാട് ജില്ലയിൽ കൊല്ലങ്കോടിനടുത്ത് വടവന്നൂരിൽ പാറക്കൽ തറവാട്ടിൽ ജനിച്ചു. അച്ഛൻ തൃശ്ശൂർ ജില്ലയിലെ കൊരട്ടി പ്രദേശത്ത് കൊരട്ടി സ്വരൂപത്തിൽ അഡ്വ: കെ. കെ. തമ്പാൻ അമ്മ: പറക്കൽ രാജകുമാരിയമ്മ. 1962 ൽ ഇരുപതാം വയസിൽ തൃശ്ശൂർ സെൻറ്. മേരീസ് കോളേജിൽ ആദ്യമായി അധ്യാപികയായി. തുടർന്ന് ഇരിഞ്ഞാലക്കുട സെൻറ്. ജോസഫ് കോളേജ് ആരംഭിക്കുന്ന കാലംമുതൽ പ്രവർത്തിച്ചു .ഹെഡ് ഓഫ് ദ ഡിപ്പാർട്മെൻറ് ആയി വിരമിച്ചു. അധ്യാപക പ്രസ്ഥാനവുമായി ബന്ധപെട്ടു പ്രവർത്തിച്ചു.1970 കളിൽ ഇന്ത്യൻ കമ്മ്യൂണിസ്റ്റ് പാർട്ടി (CPI) യുമായി പ്രവർത്തിച്ചു. ദേശീയ കൌൺസിൽ അംഗം വരെയായി. ഇപ്പോഴും ദേശീയ കൌൺസിൽ അംഗമാണ്. ഈക്കാലത്ത് തന്നെ സ്ത്രീ സംഘടനാ പ്രവർത്തനവുമായി ബന്ധപ്പെടുകയും കേരള മഹിളാ ഫെഡെറേഷന്റെ സംസ്ഥാന പ്രസിഡെൻറായി ദീർഘകാലം പ്രവർത്തിച്ചു. NFIW (National Federation of Indian Women)ന്റെ ദേശീയ വൈസ്. പ്രേസിഡെൻറായി പ്രവർത്തിച്ചു.
1991 ലും 1996ലും ഒൻപതും പത്തും കേരളനിയമസഭകളിലേക്ക് കൊടുങ്ങല്ലൂർ നിന്ന് തെരഞ്ഞെടുക്കപ്പെട്ടിട്ടുണ്ട്.

പ്രൊഫ: മീനാക്ഷിതമ്പാന്റെ ലേഖനങ്ങൾ


</doc>
<doc id="180541" url="https://ml.wikipedia.org/wiki?curid=180541" title="ആഗുല്ലാസ് പ്രവാഹം">
ആഗുല്ലാസ് പ്രവാഹം

ഇന്ത്യാസമുദ്രത്തിൽ ദക്ഷിണാഫ്രിക്കയുടെ കിഴക്കേ തീരത്തുകൂടി തെക്കുപടിഞ്ഞാറേക്കൊഴുകുന്ന സമുദ്രജലപ്രവാഹമാണ് അഗുല്ലാസ് പ്രവാഹം. ദക്ഷിണ-അക്ഷാംശങ്ങൾ 25 ക്കും 40 ക്കും ഇടയ്ക്ക് കരയിൽനിന്നും 480 കി.മീ. അകലംവരെയുള്ള സമുദ്രഭാഗത്താണ് ഈ കടലൊഴുക്ക് അനുഭവപ്പെടുന്നത്.

ഭൂഭ്രമണത്തിന്റെ ഫലമായി ദക്ഷിണാർധഗോളത്തിൽ കാറ്റുകൾ നേർദിശയിൽനിന്നും ഇടത്തോട്ടായി വ്യതിചലിക്കുന്നു. തെക്കുകിഴക്കൻ വാണിജ്യവാതങ്ങളുടെ പ്രഭാവംമൂലം മധ്യരേഖയ്ക്കു തെക്കുള്ള സമുദ്രഭാഗങ്ങളിൽ കിഴക്കുനിന്നും പടിഞ്ഞാറേക്ക് ജലപ്രവാഹം ഉണ്ടാകുന്നു. ഇതാണ് ദക്ഷിണ മധ്യരേഖീയ പ്രവാഹം എന്നറിയപ്പെടുന്നത്. ആഫ്രിക്കൻ തീരത്തെത്തുന്നതോടെ ഇതിന്റെ ഗതി വൻകരയ്ക്കു സമാന്തരമാവും. രണ്ടായി പിരിഞ്ഞൊഴുകുന്ന ഈ പ്രവാഹത്തിലെ ഒരു ഭാഗം മഡഗാസ്കർ ദ്വീപിനും (മലഗസി റിപ്പബ്ലിക്), ആഫ്രിക്കൻ തീരത്തിനും ഇടയ്ക്കുകൂടി ഒഴുകുന്നു; ഇതാണ് മൊസാംബിക് പ്രവാഹം. രണ്ടാമത്തെ പിരിവ് മഡഗാസ്കറിന്റെ കിഴക്കൻ തീരത്തുകൂടി തെക്കോട്ടു നീങ്ങുന്നു; ഈ പ്രവാഹങ്ങൾ വീണ്ടും കൂടിച്ചേർന്നാണ് ആഗുല്ലാസ് പ്രവാഹമായിത്തീരുന്നത്.

ഉഷ്ണമേഖലയിൽ ഉയർന്ന അക്ഷാംശങ്ങളിലേക്ക് ഒഴുകുന്നതിനാൽ ആഗുല്ലാസ് പ്രവാഹം ഉഷ്ണപ്രവാഹമാണ്. ഈ പ്രവാഹത്തിന്റെ ഒരു കൈവഴി ഗുഡ്ഹോപ്പ്മുനമ്പ് ചുറ്റി ദക്ഷിണ അറ്റ്ലാന്റിക്കിലേക്കൊഴുകുന്നു.



</doc>
<doc id="180542" url="https://ml.wikipedia.org/wiki?curid=180542" title="സ്മാർട്ട്ബേഡ്">
സ്മാർട്ട്ബേഡ്

കുറഞ്ഞ ഭാരമുള്ളതും ഊർജ്ജോപയോഗത്തിൽ കാര്യക്ഷമതയുള്ളതുമായ പക്ഷിയുടെ രൂപത്തിലുള്ള ഒരു നൂതന റോബോട്ടാണ് സ്മാർട്ട്ബേഡ്. ഫെസ്റ്റോ ബയോനിക് ലേണിങ് നെറ്റ്വർക്കാണ് ഇത് വികസിപ്പിച്ചെടുത്തത് . ഈ റോബോട്ട് പക്ഷികളുടെ പറക്കാനുള്ള കഴിവിനെ പരമാവധി പ്രയോജനപ്പെടുത്തുന്നു.

ഉയർന്നു പൊങ്ങാനും പറക്കാനും നിലത്തിറങ്ങാനും കഴിയുന്ന ഈ റോബോട്ടിനെ നിലത്തുനിന്ന് റിമോട്ട് കൺട്രോൾ വഴി തത്സമയം നിയന്ത്രിക്കാം. ശരീരത്തിൽ ഘടിപ്പിച്ച മോട്ടോറിന്റെ സഹായത്താൽ ചിറകടിച്ചാണ് സ്മാർട്ട്ബേഡ് പറക്കുന്നത്. വായുവിൽ ഉയർന്ന് കഴിഞ്ഞാൽ പറക്കലിന്റെ ഗതി വാൽ നിയന്ത്രിക്കും .


</doc>
<doc id="180551" url="https://ml.wikipedia.org/wiki?curid=180551" title="ആഗോള ആർദ്രോഷ്ണാവസ്ഥാ നിരീക്ഷണം">
ആഗോള ആർദ്രോഷ്ണാവസ്ഥാ നിരീക്ഷണം

ലോക അന്തരീക്ഷ നിരീക്ഷണ സംഘടന (World Meteorological Organisation)യുടെ ആഭിമുഖ്യത്തിൽ ആഗോളവ്യാപകമായി ഏർപ്പെടുത്തിയിട്ടുള്ള കാലാവസ്ഥാനിരീക്ഷണപദ്ധതിയാണ് ആഗോള-ആർദ്രോഷ്ണാവസ്ഥാ നിരീക്ഷണം. സംഗ്രഹരൂപത്തിൽ W M O എന്നറിയപ്പെടുന്ന ഈ സംഘടന അന്തരീക്ഷവിജ്ഞാനരംഗത്ത് ശാസ്ത്ര-സാങ്കേതിക വികാസങ്ങൾ മൂലമുണ്ടായിട്ടുള്ള നേട്ടങ്ങളുടെ പ്രയോജനം ലോകമെമ്പാടും ലഭ്യമാക്കുന്നതിന് ഉദ്ദേശിക്കപ്പെട്ടിട്ടുള്ളതാണ്. അന്തരീക്ഷത്തെ സംബന്ധിച്ച് മാനവരാശിക്കുള്ള അറിവുകൾ വർധിപ്പിക്കുന്നതിനും വ്യാപിപ്പിക്കുന്നതിനും ഈ പദ്ധതി പ്രയത്നിച്ചുവരുന്നു.

അന്തരീക്ഷപ്രക്രിയകൾക്കു ഹേതുവായിത്തീരുന്ന വായു പിണ്ഡങ്ങൾക്കും (air mass) അതുപോലുള്ള ആർദ്രോഷ്ണഘടകങ്ങൾക്കും (weather factors) മനുഷ്യൻ നിർണയിച്ചിട്ടുള്ള അതിരുകളും വിഭജനരേഖകളും ബാധകമല്ലാത്തതിനാൽ, ലോകത്തുള്ള ഒരു രാഷ്ട്രത്തിനും തന്നെ പരസ്പരസഹായം കൂടാതെയുള്ള കാലാവസ്ഥാനിർണയനം സാധ്യമല്ല. സഞ്ചാരപഥത്തിൽ അപ്പോഴപ്പോഴുണ്ടാകുന്ന ഗുണവ്യതിയാനങ്ങൾ അനുസരിച്ച് ആർദ്രോഷ്ണഘടകങ്ങളുടെ സ്വഭാവവും തത്ഫലമായുണ്ടാവുന്ന അന്തരീക്ഷ പ്രക്രിയകളും മാറുന്നു. തന്നിമിത്തം കാലാവസ്ഥാ പ്രവചനം (Weather forecasting) കൃത്യമായി നിർവഹിക്കുന്നതിന് ആഗോളവ്യാപകമായ നിരീക്ഷണം ആവശ്യമാണ്. ഇതിന്റെ അടിസ്ഥാനത്തിൽ അന്തരീക്ഷനിരീക്ഷണരംഗത്ത് സാർവലൌകികമായ വ്യവസ്ഥകൾ ഒരു നൂറ്റാണ്ട്|നൂറ്റാണ്ടിനു]] മുൻപു മുതൽത്തന്നെ നിലവിൽ വന്നിട്ടുണ്ട്. എന്നാൽ ഈ രംഗത്തുണ്ടായ വൻപിച്ച സാങ്കേതികവികാസം ഇക്കാര്യത്തിൽ പുതിയ ഒരു സമീപനം ആവശ്യമാക്കിത്തീർത്തു. കൃത്രിമോപഗ്രഹങ്ങൾ, ഇലക്ട്രോണിക് കംപ്യൂട്ടറുകൾ, ആൾസഹായമില്ലാതെ പ്രവർത്തിക്കുന്ന നിരീക്ഷണയന്ത്രങ്ങൾ, സമുദ്രോപരിതലത്തിൽ പ്രവർത്തിക്കുന്ന പൊങ്ങുകൾ (meteorological buoys) തുടങ്ങിയവയുടെ സഹായത്തോടെ കൃത്യമായി കാലാവസ്ഥാപ്രവചനം നടത്തുന്ന ഒരു സ്ഥിതി സംജാതമായിട്ടുണ്ട്. പക്ഷേ, ഇവയിലൂടെ ഗ്രഹിക്കപ്പെടുന്ന വിവരങ്ങൾ ലോകത്തിന്റെ ഏതു കോണിലേക്കും അപ്പപ്പോൾ വിനിമയം ചെയ്തെത്തിക്കേണ്ടത് അത്യാവശ്യമാണ്. ഇതിനുവേണ്ട അന്താരാഷ്ട്ര സഹകരണവും വിനിമയവ്യവസ്ഥയും ആണ് ആഗോള ആർദ്രോഷ്ണാവസ്ഥാനിരീക്ഷണത്തിന് പ്രചോദകമായിത്തീർന്നത്.

ഈ പദ്ധതിയുടെ പ്രവർത്തനങ്ങൾ മൂന്നായി വിഭജിക്കാം.

ലോകത്തിന്റെ നാനാഭാഗത്തുനിന്നുമായി ആർദ്രോഷ്ണാവസ്ഥയെ സംബന്ധിച്ച് ആകാവുന്നിടത്തോളം സ്ഥിതിവിവരങ്ങൾ ശേഖരിക്കുകയും അവയുടെ സഹായത്തോടെ കൃത്യമായ പ്രവചനം സാധ്യമാക്കുകയുമാണ് ആദ്യത്തെ ലക്ഷ്യം. നിലവിലുള്ള അന്തരീക്ഷനിരീക്ഷണ കേന്ദ്രങ്ങൾ ഭൂതലത്തിന്റെ ഏതാണ്ട് നാലിലൊരു ഭാഗത്തെ മാത്രമേ നിരീക്ഷണവിധേയമാക്കുന്നുള്ളു. ഉപര്യന്തരീക്ഷത്തെ സംബന്ധിച്ചു ഗ്രഹിക്കപ്പെടുന്ന വിവരങ്ങൾ നന്നേ അപര്യാപ്തവുമാണ്. ഈ കുറവു പരിഹരിക്കുവാൻ ആഗോള-ആർദ്രോഷ്ണാവസ്ഥാനിരീക്ഷണത്തിന്റെ ഭാഗമായി വിവിധയിനത്തിലുള്ള പുതിയ നിരീക്ഷണകേന്ദ്രങ്ങൾ കൂടുതൽ കൂടുതൽ സ്ഥാപിക്കുവാനുള്ള ശ്രമം നടന്നുവരുന്നു.

ഭൂമിയെ പ്രദക്ഷിണം ചെയ്യുന്ന പ്രത്യേക കൃത്രിമോപഗ്രഹങ്ങൾവഴി ആർദ്രോഷ്ണാവസ്ഥയെ സംബന്ധിച്ച സ്ഥിതിവിവരങ്ങൾ ഗ്രഹിക്കുകയാണ് മറ്റൊരു പരിപാടി. ഈ ഉപഗ്രഹങ്ങളിൽ ഘടിപ്പിച്ചിട്ടുള്ള പ്രത്യേക ക്യാമറകൾ വഴി ലഭിക്കുന്ന മേഘാവരണത്തിന്റെ ഛായ ഭൂമിയിലെ വിവിധകേന്ദ്രങ്ങളിൽ പകർത്തപ്പെടുന്നതിനെത്തുടർന്ന്, മേഘാവരണത്തിന്റെ ആഗോളസ്ഥിതിയും അതോടനുബന്ധിച്ച് രൂപംകൊള്ളാവുന്ന അന്തരീക്ഷപ്രക്രിയകളും നിരീക്ഷകർക്ക് ബോധ്യമാവുന്നു. ആർദ്രോഷ്ണഘടകങ്ങളുടെ ഊർധ്വ (lvertica) ദിശയിലുള്ള സ്ഥിതിവിവരം ശേഖരിക്കുന്നതിന് കൃത്രിമോപഗ്രഹങ്ങളിൽ ലേസറുകൾ ഘടിപ്പിക്കുന്നു. അന്തരീക്ഷത്തിന്റെ ലംബദിശയിലുള്ള വിധാനം മനസ്സിലാക്കുന്നതിന് കാലാവസ്ഥാനിരീക്ഷണത്തിനായുദ്ദേശിച്ചുള്ള പ്രത്യേകയിനം റോക്കറ്റുകൾ വിക്ഷേപിക്കുന്ന പതിവും നിലവിൽ വന്നിട്ടുണ്ട്.

കാലാവസ്ഥാപ്രവചനത്തെ സംബന്ധിച്ച് ആർദ്രോഷ്ണ ഘടകങ്ങളുടെ സ്ഥിതിവിവരങ്ങൾ എത്രമാത്രം കിട്ടുന്നുവെന്നതിനല്ല, എത്ര എളുപ്പം കിട്ടുന്നുവെന്നതിനാണ് പ്രസക്തി. സന്ദേശങ്ങൾ പിടിച്ചെടുക്കുന്നതിനും ശേഖരിക്കപ്പെടുന്ന വിവരങ്ങൾ എത്രയും വേഗം വിനിമയം ചെയ്യുന്നതിനും പോന്ന ടെലികമ്മ്യൂണിക്കേഷൻ സംവിധാനം ഉണ്ടായിരിക്കേണ്ടത് ഒരു അന്തരീക്ഷ നിരീക്ഷണ കേന്ദ്രത്തെ സംബന്ധിച്ചിടത്തോളം അത്യാവശ്യമാണ്. ആഗോളവാർത്താവിനിമയ വ്യവസ്ഥയുടെ പ്രധാനഘടകം ലോകവ്യാപകമായി പ്രവർത്തിക്കുന്ന മൂന്നു നിരീക്ഷണകേന്ദ്രങ്ങളെ പരസ്പരം ബന്ധിക്കുന്ന ട്രങ്ക് സർക്യൂട്ട് (trunk circuit) ആണ്; ടെലികമ്മ്യൂണിക്കേഷൻ രീതിയിൽ മിനിറ്റിൽ 3,600 വാക്കുകളെന്ന തോതിൽ വാർത്താവിനിമയം നടത്തുവാനുള്ള സംവിധാനമാണിത്. ഇതിനോടു ബന്ധപ്പെട്ട് വിവിധ രാജ്യങ്ങളിലെ നാനാകേന്ദ്രങ്ങളിലായി പ്രവർത്തിക്കുന്ന ഇലക്ട്രോണിക് കംപ്യൂട്ടറുകളുടെ ഒരു വ്യൂഹമുണ്ട്. ഇവയിലോരോന്നും അതതു രാജ്യത്തെ വിവിധ ഭാഗങ്ങളിലായുള്ള ചെറിയ നിരീക്ഷണ കേന്ദ്രങ്ങളുമായി സദാ ബന്ധം പുലർത്തുന്നവയാണ്. ആഗോള വാർത്താവിനിമയ വ്യവസ്ഥയുടെ മറ്റൊരു മെച്ചം അക്കങ്ങളിലും അക്ഷരങ്ങളിലുമുള്ള വാർത്താവിതരണത്തിനു പുറമേ, ചിത്രവിനിമയംകൂടി നടത്തുന്നുവെന്നതാണ്. ഉപഗ്രഹാന്തരീക്ഷവിജ്ഞാനീയ(Satellite Meteorology)ത്തിന്റെ വികാസം ആഗോള വാർത്താവിനിമയ വ്യവസ്ഥയുടെ കാര്യക്ഷമത ഗണ്യമായി വർധിപ്പിച്ചിട്ടുണ്ട്.

മേല്പറഞ്ഞ സംവിധാനങ്ങൾ നടപ്പിൽ വരുത്തുവാൻ സങ്കീർണവും സൂക്ഷ്മവുമായ അനേകം ഉപകരണങ്ങൾ പ്രവർത്തിപ്പിക്കേണ്ടതുണ്ട്. വികസ്വരരാജ്യങ്ങളുടെ സാമ്പത്തികശേഷിക്കു നിരക്കാത്തത്ര വിലപിടിപ്പുള്ള യന്ത്രസംവിധാനമാണ് ആവശ്യമായി വന്നിരിക്കുന്നത്. ആഗോളവ്യാപകമായി അറിയിപ്പുകൾ പകർന്നുകൊടുക്കുന്നതിനു കഴിവുള്ള മൂന്നു നിരീക്ഷണ കേന്ദ്രങ്ങൾ മോസ്കോ, വാഷിങ്ടൺ, മെൽബൺ എന്നിവിടങ്ങളിൽ സ്ഥാപിതമായിരിക്കുന്നു. സുസജ്ജമായ സാങ്കേതികസംവിധാനം ഈ കേന്ദ്രങ്ങളുടെ സവിശേഷതയാണ്. ആർദ്രോഷ്ണഘടകങ്ങളുടെ സ്ഥിതിവിവരങ്ങൾ ശേഖരിച്ച് സംഗ്രഹിക്കുന്നതിനു പുറമേ, അവയുടെ വിശ്ലേഷണവും (analysis) വിനിമയവും സാധിക്കുന്നതിൽ ലോകവ്യാപകമായ സമീപനം നടത്തുവാൻ ഈ കേന്ദ്രങ്ങൾക്കു കഴിയുന്നു. ഇവയുമായി ബന്ധപ്പെട്ട് മേഖലാടിസ്ഥാനത്തിൽ പ്രവർത്തിക്കുന്ന അഞ്ചു കേന്ദ്രങ്ങളുണ്ട്: മോസ്കോ, ന്യൂഡൽഹി, ന്യൂയോർക്ക്, ഓഫൻബാക്ക് (ജർമനി), ടോക്കിയോ എന്നിവിടങ്ങളിലുള്ള ഈ സ്ഥാപനങ്ങൾ ആഗോളനിരീക്ഷണകേന്ദ്രങ്ങളെ ഓരോ രാഷ്ട്രത്തിലെയും പ്രധാനനിരീക്ഷണ കേന്ദ്രവുമായി ബന്ധിപ്പിക്കുന്ന കണ്ണികളായി പ്രവർത്തിക്കുന്നു. 



</doc>
<doc id="180554" url="https://ml.wikipedia.org/wiki?curid=180554" title="അപ്പോകാലിപ്‌സ് നൗ">
അപ്പോകാലിപ്‌സ് നൗ

ഫ്രാൻസിസ് ഫോർഡ് കപ്പോള സംവിധാനത്തിൽ 1979 ൽ പുറത്തിറങ്ങിയ അമേരിക്കൻ ചലച്ചിത്രമാണ് അപ്പോകാലിപ്‌സ് നൗ.ഏറ്റവും മികച്ച യുദ്ധസിനിമകളിൽ ഒന്നായി ഇത് ഗണിക്കപെടുന്നു.

ജോസഫ് കോൺറാഡിന്റെ "ഹാർട്ട് ഓഫ് ഡാർക്‌നെസ്സ്" എന്ന നോവലിനെ ആസ്പദമാക്കി തിരക്കഥ രചിച്ചത് ജോൺ മില്ലിയസും ഫ്രാൻസിസ് കപ്പോളയുമാണ്.

വിയറ്റ്‌നാം യുദ്ധത്തിന്റെ പശ്ചാത്തലത്തിലാണ് കഥ നടക്കുന്നത്.അമേരിക്കൻ ആർമി ഓഫീസർ ആയ ക്യാപ്റ്റൻ ബെഞ്ചമിൻ വില്ലാർഡ് ആണ് കേന്ദ്ര കഥാപാത്രം .കൂറുമാറിയ ,ഭ്രാന്തമായ സ്വഭാവങ്ങൾ കാണിക്കുന്ന സ്പെഷ്യൽ ഫോഴ്സ് കേണൽ വാല്ട്ടെർ ഇ കുട്സിനെ വധിക്കുക എന്നതാണ് അയാളെ കംബോഡിയയിൽ എത്തിച്ച ദൌത്യം .
ഹെർസോഗിന്റെ എന്ന സിനിമയുടെ സ്വാധീനം ഈ സിനിമയ്ക്ക് ഉള്ളതായി ചൂണ്ടിക്കനിക്കപെടുന്നു .


In 2000, "Apocalypse Now" was selected for preservation in the United States National Film Registry by the Library of Congress as being "culturally, historically, or aesthetically significant".

കപ്പോളയുടെ ആധികാരികമായ സംവിധാനരീതിയുടെ ഉത്തമ ഉദാഹരണം ആണീ ചിത്രം.ക്രമവിരുദ്ധതയിലെ മനോഹാരിത ഏറ്റവും ഭംഗിയായി ആവിഷ്കരിച്ചിരിക്കുന്നു ഈ സിനിമ.

ക്യാപ്റ്റൻ വില്ലാർഡ് ആയി മാർട്ടിൻ ഷീനും കേണൽ ആയി മർലൺ ബ്രാൻഡോയും അഭിനയിച്ചിരിക്കുന്നു.

2001 ആഗസ്തിൽ ഈ സിനിമയുടെ പുത്തൻ വേർഷൻ "അപ്പോകാലിപ്‌സ് നൗ:റീഡക്‌സ്" എന്ന പേരിൽ റിലീസ് ആയി.ആദ്യരൂപത്തിൽ ഇല്ലാതിരുന്ന 49 മിനിറ്റോളമുള്ള ടെക്‌നികളറിലുള്ള രംഗങ്ങൾ പുതിയ വേർഷനിൽ ഉണ്ട് .


</doc>
<doc id="180557" url="https://ml.wikipedia.org/wiki?curid=180557" title="ദേവി (ബംഗാളി ചലച്ചിത്രം)">
ദേവി (ബംഗാളി ചലച്ചിത്രം)

സത്യജിത് റേ സംവിധാനം ചെയ്ത് 1960 ൽ പുറത്തിറങ്ങിയ ബംഗാളിചലച്ചിത്രം ആണ്‌ ദേവി.

രബീന്ദ്രനാഥ് ടാഗോർ നൽകിയ ഒരാശയത്തെ അവലംബിച്ച് പ്രഭാത് കുമാർ മുഖർജി 1891 ൽ എഴുതിയ കഥ ആണ്‌ റേ സിനിമയ്ക്ക് വേണ്ടി സ്വീകരിച്ചത്.
പത്തൊമ്പതാം നൂറ്റാണ്ടിന്റെ മധ്യത്തിലെ ബംഗാളി ഗ്രാമമാണ്‌ ചിത്രത്തിന്റെ പശ്ചാത്തലം.ഭർത്യപിതാവിനാൽ കാളീമാതാവായി ആരാധിക്കപ്പെടേണ്ടി വന്ന "ദയാമയി" എന്ന യുവതി ക്രമേണ നിര്വ്യക്തീകരണത്തിനു വിധേയയായി ദുരന്തത്തിലേക്ക് നീങ്ങുന്നതാണ്‌ കഥ.പരമ്പരാഗതമായി നിലനിൽകുന്ന മതാധിഷ്ഠിതമായ അന്ധവിശ്വാസത്തിന്റെയും പാശ്ചാത്യവിദ്യാഭ്യാസത്തിലൂടെ കൈവന്ന ആധുനികാവബോധത്തിന്റെയും സംഘർഷം ആണ്‌ റായി ചിത്രീകരിക്കാൻ ശ്രമിക്കുന്നത്.

ദയാമയി ആയി ശർമ്മിള ടാഗോറാണ്‌ അഭിനയിച്ചിരിക്കുന്നത്.

ഇന്ത്യൻ സാഹചര്യങ്ങളിൽ ഇന്നും പ്രസക്തിയുള്ള ഒരു വിഷയമാണ്‌ റായി ഈ സിനിമയിലൂടെ അവതരിപ്പിച്ചത്.

"ദേവി"ക്ക് യാഥാസ്ഥിതിക ഹൈന്ദവ സംഘടനകളുടെയും വ്യക്തികളുടെയും രൂക്ഷവിമർശനവും എതിർപ്പും നേരിടേണ്ടി വന്നു. സെൻസർ ബോർഡ് ഈ സിനിമ തടയുകയോ രംഗങ്ങൾ മുറിച്ചു മാറ്റാൻ തന്നെ നിർബന്ധിച്ചേക്കുകയോ ചെയ്തേക്കുമെന്ന് റേ ഭയപ്പെട്ടിരുന്നു .



</doc>
<doc id="180560" url="https://ml.wikipedia.org/wiki?curid=180560" title="ദേശീയ ഗ്രാമീണ ആരോഗ്യ മിഷൻ">
ദേശീയ ഗ്രാമീണ ആരോഗ്യ മിഷൻ

ഗ്രാമതല ആരോഗ്യ പ്രവർത്തനങ്ങൾ മെച്ചപ്പെടുത്തുന്നതിനും വ്യാപിപ്പിക്കുന്നതിനുമായി 2005 ഏപ്രിൽ 5ന് ഇന്ത്യയിൽ നിലവിൽ വന്ന പദ്ധതിയാണ് ദേശീയ ഗ്രാമീണ ആരോഗ്യ മിഷൻ. ഗ്രാമീണ ആരോഗ്യരംഗത്ത് നിലവിലുണ്ടായിരുന്ന കേന്ദ്ര സർക്കാർ പദ്ധതികൾ ഏകോപിപ്പിച്ചാണ് ഈ പദ്ധതിക്ക് രൂപം നൽകിയത്.



</doc>
<doc id="180566" url="https://ml.wikipedia.org/wiki?curid=180566" title="മൊഹ്സെൻ മഖ്മൽബഫ്">
മൊഹ്സെൻ മഖ്മൽബഫ്

വിഖ്യാതനായ ഇറാനിയൻ ചലച്ചിത്ര സംവിധായകൻ ആണ് മൊഹ്സെൻ മഖ്മൽബഫ് (.തിരക്കഥ രചയിതാവ് ,എഡിറ്റർ എന്ന നിലയിലും അദ്ദേഹം പ്രശസ്തൻ ആണ് .2007 ൽ അദ്ദേഹം ഏഷ്യൻ ഫിലിം അക്കാദമി യുടെ പ്രസിഡന്റ്‌ ആയിരുന്നു .



</doc>
<doc id="180568" url="https://ml.wikipedia.org/wiki?curid=180568" title="ചൂടാറാപ്പെട്ടി">
ചൂടാറാപ്പെട്ടി

കേരളാ ശാസ്ത്ര സാഹിത്യ പരിഷത്തിന്റെ ഒരുല്പന്നമാണ് ചൂടാറാപ്പെട്ടി. ഭക്ഷണം പാകം ചെയ്യുമ്പോൾ ഇന്ധനം ലാഭിക്കുന്നതു വഴിയുള്ള ഊർജ്ജ സംരക്ഷണമാണ് ഈ ഉത്പന്നം ലക്ഷ്യം വയ്ക്കുന്നത്. പരിഷത്തിന്റെ ആഭിമുഖ്യത്തിലുള്ള ഗവേഷണ സ്ഥാപനമായ ഐ.ആർ.ടി.സി. രൂപകല്പന ചെയ്ത് പരിഷത് പ്രൊഡക്‌ഷൻ സെന്റർ വിപണിയിലെത്തിക്കുന്ന ഉല്പന്നമാണ്‌ പരിഷത് ചൂടാറാപ്പെട്ടി. ഊർജ്ജ സം‌രക്ഷണം, ഇന്ധനലാഭം തുടങ്ങിയവയാണ്‌ ഇതിന്റെ പ്രത്യേകതകൾ. തെർമോക്കോൾ ഉപയോഗിച്ചാണ്‌ ഇത് നിർമ്മിച്ചിരിക്കുന്നത്. 50% വരെ ഊർജ്ജം ലാഭിക്കാൻ ഈ ഉല്പന്നം കൊണ്ട് സാധിക്കും

വെള്ളം 100 ഡിഗ്രി ഊഷ്മാവിൽ നീരാവിയാകുന്നു എന്നതാണ് ഇതിന്റെ പ്രവർത്തന തത്ത്വം. അരി മുതലായ ധാന്യങ്ങളോ, പച്ചക്കറികളോ വെള്ളത്തിലിട്ട് വേവിക്കുമ്പോൾ വെള്ളം തിളച്ചുകഴിഞ്ഞാൽ പിന്നെ ബാക്കി വേകുവാൻ പാത്രത്തിലുള്ള ചൂട് നിലനിർത്തിയാൽ മതിയാകും. പാത്രം കൂടുതൽ ചൂടാക്കിയാൽ കൂടുതൽ വെള്ളം നീരാവിയായി പോകും എന്നല്ലാതെ യാതൊരു ഗുണവുമില്ലെന്ന് മാത്രമല്ല ധാരാളം ഊർജ്ജം നഷ്ടമാവുകയും ചെയ്യും. അരി വേകുവാൻ ഏകദേശം ഒരുണിക്കൂർ വേണം. വെള്ളം തിളയ്ക്കുവാൻ പതിനഞ്ച് മിനിട്ട് മതിയാകും. ഭക്ഷം പാകം ചെയ്യുമ്പോൾ വെള്ളം തിളച്ചുകഴിഞ്ഞ് അത് പാത്രത്തോടുകൂടി മൂടി ചൂടാറാപ്പെട്ടിയിലാക്കിയാൽ ചൂടാറാപ്പെട്ടി അതിനുള്ളിലെ തിളച്ച വെള്ളത്തിന്റെ ചൂട് നഷ്ടപ്പെടാതെ നിലനിർത്തും. ഇങ്ങനെ ഏകദേശം മുക്കാൽ മണിക്കൂറുകൊണ്ട് ഭക്ഷണം തയ്യാറായികിട്ടും. പണ്ടുകാലത്ത് മലയാളികൾ അരിവേവിക്കുന്നതിനായി ഉപയോഗിച്ചിരുന്ന കച്ചിപ്പെട്ടി എന്ന സംവിധാനത്തിന്റെ പരിഷ്കൃത രൂപമാണിത്. 



</doc>
<doc id="180569" url="https://ml.wikipedia.org/wiki?curid=180569" title="വാഴപ്പള്ളി ഗണപതിയപ്പം">
വാഴപ്പള്ളി ഗണപതിയപ്പം

കേരളത്തിലെ ചരിത്രപ്രസിദ്ധമായ വാഴപ്പള്ളി മഹാശിവക്ഷേത്രത്തിലെ ഗണപതിക്ഷേത്രത്തിൽ നിത്യവുമുള്ള നിവേദ്യമാണ് വാഴപ്പള്ളി ഗണപതിയപ്പം. വാഴപ്പള്ളി ഒറ്റയപ്പം എന്നും അറിയപ്പെടുന്നു. പഴയ തിരുവിതാംകൂർ നാണയമായിരുന്ന പണം എന്ന നാണയമാണ് ഇതിന്റെ അളവായി ഇന്നും കണക്കാക്കുന്നത്.

വാഴപ്പള്ളി മഹാഗണപതി പ്രതിഷ്ഠയുമായി ബന്ധപ്പെട്ടതാണ് ഗണപതിയപ്പത്തിന്റെ ഉത്ഭവ ഐതിഹ്യം. വാഴപ്പള്ളിയിലെ തന്ത്രിയായിരുന്ന തരണല്ലൂർ നമ്പൂതിരി ശിവപ്രതിഷ്ഠക്കുവേണ്ടി തയ്യാറാക്കിവെച്ചിരുന്ന കലശമാണ് മാറി ഗണപതിക്ക് ആടിയതത്രേ. മൂത്രശങ്കമൂലം കലശസമയത്ത് ശിവക്ഷേത്രത്തിനുള്ളിൽ തന്ത്രിക്ക് കടക്കാൻ പറ്റാതെ വരുകയും, തത്സമയം പരശുരാമൻ ശിവപ്രതിഷ്ഠ നടത്തി അഭിഷേകം ചെയ്തുവെന്നും ഐതിഹ്യം. ഉപയോഗിക്കാനാവാതെവന്ന ആ കലശം ഇലവന്തി തീർത്ഥക്കരയിൽ ഗണപതി സങ്കല്പത്തിൽ പ്രതിഷ്ഠനടത്തി കലശാഭിഷേകം ചെയ്തുവത്രെ. സ്വയംഭൂവായ ഗണപതി പ്രതിഷ്ഠയ്ക്കു മുൻപിൽ അന്ന് ആദ്യമായി നേദിച്ചത് ഈ ഒറ്റയപ്പം ആയിരുന്നു.

ഒരു പണം വാഴപ്പള്ളി ഗണപതിയപ്പം തയ്യാറാക്കാൻ ആവശ്യമായ ചേരുവകൾ


</doc>
<doc id="180572" url="https://ml.wikipedia.org/wiki?curid=180572" title="ടൂക്കൻ">
ടൂക്കൻ

പിസിഫോമിസ് (Piciformes) പക്ഷിഗോത്രത്തിലെ റാംഫാസ്റ്റിഡേ (Ramphastidae) കുടുംബത്തിൽപ്പെട്ട ഒരിനം പക്ഷിയാണ് ടൂക്കൻ. അഞ്ചു ജീനസ്സുകളിലായി മുപ്പത്തിയേഴോളം സ്പീഷീസ് ടൂക്കൻ പക്ഷികളുണ്ട്. ഉഷ്ണമേഖലാ പ്രദേശങ്ങളിൽ ധാരാളമായി കാണപ്പെടുന്ന വൃക്ഷവാസിയായ പക്ഷിയാണിത്. തെക്കൻ മെക്സിക്കോ മുതൽ വടക്കൻ ആർജന്റീന വരെ ഇവ കാണപ്പെടുന്നു. വലിയ ഇനങ്ങൾ മഴക്കാടുകളുടെ താഴ്ന്ന പ്രദേശങ്ങളിലും ചെറിയ ഇനങ്ങൾ 3300 മീ. വരെ ഉയരമുള്ള വനങ്ങളിലും കണ്ടുവരുന്നു.

ഏതാണ്ട് ശരീരത്തിനോളംതന്നെ വലിപ്പമുള്ളതും അറ്റം കൂർത്തുവളഞ്ഞതുമായ കൊക്കാണ് ഈ പക്ഷിയുടെ എടുത്തുപറയേണ്ട സവിശേഷത. കൊക്ക് ബലമേറിയതാണെങ്കിലും ഭാരം കുറഞ്ഞതാണ്. തേനീച്ചക്കൂടിന്റെ രൂപത്തിൽ തന്തുക്കളോടുകൂടിയ കൊക്കിന് കടുപ്പമേറിയ ഒരു ആവരണമുണ്ട്. വേഴാമ്പലിനോട് സാദൃശ്യമുള്ള ഈ പക്ഷിയുടെ ശരീരത്തിന് 30 - 60 സെ.മീ. നീളം വരും. ചിറകുകൾ ചെറുതും വൃത്താകാരത്തിലുള്ളവയുമാണ്. വാൽ നീണ്ടതാണ്. പ്രത്യേക ഘടനയോടുകൂടിയ നീണ്ട നാക്ക് ഇവയ്ക്കുണ്ട്. കൊക്കും തൂവലുകളും വർണ്ണഭംഗിയേറിയവയാണ്. ചുവപ്പ്, മഞ്ഞ, ഓറഞ്ച്, നീല, കറുപ്പ് എന്നീ നിറങ്ങളുടെ വ്യത്യസ്ത വിതാനങ്ങളാണ് ഈ വർണഭംഗിക്ക് നിദാനം. ആൺ - പെൺ പക്ഷികൾക്ക് ഏതാണ്ട് ഒരേ നിറമാണുള്ളത്.

കൂട്ടം ചേർന്നാണിവ കാണപ്പെടുക. മരക്കൊമ്പുകളിൽ ഇവ സംഘമായി ചാടിത്തുള്ളിക്കളിക്കുകയും പ്രത്യേകതരത്തിലുള്ള ശബ്ദങ്ങൾ പുറപ്പെടുവിക്കുകയും ചെയ്യുന്നു. പഴങ്ങളും കായ്കനികളുമാണിവയുടെ പ്രധാന ഭക്ഷണമെങ്കിലും കീടങ്ങൾ, ചെറിയ ഇഴജന്തുക്കൾ, പക്ഷിമുട്ടകൾ എന്നിവയും ഇവ ഭക്ഷിക്കാറുണ്ട്. മരങ്ങളുടെ പോടുകളിലോ മരംകൊത്തികൾ കൊത്തിയുണ്ടാക്കുന്ന ആവാസസ്ഥാനങ്ങളിലോ ആണ് ടൂക്കൻ കൂട് കെട്ടാറുള്ളത്. ഒരു പ്രജനനഘട്ടത്തിൽ രണ്ടുമുതൽ നാലുവരെ മുട്ടകളിടും. ആൺപെൺ പക്ഷികൾ മാറിമാറി അടയിരിക്കുന്നു. വിരിഞ്ഞിറങ്ങുന്ന കുഞ്ഞുങ്ങളുടെ കണ്ണുകൾ തുറക്കാൻ മൂന്നുനാലു ആഴ്ചകൾ വേണ്ടിവരും.



</doc>
<doc id="180579" url="https://ml.wikipedia.org/wiki?curid=180579" title="അജ്ഞാത കർതൃകം">
അജ്ഞാത കർതൃകം

ഏതെങ്കിലും ചൊല്ലുകൾ, കവിതകൾ, കഥകൾ, ലേഖനങ്ങൾ, തുടങ്ങി ആരു രചിച്ചതാണെന്നറിയാത്ത കൃതികളെ അജ്ഞാത കർതൃകങ്ങൾ എന്നു പറയുന്നു. അറിയപ്പെടാതെ പോയ കർത്താക്കൾ, പേരു വെളിപ്പെടുത്താത്ത രചയിതാക്കൾ, തുടങ്ങിയവരാണ് ഇത്തരം കൃതികൾ രചിച്ചതെന്നു കരുതപ്പെടുന്നു.
ഇന്ന് നിലവിലുള്ള പല ചൊല്ലുകളും ആരു രചിച്ചെന്നോ ഉണ്ടാക്കിയെന്നോ അറിവില്ല.


</doc>
<doc id="180590" url="https://ml.wikipedia.org/wiki?curid=180590" title="കടവ്">
കടവ്

പുഴ, അരുവി, തടാകം തുടങ്ങിയ ജലസ്രോതസ്സുകളുടെ കര ഭാഗം. ആളുകൾ യാത്രയ്ക്കും ചരക്കു കയറ്റിറക്കത്തിനും വേണ്ടി ഉപയോഗിക്കുന്ന ഭാഗമാണ് ഇത്. കടത്ത് കേന്ദ്രങ്ങൾ എന്ന അർത്ഥത്തിലാണ് ഈ പദം ഉപയോഗിച്ചു പോരുന്നത്. തോണികൾ കരയ്ക്ക് അടുക്കുന്ന ഭാഗം എന്ന് അർത്ഥം പറയാം.


</doc>
<doc id="180591" url="https://ml.wikipedia.org/wiki?curid=180591" title="അരിവാൾ">
അരിവാൾ

ഒരു തരം വളഞ്ഞ കത്തിയാണ് അരിവാൾ. കൊയ്ത്തിനും കാടുകൾ വെട്ടിത്തെളിക്കാനും ഉപയോഗിക്കുന്നു. കർഷകരുടെ പ്രതീകം എന്ന നിലയിൽ അരിവാൾ ചിഹ്നം ഉപയോഗിക്കാറുണ്ട് .



</doc>
<doc id="180621" url="https://ml.wikipedia.org/wiki?curid=180621" title="ഇടവിളക്കൃഷി">
ഇടവിളക്കൃഷി

ഒരു കൃഷി ഉള്ളപ്പോൾ തന്നെ അതേ നിലത്തിൽ മറ്റൊരു കൃഷി ചെയ്യുന്ന കൃഷിരീതിയാണ് ഇടവിളക്കൃഷി. ഒന്നോ അതിലധികമോ വിളകൾ ഒന്നിച്ചു ചെയ്യാം ഈ രീതിയിൽ. ജൈവകൃഷിരീതി പ്രോത്സാഹിപ്പിക്കുന്നതോടൊപ്പം വിളവു കൂട്ടുക എന്ന ലക്ഷ്യം വെച്ചാണ് ഈ കൃഷിരീതി കൈക്കൊള്ളുന്നത്. കുറ്റിപ്പയർ, ചെണ്ടുമല്ലി, വാഴ, പച്ചക്കറി പോലുള്ളവ വിളകൾ തെങ്ങും തോപ്പുകളിൽ സാധാരണ കണ്ടുവരുന്ന ഇടവിളകളാണ്. മിക്കപ്പോഴും ദീർഘകാല ഹ്രസ്വകാല വിളകൾ സമ്മിശ്രമായായിരിക്കും കൃഷി ചെയ്യുന്നത്. തക്കാളിയും കാപ്പിയും ഇടവിളചെയ്യാം.



</doc>
<doc id="180625" url="https://ml.wikipedia.org/wiki?curid=180625" title="ക്യാച്ച്-22">
ക്യാച്ച്-22

പ്രസിദ്ധ അമേരിക്കൻ സാഹിത്യകാരൻ ആയ ജോസഫ്‌ ഹെല്ലർ എഴുതിയ നോവൽ ആണ് ക്യാച്ച്-22 .1953 ൽ ആണ് പുസ്തകം എഴുതി തുടങ്ങിയതെങ്കിലും 1961 ൽ ആണ് പുറത്തിറങ്ങിയത്.ആക്ഷേപ ഹാസ്യ ശൈലിയിൽ എഴുതപ്പെട്ട ചരിത്ര നോവൽ ആണിത് .
രണ്ടാം ലോകമഹായുദ്ധം ആണീ നോവലിന്റെ പശ്ചാത്തലം .ഇരുപതാം നൂറ്റാണ്ടിലെ ഏറ്റവും മികച്ച സാഹിത്യക്യതികളിൽ ഒന്നായി ഈ ഗ്രന്ഥം കണക്കാക്കപ്പെടുന്നു .



</doc>
<doc id="180635" url="https://ml.wikipedia.org/wiki?curid=180635" title="ബോസ്കോ പുത്തൂർ">
ബോസ്കോ പുത്തൂർ

സീറോ മലബാർ സഭയിലെ മെൽബൺ രൂപതയുടെ മെത്രാനാണ് മോൺ ബോസ്കോ പുത്തൂർ. സഭയുടെ ചരിത്രത്തിൽ ആദ്യമായി നിയമിതനായ കൂരിയ മെത്രാനുമായിരുന്നു ഇദ്ദേഹം. ഇദ്ദേഹം മംഗലപ്പുഴ സെന്റ് ജോസഫ് പൊന്തിഫിക്കൽ സെമിനാരിയുടെ റെക്ടറായിരുന്നു. എറണാകുളം അങ്കമാലി അതിരൂപതയുടെ മെത്രാപ്പോലീത്തയായിരുന്ന മാർ വർക്കി വിതയത്തിലിന്റെ മരണാന്തരം അതിരൂപതയുടെ ഭരണചുമതല ഇദ്ദേഹത്തിനായിരുന്നു .

തൃശ്ശൂർ ജില്ലയിൽ തൃശൂർ അതിരൂപതയിലെ പറപ്പൂർ ഇടവകയിൽ 1946 മേയ് 28-ന് ജനിച്ചു. 1971 മാർച്ച് 27-ന് പൗരോഹിത്യം സ്വീകരിച്ച് ബോസ്കോ ആലുവയിലും റോമിലുമായി പഠനം പൂർത്തിയാക്കി. ദൈവശാസ്ത്രത്തിൽ ഡോക്ടറേറ്റ് കരസ്ഥമാക്കി. ആലുവ മംഗലപ്പുഴ സെമിനാരിയിൽ പ്രൊഫസറായി സേവനമനുഷ്ഠിച്ചിരുന്നു. തൃശൂർ അതിരൂപത വികാരി ജനറൽ, മൗണ്ട് സെന്റ് തോമസിൽ ലിറ്റർജിക്കൽ റിസേർച്ച് സെന്റർ എക്‌സ്‌ക്യൂട്ടീവ് ഡയറക്ടർ എന്നീ പദവികളും ഇദ്ദേഹം വഹിച്ചിരുന്നു. 


</doc>
<doc id="180648" url="https://ml.wikipedia.org/wiki?curid=180648" title="തോട്ടട കടപ്പുറം">
തോട്ടട കടപ്പുറം

കണ്ണൂർ ജില്ലയിലെ എടക്കാട് പഞ്ചായത്തിലെ കടൽതീരമാണ് തോട്ടട കടപ്പുറം. ഇത് കണ്ണൂർ-തലശ്ശേരി ദേശീയപാത 17 ൽ നിന്നും 2.5 കിലോമീറ്റർ ദൂരെയാണ് സ്ഥിതിചെയ്യുന്നത്.


</doc>
<doc id="180649" url="https://ml.wikipedia.org/wiki?curid=180649" title="ഡക്കോട്ട ഇന്ത്യർ">
ഡക്കോട്ട ഇന്ത്യർ

വടക്കേ അമേരിക്കയിലെ ഒരു അമേരിന്ത്യൻ ജനവിഭാഗമാണ് ഡക്കോട്ട ഇന്ത്യർ. സിയൂ (Sioux) ഇന്ത്യർ എന്ന പേരിലും ഇവർ അറിയപ്പെടുന്നു. സിയുവൻ (Siouan) ഭാഷാ കുടുംബത്തിലെ ഏറ്റവും വലിയ വിഭാഗമായ ഡക്കോട്ടയ്ക്ക് സാന്റി (ഡക്കോട്ട), വിസിയെല (നക്കോട്ട), ടെറ്റൺ (ലക്കോട്ട) എന്നിങ്ങനെ മൂന്ന് ഉപവിഭാഗങ്ങളുണ്ട്. "ഡക്കോട്ട" എന്ന പദത്തിന് സാന്റി ഭാഷയിൽ "മിത്രം" എന്നാണർഥം.

ഓരോ ഉപവിഭാഗവും വ്യത്യസ്ത ഗോത്രങ്ങളായി വിഭജിക്കപ്പെട്ടിരിക്കുന്നു. ഒസെറ്റി ഷകൊവിൻ (Oceti Shakowin) അഥവാ സപ്താഗ്നി കുണ്ഡങ്ങൾ, എന്നറിയപ്പെടുന്ന ഏഴ് ഗോത്രങ്ങളാണ് ഡക്കോട്ടയിലുള്ളത്. 

ഉദ്ദേശം 1640-ൽ ദക്ഷിണ മിന്നസോട്ടയിലാണ് ഡക്കോട്ട ഇന്ത്യരെ യൂറോപ്യന്മാർ ആദ്യം കണ്ടെത്തിയത്. നായാട്ട്, മത്സ്യബന്ധനം, വനവിഭവസമാഹരണം, ചോളം കൃഷി തുടങ്ങിയവയായിരുന്നു ഇവരുടെ പ്രധാന ഉപജീവനമാർഗങ്ങൾ.

'ഒജിബ് വ(Ojibwa) ഗോത്രത്തിന്റെ ശത്രുത മൂലം ഡക്കോട്ട ഇന്ത്യർ പടിഞ്ഞാറൻ പ്രദേശങ്ങളിലേക്ക് നീങ്ങി. 1750-ഓടു കൂടി ടെറ്റണുകൾ മിസ്സൗറി നദി കടന്ന് ബ്ലാക്ഹിൽസ് വരെ എത്തി. കിഴക്കൻ പ്രദേശങ്ങളിൽ അവശേഷിച്ച സാന്റിയും വിസിയെലയും 1812-വരെ ബ്രിട്ടിഷുകാരുമായി സഖ്യം പുലർത്തിയിരുന്നു. ഉദ്ദേശം 1815-ൽ ഇവരെ അനുനയിപ്പിക്കുവാനും പടിഞ്ഞാറൻ മേഖലകളിലേക്ക് മാറ്റിപ്പാർപ്പിക്കുവാനുമായി യു. എസ്. ഗവൺമെന്റ് ഒരു ഉടമ്പടിയുണ്ടാക്കി.

തങ്ങളുടെ പ്രദേശത്തെ മൃഗസമ്പത്ത് ശോഷിക്കുന്നുവെന്നും ഭരണകർത്താക്കൾ ന്യായമായ പരിഗണനയും സംരക്ഷണവും നൽകുന്നില്ലായെന്നുമാരോപിച്ച് 1862 - ൽ സാന്റികൾ സായുധകലാപം നടത്തി. "മിന്നസോട്ട വിപ്ലവം" എന്ന പേരിൽ അറിയപ്പെട്ട ഈ കലാപം യു. എസ്. സേന അടിച്ചമർത്തി. പരാജിതരായ സാന്റികളിൽ ചിലർ കാനഡയിൽ അഭയം പ്രാപിച്ചു. അവശേഷിച്ചവർ ഉത്തര ദക്ഷിണ ഡക്കോട്ടകളിലേയും, നെബ്രസ്കയിലേയും സംവരണ മേഖലകളിൽ പാർപ്പിക്കപ്പെട്ടു. ടെറ്റണുകളും യാങ്ടൊണായിയും പിൽക്കാലത്ത് ഫെഡറൽ സേനയുമായി ഏറ്റുമുട്ടിയെങ്കിലും ഇവരും പരാജയമേററുവാങ്ങി. 1876-ൽ മൊൺടാനയിലെ ലിറ്റിൽ ബിഗ്ഹോണിൽ നടന്ന സംഘട്ടനത്തിൽ കേണൽ ജോർജ് കസ്റ്ററും സംഘവും കൊല്ലപ്പെട്ടതോടുകൂടി ഡക്കോട്ടകളും യു. എസ്. ഗവൺമെന്റും തമ്മിലുള്ള സംഘർഷം പാരമ്യതയിലെത്തിച്ചേർന്നു. ഫെഡറൽ സേന ശക്തമായി തിരിച്ചടിക്കുകയും ഡക്കോട്ടകൾ പൂർണമായും സംവരണ മേഖലകളിലേക്ക് പിൻവാങ്ങുകയും ചെയ്തു.

അമേരിക്കൻ ഇന്ത്യരുടെ വൈവിധ്യാത്മകവും സാഹസികവുമായ ജീവിതശൈലിയെക്കുറിച്ചുള്ള ആധുനിക ലോകത്തിന്റെ സങ്കല്പങ്ങൾ രൂപംകൊണ്ടത് പ്രധാനമായും ടെറ്റണുകളുടെ ജീവിതരീതിയിൽ നിന്നുമാണ്. മറ്റു പല ഗോത്രങ്ങളും ടെറ്റണുകളുടെ വേഷവിധാനം, പ്രത്യേകിച്ച് ടെറ്റൺ യോദ്ധാവിന്റെ വേഷവും ചിഹ്നങ്ങളും, സ്വാംശീകരിച്ചിട്ടുണ്ട്. എന്നാൽ ഒജിബ്വ, വിന്നെബാഗൊ (Winnebago) തുടങ്ങിയ ഗോത്രങ്ങളോടാണ് സാന്റികൾ കൂടുതൽ സാംസ്കാരിക സാദൃശ്യം പ്രകടിപ്പിക്കുന്നത്. വിസിയെല ഗോത്രക്കാർ കൃഷിപ്പണിയിൽ താത്പര്യം പ്രകടിപ്പിക്കുകയും ഹിദത്സ (Hidatsa), അരികര (Arikara) തുടങ്ങിയ ഗോത്രങ്ങളോട് സാദൃശ്യം പുലർത്തുകയും ചെയ്യുന്നു. "വകൻ താൻക" (Wakan Tanka) അഥവാ "മഹാനിഗൂഢത"യാണ് ഡക്കോട്ട ഇന്ത്യരുടെ പ്രധാന ആരാധനാമൂർത്തി. ഗാനങ്ങൾ, മൃഗങ്ങൾ, ചില പ്രത്യേക ശിലകൾ, ഇടിമിന്നൽ, അനുഷ്ഠാനങ്ങൾക്കായി നിർമ്മിക്കുന്ന പ്രത്യേക വസ്തുക്കൾ എന്നിവയിലെല്ലാം ഈ നിഗൂഢശക്തി കുടികൊള്ളുന്നു എന്നാണ് സങ്കല്പം. ഡക്കോട്ട ഇന്ത്യർക്ക് ഈ ശക്തിയുമായി സംവദിക്കുവാനുള്ള മാർഗ്ഗമാണ് മതം. ശക്തിയെ പൂർണമായി നിയന്ത്രിക്കുവാൻ ഇവർ ശ്രമിക്കുന്നില്ല. സാന്റികളുടെ മതാനുഷ്ഠാനങ്ങൾ ഒജിബ്വയുടേതിനോട് സാദൃശ്യം പുലർത്തുന്നു. വിസിയെലയുടെ അനുഷ്ഠാനങ്ങൾക്ക് മിസ്സൗറി ഗ്രാമീണരുടെ അനുഷ്ഠാനങ്ങളോട് സാമ്യമുണ്ട്. ഏറ്റവും വർണശബളമായ അനുഷ്ഠാനങ്ങൾ ടെറ്റണുകളുടേതാണ്. സൂര്യനൃത്തം ഇവരുടെ വളരെ പ്രധാനപ്പെട്ട ഒരനുഷ്ഠാനമാണ്. നൃത്തത്തിന്റെ ഭാഗമായി നിരവധി ആത്മപീഡനമുറകൾ പ്രദർശിപ്പിക്കപ്പെട്ടിരുന്നതിനാൽ ഭരണാധികാരികൾ ദീർഘകാലം ഈ അനുഷ്ഠാനം നിരോധിച്ചിരുന്നു.

സാന്റി, വിസിയെല ഗോത്രങ്ങളിലെ തലവൻമാർക്ക് പരിമിതമായ അധികാരങ്ങൾ മാത്രമാണുണ്ടായിരുന്നത്. എന്നാൽ ടെറ്റൺ ഗോത്രത്തലവൻമാർക്ക് നിസ്സീമമായ അധികാരങ്ങളുണ്ടായിരുന്നു. എല്ലാ ഗോത്രങ്ങളിലും തലവൻമാർക്ക് മാർഗനിർദ്ദേശം നൽകുവാൻ ഉന്നതവ്യക്തികളുടെ സമിതികൾ രൂപീകരിച്ചിരുന്നു. യോദ്ധാക്കളുടെ പ്രത്യേക സംഘങ്ങൾ ഗോത്രപാളയങ്ങളുടെ സംരക്ഷകരായി പ്രവർത്തിച്ചിരുന്നു. ഇന്ന് ബ്ലാക്ക് ഹിൽസ്, ഉത്തര-ദക്ഷിണ ഡക്കോട്ടകൾ, നെബ്രാസ്ക, മിന്നസോട്ട, കാനഡ, മൊൺടാന എന്നിവിടങ്ങളിലായി ഏകദേശം 36,000 ഡക്കോട്ട ഇന്ത്യരുണ്ടെന്നു കണക്കാക്കിയിട്ടുണ്ട്. 



</doc>
<doc id="180655" url="https://ml.wikipedia.org/wiki?curid=180655" title="ലേഖയുടെ മരണം ഒരു ഫ്ലാഷ്ബാക്ക്">
ലേഖയുടെ മരണം ഒരു ഫ്ലാഷ്ബാക്ക്

കെ. ജി. ജോർജ്ജിന്റെ സംവിധാനത്തിൽ 1983 ൽ പുറത്തിറങ്ങിയ മലയാള ചലച്ചിത്രം ആണ് ലേഖയുടെ മരണം ഒരു ഫ്ലാഷ്ബാക്ക് . ഇപ്പോൾ പ്രമുഖ സിനിമാ താരമായ ഇന്നസെന്റിന്റെ ആദ്യകാല നിർമ്മാണ സംരംഭം കൂടി ആയിരുന്നു ഈ ചിത്രം.

കഥ, തിരക്കഥ, സംഭാഷണം എന്നിവ കെ.ജി. ജോർജ്ജ് തന്നെയാണ് നിർവ്വഹിച്ചിട്ടുള്ളത്.

ചലച്ചിത്രനടി ശോഭയുടെ ജീവിതവും ആത്മഹത്യയും ഈ സിനിമയുടെ രചനയെ സ്വാധീനിച്ചിട്ടുണ്ട്.

സിനിമക്കുള്ളിലെ സിനിമ പ്രമേയമായി വരുന്ന മലയാളത്തിലെ ആദ്യചിത്രങ്ങളിലൊന്നാണിത്.പ്രശസ്ത ചലച്ചിത്ര താരവും ദേശീയപുരസ്കാര ജേതാവുമായ ലേഖ (നളിനി) ആത്മഹത്യ ചെയ്യുന്നു. കേരളത്തിലെ ഒരു ചെറുഗ്രാമത്തിൽ നിന്നും മദിരാശിയിലെത്തി സിനിമാരംഗം പിടിച്ചടക്കിയ ഈ പെൺകുട്ടിക്ക് എങ്ങനെ ഈ ദുരന്തമുണ്ടായി എന്നുള്ള അന്ന്വേഷണമാണു ചിത്രം.

ഓ. എൻ. വി. കുറുപ്പിന്റെ ഗാനങ്ങൾക്ക് സംഗീതം നൽകിയത് എം.ബി. ശ്രീനിവാസൻ ആണ് .



</doc>
<doc id="180657" url="https://ml.wikipedia.org/wiki?curid=180657" title="പൊരിപ്പുന്ന">
പൊരിപ്പുന്ന

തെക്കൻ ഏഷ്യയിലേയും തെക്കുകിഴക്കൻ ഏഷ്യയിലേയും ഉഷ്ണമേഖലാ പ്രദേശങ്ങൾ അടങ്ങിയ ഇൻഡോ-മലയൻ ജൈവവ്യവസ്ഥയിൽ കാണപ്പെടുന്ന ഒരു ഫലവൃക്ഷമാണ് ലോംഗൻ (ഡിമോകാർപ്പസ് ലോംഗൻ). . ചോളപ്പൂവം, പൊരിപ്പൂവം, ചെമ്പുന്ന എന്നെല്ലാം അറിയപ്പെടുന്നു.

ലോംഗൻ മരം ആറേഴു മീറ്റർ വരെ ഉയരത്തിൽ വളരും. അതിശൈത്യത്തെ അതിന് അതിജീവിക്കാനാവില്ല. മണൽ നിറഞ്ഞ മണ്ണിൽ താപനില നാലര ഡിഗ്രി സെന്റിഗ്രേഡിൽ താഴെപ്പോകാത്ത കാലാവസ്ഥയിലാണ് അതിനു വളരാൻ കഴിയുന്നത്. ലീച്ചി മരം കായ്ക്കുന്ന അതേസമയമാണ് ലോഗാന്റേയും ഫലകാലം. 
ലോംഗൻ (龍眼)—എന്ന പേരിന് "വ്യാളിയുടെ കണ്ണ്"(Dragon's Eye)— എന്നാണർത്ഥം. തൊലി കളഞ്ഞ പഴം, വെളുത്ത് അർദ്ധസുതാര്യമായ മാസളഭാഗവും അതിനുള്ളിൽ കൃഷ്ണമണിപോലെ കാണപ്പെടുന്ന കുരുവും ചേർന്ന് നേത്രഗോളത്തെ അനുസ്മരിപ്പിക്കും എന്ന സൂചനയാണ് ആ പേരിൽ. കുരു ചെറുതും ഗോളാകൃതിയിൽ കറുപ്പു നിറമുള്ളതുമാണ്. നന്നായി പക്വമായ പഴത്തിന്റെ തൊലി, വിളവെടുത്തയുടനേ, കനം കുറഞ്ഞ് വഴക്കവും ഉറപ്പും ഉള്ളതായതിനാൽ പൊളിച്ചെടുക്കുക വളരെ എളുപ്പമാണ്. തൊലി ഈർപ്പമേറി കൂടുതൽ മൃദുവാകുമ്പോൾ പഴം കൈകാര്യം ചെയ്യുക ബുദ്ധിമുട്ടാവുന്നു. തൊലിയുടെ മൃദുത്വം വിളവെടുപ്പു സമയത്തെ പഴത്തിന്റെ പക്വാവസ്ഥയും, ചെടിയുടെ ഇനവും, കാലാവസ്ഥയും മറ്റും അനുസരിച്ച് വ്യത്യാസപ്പെട്ടിരിക്കും. 

രാഷ്ട്രാന്തര പ്രകൃതിസംരക്ഷണ സംഘടനയുടെ(IUCN) ചുവപ്പുപട്ടികയിൽ, ലോംഗൻ അതിജീവനഭീഷണിയോടടുത്തു നിൽക്കുന്ന സസ്യങ്ങൾക്കൊപ്പമാണ്.
നല്ല ഇങ്ങളിൽ ഈ പഴം അതീവമധുരവും, രസപൂർണ്ണവുമാണ്. പഴമായി തിന്നുന്നതിനു പുറമേ, തെക്കുകിഴക്കേ ഏഷ്യൻ രാജ്യങ്ങളിൽ ഇത് സൂപ്പുകളിലും, ചെറുപലഹാരങ്ങളിലും, മധുരവസ്തുക്കളിലും, മധുരപ്പുളി(sweet & sour) വിഭവങ്ങളിലും ഉപയോഗിക്കുന്നു. 

ഉണങ്ങിയ ലോംഗൻ പഴത്തിനു ചൈനീസ് ഭാഷയിൽ ഗൂയിയുവാൻ (桂圆|桂圆]]) എന്നറിയപ്പെടുന്നു. ചൈനീസ് പാചകത്തിൽ അത് ഭക്ഷണത്തിനൊടുവിൽ വിളമ്പുന്ന മധുരസൂപ്പുകളുടെ ചേരുവയാണ്. ചൈനയിലെ ആഹാരചികിത്സയും വൈദ്യവും അതിതെ വിരേചനൗഷധമായി കരുതുന്നു. ലോംഗൻ പഴത്തിന്റെ മാസളഭാഗം വെളുപ്പുനിറമാണെങ്കിലും ഉണങ്ങിയ പഴത്തിന്റെ നിറം തവിട്ടോ കറുപ്പോ ആണ്. ചൈനീസ് വൈദ്യം ലീച്ചിപ്പഴത്തെപ്പോലെ ഇതിനേയും ഉൾച്ചൂടു കൂട്ടുന്നതായി കണക്കാക്കുന്നു.



</doc>
<doc id="180668" url="https://ml.wikipedia.org/wiki?curid=180668" title="വിളപ്പിൽശാല">
വിളപ്പിൽശാല

തിരുവനന്തപുരം ജില്ലയിലെ വിളപ്പിൽ പഞ്ചായത്തിലെ ഒരു പ്രദേശമാണ് വിളപ്പിൽശാല. തിരുവനന്തപുരം കോർപ്പറേഷന്റെ ഖരമാലിന്യസംസ്കരണശാല സ്ഥിതിചെയ്യുന്നത് ഇവിടെയാണ്. അതുപരത്തുന്ന മാലിന്യം മടുത്ത സ്ഥലവാസികൾ അതിനെതിരെ നടത്തിയ പ്രതിഷേധം ഏറെ ജന-മാദ്ധ്യമശ്രദ്ധ പിടിച്ചുപറ്റി.


</doc>
<doc id="180679" url="https://ml.wikipedia.org/wiki?curid=180679" title="യവനിക">
യവനിക

കെ.ജി. ജോർജ്ജ് സംവിധാനം ചെയ്ത് 1982 ൽ പുറത്തിറങ്ങിയ മലയാള ചലച്ചിത്രം ആണ് യവനിക.

കെ.ജി.ജോർജ്ജിന്റെ കഥയ്ക്ക് തിരക്കഥ രചിച്ചത് എസ്.എൽ. പുരം സദാനന്ദൻ ആണ്.
ഒരു നാടകസംഘത്തിലെ അഭിനേതാക്കളെ ചുറ്റിപ്പറ്റിയാണ് "യവനിക"യിലെ കഥ വികസിക്കുന്നത്. തബലിസ്റ്റ് അയ്യപ്പന്റെ തിരോധാനം ആണ് കേന്ദ്ര ബിന്ദു. അയ്യപ്പന്റെ മരണത്തിനു കാരണക്കാരായവരെ പോലീസ് കണ്ടെത്തുന്നതോടെ സിനിമ അവസാനിക്കുകയും ചെയ്യുന്നു. ഇതിനിടയിൽ വ്യത്യസ്ത സ്വഭാവക്കാരായ നിരവധി കഥാപാത്രങ്ങൾ കടന്നു വരുന്നു. യാഥാർത്ഥ്യ ബോധമുള്ള കുറ്റാന്വേഷണം പ്രേക്ഷകൻ ആസ്വദിച്ച് ഞരമ്പിലെ രക്തയോട്ടത്തിന്റെ സമ്മർദ്ദം അനുഭവിച്ചത് "യവനിക"യിലൂടെയാണ്.

ഒ എൻ വി കുറുപ്പിന്റെ ഗാനങ്ങൾക്ക് സംഗീതം നൽകിയത് എം. ബി. ശ്രീനിവാസൻ ആണ് .
1982 ലെ സംസ്ഥാന ചലച്ചിത്ര അവാർഡ്

=പുറം കണ്ണികൾ=


</doc>
<doc id="180690" url="https://ml.wikipedia.org/wiki?curid=180690" title="ട്രിറ്റോൺ">
ട്രിറ്റോൺ

ട്രിറ്റോൺ നെപ്ട്യൂണിന്റെ ഏറ്റവും വലിയ ഉപഗ്രഹമാണ്. 1846 ഒക്ടോബർ 10ന് ഇംഗ്ലീഷ് ജ്യോതിശാസ്ത്രജ്ഞനായ വില്യം ലാസ്സൽ ആണ് ട്രിറ്റോണിനെ കണ്ടുപിടിച്ചത്. മാതൃഗ്രഹം ഭ്രമണം ചെയ്യുന്നതിന്റെ എതിർദിശയിലാണ് ഇതിന്റെ ഭ്രമണം. ഇത്തരത്തിലുള്ള സൗരയൂഥത്തിലെ ഏറ്റവും വലിയ ഉപഗ്രഹമാണ് ട്രിറ്റോൺ. 2,700 കി.മീറ്റർ വ്യാസമുള്ള ഇത് സൗരയൂഥത്തിലെ വലിയ ഉപഗ്രഹങ്ങളിൽ ഏഴാമത്തേതാണ്. ട്രിറ്റോണിന്റെ ഉപരിതലത്തിൽ പ്രധാനമായും ഉള്ളത് ഖനീഭവിച്ച നൈട്രജനും ജലവുമാണ്. തണുത്തുറഞ്ഞ മാന്റിലും പാറകളും ലോഹങ്ങളുമുള്ള കോറും ആണ് ഇതിനുള്ളത്. ഇതിന്റെ മൂന്നിലൊന്നു ദ്രവ്യവും കോറിലാണ് അടങ്ങിയിട്ടുള്ളത്. 2.061g/cm ആണ് ഇതിന്റെ സാന്ദ്രത. ഇതിൽ തന്നെ 15-35% ജലഹിമം ആണുള്ളത്.

ഭൂമിശാസ്ത്രപരമായ പ്രവർത്തനങ്ങൾ നടക്കുന്ന സൗരയൂഥത്തിലെ ചുരുക്കം ചില ഉപഗ്രഹങ്ങളിൽ ഒന്നാണ് ട്രിറ്റോൺ.

1846 ഒക്ടോബർ 10ന് ബ്രിട്ടീഷ ജ്യോതിശാസ്ത്രജ്ഞനായ വില്യം ലാസ്സൽ ആണ് ട്രിറ്റോണിനെ കണ്ടെത്തിയത്. നെപ്ട്യൂണിനെ കണ്ടെത്തി പതിനേഴാമത്തെ ദിവസമാണ് ട്രിറ്റോണിനെ കണ്ടെത്തിയത്. നെപ്ട്യൂണിനെ കണ്ടെത്തി എന്ന വാർത്ത കേട്ടപ്പോൾ തന്നെ ജോൺ ഹെർഷൽ അതിന്റെ ഉപഗ്രഹത്തെ കണ്ടെത്താൻ ലാസ്സലിനോട് നിർദ്ദേശിച്ചിരുന്നുവത്രെ. ഹെർഷലിന്റെ കത്തു കിട്ടി എട്ടാമത്തെ ദിവസം തന്നെ അദ്ദേഹം അതു കണ്ടെത്തുകയും ചെയ്തു. ഗ്രീക്ക് ഇതിഹാസത്തിലെ സമുദ്രദേവനായ ട്രിറ്റോണിന്റെ പേര് ഇതിന് നൽകി.


</doc>
<doc id="180699" url="https://ml.wikipedia.org/wiki?curid=180699" title="കാട്ടുപാമ്പ്">
കാട്ടുപാമ്പ്

കേരളത്തിൽ സർവ്വസാധാരണമായി കണ്ടുവരുന്ന വിഷമില്ലാത്ത ഒരിനം പാമ്പാണ് കാട്ടുപാമ്പ് (ശാസ്ത്രീയനാമം: "Coelognathus helena"). വേലിപ്പാമ്പ്, മോതിരവളയൻ എന്നും ഇതറിയപ്പെടുന്നു. ഇന്ത്യ ഉൾപ്പെടെ ബംഗ്ലാദേശ്, നേപ്പാൾ, ശ്രീലങ്ക, പാകിസ്താൻ എന്നീ രാജ്യങ്ങളിലും ഇവ കാണപ്പെടുന്നു. കാട്ടുപ്രദേശങ്ങളിൽ സാധാരണയായി കാണുന്നതിനാൽ ഇവ കാട്ടുപാമ്പെന്ന് അറിയപ്പെടുന്നു. ശരീരത്തിനു കുറുകെയായി കറുപ്പും വെള്ളയും ഇടവിട്ടു കാണുന്നതിനാലാണ് കേരളത്തിൽ പ്രാദേശികമായി ഇവ "മോതിരവളയൻ" എന്നറിയപ്പെടുന്നത്. 

ഇവയുടെ ശരീരത്തിന് തവിട്ടു നിറമാണുള്ളത്. ശരീരത്തിനു കുറുകെയായി കറുപ്പും വെള്ളയും ഇടവിട്ടുള്ള വീതിയുള്ള വരകൾ കാണുന്നു. ഒരു മീറ്ററിലധികം നീളമുള്ളതാണ് ഇവയുടെ ശരീരം. ഇവയ്ക്ക് നീളമേറിയ തലയും ചുണ്ടു മുതൽ കണ്ണു വരെ കറുത്ത വരയും കാണപ്പെടുന്നു. വിഷമില്ലാത്ത ഇനമായതിനാൽ ഇവ ഇരകളെ വരിഞ്ഞുമുറുക്കിയാണ് കൊന്നു ഭക്ഷിക്കുന്നത്. ശത്രുവിനു നേരേ ഇവ തലയുയർത്തി ചാടിക്കടിക്കുന്ന സ്വഭാവക്കാരാണ്. എന്നാൽ വിഷമില്ലാത്ത ഇനമായതിനാൽ വേദന മാത്രം അനുഭവപ്പെടുന്നു. മുട്ടയിടുന്ന ഇനമായതിനാൽ ഇവയെ ഓവിവിവിപാരിറ്റി വിഭാഗത്തിലാണ് ഉൾപ്പെടുത്തിയിരിക്കുന്നത്. മഴ ആരംഭിക്കുന്നതിനു മുൻപായാണ് ഇവയുടെ മുട്ടകൾ വിരിയുന്നത്. മാർച്ച്, മേയ് മാസങ്ങളിലായി ആറു മുതൽ എട്ടു വരെ മുട്ടകൾ ഇടുന്നു. മുട്ട വിരിഞ്ഞു കുഞ്ഞു പുറത്തു വരാൻ രണ്ടു മാസം ആവശ്യമാണ്. 

പകൽ സഞ്ചരിക്കുന്നവയാണ് (Diurnal) കാട്ടുപാമ്പുകൾ. രാത്രികാലങ്ങളിൽ ഇവ മാളങ്ങളിൽ കഴിയുന്നു. പകൽ ഇര തേടുന്ന ഇവ എലി, പല്ലി, ചെറിയ പക്ഷികൾ, തവള, ഓന്ത് എന്നിവ ആഹാരമാക്കുന്നു. കുറ്റിക്കാടുകൾ, കൃഷിയിടങ്ങൾ, കാട്ടുപ്രദേശങ്ങൾ എന്നിവ ഇവയുടെ സഹജമായ വാസമേഖലകളാണ്.



</doc>
<doc id="180703" url="https://ml.wikipedia.org/wiki?curid=180703" title="പെരുന്തലേരി">
പെരുന്തലേരി

കേരളത്തിലെ കണ്ണൂർ ജില്ലയിലെ തളിപ്പറമ്പ് താലൂക്കിലുള്ള ചെങ്ങളായി പഞ്ചായത്തിലെ ഒരു ഗ്രാമമാണ് പെരുന്തലേരി. വളപട്ടണം പുഴയരികിലാണ് ഈ ഗ്രാമം സ്ഥിതിചെയ്യുന്നത് .തളിപ്പറമ്പ്-ശ്രീകണ്ഠാപുരം ബസ്സ് റൂട്ടിൽ വളക്കൈ എന്ന സ്ഥലത്ത് നിന്നും കൊയ്യം റൂട്ടിൽ 2കി. മി.യാത്ര ചെയ്താൽ പെരുന്തലേരിയിൽ എത്താം
ബക യുദ്ധത്തിൽ "പെരുന്തതല "വന്നു വീണതിനാലാണ് ഈ പേരു വന്നത് എന്ന് വിശ്വസിക്കപ്പെടുന്നു. . 
1.കൊയ്യം ഗവ. ഹെെസ്കൂൾ .

2.പോസ്റ്റ ഓഫീസ് കൊയ്യം.

3.പാൽ സംഭരണ വിതരണ കേന്ദ്രം.

4 കൊയ്യം സർവ്വീസ് സഹകരണ ബേങ്ക്.

5 perunthaleri AUPschool

6 Badariya juma masjid 

7 Kannu kali vikasan kentram

8 Rubber karshaka sangam office 

9 C R C Perunthaleri


</doc>
<doc id="180704" url="https://ml.wikipedia.org/wiki?curid=180704" title="ശാസ്ത്രീയ സംഗീതം">
ശാസ്ത്രീയ സംഗീതം

തനതു ദേശത്തിന്റെ സംഗീത പാരമ്പര്യം ഉൾക്കൊണ്ട് കൃത്യമായ ചിട്ടപ്പെടുത്തലുകൾ ഉള്ള സംഗീതമാണ് ശാസ്ത്രീയ സംഗീതം. പാശ്ചാത്യ രാജ്യങ്ങളിൽ അവർ ചിട്ടപ്പെടുത്തിയ രീതികൾ അടിസ്ഥാനത്തിൽ ഇവയെ പാശ്ചാത്യസംഗീതം എന്നും പറയുന്നു. ഇതുപോലെ ഹിന്ദുസ്ഥാനി ശാസ്ത്രീയ സംഗീതം ഇന്ത്യയുടെ തനതു ശാസ്ത്രീയ സംഗീത പദ്ധതികളിലൊന്നാണ്. കർണ്ണാടകസംഗീതം ഇതിനു മറ്റൊരു ഉദാഹരണമാണ്. 



</doc>
<doc id="180712" url="https://ml.wikipedia.org/wiki?curid=180712" title="കെ. ശ്രീധരൻ">
കെ. ശ്രീധരൻ

ആറാം കേരള നിയമ സഭയിലെ അംഗമായിരുന്നു കെ. ശ്രീധരൻ ( 15 സെപ്റ്റംബർ 1939 - 18 ഫെബ്രുവരി 2012). പൊന്നാനി താലൂക്കിൽ കമ്യൂണിസ്റ്റ് പാർട്ടി കെട്ടിപ്പടുക്കുന്നതിൽ മുഖ്യപങ്കു വഹിച്ച ശ്രീധരൻ അവസാനകാലത്ത് പാർട്ടിക്കനഭിമതനായി.

വെളിയങ്കോട് കരാട്ടേയിൽ കുടുംബത്തിൽ കൃഷ്ണൻ നായരുടെ മകനായി ജനിച്ച ശ്രീധരൻ വിദ്യാർഥി, യുവജന പ്രസ്ഥാനങ്ങളിലൂടെയാണ് രാഷ്ട്രീയത്തിൽ പ്രവേശിക്കുന്നത്. കെ.എസ്.വൈ.എഫിന്റ മലപ്പുറം ജില്ലാ സെക്രട്ടറി, കർഷകത്തൊഴിലാളി യൂണിയൻ ജില്ലാ സെക്രട്ടറി, അവിഭക്ത കമ്യൂണിസ്റ്റ് പാർട്ടിയുടെ പാലക്കാട് ജില്ലാ കമ്മിറ്റിയംഗം, സി.പി.എം പൊന്നാനി താലൂക്ക് സെക്രട്ടറി, സി.പി.എം മലപ്പുറം ജില്ലാ സെക്രട്ടേറിയറ്റംഗം, ജില്ലാക്കമ്മിറ്റിയംഗം എന്നീ നിലകളിൽ പ്രവർത്തിച്ചിട്ടുണ്ട്.

1980ൽ പൊന്നാനി മണ്ഡലത്തിൽനിന്ന് പി.ടി. മോഹനകൃഷ്ണനെ തോല്പിച്ച് ആദ്യമായി കേരള നിയമ സഭയിലെത്തി. 82ൽ വീണ്ടും പൊന്നാനിയിൽ മത്സരിച്ചെങ്കിലും എം.പി. ഗംഗാധരനോട് 93 വോട്ടിന് പരാജയപ്പെട്ടു.

കെ.എസ്.വൈ.എഫ് സ്ഥാപക നേതാക്കളായിരുന്ന എസ്.ആർ.പി, നരിക്കുട്ടി മോഹനൻ, പാട്യം ഗോപാലൻ, വി.വി. ദക്ഷിണാമൂർത്തി എന്നിവർക്കൊപ്പം ഒട്ടനവധി സമരങ്ങൾക്ക് നെടുനായകത്വം വഹിച്ചിട്ടുള്ള ശ്രീധരൻ ഇ.എം.എസ്, ഇ.കെ. നായനാർ, ഇ.കെ. ഇമ്പിച്ചിബാവ എന്നിവരുടെയെല്ലാം സഹയാത്രികനായിരുന്നു. എം.വി.ആർ, പാട്യം രാജൻ, പി.പി. വാസുദേവൻ, കെ. കുഞ്ഞിക്കണ്ണൻ എന്നിവർക്കൊപ്പം കൊൽക്കത്തയിൽ നടന്ന ഏഴാം സി.പി.എം പാർട്ടി കോൺഗ്രസ്സ് വരെ ഇദ്ദേഹം പങ്കെടുത്തിരുന്നു.

എന്നാൽ 2005ൽ പാർട്ടി രഹസ്യങ്ങൾ മാധ്യമങ്ങൾക്ക് ചോർത്തിക്കൊടുത്തു എന്ന ആരോപണമുയർത്തി ദേശാഭിമാനി ലേഖകൻ മോഹൻദാസ്, ഇ. രാജഗോപാൽ, മുരളി എന്നിവർക്കൊപ്പം ശ്രീധരനെയും പുറത്താക്കി.

ഭാര്യ ധനലക്ഷ്മി. മക്കൾ പ്രിയ, അഡ്വ. പ്രീജ, പ്രജി.


</doc>
<doc id="180714" url="https://ml.wikipedia.org/wiki?curid=180714" title="ആമച്ചൽ കൃഷ്ണൻ">
ആമച്ചൽ കൃഷ്ണൻ

കമ്യൂണിസ്റ്റ്പാർടിയുടെ ആദ്യകാല നേതാവും സ്വാതന്ത്ര്യസമര സേനാനിയും വിപ്ലവഗായകനുമായിരുന്നു ആമച്ചൽ കൃഷ്ണൻ( - 18 ഫെബ്രുവരി 2012).
കാട്ടാക്കട പഞ്ചായത്തിലെ ആമച്ചൽ പ്രദേശത്ത് ജനിച്ച് അലക്കു തൊഴിലാളിയായി വളർന്ന സഖാവ് നന്നേ ചെറുപ്പത്തിലേ സ്വാതന്ത്ര്യസമര പ്രസ്ഥാനത്തിൽ ആകൃഷ്ടനാവുകയും നിരവധി പ്രക്ഷോഭങ്ങളിൽ പങ്കാളിയാവുകയും ചെയ്തു. തുടർന്ന് പുരോഗമന ആശയങ്ങളുടെ വഴിതേടിക്കൊണ്ട് കമ്മ്യൂണിസ്റ്റ് സഹയാത്രികനും പിന്നീട് സജീവ പ്രവർത്തകനുമായിത്തീർന്നു.

തെക്കൻ തിരുവിതാംകൂറിൽ കമ്മ്യൂണിസ്റ്റ് പ്രസ്ഥാനം കെട്ടിപ്പടുക്കുന്നതിന് ആമച്ചൽ കൃഷ്ണന്റെ വിപ്ലവഗാനാലാപനം വളരെ വലിയ പങ്കാണ് വഹിച്ചത്. മേദിനിയുമൊന്നിച്ചും അദ്ദേഹം പല വേദികളിലും ഗാനങ്ങൾ ആലപിച്ചു. കെ.പി.എ.സി.യുടെ നാടക ഗാനങ്ങളും പി. ഭാസ്‌കരന്റെയും വയലാറിന്റെയും ഒ എൻ വിയുടെയും ഹൃദ്യമായ വിപ്ലവഗാനങ്ങളും പ്രചാരത്തിലെത്തും മുമ്പ് തന്നെ നാടൻ ശീലുകളെ സ്വന്തമായി എഴുതി തയ്യാറാക്കി മധുരവിപ്ലവ ഗാനങ്ങളാക്കി പാർട്ടി വേദികളിൽ സ്ഥിരമായി അവതരിപ്പിക്കുന്നതും ഇദ്ദേഹത്തിന്റെ ശൈലിയായിരുന്നു.അക്കാലത്തെ സമ്മേളനങ്ങളിലും പാർട്ടിവേദികളിലും കമ്മ്യൂണിസ്റ്റ് പ്രസ്ഥാനം സംഘടിപ്പിക്കുന്ന പൊതുയോഗങ്ങളിൽ ആളെ കൂട്ടുന്നതിനും ആമച്ചലിന്റെ പാട്ടുകൾ നിർബന്ധമായിരുന്നു. ഒരു പരിപാടി തീർന്നാൽ ഉടൻ അടുത്ത യോഗത്തിന്റെ സംഘാടകർ സൈക്കിളുമായി വന്ന് അദ്ദേഹത്തെ കൂട്ടിക്കൊണ്ടു പോവുക പതിവായിരുന്നു.
ജന്മിത്തത്തിനും തൊഴിലാളി വർഗ്ഗചൂഷണത്തിനുമെതിരായി പാർട്ടിയുടെ നിരവധിയായ പ്രക്ഷോഭങ്ങളിലെ മുൻനിരക്കാരനായിരുന്ന അദ്ദേഹം 1954-ലെ ട്രാൻസ്‌പോർട്ട് സമരത്തിൽ പങ്കെടുത്ത് കൊടിയ മർദനത്തിന് വിധേയനായി. ക്രൂരമായ മർദനത്തെതുടർന്ന് മരിച്ചു എന്ന് കരുതി പൊലീസ് ഉപേക്ഷിച്ചു. പുനലൂരിലെ പൊന്തക്കാടുകളിൽ നിന്നും അർധപ്രാണനോടുകൂടി പാർട്ടിക്കാർ പിന്നീട് കണ്ടെടുക്കുകയായിരുന്നു. കേരളത്തിൽ ആദ്യമായി നടന്ന പഞ്ചായത്ത് തിരഞ്ഞെടുപ്പിൽ അമ്പലത്തിൻകാല വാർഡിൻ നിന്നും പഞ്ചായത്ത് മെമ്പറായിട്ടുണ്ട്. 1964 ലെ കമ്മ്യൂണിസ്റ്റ് പാർട്ടിയിലുണ്ടായ പിളർപ്പിനെ തുടർന്ന് അദ്ദേഹം ഇന്ത്യൻ കമ്മ്യൂണിസ്റ്റ് പാർട്ടിയിൽ ഉറച്ചു നിന്നു. അലക്ക് തൊഴിലാളികളെ സംഘടിപ്പിക്കുകയും അവർക്ക് ക്ഷേമനിധി ബോർഡ് രൂപീകരിക്കണമെന്നാവശ്യപ്പെട്ട് അനിശ്ചിതകാല നിരാഹാരം സംഘടിപ്പിക്കുകയും അത് നേടിയെടുക്കുന്നതിൽ വിജയിക്കുകയും ചെയ്തു.


</doc>
<doc id="180717" url="https://ml.wikipedia.org/wiki?curid=180717" title="കെ.എസ്. ജോർജ്">
കെ.എസ്. ജോർജ്

കേരളത്തിലെ ഒരു ജനകീയ ഗായകനായിരുന്നു കെ.എസ്. ജോർജ് (മരണം:1989). കെ.പി.എ.സി-യിലൂടെ സംഗീത രംഗത്തെത്തി. നിരവധി നാടക-സിനിമാ ഗാനങ്ങൾ ആലപിച്ചു.
ആലപ്പുഴയിലെ ഒരു തൊഴിലാളി കുടുംബത്തിൽ ജനിച്ച ജോർജ്ജ് ആലപ്പുഴ ചെറിയ ഉണ്ണിത്താൻ ഭാഗവതരിൽ നിന്നും സംഗീതത്തിൽ ശിക്ഷണം നേടി. പുനലൂർ പേപ്പർ മിൽ ജീവനക്കാരനായിരുന്ന അദ്ദേഹത്തെ, വക്കീൽ രാജഗോപാലൻ നായരും ജനാർദ്ദനക്കുറുപ്പും രാജാമണിയുമായി ഒരുമിച്ചാരംഭിച്ച കെ.പി.എ.സിയിലെ ഗായനകാൻ ക്ഷണിച്ചു. "നിങ്ങളെന്നെ കമ്യൂണിസ്റ്റാക്കി", "സർവ്വേക്കല്ല്" തുടങ്ങിയ നാടകങ്ങളിൽ പാടുകയും അഭിനയിക്കുകയും ചെയ്തു. ഈ നാടകങ്ങളിലെ ഗാനങ്ങളെല്ലാം പ്രശസ്തങ്ങളായി. പിന്നീട് "കാലം മാറുന്നു" എന്ന സിനിമയിലൂടെ സിനിമയിലും പാടാൻ അവസരം ലഭിച്ചു. ഈ സിനിമയിൽ , സുലോചനയുമൊത്ത് ആലപിച്ച ‘ആ മലർ പോയ്കയിൽ‘ എന്ന ഗാനം പ്രശസ്തമായി. 

കമ്മ്യൂണിസ്റ്റ് പാർട്ടി പ്രവർത്തകനായിരുന്ന ജോർജ് അവസാന കാലത്ത് പാർട്ടി ഉപേക്ഷിച്ചു. 1989-ൽ അന്തരിച്ചു.




</doc>
<doc id="180718" url="https://ml.wikipedia.org/wiki?curid=180718" title="കെ.പി.എ.സി. സുലോചന">
കെ.പി.എ.സി. സുലോചന

കേരളത്തിലെ ജനകീയ ഗായികമാരിലൊരാളും സിനിമാ-നാടക അഭിനേത്രിയുമായിരുന്നു കെ.പി.എ.സി. സുലോചന (10 ഏപ്രിൽ 1938 - 17 ഏപ്രിൽ 2005). സുലോചന പാടിയ ‘വെള്ളാരം കുന്നിലെ’, ‘അമ്പിളിയമ്മാവാ’, ‘ചെപ്പുകിലുക്കണ ചങ്ങാതി‘, 'വള്ളിക്കുടിലിൻ' തുടങ്ങിയ ഗാനങ്ങൾ ജനഹൃദയങ്ങളിൽ ചിരപ്രതിഷ്ഠ നേടിയവയാണ്. 
മാവേലിക്കര കോട്ടയ്ക്കകത്ത് കുഞ്ഞുകുഞ്ഞിന്റെയും കല്യാണിയമ്മയുടെയും മകളായി , 1938 ഏപ്രിൽ 10-ന് ജനിച്ച സുലോചനയുടെ ഗുരു, തടിയൂർ ഗോപാലകൃഷ്ണനായിരുന്നു. തിരുവനന്തപുരം ആകാശവാണിയിൽ ബാലലോകം പരിപാടിയിലൂടെ പ്രഫഷണൽ രംഗത്തേയ്‌ക്ക്‌ പ്രവേശിച്ചു. 1951-ൽ "എന്റെ മകനാണ്‌ ശരി" എന്ന നാടകത്തിലൂടെയാണ്‌ കെ.പി.എ.സി-യിൽ തുടക്കമിട്ടത്‌. "നിങ്ങളെന്നെ കമ്മ്യൂണിസ്‌റ്റാക്കി" മുതൽ "മന്വന്തരം" വരെയുള്ള 10 നാടകങ്ങളിൽ അഭിനയിക്കുകയും പാടുകയും ചെയ്തു. 1964-ലെ കമ്മ്യൂണിസ്റ്റ് പാർട്ടിയുടെ പിളർപ്പിനെത്തുടർന്ന്‌ കെ.പി.എ.സി വിട്ടു. തുടർന്ന്‌ വിവിധ സമിതികളുടെ നാടകങ്ങളിൽ പാടുകയും അവയിലെ പ്രധാനവേഷങ്ങളിൽ അഭിനയിക്കുകയും ചെയ്തു. പിന്നീട്‌ 'സംസ്‌ക്കാര' എന്നപേരിൽ നാടകസമിതി രൂപീകരിക്കുകയും പത്തോളം നാടകങ്ങൾ അവതരിപ്പിക്കുകയും ചെയ്തു. 

"കാലം മാറുന്നു" എന്ന സിനിമയിൽ കെ എസ് ജോർജ്ജിന്റെ കൂടെ, ‘ഈ മലർ പൊയ്കയിൽ‘ എന്ന യുഗ്മഗാനം പാടിക്കൊണ്ടാണ് സുലോചന സിനിമാഗാന രംഗത്തെത്തുന്നത്. ഇതേ ചിത്രത്തിൽ സത്യന്റെ നായികയായി വേഷമിട്ടതും സുലോചനയായിരുന്നു. രണ്ടിടങ്ങഴി എന്ന പ്രശസ്ത നോവൽ ചലച്ചിത്രമാക്കിയപ്പോൾ അതിലും രണ്ടു ഗാനങ്ങൾ ആലപിച്ചു. സുലോചനയയെ ശ്രദ്ധേയയാക്കിയ കഥാപാത്രങ്ങളായിരുന്നു "നിങ്ങളെന്നെ കമ്യൂണിസ്റ്റാക്കിയിലെ" ‘സുമം’ , "മുടിയനായ പുത്രനിലെ" ‘പുലയി’ എന്നിവയൊക്കെ. "അരപ്പവൻ", "കൃഷ്ണകുചേല" തുടങ്ങിയവയാണ് അവർ അഭിനയിച്ച മറ്റ് ചിത്രങ്ങൾ. 2005 ഏപ്രിൽ 17-ന്‌ 67-ആം വയസ്സിൽ അന്തരിച്ചു.

ഭർത്താവ്‌ :കലേശൻ. ഒരു കീബോർഡ് വിദഗ്ദ്ധനാണ് കലേശൻ. സുലോചനയുടെ പല ഗാനമേളകൾക്കും അദ്ദേഹം കീബോർഡ് വായിച്ചിട്ടുണ്ട്. കലേശൻ-സുലോചന ദമ്പതികൾക്ക് മക്കളില്ല.




</doc>
<doc id="180721" url="https://ml.wikipedia.org/wiki?curid=180721" title="ലാൻസിയം ഡൊമെസ്റ്റിക്കം">
ലാൻസിയം ഡൊമെസ്റ്റിക്കം

'ലാങ്സാത്', 'ലൻസോണിസ്' എന്നീ പേരുകളിൽ അറിയപ്പെടുന്നതും മെലിയേസീ കുടുംബത്തിൽ പെടുന്നതുമായ ഒരു ഫലവൃക്ഷമാണ് ലാൻസിയം ഡൊമെസ്റ്റിക്കം. തെക്കുകിഴക്കൻ ഏഷ്യയുടെ പടിഞ്ഞാറൻ പ്രദേശത്താണ് ഈ ചെടിയുടെ ഉത്ഭവം. ഇന്തോനേഷ്യയിലെ തെക്കൻ സുമാത്ര പ്രവിശ്യയുടെ ഔദ്യോഗികപുഷ്പം ഈ ചെടിയുടേതാണ്.

"ലാൻസിയം ഡൊമെസ്റ്റിക്കം" എന്നു ശാസ്ത്രീയനാമമുള്ള ഈ ചെടി ഇംഗ്ലീഷിൽ 'ലാങ്സാത്' എന്നും 'ലൻസോണിസ്' എന്നും അറിയപ്പെടുന്നു. തെക്കുകിഴക്കേ ഏഷ്യയിൽ ഇതിന് പല പേരുകളും പ്രചാരത്തിലുണ്ട്. മലേഷ്യയിൽ അത് 'ലങ്സാത്', 'ലങ്സേ', 'ലങ്സെപ്', 'ലൻസാ' എന്നീ പേരുകളിൽ അറിയപ്പെടുമ്പോൾ ഫിലിപ്പീൻസിൽ അതിന് 'ലൻസോണിസ്', 'ലൻസോൺ', 'ബുവാഹാൻ' എന്നീ പേരുകളാണ്. തായലന്റിൽ ഈ പഴത്തിന് 'ലങ്സാദ്', 'ലോങ്കോങ്ങ്' എന്നീ പേരുകളും വിയറ്റ്നാമിൽ 'ലോൻബോൺ', 'ബോൺബോൺ' എന്നീ പേരുകളുമാണ്. ബർമ്മയിൽ അത് 'ലാങ്സാക്' എന്നും 'ദുക്കു' എന്നും അറിയപ്പെടുമ്പോൾ ശ്രീലങ്കയിൽ അത് 'ഗുഡുഗുഡാ' എന്ന പേരാണ്. ഇന്തോനേഷ്യയിൽ അതു പ്രധാനമായും 'ലാങ്സാത്', 'ദുക്കു' എന്നീ പേരുകളിലാണറിയപ്പെടുന്നതെങ്കിലും വേറെ പല പ്രാദേശികനാമങ്ങളും അവിടെ അതിനുണ്ട്.

ഈ മരത്തിന് 30 മീറ്റർ വരെ ഉയരവും അതിന്റെ തടിക്ക് 75 സെന്റീമീറ്റർ വരെ വ്യാസവും ഉണ്ടാകാം. തടിയുടെ വളർച്ച ക്രമമില്ലാത്തതാണ്. അതിന്റെ താങ്ങുവേരുകൾ മണ്ണിനു വെളിയിൽ കാണാം. ചാരനിറമുള്ള തൊലിയിൽ ഇളം കറുപ്പുനിറത്തിൽ കുത്തുകൾ ഉണ്ടാകും. അതിന്റെ ചുന കൊഴുത്ത് പാൽനിറമുള്ളതാണ്.

ഇതിൽ ഇലകളുടെ വിന്യാസം തെങ്ങോലയിലേതു പോലെ, ഇലത്തണ്ടിനിരുവശത്തും നിരന്നു നിൽക്കുന്ന ഇലക്കുഞ്ഞുകളായാണ്.

പൂക്കൾ കുലകളായി കാണപ്പെടുന്നു. വലിയ ശാഖകളിലോ പ്രധാനതടിയിലോ അവ വളരുന്നു; ഒരിടത്ത് അഞ്ചു കുലകൾ വരെ ഉണ്ടാകം. പൂക്കൾ വലിപ്പം കുറഞ്ഞ്, ചെറിയ ഞെട്ടുള്ളവയും ഉഭയലിംഗികളുമാണ്. പച്ച കലർന്ന മഞ്ഞ നിറമുള്ള ബാഹ്യദളപുഞ്ജം, വിളുമ്പ് അഞ്ചായി പിരിഞ്ഞ കപ്പു പോലെയിരിക്കും. ദളങ്ങൾ ബലവും അണ്ഡാകൃതിയും ഉള്ളവയാണ്. പൂവിന് ഒരു കേസരം മാത്രമേ ഉണ്ടാവുകയുള്ളൂ. കേസരത്തിന്റെ അഗ്രഭാഗം വൃത്താകാരമാണ്.

അണ്ഡാകൃതിയോ ഗോളാകൃതിയോ ഉള്ള ഫലങ്ങൾ, 2 മുതൽ 7 വരെ സെന്റീമീറ്റർ വലിപ്പമുള്ളവയാകാം. അവയുടെ ബാഹ്യകവചം 6 മില്ലീമീറ്റർ വർ കനമുള്ളതാകാം. പഴത്തിൽ ഒന്നു മുതൽ മൂന്നുവരെ വിത്തുകൾ ഉണ്ടാകും. പരന്ന ആ വിത്തുകൾ കയ്പുള്ളവയാണ്. അവയെ പൊതിഞ്ഞിരിക്കുന്ന മാംസളഭാഗം അർത്ഥസുതാര്യവും അതിന്റെ രുചി മധുരപ്പുളിയും ആണ്. രസപ്രദമായ മാംസളഭാഗം സുക്രോസ്, ഫ്രക്ടോസ്, ഗ്ലൂക്കോസ് എന്നിവ അടങ്ങിയതാണ്. വലിപ്പം കുറഞ്ഞ് വികസിക്കാത്ത വിത്തുകളും വികസിച്ച മാംസളഭാഗവും ഉള്ള പഴങ്ങളാണ് ഭക്ഷിക്കാൻ നല്ലത്.

സ്വാഭാവികാവസ്ഥയിൽ ഭക്ഷിക്കാവുന്ന അതിന്റെ ഫലത്തിനു വേണ്ടിയാണ് ലൻസോണിസ് പ്രധാനമായും കൃഷിചെയ്യുന്നത്. പഴത്തിൽ നിന്ന് പഴച്ചാറും നിർമ്മിക്കാം. മരത്തിന്റെ തടി കാഠിന്യവും ഉറപ്പും കനവും ഉള്ളതും പഴക്കം ചെയ്യുന്നതുമാണ്. ഗ്രാമപ്രദേശങ്ങളിൽ അത് നിർമ്മാണാവശ്യങ്ങൾക്കായി ഉപയോഗിക്കുന്നു.

ഈ മരത്തിന്റെ ചില ഭാഗങ്ങൾ പരമ്പരാഗതമായ വൈദ്യവിധികളിൽ ഉപയോഗിക്കപ്പെടുന്നു. ഇതിന്റെ കയ്പുള്ള വിത്തുകൾ ഉണക്കിപ്പൊടിച്ച് വെള്ളത്തിൽ ലയിപ്പിച്ച് കൃമിശൈല്യത്തിനും മുഴകൾക്കും മരുന്നാക്കുന്നു. തടിയുടെ തൊലി അതിസാരത്തിന്റേയും മലമ്പനിയുടെയും ചികിത്സക്കും പ്രയോജനപ്പെടുന്നു; തൊലി അരച്ചത് തേൾകടിക്ക് ഔഷധമാക്കാറുണ്ട്. ലൻസോണിസ് പഴത്തിന്റെ തൊലിയും അതിസാരചികിത്സയിൽ പ്രയോജനപ്പെടുന്നു. ഫിലിപ്പീൻസിൽ ഉണങ്ങിയ ലൻസോണിസ് പഴത്തൊലി കൊതുകുനിവാരണത്തിനായി കത്തിക്കാറുണ്ട്. ചിലയിനങ്ങളുടെ തൊലി സുഗന്ധത്തിനായും കത്തിക്കാറുണ്ട്.

ലൻസോണിസ് പഴം ഏറ്റവുമധികം ഉല്പാദിപ്പിക്കപ്പെടുന്നത് മലേഷ്യ, തായ് ലന്റ്, ഫിലിപ്പീൻസ്, ഇന്തോനേഷ്യ എന്നിവിടങ്ങളിലാണ്. മിക്കാവറും അതതുരാജ്യങ്ങളിൽ തന്നെയാണ് ഇതിന്റെ ഉപഭോഗം എങ്കിലും കുറേയൊക്കെ സിംഗപ്പൂർ, ഹോങ്കോങ്ങ് എന്നിവിടങ്ങളിലേക്കു കയറ്റുമതി ചെയ്യാറുണ്ട്.


</doc>
<doc id="180722" url="https://ml.wikipedia.org/wiki?curid=180722" title="തിരുവങ്ങാട്">
തിരുവങ്ങാട്

തലശ്ശേരി മുൻസിപ്പാലിറ്റിയിലെ ഉൾപ്പെടുന്ന വിശാലമായ ഭൂപ്രദേശം. ഇന്ന് തിരുവങ്ങാട് എന്നറിയപ്പെടുന്ന ഈ സ്ഥലത്തെ തിരുവൻകാട് എന്ന പേരിലും അറിയപ്പെട്ടിരുന്നു തലശ്ശേരി ടൌണിൽ നിന്നും 1 .5 കി .മി അകലെ കിടക്കുന്ന ഈ പ്രദേശത്ത് ചരിത്ര പ്രസിദ്ധമായ തിരുവങ്ങാട് ശ്രീരാമസ്വാമിക്ഷേത്രം നിലനിൽക്കുന്നു .


</doc>
<doc id="180731" url="https://ml.wikipedia.org/wiki?curid=180731" title="മാജിക് ഫോർമുല">
മാജിക് ഫോർമുല

സ്വിറ്റ്സർലാന്റിന്റെ ഭരണസ്ഥിരത ഉറപ്പുവരുത്തുന്ന ഒരു രാഷ്ട്രീയ ഫോർമുലയാണ് മാജിക് ഫോർമുല().
1959 മുതൽ കൂട്ടുകക്ഷി ഭരണത്തിൽ തുടരുന്ന ഒരു രാജ്യമാണ് സ്വിറ്റ്സർലാന്റ്. കാര്യനിർവ്വഹണ വിഭാഗത്തിന്റെ ഏഴ് സീറ്റുകൾ രാഷ്ട്രീയ പാർട്ടികൾക്കിടയിൽ ഒരു സമവായത്തിലൂടെ വീതിച്ചു നൽകുന്നു. സ്വിറ്റ്സർലാന്റിൽ കൊളീജിയസ്റ്റ് എക്സിക്യൂട്ടീവാണ് നിലനിൽക്കുന്നത്. അതായത് എക്സിക്യൂട്ടീവിൽ തുല്യ അധികാരമുള്ള ഏഴ് അംഗങ്ങളുണ്ടായിരിക്കും . 1959 ലാണ് ആദ്യമായി മാജിക് ഫോർമുല പ്രായോഗികമാക്കിയത്. അന്ന് കൂട്ടുകക്ഷി ഗവണ്മെന്റിന്റെ ഭാഗമായിരുന്ന ഫ്രീ ഡെമോക്രാറ്റിക് പാർട്ടി, സോഷ്യൽ ഡെമോക്രാറ്റിക് പാർട്ടി, ക്രിസ്റ്റ്യൻ ഡെമോക്രാറ്റിക് പീപ്പിൾസ് പാർട്ടി എന്നിവയ്ക്ക് രണ്ട് സീറ്റുകളും, ഇപ്പോഴത്തെ സ്വിസ്സ് പീപ്പിൾ പാർട്ടിക്ക് ഒരു സീറ്റും നൽകി. 2003ൽ രാഷ്ട്രീയ പാർട്ടികളുടെ തെരഞ്ഞെടുപ്പ് പ്രാതിനിധ്യമനുസരിച്ച് ഈ ഫോർമുലയിൽ മാറ്റം വരുത്തി. ഈ ഫോർമുല രാഷ്ട്രത്തിന്റെ ഔപചാരിക നിയമമനുസിച്ചുള്ളതല്ല. കൂട്ടുകക്ഷികൾക്കിടയിലുള്ള ഒരു വിശ്വാസപ്രമേയം മാത്രമാണ് .


</doc>
<doc id="180733" url="https://ml.wikipedia.org/wiki?curid=180733" title="എം.എ. വെള്ളോടി">
എം.എ. വെള്ളോടി

മലയാളിയായ മുള്ളത്ത് അരവിന്ദാക്ഷൻ വെള്ളോടി (എം.എ.വെള്ളോടി) പ്രഥമ താൻസാനിയയിലേക്കുള്ള പ്രഥമ ഭാരതീയ നയതന്ത്രപ്രതിനിധി, കേന്ദ്രസർക്കാരിന്റെ വിദേശകാര്യവകുപ്പിൽ സെക്രട്ടറി,ഐക്യരാഷ്ട്രസഭയിൽ വിവിധ മേഖലകളിൽ ഉന്നതമേധാവി തുടങ്ങിയ നിലകളിൽ പ്രശസ്തനായിരുന്നു.


</doc>
<doc id="180736" url="https://ml.wikipedia.org/wiki?curid=180736" title="മുള്ളൻ പായൽ">
മുള്ളൻ പായൽ

ഒരിനം ജലസസ്യമാണ് കബൊംബ കരൊലിനിയാന - Cabomba caroliniana. അക്വേറിയങ്ങളിൽ ഇവ സാധാരണയായി ഉപയോഗിക്കപ്പെടുന്നു. വടക്കേ അമേരിക്കയാണ് ഈ സസ്യത്തിന്റെ ജന്മദേശം. സ്വാഭാവിക ജലാവസ്ഥയെ ശിഥിലമാക്കുന്നതിനാൽ വടക്കേ അമേരിക്കയിലും ഓസ്ട്രേലിയയിലും ഇതിന്റെ അക്വേറിയ ഉപയോഗം വിലക്കിയിരിക്കുന്നു. 

ചെടിയുടെ തണ്ടുകൾ ശാഖോപശാഖകളായാണ് വളരുന്നത്. പച്ചകബൊംബയുടെ തണ്ടിൽ നിന്നും വിപരീത ദിശകളിലായി വിശറിപോലെ ഇലകൾ വളരുന്നു. ഈ ഇലകൾക്ക് രണ്ടിഞ്ച് വരെ വ്യാസം ഉണ്ടാകുന്നു. മുങ്ങിക്കിടക്കുന്ന ഇലകൾ ഒരു തരം പശയാൽ ആവരണം ചെയ്യപ്പെട്ടിരിക്കുന്നു. സസ്യം പുഷ്പിക്കുന്നതിനു തൊട്ടുമുൻപായാണ് ഇലകൾ ജലോപരിതലത്തിൽ കാണപ്പെടുന്നത്. എന്നാൽ ഈ ഇലകൾ ചെറുതും ത്രികോണാകൃതിയിലുള്ളവയുമാണ്. ഉഷ്ണമേഖലാപ്രദേശങ്ങളിൽ മിക്കപ്പോഴും സസ്യം പുഷ്പിക്കുന്നു. ഇതിലെ പൂക്കൾ വെള്ളയോ വിളറിയ മഞ്ഞയോ നിറത്തിൽ കാണുന്നു. 

കബൊംബയിൽ നേർത്ത നാരുകൾ പോലുള്ള വേരുകൾ ഉണ്ട്. നേർത്ത വെളുത്ത നിറത്തിലാണ് നാരുകൾ കാണപ്പെടുന്നത്. ഒടിഞ്ഞു കിടക്കുന്ന തണ്ടുകളിൽ നിന്നും പ്രത്യേകമായി വളരെയധികം വേരുകൾ മുളപൊട്ടുന്നു. സസ്യങ്ങൾ ആവശ്യമായ പോഷണങ്ങൾ ഇലകളിലൂടെയും തണ്ടിലൂടെയുമാണ് സ്വീകരിക്കുന്നത്. വേരുകൾ സസ്യത്തെ ജലാശയങ്ങളുടെ അടിത്തട്ടിൽ ഉറപ്പിച്ചു നിർത്തുന്നു.

വളരെ പെട്ടെന്ന് സമൃദ്ധമായി വളരുന്ന കബൊംബകൾ ജലത്തിലെ മറ്റു സസ്യങ്ങളേയും അകശേരുകികളേയും സൂക്ഷ്മജീവികളേയും പ്രതികൂലമായി ബാധിക്കുന്നു.




</doc>
<doc id="180743" url="https://ml.wikipedia.org/wiki?curid=180743" title="റസ്കിൻ ബോണ്ട്">
റസ്കിൻ ബോണ്ട്

ബ്രിട്ടീഷ് വംശജനായ ഇന്ത്യൻ നോവലിസ്റ്റും എഴുത്തുകാരനുമാണ് റസ്കിൻ ബോണ്ട്. 1934 മെയ് 19 ന് ഹിമാചൽ പ്രദേശിൽ സൊളൻ ജില്ലയിലെ കസൗലിയിൽ ജനനം. വളർന്നത് ജാം നഗർ, ദേഹ്രാ ഡൂൺ, ന്യൂ ഡെൽഹി, ശിംലാ എന്നിവിടങ്ങളിലാണ്. യൗവനകാലത്ത് നാലു വർഷത്തോളം ചാനൽ ദ്വീപുകളിലും ലണ്ടനിലുമായി പല ജോലിയും നോക്കി.ആദ്യത്തെ നോവൽ "ദ റൂം വിത്ത് ഏ റൂഫ്" പതിനേഴാം വയസ്സിൽ എഴുതി. ഈ നോവൽ ജോൺ ലീവെല്ലിൻ റൈസ് സ്മാരക സമ്മാനത്തിനു അർഹമായി. ഇന്ത്യയിലെ ഇംഗ്ലീഷ് ബാലസാഹിത്യരചയിതാക്കളിൽ ശ്രദ്ധേയനായ റസ്കിൻ ബോണ്ട് ഏക്ദേശം അഞ്ഞൂറോളം കൃതികൾ രചിച്ചിട്ടുണ്ട്.1992 ൽ കേന്ദ്രസാഹിത്യ അക്കാദമി പുരസ്കാരം "ഞങ്ങളുടെ മരങ്ങൾ ഇപ്പോഴും ദെഹറയിൽ വളരുന്നു"(Our Trees Still Grow in Dehra) എന്ന ചെറുകഥാ സമാഹാരത്തിനു ലഭിച്ചു..ഭാരതീയ സംസ്കാരവും ഗ്രാമീണ ജീവിതത്തിന്റെ മൂല്യങ്ങളും അദ്ദേഹത്തിന്റെ കൃതികളിൽ കാണാൻ സാധിക്കുന്നതാണ്.ബാലസാഹിത്യത്തിനു നൽകിയ സംഭാവനകൾ പരിഗണിച്ച് 1999-ൽ ഇന്ത്യാഗവണ്മെന്റ് അദ്ദേഹത്തെ പദ്മശ്രീ നൽകി ആദരിച്ചു.2012ൽ ദെൽഹി സർക്കാരിന്റെ "ലൈഫ് റ്റൈം അച്ചീവ്മെന്റ് അവാർഡ്" ബോണ്ടിനു ലഭിച്ചു.ഇപ്പോൾ മസൂറിക്കടുത്തുള്ള ലാന്ദൂരിൽ സ്ഥിരതാമസം- വലിയൊരു ദത്തു കുടുംബത്തോടൊപ്പം.



2. സീൻസ് ഫ്രം എ റൈറ്റേർസ് ലൈഫ് (ആത്മകഥാപരം)
3. ദ ലാമ്പ് ഈസ് ലിറ്റ്- ലീവ്സ് ഫ്രം എ ജെർനൽ (ആത്മകഥാപരം)
4. ദ ലിറ്റിൽ ബുക് ഒഫ് കംഫൊർട്
5. ലാന്ദൂർ ഡേയ്സ് (ആത്മകഥാപരം)
6. നോറ്റ്സ് ഫ്രം അ സ്മാൾ റൂം (ആത്മകഥാപരം)
7. സ്റ്റ്രേൻ ജ് മെൻ സ്റ്റ്രെൻ ജ് പ്ലേസസ്
8. ആൾ റോഡ്സ് ലീഡ് റ്റു ഗംഗാ.

സമാഹാരങ്ങൾ

1. ക്ലാസ്സിക് റസ്കിൻ ബോണ്ട്
2. ഡസ്റ്റ് ഓൻ ദ മൗണ്ടൻ
3.ദ ബെസ്റ്റ് ഒഫ് റസ്കിൻ ബോണ്ട്
4. ഫ്രൻഡ്സ് ഇൻ സ്മാൾ പ്ലേസസ്
5. ടേൽസ് ഒഫ് ഓപൺ റോഡ്
6. റസ്കിൻ ബോണ്ട്സ് ബുക് ഒഫ് നേച്ചർ
7. റസ്കിൻ ബോണ്ട്സ് ബുക് ഒഫ് ഹ്യൂമർ
8. എ ടൗൺ കാൾഡ് ദേഹ്റാ

ഇതു കൂടാതെ, റസ്കിൻ ബോണ്ട് എഡിറ്റ് ചെയ്തിറക്കിയ പുസ്തകങ്ങളുമുണ്ട്:
1. ഇൻഡയൻ ഗൊസ്റ്റ് സ്റ്റോറീസ്
2. ഇൻഡ്യൻ റെയില്വെ സ്റ്റോറീസ്
3. ക്ലാസ്സിക്കൽ ഇൻഡ്യൻ ലവ് സ്റ്റോറീസ് ഏന്റ് ലിറിക്സ്.
4. രൂപ ബുക്സ് ഒഫ് ഗ്രെറ്റ് എസ്കേപ്സ്


</doc>
<doc id="180745" url="https://ml.wikipedia.org/wiki?curid=180745" title="അർദ്ധമേരുദണ്ഡാസനം">
അർദ്ധമേരുദണ്ഡാസനം











</doc>
<doc id="180747" url="https://ml.wikipedia.org/wiki?curid=180747" title="ന്യൂസീലൻഡിലെ നഗരങ്ങൾ">
ന്യൂസീലൻഡിലെ നഗരങ്ങൾ

ജനസംഖ്യയനുസരിച്ച് ന്യൂസിലാൻഡിലെ നഗരങ്ങൾ.

നഗരങ്ങളിലെ ജനസംഖ്യാസ്ഥാനം



</doc>
<doc id="180748" url="https://ml.wikipedia.org/wiki?curid=180748" title="ഓക്‌ലൻഡ്">
ഓക്‌ലൻഡ്

ന്യൂസിലൻഡിലെ ഉത്തര ദ്വീപിൽ സ്ഥിതി ചെയ്യുന്ന രാജ്യത്തെ ഏറ്റവും വലുതും ഏറ്റവും ജനവാസമേറിയതുമായ നഗരപ്രദേശമായ ഓക്‌ലൻഡ് മെട്രോപ്പൊളിറ്റൻ പ്രദേശത്തെ പ്രധാന നഗരമാണ് ഓക്‌ലൻഡ്. ഇവിടെയാണ് രാജ്യത്തിന്റെ ശതമാനം ആളുകളും ( പേർ) വസിക്കുന്നത്. ലോകത്ത് ഏറ്റവുമധികം പോളിനേഷ്യക്കാർ വസിക്കുന്ന നഗരവും ഇതാണ്. മാവോരി ഭാഷയിൽ ഓക്‌ലൻഡിന്റെ പേർ തമാക്കി മകൗറൗ എന്നാണ്.
ഓക്‌ലൻഡ് കൗൺസിൽ താഴെപ്പറയുന്ന നഗരങ്ങളുമായി ബന്ധം സ്ഥാപിക്കുന്നു 



</doc>
<doc id="180750" url="https://ml.wikipedia.org/wiki?curid=180750" title="നൗകാസനം">
നൗകാസനം



</doc>
<doc id="180754" url="https://ml.wikipedia.org/wiki?curid=180754" title="അലക്സാണ്ടർ ആറാമൻ മാർപ്പാപ്പ">
അലക്സാണ്ടർ ആറാമൻ മാർപ്പാപ്പ

റോഡെറിക് ലാങ്കോൾ ഡി ബോർഹ എന്ന മുൻപേരുണ്ടായിരുന്ന അലക്സാണ്ടർ ആറാമൻ മാർപ്പാപ്പ (ജനനം: 1431 ജനുവരി 1) 1492 മുതൽ 1503 ആഗസ്ത് 18-ലെ മരണം വരെ, റോമൻ കത്തോലിക്കാസഭയുടെ തലവനായ മാർപ്പാപ്പ ആയിരുന്നു. നവോത്ഥാനകാലത്തെ മാർപ്പാപ്പാമാരിൽ ഏറ്റവും വലിയ വിവാദപുരുഷനായിരുന്നു അദ്ദേഹം. അദ്ദേഹത്തിന്റെ 'ബോർജാ' എന്ന കുടുംബനാമം അക്കാലത്ത് മാർപ്പാപ്പ സ്ഥാനത്തിനു സംഭവിച്ച മൂല്യച്യുതിയുടെ പര്യായമായിത്തീർന്നു.

ക്രിസ്റ്റഫർ കൊളംബസിന്റെ സാഹസയാത്രകളുടെ ദശകത്തിൽ മാർപ്പാപ്പ ആയിരുന്ന സ്പെയിൻ സ്വദേശിയായ ഇദ്ദേഹമാണ്, യൂറോപ്പിനു കണ്ടുകിട്ടിയ 'നവലോകം' ആയി പരിഗണിക്കപ്പെട്ട പശ്ചിമാർത്ഥഗോളത്തിലെ ഭൂവിഭാഗങ്ങളുടേയും ജനതകളുടേയും മേലുമുള്ള കൊളോണിയിൽ അധികാരം സ്പെയിനിന് എഴുതിക്കൊടുത്ത "അതിർ-തീർപ്പു തിരുവെഴുത്ത്" (Bull of Demarcation) പുറപ്പെടുവിച്ചത്. മതജീവിതത്തിലും സഭാഭരണത്തിലും നടമാടിയിരുന്ന ലോകവ്യഗ്രതക്കും ഭോഗാസക്തിക്കും എതിരെ കലാപമുയർത്തിയ ഡൊമിനിക്കൻ സന്യാസി സവോനരോളയെ വിചാരണ ചെയ്തു വധിച്ചതും ഇദ്ദേഹത്തിന്റെ ഭരണത്തിൻ കീഴിൽ ആയിരുന്നു. 

തന്റെ മകൻ സിസേർ ബോർജിയ, ഉൾപ്പെടെയുള്ള ബന്ധുക്കളെ സാഹായിക്കുന്നതിൽ ശ്രദ്ധവച്ച അതിരറ്റ സ്വജനപക്ഷപാതത്തിന്റെ പേരിൽ ഈ മാർപ്പാപ്പ പ്രത്യേകം അനുസ്മരിക്കപ്പെടുന്നു. 1501-ലെ "ചെസ്നട്ടുകളുടെ സദ്യ" (Banquet of the Chestnusts), മകൾ ലുക്രീഷ്യ ബോർജിയയുമായുണ്ടായിരുന്ന ബന്ധത്തിന്റെ സന്ദിഗ്ധസ്വഭാവം തുടങ്ങിയവയും ഇദ്ദേഹത്തിന്റെ പേരുമായി ബന്ധപ്പെട്ടു രേഖപ്പെടുത്തപ്പെട്ടിട്ടുണ്ടെങ്കിലും, അവയിൽ ചിലതൊക്കെ മതരാഷ്ട്രീയമേഖലകളിലെ ശത്രുക്കൾ പരത്തിയ കഥകളാണെന്നും വാദമുണ്ട്. 

ഇപ്പോഴത്തെ സ്പെയിനിന്റെ ഭാഗമായിരുന്ന അരഗോണിൽ പെട്ട വാലെൻസിയാ രാജ്യത്തെ സാറ്റിവ പട്ടണത്തിൽ 1431 ജനുവരി ഒന്നിനാണ്, റോഡ്രിഗോ ലാങ്കോൾ എന്ന പേരിൽ അലസ്കാണ്ടർ ആറാമൻ ജനിച്ചത്. വാലെൻസുകാരനായ ജോഫ്രി ലാങ്കോൾ എസ്ക്രീവായും അയാളുടെ ബന്ധുവും ഭാര്യയുമായിരുന്ന ഇസബെൽ ഡി ബോർജായും ആയിരുന്നു മാതാപിതാക്കൾ. റോഡ്രിഗോയുടെ കുടുംബനാമം വാലെൻസിയൻ ഭാഷയിൽ ലാങ്കോൾ എന്നും സ്പാനിഷ് ഭാഷയിൽ ലാൻസോൾ എന്നും എഴുതിയിരുന്നു. അമ്മയുടെ സഹോദരൻ അലോൻസോ ഡി ബോർജ 1455-ൽ കലിസ്റ്റസ് മൂന്നാമൻ എന്ന പേരിൽ മാർപ്പാപ്പ സ്ഥാനത്തേക്ക് ഉയർത്തപ്പെട്ടതിനെ തുടർന്ന് റോഡ്രിഗോ അമ്മയുടെ ബോർജ എന്ന കുടുംബപ്പേരു സ്വീകരിച്ചു.

ബൊളോഞ്ഞാ സർവകലാശാലയിൽ നിയമം പഠിക്കാൻ ചേർന്ന റോഡ്രിഗോ ബോർജിയ അതിപ്രഗല്ഭമായ നിലയിൽ പഠനം പൂർത്തിയാക്കി. മാതൃസഹോദരൻ കലിക്സ്റ്റസ് മൂന്നാമൻ എന്ന പേരിൽ മാർപ്പാപ്പ ആയതിനെ തുടർന്ന്, അദ്ദേഹത്തിനു ശെമ്മാശൻ നൽകപ്പെടുകയും 1456-ൽ 25-ആമത്തെ വയസ്സിൽ പൗരോഹിത്യം ഇല്ലാതെ തന്നെ കർദ്ദിനാൾ സ്ഥാനത്തേക്ക് ഉയർത്തപ്പെടുകയും ചെയ്തു. അടുത്ത വർഷം, അക്കാലത്തെ സ്വജനപക്ഷപാതപരമായ നിയമനങ്ങളുടെ രീതിയിൽ അദ്ദേഹം, വിശുദ്ധ റോമൻ സഭയുടെ വൈസ് ചാൻസലർ ആയി നിയമിതനായി. മാർപ്പാപ്പാക്കു താഴെ, സഭാഭരണകേന്ദ്രത്തിലെ ഏതവും വലിയ പദവി ആയിരുന്നു അത്. 1468-ൽ 37-ആമത്തെ വയസ്സിൽ പൗരോഹിത്യം സ്വീകരിച്ച റോഡ്രിഗോക്ക് മെത്രാൻ സ്ഥാനവും അൽബാനോയിലെ കർദ്ദിനാൾ-മെത്രാന്റെ പദവിയും നൽകപ്പെട്ടു. പീയൂസ് രണ്ടാമൻ, പോൾ രണ്ടാമൻ, സിക്സ്റ്റസ് നാലാമൻ, ഇന്നസെന്റെ എട്ടാമൻ, എന്നീ മാർപ്പാപ്പാമാരുടെ കീഴിൽ ദീർഘകാലം കത്തോലിക്കാസഭയുടെ ഭരണകേന്ദ്രത്തിൽ ദീഘകാലം പ്രവർത്തിച്ച് അദ്ദേഹം വിലപ്പെട്ട ഭരണപരിചയവും കണക്കില്ലാത്ത സ്വാധീനവും സമ്പാദിച്ചു.

പതിനഞ്ചാമ നൂറ്റാണ്ടിലെ ഇറ്റലിയിലെ അലസമായ സദാചാരം പരിചയിച്ചിരുന്ന റോഡ്രിഗോ, സുന്ദരനും ഉല്ലാസപ്രിയനും ആയിരുന്നു. സ്ത്രീസൗഹൃദങ്ങളിൽ നിന്ന് അദ്ദേഹം ഒഴിഞ്ഞുനിന്നില്ല. 1460-ൽ അദ്ദേഹത്തിന്റെ ആദ്യപുത്രൻ, പെദ്രോ ലൂയി പിറന്നു. ഗിരോലാമാ എന്ന മകളും ആവർഷം ജനിച്ചിരിക്കും എന്നു കരുതപ്പെടുന്നു. അവരുടെ അമ്മമാർ ആരെന്നു നിശ്ചയമില്ല. 1464-ൽ പീയൂസ് രണ്ടാമൻ മാർപ്പാപ്പ ഇറ്റലിയിലെ അങ്കോണ സന്ദർശിച്ചപ്പോൾ റോഡ്രിഗോ മാർപ്പാപ്പയെ അനുഗമിച്ചു. അവിടെയായിരിക്കെ അദ്ദേഹം രോഗബാധിതനായപ്പോൾ, "ഉറക്കം ഒറ്റയ്ക്കല്ലാതിരുന്നതു കൊണ്ട് വന്ന രോഗം" എന്നാണ് ഡോക്ടർ അതിനെ വിശേഷിപ്പിച്ചത്.

1466-ൽ അദ്ദേഹം, നേരത്തേ വിവാഹിതയായിരുന്ന 24 വയസ്സുകാരി കറ്റാനിയിലെ വനോസ്സായുമായി ആരംഭിച്ച അടുപ്പം താരതമ്യേന സ്ഥിരതയുള്ളതായിരുന്നു. അവരിൽ അദ്ദേഹത്തിന് ജിയോവാന്നി, സിസേർ, ലുക്രീഷ്യ, ജിയോഫ്രെ എന്നിങ്ങനെ നാലു മക്കൾ പിറന്നു. ഏകപത്നീബന്ധത്തിനടുത്ത ഉറപ്പും വിശ്വസ്തതയും പ്രകടിപ്പിച്ചതായിരുന്നു അവരുടെ കൂട്ടുകെട്ട്. എങ്കിലും മാർപ്പാപ്പ-പദവി ലക്ഷ്യമിടാൻ തുടങ്ങിയ റോഡ്രിഗോ ആവിധമൊരു ബന്ധത്തിന്റെ തുടർച്ച ലക്ഷ്യപ്രാപ്തിയിൽ തടസ്സമായേക്കുമെന്ന് ഭയന്നു. അതിനാൽ, എല്ലാം മറക്കാൻ തയ്യാറുള്ളൊരു ഭർത്താവിനെ കണ്ടെത്തി അവളെ അദ്ദേഹം അയാൾക്കു വിവാഹം ചെയ്തു കൊടുത്തു. അവിഹിതവേഴ്കളിലേർപ്പെടുത്ത അക്കാലത്തെ ഉന്നതന്മാർ പലരും ചെയ്തിരുന്നതു പോലെ അദ്ദേഹം മക്കളെ 'അനന്തരവന്മാരായി' ചിത്രീകരിച്ച് തള്ളിപ്പറഞ്ഞില്ല. സ്നേഹധനനായ പിതാവായിരുന്ന അദ്ദേഹത്തിനു മക്കളുടെ നന്മയിലുള്ള താത്പര്യത്തിന് അതിരില്ലായിരുന്നു.

1492 ജൂലൈ 25-ന് ഇന്നസന്റ് എട്ടാമൻ മാർപ്പാപ്പ മരിക്കുമ്പോൾ, പിന്തുടച്ചക്കാരായി സാദ്ധ്യതയുള്ളവരായി കരുതപ്പെട്ടത് കർദ്ദിനാൾമാരായ റോഡ്രിഗോ ബോർജിയയും അസ്കാനിയോ സ്ഫോർസയും, ജൂലിയസ് രണ്ടാമൻ എന്ന പേരിൽ പിന്നീടു മാർപ്പാപ്പ ആയ ഗിയൂലിയാനോ ഡെല്ലാ റൊവേറും ആയിരുന്നു. ഏറ്റവുമേറെ വോട്ടുകൾ വിലക്കുവാങ്ങാൻ കഴിഞ്ഞതു മൂലമാണ് ബോർജിയ തെരഞ്ഞെടുക്കപ്പെട്ടതെന്നും സ്ഫോർസക്കു തന്നെ നാലു കഴുതച്ചുമടു വെള്ളി കൈക്കൂലിയായി നൽകി എന്നും ആരോപണമുണ്ടെങ്കിലും അതു തെളിയിക്കപ്പെട്ടിട്ടില്ല. ഏതായാലും പുതിയ മാർപ്പാപ്പാ സ്ഫോർസക്കു പിന്നീടു നൽകിയ ആനുകൂല്യങ്ങൾ നാലു കഴുതച്ചുമട് വെള്ളിയേക്കാൾ ഏറെ വിലമതിക്കുന്നതായിരുന്നു. 

ആ തെരഞ്ഞെടുപ്പിന്റെ മുഖ്യ ചുമതലക്കാരനും പല മാർപ്പാപ്പമാരുടേയും വീട്ടുകാര്യസ്ഥനും ആയിരുന്ന ജോഹാൻ ബുർച്ചാർഡ്, ആ തെരഞ്ഞെടുപ്പ് വളരെ പണം ചെലവഴിച്ച ഏർപ്പാടായിരുന്നു എന്നു തന്റെ ഡയറിയിൽ രേഖപ്പെടുത്തിയിട്ടുണ്ട്. സ്ഥാനകാംക്ഷികളിൽ ഒരാളായിരുന്ന ഡെല്ലാ റൊവേറിന് ഫ്രാൻസിലെ ചാൾസ് എട്ടാമൻ രാജാവ് 2 ലക്ഷം വെള്ളി നാണയങ്ങളും വെനീസ് ഗണരാജ്യം ഒരു ലക്ഷം വെള്ളി നാണയവും നൽകി പിന്തുണച്ചു എന്നും ബുർച്ചാർഡ് രേഖപ്പെടുത്തിയിട്ടുണ്ട്. 1492 ആഗസ്റ്റ് 11-നു തെരഞ്ഞെടുക്കപ്പെട്ട ബോർജ, അലക്സാണ്ടർ ആറാമൻ എന്ന പേരു സ്വീകരിച്ചു. പിന്നീട് ലിയോ പത്താമൻ എന്ന പേരിൽ മാർപ്പാപ്പ ആയിത്തീർന്ന ജിയോവന്നി ഡി ലോറെൻസോ ഡി മെഡിസി ഈ തെരഞ്ഞെടുപ്പിനെ വിമർശിച്ച് ഇങ്ങനെ പറഞ്ഞതായി കിംവദന്തി പരന്നു:

എന്നാൽ തീരെ ചെറുപ്പമായിരുന്ന ജിയോവാനി അങ്ങനെ പറഞ്ഞിരിക്കാൻ ഇടയില്ലെന്നു ചൂണ്ടിക്കാണിക്കപ്പെട്ടിട്ടുണ്ട്: "പ്രായത്തിൽ കവിഞ്ഞ പ്രതിഭ ഉള്ളവനായിരുന്നെങ്കിലും പതിനാറു വയസ്സു മാത്രമുള്ളപ്പോൾ അദ്ദേഹം അങ്ങനെ പറഞ്ഞിരിക്കാൻ ഇടയില്ല" എന്നാണു വാദം.

വാഴ്ചയുടെ ആദ്യനാളുകളിൽ പുതിയ മാർപ്പാപ്പ നിഷ്പക്ഷമായ ഭരണത്തിലും നീതിനിർവഹണത്തിലും ശ്രദ്ധവച്ചു. എങ്കിലും വൈകാതെ അദ്ദേഹം, സഭയുടേയും അയൽ ഭരണാധികാരികളുടെയും ചെലവിൽ തന്റെ ബന്ധുജങ്ങളെ സഹായിക്കാൻ തുടങ്ങി. പിസായിൽ വിദ്യാർത്ഥിയായിരുന്ന മകൻ സിസേർ ബോർജിയ അങ്ങനെ 17-ആം വയസ്സിൽ, വാലൻസിയായിലെ മെത്രാപ്പോലീത്ത ആയി. മറ്റൊരു മകൻ ജിയോവാന്നി ബോർജിയക്ക്, മാർപ്പാപ്പായുടെ സ്വദേശമായിരുന്ന സ്പെയിനിൽ ഗാൻഡിയയിലെ ഭരണം ലഭിച്ചു. ആ വിധം ഗാൻഡിയയിലെ പ്രഭുവായ അയാൾക്കും മാർപ്പാപ്പയുടെ ഇളയ മകൻ ജിയോഫ്രെക്കും വാഴാനായി, പേപ്പൽ അധികാരസീമയിൽ നിന്നും, നേപ്പിൾസ് രാജ്യത്തിൽ നിന്നും പ്രദേശങ്ങൾ മുറിച്ചെടുക്കാൻ അദ്ദേഹം തീരുമാനിച്ചു. ഈ തീരുമാനം മാർപ്പാപ്പായെ നേപ്പിൾസിലെ ഭരണാധികാരി ഫെർഡിനാന്റുമായി ഏറ്റുമുട്ടലിൽ എത്തിച്ചു. മാർപ്പാപ്പ സ്ഥാനത്തേക്കുള്ള മത്സരത്തിൽ നേപ്പിൾസിന്റെ പിന്തുണ നേടിയിരുന്ന കർദ്ദിനാൾ ഡെല്ലാ റോവേറുമായും മാർപ്പാപ്പാ കലഹിച്ചു.

മാർപ്പാപ്പക്കെതിരെ നേപ്പിൾസ്, ഫ്ലോറൻസ്, മിലാൻ, വെനീസ് എന്നീ രാജ്യങ്ങളുടെ സഖ്യം സമ്പാദിച്ചു. നേപ്പിൾസിലെ ഫെർഡിനാന്റ് സ്പെയിനിന്റേയും സഖ്യം തേടിയെങ്കിലും പുതുതായി കണ്ടെത്തിയ അമേരിക്കയിൽ അവകാശം സ്ഥാപിക്കാൻ മാർപ്പാപ്പയുടെ സഹായം പ്രതീക്ഷിച്ച സ്പെയിൻ, അദ്ദേഹത്തെ എതിർക്കാൻ തയ്യാറായില്ല. 

അതിനിടെ, മാർപ്പാപ്പയുടെ പരിജനസമുച്ചയത്തിന്റെ പകിട്ടുണ്ടായിരുന്നിട്ടും, റോമിന്റെ അവസ്ഥ ദിനതോറും വഷളായി. അതിസാഹസികരും, കൊലപാതകികളും, ഗണികകളും, പറഞ്ഞുകൊടുപ്പുകാരും നഗരത്തിൽ പെരുത്തു. കൊലപാതകവും മോഷണവും നിത്യസംഭവങ്ങളായി. മാർപ്പാപ്പ സ്വയം മാന്യത നിലനിർത്താൻ വേണ്ടിയിരുന്ന വിലക്കുകളെല്ലാം അവഗണിച്ചു. രഥയോട്ടമത്സരങ്ങളിലും, നൃത്തമേളങ്ങളിലും, നാടകങ്ങളിലും അദ്ദേഹം സമയം പോക്കി.

തന്റെ നില ഭദ്രമാക്കാൻ മാർപ്പാപ്പ പല സഖ്യങ്ങളിലും ഏർപ്പെട്ടു. ഫ്രാൻസിലെ ചാൾസ് എട്ടാമനുമായുള്ള സഖ്യമായിരുന്നു ഇതിൽ പ്രധാനം. നേപ്പിൾസിനെ ആക്രമിക്കാൻ മാർപ്പാപ്പ ചാൾസിനെ പ്രോത്സാഹിപ്പിച്ചു. എന്നാൽ തന്റെ കുടുംബത്തിന്റെ പുരോഗതിക്ക് ഉതകുന്ന ഏതവസരവും ഉപയോഗപ്പെടുത്താൻ ശ്രദ്ധാലുവായിരുന്ന അലക്സാണ്ടർ താമസിയാതെ ഒരു ഇരട്ടനയം പിന്തുടർന്ന്, റോമിലെ സ്പെയിനിന്റെ സ്ഥാനപതിയുടെ മദ്ധ്യസ്ഥതയിൽ നേപ്പിൾസുമായി സന്ധിയിലെത്തി. തന്റെ മകൻ ജിയോഫ്രെയും നേപ്പിൾസിലെ രാജാവിന്റെ പേരക്കുട്ടി ഡോണാ സാഞ്ചയുമായി വിവാഹം ഉറപ്പിച്ച് അദ്ദേഹം പുതിയ സമാധാനത്തെ ബലവത്താക്കി. അതേസമയം, കർദ്ദിനാൾ സംഘത്തിൽ തന്റെ മേൽക്കോയ്മ ഉറപ്പുവരുത്താനായി അദ്ദേഹം, ഏറെ വിവദം സൃഷ്ടിച്ച് 18 പുതിയ കർദ്ദിനാളന്മാരെ നിയമിച്ചു. അവരിലൊരാളായ ഇപ്പോലിത്തോ ദ എസ്തേയുടെ പ്രായം 15 വയസ്സായിരുന്നു. 18 വയസ്സുമാത്രമുണ്ടായിരുന്ന മകൻ സിസേർ ബോർജിയ പുതിയ കർദ്ദിനാൾമാരിൽ ഒരാളായിരുന്നു. പിന്നീടു പൗലോസ് മൂന്നാമൻ എന്ന പേരിൽ മാർപ്പാപ്പ ആയിത്തീർന്ന അലസ്സാന്ദ്രോ ഫാർണീസ് ആയിരുന്നു മറ്റൊരു പുതിയ കർദ്ദിനാൾ. അലക്സാണ്ടറുടെ കാമുകിമാരിൽ ഒരുവളായിരുന്ന ഗിയൂലിയാ ഫാർനീസ് എന്ന സുന്ദരിയുടെ സഹോദരനായിരുന്നു അലസ്സാന്ദ്രോയെ റോമിലെ ജനങ്ങൾ "പെറ്റിക്കോട്ടിന്റെ കർദ്ദിനാൾ" (il cardinale della gonnella) എന്നു വിളിച്ചു.
1494 ജനുവരി 25-ന് നേപ്പിൾസിലെ ഫ്രെർഡിനാന്റ് ഒന്നാമൻ രാജാവു മരിച്ചു. പകരം രാജാവായത് അദ്ദേഹത്തിന്റെ മകൻ അൽഫോൻസോ രണ്ടാമൻ ആയിരുന്നു. എന്നാൽ അതോടെ ഫ്രാൻസിലെ ചാൾസ് എട്ടാമൻ നേപ്പിൾസ് തനിക്ക് അവകാശപ്പെട്ടതാണെന്ന് അവകാശം ഉന്നയിക്കാൻ തുടങ്ങി. തുർക്കികൾക്കെതിരെ കുരിശുയുദ്ധത്തിന് പോവുകയാണെന്ന് നടിച്ച ചാൾസിനെ, റോമിലൂടെ കടന്നു മുന്നേറാൻ അലക്സാണ്ടർ അനുവദിച്ചു. എന്നാൽ ചാൾസ് നേപ്പിൾസിസ് ആക്രമിക്കാൻ തുടങ്ങിയത് അലക്സാണ്ടറെ അങ്കലാപ്പിലാക്കി. അദ്ദേഹം ഉടനേ, നേപ്പിൾസിലെ ഭരണാധികാരിയായി അൽഫോൻസോയെ അംഗീകരിച്ചു. അൽഫോൻസോയുമായുള്ള സഖ്യത്തിനു പ്രതിഫലമായി നേപ്പിൾസിലെ ചില പ്രദേശങ്ങൾ അദ്ദേഹം തന്റെ മക്കൾക്കായി സ്വന്തമാക്കി. അതേസമയം ഫ്രാൻസ് ഉയർത്തിയ ഭീഷണി നേരിടാനായുള്ള സൈനികനീക്കങ്ങളും തുടങ്ങി. എങ്കിലും അവ പ്രതീക്ഷക്കനുസരിച്ച് വിജയിച്ചില്ല. ആല്പ്സ് പർവതം കടന്ന ഫ്രാൻസിലെ ചാൾസ് ഇറ്റലിയിലെ മിലാനിലെത്തി. അതേസമയം മാർപ്പാപ്പയുടെ അധീനപ്രദേശങ്ങളിൽ കലാപം പടർന്നു. അവിടത്തെ കൊളോണ വിഭാഗം, ഫ്രാൻസിന്റെ പേരിൽ ഓസ്റ്റിയ പിടിച്ചെടുത്തു. തെക്കോട്ടു മുന്നേറിയ ചാൾസ് ഫ്ലോറൻസിൽ ഏതാനും ദിവസം തങ്ങിയ ശേഷം 1494 നവമ്പറിൽ റോമിലേക്കു നീങ്ങി.

കിട്ടാവിന്നിടത്തു നിന്നൊക്കെ സഹായം നേടാൻ അലക്സാണ്ടർ ശ്രമിച്ചു. അദ്ദേഹം ടർക്കിയിലെ സുൽത്താന്റെ വരെ സഹായം തേടി. സൈന്യസമാഹരണത്തിലൂടെ റോമിനെ പ്രതിരോധത്തിൽ നിർത്തിയെങ്കിലും അദ്ദേഹത്തിന്റെ സ്ഥിതി അപകടകരമായിരുന്നു. റോമിലെ ഓർസിനി പ്രഭുക്കൾ ഫ്രെഞ്ചുകാരെ അവരുടെ കോട്ടകളിൽ പ്രവേശിക്കാൻ അനുവദിക്കുക കൂടി ചെയ്തപ്പോൾ, ഫ്രാൻസുമായി സന്ധിയിലാവുകയല്ലാതെ അലക്സാണ്ടർക്കു വഴിയില്ലെന്നായി. 1494 ഡിസംബർ 31-ന് ഫ്രാൻസിലെ ചാൾസ് രാജാവ് തന്റെ സൈന്യവും ഗിയൂലിയാനോ ഡെല്ലാ റോവേർ ഉൾപ്പെടെ തന്റെ ഭാഗക്കാരായ കർദ്ദിനാൾമാരുമായി റോമിൽ പ്രവേശിച്ചു. 'വിശുദ്ധിവിപണനക്കുറ്റം' (സിമോണി-Simony) ആരോപിച്ച് ചാൾസ് തന്നെ സ്ഥാനഭ്രഷ്ടനാക്കി പുതിയ മാർപ്പാപ്പായെ തെരഞ്ഞെടുക്കാൻ ഒരുങ്ങിയേക്കാമെന്നു അലക്സാണ്ടർ ഭയന്നു. എന്നാൽ ഫ്രാൻസിലെ രാജാവിനുമേൽ ഏറെ സ്വാധീനം ഉണ്ടായിരുന്ന സെയിന്റ് മാലോയിലെ മെത്രാൻ ഗൂയില്ലൗമേ ബ്രിക്കോണെറ്റിന് കർദ്ദിനാൾ സ്ഥാനം നൽകി സ്വാധീനിച്ച് അദ്ദേഹം ആ അപകടം ഒഴിവാക്കി. മകൻ സിസേർ ബോർജിയയെ തന്റെ പ്രതിനിധിയായി ഫ്രെഞ്ചു സൈന്യത്തിനൊപ്പം നേപ്പിൾസിലേക്കയക്കാനും റോമിൽ തുർക്കി ബന്ദിയായി കഴിയുന്നതിനിടെ തന്റെ സുഹൃത്തായി മാറിയിരുന്ന സെമിനെ ഫ്രാൻസിനു കൈമാറാനും മദ്ധ്യ ഇറ്റലിയിലെ സിവിറ്റാവേച്ചിയ ഫ്രാൻസിനു നൽകാനും അദ്ദേഹത്തിനു സമ്മതിക്കേണ്ടി വന്നു. 1495 ജനുവരി 28-ന് ഫ്രാൻസിലെ ചാൾസ് എട്ടാമൻ സെമ്മും സീസേർ ബോർജിയയും ഒത്ത് നേപ്പിൾസിലേക്കു യാത്രയായി. എങ്കിലും വഴിക്ക് സിസേർ ഇറ്റലിയിലെ സ്പൊലെറ്റോയിലേക്ക് ഓടി രക്ഷപെട്ടു. അൽഫോൻസോ രണ്ടാമന്റെ സ്ഥാനത്യാഗത്തെ തുടർന്ന് അയാളുടെ മകൻ ഫെർഡിനാന്റ് രണ്ടാമൻ അധികാരം ഏറ്റെങ്കിലും നേപ്പിൾസിന്റെ ചെറുത്തു താമസിയാതെ നിൽപ് അവസാനിച്ചു. ആ ഇറ്റാലിയൻ രാജ്യം താമസിയാതെ ഫ്രാൻസിന്റെ അധീനത്തിലായി.

ഫ്രാൻസ് നേടിയ വിജയം മറ്റു യൂറോപ്യൻ ശക്തികളെ ഭയപ്പെടുത്തിയതിനാൽ, ഫ്രെഞ്ച് മേൽക്കോയ്മക്കെതിരെയുള്ള മനോഭാവം ക്രമേണ വളർന്നു. 1495 മാർച്ച് 31-ന് മാർപ്പാപ്പയും, വിശുദ്ധറോമാസാമ്രാട്ട് എന്നറിയപ്പെട്ടിരുന്ന ജർമ്മൻ ചക്രവർത്തിയും വെനീസും സ്പെയിനും ഒരു വിശുദ്ധസഖ്യമായി ഒന്നിച്ചു. തുർക്കികൾക്കെതിരെയുള്ള ക്രിസ്ത്യാനികളുടെ മുന്നണിയെന്ന് സ്വയം വിശേഷിപ്പിച്ച അതിന്റെ യഥാർത്ഥ ലക്ഷ്യം, ഇറ്റലിയിൽ നിന്നു ഫ്രാൻസിനെ തുരത്തുക എന്നതായിരുന്നു. മേയ് 12-ന് നേപ്പിൾസിലെ രാജാവായി സ്വയം കിരീടമണിയിച്ച ഫ്രാൻസിലെ ചാൾസ് രാജാവിനു താമസിയാതെ വടക്കോട്ടുള്ള പിന്മാറ്റം തുടങ്ങേണ്ടി വന്നു. വിശുദ്ധസഖ്യവുമായി ഫൊർനോവോയിൽ വച്ചുനടന്ന ജയാപജയങ്ങൾ തീരുമാനിക്കപ്പെടാതെ അവസാനിച്ച യുദ്ധത്തെ തുടർന്ന്, സഖ്യസന്യത്തിനിടയിലൂടെ പിൻവാങ്ങി അദ്ദേഹം ഫ്രാൻസിൽ മടങ്ങിയെത്തി. താമസിയാതെ, സ്പെയിനിന്റെ സഹായത്തോടെ ഫെർഡിനാന്റ് രണ്ടാമൻ വീണ്ടും നേപ്പിൾസിലെ രാജാവായി. വിവിധ പ്രാദേശിക ഭരണങ്ങൾക്കിടയിലെ സംഘർഷത്തിൽ നിന്നുണ്ടാകുന്ന സന്തുലനത്തിലൂടെ ഇറ്റലിയുടെ താത്പര്യങ്ങൾ സംരക്ഷിക്കാമെന്ന വിശ്വാസത്തെ ഫ്രാൻസിന്റെ ആക്രമണം തിരുത്തി. സന്തുലനത്തിന്റെ രാഷ്ട്രീയം, ഇറ്റലിയിലെക്ക് പുറത്തുനിന്നുള്ള ആക്രമണകാരികളെ വിളിച്ചുവരുത്തുകയേയുള്ളു എന്ന് അതു തെളിയിച്ചു. അതിനാൽ, വിവിധപ്രാദേശിക പ്രഭുക്കളെ തകർത്ത് കേന്ദ്രീകൃതമായൊരു ഏകാധിപത്യം ഇറ്റലിയിൽ സ്ഥാപിക്കാൻ അലക്സാണ്ടർ ശ്രമിച്ചു. ഫ്രാൻസിന്റെ പരാജായം ഓർസീനി പ്രഭുക്കളെ അമർച്ച ചെയ്യാനുള്ള അവസരമായി അലക്സാണ്ടർ കണ്ടു. അങ്ങനെ പേപ്പൽ അധികരസീമയിൽ തന്റെ സ്ഥാനം ഉറപ്പിക്കാൻ അദ്ദേഹത്തിനു കഴിഞ്ഞു. 

സ്പെയിനിന്റെ പിടിയിലായ ഓർസിനിപ്രഭു വിർജിനിയോയുടെ മരണത്തെ തുടർന്ന് അദ്ദേഹത്തിന്റെ സ്വത്തുക്കളെല്ലാം അലക്സാണ്ടർ പിടിച്ചെടുത്തു. എങ്കിലും അവശേഷിച്ച ഓർസീനികൾ, അവർക്കെതിരായി നടന്ന സൈനികനീക്കങ്ങളെ ചെറുത്തു നിന്നു. ഒടുവിൽ വെനീസിന്റെ മദ്ധ്യസ്ഥതയിൽ ഉണ്ടായ ഒത്തുതീർപ്പിൽ ഓർസീനികൾ അവരുടെ പിടിച്ചെടുക്കപ്പെട്ട ഭൂമിക്കു പകരമായി 50,000 ദുക്കാത്ത് കൊടുക്കാൻ സമ്മതിച്ചു; എന്നാൽ ഓർസിനികൾക്കെതിരെയുള്ള സൈനികനീക്കത്തിൽ അവരുടെ പിടിയിലായ ഉർബീനോയിലെ പ്രഭുവിന് വിടുതികിട്ടാൻ സ്വയം മോചനദ്രവ്യം കണ്ടെത്തേണ്ടി വന്നു. ഓർസീനികൾ അപ്പോഴും ശക്തരായി തുടർന്നു. അലക്സാണ്ടർക്ക് ആകെ ആശ്രയിക്കാനുണ്ടായിരുന്നത് സ്പെയിനിന്റെ മൂവായിരം സൈനികർ മാത്രമായിരുന്നു.

തുടർന്നാണ് ബോർജിയാ കുടുംബത്തെ കുപ്രസിദ്ധമാക്കുന്നതിൽ ഏറെ പങ്കുവഹിച്ച വൃത്തികെട്ട കുടുംബദുരന്തങ്ങളിൽ ആദ്യത്തേതു സംഭവിച്ചത്. 1495 ജൂൺ 14-ന്, ബെനവെന്തോയിലെ കൂടി പ്രഭുവായി ആയിടെ ഉയർത്തപ്പെട്ടിരുന്ന ഗാണ്ടിയായിലെ പ്രഭുവും അലക്സാണ്ടറുടെ മൂത്ത പുത്രനുമായിരുന്ന ജിയോവാന്നി അപ്രത്യക്ഷനായി; അടുത്ത ദിവസം അയാളുടെ മൃതദേഹം ടൈബർ നദിയിൽ കണ്ടുകിട്ടി. 

ദുഖഭാരം പേറി അലക്സാണ്ടർ ആറാമൻ റോമിലെ സാന്ത് അഞ്ചെലോ കോട്ടയിൽ ഏകാകിയായി താമസിച്ചു. ജിയോവാന്നിയുടെ കൊലപാതകിക്കു വേണ്ടിയുള്ള അന്വേഷണം ഉന്നതന്മാരായ പലരിലേക്കും വിരൽചൂണ്ടി. എങ്കിലും അലക്സാണ്ടറുടെ രണ്ടാമത്തെ മകൻ സിസേറാണ് കൊലക്കു പിന്നിൽ എന്ന കിംവദന്തി പരന്നതോടെ അന്വേഷണം നിർത്തി. ആ കൊലയുടെ ദുരൂഹത ഇന്നും നിലനിൽക്കുന്നെങ്കിലും, ഏറ്റവുമേറെ സംശയിക്കപ്പെടുന്നത് സിസേർ ബോർജിയ തന്നെയാണ്.

പുത്രന്റെ മരണത്തെ തുടർന്ന് സ്വന്തം തെറ്റുകളിൽ പശ്ചാത്താപവിവശനായ അലക്സാണ്ടർ, ശിഷ്ടജീവിതത്തിൽ സഭയുടെ നവീകരണമാകും തന്റെ ഏകലക്ഷ്യം എന്ന് പ്രഖ്യാപിച്ചു. എങ്കിലും ഈ നിശ്ചയത്തിൽ ഉറച്ചുനിൽക്കാൻ അദ്ദേഹത്തിനായില്ല. 

അതിനിടെ, സഭാനേതൃത്വത്തിനു സംഭവിച്ച അപചയം വലിയ ജനാപവാദം ഉയർത്തിയിരുന്നു. ഫ്ലോറൻസിലെ നവീകരണവാദി സന്യാസി സവനരോള, തന്റെ പ്രസംഗപാടവം മുഴുവൻ ഇതിനെതിരേ പ്രയോഗിച്ചു. മാർപ്പാപ്പയുടെ കീഴിൽ നടക്കുന്ന വേണ്ടാധീനങ്ങൾ പരിശോധിക്കാൻ ഒരു സൂനഹദോസ് വിളിച്ചു കൂട്ടണമെന്ന് അദ്ദേഹം ആവശ്യപ്പെട്ടു. സവനരോളയെ നേരിടാൻ കരുക്കൾ നീക്കിയ മാർപ്പാപ്പ അദ്ദേഹത്തെ റോമിലെക്കു വിളിച്ചുകൊണ്ട് വാത്സല്യം തുളുമ്പുന്ന ഭാഷയിൽ ഇങ്ങനെ എഴുതി:-
അലസ്കാണ്ടറുടെ ക്ഷണം സവനരോള നിരസിച്ചു. അദ്ദേഹത്തെ കർദ്ദിനാൾ പദവി നൽകി പ്രീണിപ്പിക്കാനുള്ള ശ്രമവും പരാജയപ്പെട്ടതിനെ തുടർന്ന് സവനരോള സഭാഭ്രഷ്ടനാക്കപ്പെട്ടു. പിന്നീടുള്ള സംഭവങ്ങൾ ഫ്ലോറൻസിൽ സവനരോളയുടെ വിചാരണയിലും തീയിട്ടുകൊലയിലുമാണ് കലാശിച്ചത്.

മാർപ്പാപ്പയുടെ രണ്ടാമത്തെ മകൻ സിസേർ അതിനിടെ റോമിലെ ഏറ്റവും ശക്തനായി വ്യക്തിയായി തീർന്നു. മകന്റെ പദ്ധതികൾക്ക് പണം ആവശ്യമായിരുന്നതിനാൽ അദ്ദേഹം ഒന്നിനു പിറകേ ഒന്നായി പലരുടേയും സ്വത്തുക്കൾ പിടിച്ചെടുക്കാൻ തുടങ്ങി. അദ്ദേഹത്തിന്റെ സ്വന്തം സെക്രട്ടറി പോലും ഈ ആർത്തിയുടെ ഇരയായി. അതിനുപയോഗിച്ച് മാർഗ്ഗം താരതമ്യേന ലളിതമായിരുന്നു. ധനവാനായി കരുതപ്പെട്ടിരുന്ന ഏതെങ്കിലും കർദ്ദിനാളോ പ്രഭുവോ ഏതെങ്കിലും കുറ്റകൃത്യം ചെയ്തതായി ആരോപിക്കപ്പെടുന്നു; തുടർന്ന് തടവോ, വധശിക്ഷ തന്നെയോ അയാളെ തേടിയെത്തുന്നതോടെ അയാളുടെ സ്വത്തുക്കൾ കണ്ടുകെട്ടാൻ വഴിയൊരുങ്ങുന്നു. സിസേർ ബോർജിയായോടുള്ള നേരിയ എതിർപ്പുപോലും മരണം വിളിച്ചുവരുത്തിയിരുന്നു.

തനിക്ക് ആശ്രയിക്കാവുന്നത് ബന്ധുജനങ്ങളെ മാത്രമാണെന്നു കരുതിയ അലക്സാണ്ടർ അവരുടെ വളർച്ചയിൽ ആവുന്നത്ര ശ്രദ്ധയൂന്നാൻ തുടങ്ങി. ജിയോവാന്നി സ്ഫോർസയുമായുള്ള മകൾ ലുക്രീഷ്യയുടെ വിവാഹം, മരുമകൻ പൗരുഷം ഇല്ലാത്തവനാണെന്ന കാരണം പറഞ്ഞ് അദ്ദേഹം അസാധുവാക്കിയിരുന്നു. അലക്സാണ്ടറും, സിസേറും ലുക്രീഷ്യയുമായി അഗമ്യബന്ധം പുലർത്തുന്നുവെന്ന പ്രത്യാരോപണം സ്ഫോർസയും ഉന്നയിച്ചിരുന്നു. ഫെർഡിനാന്റ് രണ്ടാമനെ തുടർന്ന് നേപ്പിൾസിലെ രാജാവായ ഫ്രെഡറിക് നാലാമന്റെ മകളുമായി സിസേറിനു വിവാഹം ഉറപ്പിക്കാനുള്ള അലക്സാണ്ടറുടെ ശ്രമം വിജയിച്ചില്ല. തുടർന്ന് നേപ്പിൾസിലെ മുൻരാജാവായിരുന്ന അൽഫോൻസോ രണ്ടാമന്റെ മകനായിരുന്ന ബിസ്സെഗ്ലിയിലെ പ്രഭുവുമായുള്ള വിവാഹത്തിന്, അലക്സാണ്ടറുടെ ഭീഷണമായ നിർബ്ബന്ധത്തിനൊടുവിൽ ഫ്രെഡറിക് അനുമതി നൽകി. ഇതിനിടെ കർദ്ദിനാൾ പദവിയിൽ നിന്നു വിമുക്തിനേടിയ സിസേർ, ഫ്രാൻസിലെ പുതിയ രാജാവ് ലൂയി പന്ത്രണ്ടാമന് വിവാഹമോചനം അനുവദിക്കുന്ന തിരുവെഴുത്തുമായി ഫ്രാൻസിലേക്കു അയക്കപ്പെട്ടു. വിവാഹമോചനാനുമതിക്കു പ്രതിഫലമായി തെക്കുകിഴക്കൻ ഫ്രാൻസിലെ വാലെന്റിനോയി പ്രവിശ്യയും പേപ്പൽ ഭരണപ്രദേശങ്ങളിലെ പ്രഭുക്കന്മാരെ അമർച്ചചെയ്യാൻ വേണ്ട സഹായവാഗ്ദാനവും സിസേറിനു ലഭിച്ചു. 

ഫ്രാൻസിലെ ലൂയി പന്ത്രണ്ടാമനുമായുള്ള സഖ്യം ചാൾസ് എട്ടാമനുമായുള്ള പഴയ ബന്ധത്തേക്കാൾ തന്റെ കുടുംബത്തിനു പ്രയോജനം ചെയ്യുമെന്ന് അലക്സാണ്ടർ കരുതിയിരുന്നു. സ്പെയിനിന്റേയും ലുക്രീഷ്യയുടെ മുൻഭർത്താവ് സ്ഫോർസയുടേയും മറ്റും എതിർപ്പുകൾ വകവയ്ക്കാതെ അദ്ദേഹം 1499 ജനുവരിയിൽ ഫ്രാൻസുമായി സഖ്യത്തിൽ ഏർപ്പെട്ടു. വെനീസും ആ സഖ്യത്തിൽ ചേർന്നു. ആ വർഷത്തെ ശരത്ക്കാലമായപ്പോൾ, മിലാനിൽ നിന്ന് സ്ഫോർസയെ പുറത്താക്കാനായി ലൂയി ഇറ്റലിയിലെത്തി. ഫ്രാൻസുമായുള്ള ചങ്ങാത്തം നൽകിയ ധൈര്യത്തിൽ അലക്സ്രാണ്ടർ ഇറ്റലിയിലെ റൊമാനാ പ്രദേശത്തെ പ്രഭുക്കളെ കൈകാര്യം ചെയ്യാൻ ഉറച്ചു. സഭയാൽ നിയോഗിക്കപ്പെട്ടവൻ എന്ന പദവിയിൽ സിസേർ, എതിർത്തു നിന്ന നഗരങ്ങളെ ഒന്നൊന്നായി ആക്രമിക്കാൻ തുറ്റങ്ങി. എന്നാൽ ഫ്രെഞ്ചു സൈന്യം മിലാനിൽ നിന്നു പുറത്താക്കപ്പെട്ട് സ്ഫോർസ അവിടെ മടങ്ങിയെത്തിയതോടെ, സിസേറുടെ പദ്ധതി കുഴപ്പത്തിലാവുകയും 1500-ന്റെ തുടക്കത്തിൽ അയാൾക്ക് റോമിലേക്കു മടങ്ങേണ്ടി വരുകയും ചെയ്തു.

സ്പെയിനിലും പോർച്ചുഗലിലും നിന്ന് പുതുതായി കണ്ടെത്തപ്പെട്ട ദേശങ്ങളിൽ എത്തിയ സാഹസികർ, അവിടങ്ങളിലെ ജനതകളെ അടിമകളെപ്പോലെ കൈകാര്യം ചെയ്യാൻ ഒരുങ്ങിയതിനെ മുൻ മാർപ്പാപ്പാമാരിൽ ചിലർ അപലപിച്ചിരുന്നു. 1435-ൽ ഇറക്കിയ ഒരു തിരുവെഴുത്തിൽ യൂജീൻ നാലാമൻ മാർപ്പാപ്പ, അടിമവ്യാപാരത്തിൽ ഏർപ്പെടുന്നവക്ക് മതഭ്രഷ്ട് കല്പിക്കുകപോലും ചെയ്തു. എന്നിട്ടും, യൂറോപ്പിലെ കർഷകർക്ക് അവരുടെ പ്രഭുക്കന്മാരോടുണ്ടായിരുന്ന വിധം വിധേയത്വം ആദിമജനതകൾക്ക് യൂറോപ്യൻ കുടിയേറ്റക്കാരോട് വേണമെന്ന അവസ്ഥ നിലനിന്നു. 

ഈ പശ്ചാത്തലത്തിലാണ് ക്രിസ്റ്റഫർ കൊളംബസ് പശ്ചിമാർത്ഥഗോളത്തിലെ 'നവലോകത്ത്' എത്തിയതിനെ തുടർന്ന്, ആ ദേശങ്ങളുടെ മേലുള്ള തങ്ങളുടെ ഉടമാസ്ഥാവകാശം അംഗീകരിക്കാൻ സ്പെയിൻ മാർപ്പാപ്പയോട് ആവശ്യപ്പെട്ടത്. അതിനായി പുറപ്പെടുവിച്ച മൂന്നു ലിഖിതങ്ങളിൽ അലക്സാണ്ടർ ആറാമൻ, 'പുതിയ'-ദേശങ്ങളിലെ മണ്ണിനും ജനതകൾക്കും മേൽ, നേരത്തെ നിക്കോളാസ് അഞ്ചാമൻ മാർപ്പാപ്പ പോർച്ചുഗലിനു അനുവദിച്ച തരം അവകാശാധികാരങ്ങൾ സ്പെയിനിനും നൽകി. അങ്ങനെ, അമേരിക്കകൾ ഉൾപ്പെട്ട പശ്ചിമാർത്ഥഗോളത്തിന്മേലുള്ള കൊളോണിയൽ അവകാശം സ്പെയിനിനും പൂർവാർത്ഥഗോളത്തിന്റെ അവകാശം പോർച്ചുഗലിനും നൽകുന്നതിനിടെ ആ ദേശങ്ങളിൽ ജീവിച്ചിരുന്ന ക്രൈസ്തവേതരർക്ക് അവരുടെ ജന്മഭൂമികളിൽ എന്തെങ്കിലും അവകാശമുണ്ടോയെന്ന കാര്യം പരിഗണിക്കപ്പെട്ടതേയില്ല. ഈ ലിഖിതങ്ങൾ ആ ദേശങ്ങളിലെ ആദിമജനതകളെ അടിമകളാക്കാനുള്ള അധികാരം നൽകിയെന്ന് മൊറേൽസ് പാർഡൻ ആരോപിക്കുന്നു. ക്രിസ്തുമതത്തിലേക്കുള്ള പരിവർത്തനത്തിനു വഴിയൊരുക്കാനാണ് അടിമത്തം അനുവദിക്കപ്പെട്ടതെന്നും ആരോപിക്കപ്പെട്ടിട്ടുണ്ട്. എന്നാൽ അടിമത്തത്തിനുള്ള അനുമതി മാർപ്പാപ്പ നൽകിയില്ലെന്ന് മറ്റു പണ്ഡിതന്മാരും വത്തിക്കാൻ ചരിത്രകാരന്മാരും വാദിക്കുന്നു. ബെനഡിക്ട് പതിനാലാമനേയും ഗ്രിഗറി പതിനാറാമനേയും പോലുള്ള പിൽക്കാല മാർപ്പാപ്പാമാരും അടിമത്തത്തെ അപലപിക്കുന്നതു തുടർന്നിരുന്നു എന്നും ചൂണ്ടിക്കാണിക്കപ്പെട്ടിട്ടുണ്ട്.

അമേരിക്കയുടെമേൽ സ്പെയിനിന് പരമാധികാരാവകാശം ഉന്നയിച്ച് തദ്ദേശീയരെ അവർക്കു മനസ്സിലാകാത്ത ഭാഷയിൽ വായിച്ചു കേൾപ്പിച്ച 'റിക്വയറിമിയെന്റോ'(Requerimiento) എന്ന രേഖ, അതുന്നയിച്ച് പരമാധികാരവാദത്തിന് അടിസ്ഥാനമാക്കിയത് അലക്സാണ്ടർ ആറാമന്റെ "ഇന്റർ സീറ്ററാ" (Inter Caetera) എന്ന ലിഖിതം ആയിരുന്നെന്ന് തോൺബെറി ചൂണ്ടിക്കാട്ടുന്നു. മാർപ്പാപ്പക്കും സ്പെയിൻ രാജാവിനും കീഴ്വഴങ്ങുക, ആക്രമണം നേരിട്ട് അടിമകളാവും എന്നീ വഴികളിലൊന്നു തെരഞ്ഞെടുക്കാനാണ്, റിക്വയറിമിയെന്റോ അതിന്റെ ശ്രോതാക്കളോട് ആവശ്യപ്പെട്ടത്. 1993-ൽ അമേരിക്കയിലെ തദ്ദേശീയരുടെ നിയമസ്ഥാപനം, "ഇന്റർ സീറ്ററാ" പിൻവലിക്കാനും "യാതൊരു നീതീകരണവുമില്ലാത്ത ഈ ഐതിഹാസികദുരന്തത്തിനു" പരിഹാരം ചെയ്യാനും ജോൺ പോൾ രണ്ടാമൻ മാർപ്പാപ്പയോട് ആവശ്യപ്പെട്ടിരുന്നു. 1994-ൽ മതങ്ങളുടെ ലോക പാർലമെന്റും ഇതേ ആവശ്യം ആവർത്തിച്ചു.

1500-ആമാണ്ട് ജൂബിലി വർഷമായിരുന്നതിനാൽ ലോമകെമ്പാടും നിന്ന് ദണ്ഡവിമോചനം മോഹിച്ച തീർത്ഥാടകർ നേർച്ചപ്പണവുമായി റോമിൽ എത്തിയിരുന്നത് സിസേറുടെ സാഹസങ്ങൾക്ക് പണം കണ്ടെത്തുകയെന്നത് എളുപ്പമാക്കി. വടക്ക് ഭാഗ്യം വീണ്ടും ഫ്രാൻസിനെ കടാക്ഷിക്കാൻ തുടങ്ങിയിരുന്നു. ഏപ്രിൽ മാസത്തിൽ അവർ ഒരിക്കൽ കൂടി മിലാൻ പിടിച്ചെടുത്ത് സ്ഫോർസയെ തുരത്തിയത് അലസ്കാണ്ടറെ സന്തോഷിപ്പിച്ചു.

ജൂലൈ മാസത്തിൽ ലുക്രീഷ്യയുടെ രണ്ടാം ഭർത്താവ് ബിസെഗ്ലീ, സിസേറുടെ ഉത്തരവിൽ, അലസ്കാണ്ടറുടെ കണ്മുൻപിൽ വച്ചെന്നു പറയാവുന്ന വിധം കൊല്ലപ്പെട്ടു. ബിസെഗ്ലിയുടെ അസൗകര്യം ഒഴിവായതോടെ ലുക്രീഷ്യക്ക് മറ്റൊരു വിവാഹത്തിന് തടസമില്ലെന്നായി. എന്നും പണത്തിന്റെ ആവശ്യം നേരിട്ടിരുന്ന അലക്സാണ്ടർ ആറാമൻ, അതു പരിഹരിക്കാൻ 12 പുതിയ കർദ്ദിനാൾമാരെ നിയമിച്ചു. അവരിൽ നിന്ന് അദ്ദേഹം 120,000 ദുക്കാത് പ്രതിഫലം വാങ്ങി. പുതിയ പിടിച്ചടക്കലുകൾ അതോടെ പരിഗണിക്കപ്പെടാൻ തുടങ്ങി. ഒരു കുരിശുയുദ്ധമെന്നാണു പറഞ്ഞതെങ്കിലും, മദ്ധ്യ-ഇറ്റലി പിടിച്ചെടുക്കുകയായിരുന്നു ലക്ഷ്യം; അങ്ങനെ, ശരത്ക്കാലമായപ്പോൾ, ഫ്രാൻസിന്റേയും വെനീസിന്റേയും പിന്തുണയോടെ പതിനായിരം പോന്ന സേനയുമായി സിസേർ, റോമാനായിലെ തന്റെ പിടിച്ചെടുക്കൽ പദ്ധതി പൂർത്തീകരിക്കാൻ പുറപ്പെട്ടു.

റൊമാനായിലെ പ്രാദേശികാധിപതികൾ താമസിയാതെ അധികാരഭ്രഷ്ടരായി. അവർക്കു പകരം സ്ഥാപിക്കപ്പെട്ട ഭരണസംവിധാനം സ്വേച്ഛാപരവും ക്രൂരവും ആയിരുന്നെങ്കിലും ശക്തവും ക്രമീകൃതവും ആയിരുന്നു. 1501-ൽ റോമിലെ മടങ്ങിയെത്തിയ സിസേർ, റോമാനയിലെ നാടുവാഴി പദവി നൽകപ്പെട്ടു. ഇതിനിടെ ഉത്തരഇറ്റലിയിലെ വിജയങ്ങൾക്കു ശേഷം ഫ്രാൻസിലെ ലൂയി പന്ത്രണ്ടാമൻ, തെക്കൻ ഇറ്റലി കൂടി കീഴടക്കാൻ തീരുമാനിച്ചു. നേപ്പിൾസ് രാജ്യത്തെ മുറിച്ചെടുക്കാനായി സ്പെയിനുമായി അദ്ദേഹം ഒപ്പുവച്ച സന്ധി മാർപ്പാപ്പ ജൂൺ 25-ന് അംഗീകരിച്ചതോടെ, നേപ്പിൾസിൽ ഫ്രെഡറിക് സ്ഥാനഭ്രഷ്ടനായി. ഫ്രെഞ്ച് സൈന്യം നേപ്പിൾ പിടിച്ചെടുക്കാൻ നീങ്ങിയ അവസരം ഉപയോഗിച്ച് അലക്സാണ്ടർ, ഓർസിനിപ്രഭുക്കളുടെ സഹായത്തോടെ കൊളോണയെ വരുതിയിലാക്കി. യുദ്ധമുന്നണിയിലെ തിരിക്കിനിടയിൽ അദ്ദേഹം റോമിലെ തന്റെ ചുമതലകൾ ഏല്പിച്ചത് ലുക്രീഷ്യയെ ആയിരുന്നു. ഒരു മാർപ്പാപ്പയുടെ സ്വന്തം പുത്രി 'വിശുദ്ധസിംഹാസനം' ഭരിക്കുന്നതിന്റെ അപൂർവദൃശ്യമാണ് അതു നൽകിയത്. താമസിയാതെ, ഫെറാറയിലെ പ്രഭുന്റെ മകൻ അൽഫോൻസോ ഡി-എസ്റ്റെയെ അലക്സാണ്ടർ, ലുക്രീഷ്യയെ വിവാഹം കഴിക്കാൻ സമ്മതിപ്പിച്ചു. ഇറ്റലിയിലെ ഏറ്റവും പ്രധാനപ്പെട്ട പ്രാദേശികഭരണങ്ങളിലൊന്നിലെ കിരീടാവകാശിയുടെ ഭാര്യയായിത്തീർന്നു ലുക്രീഷ്യ അതോടെ. ഏതാണ്ട് ഇതേസമയത്ത്, പിതൃത്വം ഉറപ്പുപറയാൻ ബുദ്ധിമുട്ടുള്ള മറ്റൊരു ബോർജിയ കൂടി പിറന്നു: അലക്സാണ്ടറുടെ സന്താനം എന്നു ചില രേഖകളും സിസേറുടേതെന്നു ഇതരരേഖകളും സാക്ഷ്യപ്പെടുത്തുന്ന മറ്റൊരു ജിയോവാന്നി ആയിരുന്നു അത്.

ഫ്രാൻസും സ്പെയിനും നേപ്പിൾസിന്റെ പങ്കിടലിൽ തർക്കിക്കുകയും മദ്ധ്യഇറ്റലിയിലെ പ്രഭുക്കന്മാർ ശാന്തരായിരിക്കുകയും ചെയ്ത തക്കം നോക്കി, സിസേർ പുതിയ പിടിച്ചെടുക്കലുകൾ തേടിയിറങ്ങി. 1502 ജൂണിൽ അയാൾ കാമറീനോയും ഉർബീനോയും പിടിച്ചെടുത്ത വാർത്ത മാർപ്പാപ്പയെ ആഹ്ലാദിപ്പിച്ചു; എന്നാൽ ഫ്ലോറൻസിനെ സഖ്യത്തിൽ ചേർക്കാനുള്ള സിസേറുടെ ശ്രമങ്ങൾ ഫലിച്ചില്ല. ജൂലൈ മാസത്തിൽ ഫ്രാൻസിലെ ലൂയീസ് വീണ്ടും ഇറ്റലി ആക്രമിച്ചു. ബോർജിയാമാരുടെ ഇറ്റലിയിലെ ശത്രുക്കൾ അദ്ദേഹത്തിന്റെ മുൻപിൽ അവരുടെ പരാതികൾ നിരത്തിയെങ്കിലും മാർപ്പാപ്പയുടെ നയതന്ത്രം അപകടം ഒഴിവാക്കി. തെക്കൻ ഇറ്റലിയിൽ ഫ്രാൻസിനെ സഹായിക്കുന്നതിനു പ്രതിഫലമായി മദ്ധ്യ ഇറ്റലിയിൽ തന്നിഷ്ടം പ്രവർത്തിക്കാനുള്ള സ്വാതന്ത്ര്യം ഫ്രാൻസ് സിസേറിനു നൽകി.

അധികാരം നഷ്ടപ്പെട്ട ഓർസിനിപ്രഭുക്കളും മാർപ്പാപ്പയുടെ തന്നെ വിശ്വസ്തരിൽ ചിലരും ചേർന്ന ഒരു ഗൂഢാലോചനയുടെ അപകടം അപ്പോൾ ഉയർന്നു. പേപ്പൽ സൈന്യത്തിന് ആദ്യം പരാജയം നേരിടുകയും കാര്യങ്ങൾ ബോർജിയാമാർക്ക് അനുകൂലമല്ലാത്ത നിലയിൽ നീങ്ങുന്നുവെന്ന തോന്നൽ ജനിക്കുകയും ചെയ്തു. എന്നാൽ ഫ്രാൻസിന്റെ സഹായം മാർപ്പാപ്പക്ക് കിട്ടുമെന്നായത്, എതിരാളികളെ ഒത്തുതീർപ്പു ചർച്ചകൾക്ക് വഴങ്ങാൻ പ്രേരിപ്പിച്ചു. തുടർന്ന് സിസേർ, കലാപത്തിന്റെ മുഖ്യ ആസൂത്രകരായിരുന്ന ഒലിവെരെറ്റോ ദ ഫെർമോ, വിറ്റെല്ലോസോ വിറ്റെല്ലി എന്നിവരെ ചതിയിൽ പിടികൂടി 1502 ഡിസംബർ 31-നു കൊന്നു. ഈ വാർത്ത കേട്ട അലക്സാണ്ടർ, കർദ്ദിനാൾ ഓർസിനിയെ അനുനയത്തിൽ റോമിലേക്കു വിളിച്ചുവരുത്തി ഇരുട്ടറയിലടച്ചു. അവിടെ അയാൾ മരിച്ചതോടെ അയാളുടെ സ്വത്തുക്കൾ കണ്ടുകെട്ടപ്പെടുകയും, വൃദ്ധമാതാവിനു തെരുവുതെണ്ടേണ്ട അവസ്ഥ ഉണ്ടാവുകയും ചെയ്തു. ആ കുടുംബത്തിലെ വേറേ പലരും പിടിയിലായി. അലക്സാണ്ടറുടെ മകൻ ജോഫ്രെഡോ ബോർജിയ, ഇറ്റലിയിലെ കമ്പാനാ പ്രദേശത്തെ അവരുടെ കോട്ടകൾ പിടിച്ചെടുത്തു. അങ്ങനെ റോമിൽ മേൽക്കോയ്മക്കു വേണ്ടി ഏറെക്കാലം പൊരുതുകയും മാർപ്പാപ്പയുടെ അധികാരത്തെ വെല്ലുവിളിക്കുകയും ചെയ്ത ഓർസിനി, കൊളോണ കുടുംബങ്ങൾ അമർച്ച ചെയ്യപ്പെട്ടതോടെ അലക്സാണ്ടറുടെ നില കൂടുതൽ ഭദ്രമായി. താമസിയാതെ സിസേർ റോമിൽ മടങ്ങിയെത്തി.

ഉന്നതന്മാരായ മൂന്നു വ്യക്തികൾ കൂടി അതേവർഷം ബോർജിയാമാരുടെ ധനമോഹത്തിന് ഇരകളായി: 1503 ഏപ്രിലിൽ വിഷം കൊടുത്തു കൊന്ന കർദ്ദിനാൾ മൈക്കൽ, ഓർസിനിമാരെ ഉന്മൂലനം ചെയ്യുന്നതിൽ പങ്കെടുത്തിരുന്ന ജെ ദ സാന്താ ക്രോസ്, അലക്സാണ്ടറുടെ വീട്ടുകാര്യസ്ഥനും കാര്യദർശിയും ആയിരുന്ന ട്രോച്ചെസ് എന്നിവരായിരുന്നു അവർ; ഈ കൊലകൾ വഴി അലക്സാണ്ടർക്ക് കണക്കില്ലാത്ത ധനം ലഭിച്ചു. ആയിടെ മരിച്ച കർദ്ദിനാൾ ഫെരാരിയുടെ അന്ത്യം എങ്ങനെ സംഭവിച്ചു എന്നു പറയുക വയ്യ. ഒരു പക്ഷേ അദ്ദേഹം പനിപിടിച്ചു മരിച്ചതാകാം. ഏതായാലും അദ്ദേഹത്തിന്റെ സ്വത്തുക്കളും അലക്സാണ്ടർ പിടിച്ചെടുത്തു. നേപ്പിൾസിന്റെ വിഭജനത്തെ സംബന്ധിച്ച് ഫ്രാൻസും സ്പെയിനും തമ്മിൽ നടന്നിരുന്ന യുദ്ധം അതിനിടെ നീണ്ടുപോവുകയായിരുന്നു. സദാ ഉപജാപപ്രിയനായിരുന്ന മാർപ്പാപ്പ, കാലാകാലങ്ങളിൽ, തനിക്ക് കൂടുതൽ ഉപകരിക്കും എന്നു തോന്നിയവരുടെ പക്ഷം ചേർന്നു. സിസിലി, സിസേറിനു കൊടുക്കാൻ സമ്മതിച്ചാൽ, സഹായിക്കാമെന്നു ഫ്രാൻസിനും, സിയെന്നായും, പിസായും ബൊളോഞ്ഞായും കിട്ടിയാൽ സഹായിക്കാമെന്ന് സ്പെയിനിനും അദ്ദേഹം വാക്കുകൊടുത്തു.

ഏത് ഉന്നതനേയും കൊന്ന് ധനം പിടിച്ചെടുക്കാൻ അലക്സാണ്ടർ ഒരുക്കമായിരുന്നെങ്കിലും, കൊലകൾക്ക് ഉപയോഗിച്ചിരുന്ന മാർഗ്ഗങ്ങളെപ്പറ്റിയറിയാൻ മതിയായ തെളിവുകളില്ല. കാന്റാരെല്ലാ എന്ന ഒരിനം പാഷാണം(arsenic) പാനീയത്തിൽ കലർത്തി നൽകിയാണ് ബോർജിയമാർ കാര്യം സാധിച്ചതെന്ന് നിർദ്ദേശിക്കപ്പെട്ടിട്ടുണ്ട്. "പിന്തുടർച്ചയുടെ പാനീയം" (liquor of succession) എന്നറിയപ്പെട്ട കുടിവസ്തുവിൽ ചേർത്താണ് അതു കൊടുത്തിരുന്നതെന്നും പറയപ്പെടുന്നു. പാഷാണത്തിന്റെ അന്നു ലഭ്യമായിരുന്ന അസംസ്കൃതരൂപങ്ങൾ അത്ര ഫലപ്രദമായിരിക്കാൻ വഴിയില്ലാത്തതിനാൽ, പാനീയം തയ്യാറാക്കുന്നതിന് സവിശേഷവിധികൾ ഓർസിനിമാർക്ക് അറിയാമായിരുന്നിരിക്കണം. വീഞ്ഞിൽ ലയിപ്പിക്കത്തക്കവിധം വിഷം ഒളിച്ചു വച്ച പ്രസിദ്ധമായ "ബോർജിയാമാരുടെ പാനപാത്രം" (the Cup of Borgia), കൊലപാതങ്ങളിൽ അവരുടെ ഇഷ്ടോപകരണം ആയി പരാമർശിക്കപ്പെടാറുണ്ട്. അഗഥാ ക്രിസ്റ്റിയുടെ "ഹെസ്പെറൈഡ്സിലെ ആപ്പിളുകൾ" ഉൾപ്പെടെ പല കല്പിതകഥകളിലും ഈ പാനപാത്രം കടന്നു വരുന്നു.

1503 ആഗസ്റ്റ് 6-ന് മറ്റൊരു സൈനികനീക്കത്തിനു തുനിയുകയായിരുന്ന സിസേറും അലക്സാണ്ടറും, കർദ്ദിനാൾ ആഡ്രിയാനോ ദ കൊർനേറ്റ നൽകിയ വിരുന്നിൽ പങ്കെടുത്തു. താമസിയാതെ അവരിരുവർക്കും പനിപിടിപെട്ടു. ചികിത്സാനടപടിയുടെ കാഠിന്യം മൂലം സിസേറുടെ തൊലി ഉരിഞ്ഞുപോകാൻ ഇടയാക്കിയെങ്കിലും അയാൾ സുഖം പ്രാപിച്ചു; എന്നാൽ മാർപ്പാപ്പയുടെ സ്ഥിതി ഗുരുതരമായിരുന്നു. വീട്ടുകാര്യസ്ഥൻ ജൊഹാൻ ബുർച്ചാർഡിന്റെ ഡയറി, അലക്സാണ്ടറുടെ അന്തിമരോഗത്തിന്റേയും മരണത്തിന്റേയും ചില വിവരങ്ങൾ നൽകുന്നുണ്ട്:

1503 ആഗസ്റ്റ് 12-ആം തിയതി ശനിയാഴ്ച രാവിലെ മാർപ്പാപ്പക്ക് സുഖമില്ലാതെയായി. സായാഹ്ന-പ്രാർത്ഥനയുടെ സമയം കഴിഞ്ഞ് 6-7 മണി സമയത്ത് തുടങ്ങിയ പനി മാറിയതേയില്ല. ആഗസ്റ്റ് 15-ന് 13 ഔൺസ് രക്തം വാർന്നു കളഞ്ഞു. പിന്നെ വിറയൽ തുടങ്ങി. ആഗസ്റ്റ് 17-ആം തിയതി വ്യാഴാഴ്ച രാവിലെ 9 മണിക്ക് മാർപ്പാപ്പ മരുന്നു സേവിച്ചു. 18-ആം തിയതി വെള്ളിയാഴ്ച 9-10 മണിയോടെ അദ്ദേഹം കാർഗ്നോളയിലെ ഗംബോവ മെത്രാനോട് കുംബസാരിച്ചു. മെത്രാൻ തുടർന്ന് അദ്ദേഹത്തിനു കുർബ്ബാന ചൊല്ലിക്കൊടുത്തു. കിടക്കയിൽ ഇരുന്ന് മാർപ്പാപ്പ കുർബ്ബാന സ്വീകരിച്ചു. സെരാ, ഹുവാൻ, ഫ്രാൻസെസ്കോ ബോർജിയ, കാസനോവ, ലോറിസ് എന്നിവരായി അഞ്ചു കർദ്ദിനാളന്മാർ കുർബ്ബാനയിൽ പങ്കെടുത്തിരുന്നു. തനിക്കു തീരെ സുഖമില്ലെന്ന് മാർപ്പാപ്പ അവരോടു പറഞ്ഞു. സായഹ്നപ്രാർത്ഥനയുടെ സമയത്ത്, ഗംബോവ മെത്രാനിൽ നിന്ന് അന്ത്യകൂദാശ സ്വീകരിച്ച ശേഷം അദ്ദേഹം മരിച്ചു.

മരിക്കുമ്പോൾ അലക്സാണ്ടർ ആറാമന് 72 വയസ്സുണ്ടായിരുന്നു. 

തന്റെ പാപങ്ങളിന്മേൽ ആത്മാർത്ഥമായി പശ്ചാത്തപിച്ചിട്ടാണ് അദ്ദേഹം മരിച്ചതെന്നു കരുതണം. അനന്തരാവകാശിയെ തെരെഞ്ഞെടുക്കാൻ ഒത്തുചേർന്നിരുന്ന കർദ്ദിനാളന്മാർക്കു മുൻപിൽ നടത്തിയ ചരമപ്രസംഗത്തിൽ അക്വീലിയാ ഗാലിപ്പോളി മെത്രാൻ, മാർപ്പാപ്പയുടെ മന:സ്താപത്തിന്റെ കാര്യം എടുത്തു പറഞ്ഞു:

ഒടുവിൽ വളരെ ഗുരുതരമായ രോഗത്തിന്റെ പിടിയിലായ അദ്ദേഹം, ഒന്നിനു പുറകേ ഒന്നായി വിശുദ്ധകൂദാശകൾ ചോദിച്ചു വാങ്ങി. തന്റെ പാപങ്ങൾ ശ്രദ്ധാപൂർവം ഏറ്റുപറഞ്ഞു മന:സ്താപത്തോടെ കുമ്പസാരിക്കുമ്പോൾ, അവയോർത്തു അദ്ദേഹം കണ്ണീരൊഴുക്കുക പോലും ചെയ്തു എന്നാണ് എന്റെ അറിവ്; തുടർന്ന് ദിവ്യകാര്യണ്യത്തിൽ വിശുദ്ധശരീരം സ്വീകരിച്ച ശേഷം അന്ത്യകൂദാശ കൈക്കൊണ്ട് മാർപ്പാപ്പ മരിച്ചു.

അലക്സാണ്ടറുടെ മരണത്തെ തുടർന്ന് റോമിൽ അരാജകത്വത്തിനുള്ള സാദ്ധ്യത കണ്ട സിസേർ, സ്വയം രോഗാവസ്ഥയിൽ ആയിരുന്നതിനാൽ, മരണം പരസ്യമാകുന്നതിനു മുൻപ്, പിതാവിന്റെ ഖനജാവു പിടിച്ചെടുക്കാൻ തന്റെ വിശ്വസ്തനായ ഡോൺ മിച്ചെലോട്ടോയെ അയച്ചു. അടുത്ത ദിവസം, റോമിലെ ജനങ്ങൾക്കും പുരോഹിതന്മാർക്കുമായി ശരീരം പ്രദർശിപ്പിച്ചു. സ്വാഭാവികമായ അപചയത്തിൽ വൈരൂപ്യം സംഭവിച്ചിരുന്നതിനാൽ സംഭവിച്ചു തുടങ്ങിയിരുന്ന ദേഹം ഒരു തുണി കൊണ്ടു മൂടിയിരുന്നു.

മാർപ്പാപ്പയുടെ സേവകർ ബലപൂർവ്വം സമ്മതിപ്പിക്കുന്നതു വരെ, അലക്സാണ്ടർ ആറാമന്റെ ശരീരം സംസ്കാരത്തിനു സ്വീകരിക്കാൻ റോമിൽ, വിശുദ്ധപത്രോസിന്റെ ഭദ്രാസനത്തിലെ പുരോഹിതർ വിസമ്മതിച്ചു. അനുസ്മരണക്കുർബ്ബനയിൽ പങ്കെടുക്കാൻ നാലു കർദ്ദിനാളന്മാർ മാത്രമേ ഉണ്ടയിരുന്നുള്ളു. തിരുസിംഹാസനത്തിൽ അലക്സാണ്ടറുടെ പിൻഗാമിയായി വന്ന പീയൂസ് മൂന്നാമൻ മാർപ്പാപ്പ, തന്റെ മുൻഗാമിക്കു വേണ്ടി കുർബ്ബാന ചൊല്ലുന്നതു വിലക്കി. നരകത്തിൽ പോയ ഒരാൾക്കു വേണ്ടി പ്രാർത്ഥിക്കുന്നതു ദൈവനിന്ദയാണെന്നായിരുന്നു അദ്ദേഹത്തിന്റെ വാദം. പത്രോസിന്റെ ദേവാലയത്തിൽ അല്പകാലം മാത്രം ഇരുന്ന അലക്സാണ്ടറുടെ ഭൗതികശരീരം, അധികമൊന്നും അറിയപ്പെടാത്ത റോമിലെ സ്പാനിഷ് ദേശീയ ദേവാലയത്തിൽ പിന്നീടു പുന:സ്ഥാപിതമായി.

സദാചാരത്തിലും നീതിനിഷ്ഠയിലും ഇത്ര പിന്നിലായിരുന്ന ഈ മാർപ്പാപ്പയുടെ ക്രിസ്തുമതവിശ്വാസം അഭിനയമായിരുന്നോ എന്നു ചിലർ സംശയിച്ചിട്ടുണ്ട്. വിഖ്യാത ചരിത്രകാരൻ വിൽ ഡുറാന്റ് അതിനു നൽകുന്ന മറുപടി ഇതാണ്:-

ഇദ്ദേഹം ക്രിസ്തുമതവിശ്വാസം അഭിനയിക്കുകയായിരുന്നോ? ആയിരിക്കണമെന്നില്ല. കാമുകി ഗിയൂലിയാക്ക് അലക്സാണ്ടർ എഴുതിയ കത്തുകളിൽ പോലും, സ്വകാര്യലിഖിതങ്ങളിൽ ഒഴിവാക്കാമായിരുന്ന ഭക്തിഭാഷ കാണാം. സദാ കർമ്മനിരതനായിരുന്ന അദ്ദേഹം, തന്റെ കാലത്തെ 'വഴക്കമുള്ള' സദാചാരത്തെ പൂർണ്ണമായും ഉൾക്കൊണ്ടിരുന്നതിനാൽ, ക്രിസ്തീയധാർമ്മികതക്കും തന്റെ ജീവിതചര്യക്കും ഇടയിൽ എന്തെങ്കിലും വൈരുദ്ധ്യം ശ്രദ്ധിച്ചിരിക്കാൻ തന്നെ ഇടയില്ല. ദൈവശാസ്ത്രത്തിൽ സമ്പൂർണയാഥാസ്ഥിതികരായ ഭൂരിപക്ഷം ആളുകളേയും പോലെ അദ്ദേഹവും, പ്രായോഗികജീവിതത്തിൽ സമ്പൂർണലൗകികനായിരുന്നു. അന്നത്തെ സാഹചര്യത്തിൽ മാർപ്പാപ്പ പദവിയിൽ ഇരിക്കേണ്ടത് ഒരു രാജ്യതന്ത്രജ്ഞനാണ് പുണ്യവാളനല്ല എന്ന് അദ്ദേഹം മനസ്സിലാക്കിയിരുന്നു. പുണ്യപൂർണ്ണതയെ അലക്സാണ്ടർ ആദരിച്ചിരുന്നു. എന്നാൽ അതിന്റെ സ്ഥാനം ആശ്രമങ്ങളിലാണെന്നും, ദിവസേന കൗശലക്കാരും, അത്യാഗ്രഹികളുമായ ഭരണാധികാരികളും, മനസാക്ഷിയില്ലാത്ത ചതിയന്മാരായ നയതന്ത്രജ്ഞന്മാരുമായി ഇടപെടേണ്ടി വരുന്ന തനിക്ക് അതു ചേരുകയില്ലെന്നും അദ്ദേഹം കരുതി.

ചതിയുടേയും വിശ്വാസവഞ്ചനയുടേയും രാജനീതി അലക്സാണ്ടർ ആറാമൻ എത്ര സമർത്ഥമായി പ്രയോഗിച്ചിരുന്നെന്ന് മാക്കിയവെല്ലി തന്റെ ദ പ്രിൻസ് എന്ന വിഖ്യാതരചനയിൽ എടുത്തു പറയുന്നു:

മനുഷ്യരെ വഞ്ചിക്കുകയെന്നതല്ലാതെ മറ്റൊന്നും ചെയ്യുകയോ ചിന്തിക്കുകയോ ചെയ്യാതിരുന്ന അലക്സാണ്ടർ, അതു ചെയ്യാൻ പറ്റിയ അവസരം എപ്പോഴും കണ്ടെത്തി. തന്റെ പ്രതിജ്ഞകൾ ഇത്രകുറച്ച് പാലിച്ചപ്പോഴും, അവയിൽ ഇത്രയേറെ ഊന്നൽ കൊടുക്കുകയും ഇത്രയധികം ഉറപ്പുകൾ ചേർത്ത് അവ ബലപ്പെടുത്തുകയും ചെയ്ത മറ്റൊരാളില്ല. ഇക്കാര്യത്തിൽ ലോകത്തിന്റെ രീതികൾ നന്നായി അറിയാമായിരുന്നതിനാൽ അദ്ദേഹത്തിന്റെ തട്ടിപ്പുകൾ എപ്പോഴും വിജയിച്ചു. 

എങ്കിലും, അലക്സാണ്ടർ ആറാമനിൽ ആരോപിക്കപ്പെടുന്ന അതിക്രമങ്ങൾ നവോത്ഥാനകാലയൂറോപ്പിലെ ഇതരഭരണാധികാരികളുടെ ചെയ്തികളിൽ നിന്ന് ഒട്ടും ഭിന്നമായിരുന്നില്ല എന്നു ചൂണ്ടിക്കാണിക്കപ്പെട്ടിട്ടുണ്ട്. അലക്സാണ്ടർ കൂടുതൽ ശ്രദ്ധിക്കപ്പെടാൻ കാരണം, അക്കാലത്തെ ഏറ്റവും ശക്തമായ മതസംഘടനയുടെ തലവനായിരുന്നു അദ്ദേഹം എന്നതാണ്. "ധാർമ്മികനേതാക്കൾ പരമാവധി പ്രതീക്ഷകളുടെ ലക്ഷ്യമായിരിക്കയാൽ അവർക്ക് ഒന്നിനും മാപ്പില്ല; അതിനാൽ, ലൂയി പതിനാലാമനിൽ നിസ്സാര തിന്മയായിരിക്കുന്നത് അലക്സാണ്ടർ ആറാമനിൽ അക്ഷന്തവ്യവും അപവാദപരവും ആകുന്നു."

കലാകാരന്മാരുടെ പ്രോത്സാഹകനും രക്ഷാധികാരിയും എന്ന നിലയിൽ അലക്സാണ്ടർ ആറാമൻ ശ്രദ്ധേയനായി. അദ്ദേഹത്തിന്റെ കാലത്ത്, ബ്രമാന്റേയുടെ രംഗപ്രവേശനത്തോടെ നിർമ്മാണകലയിൽ ഒരു പുതിയ യുഗം തന്നെ പിറന്നു. റഫേലും, മൈക്കേലാഞ്ജലോയും, പിന്റൂറിച്ചിയോയും മറ്റും അദ്ദേഹത്തിന്റെ പ്രോത്സാഹനത്തിൽ ശോഭിച്ചു. വത്തിക്കാനിൽ ഇന്ന് ബോർജിയാമാരുടെ വീട് എന്നറിയപ്പെടുന്ന കെട്ടിടത്തിലെ മുറികളിൽ ചിത്രപ്പണി ചെയ്യാൻ പിന്റൂറിച്ചിയോയെ നിയോഗിച്ചത് അദ്ദേഹമായിരുന്നു. 

വിദ്യാഭ്യാസത്തിന്റെ വളർച്ചയേയും അലക്സാണ്ടർ പ്രോത്സാഹിപ്പിച്ചു. ഇപ്പോൾ ഇംഗ്ലണ്ടിലെ അബെർഡീൻ സർവകലാശാലയുടെ ഭാഗമായിരിക്കുന്ന കിങ്ങ്സ് കോളേജിന്റെ സ്ഥാപനത്തിൽ അദ്ദേഹത്തിന്റെ പങ്ക് ശ്രദ്ധേയമാണ്.

അലക്സാണ്ടർ ആറാമൻ 'യഹൂദ-ക്രിസ്ത്യാനി' ആയിരുന്നെന്ന്, മാർപ്പാപ്പ സ്ഥാനകാംക്ഷിയെന്ന നിലയിൽ അദ്ദേഹത്തിന്റെ എതിരാളി ആയിരുന്ന ഗിയൂലിയാനോ ദെല്ലാ റൊവേർ ആരോപിച്ചിട്ടുണ്ട്. യഹൂദജനതയോടുള്ള മയമുള്ള പെരുമാറ്റം അദ്ദേഹത്തിന്റെ ഒരു നല്ല വശമായിരുന്നു. 1492-ൽ സ്പെയിനിൽ നിന്നുള്ള അവരുടെ ബഹിഷ്കരണത്തെ തുടർന്ന് നിരാശ്രയരായിത്തീർന്ന ഒൻപതിനായിരത്തോളം യഹൂദർ, മാർപ്പാപ്പായുടെ ഭരണസീമയിൽ വന്നെത്തി. അവരെ സ്വാഗതം ചെയത അലക്സാണ്ടർ ആറാമൻ, "ക്രിസ്ത്യാനികളുടെ ശല്യമില്ലാതെ സ്വതന്ത്രരായി ജീവിക്കാനും, സ്വന്തം അനുഷ്ഠാനങ്ങൾ തുടരാനും, പണമുണ്ടാക്കാനും, മറ്റവകാശങ്ങൾ അനുഭവിക്കാനും അവർക്ക് തടസ്സമുണ്ടാവില്ലെന്നു" വ്യക്തമാക്കി. അതു പൊലെ 1497-ൽ പോർത്തുഗലിൽ നിന്നും 1498-ൽ പ്രോവൻസ് പ്രദേശത്തു നിന്നും പുറത്തക്കപ്പെട്ട യഹൂദർക്കും അദ്ദേഹത്തിന്റെ അധികാരസീമയിൽ അഭയം ലഭിച്ചു.



</doc>
<doc id="180762" url="https://ml.wikipedia.org/wiki?curid=180762" title="എഡ്വേർഡ്‌ ബ്രണ്ണൻ">
എഡ്വേർഡ്‌ ബ്രണ്ണൻ

മലബാറിൽ താമസിച്ച് മരിച്ച ഒരു വിദേശീയനായിരുന്നു എഡ്വേർഡ് ബ്രണ്ണൻ. തലശ്ശേരിയിലെ ബ്രണ്ണൻ കോളേജ് സ്ഥാപിച്ചത് എഡ്വേർഡ് ബ്രണ്ണനായിരുന്നു.
1784-ൽ ലണ്ടനിൽ ജനിച്ച ബ്രണ്ണൻ 1810-ൽ ഈസ്റ്റ് ഇന്ത്യ കമ്പനിയിൽ അംഗമായി ചേർന്നു. പിന്നീട് അദ്ദേഹം അവരുടെ സഹകമ്പനിയായ ബോംബെ മറൈൻ സർവീസസിലേക്ക് മാറ്റം കിട്ടി കപ്പലിൽ കേബിൻ ബോയ് ആയി ജോലി ചെയ്യാൻ തുടങ്ങി. അദ്ദേഹം ജോലി ചെയ്തിരുന്ന കപ്പൽ ഒരു യാത്രയ്ക്കിടയിൽ അപകടത്തിൽ തകർന്നു. തലശ്ശേരിയ്ക്ക് അടുത്ത് കടലിൽ വെച്ചുണ്ടായ ഈ അപകടത്തിൽ ഒറ്റപ്പെട്ടു പോയ ബ്രണ്ണൻ സായ്പിനെ മീൻപിടുത്തക്കാരായ ചിലരാണ് രക്ഷപ്പെടുത്തിയത്. തുടർന്ന് അദ്ദേഹം തലശ്ശേരിയിൽ തന്നെ താമസിക്കാൻ തീരുമാനിക്കുകയായിരുന്നു. 1846-ൽ ദരിദ്രരെയും അനാഥരെയും സഹായിക്കുക എന്ന കാഴ്ചപ്പാടോടെ അദ്ദേഹം "ടെലിച്ചറി പുവർ ഫണ്ട്" എന്ന പേരിൽ ഒരു ട്രസ്റ്റ് രൂപീകരിക്കുകയുണ്ടായി. തന്റെ കയ്യിലുണ്ടായിരുന്ന 3000 രൂപയായിരുന്നു അതിന്റെ ആദ്യ വിഹിതം. ഒടുവിൽ ആകെ സമ്പാദ്യമായ 1,50,000/- രൂപ കൂടി ട്രസ്റ്റിനു നൽകി. ബ്രണ്ണൻ വിൽപത്രത്തിൽ ആവശ്യപ്പെട്ടത്‌ പ്രകാരം നാട്ടുകാരായ എല്ലാവർക്കും സൌജന്യമായി വിദ്യാഭ്യാസം നൽകാൻ വേണ്ടി തലശ്ശേരി പട്ടണത്തിൽ ഒരു "ഫ്രീ സ്കുൾ " സ്ഥാപിച്ചു. ഇതാണ് പിൽകാലത്ത് ബ്രണ്ണൻ കോളേജ് ആയി മാറിയത് .

തലശ്ശേരി കോട്ടയുടെ പിറക് വശത്തായി സ്ഥിതി ചെയ്യുന്ന സെന്റ് ജോൺസ് പള്ളി സ്ഥാപിച്ചത് എഡ്വേർഡ് ബ്രണ്ണന്റെ ജീവിത സമ്പാദ്യത്തിന്റെ ഒരു ഭാഗം കൊണ്ടായിരുന്നു . തലശ്ശേരിക്കാർ എഡ്വേർഡ് ബ്രണ്ണനെ സ്നേഹത്തോടെ ബ്രണ്ണൻ സായ്പ്പ് എന്നായിരുന്നു വിളിച്ചിരുന്നത്. 1859-ഒക്ടോബർ 2-നു് ബ്രണ്ണൻ സായ്പ് അന്തരിച്ചു . തലശ്ശേരി സെന്റ് ജോൺസ് പള്ളിയുടെ സമീപത്തായാണ് എഡ്വേർഡ് ബ്രണ്ണന്റെ ശവകുടീരം സ്ഥിതി ചെയ്യുന്നത്.

ബ്രണ്ണൻ അവിവാഹിതനായിരുന്നുവെന്നും, അദ്ദേഹത്തിന് ഒരു ദത്ത് പുത്രൻ മാത്രമാണുണ്ടായിരുന്നതെന്നും കരുതപ്പെട്ടിരുന്നു, എന്നാൽ പിന്നീട് ബ്രണ്ണന് തലശ്ശേരിക്കാരിയായ ഒരു സ്ത്രീയിൽ ഒരു മകളുണ്ടായിരുന്നുവെന്നും ആ പുത്രിയുടെ പേർ 'ഫ്ലോറ' എന്നായിരുന്നുവെന്നും ഊട്ടിയിലെ സെന്റ് സ്റ്റീഫൻസ് പള്ളി സെമിത്തേരിയിൽ 16-ം വയസ്സിൽ മരിച്ചതിനെത്തുടർന്ന് അടക്കപ്പെട്ടുവെന്നും അവകാശവാദമുണ്ടായിട്ടുണ്ട് 

1861ലാണ് ബ്രണ്ണന്റെ ആഗ്രഹപ്രകാരമുള്ള സൗജന്യ വിദ്യാഭ്യാസത്തിനുള്ള സ്‌കൂൾ സ്ഥാപിച്ചത്. 1866ൽ ബാസൽ ജർമൻ മിഷൻ സ്‌കൂളുമായി സംയോജിപ്പിച്ച ഈ വിദ്യാലയം 1868-ൽ ഹൈസ്‌കൂളായി ഉയർത്തി. 1871-ൽ ബാസൽ മിഷൻ സ്‌കൂളിന്റെ നടത്തിപ്പ് കയ്യൊഴിയാൻ തീരുമാനിച്ചു. 1883-ൽ ജില്ലാ ഗവൺമെന്റ് സ്‌കൂളായി മാറിയ ഈ വിദ്യാലയം 1884-ൽ തലശ്ശേരി നഗരസഭ ഏറ്റെടുത്തു. പത്ത് വർഷത്തിനു ശേഷം ബ്രണ്ണൻ കോളെജ് ആയി വളർന്ന വിദ്യാലയം കോഴിക്കോടിനും മംഗലാപുരത്തിനും ഇടയിലുള്ള ആദ്യത്തെ കോളെജായിരുന്നു. 1949-ൽ കോളെജിൽ നിന്നും വേർപെടുത്തിയ സ്‌കൂളിനെ ചിറക്കരയിലേക്ക് മാറ്റിയെങ്കിലും 1958-ൽ കോളേജ് ധർമടത്തേക്ക് പോയതോടെ പഴയ കെട്ടിടത്തിലേക്ക് തിരിച്ചെത്തി.


</doc>
<doc id="180766" url="https://ml.wikipedia.org/wiki?curid=180766" title="ഡച്ച് ഈസ്റ്റ് ഇന്ത്യാ കമ്പനി">
ഡച്ച് ഈസ്റ്റ് ഇന്ത്യാ കമ്പനി

ഇന്ത്യാ സമുദ്രമേഖലയിലെ വ്യാപാരകാര്യങ്ങൾക്കായി നെതർലൻഡ് സ്ഥാപിച്ച ഒരു കമ്പനിയാണ് ഡച്ച് ഈസ്റ്റ് ഇന്ത്യാ കമ്പനി. നെതർലൻഡ്സിലെ അസംബ്ലിയായ സ്റ്റേററ്സ് ജനറൽ 1602 മാർച്ച് 20-ന് ചാർട്ടർ ചെയ്തതാണിത്. ഇന്ത്യാ സമുദ്രമേഖലയിലുള്ള രാജ്യങ്ങളിലെ ഡച്ച് വ്യാപാരം നിയന്ത്രിക്കുക, സ്പെയിനുമായുള്ള യുദ്ധത്തിൽ സഹായം നൽകുക എന്നിവയായിരുന്നു കമ്പനി സ്ഥാപിക്കുന്നതിനു പിന്നിലെ ആദ്യലക്ഷ്യം. പ്രധാനമായും വാണിജ്യകാര്യങ്ങൾക്കായി സ്ഥാപിക്കപ്പെട്ടതായിരുന്നെങ്കിലും ഈ മേഖലയിലെ ഭൂപ്രദേശങ്ങൾ കയ്യടക്കുകയും അവിടെയെല്ലാം പരമാധികാര രാഷ്ട്രത്തിനു സമാനമായി കമ്പനി പ്രവർത്തിക്കുകയുമുണ്ടായി. 17-ഉം, 18-ഉം നൂറ്റാണ്ടുകളിൽ തെക്കുകിഴക്കേ ഏഷ്യയിൽ ഡച്ച് കൊളോണിയൽ സാമ്രാജ്യം സ്ഥാപിക്കുകയും നിലനിറുത്തുകയും ചെയ്യുന്നതിനും കമ്പനിക്കു കഴിഞ്ഞിരുന്നു.

പടിഞ്ഞാറൻ രാജ്യങ്ങൾ (യൂറോപ്പിലെ ഇംഗ്ലണ്ട്, ഫ്രാൻസ്, നെതർലൻഡ്സ് തുടങ്ങിയവ) കിഴക്കൻ രാജ്യങ്ങളുമായി (ഇന്ത്യ, ഇന്തോനേഷ്യ ദ്വീപസമൂഹം, ചൈന, ബർമ, മലയ, സിലോൺ തുടങ്ങിയവ) വ്യാപാരം നടത്തുന്നതിന് അതീവതാത്പര്യം പ്രകടിപ്പിച്ചിരുന്നു. ഇതിനായി 1600-ൽ ഇംഗ്ലീഷ് ഈസ്റ്റ് ഇന്ത്യാ കമ്പനി ഇംഗ്ലണ്ടിൽ രൂപവത്കൃതമായതോടെ ഡച്ചുകാർ അവരുടെ വാണിജ്യതാത്പര്യാർഥം "ഡച്ച് ഈസ്റ്റ് ഇന്ത്യാ കമ്പനിയും" സ്ഥാപിക്കുകയുണ്ടായി(1602). 1664-ൽ "ഫ്രഞ്ച് ഈസ്റ്റ് ഇന്ത്യാ കമ്പനിയും" രൂപീകരിക്കപ്പെട്ടു. ഇന്തോനേഷ്യൻ ദ്വീപ സമൂഹങ്ങളിലായിരുന്നു ഡച്ച് ഈസ്റ്റ് ഇന്ത്യാ കമ്പനി ആദ്യം കേന്ദ്രീകരിച്ചത്. ജാവ ദ്വീപിലെ ബത്തേവിയയിൽ (ജക്കാർത്ത) 1619-ൽ കമ്പനി അതിന്റെ ആസ്ഥാനം ഉറപ്പിച്ചു. നെതർലൻഡ്സ് സർക്കാർ ഈ കമ്പനിക്ക് കിഴക്കൻ രാജ്യങ്ങളുമായുള്ള വ്യാപാരകാര്യങ്ങളിൽ കുത്തകാവകാശം നൽകി. സേനയെ നിലനിറുത്താനും യുദ്ധം ചെയ്യാനും ഭരണകാര്യങ്ങൾ നിർവഹിക്കാനും ഇവർക്ക് അധികാരം നൽകിയിരുന്നു. കമ്പനിക്ക് കപ്പൽസേനാ രൂപീകരണാവകാശവും ലഭിച്ചിരുന്നു. 17-ആം നൂറ്റാണ്ടിൽ വ്യാപാര കാര്യങ്ങൾക്കായി കമ്പനിക്ക് നൂറോളം കപ്പലുകളാണ് ഉണ്ടായിരുന്നത്. ഈ നൂറ്റാണ്ടിന്റെ മധ്യത്തോടെ ഇന്ത്യാ മഹാസമുദ്രമേഖലയിലെ വാണിജ്യകാര്യങ്ങളുടെ കുത്തക കമ്പനി കയ്യടക്കുകയുണ്ടായി.

മലയൻ ദ്വീപസമൂഹവും ഇന്ത്യ, ചൈന, ജപ്പാൻ തുടങ്ങിയ പ്രദേശങ്ങളും കമ്പനിയുടെ വ്യാപാര മേഖലയിൽപ്പെട്ടിരുന്നു. കമ്പനിയുടെ ദക്ഷിണാഫ്രിക്കൻ കോളനി 1652-ൽ ഗുഡ്ഹോപ്പ് മുനമ്പിൽ സ്ഥാപിതമായി. 1669-ഓടെ കമ്പനിയുടെ വളർച്ച അതിന്റെ പാരമ്യതയിലെത്തി. 18-ആം നൂറ്റാണ്ടിൽ ഇംഗ്ലീഷുകാരും ഫ്രഞ്ചുകാരുമായുണ്ടായിരുന്ന വ്യാപാരമത്സരം കമ്പനിയെ ക്രമേണ ദുർബലമാക്കി. നൂറ്റാണ്ടിന്റെ അവസാനമായപ്പോഴേക്കും കമ്പനിയുടെ ഋണബാദ്ധ്യതയും വളരെ വർധിച്ചു. ഇതര രാജ്യങ്ങളുമായി തുടരെത്തുടരെയുണ്ടായ ഡച്ച് പോരാട്ടങ്ങളും, കമ്പനിക്കുള്ളിലുണ്ടായിരുന്ന അഴിമതിയും അതിന്റെ പ്രവർത്തനത്തെ അവതാളത്തിലാക്കി. ഇതിനെത്തുടർന്ന് ഡച്ച് ഗവൺമെന്റ് കമ്പനിയുടെ ചാർട്ടർ പിൻവലിക്കുകയും 1799-ൽ അതിന്റെ ആസ്തി ബാദ്ധ്യതകൾ ഏറ്റെടുക്കുകയും ചെയ്തു. കമ്പനിയുടെ കീഴിലുണ്ടായിരുന്ന ദ്വീപു രാജ്യങ്ങൾ പിൽക്കാലത്ത് ഡച്ച് നിയന്ത്രണത്തിലായി. ഇവ പിന്നീട് ഇന്ത്യോനേഷ്യ റിപ്പബ്ലിക്കായി രൂപാന്തരപ്പെട്ടു.

ഡച്ച് വെസ്റ്റ്‌ ഇന്ത്യാ കമ്പനി



</doc>
<doc id="180771" url="https://ml.wikipedia.org/wiki?curid=180771" title="രാജീവ് ഗാന്ധി ഇൻഡോർ സ്റ്റേഡിയം, കൊച്ചി">
രാജീവ് ഗാന്ധി ഇൻഡോർ സ്റ്റേഡിയം, കൊച്ചി

എറണാകുളം ജില്ലയിലെ എറണാകുളം നഗരത്തിൽ സ്ഥിതി ചെയ്യുന്ന ഒരു ഇൻഡോർ സ്റ്റേഡിയമാണ് രാജീവ് ഗാന്ധി ഇൻഡോർ സ്റ്റേഡിയം. ഗാന്ധിനഗർ പ്രദേശത്താണ് ഇത് സ്ഥിതിചെയ്യുന്നത്. 20000 ചതുരശ്ര അടി കളിസ്ഥലം ഈ സ്റ്റേഡിയത്തിനകത്ത് ലഭ്യമാണ്. സ്വീഡിഷ് സാങ്കേതികവിദ്യ ഉപയോഗപ്പെടുത്തിയാണ് ഈ സ്റ്റേഡിയം നിർമ്മിച്ചിട്ടുള്ളത്. 12 ഷട്ടിൽ ബാറ്റ്മിന്റൺ കോർട്ടുകളും 3 ബാസ്ക്കറ്റ് ബോൾ കോർട്ടുകളും 3 വോളിബോൾ കോർട്ടുകളും ലഭ്യമാണ്. 10000 പേർക്ക് ഇരിക്കാൻ സന്നദ്ധമായ ഗാലറിയും ഈ സ്റ്റേഡിയത്തിനുണ്ട്. 1993 ൽ 5 കോടി രൂപ ചെലവഴിച്ചാണ് ഇത് നിർമ്മിച്ചത്. കൊച്ചി റീജിയണൽ സ്പോർട്സ് സെന്റർ ഈ സ്റ്റേഡിയത്തിൽ പ്രവർത്തിക്കുന്നു. വിവിധതരം ടൂർണ്ണമെന്റകൾ, വ്യാവസായിക പ്രദർശനങ്ങൾ, കാർ ഷോകൾ, കല്യാണങ്ങൾ മുതലായവക്കെല്ലാം ഈ സ്റ്റേഡിയം പ്രയോജനപ്പെടുത്തുന്നു.

ഇത് ഇന്ത്യയിലെ ഏറ്റവും പ്രധാനപ്പെട്ട ലോകോത്തര നിലവാരമുള്ള വിവിധോദ്യേശ കായികകേന്ദ്രമാണ്. നാല് ഏക്കറാണ് ഈ സ്റ്റേഡിയത്തിന്റെ ചുറ്റളവ് (16,000 m). ഇവിടെ ബാഡ്മിന്റൻ, ടെന്നീസ്, ബാസ്കറ്റ് ബാൾ. ടേബിൾ ടെന്നീസ്, നീന്തൽ, ബില്യാർഡ്സ്, ഇന്റോർ ക്രിക്കറ്റ് നെറ്റ് തുടങ്ങിയവയ്ക്കുള്ള സൗകര്യമുണ്ട്. 

ഒരു കിലോവാട്ട് മെറ്റൽ ഹാലൈഡ് ലാമ്പുകൾ ഉപയോഗിച്ചാണ് ഇവിടെ വെളിച്ചസംവിധാനം (ഫ്ലഡ്ലൈറ്റ്) ഒരുക്കിയിരിക്കുന്നത്. അന്താരാഷ്ട്ര നിലവാരത്തിലുള്ള ടെലിവിഷൻ ടെലികാസ്റ്റിന് ഉതകുന്നതാണ് ഈ വെളിച്ചസംവിധാനം. സ്റ്റേഡിയത്തിൽ പതിനായിരം പേരെ ഉൾക്കൊള്ളാനാകും. മുൻ ഇന്ത്യൻ പ്രധാനമന്ത്രിയായ രാജീവ് ഗാന്ധിയുടെ പേരാണ് സ്റ്റേഡിയത്തിന് നൽകിയിരിക്കുന്നത്.

ഇൻഡോർ ടെന്നീസ് കോംപ്ലക്‌സിൽ ലോകോത്തര നിലവാരത്തിലുള്ള ആധുനിക സാങ്കേതികവിദ്യ ഉപയോഗിക്കുന്ന നാല് സിന്തറ്റിക് ടെന്നീസ് കോർട്ടുകൾ ഉണ്ട്. ഇൻഡോർ ടെന്നീസ് കോംപ്ലക്സ് 2000 ൽ പദ്മ ഭൂഷൺ രാമനാഥൻ കൃഷ്ണൻ ഉദ്ഘാടനം ചെയ്തു. 

ടേബിൾ ടെന്നീസ് ഹാളിൽ ഒരു സമയം 400 പന്തുകൾ പിടിക്കാനുള്ള ശേഷിയുള്ള ഏറ്റവും പുതിയ ബട്ടർഫ്ലൈ റോബോട്ടുള്ള നാല് ടേബിളുകൾ ഉണ്ട് . 25 * 10 മീറ്ററുള്ള ഒരു നീന്തൽക്കുളവും സ്റ്റേഡിയത്തിലുണ്ട്. അന്താരാഷ്ട്ര നിലവാരത്തിലാണ് ഇത് പരിപാലിക്കുന്നത്. 


</doc>
<doc id="180775" url="https://ml.wikipedia.org/wiki?curid=180775" title="അർദ്ധപവനമുക്താസനം">
അർദ്ധപവനമുക്താസനം



</doc>
<doc id="180780" url="https://ml.wikipedia.org/wiki?curid=180780" title="പൂർണ്ണ പവനമുക്താസനം">
പൂർണ്ണ പവനമുക്താസനം



</doc>
<doc id="180781" url="https://ml.wikipedia.org/wiki?curid=180781" title="അനന്താസനം">
അനന്താസനം



</doc>
<doc id="180782" url="https://ml.wikipedia.org/wiki?curid=180782" title="വിജ്ഞാനോത്സവം">
വിജ്ഞാനോത്സവം

കേരളത്തിലെ സ്കൂൾ കുട്ടികൾക്കായി കേരള ശാസ്ത്ര സാഹിത്യ പരിഷത്ത് വർഷം തോറും പൊതുവിദ്യാഭ്യാസ വകുപ്പുമായി സഹകരിച്ച് നടത്തുന്ന മൂല്യനിർണ്ണയ പരിപാടിയാണ് വിജ്ഞാനോത്സവം.

ആദ്യകാലത്ത് യുറീക്ക - ശാസ്ത്രകേരളം ക്വിസ്സ് എന്നും വിജ്ഞാനപ്പരീക്ഷയെന്നുമുള്ള പേരുകളിൽ അറിയപ്പെട്ടിരുന്ന പരിപാടിയാണിത്. കേരള പാഠ്യപദ്ധതിയിലെ മൂല്യനിർണ്ണയ രീതികളെ വളരെയധികം സ്വാധീനിച്ച പരിപാടിയാണ് വിജ്ഞാനോത്സവം. മൂല്യനിർണ്ണയം കുട്ടിക്ക് ഭാരമോ ഭയപ്പാടോ ഉണ്ടാക്കേണ്ടതല്ലെന്നും കുട്ടിക്ക് അത് ഒരു ഉത്സവമായി മാറേണ്ടതാണെന്നുമുള്ള ആശയമാണ് വിജ്ഞാനോത്സവത്തിലൂടെ പരിഷത്ത് മുന്നോട്ടുവെയ്കുന്നത്. കുട്ടികളിൽ യുക്തി ചിന്തയും ശാസ്ത്രബോധവും വളർത്തുക എന്നതും ഈ പരിപാടിയുടെ ലക്ഷ്യമാണ്. സ്കൂൾ, ജില്ല, സംസ്ഥാനം എന്നിങ്ങനെ വിവിധ തലങ്ങളിലായി പൊതുവിദ്യാഭ്യാസ വകുപ്പിന്റെ സഹായത്തോടെയാണ് വിജ്ഞാനോത്സവം നടത്തുന്നത്. ജില്ലാതല വിജ്ഞാനോത്സവം ജില്ലാ ബാലശാസ്ത്ര കോൺഗ്രസ്സെന്നും സംസ്ഥാനതലം സംസ്ഥാന ബാലശാസ്ത്ര കോൺഗ്രസ്സെന്നും അറിയപ്പെടുന്നു.


</doc>
<doc id="180783" url="https://ml.wikipedia.org/wiki?curid=180783" title="ഗ്രേറ്റർ കൊച്ചിൻ ഡെവെലപ്‌മെന്റ് അതോറിറ്റി">
ഗ്രേറ്റർ കൊച്ചിൻ ഡെവെലപ്‌മെന്റ് അതോറിറ്റി

കൊച്ചിനഗരത്തിന്റെ വികസന പ്രവർത്തനങ്ങൾ ആസൂത്രണം ചെയ്യാനും നടപ്പിലാക്കാനുമുള്ള ഒരു സമിതിയാണ് ഗ്രേറ്റർ കൊച്ചിൻ ഡവലപ്മെന്റ് അതോറിട്ടി അഥവാ ജി.സി.ഡി.എ. കൊച്ചി നഗരവും അതിനോട് ചുറ്റുമുള്ള ആറ് നഗരസഭകളും ഇരുപത്തഞ്ച് പഞ്ചായത്തുകളും അടങ്ങുന്ന പ്രദേശത്താണ് ഇതിന്റെ പ്രവർത്തനം. എറണാകുളം ഗാന്ധിനഗർ ലാണ് ഇതിന്റ കാര്യാലയം.

http://www.gcdaonline.com


</doc>
<doc id="180817" url="https://ml.wikipedia.org/wiki?curid=180817" title="ചേടിച്ചേരി">
ചേടിച്ചേരി

കണ്ണൂർ ജില്ലയിലെ ഇരിക്കൂറിൽ നിന്നും 7-കിലോമീറ്റർ അകലെ സ്ഥിതിചെയ്യുന്ന ഇരിക്കൂർ ഗ്രാമപഞ്ചായത്തിലെ ഒരു പ്രദേശമാണ് ചേടിച്ചേരി.

കുന്നുകളും വയലുകളും കുളങ്ങളും പുഴയും കൂടിച്ചേർന്നഭൂപ്രദേശം.

ഇരിക്കൂർ ചൂളിയാട് മയ്യിൽ റോഡ്‌ഈ പ്രദേശത്തുകൂടെ കടന്നുപോകുന്നു.


റബ്ബർ, തെങ്ങ്, നെല്ല്, വാഴ, കപ്പ (മരച്ചീനി), പച്ചക്കറികൾ എന്നിവ കൃഷി ചെയ്യുന്നു.


</doc>
<doc id="180838" url="https://ml.wikipedia.org/wiki?curid=180838" title="റോമായിലെ ആഗ്നെസ്">
റോമായിലെ ആഗ്നെസ്

റോമൻ കത്തോലിക്കാ സഭയിലേയും കിഴക്കൻ ഓൻത്തഡോക്സ് സഭയിലേയും ഒരു പുണ്യവതിയാണ് വിശുദ്ധ ആഗ്നെസ്. കന്യകയും രക്തസാക്ഷിയുമായ റോമായിലെ ആഗ്നെസ് അതിപുരാതനമായ കാനൺ കുർബാനയിൽ അനുസ്മരിക്കപ്പെടുന്ന ഏഴ് കന്യകമാരായ വിശുദ്ധരിൽ ഒരാളാണ്. ചാരിത്രശുദ്ധിയുള്ളവരുടേയും, തോട്ടപ്പണിക്കാരുടേയും, പെൺകുട്ടികളുടേയും, വിവാഹനിശ്ചയം കഴിഞ്ഞവരുടേയും, ബലാത്സംഗത്തിനിരയായവരുടേയും, കന്യകമാരുടേയും അറിയപ്പെടുന്ന മദ്ധ്യസ്ഥയാണ് റോമായിലെ വിശുദ്ധ ആഗ്നെസ്.

റോമായിലെ ആഗ്നെസ് "വിശുദ്ധ ആഗ്നെസ്" എന്നും "വിശുദ്ധ ഐനസ്" എന്നും അറിയപ്പെടുന്നു. റോമൻ കത്തോലിക്കാ സഭയിൽ ജനുവരി 21നാണ് വിശുദ്ധയുടെ ഓർമ്മദിനമായി ആചരിക്കുന്നത്. 1962 കാലഘട്ടങ്ങളിൽ വിശുദ്ധയുടെ ജന്മദിനമായിരുന്ന ജനുവരി 28-നായിരുന്നു തിരുനാൾ നടത്തപ്പെട്ടിരുന്നത്. ലാറ്റിൻ പദമായ ആഗ്നസ് (Agnus) എന്ന വാക്കിനർത്ഥം "കുഞ്ഞാട്" എന്നാണ്. ആയതിനാൽ ലഭ്യമായ ചിത്രങ്ങളിലെല്ലാം തന്നെ ആഗ്നെസിനൊപ്പം ഒരു കുഞ്ഞാടിനെകൂടിയും കാണാൻ സാധിക്കുന്നതാണ്.

റോമാരാജ്യത്തെ ഒരു ക്രൈസ്തവ കുടുംബത്തിൽ ബി. സി. 291 കാലഘട്ടത്തിൽ ജനിച്ചു. മതപീഡനങ്ങൾ നിലനിന്നിരുന്ന ആ സമയം റോമാസാമ്രാജ്യം ഭരിച്ചിരുന്നത് ഡയോക്ലീഷ്യൻ ചക്രവർത്തിയായിരുന്നു.

കാഴ്ചയിൽ അതിസുന്ദരിയായിരുന്ന ആഗ്നെസിനെ വിവാഹം ചെയ്യാൻ റോമൻ യുവാക്കൾ ആഗ്രഹിച്ചിരുന്നു. ഒരു സ്വർഗ്ഗീയ മണവാളന് തന്റെ കന്യാത്വം നേർന്നിരിക്കുന്നുവെന്നായിരുന്നു അവരോടുള്ള ആഗ്നെസിന്റെ മറുപടി. ഇതിൽ പ്രകോപിതരായ കാമുകർ ആഗ്നെസ് ഒരു ക്രിസ്ത്യാനിയാണെന്ന് റോമൻ ന്യായാധിപനെ അറിയിച്ചു.
ക്രിസ്ത്യാനികളെ നിർബന്ധിച്ച് മതംമാറ്റുന്ന സമയമായിരുന്നു അത്. അനേകം ക്രൈസ്തവർ പീഡനങ്ങളെ ഭയന്ന് മതംമാറിയിരുന്നു. ആഗ്നെസ് ഒരു ക്രിസ്ത്യാനിയാണെന്നറിഞ്ഞ റോമൻ ന്യായാധിപൻ വിശ്വാസം പരിത്യജിച്ച് ജൂപ്പിറ്റർ ദേവനെ ആരാധിക്കാൻ ആജ്ഞാപിച്ചു.
ജൂപ്പിറ്റർ ദേവന് ധൂപാർച്ചന നടത്തുവാൻ രാജസേവകർ ആഗ്നെസിനെ നിർബന്ധിച്ചു. ആഗ്നെസ് വഴങ്ങുന്നില്ല എന്നുകണ്ടപ്പോൾ മർദ്ദകർ പീഡനോപകരണങ്ങളെല്ലാം അവളെ കാണിച്ചു. എന്നിട്ടും ബിംബത്തെ ആരാധിക്കാതെ ആഗ്നെസ് വിശ്വാസത്തിൽ ഉറച്ചുനിന്നു. രാജകല്പന ലംഘിച്ച ആഗ്നെസിനെ യഥേഷ്ടം ആർക്കും ഉപയോഗിക്കുവാൻ വേണ്ടി വേശ്യാഗൃഹത്തിലാക്കാൻ ചക്രവർത്തി ആജ്ഞാപിച്ചു.
ഈശോ തന്റെ സ്വന്തമായവരെ സംരക്ഷിക്കും എന്നായിരുന്നു ആഗ്നെസിന്റെ മറുപടി.
അന്യദേവന്മാരെ ആരാധിക്കാൻ ആഗ്നെസ് തയ്യാറല്ലായിരുന്നു. ഏതൊരു ശിക്ഷയും ഇതിനു വേണ്ടി ഏറ്റുവാങ്ങാൻ ആഗ്നെസ് തയ്യാറായിരുന്നു. യേശുവിനെ പ്രകീർത്തിച്ചിരുന്ന ആഗ്നെസിൽ കുപിതനായ ന്യായാധിപൻ; അവളെ നഗരത്തിന്റെ തെരുവിലൂടെ നഗ്നയാക്കി നടത്തുന്നതിന് ഉത്തരവിട്ടു.
അത് അവൾക്ക് വളരെ വേദനയുളവാക്കി. എങ്കിലും ഈശോയിൽതന്നെ ശരണംവച്ച് നിർഭയം നടന്നു. നഗരത്തിലെത്തിയപ്പോൾ ഒരത്ഭുതം സംഭവിച്ചു. രാജസേവകർ വസ്ത്രമെല്ലാം വലിച്ചുകീറിയപ്പോൾ ആഗ്നെസിന്റെ മുടി വളർന്നുവന്ന് അവളുടെ ശരീരത്തെ ആവരണം ചെയ്തു.
ഭയചകിതരായ നഗരവാസികൾ ഈ കാഴ്ച കാണാൻ നിൽക്കാതെ അവിടെനിന്നും പാലായനം ചെയ്തു. എന്നാൽ ഒരു യുവാവ് അവളെ ബലാത്സംഗം ചെയ്യുന്നതിനായി അടുത്തുവന്നു. പെട്ടെന്ന് ഒരു മിന്നൽപിണർ ഉണ്ടാവുകയും ആ യുവാവ് കാഴ്ച നഷ്ടപ്പെട്ട് മരണത്തോട് മല്ലിടുന്ന അവസ്ഥയിലാവുകയും ചെയ്തു.

ആഗ്നെസിന് എന്തോ ഒരു അമാനുഷീക ശക്തിയുണ്ടെന്ന് മനസ്സിലായ ന്യായാധിപൻ തന്റെ വിവാഹാഭ്യർത്ഥനയുമായി അവളെ സമീപിച്ചു. ആഗ്നെസ് വിവാഹാഭ്യർത്ഥന നിരസിച്ചു. ചക്രവർത്തി ആഗ്നെസിനെ മരണശിക്ഷയ്ക്ക് വിധിച്ചു. ബി. സി 304-ആം നൂറ്റാണ്ടിൽ പതിമൂന്നാം വയസ്സിൽ ശിരസ്സ് ഛേദിക്കപ്പെട്ട് ആഗ്നെസ് രക്തസാക്ഷിയായി ലോകത്തോട് വിടപറഞ്ഞു.

പുണ്യവതിയുടെ തിരുന്നാൾ ദിവസം ആശീർവദിക്കുന്ന രണ്ടു കുഞ്ഞാടുകളുടെ രോമം ഉപയോഗിച്ചാണ് ആർച്ചുബിഷപുമാർ അണിയുന്ന 'പാലിയം' നെയ്തെടുക്കുന്നത്.


</doc>
<doc id="180839" url="https://ml.wikipedia.org/wiki?curid=180839" title="ബിമൻ ബസു">
ബിമൻ ബസു

ഭാരതത്തിലെ ഒരു സി.പി.ഐ(എം) നേതാവാണ് ബിമൻ ബസു. സി.പി.ഐ.(എം) പോളിറ്റ്‌ ബ്യൂറോ അംഗവും, ബംഗാൾ സംസ്ഥാന സെക്രട്ടറിയുമാണിപ്പോൾ.
1940 ജൂലൈ ഒന്നിന് കൊൽക്കത്തയിലെ സമ്പന്ന കുടുംബത്തിൽ പിറന്ന ബിമൻ വിദ്യാർഥിയായിരിക്കുമ്പോൾത്തന്നെ കമ്മ്യൂണിസ്റ്റ് ആശയങ്ങളിൽ ആകൃഷ്ടനായി. 1970ൽ എസ്‌.എഫ്‌.ഐ രൂപീകരിച്ചപ്പോൾ ആദ്യ ജനറൽ സെക്രട്ടറിയായി. "71ൽ സി.പി.ഐ.(എം) സംസ്ഥാന കമ്മിറ്റി അംഗവും 78ൽ സംസ്ഥാന സെക്രട്ടറിയറ്റ് അംഗവുമായി. "83ൽ കേന്ദ്രകമ്മിറ്റിയിൽ ക്ഷണിതാവായി. 85ൽ കേന്ദ്രകമ്മിറ്റി അംഗമായ അദ്ദേഹം "98ൽ പൊളിറ്റ്ബ്യൂറോ അംഗമായി. 2006ൽ അനിൽ ബിശ്വാസിന്റെ നിര്യാണത്തെത്തുടർന്നാണ് ബിമൻ ആദ്യം സംസ്ഥാന സെക്രട്ടറിയായത്. 2008ലും 2012ലും നടന്ന സംസ്ഥാന സമ്മേളനങ്ങൾ വീണ്ടും സെക്രട്ടറിയായി തെരഞ്ഞെടുത്തു.


</doc>
<doc id="180840" url="https://ml.wikipedia.org/wiki?curid=180840" title="ഡയാറ്റമുകൾ">
ഡയാറ്റമുകൾ

വ്യാവസായിക പ്രാധാന്യമുള്ള ഒരിനം ആൽഗയാണ് ഡയാറ്റമുകൾ.ബാസില്ലാരിയോ- ഫൈസി (Bacillariophyceae) കുടുംബത്തിൽപ്പെടുന്നു. ശുദ്ധജലത്തിലും സമുദ്രജലത്തിലും ഈർപ്പമുള്ള പ്രദേശങ്ങളിലും ഡയാറ്റമുകൾ സമൃദ്ധമായി വളരും. ഇവ ഏകകോശജീവികളായും കോളനികളായും കാണപ്പെടുന്നു. സമുദ്രജലത്തിൽ ജീവിക്കുന്ന ഡയാറ്റമുകൾ പാറകളിൽ പറ്റിപ്പിടിച്ചോ, ചുവന്ന ആൽഗകളിലും തവിട്ടു ആൽഗകളിലും മറ്റും അധിജീവി സസ്യങ്ങളായോ ജീവിക്കുന്നു. ചിലയിനങ്ങൾ പ്ലവകങ്ങളാണ്. പുറം കടലിലെ എല്ലാ ജന്തുക്കളുടേയും പ്രധാന ഭക്ഷണം ഡയാറ്റമുകളാണ്.

കോശഭിത്തിയുടെ ഘടനയെയും അലങ്കാരങ്ങളെയും ആസ്പദമാക്കിയാണ് ഡയാറ്റമോളജിസ്റ്റുകൾ ഈ വിഭാഗത്തിന്റെ വർഗീകരണം നടത്തിയിരിക്കുന്നത്. കോശഭിത്തിയും അതിനുള്ളിലെ പ്രോട്ടോപ്ലാസ്റ്റുമുൾപ്പെട്ടതാണ് ഫ്റസ്റ്റ്യൂൾ(frustule). കോശഭിത്തിക്ക് പരസ്പരം യോജിപ്പിക്കപ്പെട്ടിട്ടുള്ള രണ്ട് അതിവ്യാപിത പകുതികളുണ്ട്; പുറമേയുള്ള എപ്പിത്തീക്കയും അകത്തുള്ള ഹൈപ്പോത്തീക്കയും. രണ്ട് പകുതികൾക്കും സിലിക്കാമയമായ ഭാഗത്ത് പരന്നതെന്നു തോന്നിപ്പിക്കുന്ന വിധത്തിലുള്ള ഓരോ വാൽവ് ഉണ്ടായിരിക്കും. ഈ വാൽവിന് നീളം കൂടി വീതി കുറഞ്ഞ റാഫേ (Raphe) എന്നറിയപ്പെടുന്ന ഒരു സുഷിരം കാണപ്പെടുന്നു. രണ്ടു പകുതികളും തമ്മിൽ യോജിക്കുന്ന ഭാഗമാണ് കണക്ടിങ്ങ് ബാൻഡ്. എപ്പിത്തീക്കയുടെ കണക്ടിങ്ങ് ബാൻഡ് ഹൈപ്പോത്തീക്കയെ അതിവ്യാപനം ചെയ്യുന്ന ഭാഗത്തായാണ് രണ്ടു ബാൻഡുകളും ഒത്തു ചേരുന്നത്. ഈ ഭാഗം ഗർഡിൽ (girdle) എന്നറിയപ്പെടുന്നു. ഒരു വാൽവിൽ നിക്ഷേപിക്കപ്പെടുന്ന സിലിക്കാമയ വസ്തു ഓരോ ജീനസ്സിനും സ്പീഷീസിനും സവിശേഷമായിരിക്കും. വാൽവിന്റെ അലങ്കരണമനുസരിച്ച് സെൻട്രേലിസ് (Centrales), പെന്നേലിസ് (Pennales), എന്നിങ്ങനെ ഡയാറ്റമുകൾ തരം തിരിക്കപ്പെട്ടിരിക്കുന്നു. സെൻട്രേലിസിൽ ഒരു കേന്ദ്രബിന്ദുവിനു ചുറ്റും അരീയമായും സമമിതമായും ക്രമീകരിച്ചിട്ടുള്ള സിലിക്കാമയ വസ്തുവാണ് കാണപ്പെടുന്നത്. എന്നാൽ പെന്നേലിസിൽ ഇത് ദ്വിപാർശ്വികമായി സമമിതമോ, ഒരു അക്ഷീയ ബാൻഡിനെ ആധാരമാക്കി അസമമിതമോ ആയി ക്രമീകരിച്ചിരിക്കും.

കോശത്തിനുള്ളിൽ കോശഭിത്തിയോട് ചേർന്ന് സൈറ്റോപ്ലാസ സ്തരത്തിൽ മഞ്ഞയോ തവിട്ടോ നിറമുള്ള ക്രോമാറ്റോഫോറുകളുണ്ടായിരിക്കും. സ്പീഷീസുതോറും ക്രോമാറ്റോഫോറുകളുടെ എണ്ണത്തിലും ആകൃതിയിലും വ്യത്യാസമുണ്ടായിരിക്കും. ക്ലോറോഫിൽ 'എ'യ്ക്കും ക്ലോറോഫിൽ 'ബി'യ്ക്കും കരോട്ടിനും പുറമേ ഡയാറ്റ മുകളിൽ മാത്രം കണ്ടുവരുന്ന സാന്തോഫില്ലുകളും ക്രോമാറ്റോഫോറുകളിൽ കാണപ്പെടുന്നു. ക്രോമാറ്റോഫോറുകളിൽ ഒന്നോ അതിലധികമോ പൈറിനോയിഡുകളുണ്ടായിരിക്കും; പൈറിനോയിഡുകൾ ഇല്ലാത്ത അവസ്ഥയും വിരളമല്ല. ക്രോമാറ്റോഫോറുകൾ പ്രകാശ സംശ്ലേഷണ പ്രവർത്തനം മൂലം സംഭരിക്കുന്നത് കൊഴുപ്പ് ആയിരിക്കും. സൈറ്റോപ്ലാസസ്തരത്തിൽ ക്രോമാറ്റോഫോറുകൾ മാത്രമല്ല ഗോളാകാരമോ അണ്ഡാകാരമോ ആയ കേന്ദ്രരിക്തികയുമുണ്ട്.

ഡയാറ്റമുകളുടെ ചലനം കോശങ്ങളിലെ സൈറ്റോപ്ലാസ്മിക പ്രവാഹത്തെ ആശ്രയിച്ചാണിരിക്കുന്നത്. അലൈംഗിക പ്രത്യുത്പാദനം പ്രധാനമായും കായികകോശവിഭജനം മൂലമാണ്; ലൈംഗിക പ്രത്യുത്പാദനവും അപൂർവമല്ല.

കോശവിഭജനം പ്രധാനമായും രാത്രികാലങ്ങളിലാണ് നടക്കാറുള്ളത്. കോശവിഭജനത്തിനു മുമ്പു തന്നെ മാതൃകോശത്തിന്റെ രണ്ടു വാൽവുകളും അല്പം അകന്നുമാറി അവിടെ ചെറിയൊരു വിടവു രൂപംകൊള്ളുന്നു. തുടർന്നു പ്രോട്ടോപ്ലാസം വികസിച്ച് രണ്ടായി വിഭജിക്കപ്പെടുന്നു. ഇതോടൊപ്പം തന്നെ കോശകേന്ദ്രവും രണ്ടു തുല്യഭാഗങ്ങളായി വിഭജിക്കപ്പെടുന്നു. തന്മൂലം വാൽവിന്റെ തലത്തിൽ ഒരു കോശകേന്ദ്രം മാത്രമുള്ള രണ്ടു ഭാഗങ്ങളുണ്ടാകുന്നു. താമസിയാതെ കണക്ടിങ് ബാൻഡുകളുള്ള പുതിയ വാൽവുകൾ പുതിയതായി രൂപം കൊണ്ട പ്രോട്ടോപ്ലാസത്തിനു പുറമേയായി നിക്ഷേപിക്കപ്പെടുന്നു. മാതൃകോശത്തിന്റെ ഹൈപ്പോത്തീക്ക ഒരു പുത്രികാകോശത്തിന്റെ എപ്പീത്തീക്കയായും; എപ്പീത്തിക്ക മറ്റൊരു പുത്രികാകോശത്തിന്റെ എപ്പിത്തീക്കയായും രൂപപ്പെടുന്നു. പുത്രികാകോശങ്ങൾക്ക് പുതിയതായുണ്ടാകുന്ന കോശഭിത്തി എപ്പോഴും ഹൈപ്പോത്തീക്കയായിരിക്കും. കായികകോശവിഭജനം മൂലം വലിപ്പ വ്യത്യസമുള്ള രണ്ടു പുത്രികാ കോശങ്ങളാണുണ്ടാവുക. തുടർച്ചയായ കായിക വിഭജനം ഡയാറ്റമുകളുടെ സന്തതി പരമ്പരകൾക്ക് വലിപ്പക്കുറവു സംഭവിക്കാനിടയാക്കുന്നു.

പെന്നേലിസ് വിഭാഗത്തിൽപ്പെട്ട ഡയാറ്റമുകളിൽ ലൈംഗിക പ്രത്യുത്പാദനം നടക്കുന്നത് അമീബപോലെയുള്ള രണ്ട് ഗാമീറ്റുകൾ സംയോജിക്കുന്നതു (ഐസോഗാമസ്) മൂലമാണ്. അടുത്തടുത്തുള്ള ഒരു ജോടി കോശങ്ങൾ സംയോജിച്ച് ഒരു ദ്വിപ്ലോയിഡ് കോശകേന്ദ്രം രൂപപ്പെടുന്നു. ഈ കോശകേന്ദ്രം മിയോട്ടികമായി വിഭജിച്ചുണ്ടാകുന്ന നാലുഭാഗങ്ങളിൽ രണ്ടെണ്ണം ഗാമീറ്റുകളായിത്തീരുന്നു. മറ്റു രണ്ടും നശിച്ചു പോവുകയും ചെയ്യും.

സെൻട്രേലിസ് ഡയാറ്റമുകളിൽ രണ്ടു ഫ്ലാജല്ലങ്ങളുള്ള പുരുഷബീജം ചലനശേഷിയില്ലാത്ത ഒരു അണ്ഡവുമായി സംയോജിച്ചാണ് ലൈംഗിക പ്രത്യുത്പാദനം നടക്കുന്നത്. അതിനുശേഷം അണ്ഡധാനി (Oogonium) ആയിത്തീരാനുള്ള കോശത്തിനും കോശകേന്ദ്രത്തിനും നീളം വർധിക്കുന്നു. കോശകേന്ദ്രത്തിന്റെ മിയോട്ടിക വിഭജനം മൂലമുണ്ടാകുന്ന ഒരു ഭാഗമൊഴികെ ബാക്കിയെല്ലാം നശിച്ചുപോകുന്നു; അവശേഷിക്കുന്ന ഭാഗം അണ്ഡം ആയിത്തീരുന്നു. സ്പെർമാറ്റോഗോണിയമായി വർത്തിക്കുന്ന കോശം മിയോട്ടികമായി വിഭജിച്ച് നാല് ഒറ്റ ഫ്ലാജല്ലമുള്ള സ്പെർമാറ്റോസോവോയിഡുകളുണ്ടാകുന്നു (spermatozoids). ഇവ അണ്ഡധാനിക്കടുത്തെത്തി ഒരെണ്ണം അണ്ഡവുമായി യോജിക്കുന്നു.

സംയോജനശേഷം യുഗ്മനജം (zygote) വളർന്ന് പൂർണവളർച്ചയെത്തുമ്പോൾ സ്ത്രീകോശത്തിൽ നിന്നു വേർപെട്ട് അത് ഒരു ഓക്സോസ്പോർ (Oxospore) ആയിത്തീരുന്നു. ഈ ഓക്സോസ്പോറിന്റെ സ്രവമാണ് കോശഭിത്തിക്ക് രൂപം നൽകുന്നത്. ഇത്തരത്തിൽ ഓക്സോസ്പോറുകൾ ഉണ്ടാകുന്നതിനാൽ കായികകോശവിഭജനഫലമായുണ്ടാകുന്ന കോശങ്ങളുടെ വലിപ്പ വ്യത്യാസം പ്രകടമാകുന്നില്ല. നോ: ഡയാറ്റമേഷ്യസ് എർത്ത് 



</doc>
<doc id="180841" url="https://ml.wikipedia.org/wiki?curid=180841" title="വൻകുളത്തു വയൽ">
വൻകുളത്തു വയൽ

കണ്ണൂർ നഗരത്തിൽ നിന്നും 7 കിലോമീറ്റർ അകലെ അഴീക്കോട് ഗ്രാമ പഞ്ചായത്തിൽ ഉൾപ്പെടുന്ന പ്രദേശമാണ് വൻകുളത്തു വയൽ. ചിറക്കൽ കൊട്ടാരത്തിലെ പടനായകനായിരുന്ന മുരിക്കഞ്ചേരി കേളു നിർമ്മിച്ച വൻകുളം സ്ഥിതി ചെയ്യുന്നതിനാലാണ് ഈ പ്രദേശത്തിന് വൻകുളത്തു വയൽ എന്ന പേരു വന്നത്.


</doc>
<doc id="180915" url="https://ml.wikipedia.org/wiki?curid=180915" title="തെങ്ങമം ബാലകൃഷ്ണൻ">
തെങ്ങമം ബാലകൃഷ്ണൻ

കേരളത്തിലെ പ്രമുഖനായ സാമൂഹ്യ - രാഷ്ട്രീയ പ്രവർത്തകനും പത്രപ്രവർത്തകനുമായിരുന്നു തെങ്ങമം ബാലകൃഷ്ണൻ(01 ഏപ്രിൽ 1927 -03 ജൂലൈ 2013).നാലാം കേരള നിയമ സഭാംഗമായിരുന്നു. സി.പി.ഐ കൊല്ലം ജില്ലാ കമ്മിറ്റിയംഗം, ജില്ലാ എക്‌സിക്യൂട്ടീവ് കമ്മിറ്റിയംഗം, സംസ്ഥാന കൗൺസിൽ അംഗം, സംസ്ഥാന നിർവ്വാഹക സമിതിയംഗം, സംസ്ഥാന കൺട്രോൾ കമ്മീഷനംഗം എന്നീ നിലകളിൽ പ്രവർത്തിച്ചിട്ടുണ്ട്. 
അടൂരിനടുത്ത് തെങ്ങമത്ത് ചാക്കൂർ തെക്കതിൽ മാധവന്റെയും നാണിയമ്മയുടെയും മകനായി ജനിച്ചു. വിദ്യാർത്ഥി രാഷ്ട്രീയത്തിലൂടെ പൊതുരംഗത്തേക്കു വന്നു. ഇടയ്ക്കാട് സമരത്തിൽ പങ്കെടുത്ത് പോലീസിന്റെ ക്രൂര മർദ്ദനം ഏറ്റു വാങ്ങി.

ജനയുഗത്തിൽ സബ് എഡിറ്ററും ദീർഘകാലം പത്രാധിപരുമായിരുന്നു. മുഖ്യമന്ത്രിയായ പട്ടം താണുപിള്ളയ്ക്കും ഉപമുഖ്യമന്ത്രിയായ ആർ.ശങ്കറിനും എതിരെ അഴിമതി ആരോപണം ഉന്നയിച്ച് തെങ്ങമം എഴുതിയ റിപ്പോർട്ടുകൾ ശ്രദ്ധേയങ്ങളായിരുന്നു. 

1970 ൽ അടൂർ നിന്ന് സി.പി.ഐ സ്ഥാനാർത്ഥിയായി നാലാം കേരള നിയമസഭയിലേക്ക് തെരഞ്ഞെടുക്കപ്പെട്ടു. കേരള പബ്ലിക് സർവീസ് കമ്മീഷൻ അംഗമായിരുന്നു. കേരള ഗ്രന്ഥശാലാ സംഘം വൈസ് പ്രസിഡന്റായും പ്രവർത്തിച്ചു. സമസ്ത കേരള സാഹിത്യ പരിഷത്ത് ഭാരാഹിയായിരുന്നു. ജനയുഗം പത്രത്തിന്റെയും മാസികയുടെയും പബ്ളിഷറായും പത്രാധിപരായും പ്രവർത്തിച്ചു. ഗ്രന്ഥാലോകത്തിന്റെ ഹോണററി എഡിറ്ററായിരുന്നു. 2013 ജൂലൈ 3ന് തന്റെ 86ആം വയസ്സിൽ തെങ്ങമം അന്തരിച്ചു.


ആ ഇടി കൊമ്പനാനയ്ക്ക് കിട്ടിയിരുന്നെങ്കിൽ...


</doc>
<doc id="180916" url="https://ml.wikipedia.org/wiki?curid=180916" title="സോണി ബി. തെങ്ങമം">
സോണി ബി. തെങ്ങമം

കേരളത്തിലെ പൊതുപ്രവർത്തകനും സി.പി.ഐ. നേതാവുമായിരുന്നു സോണി.ബി. തെങ്ങമം. സി.പി.ഐ. കൊല്ലം ജില്ലാ അസിസ്റ്റന്റ് സെക്രട്ടറിയും സംസ്ഥാന കൗൺസിൽ അംഗവുമായിരുന്നു.എ.ഐ.എസ്.എഫ് ദേശീയ ജനറൽ സെക്രട്ടറിയായിരുന്നു.

കൊല്ലത്ത് മുൻ എം.എൽ.എ. തെങ്ങമം ബാലകൃഷ്ണന്റെയും നിർമ്മലയുടെയും മകനായി ജനിച്ചു. എ.ഐ.എസ്.എഫിലൂടെ പൊതുരംഗത്തെത്തി. 2016 സെപ്റ്റംബർ 11 ന് അന്തരിച്ചു. 


അഡ്വ. ഷീജയാണ്​ ഭാര്യ. മകൾ - അപർണ്ണ. 


</doc>
<doc id="180922" url="https://ml.wikipedia.org/wiki?curid=180922" title="സെക്സോളജി">
സെക്സോളജി

മനുഷ്യന്റെ ലൈംഗികത, ലൈംഗിക ആരോഗ്യവും അവകാശങ്ങളും, ലൈംഗികപരമായ പെരുമാറ്റം, സ്ത്രീ-പുരുഷ-ട്രാൻസ് ജെൻഡർ-ഇന്റർസെക്സ് തുടങ്ങിയ ലിംഗവിഭാഗങ്ങളുടെയും മറ്റ് ലൈംഗികന്യൂനപക്ഷങ്ങളുടെയും പ്രത്യേകതകൾ, ലൈംഗിക അവയവങ്ങളുടെ പ്രവർത്തനരീതി, രതിമൂർച്ഛ എന്നിവയെ പറ്റിയുള്ള ശാസ്ത്രീയ പഠനമാണ് സെക്സോളജി (Sexology ). പുരുഷ ലൈംഗിക പ്രശ്നങ്ങൾ ആയ ""ശീഘ്ര സ്ഖലനം", "ഉദ്ധാരണ കുറവ്, താല്പര്യമില്ലായ്മ"" ; സ്ത്രീ ലൈംഗിക പ്രശ്നങ്ങൾ ആയ " താൽപര്യക്കുറവ്, ലൈംഗികതയോടുള്ള വെറുപ്പും ഭയവും, യോനിയിൽ വഴുവഴുപ്പ് ഇല്ലായ്മ (യോനീ വരൾച്ച), യോനീ സങ്കോചം, ലൈംഗിക ബന്ധത്തിൽ ഏർപ്പെടുമ്പോൾ ഉള്ള വേദന, രതിമൂർച്ഛയില്ലായ്മ തുടങ്ങിയവയും രതിപൂർവലീലകളുടെ പ്രാധാന്യം, സ്വവർഗാനുരാഗം തുടങ്ങിയ ലൈംഗിക ചായ്‌വ്, ലൈംഗിക സവിശേഷതകൾ, ലൈംഗിക സംയമനം, ലൈംഗിക-മാനസിക പ്രശ്നങ്ങൾ, വൈകാരിക ബന്ധങ്ങൾ, ലൈംഗിക രോഗങ്ങൾ, ലൈംഗിക കുറ്റകൃത്യങ്ങൾ, അലൈംഗികത തുടങ്ങിയ ലൈംഗികതയുമായി ബന്ധപ്പെട്ട ശാരീരിക- മാനസിക- സാമൂഹിക പ്രശ്നങ്ങളെകുറിച്ചുള്ള വിജ്ഞാനമേഖല കുടിയാണ് സെക്സോളജി. ഇത് ആരോഗ്യമേഖലയും മനഃശാസ്ത്രവുമായും ബന്ധപ്പെട്ട ഒരു ശാസ്ത്രശാഖയാണ്. ആരോഗ്യകരമായ ലൈംഗികതയെപ്പറ്റി ശാസ്ത്രീയമായ അവബോധം സൃഷ്ടിക്കുവാനും, തെറ്റിദ്ധാരണകൾ ഒഴിവാക്കുവാനും ഇതിന്റെ പഠനത്തിലൂടെ സാധിക്കുന്നു. ലൈംഗിക ബന്ധത്തിലൂടെ പകരുന്ന എയിഡ്സ്, ഹെർപ്പിസ് മുതലായ രോഗങ്ങൾ വരാതെ ഒഴിവാക്കുവാനും, ശരിയായ ഗർഭനിരോധന മാർഗങ്ങൾ തിരഞ്ഞെടുക്കാനും, ലൈംഗിക കുറ്റകൃത്യങ്ങളെ നിയന്ത്രിക്കുവാനും ഒക്കെ ഇതുമായി ബന്ധപ്പെട്ട പഠനങ്ങൾ സഹായിക്കുന്നു. സുരക്ഷിതവും, ആരോഗ്യകരവും, സുഖകരവുമായ ലൈംഗികതയെ സംബന്ധിച്ച അറിവാണ് ഈ ശാസ്ത്രശാഖയുടെ സംഭാവന.


</doc>
<doc id="180940" url="https://ml.wikipedia.org/wiki?curid=180940" title="ആര്യൻകുഴി ഭഗവതി ക്ഷേത്രം">
ആര്യൻകുഴി ഭഗവതി ക്ഷേത്രം

തിരുവനന്തപുരം ജില്ലയിൽ കമലേശ്വരത്തു സ്ഥിതി ചെയ്യുന്ന ഒരു ക്ഷേത്രമാണ് ആര്യൻകുഴി ഭഗവതി ക്ഷേത്രം. തിരുവനന്തപുരത്തുനിന്നും ഏകദേശം 5 കി.മീ. മാറി കമലേശ്വരത്ത് നിന്നും വിമാനത്താവളത്തിലേക്കുള്ള പാതയിലാണു ക്ഷേത്രം സ്ഥിതി ചെയ്യുന്നത്.


</doc>
<doc id="180958" url="https://ml.wikipedia.org/wiki?curid=180958" title="ഇലക്കിളി (കുടുംബം)">
ഇലക്കിളി (കുടുംബം)

ഇന്ത്യൻ ഉപഭൂഖണ്ഡത്തിലെയും തെക്കുകിഴക്കൻ ഏഷ്യയിലെയും ചെറിയ പക്ഷികളിൽ കാണാൻ കഴിയുന്ന ഒരു ഇനം പക്ഷികളാണ് ഇലക്കിളികൾ (Chloropseidae). ഇലക്കിളിക്കൾ നേരത്തെ അയോറ, ലളിത തുങ്ങിയ പക്ഷികളുടെ കുടുംബമായ അയറിനിടെ കുടുംബത്തിൽ നിർത്തിയിരുന്നു എന്നാൽ ഇപ്പോൾ നിർവചിക്കപ്പെട്ടിരിക്കുന്നതുപോലെ, ഇലക്കിളി കുടുംബം മോണോജെനിക് ആയതിനാൽ ഇലക്കിളി കുടുംബത്തിൽ വരുന്ന എല്ലാ പക്ഷികളെയും ക്ലോറോപ്സിസ് ജെനുസിൽ ആണ് രേഖപെടുത്തിയിരിക്കുന്നത്. കാട്ടിലക്കിളി, നാട്ടിലക്കിളി, എന്നീ സ്പീഷീസുകളാണ് കേരളത്തിൽ കാണപ്പെടുന്ന ഇലക്കിളികൾ. 

ഇലകിളിയുടെ വലിപ്പം പൊതുവെ 14cm മുതൽ 21cm (5.5–8.3 in) വരെയും , തൂക്കം 15g മുതൽ 48g വരെയുമാണ്. നെറ്റിക്ക് മങ്ങിയ ഓറഞ്ചു നിറമായിരിക്കും. താടിയിൽ നീലയും നീലലോഹിതവും കലർന്ന തിളങ്ങുന്ന വരകൾ, തോളുകളിൽ പച്ച 'പാടുകൾ (patches) ഇവയെല്ലാം ഇലക്കിളിയുടെ പ്രത്യേകതകളാണ്. പെൺ പക്ഷിയുടെ താടിയും കഴുത്തും വിളറിയ നീലകലർന്ന പച്ച നിറമായിരിക്കും; കവിളിലെ വരകൾ (cheek stripes) തിളങ്ങുന്ന ഹരിത നീലമാണ്. ആണിനെയും പെണ്ണിനെയും പെട്ടെന്നു തിരിച്ചറിയാൻ ഈ വർണവ്യത്യാസം സഹായകമാണ്. ഇവയിൽ പെൺപക്ഷിക്ക് ആണിനെക്കാൾ മങ്ങിയ നിറമായിക്കും. മനുഷ്യ കേൾവിക്ക് മനോഹരമായ ശബ്ദമാണ് ഇലക്കിളിക്കൾക്ക് ഉള്ളത്. കൂടാതെ ശത്രുകളിൽ നിന്ന് രക്ഷനേടാൻ ഇവ മിമിക്സ് ചെയ്യാറുണ്ട്.

ഇലക്കിളികൾ കൂടുതലും മരങ്ങളിലും കുറ്റിചെടികളിലുമാണ് കാണാൻ സാധികുന്നത്. ഏറ്റവുമതികം ഇലകിളികൾ കനപെടുന്നത് നിത്യഹരിത വനങ്ങളിലാണ്‌ എന്നാൽ കാട്ടിലക്കിളി, നാട്ടിലക്കിളി തുടങ്ങിയ
സ്പീഷീസുകൾ ഇലപൊഴിയും വനങ്ങളിൽ കാണപെടുന്നു.സമുദ്രനിരപ്പിൽ നിന്ന് രണ്ടായിരം അടി വരെ ഉള്ള പ്രദേശങ്ങളിൽ ഇവയെ കണ്ടു വരുന്നു.ഭാരതത്തിലെ എല്ലാ സ്ഥലങ്ങളിലും പൊതുവെ കാണപ്പെടുന്നു കൂടാതെ ഭാരതത്തിനു പുറമെ ബംഗ്ലാദേശിലും മ്യാൻമാറിലും ശ്രീലങ്കയിലും ഒക്കെ ഇവയെ കണ്ടുവരുന്നു. 

നേരിയ വേരുകളും നാരുകളും ചിലന്തിവല കൊണ്ടൊട്ടിച്ച് സാമാന്യം വലിയ കപ്പിന്റെ ആകൃതിയിലാണ് കൂടുകൾ നിർമ്മിക്കുന്നത്. തറനിരപ്പിൽനിന്ന് ആറു മുതൽ ഒൻപതു മീറ്റർ വരെ ഉയരത്തിൽ തൂങ്ങി കിടക്കുന്ന വിധമായിരിക്കും അവ. ഒരു തവണ രണ്ടോ മൂന്നോ മുട്ടകൾ ഇടും. വിളറിയ മഞ്ഞയോ റോസ്കലർന്ന വെള്ളയോ ആയിരിക്കും മുട്ടകളുടെ നിറം. കാട്ടിലക്കിളിയുടെ മുട്ടയ്ക്ക് ചുവപ്പുകലർന്ന മഞ്ഞനിറമായിരിക്കും. പുറം മുഴുവൻ പാടുകളും കാണപ്പെടുന്നു. സാധാരണയായി 14 ദിവസം അട ഇരുന്നാണ് മുട്ട വിരിയാറുള്ളത്. കൂടാതെ ഇവയിൽ ചില സ്പീഷീസുകളിൽ അട ഇരിക്കുന്ന പെൺപക്ഷിക്ക് ആൺപക്ഷിയാണ് തീറ്റുക.





</doc>
<doc id="180959" url="https://ml.wikipedia.org/wiki?curid=180959" title="ദ ആർട്ടിസ്റ്റ്">
ദ ആർട്ടിസ്റ്റ്

മിഷേൽ ഹസനാവിഷ്യസ് സംവിധാനം ചെയ്ത് ജീൻ ഡ്യൂജാറിൻ, ബെറനീസ് ബീജോ എന്നിവർ പ്രധാന വേഷങ്ങൾ അവതരിപ്പിച്ച് 2011 ൽ പുറത്തിറങ്ങിയ ഫ്രഞ്ച് ചലച്ചിത്രം ആണ് ദ ആർട്ടിസ്റ്റ് .
1927 നും 1932 നും ഇടയിൽ ഹോളിവുഡിൽ വെച്ചാണ്‌ കഥ ഒരു നിശ്ശബ്ദ സിനിമാ നടന്റെയും ഉയർന്നു വരുന്ന അഭിനേത്രിയൂടെയും ബന്ധത്തിന്റെ കഥ പറയുന്നതോടൊപ്പം ശബ്ദ ചലച്ചിത്രങ്ങൾ ആവിർഭവിച്ചതോടെ നിശ്ശബ്ദ ചലച്ചിത്രങ്ങൾക്കു സംഭവിച്ച ജനപ്രീതിക്കുറവിന്റെയും അതുവഴി സിനിമാ ചരിത്രത്തിന്റെയും തന്നെ കഥ പറയുന്നു.ബ്ലാക്ക്‌ ആൻഡ്‌ വൈറ്റിൽ എടുത്തിട്ടുള്ള ഈ ചിത്രത്തിന്റെ ഒട്ടു മിക്ക ഭാഗങ്ങളും ബാക്ഗ്രൗണ്ട് മ്യൂസിക് മാറ്റി നിർത്തിയാൽ നിശ്ശബ്ദവും ആണ്. ആസ്വാദകരുടെയും നിരൂപകരുടെ പ്രശംസ പിടിച്ചു പറ്റിയ ഒരു ചിത്രമാണിത്. ഈ ചിത്രം ആദ്യമായി പ്രദർശിപ്പിച്ച 2011-ലെ കാൻ ഫെസ്റ്റിവലിൽ ഡ്യൂജാറിൻ ഈ ചിത്രത്തിലെ അഭിനയത്തിനു മികച്ച നടനുള്ള പുരസ്കാരം നേടി. 84-ആം അക്കാദമി പുരസ്കാരങ്ങളിൽ മികച്ച ചലച്ചിത്രം, മികച്ച സംവിധായകൻ, മികച്ച നടൻ എന്നീ പുരസ്കാരങ്ങൾ അടക്കം അഞ്ചു പുരസ്കാരങ്ങൾ ഈ ചിത്രം നേടി.

നിശ്ശബ്ദ സിനിമാ അഭിനേതാവായ മുതിർന്ന വ്യക്തിയും പ്രശസ്തയായി വരുന്ന ഒരു യുവ അഭിനേത്രിയും തമ്മിലുള്ള ബന്ധമാണ് സിനിമയുടെ പ്രമേയം .നിശ്ശബ്ദസിനിമയുടെ പിന്മാറ്റവും ശബ്ദസിനിമയുടെ കടന്നു വരവും സംഭവിച്ച ഒരു കാലമാണ് സിനിമയുടെ പശ്ചാത്തലം .
പുറത്തിറങ്ങിയത് മുതൽ സിനിമ ഒട്ടേറെ അഭിനന്ദനങ്ങൾ നിരൂപകരുടെ ഭാഗത്ത്‌ നിന്നും പ്രേക്ഷകരുടെ ഭാഗത്ത്‌ നിന്നും ലഭിച്ചു.നായകനായി അഭിനയിച്ച ജീൻ ദുജർദിനു 2011 ലെ കാൻ ഫിലിം ഫെസ്റിവലിൽ മികച്ച നടനുള്ള അവാർഡ് ലഭിച്ചു.65 ആം ബ്രിട്ടീഷ് ഫിലിം അക്കാദമി അവാർഡിൽ ഏഴെണ്ണം ഈ സിനിമ കരസ്ഥമാക്കി.മികച്ച സിനിമ,മികച്ച നടൻ ,മികച്ച തിരക്കഥ ,മികച്ച ചായാഗ്രഹണം ,മികച്ച കോസ്ട്യൂം എന്നിവയാണ് നേടിയത് .


<noinclude>


</doc>
<doc id="180965" url="https://ml.wikipedia.org/wiki?curid=180965" title="ഗുരു ഗ്രന്ഥ് സാഹിബ്">
ഗുരു ഗ്രന്ഥ് സാഹിബ്

സിഖ് മതവിശ്വാസികളുടെ വിശുദ്ധ ഗ്രന്ഥമാണ്‌ ഗുരു ഗ്രന്ഥ സാഹിബ്. ഇത് "ആദിഗ്രന്ഥ" എന്നായിരുന്നു അറിയപ്പെട്ടിരുന്നത്. 1469 മുതൽ 1708 വരെയുള്ള കാലയളവിൽ ഉള്ള, ഗുരു നാനാക്കിൽ തുടങ്ങുന്ന സിഖ് ഗുരുക്കന്മാരുടെ വിശ്വാസസംഹിതകളാണിതിൽ ഉള്ളത്. ഈ ഗ്രന്ഥത്തിൽ 1430 ഓളം പദ്യങ്ങൾ ഉണ്ട്. ദൈവനാമം വാഴ്‌ത്തുന്ന "വാണി" എന്നറിയപ്പെടുന്ന ശ്ലോകങ്ങളുടെ ഒരു വലിയ ശേഖരമാണ്‌ ഗുരു ഗ്രന്ഥ സാഹിബ്. 1666–1708 കാലയളവിൽ ജീവിച്ചിരുന്ന സിഖ് ഗുരുക്കന്മാരിൽ പത്താമനായ ഗുരു ഗോവിന്ദ് സിംഗ് ഈ പുസ്തകത്തെ വിശുദ്ധഗ്രന്ഥമായി പ്രഖ്യാപിച്ചു. 1706 - ഇൽ ആയിരുന്നു ഈ പ്രഖ്യാപനം.

ഗുരുനാനാക്ക് തന്റെ ശിഷ്യന്മാർക്ക് പറഞ്ഞുകൊടുത്ത ദൈവഹിതമനുസരിച്ചുള്ള ജീവിതചര്യയും പ്രാർത്ഥനകളുമാണ്‌ ഗുരു ഗ്രന്ഥ സാഹിബിന്റെ പ്രധാന ഉള്ളടക്കം. എന്നാൽ പിന്നീട് ഒട്ടുമിക്ക ഗുരുക്കന്മാരുടെ ചിന്താധാരകളും ഇതിൽ ചേർക്കപ്പെടുകയായിരുന്നു. ഏകദൈവത്തിലുള്ള വിശ്വാസത്തിന്റെ പ്രാധാന്യം, മോചനത്തിന്റെ പാതയിൽ ജാതി, വംശം, ലിംഗം എന്നീ വിവേചനങ്ങൾ അപ്രധാനമാണെന്ന് എന്ന വിലയിരുത്തൽ തുടങ്ങി ഒട്ടനവധി നൂതന ചിന്താധാരകൾ ഇതിൽ ഉൾക്കൊള്ളുന്നു. സിഖിമിൽ ഒരുകാലത്തുണ്ടായിരുന്ന ഉയർന്ന ആദ്യാത്മികചിന്തയെ എടുത്തുകാട്ടുന്നതാണ്‌ ഗുരു ഗ്രന്ഥ സാഹിബ് എന്ന വിശുദ്ധഗ്രന്ഥം.

സിഖ് ഗുരുക്കന്മാരിൽ രണ്ടാമനായ ഗുരു അംഗദ് ഗുരുനാനാക്കിന്റെ വചനങ്ങളെ ക്രോഡീകരിക്കാൻ ശ്രമം നടത്തിയിരുന്നു. എന്നാൽ ഗുരു പരമ്പരയിൽ അഞ്ചാമനായ, 1563–1606 കാലയളവിൽ ജീവിച്ചിരുന്ന ഗുരു അർജുന ദേവ് ആണ്‌ 1604 -ഇൽ ഇത് ആദ്യമായി ക്രോഡീകരിക്കുന്നതിൽ വിജയിച്ചത്. തന്റെ മുൻ‌ഗാമികളുടേയും മറ്റു സന്യാസികളുടേയും ചിന്താധാരകൾ ഹിന്ദു, മുസ്ലീം വിശ്വാസപ്രമാണങ്ങളിലെ നല്ലവശങ്ങൾ എന്നിവയൊക്കെ കോർത്തിണക്കി അനേകം ശ്ലോകങ്ങൾ അദ്ദേഹം ഈ വിശുദ്ധഗ്രന്ഥത്തിൽ ചേർത്തു. പിന്നീട് ഇതിനെ ഒരു വിശുദ്ധഗ്രന്ഥത്തിന്റെ ചിട്ടവട്ടങ്ങളിലേക്ക് മാറ്റിയെടുത്തത് ഗുരു ഗോവിന്ദ സിംഗായിരുന്നു. അദ്ദേഹത്തെ തുടർന്നുവന്ന ബാബ ദീപ് സിംഗ് ഈ വിശുദ്ധഗ്രന്ഥത്തിന്റെ നിരവധി പകർപ്പുകൾ ഉണ്ടാക്കുകയും വിതരണം ചെയ്ത് പ്രചരിപ്പിക്കുകയും ചെയ്തു. 
ശാരദ ലിപിയുടെ ഒരു വകഭേദമായ ഗുരുമുഖി എന്നറിയപ്പെടുന്ന ലിപിയിൽ ആണിത് എഴുതിയിരിക്കുന്നത്. ഈ ലിപി ഗുരു ഗ്രന്ഥ സഹിബിനായി തെരഞ്ഞെടുത്തത് ഗുരുപരമ്പരയിലെ രണ്ടാമനായ ഗുരു അംഗദ് ആയിരുന്നു. ഗുരു ഗ്രന്ഥ സാഹിബ് നിത്യപാരായണം ചെയ്യുന്നയാൾ "ആദി ഗ്രന്ഥി" എന്നാണറിയപ്പെടുന്നത്.


</doc>
<doc id="180977" url="https://ml.wikipedia.org/wiki?curid=180977" title="ഇംപാല">
ഇംപാല

ആഫ്രിക്കയിൽ കാണപ്പെടുന്ന ഒരിനം കലമാനാണ് (antelope) ഇംപാല. (ശാസ്ത്രനാമം: "എപ്പിസെറസ് മെലാ‌മ്പസ്"). വേഗത്തിലോടുന്ന ഇംപാലമാനിന്റെ ഒതുങ്ങിയ ശരീരമാണ് "ഇംപാല കാറു"കൾക്ക് ആ പേരുലഭിക്കാൻ കാരണമായത്.

കിഴക്കേ ആഫ്രിക്കയിലാണ് ഇതു ധാരാളമായി കാണപ്പെടുന്നത്. പത്തു മുതൽ അൻപതുവരെ അംഗങ്ങളുള്ള കൂട്ടങ്ങളായി സമതലങ്ങൾക്കു തൊട്ടുള്ള കുറ്റിക്കാടുകളിലും മറ്റും ഇവ സഞ്ചരിക്കുന്നു. പ്രാന്ത പ്രദേശങ്ങളിൽ ജലാശയങ്ങളുള്ള കൊടുംകാടുകളുടെയും ഇടതൂർന്ന കുറ്റിക്കാടുകളുടെയും സമീപത്താണ് ഇവ ജീവിക്കുന്നത്. പന്ത്രണ്ടു മീറ്റർ ദൂരംവരെ ഇതിനു ചാടുവാൻ കഴിയും. വേഗത്തിൽ ഓടാനുള്ള കഴിവ് ഹിംസ്രജീവികളിൽ നിന്നും രക്ഷപ്പെടാൻ പലപ്പോഴും പ്രയോജനപ്പെടാറുണ്ട്. പുല്ലും ഇലകളുമാണ് ഇതിന്റെ പ്രധാന ആഹാരം.

ഒരു മീറ്ററിൽ കൂടുതൽ ഉയരവും രണ്ടര മീറ്ററിലേറെ നീളവുമുണ്ടാകും. തിളങ്ങുന്ന ചുവപ്പുകലർന്ന തവിട്ടു നിറമാണ് ഇംപാലയുടേത്. അടിഭാഗം വെള്ളയായിരിക്കും. കണ്ണിനു ചുറ്റുമായും മോന്തയുടെ (snout) വശങ്ങളിലും ചെടെ ഉൾഭാഗങ്ങളിലും വെളുത്ത അടയാളങ്ങൾ കാണാം. രോമാവൃതമായ വാലിന് കറുപ്പു നിറമായിരിക്കും. ആൺ മാനിന് നീണ്ടു നേർത്ത കൊമ്പുകളുണ്ട്. ഇവയുടെ അടിയിൽ ധാരാളം വലയങ്ങൾ കാണാം.

ആൺമാൻ പല പെൺമാനുകളുമായി ഇണചേരുന്നു. എട്ടു മാസമാണ് ഗർഭകാലം. ഒരു പ്രസവത്തിൽ ഒന്നു മുതൽ മൂന്നു വരെ കുഞ്ഞുങ്ങൾ ഉണ്ടായിരിക്കും.



</doc>
<doc id="180995" url="https://ml.wikipedia.org/wiki?curid=180995" title="അയൽക്കൂട്ടം">
അയൽക്കൂട്ടം

1996-ൽ ത്രിതല ഗ്രാമപഞ്ചായത്തു നിലവിൽ വന്നതിനെത്തുടർന്ന് ,ആസൂത്രണത്തിൽ ഫലപ്രദമായ ജനകീയപങ്കാളിത്തം ഉറപ്പാക്കുക എന്ന ലക്ഷ്യത്തോടെ രൂപവൽക്കരിക്കപ്പെട്ടതാണു അയൽക്കൂട്ടങ്ങൾ . ഗ്രാമസഭകൾക്കു താഴെയുള്ള യൂണിറ്റുകളായ ഇവ സമീപസ്ഥങ്ങളായ ഇരുപത് ഗൃഹങ്ങളിലെ അംഗങ്ങളെ ചേർത്ത് രൂപവൽക്കരിക്കുന്നതാണ് . എല്ലാമാസവും ഓരോ വീടുകളിൽ കൂടി പ്രദേശത്തിന്റെ വികസന പ്രവർത്തനങ്ങൾ ചർച്ച ചെയ്യുക ഗുണഭോക്താക്കളെ തെരഞ്ഞെടുക്കുക ഇവയാണു അയൽക്കൂട്ടത്തിന്റെ പ്രവർത്തനങ്ങൾ.സ്ത്രീകളുടെയും പുരുഷന്മാരുടെയും വെവ്വേറെ അയൽക്കൂട്ടങ്ങൾ ഉണ്ട്. സ്വയം സഹായസംഘങ്ങളായി പ്രവർത്തിക്കുന്ന ഇവ അംഗങ്ങളിൽ നിന്നു സമാഹരിക്കുന്ന ധനത്തിൽ നിന്ന് സാമ്പത്തികസഹായം ആവശ്യമുള്ള അംഗങ്ങൾക്കു വായ്പ നൽകുന്നു

</doc>
<doc id="180998" url="https://ml.wikipedia.org/wiki?curid=180998" title="ഫ്രിറ്റ്സ് സ്റ്റാൾ">
ഫ്രിറ്റ്സ് സ്റ്റാൾ

ബെർക്കിലിയിലെ യൂനിവേഴ്‌സിറ്റി ഓഫ് കാലിഫോർണിയയിലെ ഫിലോസഫി ആന്റ് സൗത്ത് & സൗത്ത്‌ഈസ്റ്റ് ഏഷ്യൻ സ്റ്റഡീസിന്റെ മുൻ പ്രൊഫസറായിരുന്നു ജൊഹാൻ ഫ്രെഡറിക്(ഫ്രിറ്റ്സ്) സ്റ്റാൾ(നവംബർ 3, 1930, ആംസ്റ്റർഡാം -ഫെബ്രുവരി 19, 2012, ചിങ്ഗാമൈ, തായ്‌ലാന്റ്)
ജാൻ ഫ്രെഡെറിക് സ്റ്റാളിന്റെ മകനായി ജനിച്ച ഫ്രിറ്റ്സ് സ്റ്റാൾ, യൂനിവേഴ്‌സിറ്റി ഓഫ് ആംസ്റ്റർഡാമിൽ നിന്ന് ഗണിതം, ഭൗതികശാസ്ത്രം, തത്ത്വശാസ്ത്രം എന്നിവ പഠിച്ചു. പിന്നീട് ഇന്ത്യയിലെത്തിയ ഇദ്ദേഹം ബനാറസ് ഹിന്ദു സർവ്വകലാശാല, മദ്രാസ് സർവ്വകലാശാല എന്നിവിടങ്ങളിൽ നിന്ന് ഇന്ത്യൻ ഫിലോസഫിയിലും, സംസ്കൃതത്തിലും പഠനം നടത്തുകയും ഡോക്ടറേറ്റ് നേടുകയും ചെയ്തു. 1962 മുതൽ 1967 വരെ ആംസ്റ്റർഡാമിലെ യൂനിവേഴ്‌സിറ്റിയിൽ ജനറൽ ആന്റ് കമ്പാരറ്റീവ് ഫിലോസഫി പ്രൊഫസറായിരുന്നു സ്റ്റാൾ. 1968-ൽ ബെർക്കിലിയിലെ യൂനിവേഴ്സിറ്റി ഓഫ് കാലിഫോർണിയയിൽ ദക്ഷിണ, ദക്ഷിണപൂർവ്വേഷ്യകളിലെ ഭാഷ, ഫിലോസഫി എന്നിവയിൽ പ്രൊഫസറായി ജോലി ചെയ്യാൻ തുടങ്ങി. 1991-ൽ വിരമിക്കുന്നതു വരെ ഇദ്ദേഹം ഇവിടെയായിരുന്നു.



</doc>
<doc id="181001" url="https://ml.wikipedia.org/wiki?curid=181001" title="ഹെയ്ൽ ബോപ്പ് വാൽനക്ഷത്രം">
ഹെയ്ൽ ബോപ്പ് വാൽനക്ഷത്രം

ഇരുപതാം നൂറ്റാണ്ടിന്റെ വാൽനക്ഷത്രം എന്നറിയപ്പെടുന്ന വാൽനക്ഷത്രമാണ് ഹെയ്ൽ ബോപ്പ് വാൽനക്ഷത്രം. കൂടുതൽ ആളുകൾ ഏറ്റവും കൂടുതൽ ദിവസം കണ്ട വാൽനക്ഷത്രം ഹെയ്ൽ ബോപ്പ് വാൽനക്ഷത്രം ആയിരിക്കും. പതിനെട്ടു മാസത്തോളം ഇതിനെ നഗ്നനേത്രങ്ങൾ കൊണ്ടു കാണാൻ കഴിഞ്ഞിരുന്നു. 1995 ജൂലൈ 23നാണ് ഇതിനെ കണ്ടെത്തുന്നത്. സൂര്യനോട് ഏറ്റവും അടുത്തെത്തിയത്(ഉപസൗരം)1997 ഏപ്രിൽ ഒന്നിനും. ഇന്റർനാഷണൽ അസ്ട്രോണമിക്കൽ യൂണിയൻ ഇതിന് C/1995 O1 എന്ന പേരു നൽകി. അലൻ ഹെയിൽ, തോമസ് ബോപ് എന്നീ അമേരിക്കൻ ശാസ്ത്രജ്ഞരാണ് പരസ്പരം അറിയാതെ തികച്ചും സ്വതന്ത്രമായി ഈ ധൂമകേതുവിനെ കണ്ടെത്തിയത്. അതുകൊണ്ട് ഇതിന് രണ്ടുപേരുടെയും പേർ ചേർത്ത് ഹെയ്ൽ ബോപ്പ്(Hale–Bopp) എന്നു നാമകരണം ചെയ്തു. വലിയ ധൂളീവാലിന് പുറമെ ഒരു പ്ലാസ്മാ വാലും ഇതിനുണ്ടായിരുന്നു. C/1995 O1 എന്നാണ് ഇതിന്റെ ശാസ്ത്രനാമം. 

സൂര്യനിൽ നിന്നും 7.2അസ്ട്രോണമിക്കൽ യൂണിറ്റ് അകലെ വ്യാഴത്തിനും ശനിക്കും ഇടയിലായിരിക്കുമ്പോൾ തന്നെ ഭൂമിയിൽ നിന്നും നിരീക്ഷിക്കാൻ സാധിച്ചിരുന്നു. സാധാരണ ഈ അകലത്തിൽ ധൂമകേതുക്കൾ വളരെ മങ്ങിയതായിരിക്കും. പക്ഷേ ഹെയിൽ-ബോപിന്റെ കോമ ഈ അകലത്തായിരിക്കുമ്പോഴും ഭൂമിയിൽ നിന്നും നിരീക്ഷിക്കാൻ കഴിഞ്ഞിരുന്നു. ഹാലിയുടെ ധൂമകേതു ഇതേ അകലത്തായിരുന്നപ്പോൾ ഹെയ്ൽ ബോപ്പിനെക്കാൾ നൂറിലൊന്നു തിളക്കമേ ഉണ്ടായിരുന്നുള്ളു. പിന്നീടുള്ള പഠനങ്ങളിൽ നിന്ന് ഇതിന്റെ ന്യൂക്ലിയസിന് ഏകദേശം അറുപത് കി.മീ വ്യാസമുള്ളതായി കണ്ടെത്തി. ഇത് ഹാലി ധൂമകേതുവിന്റെ വ്യാസത്തിനെക്കാൾ ആറു മടങ്ങ് കൂടുതലായിരുന്നു.


</doc>
<doc id="181006" url="https://ml.wikipedia.org/wiki?curid=181006" title="ഇ.എസ്. ബിജിമോൾ">
ഇ.എസ്. ബിജിമോൾ

കേരള നിയമ സഭയിൽ ഇടുക്കി ജില്ലയിലെ പീരുമേടിനെ പ്രതിനിധീകരിക്കുന്ന അംഗമാണ് ഇ.എസ്. ബിജിമോൾ(ജ :13 ജനുവരി 1972).സി.പി.ഐ സ്റ്റേറ്റ് കൗൺസിൽ അംഗമാണ്.
ജോർജ്ജിന്റെയും അന്നമ്മ ജോർജ്ജിന്റെയും മകളായി ഇടുക്കി ജില്ലയിലെ ഉപ്പുതറയിൽ ജനിച്ചു. അഴുത ബ്ളോക്ക് പഞ്ചായത്ത് പ്രസിഡന്റായിരുന്നു.(1995 - 2000).ജില്ലാ പഞ്ചായത്തംഗമായും പ്രവർത്തിച്ചു. പ്ലാന്റേഷൻ മേഖലയിലെ നിരവധി തൊഴിലാളി സംഘടനകളുടെ ഭാരവാഹിയാണ്. നാഷണൽ ഫെഡറേഷൻ ഓഫ് ഇന്ത്യൻ വുമൺ എന്ന സംഘടനയുടെ ദേശീയ എക്സിക്യൂട്ടീവ് അംഗമാണ്.


</doc>
<doc id="181009" url="https://ml.wikipedia.org/wiki?curid=181009" title="ആന്റി റൂബിൻ">
ആന്റി റൂബിൻ

ആന്റി റൂബിൻ ആൻഡ്രോയ്ഡ് ഇൻകോർപ്പറേറ്റഡ്ന്റെയും ഡെഞ്ചറിന്റെയും സഹ സ്ഥാപകനും മുൻ സി.ഇ.ഒയുമാണ്. ആന്റി റൂബിൻ. ഇപോൾ സീനിയർ വൈസ് പ്രസിഡന്റ്‌ ഗൂഗിൾ മൊബൈൽ ആകുന്നു.



</doc>
<doc id="181010" url="https://ml.wikipedia.org/wiki?curid=181010" title="ഡംബാർട്ടൺ ഓക്സ് സമ്മേളനം">
ഡംബാർട്ടൺ ഓക്സ് സമ്മേളനം

ഐക്യരാഷ്ട്രസഭാ രൂപീകരണത്തിന്റെ കരട് രേഖ തയ്യാറാക്കുന്നതിനായി ചേർന്ന സമ്മേളനമാണ് ഡംബാർട്ടൺ ഓക്സ് സമ്മേളനം. യു. എസ്., ഇംഗ്ലണ്ട്, സോവിയറ്റ് യൂണിയൻ, ചൈന എന്നീ രാജ്യങ്ങളായിരുന്നു ഇതിൽ പങ്കെടുത്തിരുന്നത്. 1944 ആഗസ്റ്റിനും ഒക്ടോബറിനും ഇടയ്ക്ക് രണ്ടു ഘട്ടങ്ങളിലായി വാഷിങ്ടണിലെ ഡംബാർട്ടൺ ഓക്സിൽ സമ്മേളനം നടന്നു. ഒന്നാം ഘട്ട സമ്മേളനം ആഗസ്റ്റ്. 21 മുതൽ സെപ്റ്റബർ. 28 വരെ ആയിരുന്നു. സോവിയറ്റ് യൂണിയൻ, ഇംഗ്ലണ്ട്, യു എസ്. എന്നീ രാഷ്ട്രങ്ങളുടെ പ്രതിനിധികൾ ഒന്നാംഘട്ട സമ്മേളനത്തിൽ പങ്കെടുത്തു. സെപ്റ്റബർ 29 മുതൽ ഒക്ടോബർ 7 വരെ നടന്ന രണ്ടാം ഘട്ട സമ്മേളനത്തിൽ ചൈന, ഗ്രേറ്റ് ബ്രിട്ടൻ, യു. എസ്. എന്നീ രാഷ്ട്രങ്ങളിലെ പ്രതിനിധികൾ പങ്കെടുത്തു.

യു. എസ്. അവതരിപ്പിച്ച കരട് രേഖയുടെ അടിസ്ഥാനത്തിലായിരുന്നു ഐക്യരാഷ്ട്ര സംഘടനാ രൂപവത്കരണത്തെക്കുറിച്ചുള്ള ചർച്ചകൾ നടന്നത്. അന്താരാഷ്ട്ര സമാധാനവും സുരക്ഷിതത്വവും ഉറപ്പുവരുത്തുക എന്നതായിരുന്നു ഡംബാർട്ടൺ ഓക്സ് സമ്മേളനത്തിന്റെ പൊതു ലക്ഷ്യം. ഐക്യരാഷ്ട്ര സംഘടനയുടെ പ്രധാന സമിതി സെക്യൂരിറ്റി കൌൺസിൽ ആയിരിക്കണമെന്നു തീരുമാനിക്കുകയും ഗ്രേറ്റ് ബ്രിട്ടൻ, യു. എസ്., ചൈന, ഫ്രാൻസ്, സോവിയറ്റ് യൂണിയൻ എന്നീ അഞ്ചു പ്രമുഖരാഷ്ട്രങ്ങൾക്ക് ("ബിഗ് ഫൈവ്) സെക്യൂരിറ്റി കൗൺസിലിൽ സ്ഥിരാംഗത്വം ഉറപ്പുവരുത്തുകയും ചെയ്തു. ഈ സമ്മേളനത്തിൽ യോജിപ്പിലെത്താതെ പോയ പല പ്രശ്നങ്ങളും പിൽക്കാലത്തെ യാൾട്ടാ (1945 ഫെബ്രുവരി) സാൻഫ്രാൻസിസ്കോ (1945 ഏപ്രിൽ-ജൂൺ) സമ്മേളനങ്ങളിലേക്കു മാറ്റിവയ്ക്കുകയാണുണ്ടായത്.



</doc>
<doc id="181013" url="https://ml.wikipedia.org/wiki?curid=181013" title="ഡക്രോളി രീതി">
ഡക്രോളി രീതി

ഭിഷഗ്വരൻ, മനോരോഗചികിത്സകൻ, മനശ്ശാസ്ത്രജ്ഞൻ, വിദ്യാഭ്യാസ വിചക്ഷണൻ എന്നീ നിലകളിൽ പ്രശസ്തിയാർജിച്ച ബൽജിയംകാരനായ ഡക്രോളി (1871-1931) ആവിഷ്കരിച്ച വിദ്യാഭ്യാസ പദ്ധതിയാണ് ഡക്രോളി രീതി. ജനനം മുതൽ 8 വയസ്സ് വരെ പ്രായമുള്ള കുട്ടികളെ ലക്ഷ്യമാക്കി കൊണ്ടുള്ളതായിരുന്നു ഈ വിദ്യാഭ്യാസ പദ്ധതി. കുട്ടികളുടെ സ്വാത്മപ്രചോദിതമായ പ്രവൃത്തികളിലൂടെയാണ് ഊർജ്ജിത പഠനം നടക്കുന്നത് എന്ന സിദ്ധാന്തത്തിൽ അധിഷ്ഠിതമാണ് ഡക്രോളി രീതി. ഊർജസ്വലതയോടെ പ്രവർത്തിക്കുന്ന മസ്തിഷ്കത്തിന്റെ ഉടമകളാണ് ശിശുക്കൾ. അതിനാൽ ഓരോ നിമിഷവും ശിശു എന്തായിരിക്കും എന്നു പരിഗണിച്ചു കൊണ്ടുവേണം വിദ്യാഭ്യാസ പദ്ധതി ആവിഷ്കരിക്കേണ്ടത്. യഥാർഥ പ്രശ്നസാഹചര്യങ്ങൾ സൃഷ്ടിച്ച് അവയെ തരണം ചെയ്യുവാൻ കുട്ടികളെ പ്രാപ്തരാക്കുകയാണ് വിദ്യാഭ്യാസത്തിലൂടെ നിർവഹിക്കുവാനുള്ള ചുമതല. ഇതിനായി നിരീക്ഷണത്തിനും പ്രതികരണത്തിനും സംയോജനത്തിനും ഒക്കെ അവസരം ലഭിക്കത്തക്ക വിധത്തിലുള്ള ചുറ്റുപാടുകൾ കുട്ടികൾക്ക് നൽകേണ്ടതുണ്ട്. ഇത്തരം വിദ്യാഭ്യാസത്തിലൂടെ പ്രായോഗിക ബുദ്ധിവികാസം സാധ്യമായിത്തീരും.

വസ്തുതകൾ പുനരാവിഷ്കരിക്കുന്നതിനും, അനുഭവങ്ങൾ സ്വായത്തമാക്കുന്നതിനും, കൂട്ടായും ഒറ്റയ്ക്കും പ്രവർത്തിക്കുന്നതിനും, യഥാർഥ പ്രശ്നങ്ങൾക്ക് പരിഹാരം കണ്ടെത്തുന്നതിനുമൊക്കെ സൗകര്യം നൽകുന്ന പ്രകൃതിജന്യമായ ചുററുപാടുകളോടുകൂടിയ വിദ്യാലയാന്തരീക്ഷമാണ് ഡക്രോളി വിഭാവന ചെയ്തത്. ഇത്തരം സംവിധാനത്തിൽ ഒരു കൈത്തൊഴിൽപ്പണിക്കാരന്റെ പങ്കാണ് അധ്യാപകന് നിർവഹിക്കാനുള്ളത്. പ്രവൃത്തികളിലൂടെയും, അഭിനയത്തിലൂടെയും, സൃഷ്ടികളിലൂടെയും, ഭാവനയിലൂടെയും കുട്ടികൾ അവരുടെ കഴിവുകൾ സ്വയം വെളിപ്പെടുത്തും. അവർക്ക് അതിനുള്ള ഭൌതിക വസ്തുക്കളും സാഹചര്യങ്ങളും നൽകുകയാവണം അധ്യാപകന്റെ ചുമതല. അമൂർത്ത ആശയങ്ങളും മൂർത്തവസ്തുക്കളും തമ്മിലുള്ള പരസ്പര പ്രവർത്തനം, സങ്കലനം ചെയ്തു കൊണ്ടുള്ള വിശകലനം എന്നീ മാർഗങ്ങളിലൂടെ വേണം കുട്ടികൾ വസ്തുതകൾ ഗ്രഹിക്കേണ്ടത്.

എഴുതാനും വായിക്കാനും പഠിക്കുന്നതിനുപരി യഥാർഥ ജീവിതത്തെ നേരിടുന്നതിനുള്ള കഴിവ് ആർജിക്കുന്നതിനാണ് ഡക്രോളി രീതി പ്രാധാന്യം നൽകുന്നത്. അതിനാൽ വിദ്യാഭ്യാസത്തിനു രാഷ്ട്രതന്ത്രപരമായ ഒരു കാഴ്ച്ചപ്പാട് ഉണ്ടായിരിക്കണം എന്നു ഡക്രോളി അഭിപ്രായപ്പെട്ടു. വിദ്യാർഥികളുടെ ബുദ്ധിപരവും സംഭാഷണപരവുമായ കഴിവുകൾക്ക് ഊന്നൽ നൽകുന്നതോടൊപ്പംതന്നെ ജനാധിപത്യ കാഴ്ച്ചപ്പാടോടുകൂടിയ സാമൂഹികബുദ്ധി വികാസത്തിനും മതിയായ പരിഗണന നൽകണമെന്ന് ഈ രീതി നിഷ്കർഷിക്കുന്നു.

ഡക്രോളി രീതി ശിശുക്കൾക്ക് മാന്യതയും പ്രാധാന്യവും കല്പിക്കുന്നു. ശിശുക്കളുടെ പുരോഗതിയിലുള്ള ഗുണപരമായ മേന്മ തുടർച്ചയായി വിലയിരുത്തുന്ന ഈ സമ്പ്രദായത്തിൽ കുട്ടികൾ തമ്മിലുള്ള പരസ്പര മത്സരത്തിനു പ്രാധാന്യം നൽകാറില്ല. കുട്ടികളെ വിലയിരുത്തുന്നതിന് പരീക്ഷയോ ഗ്രേഡ് സമ്പ്രദായമോ ഒന്നും തന്നെ ഈ രീതിയിൽ ഏർപ്പെടുത്തിയിട്ടുമില്ല.



</doc>
<doc id="181019" url="https://ml.wikipedia.org/wiki?curid=181019" title="പി.എസ്. സുപാൽ">
പി.എസ്. സുപാൽ

പത്തും പതിനൊന്നും കേരള നിയമ സഭകളിലെ അംഗവും സി.പി.ഐ സംസ്ഥാന കമ്മിറ്റി അംഗവുമാണ് പി.എസ്. സുപാൽ(ജ: 7 ഫെബ്രുവരി 1970)
മുൻ എം.എൽ.എ പി.കെ. ശ്രീനിവാസന്റേയും ജി.സരളമ്മയുടെയും മകനായി കൊല്ലം ജില്ലയിലെ പുനലൂരിൽ ജനിച്ചു.അച്ഛന്റെ മരണത്തെ തുടർന്നു നടന്ന ഉപ തെരഞ്ഞെടുപ്പിൽ പത്താം നിയമസഭയിലേക്ക് പുനലൂർ നിന്ന് തെരഞ്ഞെടുക്കപ്പെട്ടു. എ.ഐ.വൈ.എഫ്. സംസ്ഥാന പ്രസിഡന്റും ദേശീയ കൗൺസിൽ പ്രസിഡന്റുമായിരുന്നു.


</doc>
<doc id="181022" url="https://ml.wikipedia.org/wiki?curid=181022" title="അനാസ്ടാകിയ">
അനാസ്ടാകിയ

ഒരു അമേരിക്കൻ ഗായികയും ഗാനരചയിതാവുമാണ് ഷിക്കാഗോയിൽ ജനിച്ച അനാസ്ടാകിയ (ജനനം: 1968 സെപ്റ്റംബർ 14) 




</doc>
<doc id="181026" url="https://ml.wikipedia.org/wiki?curid=181026" title="അശ്വിനി നാച്ചപ്പ">
അശ്വിനി നാച്ചപ്പ

ഇന്ത്യൻ ഒളിമ്പിക് താരം. കർണാടകയിൽ ജനിച്ചു. ബാംഗ്ലൂരിൽ വിദ്യാഭ്യാസം നേടിയ അശ്വിനി സ്കൂളിനു സമീപമുള്ള ശ്രീകണ്ഠീരവ സ്റ്റേഡിയത്തിലാണ് കായിക പരിശീലനങ്ങൾ ആരംഭിച്ചത്. നിരന്തരമായ പരിശീലനത്തിലൂടെ കൗമാരകാലത്തുതന്നെ അനേകം സമ്മാനങ്ങൾ കരസ്ഥമാക്കി. ആദ്യത്തെ ആൾ ഇന്ത്യാ ഓപ്പൺ നാഷണൽ സിൻഗോൾഡ് മെഡൽ നേടുകയും സംസ്ഥാന ഗവൺമെന്റിൽ നിന്ന് 1000 രൂപ കാഷ് അവാർഡായി സ്വീകരിക്കുകയും ചെയ്തു. മാംഗളൂർ നാഷണൽസിൽ ഏറ്റവും വേഗതയുള്ള വനിതാതാരമായി തിരഞ്ഞെടുക്കപ്പെട്ടു.

1988-ൽ സിയോളിൽ നടന്ന ഒളിമ്പിക്സിലേക്കു തിരഞ്ഞെടുക്കപ്പെട്ടതാണ് അശ്വിനിയുടെ മികച്ച നേട്ടം. 1990-ൽ ഇവർക്ക് അർജുന അവാർഡ് ലഭിച്ചു. പ്രശസ്ത അത്‌ലറ്റിക് താരമായ പി.ടി.ഉഷയെ രണ്ടു മത്സരങ്ങളിൽ അശ്വിനി പിന്നിലാക്കി. 1992-ൽ നടന്ന കൊൽക്കത്ത നാഷണൽസിന്റെ 100 മീറ്റർ, 200 മീറ്റർ, 400 മീറ്റർ, 4 x 100 മീറ്റർ റിലേ എന്നീ ഇനങ്ങളിലായി നാല് സ്വർണമെഡലുകൾ നേടി. പരിക്കുകാരണം ബാഴ്സലോണ ഒളിമ്പിക്സിനുള്ള പരിശീലനങ്ങളിൽ പങ്കെടുക്കാൻ അശ്വിനിയ്ക്കു കഴിഞ്ഞില്ല.

ഇക്കാലത്ത് ചലച്ചിത്രരംഗത്തേക്കു പ്രവേശിച്ച അശ്വിനി അഞ്ചു ചലച്ചിത്രങ്ങളിൽ അഭിനയിക്കുകയുണ്ടായി. ഏറ്റവും മികച്ച നവാഗതതാരത്തിനുള്ള ആന്ധ്രപ്രദേശ് ഗവൺമെന്റിന്റെ അവാർഡും നേടി. 2004 ജൂണിൽ 'കരുംഭയ്യാസ് അക്കാദമി' എന്ന പേരിൽ ഒരു സ്ഥാപനത്തിന് അശ്വിനി തുടക്കം കുറിച്ചു. അശ്വിനിയുടെ ഭർത്താവും മുൻഹോക്കിതാരവുമായ ദത്താ കരുംഭയ്യയുടെ നാമമാണ് ഈ സ്ഥാപനത്തിനു നല്കിയിരിക്കുന്നത്. കർണാടകയിലെ കൂർഗിലാണ് ഈ സ്ഥാപനം പ്രവർത്തിക്കുന്നത്. സാമൂഹിക പ്രവർത്തനം നടത്തുന്ന 'പരിക്രമ' എന്ന സംഘടനയിലും സജീവാംഗമാണ് അശ്വിനി. 


</doc>
<doc id="181037" url="https://ml.wikipedia.org/wiki?curid=181037" title="ആർ. ലതാദേവി">
ആർ. ലതാദേവി

പത്താം കേരള നിയമസഭയിൽ കൊല്ലം ജില്ലയിലെ ചടയമംഗലത്തെ പ്രതിനിധീകരിച്ച അംഗമാണ് ആർ. ലതാദേവി(ജ: 30 ജൂലൈ 1963)
കൊല്ലം ജില്ലയിൽ സി.എൻ. രാഘവൻപിള്ളയുടെ മകളായി ജനിച്ചു. എം.എ ഒന്നാം റാങ്കിൽ പാസ്സായി. എ.ഐ.വൈ.എഫ് സംസ്ഥാന ജോയിന്റ് സെക്രട്ടറിയായിരുന്നു. സി.പി.ഐ സംസ്ഥാന കമ്മിറ്റി അംഗമാണ്.


</doc>
<doc id="181041" url="https://ml.wikipedia.org/wiki?curid=181041" title="ടി.എം. അബ്രഹാം">
ടി.എം. അബ്രഹാം

കേരളത്തിലെ പ്രമുഖ നാടക സംവിധായകനും സാംസ്കാരിക പ്രവർത്തകനുമാണ് ടി.എം. അബ്രഹാം(ജനനം :1 ജൂൺ 1949). നാടകത്തിനുള്ള കേരള സാഹിത്യ പുരസ്കാരം ഉൾപ്പെടെ നിരവധി പുരസ്കാരങ്ങൾ നേടിയിട്ടുണ്ട്. കേരള സംഗീത നാടക അക്കാദമി വൈസ് ചെയർമാനായി പ്രവർത്തിച്ചിട്ടുണ്ട്. 






</doc>
<doc id="181050" url="https://ml.wikipedia.org/wiki?curid=181050" title="ഡഗറോടൈപ്പ്">
ഡഗറോടൈപ്പ്

പ്രഥമ ഛായാഗ്രഹണ സംവിധാനമാണ് ഡഗറോടൈപ്പ്. ഫ്രാൻസിലെ ലൂയി-ജാക്വസ്-മൻഡെ ഡഗറെ (Louis-Jacques-Mand'e Daguerre)യും ജോസഫ് നൈസ്ഫോർ നൈസ്പ്സും (Joseph- Nicephore Nicepce) ചേർന്ന് 1830-തുകളിൽ രൂപപ്പെടുത്തിയ ഈ സംവിധാനത്തിന് ഡഗറെയുടെ ബഹുമാനാർഥം ഡഗറോടൈപ്പ് എന്ന പേരു നൽകപ്പെട്ടു. സിൽവർ ഹാലൈഡ് പൂശിയ ഒരു ചെമ്പ് തകിടിനെ ക്യാമറയിൽ ഫിലിമിനു പകരം ഉപയോഗിച്ച് ചിത്രമെടുത്തശേഷം തകിടിൽ അല്പസമയം മെർക്കുറി ബാഷ്പം പതിപ്പിക്കുന്നു. തുടർന്ന് ഉപ്പു ലായനി ഉപയോഗിച്ച് നെഗറ്റീവിലെ ചിത്രത്തെ "ഫിക്സ്" ചെയ്യുന്നതോടെ തകിടിൽ വസ്തുവിന്റെ ഒരു സ്ഥിര പ്രതിബിംബം രൂപം കൊള്ളുന്നു. നിരവധി ഛായാചിത്രങ്ങൾ (portraits) ഈ സംവിധാനത്തിലൂടെ തയ്യാറാക്കുവാൻ സാധിച്ചിട്ടുണ്ട്. പക്ഷേ, 1851-ൽ ഇംഗ്ലണ്ടിലെ ഫ്രെഡറിക് സ്കോട്ട് ആർച്ചർ "വൈറ്റ് കൊളോഡിയോൺ പ്രോസസ്സ്" എന്ന നൂതന സാങ്കേതിക രീതി കണ്ടുപിടിച്ചതോടെ ഡഗറോടൈപ്പുകൾക്ക് പകരം പ്രസ്തുത സമ്പ്രദായം വ്യാപകമായിത്തീർന്നു.



</doc>
<doc id="181064" url="https://ml.wikipedia.org/wiki?curid=181064" title="സി.എൻ. ചന്ദ്രൻ">
സി.എൻ. ചന്ദ്രൻ

സി.പി.ഐ കേരള ഘടകം സംസ്ഥാന അസിസ്റ്റന്റ് സെക്രട്ടറിയും ദേശീയ കൗൺസിൽ അംഗവുമാണ് സി.എൻ.ചന്ദ്രൻ.
സ്വാതന്ത്ര്യസമര സേനാനിയും അവിഭക്ത കമ്മ്യൂണിസ്റ്റ് പാർട്ടി നേതാവുമായ സി.എൻ.ബാലന്റെയും പടന്നക്കരയിലെ വെളുത്താൻ മാധവിയുടെയും മകനായി ജനിച്ചു.


</doc>
<doc id="181071" url="https://ml.wikipedia.org/wiki?curid=181071" title="ചിക്കിലിഡേ">
ചിക്കിലിഡേ

ഇന്ത്യയിൽ നിന്നും കണ്ടെത്തിയ സിസിലിയൻ വിഭാഗത്തിൽ പെട്ട ഉഭയജീവി കുടുംബമാണ് ചിക്കിലിഡേ - Chikilidae. ഇതു വരെ കണ്ടെത്തിയിട്ടുള്ളതിൽ കാലില്ലാത്ത ഉഭയജീവികളിൽ പത്താമത് കുടുംബമാണിത്. 2012 വരെ അഞ്ചു വർഷക്കാലയളവിലാണ് ഇന്ത്യയുടെ വടക്കു ഭാഗങ്ങളിൽ പഠനങ്ങൾ നടത്തിയത്. ഇന്ത്യയുടെ വടക്കുകിഴക്കൻ മേഖലയിലെ ഗോത്രവർഗ ഭാഷയായ 'ഗാരൊ' (Garo) ഭാഷയിലെ "ചിക്കിലിഡേ" എന്ന നാമമാണ് ഇതിനായി നൽകിയത്. പുതിയതായി കണ്ടെത്തിയ ജനുസ്സിന് ചിക്കില (Chikila) എന്നാണ് പേരു നൽകിയത്. മണ്ണിനടിയിൽ കൂടുണ്ടാക്കി മുട്ടയിടുന്ന പെൺ ജീവി 2 മുതൽ 3 മാസം വരെ മുട്ട വിരിയുവാനായി കാത്തിരിക്കുന്നു. ഇവ ആഫ്രിക്കയിലെ കുടുംബത്തിൽ നിന്നും 140 മില്യൺ വർഷങ്ങൾക്ക് മുൻപ് വേർപിരിഞ്ഞ ശാഖയാണെന്നു കരുതുന്നു. 

2012 വരെ അഞ്ചു വർഷക്കാലയളവിൽ ഇന്ത്യയിലെ ത്രിപുര, സിക്കിം, പശ്ചിമബംഗാൾ, അസം, അരുണാചൽ പ്രദേശ്, മണിപ്പൂർ, മേഘാലയ, മിസോറം, നാഗലൻഡ് എന്നീ സംസ്ഥാനങ്ങളിൽ 250 ഓളം പ്രദേശങ്ങളിൽ ഭൂമി കിളച്ചാണ് പഠനങ്ങൾ നടത്തിയത്. മലയാളി ഗവേഷകനായ എസ്.ഡി. ബിജു, ലണ്ടൻ നാച്ചുറൽ ഹിസ്റ്ററി മ്യൂസിയത്തിൽ നിന്നുള്ള ഡേവിഡ് ജെ.ഗോവെർ, എമ്മ ഷെരാറ്റ്, മാർക്ക് വിൽക്കിൻസൺ, ബ്രസ്സൽസിൽ വ്രിജെ യൂണിവേഴ്‌സിറ്റിയിലെ ഫ്രാൻകി ബോസ്സുയറ്റ്, ഇനെസ് വാൻ ബോക്‌സയർ ഡെൽഹി യൂണിവേഴ്‌സിറ്റിയിൽ നിന്നുമുള്ള ആഷിഷ് തോമസ്, സുരേഷ് ബാബു, എന്നിവരുൾപ്പെടുന്ന സംഘമാണ് കണ്ടെത്തലിനു പിന്നിൽ പ്രവർത്തിച്ചവർ. പുതിയ ജന്തുകുടുംബത്തിന്റെ കണ്ടെത്തൽ കൂടി ഇന്ത്യൻ ഉപഭൂഖണ്ഡവും ആഫ്രിക്കയും കോടിക്കണക്കിന് വർഷങ്ങൾക്കുമുമ്പ് ഒറ്റ വൻകരയുടെ ഭാഗമായിരുന്നു എന്നതിനു തെളിവായി കരുതപ്പെടുന്നു. അഫ്രിക്കൻ വൻകരയുടെ പശ്ചിമഭാഗത്തായാണ് ചിക്കിലിഡേ ജീവിയുടെ ജനിതകബന്ധുക്കളെ കണ്ടെത്തിയിരിക്കുന്നത്.


</doc>
<doc id="181075" url="https://ml.wikipedia.org/wiki?curid=181075" title="ചിക്കില">
ചിക്കില

ഇന്ത്യയിൽ നിന്നും കണ്ടെത്തിയ ഒരിനം കാലില്ലാത്ത ഉഭയജീവിയാണ് ചിക്കില - Chikila. ചിക്കിലിഡേ എന്ന ഉഭയജീവി കുടുംബത്തിലാണ് ഇത് ഉൾപ്പെടുന്നത്. 2012 വരെ അഞ്ചു വർഷക്കാലയളവിൽ ഇന്ത്യയുടെ വടക്കു ഭാഗങ്ങളിൽ മലയാളി ഗവേഷകനായ എസ്.ഡി. ബിജു ഉൾപ്പെടുന്ന ഗവേഷണസംഘമാണ് ഇവയെ കണ്ടെത്തിയത്. മണ്ണിനടിയിൽ കൂടുണ്ടാക്കി മുട്ടയിടുന്ന പെൺവിര 2 മുതൽ 3 മാസം വരെ മുട്ട വിരിയുവാനായി കാത്തിരിക്കുന്നു.


</doc>
<doc id="181090" url="https://ml.wikipedia.org/wiki?curid=181090" title="ഡഗ്ളസ് ഡിസി - 3">
ഡഗ്ളസ് ഡിസി - 3

വാണിജ്യകാര്യങ്ങൾക്കായി ഉപയോഗിക്കുന്നതും ഭൂമിയെ തുടർച്ചയായി വലയം ചെയ്യാൻ പ്രാപ്തിയുള്ളതുമായ പ്രഥമ യു. എസ്. ട്രാൻസ്പോർട്ട് വിമാനമാണ് ഡഗ്ലസ് ഡിസി-3. "സ്കൈട്രെയിൻ" എന്നറിയപ്പെടുന്ന ഈ വിമാനം യു.എസ്. ആർമിയിൽ C-47 എന്നും, യു. എസ്. നേവിയിൽ R4D എന്നും റോയൽ എയർഫോഴ്സിൽ (ബ്രിട്ടൻ) ഡക്കോട്ട എന്നും അറിയപ്പെടുന്നു. 1935 ഡിസംബർ 17-ന് പ്രഥമ പരീക്ഷണ പറക്കൽ നടത്തിയ ഇതിന്റെ ഉപജ്ഞാതാവ് യു.എസ്സിലെ ഡഗ്ലസ് എയർക്രാഫ്ററ് കമ്പനിയുടെ സ്ഥാപകനും വിമാന രൂപകല്പനാ വിദഗ്ദ്ധനുമായ ഡൊണാൾഡ് വിൽസ് ഡഗ്ലസ്സാണ്. സിവിലിയൻ ഉപയോഗത്തിനുള്ളതാണെങ്കിലും രണ്ടാം ലോകയുദ്ധം വന്നതോടെ അതിനനുയോജ്യമായ രീതിയിലും ഡഗ്ലസ് ഡിസികൾ നിർമിച്ചു തുടങ്ങി. രണ്ടു എൻജിനുകളുള്ള ഇതിലെ എൻജിനുകളെ മാറ്റി ഒരു ഗ്ലൈഡർ ആയും ഇവ നിർമ്മിക്കപ്പെട്ടിരുന്നു. നീളം കുറഞ്ഞ റൺവേകളിൽ നിന്ന് വേഗത്തിൽ പറന്നുയരാനും പറന്നിറങ്ങാനും, വളരെ സുഖകരമായ രീതിയിൽ സഞ്ചരിക്കാനും ഇവയ്ക്ക് കഴിയുമായിരുന്നു. കൈകാര്യം ചെയ്യാൻ എളുപ്പമുള്ളതും അറ്റകുറ്റപ്പണികൾ കുറഞ്ഞതുമായ വിമാനമായിരുന്നെങ്കിലും കൂടുതൽ മെച്ചപ്പെട്ട ആധുനിക മോഡലുകൾ രംഗത്തെത്തിയതോടെ ഇവയുടെ നിർമ്മാണം 1945-ൽ നിറുത്തിവച്ചു.



</doc>
<doc id="181095" url="https://ml.wikipedia.org/wiki?curid=181095" title="ഡാക്ടിലുകൾ">
ഡാക്ടിലുകൾ

ഗ്രീക്ക് പുരാണങ്ങളിൽ പരാമൃഷ്ടമായിട്ടുള്ള പത്തു ജീവികളാണ് ഡാക്ടിലുകൾ. ക്രോണസിനു സ്വന്തം സഹോദരി റിയായിൽ ജനിച്ച സന്തതികളാണിവർ; അഞ്ച് ആണും, അഞ്ചു പെണ്ണും. ഡാക്ടിലുകളെ സംബന്ധിച്ച പുരാണ കഥ ഇപ്രകാരമാണ്. ക്രോണസ് പിതാവായ യുറാനസ്സിനെ അരിവാൾ കൊണ്ടു വധിച്ചു ത്രിലോകങ്ങളുടെയും അധിപനായി. സ്വന്തം സഹോദരി റിയായെ ഭാര്യയാക്കി. പ്രസവവേദന ആരംഭിച്ചപ്പോൾ റിയാ ഒരു പർവതപ്രദേശത്തേക്ക് ഓടി. അവിടെ അവൾക്കാരും കൂട്ടില്ലായിരുന്നു. വേദന ശമിക്കുവാനായി അവർ നിലത്തു കുനിഞ്ഞിരുന്നു. ആർത്തനാദങ്ങൾ പുറപ്പെടുവിച്ചു. തത്സമയം റിയായുടെ പാർശ്വങ്ങളിൽ നിന്നും ഡാക്ടിലുകൾ എന്നു പേരുള്ള അഞ്ചു ജീവികൾ വീതം പറന്നുയർന്നു. ഇവയിൽ അഞ്ചു പേർ പുരുഷൻമാരും അഞ്ചു പേർ സ്ത്രീകളും ആയിരുന്നു. ഫ്രിജിയൻ പർവതപ്രദേശമാണ് ഇവരുടെ ജന്മസ്ഥലം.

ഡാക്ടിലുകളിലെ പുരുഷൻമാർ ആയുധപ്പണിക്കാരാണ്; സഹോദരിമാർ മന്ത്രവാദിനികളും. ഓർഫിസിന്റെ സംഗീതം കേട്ടു സഹോദരിമാർ അതിൽ ആകൃഷ്ടരായി. ഓർഫിസ് അവർക്കു വേണ്ടി ദിനരാത്രങ്ങൾ പാടി. ഇതിൽ സന്തുഷ്ടരായ ഇവർ ഓർഫിസിന് മാന്ത്രിക വിദ്യ പറഞ്ഞുകൊടുത്തു. സ്ത്രീകളായ ഡാക്ടിലുകളുടെ യഥാർഥ നാമം ഭൂമിയിൽ ആർക്കും അറിയില്ല. പുരുഷൻമാരായ ഡാക്ടിലുകൾ കുറേറ്റസ് എന്ന പേരിലറിയപ്പെടുന്നു. ഡാക്ടിലുകളെക്കുറിച്ച് വ്യത്യസ്തമായ പല അഭിപ്രായങ്ങളും നിലവിലുണ്ട്.



</doc>
<doc id="181103" url="https://ml.wikipedia.org/wiki?curid=181103" title="ഹൈപ്പോഗ്ലൈസീമിയ">
ഹൈപ്പോഗ്ലൈസീമിയ

രക്തത്തിലെ ഗ്ലൂക്കോസിന്റെ അളവ് കുറയുന്ന അവസ്ഥയെയാണ് ഹൈപ്പോഗ്ലൈസീമിയ എന്നു പറയുന്നത്. . സാധാരണ രീതിയിൽ ഗ്ലൂക്കോസിന്റെ അളവ് 70 mg/dL -ലും കുറയുന്ന അവസ്ഥയെയാണു് ഇങ്ങനെ വിളിക്കുന്നത്. "ഹൈപ്പോഗ്ഗ്ലൈസീമിയ" എന്ന വാക്കിന്റെ അർത്ഥം 'മധുരം കുറഞ്ഞ രക്തം' എന്നാണ്. ഹൈപ്പോഗ്ലൈസീമിയ മൂലം തലച്ചോറിന് ആവശ്യമുള്ളത്ര ഗ്ലൂക്കോസ് കിട്ടാതാവുകയും, അതോടെ തലച്ചോറിന്റെ പ്രവർത്തനം മന്ദഗതിയിലാവുകയും ചെയ്യും. ഈ അവസ്ഥയെ ന്യൂറോഗ്ലൈക്കോപീനിയ എന്നു വിളിക്കുന്നു. ഇതു മൂലം അപസ്മാരം, ബോധക്കേട് എന്നിവ ഉണ്ടാകാം. വളരെ അപൂർവ്വമായി മസ്തിഷ്കമരണം സംഭവിക്കാം.
ഹൈപ്പോഗ്ലൈസീമിയ സാധാരണയായി ഏറ്റവുമധികം കണ്ടുവരുന്നത് പ്രമേഹത്തിനു ചികിത്സയെടുക്കുന്നവരിലാണ്. പ്രമേഹമില്ലാത്തവരിൽ വളരെ അപൂർവ്വമായി മാത്രമേ ഹൈപ്പോഗ്ലൈസീമിയ കണ്ടുവരുന്നുള്ളൂ. എന്നാൽ ഏതു പ്രായത്തിലും ഹൈപ്പോഗ്ലൈസീമിയ കാണപ്പെടാം. മറ്റു കാരണങ്ങൾ ശരീരത്തിൽ ഉല്പാദിപ്പിക്കപ്പെടുന്ന ഇൻസുലിന്റെ അളവ് കൂടുക, ജന്മനാ ഉള്ള ചപാചയത്തിന്റെ തകരാറ്, വിഷങ്ങൾക്കെതിരായുള്ള മരുന്നുകൾ, മദ്യം, ഹോർമോണുകളുടെ അഭാവം, പട്ടിണി, അവയവഭ്രംശം എന്നിവയുമാകാം.
ഹൈപ്പോഗ്ലൈസീമിയയ്ക്കുള്ള ചികിത്സ രക്തത്തിലെ ഗ്ലൂക്കോസിന്റെ അളവ് കൂട്ടുക എന്നതാൺ`. ഇതിനായി ഡെക്സ്ട്രോസ് കുത്തിവയ്ക്കുകയോ, ഊർജ്ജദായകമായ ഭക്ഷണം കഴിക്കുകയോ ചെയ്യാം. കൂടുതൽ മാരകമായ അവസ്ഥയിൽ ഗ്ലൂക്കഗോൺ കുത്തിവയ്ക്കാവുന്നതാണ്. ഇടവിട്ടുണ്ടാകുന്ന ഹൈപ്പോഗ്ലൈസീമിയ പ്രതിരോധിക്കുന്നതിനായി കൂടെക്കൂടെ ഭക്ഷണം കഴിക്കുക, ഗ്ലൂക്കോക്കോർട്ടിക്കോയിടുകൾ അടങ്ങിയ മരുന്ന് കഴിക്കുക, പാൻക്രിയാസ് ശസ്ത്രക്രിയയിലൂടെ നീക്കം ചെയ്യുക എന്നീ മാർഗ്ഗങ്ങൾ പിന്തുടർന്നു വരുന്നു.
ഹൈപ്പോഗ്ലൈസീമിയ ഉണ്ടാവാനുള്ള രക്തത്തിലെ പഞ്ചസാരയുടെ അളവ് പലരുടെയും ശരീരഘടന അനുസരിച്ച് വ്യത്യാസപ്പെട്ടിരിക്കുന്നു. എന്നാൽ ആരോഗ്യമുള്ള മുതിർന്ന വ്യക്തികൾക്ക് ഇത് ഏറെക്കുറെ 4.0 mmol/L (72 mg/dl) ന് അടുത്താണ്. വിപ്പിളിന്റെ ത്രിതത്വങ്ങൾ ആണ് ഹൈപ്പോഗ്ലൈസീമിയ ഉണ്ടോ എന്ന് നിശ്ചയിക്കുവാൻ ഉപയോഗിക്കുന്ന മാനദണ്ഡം. അവ താഴെപ്പറയുന്നു :
പ്രമേഹത്തിനു ചികിത്സ തേടുന്നവരിൽ രക്തത്തിലെ കുറഞ്ഞ ഗ്ലൂക്കോസിന്റെ അളവ് മാത്രം നോക്കി ഹൈപ്പോഗ്ലൈസീമിയ എന്ന രോഗനിർണ്ണയം നടത്തുവാൻ സാധിക്കും. അല്ലാത്തവരിൽ വിപ്പിളിന്റെ ത്രിതത്വങ്ങൾ ഉപയോഗിക്കുന്നു. 24 മണിക്കൂർ കാലയളവിൽ രക്തത്തിലെ ഗ്ലൂക്കോസിന്റെ അളവ് 4-8 mmol/L (72 and 144 mg/dL) ആണ്. എന്നാൽ 2.8 മുതൽ 3.0 mmol/L വരെ (50 മുതൽ 54 വരെ mg/dL) ഗ്ലൂക്കോസ് താഴ്ന്നാലാണ് ഹൈപ്പോഗ്ലൈസീമിയയുടെ ലക്ഷണങ്ങൾ കണ്ടുവരിക.
ഹൈപ്പോഗ്ലൈസീമിയെപ്പറ്റി മലയാളം വീഡിയോ


</doc>
<doc id="181114" url="https://ml.wikipedia.org/wiki?curid=181114" title="വിദൂരാശയവിനിമയം">
വിദൂരാശയവിനിമയം

ആശയവിനിമയത്തിനായി വിവരങ്ങൾ ദൂരങ്ങളിലേക്ക് പ്രേഷണം ചെയ്യുന്ന പ്രവർത്തനമേഖലയാണ് വിദൂരാശയവിനിമയം. പുരാതന കാലങ്ങളിൽ ദൃശ്യരൂപത്തിലുള്ള അടയാളങ്ങൾ കാണാനാവുന്ന ദൂരങ്ങളിൽ പുകയായോ കൊടികളുപയോഗിച്ചോ വിവരങ്ങൾ കൈമാറിയിരുന്നു. ശബ്ദരൂപത്തിലുള്ള അടയാളങ്ങൾ പ്രത്യേക വാദ്യങ്ങൾകൊണ്ടോ വായാലോ കൈമാറിയിരുന്നു ശംഖ് ഊതി അറിയിക്കുന്ന രീതികൾ പുരാതന ഇന്ത്യയിൽ നിലനിന്നിരുന്നു. പക്ഷേ ഇവ ഒരു ദൂരപരിധിക്കപ്പുറത്തേക്കുപയോഗിക്കാൻ കഴിഞ്ഞിരുന്നില്ല. നൂതനയുഗത്തിലെ ടെലഗ്രാഫ്, ടെലിഫോൺ, ടെലിപ്രിന്റർ തുടങ്ങിയ ഇലക്ട്രോണിക്സ് സംവിധാനങ്ങൾ, മൈക്രോവെവ് തരംഗങ്ങളുടെ ഉപയോഗം ഒപ്റ്റിക്കൽ ഫൈബറുകളുടെ ഉപയോഗം ഭൂമിയുടെ കൃത്രിമോപഗ്രഹങ്ങൾ വിദൂരാശയവിനിമയത്തിന്റെ നിരക്കും ഗുണനിലവാരവും ദൂരപരിധിയും മെച്ചപ്പെടുത്തി.

20-ആം നൂറ്റാണ്ടിന്റെ തുടക്കത്തിൽ റേഡിയോ തരംഗങ്ങളുപയോഗിച്ച് ആശയവിനിമയം സാദ്ധ്യമാക്കാമെന്നു ഗുഗ്ലിയെൽമോ മാർക്കോണി, നിക്കോള ടെസ്‌ല എന്നിവരുടെ കണ്ടുപിടിത്തങ്ങൾ വിദൂര ആശയവിനിമയത്തിൽ വിപ്ലവം കുറിച്ചു.


</doc>
<doc id="181118" url="https://ml.wikipedia.org/wiki?curid=181118" title="ദ മിറർ (റഷ്യൻ ചലച്ചിത്രം)">
ദ മിറർ (റഷ്യൻ ചലച്ചിത്രം)

ആന്ദ്രേ തർകോവ്സ്കി സംവിധാനം ചെയ്ത റഷ്യൻ ചലച്ചിത്രം ആണ് ദ മിറർ (). 1975 ൽ ആണ് ദ മിറർ പുറത്തിറങ്ങിയത്.തർക്കൊവ്സ്കിയുടെ സിനിമകളിൽ ഏറ്റവും ആത്മകഥ പരം ആണിത് എന്ൻ വിലയിരുത്തപ്പെടുന്നു.അദ്ദേഹത്തിന്റെ ബാല്യകാല സ്മരണകൾ ,ന്യൂസ് റീൽ ഭാഗങ്ങൾ ,പിതാവും കവിയുമായ ആര്സനി തർക്കോവ്സ്കി യുടെ കവിതകൾ എന്നിവ സിനിമയിൽ ഇടകലർന്നു വരുന്നു.




</doc>
<doc id="181127" url="https://ml.wikipedia.org/wiki?curid=181127" title="ഡയാന">
ഡയാന

ഒരു റോമൻ ദേവതയാണ് ഡയാന. ഡയാനഎന്ന പദത്തിനു പ്രകാശം ചൊരിയുന്നവൾ എന്നാണ് അർഥം. രാത്രിയിലെ വെളിച്ചത്തെ പ്രതിനിധീകരിക്കുന്ന ഈ ദേവതയെ റോമൻ ഐതിഹ്യങ്ങളിൽ ചന്ദ്രനുമായി സാമ്യപ്പെടുത്തിയിട്ടുണ്ട്. വനങ്ങളിലും തോട്ടങ്ങളിലുമൊക്കെയായിരുന്നു ഡയാനയുടെ ആരാധന ആദ്യകാലത്തു നടന്നത്. "ഡയാനയുടെ ദർപ്പണം" എന്ന പേരിൽ അറിയപ്പെട്ടിരുന്ന പ്രസിദ്ധ ഡയാന ക്ഷേത്രം അരിഷ്യയിലെ നെമി തടാകക്കരയിലുള്ള തോട്ടത്തിലായിരുന്നു. ഏഷ്യാമൈനറിലെ എഫീസസിലുണ്ടായിരുന്ന ഡയാന ക്ഷേത്രം പുരാതനകാലത്തെ ഏഴ് മഹാഭ്ഭുതങ്ങളിൽ ഒന്നായി പരിഗണിക്കപ്പെട്ടു. അൻപത്തിനാല് അടിവീതം ഉയരമുള്ള നൂറ് സ്തംഭങ്ങൾ ഈ ക്ഷേത്രത്തിൽ ഉണ്ടായിരുന്നതായി പറയപ്പെടുന്നു.

ബി. സി 6-ആം നൂറ്റാണ്ടിലാണ് റോം ഡയാന ഉപാസനയുടെ കേന്ദ്രസ്ഥാനമായി മാറിയത്. ഇതിനു മുൻകൈയെടുത്ത ടുളിയസ് രാജാവ് അവന്റിനി (Aventine)ലെ ഡയാനക്ഷേത്രത്തിന്റെ നിർമാതാവുമായി.

ഇറ്റലിയിലാകമാനം ആഗസ്റ്റ് 13-ന് ഡയാനദേവതയുടെ ഉത്സവം ആഘോഷിക്കുന്നു; മാസത്തിലെ ഏറ്റവും പ്രകാശമേറിയ ദിവസം എന്ന സങ്കല്പമാണ് ഇതിന് ആധാരം. സൂര്യൻ അസ്തമിച്ച ഉടൻ തന്നെ പൂർണചന്ദ്രൻ പ്രകാശിച്ചു തുടങ്ങുന്നു എന്നതാണ് ഈ ദിവസത്തിന്റെ പ്രത്യേകത. അവന്റിനിലെ ആഘോഷങ്ങളിൽ ഈ ദിവസം "അടിമകളുടെ ദിനം" എന്നാണ് അറിയപ്പെടുന്നത്.

അരിഷ്യയിലെ ക്ഷേത്രത്തിലും നിരവധി ചടങ്ങുകൾ അക്കാലത്ത് നടന്നു. വളരെ പുരാതനകാലം തൊട്ടുതന്നെ സ്ത്രീകൾ റോമിൽ നിന്ന് അരിഷ്യയിലേക്കു പന്തങ്ങൾ കൊണ്ടു പോകുമായിരുന്നു. ദേവിക്കു പ്രകാശം കൊണ്ടുപോയി കൊടുക്കുക എന്നതാണ് സങ്കല്പം. അന്നേദിവസം സ്ത്രീകൾ അവരുടെ തലമുടി കഴുകുന്ന ഒരു ചടങ്ങും ആചരിച്ചുപോന്നു.

ഡയാനയെ ഗ്രീക്ക് ദൈവങ്ങളുമായി, പ്രത്യേകിച്ച് ആർട്ടമിസ് ഹെർക്കുലീസ് എന്നിവരുമായി ബന്ധപ്പെടുത്തിയിരുന്നു. ഒരു പകർച്ചവ്യാധി തടയുന്നതിനായിട്ടാണ് ഇങ്ങനെ ചെയ്തതെന്നു കരുതപ്പെടുന്നു. അപ്പോളോയുടെ സഹോദരിയായും ഡയാനയെ ചിത്രീകരിച്ചിട്ടുണ്ട്. വന്യമൃഗങ്ങളുടെ മാതാവും സംരക്ഷകയുമായിട്ടാണ് ഡയാനയെ കണക്കാക്കിയിരുന്നത്. മനുഷ്യരുടെ ഉർവരതയുമായും ഡയാനയ്ക്ക് ബന്ധമുത്രേ. ദാമ്പത്യ സുഖത്തിനും സന്താനലബ്ധിക്കുമായി സ്ത്രീകൾ ഡയാനയെ ആരാധിച്ചുപോന്നു.

ഈ ദേവിയെ അധികരിച്ചുള്ള പ്രാചീനപൂജാവിധികളിൽ ചില ഗ്രീക്കു ഘടകങ്ങൾ കാണാനാവും. ആർട്ടമിസ് എന്ന പേരിൽ പരാമർശിക്കപ്പെട്ടു വരുന്ന ആർട്ടമിസ് ഗ്രീക്ക് ദേവിയും ഡയാന തന്നെ. ഡയാനയെ ഉപാസിക്കുന്ന പല ആരാധന ക്രമങ്ങളുണ്ടെങ്കിലും "ഉപവന ദേവിയായ ഡയാന" (Diana Nemorensis-'Diana of the grove') എന്നു വിശേഷിപ്പിച്ചു കൊണ്ടുള്ള പൂജാക്രമമാണ് എറ്റവും പ്രശസ്തം.

ഡയാനയെ ചുറ്റിപ്പറ്റി വിചിത്രവും രസകരവുമായ അനേകം കഥകളും ആചാരങ്ങളും നിലവിലുണ്ടായിരുന്നു. ആൽബൻ മലകളിലെ അരിസിയയിലെ ക്ഷേത്രത്തിലെ പുരോഹിതപദവി സമ്പാദനം പ്രത്യേക പരാമർശം അർഹിക്കുന്നു. ഒരു പ്രത്യേക വൃക്ഷക്കൊമ്പ് ഒടിച്ചെടുത്ത് യജമാനന്റെ സവിധത്തിൽ നിന്ന് ഒളിച്ചോടി വന്ന് ഒരൊറ്റ മല്ലയുദ്ധത്തിൽ നിലവിലുള്ള പുരോഹിതനെ വധിച്ച് വിജയിയാകുന്ന അടിമ ആയിരിക്കും ഇവിടത്തെ പുരോഹിതനാകുക. സർ. ജെ. ഫ്രയ്സറുടെ ഗോൾഡൻ ബൗ (Golden Bough) എന്ന കൃതിയിൽ ഈ സമ്പ്രദായത്തിന്റെ വിശദാംശങ്ങൾ ചർച്ച ചെയ്യപ്പെടുന്നുണ്ട്. ആർട്ടമിസ് ദേവിയും ഡയാനദേവിയും ഒരേ ദേവത തന്നെ എന്ന സങ്കല്പത്തിന്റെ ചുവടു പിടിച്ച് ഇവരെ ചാന്ദ്രദേവിയായും ആർട്ടമിസും ഹെക്കറ്റിയും ഒന്നാണെന്ന സങ്കല്പത്തിന്റെ പേരിൽ ഭൂമിദേവിയായും ഡയാനയെ പരാമർശിക്കുകയും പൂജിക്കുകയും ചെയ്യുന്നുണ്ട് . ഡയാനയെ അഭിസംബോധന ചെയ്തുകൊണ്ട് കാത്തുള്ളുസ് (Catullus) രചിച്ച ഒരു കീർത്തനത്തിൽ ഈ ദേവിയുടെ അധികാരത്തേയും ചുമതലകളേയും കുറിച്ചുള്ള വിശദീകരണം കാണാം.



</doc>
<doc id="181197" url="https://ml.wikipedia.org/wiki?curid=181197" title="ടെലിഫോണി">
ടെലിഫോണി

വിദൂരാശയവിനിമയത്തിൽ ആശയവിനിമയം നടത്തുന്നതിനായി പൊതുവായി ഉപയോഗിക്കുന്ന ഉപകരണസംവിധാനത്തെ ടെലിഫോണി () എന്നു പറയുന്നു, പൊതുവായി ടെലിഫോണുകൾ തമ്മിൽ ബന്ധിപ്പിക്കുന്ന സംവിധാനങ്ങളാണ്. ശബ്ദം ഫാക്സ് അല്ലെങ്കിൽ മറ്റു വിവരങ്ങൾ ഇലക്രോണിക് പ്രേഷണം വഴി വക്താവിൽ നിന്നും ശ്രോതാവിലേക്ക് ടെലിഫോണുകൾ പോലുള്ള ഉപകരണങ്ങൾ മുഖാന്തരം ബന്ധിപ്പിക്കുന്ന സാങ്കേതികവിദ്യയാണ് ടെലിഫോണി.


</doc>
<doc id="181199" url="https://ml.wikipedia.org/wiki?curid=181199" title="അക്രിലിക് പോളിമർ">
അക്രിലിക് പോളിമർ

തെർമോപ്ലാസ്റ്റിക്, തെർമോസെറ്റ്, ഫൈബർ, ഇലാസ്റ്റോമർ, എമൾഷൻ പെയിൻറ്, പശ, ഹൈഡ്രോജെൽ എന്നിങ്ങനെ നിരവധി രൂപങ്ങളിൽ അക്രിലിക് പോളിമറുകൾ നമുക്ക് പ്രയോജനപ്പെടുന്നു. 

പോളി മീഥൈൽ മീഥാക്രിലേറ്റ് (PMMA) ആണ് ഈ വിഭാഗത്തിലെ മുഖ്യ പോളിമർ. പെസ്പെക്സ്,പ്ലെക്സിഗ്ലാസ്സ് എന്നീ പേരുകളിലും ഈ അമോർഫസ് പ്ലാസ്റ്റിക്ക് അറിയപ്പെടുന്നു. സ്ഫടികതുല്യമായ സുതാര്യത കാരണം ഗ്ലാസ്സിനു പകരമായി പലയിടത്തും പെസ്പെക്സ് ഉപയോഗിക്കുന്നു. ആദ്യമായി വിപണിയിലെത്തിയ hard contact lenses പോളി മീഥൈൽ മിഥാക്രിലേറ്റ് കൊണ്ടുണ്ടാക്കിയവയാണ്.

മിക്ക അക്രിലിക് കൂട്ടുകളും താപം ഉപയോഗിച്ചല്ല രാസത്വരകങ്ങളുപയോഗിച്ച്, പരിസര താപമാനത്തിൽ തന്നെയാണ് രൂപപ്പെടുത്തിയെടുക്കാറ്. ഉദാഹരണത്തിന് ഭാഗികമായി പോളിമറീകരിച്ച പോളിമീഥൈൽ മിഥാക്രിലേറ്റ്, ക്രോസ് ലിങ്കർ, (കുരുക്കുകളിടാനുളള രാസപദാർത്ഥം), രാസത്വരകങ്ങൾ മറ്റു ചേരുവകൾ എന്നിവ മീഥൈൽ മിഥാക്രിലേറ്റ് ഏകകുമായി കൂട്ടി കലർത്തി കുഴച്ചെടുക്കുന്നു. ഈ മിശ്രിതം ഒടിഞ്ഞ എല്ലുകൾ യഥാസ്ഥാനത്ത് കൂട്ടി യോജിപ്പിച്ച് ഉറപ്പിക്കാനുളള ബോൺ സിമൻറ് ആയി ഉപയോഗപ്പെടുന്നു.

ഏതാണ്ട് ഇതേ വിധത്തിലുളള മിശ്രിതം തന്നെയാണ് ദന്തവൈദ്യൻ മോണയുടെ അളവും ആകൃതിയും കൃത്യമായി രേഖപ്പെടുത്താനുപയോഗിക്കുന്നത്.

പോളി അക്രിലോനൈട്രൈൽ ആണ് പൊതുവെ അക്രിലിക് ഫൈബർ എന്ന പദം കൊണ്ട് വിവക്ഷിക്കപ്പെടുന്നത്.

പോളി ബ്യൂട്ടൈൽ അക്രിലേറ്റും കോപോളിമറുകളുമാണ് ഈ വിഭാഗത്തിൽ 

നാനാവിധം അക്രിലിക് എമൾഷൻ പെയിൻറുകൾ ഇന്ന് വിപണിയിൽ ലഭ്യമാണ്. .,
സയനോ അക്രിലേറ്റ് പശകൾ സാങ്കേതികമായി വളരെ വിശേഷപ്പെട്ടവയാണ്
ഈർപ്പം വലിച്ചെടുക്കാൻ വളരെയേറെ കഴിവുളള പോളിമറുകളാണ് ഇവ. വെളളത്തിൽ എളുപ്പത്തിൽ ലയിക്കുന്ന പോളി അക്രിലിക് ആസിഡ് ശൃംഖലകളിൽ കുരുക്കുകളിടുമ്പോൾ അവ സ്വന്തം ഭാരത്തേക്കാൾ പത്തോ നൂറോ മടങ്ങ് ഈർപ്പം ആഗിരണം ചെയ്യാനുളള കഴിവു നേടുന്നു. ഡയപ്പറുകളിലും സാനിറ്ററി പാഡുകളിലും ഇവ പ്രയോജനപ്പെടുന്നു., 
ഹൈഡ്രോക്സി ഈഥൈൽ മിഥാക്രിലേറ്റ് (HEMA) സോഫ്റ്റ് കോണ്ടാക്റ്റ് ലെൻസിലെ മുഖ്യ ഘടകമാണ്. ജൈവരസായനപരീക്ഷണശാലകളിൽ പോളി അക്രിലമൈഡ് ഹൈഡ്രോജെൽ വളരെ ഉപയോഗപ്രദമായ പദാർത്ഥമാണ്. പ്രോട്ടീനുകൾ വേർപെടുത്തിയെടുക്കാനും, ശുദ്ധീകരിക്കാനുമായും മറ്റും പോളി അക്രിലമൈഡ് ഹൈഡ്രോജെൽ ഇലക്ട്രോഫോറസിസ് അത്യന്താപേക്ഷിതമാണ്.


</doc>
<doc id="181201" url="https://ml.wikipedia.org/wiki?curid=181201" title="റെമി ഒക്ലിക്">
റെമി ഒക്ലിക്

പ്രമുഖനായ ഒരു ഫ്രഞ്ച് ഫോട്ടോ ജേണലിസ്റ്റാണ് റെമി ഒക്ലിക് (Rémi Ochlik) (16 October 1983 – 22 February 2012)ഒക്ലിക്ക് പകർത്തിയ യുദ്ധ രംഗങ്ങളുടെയും ആഭ്യന്തര കലാപങ്ങളുടെയും ഫോട്ടോകൾ ലോകമാകെയുള്ള മാധ്യമങ്ങൾ പ്രസിദ്ധീകരിച്ചു. സിറിയയിലെ ആഭ്യന്തര കലാപം ചിത്രീകരിക്കുന്നതിനിടെ പരിക്കേറ്റ് മരണമടഞ്ഞു.
ഫ്രാൻസിലെ തിയോൺവില്ലയിൽ ജനിച്ചു.പാരീസിലും പിന്നീട് ഐകാർട്ട് ഫോട്ടോ സ്കൂളിലുമായി ഫോട്ടോഗ്രഫി പഠിച്ചു. 2002 മുതൽ വിവധ വാർത്താ ഏജൻസികൾക്കായി ഫോട്ടോയെടുത്തു തുടങ്ങി. കലാപ ബാധിതമായ ഹെയ്തിയിലെ ചിത്രങ്ങൾ നിരവധി പുരസ്കാരങ്ങൾ ഒക്ലിക്കിന് നേടി കൊടുത്തു. 2005 ലഐ.പി.3 എന്നൊരു വാർത്താ ഏജൻസി ആരംഭിച്ചു. 2007 ലെ ഫ്രഞ്ച് പ്രസിഡന്റ് തെരഞ്ഞെടുപ്പും പെയ്തിയിലെ കോളറ തുടങ്ങി നിരവധി 
സംഭവങ്ങൾ വിവിധ മാധ്യമങ്ങൾക്കായി കവർ ചെയ്തു. ഒക്ലിക്കിന്റെ അറബ് വസന്തവുമായി ബന്ധപ്പെട്ട ചിത്രങ്ങൾ ലോക ശ്രദ്ധ നേടി. ഒക്ലിക്കിന്റെ "ട്രിപ്പോളിയുടെ പതനം", "ഈജിപ്ത് താഹിർ ചത്വരം", "മുല്ലപ്പൂ വിപ്ലവം" എന്നീ മൂന്നുചിത്രങ്ങൾ ഴാങ്-ലൂയി കാൽഡെറോൺ ഗ്രാൻഡ് പ്രീ പുരസ്കാരം നേടുകയുണ്ടായി. 2012 ലെ ലോക പ്രസ്സ് ഫോട്ടോ പുരസ്കാരവും ലിബിയൻ പോരാളിയുടെ ചിത്രീകരണത്തിലൂടെ ഒക്ലിക്കിന് ലഭിച്ചു.

2012 ഫെബ്രുവരിയിൽ സിറിയൻആഭ്യന്തര കലാപത്തിന്റെ ചിത്രീകരണത്തിനിടെ താൽക്കാലിക മീഡിയാ സെന്ററിനു മേൽ നടന്ന ശക്തമായ ഷെല്ലിംഗിൽ സിറിയയിലെ ഹോംസിൽ പത്രപ്രവർത്തകയായ മാരി കോൾവിനൊപ്പം കൊല്ലപ്പെട്ടു.



</doc>
<doc id="181207" url="https://ml.wikipedia.org/wiki?curid=181207" title="ഹിറ ഗുഹ">
ഹിറ ഗുഹ

മക്കയിൽ നിന്നും രണ്ടു മൈൽ അകലെയുള്ള ജബലുന്നൂരിൽ സ്ഥിതി ചെയ്യുന്ന ഗുഹയാണ് ഹിറാ ഗുഹ. നാല് മുഴം നീളവും 1.75 മുഴം വീതിയുമാണ് ഇതിനുള്ളത്. കഅബാലയത്തിൽ നിന്നും ഏകദേശം മൂന്ന് കിലോമീറ്റർ അകലെയുള്ള ഈ ഗുഹയിൽ വെച്ചാണ് മുഹമ്മദ്‌ നബിക്ക് ആദ്യമായി ദിവ്യബോധനം ലഭിച്ചത്.
ഇസ്ലാമിക ചരിത്രത്തിൽ സുപ്രധാന സ്ഥാനമുള്ള പ്രദേശമാണ് ഹിറാ ഗുഹ. ഹിറാ ഗുഹയിൽ ധ്യാനത്തിലിരിക്കുന്ന മുഹമ്മദിന്റെ മുന്നിൽ ദൈവത്തിന്റെ മാലാഖയായ ജിബ്രീൽ പ്രത്യക്ഷപ്പെട്ട് ഇഖ്‌റഅ (വായിക്കുക) എന്ന് വായിച്ചു കേൾപ്പിച്ചു. വിശുദ്ധ ഗ്രന്ഥത്തിന്റെ അവതരണത്തിനു തുടക്കം കുറിക്കപ്പെട്ട സ്ഥലം എന്ന നിലക്കാണ് ജബലുന്നൂർ (പ്രകാശത്തിന്റെ പർവതം) എന്ന് ഈ പർവതത്തിന് പേര് ലഭിച്ചത്.

ചിന്താശീലനായ മുഹമ്മദ് നബി മക്കയിലെ ഒഴിവു സമയം ഒറ്റയ്ക്ക് കഴിയാനായിരുന്നു ഇഷ്ടപ്പെട്ടത്. അദ്ദേഹം ലോകത്തെ കുറിച്ചും സഹജീവികളെ കുറിച്ചും അദ്ധ്യാത്മിക കാര്യങ്ങളെ കുറിച്ചും സദാ ചിന്തിച്ചുകൊണ്ടിരുന്നു. അത്തരം അവസരങ്ങളിൽ മക്കക്കു പുറത്തുള്ള ഹിറയിലെ ഒരു ഗുഹയിലാണ് അധിക സമയവും അദ്ദേഹം കഴിഞ്ഞത്. സമുദ്ര നിരപ്പിൽ നിന്ന് 761 മീറ്റർ ഉയരത്തിൽ സ്ഥിതി ചെയ്യുന്ന മക്കയിലെ വൻ മലകളിൽ ഒന്നാണിത്. അങ്ങനെ ഹിറാ ഗുഹയിൽ ധ്യാനമഗ്നനായി കഴിയവേ നാൽ‌പതാം വയസ്സിലാണ് അദ്ദേഹം പ്രവാചകനായി മാറുന്നത്. ഗുഹയിൽ അദ്ദേഹത്തെ ജിബ്രീൽ എന്ന ദൈവദൂതൻ കാണാനെത്തി. ദൈവദൂതൻ വായിക്കുക എന്ന് മുഹമ്മദ്‌ നബിയെ വായിച്ചു കേൾപ്പിച്ചു. തുടർന്ന് അവിടെ വെച്ച് ഒട്ടേറെ ദൈവവചനങ്ങൾ ദൈവ ദൂതനിൽ നിന്നും മുഹമ്മദ് നബി സ്വായത്തമാക്കി.

ഇസ്‌ലാമിക ചരിത്രപ്രധാന കേന്ദ്രമായ മക്കയിലെ ഹിറാ ഗുഹയിലേക്ക് ഹജ്ജ്, ഉംറ സീസണിൽ ആയിരക്കണക്കിന് തീർഥാടകരാണ് സന്ദർശിക്കാനെത്തുന്നത്. ഗുഹയിലേക്കുള്ള യാത്ര അപകടം നിറഞ്ഞതാണെന്ന ഉമ്മുർ ഖുറാ സർവകലാശാലയിലെ ഹജ്ജ് ഉംറ ഇൻസ്റ്റിറ്റിയൂട്ടിന്റെ കണ്ടെത്തലിനെത്തുടർന്നു കേബിൾ കാർസംവിധാനം ഏർപ്പെടുത്താൻ തീരുമാനിച്ചിട്ടുണ്ട്.


</doc>
<doc id="181231" url="https://ml.wikipedia.org/wiki?curid=181231" title="ആർ. നരസിംഹ">
ആർ. നരസിംഹ

ഇന്ത്യയിലെ ഒരു ബഹിരാകാശ ശാസ്ത്രജ്ഞനാണ് ആർ. നരസിംഹ. പൂർണ്ണ നാമം റൊഡ്ഡാം നരസിംഹ (കന്നട: ರೊದ್ದಮ್ ನರಸಿಂಹ, ജനനം 20 ജൂലൈ 1933). ബെംഗലൂരുവിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിലെ ഏറോസ്പേസ് എൻജിനീയറിങ്ങ് വിഷയത്തിന്റെ പ്രൊഫസ്സർ ആയിരുന്നു ഇദ്ദേഹം. ദേശീയ ഏറോസ്പേസ് ലബോറട്ടറിയുടെ (ജെ.എൻ.സി.എ.എസ്.ആർ) ഡയറക്ടർ, ജവഹർലാൽ നെഹ്രു സെന്റർ ഫോർ അഡ്വാൻസ്ഡ് സയന്റിഫിക് റിസർച്ചിന്റെ എൻജിനീയറിങ്ങ് മെക്കാനിക്സ് വിഭാഗത്തിന്റെ ചെയർമാൻ എന്നീ പദവികൾ ഇദ്ദേഹം അലങ്കരിച്ചിട്ടുണ്ട്. ഇപ്പോൾ ജെ.എൻ.സി.എ.എസ്.ആറിൽ ഹോണററി പ്രൊഫസ്സറും അതു കൂടാതെ ഹൈദരാബാദ് സർവകലാശാലയുടെ "പ്രാറ്റ് ആന്റ് വിറ്റ്നി ചെയർ" സ്ഥാനവും ശ്രീ നരസിംഹ വഹിക്കുന്നു. 
1953ൽ മൈസൂർ സർവകലാശാലയിൽ നിന്നും എൻജിനീയറിങ്ങിൽ ബിരുദം കരസ്ഥമാക്കിയ നരസിംഹ 1955ൽ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ നിന്ന് ബിരുദാനന്തര ബിരുദം നേടി. പ്രൊഫസർ സതീഷ് ധവാനോടൊപ്പം ഈ കാലയളവിൽ അദ്ദേഹം പ്രവർത്തിച്ചു. അതിനു ശേഷം ഡോക്ടറേറ്റ് നേടുന്നതിനായി അമേരിക്കയിൽ പോയ അദ്ദേഹം അവിടത്തെ കാലിഫോർണിയ ഇൻസ്റ്റിറ്റ്യൂട്ട് ഓഫ് ടെക്നോളജിയിൽ നിന്ന് പ്രൊഫസ്സർ ഹാൻസ് ലിപ്മാന്റെ കീഴിൽ പി.എച്ച്.ഡി. പൂർത്തിയാക്കി.(പിഎച്ച്ഡി തീസീസ്).

1962ൽ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ ജോലിയിൽ പ്രവേശിച്ച അദ്ദേഹം 1999 വരെ അവിടത്തെ ഏറോസ്പേസ് എൻജിനീയറിങ്ങ് വിഭാഗത്തിൽ പ്രവർത്തിച്ചു. 1982ൽ അദ്ദേഹം സെന്റർ ഫോർ അറ്റ്മോസ്ഫിയറിക് സയൻസസ് സ്ഥാപിച്ചു. (ഇപ്പോൾ സെന്റർ ഫോർ അറ്റ്മോസ്ഫിയറിക് ആന്റ് ഓഷ്യാനിക് സയൻസസ്) 1989 വരെ അതിന്റെ തലവനായി പ്രവർത്തിച്ചു. നാഷണൽ ഏറോസ്പേസ് ലബോറട്ടറിയുടെ ഡയറക്ടർ ആയി 1984 മുതൽ 1993 വരെ അദ്ദേഹം പ്രവർത്തിച്ചു.കാലിഫോർണിയ ഇൻസ്റ്റിറ്റ്യൂട്ട് ഓഫ് ടെക്നോളജിയിൽ വിസിറ്റിങ്ങ് പ്രൊഫസ്സർ സ്ഥാനവും നരസിംഹ വഹിച്ചിരുന്നു. 1989നും 1990നും മധ്യേ കേംബ്രിഡ്ജ് സർവകലാശാലയിൽ "ജവഹർലാൽ നെഹ്രു പ്രൊഫസ്സർ ഓഫ് എൻജിനീയറിങ്ങ്" ആയിരുന്നു ശ്രീ നരസിംഹ. ഇതു കൂടാതെ നാസ, ബ്രസ്സൽസ് സർവകലാശാല, സ്കോട്ട്ലണ്ടിലെ ഗ്ലാസ്ഗോവിലുള്ള സ്ത്രാത്ക്ലൈഡ് സർവകലാശാല, അഡലൈഡ് സർവകലാശാല എന്നിവിടങ്ങളിൽ വിസിറ്റിങ്ങ് പ്രൊഫസ്സർ സ്ഥാനം അദ്ദേഹം വഹിച്ചു.1990 മുതൽ 1994 വരെ ഇന്ത്യൻ നാഷ്ണൽ സയൻസ് അക്കാദമിയിൽ "ഗോൾഡൻ ജൂബിലി റിസർച്ച് പ്രൊഫസ്സർ" ആയി പ്രവർത്തിച്ച് ശ്രീ നരസിംഹ 1994 മുതൽ 1999 വരെ ഐ.ഐ.എസ്.സി.യിൽ "ഐ.എസ്.ആർ.ഒ ആർ.കെ.രാമനാഥൻ ഡിസ്റ്റിംഗ്വിഷ്ഡ് പ്രൊഫസ്സർ" ആയി പ്രവർത്തിച്ചു.1997 മുതൽ 2004 വരെ നാഷ്ണൽ ഇൻസ്റ്റിറ്റ്യൂറ്റ് ഓഫ് അഡ്വാൻസ്ഡ് സ്റ്റഡീസിൽ ഡയറക്ടർ പദവിയും ശ്രീ നരസിംഹ വഹിച്ചു. 


</doc>
<doc id="181235" url="https://ml.wikipedia.org/wiki?curid=181235" title="മിസ്റ്റർ പോപ്പേഴ്സ് പെൻഗ്വിൻസ്">
മിസ്റ്റർ പോപ്പേഴ്സ് പെൻഗ്വിൻസ്

റിച്ചാർഡ് ആന്റ് ഫ്ലോറൻസ് അറ്റ്വാറ്റെർ എന്ന രചയിതാക്കളുടെ "മിസ്റ്റർ പോപ്പേഴ്സ് പെൻഗ്വിൻസ്" എന്ന കുട്ടികളുടെ പുസ്തകത്തെ ആസ്പദമാക്കി 2011 - പുറത്തിറങ്ങിയ ഒരു അമേരിക്കൻ ചലച്ചിത്രമാണ് മിസ്റ്റർ പോപ്പേഴ്സ് പെൻഗ്വിൻസ്. 2011 ഓഗസ്റ്റ് 12-ന് റിലീസിങ് നിശ്ചയിച്ചിരുന്ന ചിത്രം ജൂൺ 17-നാണ് പ്രദർശനത്തിനെത്തിയത്. 

മാർക്ക് വാട്ടേഴ്സ് സംവിധാനം ചെയ്ത ചിത്രത്തിൽ ജിം കാരി, ആഞ്ചെല ലാൻസ്ബറി എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. ജോൺ ഡേവീസ് നിർമ്മിച്ച ചിത്രത്തിന്റെ തിരക്കഥ സീൻ ആൻഡേഴ്സ്, ജോൺ മോറിസ്, ജേർഡ് സ്റ്റെം എന്നിവരാണ് തയ്യാറാക്കിയിരിക്കുന്നത്. പോപ്പറുടെ ഭവനത്തിൽ എത്തുന്ന പെട്ടിയിൽ നിന്നും ലഭിക്കുന്ന ആറ് ജെന്റൂ പെൻഗ്വിനുകളെ ആധാരമാക്കിയാണ് ചിത്രത്തിന്റെ കഥ തയ്യാറാക്കിയിരിക്കുന്നത്. 



</doc>
<doc id="181239" url="https://ml.wikipedia.org/wiki?curid=181239" title="തലപ്പിള്ളി രാജ്യം">
തലപ്പിള്ളി രാജ്യം

രണ്ടാം ചേരസാമ്രാജ്യത്തിന്റെ തകർച്ചയ്ക്കുശേഷം കേരളത്തിൽ നിലവിൽവന്ന ഒരു ചെറു നാട്ടുരാജ്യമാണ് തലപ്പിള്ളി രാജ്യം. ചാവക്കാട്, ഗുരുവായൂർ, കുന്നംകുളം, വടക്കാഞ്ചേരി തുടങ്ങിയ സ്ഥലങ്ങൾ ഉൾപ്പെട്ട ഈ രാജ്യത്തിന്റെ സ്ഥാപകൻ കക്കാട് ഭട്ടതിരിയായിരുന്നു. അയിനിക്കൂർ, പുന്നത്തൂർ, മണക്കുളം, കക്കാട് എന്നിങ്ങനെ നാല് തായ്‌വഴികൾ ഉൾപ്പെട്ടതായിരുന്നു തലപ്പിള്ളി രാജവംശം. നാല് തായ്‌വഴികളിൽ ഏറ്റവും മുതിർന്ന പുരുഷനാണ് തലപ്പിള്ളി രാജാ എന്നറിയപ്പെട്ടത്. 18-ആം നൂറ്റാണ്ടിൽ കക്കാട് ശാഖ അന്യംനിന്നതിനെ തുടർന്ന് ആ ശാഖയുടെ സ്വത്ത് പങ്കുവയ്ക്കുന്നതിനെ ചൊല്ലി ഇതര ശാഖകൾ തമ്മിൽ തർക്കമുണ്ടായപ്പോൾ പുന്നത്തൂർ ശാഖ കോഴിക്കോട് സാമൂതിരിയുടെ സഹായമഭ്യർത്ഥിക്കുകയും, തുടർന്ന് സാമൂതിരിയുടെ മധ്യസ്ഥതയിൽ പ്രശ്നം പരിഹരിക്കപ്പെടുകയും ചെയ്തു. ബ്രിട്ടീഷുകാർ മലബാറിലെ അധീശശക്തിയായി മാറിയ കാലത്ത് പുന്നത്തൂർ നമ്പിടി സ്വതന്ത്രപദവിക്കുവേണ്ടി ബ്രിട്ടീഷുകാരോട് വാദിച്ചുവെങ്കിലും, അദ്ദേഹത്തിന്റെ ആവശ്യം തിരസ്ക്കരിക്കപ്പെടുകയാണുണ്ടായത്. പിൽക്കാലത്ത് ഈ തായ്‌വഴികളെല്ലാം കൊച്ചിരാജ്യത്തിന്റേയും ബ്രിട്ടിഷ് മലബാറിന്റേയും ഭാഗമായിത്തീർന്നു.


</doc>
<doc id="181240" url="https://ml.wikipedia.org/wiki?curid=181240" title="ബ്രൂക്കേഷ്യ മൈക്ര">
ബ്രൂക്കേഷ്യ മൈക്ര

ഇതുവരെ കണ്ടെത്തിയതിൽ പല്ലി വർഗ്ഗത്തിൽപ്പെട്ട ഏറ്റവും ചെറിയ ഉരഗമാണ് ബ്രൂക്കേഷ്യ മൈക്ര (ശാസ്ത്രീയനാമം: "Brookesia micra"). 2012 ഫെബ്രുവരി 14-ന് മഡഗാസ്കറിൽ നിന്നുമാണ് ഏറ്റവും ചെറിയ ഈ പല്ലിയിനത്തെ കണ്ടെത്തിയത്. 29 മില്ലീമീറ്റർ മാത്രമാണ് ഇവയുടെ വലിപ്പം. 


</doc>
<doc id="181274" url="https://ml.wikipedia.org/wiki?curid=181274" title="മാരി കോൾവിൻ">
മാരി കോൾവിൻ

പ്രമുഖയായ അമേരിക്കൻ പത്രപ്രവർത്തകയും അറിയപ്പെടുന്ന യുദ്ധകാര്യലേഖികയുമായിരുന്നു മാരി കോൾവിൻ(12 ജനുവരി 1956– 22 ഫെബ്രുവരി 2012) ബ്രിട്ടീഷ്പത്രമായ ദ സൺഡേ ടൈംസിന്റെ ലേഖികയായിരുന്നു അവർ . സിറിയയിലെ സംഘർഷസ്ഥിതി റിപ്പോർട്ട് ചെയ്യാനെത്തിയ അവർ താമസിച്ചിരുന്ന വീടിനു മുകളിൽ ഷെൽ പതിക്കുകയായിരുന്നു. ഫ്രഞ്ച് ഫോട്ടോഗ്രാഫർ റെമി ഒക്ലിക്കും ഇവർക്കൊപ്പം കൊല്ലപ്പെട്ടു. പത്ത് വർഷം മുമ്പ് ശ്രീലങ്കയിലെ യുദ്ധ മേഖലയിൽ പ്രവർത്തിക്കുമ്പോൾ ആഴത്തിൽ മുറിവേറ്റ മേരി കോൾവിന് ഇടതു കണ്ണിന്റെ കാഴ്ച നഷ്ടപ്പെട്ടിരുന്നു. ഇതിനു ശേഷം കറുത്ത തുണിയുടെ കൺമൂടി ധരിച്ചാണ് ഇവർ യുദ്ധ റിപ്പോർട്ടിങ്ങിനെത്തിയിരുന്നത്. ശ്രീലങ്കൻ ആഭ്യന്തര യുദ്ധത്തിന്റെ അവസാന നാളുകളിൽ തമിഴ് പുലികൾക്കും ഐക്യരാഷ്ട്ര സഭയ്ക്കുമിടയിൽ സമാധാന ദൂതയായി പ്രവർത്തിച്ചു. കൊളംബോയിലെ യു.എൻ പ്രതിനിധി വിജയ് നമ്പ്യാരെ പുലികളുടെ കീഴടങ്ങൽ സന്നദ്ധത താൻ അറിയിച്ചിരുന്നതായി അവർ വെളിപ്പെടുത്തിയിട്ടുണ്ട്.


</doc>
<doc id="181293" url="https://ml.wikipedia.org/wiki?curid=181293" title="ഈ">
ഈ

മലയാള അക്ഷരമാല മാലയിലെ നാലാമത്തെ അക്ഷരമാണ് ഈ. 
എല്ലാ ഭാരതീയ ആര്യഭാഷകളിലെയും ഇതര ദ്രാവിഡ ഭാഷകളിലെയും നാലാമത്തെ അക്ഷരവും ഇതുതന്നെ.


</doc>
<doc id="181318" url="https://ml.wikipedia.org/wiki?curid=181318" title="ഉ">
ഉ

മലയാള അക്ഷരമാലയിലെ അഞ്ചാമത്തെ അക്ഷരമാണ് ഉ. 

മിക്ക ഭാരതീയ ഭാഷകളിലും അഞ്ചാമത്തെ അക്ഷരം ഉ തന്നെ.


</doc>
<doc id="181322" url="https://ml.wikipedia.org/wiki?curid=181322" title="പൈയ്യ">
പൈയ്യ

എൻ. ലിങ്കുസ്വാമി സംവിധാനം ചെയ്ത് കാർത്തിക്, തമന്ന എന്നിവർ പ്രധാന കഥാപാത്രങ്ങളെ അവതരിപ്പിച്ച് 2010-ൽ പുറത്തിറങ്ങിയ തമിഴ് പ്രണയചലച്ചിത്രമാണ് പൈയ്യ.


</doc>
<doc id="181331" url="https://ml.wikipedia.org/wiki?curid=181331" title="ആന്ദ്രെ റുബ്ലേവ് (റഷ്യൻ ചലച്ചിത്രം)">
ആന്ദ്രെ റുബ്ലേവ് (റഷ്യൻ ചലച്ചിത്രം)

ആന്ദ്രേ തർകോവ്സ്കി സംവിധാനം ചെയ്ത പ്രസിദ്ധമായ ചലച്ചിത്രംആണ് ആന്ദ്രെ റുബ്ലേവ്().അദ്ദേഹത്തിന്റെ മാസ്ടർപീസ് ആയി ഈ സിനിമയെ പല നിരൂപകരും കരുതുന്നു.താൻ കിട്ടുള്ളതിൽ വെച്ച് ഏറ്റവും നല്ല സിനിമ എന്നാണ് ഇംഗ്മർ ബർഗ്മാൻ ഇതിനെ വിശേഷിപ്പിച്ചിട്ടുള്ളത്.സിനിമയുടെ ചരിത്രത്തിലെ ഏറ്റവും നല്ല പത്ത് സിനിമകളിലൊന്നായി ഇത് വിലയിരുത്തപ്പെട്ടിട്ടുമുണ്ട് .എല്ലാ നാശങ്ങൾക്കും നിരാശകൾക്കും മേലെ ജീവിതമെന്ന പ്രസ്ഥാനത്തിന്റെ അജയ്യത ആണ് ഈ സിനിമ ഉയർത്തിപ്പിടിക്കുന്നത്.വിഖ്യാത മധ്യകാല റഷ്യൻ ചിത്രകാരനായ ആന്ദ്രെ റുബ്ലേവിന്റെ ജീവിതത്തെ ആസ്പദമാക്കി 1966 ൽ നിർമ്മിച്ച 'ആന്ദ്രെ റുബ്ലേവ്‌'1971 ൽ മാത്രമേ പുറത്തിറക്കാൻ സോവിയറ്റ്‌ അധികൃതർ അനുവദിച്ചുള്ളൂ.

റഷ്യൻ ചരിത്രത്തെക്കുറിച്ചുള്ള ഒരു ഐതിഹാസികചിത്രമാണ് 'ആന്ദ്രേ റുബ്ലേവ്'.റഷ്യൻ രാഷ്ട്രത്തിന്റെ ഉത്ഭവവും സമൂഹത്തിൽ കലാകാരന്റെ സ്ഥാനവും ഈ സിനിമ കൈകാര്യം ചെയ്യുന്ന ര് പ്രധാന വിഷയങ്ങളാണ്.റഷ്യൻ ചരിത്രത്തിലെ പ്രക്ഷുബ്ധമായ ഒരു കാലഘട്ടമായിരുന്നു പതിനഞ്ചാം നൂറ്റാിന്റെ ആദ്യ ശതകങ്ങൾ.ശത്രുതയിൽ കഴിഞ്ഞിരുന്ന രാജകുടുംബങ്ങൾ തമ്മിലും ഒരേ രാജകുടുംബത്തിൽ പെട്ട സഹോദരങ്ങൾ തമ്മിലും അന്തമില്ലാത്ത യുദ്ധങ്ങളും ടാർട്ടാറുകളുടെ ഇടയ്ക്കിടയ്ക്കുള്ള ആക്രമണവും ആ കാലഘട്ടത്തിലെ മനുഷ്യജീവിതം ദു:സ്സഹമാക്കിത്തീർത്തു.കൊടിയ മർദ്ദനങ്ങളും നരഹത്യകളും നിഷ്ഠുരമായ ശിക്ഷാമുറകളും യുദ്ധങ്ങളും കൊള്ളകളും മതപീഡനങ്ങളും നിത്യസംഭവങ്ങൾ പോലെയായി.ആന്ദ്രെ റുബ്‌ളെവ് ക്രിസ്തീയ സന്യാസിയും ക്രിസ്തീയ മോട്ടീഫുകളും ദൈവരൂപങ്ങളും ബൈബിൾ കഥാപാത്രങ്ങളും സംഭവങ്ങളും പള്ളികൾക്കകത്ത് പെയിന്റ് ചെയ്യുന്ന പ്രതിഭാശാലിയായ ചിത്രകാരനും ആയിരുന്നു.ആദ്ദേഹത്തിന്റെ ജീവിതത്തെക്കുറിച്ച് പരിമിതമായ വിവരങ്ങൾ മാത്രമാണ് ലഭ്യമായിട്ടുള്ളത് എന്നതിനാൽ ഭാവനാത്മകം ആയ പുന:സ്യഷ്ടിയിലൂടെയാണ് ഈ വ്യക്തിയും കാലഘട്ടവും സിനിമയിൽ അവതരിപ്പിക്കപ്പെട്ടിട്ടുള്ളത്.ഒരു കത്തീഡ്രലിന്റെ പെയിന്റിംഗ് പണികൾക്കായി യാത്രചെയ്യുന്നതിനിടയിൽ ആന്ദ്രെയ്ക്കും സംഘാംഗങ്ങൾക്കുമുാകുന്ന ഗതിമാറ്റവും അനുഭവങ്ങളും അത് അവരിലുാക്കുന്ന പരിവർത്തനങ്ങലുമാണ് എപ്പിക് ഘടനയുള്ള സിനിമ പിന്തുടരുന്നത്. എട്ട് വ്യത്യസ്ത ഖണ്ഡങ്ങളായാണ് ചിത്രം ചിട്ടപ്പെടുത്തിയിട്ടുള്ളത്.ഉൾനാടൻ ഗ്രാമങ്ങളിൽ ജീവിക്കുന്ന കർഷകരുടെ ജീവിതരീതികളും വിശ്വാസങ്ങളും പ്രക്യതിമതസമൂഹങ്ങളുടെ ആചാരാനുഷ്ടാനങ്ങളും ലൈംഗികപ്രണയത്തെ കുറിച്ചുള്ള അവരുടെ വ്യത്യസ്ത സമീപനങ്ങളും റുബ്ലേവ് തന്റെ യാത്രയ്ക്കിടയിൽ മനസ്സിലാക്കുന്നു.ഏകദൈവവിശ്വാസത്തിൽ കേന്ദ്രീകരിച്ച ക്രിസ്തീയ മതസങ്കല്പ്പത്തിനും ലോകബോധത്തിനും കടകവിരുദ്ധമാണ് ഇവയെല്ലാം എന്നത് അദ്ദേഹത്തിൽ ആത്മീയസംഘർഷങ്ങൾ ഉാക്കുന്നു്. പേഗൻ വിശ്വാസികളെ ഭയപ്പെടുത്തിയും ക്രൂരമായ മർദ്ദനങ്ങളിലൂടെയും ക്രിസ്തുമതത്തിലേക്ക് പരിവർത്തനം ചെയ്യിക്കുന്നതിനു അദ്ദേഹം സാക്ഷിയാകുന്നു.വ്യക്തിസ്വാതന്ത്ര്യത്തിലും മനുഷ്യസ്‌നേഹത്തിലും വിശ്വസിക്കുന്ന റുബ്ലേവിനെ പരിഹരിക്കാനാവാത്ത സംഘർഷങ്ങളിലേക്കാണ് അത് നയിക്കുന്നത്.ഇതിനെല്ലാമിടയിലാണ് ടാർട്ടാറുകളുടെ അധിനിവേശങ്ങളും കൊള്ളയും കൊള്ളിവെപ്പുകളും ജനതയുടെ ജീവിതം ദു:സ്സഹമാക്കുന്നത്. ഇവയെല്ലാം ആദ്ദേഹത്തിന്റെ ജീവിതമതകലാവീക്ഷണങ്ങളിൽ മാറ്റം വരുത്തുന്നു.

സോവിയറ്റ് വ്യവസ്ഥയെക്കുറിച്ചും ഏകപാർട്ടി സര്വാധിപത്യത്തിൻ കീഴിൽ കലാകാരന്മാരുടെയും ബുദ്ധിജീവികളുടെയും അവസ്ഥയെക്കുറിച്ചും ഉള്ള പരോക്ഷമായ വിമർശനം തർക്കോവ്‌സ്കി ഈ സിനിമയിൽ ഉൾച്ചേർത്തിട്ടുണ്ട് .

കലയെയും കലാകാരനെയും വരുതിയിൽ നിർത്താൻ ശ്രമിക്കുന്ന മത രാഷ്ട്രീയ മാർക്കറ്റ് ഘടനകളുടെ ഇന്നത്തെയും ഇനി വരാനിരിക്കുന്നതുമായ രൂപങ്ങൾക്കെതിരായ പാഠങ്ങൾ ഉത്പാദിപ്പിക്കുന്നുണ്ട് സിനിമ.

ഒരു ക്രിസ്തീയ സന്യാസിയെക്കുറിച്ചുള്ള സിനിമയുടെ തിരക്കഥയ്ക്ക് അംഗീകാരം ലഭിക്കുക പോലുള്ള നല്ല കാര്യങ്ങൾ ചിത്രത്തിന്റെ ആദ്യഘട്ടത്തിൽ ഉായിരുന്നെങ്കിലും ചിത്രത്തിന്റെ ആദ്യപ്രദർശനത്തിനു ശേഷം അത് തമസ്കരിക്കപ്പെടുകയാണുായത്.




</doc>
<doc id="181339" url="https://ml.wikipedia.org/wiki?curid=181339" title="ഉല്പാദനോപാധികൾ">
ഉല്പാദനോപാധികൾ

"ഉല്പാദന പ്രക്രിയയെ സമ്പൂർണ്ണമായി അതിന്റെ ഫലത്തിന്റെ (അതായതു ഉല്പന്നത്തിന്റെ), അടിസ്ഥാനത്തിൽ വിശകലന വിധേയമാക്കിയാൽ, തൊഴിലിനു വിധേയമാകുന്ന അസംസ്കൃത വസ്തുവും, തൊഴിലിനായി ഉപയോഗിക്കുന്ന ഉപകരണങ്ങളും ആണു ഉല്പാദനോപാധികൾ. ആ തൊഴിലിനെ "ഫലദായിയായ തൊഴിൽ" എന്നും വിശേഷിപ്പിക്കുന്നു.". ചുരുക്കിപ്പറഞ്ഞാൽ, പ്രകൃതിവസ്തുക്കളും (അഥവാ അധ്വാനവിഷയവസ്തുക്കളും) അധ്വാനോപകരണങ്ങളും ചേർന്ന ഉല്പാദനത്തിന് ആവശ്യമായിട്ടുള്ള ഉപാധികളാണ് ഉല്പാദനോപാധികൾ. എന്നാൽ അധ്വാനശക്തി ഉല്പാദനോപാധികളുടെ ഭാഗമല്ല. ഉല്പാദനോപാധികളുടെ മേലുള്ള ഒരു ന്യൂനപക്ഷത്തിന്റെ പരിധിരഹിതമായ നിയന്ത്രണമാണ് സമൂഹത്തിൽ വർഗവിഭജനത്തിന് കാരണമാകുന്നത്. അടിമവ്യവസ്ഥയിൽ ഉടമകളും, നാടുവാഴിത്ത വ്യവസ്ഥയിൽ ഭൂപ്രഭുക്കളും, മുതലാളിത്ത വ്യവസ്ഥയിൽ മുതലാളിമാരും ഉല്പാദനോപാധികൾ കൈയ്യടക്കി വയ്ക്കുന്ന ഉടമവർഗങ്ങളാണ് .


</doc>
<doc id="181341" url="https://ml.wikipedia.org/wiki?curid=181341" title="ദിയോറിയ">
ദിയോറിയ

ഉത്തർപ്രദേശ് സംസ്ഥാനത്തിലെ ഒരു ജില്ലയും അതിന്റെ തലസ്ഥാനവുമാണ് ദിയോറിയ. സംസ്ഥാനത്തിന്റെ വടക്കുകിഴക്കേയറ്റത്തു സ്ഥിതിചെയ്യുന്നു. 

വടക്കുപടിഞ്ഞാറുനിന്ന് തെക്കുകിഴക്കു ദിശയിലേക്ക് ചരിഞ്ഞിറങ്ങുന്ന ഭൂപ്രകൃതിയാണ് ജില്ലയുടേത്. മുമ്പ് വനസമ്പന്നമായിരുന്ന ജില്ലയുടെ വനപ്രദേശങ്ങളിൽ ഭൂരിഭാഗവും ഇപ്പോൾ വനനശീകരണത്തിനു വിധേയമായിരിക്കുന്നു.വേപ്പ്, പേര, മാവ് തുടങ്ങിയവയാണ് ജില്ലയിൽ കാണപ്പെടുന്ന ചില പ്രധാന വൃക്ഷങ്ങൾ. ഘാഗ്രയാണ് മുഖ്യ നദി; ചെക്വ, ദുംറെയ്ൻ, കിതാമൻ എന്നിവ മുഖ്യ തടാകങ്ങളും.

ദിയോറിയ ജില്ലയുടെ സമ്പദ്ഘടനയിൽ കാർഷികമേഖലയ്ക്കാണ് പ്രമുഖ സ്ഥാനം. നെല്ല്, ഗോതമ്പ്, ബാർലി, ചോളം, കരിമ്പ്, ചെറുപയർ, കടുക്, നിലക്കടല, ഉരുളക്കിഴങ്ങ് തുടങ്ങിയവയാണ് മുഖ്യ വിളകൾ. കന്നുകാലിവളർത്തൽ മറ്റൊരു പ്രധാന ധനാഗമമാർഗ്ഗമാണ്. ജില്ലയിലെ വ്യവസായങ്ങളിൽ പഞ്ചസാര സംസ്കരണത്തിനാണ് മുൻതൂക്കം.

റോഡ്-റെയിൽ ഗതാഗത മേഖലകൾ ജില്ലയിൽ വളരെയേറെ വികസിതമാണ്. വിദ്യാഭ്യാസമേഖലയിൽ സെക്കൻഡറി തലം വരെയുള്ള സൗകര്യങ്ങൾ മാത്രമേ ജില്ലയിലുള്ളൂ. ജനങ്ങളിൽ ഭൂരിഭാഗവും ഹൈന്ദവരാണ്. മുസ്ലിം, ക്രിസ്ത്യൻ വിഭാഗങ്ങളും ഇവിടെ താമസിക്കുന്നുണ്ട്. ഹിന്ദി, ഉർദു ഭാഷകൾക്കാണ് അധികം പ്രചാരം. പുരാതനകാലത്ത് ബുദ്ധ-മഹാവീര അനുയായികളുടെ പ്രധാന കേന്ദ്രമായിരുന്ന ദിയോറിയയിലെ ദുഗ്ധേശ്വർനാഥ്, കൻവർനാഥ്, വൈകുണ്ഡ്പുർ എന്നീ പ്രദേശങ്ങൾക്ക് വിനോദസഞ്ചാര പ്രാധാന്യമുണ്ട്.



</doc>
<doc id="181347" url="https://ml.wikipedia.org/wiki?curid=181347" title="സൈമണി">
സൈമണി

ക്രിസ്തീയസഭകളിലെ കൂദാശകളും സഭാധികാരശ്രേണിയിലെ വിശുദ്ധപദവികളും വിലയ്ക്കു വിൽക്കുന്ന തെറ്റാണ് സൈമണി എന്ന പേരിൽ അറിയപ്പെടുന്നത്. പുതിയനിയമത്തിൽ അപ്പസ്തോലന്മാരുടെ നടപടികളുടെ പുസ്തകം 8:924-ൽ പ്രത്യക്ഷപ്പെടുന്ന സൈമൺ മാഗ്നസ് എന്ന വ്യക്തിയുടെ പേരിലാണ് ഇതറിയപ്പെടുന്നത്. ആദിമസഭയിൽ, യേശുശിഷ്യന്മാരായ പത്രോസും യോഹന്നാന്നും വിശ്വാസികളുടെ മേൽ കൈവച്ച് അവർക്ക് പരിശുദ്ധാത്മാവിനെ പകർന്നു നൽകുന്നതു കണ്ട സൈമൺ, അവർക്കുണ്ടായിരുന്ന ഈ വരം തനിക്കു വിലക്കു നൽകാൻ ആവശ്യപ്പെടുന്നു. അതിൽ നിന്നാണ് ഈ തെറ്റിന് അയാളുമായി ബന്ധപ്പെട്ട പേരു ലഭിച്ചത്. 

സ്വാർത്ഥലാഭത്തിനു വേണ്ടിയുള്ള ആത്മീയതയുടെ എല്ലാവിധ കൈമാറ്റങ്ങളുടേയും വിശേഷണമായും ഈ പദം ഉപയോഗിക്കാറുണ്ട്. 



</doc>
<doc id="181349" url="https://ml.wikipedia.org/wiki?curid=181349" title="മുറാത്തോറിയുടെ ശകലം">
മുറാത്തോറിയുടെ ശകലം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ ഗ്രന്ഥങ്ങളുടെ ലഭ്യമായതിൽ ഏറ്റവും പഴയതെന്നു കരുതപ്പെടുന്ന പട്ടികയുടെ ഒരു പകർപ്പാണ് മുറാത്തോറിയുടെ ശകലം (Muratorian fragment). 85 വരികൾ മാത്രമടങ്ങുന്ന ഈ രേഖ, ഏഴാം നൂറ്റാണ്ടിലെ ഒരു ലത്തീൻ കൈയെഴുത്താണ്. പൊതുവർഷം 170-നടുത്തു മുതൽ നാലാം നൂറ്റാണ്ടു വരെയുള്ള കാലത്തെങ്ങോ എഴുതപ്പെട്ട ഒരു ഗ്രീക്കു മൂലത്തിന്റെ പരിഭാഷയാണതെന്ന് അനുമാനിക്കാൻ മതിയായ ആന്തരികസൂചനകൾ ശകലത്തിൽ കാണാം. അതിന്റെ അവസ്ഥയും, അതെഴുതിയിരിക്കുന്ന ലത്തീൻ ഭാഷയുടെ ഗുണക്കുറുവും, പരിഭാഷ ബുദ്ധിമുട്ടുള്ളതാക്കുന്നു. ശകലത്തിന്റെ തുടക്കം നഷ്ടമായിപ്പോയി. അവസാനം പെട്ടെന്നുമാണ്. 

മൂലരൂപത്തിന്റെ അജ്ഞാതകർത്താവിനു പരിചയമുണ്ടായിരുന്ന സഭകൾ കാനോനികമായി കണക്കാക്കിയിരുന്ന പുതിയനിയമഗ്രന്ഥങ്ങളുടെ ഭാഗികമായ പട്ടികയാണ് 'ശകലം'. ഉത്തര ഇറ്റലിയിൽ ബോബ്ബിയോയിലെ കൊളുമ്പാൻ ഗ്രന്ഥശാലയിൽ നിന്നു വന്നതും പൊതുവർഷം ഏഴോ എട്ടോ നൂറ്റാണ്ടു വരെ പഴക്കമുള്ളതുമായ ഒരു ഗ്രന്ഥത്തോടു ചേർത്ത് അതിനെ തുന്നിക്കെട്ടിയിരുന്നു. മിലാനിലെ അംബ്രോസിയൻ ഗ്രന്ഥശാലയിൽ അതു കണ്ടെത്തിയത്, തന്റെ തലമുറയിൽ ഇറ്റലിയിലെ ഏറ്റവും അറിയപ്പെടുന്ന ചരിത്രകാരനായിരുന്ന ലുഡോവിക്കോ അന്തോണിയോ മുറത്തോരി (1672–1750) എന്ന വൈദികനായിരുന്നു. 1740-ൽ അതു പ്രസിദ്ധീകരിക്കപ്പെട്ടു.

മുറാത്തോറിയുടെ പട്ടിക പൊതുവർഷം രണ്ടാം നൂറ്റാണ്ടിനൊടുവിൽ രൂപപ്പെട്ടതാണെന്ന അഭിപ്രായമാണ് പൊതുവേ സ്വീകര്യമായി കരുതപ്പെടുന്നത്. "ഹെർമാസിന്റെ ആട്ടിടയൻ" (Shepherd of Hermas) എന്ന അകാനോനികരചനയെ വിലയിരുത്തുമ്പോൾ, ആ നൂറ്റാണ്ടിന്റെ മദ്ധ്യത്തിൽ (പൊതുവർഷം 142-157) റോമിലെ മെത്രാനായിരുന്ന പീയൂസ് ഒന്നാമനെ ആയിടെ ജീവിച്ചിരുന്ന ആളായി താഴെപ്പറയും വിധം ഈ രേഖ പരാമർശിക്കുന്നുണ്ട്:

ഈ രേഖ പൊതുവർഷം നാലാം നൂറ്റാണ്ടിലേതാനെന്ന് ചില പണ്ഡിതന്മാർ വാദിച്ചിട്ടുണ്ടെങ്കിലും അവരുടെ നിലപാടിനു പണ്ഡിതന്മാർക്കിടയിൽ സ്വീകാര്യത കുറവാണ്. ഇരുപതാം നൂറ്റാണ്ടിലെ വിഖ്യാത ബൈബിൾ പണ്ഡിതനായ ബ്രൂസ് മെറ്റ്സ്ജർ പൊതുവർഷം രണ്ടാം നൂറ്റാണ്ടിലെ പട്ടികയായാണ് ഇതിനെ പരിഗണിക്കുന്നത്.

ഈ പട്ടികയുടെ ആരംഭം ലഭ്യമല്ല. എങ്കിലും രേഖയുടെ ലഭ്യമായ ഭാഗം ലൂക്കാ, യോഹാന്നാൻ എന്നിവരുടെ സുവിശേഷങ്ങളെ പരാമർശിച്ചു തുടങ്ങുന്നതിനാൽ പൊതുസ്വീകൃതി ലഭിച്ച കാനോനിലെ ആദ്യത്തേതായ മത്തായിയുടേയും മർക്കോസിന്റേയും സുവിശേഷങ്ങളിലായിരിക്കാം അതിന്റെ തുടക്കം എന്നനുമാനിക്കാം. തുടർന്ന് ഈ പട്ടികയിൽ, അപ്പസ്തോലന്മാരുടെ നടപടികളും, പൗലോസിന്റെ 13 ലേഖനങ്ങളും യൂദായുടെ ലേഖനവും യോഹന്നാന്റെ ഒന്നും രണ്ടും ലേഖനങ്ങളും, വെളിപാടുപുസ്തകവും കാണാം. അവയ്ക്കൊപ്പം, പിൽക്കാലത്ത് കാനോനികത കിട്ടതെ പോയ സോളമന്റെ വിജ്ഞാനം, പത്രോസിന്റെ വെളിപാട് എന്നിവയും അംഗീകൃത രചനകളായി ഇതിൽ പരാമർശിക്കപ്പെടുന്നു. 

എന്നാൽ പിൽക്കാലത്ത് കാനോനികത കിട്ടിയ എബ്രായർക്കെഴുതിയ ലേഖനം, പത്രോസിന്റെ ഒന്നും രണ്ടും ലേഖനങ്ങൾ, യാക്കോബിന്റെ ലേഖനം എന്നിവ ഈ പട്ടികയിൽ ഇല്ല. ലാവോഡീഷ്യക്കാർക്കും, അലക്സാണ്ഡ്രിയക്കാർക്കും പൗലോസ് എഴുതിയതായി പറയപ്പെടുന്നു ലേഖനങ്ങളെ ഈ പട്ടിക ഏടുത്തു പറയുന്നെങ്കിലും മാർഷന്റെ 'മതദ്രോഹത്തെ'(heresy) വളർത്താൻ പൗലോസിന്റെ പേരിൽ ചമച്ച കപടരേഖകളായി കണക്കാക്കി തള്ളുന്നു.


</doc>
<doc id="181355" url="https://ml.wikipedia.org/wiki?curid=181355" title="താനേസർ">
താനേസർ

ഹരിയാനയിലെ കുരുക്ഷേത്ര ജില്ലയിൽ സ്ഥിതിചെയ്യുന്ന ചരിത്ര പ്രസിദ്ധമായ ഒരു പട്ടണം ആണ് താനേസർ (). ഇതിന്റെ പുരാതന നാമം സ്ഥാനേശ്വർ എന്നായിരുന്നു. കാലാന്തരത്തിൽ ഇത് ഥാനേശ്വർ, താനേശ്വർ, താനേസർ എന്നീ രൂപങ്ങളുൾക്കൊണ്ടു. ഡൽഹിയിൽ നിന്ന് 145 കി.മീ. വ.മാറി സ്ഥിതിചെയ്യുന്ന താനേസർ ഒരു പ്രസിദ്ധ തീർഥാടന കേന്ദ്രമാണ്. മഹാഭാരതത്തിൽ പരാമൃഷ്ടമായിട്ടുള്ള യുദ്ധത്തിന്റെ കളമെന്നു വിശ്വസിക്കപ്പെടുന്ന കുരുക്ഷേത്ര സമതലത്തിലാണ് താനേസർ പട്ടണം വികസിച്ചിരിക്കുന്നത്. പട്ടണം നിരവധി പുണ്യതീർഥങ്ങളെ ഉൾക്കൊള്ളുന്നു. കുരുക്ഷേത്രത്തിലെ തീർഥമാണ് ഇതിൽ ഏറെ പ്രസിദ്ധം. സൂര്യഗ്രഹണ ദിവസങ്ങളിൽ ഭക്തർ ഇവിടെ വിശേഷാൽ പൂജ നടത്തുക പതിവാണ്. താനേസറിനടുത്തുള്ള 'ജ്യോതിസർ' ഗീതോപദേശത്തിന്റെ വേദിയായിരുന്നു എന്ന് വിശ്വസിക്കപ്പെടുന്നു. മുമ്പ് കർണാൽ ജില്ലയുടെ ഭാഗമായിരുന്നു താനേസർ. 1973-ൽ കുരുക്ഷേത്ര ജില്ലയുടെ ഭാഗമായി. ഹിന്ദി മുഖ്യ വ്യവഹാരഭാഷയായ ഇവിടത്തെ ജനങ്ങളിൽ ഭൂരിപക്ഷവും ഹൈന്ദവരാണ്. സിഖ് , ക്രിസ്ത്യൻ , ഇസ്ലാം, ബുദ്ധ, ജൈന വിശ്വാസികളും ഈ പ്രദേശത്ത് നിവസിക്കുന്നു.

7-ാം ശ.-ത്തിൽ ഹർഷസാമ്രാജ്യ തലസ്ഥാനമായിരുന്ന താനേസർ "സ്ഥാണീശ്വർ "എന്ന പേരിലുമറിയപ്പെട്ടിരുന്നു. കനൗജ് പ്രദേശത്തെ താനേസറുമായി കൂട്ടിച്ചേർത്ത് ഹർഷൻ ഒരു സാമ്രാജ്യം സ്ഥാപിച്ചെങ്കിലും അതിന് ദീർഘായുസ്സുണ്ടായില്ല. ഹർഷന്റെ കാലഘട്ടത്തിനു ശേഷം താനേസറിന്റെ പ്രാധാന്യം ക്ഷയിക്കുകയും 11-ാം ശ..-ത്തിന്റെ ആരംഭത്തിൽ നടന്ന മുഹമ്മദ് ഗസ്നിയുടെ ആക്രമണത്തോടെ പട്ടണത്തിന്റെ പതനം പൂർണമാവുകയും ചെയ്തു.

പുരാതന ചരിത്രത്തിലേക്ക് വെളിച്ചം വീശുന്ന നിരവധി ചരിത്ര-പുരാവസ്തു കേന്ദ്രങ്ങൾ താനേസറിലും പരിസരപ്രദേശങ്ങളിലും കാണാം. ഇവിടത്തെ പുരാതന കോട്ട, ഷേഖ് ചേഹ്ലിയുടെ ശവകുടീരം, മദ്രസ, പത്ഥർ മസ്ജിദ്, ചീനി മസ്ജിദ് തുടങ്ങിയവ ശ്രദ്ധേയങ്ങളാണ്. താനേസറിന് തെ.പ.സ്ഥിതിചെയ്യുന്ന കർണ രാജാവിന്റെ കോട്ടയാണ് മറ്റൊരു പ്രധാന ആകർഷണം. 12 മീറ്റർ ആണ് ഇതിന്റെ ഉയരം. കോട്ടയ്ക്ക് തെ. മാറി സ്ഥിതിചെയ്യുന്ന അസ്ഥിപുര, 13 കിലോമീറ്റർ അകലെയുള്ള ഭോർ സൈദാൻ, ദൌലത്പൂർ തുടങ്ങിയവ ഏറെ ചരിത്ര-പുരാവസ്തു പ്രാധാന്യമുള്ള സ്ഥലങ്ങളാണ്. തനേസറിലും പരിസര പ്രദേശങ്ങളിലും നടന്ന ഉത്ഖനനങ്ങളിലൂടെ നിരവധി പുരാവസ്തു ശേഖരങ്ങൾ കണ്ടെടുത്തിട്ടുണ്ട്. കളിമൺ പാത്രങ്ങളാണ് ഇവയിൽ പ്രധാനമായവ. ഇവയ്ക്കും ദൗലത്പൂരിൽനിന്നു ലഭിച്ച പുരാവസ്തുക്കൾക്കും ഹാരപ്പൻ സംസ്കാരത്തിന്റെ അവസാന ഘട്ടവുമായി ബന്ധമുണ്ടെന്ന് അനുമാനിക്കപ്പെടുന്നു.


</doc>
<doc id="181362" url="https://ml.wikipedia.org/wiki?curid=181362" title="ഫ്യൂഡലിസം">
ഫ്യൂഡലിസം

മധ്യകാല യുറോപ്പിൽ 5 നൂറ്റാണ്ടിനും പതിനഞ്ചാം നൂറ്റാണ്ടിനും ഇടയിൽ രൂപം കൊണ്ട ഒരു കൂട്ടം നിയമപരവും, സൈനികപരവുമായ അധികാര രൂപങ്ങളെ പൊതുവായി വിശേഷിപ്പിക്കുന്ന പേരാണ് ഫ്യൂഡലിസം (Feudalism). ഫ്യൂഡലിസം എന്ന പദത്തിന്റെ ഉത്ഭവം feodum/ feudum (fief) എന്ന ലാറ്റിൻ വാക്കിൽ നിന്നുമാണ്. 

ഫ്രാൻകൊസ് ലൂയീസ് ഗൻഷോഫിന്റെ (François-Louis Ganshof) നിർവചനപ്രകാരം, ഒരു നാടുവാഴിയും അയാൾ കരമൊഴിവായി നൽകുന്ന ഭൂമി കൈവശം വെക്കുന്ന ഫ്യൂഡൽ പ്രഭുക്കൻമാർ അതിന്റെ പ്രതിഫലമായി നാടുവാഴിയെ യുദ്ധത്തിൽ സഹായിക്കുകയും ചെയ്യുന്ന സംവിധാനമാണിത്. കുറേക്കൂടി വിശാലമായ അർത്ഥത്തിൽ, അതു ഒരു സൈനികമായ മേൽക്കോയ്മ അംഗീകരിച്ചു കൊണ്ടുള്ള ഒരു സമുദായം മാത്രമല്ല; മറിച്ച്, കാർഷിക പ്രവൃത്തി പ്രധാന ഉപജീവന മാർഗ്ഗമായി സ്വീകരിച്ച സവിശേഷമായ ഉത്പാദന ബന്ധങ്ങൾ ഉൾക്കൊള്ളുന്ന ഒരു വ്യവസ്ഥിതിയാണ്. ചെറുകിട കാർഷിക ഉത്പാദനത്തിൽ ഊന്നിയ ആ വ്യവസ്ഥിതിയിൽ, ഒരോ വ്യക്തിയും പരമ്പരാഗത തൊഴിലു ചെയ്തു ഉപജീവനം നടത്തിപോരുകയാണു ചെയ്യുന്നത്. വ്യക്തിയുടെ അവകാശവും, ഉത്തരവാദിത്തവും ആ വ്യക്തി ജനിക്കുന്ന കുടുംബത്തെ അടിസഥാനപ്പെടുത്തിയാണ്. ഒരു കൊല്ലപ്പണിക്കാരന്റെ പുത്രൻ കൊല്ലപ്പണി ചെയ്തും, ഒരു വെളുത്താടന്റെ പുത്രൻ തുണി അലക്കിയും, ചെത്തുകാരന്റെ പുത്രൻ ചെത്തുപണി ചെയ്തും ജീവിതം നയിക്കുന്നു. സമൂഹത്തിന്റെ വികാസ പരിണാമത്തിലെ ഒരു ഘട്ടത്തിൽ ഈ വ്യവസ്ഥിതിയിൽ കൂടെ ലോകത്തിലെ മിക്ക സംസ്കാരവും കടന്നു പോയിട്ടുള്ളതായി കാണാം. 

തന്റെ രാഷ്ട്രീയ - സാമ്പത്തിക വിശകലനത്തകാൾ മാർക്സും ഈ പദം ഉപയോഗിച്ചിട്ടുണ്ട്. മുതലാളിത്തത്തിന്റെ ഉദയത്തിനുമുമ്പുള്ള സാമ്പത്തിക വ്യവസ്ഥയായിട്ടാണ് മാർക്സ് ഫ്യൂഡലിസത്തെ വിശദീകരിക്കുന്നത്. മാർക്സിനെ സംബന്ധിച്ചിടത്തോളം ഫ്യൂഡലിസമെന്നത്; കൃഷിയോഗ്യമായ ഭൂമിയുടെ നിയന്ത്രണം കയ്യാളുന്ന ഒരു ഭരണവർഗ്ഗം (കുലീനർ) ആ കൃഷിയിടങ്ങളിൽ പണിയെടുക്കുന്ന കുടിയാന്മാരെ അടിമസമാനമായ രീതിയിൽ ചൂഷണം ചെയ്യുകവഴി നിലനിർത്തുന്ന വർഗ്ഗസമൂഹമാണ്. 


</doc>
<doc id="181413" url="https://ml.wikipedia.org/wiki?curid=181413" title="ജൂബിലികളുടെ പുസ്തകം">
ജൂബിലികളുടെ പുസ്തകം

യഹൂദരുടെ ഒരു പുരാതന മതരചനയാണ് ജൂബിലികളുടെ പുസ്തകം (ספר היובלים സെഫെർ ഹെയോബെലിം). "ചെറിയ ഉല്പത്തി" എന്നും അതിനു പേരുണ്ട്. എബ്രായഭാഷയിലുള്ള യഹൂദമതത്തിന്റെ കാനോനിക ബൈബിൾ സംഹിതയുടെ ഭാഗമല്ല ഈ രചന. പ്രൊട്ടസ്റ്റന്റുകളും, റോമൻ കത്തോലിക്കരും ഓർത്തഡോക്സ് സഭകളും ഇതിനെ ബൈബിളിലെ കാനോനികഖണ്ഡമായി അംഗീകരിക്കുന്നുമില്ല. എന്നാൽ എത്യോപ്യൻ ഓർത്തഡോക്സ് ക്രിസ്തീയസഭയും എത്യോപ്യൻ യഹൂദരും ഇതിനെ അവരുടെ ബൈബിൾ സംഹിതകളിൽ ഉൾപ്പെടുത്തുന്നു. അവർക്കിടയിൽ ഇതിന് "വിഭജനത്തിന്റെ ഗ്രന്ഥം" എന്നാണു പേർ. 

ആദിമക്രിസ്തീയ സഭകൾക്ക് ഈ ഗ്രന്ഥം പരിചയമുണ്ടായിരുന്നുവെന്ന് സഭാപിതാക്കളായ എപ്പിഫാനൂസ്, രക്തസാക്ഷി ജസ്റ്റിൻ, ഒരിജൻ, തർശീശിലെ ഡിയോഡോറസ്, അലക്സാണ്ഡ്രിയയിലെ ഇസിദോർ, സെവിലിലെ ഇസിദോർ, അലക്സാണ്ഡ്രിയയിലെ യൂത്തീക്കിയസ് തുടങ്ങിയവരുടെ രചനകളിൽ നിന്നു മനസ്സിലാക്കാം. എങ്കിലും നാലാം നൂറ്റാണ്ടിൽ തീർത്തും നിരോധിതമായ ഈ ഗ്രന്ഥത്തിന്റെ സമ്പൂർണ്ണരൂപം, എബ്രായ, ഗ്രീക്ക്, ലത്തീൻ ഭാഷകളിലൊന്നും നിലനിന്നില്ല. എത്യോപ്യയിലെ പുരാതന ഗീയസ് ഭാഷയിൽ മാത്രമാണ് അതു നിലനിന്നത്.

ചാവുകടൽ ചുരുളുകൾ കണ്ടെടുക്കപ്പെടുന്നതു വരെ, ജൂബിലികളുടെ പുസ്തകത്തിന്റേതായി ആകെ ലഭ്യമായിരുന്നത്, എത്യോപയിലെ ഗീയസ് ഭാഷയിൽ 15-16 നൂറ്റാണ്ടുകളിൽ എഴുതപ്പെട്ട നാലു സമ്പൂർണ്ണപാഠങ്ങളും എപ്പിഫാനൂസ്, രക്തസാക്ഷി ജസ്റ്റിൻ, ഒരിജൻ തുടങ്ങിയ ക്രിസ്തീയസഭാപിതാക്കന്മാരുടെ രചനകളിലെ നിരവധി ഉദ്ധരണികളും ആയിരുന്നു. കൃതിയുടെ ഏതാണ്ട് കാൽ ഭാഗത്തോളം ഒരു ലത്തീൻ പരിഭാഷയിലും നിലനിന്നു. ഇപ്പോൾ ഏതാണ്ട് 26-ഓളം വരുന്ന എത്യോപ്യൻ ഭാഷാപാഠങ്ങളെ ആശ്രയിച്ചുള്ളവയാണ് മിക്കവാറും ആധുനിക പരിഭാഷകൾ. എബ്രായബൈബിളിലെ ഉൽപ്പത്തി, പുറപ്പാട് പുസ്തകങ്ങൾക്കു സമാന്തരമായി ജൂബിലികളിൽ കാണുന്ന ഭാഗങ്ങൾ, അവയുടെ നിലവിലുള്ള മസോറട്ടിക്, സെപ്ത്വജിന്റ് പാഠപാരമ്പര്യങ്ങളുമായി ഒത്തുപോകുന്നില്ല. അതിനാൽ, ജൂബിലികളുടെ എബ്രായമൂലത്തിന്റെ സ്രഷ്ടാക്കൾ, മറ്റൊരു പാഠപാരമ്പര്യത്തെയാണ് ആശ്രയിച്ചതെന്നു കരുതാം.

1947-നും 1956-നുമിടക്ക് ചാവുകടൽ തീരത്തെ കുമ്രാനിലെ അഞ്ചു ഗുഹകളിൽ നിന്ന് ജൂബിലികളുടെ എബ്രായമൂലത്തിന്റെ 15-ഓളം ചുരുളുകൾ കണ്ടുകിട്ടി. ബൈബിളിലെ സങ്കീർത്തനങ്ങൾ, നിയമാവർത്തനം, ഏശയ്യാ, പുറപ്പാട്, ഉൽപ്പത്തി പുസ്തകങ്ങളുടേതൊഴിച്ചാൽ, ഏറ്റവുമേറെ പ്രതികൾ കുമ്രാനിൽ നിന്നു കിട്ടിയത് ജൂബിലികളുടേതാണ്. അതിനാൽ, കുമ്രാൻ സമൂഹം ഈ കൃതി കാര്യമായി ഉപയോഗിച്ചിരുന്നുവെന്ന് കരുതാം. എങ്കിലും ഇത് കുമ്രാൻ സമൂഹത്തിനു വേണ്ടി എഴുതപ്പെട്ട വിഭാഗീയരചന (sectarian writing) അല്ല.

യഹൂദമതത്തിന്റെ നിയമദാതാവയി കരുതപ്പെടുന്ന മോശെക്ക്, സീനായ് മലമുകളിൽ, ഒരു മാലാഖ വഴി ലഭിച്ച വെളിപാടായാണ് ഈ കൃതി അവതരിപ്പിക്കപ്പെട്ടിരിക്കുന്നത്. ബൈബിളിലെ ഉൽപ്പത്തിപ്പുസ്തകത്തിന്റേയും പുറപ്പാടു പുസ്തകം ആദ്യഭാഗത്തിന്റേയും ഒരു പ്രത്യേക നിലപാടിൽ നിന്നുള്ള വിപുലീകരണവും വ്യാഖ്യാനവുമാണ് ഈ രചന. 

പൊതുവർഷാരംഭത്തിനു മുൻപ് രണ്ടാം നൂറ്റാണ്ടിന്റെ മദ്ധ്യത്തിലെ അതിന്റെ രചനാകാലത്തെ സംഭവങ്ങളുടെ നിഴൽപ്പാടും അതിൽ കാണാം. ബൈബിളിലെ സംഭവങ്ങളുടെ ആഖ്യാനമെന്ന മട്ടിലാണ് അവതരണമെങ്കിലും ക്രിസ്തുവിനു മുൻപ് രണ്ടാം നൂറ്റാണ്ടിലെ മക്കബായകാലത്തെ സംഭവങ്ങൾ ഇതിൽ പ്രതിഫലിക്കുന്നുണ്ട്. യഹൂദനിയമത്തിന്റേയും സാബത്തിന്റേയും ആചരണത്തിൽ തീവ്രവ്യഗ്രതകാട്ടുന്ന അത്, യഹൂദേതരജനതകളെ പരാമർശിക്കുന്നത് ശത്രുഭാവത്തിലാണ്. മുഖ്യധാരാ യഹൂദതയുടെ ചില ഘടകങ്ങളെ ഈ രചന സ്വീകരിക്കുന്നില്ല. ഇതിൽ പിന്തുടരുന്ന പഞ്ചാംഗം, കുമ്രാനിൽ നിന്നു ലഭിച്ച ലിഖിതസഞ്ചയത്തിലെ മറ്റൊരു രചനയായ ഈനോക്കിന്റെ പുസ്തകത്തിൽ കാണുന്നതും കുമ്രാൻ സമൂഹം തന്നെ പിന്തുടർന്നിരുന്നതുമായ 364 ദിവസത്തിന്റെ വർഷക്രമം അനുസരിച്ചുള്ളതാണ്.


</doc>
<doc id="181431" url="https://ml.wikipedia.org/wiki?curid=181431" title="പബ്ലിക് സ്വിച്ച്ഡ് ടെലിഫോൺ നെറ്റ്‌വർക്ക്">
പബ്ലിക് സ്വിച്ച്ഡ് ടെലിഫോൺ നെറ്റ്‌വർക്ക്

ലോകത്തിലെ ടെലിഫോണി സംവിധാനങ്ങളുടെ പൊതുവായ ശൃംഖലയാണ് പി.എസ്.ടി.എൻ അഥവാ പബ്ലിക് സ്വിച്ച്ഡ് ടെലിഫോൺ നെറ്റ്‌വർക്ക്. (). സ്വിച്ചിങ്ങ് സെന്റർ മുഖേന ബന്ധിപ്പിച്ചിരിക്കുന്ന ടെലിഫോൺ ലൈനുകൾ, ഒപ്റ്റിക്കൽ ഫൈബർ കേബിളുകൾ, മൈക്രോവേവ് പ്രേഷണശൃംഖല, സെല്ലുലാർ നെറ്റ്‌വർക്ക്, വാർത്തവിനിമയ ഉപഗ്രഹങ്ങൾ, സമുദ്രാന്തർ ടെലിഫോൺ കേബിളുകൾ എന്നിവ ചേരുന്നതാണ്, ഇതിനാൽ എല്ലാ നെറ്റ്‌വർക്ക് സ്വിച്ചിനും പരസ്പരം ബന്ധപ്പെടാം. തുടക്കത്തിൽ ലാൻഡ് ലൈനുകൾ ഉപയോഗിച്ചിരുന്ന ഈ സംവിധാനം ഇപ്പോൾ ഡിജിറ്റൽ സാങ്കേതികത ഉപയോഗിച്ച് മൊബൈൽ ശൃംഖലകൾക്കും ചേർത്ത് ഉപയോഗിക്കാം.

ഇന്റർനാഷണൽ ടെലികമ്യൂണിക്കേഷൻ യൂണിയന്റെ കീഴിൽ പ്രവർത്തിക്കുന്ന ടെലികമ്യൂണിക്കേഷൻ സ്റ്റാൻഡേർഡൈസേഷൻ സെക്ടർ അവലംബിച്ച വ്യവസ്ഥ അനുസരിച്ച് ആണ് ഈ സംവിധാനം പ്രവർത്തിക്കുന്നത്. ഈ വ്യവസ്ഥ പിന്തുടരുന്നതുകൊണ്ട് ലോകത്തിലെ ഏതു ഫോണിൽ നിന്നും മറ്റൊന്നിലേക്ക് ഡയൽ ചെയ്യാൻ സാധിക്കും. ലോകം മുഴുവൻ നമ്പരുകൾ E.163, E.164 എന്ന വ്യവസ്ഥ അനുസരിച്ചാണ് നൽകിയിരിക്കുന്നത്. ഇതു മൂലം ലോകത്ത് ഓരോ ടെലിഫോണും ഓരോ നമ്പരും ഏതു ഫോണിൽ നിന്നും മറ്റൊന്നിലേക്ക് ഡയൽ ചെയ്യാനും സാധിക്കും.


</doc>
<doc id="181434" url="https://ml.wikipedia.org/wiki?curid=181434" title="ഹെർമാസിന്റെ ആട്ടിടയൻ">
ഹെർമാസിന്റെ ആട്ടിടയൻ

പൊതുവർഷം ഒന്നാം നൂറ്റാണ്ടിലോ രണ്ടാം നൂറ്റാണ്ടിലോ എഴുതപ്പെട്ട ഒരു ക്രിസ്തീയരചനയാണ് ഹെർമാസിന്റെ ആട്ടിടയൻ. 'ആട്ടിടയൻ' എന്ന ചുരുക്കപ്പേരിലും അത് അറിയപ്പെടാറുണ്ട്. വിലപ്പെട്ട ഒരു രചനയായി ക്രിസ്തുമതവിശ്വാസികളിൽ പലരും കണക്കാക്കുന്ന ഈ കൃതിയെ ഇരണേവൂസിനെപ്പോലുള്ള ആദ്യകാല സഭാപിതാക്കന്മാർ ക്രിസ്തീയബൈബിളിൾ ഉൾപ്പെട്ട കാനോനികരചന ആയിപ്പോലും കരുതി. 5 ദർശനങ്ങളും, 12 അനുശാസനങ്ങളും 10 അന്യാപദേശങ്ങളും അടങ്ങിയതാണ് ഈ കൃതി. ദൃഷ്ടാന്തകഥകളെ ഏറെ ആശ്രയിക്കുന്ന അത് സഭാസമൂഹത്തെ പ്രത്യേകമായി പരിഗണിച്ച്, അതിനെ അപകടത്തിലാക്കിയ പാപങ്ങളിൽ നിന്ന് അകന്നുനിൽക്കാൻ വിശ്വാസികളെ ഉദ്ബോധിപ്പിക്കുന്നു.

റോമിൽ ഗ്രീക്കു ഭാഷയിലാണ് ഇതിന്റെ മൂലം എഴുതപ്പെട്ടത്. താമസിയാതെ തന്നെ അതിന്റെ ലത്തീൻ പരിഭാഷ പ്രത്യക്ഷപ്പെട്ടു. ലത്തീൻ ഭാഷ്യം മാത്രമാണ് പൂർണ്ണരൂപത്തിൽ ലഭ്യമായിട്ടുള്ളത്; ഗ്രീക്കു മൂലത്തിന്റെ അവസാനം അഞ്ചിലൊന്നോളം നഷ്ടപ്പെട്ടു. 

മുൻഅടിമയായിരുന്ന ഹെർമാസ് എന്നയാൾക്ക് കിട്ടിയ അഞ്ചു ദർശനങ്ങളിലാണ് കൃതിയുടെ തുടക്കം. തുടർന്ന് 12 അനുശാസനങ്ങളും 10 അന്യാപദേശങ്ങളുമാണ്. ചെറുപ്പകാലത്തെ യജമാനനാൽ റോഡാ എന്നൊരുവൾക്ക് വിൽക്കപ്പെട്ട ഹെർമാസ് എന്ന അടിമയാണ് ഇതിലെ ആഖ്യാതാവ്. റോഡാ ഹെർമാസിന് മോചനം നൽകി. തുടർന്ന് അയാൾ അവളെ സഹോദരിയെപ്പോലെ കരുതിയിരുന്നെങ്കിലും ഒരിക്കൽ മാത്രം അയാൾക്ക് അവളെപ്പറ്റി പാപചിന്തയുണ്ടായി.

കൃതിയുടെ, പ്രഥമപുരുഷനിൽ പെട്ടെന്നുള്ള തുടക്കം ഇങ്ങനെയാണ്: "എന്നെ വളർത്തിയവൻ റോമിലെ റോഡാ എന്നൊരുവൾക്ക് എന്നെ വിറ്റു. വർഷങ്ങൾക്കു ശേഷം അവളെ വീണ്ടും കണ്ടുമുട്ടിയ ഞാൻ സഹോദരിയെപ്പോലെ അവളെ സ്നേഹിക്കാൻ തുടങ്ങി. കുറേനാളുകൾക്കു ശേഷം അവൾ ടൈബർ നദിയിൽ കുളിക്കുന്നതു കണ്ട ഞാൻ അവളെ കൈപിടിച്ചു കരയിൽ കയറ്റി. അവളുടെ സൗന്ദര്യം കണ്ട്, സൗന്ദര്യവും സ്വഭാവവും ഇത്ര തികഞ്ഞ അവളെപ്പോലൊരുവളെ ഭാര്യയായി കിട്ടിയിരുന്നെങ്കിൽ എത്ര നന്നായിരുന്നു എന്നു ഞാൻ ചിന്തിച്ചു. ഇങ്ങനെ ചിന്തിച്ചതല്ലാതെ മറ്റൊന്നും ഞാൻ ചെയ്തില്ല." 

തെക്കൻ ഇറ്റലിയിലെ ക്യൂമേയിലേയ്ക്കു പോവുകയായിരുന്ന ഹെർമാസിനു അതിനകം മരിച്ചിരുന്ന റോഡായുടെ ദർശനമുണ്ടായി. വിവാഹിതനായിരുന്ന അയാൾക്ക് ഒരിക്കൽ നിമിഷനേരത്തേക്കാണെങ്കിലും തന്നെക്കുറിച്ച് ദുഷ്ച്ചിന്തയുണ്ടായതിനാൽ, സ്വർഗ്ഗത്തിൽ അയാളുടെ കുറ്റാരോപകയാകാൻ താൻ വിളിക്കപ്പെട്ടിരിക്കുന്നുവെന്നും അതിനാൽ ഹെർമാൻ അയാൾക്കും കുടുംബത്തിനും മാപ്പു കിട്ടാനായി പ്രാർത്ഥിക്കണമെന്നും അറിയിച്ചു. 

ഹെർമാസ് ഇതേക്കുറിച്ച് ചിന്തിച്ചിരിക്കെ, വൃദ്ധയും ദുർബ്ബലയുമായ ഒരു സ്ത്രീയുടെ രൂപത്തിൽ സഭാമാതാവ്, അയാൾക്കു പ്രത്യക്ഷയായി. അയാളുടെ കുടുംബം ഉൾപ്പെടെയുള്ള വിശ്വാസികളുടെ പാപങ്ങളാൽ ദുർബ്ബലയായിരുന്ന അവൾ, പ്രായശ്ചിത്തം ചെയ്യാനും കുടുംബാംഗങ്ങളുടെ തെറ്റുകൾ തിരുത്താനും അയാളെ ഉപദേശിക്കുന്നു. രണ്ടാം ദർശനത്തിൽ അയാൾ അവളെ, പ്രായശ്ചിത്തങ്ങളാൽ യൗവനം തിരിച്ചുകിട്ടിയ അവസ്ഥയിൽ കാണുന്നു. എങ്കിലും ജരാനരകൾ അവളെ വിട്ടൊഴിഞ്ഞിരുന്നില്ല; മൂന്നാം ദർശനത്തിൽ അവളെ നര മാത്രമേ ബാധിച്ചിരുന്നുള്ളു; നാലാം ദർശനത്തിൽ കാഴ്ചയിൽ അവൾ നവധുവിനെപ്പോലെ മനോഹരിയായിരുന്നു.

അഞ്ചാം ദർശനത്തിൽ അയാൾ, ആട്ടിടയനെപ്പോലെ വസ്ത്രം ധരിച്ചിരുന്ന മാലാഖയെ കണ്ടുമുട്ടുന്നു. ശിഷ്ടജീവിതം മുഴുവൻ അയാളിൽ വസിക്കാനും ദൈവത്തിന്റെ കല്പനകൾ അയാൾക്കു നൽകാനുമായി അയക്കപ്പെട്ടവനായിരുന്നു മാലാഖ. ഈ കൃതിക്ക് ആട്ടിടയൻ എന്നു പേരു കിട്ടിയത് ഈ ദൈവനിയുക്തനായ ഈ മാലാഖയിൽ നിന്നാണ്.

ഹെർമാസിനെ ധൈര്യപ്പെടുത്തിയ മാലാഖ അയാൾക്ക് 12 അനുശാസനങ്ങളും 10 അന്യാപദേശങ്ങളും നൽകി. അവ എഴുതിയെടുത്തു സൂക്ഷിക്കാൻ മാലാഖ അയാളോടാവശ്യപ്പെട്ടു.

മാലാഖ ഹെർമാസിനു നൽകിയ 12 അനുശാസനങ്ങളിൽ ചിലത് ഇവയാണ്:-


10 അന്യാപദേശങ്ങളിൽ ചിലതിന്റെ സംഗ്രഹം ഇതാണ്:-



പുതിയനിയമലിഖിതങ്ങളുടെ ലഭ്യമായതിൽ ഏറ്റവും പഴയ പട്ടികയായി പൊതുവേ വിലയിരുത്തപ്പെടുന്ന പൊതുവർഷം രണ്ടാം നൂറ്റാണ്ടിലെ മുറാത്തോറിയുടെ ശകലത്തിൽ ഹെർമാസിന്റെ കാലത്തേയും കർത്തൃത്വത്തേയും കാനോനികതയേയും പരാമർശിച്ച് ഇങ്ങനെ പറയുന്നു:-

പീയൂസ് ഒന്നാമൻ റോമിലെ മെത്രാനായിരുന്നത് പൊതുവർഷം രണ്ടാം നൂറ്റാണ്ടിന്റെ മദ്ധ്യത്തിലാണ്(142-157). പാഠനിരൂപണത്തിന്റെ ഫലങ്ങളേയും, അതിലെ ദൈവശാസ്ത്രത്തിന്റെ സ്വഭാവവും, പുതിയനിയമത്തിലെ വെളിപാടുപുസ്തകവുമായി ഗ്രന്ഥകാരനു പരിചയമുണ്ടെന്ന സൂചനയും പരിഗണിക്കുമ്പോൾ, ഇത് പൊതുവർഷം രണ്ടാം നൂറ്റാണ്ടിലെ രചനയായിരിക്കാനാണ് സാദ്ധ്യത. എന്നാൽ ഒന്നാം നൂറ്റാണ്ടിൽ തന്നെ എഴുതിയതാകാം ഇതെന്ന നിലപാടിനെ പിന്തുണക്കുന്ന പുരാതനസാക്ഷ്യങ്ങളും ലഭ്യമാണ്. റോമാക്കാർക്കെഴുതിയ ലേഖനത്തിൽ (16:14) പൗലോസ് അപ്പസ്തോലൻ ആശംസകളയക്കുന്ന റോമിലെ ഹെർമാസാണ് ഇതിന്റെ കർത്താവെന്ന ഒരിജന്റെ വാദത്തെ ചിലർ പിന്തുണക്കുന്നു.

രണ്ടും മൂന്നും നൂറ്റാണ്ടുകളിൽ ഈ കൃതി ഏറെ ആധികാരികമായി കണക്കാക്കപ്പെട്ടു. ഇരണേവൂസിനിനു പുറമേ, സഭാപിതാക്കളായ ഒരിജനും, അലക്സാണ്ഡ്രിയയിലെ ക്ലെമന്റിനും ഇതു സ്വീകാര്യമായിരുന്നു. പിന്നീട് ഇതിനെ തിരസ്കരിച്ച തെർത്തുല്യൻ പോലും ആദ്യം ഇതിനെ പ്രശംസിച്ചിരുന്നു. ഗ്രീക്കു ബൈബിളിന്റെ പുരാതന കൈയെഴുത്തുപാഠങ്ങളിൽ ഒന്നായ "സിനായിറ്റിക്കസ് പുസ്തക"-ത്തിൽ (Codex Sinaiticus) അതിനെ പുതിയനിയമത്തിലെ കാനോനികരചനകളോടൊപ്പം തുന്നിക്കെട്ടിയിരുന്നു. "ക്ലാരോമൊണ്ടാനസ് പുസ്തക"-ത്തിലെ ഗ്രന്ഥപ്പട്ടികയിൽ അത് അപ്പസ്തോലനടപടികൾക്കും പൗലോസിന്റെ നടപടികൾക്കും ഇടയിൽ പരാമർശിക്കപ്പെടുന്നു. 

എങ്കിലും അതിലെ ക്രിസ്തുശാസ്ത്രത്തിന്റെ സന്ദിഗ്‌ദധസ്വഭാവം മൂലം പിൽക്കാലത്ത് സ്വീകൃതിനേടിയ പുതിയനിയമസംഹിതയിൽ 'ഹെർമാസ്' ഇടം കണ്ടെത്തിയില്ല. ഈ രചനയിലെ അഞ്ചാമത്തെ അന്യാപദേശം ദൈവപുത്രനെ, പുത്രസ്ഥാനം നൽകപ്പെട്ടവനും അനാദിയായ വിശുദ്ധാത്മാവ് കുടികൊള്ളുന്നവനുമായ നല്ല മനുഷ്യനായി ചിത്രീകരിക്കുന്നു. ദൈവത്താൽ തെരഞ്ഞെടുക്കപ്പെട്ട സാധാരണമനുഷ്യനാണ് യേശു എന്ന നിലപാട്, യേശുവിന്റെ യഥാർത്ഥസ്വഭാവത്തെ സംബന്ധിച്ച് രണ്ടാം നൂറ്റാണ്ടിൽ പരസ്പരം പോരടിച്ചു നിന്ന രണ്ടു പക്ഷങ്ങളിൽ ഒന്നായിരുന്നു. അനാദിയായ ദൈവവചനവും(ലോഗോസ്), ദൈവപുത്രൻ തന്നെയും ആണ് യേശുവെന്നതായിരുന്നു എതിർപക്ഷം. പൊതുവർഷം 325-ലെ നിഖ്യാ സൂനഹദോസ്, ഈ എതിർനിലപാട് അംഗീകരിച്ചു. അക്കാലത്തു തന്നെ ആദിമസഭയുടെ ചരിത്രമെഴുതിയ കേസറിയായിലെ യൂസീബിയസ് ആട്ടിടയനെ 'കപടരചനകളുടെ' പട്ടികയിൽ പെടുത്തി എടുത്തു പറയുന്നു.


</doc>
<doc id="181436" url="https://ml.wikipedia.org/wiki?curid=181436" title="ഉല്പാദന രീതികൾ">
ഉല്പാദന രീതികൾ

ചരിത്രപരമായ ഭൌതികവാദമെന്ന മാർക്സിയൻ ചരിത്ര പഠന രീതിശാസ്ത്ര പ്രകാരം ഉദ്പാദനശക്തികളുടെയും, ഉദ്പാദന ബന്ധങളുടേയും കൂട്ടായ്മയെ ഉല്പാദന രീതികൾ എന്നു വിളിയ്ക്കുന്നു

ഉദ്പാദനശക്തി: മനുഷ്യ അധ്വാനവും, വസ്തു ഉദ്പാദിപ്പിയ്പ്പിയ്ക്കുവാനവശ്യം വേണ്ട സാങ്കേതിക ജ്നാനത്തിനെയും പൊതുവായി വിളിയ്ക്കുന്ന പദം. 

ഉദ്പാദനബന്ധം: ഉദ്പാദനത്തിൽ ഉൾചെർന്നിട്ടുള്ള വിവിധ സാമൂഹ്യ ബന്ധങലളെയാണു ഈ പദം കൊണ്ട് ഉദ്ദേശ്ശിയ്ക്കുന്നത്. തൊഴിലും, തൊഴിൽ ചെയ്യുന്നവർ തമ്മിലും വളർന്നു വരുന്ന ബന്ധം, തഒഴിലാളികൽ തമ്മിൽ വലർന്നു വരുന്ന തൊഴിലിടത്തെ സഹകരണാത്മ ബന്ധം. സ്വത്ത്, ഭരിയ്ക്കപ്പെടുന്ന സമൂഹത്തിൽ ഉൾചേർന്നിട്ടുള്ള അധികാര ബന്ധങൽ, ആ സമൂഹത്തെ നിയന്ത്രിയ്ക്കുന്ന നിയമാവലി, സമൂഹത്തിലെ വിവിധ വർഗ്ഗങൽ തമ്മിൽ ഉദലെടുക്കുന്ന ബന്ധം എല്ലാം ഇതിൽ ഉൽപ്പെടുന്നു.
മാർക്സ് മനുഷ്യന്റെ പ്രധാന സ്വഭാവവിശേഷമായി ഉത്പാദകദായ്ക്മായ കഴിവിനെയും, സാമുഹ്യ ബന്ധങളിൽ എർപ്പെടാനുള്ള കഴിവിനെയും കൺക്കാക്കിയിരുന്നു. ഈ ബന്ധങൽ മുതലാളിത്ത വ്യവസ്ഥിതിയിലെ ഉയർന്ന ഉദ്പാദന തോതിനെ/കഴിവിനെ പുറകൊട്ടു വലിയ്ക്കുന്നതായി പരിണമിയ്ക്കുന്നതായിയും അദ്ദേഹം നിരീക്ഷിച്ചു.


</doc>
<doc id="181442" url="https://ml.wikipedia.org/wiki?curid=181442" title="ഈ അടുത്ത കാലത്ത്">
ഈ അടുത്ത കാലത്ത്

അരുൺ കുമാർ അരവിന്ദ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഈ അടുത്ത കാലത്ത്. മുരളി ഗോപിയാണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്. സംവിധായകന്റെയും രചയിതാവിന്റെയും രണ്ടാമത്തെ ചലച്ചിത്രമാണിത്. ഇന്ദ്രജിത്ത്, മുരളി ഗോപി, അനൂപ് മേനോൻ, നിഷാൻ, മൈഥിലി, തനുശ്രീ ഘോഷ്, ലെന തുടങ്ങിയവരാണ് ഈ ചിത്രത്തിലെ പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. കേരളസംസ്ഥാന ചലച്ചിത്രപുരസ്കാരം നേടിയ ഷഹ്‌നാദ് ജലാൽ ആണ് ഛായാഗ്രഹണം കൈകാര്യം ചെയ്തത്. ഏറെ പ്രശംസ നേടിയ ചിത്രത്തിന്റെ പശ്ചാത്തലസംഗീതം ഒരുക്കിയതും റഫീക്ക് അഹമ്മദ് എഴുതിയ വരികൾക്ക് സംഗീതം പകർന്നതും ഗോപി സുന്ദർ ആണ്.

ഒരു റൂബിക്സ് ക്യൂബിന്റെ മാതൃകയിലാണ് ചിത്രത്തിന്റെ ആഖ്യാനശൈലി ചിട്ടപ്പെടുത്തിയിരിക്കുന്നത്. സമൂഹത്തിന്റെ നാനാതുറകളിലുള്ള ആറു വ്യക്തികളുടെ ജീവിതങ്ങൾ ചില അപ്രതീക്ഷിത സാഹചര്യങ്ങളാൽ ബന്ധപ്പെടുന്നതാണ് ചിത്രത്തിന്റെ പ്രമേയം.

2011 സെപ്റ്റംബർ 12-ന് തിരുവനന്തപുരത്ത് വച്ചാണ് ചിത്രീകരണം ആരംഭിച്ചത്. ചിത്രീകരണം തുടങ്ങുന്നതിനു മുൻപു തന്നെ സെപ്റ്റംബർ 5-ന് ഔദ്യോഗിക ടീസർ പുറത്തിറക്കി. ചിത്രീകരണത്തിന്റെ രണ്ടാം ഘട്ടം ഒക്ടോബർ 28-ന് ആരംഭിച്ചു. നാഗർകോവിലിൽ പകർത്തിയ ചില രംഗങ്ങളൊഴിച്ചാൽ തിരുവനന്തപുരത്താണ് ചിത്രീകരണം പൂർണ്ണമായും നടന്നത്. ഔദ്യോഗിക ട്രെയിലർ 2012 ജനുവരി 27-നു പുറത്തിറങ്ങി.

2012 ഫെബ്രുവരി 24-നു കേരളത്തിലെ 63 കേന്ദ്രങ്ങളിൽ ചിത്രം പ്രദർശനമാരംഭിച്ചു. 2012 ഡിസംബറിൽ നടന്ന പതിനേഴാമത് കേരള അന്തർദേശീയ ചലച്ചിത്രോത്സവത്തിലെ "മലയാളം സിനിമ ടുഡേ" വിഭാഗത്തിൽ ചിത്രം പ്രദർശിപ്പിക്കുകയും മികച്ച മലയാളചിത്രത്തിനുള്ള നെറ്റ്പാക് പുരസ്കാരം നേടുകയും ചെയ്തു.



</doc>
<doc id="181447" url="https://ml.wikipedia.org/wiki?curid=181447" title="പൊറ്റശ്ശേരി">
പൊറ്റശ്ശേരി

കോഴിക്കോട് ജില്ലയിലെ മുക്കം മുനിസിപാലിറ്റിയിലെ 20, 21,22 ഡിവിഷനുകളിൽ ഉൽപെടുന്ന പ്രദേശമാണ് പൊറ്റശ്ശേരി ഗ്രാമം.ചാത്തമംഗലം ഗ്രാമപഞ്ചായത്തുമായി അതിർത്തി പങ്കിടുന്ന ഗ്രാമം. മണാശ്ശേരി ചേന്ദമംഗല്ലൂർ ഗ്രാമങ്ങളുമായും അതിർത്തികൾ പങ്കിടുന്നു.

കോഴിക്കോട് ജില്ലയിലെ മുക്കം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് പൊറ്റശ്ശേരി. സ്വാതന്ത്ര സമരസേനാനിയായിരുന്ന മുഹമ്മദ് അബ്ദുറഹ്മാൻ സാഹിബ് മരണപ്പെട്ടത് ഇവിടെയാണ്. 


</doc>
<doc id="181461" url="https://ml.wikipedia.org/wiki?curid=181461" title="അരിയും കടലയും">
അരിയും കടലയും

കാസർഗോഡ് ജില്ലയിൽ പ്രഭാതഭക്ഷണത്തിനായി ഉപയൊഗിക്കുന്ന ഒരു വിഭവമാണു അരിയും കടലയും. വളരെ രുചിയുള്ളതും എന്നാൽ മറ്റേതു പ്രദേശത്തും കാണാത്തതുമാണു ഈ വിഭവം. തയ്യാറാക്കാൻ വളരെ എളുപ്പവുമാണ്. അരിയും കറുത്ത കടലയും വേവിച്ചെടുത്താണു ഈ വിഭവം തയ്യാറാക്കുന്നത്. ചൂടേറിയ അരിയും കടലയിൽ കടുകും,ഉണക്കമുളകും,ഉളളിയും തുടങ്ങിയവ വഴറ്റി ഇട്ടും ഉപയോഗിക്കാറുണ്ട്.


</doc>
<doc id="181490" url="https://ml.wikipedia.org/wiki?curid=181490" title="ദിദക്കി">
ദിദക്കി

പൊതുവർഷം ഒന്നാം നൂറ്റാണ്ടിനൊടുവിലോ രണ്ടാം നൂറ്റാണ്ടിന്റെ തുടക്കത്തിലോ എഴുതപ്പെട്ടതായി കരുതപ്പെടുന്ന ഒരു ഹ്രസ്വ ക്രിസ്തീയനിബന്ധമാണ് ദിദക്കി (Didache). "പന്ത്രണ്ട് അപ്പസ്തോലന്മാരുടെ പ്രബോധനങ്ങൾ" എന്ന പേരും അതിനുണ്ട്. "പന്ത്രണ്ട് അപ്പസ്തോലന്മാർ വഴി പുറജാതികൾക്കായുള്ള (ദേശങ്ങൾക്കായുള്ള) കർത്താവിന്റെ പ്രബോധനങ്ങൾ" എന്ന വാക്യത്തിലാണ് ഈ രചനയുടെ തുടക്കം. 'ദിദക്കി' എന്ന ഗ്രീക്കു പദത്തിന് പ്രബോധനം എന്നാണർത്ഥം. 

ലഭ്യമായതിൽ ഏറ്റവും പഴയ ലിഖിത വേദോപദേശം എന്നു വിളിക്കാവുന്ന ഈ കൃതിയുടെ പാഠം മൂന്നു വിഭാഗങ്ങൾ ചേർന്നതാണ്. ക്രിസ്തീയസദാചാരം, മാമ്മോദീസയും വിശുദ്ധ കുർബാനയും ഉൾപ്പെടെയുള്ള അനുഷ്ഠാനങ്ങൾ, സഭാഘടന എന്നിവയാണ് ഈ ഭാഗങ്ങളുടെ വിഷയം. "സഭയുടെ കല്പനകൾ" എന്ന രചനാശാഖയുടെ ആദ്യമാതൃകയായി ഇതു പരിഗണിക്കപ്പെടുന്നു.

സഭാപിതാക്കന്മാരിൽ ചിലർ പുതിയനിയമത്തിന്റെ ഭാഗമായി കണക്കാക്കിയപ്പോൾ മറ്റുള്ളവർ ബൈബിൾ സഞ്ചയത്തിൽ പെടാത്ത സന്ദിഗ്ദ്ധരചനയായി തള്ളിയ ഈ കൃതി, ഒടുവിൽ സമ്മതി കിട്ടിയ ലിഖിതസഞ്ചയത്തിനു പുറത്തു നിന്നു. എങ്കിലും എത്യോപ്യൻ ഓർത്തഡോക്സ് സഭയുടെ 'ബൃഹദ്‌വേദസഞ്ചയം' (broader canon), ദിദക്കിയിലെ ഖണ്ഡങ്ങൾ അടങ്ങുന്ന 'ദിദാസ്കാലിയ' എന്ന രചന ഉൾക്കൊള്ളുന്നു.

പലവിധം പുരാതനരേഖകൾ 'ദിദക്കി'-യെക്കുറിച്ചു നൽകിയ സാക്ഷ്യം നിലനിന്നെങ്കിലും അതിന്റെ പാഠം നൂറ്റാണ്ടുകളായി നഷ്ടപ്പെട്ടിരുന്നു. തുർക്കിയിൽ നിക്കോമീദിയയിലെ മെത്രാപ്പോലീത്തയായിരുന്ന ഫിലോത്തിയോസ് ബ്രയെന്നിയോസ് 1873-ൽ, പതിനൊന്നാം നൂറ്റാണ്ടിലെ "ഹൈരോസോളിമിത്താനസ് പുസ്തകം" എന്ന ലിഖിതസഞ്ചയത്തിൽ അതു കണ്ടെത്തി. തുടർന്ന് അതിന്റെ പരിഭാഷകളും നിലവിൽ വന്നു. 'ദിദക്കി'-യുടെ ഇംഗ്ലീഷ് ഭാഷാന്തരം വെളിച്ചം കണ്ടത് 1883-ലാണ്. ഇപ്പോൾ ഈ പുരാതന രചന, രണ്ടാം തലമുറയിലെ ക്രിസ്തീയലേഖകരായ "അപ്പസ്തോലികപിതാക്കന്മാരുടെ" (Apostolic Fathers) ലിഖിതങ്ങൾക്കൊപ്പം ബഹുമാനിക്കപ്പെടുന്നു. 

മിക്കവാറും പണ്ഡിതന്മാർ ഇതിനെ പൊതുവർഷം ഒന്നാം നൂറ്റാണ്ടിന്റെ മദ്ധ്യം മുതൽ അവസാനം വരെയുള്ള കാലത്തെങ്ങോ എഴുതപ്പെട്ടതായി കരുതുന്നു. "അജപാലകന്റെ വഴികാട്ടി" (Pastoral Manual) എന്നു പറയാവുന്ന ഈ കൃതിയുടെ കർതൃത്വം അജ്ഞാതമായിരിക്കുന്നു. എങ്കിലും യഹൂദക്രിസ്തീയതയിൽ പിറന്ന രചനയായി ഇതിനെ കണക്കാക്കാം. "ആദിമനൂറ്റാണ്ടിലെ എബ്രായക്രിസ്തീയതയുടെ അഹംബോധത്തിന്റെ സ്വഭാവം എന്തായിരുന്നെന്നും തങ്ങളുടെ യഹൂദതയെ എങ്ങനെ അവർ അന്യജനതകൾക്കു ചേരും വിധം രൂപാന്തരപ്പെടുത്തി എന്നും അറിയാൻ മറ്റേതൊരു ക്രിസ്തീയലിഖിതത്തേയുംകാൾ സഹായിക്കുന്ന രചന" എന്ന് ഇതു വിശേഷിപ്പിക്കപ്പെട്ടിട്ടുണ്ട്.

താരതമ്യേന ഹ്രസ്വമായ ഈ കൃതിയുടെ ഉള്ളടക്കത്തെ നാലു ഭാഗങ്ങളായി തിരിക്കാം. ആദ്യഖണ്ഡം വിശ്വാസികൾക്കു മുന്നിൽ ജീവന്റേയും മരണത്തിന്റേയും ഇരുവഴികൾ തുറന്നുവച്ച്, അവയിലൊന്നു തെരഞ്ഞെടുക്കാൻ അവരോടാവശ്യപ്പെടുന്നു. മാമ്മോദീസ, ഉപവാസം, തിരുവത്താഴം തുടങ്ങിയ അനുഷ്ഠാനങ്ങളെ സംബന്ധിക്കുന്നതാണ് രണ്ടാം ഭാഗം. മൂന്നാം ഭാഗത്തിന്റെ പ്രധാനവിഷയം സുവിശേഷപ്രഘോഷകരോടുള്ള ഉത്തരവാദിത്തങ്ങളും, വ്യാജപ്രഘോഷകരെ എങ്ങനെ തിരിച്ചറിയാം എന്നതുമാണ്. ഹ്രസ്വമായൊരു യുഗാന്തചിത്രത്തോടെയാണ് (apocalypse) ഈ കൃതി സമാപിക്കുന്നത്. 

യഹൂദപശ്ചാത്തലത്തിൽ പിറന്ന 'ഇരുവഴികൾ'(Two ways) എന്നൊരു രചന, പൊതുവർഷം ഒന്നാം നൂറ്റാണ്ടിൽ വ്യാപകമായി പ്രചരിച്ചിരുന്നു. ആ രേഖയുടെ താരതമ്യേന അസംസ്കൃതമായൊരു രൂപം, ആദിമക്രിസ്തീയതയിൽ നിന്നുള്ള മറ്റൊരു അകാനോനികരചനയായ ബർണബായുടെ ലേഖനത്തിൽ കാണം. ആ 'ഇരുവഴി' രേഖയുടെ പുനഃസൃഷ്ടിയാണ് 'ദിദക്കി'-യിൽ ആകെയുള്ള പതിനാറ് അദ്ധ്യായങ്ങളിൽ ആദ്യത്തെ ആറെണ്ണം. ബർണ്ണബായിലെ 'ഇരുവഴി' പ്രബോധനത്തെ 'ദിദക്കി'-യിൽ, ആദിമക്രിസ്തീയതയും, അതിനോടു മത്സരിച്ച് അക്കാലത്തു രൂപപ്പെട്ടുകൊണ്ടിരുന്ന റബൈനിക യഹൂദതയും തമ്മിലുള്ള സംഘർഷത്തിന്റെ പശ്ചാത്തലത്തിൽ പുനർനിർമ്മിച്ചിരിക്കുന്നു. 

"രണ്ടു വഴികളാണുള്ളത്. ഒന്നു ജീവനിലേക്കു നയിക്കുന്നതും ഒന്നു മരണത്തിലേക്കു നയിക്കുന്നതും; അവയ്ക്കിടയിൽ വലിയ അന്തരമുണ്ട്. ജീവനിലേക്കു നയിക്കുന്ന വഴി ഇതാണ്: നീ നിന്നെ സൃഷ്ടിച്ച ദൈവത്തെ സ്നേഹിക്കുകയും അയൽക്കാരനെ നിന്നെപ്പോലെ സ്നേഹിക്കുകയും ചെയ്യുന്നു. മറ്റൊരാൾ നിന്നോടു ചെയ്യാൻ നീ ആഗ്രഹിക്കാത്തത് അവനോടു നീയും ചെയ്യുകയില്ല" എന്ന വാക്യങ്ങളിലാണ് ഈ ഭാഗത്തിന്റെ തുടക്കം. തുടർന്ന് നാലദ്ധ്യായങ്ങളിൽ ഇതു വിശദീകരിച്ച ശേഷം ആഞ്ചാമത്തെ അദ്ധ്യായത്തിൽ മരണത്തിന്റെ മാർഗ്ഗത്തെ സംഗ്രഹിച്ചു നിർവചിക്കുന്നു.

7 മുതൽ 10 വരെ അദ്ധ്യായങ്ങൾ മാമ്മോദീസ, ഉപവാസം, തിരുവത്താഴം തുടങ്ങിയ അനുഷ്ഠാനങ്ങളെക്കുറിച്ചാണ്. ഒഴുക്കുവെള്ളത്തിൽ മുങ്ങി വേണം മാമ്മോദീസ സ്വീകരിക്കാൻ. ഒഴുക്കുവെള്ളമില്ലെങ്കിൽ മറ്റേതെങ്കിലും വെറും തണുത്ത വെള്ളം ഉപയോഗിക്കാം. അതുമില്ലെങ്കിൽ ചൂടുവെള്ളം ആകാം.വെള്ളം തലയിൽ ഒഴിച്ചും സ്നാനം നൽകിയിരുന്നു . മാമ്മോദീസാക്കു മുൻപ് അതു നൽകുന്നവനും സ്വീകരിക്കുന്നവനും ഉപവസിക്കണം എന്നും വ്യവസ്ഥയുണ്ട്.ശിശുക്കൾക്ക് ഈ വ്യവസ്ഥ ബാധകം അല്ല. ശിശുക്കൾക്ക് വേണ്ടി അവരുടെ മാതാപിതാക്കൾ വിശ്വാസം ഏറ്റു പറയണം (അദ്ധ്യായം 7)

കപടഭക്തരെപ്പോലെ തിങ്കളാഴ്ചയും വ്യാഴാഴ്ചയുമല്ല ഉപവസിക്കേണ്ടത്. ബുധനും വെള്ളിയും ആണ് ഉപവാസദിനങ്ങൾ. കപടഭക്തരെപ്പോലെ പ്രാർത്ഥിക്കരുതെന്ന വിലക്കിനെത്തുടർന്ന് എങ്ങനെ പ്രാർത്ഥിക്കണം എന്ന നിർദ്ദേശം സുവിശേഷങ്ങളിലെ പ്രസിദ്ധമായ കർത്തൃപ്രാർത്ഥനയുടെ ആവർത്തനമാണ്. ആ വിധം ദിവസേന മൂന്നു വട്ടം പ്രാർത്ഥിക്കണം എന്നും നിർദ്ദേശിച്ചിരിക്കുന്നു.(അദ്ധ്യായം 8)

9-10 അദ്ധ്യായങ്ങൾ തിരുവത്താഴവിരുന്നിനെക്കുറിച്ചും അതിനു ശേഷമുള്ള ഉപകാരസ്മരണയെക്കുറിച്ചും ആണ്. അവിശ്വാസികൾക്ക് തിരുവത്താഴത്തിലെ പങ്കാളിത്തം വിലക്കിയിരിക്കുന്നു. വിശുദ്ധമായത് നായ്ക്കൾക്കു നൽകരുതെന്ന ബൈബിൾ വാക്യം ഓർമ്മിപ്പിച്ചു കൊണ്ടാണ് ഈ വിലക്ക്. (ദിദക്കി 9:5)

തുടർന്നുള്ള മൂന്നദ്ധ്യായങ്ങൾ (11-13) ദേശാടകരായ വേദപ്രഘോഷകരെക്കുറിച്ചും അവരുടെ പരമാർത്ഥത എങ്ങനെ മനസ്സിലാക്കാം എന്നതിനെക്കുറിച്ചുമാണ്:- 





അവസാനത്തെ അദ്ധ്യായം(16), അന്തിമനാളുകളിലെ അപകടങ്ങളുടെ വിവരണമാണ്. അതിന്റെ തുടക്കത്തിലെ മുന്നറിയിപ്പുകളിൽ ചിലത് ഇവയാണ്:-





</doc>
<doc id="181492" url="https://ml.wikipedia.org/wiki?curid=181492" title="ജി. രാമകൃഷ്ണൻ">
ജി. രാമകൃഷ്ണൻ

സി.പി.ഐ.എമ്മിന്റെ തമിഴ്‌നാട് സെക്രട്ടറിയാണ് ജി. രാമകൃഷ്ണൻ. 2010ൽ അന്നത്തെ സംസ്ഥാന സെക്രട്ടറി വരദരാജൻ ആരോഗ്യപരമായ കാരണങ്ങളാൽ സ്ഥാനം ഒഴിഞ്ഞപ്പോഴാണ് രാമകൃഷ്ണൻ സംസ്ഥാന സെക്രട്ടറി പദത്തിലെത്തിയത്.
വിഴുപുരം ജില്ലയിലെ തിരുക്കോവിലൂർ താലൂക്കിലെ മേമാലൂർ സ്വദേശിയായായ രാമകൃഷ്ണൻ. ചെന്നൈയിൽ ഡോ. അംബേദ്കർ ലോ കോളേജിൽ പഠിക്കുമ്പോൾ എസ്എഫ്ഐയിലൂടെ രാഷ്ട്രീയരംഗത്തുവന്ന അദ്ദേഹം 1969ൽ സിപിഐ എം അംഗമായി. എട്ടുവർഷം കടലൂരിൽ അഭിഭാഷകനായി പ്രവർത്തിച്ചു. ഡിവൈഎഫ്ഐ സൗത്ത് ആർകോട്ട് ജില്ലാ സെക്രട്ടറിയായിരുന്നു. 1981ൽ അഭിഭാഷകവൃത്തി ഉപേക്ഷിച്ച് പൂർണസമയപ്രവർത്തകനായി. സിഐടിയു സംസ്ഥാന വൈസ് പ്രസിഡന്റായും സൗത്ത് ആർക്കോട്ട് ജില്ലാ സെക്രട്ടറിയായും പ്രവർത്തിച്ചു. നെയ്വേലി ലിഗ്നൈറ്റ് കോർപറേഷൻ തൊഴിലാളികളുടെ നിരവധി സമരങ്ങൾക്ക് നേതൃത്വം നൽകി. 1989ൽ സിപിഐ എം സംസ്ഥാന സെക്രട്ടറിയറ്റ് അംഗമായി. 2008ൽ കോയമ്പത്തൂരിൽ നടന്ന പാർടി കോൺഗ്രസിൽ കേന്ദ്രകമ്മിറ്റിയിലേക്ക് തെരഞ്ഞെടുക്കപ്പെട്ടു. സംസ്ഥാന സെക്രട്ടറിയായിരുന്ന എൻ വരദരാജൻ അനാരോഗ്യത്തെ തുടർന്ന് സ്ഥാനമൊഴിഞ്ഞതിനെത്തുടർന്നാണ് 2010 ഫെബ്രുവരിയിൽ ജി രാമകൃഷ്ണനെ സെക്രട്ടറിയായി തെരഞ്ഞെടുത്തത്. ജി രാമകൃഷ്ണൻ രണ്ടാംതവണയാണ് സംസ്ഥാന സെക്രട്ടറിയാകുന്നത്. 

ചെന്നൈ ജില്ലാ ഗ്രന്ഥശാലയിലെ ലൈബ്രേറിയൻ റീറ്റയാണ് ഭാര്യ. മകൻ വാഞ്ചിനാഥൻ


</doc>
<doc id="181493" url="https://ml.wikipedia.org/wiki?curid=181493" title="വിശാഖം തിരുനാൾ രാമ വർമ്മ">
വിശാഖം തിരുനാൾ രാമ വർമ്മ

തിരുവിതാംകൂർ ഭരിച്ചിരുന്ന ഒരു രാജാവായിരുന്നു വിശാഖം തിരുനാൾ രാമവർമ്മ മഹാരാജാവ്. 1880 മുതൽ 1885 വരെയായിരുന്നു ഇദ്ദേഹത്തിന്റെ ഭരണകാലഘട്ടം. ആയില്യം തിരുനാൾ രാമവർമ്മയുടെ (1860 -1880) ഭരണകാലഘട്ട ശേഷമാണ് വിശാഖം തിരുനാൾ മഹാരാജാവ് അധികാരമേറ്റെടുത്തത്. ആയില്യം തിരുനാളിന്റെ ഇളയ സഹോദരനായിരുന്നു വിശാഖം തിരുനാൾ. രാജ്യത്തിന്റെ തനതായ കാര്യങ്ങൾ ശേഖരിക്കുകയും പ്രദർശിപ്പിക്കുകയും ചെയ്യുന്നതിൽ ഇദ്ദേഹം തല്പരനായിരുന്നു. മരച്ചീനി കൃഷി കേരളത്തിൽ വ്യാപകമായി നടപ്പാക്കിയത് ഇദ്ദേഹമാണ്. ആധുനിക മലയാളസാഹിത്യത്തിനു് നിരവധി സംഭാവനകൾ നൽകിയ ഇദ്ദേഹത്തിന്റെ രചനകൾ ശ്രദ്ധേയങ്ങളായിരുന്നു. കേവലം അഞ്ചു വർഷം മാത്രം ഭരണത്തിലിരുന്ന വിശാഖം തിരുനാൾ 1885 ഓഗസ്റ്റ് 4-ന് അന്തരിച്ചു.


</doc>
<doc id="181501" url="https://ml.wikipedia.org/wiki?curid=181501" title="പോളിയോ നിർമാർജനം">
പോളിയോ നിർമാർജനം

ലോകത്തിൽ നിന്നും പോളിയോമെലിറ്റസ് അഥവാ പോളിയോ നിർമാർജ്ജനം എന്ന പൊതുജനാരോഗ്യ സംരംഭം, 1998ൽ ലോകാരോഗ്യ സംഘടന, ഐക്യരാഷ്ട്രശിശുക്ഷേമസമിതി (UNICEF) , റോട്ടറി ഫൌണ്ടേഷൻ എന്നിവയുടെ നേതൃത്വത്തിൽ ആരംഭിച്ചതാണ്. ഇത് വിജയിക്കുകയാണെങ്കിൽ ലോകത്ത് നിന്നും നിർമാർജ്ജനം ചെയ്യപ്പെട്ട മൂന്നാമത്തെ രോഗമായിരിക്കും പോളിയോ. വസൂരി (Smallpox ), കാലിവസന്ത (Rinderpest ) എന്നിവയാണ് ഇതുവരെയായി നിർമാർജ്ജനം ചെയ്യപ്പെട്ട മറ്റു രോഗങ്ങൾ.
2011 അവസാനമായപ്പോഴേക്കും , പാകിസ്താൻ, അഫ്ഗാനിസ്താൻ, ഇന്ത്യ, നൈജീരിയ ഒഴികെ ബാക്കി എല്ലാ രാജ്യങ്ങളും പോളിയോ വിമുക്തമായി. 2012 ൽ ഇതുവരെ ഇന്ത്യയിൽ പോളിയോ ഉണ്ടാകാത്തതിനാൽ , ദില്ലിയിൽ നടന്ന 2012 പോളിയോ ഉച്ചകോടിയിൽ ഇന്ത്യ പോളിയോ വിമുക്തമെന്നു ലോകാരോഗ്യ സംഘടന അംഗീകരിച്ചു.


</doc>
<doc id="181517" url="https://ml.wikipedia.org/wiki?curid=181517" title="മാങ്ങോട്ടശ്ശേരി കൃഷ്ണൻ നമ്പൂതിരിപ്പാട്">
മാങ്ങോട്ടശ്ശേരി കൃഷ്ണൻ നമ്പൂതിരിപ്പാട്

കേരളത്തിലെ ഒരു സംസ്കൃത, മലയാള കവിയായിരുന്നു മാങ്ങോട്ടശ്ശേരി കൃഷ്ണൻ നമ്പൂതിരിപ്പാട് (1906-1981). മഹാകവി രവീന്ദ്രനാഥ ടഗോറിന്റെ ഗീതാഞ്ജലിയുടെ സംസ്കൃതഭാഷ്യം ഇദ്ദേഹം രചിച്ചെങ്കിലും അത് ഇന്നും പ്രസിദ്ധീകരിക്കപ്പെട്ടിട്ടില്ല. കേന്ദ്ര സാഹിത്യ അക്കാദമി "സംസ്കൃതപ്രതിഭാപട്ടം" നൽകി ഇദ്ദേഹത്തെ ആദരിച്ചിട്ടുണ്ട് . മദ്ധ്യപ്രദേശ് സാഗർ സർവകലാശാല 1967-ൽ കൃഷ്ണൻ നമ്പൂതിരിയെക്കുറിച്ച് "സാഗരിക" എന്ന പ്രത്യേക പതിപ്പ് പുറത്തിറക്കിയിരുന്നു. ഉള്ളൂർ എസ്. പരമേശ്വരയ്യർ, വള്ളത്തോൾ നാരായണമേനോൻ എന്നിവർ ഇദ്ദേഹത്തിന്റെ ശ്രീകൃഷ്ണ പഞ്ചാശികയെന്ന സംസ്കൃത കൃതിയെ പ്രശംസിച്ച് ശ്ലോകങ്ങളെഴുതിയിരുന്നു. മഞ്ചേരിക്കു സമീപമുള്ള കരിക്കാട് ഇല്ലത്തിലാണ് ഇദ്ദേഹം വസിച്ചിരുന്നത്. സംസ്കൃതത്തിലും മലയാളത്തിലുമായി നിരവധി കൃതികൾ രചിച്ചിട്ടുണ്ട്. 

മഹാകവി രവീന്ദ്രനാഥ ടഗോറിന്റെ ഗീതാഞ്ജലിയുടെ 1961-ൽ സംസ്കൃതഭാഷ്യം ഇദ്ദേഹം രചിച്ചിട്ടുണ്ട്. എന്നാൽ ആ രചന ഇതു പ്രസിദ്ധീകരികപ്പെട്ടില്ല. അവ ഇപ്പോഴും കൈയെഴുത്തുപ്രതിയായി അദ്ദേഹത്തിന്റെ ഭവനത്തിൽ സൂക്ഷിക്കപ്പെട്ടിരിക്കുന്നു. ഗീതാഞ്ജലിയുടെ മൂലകൃതിയിൽ നിന്നും നേരിട്ടാണോ അവയുടെ ഇംഗ്ലീഷ്, മലയാള വിവർത്തന പുസ്തകങ്ങളിൽ നിന്നാണോ അവ സംസ്കൃതത്തിലേക്ക് അദ്ദേഹം വിവരണം ചെയ്തിരിക്കുന്നതിനെന്ന് വ്യക്തമായ രേഖകൾ ലഭ്യമല്ല. 



</doc>
<doc id="181523" url="https://ml.wikipedia.org/wiki?curid=181523" title="ജെന്റൂ പെൻഗ്വിൻ">
ജെന്റൂ പെൻഗ്വിൻ

ഒരിനം പെൻ‌ഗ്വിനാണ് ജെന്റൂ പെൻഗ്വിൻ (ശാസ്ത്രീയനാമം: "Pygoscelis papua"). ഇവയുടെ തലയിലായി കാണുന്ന വെള്ളപ്പാടും, ഓറഞ്ചും ചുവപ്പും കലർന്ന ചുണ്ടും ഇവയെ എളുപ്പത്തിൽ തിരിച്ചറിയാൻ സാധിക്കുന്നു. പ്രായപൂർത്തിയായ ഒരു ജെന്റൂവിന് 50 മുതൽ 90 സെന്റീമീറ്റർ വരെ ഉയരം ഉണ്ടാകുന്നു. പെൻ‌ഗ്വിനുകളിൽ മൂന്നാമത് വലിയ സ്പീഷിസാണ് ഇവയുടേത്. 




</doc>
<doc id="181530" url="https://ml.wikipedia.org/wiki?curid=181530" title="കെ. വേണു">
കെ. വേണു

ഇന്ത്യയിലെ നക്സൽ പ്രസ്ഥാനത്തിന്റെ മുൻനേതാവും കമ്മ്യൂണിസ്റ്റ് സൈദ്ധാന്തികനും എഴുത്തുകാരനും ആക്ടിവിസ്റ്റുമാണ് കെ.വേണു എന്ന കോയമ്പറമ്പ് വേണു (ജനനം:1945 ഡിസംബർ). കേരളത്തിലെ ഇടതു ധൈഷണികരിലൊരാളായി കെ.വേണു വിലയിരുത്തപ്പെടുന്നു. 1979 മുതൽ 1991 കാലത്ത് പ്രവർത്തിച്ച സെൻട്രൽ റീ ഓർഗനൈസേഷൻ കമ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ് ലെനിനിസ്റ്റ്) എന്ന സംഘടനയുടെ സെക്രട്ടറിയായിരുന്നു. ലാലൂരിലെ മാലിന്യനിക്ഷേപത്തിനെതിരെ ഗാന്ധിയൻ സമരമുറയായ നിരാഹാരമനുഷ്ഠിച്ച് വേണു അടുത്തിടെ ജനശ്രദ്ധനേടുകയുണ്ടായി.
തൃശൂർ ജില്ലയിലെ കൊടുങ്ങല്ലൂരിനടുത്തുള്ള പുല്ലൂറ്റിൽ 1945 ഡിസംബറിൽ വേലായുധൻ നായരുടേയും അമ്മാളുവമ്മയുടേയും ഏഴു മക്കളിൽ ഒരാളായി ജനനം.സ്വദേശമായ കൊടുങ്ങല്ലൂരിൽ നിന്ന് സ്കൂൾ വിദ്യാഭ്യാസവും ഇരിങ്ങാലക്കുട ക്രൈസ്റ്റ് കോളേജിൽ നിന്ന് ബിരുദവും കോഴിക്കോട് മലബാർ ക്രിസ്ത്യൻ കോളേജിൽ നിന്ന് ജന്തുശാസ്ത്രത്തിൽ ബിരുദാനന്തര ബിരുദവും കരസ്ഥമാക്കി. ജീവിതമാർഗ്ഗത്തിനായി സ്വകാര്യ ട്യൂഷ്യൻ തെരഞ്ഞെടുത്തു. ആദ്യനാളുകളിൽ വേണു മാർക്സിസ്റ്റ് ആശയക്കാരനും അനുഭാവിയും ആയിരുന്നു. 1967 ലെ നക്സൽ ബാരി കലാപവും 1968-ലെ തലശ്ശേരി-പുല്പള്ളി സംഭവങ്ങളും വേണുവിൽ സന്ദേഹങ്ങളുയർത്തി. 1970-കളിൽ അദ്ദേഹം നക്സലിസത്തിന്റെ വക്താവായി മാറി. 1970 മുതൽ 75 വരെയുള്ള അഞ്ചുവർഷങ്ങളിൽ അദ്ദേഹം നക്സലിസത്തിന്റെ പേരിൽ തടവുശിക്ഷ അനുഭവിച്ചു. അടിയന്തരാവസ്ഥ നാളുകളിൽ വീണ്ടും അറസ്റ്റ് ചെയ്യപ്പെട്ടു.

ചകിരിതൊഴിലാളിയായിരുന്ന മണിയെ 1981-ൽ വിവാഹം ചെയ്തു. അനൂപ്, അരുൺ എന്നീ രണ്ടു ആൺകുട്ടികളുണ്ട് ഇവർക്ക്.



</doc>
<doc id="181533" url="https://ml.wikipedia.org/wiki?curid=181533" title="വൃക്ഷാസനം">
വൃക്ഷാസനം

വൃക്ഷാസനം ഇംഗ്ലീഷിൽ Tree Pose എന്നാണ് പേർ.



</doc>
<doc id="181537" url="https://ml.wikipedia.org/wiki?curid=181537" title="അർദ്ധ മത്സ്യേന്ദ്രാസനം">
അർദ്ധ മത്സ്യേന്ദ്രാസനം

ഇംഗ്ലീഷിൽ Half Spinal Twist എന്നു പേർ. 




</doc>
<doc id="181538" url="https://ml.wikipedia.org/wiki?curid=181538" title="കാകാസനം">
കാകാസനം

ഇംഗ്ലീഷിൽ crow pose എന്നറിയുന്നു.



</doc>
<doc id="181540" url="https://ml.wikipedia.org/wiki?curid=181540" title="ബദ്ധകോണാസനം">
ബദ്ധകോണാസനം

ഇംഗ്ലീഷിൽ Bound Angle Pose എന്നും Cobbler Pose എന്നും അറിയപ്പെടുന്നു.



</doc>
<doc id="181542" url="https://ml.wikipedia.org/wiki?curid=181542" title="അർദ്ധ ശലഭാസനം">
അർദ്ധ ശലഭാസനം

ഇംഗ്ലീഷിൽ Half-locust pose എന്നാണ് അറിയപ്പെടുന്നത്.



</doc>
<doc id="181546" url="https://ml.wikipedia.org/wiki?curid=181546" title="ധനുരാസനം">
ധനുരാസനം

ഇംഗ്ലീഷിലെ പേർ Bow pose എന്നാണ്.
ഹൃദ്രോഗം, രക്തസമ്മർദ്ദം, ഉദരരോഗങ്ങൾ ഉള്ളവർ ഈ ആസനം അഭ്യസിക്കരുത്


</doc>
<doc id="181549" url="https://ml.wikipedia.org/wiki?curid=181549" title="ഹലാസനം">
ഹലാസനം

ഇംഗ്ലീഷിലെ പേർ plough_pose എന്നാണ്.

ദഹന ശക്തി കൂടും.

അരക്കെട്ടിന്റെ വണ്ണം കുറയും.

ശബ്ദശുദ്ധി കൂടും.



</doc>
<doc id="181552" url="https://ml.wikipedia.org/wiki?curid=181552" title="ഒളിമ്പിക്സ് 2012 (ലണ്ടൻ)">
ഒളിമ്പിക്സ് 2012 (ലണ്ടൻ)

ജൂലൈ 27 മുതൽ ഓഗസ്റ്റ് 12 വരെ ഇംഗ്ലണ്ടിന്റെ തലസ്ഥാനമായ ലണ്ടനിൽ വെച്ച് 2012-ലെ ഒളിമ്പിക്സ് നടന്നു. എലിസബത്ത് രാജ്ഞിയാണ് മുപ്പതാമത് ഒളിമ്പിക്‌സ് ഉദ്ഘാടനം ചെയ്തത്. ഇതോടെ ഏറ്റവും കൂടൂതൽ തവണ ഒളിമ്പിക്സിന് ആഥിതേയത്വം വഹിക്കുന്ന നഗരമായി ലണ്ടൻ മാറി. വെൻലോക്, മാൻഡെവിൽ എന്ന രണ്ട് കാർട്ടൂൺ രൂപങ്ങളാണ് ഈ ഒളിമ്പിക്സിന്റെ ഭാഗ്യചിഹ്നം. . ബ്രസീലിലെ റയോ ഡി ജനീറോയിൽ 2016ലാണ് അടുത്ത ഒളിമ്പിക്സ് നടക്കുന്നത്. 

46 സ്വർണമുൾപ്പെടെ 104 മെഡലുമായി അമേരിക്ക ഒന്നാം സ്ഥാനം തിരിച്ച്പിടിച്ചു. ബെയ്ജിങ്ങിലെ ജേതാക്കളായ ചൈനയ്ക്ക് ഇവിടെ 38 സ്വർണമുൾപ്പെടെ 87 മെഡലുമായി രണ്ടാം സ്ഥാനമേ ലഭിച്ചുള്ളു. 29 സ്വർണവുമായി ആതിഥേയരായ ബ്രിട്ടൺ മൂന്നാം സ്ഥാനത്തെത്തി. 24 സ്വർണവുമായി റഷ്യ നാലാമതും. ദക്ഷിണകൊറിയ, ജർമനി, ഫ്രാൻസ്, ഇറ്റലി, ഹംഗറി, ഓസ്ടേലിയ എന്നിവരാണ് അഞ്ചുമുതൽ പത്തുവരെ സ്ഥാനങ്ങളിൽ. 2 വെള്ളിയും 4 വെങ്കലവുമുൾപ്പെടെ 6 മെഡലുകൾ നേടി ഇന്ത്യ 55-ാം സ്ഥാനത്തെത്തി. 
 Host nation (Great Britain)
<onlyinclude>
</onlyinclude>

സ്റ്റീൽ തുള്ളികളുടെ ആകൃതിയിലുള്ള രണ്ട് കാർട്ടൂൺ രൂപങ്ങളാണ് ഈ ഒളിമ്പിക്സിന്റെ ഭാഗ്യചിഹ്നം. വെൻലോക്, മാൻഡെവിൽ എന്നാണ് ഇവയുടെ പേര്. ആധുനിക ഒളിമ്പിക്സിന്റെ മുന്നോടിയായി നടന്നു വന്ന കായികമേള നടന്നിരുന്നത് ഇംഗ്ലണ്ടിലെ വെൻലോക് പട്ടണത്തിലാണ്. അതുപോലെ മാൻഡെവിൽ എന്ന ആശുപത്രിയിലാണ് പാരാലിമ്പിക്സിന്റെ തുടക്കം. ഇവയുടെ ഓർമയ്ക്കായാണ് ഭാഗ്യചിഹ്നത്തിന് ഈ പേരുകൾ നൽകിയത്. 2012 ആഗസ്റ്റ് 29 മുതൽ സെപ്റ്റംബർ 9 വരെ ലണ്ടനിൽ നടക്കുന്ന പാരാലിമ്പിക്സിലും ഇതേ ഭാഗ്യചിഹ്നം തന്നെ ഉപയോഗിക്കും.
204 രാജ്യങ്ങളിൽ നിന്നായി 10490 ഓളം കായിക താരങ്ങളാണ് ഈ ഒളിമ്പിക്സിൽ മത്സരിച്ചത്.

26 സ്പോർട്സുകളിലായി 39 ഇനങ്ങളിലാണ് മത്സരങ്ങൾ നടക്കുന്നത്. ആദ്യമായാണ് വനിതാ ബോക്സിങ് ഒളിമ്പിക്സിൽ ഉൾപ്പെടുത്തിയിരിക്കുന്നത്. ബേസ്ബോളും സോഫ്റ്റ്ബോളും ഇത്തവണ ഒഴിവാക്കി.













6 മെഡലുകളോടെ ഇന്ത്യ 55-ാം സ്ഥാനത്തെത്തി. 2 വെള്ളിയും 4 വെങ്കലവുമാണ് ഇന്ത്യ നേടിയത്.


























</doc>
<doc id="181569" url="https://ml.wikipedia.org/wiki?curid=181569" title="84-ആം അക്കാദമി പുരസ്കാരങ്ങൾ">
84-ആം അക്കാദമി പുരസ്കാരങ്ങൾ

2011-ലെ മികച്ച ചിത്രങ്ങൾ കണ്ടെത്തുന്നതിനായി അക്കാദമി ഓഫ് മോഷൻ പിക്ചർ ആർട്ട്സ് ആന്റ് സയൻസസ് നടത്തിയ ചടങ്ങാണ് 84-ആം അക്കാദമി അവാർഡുകൾ. ഈ ചടങ്ങ് 2012 ഫെബ്രുവരി 16-നു് (ഇന്ത്യൻ സമയം 2012 ഫെബ്രുവരി 27-നു് രാവിലെ 6:00 മണി) കാലിഫോർണിയയിലെ ഹോളിവുഡിലെ ഹോളിവുഡ് ആന്റ് ഹൈലൈറ്റ് സെന്ററിൽ വെച്ച് നടന്നു. 

ജേതാക്കളെ ആദ്യവും കടുപ്പത്തിലും കാണിച്ചിരിക്കുന്നു




</doc>
<doc id="181573" url="https://ml.wikipedia.org/wiki?curid=181573" title="മാത്യു മങ്കുഴിക്കരി">
മാത്യു മങ്കുഴിക്കരി

കേരളകത്തോലിക്കാസഭയിൽ ധ്യാനഗുരു, ഗ്രന്ഥകാരൻ എന്നീ നിലകളിൽ പേരെടുത്ത മോൺസിഞ്ഞോർ പദവിയുള്ള വൈദികനായിരുന്നു മാത്യു മങ്കുഴിക്കരി. ആദ്ധ്യാത്മികാചാര്യൻ എന്ന നിലയിൽ ചെയ്ത സേവനങ്ങളുടേയും ജീവിതവിശുദ്ധിയുടേയും പേരിൽ അദ്ദേഹം ബഹുമാനിക്കപ്പെട്ടു. സീറോ മലബാർ കത്തോലിക്കാ സഭയിൽ ഏറണാകുളം അതിരൂപതയുടെ സഹായമെത്രാനും താമരശേരി രൂപതയുടെ ആദ്യമെത്രാനുമായിരുന്ന സെബാസ്റ്റ്യൻ മങ്കുഴിക്കരിയുടെ പിതൃസഹോദരനായിരുന്നു അദ്ദേഹം.

ആലപ്പൂഴ ജില്ലയിലെ കോക്കമംഗലത്ത് ജനിച്ച് എറണാകുളം അതിരൂപതയിൽ പുരോഹിതനായി മാറിയ മങ്കുഴിക്കരി, ഇടവകവികാരി ആയാണ് സേവനം ആരംഭിച്ചത്. അസാമാന്യമായ പ്രബോധന വൈഭവത്തിന്റെ ബലത്തിൽ താമസിയാതെ ധ്യാനപ്രസംഗകനായി മാറിയ അദ്ദേഹം, തുടർന്ന് വടവാതൂർ സെമിനാരിയിൽ വൈദികവിദ്യാർത്ഥികളുടെ ആദ്ധ്യാത്മികഗുരുവായി നിയമിക്കപ്പെട്ടു. ആ പദവിയിൽ മങ്കുഴിക്കരി 31 വർഷം സേവനമനുഷ്ടിച്ചു. ആദ്ധ്യാത്മികജീവിതം, അജപാലനധർമ്മം, ധ്യാനപ്രസംഗങ്ങൾ, പ്രവാചകധർമ്മം, ആദ്ധ്യാത്മികപാഠങ്ങൾ എന്നീപുസ്തകങ്ങൾ അദ്ദേഹം രചിച്ചിട്ടുണ്ട്. 


</doc>
<doc id="181574" url="https://ml.wikipedia.org/wiki?curid=181574" title="അനഗ്ലൈഫ് ത്രീഡി">
അനഗ്ലൈഫ് ത്രീഡി

നീല-ചുവപ്പ് അല്ലെങ്കിൽ,പച്ച-ചുവപ്പ് എന്നീ നിറങ്ങളുപയോഗിച്ചു രൂപപ്പെടുത്തുന്ന ത്രിമാന ദൃശ്യമാണു അനഗ്ലൈഫ് ത്രീഡി
.ഇമേജ് എഡിറ്റിംഗ് സോഫ്റ്റ് വെയറുകളുടെ സഹായത്തോടെ നിശ്ചിത അകലത്തിൽ വച്ചെടുക്കുന്ന ഒരു ദൃശ്യത്തിന്റെ രണ്ടു വ്യത്യസ്ത
ഭാഗങ്ങൾ അനുയോജ്യമായ അനുപാതത്തിൽ സമന്വയിപ്പിച്ച് വളരെ ലളിതമായി ഇത്തരം ചിത്രങ്ങൽനിർമ്മിക്കാൻ സാധിക്കും.
ഇത്തരം ദൃശ്യങ്ങൽ വീക്ഷിക്കുന്നതിനുള്ള "അനഗ്ലൈഫ് ത്രീഡി കണ്ണടകൽ" ഇപ്പോൽ വിപണിയിൽ ലഭിക്കുന്നുണ്ട്.



</doc>
<doc id="181583" url="https://ml.wikipedia.org/wiki?curid=181583" title="കൊടുങ്ങല്ലൂർ അമ്മിണിഅമ്മ">
കൊടുങ്ങല്ലൂർ അമ്മിണിഅമ്മ

പ്രമുഖയായ നാടക അഭിനേത്രിയായിരുന്നു കൊടുങ്ങല്ലൂർ അമ്മിണിഅമ്മ (1925 - 26 ഫെബ്രുവരി 2012 ). അഭിനയത്തിനുള്ള കേരള സംഗീത നാടക അക്കാദമി അവാർഡ് നേടിയിട്ടുണ്ട്. കലാനിലയം കൃഷ്ണൻനായരുടെ സഹധർമ്മിണിയായിരുന്നു.
കൊടുങ്ങല്ലൂരിൽ ചേന്ദമംഗലം മുണ്ടിയത്ത് ശങ്കരമേനോന്റെയും മീനാക്ഷി അമ്മയുടെയും മകളായി ജനിച്ചു. ബാല്യകാലം മുതൽ തന്നെ അഭിനയവാസന പ്രദർശിപ്പിച്ചുപോന്നിരുന്നു. ഭിന്നസ്വഭാവമുള്ള കഥാപാത്രങ്ങളെ തന്മയത്വത്തോടുകൂടി രംഗത്ത് അവതരിപ്പിക്കുന്നതിൽ ഇവർക്കുള്ള കഴിവ് അംഗീകരിക്കപ്പെട്ടിട്ടുണ്ട്. തിക്കുറിശ്ശി സുകുമാരൻ നായരുടെ നാടകങ്ങളിലൂടെ പതിനേഴാംവയസ്സിൽ നാട്ടുകാരുടെയും വീട്ടുകാരുടെയും എതിർപ്പിനെ അവഗണിച്ച് ജീവിതപ്രാരബ്ധങ്ങൾ മൂലം നാടകാഭിനയത്തിലേക്ക് കടന്നുവന്ന അമ്മിണിഅമ്മ പിന്നീട് മലയാള നാടകചരിത്രത്തിന്റെ ഭാഗമായി.1943ൽ തൃപ്പൂണിത്തുറ രാഘവമേനോന്റെ 'പൂക്കാരി' എന്ന നാടകത്തിലെ ലീലയുടെ വേഷമിട്ട് വേദിയിലെത്തിയ അമ്മിണിഅമ്മ തിക്കുറിശ്ശിയുടെ നാടകത്തിൽ സുഭഗയായി ചായമിട്ടു. തുടർന്ന് ഒട്ടേറെ നാടകങ്ങളിൽ അഭിനയിച്ച അമ്മിണിഅമ്മ 23-ാമത്തെ വയസ്സിൽ കലാനിലയത്തിലെത്തി. ഒരു പതിറ്റാണ്ടുകാലം രക്തരക്ഷസ്സിലെ പോലീസ് കമ്മീഷണറുടെ മകളായ കൃഷ്ണകുമാരിയുടെ വേഷം അമ്മിണിഅമ്മ അനശ്വരമാക്കി. കായംകുളം കൊച്ചുണ്ണി, ഉമ്മിണിത്തങ്ക, രക്തരക്ഷസ്സ്, ഗുരുവായൂരപ്പൻ, കടമറ്റത്ത് കത്തനാർ, ശ്രീഅയ്യപ്പൻ, ഇളയേടത്തുറാണി, നാരദൻ തുടങ്ങി ഒട്ടേറെ നാടകങ്ങളിൽ പ്രധാന സ്ത്രീകഥാപാത്രമായി. നീലക്കുയിൽ സിനിമയിലെ അഭിനയം ശ്രദ്ധേയമായിരുന്നു. 
കൊടുങ്ങല്ലൂർ അമ്മിണിഅമ്മ: അരങ്ങ് നിറഞ്ഞാടിയ നായിക


</doc>
<doc id="181592" url="https://ml.wikipedia.org/wiki?curid=181592" title="തംബോറ പർവ്വതം">
തംബോറ പർവ്വതം

ഇന്തൊനീഷ്യയിലെ സംബാവ ദ്വീപിൽ സ്ഥിതിചെയ്യുന്ന ഒരു സജീവ അഗ്നിപർവ്വതമാണ് തംബോറ. ലോകചരിത്രത്തിലെ ഏറ്റവും വലിയ അഗ്നിപർവ്വത സ്ഫോടനങ്ങിൽ ഒന്നായിരുന്നു തംബോറയിലേത്. 1815 ഏപ്രിൽ 15ന് നടന്ന സ്ഫോടനത്തിൽ വോൾക്കാനിക് എക്സ്പ്ലോവിറ്റി ഇൻഡെക്സിൽ 7 രേഖപ്പെടുത്തിയിരുന്നു.


</doc>
<doc id="181595" url="https://ml.wikipedia.org/wiki?curid=181595" title="ക്രാകത്തോവ പർവ്വതം">
ക്രാകത്തോവ പർവ്വതം

ഇന്തൊനീഷ്യയിലെ ക്രാക്കത്തോവ ദ്വീപിൽ സ്ഥിതിചെയ്യുന്ന ഒരു അഗ്നിപർവ്വതമാണ് ക്രാക്കത്തോവ. ചരിത്രത്തിൽ രേഖപ്പെടുത്തപ്പെട്ടതിൽ ഏറ്റവും ഭികരമായ അഗ്നി പർവത സ്ഫോടനം നടന്നത് ഈ അഗ്നിപർവതത്തിലായിരുന്നു. 1883 ഓഗസ്റ്റ് 26നു നടന്ന സ്ഫോടനത്തിൽ 3,500 കിലോമീറ്റർ അകലെയുള്ള ഓസ്ട്രേലിയയിൽപോലും ശബ്ദം കേട്ടതായി രേഖപ്പെടുത്തിയിട്ടുണ്ട്. ജനവാസമില്ലാത്ത ദ്വീപാണെങ്കിലും സ്ഫോടനത്തെ തുടർന്നുണ്ടായ ഭീകരമായ സുനാമി സുമാത്ര, ജാവ തീരങ്ങളിലെ 36000ത്തിലധികം പേരുടെ ജീവനെടുത്തു.



</doc>
<doc id="181601" url="https://ml.wikipedia.org/wiki?curid=181601" title="പ്യാരിക്യൂട്ടിൻ">
പ്യാരിക്യൂട്ടിൻ

മെക്സിക്കോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് പ്യാരിക്യൂട്ടിൻ. 1943 ഫെബ്രുവരി 20ന് താനേ ഉയർന്നുവന്നതാണ് പ്യാരിക്യൂട്ടിൻ. ഏകദേശം ഒരു വർഷമായപ്പോഴേക്കും ഇത് 336 മീറ്റർ ഉയരത്തിലെത്തി . 424 മീറ്റർ ഉയരമായപ്പോൾ 1952ൽ വളർച്ച നിലച്ചു. ആധുനിക ശാസ്ത്രം ആദ്യമായി ഈ സംഭവം ഒരു അഗ്നിപർവതത്തിന്റെ മുഴുവൻ ജീവിത ചക്രം ആവിഷ്കരിക്കുന്നതിന് പ്യാരിക്യൂട്ടിനെ അവതരിപ്പിച്ചു. അഗ്നിപർവ്വതം ഒമ്പത് വർഷത്തെ പ്രവർത്തനം ശാസ്ത്രജ്ഞർ അത് തയ്യാറാക്കി മാപ്പ് ചെയ്യുകയും ആയിരക്കണക്കിന് സാമ്പിളുകളും ഫോട്ടോഗ്രാഫുകളും എടുക്കുകയും ചെയ്തു.



</doc>
<doc id="181605" url="https://ml.wikipedia.org/wiki?curid=181605" title="അന്ധകാരനഴി">
അന്ധകാരനഴി

ആലപ്പുഴ ജില്ലയിലെ ഒരു വിനോദസഞ്ചാരകേന്ദ്രവും കടപ്പുറവും തീരദേശഗ്രാമവുമാണ് അന്ധകാരനഴി. പട്ടണക്കാട് ഗ്രാമപഞ്ചായത്തിലാണ് ഗ്രാമം സ്ഥിതി ചെയ്യുന്നത്. 2004 ഡിസംബർ 26-ന് ഉണ്ടായ സുനാമിയിൽ ഇവിടെ വ്യാപക നാശനഷ്ടമുണ്ടായിരുന്നു. 1960-കളിൽ കേരള ഇറിഗേഷൻ വകുപ്പ് അന്ധകാരനഴിയിൽ കാർഷിക സുരക്ഷയ്ക്കായി സ്പിൽവേ സ്ഥാപിച്ചിട്ടുണ്ട്. അന്ധകാരനഴി ബീച്ചിൽ എല്ലാ വർഷവും ബീച്ച് ഫെസ്റ്റ് നടത്തപ്പെടുന്നു. ഇവിടെ സുനാമി പുനരധിവാസ പദ്ധതിയിൽ ഉൾപ്പെടുത്തി തെക്കേപ്പാലം, ബീച്ച് ടൂറിസം പദ്ധതികൾ, ലേലഹാൾ എന്നിവ ആരംഭിച്ചിട്ടുണ്ട്.
മനക്കോടം വിളക്കുമാടം അന്ധകാരനാഴിയിലാണു് സ്ഥിതിചെയ്യുന്നതു്.



</doc>
<doc id="181606" url="https://ml.wikipedia.org/wiki?curid=181606" title="മൂശാരി">
മൂശാരി

വിശ്വകർമ്മാവിന്റെ പിൻ‌ഗാമികളെന്ന് അവകാശപ്പെടുന്ന കരകൗശലവിദഗ്ദ്ധരാണ്‌ വിശ്വകർമ്മജർ,അതിലെ ഒരു വിഭാഗമാണ് മൂശാരിമാർ എന്നറിയപ്പെടുന്നത്.മറ്റുള്ളവർ ആശാരി,കൊല്ലൻ,തട്ടാൻ.ആശാരിമാർ മരപ്പണി ചെയ്യുന്നു.കൊല്ലൻ ഇരുമ്പ് കൊണ്ടു് ആയുധങ്ങളും ഉപകരണങ്ങളും നിർമ്മിക്കുന്നു. തട്ടാൻ സ്വർണപ്പണി ചെയ്യുന്നു.

ദക്ഷിണേന്ത്യയിലെ ജാതി വ്യവസ്ഥയിൽ 

ഓട്ടുപണി ചെയ്യുന്നതിനാൽ ശില്പ്പാചാരി എന്നും മൂശാരി എന്നും അറിയപ്പെടുന്നു. ഇവരുടെ പണിശാല മൂശ എന്നി പേരിൽ അറിയപ്പെടുന്നു. പിച്ചള, ചെമ്പ്, ഓട് എന്നിവ ഉരുക്കുന്ന ചൂള ആണു മൂശ. ഇതിൽ നിന്നും മൂശാചാരി എന്നും, പിന്നെ മൂശാരി എന്ന പദം ഉണ്ടായി. ഓടുകൊണ്ടുള്ള പാത്രങ്ങൾ, വിഗ്രഹങ്ങൾ,ശില്പ്പങ്ങൾ, വിളക്കുകൾ എന്നിവ ഉണ്ടാക്കുന്നു. പഞ്ചലോഹ വിഗ്രഹങ്ങൾ, ആറന്മുളക്കണ്ണാടി മുതലായ അമൂല്യ വസ്തുക്കൾ ഉണ്ടാക്കുന്നതും ഈ വിഭാഗമാണ്. ഇവർ ത്വഷ്ടാവ് എന്ന ഋഷിയുടെ പിൻഗാമികൾ എന്നു വിശ്വസിക്കുന്നു.കേരളത്തിലെ മിക്ക പ്രദേശങ്ങളിലും ഇവരെ കണ്ടുവരുന്നു.


</doc>
<doc id="181617" url="https://ml.wikipedia.org/wiki?curid=181617" title="സെന്റ് ഹെലൻസ് പർവ്വതം">
സെന്റ് ഹെലൻസ് പർവ്വതം

അമേരിക്കയിലെ വാഷിങ്ടൺ സംസ്ഥാനത്തിലുള്ള ഒരു അഗ്നിപർവ്വതമാണ് സെന്റ് ഹെലൻസ്. ആധുനികകാലത്തെ അഗ്നിപർവ്വത സ്ഫോടനങ്ങളിൽ ഏറ്റവുമധികം സാമ്പത്തിക നഷ്ടം വരുത്തിയത് എന്ന നിലയിൽ പ്രസിദ്ധമായ ഒരു അഗ്നിപർവ്വതമാണിത്. ഏകദേശം 274 കോടി ഡോളറിന്റെ നഷ്ടമുണ്ടായതായി കണകാക്കപ്പെടുന്നു. ലാവാപ്രവാഹത്തിന് ശേഷം ഇതിന്റെ ഉയരം നാനൂറ് മീറ്ററോളം കുറഞ്ഞു.


</doc>
<doc id="181620" url="https://ml.wikipedia.org/wiki?curid=181620" title="സൊളാരിസ് (റഷ്യൻ ചലച്ചിത്രം)">
സൊളാരിസ് (റഷ്യൻ ചലച്ചിത്രം)

ആന്ദ്രേ തർകോവ്സ്കി 1972 ൽ സംവിധാനം ചെയ്ത റഷ്യൻ ചലച്ചിത്രം ആണ് സൊളാരിസ്.

സ്റ്റാനിസ്ലാവ് ലെമ്മിന്റെ ഇതേ പേരിലുള്ള ശാസ്ത്ര നോവലിനെ ആസ്പദമാക്കിയാണ് തർകോവ്‌സ്കി തിരക്കഥ രചിച്ചത്. തന്റെ ജീവിതവീക്ഷണത്തിനു നിരക്കും വിധമുള്ള ഒരു വായനയുടെ സാധ്യത ആ ക്യതിയിൽ കതു കൊാണ് ഒരു ശാസ്ത്രനോവൽ സിനിമയാക്കാൻ അദ്ദേഹം തീരുമാനിച്ചത്.മനുഷ്യന്റെ ശാസ്ത്രീയാന്വേഷണ വ്യഗ്രതയോ നേട്ടങ്ങളോ അല്ല മറിച്ച് സ്‌നേഹം/പ്രണയം എന്ന ഘടകം ആണ് കഥയിലെ മുഖ്യപ്രമേയമായി അദ്ദേഹം കത്തെിയത്.

കുറച്ച് വർഷങ്ങൾക്കു മുൻപ് ദ്രാവകരൂപത്തിലുള്ള വാതകം നിറഞ്ഞ ഒരു അസാധാരണ ഗ്രഹം സൗരയൂഥത്തിൽ അതിക്രമിച്ച് കടന്നിരിക്കുന്നതായി ശാസ്ത്രജ്ഞർ കണ്ടെത്തുന്നിടത്താണ് സൊളാരിസിന്റെ കഥ തുടങ്ങുന്നത്. മുൻപ് ഇതിനെക്കുറിച്ച് പഠനങ്ങൾ നടന്നിരുന്നെങ്കിലും ക്യത്യമായ നിഗമനത്തിൽ എത്താൻ കഴിയാതിരുന്നതിനാൽ അന്നത് ഉപേക്ഷിക്കപ്പെട്ടതായിരുന്നു. ഒരിക്കൽ കൂടി ഇതിന്റെ അന്വേഷണത്തിനായി ക്രിസ് കെവിൻ എന്ന ഒരു യാത്രികനെ ചുമതലപ്പെടുത്തുന്നതോടെയാണ് സിനിമ ആരംഭിക്കുന്നത്. ക്രിസ് സ്‌പേസ് സ്‌റ്റേഷനിലേക്ക് യാത്രയാകുന്നു.അപ്പോഴും ആ സ്‌പേസ് സ്‌റ്റേഷനിൽ മൂന്ന് പേർ താമസിക്കുന്നുണ്ട് .

ക്രിസ് അവരിൽ രണ്ടു പേരെ കാണുകയും സംസാരിക്കുകയും ചെയ്യുന്നു. അവർ ഏറെക്കുറെ മനോവിഭ്രാന്തിയുടെ വക്കിലാണ്. മൂന്നാമത്തെ ആൾ ആത്മഹത്യ ചെയ്തതായി ക്രിസ് മനസ്സിലാക്കുന്നു. അയാൾ തന്റെ കണ്ടെത്തെലുകളും വിചാരങ്ങളും രേഖപ്പെടുത്തിവെച്ചിരുന്നു. പേടകത്തിലെത്തി അധികം കഴിയും മുൻപ് ക്രിസിനെ അയാളുടെ മരിച്ചു പോയ ഭാര്യ, ഹാരി സന്ദർശിക്കുന്നു. എവിടുന്നെന്നറിയാതെ അവൾ പ്രത്യക്ഷപ്പെടുകയായിരുന്നു. ഒരു മനുഷ്യന്റെ ചിന്തകളിലും ഓർമ്മകളിലും ആഗ്രഹങ്ങളിലുമുള്ളവരെ സൊളാരിസ് ഭൗതികരൂപം നൽകി പ്രത്യക്ഷപ്പെടുത്തുമെന്ന് ക്രിസ് മനസ്സിലാക്കുന്നു. അയാളുടെ ഓർമ്മകളിൽ നിറഞ്ഞു നിൽക്കുന്ന ഹാരിയെ സൊളാരിസ് ഭൗതിക അസ്തിത്വം നൽകി ക്രിസിനടുത്തെത്തിച്ചിരിക്കുകയാണ്. സിനിമയിൽ തർകോവ്‌സ്കി ചോദിക്കുന്നത് ഈ ചോദ്യങ്ങളാണ് :- ഒരു വ്യക്തിയുടെ ഇത്രയും പ്രിയപ്പെട്ട ഒരു ഓർമ്മയുടെ സ്ഥാനം എന്താണ്? ഭൗതികരൂപം ഉണ്ടെങ്കിൽ മാത്രമെ ഓർമ്മയിലുള്ള വ്യക്തിക്ക് അസ്തിത്വമുള്ളൂ എന്നാണോ? ഭൗതികത മാത്രമാണോ യാഥാർഥ്യത്തിന്റെ ഏക മാനദണ്ഡം? അതു മാത്രമാണോ ഉൺമയുടെ ഏകരൂപം? ഹാരിയുടെ സാമീപ്യം ക്രിസിനെ ഒടുവിൽ മാനസികവിഭ്രാന്തിയിലെത്തിക്കുന്നു. ഭൂമിയും സോളാരിസും തമ്മിൽ വേർതിരിച്ചറിയാൻ അയാൾക്ക് കഴിയാതെയാവുന്നു. പല തവണ ഹാരിയെ അപകടത്തിൽപ്പെടുത്താൻ ക്രിസ് ശ്രമിക്കുന്നു. സ്ഥലകാലങ്ങളെ കുറിച്ചുള്ള വിഭ്രാന്തിയിൽ നിന്ന് ക്രിസ് ഉണരുമ്പോൾ ഹാരി അപ്രത്യക്ഷയായതായി മനസ്സിലാക്കുന്നു. അവസാന രംഗത്തിൽ ക്രിസ് അയാളുടെ അച്ഛനെ സന്ദർശിക്കുന്നു. എന്നാൽ അച്ഛന്റെ വീടിനു പുറത്തല്ല, അകത്താണ് മഴ പെയ്യുന്നത്. അയാൾ സൊളാരിസിലാണോ, അതോ ഭൂമി തന്നെ സൊളാരിസിന്റെ ഭാഗമാണോ എന്നൊന്നും വ്യക്തമാക്കാതെ സിനിമ അവസാനിക്കുന്നു.


</doc>
<doc id="181623" url="https://ml.wikipedia.org/wiki?curid=181623" title="എബൊണൈറ്റ്">
എബൊണൈറ്റ്

സ്വാഭാവിക റബ്ബറും സൾഫറുമായുളള സങ്കീർണ്ണമായ രാസപ്രക്രിയയുടെ അന്തിമ ഉത്പന്നമാണ് എബോണൈറ്റ്. ഉറപ്പും കാഠിന്യവുമേറിയ ഈ രാസപദാർത്ഥത്തിൽ 30 ശതമാനത്തിലേറെയാണ് സൾഫറടങ്ങിയിട്ടുളളത്. ആദ്യ കാലങ്ങളിൽ എബണി മരത്തിനു പകരമായി ഉപയോഗിച്ചിരുന്നതിനാലാണ് എബൊണൈറ്റ് എന്ന പേരു വന്നത്. 

പോളി ഐസോപ്രീനിലെ അപൂരിത ബോണ്ടുകളിലൂടെയാണ് സൾഫർ തന്മാത്രകൾ ശൃംഖലകളെ തലങ്ങും വിലങ്ങും കൂട്ടിക്കെട്ടുന്നത്. സൾഫറിന്റെ തോതും അതുമൂലം കെട്ടുകളുടെ എണ്ണവും വർദ്ധിക്കുന്നതോടെ റബ്ബറിന്റെ ഇലാസ്തികത പൂർണ്ണമായും നഷ്ടപ്പെടുന്നു. 

കാർബൺ ബ്ലാക്കോ ഉരച്ചു പൊടിയാക്കിയ എബോണൈറ്റ് തന്നെയോ ആണ് ഫില്ലറായി ഉപയോഗിക്കാറ്. 
വൈദ്യുതി, താപം രാസപദാർത്ഥങ്ങൾ ഇവയൊന്നും തന്നെ എബൊണൈറ്റിൽ ഒരു മാറ്റവും വരുത്തുന്നില്ല. 

തടിയേയെന്നപോലെ എബോണൈറ്റും പണിയായുധങ്ങളോ, യന്ത്രങ്ങളോ ഉപയോഗിച്ച് നിഷ്പ്രയാസം രൂപപ്പെടുത്തുകയും മിനുസപ്പെടുത്തുകയും ചെയ്യാം. 

ബൌളിംഗ് പന്തുകൾ എബോണൈറ്റ് കൊണ്ടാണുണ്ടാക്കുന്നത്.


</doc>
<doc id="181635" url="https://ml.wikipedia.org/wiki?curid=181635" title="ഈറ്റ കരിന">
ഈറ്റ കരിന

ഓരായം(carina) നക്ഷത്ര രാശിയിൽ ഉൾപ്പെടുന്ന ഒരു നക്ഷത്ര വ്യവസ്ഥയാണ് ഈറ്റാ കരീനാ. സൂര്യനിൽ നിന്നും 7,500 മുതൽ 8,000 വരെ പ്രകാശവർഷം അകലെയാണ് ഇത് സ്ഥിതി ചെയ്യുന്നത്. രണ്ടു നക്ഷത്രങ്ങളടങ്ങിയ ഈ നക്ഷത്രവ്യവസ്ഥക്ക് അതിന്റെ ജീവിതചക്രത്തിന്റെ ആദ്യഘട്ടത്തിൽ ചുരുങ്ങിയത് 150 സൗരപിണ്ഡമെങ്കിലും ഉണ്ടായിരിന്നിരിക്കാമെന്നാണ് കണക്കാക്കിയിരിക്കുന്നത്. സൂര്യന്റെ നാലു ദശലക്ഷം മടങ്ങ് ശോഭയുള്ള ഇതിന് സൂര്യന്റെ നൂറു മടങ്ങ് പിണ്ഡമുണ്ടെന്നും കണക്കാക്കിയിരിക്കുന്നു.

ഏറ്റവും കൂടുതൽ പഠനങ്ങൾ നടന്നിട്ടുള്ള നക്ഷത്രവ്യവസ്ഥയാണ് ഈറ്റാ കരീന. ആദ്യം ഇത് ഒരു ഒറ്റ നക്ഷത്രമാണെന്നായിരുന്നു വിചാരിച്ചിരുന്നത്. 2005ലാണ് ഇത് ഒരു ഇരട്ട നക്ഷത്രമാണ് എന്ന സത്യം തിരിച്ചറിഞ്ഞത്. ഇതിലെ പ്രധാന നക്ഷത്രത്തിന് സൂര്യന്റെ 100 മടങ്ങെങ്കിലും പിണ്ഡമുണ്ടായിരിക്കുമെന്നാണ് കണക്കാക്കിയിരിക്കുന്നത്. 

SN 2006gy ഇതു വരെ നമ്മൾ നിരീക്ഷിച്ചിട്ടുള്ളതിൽ വച്ച് ഏറ്റവും പ്രകാശമാനമായ സൂപ്പർനോവ ആണെങ്കിലും അതു 23.8 കോടി പ്രകാശവർഷം അകലെയുള്ളതാകയാൽ നമുക്ക് അതിന്റെ തീവ്രത അനുഭവപ്പെട്ടില്ല. എന്നാൽ Eta Carinae നമ്മിൽ നിന്നു വെറും 7,500 പ്രകാശവർഷം അകലെ കിടക്കുന്ന നക്ഷത്രം ആയതിനാൽ അത് സൂപ്പർനോവയായി മാറുകയാണെങ്കിൽ അതിന്റെ തീവ്രത അതി ഭീമമായി തന്നെ നമുക്ക് ദർശിക്കാനാവും. Eta Carinae സൂപ്പർ നോവയായി മാറിയാൽ ആധുനിക മനുഷ്യൻ ദശിച്ചിട്ടുള്ള ഏറ്റവും വലിയ നക്ഷത്രക്കാഴ്ച ആയിരിക്കും. പിണ്ഡം കൂടുതലായതിനാൽ സൂപ്പർനോവയ്ക്ക് ശേഷം ഇതൊരു തമോഗർത്തമായേക്കാം.പിണ്ഡം അധികമായതിനാൽ ഇതിന് ആയുസ്സ് വളരെ കുറവാണ്.
1840 കളിൽ ഈറ്റ കരിനയുടെ സ്ഫോടനം ഹബിൾ ചിത്രീകരിച്ച ചിത്രങ്ങളിൽ ഹോമൻകുലസ് നെബുല വികസിച്ചിരിക്കുന്നതായി കണ്ടു. നീണ്ട പ്രകാശവർഷത്തിൽ വികസിച്ചുകൊണ്ടിരിക്കുന്ന നക്ഷത്രാന്തരീയ ധൂളികൾ ആയ മേഘത്തിൽ സൂര്യന്റെ 10 പകർപ്പുകളെങ്കിലും നിർമ്മിക്കാൻ ആവശ്യമായ വസ്തുക്കൾ അടങ്ങിയിരിക്കുന്നു. ഈ സ്ഫോടനത്തിന് കാരണമായത് എന്താണെന്ന് ജ്യോതിശാസ്ത്രജ്ഞർക്ക് ഇതുവരെ വിശദീകരിക്കാനായില്ല.


</doc>
<doc id="181637" url="https://ml.wikipedia.org/wiki?curid=181637" title="നൊസ്റ്റാൾജിയ (റഷ്യൻ ചലച്ചിത്രം)">
നൊസ്റ്റാൾജിയ (റഷ്യൻ ചലച്ചിത്രം)

വിഖ്യാത റഷ്യൻ ചലച്ചിത്രകാരൻ ആന്ദ്രേ തർകോവ്സ്കി 1983 ൽ സംവിധാനം ചെയ്ത ചലച്ചിത്രം ആണ് നൊസ്റ്റാൾജിയ().ഇറ്റലിയിൽ നിർമ്മിച്ച നൊസ്റ്റാൾജിയ സോവിയറ്റ് യൂണിയനു പുറത്ത് ചിത്രീകരിച്ച ആദ്യ തർകോവ്‌സ്കി ചിത്രം ആണ്.

ഫെഡെറികോ ഫെല്ലിനി,അന്റോണിയോണി മുതലായവരുമായി സഹകരിച്ചു പ്രവർത്തിച്ചിട്ടുള്ള കവി ടോണിനോഗുവേരയുമായി ചേർന്നാണ് തർകോവ്‌സ്കി ഈ സിനിമയുടെ തിരക്കഥ തയ്യാറാക്കിയിട്ടുള്ളത്.

കുടുംബത്തിൽ,വ്യക്തിയിൽ ,വ്യക്തിബന്ധങ്ങളിൽ സംഭവിക്കുന്ന പിളർപ്പിനെയും അകൽച്ചയെയും അവയുാക്കുന്ന നഷ്ടബോധത്തെയും ആണ് ഈ സിനിമ ആവിഷ്കരിക്കാൻ ശ്രമിക്കുന്നത്.ഏതെങ്കിലും ഒരു കഥാതന്തുവിനെ രേഖീയമായി പിന്തുടരുകയും വികസിപ്പികുകയും ചെയ്യാത്ത സിനിമ റഷ്യൻ കവിയായ ആന്ദ്രെ ഗോർച്ചക്കേവും പരിഭാഷകയും സുഹ്യത്തുമായ യൂജീനയും ഒരു ഇറ്റാലിയൻ ഗ്രാമത്തിൽ എത്തുന്നിടത്താണ് ആരംഭിക്കുന്നത്. ഒരു സത്രത്തിലാണ് അവർ താമസിക്കുന്നത്.താമസത്തിനിടയിൽ അവരിരുവരും, അവിടെ കുമുട്ടുന്ന സാധാരണക്കാരും ഡൊമനിക്കോവിനെപ്പോലെ വിചിത്രമായ മനോനിലകളുള്ളവരും തമ്മിലുള്ള ബന്ധങ്ങളും ആന്ദ്രെയെ നിരന്തരം വേട്ടയാടുന്ന വീടിനെയും ഭാര്യയെയും കുഞ്ഞുങ്ങളെയും കുറിച്ചുള്ള ഓർമ്മകളും കൂടിക്കലർന്ന സങ്കീർണമായ ആഖ്യാനഘടനയാണ് നൊസ്റ്റാൾജിയക്കുള്ളത്.


Soviet authorities prevented the film from winning the Palme d'Or, a fact that hardened Tarkovsky's resolve to never work in the Soviet Union again.


</doc>
<doc id="181640" url="https://ml.wikipedia.org/wiki?curid=181640" title="വെസൂവിയസ് പർവ്വതം">
വെസൂവിയസ് പർവ്വതം

ഇറ്റലിയിൽ സ്ഥിതിചെയ്യുന്ന ഒരു സജീവ അഗ്നിപർവ്വതമാണ് വെസൂവിയസ്.
ലോകത്തിലെ ഏറ്റവും അപകടകരമായ അഗ്നിപർവ്വതങ്ങളിലൊന്നാണിത്. വെസൂവിയസിന്റെ ഏറ്റവും പ്രശസ്തമായ പൊട്ടിത്തെറിയുണ്ടായത് എ. ഡി 79-ലാണ്. റോമൻ നഗരങ്ങളായ പോംപിയും (Pompeii), ഹെർക്കുലേനിയവും (Herculaneum) ഈ സ്ഫോടനത്തിൽ നാമാവശേഷമായി. 1592 ലാണ് പോംപി നഗരം വീണ്ടും കണ്ടെത്തപ്പെട്ടത്. യുനെസ്കോ "വേൾഡ് ഹെറിറ്റേജ് സൈറ്റ്" ആയി പ്രഖ്യാപിച്ചിരിക്കുന്ന വെസൂവിയസ് പ്രധാനപ്പെട്ട ഒരു വിനോദസഞ്ചാരകേന്ദ്രം കൂടിയാണ്.


</doc>
<doc id="181648" url="https://ml.wikipedia.org/wiki?curid=181648" title="ഗോഡ് ഈസ് നോട്ട് ഗ്രേറ്റ്">
ഗോഡ് ഈസ് നോട്ട് ഗ്രേറ്റ്

അമേരിക്കയിലെ മുൻനിര ബുദ്ധിജീവികളിൽ ഒരാളും മാധ്യമപ്രവർത്തകനും ആയ ക്രിസ്റ്റഫർ ഹിച്ചൻസ് എഴുതിയ പ്രസിദ്ധമായ ഗ്രന്ഥം ആണ് ഗോഡ് ഈസ് നോട്ട് ഗ്രേറ്റ്.2007 ലാണ് ഇത് പുറത്തിറങ്ങിയത് . പൂർണമായ പേര് "ഗോഡ് ഈസ് നോട്ട് ഗ്രേറ്റ്:ഹൌ റിലിജ്യൻ പോയിസൻസ് എവെരിതിംഗ് " എന്നാണ്.മതവിമർശനം ആണീ ക്യതിയുടെ ഉള്ളടക്കം .



</doc>
<doc id="181656" url="https://ml.wikipedia.org/wiki?curid=181656" title="സേതു ലക്ഷ്മിഭായി">
സേതു ലക്ഷ്മിഭായി

ശ്രീ പദ്മനാഭാസേവിനി പൂരാടം തിരുനാൾ സേതു ലക്ഷ്മിഭായി തിരുവിതാംകൂറിലെ അവസാന "രാജപ്രതിനിധി" (റീജെന്റ്) ആയിരുന്നു. 1924 മുതൽ 1931 വരെയായിരുന്നു ഇവരുടെ ഭരണകാലഘട്ടം. 1931 സെപ്തംബർ 1 വരെയാണ് ഇവർ "രാജപ്രതിനിധി" ആയി 7 വർഷം രാജ്യം ഭരിച്ചത്.

മൂലം തിരുനാൾ രാമവർമ്മയുടെ (1885-1924) മരണ സമയത്ത് യുവരാജാവായ ശ്രീ ചിത്തിര തിരുനാൾ ബാലരാമവർമ്മയ്ക്ക് പന്ത്രണ്ടു വയസ്സ് മാത്രമായിരുന്നു പ്രായം. അദ്ദേഹത്തിന് പതിനെട്ടു വയസ്സാകുന്നതുവരെ തിരുവിതാംകൂറിന്റെ ചുമതല സേതു ലക്ഷ്മിഭായി "രാജപ്രതിനിധി" (റീജെന്റ്) എന്ന നിലയിൽ ഏറ്റെടുത്തത്. 
തിരുവിതാംകുറിൽ മൃഗബലി അവസാനിപ്പിച്ചതും ദേവദാസി സമ്പ്രദായം പൂർണ്ണമായി നിരോധിച്ചതും വൈക്കം ക്ഷേത്രത്തിന്റെ കിഴക്കേനടവഴി ഒഴികെ മറ്റു മൂന്നു നടവഴികളും ദളിതർക്കും കൂടി സഞ്ചാരസ്വാതന്ത്ര്യം അനുവദിച്ചതും സേതു ലക്ഷ്മിഭായിയുടെ ഭരണകാലത്തായിരുന്നു. എന്നാൽ മഹാത്മാ ഗാന്ധി ഇടപെട്ടിട്ടു പോലും ദളിതർക്ക് ക്ഷേത്രപ്രവേശനം നൽകുന്നതിൽ നിന്നും ഒഴിഞ്ഞുമാറിയതിന് മന്നത്ത് പദ്മനാഭൻ തുടങ്ങിയ സാംസ്കാരിക നായകർ സേതു ലക്ഷ്മിഭായിയെ വിമർശിച്ചിരുന്നു. 

1958 ൽ സേതു ലക്ഷ്മിഭായി ബംഗളൂരുവിലേക്ക് താമസം മാറ്റി, പിന്നീട് ഒരിക്കലും അവർ കേരളത്തിലേക്ക് മടങ്ങി വന്നിട്ടില്ല. 1985-ൽ തൊണ്ണൂറാം വയസ്സിൽ ബംഗളൂരുവിൽ വച്ച് അവർ അന്തരിച്ചു. 

മാവേലിക്കര ഉത്സവമഠം കൊട്ടാരത്തിലെ ആയില്യം നാൾ മഹാപ്രഭ തമ്പുരാട്ടിയുടെയും കിളിമാനൂർ കോവിലകത്തെ വർമ്മ കോയിത്തമ്പുരാന്റെയും ദ്വിതീയസന്താനമായി 1895 നവംബർ 19-നു ജനനം. ലോകപ്രശസ്തനായ ചിത്രകാരൻ രാജാ രവിവർമ്മയുടെ പുത്രിയാണ് മഹാപ്രഭ. രാജകുടുംബത്തിന് അനന്തരാവകാശികളില്ലാതെ വന്നതിനാൽ സേതു ലക്ഷ്മിഭായിയെയും സേതു പാർവതിഭായിയെയും മാവേലിക്കര ഉത്സവമഠം കൊട്ടാരത്തിൽ നിന്നും ദത്തെടുത്തതാണ്. മരുമക്കത്തായത്തിനു പകരം മക്കത്തായം ഏർപ്പെടുത്തുന്ന നായർ റഗുലേഷൻ 1945-ൽ നടപ്പാക്കി.[രാജകുടുംബങ്ങൾക്ക് അത് ബാധകമല്ല]



</doc>
<doc id="181673" url="https://ml.wikipedia.org/wiki?curid=181673" title="ശൈലേന്ദ്രനാഥ് മന്ന">
ശൈലേന്ദ്രനാഥ് മന്ന

ഇന്ത്യൻ ഫുട്‌ബോളിലെ ഇതിഹാസ താരങ്ങളിലൊരാളായ ശൈലേന്ദ്രനാഥ് മന്ന(1 സെപ്റ്റംബർ 1924 - 27 ഫെബ്രുവരി 2012).മികച്ച സെറ്റ് പീസ് കളിക്ക് പേരുകേട്ട മന്നയെ 2000 ത്തിൽ നൂറ്റാണ്ടിന്റെ ഫുട്‌ബോളറായി ആൾ ഇന്ത്യ ഫുട്‌ബോൾ ഫെഡറേഷൻ തിരഞ്ഞെടുത്തിരുന്നു.
1924 സെപ്തംബർ ഒന്നിന് ഹൗറയിലാണ് ജനിച്ചത്. കൊൽക്കത്ത ലീഗിലെ രണ്ടാം ഡിവിഷൻ ക്ലബ്ബായ ഹൗറ യൂണിയനിലൂടെയായിരുന്നു ഫുട്ബോൾജീവിതത്തിന്റെ തുടക്കം.1942 മുതൽ 1960 ൽ വിരമിക്കുന്നത് വരെ അദ്ദേഹം ബഗാനിൽ തുടർന്നു. പിന്നീട് ബഗാന്റെ കോച്ചായും പ്രവർത്തിച്ച മന്നയെ ക്ലബ് 2001 ൽ മോഹൻ ബഗാൻ രത്‌ന നൽകി ആദരിക്കുകയുണ്ടായി. 1948ലെ ലണ്ടൻ ഒളിമ്പിക്സിലായിരുന്നു രാജ്യാന്തര അരങ്ങേറ്റം. അന്ന് കരുത്തരായ ഫ്രാൻസിനോട് 2-1ന് തോറ്റാണ് ഇന്ത്യ പുറത്തായത്. ന്യൂഡൽഹിയിൽ നടന്ന പ്രഥമ ഏഷ്യൻ ഗെയിംസിൽ ഇന്ത്യയ്ക്ക് സ്വർണം സമ്മാനിച്ചത് മന്നയുടെ നേതൃത്വത്തിലുള്ള ടീമായിരുന്നു. ഇന്ത്യയുടെ എക്കാലത്തെയും മികച്ച നേട്ടമാണിത്. ക്വാഡ്രാങ്കുലർ ടൂർണമെന്റിൽ ഇന്ത്യ തുടർച്ചയായ നാലു വർഷം കിരീടം നേടിയതും മന്നയുടെ നായകത്വത്തിലാണ്. 1952ലെ ഹെൽസിങ്കി ഒളിമ്പിക്സിലും ഇന്ത്യയെ നയിച്ചത് ഈ പ്രതിരോധനിരക്കാരനാണ്. 
1954 മനില ഏഷ്യൻ ഗെയിംസിലും ഇന്ത്യയെ അദ്ദേഹം നയിച്ചു.1952 മുതൽ തുടർച്ചയായി മൂന്നു വർഷം നാല് രാഷ്ട്രങ്ങൾ പങ്കെടുത്ത ടൂർണമെന്റിലും മന്നയുടെ നേതൃത്വത്തിൽ ഇന്ത്യ കിരീടം നേടി. 1953 ൽ ഇംഗ്ലണ്ട് ഫുട്‌ബോൾ അസോസിയേഷന്റെ ഇയർബുക്കിൽ ലോകത്തെ മികച്ച 10 ക്യാപ്റ്റന്മാരുടെ പട്ടിക തയ്യാറാക്കിയതിൽ മന്നയും ഉൾപ്പെട്ടു.ബൂട്ടുപോലുമില്ലാതെ ലണ്ടൻ ഒളിമ്പിക്‌സിൽ കളിക്കേണ്ടി വന്നിട്ടുണ്ട് മന്നയുടെ നേതൃത്വത്തിലുള്ള ടീമിന്. ഫ്രാൻസിനോട് 2-1ന് തോറ്റ് പുറത്തായപ്പോൾ ബ്രിട്ടനിലെ മാർഗരറ്റ് രാജകുമാരി മന്നയോട് ചോദിക്കുകയുണ്ടായി. ബൂട്ടില്ലാതെ എതിരാളികളെ നേരിടാൻ നിങ്ങൾക്ക് ഭയം തോന്നുന്നില്ലേ എന്ന ആ ചോദ്യത്തിന് ബൂട്ട് വാങ്ങാൻ പോലും പണമില്ലായിരുന്നു എന്നതാണ് വസ്തുതയെങ്കിലും ബൂട്ടില്ലാതെ കളിക്കുന്നതാണ് കൂടുതൽ സുഖപ്രദം എന്നായിരുന്നു മന്നയുടെ മറുപടി.


</doc>
<doc id="181675" url="https://ml.wikipedia.org/wiki?curid=181675" title="വെല്ലൂർ രാമഭദ്രൻ">
വെല്ലൂർ രാമഭദ്രൻ

പ്രശസ്തനായ മൃദംഗ വിദ്വാന്മാരിലൊരാളാണ് വെല്ലൂർ രാമഭദ്രൻ (4 ആഗസ്റ്റ് 1929 - 27 ഫെബ്രുവരി 2012) ആറ് പതിറ്റാണ്ടിലേറെ സംഗീതലോകത്ത് നിറഞ്ഞുനിന്ന രാമഭദ്രൻ നിരവധി പുരസ്കാരങ്ങൾ നേടിയിട്ടുണ്ട്. 
1929 ആഗസ്ത് നാലിന് വെല്ലൂരിലായിരുന്നു ജനനം. അച്ഛൻ പ്രശസ്ത മൃദംഗ വിദ്വാൻ കൊന്നക്കോൽ ഗോപാലാചാര്യരുടെ സ്വാധീനമാണ് രാമഭദ്രനെ കർണാടക സംഗീതലോകത്ത് എത്തിച്ചത്. പ്രശസ്ത സംഗീതജ്ഞൻ മധുരൈ മണി അയ്യരോടൊപ്പം ചെന്നൈയിലെ ജഗന്നാഥ ഭക്തസഭയിൽ 1943ൽ മൃദംഗം വായിച്ചാണ് അദ്ദേഹം സംഗീതസപര്യ ആരംഭിച്ചത്. സംഗീത പ്രതിഭകളായ ചെമ്പൈ വൈദ്യനാഥ ഭാഗവതർ , മഹാരാജപുരം വിശ്വനാഥ അയ്യർ , അരിയക്കുടി രാമാനുജ അയ്യങ്കാർ , ശെമ്മാങ്കുടി ശ്രീനിവാസ അയ്യർ , മുസിരി സുബ്രഹ്മണ്യ അയ്യർ തുടങ്ങിയവരോടൊപ്പം രാമഭദ്രൻ വേദി പങ്കിട്ടു. വയലിൻ മാന്ത്രികൻ ലാൽഗുഡി ജയരാമൻ , ടി എൻ കൃഷ്ണൻ , പ്രശസ്ത പുല്ലാങ്കുഴൽ വാദകൻ ടി ആർ മഹാലിംഗം എന്നിവരോടൊപ്പവും നിരവധി സംഗീത പരിപാടികൾ അവതരിപ്പിച്ചിട്ടുണ്ട്. പാലക്കാട് മണിഅയ്യരുടെ പ്രശംസയ്ക്ക് പാത്രമായിട്ടുണ്ട്. നിരവധി വിദേശരാജ്യങ്ങളിൽ കച്ചേരികളിൽ പങ്കെടുത്തിട്ടുണ്ട്.


</doc>
<doc id="181678" url="https://ml.wikipedia.org/wiki?curid=181678" title="വിദ്യാർത്ഥി">
വിദ്യാർത്ഥി

പഠിക്കുന്നവരെയാണ് "വിദ്യാർത്ഥി" എന്ന് വിളിക്കുന്നത്. ചില രാജ്യങ്ങളിൽ, സർവകലാശാലയിൽ പോകുന്നവരെ മാത്രമേ വിദ്യാർഥിയായി കണക്കാകുകയോള്ളു.


</doc>
<doc id="181679" url="https://ml.wikipedia.org/wiki?curid=181679" title="ജീവിതപ്രവൃത്തി">
ജീവിതപ്രവൃത്തി

ജീവിതപ്രവൃത്തി അഥവാ പ്രൊഫെഷൻ എന്ന് പറയുന്നത് ജോലിയെയാണ്. ജോലി ഉള്ളവർക്ക് അതിനായി പ്രത്യേകം പരിശീലനം ഉണ്ടായിരിക്കും. പൈസ ലഭിക്കാൻ വേണ്ടിയാണ് ആൾക്കാർ പണിയെടുക്കുന്നത്. പരിശീലനം ഉള്ളവരെ മാത്രമേ സാധാരണ ജോലിക്കെടുക്കൂ.
പ്രൊഫെഷനുള്ള ഉദാഹരണങ്ങൾ ഒരു വക്കീലോ, അദ്ധ്യാപകനോ, ഡോക്ടറോ ആവാം. 

Do it yourself, ( DIY )സ്വയം ചെയ്തു പഠിക്കുക /പഠിക്കുന്ന തൊഴിൽ വിദേശ രാജ്യങ്ങളിൽ പ്രചാരം ഉള്ള ഒന്നാണ്.


</doc>
<doc id="181685" url="https://ml.wikipedia.org/wiki?curid=181685" title="മണമ്പൂർ രാജൻബാബു">
മണമ്പൂർ രാജൻബാബു

ഒരു പ്രമുഖ മലയാള എഴുത്തുകാരനും മുപ്പതാം വർഷത്തിലെത്തിയ ഇന്ന് ഇൻലൻഡ് മാസികയുടെ പത്രാധിപരുമാണ് മണമ്പൂർ രാജൻബാബു (ജനനം:ഒക്ടോബർ 1948)
1948 ഒക്‌ടോബർ 10ന് തിരുവനന്തപുരം ജില്ലയിലെ മണമ്പൂരിൽ ജനിച്ചു. അദ്ധ്യാപകനായിരുന്നു. 1976 മുതൽ മലപ്പുറത്ത്‌ കേരളാപോലീസിലെ മിനിസ്റ്റീരിയൽ ജീവനക്കാരനായിരുന്നു. കഥ മാസികയിൽ 'ഡിസിപ്ലിൻ' എന്ന കഥ എഴുതിയതിന്റെ പേരിൽ ഒന്നരവർഷം സർവീസിൽനിന്നു പുറത്തു നില്‌ക്കേണ്ടിവന്നു. മേലുദ്യോഗസ്ഥരെ വിമർശിക്കുന്ന 'ലേഖനം' ആണെന്ന് കണ്ടെത്തി വകുപ്പ് മെമ്മോ കൊടുത്തു. രചന ഭാവനാസൃഷ്ടിയായ കഥയാണെന്നും ആരെയും വിമർശിക്കുന്ന ലേഖനമല്ലെന്നുമുള്ള മറുപടി 'തൃപ്തികരമല്ലാത്തതിനാൽ' കഥാകൃത്തിനെ സസ്‌പെൻഡ്‌ചെയ്തു. പ്രമുഖരായ എഴുത്തുകാർ പൗരാവകാശം, ആവിഷ്‌കാരസ്വാതന്ത്ര്യം തുടങ്ങിയ ജനാധിപത്യമൂല്യങ്ങളുടെ സംരക്ഷിക്കണമെന്നാവശ്യപ്പെട്ട് കഥാകൃത്തിന് അനുകൂലമായി രംഗത്തുവന്നു. ഒന്നരക്കൊല്ലം സസ്‌പെൻഷനിൽ കഴിഞ്ഞിട്ടാണ് അദ്ദേഹത്തെ സർവീസിൽ തിരിച്ചെടുത്തത്. 

മലപ്പുറം ജില്ലാ പോലീസ്‌ സൂപ്രണ്ടാഫീസിൽ അക്കൗണ്ട്‌സ്‌ ഓഫീസർ ആയിരിക്കെ സർവീസിൽ നിന്നു വിരമിച്ചു. കേരള സർക്കാരിന്റെ സാംസ്‌കാരിക പ്രസിദ്ധീകരണ ഉപദേശകസമിതിയിലും ‘സംസ്‌കാര കേരളം’ പത്രാധിപസമിതിയിലും അംഗം.
പിതാവ് എം. ശിവശങ്കരൻ മാതാവ്:ജി ഭാർഗവി. ഭാര്യ സുമ.




</doc>
<doc id="181686" url="https://ml.wikipedia.org/wiki?curid=181686" title="ദേശീയ ശാസ്ത്ര ദിനം">
ദേശീയ ശാസ്ത്ര ദിനം

1928 ഫെബ്രുവരി 28 നാണ് സർ സി. വി. രാമൻ , നോബൽ പുരസ്കാരം നേടിയ രാമൻ പ്രതിഭാസം (രാമൻ എഫെക്റ്റ്) കണ്ടെത്തിയത്. ആ ദിനത്തിന്റെ ഓർമ്മക്കായി ഫെബ്രുവരി 28, ഇന്ത്യയിൽ ദേശീയ ശാസ്ത്ര ദിനം ആയി ആഘോഷിക്കപ്പെടുന്നു. 
1986ൽ, ദേശീയ ശാസ്ത്ര ദിനമായി ഫെബ്രുവരി 28 നിർദ്ദേശിക്കപ്പെടണമെന്ന് ദേശീയ ശാസ്ത്ര സാങ്കേതിക വിവര വിനിമയ സമിതി (NCSTC) ആവശ്യപ്പെട്ടതിനെ തുടർന്ന് 1987 മുതൽ ഫെബ്രുവരി 28 ദേശീയ ശാസ്ത്ര ദിനമായി രാജ്യമൊട്ടാകെ ആഘോഷിക്കപ്പെടുന്നു. ഓരോ വർഷവും പ്രത്യേക വിഷയം കേന്ദ്രീകരിച്ചായിരിക്കും പരിപാടികൾ ആസൂത്രണം ചെയ്യുക.



</doc>
<doc id="181699" url="https://ml.wikipedia.org/wiki?curid=181699" title="പോളി മീഥൈൽ മീഥാക്രിലേറ്റ്">
പോളി മീഥൈൽ മീഥാക്രിലേറ്റ്

പോളി മീഥൈൽ മിഥാക്രിലേറ്റ്, പിഎംഎംഎ(PMMA)എന്ന ചുരുക്കപ്പേരിലും വിപണിയിൽ പ്ലെക്സിഗ്ലാസ്സ്(plexiglass),പെസ്പെക്സ് (perspex), ലൂസൈറ്റ്, അക്രിലിക് ഗ്ലാസ്സ് എന്നീ പേരുകളിലും അറിയപ്പെടുന്നു. സ്ഫടിക സദൃശ്യമായ സുതാര്യത, അനായാസം രൂപപ്പെടുത്താവുന്നത് , വിലക്കുറവ് എന്നീ ഗുണങ്ങളാൽ തെർമോപ്ലാസ്റ്റിക് വിഭാഗത്തിൽ പ്രാധാന്യം നേടുന്നു.

സാധാരണ താപനിലയിൽ ദ്രാവകാവസ്ഥയിലുളള മീഥൈൽ മിഥാക്രിലേറ്റ് ആണ് ഏകകം. ഈ സംയുക്തത്തിലെ അപൂരിത ബോണ്ട് ഫ്രീ റാഡിക്കൽ പോളിമറീകരണത്തിന് എളുപ്പത്തിൽ വിധേയമാകുന്നു. ആനയോണിക് പോളിമറൈസേഷനും സാധ്യമാണ്. 
ഫ്രീ റാഡിക്കൽ പോളിമറീകരണം,ബൾക്ക്, സൊല്യൂഷൻ, എമൾഷൻ, സസ്പെൻഷൻ.. എന്നിങ്ങനെ പല വിധത്തിലാവാം. ഫ്രീ റാഡിക്കൽ പോളിമറീകരണത്തിന് പെറോക്സൈഡ്, ആസോ സംയുക്തങ്ങളോ(Azo compunds) ആണ് ഉപയോഗിക്കാറ്. 
ബൾക്ക്, സൊല്യൂഷൻ രീതികളിൽ, പോളിമറീകരണം ഏറെ വർദ്ധിച്ചാൽ മിശ്രിതം മുഴുവനും ഉറച്ചു കട്ടിയാകും. കാസ്റ്റിംഗ്( casting) വഴി ഷീറ്റ്, കുഴൽ, ദണ്ഡ് (rod) എന്നിവ നിർമ്മിക്കുന്നതിന് ബൾക്ക് പോളിമറൈസേഷന്റെ ഈ പ്രതിഭാസം ഉപകരിക്കുന്നു. സസ്പെൻഷൻ.. പോളിമറൈസേഷനിലൂടെ തരിയായോ കണികകളായോ കിട്ടുന്ന പോളിമർ മോൾഡിംഗിനും, എക്സ്ട്രൂഷനും ഉപയോഗപ്പെടുന്നു. 

അമിതമായി ചൂടാക്കിയാൽ പോളി മീഥൈൽ മിഥാക്രിലേറ്റ് പൂർണ്ണമായും ഏകക തന്മാത്രകളായി വിഘടിക്കുന്നു. 

90 ശതമാലത്തിലധികം പ്രകാശം കടത്തി വിടാൻ ക്ഷമതയുളള പോളി മീഥൈൽ മിഥാക്രിലേറ്റിന്റെ റിഫ്രാക്റ്റീവ് ഇൻഡെക്സ് 1.4914 (പ്രകാശത്തിന്റെ തരംഗ ദൈർഘ്യം 587.6 nm) ഗ്ലാസ്സിന്റെത് 1.5. സാന്ദ്രത 1.17–1.20 g/cm3 ഗ്ലാസ്സിന്റെ പകുതിയും. വെട്ടിത്തിളങ്ങുന്ന പല വർണ്ണങ്ങളിലും ഉണ്ടാക്കിയെടുക്കാം. 

സുര്യപ്രകാശവും, ചൂടും ഈർപ്പവുമൊന്നും തന്നെ ബാധിക്കാത്തതിനാൽ വാതിൽപ്പുറ ഉപയോഗങ്ങൾക്ക് ഏറെ അനുയോജ്യം. 

മീഥൈൽ മിഥാക്രിലേറ്റ് തന്മാത്ര മറ്റു അക്രിലിക് ഏകകങ്ങൾ, സ്റ്റൈറീൻ, എഥിലീൻ എന്നിവയോടൊപ്പമെല്ലാം കോപോളിമറൈസ് ചെയ്യാം. സ്റ്റൈറീനുമായി ഫ്രീ റാഡിക്കൽ പോളിമറീകരണം നടത്തുമ്പോൾ ശൃംഖലയിൽ മീഥൈൽ മിഥാക്രിലേറ്റും സ്റ്റൈറീനും കൃത്യമായി ഒന്നിടവിട്ട് ചേർത്ത Alternating Copolymer ലഭിക്കുന്നു. മീഥൈൽ മിഥാക്രിലേറ്റ് റാഡിക്കലിന് സ്റ്റൈറീൻ തന്മാത്രയോടും, സ്റ്റൈറീൻ റാഡിക്കലിന് മീഥൈൽ മിഥാക്രിലേറ്റ് തന്മാത്രയോടുമുളള പ്രത്യേക പ്രതിപത്തി കൊണ്ടാണ് ഇപ്രകാരം സംഭവിക്കുന്നത്. 

പ്രകാശ സംപ്രേഷണം (light transmission) മുഖ്യമായ എല്ലാ സന്ദർഭങ്ങളിലും ഇന്ന് ഗ്ലാസ്സിനു പകരമായി പോളി മീഥൈൽ മിഥാക്രിലേറ്റ് സ്വീകാര്യമായ പദാർത്ഥമാണ്. വാഹനങ്ങളിലെ മുൻവശത്തും പുറകുവശത്തുമുളള ലൈറ്റുകൾ, ആകർഷണീയമായ കൌതുക വസ്തുക്കൾ, ഫലകങ്ങൾ, എന്നിവ കൂടാതെ അക്രിലിക് വർണ്ണക്കുട്ടുകൾ നിർമ്മിക്കാനും ഉപയോഗിക്കപ്പെടുന്നു 
ആദ്യ കാലത്തെ ഹാർഡ് കോൺട്ക്റ്റ് ലെൻസും ഇൻട്രാ ഒക്കുലർ ലെൻസും പോളി മീഥൈൽ മിഥാക്രിലേറ്റ് ആയിരുന്നു.
പോളി മീഥൈൽ മിഥാക്രിലേറ്റ്, മീഥൈൽ മിഥാക്രിലേറ്റിൽ ലയിപ്പിച്ചാണ് (50% ലായനി) എല്ലുകൾ യഥാസ്ഥാനത്ത് ഉറപ്പിക്കാനുളള ബോൺ സിമൻറ് മിശ്രിതം തയ്യാറാക്കുന്നത്.
ദന്തവൈദ്യൻ കൃത്രിമപ്പല്ലു സെറ്റുണ്ടാക്കാൻ മോണയുടെ അളവെടുക്കുന്നതും ഇത്തരം മിശ്രിതമുപയോഗിച്ചാണ് 


</doc>
<doc id="181703" url="https://ml.wikipedia.org/wiki?curid=181703" title="എളേരിത്തട്ട്">
എളേരിത്തട്ട്

കാസർഗോഡ് ജില്ലയിലെ വെസ്റ്റ് എളേരി പഞ്ചായത്തിൽ സ്ഥിതി ചെയ്യുന്ന ഒരു പ്രദേശമാണ് എളേരിത്തട്ട്. മുൻ മുഖ്യമന്ത്രിയും കമ്മ്യൂണിസ്റ്റ് നേതാവുമായിരുന്ന ഇ.കെ. നായനാർ തന്റെ ഒളിവുകാല ജീവിതം നയിച്ചത് എളേരിത്തട്ടിലെ വനമേഖലയിൽ ആയിരുന്നു. പിന്നീട് മുഖ്യമന്ത്രി ആയപ്പോൾ 1981 ഇൽ അദ്ദേഹം അവിടെ ഒരു ഗവണ്മെന്റ് കോളേജ് അനുവദിക്കുകയുണ്ടായി. ശ്രീ. നായനാരുടെ മരണശേഷം അദ്ദേഹത്തോടുള്ള ബഹുമാനാർത്ഥം ഈ കോളേജ് ഇ.കെ. നായനാർ സ്മാരക ഗവ. കോളേജ് എന്ന പേരിൽ പുനർനാമകരണം ചെയ്തു. എളേരിത്തട്ടിലെ പ്രധാനപ്പെട്ട ആരാധനാലയങ്ങളാണ് ശ്രീ സുബ്രഹ്മണ്യ കോവിലും, മുണ്ട്യക്കാവും.എളേരിത്തട്ടിലെ വിദ്യാലയമാണ് എ.എൽ.പി.സ്കൂൾ എളേരിത്തട്ട്.
എളേരിത്തട്ടിനു സമീപത്ത്‌ കൂടി ഒഴുകുന്ന നദിയാണ് ചൈത്രവാഹിനി. കൊന്നക്കാട് മലനിരകളിൽ നിന്ന് ഉദ്ഭവിച്ച് ഈ നദി നീലേശ്വരം കാര്യങ്കോട് പുഴയിൽ ചെന്ന് ചേരുന്നു.

-- () 12:18, 6 മാർച്ച് 2012 (UTC)

</doc>
<doc id="181704" url="https://ml.wikipedia.org/wiki?curid=181704" title="ഭദ്രാസനം (യോഗ)">
ഭദ്രാസനം (യോഗ)




</doc>
<doc id="181708" url="https://ml.wikipedia.org/wiki?curid=181708" title="പത്മാസനം">
പത്മാസനം



</doc>
<doc id="181711" url="https://ml.wikipedia.org/wiki?curid=181711" title="ചക്രാസനം">
ചക്രാസനം







Asana Pranayama Mudra Bandha -Swami Satyananda Saraswati

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്
</references>


</doc>
<doc id="181712" url="https://ml.wikipedia.org/wiki?curid=181712" title="ചീരത്തോരൻ">
ചീരത്തോരൻ

ചീര ഉപയോഗിച്ചുണ്ടാക്കുന്ന തോരനാണ് ചീരത്തോരൻ. കേരളത്തിൽ മിക്കവാറും പ്രദേശങ്ങളിൽ ഈ ഇതുണ്ടാക്കാറുണ്ട്. സാധാരണയായി സദ്യക്ക് ഈ വിഭവം കാണാറില്ല.

ചീര കഴുക ചെറുതായി അരിയുക. വെള്ളം വാർന്നു കളയണം. തേങ്ങചിരകിയതും ഉള്ളി അരിഞ്ഞതും മുളകുപൊടിയും മഞ്ഞൾപ്പെടിയും ചേർത്ത് തിരുമ്മി വയ്ക്കുക. അടുപ്പത്ത് ചീനച്ചട്ടി വച്ച് ചൂടാകുമ്പോൾ എണ്ണ ഒഴിക്കുക. എണ്ണ ചൂടായാൽ കടുകും ഉഴുന്നു പരിപ്പും ഇടുക. കടുക് പൊട്ടിക്കഴിഞ്ഞ് വറ്റൽമുളക് കഷണമായി ഇടുക. മുളക് മൂത്താൽ തിരുമ്മി വച്ച തേങ്ങ ചേർക്കുക. അതിനുശേഷം അരിഞ്ഞുവച്ച ചീര അതിലേക്ക് ഇടുക. നന്നായി ഇളക്കുക. അല്പനേരം മൂടി വച്ച് വേവിക്കുക.


</doc>
<doc id="181730" url="https://ml.wikipedia.org/wiki?curid=181730" title="കന്ധരാസനം">
കന്ധരാസനം

ഇംഗ്ലീഷിൽ Shoulder pose എന്നു പയുന്നു,




</doc>
<doc id="181738" url="https://ml.wikipedia.org/wiki?curid=181738" title="ഭൗമകേന്ദ്ര മാതൃക">
ഭൗമകേന്ദ്ര മാതൃക

ആദ്യകാലങ്ങളിൽ ഉരുത്തിരിഞ്ഞു വന്ന സൗരയൂഥത്തിന്റെ ഒരു മാതൃകയാണ് ഭൗമകേന്ദ്ര മാതൃക. ഈ മാതൃക പ്രകാരം പ്രപഞ്ചത്തിന്റെ കേന്ദ്രം ഭൂമിയാണെന്നും നിശ്ചലമായി നിൽക്കുന്ന ഭൂമിയെ പ്രപഞ്ചത്തിലെ മറ്റെല്ലാ വസ്തുക്കളും വലം വയ്ക്കുന്നു എന്നും കരുതിയിരുന്നു. പുരാതന ഗ്രീക്ക് സംസ്കാരം പോലെ പല പുരാതന സംസ്കാരങ്ങളുടെയും പ്രാപഞ്ചിക വീക്ഷണങ്ങളിലെ ആദ്യ മതൃകയായി ഇതു നിലകൊണ്ടു. ഗ്രീക്ക് തത്ത്വ ചിന്തകരായിരുന്ന അരിസ്റ്റോട്ടിൽ ടോളമി മുതലായവർ സൂര്യനും ചന്ദ്രനും മറ്റ് നഗ്നനേത്രങ്ങൾ കൊണ്ട് കാണാൻ സാധിക്കുന്ന ഗ്രഹങ്ങളും ഭൂമിക്കു ചുറ്റും വലം വയ്ക്കുന്നു എന്നു കരുതിയിരുന്നു.


</doc>
<doc id="181742" url="https://ml.wikipedia.org/wiki?curid=181742" title="അറബിക്കടലിലെ ഇറ്റാലിയൻ വെടിവെപ്പ് 2012">
അറബിക്കടലിലെ ഇറ്റാലിയൻ വെടിവെപ്പ് 2012

2012 ഫെബ്രുവരി 15-ന് കേരളത്തിലെ കൊല്ലം ജില്ലയിലെ നീണ്ടകരയിൽ നിന്നും മത്സ്യബന്ധനത്തിനായി പോയ രണ്ട് ഇന്ത്യാക്കാർ ഇന്ത്യൻ സമുദ്രത്തിൽ വെടിയേറ്റു മരിച്ച സംഭവമാണ് ഇന്ത്യൻ മത്സ്യത്തൊഴിലാളികളുടെ കൊലപാതകം. മലയാളമാദ്ധ്യമങ്ങൾ ഈ സംഭവത്തെ കടൽക്കൊല കേസ് എന്ന് പരാമർശിക്കുന്നു.

എൻറിക ലെക്സി എന്ന ഇറ്റാലിയൻ കപ്പലിൽ നിന്നുമാണ് വെടിയേറ്റ് മലയാളിയായ കൊല്ലം മൂദാക്കര ഡെറിക് വില്ലയിൽ വാലന്റൈൻ, തമിഴ്നാട്, കന്യാകുമാരിയിലെ ഇരയിമ്മാൻതുറ കോവിൽ വിളാകത്ത് അജീഷ് പിങ്കു എന്നിവർ കൊല്ലപ്പെട്ടത്. കടൽക്കൊള്ളക്കാരെന്ന് തെറ്റിദ്ധരിച്ചാണ് കപ്പലിലെ സുരക്ഷാഭടന്മാർ വെടിവെച്ചതെന്നാണ് അന്വേഷണത്തിൽ കണ്ടെത്തിയത്. കൊല്ലം ചീഫ് ജുഡീഷ്യൽ മജിസ്‌ട്രേട്ട് കോടതിയിലാണ് കൊലക്കേസ് സംബന്ധിച്ച കേസ് സമർപ്പിച്ചിട്ടുള്ളത്. ഇന്ത്യൻ നിയമവ്യവസ്ഥയ്ക്കു മുമ്പാകെ ഇറ്റാലിയൻ നാവികരെയും തങ്ങളുടെ ആയുധങ്ങളും കൊണ്ടുവരില്ലെന്നായിരുന്നു ഇറ്റലിയുടെ ആദ്യത്തെ നിലപാട്. എന്നാൽ ഇറ്റലിക്ക് പിന്നീട് ആ നിലപാടു മാറ്റുകയും പ്രതികളുടെ വിചാരണ ഇന്ത്യൻ നിയമമനുസരിച്ച് ഇന്ത്യയിൽതന്നെ നടത്തണം എന്ന ആവശ്യത്തിനു വഴങ്ങുകയും ചെയ്തു.

കൊല്ലം ജില്ലയിലെ നീണ്ടകരയിൽ നിന്നും മത്സ്യബന്ധനത്തിനായി പോയ സെന്റ് ആന്റണീസ് മത്സ്യബന്ധന ബോട്ടാണ് ഇറ്റാലിയൻ നാവികർ കടൽക്കൊള്ളക്കാരുടേതെന്ന് തെറ്റിദ്ധരിച്ചത്. ആകെ 11 പേരാണ് ബോട്ടിൽ ഉണ്ടായിരുന്നത്. സംഭവസമയത്ത് ഉണർന്നിരുന്ന രണ്ടുപേരാണ് വെടിയേറ്റു മരിച്ചത്. ഡോൾഫിൻ ചേംബേഴ്‌സ് എന്ന ഇറ്റാലിയൻ കമ്പനിയാണ് കപ്പൽ ഉടമകൾ. 19 ഇന്ത്യക്കാർ കപ്പലിലെ ജീവനക്കാരായി ഉണ്ട്. സിംഗപ്പൂരിൽ നിന്നും ഈജിപ്തിലേക്ക് പോകുകയായിരുന്ന കപ്പലിലെ സുരക്ഷാഭടന്മാരായ ലസ്‌തോറ മാസിമിലിയാനോ, സൽവാതോറോ ലിയോൺ എന്നിവരാണ് വെടിവെച്ചത്. വാലന്റൈന്റെ നെറ്റിയിലും അജീഷിന്റെ നെഞ്ചിലുമാണ് വെടിയേറ്റത്. 
ഇന്ത്യൻ പ്രതിരോധസേനയുടെ നിർദ്ദേശാനുസരണം നിയമനടപടികൾക്കായി കപ്പൽ 16-ന് 11.30-ന് കൊച്ചിയിൽ കരയ്ക്കടുപ്പിച്ചു. ഇറ്റാലിയൻ കോൺസൽ ജനറൽ ജിയാം പൗലോസ് കുട്ടീലിയോ മുംബൈയിൽ നിന്നും കൊച്ചിയിലെത്തി സിറ്റി പോലീസ് കമ്മീഷണറുമായി ചർച്ച ചെയ്ത് കമ്മീഷണർ പുറംകടലിൽ കപ്പലിലെത്തിയാണ് കപ്പൽ തീരത്തടുപ്പിക്കാൻ നിർദ്ദേശം നൽകിയത്. കപ്പലധികൃതരുടെ വാദം ഇന്ത്യൻ അതിർത്തിക്കു പുറത്താണ് സംഭവം നടന്നത് അതിനാൽ രാജ്യാന്തര കപ്പൽ നിയമമാണ് ബാധകമെന്നു വാദിച്ചു. 19-ന് വൈകിട്ട് 3.30-നാണ് എറണാകുളം റേഞ്ച് ഐ.ജി കെ.പത്മകുമാറിന്റെയും സിറ്റി പൊലീസ് കമ്മീഷണർ എം.ആർ. അജിത്കുമാറിന്റെയും സാന്നിധ്യത്തിൽ കൊല്ലം സിറ്റി പൊലീസ് കമ്മീഷണറുടെ ചുമതല വഹിക്കുന്ന ക്രൈം ബ്രാഞ്ച് എസ്.പി. സാം ക്രിസ്റ്റി ഡാനിയൽ കുറ്റവാളികളെ അറസ്റ്റ് ചെയ്തത്. ഇന്ത്യൻ ശിക്ഷാനിയമം 302-ആം വകുപ്പ് പ്രകാരം കൊലക്കുറ്റമാണ് പ്രതികൾക്ക് ചുമത്തിയത്.

ഇന്ത്യൻ തെളിവ് നിയമത്തിലെ സെക്ഷൻ 27-ആം വകുപ്പ് പ്രകാരം തൊണ്ടികൾ കണ്ടെടുക്കുന്നതിന് സഹായകമായ വിവരം നൽകാൻ പ്രതികളോടുതന്നെ പൊലീസ് ആവശ്യപ്പെട്ട പ്രകാരം 26-ന് പ്രതികളായ നാവികർ നൽകിയ മൊഴിയുടെ അടിസ്ഥാനത്തിൽ വെടിവെക്കാൻ ഉപയോഗിച്ച തോക്കുകൾ ഇറ്റാലിയൻ കപ്പലായ എന്റിക്ക ലെക്സിയിൽ നിന്ന് പ്രത്യേക അന്വേഷണസംഘം കണ്ടെത്തി. കപ്പലിൽ നിന്നും പിടിച്ചടുത്ത എല്ലാ തൊണ്ടികളും 27-ന് കൊല്ലം കോടതിയിൽ ഹാജരാക്കി. കോടതി ഈ വസ്തുക്കൾ തിരുവനന്തപുരം ഫോറൻസിക് ലാബിലേക്ക് ബാലിസ്റ്റിക് പരിശോധനയ്ക്കായി അയച്ചു. കൊല്ലപ്പെട്ടവരുടെ കുടുംബാഗങ്ങളും ബോട്ടുടമയും കേരള ഹൈക്കോടതിയിൽ നഷ്ടപരത്തിനായി പ്രത്യേകം ഹർജികൾ നൽകി. ഈ ഹർജി പ്രകാരം കപ്പൽ ഇന്ത്യൻ തീരം വിടാൻ മൂന്നു കോടി രൂപ കെട്ടിവെയ്ക്കണമെന്ന് കേരള ഹൈക്കോടതി നിർദ്ദേശം പുറപ്പെടുവിച്ചു. 
കേസ് റദ്ദാക്കണമെന്ന് ആവശ്യപ്പെട്ട് ഇറ്റലി നൽകിയ ഹർജി പരിഗണിച്ച്, ഇറ്റാലിയൻ നാവികർക്കെതിരെ കേസെടുക്കാൻ കേരളത്തിന് അധികാരമില്ലെന്ന് സുപ്രീംകോടതി വിധിച്ചു. 12 നോട്ടിക്കൽ ദൂരപരിധിക്കുള്ളിൽ മാത്രമേ പ്രാദേശിക സർക്കാരുകൾക്ക് നിയമനടപടി സ്വീകരിക്കാൻ സാധിക്കുകയുള്ളുവെന്നും അതിനാൽ ഐ.പി.സി. പ്രകാരം ഇറ്റാലിയൻ നാവികർക്കെതിരെ കേസെടുക്കാൻ ആവില്ലെന്നും ഇന്ത്യൻ മാരിടൈം നിയമപ്രകാരമാണ് നാവികർക്കെതിരെ കേസെടുക്കേണ്ടതെന്നുമായിരുന്നു കോടതി വിധി.

പുതുതായി അഭിഷിക്തനായ കേരളത്തിലെ സീറോ മലബാർ സഭാമേലദ്ധ്യക്ഷൻ, കർദ്ദിനാൾ ജോർജ്ജ് ആലഞ്ചേരി, പ്രശ്നത്തിന് 'സമാധാനപരമായ' പരിഹാരം ആവശ്യപ്പെട്ടുകൊണ്ട് ഭാരത-കേരള സർക്കാരുകളുടെ നയങ്ങൾക്കു വിരുദ്ധമായ നിലപാടെടുത്തു എന്ന്, വത്തിക്കാനിൽ നിന്നുള്ള വാർത്താ ഏജൻസിയായ ഫിദയെ ഉദ്ധരിച്ചുകൊണ്ട് പയനിയർ ദിനപത്രം റിപ്പോർട്ടു ചെയ്തു. എന്നാൽ ഇന്ത്യയുടെ താൽപര്യങ്ങളെ ഹനിക്കുന്ന ഒരഭിപ്രായവും കർദ്ദിനാൾ പുറപ്പെടുവിച്ചിട്ടില്ലെന്ന് കത്തോലിക്കാ സഭയുടെ വക്താവ് പ്രതികരിച്ചതായും പത്രം പറയുന്നു.


</doc>
<doc id="181746" url="https://ml.wikipedia.org/wiki?curid=181746" title="മിഷേൽ ഹസനാവിഷ്യസ്">
മിഷേൽ ഹസനാവിഷ്യസ്

ഒരു ഫ്രഞ്ച് ചലച്ചിത്ര സംവിധായകനും, ചലച്ചിത്ര നിർമ്മാതാവും, തിരക്കഥാകൃത്തുമാണ് മിഷേൽ ഹസനാവിഷ്യസ്(ജനനം: മാർച്ച് 29 1967). ഇദ്ദേഹം സംവിധാനം ചെയ്ത് 2011-ൽ പുറത്തിറങ്ങിയ ദ ആർട്ടിസ്റ്റ് എന്ന ചിത്രത്തിനു മികച്ച ചലച്ചിത്രത്തിനും, മികച്ച സംവിധായകനുമുള്ള അക്കാദമി പുരസ്കാരങ്ങൾ 84-ആം അക്കാദമി പുരസ്കാരം നേടി. സ്പൈ മൂവീ പാരഡീസ് ഒ.എസ്.എസ്. 117: കൈറോ, നെസ്റ്റ് ഓഫ് സ്പൈസ്, ഒ.എസ്.എസ്. 117: ലോസ്റ്റ് ഇൻ റിയോ എന്നീ ചിത്രങ്ങളും ഇദ്ദേഹം സംവിധാനം ചെയ്തിട്ടുണ്ട്.


</doc>
<doc id="181765" url="https://ml.wikipedia.org/wiki?curid=181765" title="പുലയർ പുറപ്പാട്">
പുലയർ പുറപ്പാട്

ചിറയിൻകീഴ് ശാർക്കര ദേവി ക്ഷേത്രത്തിലും മറ്റും കാളിയൂട്ട് മഹോത്സവത്തിന്റെ ഭാഗമായി നടക്കുന്ന പാട്ടും നൃത്തവും മേളവും പ്രാചീനഭാഷാ വഴക്കവും പ്രയോഗങ്ങളും ചേർന്ന നൃത്തനാടക രൂപമാണ് പുലയർ പുറപ്പാട്.
കാർഷിക സംസ്‌കാരത്തോട് ചേർന്നുനിന്ന പുലയർസമുദായത്തെ അടിച്ചമർത്തി നിർത്തുന്നതിനോടുള്ള ഒരു തലമുറയുടെ പ്രതിഷേധമാണ് പുലയർ പുറപ്പാട്. പുലയുടെ രൂപത്തിൽ ദേവി നിത്യവും കാളീ നാടകങ്ങൾ അരങ്ങേറുന്ന തുള്ളൽപുരയിൽ എത്തുമായിരുന്നു. എന്നാൽ പുല ദേവിയാണെന്നറിയാതെ കൃഷിക്കാർ കളിതമാശകൾ പറഞ്ഞ് ദേവിയെ രസിപ്പിച്ചു. ഇതിനിടെ ഒരുനാൾ വില്വമംഗലം സ്വാമി ശാർക്കരയിലെത്തി. സ്വാമിയെ കണ്ടതോടെ ദേവി അപ്രത്യക്ഷയായി. എന്നാൽ തങ്ങൾക്കൊപ്പം തമാശ പറഞ്ഞ് രസിച്ചയാൾ പെട്ടെന്ന് മറഞ്ഞത് പുലയർക്ക് രസിച്ചില്ല. ഇതിൽ കോപം പൂണ്ട പുലയർ ദേവിയെ ശകാരിക്കുന്നതാണ് കഥാതന്തു. 

അധ്വാനിക്കുന്ന വർഗത്തിനെ ചൂഷണം ചെയ്യുന്നതിനെതിരെയും തങ്ങളുടെ ദുഃസ്ഥിതിയെക്കുറിച്ചുമുള്ള വിലാപം പുലയർ പുറപ്പാടിലുണ്ട്. തമിഴ് സങ്കരഭാഷയിലാണ് വിലാപവും വർത്തമാനങ്ങളും ഉള്ളത്. കള്ളുകുടിയുടെ ദോഷങ്ങൾ പൊതുജനത്തിനെ ബോധ്യപ്പെടുത്തുന്ന കള്ളുകുടിയൻ പുറപ്പാട്, ബ്രാഹ്മണമേധാവിത്വത്തിനെതിരെയുള്ള പാണ്ടി ബ്രാഹ്മണപുറപ്പാട് തുടങ്ങിയവ ഇതിലെ രസകരമായ ഭാഗങ്ങളാണ്. ഇതു കഴിഞ്ഞാൽ പിന്നെ മുടിയുഴിച്ചിലാണ്. മുടിയുഴിച്ചിലിന് പിന്നാലെ ശാർക്കര പറമ്പിൽ കാളിയൂട്ട് നടക്കും. കാളീനാടക അന്ത്യത്തിന് ശേഷമുള്ള ദേവിയുടെ പുറപ്പാടിനും ദാരികനിഗ്രഹ ചടങ്ങിനും നിരവധി ഭക്തന്മാർ സംബന്ധിക്കാറുണ്ട്.

ക്ഷേത്രമതിൽക്കെട്ടിനകത്തുള്ള തുള്ളൽ പുരയിലാണ് ഇത് നടക്കുന്നത്. വെള്ളാട്ടം കളി, കുരുത്തോലയാട്ടം, നാരദൻ പുറപ്പാട്, നായർ പുറപ്പാട്, ഐരാണി പുറപ്പാട്, കണിയാരു പുറപ്പാട്, പുലയർ പുറപ്പാട്, മുടിയുഴിച്ചിൽ, നിലത്തിൽ പോര് എന്നിവയാണ് കാളിയൂട്ടിലെ ഒമ്പത് ദിവസത്തെ പ്രധാന ചടങ്ങുകൾ.


</doc>
<doc id="181766" url="https://ml.wikipedia.org/wiki?curid=181766" title="കണിയാരു പുറപ്പാട്">
കണിയാരു പുറപ്പാട്

ശാർക്കര കാളിയൂട്ടിന്റെ അനുഷ്ഠാന ചടങ്ങുകളുടെ ആറാം രംഗമാണ് കണിയാരു പുറപ്പാട്. 
നനയർ കണിയാരും കാന്തൻ കണിയാരും കഥാപാത്രങ്ങളായെത്തുന്ന ദിവസമാണ് കണിയാരു പുറപ്പാട് എന്നറിയപ്പെടുന്നത്. കാളിയൂട്ടിന്റെ ചിട്ടവട്ടങ്ങൾ ഏതാണ്ട് പൂർത്തിയാക്കി ചടങ്ങുകൾ നടത്താനുള്ള തയ്യാറെടുപ്പുകൾ ആരംഭിക്കുമ്പോഴാണ് കണിയാരു പുറപ്പാട് അരങ്ങേറുക. ഈ സമയം വടക്ക് നിന്ന് നനയർ എന്നും കാന്തൻ എന്നും പേരുള്ള രണ്ട് ജ്യോത്സ്യന്മാർ എത്തുന്നു. ഇവർ ഉണ്ടാക്കുന്ന വിക്രിയകളാണ് ഈ ചടങ്ങിൽ ആവിഷ്‌കരിക്കുന്നത്.
കാളിയൂട്ടിന്റെ പ്രാധാന്യത്തെക്കുറിച്ച് അറിയുന്ന ജ്യോത്സ്യന്മാർ അതിന്റെ പവിത്രതയെക്കുറിച്ച് ചിന്തിക്കുന്നു. കാളിയൂട്ട് നടക്കുന്ന സ്ഥലത്തിന്റെ പ്രത്യേകതകളെക്കുറിച്ചറിയാൻ അവർ പ്രശ്‌നം വെച്ചു. കാളിയൂട്ട് നിലത്തിൽ ചില ദുർനിമിത്തങ്ങൾ ഉണ്ടെന്ന് പ്രശ്‌നത്തിൽ തെളിയുന്നു. ഇതേത്തുടർന്ന് പ്രതിക്രിയകൾ നിശ്ചയിക്കുന്നു. ഇതാണ് കണിയാരു പുറപ്പാടിന്റെ കഥാംശം. കാളിയൂട്ട് ചടങ്ങുകൾ നടക്കുന്ന തുള്ളൽപ്പുരയും ക്ഷേത്രപരിസരവും മലിനമായതാണ് ദുർനിമിത്തത്തിന് കാരണമെന്നാണ് ജ്യോത്സ്യന്മാർ പറയുന്നത്. ഇതിന് ഏറെ ചെലവുകൾ ഉള്ള പ്രതിവിധി ഇവർ നിശ്ചയിക്കുന്നു. ശുദ്ധികലശം നടത്താൻ മലവേടൻമാരെക്കൊണ്ട് ചാറ്റ് നടത്താൻ അവർ നിർദ്ദേശിച്ചതിനെ തുടർന്ന് ക്ഷേത്രാധികാരികൾ ചാറ്റ് നടത്താൻ ഒരുങ്ങുന്നതാണ് കഥയ്ക്കുള്ളിലെ കഥ. അനുഷ്ഠാനത്തിന്റെ ഏഴാം രംഗമാണ് പുലയർ പുറപ്പാട്.


</doc>
<doc id="181769" url="https://ml.wikipedia.org/wiki?curid=181769" title="നിലത്തിൽ പോര്">
നിലത്തിൽ പോര്

കാളിയൂട്ടിന്റെ അനുഷ്ഠാനചടങ്ങുകളുടെ അവസാന രംഗമാണ് നിലത്തിൽ പോര്.
തിന്മയുടെ അവതാരമായ ദാരികനെ നിഗ്രഹിച്ച് നന്മയുടെ പ്രതിരൂപമായ ദേവി മടങ്ങും. കരകളെ വിറപ്പിച്ച ദാരികനെ കരക്കാരുടെ രക്ഷകയായ ദേവി വധിച്ച് വിജയം ആഘോഷിക്കും. ശാർക്കര ദേവീക്ഷേത്രത്തിൽ ഒൻപത് ദിവസം നീണ്ടുനിന്ന ചടങ്ങുകൾക്ക് സമാപനം കുറിച്ചാണ് കാളിയൂട്ട് നടക്കുന്നത്. ക്ഷേത്രക്കുളത്തിന് കിഴക്കുള്ള പറമ്പിൽ ആണ് ദേവി-ദാരിക പോരാട്ടത്തിന് പടക്കളം സജ്ജമാക്കുന്നത്. ഇവിടേക്ക് ദാരികനെ വധിക്കാനുറച്ച് ദേവിയെത്തുന്നതോടെയാണ് നിലത്തിൽ പോരിന് തുടക്കമാകുന്നത്. കാളിയൂട്ടിന് വേദിയുണരുന്നതോടെ പോർവിളികളുമായി ക്ഷേത്രത്തിനുള്ളിൽ നിന്ന് മുടിയേറ്റി ഇളമതിൽ കടന്ന് ദേവി അലറിത്തുള്ളിയെത്തും. സംഹാരരുദ്രയായെത്തിയ ദേവിയ ഈ സമയം ഭക്തർ വെറ്റിലയെറിഞ്ഞ് എതിരേൽക്കും.

തോൾവളയും കാൽച്ചിലമ്പും വീരപ്പല്ലും ധരിച്ച് ഉഗ്രരൂപിണിയായി ദേവി. കിരീടവും കൈയിൽ നീണ്ട വടിയുമേന്തി പരിഹാസഭാവത്തിൽ ദാരികനും. പിന്നെ ഇരുവരും പടക്കളത്തിൽ പ്രവേശിക്കും. കരകളെ വിറപ്പിച്ച ദാരികനെ കാണുമ്പോൾ കാളി രുദ്രയാകും. പോർക്കളത്തിനിരുവശത്തുമായി കെട്ടിയുയർത്തിയ പറമ്പുകളിൽ നിന്ന് കാളിയും ദാരികനും പോർവിളിക്കും. പടക്കളത്തിലെ പോരിനും പാച്ചിലുകൾക്കുമൊടുവിൽ പ്രതീകാത്മകമായി കുലവാഴ വെട്ടി ദേവി ദാരികനെ നിഗ്രഹിക്കും. ഇതോടെ ഭക്തർ ദേവീസ്തുതി മുഴക്കി, അവസാന ചടങ്ങുകളായ മുടിത്താളം തുള്ളലും ദേവിയെ തിരിച്ചാവാഹിക്കലും നടക്കും


</doc>
<doc id="181770" url="https://ml.wikipedia.org/wiki?curid=181770" title="മുടിയുഴിച്ചിൽ">
മുടിയുഴിച്ചിൽ

കാളിയൂട്ട് അനുഷ്ഠാനത്തിന്റെ ഭാഗമായി ചിറയിൻകീഴ്‌ ശാർക്കര ക്ഷേത്രത്തിൽ ഏഴ് രാത്രികളിലായി അത്താഴ ശീവേലി കഴിഞ്ഞ് തുള്ളൽപ്പുരയിൽ അരങ്ങേറിവന്നിരുന്ന കാളീനാടക ചടങ്ങുകളിലെ ഭദ്രകാളി പുറപ്പാടാണ് 'മുടിയുഴിച്ചിൽ' എന്നറിയപ്പെടുന്നത്.

ക്ഷേത്രത്തിലെ നാലുപാടുമുള്ള കരകളിലെയും ഭക്തർക്ക് ദർശനം നൽകുന്നതിനായി ദേവി പുറപ്പെടുമെന്നാണ് വിശ്വാസം.ക്ഷേത്രപ്രവേശനം അനുവദിക്കുന്നതിന് മുമ്പ് നാനാജാതിക്കാർക്കും വിശ്വാസികൾക്കും ദർശനം നൽകുന്നതിനാണ് വിവിധ പുറപ്പാടുകൾക്ക് ശേഷമുള്ള ഈ എട്ടാം രംഗം ചിട്ടപ്പെടുത്തിയത്. ദേവീചൈതന്യം ഭദ്രകാളി, ദുർഗ, എന്നീ രണ്ട് മൂർത്തികളായി പിരിഞ്ഞ് നാല് ദിക്കിലും ദാരികനെ തിരയുന്നതാണ് ഈ രംഗത്തിലെ ചടങ്ങുകൾ.ദാരികനെ കാണാതെ നിരാശയാകുന്ന ദേവി രാവേറെ വൈകി ക്ഷേത്രത്തിൽ തിരിച്ചെത്തുന്നു. തുടർന്ന് ഉച്ചബലി നടക്കും. മറ്റ് ചില വിശ്വാസങ്ങളും ഐതിഹ്യങ്ങളും ഇതോടനുബന്ധിച്ചുണ്ട്. ദാരികന്റെ വെന്നിപ്പറ കേട്ട പരമശിവൻ നാരദൻവഴി നിലവിലുള്ള അവസ്ഥകൾ ഗ്രഹിക്കുന്നു. താൻ നിയോഗിച്ച യോഗീശ്വരന്മാരെയും ഇന്ദ്രാണി മഹേശ്വരി, വൈഷ്ണവി, കുമാരി എന്നീ മാതാക്കളെയും ദാരികൻ കീഴ്‌പ്പെടുത്തിയതും പരമശിവൻ അറിയുന്നു. ധ്യാനിച്ച് തൃക്കണ്ണ് തുറന്ന് രുദ്രയായ ഭദ്രകാളിയെ പുറത്തുവിട്ട് ദാരിക നിഗ്രഹത്തിന് വഴിയൊരുക്കുന്നു എന്നതാണ് ഈ ഐതിഹ്യത്തിൽ പ്രധാനം. നന്മയെ നിഗ്രഹിക്കാനൊരുങ്ങുന്ന തിന്മയെ നന്മയുടെ ആൾരൂപമായ ദേവി തന്റെ ശക്തിയാവാഹിച്ച് തിരിച്ച് നിഗ്രഹിക്കുന്നുവെന്ന സന്ദേശവും ഇതിൽ ഉൾക്കൊള്ളുന്നു. ഒപ്പം കരകളുടെ സംരക്ഷണവും ഭക്തരുടെ സുരക്ഷിതത്വവും ദേവി ഏറ്റെടുക്കുന്നു. ഒമ്പതാം ദിവസത്തിൽ ദാരിക നിഗ്രഹത്തിനായി ദേവി നിലത്തിൽപ്പോര് നടത്തും. ഇതാണ് കാളിയൂട്ട് എന്നറിയപ്പെടുന്നത്.


</doc>
<doc id="181776" url="https://ml.wikipedia.org/wiki?curid=181776" title="അമ്മു സ്വാമിനാഥൻ">
അമ്മു സ്വാമിനാഥൻ

സ്വാതന്ത്രസമര സേനാനിയും ഇന്ത്യൻ ഭരണഘടനാ നിർമ്മാണസഭാംഗവുമായിരുന്നു അമ്മു സ്വാമിനാഥൻ അഥവാ അമ്മുകുട്ടി സ്വാമിനാഥൻ .
1884 ഏപ്രിൽ 22ന് പാലക്കാട് ജില്ലയിലെ ആനക്കരയിലെ വടക്കത്ത് കുടുംബത്തിലാണ് ജനിച്ചത്. അച്ചന്റെ പേർ ഗോവിന്ദ മേനോൻ എന്നായിരുന്നു. കുറെ മക്കളിൽ ഇളയവളായിരുന്നു, അമ്മു. വീട്ടിൽ നിന്ന് അനൗപചാരിക വിദ്യാഭ്യാസം കിട്ടി. ചെറുപ്പത്തിലെ അച്ഛൻ മരിച്ചു. കുറെ കുട്ടികൾ ഉണ്ടായിരുന്നതിനാൽ അവരെ വളർത്താനും കല്ല്യാണം നടത്തി അയക്കാനും അമ്മ കുറെ കഷ്ടപ്പെട്ടു. 

അമ്മുവിന്റെ 13-ആം വയസ്സിൽ അന്ന് നടപ്പായിരുന്ന സംബന്ധം നടത്തി. അവരേക്കാൾ 20 വയസ്സ് മൂപ്പുള്ള ഡോ. സ്വാമിനാഥനായിരുന്നു, ഭർത്താവ്. വിവാഹത്തെ തുടർന്ന് മദ്രാസിൽ എത്തി, പൊതുപ്രവർത്തനങ്ങൾ ആരംഭിച്ചു. ഇന്ത്യയിലെ ആദ്യകാല വനിതാസംഘടനയായ 'മദ്രാസ് വിമൻസ് അസോസിയേഷന്റെ' പ്രവർത്തകയായി. 1936ൽ ഇന്ത്യൻ നാഷണൽ കോൺഗ്രസിന്റെ പ്രചാരണാർത്ഥം ഇന്ത്യയൊട്ടാകെ സഞ്ചരിച്ചു. 1942ൽ ക്വിറ്റ് ഇന്ത്യാ സമരവുമായി ബന്ധപ്പെട്ട് അറസ്റ്റിലായി. 1947ൽ രൂപീകൃതമായ കോൺസ്റ്റിറ്റ്യൂവന്റ് അസംബ്ലിയിൽ അംഗമായിരുന്നു. 1960 വരെ രാജ്യസഭാംഗവുമായിരുന്നു. 1978ൽ അന്തരിച്ചു.

സുബ്ബരാമ സ്വാമിനാഥൻ ഇടത്തരം തമിഴ് ബ്രാഹ്മണകുടുംബത്തിലാണ് ജനിച്ചത്. വിദ്യാഭ്യാസത്തിനും നിലവാരത്തിനു മേലേക്ക് ഉയരാനും അദ്ദേഹം വളരെ അധികം കഷ്ടപ്പെട്ടിരുന്നു.എഡ്വിൻബർഗ്ഗിലെ ലണ്ടൻ സർവകലാശാലയിൽ സ്കോളർഷിപ്പുകൊണ്ടാണ് പഠിച്ചത്. ഹാർവാഡ് സർവകലാശാലയിൽ നിന്ന് നിയമത്തിൽ ഡോക്ടറേറ്റ് നേടി.അദ്ദേഹം അവിടെ തന്നെ തുടർന്നു. മുപ്പതുകളുടെ മദ്ധ്യം വരെ സാമ്പത്തിക സ്ഥിതി അദ്ദേഹത്തെ വിവാഹം നീണ്ടു പോകുന്നയതിന് കാരണമാക്കി. അമ്മു ജീവിതത്തിലേക്ക് കടന്നു വന്നതോടെ അമ്മുവിന്റെ എല്ലാതരത്തിലുള്ള ഉന്നമനത്തിനുമായി അദ്ദേഹം ശ്രമിച്ചു. അദ്ദേഹം അമ്മുവിനെ ലണ്ടനിലെ രെജിസ്ട്രിയിൽ വച്ച് ഔപചാരികമായി വിവാഹം രജിസ്റ്റർ ചെയ്തു.

സ്വാമിനാതൻ അമ്മുവിന്റെ കഴിവുകലെ പ്രൊൽസാഹിപ്പിച്ചിരുന്നു. അദ്ദേഹത്തിന്റെ സ്വ്ആധീനം മൂലം അവർ മഹാത്മ ഗാന്ധിയുടെ അനുയായിയായി, സ്വാതന്ത്ര്യ സമരത്തിൽ പങ്കെട്ത്തു അവർ ഇന്ത്യൻ നിയമസഭയിൽ അംഗമായിരുന്നു.(Constituent Assembly of India). അവർ സ്തീ ആയതുകൊണ്ടും അന്നു സ്ത്രീകൾ വിരളമായെ രാഷ്ട്രീയത്തിൽ ഇടപെട്ടിരുന്നുള്ളു എന്നതുകൊണ്ടുമാണ് ഈ സ്ഥാനം അവർക്കുകിട്ടിയത്.അവർ പ്രസംഗങ്ങൾ വായിക്കുകയും അനേകം സംവാദങ്ങളിൽ പ്ങ്കെടുക്കുകയും ചെയ്തിരുന്നു. 1952ൽ മദ്രാസ് സംസ്ഥാനത്തു നിന്നുള്ള രാജ്റ്റസഭ അംഗമായിരുന്നു. 1965 നവംബർ മുതൽ 1965 വരെ ഭാരത് സ്കൗട്ട്സ് ആന്റ് ഗൈഡ്സ് പ്രസിഡന്റായിരുന്നു. അന്തരാഷ്ട വനിത വർഷത്തോടനുബന്ധിച്ച് 1975ൽ അവരെ ആ വർഷത്തിലെ അമ്മയായി തിരഞ്ഞെടുത്തു.



</doc>
<doc id="181781" url="https://ml.wikipedia.org/wiki?curid=181781" title="മേലുകാവ്">
മേലുകാവ്

കോട്ടയം ജില്ലയിലെ മേലുകാവ് ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് മേലുകാവ്. ഈരാറ്റുപേട്ട (12 കി.മീ), പാലാ (16 കി.മീ.), തൊടുപുഴ (18 കി.മീ) എന്നിവയാണ് സമീപത്തുള്ള പട്ടണങ്ങൾ. സംസ്ഥാനപാത 44 മേലുകാവിലൂടെയാണ് കടന്നുപോകുന്നത്. ഇലവീഴാപൂഞ്ചിറ, ഇല്ലിക്ക കല്ല് എന്നിവ അടുത്തുള്ള വിനോദസഞ്ചാര കേന്ദ്രങ്ങളാണ്





</doc>
<doc id="181789" url="https://ml.wikipedia.org/wiki?curid=181789" title="ദാഗസ്താൻ">
ദാഗസ്താൻ

റഷ്യൻ ഫെഡറേഷനിലെ ഒരു റിപ്പബ്ലിക്കാണ് ദാഗസ്താൻ. ഔദ്യോഗികനാമം: "റിപ്പബ്ലിക്ക് ഒഫ് ദാഗസ്താൻ". തുർക്കി ഭാഷയുമായി ബന്ധമുള്ള ദാഗസ്താൻ എന്ന സംജ്ഞയ്ക്ക് "പർവതങ്ങളുടെ നാട്" എന്നാണ് അർഥം. കാസ്പിയൻ കടലിന്റെ പശ്ചിമതീരത്തു സ്ഥിതിചെയ്യുന്ന ദാഗസ്താന് ഉദ്ദേശം 50,300 ച.കി.മീ. വിസ്തൃതിയുണ്ട്. ദാഗസ്താന്റെ ഭൂവിസ്തൃതിയുടെ നാലിൽമൂന്ന് ഭാഗത്തും ഗ്രെയ്റ്റർ കാക്കസസ് പർവതനിര വ്യാപിച്ചിരിക്കുന്നു. കാസ്പിയൻ കടൽത്തീരത്തെ ഇടുങ്ങിയ തീരസമതലമാണ് റിപ്പബ്ലിക്കിലെ പ്രധാന ജനവാസകേന്ദ്രം. റിപ്പബ്ലിക്കിലെ പ്രധാന നഗരങ്ങൾ സ്ഥിതിചെയ്യുന്നതും ഇവിടെയാണ്. തലസ്ഥാനം: മഖച്കല (Makhachkala).

പൊതുവേ ഇളം ചൂടുള്ള വരണ്ട കാലാവസ്ഥയാണ് ദാഗസ്താനിലേത്. 3C-ഉം (ജനുവരി) 23C-ഉം (ജൂലായ്) ആണ് ശരാശരി താപനില. ശരാശരി വർഷപാതം വരണ്ട സ്റ്റെപ്പി പ്രദേശത്ത് 200 മി.മീ.-ഉം പർവതപ്രദേശങ്ങളിൽ 810 മി.മീ.-ഉം ആണ്. റിപ്പബ്ലിക്കിന്റെ വടക്കൻമേഖലയിലൂടെ ഒഴുകുന്ന സുലക് നദിയും തെക്കൻപ്രദേശത്തിലൂടെ പ്രവഹിക്കുന്ന സുമർ നദിയും വൈദ്യുതോദ്പാദനത്തിനും ജലസേചനത്തിനും ഉപയുക്തമാണ്.

മുപ്പതിലധികം വംശീയ വിഭാഗങ്ങൾ ഉൾ പ്പെടുന്നതാണ് ദാഗസ്താനിലെ ജനസമൂഹം. ദാഗസ്താനി, അസർബൈജാനി, ചെചെൻ, റഷ്യൻ, ജൂതർ എന്നീ വിഭാഗങ്ങളാണ് ജനങ്ങളിൽ മുഖ്യമായുള്ളത്. ജനസംഖ്യയിൽ കൊക്കേഷ്യൻ പർവതപ്രദേശത്ത് ആദിവാസികളാണ് മുന്നിൽ. ലെസ്ഹി അൻസ്, അവാർസ്, ഡാർഹിൻസ്, ലാഖ് എന്നീ വിഭാഗങ്ങൾക്കാണ് ഇവരിൽ പ്രാമുഖ്യം. മറ്റൊരു പ്രബലവിഭാഗമായ കുംയുക് വംശജർ പ്രധാനമായും താഴ്വരപ്രദേശങ്ങളിലും റഷ്യൻ വംശജരിൽ ഭൂരിഭാഗവും നഗരങ്ങളിലും നിവസിക്കുന്നു.

ഇളം ചൂടുള്ള കാലാവസ്ഥയും സമൃദ്ധമായ ജലലഭ്യതയും ദാഗസ്താനെ റഷ്യയിലെ പ്രധാന ഫല-പച്ചക്കറി ഉത്പാദന മേഖലയാക്കുന്നതിൽ മുഖ്യ പങ്കു വഹിക്കുന്നു. മുന്തിരിയാണ് പ്രധാന ഫലവർഗം; ഗോതമ്പും ചോളവും പ്രധാന ധാന്യവിളകളും. വീഞ്ഞ് ഉത്പാദനത്തിലും ദാഗസ്താന്റെ സ്ഥാനം മുൻപന്തിയിലാണ്. പർവതപ്രദേശങ്ങളിലെ ഗ്രാമീണർക്കിടയിൽ കരകൗശല നിർമ്മാണം പ്രധാന ഉപജീവനമാർഗ്ഗമായി വികസിച്ചിരിക്കുന്നു. സ്ഫടികോത്പന്നങ്ങളുടെ നിർമ്മാണത്തിനു പുറമേ എണ്ണ, പ്രകൃതിവാതകം എന്നിവയുടെ ഉത്പാദനവും വ്യവസായവും ദാഗസ്താനിൽ സജീവമാണ്. പുൽമേടുകൾ നിറഞ്ഞ പർവതപ്രദേശങ്ങൾ കന്നുകാലിവളർത്തലിന് അനുയോജ്യമാണ്. എൻജിനീയറിങ്, എണ്ണശുദ്ധീകരണം, രാസവസ്തുക്കളുടെ നിർമ്മാണം, വസ്ത്രനിർമ്മാണം, ഫർണിച്ചർ നിർമ്മാണം എന്നിവയാണ് പ്രധാന വ്യവസായങ്ങൾ.

അതിപുരാതന മനുഷ്യസംസ്കൃതിയുടെ പ്രഭവകേന്ദ്രങ്ങളിൽ ഒന്നായ ദാഗസ്താന്റെ ചരിത്രസൃഷ്ടിയിൽ ഈ പ്രദേശത്തിന്റെ സവിശേഷമായ സ്ഥാനവും നിർണായകമായ പങ്കു വഹിച്ചിട്ടുണ്ട്. ഏഷ്യയ്ക്കും കിഴക്കൻ യൂറോപ്പിനും മധ്യേയുള്ള പ്രധാന വാണിജ്യപാതകളിൽ ഒന്നായിരുന്നു ദാഗസ്താൻ. ക്രിസ്തുവർഷാരംഭത്തിൽ പുരാതന അൽബേനിയയുടെ ഭാഗമായിരുന്ന ദാഗസ്താൻ നാലാം നൂറ്റാണ്ടിൽ ഹൂണന്മാരുടെ അധിനിവേശത്തിനു വിധേയമാവുകയും തുടർന്ന് പേർഷ്യയിലെ സസ്സാനിദ് രാജവംശത്തിന്റെ ഭരണത്തിൻകീഴിലാവുകയും ചെയ്തു. 7-ആം നൂറ്റാണ്ടിൽ അറബികൾ ഇവിടെ ഇസ്ലാംമതം പ്രചരിപ്പിച്ചു. തുടർന്ന് 11-ആം നൂറ്റാണ്ടിൽ തുർക്കികളും 13-ആം നുറ്റാണ്ടിൽ മംഗോളിയരും ഈ പ്രദേശത്ത് ആധിപത്യമുറപ്പിച്ചു. 17-ഉം 18-ഉം നൂറ്റാണ്ടുകളിൽ റഷ്യ, പേർഷ്യ, തുർക്കി എന്നീ രാജ്യങ്ങൾ ദാഗസ്താനിൽ തങ്ങളുടെ ആധിപത്യം ഉറപ്പിക്കുന്നതിനുവേണ്ടി യുദ്ധത്തിലേർപ്പെട്ടു. 1813-ൽ ദാഗസ്താൻ പൂർണമായും റഷ്യയുടെ അധീനതയിലായി. റഷ്യൻ മേധാവിത്വത്തിനെതിരെ ഇമാം ഷാമിലിന്റെ നേതൃത്വത്തിൽ ആരംഭിച്ച കലാപം 1859-ൽ അവസാനിച്ചു. സോവിയറ്റ് യൂണിയന്റെ തകർച്ചയെത്തുടർന്ന് 1991-ൽ പുതിയ റിപ്പബ്ലിക്കായി.



</doc>
<doc id="181791" url="https://ml.wikipedia.org/wiki?curid=181791" title="നിമിഷങ്ങൾ">
നിമിഷങ്ങൾ

രാധാകൃഷ്ണന്റെ സംവിധാനത്തിൽ മോഹൻലാൽ, ശങ്കർ, നളിനി, ശാന്തികൃഷ്ണ, ജോണി എന്നിവർ പ്രധാന കഥാപാത്രങ്ങളെ അവതരിപ്പിച്ച് 1986-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് നിമിഷങ്ങൾ.

പി. ഭാസ്കരൻ രചിച്ച് എം.ബി. ശ്രീനിവാസൻ സംഗീതം നൽകിയ മൂന്ന് ഗാനങ്ങളാണ് ചിത്രത്തിലുള്ളത്. 



</doc>
<doc id="181808" url="https://ml.wikipedia.org/wiki?curid=181808" title="പാലികുരിയ ആന്റെർസോണിയാന">
പാലികുരിയ ആന്റെർസോണിയാന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ആന്റെർസോണിയാന - Palicourea anderssoniana. ഇക്വഡോറിലാണ് ഇവ സഹജമായി കാണുന്നത്. അവിടെ ഇവ പടിഞ്ഞാറുഭാഗത്തെ ചെരിവുകളിൽ കാണുന്നു. 



</doc>
<doc id="181810" url="https://ml.wikipedia.org/wiki?curid=181810" title="പി.കെ. നാരായണപ്പണിക്കർ">
പി.കെ. നാരായണപ്പണിക്കർ

നായർ സർവീസ്‌ സൊസൈറ്റിയുടെ (എൻ.എസ്.എസ്.) ഒൻപതാമത്തെ ജനറൽ സെക്രട്ടറിയും, ഇരുപത്തിമൂന്നാമത്തെ പ്രസിഡണ്ടുമായിരുന്നു പി.കെ. നാരായണപ്പണിക്കർ (മുഴുവൻ പേർ: പിച്ചാമത്ത് കൃഷ്ണപ്പണിക്കർ നാരായണപ്പണിക്കർ) (ജനനം:ഓഗസ്റ്റ് 29 1930, മരണം:ഫെബ്രുവരി 29 2012) . 1984-ൽ ആർ.പി. നായരുടെ പിൻഗാമിയായി എൻ.എസ്.എസ്. ജനറൽ സെക്രട്ടറിയായി ചുമതലയേറ്റു. മന്നത്ത് പത്മനാഭനു ശേഷം തുടർച്ചയായി ഏറ്റവും കൂടുതൽ വർഷം എൻ.എസ്.എസ്. ജനറൽ സെക്രട്ടറിയായിരുന്നത് 27 വർഷം ഈ സ്ഥാനത്തു തുടർന്ന പി.കെ. നാരായണപ്പണിക്കരാണ്..

ചങ്ങനാശ്ശേരി വാഴപ്പള്ളി പടിഞ്ഞാറുഭാഗം പിച്ചാമത്തിൽ ലക്ഷ്മിക്കുട്ടിയമ്മയുടെയും എ.എൻ. വേലുപ്പിള്ളയുടെയും ഏഴുമക്കളിൽ മൂന്നാമനായി 1930 ഓഗസ്റ്റ് 29-നു് ചിങ്ങമാസത്തിൽ ചിത്തിര നക്ഷത്രത്തിൽ ജനിച്ചു. വീട്ടുപേരും അമ്മാവൻ കൃഷ്ണപ്പണിക്കരുടെ പേരുമാണ് ഇനീഷ്യലുകൾ. വാഴപ്പള്ളി സെന്റ് തേരാസസ് സ്കൂളിലും, ചങ്ങനാശ്ശേരി പെരുന്ന സ്കൂളിലും, ചങ്ങനാശ്ശേരി എസ്.ബി. കോളേജിലും, എറണാകുളം മഹാരാജാസ് ലോ കോളേജിലുമായി വിദ്യാഭ്യാസം പൂർത്തിയാക്കി.. തുടർന്ന് അദ്ധ്യാപകനായും, അഭിഭാഷകനായും ഔദ്യോഗിക ജീവിതം ആരംഭിച്ചു.. 

ചങ്ങനാശേരി നഗരസഭാ ചെയർമാനായും, കേരള സർവകലാശാലാ സെനറ്റംഗം, എംജി സർവകലാശാലാ സിൻഡിക്കേറ്റംഗം, ഗുരുവായൂർ ദേവസ്വം ബോർഡംഗം, വാഴപ്പള്ളി പഞ്ചായത്ത് കോടതി ജഡ്ജി, ചങ്ങനാശ്ശേരി ലയൺസ് ക്ലബ് പ്രസിഡന്റ് എന്നീ നിലകളിലും പ്രവർത്തിച്ചിട്ടുണ്ട്. . 1977-ൽ എൻ.എസ്.എസ്. ട്രഷററായി നേതൃസ്ഥാനത്തെത്തി. 1984 ജനുവരി ഒന്നിനാണ് ആദ്യമായി ജനറൽ സെക്രട്ടറിയായത്. സിംഗപ്പൂരിലെ ഇന്ത്യൻ ഹൈക്കമ്മീഷണറായി നിയമിതനായതിനെത്തുടർന്ന് സ്ഥാനമൊഴിഞ്ഞ കിടങ്ങൂർ ഗോപാലകൃഷ്ണപിള്ളയുടെ പിൻഗാമിയായാണ് അദ്ദേഹം പദവിയിലെത്തിയത്. എൻ.ഡി.പി. എന്ന രാഷ്ട്രീയപാർട്ടി രൂപീകരിച്ചപ്പോൾ അതിന്റെ അമരക്കാരനായിരുന്നു പണിക്കർ. . നീണ്ട 27 വർഷം അദ്ദേഹം ജനറൽ സെക്രട്ടറിയായി തുടർന്നു. 2011-ൽ ജനറൽ സെക്രട്ടറിസ്ഥാനം അസിസ്റ്റന്റ് സെക്രട്ടറിയായിരുന്ന ജി. സുകുമാരൻ നായർക്ക് കൈമാറി അദ്ദേഹം പ്രസിഡന്റായി.

വാർദ്ധക്യസഹജമായ അസുഖങ്ങളെത്തുടർന്ന് 82-ആം വയസ്സിൽ 2012 ഫെബ്രുവരി 29-ന് ഉച്ചയ്ക്ക് 2.10-ന് ചങ്ങനാശ്ശേരി വാഴപ്പള്ളിയിലുള്ള സ്വവസതിയിൽ വെച്ച് അദ്ദേഹം അന്തരിച്ചു. .മരണസമയത്ത് അദ്ദേഹം പ്രസിഡന്റായി തുടരുകയായിരുന്നു. മൃതദേഹം എൻ.എസ്.എസ്. ആസ്ഥാനത്ത് പൊതുദർശനത്തിന് വച്ചശേഷം പൂർണ ഔദ്യോഗിക ബഹുമതികളോടെ വീട്ടുവളപ്പിൽ സംസ്കരിച്ചു. അദ്ദേഹത്തിന്റെ പിൻഗാമിയായി പി.എൻ. നരേന്ദ്രനാഥൻ നായർ ചുമതലയേറ്റു. പണിക്കരുടെ ഭാര്യയും റിട്ട. അധ്യാപികയുമായിരുന്ന സാവിത്രിയമ്മ നേരത്തേ മരിച്ചിരുന്നു. സതീഷ്കുമാർ, ജഗദീഷ്കുമാർ, രഞ്ജിത് കുമാർ എന്നീ മൂന്ന് ആൺമക്കൾ ഇവർക്കുണ്ട്.



</doc>
<doc id="181821" url="https://ml.wikipedia.org/wiki?curid=181821" title="ദുർഗേശനന്ദിനി">
ദുർഗേശനന്ദിനി

ബംഗാളി ഭാഷയിലെ ലക്ഷണയുക്തമായ ആദ്യ നോവലാണ് ദുർഗേശനന്ദിനി. ബങ്കിം ചന്ദ്ര ചാറ്റർജി(1838-94)യുടെ ആദ്യ നോവലാണിത്. 1865-ൽ പ്രസിദ്ധീകരിച്ച ഈ നോവലിന് ഗ്രന്ഥകർത്താവിന്റെ ജീവിതകാലത്തുതന്നെ പതിമൂന്ന് പതിപ്പുകളുണ്ടായി. 1881-ൽ ജി. എഫ്. ബ്രൌണും ഹരിപ്രസാദ് ശാസ്ത്രിയും ചേർന്ന് റോമൻ ലിപിയിലാക്കിയ ഈ നോവൽ താക്കർ സ്പിങ്ക് ആൻഡ് കമ്പനി പ്രസിദ്ധീകരിച്ചു.

അക്ബർ ചക്രവർത്തിയുടെ സേനാനായകനായ മാൻസിങ്ങിന്റെ മകൻ ജഗത്സിങ്ങിനെ നായകനാക്കി ഒരു ചരിത്രനോവലിന്റെ പ്രതീതി ജനിപ്പിക്കുന്നുണ്ടെങ്കിലും ദുർഗേശനന്ദിനിയിൽ ചരിത്രസത്യങ്ങൾ വളരെ കുറവാണ്. കഥാപാത്രങ്ങളും ചില സംഭവങ്ങളും ചരിത്രത്തിൽ ഉള്ളവതന്നെ. ബാക്കിയുള്ളതെല്ലാം സങ്കല്പവും ഭാവനയും മാത്രമാണ്. എങ്കിലും ദുർഗേശനന്ദിനിയുടെ രചന ബംഗാളിസാഹിത്യത്തിൽ ഏറെ ശ്രദ്ധേയമായി. ബംഗാളി സാഹിത്യത്തിലെ പാശ്ചാത്യരീതിയിലുള്ള ആദ്യ നോവലും ബംഗാളി ഗദ്യസാഹിത്യത്തിലെ ആദ്യ സർഗാത്മക സൃഷ്ടിയുമായിരുന്നു ഇത്. മലയാളമുൾപ്പെടെ അനേകം ഭാഷകളിൽ ദുർഗേശനന്ദിനിക്ക് പരിഭാഷകൾ ഉണ്ടായിട്ടുണ്ട്. സി.എസ്. സുബ്രഹ്മണ്യൻ പോറ്റിയാണ് മലയാളത്തിലേക്കു പരിഭാഷപ്പെടുത്തിയത്. ദ് ചീഫ്റ്റൺസ് ഡോട്ടർ എന്ന പേരിൽ 1880-ൽ ചന്ദ്ര മുക്കർജി ഇംഗ്ലീഷിലേക്കും ദുർഗേശനന്ദിനി എന്ന പേരിൽത്തന്നെ 1882-ൽ ജി. സിൻഹ ഹിന്ദിയിലേക്കും ഇത് പരിഭാഷപ്പെടുത്തി.


</doc>
<doc id="181825" url="https://ml.wikipedia.org/wiki?curid=181825" title="ശുകസപ്തതി">
ശുകസപ്തതി

ഒരു മുഖ്യകഥയുടെ ചട്ടക്കൂടിൽ എഴുപതു കഥകൾ ചേർത്ത സംസ്കൃതത്തിലെ ഒരു കഥാസമാഹാരമാണ് ശുകസപ്തതി. പല കാലങ്ങളിൽ എഴുതപ്പെട്ട ഇതിലെ കഥകൾ സമാഹരിക്കപ്പെട്ടത് പൊതുവർഷം 11-12 നൂറ്റാണ്ടുകളിലോ അതിനു മുൻപോ ആയിരിക്കാമെങ്കിലും ഇതിന്റെ ലഭ്യമായതിൽ ഏറ്റവും പഴയ കൈയെഴുത്തുപ്രതി പതിനഞ്ചാം നൂറ്റാണ്ടിലേതാണ്. വഷളത്തത്തോളം എത്തുന്ന സങ്കോചരാഹിത്യം ഈ കഥകളുടെ പ്രത്യേകതയാണ്. 
ഒരു വളർത്തു തത്ത പ്രേമപരവശയായ അതിന്റെ യജമാനത്തിയോടു പറയുന്ന രീതിയിൽ എഴുതപ്പെട്ടിരിക്കുന്നതിനാലാണ് ഈ കഥകൾക്ക് ശുകസപ്തതി എന്ന പേരുണ്ടായത്. ഗ്രന്ഥനാമത്തിലെ 'ശുകം' തത്തയേയും 'സപ്തതി' എഴുപതിനേയും സൂചിപ്പിക്കുന്നു. ഭർത്താവ് മദനവിനോദന്റെ ദീർഘമായ അസാന്നിദ്ധ്യത്തിൽ സഖികളുടെ ദുഷ്പ്രേരണയിൽ പരപുരുഷസംഗത്തിനൊരുങ്ങിയ യുവതിയായ യജമാനത്തി പ്രഭാവതിയെ അതിൽ നിന്ന് തടയാനുള്ള തന്ത്രമായാണ് തത്ത ഈ കഥകൾ പറഞ്ഞത്. ദിവസം ഒരു കഥയെന്ന മട്ടിൽ എഴുപതു ദിവസത്തെ കഥനത്തിനൊടുവിൽ യുവനായികയുടെ ഭർത്താവ് മടങ്ങിയെത്തുന്നതോടെ മുഖ്യകഥ ശുഭപര്യവസായി ആയി സമാഹാരം അവസാനിക്കുന്നു. 

ചന്ദ്രപുരം രാജ്യത്തെ വ്യാപാരി വിക്രമസേനന്റേയും പത്നി ശൃംഗാരസുന്ദരിയുടേയും മകനായിരുന്നു മദനവിനോദൻ. അയാളുടെ ഭാര്യയായിരുന്നു പ്രഭാവതി. ചൂതുകളിയിലും, സുഖാന്വേഷണത്തിലും അലസമായി സമയം പോക്കിയ മദനവിനോദൻ, മാതാപിതാക്കളെ ഏറെ ദുഃഖിപ്പിച്ചു. വിക്രമസേനന്റെ പുത്രദുഃഖം അറിഞ്ഞ സുഹൃത്ത് ത്രിവിക്രമൻ അയാൾക്ക് മക്കളെപ്പോലെ വളർത്താനായി ഒരു തത്തയേയും മൈനയേയും കൊടുത്തു. അയാൾ അവയെ മകനു നൽകി. മദനവിനോദൻ അവയെ സ്വർണ്ണക്കൂട്ടിലാക്കി സ്വന്തം മുറിയിൽ സൂക്ഷിച്ചു. അവസരം കിട്ടിയപ്പോൾ, ഉറ്റവരോടുള്ള ഉത്തരവാദിത്തങ്ങൾ നന്നായി നിർവഹിക്കുന്നവർക്കേ നന്മവരുകയുള്ളു എന്ന് ഒരു കഥയിലൂടെ സ്ഥാപിച്ച് തത്ത മദനവിനോദനു മനം മാറ്റം വരുത്തി. അതോടെ, വ്യാപാരിയുടെ മകനായ അയാൾ, കച്ചവടത്തിനായി വിദേശയാത്രക്കു പോയി. തത്തയേയും മൈനയേയും ഭാര്യയെ ഏല്പിച്ച ശേഷമാണ് പോയത്.

ഭർത്താവിന്റെ അസാന്നിദ്ധ്യം തുടക്കത്തിൽ പ്രഭാവതിയെ വിരഹദുഃഖത്തിലാഴ്ത്തി. എങ്കിലും സുഹൃത്തുക്കളിൽ ചിലർ, മറ്റൊരു കാമുകനെ കണ്ടെത്താൻ അവളെ ഉപദേശിച്ചു. യൗവനം ആസ്വദിക്കാനുള്ളതാണെന്നും അത് ഏറെക്കാലം നിലനിൽക്കുന്നതല്ലെന്നുമായിരുന്നു അവരുടെ ന്യായം. ഈ ഉപദേശം സ്വീകരിച്ച് ഗുണചന്ദ്രൻ എന്ന കാമുകനെ തേടിയിറങ്ങിയ പ്രഭാവതിയെ മൈന വിലക്കി. കോപിഷ്ഠയായ അവൾ മൈനയെ കഴുത്തു ഞെരിച്ചു കൊല്ലാനൊരുങ്ങിയപ്പോൾ അത് പറന്നു പോയി. 

എന്നാൽ മൈനയേക്കാൾ നയചാതുര്യമുണ്ടായിരുന്ന തത്ത, യജമാനത്തിയെ മറ്റൊരു വിധത്തിൽ നേരിടാൻ തീരുമാനിച്ചു. കാമപൂരണത്തിന് ഒരുങ്ങുന്നതിൽ തെറ്റില്ലെന്നും അതുണ്ടാക്കിയേക്കാവുന്ന കുഴപ്പങ്ങൾ കൈകാര്യം ചെയ്യാൻ അറിഞ്ഞിരിക്കണമെന്നേയുള്ളു എന്നും പറഞ്ഞ തത്ത, അത്തരം പ്രതിബന്ധങ്ങളെ കൗശലപൂർവം നേരിട്ട ഒരു കാമിനിയുടെ കഥ അവളെ പറഞ്ഞു കേൾപ്പിച്ചു. കഥയിൽ ലയിച്ച പ്രഭാവതി ആ ദിവസം വീട്ടിൽ തന്നെ തങ്ങി. അടുത്ത ദിവസം അവൾ യാത്രക്കൊരുങ്ങിയപ്പോൾ വീണ്ടും അവളുടെ ലക്ഷ്യത്തെ പിന്തുണച്ച തത്ത കൗശലപൂർവം അപകടത്തിൽ നിന്നു രക്ഷപെടുന്നതിനെ ഉദാഹരിക്കുന്ന മറ്റൊരു കഥ പറഞ്ഞു. അതോടെ അന്നും അവളുടെ അബദ്ധസഞ്ചാരം ഒഴിവായി. ഇങ്ങനെ എഴുപതു കഥകളിൽ ലയിപ്പിച്ച്, തത്ത യജമാനത്തിയെ 70 ദിവസം സംരക്ഷിച്ചു. എഴുപതാം ദിവസം അവളുടെ ഭർത്താവ് മടങ്ങി വന്നു. ഭർത്താവിനോട് സംഭവിച്ചതെല്ലാം ഏറ്റുപറഞ്ഞ പ്രഭാവതിക്ക് അയാൾ മാപ്പു നൽകുന്നതോടെ സമാഹാരം സമാപിക്കുന്നു.

മൂവന്തിനേരത്ത് പ്രഭാവതി കാമുകനെ തേടി പുറപ്പെടാൻ ഒരുങ്ങുമ്പോഴാണ് എല്ലാക്കഥകളും തുടങ്ങുന്നത്. അവളുടെ ഉദ്യമത്തിൽ തെറ്റില്ലെന്നു പറയുന്ന തത്ത, അപകടങ്ങളിൽ നിന്ന് രക്ഷപെടേണ്ടതെങ്ങനെയെന്ന് അറിഞ്ഞിരിക്കണം എന്നുപദേശിക്കുന്നു. തുടർന്ന് അതിനെ ഉദാഹരിക്കുന്ന ഒരു കഥയും പറയുന്നു. അതോടെ അവളുടെ ആ ദിവസത്തെ യാത്ര മുടങ്ങുന്നു. ഇത് എഴുപത് ദിവസം ആവർത്തിക്കുന്നതിനിടെ എഴുപതു കഥകളായി.

ഉദാഹരണമായി, "സുന്ദരീ, യശോദേവിയെപ്പോലെ, ബുദ്ധിമുട്ടുള്ള കാര്യം ചെയ്യാൻ കഴിയുമെങ്കിൽ, നിനക്കിഷ്ടമുള്ളിടത്തു പോയ്ക്കൊള്ളുക" എന്ന തത്തയുടെ സമ്മതത്തിലാണ് രണ്ടാം ദിവസത്തെ കഥ തുടങ്ങുന്നത്. തുടർന്ന് പ്രഭാവതി, 'യശോദേവി' ആരെന്നും അവൾ എന്തു ചെയ്തെന്നും ചോദിക്കുന്നു. താൻ യശോദേവിയുടെ കഥ പറയാൻ തുടങ്ങിയാൽ യജമാനത്തിയുടെ പ്രേമം മുടങ്ങുമെന്നും അത് തന്റെ ജീവനെത്തന്നെ അപകടത്തിലാക്കിയേക്കാമെന്നും തത്ത മടി ഭാവിക്കുന്നെങ്കിലും "അഭ്യുദയകാംക്ഷികൾ പറയുന്നത് കേൾക്കുക തന്നെ വേണം" എന്നതിനാൽ, കഥ പറയാൻ പ്രഭാവതി തത്തയെ പ്രോത്സാഹിപ്പിക്കുന്നു. തുടർന്ന് തത്ത പറയുന്ന കഥ ഇങ്ങനെ:-

നന്ദനപുരിയിലെ ധനസേനനന്റേയും യശോദേവിയുടേയും മകൻ വീരന് അവിടത്തെ രാജകുമാരൻ രാജശേഖരന്റെ ഭാര്യ ശശിപ്രഭയിൽ അനുരാഗം ജനിച്ചു. അസഫലപ്രേമത്തിന്റെ താപം അയാളിൽ ജ്വരമായി മാറി. മകന്റെ ദുഃഖത്തിന്റെ കാരണമറിഞ്ഞ അമ്മ യശോദേവി, രാജകൊട്ടാരത്തിൽ ശശിപ്രഭയെ സന്ദർശിച്ചു. ഇണക്കി, ആഭരണങ്ങൾ അണിയിച്ച്, വഴിയിൽ കണ്ട ഒരു പെൺ നായേയും അവർ കൂടെ കൊണ്ടു പോയി. താനും രാജകുമാരിയും നായയും, മുജ്ജന്മങ്ങളിൽ സഹോദരിമാരായിരുന്നെന്നും, യഥേഷ്ടം കാമപൂരണം നടത്തിയ തനിക്കും രാജകുമാരിക്കും മനുഷ്യജന്മം ലഭിച്ചപ്പോൾ ഭർത്താവിൽ പൂർണ്ണവിശ്വസ്തത പുലർത്തിയ മൂന്നാമത്തെ സഹോദരിയാണ് ഈ നായെന്നും യശോദേവി രാജകുമാരിയെ ബോദ്ധ്യപ്പെടുത്തി. ഈ കഥ കേട്ട രാജകുമാരി, നായ്ജന്മത്തിൽ നിന്നു തന്നെ രക്ഷിച്ചതിന് യശോദേവിക്ക് നന്ദി പറഞ്ഞതിനു ശേഷം അവരോപ്പം അവരുടെ വീട്ടിലെത്തി മകന്റെ രഹസ്യകാമുകിയായെന്നുമാണ് കഥ.

ഇമ്മാതിരി കൗശലങ്ങളുടേയും പ്രേമസാഹസങ്ങളുടെയും കഥകളാണ് ഈ സമാഹാരത്തിൽ ഏറെയും.

ഈ സമാഹാരത്തിലെ കഥകൾ അവയുടെ സങ്കോചരാഹിത്യത്തിന്റെ പേരിൽ പ്രത്യേകം അറിയപ്പെടുന്നു. സംസ്കൃതസാഹിത്യത്തിൽ പതിവില്ലാത്ത വിധം 'മണ്മയം' (earthly) എന്നു വിശേഷിപ്പിക്കപ്പെട്ടിട്ടുള്ള ഇവയിലെ ആഖ്യാനം, പലപ്പോഴും സഭ്യതയുടെ അതിരുകൾ കടന്ന് അശ്ലീലതയോളമെത്തുന്നു. യുവപത്നിയെ പരപുരുഷവേഴ്ചയിൽ നിന്നു പിന്തിരിപ്പിക്കാൻ പറയുന്ന മട്ടിൽ എഴുതിയിരിക്കുന്നെങ്കിലും ഈ കഥകളിൽ സാരോപദേശങ്ങളോ, സദാചാരപാഠങ്ങളോ കാണുന്നില്ല. സന്മാർഗ്ഗനിരപേക്ഷമായ ഒരു തരം 'ലോകനിന്ദ' (cynicism) ഇവയിൽ തെളിഞ്ഞുകാണാം.'ശുകസപ്തതി' അതിന്റെ ആസ്വാദനമൂല്യത്തിനപ്പുറം അതെഴുതിയ കാലത്തെ സാമൂഹ്യസ്ഥിതിയുടെ സാഹിത്യരേഖ എന്ന നിലയിലും വിലമതിക്കപ്പെടുന്നു. 

ഒട്ടേറെ ഭാഷകളിലേക്ക് ഈ കൃതി പരിഭാഷപ്പെടുത്തപ്പെട്ടിട്ടുണ്ട്. പതിനാലാം നൂറ്റാണ്ടിൽ അതിനുണ്ടായ പേർഷ്യൻ പരിഭാഷക്ക് 'തത്തക്കഥകൾ' എന്നർത്ഥമുള്ള 'തുടിനാമ' എന്നാണു പേര്. അതിന്റെ ഭാഷ്യങ്ങളിലൊന്നിൽ, മൈനയിൽ നിന്ന് ഭാര്യയുടെ ചാഞ്ചല്യത്തെക്കുറിച്ചറിഞ്ഞ ഭർത്താവ്, തിരിച്ചു വന്ന് അവളെ കൊല്ലുന്നു. എങ്കിലും, തത്തയുടെ ഇടപെടൽ മൂലം അവൾ ഒരിക്കലും വഴിപിഴച്ചിരുന്നില്ല എന്നറിഞ്ഞ് പിന്നീട് പശ്ചാത്തപിച്ച അയാൾ, ഒടുവിൽ സന്യാസം സ്വീകരിക്കുന്നു. ഈ കഥകൾ യൂറോപ്യൻ ഭാഷകളിലും ചെന്നുപെട്ടു. ഇവയുടെ ഇറ്റാലിയൻ ഭാഷ്യങ്ങളിലൊന്നിൽ, ഒരു രാജകുമാരന്റെ രൂപമെടുത്ത് തത്ത തന്നെ നായികയെ വഴിപിഴപ്പിക്കുന്നു. 

'സുമംഗല' എന്ന തൂലികാനമത്തിൽ എഴുതുന്ന ലീലാ നമ്പൂതിരിപ്പാട് മലയാളത്തിൽ 'ശുകസപ്തതി'-യുടെ പുനരാഖ്യാനം നിർവഹിച്ചിട്ടുണ്ട്. ഇതിന് 19-ആം നൂറ്റാണ്ടിലുണ്ടായ ഹിന്ദുസ്ഥാനി ഭാഷ്യത്തിന് "തോത്താ കഹാനി" എന്ന പേരാണ്.


</doc>
<doc id="181847" url="https://ml.wikipedia.org/wiki?curid=181847" title="ദേശീയ നദി സംയോജന പദ്ധതി">
ദേശീയ നദി സംയോജന പദ്ധതി

ഇന്ത്യയിലെ നദികളെ ബന്ധിപ്പിക്കുകയെന്ന ആശയം ഇരുപതാം നൂറ്റാണ്ടിന്റെ തുടക്കത്തിൽ ആർതർ കോട്ടൺ എന്ന ബ്രിട്ടീഷ് എൻജിനീയറായിരുന്നു ആദ്യമായി മുന്നോട്ടുവെച്ചത്. ബ്രിട്ടീഷ് സൈന്യത്തിന്റെയും ഉദ്യോഗസ്ഥരുടെയും സുഗമമായ നീക്കമാണ് നദി സംയോജനത്തിലൂടെ അവർ ഉദ്ദേശിച്ചത്.
കാർഷിക മേഖലയിലെ ജലസേചനമായിരുന്നില്ല അന്ന് ലക്ഷ്യമെങ്കിൽ, പിന്നീട് വന്ന നിർദ്ദേശങ്ങളെല്ലാം തന്നെ വെള്ളപ്പൊക്ക-വരൾച്ച നിയന്ത്രണവും ജലസേചനവുമായും ബന്ധപ്പെട്ടതായിരുന്നു. ഒരു നിർദ്ദേശവും നടപ്പായില്ലെന്ന് മാത്രം. ബിഹാറിൽ 1960-ൽ അന്നത്തെ മുഖ്യമന്ത്രി ഗുൽസാരിലാൽ നന്ദ സംസ്ഥാനത്തെ നദികൾ ബന്ധിപ്പിച്ച് വെള്ളപ്പൊക്കം നിയന്ത്രിക്കുന്ന ഒരു പദ്ധതി പ്രഖ്യാപിച്ചിരുന്നു. എന്നാൽ, ഇതുവരെയും ഒന്നുമുണ്ടായിട്ടില്ല .
നദീ സംയോജനപദ്ധതിയെ അനുകൂലിക്കുന്നവർ പറയുന്നത് അധികജലം തിരിച്ചു വിടുന്നത് രാജ്യത്തെ വിവിധ ഭാഗങ്ങളിലെ വരൾച്ചയും വെള്ളപ്പൊക്കവും തടയുന്നതിന് നല്ലതെന്നാണ്. എന്നാൽ, കടലിലേക്ക് ശുദ്ധ ജലമൊഴുകുന്നത് തടയുന്നതാണ് പദ്ധതിയെന്ന് പരിസ്ഥിതി പ്രവർത്തകർ കുറ്റപ്പെടുത്തുന്നു. കടലിലെ മത്സ്യസമ്പത്തിനെ പ്രതികൂലമായി ബാധിക്കുന്നതാണ് പദ്ധതിയെന്നും അവർ കുറ്റപ്പെടുത്തുന്നു. നദികളിൽ അധികജലമുണ്ടെന്ന തെറ്റായ ധാരണയാണ് പദ്ധതിക്ക് പിറകിലെന്ന് പ്രശസ്ത പരിസ്ഥിതി പ്രവർത്തക വന്ദന ശിവ ചൂണ്ടിക്കാട്ടുന്നു. അധികമെന്നോ കമ്മിയെന്നോ നദികളിലെ ജലത്തെക്കുറിച്ച് പറയാൻ പറ്റില്ല. നദീതടങ്ങളുടെ പരിസ്ഥിതി കാത്തുസൂക്ഷിക്കുന്നിടങ്ങളിൽ നദികൾ 'ജീവിക്കുന്നു'. ബാക്കിയുള്ളവ 'മരിക്കും' അവർ പറയുന്നു.. 70 മുതൽ 100 കൊല്ലങ്ങൾക്കിടയിൽ നദികളുടെ ഗതി മാറുമെന്ന് പരിസ്ഥിതി പ്രവർത്തകർ മുന്നറിയിപ്പ് നൽകുന്നു. ഇന്ന് നദികൾ ബന്ധിപ്പിച്ചാലും നൂറു കൊല്ലം കഴിയുമ്പോൾ അവയുടെ ഗതിമാറ്റത്തെ തടയാൻ കഴിയില്ല. അതോടൊപ്പം, പദ്ധതി നടപ്പാക്കുന്നതിന് വൻതോതിൽ ജനങ്ങളെ കുടിയിറക്കേണ്ടി വരുമെന്നും പരിസ്ഥിതി പ്രവർത്തകർ കുറ്റപ്പെടുത്തുന്നു. 
ബി.ജെ.പി. നേതൃത്വത്തിലുള്ള എൻ.ഡി.എ. സർക്കാറിന്റെ കാലത്താണ് നദി സംയോജന പദ്ധതി ഇന്നത്തെ രൂപത്തിൽ ആവിഷ്ക്ക രിക്കക്കപ്പെട്ടത്‌ 
ഇതിനായി അന്നത്തെ മന്ത്രി ശിവസേനയിലെ സുരേഷ് പ്രഭു പ്രഭാകറിന്റെ നേതൃത്വത്തിൽ കർമസമിതിയും രൂപവത്കരിച്ചിരുന്നു. രാജ്യത്തെ 30 നദികൾ 2016- ആകുമ്പോഴേക്കും സംയോജിപ്പിക്കുകയെന്ന പദ്ധതിക്ക് 5,00,000 കോടി രൂപയാണ് ചെലവ് പ്രതീക്ഷിക്കുന്നത്. വ്യാപകമായ എതിർപ്പിനെത്തുടർന്ന് പദ്ധതി മരവിപ്പിച്ചിരുന്നു. 
രാജ്യത്തെ നദികളെ തമ്മിൽ ബന്ധിപ്പിക്കുന്ന പദ്ധതി ആസൂത്രണം ചെയ്യുന്നതിനും സമയബന്ധിതമായി നടപ്പാക്കുന്നതിനും സുപ്രീം കോടതി ചീഫ് ജസ്റ്റിസ് എസ്.എച്ച്. കപാഡിയ അധ്യക്ഷനായ ബെഞ്ച് ഉന്നതതല സമിതിക്ക് രൂപം നൽകി.പദ്ധതി നടപ്പാക്കാൻ എല്ലാ സംസ്ഥാനങ്ങളും സഹകരിക്കണമെന്നും ചീഫ് ജസ്റ്റിസും ജസ്റ്റിസുമാരായ സ്വതന്തർകുമാർ, എ. കെ. പട്‌നായിക്ക് എന്നിവരുമടങ്ങുന്ന ബെഞ്ച് നിർദ്ദേശിച്ചു.
ഹിമാലയൻ, ഉപഭൂഖണ്ഡ നദികളെന്ന് വേർതിരിച്ച്, രാജ്യത്തെ വടക്കും തെക്കുമുള്ള നദികളെ സംയോജിപ്പിക്കുന്നതിന് കർമസമിതി നിർദ്ദേശം നൽകുകയായിരുന്നു. ദക്ഷിണേന്ത്യയിലെ 16 നദികളാണ് കൂട്ടിയോജിപ്പിക്കുന്നത്. മഹാനദിയിലെയും ഗോദാവരിയിലെയും അധിക ജലം, പെന്നാറിലേക്കും വൈഗയിലേക്കും കാവേരിയിലേക്കും ഒഴുക്കാനാണ് നിർദ്ദേശം. കേരളത്തിലെയും കർണാടകയിലെയും പടിഞ്ഞാട്ട് ഒഴുകുന്ന നദികളെ കിഴക്കോട്ട് ഒഴുക്കാനാണ് ഉദ്ദേശിക്കുന്നത്. ഇതിന് പുറമെ ചെറു നദികളും കൂട്ടിച്ചേർക്കും.മഴക്കാലത്ത് ജലം സംഭരിക്കുന്നതിന് ഗംഗയിലും ബ്രഹ്മപുത്രയിലും സംഭരണികൾ നിർമ്മിക്കുകയാണ് ഹിമാലയൻ നദികളുമായി ബന്ധപ്പെട്ട പദ്ധതി. വെള്ളപ്പൊക്കം നിയന്ത്രിക്കുന്നതിനു പുറമെ, ജലസേചനത്തിനും വൈദ്യുതി ഉത്പാദനത്തിനും ഇത് ഉപയോഗിക്കും. 14 നദികളാണ് ഇതിന് കണ്ടെത്തിയിട്ടുള്ളത്. 2050-ഓടെ രാജ്യത്തെ ജലസേചന സൗകര്യം 160 ദശലക്ഷം ഹെക്ടർ പ്രദേശത്ത് എത്തിക്കാനാവുമെന്ന് കരുതുന്നു.

മദ്ധ്യതിരുവിതാംകൂറിലും കുട്ടനാട്ടിലും ഗുരുതരമായ സാമൂഹിക, പാരിസ്ഥിതിക പ്രശ്‌നങ്ങൾ സൃഷ്ടിക്കുമെന്ന് ആശങ്ക ഉയർന്നതിനെ തുടർന്ന് കേരളം ഈ പദ്ധതിയെ ശക്തമായി എതിർത്തിരുന്നു. ഇതേത്തുടർന്ന് ഒരു ഘട്ടത്തിൽ ഉപേക്ഷിച്ചുവെന്ന് കരുതിയതാണിത്. സംസ്ഥാനങ്ങളിലെ ജലക്ഷാമം പരിഹരിക്കുന്നതിന് നദീസംയോജനം നടപ്പാക്കാൻ കേന്ദ്രസർക്കാരാണ് പദ്ധതി ആവിഷ്‌കരിച്ചത്. ഇതനുസരിച്ച് ദേശീയ ജലവികസന സമിതി പമ്പയിലും അച്ചൻകോവിലാറിലും അധികജലമുണ്ടെന്നും അത് വൈപ്പാറിലേക്ക് ഒഴുക്കാമെന്നും റിപ്പോർട്ട് നൽകിയിരുന്നു. എന്നാൽ, എതിർപ്പുണ്ടായതിനെത്തുടർന്ന്, നദീസംയോജന പദ്ധതിയുമായി യോജിക്കാനാവില്ലെന്ന് കേരള നിയമസഭ ഐകകണേ്ഠ്യന തീരുമാനിക്കുകയും ചെയ്തു. പദ്ധതി യാഥാർഥ്യമായാൽ, നദികൾ ഒഴുകിയിരുന്ന പ്രദേശത്ത് രൂക്ഷമായ കുടിവെള്ളക്ഷാമവും കൃഷിനാശവും ഉണ്ടാകുമെന്ന് സെന്റർ ഫോർ വാട്ടർ റിസോഴ്‌സ് ഡെവലപ്‌മെന്റ് ആൻഡ് മാനേജ്‌മെന്റിന്റെ പഠനത്തിലുണ്ട്. വേമ്പനാട്ടുകായലിന്റെയും കുട്ടനാടിന്റെയും ഘടനതന്നെ മാറിപ്പോകുമന്നെ ആശങ്കയുമുണ്ട്. ഒരുലക്ഷത്തോളം മത്സ്യത്തൊഴിലാളികളുടെ ഉപജീവനമാർഗ്ഗത്തെയും ദോഷകരമായി ബാധിക്കും. 
പത്തനംതിട്ട, കുട്ടനാട് പ്രദേശങ്ങളിലാണ് കടുത്ത ജലക്ഷാമം ഉണ്ടാകുക. നൂറുകണക്കിന് ഹെക്ടർ വനം നശിക്കാനും അതിടയാക്കിയേക്കും. പമ്പ - അച്ചൻകോവിൽ - വൈപ്പാർ പദ്ധതി നടപ്പാക്കിയാൽ 1400 ഹെക്ടർ ഭൂമി വെള്ളത്തിനടിയിലാകുമെന്ന് കേന്ദ്രസർക്കാർതന്നെ പറഞ്ഞിട്ടുള്ളതാണ്.
നദി സംയോജനത്തെ തമിഴ്‌നാട് അനുകൂലിക്കുകയാണ്. പദ്ധതി നടപ്പാക്കുമ്പോഴേക്ക് വെള്ളം ശേഖരിക്കാനായി തമിഴ്‌നാട് സർക്കാർ മേക്കരയിൽ വലിയൊരു അണക്കെട്ട് നിർമിച്ചിട്ടുണ്ട്.


</doc>
<doc id="181878" url="https://ml.wikipedia.org/wiki?curid=181878" title="മത്സ്യാസനം">
മത്സ്യാസനം













</doc>
<doc id="181879" url="https://ml.wikipedia.org/wiki?curid=181879" title="ശീർഷാസനം">
ശീർഷാസനം

ഇംഗ്ലീഷില് "'Head stand pose" എന്ന് അറിയുന്നു .



</doc>
<doc id="181880" url="https://ml.wikipedia.org/wiki?curid=181880" title="ശുപ്തവജ്രാസനം">
ശുപ്തവജ്രാസനം








</doc>
<doc id="181882" url="https://ml.wikipedia.org/wiki?curid=181882" title="ടോക്കിയോ ആകാശ വൃക്ഷം">
ടോക്കിയോ ആകാശ വൃക്ഷം

പുതിയ ടോക്കിയോ ഗോപുരം (New Tokyo Tower ) എന്നറിയപ്പെട്ടിരുന്ന ടോക്കിയോ ആകാശ വൃക്ഷം (Tokyo Sky Tree), ജപ്പാനിലെ ടോക്കിയോ നഗരത്തിൽ, സുമിഡ പ്രദേശത്തെ പ്രക്ഷേപണത്തിനും , രസ്ടരന്റിനും , നിരീക്ക്ഷണത്തിനുമായുള്ള വൻ ഗോപുരമാണ്. പൊക്കം 634 മീറ്റർ. 2012 ഫെബ്രുവരി 29 നാണ് ജപ്പാനിലെ ഏറ്റവും വലിയ ഈ ടവ്വറിന്റെ പണി പൂർത്തിയായത്. ലോകത്തിൽ ഇതിനേക്കാൾ ഉയരമുള്ള ടവ്വർ , ദുബായിയിൽ സ്ഥിതി ചെയ്യുന്ന 828 മീറ്റർ ഉയരമുള്ള ബുർജ് ഖലീഫ മാത്രമാണ്.


</doc>
<doc id="181886" url="https://ml.wikipedia.org/wiki?curid=181886" title="ളില ഡൊവ്ൻസ്">
ളില ഡൊവ്ൻസ്

ളില ഡൊവ്ൻസ് എന്ന പേരിൽ കൂടുതലായറിയപ്പെടുന്ന (, or ), ആന ളില ഡൊവ്ൻസ് ശഞ്ചെശ് (ജനനം സെപ്റ്റംബർ 19, 1968 ഇ ഓഅക്ഷക, മെക്സിക്കോ), ഒരു മെക്സിക്കോൻ ഗായികയും, ഗാനരചയിതാവുമാണ്‌.



</doc>
<doc id="181905" url="https://ml.wikipedia.org/wiki?curid=181905" title="ചിന്ത">
ചിന്ത

മനുഷ്യമനസ്സിന്റെ വ്യാപാരത്തിനാണു് ചിന്ത എന്നു പറയുന്നത്. ലോകത്തിൽ ഏറ്റവും വേഗതയുള്ളതെന്ന് ചിന്ത വിശേഷിപ്പിക്കപ്പെട്ടിട്ടുണ്ട്. "ചിന്തിച്ചാൽ ഒരന്തവുമില്ല ചിന്തിച്ചില്ലേൽ ഒരു കുന്തവുമില്ല" എന്നൊരു നാടൻ ചൊല്ല് ചിന്തയിലെ അപകടങ്ങളേയും അതിന്റെ ആവശ്യമില്ലായ്മയേയും പറ്റിയുണ്ട്. എങ്കിലും, ഏതു പ്രവൃത്തിയും, ചിന്തിച്ച് വരുംവരായ്ക മനസ്സിലാക്കി വേണം ചെയ്യാൻ എന്നതിനാൽ, എങ്കിലും ചിന്ത മനുഷ്യ മനസ്സുകൾക്ക് അത്യാവശ്യമാണെന്നും വാദിക്കപ്പെട്ടിട്ടുണ്ട്.

ചിന്തയുടെ പരിത്യാഗം ആത്മീയമായ ആത്മഹത്യയാകുമെന്ന് ആൽബർട്ട് ഷ്വൈറ്റ്സർ കരുതി.

"ഇന്നത്തെ ചെയ്ത്ത് ഇന്നലെ ചിന്ത...
നാളത്തെ ചെയ്ത്ത് ഇന്നിന്റെ ചിന്ത.."എന്ന പുതുച്ചൊല്ല് എല്ലാ കാലാകാലങ്ങളിൽ ചിന്തകൾക്കുള്ള പ്രാധാന്യത്തെ കുറിക്കുന്നു..


</doc>
<doc id="181913" url="https://ml.wikipedia.org/wiki?curid=181913" title="ആംഗ്ലോ-ബർമീസ് യുദ്ധങ്ങൾ">
ആംഗ്ലോ-ബർമീസ് യുദ്ധങ്ങൾ

ബ്രിട്ടീഷിന്ത്യയും ബർമയും തമ്മിൽ നടന്ന മൂന്നു യുദ്ധങ്ങളാണ് ആംഗ്ലോ-ബർമീസ് യുദ്ധങ്ങൾ. 17-ആം നൂറ്റാണ്ടു മുതൽ ഇംഗ്ലീഷ് ഈസ്റ്റിന്ത്യാക്കമ്പനിക്ക് ബർമയുമായി വാണിജ്യബന്ധങ്ങൾ ഉണ്ടായിരുന്നു. 1756-ൽ ഒരു ബർമൻ ചീഫായ അലോംപ്ര, ഐരാവതി നദീതടത്തിലെ പെഗു പ്രവിശ്യ ആക്രമിച്ച് ശക്തമായ ഭരണം സ്ഥാപിച്ചു. ഇദ്ദേഹത്തിന്റെ പിൻഗാമികളിൽ ഒരാളായ ബൊദൊപായ (Bodapaya;ഭ.കാ 1779-1819) രാജ്യവിസ്തൃതി വർധിപ്പിച്ചു. 1766-ൽ സയാമിൽ നിന്നും ടെനാസ്സറീമും, 1784-ൽ ആരക്കാനും, 1813-ൽ മണിപ്പൂരും ബർമാക്കാർ കൈവശപ്പെടുത്തി. ബർമാക്കാർ വീണ്ടും കിഴക്കൻ അതിർത്തിയിലേക്ക് സാമ്രാജ്യം വിപുലീകരിക്കാൻ നടത്തിയ ശ്രമങ്ങളാണ് ആംഗ്ലോ-ബർമീസ് യുദ്ധങ്ങൾക്കു വിത്തുപാകിയത്. ബ്രിട്ടീഷിന്ത്യയുടെ മറ്റു ഭാഗങ്ങളിൽ യുദ്ധം നടത്തിക്കൊണ്ടിരുന്ന ഈസ്റ്റിന്ത്യാക്കമ്പനി നേരിട്ടൊരു യുദ്ധത്തിനു സന്നദ്ധമല്ലായിരുന്നതുകൊണ്ട്, ദൂതസംഘങ്ങളെ അയച്ചെങ്കിലും അവ വിജയിച്ചില്ല. ബർമാക്കാർ പിടിച്ചെടുത്ത പ്രദേശങ്ങളിൽനിന്നും ബ്രിട്ടീഷിന്ത്യയുടെ അതിർത്തിയിൽ അഭയം പ്രാപിച്ചവരെ തിരിച്ചുവിടാൻ ഇംഗ്ലീഷുകാർക്ക് കഴിയാത്തതിനെത്തുടർന്നാണ് ഇംഗ്ലീഷ് ദൂതസംഘങ്ങളുടെ ശ്രമം പരാജയമടഞ്ഞത്. മധ്യകാലഘട്ടത്തിൽ ആരക്കാൻരാജാവിന്റെ കീഴിലായിരുന്ന ചിറ്റഗോംഗ്, ഡാക്ക, മുർഷിദാബാദ്, കാംസിംബസാർ എന്നീ പ്രദേശങ്ങൾ ബർമയ്ക്ക് തിരിച്ചു നൽകാൻ ബർമാരാജാവ് ഹേസ്റ്റിങ്സ് പ്രഭുവിനോടാവശ്യപ്പെട്ടു. ഈ പശ്ചാത്തലത്തിലാണ് ഒന്നാം ആംഗ്ലോ-ബർമീസ് യുദ്ധം പൊട്ടിപ്പുറപ്പെട്ടത്.

1821-22 കാലത്ത് ബർമാക്കാർ അസം ആക്രമിച്ചു. 1823 സെപ്റ്റംബറിൽ-ൽ ഈസ്റ്റിന്ത്യാക്കമ്പനിവക ഷാപുരി ദ്വീപും അവർ പിടിച്ചെടുത്ത് ബംഗാൾ ആക്രമിക്കാനുള്ള തയ്യാറെടുപ്പുകൾ നടത്തി. അതിനെത്തുടർന്ന് 1824 ഫെബ്രുവരി 24-ന് ഗവർണർ ജനറലായ ആമേഴ്സ്റ്റ് (വില്യം പിറ്റ് ആമേഴ്സ്റ്റ്: 1773-1857) യുദ്ധം പ്രഖ്യാപിച്ചു. കടൽവഴി റംഗൂൺ ആക്രമിക്കാൻ ഇംഗ്ലീഷുകാർ പദ്ധതി തയ്യാറാക്കി. ജനറൽ സർ ആർച്ചിബാൾഡ് ക്യാമ്പ്ബെലിന്റെ നേതൃത്വത്തിൽ 11,000 പേരടങ്ങിയ സേന റംഗൂണിലേക്കു തിരിച്ചു. ബൻഡുല (മഹാബൻഡുല) എന്ന ബർമൻ സൈന്യമേധാവി, കരവഴി ഇംഗ്ലീഷ് സൈന്യത്തിന്റെമേൽ വിജയം നേടി. ചിറ്റഗോംഗ് അതിർത്തിയിലെ റാമു(Ramu)വിൽവച്ച് ഇംഗ്ലീഷ് സൈന്യത്തെ ബർമാക്കാർ തോല്പിച്ചു. എന്നാൽ 1824 മേയ് 11-ന് ക്യാമ്പ്ബെലിന്റെ നാവികസൈന്യം റംഗൂൺ ആക്രമിച്ച് ബർമാക്കാരെ തോല്പിച്ചതുമൂലം ബർമാക്കാർക്ക് പെഗു വനങ്ങളിൽ അഭയം തേടേണ്ടിവന്നു. ഇതറിഞ്ഞ ബൻഡുല ഡിസംബർ 1-ന് 60,000 സൈനികരോടുകൂടി റംഗൂണിലെത്തി. അവിടെവച്ചു നടന്ന യുദ്ധത്തിൽ (ഡിസംബർ. 15) പരാജയമടഞ്ഞ ബൻഡുല ഡൊനാബ്യുയിലേക്ക് പിൻവാങ്ങി. 1825 ഏപ്രിലിൽ-ൽ അപ്രതീക്ഷിതമായി ബൻഡുല വധിക്കപ്പെട്ടത് ബർമൻ സൈന്യത്തിനു കനത്ത ആഘാതമായിരുന്നു. ലോവർ ബർമയുടെ തലസ്ഥാനമായ പ്രോം, ക്യാമ്പ്ബെൽ ആക്രമിച്ചു കീഴ്പ്പെടുത്തി. 1826 ഫെബ്രുവരി 24-ന് യെൻഡാബൂ സന്ധിയോടെ ഒന്നാം ആംഗ്ലോ-ബർമീസ് യുദ്ധം അവസാനിച്ചു.

ആരക്കാൻ-ടെനാസ്സറിം പ്രോവിൻസുകൾ സന്ധിമൂലം ബ്രിട്ടീഷുകാർക്ക് ലഭിച്ചു. യുദ്ധത്തിന്റെ നഷ്ടപരിഹാരമായി ഒരുകോടി രൂപ നൽകാൻ ബർമാക്കാർക്ക് സമ്മതിക്കേണ്ടിവന്നു. ബർമയുമായി 1826 നവംബർ 23-ന് ഒരു വാണിജ്യക്കരാറുമുണ്ടായി. ഒരു ബ്രിട്ടീഷ് റസിഡന്റിനെ അവാ(Ava)യിൽ പാർപ്പിക്കാനും പകരം ഒരു ബർമാപ്രതിനിധിയെ കൊൽക്കത്തയിൽ സ്വീകരിക്കാനും സമ്മതിച്ചു. മണിപ്പൂർ ഒരു സ്വതന്ത്രരാജ്യമായി. അസം, കച്ചാർ, ജെയിൻഷ്യ എന്നിവയിലുള്ള ബർമയുടെ അവകാശവാദം വേണ്ടെന്നുവച്ചു. യുദ്ധഫലമായി ബർമയ്ക്ക് അതിന്റെ സമുദ്രതീരത്തിന്റെ ഭൂരിഭാഗവും നഷ്ടമായി. മണിപ്പൂരും കച്ചാറും ബ്രിട്ടീഷ് സംരക്ഷിതപ്രദേശങ്ങളായി.

യെൻഡാബൂസന്ധിയിലൊപ്പുവച്ച ബർമീസ് രാജാവ് പഗിയിഡോവ (Hpagyidoa) ആയിരുന്നു. പുതിയ ബർമീസ് രാജാവായ തറവഡി (ഭ. കാ. 1837-45) ഈ സന്ധിവ്യവസ്ഥകൾ മാനിക്കാൻ തയ്യാറായില്ല. അവായിലെ ബ്രിട്ടീഷ് റസിഡന്റിന് സൗഹൃദപൂർണമായ പെരുമാറ്റം ബർമീസ് ഭരണാധികളിൽനിന്നും ലഭ്യമാകാഞ്ഞതിനാൽ 1840-ൽ ബ്രിട്ടീഷ് റസിഡൻസി അടച്ചുപൂട്ടേണ്ടിവന്നു. 1826-ലെ സന്ധിക്കുശേഷം ബർമയുടെ ദക്ഷിണതീരങ്ങളിൽ പാർത്തിരുന്ന ഇംഗ്ലീഷ് കച്ചവടക്കാർക്ക് റംഗൂൺ ഗവർണർ പ്രോത്സാഹനങ്ങളൊന്നും ചെയ്തു കൊടുത്തില്ല. കച്ചവടക്കാരുടെ സങ്കടനിവാരണത്തിനായി ബ്രിട്ടീഷ് ഗവൺമെന്റ് ഇടപെടണമെന്ന് ഇവർ അഭ്യർഥിച്ചു. തുടർന്ന് ഗവർണർ ജനറൽ ഡൽഹൗസി (1812-60) കൊമഡോർ ലാംബെർട്ടിനെ ബർമയിലെ രാജാവായ പാഗന്റെ (ഭ.കാ. 1845-52)യുമായി സംഭാഷണങ്ങൾക്കായി അയച്ചു. ലാംബെർട്ട് നിർദ്ദേശിച്ച വ്യവസ്ഥകൾ, യുദ്ധമൊഴിവാക്കാൻവേണ്ടി, ബർമാരാജാവ് സമ്മതിച്ചു. റംഗൂൺ ഗവർണറെ മാറ്റി, പുതിയ ഗവർണറെ നിയമിച്ചു. എന്നാൽ ചില ഇംഗ്ലീഷ് നാവികോദ്യോഗസ്ഥൻമാരെ പുതിയ ഗവർണർ കൂടിക്കാഴ്ച നടത്താൻ സമ്മതിച്ചില്ല എന്ന കാരണംപറഞ്ഞ് ലാംബെർട്ട് റംഗൂൺ തുറമുഖത്തെ ഉപരോധിച്ചു; ഒരു ബർമീസ് കപ്പൽ പിടിച്ചെടുക്കുകയും ചെയ്തു. 1852 ഏപ്രിൽ 1-ഓടുകൂടി നഷ്ടപരിഹാരമായി ഒരു ലക്ഷം പവൻ ബർമാക്കാർ നൽകണമെന്നുള്ള ലാംബെർട്ടിന്റെ അന്ത്യശാസനം തിരസ്കരിച്ചതോടെ രണ്ടാം ആംഗ്ലോ-ബർമീസ് യുദ്ധം ആരംഭിച്ചു. ജനറൽ ഗോഡ്വിന്റെയും അഡ്മിറൽ ഓസ്റ്റന്റെയും നേതൃത്വത്തിൽ ബ്രിട്ടീഷ് പട്ടാളം റംഗൂണിലെത്തി; മർതബാൻ കീഴടക്കി. റംഗൂണിലെ പ്രസിദ്ധ പഗോഡ ബ്രിട്ടീഷ് സൈന്യം നശിപ്പിച്ചു; ബസ്സീനും കീഴടക്കി. ഡൽഹൗസി നേരിട്ട് 1852 സെപ്റ്റംബറിൽ-ൽ റംഗൂണിലെത്തി. ഒക്ടോബറിൽ പ്രോമും, നവംബർ-ൽ പെഗുവും കീഴടക്കി. 1852 ഡിസംബർ 20-ന് ഡൽഹൗസി ഒരു വിളംബരം മൂലം, ലോവർ ബർമ (പെഗു) ബ്രിട്ടീഷിന്ത്യയോടു ചേർത്തു; അതോടെ ബംഗാൾ ഉൾക്കടലിന്റെ പൂർണമായ അധീശത്വം ബ്രിട്ടീഷുകാർക്കു ലഭിച്ചു. പുതിയതായി ലഭിച്ച പ്രദേശത്തിന്റെ ചുമതല മേജർ ആർതർ ഫെയറിനെ ഏല്പിച്ചു.

രണ്ടു യുദ്ധങ്ങളിലുണ്ടായ പരാജയം ബർമാക്കാരുടെ മനസ്സിൽ ആഴമായ മുറിവുകൾ ഉണ്ടാക്കി. പെഗുവിന്റെ നഷ്ടം അവർക്കു വിശിഷ്യ അന്നത്തെ രാജാവായ മിൻഡോന് (Mindon) അസഹനീയമായിരുന്നു. ബ്രിട്ടീഷ് റസിഡന്റിന്റെ പെരുമാറ്റം, ബ്രിട്ടീഷ്കാരോടുള്ള പക അവരിൽ വർധിക്കാൻ കാരണമായി. മിൻഡോനിന്റെ പിൻഗാമിയായ തീബാ രാജാവ് ബ്രിട്ടീഷുകാർ​ക്കെതിരെ ഫ്രഞ്ചുകാരുടെ സഹായം തേടുകയും നാട്ടിൽ പ്രവർത്തനം നടത്താൻ അവരെ അനുവദിക്കുകയും ചെയ്തു. 1855-ൽ തീബാരാജാവ് ഫ്രാൻസുമായി ഒരു വ്യാപാര ഉടമ്പടിയിൽ ഒപ്പുവച്ചു. അതോടുകൂടിത്തന്നെ അദ്ദേഹം ബ്രിട്ടീഷുകാരുടെ വ്യാപാരതാത്പര്യങ്ങളെയും അവരുമായുണ്ടാക്കിയ വ്യാപാരക്കരാറുകളെയും (1884-88) അവഗണിക്കുകയും ചെയ്തു. വൈസ്രോയിയായ ഡഫറിൻ ഇതിനെത്തുടർന്ന് ഇംഗ്ലീഷുകാരൊഴിച്ചുള്ള എല്ലാ വിദേശീയ ശക്തികളെയും ബർമയിൽനിന്നും പുറത്താക്കാനും ഒരു ഇംഗ്ലീഷ് റസിഡന്റിനെ മാൻഡലേയിൽ പാർപ്പിക്കാനും നിർദ്ദേശിച്ചു. ബ്രിട്ടീഷ് താത്പര്യങ്ങൾക്കനുകൂലമായി ബർമയുടെ വിദേശനയം രൂപവത്കരിക്കുവാനും ഡഫറിൻപ്രഭു ആവശ്യപ്പെട്ടു. 1885 നവംബർ 9-ന് ഡഫറിൻപ്രഭുവിന്റെ നിർദ്ദേശങ്ങൾ നിരാകരിക്കപ്പെട്ടതുമൂലം ഇംഗ്ലീഷുകാർ യുദ്ധം പ്രഖ്യാപിച്ചു. ബ്രിട്ടീഷ് സൈന്യം 1885 നവംബറിൽ ഉത്തരബർമ കീഴടക്കി; രണ്ടാഴ്ചകൊണ്ട് ബ്രിട്ടീഷ് നാവികസേന തലസ്ഥാനമായ മാൻഡലേ പിടിച്ചടക്കി. തീബാരാജാവ് ഇംഗ്ലീഷുകാർക്ക് നിരുപാധികം കീഴടങ്ങി. 1886-ൽ തീബാരാജാവിനെ ഇന്ത്യയിലേക്കയയ്ക്കുകയും ഉത്തരബർമ ബ്രിട്ടീഷ് ആധിപത്യത്തിൽ കൊണ്ടുവരികയും ചെയ്തു. ഇതോടുകൂടി ബർമ മുഴുവൻ ഒരു ലെഫ്റ്റനന്റ് ഗവർണറുടെ നിയന്ത്രണത്തിലായി. 



</doc>
<doc id="181915" url="https://ml.wikipedia.org/wiki?curid=181915" title="ചെമ്പരത്തി (ചലച്ചിത്രം)">
ചെമ്പരത്തി (ചലച്ചിത്രം)

മലയാറ്റൂർ രാമകൃഷ്ണന്റെ രചനയിൽ പി.എൻ. മേനോൻ സംവിധാനം ചെയ്ത് 1972-ൽ പുറത്തിറങ്ങിയ മലയാളചലച്ചിത്രമാണ് ചെമ്പരത്തി. രാഘവൻ, റോജാ രമണി, മധു എന്നിവർ കേന്ദ്രകഥാപാത്രങ്ങളെ അവതരിപ്പിച്ച ഈ ചിത്രം മലയാളനാട് വാരികയുടെ സ്ഥാപകനായ എസ്.കെ. നായരാണ് നിർമ്മിച്ചത്. ഈ ചിത്രത്തിന്റെ ലൊക്കേഷൻ അദ്ദേഹത്തിന്റെ തന്നെ കൊല്ലത്തുള്ള വീടിനടുത്തുള്ള പരിസരപ്രദേശമായിരുന്നു. ശരണമയ്യപ്പാ സ്വാമി എന്നഗാനം പാടുന്നതായി ചിത്രീകരിച്ച ക്ഷേത്രം തുമ്പറ ക്ഷേത്രവുമായിരുന്നു. 




</doc>
<doc id="181918" url="https://ml.wikipedia.org/wiki?curid=181918" title="കുട്ടി">
കുട്ടി

ജനനം മുതൽ കൗമാരമാകും വരെയുള്ള മനുഷ്യശിശുവിനെയാണ് കുട്ടി എന്നതുകൊണ്ട് ഉദ്യേശിക്കുന്നത്.


</doc>
<doc id="181922" url="https://ml.wikipedia.org/wiki?curid=181922" title="ബദരിനാഥ് ക്ഷേത്രം">
ബദരിനാഥ് ക്ഷേത്രം

ഉത്തരഖണ്ടിലെ അളകനന്ദാ നദീതീരത്ത് സ്ഥിതി ചെയ്യുന്ന ഒരു ക്ഷേത്രമാണ് ബദരീനാഥ് അഥവാ ബദരിനാരായണൻ ക്ഷേത്രം. ഈ ക്ഷേത്രവും പരിസരവും ഹൈന്ദവവിശ്വാസമനുസരിച്ചുള്ള ചതുർധാമ തീർത്ഥാടനസ്ഥലങ്ങളിൽ ഒന്നാണ്. വൈഷ്ണവരുടെ 108 ദിവ്യ ദേശങ്ങളിൽ ഒന്നുമാണ് ബദരിനാഥ്. ഹിമാലയൻ പ്രദേശങ്ങളിലെ അതി കഠിനമായ കാലവസ്ഥയെത്തുടർന്ന് ക്ഷേത്രം ആറുമാസക്കാലം (ഏപ്രിൽ അവസാനം മുതൽ നവംബർ ആദ്യവാരം വരെ) മാത്രമേ തുറക്കുകയുള്ളൂ.ബദരിനാഥ്‌ ലെ മുഖ്യ പൂജാരി ദക്ഷിണ ഭാരതത്തിലെ കേരളത്തിലെ നമ്പൂതിരി സമുദായത്തിൽപ്പെട്ടവർ ആണ് . ഈ മുഖ്യ പൂജാരി റാവൽ (രാവൽജി) എന്ന് അറിയപ്പെടുന്നു.ഇപ്പോഴത്തെ റാവൽ കണ്ണൂർ പിലാത്തറ വടക്കേചന്ദ്രമന ഇല്ലത്തെ ഈശ്വര പ്രസാദ് നമ്പൂതിരി ആണ് .


</doc>
<doc id="181932" url="https://ml.wikipedia.org/wiki?curid=181932" title="പരിവൃത്ത ത്രികോണാസനം">
പരിവൃത്ത ത്രികോണാസനം




</doc>
<doc id="181933" url="https://ml.wikipedia.org/wiki?curid=181933" title="കരിമ്പനി">
കരിമ്പനി

മാരകമായ ഒരു പകർച്ച വ്യാധിയാണ് കരിമ്പനി അഥവാ കാലാ അസാർ (ഇംഗ്ലീഷ്: Visceral leishmaniasis). ഡം ഡം പനി എന്നും ഈ രോഗം അറിയപ്പെടുന്നു. മലേറിയ കഴിഞ്ഞാൽ ലോകത്ത് ഏറ്റവും കൂടുതൽ കാണപ്പെടുന്ന മരണകാരണമായ പകർച്ച വ്യാധിയാണ് കരിമ്പനി. പ്രതിവർഷം ലോകത്ത് 50,000 പേരെങ്കിലും ഈ രോഗം മൂലം മരണമടയുന്നുണ്ടെന്നു കണക്കാക്കുന്നു.

മണലീച്ചയാണ് രോഗം പരത്തുന്നത്. പ്രധാന ആന്തരികാവയവങ്ങൾ, പ്ലീഹ, മജ്ജ, അസ്ഥികൾ മുതലായവയെയാണ് കരിമ്പനി ബാധിക്കുന്നത്. ഈ രോഗം പിടിപെട്ടാൽ രക്തത്തിലെ ശ്വേത-അരുണ രക്താണുക്കൾ നശിക്കും. രോഗാണു ശരീരത്തിൽ പ്രവേശിച്ചാൽ തൊലി കറുത്ത് പോകുന്നത് കൊണ്ടാണ് ഈ രോഗത്തിന് കരിമ്പനി ('കറുത്ത പനി') എന്ന പേരു വന്നത്.
ലോകവ്യാപകമായി 76 രാജ്യങ്ങളിൽ കരിമ്പനി കാണപ്പെടുന്നുണ്ട്. ഇവയിൽ ഭൂരിപക്ഷവും ബംഗ്ലാദേശ്, ബ്രസീൽ, ഇന്ത്യ, സുഡാൻ എന്നീ രാജ്യങ്ങളിലാണ്. എത്യോപ്യ, കെനിയ, നേപ്പാൾ തുടങ്ങിയ രാജ്യങ്ങളിലും കരിമ്പനി വ്യാപകമായി കാണപ്പെടുന്നുണ്ട്. ഇന്ത്യയിൽ ബീഹാർ, ഒറീസ, പശ്ചിമബംഗാൾ എന്നീ സംസ്ഥാനങ്ങളിലാണ് ഈ രോഗം പ്രധാനമായും കണ്ടുവരുന്നത്. അത്യപൂർവ്വമായിട്ടാണെങ്കിലും കേരളത്തിലും കാലാ അസാർ റിപ്പോർട്ട് ചെയ്യപ്പെട്ടിട്ടുണ്ട്. 2011 ൽ കോഴിക്കോട് ഒളവണ്ണയിലെ മൂന്നരവയസ്സുകാരനിലാണ് സംസ്ഥാനത്ത് ഈ രോഗം ആദ്യമായി റിപ്പോർട്ട് ചെയ്തത്.

കരിമ്പനിക്കുള്ള ചികിത്സ നിലവിലുണ്ടെങ്കിലും വളരെ ചെലവേറിയതും എളുപ്പത്തിൽ ലഭ്യമല്ലാത്തതുമാണ്. എന്നാൽ ചികിത്സ ലഭിക്കാതെയിരുന്നാൽ രണ്ട് വർഷത്തിനുള്ളിൽ മരണം സംഭവിക്കാവുന്നതാണ്.

കരിമ്പനിയെ പ്രതിരോധിക്കുവാനുള്ള വാക്സിൻ ആദ്യമായി വികസിപ്പിച്ചെടുത്തത് അമേരിക്കയിലെ ഇൻഫെക്ഷസ് ഡിസീസ് റിസേർച്ച് ഇൻസ്റ്റിറ്റ്യൂട്ട് (IDRI) ആണ്. ഈ വാക്സിന്റെ ക്ലിനിക്കൽ പരീക്ഷണത്തിന്റെ ഒന്നാം ഘട്ടം അമേരിക്കയിലെ വാഷിങ്ടണിൽ ആരംഭിച്ചു. രണ്ടാം ഘട്ടം ഇന്ത്യയിലെ പൂനയിലാണ് ആസൂത്രണം ചെയ്തിരിക്കുന്നത്.

കാലാ അസാർ: ഇന്ത്യയിലും മറ്റ് ദക്ഷിണേഷ്യൻ രാജ്യങ്ങളിലും - ഒരു റിപ്പോർട്ട്


</doc>
<doc id="181935" url="https://ml.wikipedia.org/wiki?curid=181935" title="തരംഗിണി സ്റ്റുഡിയോ">
തരംഗിണി സ്റ്റുഡിയോ

ഗായകൻ യേശുദാസിന്റെ ഉടമസ്ഥതയിൽ ഉള്ള ഒരു സംഗീത റെക്കോർഡിംഗ് സ്റ്റുഡിയോ ആണ് തരംഗിണി. 1980-ൽ യേശുദാസിന്റെ ഉടമസ്ഥതയിൽ തിരുവനന്തപുരത്താണ് സ്ഥാപനം ആരംഭിച്ചത്. സ്റ്റീരിയോ സാങ്കേതിക വിദ്യയിലാണ് ഇവിടെ റിക്കോർഡിംഗ് നടത്തിയിരുന്നത്. മലയാളത്തിൽ ആദ്യമായി കാസറ്റ് വിപണിയിലെത്തിച്ചത് തരംഗിണിയാണ്. എച്ച്.എം.വി.യുടെ കുത്തക പൊളിച്ചടുക്കി എന്ന പ്രത്യേകതയും ഇതിനുണ്ട്. നിരവധി ആൽബങ്ങളാണ് തരംഗിണി ഇറക്കിയിട്ടുള്ളത്. അവയിൽ പലതും സൂപ്പർഹിറ്റുകളായി.



</doc>
<doc id="181995" url="https://ml.wikipedia.org/wiki?curid=181995" title="നേര്യമംഗലം പാലം">
നേര്യമംഗലം പാലം

ദക്ഷിണേന്ത്യയിലെ പ്രഥമ ആർച്ച് പാലമാണ് കേരളത്തിലെ എറണാകുളം - ഇടുക്കി ജില്ലകളെ തമ്മിൽ ബന്ധിപ്പിക്കുന്ന നേര്യമംഗലം പാലം. തിരുവിതാംകൂർ ഭരണാധികാരിയായിരുന്ന സേതു ലക്ഷ്മി ഭായിയുടെ കാലത്ത് 1924-ലാണ് പാലം നിർമ്മാണം ആരംഭിച്ചത്. 1935 മാർച്ച് 2-നാണ് ശ്രീചിത്തിരതിരുനാൾ രാമവർമ്മ പാലം ഗതാഗതത്തിനായി തുറന്നുകൊടുത്തത്. സുർഖി മിശ്രിതം ഉപയോഗിച്ചാണ് പാലം നിർമ്മിച്ചിരിക്കുന്നത്.

കൊച്ചിയിൽ നിന്നും തട്ടേക്കാട് - പൂയംകുട്ടി - മാങ്കുളം വഴിയായിരുന്നു മൂന്നാറിലേക്കുള്ള ആദ്യ പാത. ഹൈറേഞ്ചിൽ നിന്നും സുഗന്ധവ്യഞ്ജനങ്ങളടക്കം എല്ലാ വ്യാപാര-വ്യവഹാരങ്ങളും കൊച്ചിയിലേക്ക് എത്തിച്ചിരുന്നത് ഈ പാത വഴിയായിരുന്നു. പുതിയ പാതയിലുള്ള വിധം ചെങ്കുത്തായ കയറ്റങ്ങളോ വളവുകളോ ഈ പാതയിലുണ്ടായിരുന്നില്ല. 1924-ൽ ഉണ്ടായ പ്രകൃതിക്ഷോഭത്തിൽ രാജപാതയിലെ കരിന്തിരി മലയിടിഞ്ഞ് നമാവശേഷമായി. പൂയംകുട്ടി മുതൽ മാങ്കുളം വരെയുള്ള പാത വെള്ളപ്പൊക്കത്തിൽ തകർന്നടിഞ്ഞു. തന്മൂലം കൊച്ചിയുമായുള്ള വ്യാപാരബന്ധങ്ങൾ ഇല്ലാതായി. തുടർന്ന് ആലുവ മുതൽ മൂന്നാർ വരെ പുതിയ പാതയും പെരിയാറിനു കുറുകെ പുതിയ പാലവും നിർമ്മിക്കാൻ മഹാറാണി സേതു ലക്ഷ്മി ഭായി ഉത്തരവിട്ടു. സമീപവാസികളുടെ സഹകരണത്തോടെ പത്തു വർഷം കൊണ്ടാണ് നിർമ്മാണം പൂർത്തിയായത്. ഹൈറേഞ്ചിന്റെ വ്യാപാര - വ്യവസായ മേഖലയ്ക്കു പുതിയ കരുത്തു നൽകിക്കൊണ്ട് 1935 മാർച്ച് 2-നു ശ്രീചിത്തിരതിരുനാൾ രാമവർമ്മ പാലം ഗതാഗതത്തിനായി തുറന്നുകൊടുത്തു. സേതു ലക്ഷ്മി ഭായിയുടെ പേരിലാണ് പാലം നിർമ്മിച്ചിരിക്കുന്നത്. 1935-നു ശേഷം ഹൈറേഞ്ചിനുണ്ടായിട്ടുള്ള എല്ലാ വളർച്ചയിലും നേര്യമംഗലം പാലത്തിനു മുഖ്യപങ്കുണ്ട്. കേരളത്തിന്റെ വിവിധഭാഗങ്ങളിൽ നിന്നും ഹൈറേഞ്ചിലേക്കുള്ള കുടിയേറ്റത്തിനു വഴിയൊരുക്കിയതും നേര്യമംഗലം പാലമാണ്.

1924-ൽ നിർമ്മാണം ആരംഭിച്ച പാലം ശർക്കരയും ചുണ്ണാമ്പും കലർത്തിയുണ്ടാക്കുന്ന സുർഖിയും കരിങ്കല്ലും ഉപയോഗിച്ചാണ് നിർമ്മിച്ചത്. 5 സ്പാനുകളിലായാണ് പാലം നിർമ്മിച്ചിരിക്കുന്നത്. 4.9 മീറ്ററാണ് പാലത്തിലെ പാതയുടെ വീതി. 214 മീറ്ററാണ് പാലത്തിന്റെ ആകെ നീളം. പാലത്തിലെ ആർച്ചുകൾ സ്പാനുകളുമായി ബന്ധിപ്പിച്ചിരിക്കുന്നു. 


</doc>
<doc id="182006" url="https://ml.wikipedia.org/wiki?curid=182006" title="ആംഗ്ലോ-ജപ്പാൻ സഖ്യം">
ആംഗ്ലോ-ജപ്പാൻ സഖ്യം

1902 ജനുവരി. 30-ന് ഗ്രേറ്റ്ബ്രിട്ടനും ജപ്പാനും തമ്മിൽ ഒപ്പുവച്ച സൗഹാർദസന്ധിയാണ് ആംഗ്ലോ-ജപ്പാൻ സഖ്യം. റഷ്യയുടെ ആക്രമണഭീഷണിയെയും പൂർവേഷ്യയിലേക്കുള്ള അവരുടെ സ്വാധീനതാവ്യാപനത്തെയും തടയുന്നതിനാണ്, ഗ്രേറ്റ് ബ്രിട്ടനും ജപ്പാനും തമ്മിൽ പരസ്പരസഹായത്തിൽ അധിഷ്ഠിതമായ ഈ പ്രതിരോധസന്ധിയിൽ ഒപ്പുവച്ചത്. ഗ്രേറ്റ്ബ്രിട്ടനു ചൈനയിലും, ജപ്പാന് കൊറിയയിലും ചൈനയിലും ഉണ്ടായിരുന്ന താത്പര്യങ്ങൾ സംരക്ഷിക്കുന്നതിൽ പരസ്പരസഹകരണം ഉറപ്പുവരുത്തുന്ന വ്യവസ്ഥകൾ ഈ സന്ധിയിൽ ഉൾ​പ്പെടുത്തിയിരുന്നു. 1904-ൽ റഷ്യാ-ജപ്പാൻ യുദ്ധകാലത്ത് ഈ സന്ധി ജപ്പാനു വളരെ സഹായകരമായിത്തീർന്നു. 1905-ൽ ഈ സന്ധി നവീകരിച്ചു; ഇന്ത്യയുൾ​പ്പെടെയുള്ള പൗരസ്ത്യരാജ്യങ്ങളെ ഈ സന്ധിയുടെ പരിധിയിൽ​പ്പെടുത്തുകയും കൊറിയയുടെമേലുള്ള ജപ്പാന്റെ ആധിപത്യം വ്യക്തമാക്കപ്പെടുകയും ചെയ്തു. 1910-ൽ കൊറിയയെ ജപ്പാന്റെ സാമ്രാജ്യവിഭാഗമാക്കിയതോടുകൂടി ആംഗ്ലോ-ജപ്പാൻസഖ്യം വീണ്ടും നവീകരിച്ചു (1911 ജൂലായ് 13); ഈ സഖ്യത്തിന്റെ കാലാവധി 10 വർഷമായി വ്യവസ്ഥ ചെയ്തിരുന്നു. സന്ധിയുടെ കാലാവധി അവസാനിപ്പിക്കുവാൻ ഗ്രേറ്റ് ബ്രിട്ടനോ ജപ്പാനോ ആവശ്യപ്പെടുന്നില്ലെങ്കിൽ കാലാവധിക്കുശേഷവും സന്ധി നിലവിലിരിക്കുമെന്നും ഇതിൽ വ്യവസ്ഥ ചെയ്യപ്പെട്ടു. ഈ സന്ധിവ്യവസ്ഥയനുസരിച്ച് ഒന്നാം ലോകയുദ്ധത്തിൽ ജപ്പാൻ പങ്കെടുത്തു (1914 ആഗസ്റ്റ് 23); വേഴ്സായ് സമാധാനസന്ധി, ലീഗ് ഒഫ് നേഷൻസിന്റെ രൂപീകരണത്തിനു വഴിതെളിച്ചതോടെ, ആംഗ്ലോ-ജപ്പാൻ സഖ്യത്തിന്റെ പ്രസക്തിയെപ്പറ്റി സന്ദേഹങ്ങൾ ഉയർന്നു. യു.എസ്സിലും ചൈനയിലും ഈ സന്ധി പല വിമർശനങ്ങൾക്കും കാരണമായി. 1921 ഡിസംബറിൽ വാഷിങ്ടൺ കോൺഫറൻസ്, ഒരു ചതുർശക്തിസന്ധി (Four Power Pacific Treaty) ഒപ്പുവയ്ക്കുന്നതിനു തീരുമാനിച്ചു. ഈ സന്ധിയിൽ യു.എസ്., ഗ്രേറ്റ് ബ്രിട്ടൻ, ഫ്രാൻസ്, ജപ്പാൻ എന്നീ നാലു രാഷ്ട്രങ്ങൾ ഒപ്പുവച്ചതോടെ, ആംഗ്ലോ-ജപ്പാൻ സന്ധി നിലവിലില്ലാതായി. 21 വർഷം വിദൂരപൗരസ്ത്യദേശത്ത് ഈ സൗഹാർദസന്ധി വളരെയധികം സ്വാധീനം ചെലുത്തിയിരുന്നു.



</doc>
<doc id="182009" url="https://ml.wikipedia.org/wiki?curid=182009" title="ആംഗ്ലോ-ഫ്രഞ്ച് സൗഹൃദധാരണ">
ആംഗ്ലോ-ഫ്രഞ്ച് സൗഹൃദധാരണ

ഗ്രേറ്റ്ബ്രിട്ടനും ഫ്രാൻസും തമ്മിലുണ്ടായിരുന്ന രൂക്ഷമായ അഭിപ്രായവ്യത്യാസങ്ങളും ശത്രുതയും അവസാനിപ്പിച്ച സൗഹൃദധാരണയാണ് ആംഗ്ലോ-ഫ്രഞ്ച് സൗഹൃദധാരണ. 1904 ഏപ്രിൽ 8-ന് ഇരുരാജ്യങ്ങളുടെയും പ്രതിനിധികൾ ചേർന്ന് ഒപ്പുവച്ച ഈ കരാറിന്റെ ഫലമായി ബ്രിട്ടനും ഫ്രാൻസും തമ്മിൽ രമ്യതയിലായി. പശ്ചിമാഫ്രിക്ക, മഡഗാസ്കർ, ന്യൂഹെബ്രിഡീസ് എന്നീ പ്രദേശങ്ങളിലെ ഭരണത്തിലും, ന്യൂഫൗണ്ട്ലൻഡിലെ മത്സ്യബന്ധനാവകാശത്തിലുള്ള തർക്കങ്ങളിലും ഒരു ഒത്തുതീർപ്പുണ്ടാക്കാൻ ഇരുരാജ്യക്കാർക്കും ഇതുമൂലം സാധിച്ചു. ഈജിപ്തിൽ ബ്രിട്ടൻ സ്വതന്ത്രനയം സ്വീകരിക്കുന്നതിൽ ഫ്രാൻസിനുണ്ടായിരുന്ന എതിർപ്പുകൾ ഇതോടെ അവസാനിച്ചു. അതുപോലെ, മൊറോക്കോയിൽ ഫ്രാൻസിന് ഇഷ്ടമുള്ള നടപടികൾ സ്വീകരിക്കുവാൻ ഗ്രേറ്റ് ബ്രിട്ടനും സ്വാതന്ത്ര്യം നൽകി. പക്ഷേ, മൊറോക്കോയിൽ കോട്ടകൊത്തളങ്ങൾ പണികഴിപ്പിക്കാനുള്ള അവകാശം ഫ്രാൻസിനു നൽകിയില്ല. ബ്രിട്ടീഷ് കോളനിയായിരുന്ന ജിബ്രാൾട്ടറിന്റെ സുരക്ഷിതത്വത്തിന് അതു ഹാനികരമായിരിക്കുമെന്നു ഗ്രേറ്റ് ബ്രിട്ടൻ കരുതി. സുഡാനിലെ ഫഷോഡ പട്ടണത്തിൻമേലുള്ള അവകാശത്തർക്കം ഗ്രേറ്റ് ബ്രിട്ടനും ഫ്രാൻസും തമ്മിൽ ഒരു യുദ്ധം ഉണ്ടാകാൻ വഴിയൊരുക്കി (1898). ഫ്രാൻസിന്റെ ശക്തിഹീനതകൊണ്ട് യുദ്ധംകൂടാതെതന്നെ ഗ്രേറ്റ്ബ്രിട്ടൻ ഈ തർക്കത്തിൽ വിജയിക്കയാണുണ്ടായത്. എന്നാൽ 1904-ലെ കരാറോടുകൂടി ഇരു രാജ്യങ്ങളും തമ്മിൽ ഇതു സംബന്ധിച്ചുണ്ടായിരുന്ന സംഘർഷാവസ്ഥയും അവസാനിച്ചു. 1903 ആഗസ്റ്റിൽ ആരംഭിച്ച സൗഹാർദസംഭാഷണങ്ങളിൽ ഗ്രേറ്റ് ബ്രിട്ടനെ പ്രതിനിധാനം ചെയ്തു ലാൻസ്ഡൗൺ പ്രഭുവും ക്രോമർ പ്രഭുവും (1841-1917) പങ്കെടുത്തു; ഫ്രാൻസിന്റെ പ്രതിനിധികൾ തിയോഫിൽ ദെൽകാസെ (1852-1923), പോൾ കാംബോൺ (1843-1924) എന്നിവരായിരുന്നു.



</doc>
<doc id="182028" url="https://ml.wikipedia.org/wiki?curid=182028" title="സ്നേഹം (ചലച്ചിത്രം)">
സ്നേഹം (ചലച്ചിത്രം)

ജയരാജിന്റെ സംവിധാനത്തിൽ ജയറാം നായകനായി 1998-ൽ പുറത്തിറങ്ങിയ ഒരു മലയാളചലച്ചിത്രമാണ് സ്നേഹം. ബിജു മേനോൻ, സിദ്ദിഖ്, രാജേന്ദ്രൻ, വി.കെ. ശ്രീരാമൻ, വാവച്ചൻ, ജോമോൾ, കസ്തൂരി, ലെന, കമലാദേവി എന്നിവരാണ് മറ്റു പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.

ഗ്രാമീണ പശ്ചാത്തലത്തിലുള്ള വടക്കേടത്തു തറവാടും, മൂത്തമകനും കാരണവസ്ഥാനക്കാരനുമായ പപ്പനും (ജയറാം) പപ്പന്റെ കുടുംബത്തിലും ചുരുങ്ങിയ കാലയളവിൽ ഉണ്ടാകുന്ന സംഭവങ്ങളാണ് ചിത്രത്തിൽ ഉൾക്കൊള്ളിച്ചിരിക്കുന്നത്.

യൂസഫലി കേച്ചേരി എഴുതി പെരുമ്പാവൂർ ജി. രവീന്ദ്രനാഥ് സംഗീതം നൽകിയ ആറ് ഗാനങ്ങളാണ് ചിത്രത്തിലുള്ളത്. കെ.ജെ. യേശുദാസ്, രാധികാ തിലക്, സുധീപ് കുമാർ എന്നിവർ ഗാനങ്ങൾ ആലപിച്ചിരിക്കുന്നു.






</doc>
<doc id="182041" url="https://ml.wikipedia.org/wiki?curid=182041" title="മണിവത്തൂരിലെ ആയിരം ശിവരാത്രികൾ">
മണിവത്തൂരിലെ ആയിരം ശിവരാത്രികൾ

1987ൽ ഫാസിലിന്റെ സംവിധാനത്തിൽ മമ്മൂട്ടിയും സുഹാസിനിയും കേന്ദ്രകഥാപാത്രങ്ങളെ അവതരിപ്പിച്ച് പുറത്തിറങ്ങിയ ചലച്ചിത്രമാണ് മണിവത്തൂരിലെ ആയിരം ശിവരാത്രികൾ മമ്മുട്ടി, സുഹാസിനി, സുകുമാരിതുടങ്ങിയവർ പ്രധാനവേഷങ്ങൾ അഭിനയിച്ച ഈ ചിത്രത്തിന്റെ ഗാനങ്ങൾ ഓ.എൻ വിയും സംഗീതം എം.ബി. ശ്രീനിവാസനും കൈകാര്യം ചെയ്തു 
13 വയസ്സുള്ള മകളോടൊത്ത് ഡോ. വിനയചന്ദ്രൻ അവളുടെ മുത്തശ്ശനായ ജോൺസാമുവലിനെ കാണാൻ ഊട്ടിയിലെത്തുന്നു. അവളുടെ അമ്മയുടെ ശ്രാദ്ധദിവസമാണ് ഇവർ അവിടെയെത്തുന്നത്. അവിടെ ഉള്ള ഓരോവസ്തുവും വിനയനിൽ നീനയുടെ ഓർമ്മ നിറക്കുന്നു. അയാൾ ഒരു പള്ളിയിൽ വച്ച കാണുന്നതും അനുരക്തരാകുന്നതും വിഭിന്ന മതങ്ങളെങ്കിലും ബന്ധുക്കളൂടെ സമ്മതത്തോടെ തന്നെ വിവാഹം നടക്കുന്നതും അമ്മയെ കാണീക്കാനായി വിനയന്റെ ഗ്രാമമായ മണിവത്തൂരിൽ എത്തുന്ന നീന അവിടെവെച്ച് ദീപത്തിൽ നിന്നും പടർന്ന തീയിൽ മരിക്കുന്നു. 



മണിവത്തൂരിലെ ആയിരം ശിവരാത്രികൾ 


</doc>
<doc id="182045" url="https://ml.wikipedia.org/wiki?curid=182045" title="ദേവരാഗം">
ദേവരാഗം

1996-ൽ ഭരതൻ സംവിധാനം ചെയ്ത് അരവിന്ദ് സ്വാമി, ശ്രീദേവിഎന്നിവർ കേന്ദ്രകഥാപാത്രങ്ങളെ അവതരിപ്പിച്ച് പുറത്തിറങ്ങിയ ചലച്ചിത്രമാണ് ദേവരാഗം.




</doc>
<doc id="182051" url="https://ml.wikipedia.org/wiki?curid=182051" title="പാണിയേലി പോര്">
പാണിയേലി പോര്

എറണാകുളം ജില്ലയിലെ ഒരു വിനോദസഞ്ചാരകേന്ദ്രമാണ് പാണിയേലി പോര്. ജില്ലയിലെ പെരുമ്പാവൂരിൽ നിന്ന് ഏകദേശം 23 കിലോമീറ്റർ അകലെയായി കൂവപ്പടി ബ്ളോക്ക് പഞ്ചായത്തിലെ വേങ്ങൂർ ഗ്രാമപഞ്ചായത്തിൽ പെരിയാർ നദിയിലാണ് പോര് സ്ഥിതി ചെയ്യുന്നത്. പാറക്കെട്ടുകൾ നിറഞ്ഞ പെരിയാർ നദിയും അതിലെ ചെറിയ തുരുത്തുകളും വെള്ളച്ചാട്ടവും കല്ലോടികുഴികളും ഇവിടുത്തെ പ്രധാന ഘടകങ്ങളാണ്. പുഴയരികിലൂടെയും പാറക്കെട്ടുകൾക്കിടയിലൂടെയും തുരുത്തുകളിലൂടെയുമുള്ള യാത്ര പ്രത്യേക അനുഭവമാണ്.

കേരളത്തിലെ ടൂറിസം മാപ്പിൽ പാണിയേലി പോരിനു ഇതു വരെ സ്ഥാനം നൽകിയിട്ടില്ല. എങ്കിലും നിരവധി ആളുകൾ സന്ദർശിക്കുന്ന ഇവിടം അപകടം നിറഞ്ഞതാണ്. ജലം നിരന്തരം ഒഴുകുന്നതിനാൽ പാറക്കെട്ടുകളിൽ ശക്തമായ വഴുവഴുപ്പും പ്രദേശത്ത് വർദ്ധിച്ച അടിയൊഴുക്കുമാണ് അപടസാദ്ധ്യത വർദ്ധിപ്പിക്കുന്നത്. വലിയ പാറകളിൽ തുരന്നതു പോലുള്ള ഗർത്തങ്ങൾ പുറമേ പലപ്പോഴും ദൃശ്യമാകുന്നില്ല. ഇവിടെയും സമീപത്തുമായി ഇതുവരെ 90-ലധികം പേർ മരണപ്പെട്ടിട്ടുണ്ട്. മുന്നറിയിപ്പില്ലാതെ പലപ്പോഴും ഭൂതത്താൻ കെട്ട് അണക്കെട്ട് തുറന്നുവിടുന്നതിനാൽ പുഴയിലിറങ്ങുന്നത് നിരോധിച്ചിട്ടുണ്ട്.

പെരുമ്പാവൂരിൽ നിന്ന്‌ കുറുപ്പംപടി, മനയ്‌ക്കപ്പടി, വേങ്ങൂർ, കൊമ്പനാട്‌, ക്രാരിയേലി തെക്കേക്കവല എന്നീ സ്‌ഥലങ്ങളിലൂടെ സഞ്ചരിച്ച് പാണിയേലിയിലെത്തിച്ചേരാം. വനം വകുപ്പിന്റെ കൗണ്ടറിൽ നിന്ന്‌ പാസ് മൂലമാണ് ഇവിടെ പ്രവേശനം അനുവദിച്ചിരിക്കുന്നത്. സമീപത്തായുള്ള വനം വകുപ്പ് ചെക്ക് പോസ്റ്റ് വരെയാണ് വാഹനങ്ങൾക്കു പ്രവേശനം. കോതമംഗലത്തുനിന്നും ഓടക്കാലിയിൽ നിന്നുതിരിഞ്ഞ് ഓടക്കാലികവലയിലൂടെ മേയക്കപ്പാല ഇവിടെ നിന്ന് ഏകദേശം 4 കിലോമീറ്റർ സഞ്ചരിച്ച് പാണീയേലിപോരിൽ എത്താവുന്നതാണ്

പാണിയേലിപോരിന്റെ ഒരാകർഷണമാണ് അവിടെ യുള്ള കല്ലാടിക്കുഴികൾ. ശക്തമായ ഒഴുക്കിൽ പാറയുടെ മുകളിൽ പെട്ടുപോകുന്ന വലിയകല്ലുകൾ തിരിഞ്ഞു കുഴിരൂപപ്പെടുകയും പിന്നീട് അതിനകത്തുപെട്ടുപോകുന്ന കല്ലുകൾ അതിനകത്തുകിടന്നാടി കുഴി വലുതാകുകയും ചെയ്യുന്നു.


</doc>
<doc id="182054" url="https://ml.wikipedia.org/wiki?curid=182054" title="വിശുദ്ധ സ്തേഫാനോസ്">
വിശുദ്ധ സ്തേഫാനോസ്

ക്രൈസ്തവ സഭയിലെ ആദ്യത്തെ രക്തസാക്ഷിയാണ് വിശുദ്ധ സ്തേഫാനോസ്. റോമൻ കത്തോലിക്ക, ആംഗ്ലിക്കൻ, ലൂഥറൻ, ഓറിയന്റൽ ഓർത്തഡോക്സ്, പൗരസ്ത്യ ഓർത്തഡോക്സ് എന്നീ ക്രൈസ്തവ സഭകൾ ഇദ്ദേഹത്തെ വിശുദ്ധനായി വണങ്ങുന്നു.

ചരിത്രകാരന്മാർ അനുമാനിക്കുന്നതു പ്രകാരം സ്തേഫാനോസിന്റെ മരണം ക്രിസ്തുവിന്റെ കുരിശുമരണത്തിനു ശേഷം ഏകദേശം ക്രി.വ. 34 - 35 കാലഘട്ടങ്ങളിൽ ആയിരുന്നു. ബൈബിളിലെ അപ്പസ്തോല പ്രവർത്തനങ്ങൾ ആറാം അധ്യായത്തിൽ, ആദിമ സഭയിൽ ജറുസലേം ദേവാലയത്തിൽ ഡീക്കന്മാരായി സേവനം അനുഷ്ഠിക്കാൻ നിയോഗിക്കപ്പെട്ട ഏഴുപേരിൽ ഒരാളായിരുന്നു ഇദ്ദേഹം. അന്നത്തെ യഹൂദ സമൂഹത്തിൽ അദ്ദേഹം ക്രിസ്തുവിനു വേണ്ടി പ്രഘോഷണം നടത്തുകയും അനേകം പേരെ ക്രൈസ്തവസഭയിലേക്ക് കൊണ്ടു വരുന്നതിൽ വിജയിക്കുകയും ചെയ്തു. സിനഗോഗിലെ അംഗങ്ങളുമായുള്ള തർക്കത്തെ തുടർന്ന് സ്തേഫാനോസിന്റെ പേരിൽ മതനിന്ദ ആരോപിക്കപ്പെട്ടു(). ദേവാലയത്തിനും നിയമത്തിനും എതിരെ സംസാരിച്ചു എന്ന ആരോപണങ്ങളെ തുടർന്ന് വിചാരണ ചെയ്യപ്പെട്ട സ്തേഫാനോസ് മരണത്തിനു വിധിക്കപ്പെടുകയും കല്ലേറേറ്റു കൊല്ലപ്പെടുകയും ചെയ്തു.
ഇന്ത്യയിൽ ആദ്യമായി വി. എസ്ത്പ്പാനോസിന്റെ നാമത്തിൽ സ്ഥാപിക്കപ്പെട്ട ദേവാലയം കേരളത്തിലെ കോട്ടയം ജില്ലയിലെ ഉഴവൂരിൽ ആണ്. അത് സ്ഥാപിക്കപ്പെട്ടത് 1635 ൽ ആണ്. 
http://uzhavoorpally.org/ അതുപോലെ അടുത്ത് തന്നെ സ്ഥാപിക്കപ്പെട്ട ദേവാലയം ആണ് കുടശ്ശനാട് സെന്റ് സ്റ്റീഫൻസ് ഓർത്തഡോക്സ് കത്തീഡ്രൽ (1677-ൽ) വിശുദ്ധ സ്തേഫാനോസിന്റെ തിരുശ്ശേഷിപ്പ് സ്ഥാപിച്ചിട്ടുള്ള ഇന്ത്യയിലെ ആദ്യ ദേവാലയം.( 2018 ഏപ്രിൽ 07 ന് )(www.kudasanadcathedral.com)



</doc>
<doc id="182066" url="https://ml.wikipedia.org/wiki?curid=182066" title="കരിമ്പൻ">
കരിമ്പൻ

ഇടുക്കി ജില്ലയിലെ മരിയാപുരം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കരിമ്പൻ. കൊച്ചി - മധുര ദേശീയപാത കരിമ്പനിലൂടെയാണ് കടന്നുപോകുന്നത്. ചെറുതോണി, ഉപ്പുതോട്, ചുരുളി, ചാലിസിറ്റി, തടിയമ്പാട് എന്നിവയാണ് സമീപ പ്രദേശങ്ങൾ. 


</doc>
<doc id="182080" url="https://ml.wikipedia.org/wiki?curid=182080" title="ഡേവി ജോൺസ്">
ഡേവി ജോൺസ്

പ്രശസ്തനായ ഒരു ഇംഗ്ലീഷ് പോപ് ഗായകനും ഗാനരചയിതാവും അഭിനേതാവുമായിരുന്നു ഡേവി ജോൺസ്(Davy Jones) (30 ഡിസംബർ 1945 – 29 ഫെബ്രുവരി 2012). 1960-കളിൽ ഏറെ ശ്രദ്ധ നേടിയ "ദ മങ്കീസ്" എന്ന അമേരിക്കൻ പോപ് ഗായക സംഘത്തിലെ പ്രമുഖ അംഗമായിരുന്നു ഇദ്ദേഹം.
1945-ൽ ഇംഗ്ലണ്ടിലെ മാഞ്ചസ്റ്ററിൽ ജനനം. പിതാവ് ഒരു റെയിൽവേ ഫിറ്ററും മാതാവ് ഒരു വീട്ടമ്മയുമായിരുന്നു. പതിനൊന്നാം വയസ്സിൽ "കൊറോണേഷൻ സ്ട്രീറ്റ്" ബ്രിട്ടീഷ് ടെലിവിഷൻ സോപ് ഓപ്പറയിലൂടെ ഡേവി ജോൺസ് അഭിനയരംഗത്തെത്തി. ബി.ബി.സി.-യുടെ "സെഡ്-കാർസ്" പോലീസ് നാടകപരമ്പരയിലും വേഷമിട്ടു. 

ജോൺസിന്റെ 14-ആം വയസ്സിൽ മാതാവ് മരണമടഞ്ഞതിനെ തുടർന്ന് അഭിനയ രംഗത്തു നിന്ന് വിട പറഞ്ഞ് ഒരു കുതിരപ്പന്തയക്കാരനാവാനുള്ള ശ്രമങ്ങൾ അദ്ദേഹം തുടങ്ങി. എന്നാൽ അദ്ദേഹത്തിന്റെ മുൻകാല അഭിനയങ്ങളിൽ ആകൃഷ്ടരായ തീയറ്റർ പ്രവർത്തകർ ന്യൂ മാർക്കറ്റ് എന്ന സ്ഥലത്ത് കുതിരപ്പന്തയത്തിൽ പരിശീലനം നേടിക്കൊണ്ടിരുന്ന ജോൺസിനെ തേടിയെത്തി ലണ്ടനിലേക്ക് കൂട്ടിക്കൊണ്ടു വന്നു. അവിടെ അദ്ദേഹം ചാൾസ് ഡിക്കൻസിന്റെ പ്രശസ്ത നോവലായ ഒലിവർ ട്വിസ്റ്റിനെ ആസ്പദമാക്കിയുള്ള "ഒലിവർ!" എന്ന സംഗീത-നൃത്ത നാടകത്തിൽ 'ആർട്ഫുൾ ഡോജർ' എന്ന കഥാപാത്രമായി വേഷമിട്ടു. നാടകട്രൂപ്പ് ന്യൂയോർക്കിലെ ബ്രോഡ്‌വേ എന്ന സ്ഥലത്തേക്ക് നീങ്ങിയപ്പോൾ ജോൺസ് അവിടെയും ഇതേ വേഷം അവതരിപ്പിക്കുകയും ടോണി അവാർഡിനായി നാമനിർദ്ദേശം ചെയ്യപ്പെടുകയും ചെയ്തു. "ഒലിവർ!" അവതരണത്തിനു വേണ്ടി 1964 ഫെബ്രുവരി 9 -ൽ ഇഡ് സള്ളിവാൻ ഷോ-യിൽ പങ്കെടുത്തത് ജോൺസിന്റെ ജീവിതത്തിലെ നിർണ്ണായകമായ വഴിത്തിരിവായി മാറി. ഷോയുടെ ഇതേ ദിനത്തിൽ തന്നെയാണ് ബീറ്റിൽസിന്റെ അമേരിക്കയിലെ ആദ്യപരിപാടിയും അരങ്ങേറിയത്. സ്റ്റേജിന്റെ ഒരു വശത്തു നിന്ന് പ്രദർശനം വീക്ഷിക്കുവാൻ അവസരം ലഭിച്ച ജോൺസിന് ജനങ്ങളെ, പ്രത്യേകിച്ച് യുവതികളെ ഉന്മാദത്തിലേക്ക് തള്ളി വിടുന്ന ബീറ്റിൽസിന്റെ പ്രകടനം ആശ്ചര്യകരമായി തോന്നി. ഇതു പോലെയൊരു അവസരം അദ്ദേഹവും സ്വപ്നം കണ്ടു. ഇഡ് സള്ളിവാൻ പ്രദർശനത്തെ തുടർന്ന് മറ്റ് ചില ടെലിവിഷൻ പരിപാടികളുടെ കരാറുകൾ കൂടി അദ്ദേഹത്തെ തേടിയെത്തി.

1966 മുതൽ 1971 വരെയുള്ള കാലഘട്ടത്തിൽ "ദ മങ്കീസ്" എന്ന പോപ്-റോക്ക് സംഘത്തിലെ അംഗമായിരുന്നു. ബീറ്റിൽസിന്റെ അമേരിക്കൻ പതിപ്പെന്ന നിലയിൽ ഉയർന്നു വന്ന മങ്കീസ് ജനഹൃദയങ്ങളിൽ സംഗീത ലഹരി പടർത്തി. 'ഐ വാണ്ണ ബി ഫ്രീ', 'ഡേ ഡ്രീം ബിലീവർ' ഉൾപ്പെടെയുള്ള മങ്കീസ് സംഘത്തിന്റെ മിക്ക ഗാനങ്ങളിലെയും മുഖ്യ ഗായകനായിരുന്നു ജോൺസ്. 1971-ൽ ഈ സംഘം ഔദ്യോഗികമായി പിരിച്ചു വിടപ്പെട്ടെങ്കിലും മങ്കീസ് സംഘാംഗങ്ങളിൽ ചിലരുമായി ചേർന്ന് ജോൺസ് പല സംഗീത ഉദ്യമങ്ങളും തുടർന്നു വന്നു. മങ്കീസിന്റെ ശരിക്കുള്ള ഒരു പുന:സമാഗം തന്നെ സംഗീതപ്രേമികൾ പ്രതീക്ഷിച്ചിരുന്നു.
ഹൃദയാഘാതത്തെ തുടർന്ന് ഫ്ലോറിഡയിലെ സ്വവസതിയിൽ വെച്ച് 2012 ഫെബ്രുവരി 29-ന് ഡേവി ജോൺസ് അന്തരിച്ചു


</doc>
<doc id="182083" url="https://ml.wikipedia.org/wiki?curid=182083" title="എച്ച്.ആർ. ഭരദ്വാജ്">
എച്ച്.ആർ. ഭരദ്വാജ്

കർണ്ണാടക സംസ്ഥാനത്തിന്റെ ഇപ്പോഴത്തെ ഗവർണ്ണറും കേരളത്തിന്റെ ആക്ടിങ് ഗവർണ്ണറുമാണ് എച്ച്.ആർ. ഭരദ്വാജ് എന്ന ഹൻസ്‌രാജ് ഭരദ്വാജ്. കേരളചരിത്രത്തിൽ ആദ്യമായി നയപ്രഖ്യാപനം നടത്തിയ ആക്ടിങ് ഗവർണ്ണറുമാണ് ഭരദ്വാജ്. നിലവിൽ ഗവർണ്ണറായിരുന്ന എം.ഒ.എച്ച്. ഫാറൂഖ് ആരോഗ്യകാരണങ്ങളാൽ അവധിയിൽ പ്രവേശിച്ചതിനെ തുടർന്നാണ് 2012 ജനുവരി 16-ന് ഇദ്ദേഹം തിരുവനന്തപുരം രാജ്ഭവനിൽ നടന്ന ചടങ്ങിൽ ഹൈക്കോടതിയുടെ ആക്ടിങ് ചീഫ് ജസ്റ്റിസ് മഞ്ജുള ചെല്ലൂർ സത്യവാചകം ചൊല്ലിക്കൊടുത്ത് കേരളത്തിന്റെ ചുമതലയേറ്റത്. 


</doc>
