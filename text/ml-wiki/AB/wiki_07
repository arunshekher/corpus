<doc id="138426" url="https://ml.wikipedia.org/wiki?curid=138426" title="ബലിക്കല്ല്">
ബലിക്കല്ല്

ക്ഷേത്രത്തിലെ ബലിക്കല്ലുകൾ സൂചിപ്പിക്കുന്നത്‌ അഷ്ടദിക്കുകളെയും അവയുടെ അധിപന്മാരായ അഷ്ടദിക്ക്പാലരേയുമാണ്‌. അതിനാൽ എട്ടുദിക്കുകളേയും അവയുടെ അധികാരികളേയും ക്ഷേത്രങ്ങളിൽ പ്രതിഷ്ഠിക്കാറുണ്ട്‌. ശ്രീകോവിലിനു ചുറ്റും നാലമ്പലത്തിനകത്തായി അന്തർമണ്ഡപത്തിലാണ്‌ ബലിക്കല്ലുകളുടെ സ്ഥാനം. ഓരോ ദിക്കിന്റേയും അധിപന്മാരെ ആ ദിക്കുകളിൽ സ്ഥാപിക്കുന്നു.

കിഴക്കിന്റെ ദേവനായ ഇന്ദ്രനാണ്‌ കിഴക്കുവശത്ത്‌. തെക്ക്‌ കിഴക്ക്‌ അഗ്നിദേവന്റെ ബലിക്കല്ലാണ്‌ വേണ്ടത്‌. യമദേവനാണ്‌ തെക്ക്‌വശത്തിന്റെ അധിപൻ. തെക്കു പടിഞ്ഞാറ് ബലിക്കല്ലിൽ ആവേശിക്കേണ്ടത്‌ ആ ദിക്കിന്റെ ദേവനായ നിരൃതിയെയാണ്‌. വരുണൻ പടിഞ്ഞാറുദിക്കിലും, വായുദേവൻ വടക്കുപടിഞ്ഞാറും സ്ഥാനം അലങ്കരിക്കും. വടക്ക്‌ദിശയുടെ അധിപൻ കുബേരനാണെങ്കിലും ക്ഷേത്രങ്ങളിൽ വടക്കുഭാഗത്ത്‌ ബലിക്കല്ലിന്റെ അധിപൻ സോമനാണ്‌. അതിനാൽ വടക്കുദിക്കിലെ ബലിക്കല്ല് മാത്രം അഷ്ടദിക്പാലകരിൽ നിന്നും വേറിട്ട് സോമിനു കൊടുത്തിരിക്കുന്നു. വടക്ക്‌ കിഴക്ക്‌ ഈശാനനാണ്‌.

ഇതുകൂടാതെ മുകളിലും താഴെയുമായി ഒരോ ദിക്കുകൾ കൂടിയുണ്ട്‌. മുകളിലെ ദിക്കിന്റെ അധിപൻ ബ്രഹ്മാവാണ്‌. അതിനാൽ ബ്രഹ്മാവിന്‌ വേണ്ടി ബലിക്കല്ല് കിഴക്കിനും-വടക്ക്‌കിഴക്കിനും ഇടയിൽ സ്ഥാപിക്കുന്നു. കീഴ്ഭാഗത്തുള്ള ദിക്കിന്റെ അധിപൻ അനന്തനാണ്‌. നിരൃതിയുടേയും (തെക്ക്-പടിഞ്ഞാറ്) വരുണന്റേയും (പടിഞ്ഞാറ്) ബലിക്കല്ലുകൾകിടയിലാണ്‌ അനന്തന്റെ ബലിക്കല്ലിന്റെ സ്ഥാനം. ക്ഷേതങ്ങളിലെ ബലിക്കല്ലുകളിൽ ചവിട്ടാനോ മറികടക്കാനോ പാടില്ല എന്നാണ് വിശ്വാസം.

തന്റെ ഭൂതഗണങ്ങൾക്ക് നിവേദ്യം നൽകുന്നത് ഭഗവാൻ നേരിൽ കാണുകയാണ് ശീവേലിയുടെ ആന്തരാർത്ഥം എന്നാണ്‌ സങ്കല്പം. അവർക്ക് നൽകുന്ന ബലിയാണ് ശ്രീബലി അഥവാ ശീവേലിയത്രെ. ദ്വാരപാലകരും, അഷ്ടദിക്പാലകരും, സപ്തമാതൃക്കളും, ഭൂതഗണങ്ങളും, ക്ഷേത്രപാലകനും ഈ സമയത്ത് തങ്ങൾക്കുള്ള നിവേദ്യം സ്വീകരിക്കുന്നു എന്നാണ് വിശ്വാസം. ഹവിസ്സും ജലഗന്ധ പുഷ്പാദികളുമായി മേൽശാന്തിയും തലയിലോ കയ്യിലോ ഭഗവത് വിഗ്രഹവുമായി കീഴ്ശാന്തിയുമാണ് ശീവേലിക്ക് എഴുന്നള്ളിക്കുന്നത്. നാലമ്പലത്തിനുള്ളിൽ അഷ്ടദിക്പാലകർക്കും, സപ്തമാതൃക്കൾക്കും, പുറത്ത് ഭൂതഗണങ്ങളെ പ്രതിനീധീകരിക്കുന്ന ബലിക്കല്ലുകളിന്മേലും ബലി തൂവും. ക്ഷേത്രത്തിന്റെ നാലമ്പലത്തിനകത്തും പുറത്തും വാദ്യഘോഷങ്ങളുടെ അകമ്പടിയോടെ ശ്രീബലിയുടെ മേൽനോട്ടം വഹിച്ചുകൊണ്ട് ഈ സമയം ക്ഷേത്രേശനെ പ്രദക്ഷിണമായി നീക്കുന്നു. മൂന്ന് പ്രദക്ഷിണശേഷം ശീവേലി വിഗ്രഹവുമായി കീഴ്ശാന്തി ശ്രീലകത്തേക്ക് തിരിച്ചുപോകുന്നു.

സപ്തമാതൃക്കളെ കുറിച്ച് “ശ്രീ മഹാദേവി ഭാഗവതത്തിൽ” വിസ്തരിച്ച് പറയുന്നുണ്ട്. പ്രധാന എല്ലാ ക്ഷേത്രങ്ങളിലും സപ്തമാതൃ സങ്കല്പത്തിൽ പ്രതിഷ്ഠ ഉണ്ടാകും. ശ്രീകോവിലിന്റെ തെക്കുഭാഗത്ത് ബലിക്കൽ രൂപത്തിൽ ഒൻപത് ശിലകളായിട്ടാണ് പ്രതിഷ്ഠിക്കാറുള്ളത്. ചിലപ്പോൾ വിഗ്രഹരൂപത്തിലും പ്രതിഷ്ഠിക്കാറുണ്ട്. ശ്രീകോവിലിന്റെ തെക്കുഭാഗത്ത് വടക്കോട്ട് ദർശനമായി സപ്തമാതൃക്കളായ ബ്രഹ്മാണി, മഹേശ്വരി, വൈഷ്ണവി, കൌമാരി, ഇന്ദ്രാണി, വരാഹി, ചാമുണ്ഡി എന്നീ ദേവികളെയും അംഗരക്ഷകരായി ഗണപതി, വീരഭദ്രൻ എന്നിവരെയും പ്രതിഷ്ഠിക്കുന്നു. ഉത്സവബലി പൂജയിൽ ഇവർക്ക് പ്രത്യേക പൂജാദികാര്യങ്ങൾ നടത്തുക പതിവുണ്ട്.

ക്ഷേത്ര നാലമ്പലത്തിനകത്തും പുറത്തുമുള്ള ബലിക്കല്ലുകളിലും, ദേവന്റെ പരിവാരങ്ങൾക്കും മറ്റു ഭൂതഗണങ്ങൾക്കും നിവേദ്യം അർപ്പിക്കുന്നതാണ്‌ ഉത്സവബലി. തന്ത്രിക്കും, കഴകം, വാദ്യക്കാർ, കൈസ്ഥാനീയർ എന്നിവർക്കും വസ്ത്രവും ദക്ഷിണയും നൽകുന്നതാണ്‌ ഉത്സവബലിയുടെ ആദ്യ ചടങ്ങ്‌. ബലി തൂകുന്നതിലുള്ള ചോറ്‌ (ഹവിസ്സ്‌) തൂശനിലയിൽ നിരത്തിവയ്ക്കും. തുടർന്ന് ഇത്‌ മൂന്നായി പകുത്ത്‌, ഓരോന്നിലും ഉണക്കലരി, എള്ള്‌, മഞ്ഞൾ എന്നിവയുടെ പൊടിവിതറും. മൂന്നുനിറത്തിലുള്ള ഹവിസ്സ് സത്വരജിസ്തമോഗുണങ്ങളുടെ സൂചകങ്ങളാണ്‌. പിന്നീട്‌ ഹവിസ്സ്‌ പൂജ നടത്തുന്നു, അതിന് മരം എന്ന വാദ്യവും ശംഖ്‌, ചേങ്ങില എന്നിവയും ചേർത്തുള്ള മരപ്പാണികൊട്ടി ബലി ദേവതകളെ ഉണർത്തും.

ക്ഷേത്രത്തിനുള്ളിലുള്ള ദ്വാസ്ഥന്മാർ, മണ്ഡപത്തിലെ ദേവവാഹനം, അഷ്ടദിക്പാലകർ, ബ്രഹ്മാവ്‌, അനന്തൻ, സപ്തമാതൃക്കൾ, ഗണപതി, വീരഭദ്രൻ എന്നീ ദേവതകൾക്കും അനുചരന്മാർക്കും ആദ്യഘട്ടത്തിൽ ബലി തൂകും. രണ്ടാമത്തെ പ്രദക്ഷിണത്തിൽ ശ്രീകോവിലിന്റെ തെക്കുള്ള സപ്ത മാതൃക്കൾക്ക്‌ ബലി തൂകുന്നു. വളരെ സമയമെടുത്താണ് രണ്ടാമത്തെ ഈ ബലിതൂവൽ. ഈ സമയത്തുമാത്രമാണ് ഭക്തർക്ക് ദർശനം നൽകാറുള്ളത്. കാണിക്ക അർപ്പിച്ച്‌ ഉത്സവബലിപൂജ തൊഴുതാൽ അഷ്ടൈശ്വര്യങ്ങൾ സിദ്ധിക്കുമെന്നാണ്‌ വിശ്വാസം. ഇതിനുശേഷം മാത്രമാണ് നാലമ്പലത്തിന്‌ പുറത്തുള്ള ബലിപീഠങ്ങളിൽ ബലിതൂകുന്നത്. ക്ഷേത്രേശനെ എഴുന്നള്ളിച്ച് പുറത്തെ ബലി സമർപ്പണം വടക്കു ഭാഗത്ത്‌ എത്തുമ്പോൾ ക്ഷേത്രപാലന്‌ പാത്രത്തോടെ ബലി സമർപ്പിക്കുന്നതും വിഴിത്രമായ കാഴ്ചയാണ്. തുടർന്ന് ദേവനെ അകത്ത്‌ എഴുന്നള്ളിച്ച്‌ പൂജ നടത്തുന്നതോടെയാണ്‌ ഉത്സവബലി പൂർണമാകുന്നത്.

പലക്ഷേത്രങ്ങളിലേയും ബലിക്കല്ലുകൾക്ക് പ്രത്യേകതകളും ഐതിഹ്യങ്ങളും പറയാനുണ്ട്.

തിരുനെല്ലി ക്ഷേത്രത്തിലെ മഹാവിഷ്ണുവിനെ പ്രതിഷ്ഠിച്ചത് ബ്രഹ്മാവാണെന്നാണ് വിശ്വാസം. ശില്പചാതുര്യം വിളിച്ചോതുന്ന കരിങ്കൽ തൂണുകളോടുകൂടിയ അതിപുരാതനമാണ് ക്ഷേത്രം. മറ്റു ക്ഷേത്രങ്ങളിൽനിന്നും വ്യത്യസ്തമായിട്ടാണ് ഇവിടുത്തെ ബലിക്കല്ല് സ്ഥാപിച്ചിരിക്കുന്നത്. ക്ഷേത്രനടയിൽ നിന്ന് കുറച്ചുമാറ്റിയാണ് വലിയ ബലിക്കല്ല് ഇവിടെ സ്ഥാപിച്ചിരിക്കുന്നത്.

പ്രതിഷ്ഠ സമയത്തു വിഗ്രഹം എവിടെ പ്രതിഷ്ഠിക്കണമെന്നു സംശയം വന്നു. ശ്രീരാമ പ്രതിഷ്ഠ നിർവഹിക്കേണ്ട ദിക്കിൽ ഒരു മയിൽ പറന്നുവന്നിരിക്കുമെന്നും അവിടെ പ്രതിഷ്ഠ നടത്തണമെന്നും അശരീരി കേട്ടു. അതനുസരിച്ച് ആകാമെന്നു തീരുമാനിച്ച് വളരെ നാളുകൾ കഴിഞ്ഞിട്ടും പക്ഷി പ്രത്യക്ഷപ്പെടുകയുണ്ടായില്ല. ഒടുവിൽ ഇന്നത്തെ രാമപ്രതിഷ്ഠയുടെ സ്ഥാനത്ത് താന്ത്രികവിധി അനുസരിച്ച് ശ്രീരാമപ്രതിഷ്ഠ നടത്തുകയാണുണ്ടായത്. പക്ഷേ അതിനുശേഷം മയിൽ വരുകയും ഇന്ന് വലിയ ബലിക്കല്ല് ഇരിക്കുന്നിടത്ത് വന്ന് പറന്നിരിക്കുകയും ചെയ്തു. പ്രതിഷ്ഠ കഴിഞ്ഞതിനാൽ ആ സ്ഥാനത്ത് വലിയ ബലിക്കല്ല് സ്ഥാപിച്ചു. അക്കാരണത്താലാൽ മറ്റൊരിടത്തും കാണാത്ത പ്രാധാന്യം ഈ ക്ഷേത്രത്തിൽ ബലിക്കല്ലിനു കൊടുക്കാറുണ്ട്. 

ഇവിടുത്തെ മുങ്ങുന്ന ബലിക്കല്ല് ഒരു പുരാതനകഥയുമായി ബന്ധപ്പെട്ടതാണ്. അയിത്തമുണ്ടായിരുന്ന കാലത്ത് പറയിപെറ്റ പന്തീരുകുലത്തിലെ പാക്കനാർക്കും പെരുന്തച്ചനും അമ്പലത്തിൽ കയറാതെ തന്നെ നാലമ്പലത്തിനു പുറത്തുനിന്നും ദർശനം കിട്ടുവാൻ വേണ്ടി ശ്രീമഹാദേവൻ തന്നെ ബലിക്കല്ല് താഴ്ത്തികൊടുത്തു എന്നു പറയപ്പെടുന്നു. അങ്ങനെ പന്തിരുകുല ജാതരെ അനുഗ്രഹിച്ച കഥ ഈ ബലിക്കല്ലിനു പറയാനുണ്ടാവും.


</doc>
<doc id="138472" url="https://ml.wikipedia.org/wiki?curid=138472" title="പരിപ്പുവട">
പരിപ്പുവട

കേരളത്തിലുടനീളം കണ്ടുവരുന്ന വളരെ രുചികരമായ ഭക്ഷ്യവിഭവമാണ് ഇത്. പരിപ്പ്, പച്ചമുളക്, വേപ്പില, ഉപ്പ്,ചുവന്നുള്ളി, ഇഞ്ചി എന്നിവ കുഴച്ച് കൈയ്യിൽ വച്ച് അമർത്തി എണ്ണയിൽ പൊരിച്ചാണ് ഇത് ഉണ്ടാക്കുന്നത്. ചായ/ കാപ്പി എന്നിവയോടൊന്നിച്ചുള്ള ലഘുഭക്ഷണവിഭവം ആയിട്ടാണ് പരിപ്പുവട പൊതുവേ ഉപയോഗിക്കുന്നത്. പരിപ്പുവട രസത്തിൽ കൂട്ടി ഉപയോഗിക്കുമ്പോൾ രസവടയാകുന്നു.

പരിപ്പ്, പച്ചമുളക്, കായം, കറിവേപ്പില, ചുവന്നുള്ളി, വറ്റൽ മുളക്, വെളിച്ചെണ്ണ, ഉപ്പ് 
പരിപ്പ് കഴുകി വെള്ളത്തിലിട്ട് കുതിർത്ത് വെള്ളം ഊറ്റി കളഞ്ഞ് മുക്കാൽ ഭാഗം എടുത്ത് പകുതി അരക്കുക. അതിനുശേഷം എടുത്ത് വച്ചിരിക്കുന്ന കാൽ ഭാഗം പരിപ്പും കൂട്ടി ഇട്ട് കുറെകൂടി അരച്ചെടുക്കുക. കായം, വറ്റൽ മുളക്, ഇവ അരച്ചെടുക്കുക. പച്ചമുളക്, ചുവന്നുള്ളി, ഇഞ്ചി ഇവ ചെറുതായി അരിഞ്ഞെടുത്ത് പരിപ്പ് അരച്ചതിനോടു കൂടി എല്ലാം കൂടി കലർത്തി നന്നായി ഇളക്കുക. അതിനുശേഷം ചെറു നാരങ്ങയുടെ വലിപ്പത്തിൽ കൈകൊണ്ട് ഓരോന്നും ലേശം ഉരുട്ടി അമർത്തുക. ചീനച്ചട്ടി അടുപ്പത്ത് വെച്ച് എണ്ണ ഒഴിച്ച് എണ്ണ തിളക്കുമ്പോൾ പരിപ്പുവട മൂന്നും നാലും വീതം അതിലിട്ട് മൂപ്പിക്കുക. വട ചുമക്കുമ്പോൾ എണ്ണയിൽ നിന്നും കോരി എടുക്കുക.


</doc>
<doc id="138474" url="https://ml.wikipedia.org/wiki?curid=138474" title="ഉളളിവട">
ഉളളിവട

ഉള്ളി (സവോള) കൂടുതലായി ഉൾപ്പെടുത്തി ഉണ്ടാക്കുന്ന ഒരു തരം വടയാണ് ഉള്ളിവട. വൃത്താകൃതിയിൽ നടുക്ക് ഒരു തുളയുള്ള ആകൃതിയിലും ചെറിയ ഗോളരൂപത്തിൽ തുളയിടാതേയുമായി രണ്ട് രീതിയിൽ ഇത് കാണപ്പെടുന്നു. ഉളളി, മൈദ, പച്ചമുളക്, കറിവേപ്പില, വെളിച്ചെണ്ണ, ഉപ്പ് എന്നിവയാണ് ഇതിന്റെ നിർമ്മിതിക്കായ് പ്രധാനമായും ഉപയോഗിക്കുന്നത്.


</doc>
<doc id="138479" url="https://ml.wikipedia.org/wiki?curid=138479" title="ശിംശപാവൃക്ഷം">
ശിംശപാവൃക്ഷം

അശോകം ഉൾപ്പെടുന്ന സിസാൽപിനേസിയേ കുടുംബത്തിൽപെടുന്ന ഒരു ചെടിയാണ്‌ ശിംശപാവൃക്ഷം. . orchid tree, queen of flowering trees എന്നെല്ലാം അറിയപ്പെടുന്നു. Amherstia ജനുസ്സിലെ ഏക സ്പീഷിസ് ആണ് ഈ ചെടി. 12 മീറ്റർ വരെ ഉയരത്തിൽ വളരുന്നു. പൂവിന്റെ മുഖ്യദളത്തിനു ചുറ്റുമായി ധാരാളം ചെറുദളങ്ങൾ ചേർന്ന വ്യത്യസ്ത രൂപമാണ്. ഓറഞ്ച്, മഞ്ഞ, വെള്ള തുടങ്ങിയ നിറങ്ങളുടെ സങ്കരമാണ് ഇവ. ചെടിയുടെ ശാഖകൾ താഴേയ്ക്ക് ഒതുങ്ങിയ പ്രകൃതമാണ്. ഫെബ്രുവരി, മാർച്ച് മാസങ്ങളിലാണ് പൂക്കൾ കാണപ്പെടുക. ഇലകൾ സാധാരണപോലെ പച്ചയും തളിരിലകൾ തവിട്ടുനിറവുമാണ്. മ്യാന്മാർ ആണ് ജന്മദേശം. അതിനാൽ Pride of Burma എന്ന് അറിയപ്പെടുന്നു. ബർമയുടെ അഭിമാനം എന്ന് ഈ മരം അറിയപ്പെടുന്നു.

രാമായണത്തിൽ ശിംശപാ വൃക്ഷത്തെപ്പറ്റി പരാമർ‌ശിച്ചിട്ടുണ്ട്. ലങ്കേശനായ രാവണന്റെ അശോകവനിയിൽ സീത ഇരിക്കുന്നത് ശിംശപാവൃക്ഷച്ചുവട്ടിലാണ്. ഭാഗവതത്തിൽ രാമായണകഥ പറയുന്ന ഭാഗത്ത് ശ്രീരാമൻ സീതയെ കാണുന്ന ഭാഗം ഇപ്രകാരം വർ‌ണിച്ചിരിക്കുന്നു. 

അതിനുശേഷം ഭഗവാൻ (ശ്രീരാമൻ) സീതയെ കണ്ടു : അശോകവനത്തിൽ - ക്ഷീണിച്ച് മെലിഞ്ഞ്, വിരഹത്താൽ വ്യാധിപൂണ്ട്, ശിംശപാവൃക്ഷച്ചുവട്ടിൽ ആശ്രയം പ്രാപിച്ച രീതിയിൽ. 


</doc>
<doc id="138480" url="https://ml.wikipedia.org/wiki?curid=138480" title="മരയണ്ണാൻ">
മരയണ്ണാൻ

അണ്ണാൻ കുടുംബത്തിലെ ഒരംഗമാണ് മരയണ്ണാൻ (ഇംഗ്ലീഷ്:Tree squirrel). അന്റാർട്ടിക്ക ഒഴികെയുള്ള ലോകത്തിലെ മറ്റെല്ലാ ഭൂഖണ്ഡങ്ങളിലുമായി ഇവയുടെ നൂറുകണക്കിന് സ്പീഷിസുകളുണ്ട്. മരയാണ്ണാനെ പൊതുവായി അണ്ണാൻ എന്നും വിളിക്കാറുണ്ട്. മരയണ്ണാൻ എന്നത് പലതരം അണ്ണാൻ സ്പീഷിസുകൾ കൂടി ചേർന്നതാണ്. മരയണ്ണാനിലെ ചില ഉപവിഭാഗങ്ങളാണ് പറക്കും അണ്ണാൻ, മാർമോട്ടുകൾ, തറയണ്ണാൻ, ചിപ്മങ്ക് മുതലായവ.


</doc>
<doc id="138490" url="https://ml.wikipedia.org/wiki?curid=138490" title="മാർ ബർസൗമാസ് ഓർത്തഡോക്സ് പള്ളി, ആറ്റുവ">
മാർ ബർസൗമാസ് ഓർത്തഡോക്സ് പള്ളി, ആറ്റുവ

ആലപ്പുഴ ജില്ല്ലയിലെ ആറ്റുവയിൽ സ്ഥിതി ചെയ്യുന്ന ഒരു ക്രൈസ്തവ ദേവാലയമാണ് മാർ ബർസൗമാസ് ഓർത്തഡോക്സ് പള്ളി.
ഈ ദേവാലയം 1912-ൽ സഥാപിതമായി. മലങ്കര ഓർത്തഡോക്സ് സഭയിലെ ചെങ്ങന്നൂർ ഭദ്രാസനത്തിൽ മാർ ബർസൗമയുടെ നാമത്തിൽ സഥാപിതമായ പ്രഥമ ദേവാലയമാണിത്. ആറ്റുവ ഗ്രാമത്തിലും ചുറ്റുപാടും താമസിച്ചിരുന്ന മുപ്പതിൽപ്പ‌രം വരുന്ന സഭാ വിശ്വാസികളായിരുന്നു ഈ ദേവാലയത്തിനു തുടക്കമിട്ടത്.


</doc>
<doc id="138495" url="https://ml.wikipedia.org/wiki?curid=138495" title="യേശുവിന്റെ അജ്ഞാത വർഷങ്ങൾ">
യേശുവിന്റെ അജ്ഞാത വർഷങ്ങൾ

ബൈബിളിലോ ഇതര ശ്രോതസ്സുകളിലോ ഒന്നും തന്നെ പരാമർശിക്കപ്പെട്ടുകാണാത്ത യേശുവിന്റെ കൗമാര
കാലത്തെയാണ് " അജ്ഞാത വർഷങ്ങൾ" "കാണാതായ വർഷങ്ങൾ "(lost years of Jesus, unknown years ) എന്ന് വിളിക്കുന്നത് .
യേശുവിന്റെ ജനനത്തെക്കുറിച്ചും , ബാല്യത്തെക്കുറിച്ചും സൂചനകൾ നൽകുന്ന ബൈബിൾ, "അവന്നു പന്ത്രണ്ടു വയസ്സായപ്പോൾ അവർ പതിവുപോലെ പെരുനാളിന്നു പോയി."എന്നും പറയുന്നുണ്ട്.
പിന്നീട് "യേശു ജ്ഞാനത്തിലും പ്രായത്തിലും ദൈവത്തിന്റെയും മനുഷ്യരുടെയും പ്രീതിയിലും വളർന്നു വന്നു .""വെന്നു മാത്രമേ പറയുന്നുള്ളൂ.അതിനു ശേഷം പ്രേഷിത പ്രവർത്തനത്തിൽ ഏർപ്പെട്ടിരിക്കുന്ന യുവാവിനെയാണ് സുവിശേഷങ്ങൾ അവതരിപ്പിക്കുന്നത് 
"യേശുവിന്നു താൻ പ്രവൃത്തി ആരംഭിക്കുമ്പോൾ ഏകദേശം മുപ്പതു വയസ്സായിരുന്നു. അവൻ യോസേഫിന്റെ മകൻ എന്നു ജനം വിചാരിച്ചു;"
12വയസ്സിനും 30 വയസ്സിനു ഇടയിൽ യേശു സ്വന്തം നാട്ടിൽ തന്നെ ഉണ്ടായിരുന്നു എന്നു തന്നെയാണ് ഭൂരിഭാഗം ക്രൈസ്തവ വിശ്വാസികളും കരുതിപ്പോരുന്നത്. എന്നാൽ ഈ കാലഘട്ടത്തിൽ അദ്ദേഹം ദേശാടനത്തിലായിരുന്നുവെന്നും കരുതുന്നവരുണ്ട്.
യഹൂദ മതസ്ഥനായിരുന്ന യേശുവിന്റെ പിൽക്കാല പ്രബോധനങ്ങൾ പലതും യഹൂദമത ചിന്തയ്ക്ക് അന്യവും , ചിലതൊക്കെ വൈരുദ്ധ്യാത്മകവുമായിരുന്നു. 
"കണ്ണിന്നു പകരം കണ്ണു, പല്ലിന്നു പകരം പല്ലു."
എന്ന വേദപാഠത്തിനു വിരുദ്ധമായി "നിന്റെ വലത്തു കരണത്തടിക്കുന്നവനു നിന്റെ മറ്റേ കരണം കൂടി കാണിച്ചു കൊടുക്കുക."എന്നായിരുന്ന യേശു ഉപദേശിച്ചത്.
വ്യഭിചാരിണിയെ ...അവളുടെ പട്ടണക്കാർ അവളെ കല്ലെറിഞ്ഞു കൊല്ലേണം; ഇങ്ങനെ നിങ്ങളുടെ ഇടയിൽനിന്നു ദോഷം നീക്കിക്കളയേണംഎന്ന പഴയ നിയമത്തിനു വിരുദ്ധമായി, പാപം ചെയ്യാത്തവൻ ആദ്യം കല്ലെറിയട്ടെ.എന്നായിരുന്നു യേശു പഠിപ്പിച്ചത്.

തന്റെ ജനതയ്ക്ക് തീർത്തും അന്യമായിരുന്നു ഇത്തരം ശാന്തോപദേശങ്ങൾ (pacifist teachings) ഭരണ കർത്താക്കളായിരുന്ന റോമാക്കാരിൽ നിന്നോ , അയൽദേശക്കാരായ പേർഷ്യക്കാരിൽ നിന്നോ അല്ലെന്നതു വ്യക്തമാണ്. ആയതിനാൽ അന്യ ദേശക്കാരിൽ നിന്നായിരിക്കണം ഈ ആശയം അദ്ദേഹത്തിൽ സ്വാധീനം ചെലുത്തിയത് എന്നാണ് "അജ്ഞാത വർഷങ്ങൾ" സൈദ്ധാന്തികരുടെ വീക്ഷണം. പക്ഷേ അങ്ങനെ ഉപദേശം കൊടുത്ത അന്യദേശക്കാർ ആരാണ് എന്നത് ഇന്നും ദുരൂഹം.

ക്രൈസ്തവ മതം യൂറോപ്പിൽ ആധിപത്യം സ്ഥാപിക്കുന്നതിനും ഏറെമുമ്പ് തന്നെ, ബുദ്ധമതത്തെക്കുറിച്ച് യൂറോപ്പ്യന്മാർക്ക് അറിവുണ്ടായിരുന്നു.ആദ്യകാല ക്രൈസ്തവ ആരാധനാക്രമങ്ങളും , വിശ്വാസാനുഷ്ഠാനങ്ങളും ബുദ്ധമതത്തിന്റേതിനോട് അതിശയിപ്പിക്കുന്ന സമാനത പുലർത്തുന്നു എന്ന് പിൽക്കാല ചരിത്രകാരന്മാർ കണ്ടെത്തുകയായിരുന്നു.
13ആം നൂറ്റാണ്ടിൽ ഏഷ്യൻ രാജ്യങ്ങളിൽ വിപുലമായി സഞ്ചരിച്ച് സുദീർഘമായി യാത്രാവിവരണങ്ങൾ എഴുതിയ യൂറോപ്യന്മാരുടെ കൃതികൾ ബൗദ്ധ ക്രൈസ്തവ സമാനതകളെ എടുത്തു കാട്ടുന്നവയായിരുന്നു
ആശ്രമ ജീവിതം , പുണ്യാളന്മാരുടെ കഥകൾ, ആരാധനാ സമ്പ്രദായം,ധ്യാനാതിഷ്ടിത , തുടങ്ങിയ ധാരാളം കാര്യങ്ങളിലുള്ള ബൗദ്ധ/ക്രൈസ്തവ സാമ്യതകൾ യൂറൊപ്യന്മാരെ അതിശയിപ്പിക്കുക തന്നെ ചെയ്തു.
ഇതിൽ നിന്നെല്ലാം വ്യക്തമാകുന്നത് യേശു തന്റെ അജ്ഞാത വർഷങ്ങൾ ചെലവഴിച്ചത് പൗരസ്ത്യനാടുകളിൽ പ്രത്യേകിച്ച് ഇന്ത്യയിൽ ആയിരുന്നു എന്നാണ് അജ്ഞാത വർഷ കുതുകികളിൽ ഒരു കൂട്ടരുടെ വാദം.
പഴയ പേർഷ്യൻ സാമ്രാജ്യത്തിന്റെ വിവിധ ഭാഗങ്ങളിലൂടെ സഞ്ചരിച്ച് ഇന്നത്തെ പാകിസ്താൻ, അഫ്ഗാനിസ്ഥാൻ,നേപ്പാൾ , ലഡാക്ക്, തിബറ്റ് എന്നിവിടങ്ങളായിരുന്നു യേശു സന്ദർശിച്ചതത്രെ.

19ആം നൂറ്റാണ്ടിന്റെ അവസാന ദശകത്തിൽ നിക്കോളയ് നൊട്ടൊവിച്ച് എന്ന റഷ്യൻ യാത്രികൻ രചിച്ച "The Unknown Life of Jesus Christ" എന്ന കൃതിയിലൂടെയാണ്.യേശുവിന്റെ ഇന്ത്യാ ജീവിതത്തിനു ഏറെ പ്രചാരവും പ്രസിദ്ധിയും ലഭിച്ചത്.1887ൽ യൂറോപ്പിൽ നിന്നും യാത്ര തിരിച്ച നൊട്ടൊവിച്ച് മധ്യേഷ്യ, പേർഷ്യ , അഫ്ഘാനിസ്ഥാൻ, വഴി ഇന്ത്യയിലെത്തി. റാവൽപിണ്ടി, അമൃത്സർ , ലാഹോർ എന്നിവിടങ്ങൾ സന്ദർശിച്ച ശേഷം കാഷ്മീരും തുടർന്നു ലഡാക്കും സന്ദർശിച്ചു. നാട്ടിലേക്ക് മടങ്ങാനിരിക്കെ ഒരു വീഴ്ചയിൽ കാലൊടിഞ്ഞു, ലഡാക്കിലെ ഹിമിസ് ബുദ്ധാശ്രമത്തിൽ സുഖം പ്രാപിച്ചുവരവെ, യേശുവിന്റെ ഇന്ത്യാ സന്ദർശനത്തെക്കുറിക്കുന്ന ബുദ്ധമത ലിഖിതങ്ങൾ വായിച്ചു കേട്ടു. ഒരു പരിഭാഷകന്റെ സഹായത്തോടെ അവ വിവർത്തനം ചെയ്ത് കുറിച്ചെടുത്തു.നാട്ടിൽ തിരിച്ചെത്തി 
1890ൽ "The Unknown Life of Jesus Christ" പ്രസിദ്ധീകരിച്ചു. വിവാദങ്ങളുടേയും കോലാഹലങ്ങളുടേയും പെരുമഴ തന്നെയായിരുന്നു പിന്നീട്. നൊട്ടൊവിച്ച് വ്യാജനെന്നും കള്ളനെന്നും മുദ്രകുത്തപ്പെട്ടു. യേശുപോയിട്ട്, നൊട്ടൊവിച്ച് തന്നെയും ഇന്ത്യ സന്ദർശിച്ചുണ്ടായിരുന്നില്ല എന്നു തന്നെയും ആരോപിക്കപ്പെട്ടു. മാക്സ് മുള്ളർ ആയിരുന്നു നൊട്ടൊവിച്ച് കൃതിയുടെ ഏറ്റവും കടുത്ത വിമർശകൻ. നൊട്ടൊവിച്ചിന്റെ യാത്രയുടെ സത്യാവസ്ഥ അറിയാൻ മറ്റു പലരും ഇറങ്ങി പുറപ്പെടുകയുണ്ടായി. പല നിഗമനങ്ങളിലാണ് അവർ എത്തിച്ചേർന്നത്. ബൈബിളിന്റെയും ക്രൈസ്തവ മതത്തിന്റെയും അടിത്തറ ഇളകുന്ന ചർച്ചകൾക്ക് യേശുവിന്റെ ഇന്ത്യാ സന്ദർശന വാദം വഴിവെച്ചു.

ഇസ്ലാമിലെ അഹമദിയ്യ പ്രസ്ഥാന സ്ഥാപകനായ മിർസ ഗുലാം അഹമദ് (1835-1908) നൊട്ടൊവിച്ചിന്റെ സമകാലികനായിരുന്നു. 1890-ൽ ഗുലാം അഹമദ് മസീഹ് ഹിന്ദുസ്ഥാൻ മേം (യേശു ഇന്ത്യയിൽ )എന്ന പുസ്തകം പ്രസിദ്ധപ്പെടുത്തി. ക്രൂശിതനായ യേശു പക്ഷേ കുരിശ്ശിൽ മരിച്ചില്ല എന്നും പിന്നീട് സുഖം പ്രാപിച്ചു സ്വദേശത്തിൽ നിന്നും പലായനം ചെയ്യുകയായിരുന്നെന്നുമാണ് അഹമദിയ്യ വാദം. കാണാതെ പോയ ആട്ടിൻ പറ്റം എന്നു ബൈബിൾ വിശേഷിപ്പിക്കുന്ന യഹൂദ ഗോത്രങ്ങളിലേക്ക് തന്റെ സന്ദേശമെത്തിക്കുക എന്നതായിരുന്നു യേശുവിന്റ പൗരസ്ത്യ യാത്രയുടെ ലക്ഷ്യമായി മിർസ ഗുലാം അഹമദ് ചൂണ്ടിക്കാട്ടിയത്. കശ്മീരിൽ എത്തിച്ചേർന്ന യേശു 120 വയസ്സുവരെ ജീവിച്ചിരുന്നു എന്നും കശ്മീരിലെ കാന്യാറിലുള്ള യൂസ് അസഫിന്റെ കബറിടം , റോസ ബൽ കുടീരം എന്നെല്ലാം അറിയപ്പെടുന്ന കുടീരം യേശുവിന്റേതാണെന്നും ഗുലാം അഹമദ് പ്രഖ്യാപിച്ചു.യേശുവിന്റെ അജ്ഞാത വർഷങ്ങളെപ്പറ്റി ഗുലാം അഹമദിന്റെ പുസ്തകം മൗനം .പാലിക്കുന്നു. ബൗദ്ധസ്വാധീനം നേരെ വിപരീത ദിശയിലാണ് സംഭവിച്ചത് എന്നാണ് ഗുലാം അഹമദ് പിന്നീട് പ്രസ്താവിച്ചത് . യേശുവിന്റെ പ്രബോധനങ്ങളിൽ ആകൃഷ്ടരായ ബൗദ്ധമുനികൾ അവരുടെ ലിഖിതങ്ങളിലും, അധ്യാപനങ്ങളിലും അത് ഉൾക്കൊള്ളിക്കുകയായിരുന്നു എന്ന് ഗുലാം അഹമദ് ചൂണ്ടിക്കാട്ടി.

നൊട്ടൊവിച്ചിന്റെയും മിർസ ഗുലാം അഹമദിന്റെയും സമശീർഷ്യനായിരുന്ന ലെവി.എച്ച്.ഡൗലിംഗ് 1908ൽ "The Aquarian Gospel of Jesus Christ" എന്ന ഗ്രന്ഥം പ്രസിദ്ധീകരിച്ചു.ക്രൈസ്തവ പുരോഹിതനും മിസ്റ്റ്ക്ക് ചിന്തകനുമായിരുന്നു ഡൗലിംഗ്. യേശു തന്റെ അജ്ഞാത വർഷങ്ങളിൽ ഇന്ത്യ ,ടിബറ്റ്, പേർഷ്യ, അസ്സിറിയ, ഗ്രീസ്, ഈജിപ്റ്റ് എന്നീ രാജ്യങ്ങളിൽ സന്ദർശനം നടത്തിയതായാണ് ഡൗലിംഗ് എഴുതിയത്. ജഗന്നാഥ ക്ഷേത്രത്തിലെ പുരോഹിതന്മാരുമായി യേശു സംവദിച്ചിരുന്നെന്നും , തുടർന്നു ബൗദ്ധമതസ്ഥരുമായും ഇടപഴകിയിരുന്നെന്നും അക്വാറിയൻ സുവിശേഷങ്ങൾ വാദിക്കുന്നു.ഡൗലിംഗിന്റെ സുവിശേഷങ്ങൾ ദൈവപ്രചോദിതമായിരുന്നത്രെ.അക്വാറിയിൻ സുവിശേഷങ്ങളുടെ അടിസ്ഥാനത്തിൽ രൂപീകൃതമായ അക്വാറിയൻ ക്രിസ്റ്റീൻ ചർച്ച് ഇന്നും അമേരിക്കയിൽ സജീവമാണ്.
1976-ൽ lost years of Jesus എന്ന പേരിൽ ഒന്നര മണിക്കൂർ ദൈർഘ്യമുള്ള ഹോളിവുഡ് സിനിമ പുറത്തിറങ്ങിയിരുന്നു. റിച്ചാർഡ് ബോക്ക് ആയിരുന്നു അതിന്റെ സംവിധായകൻ.
2010ൽ ഡ്രൂ ഹെറിയട്ട് എന്ന സംവിധായകൻ "അക്വാറിയൻ ഗോസ്പൽ "എന്ന സിനിമ സംവിധാനം ചെയ്യാൻ തീരുമാനിക്കുകയുണ്ടായി. ചിത്രീകരണം അറബ് രാജ്യങ്ങളിലും , ഇറാൻ, ഇന്ത്യ , ഈജിപ്ത് തുടങ്ങിയ രാജ്യങ്ങളിൽ നിന്നുള്ള അഭിനേതാക്കളെയും ഉൾപ്പെടുത്തിയായിരിക്കുമെന്നു കരുതുന്നു.ചിത്രത്തിൽ യേശു ഇന്ത്യയിൽ പരിചയപ്പെടുന്ന ഒരു വനിതാ സുഹൃത്തിന്റെ വേഷത്തിനു ബോളിവുഡ് നടി മല്ലിക ഷേറാവത്ത് പരിഗണിക്കപ്പെടുന്നു എന്നത് വാർത്ത ആയിരിക്കുകയാണ്.


അധികം ആരാലും അറിയപ്പെടാതെ യേശു ഗലീലിയിൽ തന്നെ ഉണ്ടായിരുന്നു എന്ന വാദങ്ങളും ബൈബിളിൽ നിന്ന് പ്രബലമാണ്. 

1. അമ്മയുടെ ഒപ്പം 

ലൂക്കോ.2:51 “പിന്നെ അവൻ അവരോടുകൂടെ ഇറങ്ങി, നസറെത്തിൽ വന്നു അവർക്കു കീഴടങ്ങിയിരുന്നു. ഈ കാര്യങ്ങള് എല്ലാം അവന്റെ അമ്മ ഹൃദയത്തിൽ സംഗ്രഹിച്ചു.”

12 വയസ്സ് മുതൽ യേശുക്രിസ്തു നസറേത്തിൽ തന്റെ മാതാപിതാക്കൾക്ക്‌ കീഴടങ്ങിയിരുന്നു എന്ന് ബൈബിൾ പറയുന്നു. എങ്ങോട്ടെങ്കിലും യേശുക്രിസ്തു പോയതായി ബൈബിളിൽ പറഞ്ഞിട്ടുമില്ല. 

2. പതിവായി നസ്രത്തിലെ സിനഗോഗിൽ പോകുന്ന വ്യക്തി 

ലൂക്കോ.4:16 : യേശു താൻ വളർന്ന സ്ഥലമായ നസറത്തിൽ വന്നു. പതിവുപോലെ ഒരു സാബത്തുദിവസം അവൻ അവരുടെ സിനഗോഗിൽ പ്രവേശിച്ച് വായിക്കാൻ എഴുന്നേറ്റുനിന്നു. 

“അവൻ വളർന്ന സ്ഥലമായ നസറത്തിൽ” എന്ന് വളരെ വ്യക്തമായിത്തന്നെ പറഞ്ഞിരിക്കുന്നു. മാത്രമല്ല, “പതിവുപോലെ ഒരു സാബത്തുദിവസം അവൻ അവരുടെ സിനഗോഗിൽ” എന്നും പറഞ്ഞിരിക്കുന്നു. പതിവായി ചെയ്യുന്ന ഒരു കാര്യമായിട്ടാണ് അത് പറഞ്ഞിരിക്കുന്നത്. അതുവരെ നാട്ടിൽ ഇല്ലാതിരുന്ന ആൾ ആയിരുന്നെങ്കിൽ “തന്റെ പതിവ്‌ പോലെ” എന്നെഴുതുകയില്ല.

3. അറിവിൽ ആശ്ചര്യം 

യോഹ.7:14,15 “പെരുനാൾ പാതി കഴിഞ്ഞശേഷം യേശു ദൈവാലയത്തിൽ ചെന്നു ഉപദേശിച്ചു. വിദ്യാഭ്യാസം ചെയ്യാത്ത ഇവൻ ശാസ്ത്രം അറിയുന്നതു എങ്ങനെ എന്നു യെഹൂദന്മാർ പറഞ്ഞു ആശ്ചര്യപ്പെട്ടു” 

12 വയസ്സു മുതൽ 30 വയസ്സ് വരെ തങ്ങളുടെ ഇടയിൽ ഇല്ലാതിരുന്ന ഒരാളെക്കുറിച്ച് അവർക്കങ്ങനെ ആശ്ചര്യപ്പെടെണ്ടി വരില്ല. മാത്രമല്ല, അങ്ങനെ വേറെ എവിടെയെങ്കിലും പോയ ഒരാൾ ആയിരുന്നു യേശു എങ്കിൽ അവർ പറയുന്നത്: “ഇവൻ എവിടെയൊക്കെയോ പോയി എന്തൊക്കെയോ പഠിച്ചു വന്നിരിക്കുന്നു” എന്നായിരിക്കും!

4. തങ്ങളുടെ ഒപ്പം ഉണ്ടായിരുന്നവൻ

ഇവിടെയും ജനം അത്ഭുതപ്പെടുകയാണ്. തങ്ങളുടെ ഇടയിൽ ആശാരിപ്പണി ചെയ്തു നടന്ന ചെറുക്കൻ ആണ് ഇത്രേം വല്യ വല്യ കാര്യങ്ങൾ പറയുന്നത് എന്നാണ് അവർ അത്ഭുതപ്പെടുന്നത്. യേശുക്രിസ്തു പുറത്ത് എവിടെയെങ്കിലും പോയിട്ട് വന്ന ആളായിരുന്നെങ്കിൽ ഒരിക്കലും ജനം അങ്ങനെ അത്ഭുതപ്പെടുകയില്ല. തങ്ങൾക്കു ശരിക്കും അറിയാവുന്ന, തങ്ങളുടെ കൂടെ ഉണ്ടായിരുന്ന ഒരാൾ ആയതുകൊണ്ടാണ് അവർ അത്ഭുതപ്പെട്ടത്.


</doc>
<doc id="138496" url="https://ml.wikipedia.org/wiki?curid=138496" title="അന്തർദേശീയ വനവർഷം">
അന്തർദേശീയ വനവർഷം

ഐക്യരാഷ്ട്രസഭയുടെ ആഹ്വാനമനുസരിച്ച് 2011 അന്തർദേശീയ വനവർഷമായി ആചരിക്കുന്നു (International Year of Forests) . ഈ തലമുറയുടെയും വരാനിരിക്കുന്ന തലമുറകളുടെയും പ്രയോജനത്തെകരുതി, ലോകമാകമാനമുള്ള വനങ്ങളെ സംരക്ഷിക്കേണ്ടതിന്റെ പ്രാധാന്യം ബോധ്യപ്പെടുത്താനും സുസ്ഥിര വനപരിപാലന മുറകളെക്കുറിച്ചുള്ള അവബോധം വളർത്താനും ലക്ഷ്യമിട്ടാണ് അന്താരാഷ്ട്ര വനവർഷാചരണത്തിന് യു.എൻ ആഹ്വാനം ചെയ്തിരിക്കുന്നത്. ലോകമാകമാനം സംഭവിച്ചുകൊണ്ടിരിക്കുന്ന കാലാവസ്ഥാമാറ്റത്തെ നേരിടുവാനുള്ള സാർവദേശീയ മുന്നൊരുക്കമായാണ് ഈ ആചരണം. ലോകമാകമാനം പ്രതിവർഷം 50000 ചതുരശ്ര മൈൽ എന്ന തോതിൽ വനമേഖലകൾ നശിപ്പിക്കപ്പെടുന്നു. അതോടൊപ്പം തന്നെ ജന്തുജാലങ്ങളും വംശനാശഭീക്ഷണി നേരിട്ടുകൊണ്ടിരിക്കുന്നു. ഈ വനങ്ങളിലെ സസ്യജാലങ്ങളാണ് അന്തരീക്ഷത്തിലെ കാർബൺ ഡയോക്സൈഡിനെ ആഗീകരണം ചെയ്ത് പ്രാണവായുവായ ഓക്സിജനെ പുറംതള്ളുന്നത്. വനങ്ങൾ തകരുന്നതോടെ ഈ സന്തുലിതാവസ്ഥയ്ക്ക് മാറ്റം സംഭവിക്കുന്നു. മണ്ണൊലിപ്പു മൂലം ജലദൗർലഭ്യം സംഭവിക്കുന്നു. ഇങ്ങനെയുള്ള എല്ലാവിധ നശീകരണങ്ങളെക്കുറിച്ചുള്ള ബോധവത്കരണമാണ് അന്തർദേശീയ വനവർഷം കൊണ്ട് ഉദ്ദേശിക്കുന്നത്.


</doc>
<doc id="138503" url="https://ml.wikipedia.org/wiki?curid=138503" title="സൈൻസ് വീഡിയോ ഫെസ്റ്റിവൽ">
സൈൻസ് വീഡിയോ ഫെസ്റ്റിവൽ

ഫെഡറേഷൻ‌ ഓഫ്‌ ഫിലിം സൊസൈറ്റീസ് ഓഫ് ഇന്ത്യ - കേരള ഘടകം സംഘടിപ്പിക്കുന്ന, ജോൺ‌ ഏബ്രഹാം ദേശീയപുരസ്കാരത്തിനായുള്ള വീഡിയോ ഡോക്യുമെന്ററികളുടെയും ഹ്രസ്വചിത്രങ്ങളുടെയും മേളയാണ് സൈൻ‌സ്. 1999 ൽ‌ മലയാളസിനിമയ്ക്കുള്ള പുരസ്കാരമായാണു ഫെഡറേഷൻ‌ ഓഫ്‌ ഫിലിം സൊസൈറ്റീസ് ഓഫ് ഇന്ത്യ - കേരള ഘടകം ജോൺ‌ ഏബ്രഹാം പുരസ്കാരം ഏർപ്പെടുത്തിയത്. 2005 ൽ ഡോക്യുമെന്ററികൾക്കും ഹ്രസ്വചിത്രങ്ങൾക്കും ഉള്ള മത്സരം ദേശീയതലത്തിലേക്കുയർത്തി സൈൻസ് എന്ന മേള ആരംഭിച്ചു. അടൂർ‌ ഗോപാലകൃഷ്ണൻ‌, സഈദ് മിർസ, കുമാർ ഷഹാനി, മണി കൗൾ‌, അരുൺ‌ ഘോപ്കർ എന്നിവർ‌ വിവിധവർഷങ്ങളിൽ‌ ജൂറി അധ്യക്ഷൻമാർ‌ ആയിരുന്നു. മികച്ച ഡോക്യുമെന്ററി, മികച്ച ഹ്രസ്വചിത്രം, സിനിമ ഓഫ് റെസിസ്റ്റൻസ്, സിനിമ എക്സ്പെരിമെന്റ എന്നീ നാലു പുരസ്കാരങ്ങൾ‌ നൽകിവരുന്നു. 25000 രൂപയും സി. എൻ‌. കരുണാകരൻ‌ രൂപകൽപ്പന ചെയ്ത ശിൽപ്പവും പ്രശസ്തിപത്രവുമാണു ജോൺ‌ ഏബ്രഹാം ദേശീയപുരസ്കാരം. 2011 ലെ മേള ഫെബ്രുവരി 11 മുതൽ‌ തിരുവനന്തപുരത്ത് നടക്കും. ഈ വർഷം മുതൽ‌ കേരളത്തിലെ വിദ്യാർഥികൾ സംവിധാനം ചെയ്ത ചിത്രങ്ങളുടെ മത്സരവിഭാഗവും ഉണ്ട്.

സൈൻസ് മേളയിൽ‌ വിവിധവർഷങ്ങളിൽ‌ പ്രദർശിപ്പിച്ച് ശ്രദ്ധ നേടിയ ചിത്രങ്ങൾ‌ പിന്നീട് ഏറെ പ്രധാനപ്പെട്ട പുരസ്കാരങ്ങൾ‌ നേടിയിട്ടുണ്ട്. മാത്രമല്ല, പല സാമൂഹ്യപ്രശ്നങ്ങളും രാജ്യാന്തരസമൂഹത്തിന്റെയും മാധ്യമങ്ങളുടെയും ശ്രദ്ധയിൽ വരാനും ഇടയാക്കി. മണിപ്പൂരിലെ സൈന്യത്തിന്റെ അമിതാധികാരം ഉണ്ടാക്കുന്ന മനുഷ്യാവകാശപ്രശ്നങ്ങൾ പ്രതിപാദിക്കുന്ന അഫ്സ്പ-1958 (ഹോബം പബൻ‌ കുമാർ‌), ഒറീസയിലെ ആദിവാസികളുടെ സമരകഥയായ മഹുവ മെമയേഴ്സ് (വിനോദ് രാജ), ഹിമാലയത്തിലേക്ക് ഒറ്റക്കു നടത്തിയ യാത്രയെ ചിത്രീകരിക്കുന്ന റൈഡിങ്ങ് സോളോ റ്റു ദ് ടോപ്പ് ഓഫ് ദ് വേൾഡ് (ഗൗരവ് ജാനി), ഹോപ്പ് ഡൈസ് ലാസ്റ്റ് ഇൻ വാർ (സുപ്രിയോ സെൻ) തുടങ്ങിയ ചിത്രങ്ങൾ ഏറെ ശ്രദ്ധിക്കപ്പെട്ടവയാണ്.


</doc>
<doc id="138516" url="https://ml.wikipedia.org/wiki?curid=138516" title="കൂട്ട്യായ്ക്കാർ">
കൂട്ട്യായ്ക്കാർ

വടക്കൻ മലബാറിലെ ക്ഷേത്രങ്ങളിൽ ഉൽസവങ്ങൾക്കും മറ്റു കാര്യങ്ങൾക്കും സഹായിക്കുന്നതിന് തിരഞ്ഞെടുക്കപ്പെടുന്നവരാണ് കൂട്ട്യായ്ക്കാർ.
രണ്ടോ കൂടുതലായാൽ നാലോ ആളുകളെയാണ് തിരഞ്ഞെടുക്കുന്നത്. അവർ പരസ്പരം ചങ്ങാതി എന്നാണ് വിളിക്കുന്നത്. ചുമതല കാലാവധിക്ക് ശേഷം ഒഴിഞ്ഞാലും ചങ്ങാതി എന്നു തന്നെയാണ് വിളിക്കുന്നത്. യാദവർക്കിടയിൽ ഇവരെ കാലുവരക്കാർ എന്നു വിളിക്കും.

മിക്ക ക്ഷേത്രങ്ങളിലും വൃശ്ചികമാസത്തിലാണ് തിരഞ്ഞെടുപ്പ് നടക്കുക. ക്ഷേത്രത്തിനു കീഴിലുള്ള വിവാഹിതരായ ചെറുപ്പക്കാരിൽ നിന്നാണ് ഇവരെ തിരഞ്ഞേടുക്കുന്നത്.ചില സ്ഥലങ്ങളിൽ നറുക്കെടുക്കുന്ന രീതിയുമുണ്ട്. തെയ്യങ്ങൾ നേരിട്ട് ചുമതല ഏല്പിക്കുന്ന ക്ഷേത്രങ്ങളുമുണ്ട്. ഒരു വർഷത്തേക്കാണ് തിരഞ്ഞെടുപ്പ്.തിരഞ്ഞെടുത്താൽ ഒഴിയാനും പാടില്ല.

ചുമതലയേറ്റാൽ ഒരു വർഷം തികഞ്ഞ ചിട്ടയോടെ വേണം ജീവിക്കാൻ. ഷർട്ടിടാതെ വെള്ളമുണ്ട് മാത്രമെ ധറിക്കാവൂ. ക്ഷേത്രകാര്യങ്ങൾക്ക് പോകുമ്പോൾ മുദ്ര(മരം കോണ്ടുള്ള ഒരു തരം വടി) കൈയിൽ വേണം. ചില ക്ഷേത്രങ്ങളിൽ ഉറുമാൽ കൂടി മുദ്രയായി ഉണ്ടാകും.

മദ്യപിക്കരുത്. ശുദ്ധിയുള്ള സ്ഥലങ്ങളിൽ നിന്നെ ഭക്ഷണം കഴിക്കാവൂ. അടുത്ത ബന്ധുക്കൾ മരിച്ചാൽ പോലും ബലികർമ്മങ്ങളിൽ പങ്കെടുക്കാൻ പാടില്ല. മരണവീട്ടിൽ പോയാൽ തന്നെ സംസ്ക്കര ചടങ്ങുകൾ തുടങ്ങുന്നതിനു മുമ്പെ മടങ്ങണം.

</doc>
<doc id="138518" url="https://ml.wikipedia.org/wiki?curid=138518" title="സുനാമിക">
സുനാമിക

സുനാമികൊണ്ടുണ്ടായ മുറിവുകളും വേദനകളും മറക്കാൻ വേണ്ടി ഒരുകൂട്ടം അമ്മമാർ കണ്ടുപിടിച്ചതാണ് സുനാമിക. ചെറുവിരലിന്റെ വലിപ്പമുള്ള കൊച്ചു പാവകളാണ് ഇവ. സുനാമിയുടെ മകളെന്നും ഇതിനെ വിശേഷിപ്പിക്കാറുണ്ട്. തുണികഷണങ്ങൾകൊണ്ടാണ് ഇതുണ്ടാക്കുന്നത്. ബുക്ക് മാർക്കായും, പേപ്പർക്ലിപ്പായും ഒക്കെ ഇതു കിട്ടും. 

സുനാമി തിരമാലകൾ കവർന്നെടുത്ത സ്വപ്നങ്ങൾ ഇതുകൊണ്ട് വീണ്ടും പിടിച്ചെടുക്കുകയാണ് ഒരു കൂട്ടം സ്ത്രീകൾ. പോണ്ടിച്ചേരിയലെ സുനാമി ബാധിതരെ പുനർധിവസിപ്പിക്കുന്നതിനുള്ള ആരോവില്ലെ പദ്ധതിയുടെ ഭാഗമായി ഇതിന്റെ നിർമ്മാണം പരിശീലിപ്പിക്കുന്നുണ്ട്. 


</doc>
<doc id="138521" url="https://ml.wikipedia.org/wiki?curid=138521" title="അപ്പോളോ 11">
അപ്പോളോ 11

മനുഷ്യനെ ആദ്യമായി ചന്ദ്രനിൽ ഇറക്കിയ ബഹിരാകാശ ദൗത്യമായിരുന്നു അപ്പോളോ 11. ശീതയുദ്ധകാലത്തെ ബഹിരാകാശ മൽസരങ്ങളിൽ അമേരിക്ക നേടിയ വിജയമായി ഈ ദൗത്യം വിലയിരുത്തപ്പെട്ടു. 1969 ജൂലൈ 16-ന് ഫ്ലോറിഡയിൽ നിന്നു വിക്ഷേപിക്കപ്പെട്ടു. നീൽ ആംസ്ട്രോങ്, എഡ്വിൻ ആൾഡ്രിൻ, മൈക്കൽ കോളിൻസ് എന്നിവരായിരുന്നു യാത്രികർ. 

"ഈഗിൾ" എന്ന ചാന്ദ്രപേടകത്തിൽ ജൂലൈ 20-ന് ആംസ്ട്രോങ്, ആൾഡ്രിൻ എന്നിവർ ചന്ദ്രനിൽ കാലുകുത്തി. "പ്രശാന്തിയുടെ സമുദ്രം" എന്ന സ്ഥലത്താണ് അവർ ഇറങ്ങിയത്. 21 മണിക്കൂർ 31 മിനിറ്റ് സമയം ഇവർ ചന്ദ്രോപരിതലത്തിൽ ചിലവഴിച്ചു. ഈ സമയം "കൊളംബിയ" എന്ന നിയന്ത്രണ പേടകത്തിൽ കോളിൻസ് ചന്ദ്രനെ പ്രദക്ഷിണം ചെയ്തുകൊണ്ടിരുന്നു. ജൂലൈ 24-ന് മൂവരും ഭൂമിയിൽ തിരിച്ചെത്തി.
1969 ജൂലൈ. 16-ന് ഫ്ലോറിഡയിലെ കെന്നഡി സ്പെയ്സ് സെന്ററിൽ നിന്നു ഇന്ത്യൻ സമയം 19.02-ന് യാത്ര തിരിച്ചു. നീൽ എ. ആംസ്ട്രോങ് (Neil A.Armstrong), എഡ്വിൻ ആൽഡ്രിൻ (Edwin Aldrin), മൈക്കൽ കോളിൻസ് (Michael Collins) എന്നിവരായിരുന്നു യാത്രക്കാർ. ഭീമാകാരമായ സാറ്റേൺ V (Saturn V) റോക്കറ്റ് 30 ലക്ഷം കി.ഗ്രാം ശക്തി(Kgf)-ഓടെ അപ്പോളോ 11-നെ ഉയർത്തിവിട്ടു. വിക്ഷേപണസമയത്ത് അപ്പോളോ 11-ന്റെ ഭാരം 3,100 ടൺ ആയിരുന്നു. 36 നിലകളുള്ള ഒരു കെട്ടിടത്തിന്റെ ഉയരമുണ്ടായിരുന്നു സാറ്റേൺ V ചേർന്ന അപ്പോളോ 11-ന്; അതായത് ഏതാണ്ട് 110 മീ. ഉയരം.

മൂന്ന് ഘട്ടങ്ങളിലായാണ് സാറ്റേൺ റോക്കറ്റ് എരിച്ചത്. രണ്ടര മിനിറ്റു കൊണ്ട് എരിഞ്ഞുകഴിഞ്ഞ ഒന്നാം ഘട്ടത്തിൽ ദ്രവ ഓക്സിജൻ ആണ് ഇന്ധനമായി ഉപയോഗിച്ചത് (ഒരു സെക്കൻഡിൽ 15 ടൺ ഇന്ധനം എരിയും). അപ്പോളാ 11 കിഴക്കൻ ആഫ്രിക്കയുടെ മീതെ 64 കി.മീ. ഉയരത്തിൽ എത്തിയപ്പോൾ റോക്കറ്റിന്റെ രണ്ടാം ഘട്ടം പ്രവർത്തിപ്പിച്ചു. അതോടെ ആദ്യറോക്കറ്റ് വേർപെട്ട് സമുദ്രത്തിൽ വീണു. അപ്പോളോയുടെ വേഗം മണിക്കൂറിൽ 27,000 കി.മീ. ആയി. വാഹനം ഭൂമിയുടെ ഉപഗ്രഹമായിത്തീരാൻ ഈ ഗതിവേഗം മതിയായിരുന്നു.

സഞ്ചാരികൾ വാഹനത്തിലെ വിവിധോപകരണങ്ങൾ പരിശോധിച്ച് എല്ലാം ശരിയാണെന്നു ബോധ്യം വരുത്തിയശേഷം റോക്കറ്റിന്റെ മൂന്നാം ഘട്ടം എരിച്ച് ഗതിവേഗം മണിക്കൂറിൽ 40,000 കി.മീ. ആക്കി. ഹൈഡ്രജനും ഓക്സിജനും കലർന്നതായിരുന്നു ഈ ഘട്ടത്തിലെ ഇന്ധനം. ഭൂമിയുടെ ആകർഷണമേഖലയിൽനിന്നു മോചനം നേടി ചന്ദ്രനെ ലക്ഷ്യമാക്കി അപ്പോളോ കുതിച്ചു. വേഗം കൂട്ടുന്ന ഈ എരിക്കലിന് ട്രാൻസ് ലൂണാർ ഇൻസർഷൻ (T.L.I) എന്നു പറയുന്നു.

ഏകദേശം 200,000 കി.മീ. ദൂരം സഞ്ചരിച്ചുകഴിഞ്ഞപ്പോൾ റോക്കറ്റ് മൂന്നു സെക്കൻഡു നേരം എരിച്ച് ദിശ ശരിപ്പെടുത്തി. വാഹനം സഞ്ചരിക്കുമ്പോൾ ചന്ദ്രനും സ്വന്തം ഭ്രമണപഥത്തിൽ സഞ്ചരിക്കുകയായതിനാൽ 20-ന് ചന്ദ്രൻ എവിടെ ആയിരിക്കുമെന്നു കണക്കുക്കൂട്ടി ആ സ്ഥാനം ലക്ഷ്യമാക്കി പ്രയാണം നിയന്ത്രിക്കാനാണ് ഇപ്രകാരം മൂന്നു സെക്കൻഡ് റോക്കറ്റ് എരിച്ചു ഗതിവ്യത്യാസം വരുത്തിയത്.

ഇതിനുശേഷം "റെട്രോ റോക്കറ്റുകൾ" എരിച്ച് വാഹനത്തിന്റെ ഗതിവേഗം ക്രമേണ കുറച്ചു. സാധാരണ റോക്കറ്റുകൾ എരിക്കുമ്പോൾ റോക്കറ്റിന്റെ പിൻഭാഗത്തുകൂടെ ബഹിർഗമിക്കുന്ന വാതകങ്ങളുടെ ശക്തിക്കു തുല്യമായ ശക്തിയോടെ റോക്കറ്റ് മുൻപോട്ടു നീങ്ങും. റെട്രോ റോക്കറ്റുകൾ മുൻപോട്ടാണ് എരിക്കുന്നത്. അപ്പോൾ വാഹനം പുറകോട്ടു തള്ളപ്പെടും, വേഗം കുറയും. റോക്കറ്റുകൾ പ്രവർത്തിക്കുന്നതു ന്യൂട്ടന്റെ മൂന്നാം ചലനനിയമപ്രകാരമാണ്. റെട്രോ റോക്കറ്റുകൾ കൊണ്ടു ഗതിവേഗം 3,520 കി.മീ./മണിക്കൂർ ആക്കി. അപ്പോൾ വാഹനം ഭൂമിയിൽ നിന്ന് 300,000 കി.മീ. ദൂരെ ചന്ദ്രന്റെയും ഭൂമിയുടെയും ആകർഷണം മിക്കവാറും തുല്യമായ ഒരു മണ്ഡലത്തിൽ ആയിരിക്കും. ഈ സമഗുരുത്വമേഖല കടന്നു കഴിഞ്ഞപ്പോൾ വാഹനത്തിന്റെ ഗതിവേഗം മണിക്കൂറിൽ 8000 കി.മീ. ആയി ഉയർന്നു. ചന്ദ്രന്റെ ആകർഷണമാണ് ഈ ഗതിവേഗവർധനയ്ക്കു കാരണം.

അപ്പോളോ 11 ചന്ദ്രന്റെ മറുവശത്ത് എത്തിയപ്പോൾ റെട്രോ റോക്കറ്റ് വീണ്ടും എരിച്ച് ഗതിവേഗം 5,700 കി.മീ./മണിക്കൂർ ആക്കിക്കുറച്ച് വാഹനത്തെ ചന്ദ്രനു ചുറ്റുമുള്ള ഒരു ഭ്രണപഥത്തിൽ എത്തിച്ചു. ആൽഡ്രിനും ആംസ്ട്രോങ്ങും ചാന്ദ്രപേടക (ഈഗിൾ)ത്തിൽ കടന്നു; കോളിൻസ് മാതൃപേടകമായ കൊളമ്പിയയെ നയിച്ചു. ചന്ദ്രനെ 12-ആം തവണ പ്രദക്ഷിണം വയ്ക്കുമ്പോൾ ഈഗിളും കൊളംബിയയും തമ്മിൽ വേർപെടുത്തപ്പെട്ടു.

ഈഗിളിന്റെ അവരോഹണഭാഗത്തിൽ ഘടിപ്പിച്ചിരുന്ന റോക്കറ്റ് എൻജിൻ 28 സെക്കന്റ് നേരം എരിച്ച് വാഹനത്തെ ശരിയായ പാതയിൽ എത്തിച്ചു. 1,067 കി.മീ. ഉയരത്തിൽനിന്ന് ഈഗിൾ ചന്ദ്രനിലേക്കു താഴാൻ തുടങ്ങി. ഓരോ ചലനവും ടെലിവിഷൻ ക്യാമറയിൽ പകർത്താൻ ഏർപ്പാടുണ്ടായിരുന്നു. 1969 ജൂലായ്. 21-ന് രാവിലെ ഇന്ത്യൻ സമയം 01.47.40-ന് ഈഗിൾ ചന്ദ്രനിലെ പ്രശാന്തസാഗര(Sea of Tranquility) ത്തിൽ ഇറങ്ങി. ആ സ്ഥാനത്തിന് ആംസ്ട്രോങ്ങും ആൽഡ്രിനും കൊടുത്ത പേര് "പ്രശാന്തഘട്ടം" എന്നർഥമുള്ള ട്രാങ്ക്വിലിറ്റി ബേസ് (Tranquility Base) എന്നാണ്.

ഏതാണ്ട് ഏഴ് മണിക്കൂറോളം വാഹനത്തിനുള്ളിൽ കഴിച്ചു കൂട്ടിയശേഷം പ്രത്യേകതരം കുപ്പായങ്ങളും ശിരോവേഷ്ടനങ്ങളും ധരിച്ച്, ആംസ്ട്രോങ് എട്ട് മണിക്ക് ചാന്ദ്രപ്രതലത്തിലേക്ക് ഇറങ്ങി. ചാന്ദ്രപ്രതലത്തിൽ കാലുകുത്തുമ്പോൾ ആംസ്ട്രോങ് പറഞ്ഞ വാക്കുകൾ ചരിത്രപ്രസിദ്ധമായിത്തീർന്നു. "ഒരു മനുഷ്യന് അതൊരു ചെറിയ അടിവയ്പാണ്; എന്നാൽ മനുഷ്യവംശത്തിന് ഒരു ബൃഹത്തായ കുതിച്ചുചാട്ടവും" (That's one small step for a man;one giant leap for mankind).

ഏതാനും നേരം ചാന്ദ്രപ്രതലത്തിൽ നടന്നശേഷം ആംസ്ട്രോങ് തിരിച്ചുവന്ന് ആൽഡ്രിനെ ഏണിവഴി ഇറങ്ങാൻ സഹായിച്ചു. ഇത്രയും സമയം ആൽഡ്രിൻ ആംസ്ട്രോങിന്റെ ഫോട്ടോയെടുത്തു ഭൂമിയിലേക്ക് അയയ്ക്കുന്നുണ്ടായിരുന്നു. രണ്ടുപേരും ചേർന്ന് യു.എസ്സിന്റെ കൊടി ചന്ദ്രനിൽ നാട്ടി. യു.എസ്സിലേയും മുൻ യു.എസ്.എസ്. ആറിലേയും നിര്യാതരായ ശൂന്യാകാശ സഞ്ചാരികളുടെ മെഡലുകളും ഒരു ലോഹത്തകിടും അവിടെ നിക്ഷേപിച്ചു. ലോഹത്തകിടിൽ ഇങ്ങനെ എഴുതിയിരുന്നു. "ഇവിടെ ഭൂഗ്രഹത്തിൽനിന്നുള്ള മനുഷ്യർ ചന്ദ്രനിൽ ആദ്യമായി കാല്കുത്തി. എ.ഡി. 1969 ജൂലൈ.; സമസ്തമാനവർക്കുമായി സമാധാനപരമായി എത്തിച്ചേർന്നു." (ഒപ്പ്) എൻ.എ. ആംസ്ട്രോങ്, മൈക്കൽ കോളിൻസ്, എഡ്വിൻ ആൽഡ്രിൻ, റിച്ചാർഡ് എം. നിക്സൺ (പ്രസിഡന്റ്, യു.എസ്.എ.)' (Here men from the planet Earth first set foot upon the Moon,July,1969 A.D.We came in peace for all mankind .Sd/N.A.Armstrong,Michael Collins,Edwin Aldrin,Richard M.Nixon-President,U.S.A)

ചാന്ദ്രപ്രതലത്തിൽ 0.3-0.6 മീ. വ്യാസമുള്ള ആയിരത്തോളം വക്ത്ര(craters)ങ്ങളും അനവധി ശിലാഖണ്ഡങ്ങളും ഉണ്ടായിരുന്നു എന്നും അവരുടെ കാല്പാടുകൾ 0.3 സെ.മീ. ആഴത്തിൽ പതിഞ്ഞതായും ചാന്ദ്രപ്രതലം വഴുക്കലുള്ളതായി അനുഭവപ്പെട്ടു എന്നും ഇവരുടെ വിവരണങ്ങളിൽ നിന്നും അറിവായിട്ടുണ്ട്. ആംസ്ട്രോങും ആൽഡ്രിനും ചന്ദ്രനിൽ നിന്ന് മണ്ണിന്റെയും പാറക്കല്ലുകളുടെയും സാമ്പിളുകൾ ശേഖരിക്കുകയും ശാസ്ത്രീയ വിവരണങ്ങൾ ലഭ്യമാക്കാൻ മൂന്ന് ഉപകരണങ്ങൾ - സൌരവാതത്തിന്റെ സംയോഗം നിർണയിക്കുന്ന യന്ത്രം (solar wind composition detector), ചാന്ദ്രചലനം (moon quakes), ഉല്ക്കാ പതനങ്ങളുടെ ആഘാതം തുടങ്ങിയവ നിർണയിക്കുന്ന ഉപകരണം (seismic detector), ചന്ദ്രന്റെയും ഭൂമിയുടെയും ചലനങ്ങളും അവ തമ്മിലുള്ള അകലവും മറ്റും കൃത്യമായി നിർണയിക്കുവാൻ സഹായകമായ ലേസർ രശ്മികളെ ഭൂമിയിലേക്ക് പ്രതിഫലിപ്പിക്കുന്ന ലേസർ റിഫ്ളക്ടർ (laser reflector) സജ്ജമാക്കുകയും ചെയ്തു.

ഓക്സിജൻ ശേഖരത്തിന്റെ കുറവുമൂലം അവർക്കു കൂടുതൽ സമയം അവിടെ ചെലവഴിക്കാൻ കഴിഞ്ഞില്ല. ഏതാണ്ട് 21 മണിക്കൂർ ചന്ദ്രനിൽ കഴിച്ചശേഷം പേടകത്തിനു പുറത്ത് രണ്ടര മണിക്കൂർ മാത്രമാണ് ചെലവഴിച്ചത്. കൊളംബിയ മുകളിൽ പ്രത്യേക്ഷപ്പെട്ടപ്പോൾ അവർ ഈഗിളിന്റെ ആരോഹണഭാഗം പ്രവർത്തിപ്പിച്ച് ഉയർന്നു. നാല് മണിക്കൂറിനുശേഷം ഈഗിൾ 1,067 കി.മീ. ഉയർന്ന് കൊളംബിയയുമായി സന്ധിച്ചു. ഈഗിൾ ഉപേക്ഷിച്ച് മൂന്ന് പേരും മാതൃപേടകത്തിൽ ഭൂമിയിലേക്കു യാത്രതിരിച്ചു. ജൂലായ്. 24 ഇന്ത്യൻ സമയം 22:20:35-ന് പസിഫിക് സമുദ്രത്തിൽ ഇറങ്ങി. ഹെലികോപ്റ്റർ അവരെ ഹോർണറ്റ് എന്ന കപ്പലിൽ എത്തിച്ചു. 18 ദിവസത്തേക്ക് സഞ്ചാരികൾക്ക് ബാഹ്യലോകവുമായി അടുത്തു പെരുമാറാൻ (ഫോണിലൂടെയല്ലാതെ) അനുവാദം നൽകിയില്ല. ചന്ദ്രനിൽനിന്ന് അജ്ഞാതമായ ഏതെങ്കിലും രോഗാണുവുമായിട്ടാണ് അവർ വന്നിരിക്കുന്നതെങ്കിൽ മനുഷ്യരാശിയെ അത് അപകടത്തിലാക്കുമെന്ന ഭയമായിരുന്നു ഇതിനു കാരണം.


</doc>
<doc id="138524" url="https://ml.wikipedia.org/wiki?curid=138524" title="ആഫ്രിക്കൻ മഹാഗണി">
ആഫ്രിക്കൻ മഹാഗണി

ഖായ സെനഗലെൻസിസ് എന്ന വംശത്തിൽപ്പെട്ട മഹാഗണി മരമാണ് ആഫ്രിക്കൻ മഹാഗണി എന്നറിയപ്പെടുന്നത്. ഇത് വളരെ ചുരുങ്ങിയ കാലയളവിൽ തന്നെ 60 മുതൽ 80 അടി വരെ ഉയരം വയ്ക്കുന്നു. മുൻകാലങ്ങളിൽ ഇവ ആഫ്രിക്കൻ വനാന്തരങ്ങളിൽ മാത്രമാണ് കാണപ്പെട്ടിരുന്നത്. തന്മൂലമാണ് ഇവയ്ക്ക് ആഫ്രിക്കൻ മഹാഗണി എന്ന പേർ ലഭ്യമായത്. 25 വർഷങ്ങൾക്കു ശേഷം മാത്രമേ ഇവ പൂക്കുകയും കായ്ക്കുകയും ചെയ്യുന്നുള്ളു. ഇതിനാൽ വംശവർദ്ധന വളരെ സാവധാനമാണ്. ഇന്ത്യയിൽ വ്യാപകമായി കാണപ്പെടുന്ന മഹാഗണിയുമായി താരതമ്യപ്പെടുത്തുമ്പോൾ ആഫ്രിക്കൻ മഹാഗണിയുടെ വളർച്ച ഇരട്ടി വേഗത്തിലാണ്.


</doc>
<doc id="138538" url="https://ml.wikipedia.org/wiki?curid=138538" title="കാന്റർബറി കഥകൾ">
കാന്റർബറി കഥകൾ

കാന്റർബറി കഥകൾ അഥവാ ദി കാന്റർബറി റ്റെയിൽസ്(The Canterbury Tales) പതിനാലാം നൂറ്റാണ്ടിൽ ജെഫ്രീ ചോസർ മിഡിൽ ഇംഗ്ലീഷിൽ എഴുതിയ കഥാസമാഹാരമാണ്. ഭൂരിഭാഗവും പദ്യത്തിലെഴുതിയിരിക്കുന്ന ഈ കഥാസമാഹാരത്തിലെ കഥകൾ, ഒരു കൂട്ടം തീർത്ഥാടകർ സൌത്ത്വാർക്ക് എന്ന സ്ഥലത്തു നിന്നും വിശുദ്ധ തോമസ് ബെക്കറ്റിന്റെ ശവകുടീരത്തിലേക്കുള്ള യാത്രക്കിടയിൽ പരസ്പരം പറയുന്ന കഥകളാണ്. ജെഫ്രി ചോസറിന്റെ ഏറ്റവും പ്രശസ്തമായ കൃതിയാണ് കാന്റർബറി കഥകൾ.

29 യാത്രക്കാർ ഉണ്ടായിരുന്നു ആ തീർഥാടനത്തിൽ. കാന്റർബറി റ്റെയിൽസിന്റെ പ്രൊലോഗിൽ ഈ 29 യാത്രക്കാരെക്കുറിച്ചും വിവരിക്കുന്നുണ്ട്. ഇതിൽ ആകെ രണ്ട് സ്ത്രീ കഥാപാത്രങ്ങൾ മാത്രമേ ഉള്ളൂ.പ്രയറസ്സും വൈഫ് ഓഫ് ബാത്തും ആണ് ആ രണ്ടു കഥാപാത്രങ്ങൾ. ഈ വിവരണത്തിൽ നിന്ന് ചോസറിന്റെ സ്ത്രീ വിരുദ്ധ നിലപാടുകൾ വ്യക്തമാകുന്നുണ്ട്. 13ആം നൂറ്റാണ്ടിവന്റെ ഒരു ചിത്രമായി ചോസറിന്റെ ഈ രചനയെ കണക്കാക്കാം.


</doc>
<doc id="138539" url="https://ml.wikipedia.org/wiki?curid=138539" title="യേശുവിന്റെ പരിച്ഛേദനത്തിരുനാൾ">
യേശുവിന്റെ പരിച്ഛേദനത്തിരുനാൾ

യേശുവിന്റെ ജനനതിരുനാളിന്റെ എട്ടു ദിവസം കഴിയുമ്പോൾ അനുസ്മരിക്കപ്പെടുന്ന തിരുനാളാണ് യേശുവിന്റെ പരിച്ഛേദനത്തിരുനാൾ അഥവാ യേശുവിന്റെ ചേലാകർമ്മത്തിരുനാൾ (ഇംഗ്ലീഷ്:Feast of the Circumcision of Christ) . "യേശു" എന്ന പേർ അദ്ദേഹത്തിന് നൽകിയതും ഇതേ ദിനമായതിനാൽ ഈ തിരുനാളിനെ യേശുവിന്റെ നാമകരണത്തിരുനാൾ എന്നും അറിയപ്പെടാറുണ്ട്. യേശുവിന്റെ പരിച്ഛേദനയെക്കുറിച്ചും നാമകരണത്തെക്കുറിച്ചുമുള്ള വിവരണം ബൈബിളിലെ പുതിയനിയമത്തിൽ നൽകിയിട്ടുള്ളത് ഇപ്രകാരമാണ്: "ശിശുവിന്റെ പരിച്‌ഛേദനത്തിനുള്ള എട്ടാം ദിവസം ആയപ്പോൾ, അവൻ ഗർഭത്തിൽ ഉരുവാകുന്നതിനു മുൻപ്, ദൂതൻ നിർദ്ദേശിച്ചിരുന്ന യേശു എന്ന പേർ അവനു നൽകി.മോശയുടെ നിയമമനുസരിച്ച്, ശുദ്ധീകരണത്തിനുള്ള ദിവസങ്ങൾ പൂർത്തിയായപ്പോൾ അവർ അവനെ കർത്താവിനു സമർപ്പിക്കാൻ ജെറുസലേമിലേക്ക് കൊണ്ടുപോയി". 

പരിച്ഛേദനകർമ്മം ഒരു മതാചാരവും മതപ്രവേശന കർമ്മവുമാണ്. ദൈവനിയോഗപ്രകാരം അബ്രഹാം ഇതു നടപ്പിൽ വരുത്തിയതായി പഴയ നിയമത്തിലെഉൽപ്പത്തിപ്പുസ്തകത്തിൽ രേഖപ്പെടുത്തിയിരിക്കുന്നു. യേശുക്രിസ്തു പരിച്ഛേദിതനായിരുന്നെങ്കിലും ഈ കർമ്മത്തിന്റെ ആവശ്യകത ആദിമക്രിസ്തീയസഭയിൽ തർക്കവിഷയതിനെ തുടർന്ന് ജെറുസലേമിൽ കൂടിയ ശ്ലീഹന്മാരുടെ സമ്മേളനം (ജെറുസലേം സുനഹദോസ്) അതിനെതിരെ തീർപ്പു പറഞ്ഞു. തന്റെ ലേഖനങ്ങളിലൂടെ പരിച്ഛേദനകർമ്മത്തെ നിരുത്സാഹപ്പെടുത്തിയ പൗലോസ് അപ്പസ്തോലൻ അതിന്റെ സ്വീകരണമോ നിരാകരണമോ അല്ല, പുതിയ സൃഷ്ടിയാവുകയെന്നതാണ് വിശ്വാസിക്ക് അനിവാര്യമായിരിക്കുന്നത് എന്നു വാദിച്ചു.


</doc>
<doc id="138541" url="https://ml.wikipedia.org/wiki?curid=138541" title="സമസ്യാപൂരണം">
സമസ്യാപൂരണം

സംസ്കൃത ഭാഷയിലാണ് ഈ സാഹിത്യ വിനോദത്തിന്റെ തുടക്കം. 
നാലു വരികളുള്ള സംസ്കൃത വൃത്തത്തിലുള്ള ശ്ലോകത്തിന്റെ മൂന്നു വരികളും മറച്ചു വച്ച് ഒരു വരി മാത്രം നൽകി ബാക്കി പൂരിപ്പിക്കാനായി മറ്റുള്ളവരോട് ആവശ്യപ്പെടുന്നതാണ് സമസ്യാപൂരണത്തിന്റെ സമ്പ്രദായം; ചിലപ്പോൾ ഒരു വരിയുടെ ഒരു ഭാഗം മാത്രം കൊടുത്ത് ബാക്കി പൂരിപ്പിക്കാൻ നല്കുന്നതും കണ്ടിട്ടുണ്ട് .സാഹിത്യ വിനോദമെന്ന നിലയിൽ തുടങ്ങിയ സമസ്യാ പൂരണം പിന്നീട് പാണ്ഡിത്യ പ്രകടനത്തിനുള്ള മാർഗ്ഗമായിത്തീർന്നു . 

മഹാകവി കാളിദാസനും ഭാസനും മുതലുള്ള കവികളെല്ലാം സമസ്യാപൂരണങ്ങൾ നടത്തിയിരുന്നു.മലയാളത്തിൽ വെണ്മണിക്കവികളാണ് സമസ്യാപൂരണത്തിനു പ്രാധാന്യം നൽകിയത് . കുഞ്ഞിക്കുട്ടൻ തമ്പുരാനും വെണ്മണി മഹനും മറ്റുമടങ്ങുന്നവർ ഈ വിനോദത്തെ പരിപോഷിപ്പിച്ചവരാണ്.ഭാഷാപോഷിണി കവന കൌമുദി തുടങ്ങിയ പഴയ പ്രസിദ്ധീകരണങ്ങളിൽ ഇത് സാധാരണമായിരുന്നു.

സാഹിത്യ രസികന്മാർ ഇന്നും ഈ വിനോദം തുടരുന്നുണ്ട് . മംഗളം വാരികയിൽ കുറേക്കാലം സമസ്യകൾ വന്നിരുന്നു, എന്നാൽ ഇപ്പോൾ ഗുരുവായൂർ ദേവസ്വത്തിന്റെ ഭക്തപ്രിയ മാസികയിൽ മാത്രമെ അച്ചടി മാധ്യമത്തിൽ സമസ്യാപൂരണം കാണുന്നുള്ളൂ .ഓർകൂട്ട് തുടങ്ങിയ സൌഹൃദക്കൂട്ടായ്മകളിൽ ഭാഷാ സ്നേഹികൾ ഇപ്പോഴും ഈ വിനോദം തുടരുന്നു.


</doc>
<doc id="138549" url="https://ml.wikipedia.org/wiki?curid=138549" title="Www2">
Www2

www2 ഉം www3 ഹോസ്റ്റ്നെയിം ആണ് , www ക്ക് തുല്യം ചാർത്തുന്ന ഹോസ്റ്റ്നെയിം ആണ്. ഒരു വെബ്‌ അഡ്രസ്‌ ന്റെ സബ്ഡൊമൈൻ ആയി ഇതിനെ കണക്കാക്കാം .
ഉദാഹരണത്തിന് www.example.org, www2.example.org, www3.example.org. ഈ രീതി www3,www4, www5 എന്നിങ്ങനെ തുടരാം.സാധാരണയായി സെർവറിന്റെ ഭാരം കുറക്കുന്നതിനാണ് ഇങ്ങനെ ചെയ്യുന്നത്.


</doc>
<doc id="138579" url="https://ml.wikipedia.org/wiki?curid=138579" title="കുമാർ എടപ്പാൾ">
കുമാർ എടപ്പാൾ

മലയാള സിനിമാ രംഗത്തെ ഒരു വസ്ത്രാലങ്കാരകനാണ് കുമാർ എടപ്പാൾ.

2004-ൽ "ഒരിടം" എന്ന ചിത്രത്തിലൂടെയും, 2008 - ൽ വിലാപങ്ങൾക്കപ്പുറം എന്ന ചലച്ചിത്രത്തിലൂടെയും മികച്ച വസ്‌ത്രാലങ്കാരകനുള്ള പുരസ്കാരം നേടി.



</doc>
<doc id="138581" url="https://ml.wikipedia.org/wiki?curid=138581" title="മനോജ് ആലപ്പുഴ">
മനോജ് ആലപ്പുഴ

മലയാള സിനിമാ രംഗത്തെ ഒരു വസ്ത്രാലങ്കാരകനായിരുന്നു മനോജ് ആലപ്പുഴ (1969 ഓഗസ്റ്റ് 15 - 2011 ഡിസംബർ 1). അൻപതോളം ചലച്ചിത്രങ്ങൾക്ക് ഇദ്ദേഹം വസ്ത്രാലങ്കാരം നിർവഹിച്ചിട്ടുണ്ട്.

കേരളത്തിലെ ആലപ്പുഴയിൽ ചേപ്പുങ്കേരി ശ്രീധരൻപിള്ളയുടെയും രാജമ്മയുടേയും മകനായി 1969 ഓഗസ്റ്റ് 15ന് ഇന്ത്യൻ സ്വാതന്ത്ര്യദിനത്തിൽ മനോജ് ജനിച്ചു. നഗരത്തിലെ വിവിധ സ്ഥാപനങ്ങളിൽ തയ്യൽ ജോലി ചെയ്യുന്നതിനിടെ വസ്ത്രാലങ്കാരകനായ വേലായുധൻ കീഴില്ലത്തെ പരിചയപ്പെടുകയും അദ്ദേഹത്തിന്റെ സഹായിയായി പ്രവർത്തിക്കുകയും ചെയ്തു. ആലഞ്ചേരി തമ്പ്രാക്കൾ എന്ന മലയാളചിത്രത്തിലൂടെ ആദ്യമായി സ്വതന്ത്ര വസ്ത്രാലങ്കാരകനായി. വീണ്ടും കണ്ണൂർ എന്ന ചിത്രത്തിന്റെ അണിയറപ്രവർത്തനങ്ങളിലായിരുന്ന ഇദ്ദേഹം രോഗബാധ മൂലം കോഴിക്കോട് മെഡിക്കൽ കോളേജിൽ പ്രവേശിപ്പിക്കപ്പെട്ടു. തുടർന്ന് ആശുപത്രിയിൽ വെച്ചു തന്നെ 2011 ഡിസംബർ 1-ന് തന്റെ 42-ആം വയസ്സിൽ അന്തരിച്ചു.

സി.ഐ.ഡി. മൂസ എന്ന ചിത്രത്തിലെ വസ്ത്രാലങ്കാരത്തിന് 2003-ലെ മികച്ച വസ്ത്രാലങ്കാരകനുള്ള പുരസ്കാരവും, ട്വന്റി20 എന്ന ചലച്ചിത്രത്തിന് 2009 ലെ മികച്ച വസ്ത്രാലങ്കാരകനുള്ള പുരസ്കാരവും ലഭിച്ചു.



</doc>
<doc id="138597" url="https://ml.wikipedia.org/wiki?curid=138597" title="കേരളത്തിലെ ജലസംഭരണികളുടെ പട്ടിക">
കേരളത്തിലെ ജലസംഭരണികളുടെ പട്ടിക

<mapframe text="Dams in Kerala" width="500" height="500" align="right">
},
},
},
},
},
},
},
},
},
},
},
},
},
},
},
},
"description": "",
},
"description": "",
},
"description": "",
},
"description": "",
},
},
},
},
"description": "",
},
"description": "",
},
"description": "",
},
},
"description": "",
},
"description": "",
},
"description": "",
},
"description": "",
},
"description": "",
},
"description": "",
},
"description": "",
},
},
},
},
},
},
},
},
},
},
},
},
},
},
},
},
},
},
},
},
},
},
},
},
},
},
},
},
</mapframe>

40 വലിയ ജലസംഭരണികൾ ഉള്ളതിൽ 19 എണ്ണം കേരള സംസ്ഥാന ജലസേചന വകുപ്പിന്റെ കീഴിലും , 2 എണ്ണം കേരള വാട്ടർ അതോറിറ്റിയുടെ കീഴിലും , 15 എണ്ണം KSEB യുടെ കീഴിലും , 3 എണ്ണം തമിഴ്നാട് PWD യുടെ കീഴിലും ഒരെണ്ണം(മുല്ലപ്പെരിയാർ) ഉടമസ്ഥത തർക്കത്തിലും ആണ്. 



</doc>
<doc id="138611" url="https://ml.wikipedia.org/wiki?curid=138611" title="എഫേസോസുകാർക്ക് എഴുതിയ ലേഖനം">
എഫേസോസുകാർക്ക് എഴുതിയ ലേഖനം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ പത്താമത്തെ പുസ്തകമാണ് എഫേസോസുകാർക്ക് എഴുതിയ ലേഖനം. 'എഫേസിയർ' എന്ന ചുരുക്കപ്പേരും ഈ കൃതിയ്ക്കുണ്ട്. ക്രിസ്തീയപാരമ്പര്യത്തിൽ തർശീശിലെ പൗലോസിന്റെ രചനയായി കണക്കാക്കപ്പെട്ടിരുന്ന ഈ കൃതി, പൗലോസിന്റെ ചിന്തയുടെ സ്വാധീനത്തിൽ പിൽക്കാലത്ത് ആരോ എഴുതിയ ഒരു ഉത്തരപൗലോസിയ (deutero-Pauline) രചനയാണെന്നാണ് ഭൂരിപക്ഷം ആധുനിക നിരൂപകന്മാരുടേയും അഭിപ്രായം.പണ്ഡിതനിരൂപകരിൽ 80 ശതമാനവും ഇതിനെ പൗലോസിന്റെ രചനായി കണക്കാക്കുന്നില്ലെന്ന് റെയ്മണ്ട് ബ്രൗൺ ചൂണ്ടിക്കാണിച്ചിട്ടുണ്ട്. പുതിയനിയമപണ്ഡിതന്മാരായ നോർമൻ പെരിന്റേയും ഡെനിസ് ഡൂലിങ്ങിന്റേയും അഭിപ്രായത്തിൽ,ആറ് ആധികാരിക പഠനങ്ങളിൽ നാലും ഇത് ഒരു വ്യാജരചനയെന്ന് ഉറപ്പു പറയുമ്പോൾ, അവശേഷിക്കുന്ന രണ്ടു പഠനങ്ങൾ പോലും ഇതിനെ പൗലോസിന്റെ രചനയായി കണക്കാക്കുന്നതിലുള്ള ബുദ്ധിമുട്ടുകൾ അംഗീകരിക്കുന്നു. ആ ബുദ്ധിമുട്ടുകളാവട്ടെ മറികടക്കാൻ അസാദ്ധ്യമായവയാണ്. 
ക്രി.വ. 62-നടുത്ത് റോമിൽ തടവുകാരനായിരിക്കെ പൗലോസ് അപ്പസ്തോലൻ എഴുതിയതാണ് ഈ ലേഖനമെന്നാണ് ക്രിസ്തീയ പാരമ്പര്യം. ഈ ലേഖനത്തോട് പല വിധത്തിലും സാമ്യമുള്ള കൊളോസിയർക്കുള്ള ലേഖനത്തിന്റേയും ഫിലമോനുള്ള ലേഖനത്തിന്റേയും രചനാകാലത്തിനടുത്തണിത്. എന്നാൽ മുകളിൽ സൂചിപ്പിച്ചതു പോലെ, മിക്കവാറും പണ്ഡിതനിരൂപകർ ഈ ലേഖനത്തെ പൗലോസിന്റെ രചനയായി കണക്കാക്കുന്നില്ല. അവരുടെ വീക്ഷണത്തിൽ ഇതിന്റെ രചനാകാലം ക്രി.വ. 80-നും 100-നും ഇടയ്ക്കാണ്. 

പരക്കെ ഉപയോഗിക്കപ്പെടുന്ന ചില പിൽക്കാല കൈയെഴുത്തു പ്രതികളിൽ ഈ ലേഖനത്തിന്റെ ആദ്യവാക്യം ഇപ്രകാരമാണ്: "ദൈവതിരുമനസാൽ യേശുക്രിസ്തുവിന്റെ അപ്പസ്തോലനായ പൗലോസ്, ക്രിസ്തുയേശുവിൽ വിശ്വസിക്കുന്ന എഫേസോസിലുള്ള വിശുദ്ധർക്ക് എഴുതുന്നത്." ആദ്യവാക്യത്തിൽ തന്നെ ലേഖനം,പൗലോസിനെ അതിന്റെ കർത്താവായും എഫേസോസിലെ സഭാംഗങ്ങളെ അതിന്റെ സ്വീകർത്താക്കളും ആയി എടുത്തുപറയുന്നു. പുതിയനിയമത്തിന്റെ ആദ്യസംഹിതകളിൽ തന്നെ ഉൾപ്പെടുന്ന ഈ രചനയെ ആദ്യകാല സഭാപിതാക്കളായ റോമിലെ ക്ലെമെന്റ്, ഇഗ്നേഷ്യസ്, പോളിക്കാർപ്പ് എന്നിവർ പൗലോസിന്റെ രചനയായി അംഗീകരിക്കുന്നു. എന്നാൽ താഴെപ്പറയുന്ന പ്രശ്നങ്ങൾ ഈ പരമ്പരാഗതനിലപാടിനു വെല്ലുവിളിയായി നിൽക്കുന്നു. 


ഈ ലേഖനത്തിന്റെ പൗലോസിയതയെ സംബന്ധിച്ച് ബൈബിൾ പണ്ഡിതന്മാർക്കിടയിൽ നാലു മുഖ്യ നിലപാടുകൾ ഉണ്ട്.


എഫേസോസിനെക്കുറിച്ച് ലേഖനത്തിന്റെ ആദ്യകാല പ്രതികളിലൊന്നും സൂചനയില്ലാത്തതിനാൽ, പുതിയനിയമത്തിന്റെ ആദ്യകാലസംഹിതകളിലൊന്നിന്റെ സ്രഷ്ടാവായിരുന്ന വിമത ജ്ഞാനവാദി ക്രിസ്ത്യാനി മാർഷൻ ഇതിനെ ലാവോദീസിയയിലെ ക്രിസ്ത്യാനികൾക്കു വേണ്ടി എഴുതപ്പെട്ടതായി കരുതി. ലവോദീസിയൻ സഭയിലേതായി യോഹന്നാന്റെ വെളിപാടിൽ നിഴലിച്ചുകാണുന്ന സാമൂഹ്യസാഹചര്യങ്ങൾ ഈ ലേഖനത്തിൽ സൂചിതമാകുന്നതിനാൽ ഈ നിലപാടിന് ചില പിൽക്കാലപാരമ്പര്യങ്ങളുടെ പിന്തുണയും ലഭിച്ചു.

"യേശുവിന്റെ ശരീരമായ സഭ" എന്നതാണ് ഈ ലേഖനത്തിന്റെ പ്രമേയം. നാലാമദ്ധ്യായത്തിന്റെ തുടക്കം ഇങ്ങനെയാണ്:
യേശു വഴി ലഭിച്ച വിശ്വാസപരമായ ഐക്യത്തെ അനുദിനജീവിതത്തിൽ പ്രായോഗികമാക്കാനുള്ള ആഹ്വാനമാണിതെന്നു ചൂണ്ടിക്കാണിക്കപ്പെട്ടിട്ടുണ്ട്. പരസ്പരം സഹിക്കാൻ ക്രിസ്ത്യാനികളോടുള്ള ആഹ്വാനമായി ലേഖനത്തെ കാണുകയെന്നതാണ് അതിന്റെ സന്ദേശത്തിന്റെ ഏറ്റവും പ്രായോഗികമായ വിലയിരുത്തലെന്ന് പുതിയനിയമപണ്ഡിതനായ ദാനിയേൽ വാലസ് നിരീക്ഷിക്കുന്നു. തന്റെ മരണം വഴി യേശു നേടിയ ഒന്നിപ്പിനെ നിലനിർത്തുകയാണ് വിശ്വാസികളുടെ ധർമ്മം.

ആറദ്ധ്യായങ്ങളുള്ള ഈ ലേഖനത്തിന്റെ ഏകദേശമായ രൂപരേഖ ഏതാണ്ട് ഈ വിധമാണ്:


എഫെസ്യർക്കു എഴുതിയ ലേഖനം


</doc>
<doc id="138612" url="https://ml.wikipedia.org/wiki?curid=138612" title="ആനന്ദവല്ലീശ്വരം ക്ഷേത്രം">
ആനന്ദവല്ലീശ്വരം ക്ഷേത്രം

കേരളത്തിലെ കൊല്ലം നഗരത്തിൽ സ്ഥിതിചെയ്യുന്ന പുരാതന ശിവക്ഷേത്രമാണ് ആനന്ദവല്ലീശ്വരം ക്ഷേത്രം. 108 ശിവക്ഷേത്രങ്ങളിൽ പറയുന്ന കൊല്ലത്തെ മൂന്ന് ശിവക്ഷേത്രങ്ങളിൽ ഒന്നാണിത്. കൊല്ലത്തെ രണ്ടാമത്തെ ശിവക്ഷേത്രം കൊല്ലം രാമേശ്വരം മഹാദേവക്ഷേത്രവും മൂന്നാമത്തെ ശിവക്ഷേത്രം തൃക്കടവൂർ മഹാദേവർ ക്ഷേത്രവുമാണ്. കൊല്ലം ആനന്ദവല്ലീശ്വരത്തെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു.

കൊല്ലത്ത് പ്രതിഷ്ഠിച്ചിരിക്കുന്നത്, "ആനന്ദവല്ലീ" സമേതനായ പരമശിവനെയാണ്. ഇവിടെ പാർവ്വതിദേവി ആനന്ദവല്ലിയായി ദർശനം നൽകുന്നു. പത്നിസമേതനായ പരമശിവനെ പടിഞ്ഞാറേക്ക് ദർശനം നൽകിയാണ് പ്രതിഷ്ഠിച്ചിരിക്കുന്നത്. ആദ്യം ശിവൻ മാത്രമേ ഉണ്ടായിരുന്നുള്ളൂ എന്നും പിന്നീട് ശിവന്റെ രൗദ്രഭാവം കുറയ്ക്കാൻ എന്ന സങ്കല്പത്തിലാണ് പാർവ്വതിയെ പ്രതിഷ്ഠിച്ചതെന്നുമാണ് വിശ്വാസം. തന്മൂലം ക്ഷേത്രത്തിൽ പാർവ്വതിയുടെ നടയിൽ (കിഴക്കേ നട) കവാടമുണ്ടെങ്കിലും ശിവന്റെ നടയിലൂടെ മാത്രമേ പ്രവേശനം അനുവദിച്ചിട്ടുള്ളൂ. ഇതുകൂടാതെ, ഒറ്റശ്രീകോവിലിൽ ലക്ഷ്മീ-ഭൂമീസമേതനായ മഹാവിഷ്ണുവും അവതാരമായ ശ്രീകൃഷ്ണനും കുടികൊള്ളുന്നു എന്ന പ്രത്യേകതയും ഈ ക്ഷേത്രത്തിനുണ്ട്. പ്രധാന ക്ഷേത്രത്തിന്റെ വടക്കുപടിഞ്ഞാറുഭാഗത്താണ് ഈ ശ്രീകോവിൽ സ്ഥിതിചെയ്യുന്നത്. ശിവനും വിഷ്ണുവും പത്നീസമേതരായി കുടികൊള്ളുന്ന കേരളത്തിലെ ഏക ക്ഷേത്രമാണിത്. 

നൂറ്റാണ്ടുകൾ പഴക്കമേറിയ ശിവക്ഷേത്രമാണിത്. ചെട്ടിയാർമാരാണ് ക്ഷേത്രം പണിതീർത്തത് എന്നു വിശ്വാസം ഉണ്ട്. അഷ്ടമുടികായലിന്റെ തീരത്ത് കൊല്ലം നഗരത്തിലാണ് ക്ഷേത്രം സ്ഥിതിചെയ്യുന്നത്. രണ്ടു തട്ടായി നിർമ്മിച്ചിരിക്കുന്ന വട്ടശ്രീകോവിലിലാണ് പടിഞ്ഞാറു ദർശനം നൽകി പരമശിവനേയും കിഴക്കു ദർശനം നൽകി ആനന്ദവല്ലിയേയും പ്രതിഷ്ഠിച്ചിരിക്കുന്നത്. പടിഞ്ഞാറും കിഴക്കുമായി ചതുരാകൃതിയിൽ പണിതിർത്ത രണ്ടു നമസ്കാര മണ്ഡപങ്ങൾ ഇവിടെയുണ്ട്. നാലമ്പലവും ആനക്കൊട്ടിലും എല്ലാം കേരളതനിമ വിളിച്ചോതതക്കവണ്ണമാണ് നിർമ്മിച്ചിരിക്കുന്നത്.

ക്ഷേത്രത്തിന്റെ പ്രധാന ഭാഗമായ പടിഞ്ഞാറുവശത്ത് നേരെമുൻപിലായി കുളം നിർമ്മിച്ചിട്ടുണ്ട്. ക്ഷേത്രേശന്റെ രൗദ്രഭാവത്തിനു ശമനം ഉണ്ടാക്കാനാവാം ഇവിടെയും ശിവപ്രതിഷ്ഠക്കു മുൻപിലായി ക്ഷേത്രക്കുളം നിർമ്മിച്ചിരിക്കുന്നത്. അതുപോലെതന്നെ പടിഞ്ഞാറും കിഴക്കും വശങ്ങളിൽ ക്ഷേത്രഗോപുരങ്ങൾ പണിതീർത്തിട്ടുണ്ട്. വിശാലമായ ക്ഷേത്രവളപ്പ് ചുറ്റുമതിലിനാൽ സംരക്ഷിച്ചിരിക്കുന്നു. നാലമ്പലവും നമസ്കാരമണ്ഡപങ്ങളും, ബലിക്കൽപ്പുരയും, തിടപ്പള്ളിയും ധ്വജപ്രതിഷ്ഠയും ക്ഷേത്രഗോപുരങ്ങളും എല്ലാം ഒരു മഹാക്ഷേത്രത്തിനനുശ്രിതമായി മനോഹരമായി പണിതീർത്തിരിക്കുന്നു. 

വർഷം തോറും മീനമാസത്തിൽ പത്തുദിവസം കൊടിയേറി ഉത്സവം കൊണ്ടാടുന്നു. മീനത്തിലെ ചോതി നക്ഷത്രം ആറാട്ട് വരത്തക്ക വിധമാണ് കൊടിയേറ്റ് നടത്തുന്നത്.



കൊല്ലം നഗരത്തിൽ, ദേശീയപാത 544 ക്ഷേത്രത്തിന്റെ കിഴക്കേ നടയിലൂടെയാണ് കടന്നുപോകുന്നത്.

തിരുവിതാംകൂർ ദേവസ്വം ബോർഡിന്റെ കീഴിലെ കൊല്ലം ഗ്രൂപ്പിലുള്ള മേജർ ക്ഷേത്രമാണ് ആനന്ദവല്ലീശ്വരംക്ഷേത്രം.


</doc>
<doc id="138614" url="https://ml.wikipedia.org/wiki?curid=138614" title="ഇൻട്രാസൈറ്റോപ്ലാസ്മിക് സ്‌പേം ഇഞ്ചക്ഷൻ">
ഇൻട്രാസൈറ്റോപ്ലാസ്മിക് സ്‌പേം ഇഞ്ചക്ഷൻ

വൈദ്യശാസ്ത്രത്തിൽ വന്ധ്യതയ്ക്കുള്ള ഒരു ആധുനിക ചികിത്സാരീതിയാണ് ഇൻട്രാസൈറ്റോപ്ലാസ്മിക് സ്‌പേം ഇഞ്ചക്ഷൻ (ഇമ്‌സി, ഇക്‌സി) . ഇതിന്റെ പൂർണ്ണരൂപം "ഇൻട്രാസൈറ്റോ പ്ലാസ്മിക് മോർഫോളജിക്കലി സെലക്ടഡ് സ്‌പേം ഇഞ്ചക്ഷൻ" എന്നാണ്. ഇതൊരു പുരുഷവന്ധ്യതാ ചികിത്സയാണ്. പുരുഷബീജത്തെ സ്‌കാനിങ് നിയന്ത്രണത്തിലൂടെ പുറത്തെടുത്ത സ്തീബീജവുമായി ആധുനിക സാങ്കേതികവിദ്യ ഉപയോഗിച്ച് സങ്കലനം നടത്തുന്നതാണ് ഈ രീതി. ഇസ്രായേൽ ഡോക്ടറായ ഡോ. ബെഞ്ചമിൻ ബാർട്ടൂബാണ് 2004-ൽ ആദ്യമായി ഈ രീതി വികസിപ്പിച്ചെടുത്തത്.


</doc>
<doc id="138627" url="https://ml.wikipedia.org/wiki?curid=138627" title="പ്രാപ്പിടിയൻ">
പ്രാപ്പിടിയൻ

പ്രാപ്പിടിയൻ അഥവാ പുള്ള്. ശാസ്ത്രീയ നാമം Accipiter badius(അചീപിതർ ബാദിയുസ്).വലിപ്പം ഒരു അരിപ്രാവിനോളം .മുകൾഭാഗം മുഴുവൻ ചാരനിറം .അടിവശം മങ്ങിയ തവിട്ടു കലർന്ന വെള്ള ,അടിവശത്തും മാറത്തും തവിട്ടുനിറത്തിലുള്ള ധാരാളം വരകളും കാണാം .അധികം ഉയരത്തിലല്ലാതെ വട്ടമിട്ടു പറക്കുന്ന സ്വഭാവം .പെൺപക്ഷിക്കു വലിപ്പം കൂടും .ഉപരിഭാഗം തവിട്ടുനിറം ,കുറേ വരകളും , വെളളനിറം . പക്ഷി മൊത്തമായി ഒന്നു മങ്ങിയതു പോലെ. നീലരാശിയുള്ള മൂന്നോ നാലോ മുട്ടകളിടുന്നു.

എലികൾ, അണ്ണാന്മാർ, പല്ലികൾ, തവളകൾ, പക്ഷികൾ, കോഴിക്കുഞ്ഞുങ്ങൾ 
മാർച്ചു് മുതൽ ജൂൺ വരെ


</doc>
<doc id="138631" url="https://ml.wikipedia.org/wiki?curid=138631" title="തവിടൻ ഷ്രൈക്ക്">
തവിടൻ ഷ്രൈക്ക്

തവിടൻ ഷ്രൈക്ക് ("Lanius cristatus"). ആകെകൂടി തവിട്ടുനിറംമുള്ള ഇതിന്റെ കൂർത്തൂവളഞ്ഞ കൊക്ക് കൊക്കിൽ നിന്നും തുടങ്ങുകയും കണ്ണിൻപട്ട കണ്ണിൽകൂടി പുറകോട്ടു പോകുകയും ചെയ്യുന്നു. പരന്ന തലയോടു കൂടിയ പക്ഷിക്ക്കു റ്റികാടുകളോടാണു പ്രിയം. പ്രജനന കാലം ആയാൽ ഇവ ഇൻഡ്യയുടെ വടക്കു ഭാഗത്തേക്കു ദേശാടനം നടത്തുന്നു.


</doc>
<doc id="138632" url="https://ml.wikipedia.org/wiki?curid=138632" title="ചുട്ടീയാറ്റ">
ചുട്ടീയാറ്റ

ആറ്റ കുരുവിയേക്കാൾ അൽപ്പം വലിപ്പം കുറഞ്ഞ ഈ പക്ഷിയുടെ തല ചെറിയതും ദേഹം ചീർത്തതുമാകയാൽ ഇതിനു ( മറ്റെല്ലാ മുനിയകൾക്കെന്നപോലെ ) പ്രത്യേകിച്ചൊരു ആകൃതി ആണുള്ളത്.
ഇംഗ്ലീഷ് നാമം - Scaly-breasted Munia. ഇവ കേരളത്തിൽ സർവ്വ സാധാരണമാണ്.

ആകെപ്പാടെ ചെമ്പിച്ച തവിട്ട് നിറം. തല, താടി, തൊണ്ട, പുറം എന്നിവ കടുത്ത ചെമ്പിച്ച തവിട്ട് നിറം. മാറിടവും ദേഹത്തിന്റെ പാർശ്വഭാഗങ്ങളും വെള്ള. ഈ ഭാഗങ്ങളില്ലെല്ലാം തവിട്ട് നിറത്തിൽ ചിതമ്പൽ അടയാളങ്ങൾ മിക്ക കാലത്തും കാണാം. ഉദരത്തിന്റെ നടുവിൽ ഈ അടയാളങ്ങൾ ഇല്ല. കൊക്ക് തടിച്ചതും കുറിയതുമാണ്. ഒരു വശത്തു നിന്ന് നോക്കുമ്പോൾ ഒരു സമഭുജത്രികോണം പോലിരിക്കും. കടുപ്പമുള്ള വിത്ത് തിന്നു ജീവിക്കുന്ന ഈ 
പക്ഷികൾക്ക് ഇങ്ങനെ ഉള്ള കൊക്ക് കൂടാതെ കഴിയുകയില്ല. പൂവനും പിടയും തമ്മിൽ കാഴ്ചയ്ക്ക് വ്യത്യാസം ഇല്ല. പ്രജനനം കഴിഞ്ഞാൽ പൂവനും പിടയും കുഞ്ഞുങ്ങളും ഒട്ടേറെ തവിട്ട് നിറത്തിലായിരിക്കും.

ചുട്ടിയാറ്റ സാധാരണയായി ചെറു കൂട്ടങ്ങൾ ആയാണ് കാണുക. നാല് മുതൽ നൂറോ ഇരുനൂറോ ഉള്ള കൂട്ടങ്ങൾ ഉണ്ടാകും. പാടങ്ങളിലും , നദികൾക്കോ, തടാകങ്ങൾക്കോ സമീപത്തുള്ള പുൽപ്രദേശങ്ങളിലും ചുട്ടിയാറ്റയെ ധാരാളം 
കാണാം. ഇന്ത്യ , ശ്രീലങ്ക , ഫിലിപ്പൈൻസ് , ഇന്തോനേഷ്യ തുടങ്ങിയ രാജ്യങ്ങളിലെ താമസക്കാരായ ചുട്ടിയാറ്റകൾ ഇപ്പോൾ ഓസ്ട്രേലിയ, യുഎസ്എ തുടങ്ങിയ രാജ്യങ്ങളിലും കണ്ടുവരുന്നു.

ചാമ ( തിന) ആണ് ഈ പക്ഷിയുടെ പ്രധാന ആഹാരം. ചാമ മുതലായ ചെറുധാന്യങ്ങൾ മൂത്ത് തുടങ്ങിയാൽ ഈ പക്ഷികളെ ധാരാളം കാണാം.ഇവ തത്സമയത്ത് കൃഷിക്കാർക്ക് ചെയ്യുന്ന ഉപദ്രവം ചില്ലറയല്ല. എന്നാൽ ഇവയുടെ 
ഭാഗത്തും വക്കാലത്തിനു വകയുണ്ട്. ചാമയും മറ്റും കൊല്ലത്തിലൊരിക്കൽ എട്ടുപത്തു ദിവസത്തേക്ക് മാത്രമേ ഇവയ്ക്കു കിട്ടുകയുള്ളൂ. മറ്റു കാലത്തെല്ലാം ഇവ പുല്ലിന്റെ വിത്ത് തിന്നാണ് ജീവിക്കുന്നത്. ഇങ്ങനെ പുൽവിത്തും തേടി 
നടക്കുന്ന ചുട്ടിയാറ്റകളെ മഴക്കാലത്ത്‌ ധാരാളം കാണാം. ഇവ തിന്നു നശിപ്പിക്കുന്ന പുൽവിത്തൊന്നും പാടത്ത് വീണു കളയായി തീരാത്തതുതന്നെ കൃഷിക്കാരന് വളരെ ഉപകാരമായിരിക്കും. മാത്രമല്ല ഈ പക്ഷികളും അവയുടെ കുഞ്ഞുങ്ങൾക്ക്
തുള്ളൻ മുതലായ ക്ഷുദ്രജീവികളെ തന്നെ ആണ് കൊടുക്കുന്നത്. കൃഷിക്കാരന്റെ ബദ്ധവൈരികളായ ചെറുപ്രാണികളുടെ എണ്ണം കുറക്കാൻ ചുട്ടിയാററകൾ സഹായിക്കുന്നുണ്ട്.

ചുട്ടിയാറ്റ മഴക്കാലത്ത്‌ കൂട് കെട്ടുന്നു. മുനിയകൾ എല്ലാം തന്നെ ഒരേ പൊലെ ആണ് കൂട് കെട്ടാറ്. നേരിയ പുൽത്തണ്ടുകൾ ശേഖരിച്ചു മെടഞ്ഞു പന്ത് പോലെയുള്ള കൂടാക്കും. പ്രവേശനദ്വാരം ഒരുവശത്താണ് ഉണ്ടാവുക.
കൂടുകൾ മിക്കവാറും മുല്ചെടികളിലായതിനാൽ അവയെ ഉപദ്രവിക്കാൻ ശത്രുക്കൾ ചുരുക്കമാണ്. ഇതറിഞ്ഞാകാം ചുട്ടിയാറ്റ കൂട് മറച്ചുവയ്ക്കുവാൻ ഒരു ഉദ്യമവും നടത്താത്തത്. കൂട് കെട്ടുവാൻ ഉപയോഗിച്ച പുല്ലുകൾ വളരെ വേഗം ഉണങ്ങി
ഇളംമഞ്ഞ നിറമാകുന്നതിനാൽ ഇവയുടെ കൂടുകൾ കാണാൻ പ്രയാസമില്ല. ഓരോ തവണയും ചുട്ടിയാറ്റ ഏഴെട്ടു മുട്ടകളിടും. തൂവെള്ളയായ മുട്ടകൾ സുമാറ് എളയുടെത് പോലിരിക്കും.ആണും പെണ്ണും ചേക്കിരിക്കുന്നത് കൂട്ടിൽതന്നെയാണ്.
മാത്രമല്ല കുഞ്ഞുങ്ങൾ വലുതായ ശേഷവും കുറെക്കാലത്തേക്ക് മുതിർന്ന പക്ഷികളെല്ലാം രാത്രി കൂട്ടിൽത്തന്നെയാണ് കിടന്നുറുങ്ങുക.



</doc>
<doc id="138635" url="https://ml.wikipedia.org/wiki?curid=138635" title="ആറ്റച്ചെമ്പൻ">
ആറ്റച്ചെമ്പൻ

ഇന്ത്യ, ശ്രീലങ്ക, തെക്കേ ചൈന എന്നിവ്വിടങ്ങളിലെ തദ്ദേശവാസിയായ ഒരു പക്ഷിയാണ് ആറ്റചെമ്പൻ (The tricoloured munia) ("Lonchura malacca"). The species was also introduced to ജമൈക്ക, പ്യൂർട്ടോ റിക്കോ, വെനെസ്യൂവേല എന്നിവിടങ്ങളിൽ ഇവയെ എത്തിച്ചിട്ടുണ്ട്. 

തല ,കഴുത്ത് , തൊണ്ട എന്നിവ കറുപ്പ് . ഉപരിഭാഗമെല്ലാം ചെമ്പിച്ച തവിട്ടുനിറം .ഉദരവും ഗുദവും കറുപ്പ് . അടിഭാഗമെല്ലാം വെളുപ്പ് .

പുല്ല് വർഗ്ഗത്തീൽപ്പെട്ട ചെടികളുടെ വിത്തൂകളാണു പ്രധാന ഭക്ഷണം .പറ്റമായി നടക്കുന്ന സ്വഭാവം .



</doc>
<doc id="138636" url="https://ml.wikipedia.org/wiki?curid=138636" title="ചിന്നമുണ്ടി">
ചിന്നമുണ്ടി

ശാസ്ത്രീയ നാമം Egretta garzettaഎന്നാണ്. ഇംഗ്ലീഷിൽ Little Egret എന്നു വിളിക്കുന്നു. വയൽ പ്രദേശങ്ങളിൽ ധാരാളമായി കാണുന്ന ഒരു വെള്ളരിപക്ഷിയാണ് ചിന്നമുണ്ടി. 
ഇവയ്ക്കു മഞ്ഞവിരലുകളും കറുത്ത കാലുകളുമാണുള്ളത് . കൊക്കിന് കറുത്ത നിറം . പ്രജനനകാലത്ത് തലയ്ക്കു പുറകിൽ നിന്നും തുടങ്ങുന്ന നാരു പോലെ തോന്നുന്ന തൂവലുകൾ കാണാം .ഇതുപോലെ തന്നെ പക്ഷിയുടെ മാറത്തും കാണാം .ഇണ ചേരൽ കാലത്ത് ഇവയുടെ തൂവലുകളിൽ ചില മാറ്റം കാണാറുണ്ട്.യുറോപ്പിലും അമേരിക്കയിലും ചിന്ന്മുണ്ടിയുടെ തൂവലുകൾ വസ്ത്രങ്ങളിൽ ഉപയോഗിച്ചിരുന്നു.ഒരു കാലത്ത് ഇത് മൂലം ഇവ കടുത്ത വംശനാശഭീഷണി നേരിട്ടിരുന്നു.

നനവുള്ള പ്രദേശങ്ങളോടു താല്പര്യം കൂടുതൽ . കൂട്ടങ്ങളായി കാണുന്നു.

ജലജീവികൾ, മത്സ്യങ്ങൾ, തവളകൾ

മഴയേയും വെള്ളത്തേയും ആശ്രയിച്ച് ഡിസംബർ മുതൽ മേയ് വരെ



</doc>
<doc id="138647" url="https://ml.wikipedia.org/wiki?curid=138647" title="കേരളത്തിലെ പരിസ്ഥിതി സമരങ്ങൾ">
കേരളത്തിലെ പരിസ്ഥിതി സമരങ്ങൾ

കേരളത്തിൽ നിരവധി പരിസ്ഥിതി സമരങ്ങൾ നടന്നിട്ടുണ്ട്. കേരളത്തിൽ എൺപതുകൾക്കുശേഷം ശക്തമായ, പരിസ്ഥിതിയെ കുറിച്ചുള്ള വ്യവഹാരങ്ങൾ കേരളത്തിലെ പാർശ്വവത്കൃത സമുദായങ്ങളുടെ പശ്ചാത്തലത്തിൽ നിന്ന് വളരെ അപൂർവമായേ വിലയിരുത്തപെട്ടിട്ടുള്ളൂ.
'സൈലന്റ് വാലി പ്രക്ഷോഭങ്ങൾ' മുതൽ എന്ന് പൊതുവെ അടയാളപെടുത്താറുള്ള കേരളത്തിലെ പരിസ്ഥിതി രാഷ്ട്രീയത്തിന്റെ ചരിത്രം, കേരളത്തിലെ ദലിത് ബഹുജൻ പിന്നോക്ക ന്യൂനപക്ഷ സമൂഹങ്ങളുടെ അതിജീവന ചരിത്രത്തിന്റെയും അവരുടെ പോരാട്ടത്തിന്റെയും പശ്ചാതലത്തിൽ വിലയിരുത്തുന്ന പഠനങ്ങൾ അതുകൊണ്ടുതന്നെ അനിവാര്യമാണ്.
1970-കളിൽ സൈലന്റ് വാലി ജല വൈദ്യുത പദ്ധതിക്കെതിരെ ആയിരുന്നു ഈ സമരം ആരംഭിച്ചത്. കുന്തിപ്പുഴയിൽ അണ കെട്ടുന്നതായിരുന്നു പദ്ധതിയുടെ മുഖ്യ ലക്ഷ്യം., കവയിത്രി സുഗതകുമാരി ഉൾപ്പെടെ നിരവധി പേർ പങ്കെടുത്തു. സമരത്തെ ജനകീയ പ്രക്ഷോഭമാക്കുന്നതിൽ കേരള ശാസ്ത്രസാഹിത്യ പരിഷത്തും അതിന്റെ നേതൃത്വത്തിലുണ്ടായിരുന്ന പ്രൊഫസർ എം. കെ പ്രസാദും വലിയ പങ്ക് വഹിച്ചു. 1983-ൽ അന്നത്തെ പ്രധാനമന്ത്രി ഇന്ദിരാ ഗാന്ധി പദ്ധതി ഉപേക്ഷിക്കാനും സൈലന്റ് വാലി ദേശീയോദ്യാനം ആക്കാനും തീരുമാനിച്ചു.

മാവൂരിലെ ഗ്വാളിയർ റയോൺസ് ഫാക്റ്ററി ചാലിയാർ പുഴ മലിനമാക്കുന്നതിനെതിരെ 1970-കളിൽ ആണു സമരം ആരംഭിച്ചത്. ഫാക്റ്ററിയിലെ സ്വതന്ത്ര ട്രേഡ് യൂണിയനായ ഗ്രോ (GROW) സമരത്തെ അനുകൂലിച്ചു. ഈ സമരത്തിന് നേതൃത്വ നൽകിയത് കെ.എ റഹ്മാൻ ആയിരുന്നു. ബിർള എന്ന വ്യവസായ ഭീമനെ കെട്ട്കെട്ടിക്കുന്നത് വരെ അദ്ദേഹത്തിന്റെ ഒറ്റയാൾ പോരാട്ടം തുടർന്നു. സമരം ജനകീയമാക്കുന്നതിലും ഇദ്ദേഹമാണ് മുമ്പിൽ ഉണ്ടായിരുന്നത്.ഇദ്ദേഹം കാൻസർ പിടിപെട്ട് മരണപ്പെടുകയാണ് ഉണ്ടായത്.

ബേക്കൽ വിനോദ സഞ്ചാര കേന്ദ്രത്തിന്റെ നിർമ്മാണവുമായി ബന്ധപ്പെട്ട് പുകയില കർഷകരെ കുടിയൊഴിപ്പിക്കുന്നതിനെതിരേയും, തീരദേശ സംരക്ഷണ നിയമങ്ങൾ അവഗണിക്കപ്പെടുന്നതിനെതിരേയുമായിരുന്നു ബേക്കൽ സമരം. 1990-കളിൽ ആണ് സമരം നടന്നത്.
കോതമംഗലത്ത് ഭൂതത്താൻ കെട്ടിൽ ആണവ നിലയം സ്ഥപിക്കുന്നതിനെതിരെ 1980-കളിൽ ആണ് ഈ സമരം നടന്നത്.
കാസർഗോഡ് പെരിങ്ങോം ഗ്രാമത്തിൽ ആനവ നിലയം സ്ഥാപിക്കനുള്ള നീക്കത്തിനെതിരേയാണ് 1990-കളിൽ ഈ സമരം നടന്നത്. 
കേന്ദ്ര സർക്കാർ പാസ്സാക്കിയ തീര ദേശ സംരക്ഷണ നിയമം (CZR ആക്റ്റ്) നടപ്പാക്കണമെന്ന സുപ്രീം കോടതി വിധി മറികടക്കുന്നതിനായി പുതിയ നിയമ ഭേദഗതികൾ കൊണ്ട്വരുന്നതിനെ രാജ്യ വ്യാപകമായി നടന്ന സമരം കേരളത്തിൽ വളരെ സജീവമായിരുന്നു.
വർഷകാലത്ത് സമുദ്രത്തിലെ മൽസ്യങ്ങൾ പ്രജനനം ചെയ്യുന്ന സമയതു യന്ത്രവൽകൃത ബോട്ടുകൾ മൽസ്യ ബന്ധനം നടത്തുന്നതു നിരോധിക്കണമെന്നു ആവശ്യപ്പെട്ട് നടന്ന സമരം. 1970-കളിൽ ആരഭിച്ചു. കേരള സർക്കാർ കാലവർഷ ട്രോളിങ്ങ് നിരോധിച്ചു ഉത്തരവ് ഇറക്കിയിട്ടുണ്ട്.
പാലക്കാട് പ്ലാച്ചിമടയിലെ കൊക്കോകോളാ ഫാക്റ്ററി ഭൂഗർഭ ജലം അമിത ചൂഷണം ചെയ്യ്യുന്നതിനും പരിസ്ഥിതി മലിനീകരിക്കുന്നതിനും എതിരേ 2000-മാണ്ട് മുതൽ നടന്നു വന്ന സമരം. 2004 മാർച്ചിൽ ഫാക്ടറി അടച്ചു പൂട്ടി. മയിലമ്മ ആയിരുന്നു സമര നായിക

ഉത്തരകേരളത്തിൽ എൻഡോസൾഫാൻ എന്ന കീടനാശിനിയുടെ വ്യാപകമായ ഉപയോഗത്തിനെതിരെ നടക്കുന്ന സമരം. കൃഷിവകുപ്പിൽനിന്ന് അസിസ്റ്റന്റായി വിരമിച്ച ലീലാകുമാരിയമ്മ 2001ൽ എൻഡോസൾഫാനെതിരെ ഹോസ്ദുർഗ് മുൻസിഫ് കോടതിയെ സമീപിച്ച് ആകാശത്തുനിന്നുള്ള മരുന്നു തളിക്ക് താൽക്കാലിക നിരോധനം സമ്പാദിച്ചു. 2003ൽ ഹൈക്കോടതി ഈ വിധി ശരിവെച്ച്, സ്ഥിരം നിരോധനം ഏർപ്പെടുത്തി. 2004ൽ കേരള സർക്കാർ എൻഡോസൾഫാൻ നിരോധിച്ചു. 
കണ്ണൂർ ജില്ലയിലെ കീഴാറ്റൂർ എന്ന സ്ഥലത്ത് നെൽവയൽ നികത്തി ബൈപാസ് പാത നിർമ്മിക്കുന്നതിനെതിരേ നാട്ടുകാരുടെ നേതൃത്വത്തിൽ അരംഭിച്ച പ്രതിഷേധ സമരമാണ് കീഴാറ്റൂർ സമരം അല്ലെങ്കിൽ വയൽക്കിളി സമരം എന്നറിയപ്പെടുന്നത്. തളിപ്പറമ്പിലൂടെ കടന്നുപോകുന്ന നിലവിലുള്ള ദേശീയപാത 45 മീറ്ററാക്കുമ്പോൾ ഉണ്ടാകുന്ന നഷ്ടവും, എതിർപ്പും ഒഴിവാക്കാനാണ് കുപ്പം-കീഴാറ്റൂർ-കൂവോട്-കുറ്റിക്കോൽ ബൈപാസ് ഉണ്ടാക്കാൻ നിർദ്ദേശമുയർന്നത്. ഈ നിർദ്ദേശപ്രകാരം പാത നിർമ്മിക്കുമ്പോൾ ഏതാണ്ട് നൂറോളം വീടുകൾ പൊളിക്കേണ്ടി വരുമെന്നായപ്പോൾ പ്രതിഷേധമുയരുകയും, കീഴാറ്റൂരിലൂടെ അലൈൻമെന്റ് നിർമ്മിക്കാൻ ബദൽ നിർദ്ദേശം വന്നു, ഇപ്രകാരം നടപ്പിലാക്കിയാൽ മുപ്പതോളം വീടുകൾ മാത്രമേ പൊളിക്കേണ്ടി വരൂ എന്നതായിരുന്നു അനുകൂലഘടകം.[1]

വീടുകൾ നഷ്ടപ്പെടുന്നതിലുപരി ഒരു ഗ്രാമത്തിന്റെ ആവാസവ്യവസ്ഥയെ തന്നെ നശിപ്പിച്ചേക്കാമെന്ന രീതിയിലുള്ള ദേശീയപാത നിർമ്മാണത്തിനെതിരേ ഗ്രാമീണവാസികൾ തന്നെ രംഗത്തെത്തി. രാഷ്ട്രീയത്തിനുപരിയായി തുടങ്ങിയ സമരത്തെ അനുകൂലിച്ച് ഇപ്പോൾ പ്രമുഖപാർട്ടികളെല്ലാം രംഗത്തെത്തികഴിഞ്ഞു.
കണ്ണൂർ ജില്ലയിലെ പാപ്പിനിശ്ശേരി പഞ്ചായത്തിലെ ഒരു സെറ്റിൽമെന്റ് പട്ടികജാതി കോളനിയാണ് തുരുത്തി.ദേശീയ പാതാ വികസനത്തിന്റെ ഭാഗമായി മുപ്പതോളം കുടുംബങ്ങൾക്ക് അവരുടെ വീടുകളും ആരാധനാലയങ്ങളും നഷ്ടപ്പെടാൻ പോകുന്നതിനെതിരെ 2018പ്രിൽ 27 മുതൽ ആരംഭിച്ച സമരമാണ് തുരുത്തി സമരം.,ദേശീയപാത വികസനത്തിന്റെ ഭാഗമായി വികസന അതോറിറ്റി പുറത്തുവിട്ട നിർദ്ദിഷ്ട അലൈൻമെന്റ് മൂന്നാമത്തെതാണ്. ഒന്നും രണ്ടും അലൈൻമെന്റുകൾ വളവുകളില്ലാത്തതും ഏതെങ്കിലും ഒരു വിഭാഗത്തെ പ്രതികൂലമായി ബാധിക്കാത്തതുമായിരുന്നുവെങ്കിൽ മൂന്നാമത്തെത് 90 ശതമാനവും തുരുത്തിയിലെ പട്ടികജാതി വിഭാഗത്തെ കുടിയിറക്കുന്ന തരത്തിലുള്ളതാണ്. വേളാപുരം മുതൽ തുരുത്തി വരെ 500 മീറ്റർ നീളത്തിനിടയിൽ ഒരു വളവ് ബോധപൂർവ്വം സൃഷ്ടിച്ച് 29 കുടുംബങ്ങളെ പൂർണ്ണമായും കുടിയിറക്കുന്ന രൂപത്തിലേക്ക് അലൈൻമെന്റ് മാറി. അലൈൻമെന്റിൽ പറയുന്ന ദേശത്ത് 400 വർഷം പഴക്കമുള്ള ഒരു ആരാധന കേന്ദ്രം നിലനിൽക്കുന്നുണ്ട്. തുരുത്തിയിൽ അരിങ്ങളേയൻ തറവാട്ടുകാരുടെതാണ് ശ്രീ പുതിയിൽ ഭഗവതി ക്ഷേത്രം. പുലയരുടെ ആചാരവും അനുഷ്ഠാനവും വിശ്വാസവുമായി തുരുത്തിയിൽ സജീവമാണ് പ്രാദേശിക ജനതയുടെതായി നിലകൊള്ളുന്നതാണ് ഈ ആരാധനാലയം.2016ൽ പുറത്തു വന്ന പ്രസ്തുത അലൈൻമെന്റ് നോട്ടിഫിക്കേഷൻ പ്രകാരം ഈ കുടുംബങ്ങളിൽ മിക്കതും ദേശീയപാത വികസന അതോറിറ്റിക്ക് വിയോജിപ്പ് വ്യക്തിപരമായി എഴുതി നൽകുകയുണ്ടായി. എന്നാൽ യാതൊരു തരത്തിലുള്ള അനുകൂല പ്രതികരണവും അതോറിറ്റിയിൽ നിന്നുണ്ടായില്ല. പഞ്ചായത്ത് അധികാരികൾ, ജില്ലാ കലക്ടർ, തഹസിൽദാർ എന്നിവരെ പല ഘട്ടങ്ങളിലായി ഈ കുടുംബാംഗങ്ങൾ പരാതിയുമായി സമീപിച്ചെങ്കിലും ഇവരുടെ പരാതി കേൾക്കാനുള്ള ഒരു അവസരവും അധികാരികൾ സൃഷ്ടിച്ചിട്ടില്ല. അതുകൊണ്ട് തന്നെ തുരുത്തി നിവാസികൾ ഒരു ആക്ഷൻ കമ്മറ്റിക്ക് രൂപംകൊടുത്തു.തുടർന്ന് ഏപ്രിൽ 27-ാം തീയതി കോളനിയിലെ ദളിത് കുടുംബങ്ങൾ തുരുത്തിയിൽ കുടിൽ കെട്ടി സമരം ആരംഭിക്കുകയുണ്ടായി.


</doc>
<doc id="138662" url="https://ml.wikipedia.org/wiki?curid=138662" title="കസാഖ്">
കസാഖ്

മദ്ധ്യേഷ്യയുടെ വടക്കൻ ഭാഗങ്ങളിൽ അധിവസിക്കുന്ന ഒരു തുർക്കി ജനവിഭാഗമാണ് കസാഖുകൾ ( ) (കസാക്ക് എന്നും ഖസാഖ് എന്നും വിളിക്കപ്പെടുന്നു). പ്രധാനമായും കസാഖിസ്താനാണ് ഇവരുടെ കേന്ദ്രം. ഉസ്ബെകിസ്താൻ, ചൈന, റഷ്യ, മംഗോളിയ എന്നിവിടങ്ങളിലും ഇവരെ കണ്ടുവരുന്നു. സൈബീരിയക്കും കരിങ്കടലിനും ഇടയിൽ വസിച്ചിരുന്നതും അഞ്ചും പതിമൂന്നും നൂറ്റാണ്ടുകൾക്കിടയിൽ മേഖലയിലേക്ക് കുടീയേറിയതുമായ നിരവധി തുർക്കി, തുർക്കോ-മംഗോളിയൻ, ആദിമ തുർക്കി വംശജർ, പുരാതനഹൂണർ തുടങ്ങിയവരുടെ പിൻഗാമികളാണ് കസാഖുകൾ. ആദ്യകാലതുർക്കികളും മംഗോളിയരും തമ്മിലുള്ള രണ്ടാംഘട്ടസങ്കരഫലമായാണ് ഇവരുടെ ഉൽപ്പത്തി.

തുർക്കി ഭാഷയിൽ നാടോടി എന്നാണ് കസാഖ് എന്ന വാക്കിനർത്ഥം. സ്റ്റെപ്പികളിൽ കാലികളെ മേക്കലായിരുന്നു കസാഖുകളുടെ പ്രധാന തൊഴിൽ. ഏറ്റവും പേരുകേട്ട നാടോടികളായ ഇടയന്മാരാണ് കസാഖുകൾ.

കസാഖ് നാടോടികൾ എല്ലായ്പ്പോഴും, പരസ്പരം പോരടിച്ചിരുന്ന മൂന്നു ഗോത്രങ്ങളായി തിരിഞ്ഞിരുന്നു. കാസ്പിയൻ കടലിനും ആറൾ കടലിനിമിടയിലുള്ള ഭാഗത്താണ് ചെറുഗോത്രം (small horde) എന്ന ആദ്യത്തെ കൂട്ടരുടെ ആവാസസ്ഥലം. മദ്ധ്യ ഹംഗ്രി സ്റ്റെപ്പികളിലാണ് മദ്ധ്യഗോത്രം (middle horde) കേന്ദ്രീകരിച്ചിരുന്നത്. മൂന്നാമത്തെ കൂട്ടരായ മഹാഗോത്രം (great horde), ചൈന അതിർത്തിയിലുള്ള സെമിറെച്ചി (Semirechi) മേഖലയിൽ ആയിരുന്നു വസിച്ചിരുന്നത്. കസാഖ്-കിർഗിസ് വിഭാഗക്കാരുടെ പൊതുപൂർവികനായ അലാഷിന്റെ മൂന്നു മക്കളാണ് ഈ മൂന്നു ഗോത്രങ്ങളുടെ സ്ഥാപകർ എന്നാണ് ഇവരുടെ പരമ്പരാഗതവിശ്വാസം

പതിനേഴ്, പതിനെട്ട് നൂറ്റാണ്ടുകളിൽ ഈ കസാഖ് ഗോത്രങ്ങൾ തമ്മിലുള്ള ഭിന്നതകൾ മുതലെടുത്താണ് റഷ്യക്കാർ മദ്ധ്യേഷ്യയിൽ തങ്ങളുടെ ആധിപത്യം ഉറപ്പിച്ചത്.

കാലിമേയ്ക്കലാണ് കസാഖുകളുടെ പരമ്പരാഗത തൊഴിൽ. കസാഖ് സ്ത്രീകളും തങ്ങളുടെ ഭർത്താക്കന്മാരോടൊപ്പം കാലിമേയ്ക്കുന്ന ജോലിയിൽ ഏർപ്പെടാറുണ്ട്. കൂടാരം തയ്യാറാക്കലും പൊളിച്ചുമാറ്റലും മറ്റുമുള്ള ജോലികൾ പൊതുവേ സ്ത്രീകളാണ് ചെയ്യാറുള്ളത്. കസാഖ് കിർഗിസ് സ്ത്രീകളുടെ വസ്ത്രധാരണവും പുരുഷന്മാരുടേതുപോലെത്തന്നെയാണ്.

കസാഖ് നോടോടി ഇടയന്മാരുടെ കൂടാരങ്ങൾ ഇയവ് (iuw) എന്നാണ്‌ കസാഖ് ഭാഷയിൽ പറയുന്നത് തുർക്കിഷ് ഭാഷയിൽ വീട് എന്നർത്ഥമുള്ള എവ് (ev) എന്ന വാക്ക് ഇതിൽ നിന്നുണ്ടായതാണ്. കൂടാരത്തിന്റെ വലതുവശം, ജുടുംബത്തിലെ പുരുഷന്മാർക്കുള്ളതാണ് ഇവിടെ അവരുടെ വസ്ത്രങ്ങളും പാദരക്ഷകളും തലപ്പാവുകളും സൂക്ഷിക്കുന്നു. കൂടാരത്തിന്റെ മദ്ധ്യത്തിലുള്ള അടുപ്പ് അന്തേവാസികൾക്ക് ചൂടുകായുന്നതിനും ഭക്ഷണം പാകം ചെയ്യുന്നതിനു ഉപയോഗിക്കുന്നു. കൂടാരത്തിന്റെ വാതിലിൽ നിന്ന് ഏറ്റവും അകലെയുള്ള ഭാഗം, ഏറ്റവും പ്രധാനപ്പെട്ടതായി കരുതുന്നു ഇവിടെ തടിക്കഷണങ്ങൾ അടുക്കിവച്ച് അതിനുമുകളിൽ മികച്ച തരം പരവതാനി വിരിച്ചിരിരിക്കും. ഇതാണ് അതിഥികൾക്ക് താമസത്തിനായി നൽകുന്ന സ്ഥലം. ഇന്ന് വീടുകളും മറ്റും വെച്ച് സ്ഥിരതാമസമാക്കിയിരിക്കുന്ന കസാഖ്, കിർഗിസ് വംശജർ, വീടിന്റെ വാതിലിന് ഏറ്റവും അകലെയുള്ള സ്ഥലത്ത് അതിഥികൾക്ക് സൗകര്യമൊരുക്കുന്ന രീതി തുടർന്നുപോരുന്നു.

പാലുൽപ്പന്നങ്ങളാണ് കസാഖുകളുടെ ഭക്ഷണത്തിൽ പ്രധാനപ്പെട്ടത്. കൂടാരത്തിൽ ഒരു മറക്കു പുറകിലാണ് ഇവർ ഭക്ഷണം സൂക്ഷിക്കുന്നത്. അറബി രീതികൾ കൂടിക്കലർന്ന പരമ്പരാഗത നാടോടിപാചകരീതിയാണ് കസാഖ് പാചകരീതി. കുതിരയിറച്ചി, ആട്ടിറച്ചി എന്നിവ ഇവരുടെ നിത്യഭക്ഷണമാണ്. അരി, പച്ചക്കറികൾ, കബാബുകൾ എന്നിവ മദ്ധ്യപൂർവ്വശൈലിയിൽ പാകം ചെയ്യുന്നു. 
യോഗർട്ട് ഇവരുടെ ഭക്ഷണത്തിന്റെ അവിഭാജ്യഘടകമാണ്. യോഗർട്ടിനു പുറമേ ഇവരുടെ ഏറ്റവും പ്രധാനപ്പെട്ട പാലുൽപ്പന്നം, കുമിസ്സ് ആണ്. കുതിരപ്പാല് പുളിപ്പിച്ചുണ്ടാക്കുന്ന ഈ പാനീയം ഒരു ലഹരിപദാർത്ഥമാണ്. കസാഖ് നാടോടികളുടെ അതിഥിസൽക്കാരത്തിൽ പ്രഥമസ്ഥാനം വഹിക്കുന്ന വിഭവമാണ് കുമിസ്സ്. ലഹരിപദാർത്ഥമായതുകൊണ്ട് ഇസ്ലാമികവിധിപ്രകാരം വിലക്കപ്പെട്ട ഒന്നായിട്ടും ഇന്നും കസാഖിസ്താനിലേയും കിർഗിസ്ഥാനിലേയ്യും ഗ്രാമപ്രദേശങ്ങളിൽ വിവാഹസൽക്കാരങ്ങളിലും മറ്റും കുമിസ്സ് സ്വതന്ത്രമായി വിളമ്പുന്നുണ്ട്.


</doc>
<doc id="138672" url="https://ml.wikipedia.org/wiki?curid=138672" title="അമ്പലപ്പുഴ തെക്ക് ഗ്രാമപഞ്ചായത്ത്">
അമ്പലപ്പുഴ തെക്ക് ഗ്രാമപഞ്ചായത്ത്

ആലപ്പുഴ ജില്ലയിലെ അമ്പലപ്പുഴ താലൂക്കിൽ അമ്പലപ്പുഴ ബ്ളോക്കിലാണ് 24.17 ച.കി.മീറ്റർ വിസ്തൃതിയുള്ള അമ്പലപ്പുഴ തെക്ക് പഞ്ചായത്ത് സ്ഥിതി ചെയ്യുന്നത്. 



</doc>
<doc id="138673" url="https://ml.wikipedia.org/wiki?curid=138673" title="ചേർത്തല തെക്ക് ഗ്രാമപഞ്ചായത്ത്">
ചേർത്തല തെക്ക് ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ കഞ്ഞിക്കുഴി ബ്ളോക്കിലാണ് 18.34 ചതുരശ്ര കിലോമീറ്റർ വിസ്തീർണ്ണമുള്ള ചേർത്തല തെക്ക് ഗ്രാമപഞ്ചായത്ത് സ്ഥിതി ചെയ്യുന്നത്. ഇതിൽ ചേർത്തല തെക്ക്, ചേർത്തല വടക്ക് (മുനിസിപ്പൽ പ്രദേശമൊഴികെ) എന്നീ വില്ലേജുകളുൾപ്പെടുന്നു. ഒന്നാംഗ്രേഡ് പഞ്ചായത്താണ് ഇത്. 1581-ൽ പോർട്ടുഗീസ് മിഷണറിമാർ സ്ഥാപിച്ച അർത്തുങ്കൽ പള്ളി ഈ പഞ്ചായത്തിലാണ് സ്ഥിതി ചെയ്യുന്നത്. 
2001-ലെ ജനസംഖ്യാ കണക്കെടുപ്പ് പ്രകാരം:


</doc>
<doc id="138674" url="https://ml.wikipedia.org/wiki?curid=138674" title="യാഹൂ! മെയിൽ">
യാഹൂ! മെയിൽ

ഒരു സൗജന്യ ഇ-മെയിൽ സംരംഭമാണ് യാഹൂ! മെയിൽ. ഇത് യാഹൂ! കമ്പനിയുടെ ഉടമസ്ഥതയിലാണ്. 1997 -ലാണ് ഇതിന്റെ ആരംഭം. ലോകത്തിലെ രണ്ടാമത്തെ വലിയ ഇ-മെയിൽ സേവനദാതാവാണ് യാഹൂ!. 2010 നവംബറിലെ കണക്കനുസരിച്ച് 273.1 മില്ല്യൺ ഉപയോക്താക്കളാണ് യാഹൂ മെയിലിനുള്ളത് .


</doc>
<doc id="138676" url="https://ml.wikipedia.org/wiki?curid=138676" title="കണ്ടല്ലൂർ ഗ്രാമപഞ്ചായത്ത്">
കണ്ടല്ലൂർ ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ മുതുകുളം ബ്ളോക്ക് പരിധിയിൽ വരുന്ന 974.39 ഹെക്ടർ വിസ്തീർണ്ണമുള്ള ഒരു പഞ്ചായത്താണ് കണ്ടല്ലൂർ പഞ്ചായത്ത്. 



</doc>
<doc id="138679" url="https://ml.wikipedia.org/wiki?curid=138679" title="ഗൂഗിൾ ടി.വി">
ഗൂഗിൾ ടി.വി

ഗൂഗിളിന്റെ പുറത്തിറങ്ങുവാൻ പോകുന്ന ഇന്റർനെറ്റ് ടെലിവിഷൻ സേവനമാണ് ഗൂഗിൾ ടി.വി. 
ടെലിവിഷനും ഇന്റർനെറ്റും ഒരേ മാധ്യമത്തിലൂടെ ജനങ്ങളിലേക്ക് എത്തിക്കുക എന്നതാണ് കമ്പനിയുടെ ലക്ഷ്യം. ഇതിന്റെ ആദ്യഘട്ടമെന്ന നിലയ്ക്ക് ലൊജിടെക്, സോണി എന്നീ കമ്പനികളുമായി ഗൂഗിൾ കരാറെടുത്തു. ടി.വിയിൽ നിന്നും ഗൂഗിളിന്റെ വെബ്‌ ബ്രൗസറായ ക്രോം വഴി ഇന്റർനെറ്റ് നേരിട്ട് ബ്രൗസ് ചെയ്യുവാൻ സാധിക്കും.


</doc>
<doc id="138680" url="https://ml.wikipedia.org/wiki?curid=138680" title="മണ്ണഞ്ചേരി ഗ്രാമപഞ്ചായത്ത്">
മണ്ണഞ്ചേരി ഗ്രാമപഞ്ചായത്ത്

മണ്ണഞ്ചേരി, കേരളത്തിൽ ആലപ്പുഴ ജില്ലയിലെ ഒരു ഗ്രാമമാണ്. ഈ ഗ്രാമം ആലപ്പുഴ പട്ടണത്തിനു 10കിമി വടക്കായി, ദേശീയപാത 544-ൽ കലവൂർ കവലയ്ക്കു 4കിമി കിഴക്കായി സ്ഥിതി ചെയ്യുന്നു. കൊച്ചി നഗരത്തിൽ നിന്നും 40കിമി തെക്കായാണു സ്ഥാനം.

പഞ്ചായത്ത് ഭരണ സംവിധാനത്തിൽ, "മണ്ണഞ്ചേരി" ഒരു ഗ്രാമപ്പഞ്ചായത്ത് ആണ് ("മണ്ണഞ്ചേരി ഗ്രാമപ്പഞ്ചായത്ത്"). ഇത് "ആലപ്പുഴ ജില്ലാ പഞ്ചായത്തിലും" "ആര്യാട് ബ്ളോക്ക് പഞ്ചായത്തിലും" പെടുന്നു. സംസ്ഥാന ഭരണസംവിധാനത്തിൽ "മണ്ണഞ്ചേരി" എന്ന പ്രദേശം അമ്പലപ്പുഴ താലൂക്കില്പ്പെടുന്നു. "മണ്ണഞ്ചേരി ഗ്രാമപ്പഞ്ചായത്തി"ന് 34.52 ചതുരശ്രകിലോമീറ്റർ വിസ്തൃതിയുണ്ട്.

പൂർണ്ണമായും വെളുത്ത മണൾ വിരിച്ച സമതലപ്രദേശമാണു "മണ്ണഞ്ചേരി" ഗ്രാമം. ഗ്ലാസ്സ് അഥവാ സ്ഫടികം നിർമ്മിക്കാൻ അനുയോജ്യമായ നിറമില്ലാത്ത വെളുത്ത മണലാണ് ഇവിടുത്തേത്.




</doc>
<doc id="138681" url="https://ml.wikipedia.org/wiki?curid=138681" title="മാരാരിക്കുളം തെക്ക് ഗ്രാമപഞ്ചായത്ത്">
മാരാരിക്കുളം തെക്ക് ഗ്രാമപഞ്ചായത്ത്

ആലപ്പുഴ ജില്ലയിലുള്ള അമ്പലപ്പുഴ താലൂക്കിൽ ആര്യാട് ബ്ളോക്കിൽ ഉൾപ്പെടുന്ന ഗ്രാമപ്പഞ്ചായത്താണ് 19.07 ചതുരശ്രകിലോമീർ വിസ്തീർണ്ണമുള്ള മാരാരിക്കുളം തെക്ക് ഗ്രാമപഞ്ചായത്ത്. ആലപ്പുഴ നഗരത്തിന് വടക്കുവശം ദേശീയപാത -47 ന്റെ പടിഞ്ഞാറ് തെക്കുവടക്കായി കിടക്കുന്ന ഇത് ഒരു തീരദേശ പഞ്ചായത്താണ്.

മാരാരിക്കുളത്തിന് ആ പേര് ലഭിച്ചതിനെ കുറിച്ച് രണ്ടു ഐതിഹ്യങ്ങളാണ് നിലവിലുള്ളത്. പണ്ട് വ്യാപകമായി ഉപയോഗിച്ചിരുന്ന തഴപ്പായ നിർമ്മാണത്തിനാവശ്യമായ കൈതയോലകൾ ശേഖരിക്കാനെത്തിയ ഒരു സ്ത്രീ ഒരു കുളക്കടവിൽ കിടന്ന കല്ലിൽ അരിവാൾ തേച്ച് മൂർച്ച കൂട്ടാൻ ശ്രമിച്ചപ്പോൾ കല്ലിൽ നിന്നും രക്തം ഒഴുകിയെന്നും, കല്ല് ശിവലിംഗമായിരുന്നുവെന്നും പറയപ്പെടുന്നു. പിൽക്കാലത്ത് ആ കുളക്കരയിൽ മാരാരി(ശിവലിംഗം)പ്രതിഷ്ഠിക്കപ്പെട്ടുവെന്നും ഈ പ്രദേശം മാരാരിക്കുളം എന്ന പേരിൽ അറിയപ്പെട്ടു തുടങ്ങി എന്നതുമാണ് അതിൽ ഒന്ന്..മാരാരിക്കുളം ശിവക്ഷേത്രവുമായി ബന്ധപ്പെട്ടു തന്നെ, മാരന്റെ അരിയുടെ കളം (മാരൻ = കാമദേവൻ, അരി = ശത്രു; മാരന്റെ അരി = കാമദേവന്റെ ശത്രു - ശിവൻ; കളം = നാട്)എന്നത് രൂപാന്തരപ്പെട്ട് മാരാരിക്കുളം ഉണ്ടായി എന്ന ഒരഭിപ്രായവും നിലവിലുണ്ട്..

തീരദേശഗ്രാമമായ പഞ്ചായത്തിൽ മത്സ്യബന്ധനം കഴിഞ്ഞാൽ ഏറ്റവും കൂടുതൽ തൊഴിലവസരങ്ങൾ ലഭ്യമാക്കുന്നതാണ് കയർ വ്യവസായം. ഏകദേശം 40% ജനങ്ങളുടെ ഉപജീവനമാർഗ്ഗമാണിത്.







</doc>
<doc id="138682" url="https://ml.wikipedia.org/wiki?curid=138682" title="നീലംപേരൂർ ഗ്രാമപഞ്ചായത്ത്">
നീലംപേരൂർ ഗ്രാമപഞ്ചായത്ത്

ആലപ്പുഴ ജില്ലയിലെ വെളിയനാട് ബ്ളോക്കിൽ കുട്ടനാട് താലൂക്കിൽ ഉൾപ്പെടുന്ന പ്രദേശമാണ് 16.5 ചതുരശ്രകിലോമീറ്റർ വിസ്തീർണ്ണമുള്ള നീലംപേരൂർ പഞ്ചായത്ത്. 



</doc>
<doc id="138686" url="https://ml.wikipedia.org/wiki?curid=138686" title="തിരുമല വെങ്കടേശ്വര ക്ഷേത്രം">
തിരുമല വെങ്കടേശ്വര ക്ഷേത്രം

ആന്ധ്രാപ്രദേശിലെ ചിറ്റൂർ ജില്ലയിലുള്ള തിരുപ്പതി പ്രദേശത്ത് സ്ഥിതി ചെയ്യുന്ന പ്രസിദ്ധക്ഷേത്രമാണ് തിരുമല വെങ്കടേശ്വര ക്ഷേത്രം (). പരമാത്മാവായ(പരബ്രഹ്മൻ) മഹാവിഷ്ണുവിനെ "വെങ്കടേശ്വരൻ" എന്ന പേരിൽ മഹാലക്ഷ്മി, ഭൂമീദേവീ സമേതനായി ആരാധിയ്ക്കുന്നു. ഭൂദേവി ഇവിടെ 'പദ്മാവതി' എന്ന പേരിൽ അറിയപ്പെടുന്നു. തമിഴ് ഭക്തകവികളായ ആഴ്‌വാർമാർ പാടിപ്പുകഴ്ത്തിയ 108 ദിവ്യദേശങ്ങളിലൊന്നാണിത്. പൂർവ്വഘട്ട മലനിരകളിൽ സ്ഥിതിചെയ്യുന്ന തിരുമലയിലെ ഏഴ് കുന്നുകളിൽ (ശേഷാദ്രി, നീലാദ്രി, ഗരുഡാദ്രി, അഞ്ജനാദ്രി, ഋഷഭാദ്രി, നാരായണാദ്രി, വെങ്കടാദ്രി) അവസാനത്തേതായ വെങ്കടാദ്രിയിലാണ് ക്ഷേത്രം സ്ഥിതി ചെയ്യുന്നത്. അതിനാൽ ക്ഷേത്രം സപ്തഗിരി ( Saptagiri ; सप्तगिरी സംസ്കൃതം) അറിയപ്പെടുന്നു. 'സ്വാമി പുഷ്കരിണി' എന്നറിയപ്പെടുന്ന വലിയൊരു കുളത്തിന്റെ കരയിലാണ് ക്ഷേത്രം. മുഖ്യപ്രതിഷ്ഠയായ വെങ്കടേശ്വരൻ ബാലാജി, ശ്രീനിവാസൻ, ഗോവിന്ദൻ എന്നീ പേരുകളിലും അറിയപ്പെടുന്നു. തല മുണ്ഡനം ചെയ്യുക, കാണിക്കയർപ്പിക്കുക എന്നിവയാണ് പ്രധാന വഴിപാടുകൾ. ഐശ്വര്യത്തിനും മോക്ഷപ്രാപ്തിക്കുമായി ധാരാളം ഭക്തർ ഇവിടെ ദർശനം നടത്തുന്നു. ലോകത്തിലെ ഏറ്റവും കൂടുതൽ വരുമാനമുള്ള ഹൈന്ദവക്ഷേത്രമാണിത്. വിവിധ രൂപങ്ങളിൽ വരുമാനം ഇവിടെയെത്തുന്നുണ്ട്. നിത്യേന ആയിരക്കണക്കിന് തീർത്ഥാടകർ വരുന്ന ക്ഷേത്രത്തിൽ, വിശേഷാവസരങ്ങളിൽ എണ്ണം ഇതിലും കൂടും. കേരളത്തിൽ നിന്നും പാലക്കാട്‌-ഈറോഡ്-സേലം വഴി ട്രെയിൻ മാർഗ്ഗമോ റോഡ് വഴിയോ ഇവിടെ എത്തിച്ചേരാം. ചെന്നൈയിൽ നിന്നും ഏകദേശം രണ്ടര മണിക്കൂർ (132.5 കിലോമീറ്റർ) ട്രെയിൻ അല്ലെങ്കിൽ റോഡ് മാർഗ്ഗം തിരുപ്പതിയിൽ എത്താം. സംസ്ഥാനതലസ്ഥാനമായ അമരാവതിയിൽ നിന്ന് 430 കിലോമീറ്ററും, ബെംഗളൂരുവിൽ നിന്ന് 291 കിലോമീറ്ററും ഹൈദരാബാദിൽ നിന്ന് 572 കിലോമീറ്ററും ദൂരം ഇവിടേയ്ക്കുണ്ട്. പ്രസിദ്ധമായ ശ്രീ കാളഹസ്തി ശിവക്ഷേത്രം ഇവിടെ നിന്നും 40 കിലോമീറ്റർ അകലെ സ്ഥിതി ചെയ്യുന്നു. തിരുമല തിരുപ്പതി ദേവസ്ഥാനം എന്ന സംഘടനയുടെ കീഴിലാണ് ക്ഷേത്രഭരണം നടക്കുന്നത്.

പുരാണങ്ങളിൽ പലയിടത്തായി പരാമർശിച്ചിട്ടുള്ള ക്ഷേത്രമാണ് തിരുമല ക്ഷേത്രം. വെങ്കടേശ്വരക്ഷേത്രം വരും മുമ്പു തന്നെ ഇവിടെ ഒരു ക്ഷേത്രമുണ്ടായിരുന്നതായി കഥയുണ്ട്. വിഷ്ണുഭഗവാന്റെ മൂന്നാമത്തെ അവതാരമായ വരാഹമൂർത്തി കുടികൊണ്ട ആ ക്ഷേത്രം ഇപ്പോഴുമുണ്ട്. ഐതിഹ്യമനുസരിച്ച്, ഹിരണ്യാക്ഷനെ നിഗ്രഹിച്ച ശേഷം വരാഹമൂർത്തി, തന്റെ വാഹനമായ ഗരുഡനെക്കൊണ്ട് തിരുമലയിൽ വരികയും, തുടർന്ന് അവിടെ സ്വാമി പുഷ്കരിണി എന്നുപേരുള്ള അതിവിശാലമായ കുളത്തിന്റെ പടിഞ്ഞാറേക്കരയിൽ കിഴക്കോട്ട് ദർശനമായി കുടികൊള്ളുകയും ചെയ്തു. പിന്നീട്, ഏറെക്കാലം കഴിഞ്ഞാണ് വെങ്കടേശ്വരസ്വാമി തിരുമലയിലെത്തിയത്. അതിനുപിന്നിലും രസകരമായ ഒരു കഥയുണ്ട്. അതിങ്ങനെ:

കലിയുഗാരംഭത്തിൽ, യജ്ഞങ്ങളനുഷ്ഠിച്ചുവന്ന ഋഷിമാർ ത്രിമൂർത്തികളിലാരെയാണ് അഗ്രപൂജയ്ക്ക് അർഹനാക്കേണ്ടതെന്ന കാര്യത്തിൽ നാരദമഹർഷിയോട് സംശയം ചോദിച്ചുവന്നു. ഇതറിയാനായി ദേവന്മാർ, ഭൃഗുമഹർഷിയെ പറഞ്ഞുവിട്ടു. കാലിൽ ഒരു കണ്ണുണ്ടായിരുന്ന ഭൃഗുമഹർഷി ആദ്യം ബ്രഹ്മാവിനെയും പിന്നീട് പരമശിവനെയും പോയിക്കണ്ടെങ്കിലും ഇരുവരും അദ്ദേഹത്തെ കണ്ടഭാവം നടിച്ചില്ല. 

തുടർന്ന്, മഹാവിഷ്ണുവിനെ കാണാൻ വൈകുണ്ഠത്തിലെത്തിയ മഹർഷി കണ്ടത് താൻ വന്നതറിഞ്ഞിട്ടും അറിയാത്തപോലെ പെരുമാറുന്ന ഭഗവാനെയാണ്. കോപിഷ്ഠനായ മഹർഷി ഭഗവാന്റെ നെഞ്ചത്ത് ഒരൊറ്റച്ചവിട്ട്! ഇതിനിടയിൽ അദ്ദേഹത്തിന്റെ കാലിലെ കണ്ണ് തെറിച്ചുപോയി. അപ്പോഴും ഒന്നും മിണ്ടാതിരുന്ന ഭഗവാൻ പിന്നീട് ഇതിൽ മാപ്പപേക്ഷിച്ചു. അങ്ങനെ ഭഗവാൻ ത്രിമൂർത്തികളിൽ ഉത്തമനാണെന്ന് മഹർഷിക്ക് ബോധ്യപ്പെട്ടു. എന്നാൽ, ഭൃഗു മഹർഷി ചവിട്ടിയ ഭാഗം ഭഗവാന്റെ നെഞ്ചിന്റെ ഇടതുഭാഗമായിരുന്നു. അവിടെയാണ്, ഐശ്വര്യദേവിയായ മഹാലക്ഷ്മിയുടെ വാസസ്ഥലമായി അറിയപ്പെടുന്ന ശ്രീവത്സമുള്ളത്. ഇതിൽ കോപിച്ച ശ്രീ ഭഗവതി ഉടനെ വൈകുണ്ഠം ഉപേക്ഷിച്ച് പോകുകയും കോൽഹാപൂർ എന്ന സ്ഥലത്ത് ധ്യാനത്തിനിരിയ്ക്കുകയും ചെയ്തു. ഇപ്പോൾ, അവിടെ പ്രസിദ്ധമായ ഒരു മഹാലക്ഷ്മിക്ഷേത്രമുണ്ട്. (ഈ ക്ഷേത്രം മഹാരാഷ്ട്രയിലാണ്)

മഹാലക്ഷ്മിയെ കാണാതെ ഭൂമിയിലെത്തിയ പരമാത്മാവായ സാക്ഷാൽ അദിനാരായണൻ, ശ്രീനിവാസൻ എന്ന പേരിൽ മാനവരൂപം സ്വീകരിച്ച് തിരുമലയിലെത്തി തപസ്സ് തുടങ്ങി. ശ്രീനിവാസന്റെ സ്ഥിതി മനസ്സിലാക്കിയ ബ്രഹ്മാവും ശിവനും ലക്ഷ്മീദേവിയെ സമീപിച്ചു വിവരങ്ങൾ അറിയിച്ചു. തുടർന്ന് ബ്രഹ്മാവും ശിവനും പശുക്കളുടെ രൂപം ധരിച്ച് ശ്രീനിവാസന് സേവനം ചെയ്യാൻ തയ്യാറായി. അക്കാലത്ത് ചോളസാമ്രാജ്യത്തിന്റെ കീഴിലായിരുന്നു തിരുമല. അതിനാൽ, മഹാലക്ഷ്മി ഒരു യുവതിയുടെ വേഷത്തിലെത്തി ചോളരാജാവിന് പശുക്കളെ ദാനം ചെയ്തു. ഇവയിലെ വലിയ പശു നിത്യവും ശ്രീനിവാസന് പാൽ കൊടുക്കുമായിരുന്നു. ഇത് കാണാനിടയായ കറവക്കാരൻ, പശുവിനെ ക്രൂരമായി മർദ്ദിച്ചു. എന്നാൽ, അബദ്ധവശാൽ മുറിവുപറ്റിയത് ശ്രീനിവാസനായിരുന്നു. കുപിതനായ ശ്രീനിവാസൻ, കറവക്കാരനെയും ചോളരാജാവിനെയും അസുരന്മാരായിപ്പോകട്ടെ എന്ന് ശപിച്ചു. ദാസന്മാരുടെ പങ്ക് രാജാവും ഏൽക്കും എന്ന വിശ്വാസമാണത്രേ ഇതിനുപിന്നിൽ!

തുടർന്ന്, ശ്രീനിവാസൻ വളർത്തമ്മയായ വകുളാദേവിയുടെ അടുത്തുപോയി താമസിച്ചുവന്നു. ഇതിനിടയിൽ, ശാപവിമുക്തനായ ചോളരാജാവ്, ആകാശരാജാവായി പിറവിയെടുത്തു. അദ്ദേഹത്തിന്, പദ്മാവതി എന്ന പേരിൽ ഒരു പുത്രിയുണ്ടായി. വിഷ്ണുപദ പ്രാപ്തിക്കായി തപസ്‌ ചെയ്ത, ലക്ഷ്മിയുടെ തന്നെ അവതാരമായ വേദവതിയുടെ പുനർജ്ജന്മം ആയിരുന്നു പദ്മാവതി. തിരുപ്പതിയ്ക്കടുത്തുള്ള തിരുച്ചാനൂരിലെ പദ്മപുഷ്കരിണിയിലായിരുന്നു പദ്മാവതിയുടെ ജനനം എന്നും അതാണ് പേരിനുപിന്നിൽ എന്നും പറയപ്പെടുന്നു. 

ശ്രീനിവാസനുമായി പദ്മാവതിയുടെ വിവാഹം നടക്കുമെന്നും അത് മഹാഭാഗ്യമാണെന്നും നാരദമഹർഷി ആകാശരാജനെ അറിയിക്കുന്നു. ശ്രീനിവാസനും പദ്മാവതിയും തമ്മിൽ വിവാഹിതരായി. നാരായണവാരം എന്ന സ്ഥലത്തുവച്ചായിരുന്നത്രേ വിവാഹം. വിവാഹ ചെലവുകൾക്ക് ആവശ്യമായ ധനം ശ്രീനിവാസൻ കുബേരനിൽ നിന്നും കടം വാങ്ങുന്നു. അങ്ങനെ ഭഗവാൻ സ്വയം കുബേരന് കടക്കാരനായി മാറുന്നു. സംഭവമറിഞ്ഞ മഹാലക്ഷ്മി തിരുമലയിലെത്തുന്നു. തന്റെ കടബാദ്ധ്യത വീട്ടാനായി കാണിക്കയർപ്പിക്കുന്ന ഭക്തർക്ക് ഐശ്വര്യവും അഭീഷ്ടസിദ്ധിയും നൽകി അനുഗ്രഹിക്കണമെന്ന് ഭഗവാൻ മഹാലക്ഷ്മിയോട് ആവശ്യപ്പെടുന്നു. അപ്പോൾ ഭഗവാൻ വിശ്വരൂപം പ്രാപിക്കുകയും സ്വയം ശിലയായി മാറുകയും ചെയ്തു! സംഭവം കണ്ട എല്ലാവരോടും കലിയുഗദുരിതങ്ങൾ തീർക്കാൻ ഭഗവാൻ വെങ്കിടാദ്രിയിൽ കുടികൊള്ളാൻ പോകുകയാണെന്ന് ബ്രഹ്മാവും പരമശിവനും പറയുകയുണ്ടായി. അപ്പോൾ ഇരുദേവിമാരും ഭഗവാനോടൊപ്പം ലയിച്ചു ചേർന്നു. മഹാലക്ഷ്മി നെഞ്ചിന്റെ ഇടതുഭാഗത്തും, പദ്മാവതി വലതുഭാഗത്തും കുടികൊണ്ടു. അങ്ങനെ ശ്രീദേവി ഭൂദേവി സമേതനായ മഹാവിഷ്ണു തിരുപ്പതിയിൽ സർവദുഃഖഹരനായി കുടികൊള്ളുന്നു. മഹാലക്ഷ്മിയാകട്ടെ ഭഗവദ്‌ ഭക്തർക്ക് അഷ്ട ഐശ്വര്യങ്ങൾ ചൊരിഞ്ഞു കൊണ്ട് ഭഗവാനോടൊപ്പം നിലകൊള്ളുന്നു.

ക്ഷേത്രവുമായി ബന്ധപ്പെട്ട ആദ്യത്തെ ചരിത്രരേഖ പല്ലവ രാജ്ഞിയായിരുന്ന സമവൈ എ.ഡി. 966-ൽ ഇറക്കിയതാണ്. അവർ ഒരുപാട് ആഭരണങ്ങളും പത്തേക്കറും പതിമൂന്നേക്കറും വിസ്തീർണ്ണം വരുന്ന രണ്ട് സ്ഥലങ്ങളും ദാനം ചെയ്യുകയും അവയിൽ നിന്ന് കിട്ടുന്ന വരുമാനം ക്ഷേത്രത്തിലെ ഉത്സവങ്ങൾക്കായി ഉപയോഗിയ്ക്കാൻ നിർദ്ദേശിയ്ക്കുകയും ചെയ്തു. പല്ലവ സാമ്രാജ്യത്തിനുശേഷം, രണ്ടാം ചോളസാമ്രാജ്യവും പിന്നീട് വിജയനഗര സാമ്രാജ്യവും വെങ്കടേശ്വരനെ പ്രാധാന്യത്തോടെ കണ്ടവരായിരുന്നു. വിജയനഗര സാമ്രാജ്യത്തിന്റെ കാലത്താണ് ക്ഷേത്രത്തിന് ഇന്നുള്ള വരുമാനത്തിന്റെ നല്ലൊരു ഭാഗവും ലഭിച്ചത്. എ.ഡി. 1517-ൽ, വിജയനഗര ചക്രവർത്തിയായിരുന്ന കൃഷ്ണദേവരായർ ക്ഷേത്രത്തിൽ ദർശനം നടത്തിയപ്പോൾ അദ്ദേഹം സ്വർണ്ണവും രത്നങ്ങളും സമ്മാനിയ്ക്കുകയും, അതുവഴി ശ്രീകോവിൽ പുനരുദ്ധരിയ്ക്കുകയും ചെയ്തു. വിജയനഗരസാമ്രാജ്യത്തിന്റെ പതനത്തിനുശേഷം, മൈസൂർ രാജവംശവും ഗഡ്വാൾ സംസ്ഥാനവും വെങ്കടേശ്വരനെ പൂജിയ്ക്കുകയും ക്ഷേത്രത്തിന് നിരവധി സംഭാവനകൾ നൽകുകയും ചെയ്തു. മറാഠാ ജനറലായിരുന്ന രഘോജി ഭോസ്ലേ ക്ഷേത്രം സന്ദർശിയ്ക്കുകയും ക്ഷേത്രത്തിന് വ്യക്തമായ ഒരു നടത്തിപ്പുരീതി ഉണ്ടാക്കുകയും ചെയ്തു.

വിജയനഗരസാമ്രാജ്യത്തിന്റെ പതനത്തിനുശേഷം ക്ഷേത്രം ഗോൽക്കൊണ്ട സുൽത്താന്മാരുടെ കീഴിലായി. പിന്നീട് ഫ്രഞ്ചുകാരും അതിനുശേഷം കർണാടിക് നവാബും ക്ഷേത്രഭരണം കയ്യടക്കി. 19-ആം നൂറ്റാണ്ടിൽ ഇംഗ്ലീഷ് ഈസ്റ്റ് ഇന്ത്യാ കമ്പനി ക്ഷേത്രഭരണം ഏറ്റെടുത്തു. 1843-ൽ ഈസ്റ്റ് ഇന്ത്യാ കമ്പനി തിരുപ്പതിയിലെ ഹാഥിറാംജി മഠത്തിന് ക്ഷേത്രം സമ്മാനിച്ചു. 1933-ൽ തിരുമല തിരുപ്പതി ദേവസ്ഥാനം രൂപം കൊള്ളും വരെ ഹാഥിറാംജി മഠാധിപതിയായിരുന്നു ക്ഷേത്രാധികാരി. 1951-ൽ ക്ഷേത്രം ആന്ധ്രാസർക്കാരിന്റെ കീഴിൽ നേരിട്ടുകൊണ്ടുവന്നുവെങ്കിലും, പിന്നീട് വീണ്ടും ടി.ടി.ഡി. ഏറ്റെടുക്കുകയായിരുന്നു.

ചരിത്രപ്രധാനമായ നിരവധി ശിലാലിഖിതങ്ങൾ തിരുമല ക്ഷേത്രത്തിലുണ്ട്. പ്രധാന ക്ഷേത്രത്തിലെയും അടിവാരത്തിലെയും തിരുച്ചാനൂരിലെയും ശിലാലിഖിതങ്ങളുടെ എണ്ണം മാത്രം പതിനായിരത്തിനടുത്തുവരും. പല ശിലാലിഖിതങ്ങളും വീണ്ടെടുക്കാനാവാത്ത വിധം നഷ്ടപ്പെട്ടുപോയിട്ടുണ്ട്. ബാക്കിയുള്ളവ ടി.ടി.ഡി. പ്രസിദ്ധീകരിച്ചിരിയ്ക്കുന്നു. തമിഴ്, തെലുങ്ക്, കന്നഡ എന്നീ ഭാഷകളിലാണ് ശിലാലിഖിതങ്ങളെല്ലാം എഴുതിയിട്ടുള്ളത്.

ശിലാലിഖിതങ്ങളെക്കൂടാതെ പ്രസിദ്ധമാണ് പതിനഞ്ചാം നൂറ്റാണ്ടിൽ ജീവിച്ചിരുന്ന ഭക്തകവിയായിരുന്ന താള്ളപ്പാക്ക അന്നമാചാര്യ എഴുതിയ കൃതികളും. മുപ്പതിനായിരത്തോളം കൃതികൾ രചിച്ച അദ്ദേഹത്തിന്റെ കൃതികൾ പിൽക്കാലത്ത് ചെമ്പുഫലകങ്ങളിൽ ആലേഖനം ചെയ്യുകയായിരുന്നു. തെലുങ്കുഭാഷാപണ്ഡിതന്മാരുടെയും സംഗീതജ്ഞരുടെയും പഠനങ്ങൾക്ക് ഇവ ഉപകാരപ്രദമായിട്ടുണ്ട്. 

തെക്കേ ഇന്ത്യ ഭരിച്ച എല്ലാ രാജാക്കന്മാരുടെയും പ്രശംസയ്ക്ക് വിധേയമായിട്ടുള്ള ക്ഷേത്രമാണ് ശ്രീ വെങ്കടേശ്വരക്ഷേത്രം.

തിരുപ്പതി നഗരത്തിന്റെ ഉയർന്ന ഭാഗമായ തിരുമലയിൽ, വെങ്കടാദ്രിയുടെ നെറുകിലാണ് വെങ്കടേശ്വരക്ഷേത്രം കുടികൊള്ളുന്നത്. അടിവാരത്തുനിന്ന് 21 കിലോമീറ്റർ ദൂരമുണ്ട് ക്ഷേത്രം വരെ. പോകുന്ന വഴിയിൽ ഏഴുമലകൾ കടന്നുപോകണം. ശേഷാദ്രി, നീലാദ്രി, ഗരുഡാദ്രി, അഞ്ജനാദ്രി, ഋഷഭാദ്രി, നാരായണാദ്രി, വെങ്കടാദ്രി എന്നിവയാണ് ഏഴുമലകൾ. ഇതുകാരണം, തെലുങ്കിൽ 'ഏദുകൊണ്ടലവഡ' എന്നും തമിഴിൽ 'ഏഴുമലയൻ' എന്നും ഭഗവാൻ അറിയപ്പെടുന്നു. അടിവാരത്തുള്ള 'അലിപിരി' എന്ന സ്ഥലത്തുനിന്നാണ് ഈ യാത്ര ആരംഭിയ്ക്കുന്നത്. ഇവിടെനിന്ന് ഒരു നടപ്പാതയും ഇരുഭാഗത്തേയ്ക്കും ഗതാഗതമുള്ള രണ്ട് റോഡുകളും കാണാം. ഈ ഭാഗത്ത് വലിയൊരു കവാടവും, അതിനടുത്ത് ഭഗവദ്വാഹനമായ ഗരുഡന്റെ ഒരു പ്രതിമയുമുണ്ട്. ശ്രീ വെങ്കടേശ്വര ദേശീയോദ്യാനത്തിന്റെ ഭാഗമായ പോകുന്ന വഴിയിൽ ധാരാളം ചെറിയ ക്ഷേത്രങ്ങളും തീർത്ഥസ്ഥാനങ്ങളും കാണാം. പ്രകൃതിയൊരുക്കുന്ന ദൃശ്യവിരുന്നാണ് ബാക്കിയെല്ലാം. മനോഹരമായ നിരവധി വെള്ളച്ചാട്ടങ്ങളും ഇടയ്ക്കിടെ കടന്നുപോകുന്ന കൊച്ചരുവികളും കണ്ണിന് കുളിർമ്മയേകുന്നു. നടന്ന് മലകയറുന്ന സ്ഥലത്തുനിന്ന് ഒരല്പം മാറി ഒരു പാറയിൽ, ഹനുമാൻ സ്വാമിയുടെ മുഖം പ്രകൃതിദത്തമായി ഉണ്ടായിട്ടുള്ളത് ശ്രദ്ധേയമാണ്. ഗണപതി, ശ്രീകൃഷ്ണൻ, നരസിംഹമൂർത്തി തുടങ്ങിയ മൂർത്തികളുടെ ക്ഷേത്രങ്ങളും ഇവിടെ കാണാം. 'ഗോവിന്ദാ! ഗോവിന്ദാ!' വിളികളോടെ ഭക്തർ മലകയറുന്നത് കാണേണ്ട കാഴ്ചയാണ്. മലമ്പാത തുടങ്ങുന്ന സ്ഥലത്ത് ഒരു കവാടം കാണാം. അതിനുമുകളിൽ ശ്രീ-ഭൂമീദേവീസമേതനായ വെങ്കടേശ്വരനെയും ഭഗവാനെ തൊഴുതുനിൽക്കുന്ന ഗരുഡനെയും ഹനുമാനെയും കാണാം. മലകയറുന്നവർ ചെരിപ്പിടാൻ പാടില്ല എന്നാണ് വിശ്വാസം. അതിനാൽ, ചെരുപ്പുകളും ബാഗുകളും സൂക്ഷിയ്ക്കാൻ പ്രത്യേക കൗണ്ടർ ഇവിടെ പണിതിട്ടുണ്ട്.

നടന്ന് മലകയറുന്ന വഴി തുടങ്ങുന്ന സ്ഥലത്തിനടുത്തായി 'ശ്രീവാരി പാദാല മണ്ഡപം' എന്ന പേരിൽ ചെറിയൊരു ക്ഷേത്രം കാണാം. ഇവിടത്തെ മൂർത്തിയും വെങ്കടേശ്വരസ്വാമി തന്നെയാണ്. ഹൈന്ദവവിശ്വാസമനുസരിച്ച് വെങ്കടേശ്വരസ്വാമി, എല്ലാ ദിവസവും രാത്രി പടിയിറങ്ങിവന്ന് തിരുച്ചാനൂരിലുള്ള പദ്മാവതീദേവിയുടെ അടുത്തേയ്ക്ക് പോകുന്നു. പോകുന്ന വഴിയിൽ ഭഗവാൻ വിശ്രമിയ്ക്കുന്ന സ്ഥലമാണത്രേ പാദാല മണ്ഡപം. ഇവിടെ പാദരക്ഷകൾ ഉപേക്ഷിച്ചാണ് തുടർന്നുള്ള യാത്ര. ഇതിനടുത്ത് മറ്റൊരു ചെറിയ ക്ഷേത്രമുണ്ട്. ലക്ഷ്മീസമേതനായ മഹാവിഷ്ണുഭഗവാൻ കുടികൊള്ളുന്ന ഈ ദേവാലയം, തന്മൂലം 'ലക്ഷ്മീനാരായണക്ഷേത്രം' എന്നറിയപ്പെടുന്നു.


</doc>
<doc id="138700" url="https://ml.wikipedia.org/wiki?curid=138700" title="കൊണ്ടാഴി തൃത്തംതളി ശിവപാർവ്വതിക്ഷേത്രം">
കൊണ്ടാഴി തൃത്തംതളി ശിവപാർവ്വതിക്ഷേത്രം

കേരളത്തിലെ തൃശ്ശൂർ ജില്ലയിൽ തലപ്പിള്ളി താലൂക്കിൽ പഴയന്നൂർ ബ്ലോക്കിൽ കൊണ്ടാഴി ഗ്രാമത്തിലാണ് തൃത്തംതളി ശിവപാർവ്വതീക്ഷേത്രം സ്ഥിതി ചെയ്യുന്നത്. 108 ശിവക്ഷേത്രങ്ങളിൽ പറയുന്ന രണ്ട് പഴയന്നൂരുകളിൽ ഒന്നാണ് ഈ ക്ഷേത്രം (പഴയന്നൂർ ഇരവിമംഗലം ശിവക്ഷേത്രമാണ് മറ്റേത്), പക്ഷേ ക്ഷേത്രം സ്ഥിതിചെയ്യുന്നത് കൊണ്ടാഴി പഞ്ചായത്തിലാണ്. കൊണ്ടാഴി തൃത്തംതളിക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു
പ്രകൃതിഭംഗി കൊണ്ട് അനുഗൃഹീതമായ കൊണ്ടാഴി ഗ്രാമത്തിൽ നിളാനദിക്കു തെക്കായി കിഴക്കോട്ട് ദർശനം നൽകിയാണ് ക്ഷേത്രം നിർമ്മിച്ചിരിക്കുന്നത്.

പഴയകാലത്ത് (ചേരഭരണകാലം)കേരളത്തെ പതിനെട്ടര തളികളാക്കി വിഭജിച്ച്, ഓരോ തളിയേയും ഓരോ തളിയാതിരിമാരെ ഭരണ ഭാരമേൽപ്പിച്ചു. ഓരോ തളിയുടെ ആസ്ഥാനത്തും ഓരോ പ്രധാന തളിക്ഷേത്രവും (ശിവക്ഷേത്രവും) ഉണ്ടായിരുന്നു. ഈ പതിനെട്ടര തളികളിൽ അര തളിയുടെ കേന്ദ്രസഥാനം കൊണ്ടാഴിയിലായിരുന്നു. തൃത്തംതളി ശിവക്ഷേത്രം ഈ തളിയിലെ കേന്ദ്രക്ഷേത്രമാണ്. അതിപുരാതനമായ ഈ ശിവക്ഷേത്രം ടിപ്പുവിന്റെ പടയോട്ടകാലത്ത് നശിപ്പിക്കപ്പെട്ടതായി പറയപ്പെടുന്നു. അതിനുശേഷം ഏകദേശം ഇരുനൂറിൽപരം വർഷങ്ങൾ ഈ മഹാക്ഷേത്രത്തിന്റെ അവശിഷ്ടങ്ങളും കരിങ്കല്ലുകൊണ്ടുള്ള മനോഹരമായ കൊത്തളങ്ങളും അങ്ങനെതന്നെ കിടന്നിരുന്നു. അതിനുശേഷമാണ് ഇന്ന് കാണുന്ന രീതിയിൽ ക്ഷേത്രം നിർമ്മിച്ചത്.

പഴയ കൊച്ചിനാട്ടുരാജ്യത്തിന്റെ വടക്കേ അതിർത്തിയിൽ സ്ഥിതി ചെയ്തിരുന്ന കൊണ്ടാഴി ഗ്രാമത്തിലാണ് തൃത്തംതളിക്ഷേത്രം. പഴയക്ഷേത്രം മൈസൂർ സുൽത്താൻ ടുപ്പുവിന്റെ പടയോട്ടത്തിൽ നശിപ്പിക്കപ്പെട്ടു. വർഷങ്ങൾക്കു ശേഷം അടുത്തിടയാണ് ക്ഷേത്രം പുനരുദ്ധീകരിച്ചത്. ക്ഷേത്ര സംരക്ഷണത്തിനായി കൊച്ചി രാജാവിനാൽ നിർമ്മിതമായ കോട്ടയുടെ ചില അവശിഷ്ടങ്ങളും, പഴയ ക്ഷേത്രഭാഗങ്ങളും കാണുമ്പോൾ മനസ്സിലാവുന്നത് ഇവിടെ പണ്ട് വളരെ വലിയ ഒരുക്ഷേത്ര സമുച്ചയമുണ്ടായിരുന്നു എന്നാണ്.

മുഖമണ്ഡപത്തോട് കൂടിയ ഇരുനിലയിൽ പണിതീർത്തിരിക്കുന്ന ചതുരശ്രീകോവിലിലാണ് പരശുരാമ പ്രതിഷ്ഠിതമായ ശിവലിംഗപ്രതിഷ്ഠയുള്ളത്. ചതുരശ്രീകോവിലിനു കിഴക്കുവശത്തായി നമസ്കാരമണ്ഡപവും അതിനുചുറ്റും മനോഹരമായ നാലമ്പലവും പണിതീർത്തിട്ടുണ്ട്. നാലമ്പലത്തിൽതന്നെ തിടപ്പള്ളിയും കിഴക്കുവശത്തായി ബലിക്കൽപ്പുരയും തനതുകേരളാശൈലിയിൽ നിർമ്മിച്ചിരിക്കുന്നു. അടുത്തിടയാണ് കൊടിമരപ്രതിഷ്ഠ നടത്തി ഉത്സവം കൊണ്ടാടിയത്. പാർവ്വതീക്ഷേത്രത്തിന് പടിഞ്ഞാറേഭാഗത്തായി വലിപ്പമേറിയ കുളം നിർമ്മിച്ചിട്ടുണ്ട്. പാർവ്വതിക്ഷേത്രത്തിനരികിലൂടെയാണ് ഭാരതപ്പുഴയുടെ പ്രധാന കൈവഴിയായ ഗായത്രിപ്പുഴ ഒഴുകുന്നത്.

സാധാരണയായി ശിവക്ഷേത്രത്തിനകത്തുതന്നെ എതിർദിശയിലോ, അല്ലെങ്കിൽ ഉപദേവതാസ്ഥാനത്ത് ചെറിയക്ഷേത്രത്തിലോ ആണ് പാർവ്വതീ സാന്നിധ്യം കാണാറുള്ളത്. പക്ഷേ തൃത്തംതളിയിൽ പാർവ്വതിദേവിക്ക് പ്രത്യേകസ്ഥാനം നൽകി വേറെ ക്ഷേത്രത്തിലാണ് പ്രതിഷ്ഠിച്ചിരിക്കുന്നത്. ഗായത്രിപ്പുഴയുടെ തീരത്തോട്ട് മാറിയാണ് പാർവ്വതിക്ഷേത്രം. വളരെ മനോഹരമായി കേരളാശൈലിയിൽ പണിതീർത്തക്ഷേത്രമാണിത്. വട്ടശ്രീകോവിലും, നമസ്കാരമണ്ഡപവും, നാലമ്പലവും, തിടപ്പള്ളിയും എല്ലാം ഉപദേവതയായ പാർവ്വതി ക്ഷേത്രത്തിലും നിർമ്മിച്ചിട്ടുണ്ട്. ശിവക്ഷേത്രത്തിനു വടക്കുമാറിയാണ് പാർവ്വതീദേവിക്ഷേത്രം സ്ഥിതിചെയ്യുന്നത്. തളിദേവനൊപ്പം തന്നെ തുല്യപ്രാധാന്യത്തോടെയാണ് ദാക്ഷായണിയേയും ഇവിടെ കുടിയിരുത്തിയിരിക്കുന്നത്.

ഗണപതി, സുബ്രഹ്മണ്യൻ, അയ്യപ്പൻ, വിഷ്ണു, ഭദ്രകാളി, നാഗദേവതകൾ, ബ്രഹ്മരക്ഷസ്സ്, നവഗ്രഹങ്ങൾ, ഹനുമാൻ തുടങ്ങിയവരാണ് മറ്റ് ഉപദേവതകൾ. ശിവപുത്രന്മാരായ ഗണപതി, സുബ്രഹ്മണ്യൻ, അയ്യപ്പൻ എന്നിവരുടെ സാന്നിദ്ധ്യം ക്ഷേത്രത്തെ ശിവകുടുംബസ്ഥാനമാക്കുന്നു. 

മീനമാസത്തിൽ നടത്തപ്പെടുന്ന പത്തുദിനം നീണ്ടുനിൽക്കുന്ന ഉത്സവം, വളരെ ഗംഭീരമായി ആഘോഷിക്കുന്നു. ഈ ഉത്സവത്തിലെ മായന്നൂർകാവ് താലപ്പൊലിയാണ് ഏറ്റവും പ്രധാന ആഘോഷം.

കുംഭമാസത്തിലെ കറുത്ത ചതുർദ്ദശി ദിവസമാണ് ശിവരാത്രി ആഘോഷിയ്ക്കുന്നത്. ഈ ദിവസം ക്ഷേത്രത്തിൽ വളരെയധികം പ്രാധാന്യത്തോടെ ആചരിച്ചുവരുന്നു. അന്ന് ക്ഷേത്രത്തിൽ വിശേഷാൽ പൂജകളും എഴുന്നള്ളിപ്പുമുണ്ടാകും. അന്ന് രാത്രി നടയടയ്ക്കില്ല. പകരം രാത്രിയിലെ ഓരോ യാമത്തിലും യാമപൂജയും അതിനോടനുബന്ധിച്ച് കലശാഭിഷേകവുമുണ്ടാകും.

മായന്നൂർ കൊണ്ടാഴി റൂട്ടിൽ കൊണ്ടാഴിയിലാണ് ക്ഷേത്രം സ്ഥിതിചെയ്യുന്നത്.


</doc>
<doc id="138703" url="https://ml.wikipedia.org/wiki?curid=138703" title="യേശുവിന്റെ ഗിരിപ്രഭാഷണം">
യേശുവിന്റെ ഗിരിപ്രഭാഷണം

ബൈബിൾ പുതിയ നിയമത്തിൽ യേശുക്രിസ്തുവിന്റെ സുദീർഘമായ പ്രഭാഷണങ്ങളും ഉപദേശങ്ങളും രേഖപ്പെടുത്തിയിരിക്കുന്നു. മത്തായി എഴുതിയ സുവിശേഷം 5 മുതൽ 7 വരെയുള്ള അദ്ധ്യായങ്ങളിലുള്ള തന്റെ ധർമോപദേശമാണ് ഗിരിപ്രഭാഷണം അഥവാ മലയിലെ പ്രസംഗം എന്ന പേരിൽ അറിയപ്പെടുന്നത്. ഗലീലയിലെ മലമുകളിൽ വെച്ച് നിർവ്വഹിക്കപ്പെട്ടതായി കരുതുന്ന പ്രഭാഷണം ആയതിനാലാണ് ഗിരിപ്രഭാഷണം എന്ന പേരിൽ ഇത് അറിയപ്പെടുന്നത്. ഇതിനെ സൂചിപ്പിക്കാൻ ഈ പേര് ആദ്യം ഉപയോഗിച്ചത് വിഖ്യാത ക്രിസ്തീയചിന്തകൻ ഹിപ്പോയിലെ അഗസ്റ്റിൻ ആണ്. യേശുക്രിസ്തുവിന്റെ ശിഷ്യൻമാരും വലിയൊരു ജനതയും ഈ പ്രസംഗത്തിന് സാക്ഷ്യം വഹിച്ചിരുന്നു. ദൈവരാജ്യ പ്രവേശനത്തിനുവേണ്ടിയുള്ള ആഹ്വാനമാണ് ഗിരിപ്രഭാഷണത്തിന്റെ കാതൽ. ഈ പ്രസംഗത്തിലെ ചില വാചകങ്ങൾ യേശുക്രിസ്തുവിന്റെ വചനങ്ങൾ എന്ന പേരിൽ പ്രചുരപ്രാചാരം നേടിയതാണ്.

ഗിരിപ്രഭാഷണത്തിന്റെ സുവർണ്ണ ഭാഗമായി കരുതപ്പെടുന്നത് അതിന്റെ ആമുഖ സന്ദേശമാണ്; തന്റെ ശിക്ഷ്യൻമാർക്ക് ഉണ്ടായിരിക്കേണ്ട ധാർമ്മികവും ആത്മീകവുമായ അടിസ്ഥാന സ്വഭാവഗുണങ്ങളുടെ ഒരു പട്ടികയായി ഇതിനെ കണക്കാക്കുന്നു. 
"അവൻ (യേശു) പുരുഷാരത്തെ കണ്ടാറെ മലമേൽ കയറി. അവൻ ഇരുന്നശേഷം ശിഷ്യന്മാർ അടുക്കൽ വന്നു. അവൻ തിരുവായ്മൊഴിഞ്ഞു അവരോടു ഉപദേശിച്ചതെന്തെന്നാൽ: 
നിങ്ങൾ ഭൂമിയുടെ ഉപ്പാകുന്നു. ഉപ്പ് കാരമില്ലാതെ പോയാൽ അതിന് എന്തുകൊണ്ട് രസം വരുത്താം. പുറത്തുകളഞ്ഞിട്ട് മനുഷ്യർ ചവിട്ടുവാനല്ലാതെ പിന്നെ കൊള്ളുന്നതല്ല.
നിങ്ങൾ ലോകതിന്റെ വെളിച്ചമാകുന്നു. മലമേലിരിക്കുന്ന് പട്ടണം മറഞ്ഞിരിക്കാൻ പാടില്ല. വിളക്കു കത്തിച്ച് പറയിന്മേലല്ല തണ്ടിൻ മേലത്രേ വെക്കുന്നതു. അപ്പോളത് വീട്ടിലുള്ള് എല്ലാവർക്കും പ്രകാശിക്കുന്നു

ക്രിസ്തുസന്ദേശത്തിന്റെ കാതൽ എന്നു മലയിലെ പ്രസംഗം വിശേഷിപ്പിക്കപ്പെടാറുണ്ട്. മാഹാത്മഗാന്ധിയെപ്പോലുള്ള അക്രൈസ്തവരേയും ഈ പ്രസംഗം ഗാഢമായി സ്പർശിച്ചിട്ടുണ്ട്. ക്രിസ്തുസന്ദേശത്തിന്റെ സംശുദ്ധരൂപം മലയിലെ പ്രസംഗത്തിലാണുള്ളതെന്നും ക്രിസ്തുമതത്തിന്റെ പേരിൽ പ്രചരിക്കുന്ന പലകാര്യങ്ങളും ആ സന്ദേശത്തിന്റെ നിഷേധമാണെന്നും ഗാന്ധി അഭിപ്രായപ്പെട്ടിട്ടുണ്ട്.

സത്യവേദപുസ്തകം: മത്തായി എഴുതിയ സുവിശേഷം അദ്ധ്യായം 5, 
അദ്ധ്യായം 6, 
അദ്ധ്യായം 7

സന്തുഷ്ടി കണ്ടെത്തുക: യേശുവിന്റെ വാക്കുകൾ ശ്രദ്ധിച്ചുകൊണ്ട്!


</doc>
<doc id="138724" url="https://ml.wikipedia.org/wiki?curid=138724" title="ബേളൂർ ശിവക്ഷേത്രം">
ബേളൂർ ശിവക്ഷേത്രം

കാസർഗോഡ് ജില്ലയിലെ കോടോം ബേളൂർ പഞ്ചായത്തിൽ അട്ടേങ്ങാനത്ത് സ്ഥിതിചെയുന്ന വളരെ പുരാതനമായ ശിവക്ഷേത്രമാണ് ബേളൂർ ശിവക്ഷേത്രം എന്നറിയപ്പെടുന്നത്. ഈ ക്ഷേത്രത്തെ കുറിച്ചുള്ള ചരിത്രസംബന്ധിയായ കാര്യങ്ങൾ ലഭ്യമല്ല. പലപ്പോഴായി ക്ഷേത്രം പുതുക്കിപ്പണിതതിന്റെ രേഖകൾ മാത്രമാണ്‌ ലഭ്യമായിരിക്കുന്നത്.
ബേളൂർ ഗ്രാമത്തിൽ അട്ടേങ്ങാനത്തിനടുത്ത് ചുറ്റോടുചുറ്റും മലനിരകളാൽ ബന്ധിതമായ വിശാലമായൊരു പ്രദേശത്താണ് ക്ഷേത്രം സ്ഥിതി ചെയ്യുന്നത്. 
തൊട്ടടുത്തായി അട്ടേങ്ങാനം ടൗണും,
ഗവ. യു.പി. സ്‌ക്കൂളും, ഗവ. ഹയർസെക്കണ്ടറി സ്കൂളും സ്ഥിതി ചെയ്യുന്നു.
ക്ഷേത്ര

പ്രബലമായൊരു പുരാവൃത്തം ഇന്നും ജനങ്ങൾക്കിടയിൽ ഈ ക്ഷേത്രവുമായി ബന്ധപ്പെട്ട് നിലനിൽക്കുന്നു. കേരളത്തിലെ മിക്ക ശിവക്ഷേത്രങ്ങളുടെ പുരാവൃത്തമെടുത്തു പരിശോധിച്ചാലും ഇതിനോട് സാമ്യമുള്ള മിത്തുകൾ കാണാൻ കഴിയുന്നുണ്ട്. ക്ഷേത്രം ഉണ്ടാവുന്നതിന് മുമ്പ്, നരയെന്ന ഒരു വള്ളിച്ചെടി തേടിയിറങ്ങിയ ചെറവ സ്ത്രീയുമായി ബന്ധപ്പെട്ടതാണീ പുരാവൃത്തം. നടന്നു നടന്ന് ദാഹിച്ചവശയായ ആ സ്ത്രീ ദാഹശമനത്തിനായി നര വെട്ടുകയായിരുന്നു. നര വെട്ടുന്നതിനിടയിൽ തന്റെ കത്തി ഒരു കല്ലിൽ കൊള്ളുകയും കല്ലിൽ നിന്നും രക്തം വാർന്നൊഴുകുന്നതു കണ്ട് ചെറവസ്ത്രീ നര വലിച്ചെറിയുകയും ബോധംകെട്ടു വീഴുകയും ചെയ്തത്രേ. അതൊരു ശിവലിംഗമാണെന്നു തിരിച്ചറിഞ്ഞ ആ ഗോത്രവർഗ ജനത ആ കല്ലിനെ അവിടെ പ്രതിഷ്ഠിച്ച് ആരാധന തുടങ്ങി. അതാണത്രേ ഇന്നത്തെ ബേളൂർ ശിവക്ഷേത്രമായി പരിണമിച്ചത്. നരയർ (നരേറ് - നര+ഏറ്) എന്ന ഒരു സ്ഥലം ഈ പുരാവൃത്തവുമായി ബന്ധപ്പെട്ടു കിടക്കുന്നുണ്ട്. ചെറവസ്ത്രീ വലിച്ചെറിഞ്ഞ നര ചെന്നു വീണ സ്ഥലമാണ് നരയേർ (നരയർ) എന്നറിയപ്പെടുന്നത്.
മുമ്പ് ഗോത്രവർഗജനതയായ ചെറവർ, മാവിലർ തുടങ്ങിയവർ അവരുടെ ഭക്ഷണത്തിനായി ഉപയോഗിച്ചു വന്ന വേരിന്റെ ആകൃതിയിൽ മരങ്ങളിലും മറ്റും പടർന്നു കയറുന്ന വള്ളിച്ചെടിയാണ് നര എന്നറിയപ്പെടുന്നത്. ഇരുപതാം നൂറ്റാണ്ടിന്റെ അവസാനം വരെയും ഗോത്രവർഗജനത ഭക്ഷണപദാർത്ഥമായി നര ഉപയോഗിച്ചിരുന്നു. ധാരാളം ജലാംശം ഉള്ളതാണ് ഈ വള്ളിച്ചെടി. വള്ളിച്ചെടിയുടെ ഒരു ഭാഗം മുറിച്ചു മാറ്റിയാൽ ദാഹം മാറ്റാനുള്ളത്ര വെള്ളം അതിൽ നിന്നും ശേഖരിക്കാവുന്നതാണ്.

കുംഭമാസത്തിൽ ശിവരാത്രിയോടനുബന്ധിച്ചാണ് ഇവിടെ ഉത്സവം നടക്കുന്നത്. പത്തുദിവസം നീണ്ടുനിൽക്കുന്ന ഉത്സവം ശിവരാത്രിയോടെ കഴിയുമെങ്കിലും ക്ഷേത്രത്തിനു പുറത്ത് വിഷ്ണുമൂർത്തിയുടെ തെയ്യക്കോലം പിറ്റേ ദിവസം ഉണ്ടായിരിക്കും. ശിവരാത്രി ദിവസം നടക്കുന്ന തിടമ്പുനൃത്തമാണ് ഉത്സവപരിപാടികളിൽ ഏറ്റവും ആകർഷണീയം. പത്തുദിവസവും ക്ഷേത്രപരിസരത്ത് കലാപരിപാടികൾ സംഘടിപ്പിക്കപ്പെടുന്നു. ബേളൂരപ്പൻ എന്നാണ് ഇവിടുത്തെ ദേവൻ അറിയപ്പെടുന്നത്. 
ശിവരാത്രി മഹോത്സവത്തോടനുബന്ധിച്ച് നടക്കുന്ന ബേളൂരപ്പന്റെ നഗരപ്രദക്ഷിണം മറ്റൊരു വർണാഭമായ കാഴ്ചയാണ്. ദൈവചൈതന്യത്തെ വിഗ്രഹത്തിലേക്കാവാഹിച്ച് ഘോഷയാത്രയായി ഗ്രാമത്തെ വലം‌വെക്കുന്ന ചടങ്ങാണിത്. അട്ടേങ്ങാനം, ഒടയഞ്ചാൽ, ചക്കിട്ടടുക്കം, നായിക്കയം, മുക്കുഴി എന്നിങ്ങനെ സമീപദേശങ്ങളിലൂടെയൊക്കെ ഈ ഘോഷയാത്ര പോകുന്നുണ്ട്. വഴിയിലെ പ്രധാന സ്ഥലങ്ങളിലും ദൈവസങ്കേതങ്ങളിലും ശിവപ്രതിഷ്ഠ ഇറക്കിവെച്ച് പൂജകളും ആരാധനയും നടത്തുന്നു. 
ശിവരാത്രിമഹോത്സവം കൂടാതെ ശബരിമല സീസണിൽ അയ്യപ്പൻ‌വിളക്കു മഹോത്സവവും ക്ഷേത്രാങ്കണത്തിൽ നടത്താറുണ്ട്. വിറകുകൾ കൂട്ടി വലിയ നെരിപ്പോടുണ്ടാക്കി അയ്യപ്പ ഭക്തർ അഗ്നിപ്രവേശം ചെയ്യുന്ന ചടങ്ങ് മുമ്പ് ഇതിനോടനുബന്ധിച്ച് നടന്നിരുന്നു. 
ഇളനീർ കൊണ്ടുള്ള ധാര മറ്റൊരു പ്രധാന വഴിപാടാണ്. ഇളനീരുകൾ ആയിരത്തിയൊന്ന്, അഞ്ഞൂറ്റിയൊന്ന് എന്നിങ്ങനെയായി നിജപ്പെടുത്തിയിരിക്കുന്നു. മഴ പെയ്യാൻ വൈകുന്ന സമയങ്ങളിൽ ഇളനീർ കൊണ്ട് ദേവനെ തണുപ്പിക്കുകയാണെങ്കിൽ ഉടനേ മഴ ലഭിക്കുമെന്ന വിശ്വാസമാണ്‌ ഇതിനു പിന്നിൽ. മറ്റു പ്രധാന ക്ഷേത്രങ്ങളിലേതുപോലെ തന്നെ ദിവസപൂജയും പ്രത്യേക പൂജകളും മറ്റും ഇവിടെയും യഥാവിധി നടക്കുന്നുണ്ട്.


</doc>
<doc id="138726" url="https://ml.wikipedia.org/wiki?curid=138726" title="ഷഹബാസ് അമൻ">
ഷഹബാസ് അമൻ

ഗസൽ ഗായകൻ, സംഗീത സംവിധായകൻ എന്നീ നിലകളിൽ പ്രശസ്തനാണ് ഷഹബാസ് അമൻ. ആഷിയാന-ന്യൂജനറേഷൻ മലബാറി സോങ്സ്, സോൾ ഓഫ് അനാമിക ഇൻ ബ്ലാക്ക് ആൻഡ് വൈറ്റ്, നീയും നിലാവും, ജൂൺ മഴയിൽ, സഹയാത്രികേ..., അലകൾക്ക് തുടങ്ങിയവയാണ് ഷഹ്ബാസിന്റേതായി പുറത്തിറങ്ങിയ മലയാള അൽബങ്ങൾ. പകൽ‌നഷത്രം, പരദേശി, രാമാനം, ചോക്കളേറ്റ്, ഒരുവൻ, ചാന്തുപൊട്ട്,അന്നയും റസൂലും മായാനദി തുടങ്ങിയ സിനിമകളിൽ പാടുകയും പരദേശി, പകൽ നക്ഷത്രങ്ങൾ, ഇന്ത്യൻ റുപ്പി സ്പിരിറ്റ് എന്നീ സിനിമകളിൽ സംഗീത സംവിധാനം നിർവ്വഹിക്കുകയും ചെയ്തിട്ടുണ്ട്.

മലപ്പുറം ജില്ലയിലെ കോട്ടക്കുന്നിൽ കെ.എസ്.ആർ.ടി.സി. ഡ്രൈവറായിരുന്ന മരയ്ക്കാറുടെയും കുഞ്ഞിപ്പാത്തുവിന്റെയും അഞ്ചു മക്കളിൽ മൂന്നാമനായി സംഗീതത്തിൽ പാരമ്പര്യം അവകാശപ്പെടാനില്ലാത്ത ഒരു കുടുംബത്തിലാണ് ഷഹബാസിന്റെ ജനനം. റഫീക്ക് എന്നായിരുന്നു ആദ്യകാല നാമം. ശാസ്ത്രീയമായോ, അക്കാദമിക് ആയോ സംഗീതം അഭ്യസിച്ചിട്ടില്ലാത്ത ഷഹബാസ് വിവാഹിതനാണ്. ഭാര്യ അനാമിക അധ്യാപികയാണ്. മകൻ അലൻ റൂമി.

മലപ്പുറം എയുപി സ്കൂളിലായിരുന്നു പ്രാഥമിക വിദ്യാഭ്യാസം.അറബി കോളേജിലും പഠിച്ചു.സ്വകാര്യ രജിസ്ട്രേഷൻ വഴിയാണ് എസ്എസ്എൽസി പൂർത്തിയാക്കിയത്.

അടുത്ത കാലത്തായി ഗസലുകളിൽ ശ്രദ്ധേയ സാനിധ്യമാണ് ഷഹബാസ് അമൻ.സൂഫി സംഗീതം കേരളത്തിൽ പ്രചരിപ്പിക്കുന്നതിലും ശ്രദ്ധചെലുത്തിന്നുണ്ട്. പി ഭാസ്കരൻ ,ബാബുരാജ് ,പി ടി അബ്ദുറഹ്മാൻ എന്നിവരുടെ ഗാനങ്ങൾ കോർത്തിണക്കി വ്യത്യസ്തമായ സംഗീത അനുഭവം സൃഷ്ടിച്ചു.സച്ചിദാനന്ദന്റെ വരികളിൽ 'മകരക്കുളിർ മഞ്ഞിൽ...', മാധവിക്കുട്ടിയുടെ 'അലയൊതുങ്ങിയ കടൽക്കരയിൽ...' റഫീക്ക് അഹമ്മദിന്റെ 'മഴ കൊണ്ടുമാത്രം' ഈ ഗാനങ്ങളും ഷഹബാസ് ആണ് പാടിയത്.



</doc>
<doc id="138727" url="https://ml.wikipedia.org/wiki?curid=138727" title="പുന്നപ്ര തെക്ക് ഗ്രാമപഞ്ചായത്ത്">
പുന്നപ്ര തെക്ക് ഗ്രാമപഞ്ചായത്ത്

ആലപ്പുഴ ജില്ലയിലെ അമ്പലപ്പുഴ താലൂക്കിൽ അമ്പലപ്പുഴ ബ്ളോക്കിലാണ് 9.15 ചതുരശ്ര കിലോമീറ്റർ വിസ്തൃതിയുള്ള പുന്നപ്ര തെക്ക് ഗ്രാമപഞ്ചായത്ത് സ്ഥിതി ചെയ്യുന്നത്. 



</doc>
<doc id="138728" url="https://ml.wikipedia.org/wiki?curid=138728" title="പുന്നപ്ര വടക്ക് ഗ്രാമപഞ്ചായത്ത്">
പുന്നപ്ര വടക്ക് ഗ്രാമപഞ്ചായത്ത്

ആലപ്പുഴ ജില്ലയിലെ അമ്പലപ്പുഴ താലൂക്കിൽ അമ്പലപ്പുഴ ബ്ളോക്കിലാണ് 12.17 ചതുരശ്ര കിലോമീറ്റർ വിസ്തൃതിയുള്ള പുന്നപ്ര വടക്ക് ഗ്രാമപഞ്ചായത്ത് സ്ഥിതി ചെയ്യുന്നത്. 

പുന്നപ്ര തെക്ക്‌ ഗ്രാമപഞ്ചായത്ത്



</doc>
<doc id="138729" url="https://ml.wikipedia.org/wiki?curid=138729" title="പുറക്കാട് ഗ്രാമപഞ്ചായത്ത്">
പുറക്കാട് ഗ്രാമപഞ്ചായത്ത്

ആലപ്പുഴ ജില്ലയിലെ അമ്പലപ്പുഴ താലൂക്കിൽ അമ്പലപ്പുഴ ബ്ളോക്ക് പരിധിയിൽ വരുന്ന പഞ്ചായത്താണ് 23.19 ച.കി.മീ വിസ്തീർണ്ണമുള്ള പുറക്കാട് ഗ്രാമപഞ്ചായത്ത്. 



</doc>
<doc id="138733" url="https://ml.wikipedia.org/wiki?curid=138733" title="കൂത്താളി ഗ്രാമപഞ്ചായത്ത്">
കൂത്താളി ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ പേരാമ്പ്ര ബ്ളോക്കിലാണ് 14.13 ചതുരശ്രകിലോമീറ്റർ വിസ്തീർണ്ണമുള്ള കൂത്താളി ഗ്രാമപഞ്ചായത്ത്. സ്ഥിതി ചെയ്യുന്നത്. 



</doc>
<doc id="138735" url="https://ml.wikipedia.org/wiki?curid=138735" title="തുറയൂർ ഗ്രാമപഞ്ചായത്ത്">
തുറയൂർ ഗ്രാമപഞ്ചായത്ത്

കോഴിക്കോട് ജില്ലയിലെ കൊയിലാണ്ടി താലൂക്കിൽ മേലടി ബ്ളോക്ക് പഞ്ചായത്ത് പരിധിയിൽ തുറയൂർ വില്ലേജ് ഉൾപ്പെടുന്ന ഗ്രാമപഞ്ചായത്താണ് 10.48 ച.കി.മീറ്റർ വിസ്തീർണ്ണമുള്ള തുറയൂർ ഗ്രാമപഞ്ചായത്ത്.തുറയൂർ പഞ്ചായതിന്റെ ഇപ്പോഴത്തെ പ്രസിഡണ്ട് യു.സി.ഷംസുദീനാണ്.തുറയൂർ ഗ്രാമപഞ്ചായത്തിലെ ഏക ഹയർസെക്കണ്ടറി സ്കൂൾ ബി.ടി.എം.ഹയർ സെക്കണ്ടറി സ്കൂളാണ്.


പയ്യോർ മലയുടെ ഭാഗമായിരുന്ന ഈ പഞ്ചായത്ത് പഴയ കുറുമ്പ്രനാട് താലൂക്കിൽപ്പെട്ട പ്രദേശമായിരുന്നു. ഒട്ടേറെ ജലാശയങ്ങളും, നെൽവയലുകളും, കുന്നുകളുമുൾപ്പെട്ട ഈ പ്രദേശത്തെ ജനങ്ങളുടെ മുഖ്യതൊഴിൽ കൃഷിയും, കന്നുകാലിവളർത്തലും, മത്സ്യബന്ധനവുമായിരുന്നു. ഒരു കാലത്ത് ഈ പ്രദേശത്ത് വളരെയധികം ബ്രാഹ്മണകുടുംബങ്ങൾ താമസിച്ചിരുന്നു. മനയ്ക്കൽ, ഇളമന, തൃക്കോവിൽ, വണ്ണത്താൻവീട്, വണ്ണാൻടവിട, കോലാത്ത് എന്നിവ പണ്ടുകാലത്ത് ബ്രാഹ്മണഭവനങ്ങലും ആശ്രിതഭവനങ്ങളുമായിരുന്നുവെന്ന് കരുതപ്പെടുന്നു.പഞ്ചായത്തിലെ ചില സ്ഥലങ്ങൾ പഴയ വേദവിദ്യാഭ്യാസ കേന്ദ്രങ്ങളായിരുന്നുവെന്ന് വിശ്വസിക്കപ്പെടുന്നു. ശാസ്ത്രമൊതുന്ന ചാത്തോത്, കുഞ്ഞുങ്ങളെ ഓത്തുപടിപ്പിക്കുന്ന കുഞ്ഞോത്ത്, സ്തോത്രങ്ങലോതുന്ന ചോത്രോത്ത് എന്നിവ ഇതിന് ഉദാഹരണങ്ങളാണ്.
ക്ഷേത്രകലകളായ കഥകളിയും, കൃഷ്ണനാട്ടം കളിയും ഇവിടെ പ്രചരിച്ചിരുന്നു. ഒറ്റ ദിവസം കൊണ്ട് 101 കറുവ പശുക്കളെ സാമൂതിരി രാജാവിന് എത്തിച്ചു കൊടുത്തതിന്റെ പാരിതോഷികമായി കോമത്ത് തറവാട്ടിലെ ഒരു കാരണവർക്ക് കൃഷ്ണനാട്ടം കളിക്കാനുള്ള സമ്മതം സാമൂതിരി രാജാവ് നൽകിയെന്നും ഐതിഹ്യമുണ്ട്.
ഈ പഞ്ചായത്തിൽ 8 ഏൽ.പി. സ്കൂളുകളും 2 യൂ.പീ. സ്കൂളുകളും 1 ഹയർ സെക്കണ്ടറി സ്കൂളുമാണുള്ളത്. വിദ്യാഭ്യാസ രംഗത്ത് ഈ പഞ്ചായത്ത് വളരെ മുൻപന്തിയിലാണ്. കഴിഞ്ഞ കുറേ വർഷങ്ങളായി ഈ പഞ്ചായത്തിലെ ഹൈസ്കൂളിൽ വിജയശതമാനം 95% ൽ കൂടുതലാണ്. 2012 ലെ വിജയശതമാനം 97% ആണ്. 2011 ൽ അത് 95% ആയിരുന്നു. 2010 ൽ 96% ഉം 2009 ൽ 97 ഉം ആയിരുന്നു.

ആകെ 13 വാർഡുകളാണു് ഈ പഞ്ചായത്തിലുള്ളത്.



</doc>
<doc id="138740" url="https://ml.wikipedia.org/wiki?curid=138740" title="പേരകം മഹാദേവക്ഷേത്രം">
പേരകം മഹാദേവക്ഷേത്രം

കേരളത്തിലെ തൃശ്ശൂർ ജില്ലയിലെ ചാവക്കാട് താലൂകിലെ പേരകം ഗ്രാമത്തിൽ സ്ഥിതിചെയ്യുന്ന പുരാതന ശിവക്ഷേത്രമാണ് പേരകം മഹാദേവക്ഷേത്രം. 108 ശിവക്ഷേത്രങ്ങളിൽ പറയുന്ന ഈ മഹാദേവക്ഷേത്രത്തിലെ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു .

തൃശ്ശൂർ ജില്ലയിലെ പുരാതന ക്ഷേത്രങ്ങളിൽ ഒന്നാണിത്. ഏകദേശം ഇരുന്നൂറ് വർഷങ്ങളുടെ പഴക്കമാണ് ക്ഷേത്രത്തിന്. പേരകത്തിന്റെ ദേശനാഥനായി ഇവിടുത്തെ ശിവൻ അറിയപ്പെടുന്നു. നാലമ്പലവും, തിടപ്പള്ളിയും, വട്ടശ്രീകോവിലും, നമസ്കാരമണ്ഡപവും എല്ലാംമുള്ള ക്ഷേത്രമാണിത്. ഇടത്തരം ക്ഷേത്രങ്ങളുടെ പട്ടികയിൽ ഉൾപെടുത്താൻതക്ക ക്ഷേത്രനിർമ്മിതി ഇവിടെ തീർത്തിട്ടുണ്ട്.

പേരകം ശിവക്ഷേത്രം പടിഞ്ഞാറേക്ക് അഭിമുഖമായാണ് സ്ഥിതി ചെയ്യുന്നത്. സദാശിവഭാവമാണ് പേരകം മഹാദേവക്ഷേത്രത്തിലെ മൂർത്തി. ക്ഷേത്രത്തിനു വടക്കുമാറി വളരെ വലിപ്പമേറിയ ക്ഷേത്രക്കുളം പണിതീർത്തിട്ടുണ്ട്. ക്ഷേത്രത്തിൽ നിന്നും അല്പംമാറി പടിഞ്ഞാറു ഭാഗത്തായി പേരകം-വൈലത്തൂർ റോഡ് കടന്നുപോകുന്നു.

നിത്യേന മൂന്നു പൂജകൾ പതിവുണ്ട്. ഉഷപൂജ, ഉച്ചപൂജ, അത്താഴപൂജ.


പേരകം മഹാദേവക്ഷേത്രത്തിലെ തന്ത്രം പുലിയന്നൂർ മനയിൽ നിക്ഷിപ്തമാണ്. ഇപ്പോഴത്തെ ക്ഷേത്രതന്ത്രി ബ്രഹ്മശ്രീ പുലിയന്നൂർ കൃഷ്ണൻ നമ്പൂതിരിപ്പാടാണ്.

പേരകം മഹാദേവക്ഷേത്രത്തിലെ മേശാന്തി പേരകം ബാലചന്ദ്രൻ എംബ്രാന്തിരി.

മണ്ഡലപൂജയാണ് അയ്യപ്പക്ഷേത്രത്തിലെ പ്രധാന വിശേഷദിനങ്ങൾ.
ഉപദേവപ്രതിഷ്ഠാദിനാഘോഷം തുലാമാസം നടത്താറുണ്ട്. അന്നേ ദിവസം 1008 നാളികേരം ഉപയോഗിച്ചുള്ള മഹാഗണപതിഹവനവും നടത്താറുണ്ട്.

ഗുരുവായൂർ - കുന്നംകുളം റൂട്ടിൽ നിന്നും 2.5 കിലോമീറ്റർ ദൂരെയാണ് ക്ഷേത്രം സ്ഥിതിചെയ്യുന്നത്. ക്ഷേത്രത്തിലെത്താൻ മുതുവട്ടൂർ ജംഗ്ഷനിൽ ഇറങ്ങുക.


</doc>
<doc id="138742" url="https://ml.wikipedia.org/wiki?curid=138742" title="ഉള്ളിയേരി ഗ്രാമപഞ്ചായത്ത്">
ഉള്ളിയേരി ഗ്രാമപഞ്ചായത്ത്

കോഴിക്കോട് ജില്ലയിൽ, കൊയിലാണ്ടി താലൂക്കിൽ, ബാലുശ്ശേരി ബ്ളോക്കിലാണ് 25.6 ചതുരശ്രകിലോമീറ്റർ വിസ്തീർണ്ണമുള്ള ഉള്ളിയേരി ഗ്രാമപഞ്ചായത്ത് സ്ഥിതി ചെയ്യുന്നത്. 


 2001

</doc>
<doc id="138745" url="https://ml.wikipedia.org/wiki?curid=138745" title="ഉണ്ണികുളം ഗ്രാമപഞ്ചായത്ത്‌">
ഉണ്ണികുളം ഗ്രാമപഞ്ചായത്ത്

കോഴിക്കോട് ജില്ലയിൽ കൊയിലാണ്ടി താലൂക്കിൽ ബാലുശ്ശേരി ബ്ളോക്ക് പരിധിയിൽ ഉണ്ണികുളം, ശിവപുരം വില്ലേജ് ഉൾപ്പെടുന്ന ഗ്രാമപഞ്ചായത്താണ് 38.26 ച.കി.മീറ്റർ വിസ്തീർണ്ണമുള്ള ഉണ്ണികുളം ഗ്രാമപഞ്ചായത്ത്. 

ചരിത്രം 
പഴയ മലബാർ ജില്ലയിൽ കുറുമ്പ്രനാട് താലൂക്കിലെ അവസാനത്തെ അംശമായ (104) ഉണ്ണികുളം 1937 ലാണ് പഞ്ചായത്തായി രൂപീകൃതമായത്. 1937 മുതൽ 1940 വരെ തച്ചോത്ത് കുഞ്ഞികൃഷ്ണൻ നായർ പ്രസിടന്റ്റ് ആയിരുന്നു. 1940 മുതൽ 1962 വരെ ചെറിയ പറമ്പത്ത് രാമൻ കുട്ടി കിടാവായിരുന്നു. 1962 ലെ കേരള പഞ്ചായത്ത് ആക്റ്റ് പ്രാബല്യത്തിൽ വന്നതോടെ ബാലറ്റ് സമ്പ്രദായം നിലവിൽ വന്നു അതുപ്രകാരം അന്നുവരെ പഞ്ചായത്തിൽ ഉള്പ്പെടാതിരുന്ന ശിവപുരം വില്ലേജ് കൂടി ഉണ്ണികുളത്തോട് കൂട്ടിച്ചേർത്തു നടന്ന തെരഞ്ഞെടുപ്പിൽ എൻ കെ കൃഷ്ണൻ നമ്പ്യാർ പ്രസിഡൻറ് ആയ പഞ്ചായത്ത് ബോർഡ് നിലവിൽ വരികയും ചെയ്തു
ഒരുകാലത്ത് കളരിക്കളങ്ങളും കളരി ഗുരുക്കന്മാരും ഒരുപാട് ഉണ്ടായിരുന്ന നാടായിരുന്നു ഉണ്ണികുളം. കാളപൂട്ട്‌ മത്സരത്തിന് പേര് കേട്ട സ്ഥലം കൂടിയായിരുന്നു ഉണ്ണികുളം.കാന്തപുരത് വര്ഷംതോറും നടന്നു വന്നിരുന്ന ഈ വിനോദം ഗ്രാമ വാസികൾക്ക് ഹരം പകർന്നിരുന്നു. വളരെ പുരാതനമായ ക്ഷേത്രങ്ങളും മുസ്ലീം പള്ളികളും ഈ പഞ്ചായത്തിലുണ്ട്.
ആയിരം വർഷത്തെ പഴക്കം അവകാശപ്പെടുന്ന കരുമല വിഷ്ണു ക്ഷേത്രവും, ഭഗവതി ക്ഷേത്രവും, കാന്തപുരം കോട്ടമല ക്ഷേത്രവും, ശിവപുരം, കാന്തപുരം പ്രദേശങ്ങളിലെ മുസ്ലീം പള്ളികളും ഇവയിൽ പെട്ട ചിലതാണ്.കരിയാത്താൻകാവിലെ പ്രാചീനമായ ലക്ഷ്മീ നാരായണ ക്ഷേത്രവും പരിസരവും ഒരുകാലത്ത് നമ്പൂതിരിമാരുടെ കേന്ദ്രമായിരുന്നു.
പഞ്ചായത്തിന്റെ ആസ്ഥാനമായ എകരൂലിൽ ഉണ്ണികുളങ്ങര ഭഗവതി ക്ഷേത്രം എന്ന പേരിൽ ഒരു ക്ഷേത്രം ഉണ്ടായിരുന്നു “.ഉണ്ണികുളം” എന്ന പേരിൽ വിശാലമായ ഒരു പൊതുകുളവും ഉണ്ടായിരുന്നു.ഇതുകൊണ്ടായിരിക്കാം ഈ പ്രദേശത്തിനു ഉണ്ണികുളം എന്ന നാമം വന്നത് എന്ന് കരുതപ്പെടുന്നു.
ഹൈന്ദവ നവോത്ഥാന പ്രസ്ഥാനമായിരുന്ന ആത്മ വിദ്യാ സംഘത്തിന്റെ ഉപന്ജ്ജാതാവ് വാഗ്ഭാടാനന്ദ സ്വാമികൾ ഈ പ്രദേശം സന്തര്ശിച്ചിരുന്നു. വിനോബ ഭാവേ, കെ കേളപ്പൻ, ജയപ്രകാശ് നാരായണൻ മുതലായ നേതാക്കന്മാർ ഉണ്ണികുളത്ത് സന്ദർശനം നടത്തിയിട്ടുണ്ട്. 
1920-30 കാലങ്ങളിൽ യൂറോപ്യൻ കമ്പനിയായ പിയേർലസ്ഇ പഞ്ചായത്തിന്റെ ഭാഗമായ പൂനൂർ, സമീപ പ്രദേശമായ കിനാലൂർ എന്നിവിടങ്ങളിൽ വിപുലമായ രീതിയിൽ റബ്ബർ കൃഷി തുടങ്ങി. സ്വാതന്ത്ര്യസമരത്തിന്റെ ഭാഗമായി പൂനൂരിലും, എകരൂലിലും കള്ളുഷാപ്പ് പിക്കറ്റ് ചെയ്യുകയും ഉണ്ണികുളത്തെ അമശക്കച്ചേരി കത്തിച്ചു കളയുകയും ചെയ്തിരുന്നു.
ചാതുർവർണ്യസമ്പ്രദായത്തിനെതിരെ വളർന്നുവന്ന ആത്മ വിദ്യാസംഘത്തിന്റെ ആദ്യകാല പ്രവർത്തകൻ നെയ്യങ്കണ്ടി രാരിച്ചകുട്ടി, ഭൂദാന പ്രസ്ഥാനത്തിലും ഖാദി പ്രസ്ഥാനത്തിലും സജീവമായി പങ്കുവഹിച്ച കേളോത്ത് കൃഷ്ണൻ, ആകാശവാണിയിൽ ബാലലോകം അവതരിപ്പിച്ചിരുന്ന ബാലേട്ടൻ എന്ന് വിളിച്ചിരുന്ന കരുമല ബാലകൃഷ്ണൻ എന്നിവർ ഉണ്ണികുളത്തിന്റെ പ്രശസ്തി വാനോളം ഉയർത്തി



</doc>
<doc id="138746" url="https://ml.wikipedia.org/wiki?curid=138746" title="2011">
2011

ഗ്രിഗോറിയൻ കലണ്ടർ പ്രകാരം ശനിയാഴ്ച ആരംഭിച്ച ഒരു സാധാരണ വർഷമാണ് 2011(MMXI). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2011-ആമത്തെയും ഇരുപത്തൊന്നാം നൂറ്റാണ്ടിലെ പതിനൊന്നാം വർഷവുമാണിത്.

ഐക്യരാഷ്ട്ര സംഘടന ഈ വർഷം വനങ്ങളുടെ വർഷമായും അന്താരാഷ്ട്ര രസതന്ത്ര വർഷമായും ആചരിച്ചു.


</doc>
<doc id="138754" url="https://ml.wikipedia.org/wiki?curid=138754" title="ഇന്ത്യൻ സയൻസ് കോൺഗ്രസ്‌">
ഇന്ത്യൻ സയൻസ് കോൺഗ്രസ്

കൽക്കട്ട ആസ്ഥാനമായുള്ള,1914 ല് ആരംഭിച്ച ഇന്ത്യൻ സയൻസ് കോൺഗ്രസ്‌ അസോസിയേഷൻ എല്ലാ വർഷവും ജനുവരി ആദ്യത്തെ ആഴ്ചയിൽ വാർഷിക സമ്മേളനം കൂടുന്നു. ഈ വര്ഷം നടന്ന 98 ആം സമ്മേളനം , ചെന്നയിലെ എസ. ആർ. എം. സർവകലാശാലയിൽ , 2010 ജനുവരി 3 നു ഇന്ത്യൻ പ്രധാനമന്ത്രി. ഡോക്ടർ മൻമോഹൻ സിംഗ് ഉദ്ഘാടനം ചെയ്തു. സങ്കുചിത നേട്ടങ്ങൾക്കായി ശാസ്ത്രത്തെ ദുരുപയോഗം ചെയ്യുന്നതിനെതിരെ ജാഗ്രത പുലർത്തണം എന്ന് അദ്ദേഹം ആഹ്വാനം ചെയ്തു. അദ്ദേഹം തുടർന്നു : " പുറം തോടിനു പുറത്തു വന്ന് യുവശാസ്ത്രഞ്ജർ വലുതായി ചിന്തിക്കട്ടെ. നമ്മുടെ സാമ്പത്തിക പുരോഗതിയും ജനങ്ങളുടെ ആരോഗ്യവും രാജ്യ സുരക്ഷയും ശാസ്ത്ര സാങ്കേതിക വിദ്യകളുടെ വളച്ചയെ ആശ്രയിച്ചാണ് .ഇക്കാര്യം മസ്സിലാക്കിയാണ് സർക്കാർ ശാസ്ത്ര ഗവേഷണങ്ങൾക്ക്‌ പ്രാമുഖ്യം നൽകുന്നത്. .ശാസ്ത്രഞ്ജർ , അവർക്ക് വേണ്ടി പണം മുടക്കുന്നവരുടെ വെറും തൊഴിലാളികളല്ല. പല വലിയ കണ്ടുപിടിത്തങ്ങളും സംമൂഹത്തിനു മുന്നിൽ പുതിയ സാങ്കേതിക സാദ്ധ്യ തകൾക്കും നേട്ടങ്ങൾക്കും വഴി ഒരുക്കിയെങ്കിലും ,ചിലപ്പോൾ അവ അത്യന്തം വിനാശകരമായ കാര്യങ്ങൾക്കും ഉപയോഗിക്കപ്പെട്ടു. ശാസ്ത്രം മനുഷ്യന്റെയും സമൂഹത്തിന്റെയും പുരോഗതിക്കു ഉപയുക്തമാകണമെങ്കിൽ അത് മൂല്യാധിഷ്ഠiതം ആയിരിക്കണം " . 

ഐവി ലീഗ് സർവകലാശാലകളുടെ മാതൃകയിൽ , സർക്കാർ നിയന്ത്രണം ഇല്ലാത്ത നവരത്ന സർവകലാശാലകൾ തുടങ്ങുമെന്ന് കേന്ദ്ര ശാസ്ത്ർ സാങ്കേതിക വകുപ്പ് മന്ത്രി കപിൽ സിബിൽ പറഞ്ഞു.
. എഴയിരത്തിൽപ്പരം പ്രതിനിധികൾ പങ്കെടുക്കുന്ന സമ്മേളനം അഞ്ചു ദിവസം നീണ്ടു നിൽക്കും. "ഇന്ത്യൻ സർവകലാശാലകളിലെ വിദ്യ്യഭ്യാസ ഗുണനിലവാരവും ശാസ്ത്ര ഗവേഷണത്തിലെ ശ്രേഷ്ഠത" എന്നതുമാണ്‌ ഈ വർഷത്തെ ചർച്ചാ വിഷയം. 

നോബൽ സമ്മാന ജേതാക്കളായ അമർത്യ സെൻ, വെങ്കിടരാമകൃഷ്ണൻ, അദ യോനത്, തോമസ്‌ സ്ടിട്സു, റ്റിം ഹന്റ് , മാർട്ടിൻ ഷാളിഫ് എന്നിവരാണ് സംബന്ധിക്കുന്നവരിൽ പ്രമുഖർ.. വ്യവസായ പ്രമുഖൻ രത്തൻ ടാറ്റയ്ക് ജവഹർലാൽ നെഹ്‌റു അവാർഡ്‌ നൽകുന്നതിനു പുറമേ, 27 പ്രശസ്ത ശാസ്ത്രഞ്ഞർക്കും ഇന്ത്യൻ സയൻസ് കോൺഗ്രസ്‌ അസോസിയേഷൻ അവാർഡുകൾ നൽകും. പ്രൊഫ്‌. കെ. സീ പാണ്ടേ ആണ് അസോസിയേഷൻ അദ്ധ്യക്ഷൻ. 

അവലംബം:


</doc>
<doc id="138755" url="https://ml.wikipedia.org/wiki?curid=138755" title="ഫെർഗാന">
ഫെർഗാന

ഉസ്ബെകിസ്താന്റെ കിഴക്കേ അറ്റത്ത് സ്ഥിതി ചെയ്യുന്ന ചരിത്രപ്രാധാന്യമേറിയ ഒരു നഗരമാണ് ഫെർഗാന (; "Farghāneh"; ). 2,14,000 പേർ വസിക്കുന്ന ഈ നഗരം ഫെർഗാന പ്രവിശ്യയുടെ തലസ്ഥാനമാണ്. കിർഗിസ്താൻ, താജികിസ്താൻ എന്നിവയുമായി അതിർത്തി പങ്കുവെക്കുന്ന ഫെർഗാന തടത്തിന്റെ തെക്കേ അറ്റത്ത്താണ് ഈ നഗരം സ്ഥിതി ചെയ്യുന്നത്. താഷ്കന്റിന് 420 കിലോമീറ്റർ കിഴക്കും, അന്ദിജാനിന് 75 കിലോമീറ്റർ പടിഞ്ഞാറുമായി സ്ഥിതി ചെയ്യുന്നു.

ഫെർഗാന താഴ്വര, അവിടത്തെ പരുത്തിക്ക് പുരാതനകാലം മുതലേ‌പേരു കേട്ടതാണ്. ഇവിടത്തെ ഉന്നതനിലവാരമുള്ള പരുത്തി ഇന്ത്യൻ ഉപഭൂഖണ്ഡത്തിലേക്ക് കയറ്റുമതി ചെയ്തിരുന്നു ഇതിനുപുറമേ, പട്ടുനിർമ്മാണം, തുണി, കരകൗശലവസ്തുക്കൾ എന്നിവക്കും ഫെർഗാന പേരുകേട്ടതാണ്.


</doc>
<doc id="138760" url="https://ml.wikipedia.org/wiki?curid=138760" title="ഗോഗൻ സ്റ്റെയർ">
ഗോഗൻ സ്റ്റെയർ

അമേരിക്കൻ വ്യോമസേന വികസിപ്പിച്ചെടുത്ത ഒരു നിരീക്ഷണ സംവിധാനമാണ് ഗോഗൻ സ്റ്റെയർ. ഒരു നഗരത്തിലെ മുഴുവൻ ജനങ്ങളുടെയും ചലനങ്ങൾ ഈ സംവിധാനം ഉപയോഗിച്ച് തത്സമയം ശേഖരിച്ച് സൂക്ഷിക്കുവാൻ സാധിക്കും . പൈലറ്റ് ഇല്ലാതെ പറക്കുന്ന വിമാനങ്ങളിലാണ് ഇവ ഘടിപ്പിക്കുക. 9 ക്യാമറകളാണ് ഈ സംവിധാനത്തിന്റെ കാതൽ, തന്മൂലം 65 തരം ദൃശ്യങ്ങൾ പകർത്തുവാൻ സാധിക്കും. ഈ ദൃശ്യങ്ങൾ തത്സമയം സൈനികർക്ക് ലഭിക്കുകയും ചെയ്യും. ഒന്നരവർഷത്തെ ശ്രമഫലമായാണ് ഇത് വികസിപ്പിച്ചെടുത്തത്.


</doc>
<doc id="138762" url="https://ml.wikipedia.org/wiki?curid=138762" title="വളയം ഗ്രാമപഞ്ചായത്ത്">
വളയം ഗ്രാമപഞ്ചായത്ത്

കോഴിക്കോട് ജില്ലയിലെ വടകര താലൂക്കിൽ തൂണേരി ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് 31.08 ചതുരശ്ര കിലോമീറ്റർ വിസ്തീർണ്ണമുള്ള വളയം ഗ്രാമപഞ്ചായത്ത്. 
വളയം പഞ്ചായത്തിൽ ആകെ 14 വാർഡുകൾ ഉണ്ട്.




</doc>
<doc id="138763" url="https://ml.wikipedia.org/wiki?curid=138763" title="വാണിമേൽ ഗ്രാമപഞ്ചായത്ത്">
വാണിമേൽ ഗ്രാമപഞ്ചായത്ത്

കോഴിക്കോട് ജില്ലയിലെ വടകര താലൂക്കിൽ തൂണേരി ബ്ളോക്കിൽ വാണിമൽ, വിലങ്ങാട്, വളയം എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 36.53 ചതുരശ്ര കിലോമീറ്റർ വിസ്തീർണ്ണമുള്ള വാണിമേൽ ഗ്രാമപഞ്ചായത്ത്



</doc>
<doc id="138766" url="https://ml.wikipedia.org/wiki?curid=138766" title="വേളം ഗ്രാമപഞ്ചായത്ത്">
വേളം ഗ്രാമപഞ്ചായത്ത്

കോഴിക്കോട് ജില്ലയിലെ, വടകര താലൂക്കിൽ, കുന്നുമ്മൽ ബ്ളോക്കിലാണ് 25.8 ചതുരശ്രകിലോമീറ്റർ വിസ്തീർണ്ണമുള്ള വേളം ഗ്രാമപഞ്ചായത്ത് സ്ഥിതി ചെയ്യുന്നത്. 
തീക്കുനി, പൂളക്കൂൽ, പള്ളിയത്ത് എന്നിവയാണ് പ്രധാന ടൗണുകൾ. മണിമല റബർ എസ്റ്റേറ്റ് വേളം പഞ്ചായത്തിലാണ്. തെക്കു ഭാഗത്തൂടെ ഒഴുകുന്ന കുറ്റ്യാടിപ്പുഴ ഗുളികപ്പുഴ എന്ന പേരിൽ അറിയപ്പെടുന്നു.



</doc>
<doc id="138768" url="https://ml.wikipedia.org/wiki?curid=138768" title="അജാനൂർ ഗ്രാമപഞ്ചായത്ത്">
അജാനൂർ ഗ്രാമപഞ്ചായത്ത്

കാസർഗോഡ് ജില്ലയിൽ ഹോസ്ദുർഗ് താലൂക്കിൽ കാഞ്ഞങ്ങാട് ബ്ലോക്കിൽ അജാനൂർ, ചിത്താരി എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 27.83 ചതുരശ്ര കി.മീറ്റർ വിസ്തീർണ്ണമുള്ള അജാനൂർ ഗ്രാമ പഞ്ചായത്ത്.


സാധാരണയായ കൃഷികൾക്കു പുറമേ പുകയില, പാക്ക് തുടങ്ങിയവയും അജന്നൂരിൽ കൃഷിചെയ്യുന്നു. 


</doc>
<doc id="138769" url="https://ml.wikipedia.org/wiki?curid=138769" title="ബദിയഡുക്ക ഗ്രാമപഞ്ചായത്ത്">
ബദിയഡുക്ക ഗ്രാമപഞ്ചായത്ത്

കാസർഗോഡ് ജില്ലയിൽ കാസർഗോഡ് താലൂക്കിൽ മഞ്ചേശ്വരം ബ്ളോക്കിലാണ് 67.79 ച. കി. മീറ്റർ വിസ്തൃതിയുള്ള ബദിയഡുക്ക ഗ്രാമപഞ്ചായത്ത് സ്ഥിതി ചെയ്യുന്നത്.



</doc>
<doc id="138770" url="https://ml.wikipedia.org/wiki?curid=138770" title="ബളാൽ ഗ്രാമപഞ്ചായത്ത്">
ബളാൽ ഗ്രാമപഞ്ചായത്ത്

കാസർഗോഡ് ജില്ലയിലെ വെള്ളരിക്കുണ്ട് താലൂക്കിലായി പരപ്പ ബ്ലോക്കിൽ ബളാൽ, മാലോം, പരപ്പ എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് 93.2 ചതുരശ്ര കിലോമീറ്റർ വിസ്തീർണ്ണമുള്ള ബളാൽ ഗ്രാമപഞ്ചായത്ത്. സമീപത്തായി കോടോം ബേളൂർ പഞ്ചായത്ത് നിൽക്കുന്നു. പരപ്പയുടെ ഒരു ഭാഗം ഈ പഞ്ചായത്തിലാണുള്ളത്.



</doc>
<doc id="138771" url="https://ml.wikipedia.org/wiki?curid=138771" title="കാനോനിക ബൈബിൾ">
കാനോനിക ബൈബിൾ

ബൈബിൾ പുതിയനിയമം രേഖപ്പെടുത്തപ്പെട്ട ഗ്രീക്ക് ഭാഷയിൽ നിന്നാണ് കാനോൻ (κανών) എന്ന പദം സ്വീകരിക്കപ്പെട്ടിരിക്കുന്നത്. കാനോൻ എന്ന പദത്തിന് അളവുകോൽ, സ്വീകാര്യമായ മാനദണ്ഡം എന്നിങ്ങനെയുള്ള അർത്ഥമാണുള്ളത്. ഏതെല്ലാം പുസ്തകങ്ങൾ അഥവാ ലേഖനങ്ങൾ ക്രീസ്തീയ ബൈബിളിന്റെ ഭാഗമായി ചേർക്കപ്പെടണം എന്ന് തീരുമാനിക്കുന്നതിനായി ഉപയോഗിക്കുന്ന അടിസ്ഥാന മാനദണ്ഡത്തെയാണ് ബൈബിളിന്റെ കനോനികത എന്നതുകൊണ്ട് വിവക്ഷിക്കുന്നത്. 

ക്രൈസ്തവ വിശ്വാസം വലിയതോതിൽ പ്രചരിക്കപ്പെട്ടുകൊണ്ടിരുന്ന ആദ്യ നൂറ്റാണ്ടിൽ ക്രിസ്തീയ ബൈബിൾ ഇന്നത്തെ രീതിയിലുള്ള ഒരു ഗ്രന്ഥമായി ക്രോഡീകരിക്കപ്പട്ടിരുന്നില്ല. അപ്പോസ്തലൻമാർ എഴുതുന്ന ലേഖനങ്ങൾ ഓരോ സ്ഥലംസഭകളിലേക്കും വ്യക്തികൾക്കും അയച്ചുകൊടുക്കന്ന പതിവാണുണ്ടായിരുന്നത്. അവർ അത് പരസ്പരം കൈമാറി വായിക്കുകയും ചെയ്തിരുന്നതായി പുതിയനിയമ ലേഖനങ്ങളിൽ നിന്നും സൂചനകൾ ലഭിക്കുന്നു. തിരുവെഴുത്തുകൾ എന്ന് വിളിക്കപ്പെടുന്ന ബൈബിളിന്റെ കൈയ്യെഴുത്തുപ്രതികളോടൊപ്പം ജ്ഞാനവാദികൾ തങ്ങളുടെ ആശയങ്ങളും വലിയതോതിൽ പ്രചരിപ്പിച്ചിരുന്നതായി ചരിത്രരേഖകളിൽ കാണുന്നു. ഇത്തരം ഗ്രന്ഥങ്ങളെക്കുറിച്ചുള്ള മുന്നറിയിപ്പ് അപ്പോസ്തലൻമാരുടെ ലേഖനങ്ങളിലും കാണുന്നുണ്ട്. പല ജ്ഞാനവാദ ഗ്രന്ഥങ്ങളും അപ്പോസ്തലൻമാരുടെയോ ബൈബിളിലെ പ്രമുഖരായ വ്യക്തികളുടെയോ പേരിലുള്ളതായിരുന്നതിനാൽ അത് ആദിമ ക്രൈസ്തവ സമൂഹത്തിൽ ചില ആശയക്കുഴപ്പങ്ങൾക്ക് വഴിവെച്ചു. ഈ പശ്ചാത്തലത്തിൽ ദൈവശ്വാസീയമായ ബൈബിൾ തിരുവെഴുത്തുകളുടെ പട്ടിക തയ്യാറാക്കുന്നതിനായും ബൈബിൾ ഒരു ഗ്രന്ഥമായി ക്രോഡീകരിക്കുന്നതിനായും ആദിമ സഭാപിതാക്കൻമാർ ഒരുമിച്ചു കൂടുകയും അതിനുവേണ്ടി പൊതുവായ ചില മാനദണ്ഡങ്ങൾ അംഗീകരിക്കുകയും ചെയ്തു. ഇത്തരത്തിൽ ക്രോഡീകരിക്കപ്പെട്ട ബൈബിൾ കാനോനിക ബൈബിൾ എന്ന് അറയപ്പെടുന്നു. 

പുസ്തകങ്ങളോ ലേഖനങ്ങളോ അംഗീകരിക്കപ്പെടണം എങ്കിൽ താഴെ പറയുന്ന മാനദണ്ഡപ്രകാരം ഉള്ളത് ആയിരിക്കണം. 

എന്ന്‌, എങ്ങനെയാണ്‌ ബൈബിളിന്റെ കാനോൻ അംഗീകരിക്കപ്പെട്ട്‌ ഒരു പുസ്തകം ആയിത്തീർന്നത്‌? (പ്രൊട്ടസ്റന്റ് വീക്ഷണം)


</doc>
<doc id="138780" url="https://ml.wikipedia.org/wiki?curid=138780" title="താഷ്കന്റ്">
താഷ്കന്റ്

ഉസ്ബെകിസ്താന്റെ തലസ്ഥാനനഗരമാണ് താഷ്കന്റ് (; ). കല്ലുകൊണ്ടൂള്ള പട്ടണം എന്നാണ് താഷ്കന്റ് എന്ന വാക്കിനർത്ഥം. താഷ്കന്റ് പ്രവിശ്യയുടെ ആസ്ഥാനം കൂടിയാണ് ഈ നഗരം. ഔദ്യോഗികകണക്കുകൾ പ്രകാരം 21 ലക്ഷമാണ് ഇവിടത്തെ ജനസംഖ്യ. നഗരത്തിലെ ജനസംഖ്യ 44.5 ലക്ഷമാണെന്ന് അനൗദ്യോഗികകണക്കുകളുണ്ട്.
പതിനെട്ട് പത്തൊമ്പത് നൂറ്റാണ്ടുകളിൽ നിലനിന്നിരുന്ന കോകന്ദ് ഖാനേറ്റിന്റെ കാലത്ത് സാമ്രാജ്യത്തിലെ ഏറ്റവും സമ്പന്നവും ജനവാസമേറിയതുമായ നഗരമായിരുന്നു താഷ്കന്റ്. അന്നുതന്നെ തുണിവ്യവസായത്തിന് പേരുകേട്ടയിടമായിരുന്നു. റഷ്യക്കാരുടെ മദ്ധ്യേഷ്യൻ ആക്രമണകാലത്ത് 1870-ൽ താഷ്കന്റിൽ ഏതാണ്ട് 1500-ലധികം നെയ്ത്തുകാരുണ്ടായിരുന്നു. റഷ്യക്കാർ മദ്ധ്യേഷ്യ കീഴടക്കിയതിനുശേഷം, താഷ്കന്റ്, തുർക്കിസ്താന്റെ തലസ്ഥാനനഗരമായി. പിന്നീട് റഷ്യൻ സാമ്രാജ്യത്തിന്റേയും സോവിയറ്റ് ശിഥിലീകരണത്തിനും ശേഷം 1991 രൂപമെടുത്ത ഉസ്ബെകിസ്താൻ രാജ്യത്തിന്റെ തലസ്ഥാനമായി.
1865 ജൂൺ 27-ന് ജനറൽ മിഖായിൽ ചെർണയേവിന്റെ നേതൃത്വത്തിലുള്ള 2000 പേരടങ്ങിയ റഷ്യൻ സേന അൻഹാർ നദി കടക്കുകയും താഷ്കന്റ് ആക്രമിക്കുകയും ചെയ്തു. കോട്ട കെട്ടി സുരക്ഷിതമാക്കിയിരുന്ന നഗരത്തെ രണ്ടു ദിവസത്തെ കനത്ത യുദ്ധത്തിനു ശേഷം, റഷ്യക്കാർ പിടിച്ചടക്കി. ജനങ്ങൾക്കിടയിൽ മതിപ്പ് വർദ്ധിപ്പിക്കുന്നതിന്, ചെർണയേവ് താഷ്കന്റിൽ ഒരു വർഷത്തേക്ക് നികുതികൾ ഒഴിവാക്കുകയും താഷ്കെന്റിന്റെ ഒരു സ്വതന്ത്രദേശമായി നിലനിർത്താൻ റഷ്യയിലെ സാർ ചക്രവർത്തിയോട് ഉപദേശിക്കുകയും ചെയ്തു. എന്നാൽ റഷ്യൻ ചക്രവർത്തി, ചെർണയേവിന്റെ താൽപര്യത്തിനോട് അനുകൂലമായി പ്രതികരിച്ചില്ല. പകരം 1867-ൽ ഖോകന്ദ് ഖാനേറ്റിന്റെ ബാക്കി മുഴുവനും റഷ്യ കൈവശമാക്കിയതോടെ, താഷ്കന്റിനെ തുർക്കിസ്താന്റെ തലസ്ഥാനമാക്കി. 

ജനറൽ കോൺസ്റ്റാന്റിൻ വോൺ കോഫ്മാൻ ആയിരുന്നു ഇവിടത്തെ ആദ്യത്തെ ഗവർണർ ജനറൽ. താഷ്കന്റിലെ കോട്ടക്കു പുറത്ത് അൻഹാർ നദിക്കപ്പുറം റഷ്യക്കാർ ഒരു സൈനികകേന്ദ്രവും ജനവാസകേന്ദ്രവും സ്ഥാപിച്ചു. റഷ്യയിൽ നിന്നും കച്ചവടക്കാരും മറ്റും വൻതോതിൽ ഇവിടെ വന്ന് താമസമാരംഭിച്ചു. 1871-ൽ താഷ്കന്റിൽ ആദ്യത്തെ റഷ്യൻ ഓർത്തഡോക്സ് പള്ളി സ്ഥാപിക്കപ്പെട്ടു. തുടർന്ന് വൻകളിയിലെ പ്രമുഖകേന്ദ്രമായി മാറിയ താഷ്കന്റ് മദ്ധ്യേഷ്യയിലെ റഷ്യൻ സൈനികനീക്കങ്ങളുടെ ആസ്ഥാനമായി.


</doc>
<doc id="138786" url="https://ml.wikipedia.org/wiki?curid=138786" title="റഷ്യൻ സാമ്രാജ്യത്തിന്റെ മദ്ധ്യേഷ്യൻ അധിനിവേശം">
റഷ്യൻ സാമ്രാജ്യത്തിന്റെ മദ്ധ്യേഷ്യൻ അധിനിവേശം

പതിനേഴാം നൂറ്റാണ്ടീൽ വിവിധ ഉസ്ബെക് വംശജരായ ഖാന്മാരുടെ ഭരണത്തിൽ കീഴിലായിരുന്ന മദ്ധ്യേഷ്യ പതിനെട്ട് പത്തൊമ്പത് നൂറ്റാണ്ടുകളിൽ റഷ്യൻ സാർ സാമ്രാജ്യത്തിന്റെ ആധിപത്യത്തിലായി. അക്കാലത്തെ പ്രധാനപ്പെട്ട ഒരു വ്യാവസായിക അസംസ്കൃതവസ്തുവായ പരുത്തിയുടെ കൃഷിക്ക് അനുയോജ്യമായ മദ്ധ്യേഷ്യയിലെ ഭൂമിയും, ഇന്ത്യയിൽ താവളമുറപ്പിച്ച ബ്രിട്ടീഷ് സാമ്രാജ്യത്തിന്റെ, മദ്ധ്യേഷ്യയിലേക്കുള്ള നീക്കങ്ങളുമായിരുന്നു ഈ മേഖലയിൽ ആധിപത്യമുറപ്പിക്കാൻ റഷ്യക്കാരെ പ്രേരിപ്പിച്ച പ്രധാന ഘടകങ്ങൾ.

1650-ഓടെ റഷ്യൻ സാർ ചക്രവർത്തിമാർ കിഴക്ക് സൈബീരിയ മുഴുവൻ പിടിച്ചടക്കി, ശാന്തസമുദ്രത്തിന്റെ വക്കിലെത്തി. ഇതോടെ അവർ തെക്കോട്ട് മുന്നേറാനാരംഭിച്ചു. 18-ഉം 19-ഉം നൂറ്റാണ്ടുകളിൽ രണ്ടു ഘട്ടങ്ങളിലായി സാർ സാമ്രാജ്യം മദ്ധ്യേഷ്യ പൂർണ്ണമായും അധീനതയിലാക്കി. 1715 മുതൽ 1854 വരെയുള്ള ആദ്യഘട്ടത്തിൽ അവർ കസാഖ് സ്റ്റെപ്പികൾ കൈക്കലാക്കി. 1865 മുതൽ 1881 വരെയുള്ള രണ്ടാം ഘട്ടത്തിൽ മദ്ധ്യേഷ്യയിലെ മിച്ചമുള്ള പ്രദേശങ്ങൾ കൂടി റഷ്യക്കാരുടെ നിയന്ത്രണത്തിലായി. 

ഇരുപതാം നൂറ്റാണ്ടിന്റെ തുടക്കത്തിൽ റഷ്യൻ സാമ്രാജ്യത്തിന്റെ തകർച്ചയോടെ ഉടലെടുത്ത സോവിയറ്റ് യൂനിയന്റെ ഭാഗമായി മദ്ധ്യേഷ്യ മാറി. ഇക്കാലയളവിൽ പ്രദേശം അഞ്ച് സോഷ്യലിസ്റ്റ് സോവിയറ്റ് റിപ്പബ്ലിക്കുകളായി (എസ്.എസ്.ആർ.) വിഭജിക്കപ്പെട്ടു. 1991-ൽ സോവിയറ്റ് യൂനിയൻ തകർന്നതോടെ മദ്ധ്യേഷ്യൻ റിപ്പബ്ലിക്കുകൾ സ്വതന്ത്രരാജ്യങ്ങളായി മാറി.

റഷ്യൻ ആധിപത്യം മദ്ധ്യേഷ്യക്ക് ചില ഗുണഫലങ്ങളും ചെയ്തിട്ടുണ്ട്. ഇതിൻഫലമായി മേഖലയിലെ വ്യാവസായിക-ഗതാഗതസൗകര്യങ്ങൾ വർദ്ധിച്ചു. താഷ്കന്റ് അടക്കമുള്ള നഗരങ്ങൾ മികച്ച വ്യാവസായികകേന്ദ്രങ്ങളായി മാറീ. സോവിയറ്റ് ഭരണകാലത്താകട്ടെ മേഖലയിലെ ജനങ്ങളുടെ വിദ്യാഭ്യാസനിലവാരത്തിലും കുത്തനെ വർദ്ധനവുണ്ടായി.

1715-ൽ റഷ്യയിലെ മഹാനായ പീറ്റർ ചക്രവർത്തി (1682-1725) കസാഖ് സ്റ്റെപ്പികളിലേക്ക് അധിനിവേശം നടത്തി ഇവിടെ അദ്ദേഹം കോട്ടകൾ പണീയാനാരംഭിച്ചു.
പട്ടാളക്കാർക്കായി ഓംസ്കിലാണ് ഇത്തരത്തിൽ ആദ്യത്തെ കോട്ട പണീതത്. ഇതിനെത്തുടർന്ന് കസാഖ് ഗോത്രങ്ങൾ സാർ ചക്രവർത്തിയുമായി ധാരണക്ക് ശ്രമിച്ചു. 1731-ൽ ചെറുഗോത്രവും 1732-ൽ മദ്ധ്യഗോത്രവും 1742-ൽ മഹാഗോത്രവും റഷ്യൻ ചക്രവർത്തിയുമായി കരാറിലെത്തി. എങ്കിലും റഷ്യയും കസാഖുകളും തമ്മിലുള്ള ബന്ധം അത്ര സുഖകരമായിരുന്നില്ല. ഇടക്കിടെ കസാഖുകൾ കലാപങ്ങളുയർത്തിയെങ്കിലും അവയെല്ലാം നിർദ്ദാക്ഷിണ്യം അടിച്ചമർത്തപ്പെട്ടു. കസാഖ് മേഖലയിൽ കൂടുതൽ ആധിപത്യം പുലർത്തുന്നതിന്റെ ഭാഗമായി പിൽക്കാല സാർ ചക്രവർത്തിമാരായ അലക്സാണ്ടർ ഒന്നാമൻ (1801-25) നിക്കോളസ് ഒന്നാമൻ (1825-55) എന്നിവർ കസാഖ് ഭരണാധികാരികളെ നിഷ്കാസിതരാക്കി. ആദ്യം മദ്ധ്യഗോത്രത്തിന്റെ ഖാനെ 1822-ലും അവസാനം മഹാഗോത്രത്തിന്റെ ഖാനെ 1848-ലുമാണ് ഇപ്രകാരം പുറത്താക്കിയത്.

കസാഖ് സ്റ്റെപ്പികൾ കൈക്കലാക്കിയതിനു ശേഷം, റഷ്യ, കൂടുതൽ തെക്കോട്ട് ശ്രദ്ധതിരിക്കാനാരംഭിച്ചു. എന്നാൽ സാർ നിക്കോളസിന്റെ ഖീവ ആക്രമണം, 1839-ൽ പരാജയത്തിലാണ് കലാശിച്ചത്. ഇതോടെ ചുവടുമാറ്റിയ റഷ്യക്കാർ, 1853-ൽ സാവധാനത്തിലുള്ള ഇരുവഴി ആക്രമണമാണ് നടത്തിയത്. പടിഞ്ഞാറ് സിർ ദര്യ തടത്തിലൂടെ ഒരു സംഘവും കിഴക്ക് ടിയാൻ ഷാൻ പർവതനിരകളിലൂടെ രണ്ടാമത്തെ സംഘവും ആക്രമണം നടത്തി. 1855 മുതൽ 1881 വരെ ഭരണത്തിലിരുന്ന സാർ അലക്സാണ്ടർ രണ്ടാമന്റെ ഭരണകാലത്ത് 1864-ലാണ് ഈ ആക്രമണം അവസാനിച്ചത്. കിസിൽ ഒർദ, അൽമാട്ടി, വെർണി തുടങ്ങിയവ ആദ്യ രണ്ടുവർഷങ്ങളിൽത്തന്നെ റഷ്യയുടെ കൈവശമായി.

1861 മുതൽ 65 വരെയുള്ള കാലത്തെ അമേരിക്കൻ ആഭ്യന്തരയുദ്ധം മൂലം റഷ്യയിലെ തുണിമില്ലുകൾക്കായുള്ള പരുത്തിയുടെ ഇറക്കുമതിയിൽ വൻകുറവുണ്ടായി. ഇത് പരുത്തികൃഷിക്ക് അനുയോജ്യമായ മദ്ധ്യേഷ്യയിലെ പ്രദേശങ്ങൾ അധീനതയിലാക്കുന്നതിന് സാർ അലക്സാണ്ടറിന് പ്രചോദനമായി. ദക്ഷിണമദ്ധ്യേഷ്യയിലെ ഫെർഗാന, താഷ്കന്റ് തുടങ്ങിയ പട്ടണങ്ങൾ പരുത്തിവ്യവസായത്തിന്റെ കേന്ദ്രങ്ങളായിരുന്നു. ഇന്ത്യയിലെ ബ്രിട്ടീഷ് സാമ്രാജ്യത്തിന്റെ മദ്ധ്യേഷ്യയിലേക്കുള്ള നീക്കമാണ് സാറിന്റെ തെക്കോട്ടുള്ള മുന്നേറ്റത്തിന് പ്രേരകശക്തിയായ മറ്റൊരു കാരണം.

1865 ജൂൺ 27-ന് ജനറൽ മിഖായിൽ ചെർണയേവിന്റെ നേതൃത്വത്തിലുള്ള 2000 പേരടങ്ങിയ റഷ്യൻ സേന അൻഹാർ നദി കടക്കുകയും താഷ്കന്റ് ആക്രമിക്കുകയും ചെയ്തു. കോകന്ദ് ഖാനേറ്റിലെ ഏറ്റവും സമ്പന്നവും ജനവാസമേറിയതുമായ നഗരായിരുന്ന താഷ്കന്റ്, കോട്ട കെട്ടി സുരക്ഷിതമാക്കിയിരുന്നു. രണ്ടു ദിവസത്തെ കനത്ത യുദ്ധത്തിനു ശേഷം, റഷ്യക്കാർ, നഗരം പിടിച്ചടക്കി. ജനങ്ങൾക്കിടയിൽ മതിപ്പ് വർദ്ധിപ്പിക്കുന്നതിന്, ചെർണയേവ് താഷ്കന്റിൽ ഒരു വർഷത്തേക്ക് നികുതികൾ ഒഴിവാക്കി. യുദ്ധത്തിൽ വിജയിച്ച ചെർണയേവിനും പട്ടാളക്കാർക്കും, സാർ ചക്രവർത്തി ബഹുമതികൾ നൽകിയെങ്കിലും താഷ്കന്റിനെ ഒരു സ്വതന്ത്രദേശമായി നിലനിർത്താനുള്ള ചെർണയേവിന്റെ താൽപര്യത്തിനോട് അനുകൂലമായി പ്രതികരിച്ചില്ല. പകരം 1867-ൽ ഖോകന്ദ് ഖാനേറ്റിന്റെ ബാക്കി മുഴുവൻ കൈവശമാക്കിയതോടെ, താഷ്കന്റിന്റെ തുർക്കിസ്താന്റെ തലസ്ഥാനമാക്കി. അങ്ങനെ നൂറ്റാണ്ടുകളായി നിലനിന്നിരുന്ന ഖോകന്ദ് എന്ന പേര് തുർക്കിസ്താൻ എന്നായി മാറി. ജനറൽ കോൺസ്റ്റാന്റിൻ വോൺ കോഫ്മാൻ ആയിരുന്നു ഇവിടത്തെ ആദ്യത്തെ ഗവർണർ ജനറൽ. താഷ്കന്റിലെ കോട്ടക്കു പുറത്ത് അൻഹാർ നദിക്കപ്പുറം റഷ്യക്കാർ ഒരു സൈനികകേന്ദ്രവും ജനവാസകേന്ദ്രവും സ്ഥാപിച്ചു. റഷ്യയിൽ നിന്നും കച്ചവടക്കാരും മറ്റും വൻതോതിൽ ഇവിടെ വന്ന് താമസമാരംഭിച്ചു. 1871-ൽ താഷ്കന്റിൽ ആദ്യത്തെ റഷ്യൻ ഓർത്തഡോക്സ് പള്ളി സ്ഥാപിക്കപ്പെട്ടു. തുടർന്ന് വൻകളിയിലെ പ്രമുഖകേന്ദ്രമായി മാറിയ താഷ്കന്റ് മദ്ധ്യേഷ്യയിലെ റഷ്യൻ സൈനികനീക്കങ്ങളുടെ ആസ്ഥാനമായി. 

1868-ൽ ബുഖാറ അമീറത്തും തുർക്കിസ്താനോട് ഒരു സാമന്തദേശമാക്കി ചേർത്തിരുന്നു. 1873-ൽ ഖീവ ഖാനേറ്റും ഇപ്രാകാരം തന്നെ തുർക്കിസ്താനിൽ ഉൾപ്പെടുത്തി. മദ്ധ്യേഷ്യയുടെ മിച്ചമുള്ള ഭാഗമായ ട്രാൻസ്-കാസ്പിയ എന്ന തുർക്ക്മെൻ വംശജരുടെ ആവാസകേന്ദ്രം കൂടി നിയന്ത്രണത്തിലായതോടെ 1881-ൽ മേഖലയിലെ റഷ്യൻ നിയന്ത്രണം സമ്പൂർണ്ണമായി.

മദ്ധ്യേഷ്യ കൈപ്പിടീയിലായതോടെ റഷ്യൻ കൊസാക്ക് വംശജരെ ഇവിടേക്ക് കുടിയേറാനും റഷ്യയിൽ അത്യാവശ്യമായിരുന്ന പരുത്തിയടക്കമുള്ള വിളകൾ ഇവിടെ കൃഷിചെയ്യാനും സാർ ഭരണകൂടം പ്രേരിപ്പിച്ചു. 1891 പത്തുലക്ഷത്തിലധികം റഷ്യൻ കൊസ്സാക്ക് വംശജർ ഇന്നത്തെ കസാഖ്സ്താൻ മേഖലയിലെത്തി കൃഷിയാരംഭിച്ചു.

പുതിയ പ്രദേശങ്ങളിൽ പിടിമുറുക്കുന്നതിന് 1888 മുതൽ 1889 വരെയുള്ള കാലത്ത് റഷ്യൻ സർക്കാർ, ട്രാൻസ്-കാസ്പിയൻ റെയിൽപ്പാത സമർഖണ്ഡിലേക്കും താഷ്കന്റിലേക്കും നീട്ടി. ഒരു ദശകത്തിനു ശേഷം ഈ പാത ഫെർഗാന താഴ്വരയിലെ അന്ദീജാനിലേക്കെത്തി. ഈ പാത ഒരു സാങ്കേതികവിസ്മയമാണ്

വോൾഗ മേഖലയിലെ ഓറൻബർഗ്, താഷ്കന്റുമായി റെയിൽ ബന്ധം 1906-ൽ സ്ഥാപിക്കപ്പെട്ടതോടെ മദ്ധ്യേഷ്യയും റഷ്യൻ സാമ്രാജ്യത്തിലെ മറ്റു പ്രദേശങ്ങളും തമ്മിലുള്ള ബന്ധം പൂർവാധികം ശക്തിപ്പെട്ടു. ഇതോടെ താഷ്കന്റ് മദ്ധ്യേഷ്യയിലെ വ്യവസായ-വാണിജ്യ-ഭരണതലസ്ഥാനമായി. റഷ്യയുടെ താൽപര്യപ്രകാരം മുൻപത്തെ ഖോകന്ദ് ഖാനേറ്റിലെ കൃഷിഭൂമിയിലെ പകുതിയോളം പരുത്തിയാണ് കൃഷിചെയ്തിരുന്നത്. കാലക്രമേണ റഷ്യൻ വ്യവസായശാലകളിലേക്ക് ഫെർഗാന തടത്തിൽ നിന്നുള്ള പരുത്തിയുടെ വിഹിതം 20 ശതമാനത്തിൽ നിന്നും 90 ശതമാനമായി വർദ്ധിച്ചു. 
തുർക്കി വംശജരായ താതാർ, താജിക്, ഉസ്ബെക്, കസാഖ്, കിർഗിസ്, തുർക്ക്മെൻ വംശജരാണ് മദ്ധ്യേഷ്യയിലെ പരമ്പരാഗതജനവിഭാഗങ്ങൾ. ഇതിൽ അവസാനത്തെ മൂന്നു കൂട്ടരായ കസാഖ്, കിർഗിസ്, തുർക്ക്മെൻ വംശജർ നാടോടികളാണ് മറ്റുള്ളവർ സ്ഥിരതാമസമാക്കിയവരും. ഇതിൽ നാടോടികൾക്ക് അധിനിവേശകരായ റഷ്യക്കാരെ പ്രതിരോധിക്കുന്നത് എളുപ്പമായിരുന്നു. എന്നാൽ സ്ഥിരതാമസക്കാരിൽ ഫെർഗാന തടത്തിലുള്ളവർ ഇസ്ലാമികവാദികളുടെ നേതൃത്വത്തിൽ പലപ്പോഴും റഷ്യക്കാർക്കെതിരെ സായുധകലാപങ്ങൾക്കൊരുങ്ങുകയും ഈ കലാപങ്ങൾ റഷ്യൻ സേന അടിച്ചമർത്തുകയും ചെയ്തു.

ഫെർഗാന തടത്തിലെ അന്ദിജാൻ നഗരത്തിലെ സൂഫി നേതാവായ ഇശാൻ മദാലി റഷ്യക്കാർക്കെതിരെ വിശുദ്ധയുദ്ധത്തിന് ആഹ്വാനം ചെയ്യുകയും അദ്ദേഹത്തിന്റെ നേതൃത്വത്തിലുള്ള ഒരു സംഘം 1898 മേയിൽ റഷ്യൻ ബാരക്കുകൾ ആക്രമിക്കുകയും 22 റഷ്യൻ ഭടന്മാരെ കൊലപ്പെടുത്തുകയും ചെയ്തു. ഈ കലാപം ഫെർഗാന തടത്തിലെ മറ്റു പട്ടണങ്ങളിലേക്കും വ്യാപിച്ചു. റഷ്യക്കാർ ഈ കലാപത്തെ അടിച്ചമർത്തുകയും മദാലിയേയും കൂട്ടാളികളായ 17 പേരെ പൊതുജനമദ്ധ്യത്തിൽ തൂക്കിലേറ്റുകയും ചെയ്തു. ഇതിനുപുറമേ ജിഹാദിൽ പങ്കെടുത്ത 300-ഓളം പേരെ സൈബീരിയയിലേക്ക് നാടുകടത്തുകയും അവരുടെ വസ്തുവകകൾ റഷ്യക്കാർക്ക് കൈമാറൂകയും ചെയ്തു. മദാലിയുടെ ഗ്രാമം തന്നെ റഷ്യക്കാർ നശീപ്പിക്കുകയും തൽസ്ഥാനത്ത് ഒരു റഷ്യൻ ആവാസകേന്ദ്രം സ്ഥാപിക്കുകയും ചെയ്തു.

റഷ്യൻ അധിനിവേശകാലത്ത് മദ്ധ്യേഷ്യയിലെ മുസ്ലീങ്ങൾക്കിടയിൽ അവരുടെ മതത്തെ നവീകരിക്കുന്നതിനും നിർണയാവകാശത്തിനും വേണ്ടി രണ്ടുതരം പ്രസ്ഥാനങ്ങൾ ഉടലെടുത്തു. ഖാദിം, ജദീദ് എന്നിവയായിരുന്നു ഇവ. ഖാദിമുകൾ (പൂർവ്വഗാമികൾ) ശരി അത്തിനെ കണിശമായി പിന്തുടർന്നപ്പോൾ മാറുന്ന ലോകക്രമത്തിനുസരിച്ചുള്ള ചിന്താഗതികൾ ജദീദ് വിഭാഗം മുന്നോട്ടുവച്ചു.

ഇസ്ലാമികപാരമര്യങ്ങളുടെ ചട്ടക്കൂടിനകത്തുനിന്നുള്ള മാറ്റമാണ് ഖാദിമുകൾ ആശിച്ചിരുന്നത്. മേഖലയിലെ വിവിധ സൂഫികളുടേയും മതപണ്ഡിതരുടേയും പിന്തുണ ഇവർക്കുണ്ടായിരുന്നു. എങ്കിലും റഷ്യൻ ഭരണത്തെ എതിർത്തിരുന്ന അവർക്ക് റഷ്യക്കാരോട് ഏറ്റുമുട്ടാനുള്ള ശക്തിയുണ്ടായിരുന്നില്ല. മുൻപ് നടന്ന ജിഹാദ് ആഹ്വാനങ്ങളുടെ പരാജയം ഇതിനു കാരണമായി.

ഇതേ സമയം ജദീദ് വിഭാഗക്കാർ പൊതുവേ‌മതപാഠശാലകളിൽ നിന്നും ഇസ്ലാമികകോളേജുകളിൽ നിന്നും ബിരുദം സമ്പാദിച്ചവരായിരുന്നു. പാശ്ചാത്യഭാഷകളിൽ പ്രാവിണ്യമുണ്ടായിരുന്ന ഇവർ, പാശാത്യരാഷ്ട്രീയവ്യവസ്ഥിയെക്കുറിച്ചും അവബോധമുള്ളവരായിരുന്നു. മതവിശ്വാസികൾ പൊതുവേ ഖാദിം വിഭാഗത്തിൽ പ്രവർത്തിച്ചിരുന്നതിനാൽ ജദീദുകൾ പൊതുവേ‌സാമൂഹിക-സാംസ്കാരികരംഗത്തെ പരിഷ്കരണത്തിനാണ് പ്രാധാന്യം നൽകിയത്. മതപാഠങ്ങൾക്കൊപ്പം ആധുനികശാസ്ത്രവും പഠിപ്പിക്കുന്ന വിദ്യാലയങ്ങൾ ഇവർ ആരംഭിച്ചു. പടിഞ്ഞാറൻ രീതിയിലുള്ള വസ്ത്രധാരണം പ്രോൽസാഹിപ്പിച്ച ഇവർ തങ്ങളുടെ ഭാഷയുടെ ലിപി, അറബിയിൽ നിന്നും ലത്തീൻ ആക്കുകയും ചെയ്തു. ഖാദിമുകൾക്ക് വിരുദ്ധമായി ജദീദുകൾ റഷ്യൻ മേധാവിത്തത്തെ അംഗീകരിച്ചിരുന്നതിനാൽ അവർക്ക് ജനപിന്തുണ ആർജ്ജിക്കാൻ സാധിച്ചില്ല. ജദീദ് വിഭാഗത്തിന്റെ നേതാവും ഒരു ക്രിമിയൻ താതാർ പ്രഭുവുമായിരുന്ന ഇസ്മയിൽ ഹസ്താറലി (1851-1914) (റഷ്യവൽക്കരിക്കപ്പെട്ട ഇസ്മയിൽ ഗസ്പ്രിൻസ്കി എന്നപേരിലാണ് ഇദ്ദേഹം കൂടുതലായി അറീയപ്പെടുന്നത്), 1893-ൽ പുറത്തിറക്കാനാരംഭിച്ച തെർജുമാൻ പെരെവോഡ്ഷിക് (interceptor) എന്ന തന്റെ പ്രത്രത്തിലൂടെ ഇത്തരം ആധുനികവിദ്യാലയങ്ങളുടെ സ്ഥാപനത്തിന് അദ്ദേഹം പ്രോത്സാഹനം നൽകി.

1905-ലെ റഷ്യയിലെ ഭരണഘടനാമാറ്റത്തിനു ശേഷം ജദീദ് നേതാവായ അബ്ദുൾ റഷീദ് ഇബ്രാഹിമോവ് ഒരു അഖില-ഇസ്ലാമികസമ്മേളനം വിളിച്ചുചേർത്തു. മോസ്കോവിന് 400 കിലോമീറ്റർ കിഴക്കുള്ള നിഷ്നി നോവ്ഗൊരോഡ് (ഗോർക്കി) എന്ന സ്ഥലത്ത് 120 ജദീദ് പ്രതിനിധികൾ യോഗം ചേർന്നു. ഇവർ ഒരു ഇസ്ലാമികസഖ്യം രൂപികരിക്കുകയും ഭരണപ്രാതിനിധ്യം, മുസ്ലീങ്ങൾക്ക് അഭിപ്രായസ്വാതന്ത്ര്യം തുടങ്ങിയവ ആവശ്യപ്പെടുകയും, മുസ്ലീങ്ങളുടെ ഭൂമി പിടിച്ചെടുത്ത് റഷ്യക്കാർക്കും മറ്റു സ്ലാവ് വംശജർക്കും കൈമാറുന്നതിനെ എതിർക്കുകയും ചെയ്തു. തുടർന്നും ഇത്തരത്തിലുള്ള രണ്ട് സമ്മേളനങ്ങൾ കൂടി നടന്നു. 1906 ഓഗസ്റ്റിൽ നടന്ന അവസാനത്തെ സമ്മേളനത്തിൽ ഇസ്ലാമികസഖ്യത്തെ ഒരു രാഷ്ട്രീയകക്ഷിയാക്കാൻ പ്രതിനിധികൾ തീരുമാനിച്ചു. മുസ്ലീം പാർട്ടി എന്ന കക്ഷി അങ്ങനെ രൂപീകൃതമായി. വോൾഗ മേഖലയിലെ താതാറുകളായിരുന്നു ഈ കക്ഷിയിൽ പ്രാമുഖ്യം. കേന്ദ്രകമ്മിറ്റിയിലെ 15-ൽ 11 പേരും ഇവരായിരുന്നു. തുർക്കിസ്താനിൽ നിന്നുള്ള ഒരേ ഒരംഗവും താതാർ ആയിരുന്നു.

1910-ൽ ബുഖാറ അമീറത്തിൽ സുന്നികളും ഷിയാക്കളും തമ്മിൽ കലഹം ഉടലെടുത്തു. ഇതോടെ മൗലികവാദികളായ ഖാദീമുകളുടെ ജനപിന്തുണ കുറയുകയും തൽസ്ഥാനത്ത് ജദീദുകൾ അവരുടെ സ്വാധീനം വ്യാപകമാക്കുകയും അസോസിയേഷൻ ഫോർ ദ് എജ്യുക്കേഷൻ ഓഫ് ചിൽഡ്രൻ എന്ന സംഘടന സ്ഥാപിക്കുകയും ചെയ്തു. പെട്ടെന്ന് വ്യാപിച്ച ഈ സംഘടന 1914 ആയപ്പോഴേക്കും മേഖലയിലെ മിക്കവാറും ഇസ്ലാമികപണ്ഡിതർക്കിടയിലും സ്വാധീനമുറപ്പിച്ചു.

ഒന്നാം ലോകമഹായുദ്ധകാലത്ത് മദ്ധ്യേഷ്യൻ മുസ്ലീങ്ങൾക്ക് സൈനികസേവനം നിർബന്ധമാക്കുകയും, സൈന്യത്തിന് ഭക്ഷണത്തിനായി മേഖലയിൽ നിന്നും ധാരാളം ഗോതമ്പ് ശേഖരിച്ച് കൊണ്ടുപോകുകയും ചെയ്തിരുന്നു. യുദ്ധത്തിന്റെ അന്ത്യത്തോടെ റഷ്യാവിരുദ്ധ ആശയത്തിന്റെ അടിസ്ഥാനത്തിൽ ജദീദുകൾ ക്വാദിം വിഭാഗക്കാരുമായും കസാഖ്-കിർഗിസ് ഗോത്രനേതാക്കളൂമായും യോജിച്ചു. 1916 ജൂണീൽ ഇവർ ഒന്നുചേർന്ന് സമർഖണ്ഡിൽ ഒരു രഹസ്യയോഗം വിളിച്ചുചേർക്കുകയും തുർക്കിസ്താനിലെ സാർ ഭരണത്തിനെതിരെ ആയുധമെടുത്ത് പോരാടാൻ തീരുമാനമെടുക്കുകയും ചെയ്തു. മതമേലദ്ധ്യക്ഷർ, സാറിനെതിരെ ജിഹാദിനും ആഹ്വാനം ചെയ്തു.

1916 ജൂലൈ 13-ന് കസാഖ്-കിർഗിസ് നാടോടീകൾ പോരാട്ടം ആരംഭിച്ചു. മദ്ധ്യേഷ്യയിലെ മറ്റുവിഭാഗങ്ങൾ ഇവരെ പിന്തുടർന്നു. എന്നാൽ മുൻപെന്ന പോലെ റഷ്യൻ സേന ഈ കലാപത്തേയും അടീച്ചമർത്തി.

1917-ലെ റഷ്യൻ വിപ്ലവകാലത്ത് മദ്ധ്യേഷ്യയിലെ മുസ്ലീങ്ങൾ മോസ്കോയിൽ ഒത്തുചേർന്ന് ഒരു സംഘടനക്ക് വേണ്ടി ശ്രമിച്ചെങ്കിലും ഇത് പ്രാവർത്തികമായില്ല. തുർക്കിസ്താനിൽ നിന്നുള്ള പ്രതിനിധികൾക്കിടയിൽത്തന്നെ ജദീദ്, ക്വാദിം ചേരിതിരിവുണ്ടായിരുന്നു. പുരോഗമനവാദികളായ ജദീദുകൾ ഇസ്ലാമിക് കൗൺസിൽ എന്ന സംഘടനയും മൗലികവാദികളായ ക്വാദിമുകൾ ഉലമ കൗൺസിലും രൂപീകരിച്ചു. കസാഖ്-കിർഗിസ് നാടോടികൾ ഇതിലൊന്നും ചേരാതെ സ്വന്തമായി അലാഷ് ഒർദ എന്ന ഒരു സംഘടനയും രൂപീകരിച്ചു. റഷ്യൻ സ്ലാവ് വിഭാഗങ്ങൾക്ക് കൈമാറീയ കസാഖ് ഭൂമി അവർക്ക് തിരിച്ചു നൽകുക എന്നതായിരുന്നു അലാഷ് ഒർദയുടെ പ്രധാന ആവശ്യം.

ഭൂമിയില്ലാത്തവർക്ക് ഭൂമി നൽകുക എന്നതായിരുന്നു ജദീദുകളുടെ ഇസ്ലാമിക് കൗൺസിലിന്റെ മുദ്രാവാക്യമെങ്കിൽ, ഫ്യൂഡൽ പ്രഭുക്കളേയും മുതലാളിത്തിഅത്തേയും ഉന്മൂലനം ചെയ്യുക എന്നുള്ളതായിരുന്നു ബോൾഷെവിക് മുദ്രാവാക്യം. എന്നാൽ ഖാദിമുകളൂടെ ഉലമ സമിതിയുടെ ആവശ്യം, തുർക്കിസ്താനിലെ റഷ്യൻ നിയമം മാറ്റി, ശരി അത്ത് നടപ്പിലാക്കണമെന്നായിരുന്നു.

ഫെബ്രുവരി വിപ്ലവത്തിനു ശേഷം താഷ്കന്റിൽ താൽക്കാലികസർക്കാരും ബോൾഷെവിക്കുകളും തമ്മിൽ സംഘർഷമായിരുന്നു. 1917 സെപ്റ്റംബർ പകുതിയോടെ ബോൾഷെവിക്കുകൾ സമരങ്ങളും പ്രതിഷേധപ്രകടനങ്ങളും ആരംഭിച്ചെങ്കിലും പരാജയപ്പെട്ടു. സെപ്റ്റംബർ അവസാനം താഷ്കന്റിൽ രണ്ടാമത്തെ അഖില മുസ്ലീം സമ്മേളനം നടക്കുകയും റഷ്യൻ ഫെഡറേഷനു കീഴിൽ തുർക്കിസ്താനിൽ ഒരു മുസ്ലീം സർക്കാരിന്റെ രൂപീകരണത്തിന് ആവശ്യമുന്നയിച്ചെങ്കിലും സംഘർഷത്തിനിടയിൽ ഇത് പൊതുശ്രദ്ധയിൽ വന്നില്ല.

ഒക്ടോബർ വിപ്ലവത്തിൽ വിപ്ലവത്തിൽ ബോൾഷെവിക്കുകൾ അധികാരത്തിലേറിയെങ്കിലും താഷ്കന്റിലെ താൽക്കാലികസർക്കാറിന്റെ കമ്മീസാർ ജനറൽ അധികാരത്തിൽ തുടരാൻ ശ്രമിക്കുകയും നവംബർ 9-ന് പട്ടാളഭരണം പ്രഖ്യാപിക്കുകയും ചെയ്തു. എങ്കിലും 2500 പേരടങ്ങുന്ന തൊഴിലാളിസേനയും ബോൾഷെവിക് പക്ഷാത്തുള്ള സൈനികരും പോരാട്ടം ആരംഭിക്കുകയും നവംബർ 14-ന് ബോൾഷെവിക്കുകൾ വിജയം നേടുകയും ചെയ്തു.
നവംബർ 15-ന് സെന്റ് പീറ്റേഴ്സ്ബർഗിൽ ചേർന്ന റഷ്യൻ സോവിയറ്റ് ഫെഡറേറ്റഡ് സോഷ്യലിസ്റ്റ് റിപ്പബ്ലിക്കിന്റെ, പീപ്പിൾസ് കമ്മീസാർമാരുടെ സമിതി, റഷ്യയിലെ ജനങ്ങൾക്കായി പുറത്തിറക്കിയ അവകാശരേഖയിൽ, സാറിസ്റ്റ് റഷ്യയിലെ എല്ലാ രാജ്യങ്ങൾക്കും സ്വയംഭരണവും സ്വയംനിർണയാവകാശവും ഉൾപ്പെടുത്തിയെങ്കിലും 1917 നവംബർ 28-ന് സോവിയറ്റ് പ്രതിനിധികൾ താഷ്കന്റിൽ സമ്മേളിച്ച് തുർക്കിസ്താനിൽ സോവിയറ്റ് ഭരണം പ്രഖ്യാപിച്ചു. 
വിപ്ലവത്തിൽ പങ്കുകൊണ്ട സൈനികരും തൊഴിലാളികളും പ്രധാനമായും റഷ്യൻ വംശജരായിരുന്നതിനാൽ അധികാരം അവരിൽ കേന്ദ്രേകൃതമായി. തുർക്കിസ്താനിലെ മുസ്ലീങ്ങൾക്ക് ഭരണത്തിൽ കാര്യമായ പ്രാതിനിത്യം കിട്ടിയിരുന്നില്ല. ഇതോടെ തുർക്കിസ്താനിൽ മുസ്ലീം ഭരണത്തിന് മുറവിളിയുയർത്തി, 1917 ഡിസംബർ 8-ന് ഫെർഗാന, സിർ ദര്യ, സമർഖണ്ഡ്, ബുഖാറ എന്നീ പ്രവിശ്യകളിൽ നിന്നുള്ള 197 പ്രതിനിധികൾ പങ്കെടുത്ത നാലാം അസാധാരണ പ്രാദേശിക മുസ്ലീം സമ്മേളനം കോകന്ദിൽ നടന്നു. ഇവിടെ വച്ച് തുർക്കിസ്താനെ സ്വയം ഭരണം പ്രഖ്യാപിക്കുകയും ഒരു കസാഖ് വംശജനായ മുസ്തഫ ചൊക്കലോഗ്ലുവിന്റെ നേതൃത്വത്തിൽ 12 അംഗങ്ങളടങ്ങിയ കോകന്ദ് സ്വയംഭരണസർക്കാർ (KAG) സ്ഥപിക്കുകയും ചെയ്തു. ഇതോടൊപ്പം 36 മുസ്ലീങ്ങളും 18 റഷ്യക്കാരുമടങ്ങിയ ഒരു ഭരണസമിതിയേയും തിരഞ്ഞെടുത്തു.

ഡിസംബർ 26-ന് നബിദിനദിവസം താഷ്കന്റിലെ മുസ്ലീം നേതാക്കൾ തുർക്കിസ്താന്റെ സ്വയംഭരണം ഉയർത്തിപ്പിടീച്ച് വൻ ജാഥ നടത്തി. 1918 ജനുവരി 28-ന് താഷ്കന്റിൽ തുർക്കിസ്താൻ പ്രാതിനിത്യമുള്ള ജനസഭ രൂപീകരിക്കുന്നതിന് കെ.എ.ജി. സോവിയറ്റ് അധികൃതരോട് ആവശ്യപ്പെട്ടു. എന്നാൽ പ്രതികരണം അനുകൂലമായിരുന്നില്ല. ഇതിനിടെ കോക്കന്ദ് സ്വയംഭരണസർക്കാറിന്റെ ചില മന്ത്രിമാരുടെ നേതൃത്വത്തിൽ കോകന്ദ് കോട്ടയിലെ റഷ്യൻ പടക്കു നേരെ ആക്രമണം നടത്തി. 1918 ഫെബ്രുവരി 5-ന് താഷ്കന്റിൽ നിന്നും വൻ റഷ്യൻ സൈന്യം സഹായത്തിനെത്തുകയും ഫെബ്രുവരി 18-ന് കോകന്ദ് നഗരത്തിന്റെ കോട്ട ഭേദിച്ച് തുടർന്നുള്ള ദിവസങ്ങളിൽ 14000-ത്തോളം മുസ്ലീങ്ങളെ കൂട്ടക്കൊല ചെയ്യുകയും നഗരം ചുട്ടെരിക്കുകയും ചെയ്തു.
മുഹമ്മദ് ബുയൂഖി ഖാനേവ് നേതൃത്വം നൽകിയ അലാഷ് ഒർദായുടെ ആഭിമുഖ്യത്തിൽ 1917 ഡിസംബറിൽ വിളിച്ചുചേർക്കപ്പെട്ട മൂന്നാം അഖില കസാഖ് നാഷണൽ കോൺഗ്രസ്, കസാഖ്-കിർഗിസ് പ്രദേശങ്ങൾ സ്വയം ഭരണമുള്ളതായി പ്രഖ്യാപിച്ചു. കസാഖ് നേതാവായിരുന്ന മുഹമ്മദ് ബയൂകി ഖാനേവിന്റെ നേതൃത്വത്തിൽ ഒരു സർക്കാരിനേയും അവർ തിരഞ്ഞെടുത്തിരുന്നു. എന്നാൽ 1918 ജനുവരി 31-ന് സോവിയറ്റ് സേന ഇവരെ പരാജയപ്പെടുത്തുകയും അലാഷ് ഒർദ സർക്കാരിനെ പിരിച്ചുവിടുകയും ചെയ്തു.
വിപ്ലവാനന്തരം കാസ്പിയനപ്പുറമുള്ള തുർക്ക്മെനിസ്താനിലെ ഒബ്ലാസ്ത് പ്രവിശ്യ്യ ബോൾഷെവിക്കുകൾക്കെതിരെ തിരിഞ്ഞു. മേഖലയിലെ തുർക്ക്മെൻ സൈനികോദ്യോഗസ്ഥരെ കേന്ദ്രീകരിച്ച്, തദ്ദേശീയപണ്ഡീതരുടെ പിന്തുണയിൽ ഒരു ദേശീയ കമ്മിറ്റി രൂപീകരിച്ചു. കേണൽ ഒറാസ് സിർദാറായിരുന്നു ഇതിന്റെ തലപ്പത്ത്. പട്ടിണീക്കാർക്ക് ദുരിതാശ്വാസമേകുക എന്നത് ഇവരുടെ ലക്ഷ്യമായിക്കരുതി. 1918 ഫെബ്രുവരിയിൽ ദേശീയകമ്മിറ്റി, തുർക്ക്മെൻ ദേശീയസേന രൂപീകരിച്ചു. 

ഇതിനെ നേരിടുന്നതിന് സോവിയറ്റ് ഭരണകൂടം, അതിന്റെ ഭരണതലത്തിൽത്തന്നെ ഒരു തുർക്ക്മെൻ വിഭാഗം രൂപീകരിക്കുകയും ഒരു അഖില തുർക്ക്മെൻ കർഷകസമ്മേളനം വിളിച്ചുകൂട്ടുകയും തുർക്ക്മെൻ ചെമ്പട രൂപീകരിക്കുകയും ചെയ്തു. പാർട്ടി പ്രവർത്തകരെ ഗ്രാമങ്ങളിലേക്കിറക്കി, കൂടുതൽ കൃഷിക്കാരെ ആകർഷിക്കുന്നതിനുള്ള നടപടികളൂം സോവിയറ്റ് ഭരണകൂടം കൈക്കൊണ്ടു. ഇതോടൊപ്പം റഷ്യൻ ഭൂരിപക്ഷപട്ടണമായ അശ്ഗബാതിലെ സോവിയറ്റ് സമിതി, താഷ്കന്റിൽ നിന്നും സൈനികസഹായത്തിന് കോലെസോവിനോട് അഭ്യർത്ഥിച്ചു. ഒപ്പം തന്നെ പ്രദേശത്ത് ആയുധം കൈയാളുന്നവരുടെ ഒരു കണക്കെടുപ്പും നടത്താനാരംഭിച്ചു. കണക്കെടുപ്പ് ആരംഭിക്കാനിരുന്ന ജൂൺ 17-ന് കലാപം പൊട്ടിപ്പുറപ്പെടുകയും രണ്ടു ദിവസത്തേക്ക് ഇത് തുടരുകയും ചെയ്തു. ഒരാഴ്ചക്ക് ശേഷം, കമ്മീസാർ വി. ഫ്രോലോവിന്റെ കീഴിൽ ഒരു സൈന്യം എത്തുകയും തുർക്ക്മെൻ ദേശീയസേനയെ നിരായുധരാക്കുകയും ചെയ്തു.
റഷ്യൻ-സോവിയറ്റ് ആധിപത്യത്തിനെതിരെ, 1920-കളുടെ അവസാനം, ബുഖാറ മേഖല കേന്ദ്രീകരിച്ച് സംഘടിപ്പിക്കപ്പെട്ട സൈനികപ്രസ്ഥാനമായിരുന്നു ബസ്മാചി പ്രസ്ഥാനം. ബുഖാറ അമീർ സയിദ് ആലം ഖാന്റെ നേതൃത്വത്തിൽ സംഘടിച്ച ഈ പ്രസ്ഥാനം ഒളിപ്പോരുകളിലൂടെ സോവിയറ്റ് ഭരണകൂടത്തിന് തലവേദന സൃഷ്ടിച്ചെങ്കിലും 1920-ൽ സൈനിക-ഭരണ നടപടികളിലൂടെ അമർച്ച ചെയ്യാൻ സോവിയറ്റ് സേനക്കായി. എന്നാൽ 1921-ൽ മുൻ തുർക്കി സൈന്യാധിപനായിരുന്ന അൻവർ പാഷയുടെ നേതൃത്വത്തിൽ പുനഃസംഘടിക്കപ്പെട്ട ബസ്മാചികൾ പൂർവാധികം ശക്തിയോടെ ആഞ്ഞടിക്കുകയും ബുഖാറ മേഖലയിലെ പല പ്രദേശങ്ങളും അധീനതയിലാക്കുകയും ചെയ്തിരുന്നു. സോവിയറ്റ് ആക്രമണത്തെത്തുടർന്ന് 1922 അവസാനം അൻവർ പാഷ കൊല്ലപ്പെട്ടതോടെ ബസ്മാചി മുന്നേറ്റം നിലച്ചു.



</doc>
<doc id="138787" url="https://ml.wikipedia.org/wiki?curid=138787" title="പാ">
പാ

ആർ. ബാലകൃഷ്ണന്റെ സംവിധാന നിർവഹണത്തിൽ 2009 ൽ പുറത്തിറങ്ങിയ ഒരു ഹിന്ദി ചലച്ചിത്രമാണ് പാ. അമിതാബ് ബച്ചൻ, അഭിഷേക് ബച്ചൻ, വിദ്യാബാലൻ എന്നിവർ പ്രധാന വേഷങ്ങളിലഭിനയിച്ച ഈ ചിത്രത്തിന്റെ ഇതിവൃത്തം അപൂർവമായി മനുഷ്യരിൽ കാണപ്പെടുന്ന പ്രൊഗേറിയ എന്ന ജനിതകാവസ്ഥയെ ആസ്പദിച്ചുള്ളതും അച്ഛൻ-മകൻ ബന്ധത്തെ ഊന്നിപ്പറയുന്നതുമാണ്. യഥാർഥ ജീവിതത്തിൽ അമിതാബ് ബച്ചൻ അച്ഛനും അഭിഷേക് ബച്ചൻ മകനുമാണെങ്കിൽ ഈ ചിത്രത്തിൽ അഭിഷേക് അച്ഛനും അമിതാബ് മകനുമായാണ് വേഷമിടുന്നത്. 2009 ഡിസംബർ 4 ന് വിവിധ രാജ്യങ്ങളിൽ ഈ ചിത്രം പ്രദർശനത്തിനെത്തി. പ്രമുഖ സംഗീത സംവിധായകൻ ഇളയരാജ ഈ ചിത്രത്തിന്റെ സംഗീതം പകർന്നിരിക്കുന്നു. നിരൂപക പ്രശംസയും വാണിജ്യവിജയവും നേടിയ പായിലെ അഭിനയത്തിന് അമിതാബ് ബച്ചൻ മികച്ച നടനുള്ള ദേശീയ ചലച്ചിത്രപുരസ്കാരം നേടി. ഫിലിംഫെയറിന്റെ മികച്ച അഭിനേത്രിക്കുള്ള പുരസ്കാരം വിദ്യാബാലനെ തേടിയെത്തി. അകാലവാർധക്യത്തിന്റെ ഫലമായുണ്ടാകുന്ന ജീവിതത്തിലെ നേർ കാഴ്ചയാണ് പാ എന്ന ചിത്രം കൈകാര്യം ചെയ്യുന്നത്.
പ്രൊഗോറിയ എന്ന അസാധാരണ ജനിതക വൈകല്യം ബാധിച്ച 13 വയസ്സുള്ള ബുദ്ധിശാലിയായ ഒരു ബാലനാണ് ഓറൊ (അമിതാബ് ബച്ചൻ). പക്വതകൊണ്ട് പന്ത്രണ്ടുവയസ്സുള്ള ഒരു സാധാരണ കുട്ടിയാണെങ്കിലും ശാരീരികമായി അവന്റെ യഥാർഥ വയസ്സിന്റെ അഞ്ചിരട്ടി പ്രായം തോന്നിക്കുന്നവനാണ്. ഔറയുടെ സ്ഥിതി ഇതാണെങ്കിലും സന്തോഷവാനാണ് അവൻ. ഗൈനക്കോളജിസ്റ്റായ അമ്മ വിദ്യയുമൊത്താണ് (വിദ്യ ബാലൻ) ഔറൊ താമസിക്കുന്നത്. രാഷ്ട്രീയരക്തം സിരകളിലൊഴുകുന്ന യുവാവാണ് അമോൽ ആർതെ (അഭിഷേക് ബച്ചൻ). രാഷ്ട്രീയം തെറ്റായ ഒരു പദമെല്ലന്ന് ലോകത്തിനു മുന്നിൽ തെളീക്കണമെന്ന ദൗത്യം ഏറ്റെടുത്തവനാണ് അദ്ദേഹം. അമോലിന്റെ മകനാണ് ഔറൊ. പക്ഷേ, വിദ്യ ഈ വിവരം അവനിൽ നിന്ന് മറച്ചു വെക്കുന്നു. ഔറൊയുടെ സ്കൂൾ സന്ദർശനവേളയിൽ അമോൽ ഔറൊയെ നേരിൽ കാണുകയാണ്. ഔറൊ അദ്ദേഹത്തിന്റെ മകനാണന്ന് അമോലിന് അറിയില്ലങ്കിലും ഔറോയെ പ്രസിഡന്റിന്റെ വീട് കാണിക്കുന്നതിനായി ഡൽഹിയിലേക്ക് അദ്ദേഹം കൊണ്ടുപോകുന്നു. യാഥാർത്യമറിയാവുന്ന ഔറോ, തന്റെ അച്ഛനേയും അമ്മയേയും ഒരുമിപ്പിക്കാൻ ശ്രമിക്കുന്നുണ്ടെങ്കിലും വിദ്യ അതിനെ പ്രതിരോധിക്കുന്നു. വിദ്യ ഗർഭണിയാണെന്ന് ആദ്യമായി അവരറിഞ്ഞപ്പോൾ ആ ഗർഭം അലസിപ്പിക്കാൻ അമോൽ താല്പര്യപ്പെട്ടതു വിദ്യയെ വല്ലാതെ വേദനിപ്പിച്ചിരുന്നു. പിന്നീട് അമോൽ തന്റെ തെറ്റ് തിരിച്ചറിയുകയും താൻ സ്നേഹിക്കുന്ന വിദ്യയെ വിവാഹം ചെയ്യാൻ ഒരുക്കമാണെന്ന് അറീക്കുകയുമാണ്. ഔറോ തന്റെ മകനാണെന്ന് അറിയുമ്പോൾ അമോൽ ഔറോയുടെ അരികുചേർന്നു നിൽക്കുന്നു. തന്റെ പതിമുന്നാം ജന്മദിനം എത്തുന്ന വേളയിൽ ഔറൊയുടെ ശരീരം പതിയെ പതിയെ ശോഷിച്ചു വരികയാണ്. എങ്കിലും തന്റെ അമ്മയേയും അച്ഛനേയൂം ഒരുമിപ്പിക്കാൻ ഒടുവിൽ അവനു സാധിക്കുന്നു. വിദ്യ അവളുടെ ദുഃഖം അമോലുമായി പങ്കുവെക്കുകയും അവളുടെ മാതൃസ്നേഹം ഔറോക്ക് ചൊരിയുകയും ചെയ്യുന്നു. രോഗത്തിനു കീഴടങ്ങുന്ന ഔറോ തന്റെ അവസാന വാക്ക് "മാ" എന്നും "പാ" എന്നും മൊഴിഞ്ഞ് പുഞ്ചിരിയോടെ മരണത്തിനു കീഴടങ്ങുന്നു.

ഈ ചിത്രത്തിലെ ഗാനങ്ങൾക്ക് സംഗീതം പകർന്നതും പശ്ചാതല സംഗീതമൊരുക്കിയതും പ്രശസ്തനായ ഇളയരാജയാണ്. "ഗും സും ഗും" എന്ന ഗാനം 1982 ലെ മലയാളചലച്ചിത്രമായ ഓളങ്ങൾ എന്ന ചിത്രത്തിലെ "തുമ്പിവാ തുമ്പക്കുടത്തിൽ" എന്ന ഇളയരാജയുടെ സംഗീതത്തിൽ തന്നെയുള്ള ഗാനത്തെ അടിസ്ഥാനപ്പെടുത്തിയാണ്. അദ്ദേഹത്തിന്റെ തന്നെ സംഗീതത്തിലുള്ള "പുത്തം പുതു കാലൈ" എന്ന 1980 ലെ "അലൈകൾ ഒയ്‌വത്തില്ലൈ" എന്ന തമിഴ് ചിത്രത്തിലെ ഗാനത്തെ ആസ്പദിച്ചാണ് മറ്റൊരു ഗാനമായ "ഹൽകെ സെ ബോലെ" എന്ന ഗാനം. ബാലുമഹേന്ദ്രയുടെ "അതു ഒരു കന കാലം" എന്ന ചിത്രത്തിലെ ഇളയരാജയുടെ സംഗീതത്തിലുള്ള "കാത്രു വിഴി" എന്ന ഗാനമാണ് "മേരി പാ" എന്ന മറ്റൊരു ഗാനത്തിനടിസ്ഥാനം. ഐറിഷ്, തമിഴ് നാടോടി സംഗീതം ഒരുമിച്ചു ചേർത്തുള്ള മെലഡിയാണ് ചിത്രത്തിന്റെ തീംഗാനം



</doc>
<doc id="138808" url="https://ml.wikipedia.org/wiki?curid=138808" title="ടോപ്പ്500">
ടോപ്പ്500

ലോകത്തെ ഏറ്റവും സംഗണനശേഷിയേറിയ 500 സൂപ്പർകമ്പ്യൂട്ടറുകളെ കണ്ടെത്തി അവയുടെ സംഗണനശേഷിക്രമത്തിൽ ഒരു പട്ടിക തയ്യാറാക്കുന്ന പദ്ധതിയാണ്ട് ടോപ്പ്500("Top500"). 1993-ൽ തുടങ്ങിയ പദ്ധതിയിൽ പട്ടിക തയ്യാറാക്കുന്നത് ജർമനിയിലെ മാൻഹെയിം സർവ്വകലാശാലയിലെ ഹാൻസ് മൊയിർ, അമേരിക്കൻ ഐക്യനാടുകളിലെ ടെന്നസി സർവ്വകലാശാലയിലെ ജായ്ക്ക് ഡൊങ്കാറ, ലോറൻസ് ബെർക്ക്ലി നാഷണൽ ലബോറട്ടറിയിലെ ഹോർസ്റ്റ് സൈമൺ എന്നിവർ ചേർന്നാണ്. ഈ പട്ടിക വർഷത്തിൽ രണ്ടു പ്രാവശ്യമാണ് പുതുക്കുന്നത്. ആദ്യത്തേത് ജൂണിൽ നടക്കുന്ന അന്താരാഷ്ട്ര സൂപ്പർകമ്പ്യൂട്ടിങ് കോൺഫറൻസിനോടനുബന്ധിച്ചും രണ്ടാമത്തേത് നവംബറിൽ നടക്കുന്ന ACM/IEEE സൂപ്പർകമ്പ്യൂട്ടിങ് കോൺഫറൻസിനോടനുബന്ധിച്ചുമാണ്.

ടോപ്പ്500 പദ്ധതിയുടെ ലക്ഷ്യം സൂപ്പർകമ്പ്യൂട്ടിങ് രംഗത്തെ പുരോഗതി പിന്തുടരാനും വിലയിരുത്താനും വിശ്വസനീയമായ ഒരു അടിസ്ഥാനം നൽകുക എന്നതാണ്. പദ്ധതി റാങ്കിങ് നടത്തുന്നത് ഡിസ്ട്രിബ്യൂട്ടട് കമ്പ്യൂട്ടറുകൾക്കുവേണ്ടി നിർമ്മിക്കപ്പെട്ടതും ഫോർട്രാൻ ഭാഷയിൽ രചിക്കപ്പെട്ടതുമായ LINPACK ബെഞ്ച്മാർക്കിനെ അടിസ്ഥാനമാക്കിയാണ്.

2017 നവംബറിലെ കണക്കുപ്രകാരം ചൈനയുടെ സൺവേ തൈഹൂലൈറ്റ് ആണ് ലോകത്തെ ഏറ്റവും വേഗമേറിയ സൂപ്പർകംപ്യൂട്ടർ. ഇതിനേക്കാൾ വേഗമുള്ളതെന്ന് പറയപ്പെടുന്ന യുഎസ് നിർമിത സമ്മിറ്റ് കംപ്യൂട്ടറിനെപ്പറ്റി ടോപ്പ്500 വെബ്സൈറ്റിൽ ലേഖനമുണ്ടെങ്കിലും അത് പട്ടികയിലുൾപ്പെടാൻ ‌സമയമെടുക്കും.


</doc>
<doc id="138813" url="https://ml.wikipedia.org/wiki?curid=138813" title="ചക്കംകുളങ്ങര ശിവക്ഷേത്രം">
ചക്കംകുളങ്ങര ശിവക്ഷേത്രം

കേരളത്തിലെ എറണാകുളം ജില്ലയിൽ തൃപ്പൂണിത്തുറയിലെ ചക്കംകുളങ്ങരയിലുള്ള മഹാദേവക്ഷേത്രമാണ് ആദമ്പള്ളി ചക്കംകുളങ്ങര മഹാദേവക്ഷേത്രം. 108 ശിവക്ഷേത്രങ്ങളിൽ പറയുന്ന "ആദമ്പള്ളി"യാണ് ഈ ശിവക്ഷേത്രം, ക്ഷേത്രത്തിലെ ശിവലിംഗപ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. കൊച്ചിൻ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം.

തൃപ്പൂണിത്തുറ മഹാക്ഷേത്രത്തിന്റെ വടക്കുവശത്തായി മഹാക്ഷേത്ര രൂപകല്പനയിൽ പണിതീർത്തതാണീക്ഷേത്രം. അടുത്തായി ഒരു ഭഗവതിക്ഷേത്രമുണ്ട്. അത് ആദമ്പള്ളിക്കാവ് ഭഗവതിക്ഷെത്രം എന്നപേരിൽ അറിയപ്പെടുന്നു. കൊച്ചിരാജ്യത്തിലെ പ്രമുഖക്ഷേത്രങ്ങളിൽ ഒന്നാണിത്. തൃശ്ശൂർ വടക്കുന്നാഥക്ഷേത്രത്തിലേതുപോലെ പടിഞ്ഞാറേക്ക് ദർശനം നൽകി ശ്രീപരമശിവനും അതേ ശ്രീകോവിലിൽ കിഴക്കു ദർശനം നൽകി പാർവ്വതീദേവിയും കുടികൊള്ളുന്നു. അർദ്ധനാരീശ്വര സങ്കല്പത്തിലുള്ള മഹാശിവക്ഷേത്രമാണിത്.

സമചതുരാകൃതിയിലുള്ള ചക്കംകുളങ്ങരയിലെ ശ്രീകോവിൽ പടിഞ്ഞാറേക്കാണ് പ്രധാന അഭിമുഖമായാണ് നിർമ്മിച്ചിരിക്കുന്നത്. അതിനുള്ളിലായി ശിവലിംഗപ്രതിഷ്ഠയും അതിനു തൊട്ടുപുറകിലായി പാർവ്വതീദേവിയുടെ പ്രതിഷ്ഠയും നടത്തിയിട്ടുണ്ട്. അനഭിമുഖമായുള്ള ഈ പ്രതിഷ്ഠകൾ അർദ്ധനാരീശ്വ സങ്കല്പമാണ് തീർക്കുന്നത്.

ശ്രീകോവിലിന്റെ പടിഞ്ഞാറുഭാഗത്തായി മഹാദേവനടയിൽ നമസ്കാരമണ്ഡപവും നിമ്മിച്ചിരിക്കുന്നു. മനോഹരമായ നാലമ്പലവും, അതിനുള്ളിലായിതന്നെ നിർമ്മിച്ചിരിക്കുന്ന തിടപ്പള്ളിയും കേരളതനിമ ഒട്ടും ചോരാതെയുള്ള വിളക്കുമാടവും ഒരു മഹാക്ഷേത്ര പ്രൗഡി ഇവിടെ ഒരുക്കുന്നു.

ക്ഷേത്രത്തിന്റെ പടിഞ്ഞാറുഭാഗത്ത് വലിയ ഒരു കുളം നിർമ്മിച്ചിട്ടുണ്ട്. പരമശിവന്റെ രൗദ്രഭാവത്തിനു ശമനം നൽകാനാവാം ശിവക്ഷേത്രത്തിന് അഭിമുഖമായി കുളം നിർമ്മിച്ചിരിക്കുന്നത്. നാലമ്പലത്തിനും പടിഞ്ഞാറേക്കുളത്തിനും നടുക്കായിട്ടാണ് ആനക്കൊട്ടിൽ നിർമ്മിച്ചിരിക്കുന്നത്. ഉരുണ്ടതൂണുകളോടുകൂടിയ ഇടത്തരം വലിപ്പമേറിയ ഈ ആനക്കൊട്ടിൽ അടുത്തയിടെ നിർമ്മിച്ചതാവാം. തൃപ്പൂണിത്തുറതേവരുടെ ആറാട്ട് നടക്കുന്നത് ഇവിടുത്തെ പടിഞ്ഞാറേ ക്ഷേത്രക്കുളത്തിലാണ്. അന്നേ ദിവസം ഇവിടെ ചക്കംകുളങ്ങരയിൽ തേവരെ ഇറക്കി എഴുന്നള്ളിക്കുകയും, ആറാട്ടിനുശേഷം ആരതി നടത്തി ആദരപൂർവ്വം എഴുന്നള്ളിച്ചിരുത്തുന്നത് ഇവിടുത്തെ ക്ഷേത്രകുളപ്പുരയിലാണ്.

ഒരേ മതിൽക്കകത്തു രണ്ടു പ്രധാനപ്രതിഷ്ഠാമൂർത്തികൾ എന്നപോലെ ഇവിടുത്തെ ശനിശ്വരപ്രതിഷ്ഠ പ്രസിദ്ധമാണ്. നവഗ്രഹ പ്രതിഷ്ഠയുള്ള ഏകമഹാശിവക്ഷേത്രമാണിത്. എല്ലാശനിയാഴ്ചകളിലും ശിവക്ഷേത്ര ദർശനത്തിനും ശനീശ്വരക്ഷേത്ര ദർശനത്തിനുമായി നൂറുകണക്കിനാളുകൾ ഇവിടെ എത്താറുണ്ട്.



കുംഭമാസത്തിലെ (ഫെബ്രുവരി-മാർച്ച്) തിരുവോണം നക്ഷത്രം വരത്തക്കവണ്ണം എട്ടുദിവസം ഇവിടെ ഉത്സവം കൊണ്ടാടുന്നു. കൊടിയേറ്റ് കഴിഞ്ഞുള്ള എല്ലാ ദിവസങ്ങളിലും രാവിലെയും സന്ധ്യക്കും കാഴ്ചശീവേലി എഴുന്നള്ളിപ്പ് പതിവുണ്ട്. ആറാട്ട് മിക്കവാറും ശിവരാത്രിദിവസമായിരിയ്ക്കും. ഇവിടെയുള്ള ഉത്സവത്തിന്റെ അതേസമയത്താണ് പൂർണ്ണത്രയീശക്ഷേത്രത്തിലെയും ഉത്സവം കൊണ്ടാടുന്നത്. അവസാനദിവസം ഇരുദേവന്മാരും ഒരുമിച്ചാണ് ആറാടുന്നത്.

ധനുമാസത്തിലെ തിരുവാതിര നാളിലാണ് (ശ്രീമഹാദേവന്റെ ജന്മനാൾ) തിരുവാതിര ആഘോഷിക്കുന്നത്. ധനുമാസത്തിലെ തിരുവാതിരനാളിൽ വ്രതമെടുത്താൽ നെടുമാംഗല്യം ലഭിക്കുമെന്നാണ് വിശ്വാസം. തിരുവാതിരക്കു രണ്ടു ദിവസം മുൻപുതന്നെ വ്രതമെടുത്തു തുടങ്ങി അന്നേദിവസം രാവിലെ ക്ഷേത്ര ദർശനം നടത്തി വിവാഹിതരായ സ്ത്രീകൾ നെടുമാംഗല്യത്തിനും കന്യകകൾ നല്ല വിവാഹബന്ധത്തിനും വ്രതം നോറ്റ് ക്ഷേത്ര ദർശനം നടത്തുന്നു.

41 മണ്ഡലദിവസങ്ങളിലും ചക്കംകുളങ്ങരക്ഷേത്രം ഒരുങ്ങിനിൽക്കുന്നു. ഈ ദിവസങ്ങളിൽ പ്രത്യേക ദീപാരാധനയും, ലക്ഷദീപവും നടത്താറുണ്ട്.

തൃപ്പൂണിത്തുറ മഹാക്ഷേത്രത്തിൽ നിന്നും അരകിലോമീറ്റർ വടക്കുമാറിയാണ് ചക്കംകുളങ്ങര ക്ഷേത്രം സ്ഥിതിചെയ്യുന്നത്.


</doc>
<doc id="138817" url="https://ml.wikipedia.org/wiki?curid=138817" title="പരവൂർ രാമചന്ദ്രൻ">
പരവൂർ രാമചന്ദ്രൻ

മലയാള സിനിമാ-സീരിയൽ-നാടക വേദികളിലെ ഒരു അഭിനേതാവാണ് കൊല്ലം സ്വദേശിയായ പരവൂർ രാമചന്ദ്രൻ. സംവിധായകൻ രാജസേനന്റെ ചിത്രങ്ങളിലൂടെയാണ് ഇദ്ദേഹം ചലച്ചിത്രരംഗത്തെത്തുന്നത്. നിരവധി സിനിമകളിലും നാടകങ്ങളിലും സീരിയലുകളിലും അഭിനയിച്ചിട്ടുണ്ട്. ദില്ലിവാല രാജകുമാരൻ, സൂപ്പർമാൻ, സ്വപ്നലോകത്തെ ബാലഭാസ്കർ, തൂവൽക്കൊട്ടാരം തുടങ്ങിയവ അഭിനയിച്ച ചില ചിത്രങ്ങളാണ്. 2011 ജനുവരി 4-ന് ഇദ്ദേഹം കൊല്ലത്തിനു സമീപമുള്ള കൊട്ടിയത്തെ സ്വകാര്യ ആശുപത്രിയിൽ വച്ച് അന്തരിച്ചു. 
1945-ൽ കൊല്ലം ജില്ലയിലെ പരവൂരിൽ ജനിച്ചു. പതിനേഴാം വയസ്സിൽ പെരുമ്പാവൂർ നാടകശാല എന്ന നാടകസമിതിയിൽ അംഗമായി. അതിശേഷം കൊല്ലം, കാളിദാസകലാകേന്ദ്രം പോലെയുള്ള നാടകസമിതികളിൽ നടനായി പ്രവർത്തിച്ചു. രാജസേനൻ സംവിധാനം ചെയ്ത് 1996-ൽ പുറത്തിറങ്ങിയ സത്യഭാമയ്‌ക്കൊരു പ്രേമലഖനം എന്ന ചലച്ചിത്രത്തിലാണ് ആദ്യമായി അഭിനയിച്ചത്. വിനയൻ സംവിധാനം ചെയ്ത് 2010-ൽ പുറത്തിറങ്ങിയ യക്ഷിയും ഞാനും എന്ന മലയാളചലച്ചിത്രത്തിലാണ് അവസാനമായി അഭിനയിച്ചത്.


</doc>
<doc id="138819" url="https://ml.wikipedia.org/wiki?curid=138819" title="ഹെൽബോയ്">
ഹെൽബോയ്

എഴുത്തുകാരൻ മൈക്ക് മിഗ്നോള സൃഷ്ടിച്ച കോമിക് കഥാപാത്രമാണ് ഹെൽബോയ്. ഒരു കുട്ടിച്ചാത്തനാണ് ഹെൽബോയ്. അനുഗ് ഉൻ രാമ എന്നാണ് യഥാർത്ഥ നാമം. രണ്ടാം ലോകമഹായുദ്ധകാലത്ത് നാസികൾ ഗ്രിഗറി റാസ്പുട്ടിന്റെ സഹായത്തോടെ അവനെ ഭൂമിയിലേക്ക് വരുത്തുന്നു. സഖ്യകക്ഷി സേനയുടെ സമയോചിതമായ ഇടപെടൽ മൂലം നാസികളുടെ കൈയിൽ പെടാതെ ഹെൽബോയ് പ്രൊഫസർ ട്രെവർ ബ്രട്ടൻഹോമിന്റെ പക്കലെത്തുന്നു. അമേരിക്കയുടെ 'ബ്യൂറോ ഓഫ് പാരാനോർമൽ റിസർച്ച് ആന്റ് ഡിഫൻസ്' (BPRD)സ്ഥാപിച്ച പ്രൊഫസർ അവനെ സ്വന്തം മകനെപ്പോലെ വളർത്തുകയും പരിശീലിപ്പിക്കുകയും ചെയ്യുന്നു. അസാമാന്യ വലിപ്പം, ചുവന്ന നിറമുള്ള ശരീരം, ചെകുത്താന്റേതു പോലെയുള്ള വാൽ, നെറ്റിയിൽ രണ്ടു കൊമ്പുകൾ, വലിപ്പം കൂടിയ, കല്ലു കൊണ്ടുള്ള വലതുകൈ...ഇതൊക്കെയാണ് ശരീര സവിശേഷതകൾ. കൊമ്പുകൾ വാതിലുകളിലൂടെ കടക്കാൻ തടസ്സം സൃഷ്ടിക്കുന്നെന്നു കണ്ട് ഹെൽബോയ് അതു പതിവായി രാകി കളയുന്നു. വിവിധ കഥകളിൽ BPRD-യിലെ സഹപ്രവർത്തകരോടൊത്ത് ഹെൽബോയ് മനുഷ്യനന്മയ്ക്കു വേണ്ടി പ്രപഞ്ചത്തിലെ കറുത്ത ശക്തികളോട് ഏറ്റുമുട്ടുന്നു.

2004യിൽ ഹെൽബോയ്യെ അടിസ്ഥാനം ആക്കി ഒരു ചലച്ചിത്രം "ഹെൽബോയ്" എന്ന പേരിൽ ഇറങ്ങി. പിനിട് ഇതിനു ഒരു തുടർ ചിത്രവും 2008യിൽ വന്നു, "ഹെൽബോയ് II- ദി ഗോൾഡൻ ആർമി" എന്ന പേരിൽ.


Weiner, Victoria Blake, and Jason Hall, 200 pages, May 2008, ISBN 978-1-59307-

655-9)

Newsarama, March 20, 2007

Comic Book Resources, April 19, 2008

Microgaming, January 14, 2010

Konami website


</doc>
<doc id="138821" url="https://ml.wikipedia.org/wiki?curid=138821" title="മാവിച്ചേരി">
മാവിച്ചേരി

കണ്ണൂർ ജില്ലയിലെ പരിയാരം ഗ്രാമപഞ്ചായത്തിൽ പെടുന്ന ഒരു ഗ്രാമമാണ് മാവിച്ചേരി. തളിപ്പറമ്പിൽ നിന്ന് 5 കിലോമീറ്റർ അകലെയായി ഈ ഗ്രാമം സ്ഥിതിചെയ്യുന്നു. കുട്ട്യേരി പോസ്റ്റ് ആപീസിന് കീഴിലാണ് മാവിച്ചേരി.


</doc>
<doc id="138824" url="https://ml.wikipedia.org/wiki?curid=138824" title="ഞാറ">
ഞാറ

കേരളത്തിലെ താഴ്ന്ന പ്രദേശങ്ങളിലും കൃഷിയിടങ്ങളിലും കാണപ്പെടുന്ന ഒരു കുറ്റിച്ചെടിയാണ് ഞാറ. ഇതൊരു നിത്യഹരിതസസ്യമാണ്. വെള്ള കലർന്ന പച്ച നിറമുള്ള ഇവയുടെ ഇലകൾ വളരെ ചെറുതാണ്. ചെടിയുടെ അഗ്രങ്ങളിൽ കുലകളായി കായ്കൾ ഉണ്ടാകുന്നു. ഒരു കുലയിൽ സാധാരണ മുപ്പത് കായ്കൾ വരെ കാണപ്പെടുന്നു. കായ്കൾ പഴുക്കുമ്പോൾ നീല കലർന്ന കറുത്ത നിറം കൈവരിക്കും .കായ്ക്ക് നേരിയ ചവർപ്പുണ്ടെങ്കിലും മധുരവും ഉണ്ട് . ഞാവൽ പോലെ കഴിക്കുമ്പോൾ വായ്ക്കുള്ളിൽ വയലറ്റ് നിറം ഉണ്ടാകും . ഞാറ യുടെ തളിരില, വേര് , തൊലി , കായ് എന്നിവ ഔഷധ മായി ഉപയോഗിക്കുന്നു 


</doc>
<doc id="138829" url="https://ml.wikipedia.org/wiki?curid=138829" title="ഇരുപ്പു വെള്ളച്ചാട്ടം">
ഇരുപ്പു വെള്ളച്ചാട്ടം

കർണ്ണാടകയിലെ ബ്രഹ്മഗിരിമലനിരകളിൽ നിന്നും ഉത്ഭവിക്കുന്ന വെള്ളച്ചാട്ടമാണ് ഇരുപ്പു വെള്ളച്ചാട്ടം. കുടകിൽ നിന്നും കാവേരി നദിയിലേക്കൊഴുകുന്ന പുഴയുടെ ആരംഭ ഭാഗത്താണ് ഈ വെള്ളച്ചാട്ടം സ്ഥിതി ചെയ്യുന്നത് . 

കർണ്ണാടകയിലെ കുടകിൽ നിന്നും വിരാജ്‌പേട്ട വഴി നാൽപ്പത്തെട്ടുകിലോമീറ്റർ ദൂരം.


</doc>
<doc id="138835" url="https://ml.wikipedia.org/wiki?curid=138835" title="വെള്ളത്തലയൻ കടൽപ്പരുന്ത്">
വെള്ളത്തലയൻ കടൽപ്പരുന്ത്

വടക്കേ അമേരിക്കയിൽ കാണപ്പെടുന്ന ഒരിനം കടൽപ്പരുന്താണ് വെള്ളത്തലയൻ കടൽപ്പരുന്ത്(ഇംഗ്ലീഷ്:Bald Eagle). അമേരിക്കൻ ഐക്യനാടുകളുടെ ദേശീയ പക്ഷിയും ദേശീയ ചിഹ്നവും ഇതാണ്. ഇവയിൽ രണ്ട് ഉപവിഭാഗങ്ങൾ കാണപ്പെടുന്നു. കാനഡ, അമേരിക്കൻ ഐക്യനാടുകൾ, അലാസ്ക, മെക്സിക്കോയുടെ വടക്കൻ പ്രദേശങ്ങൾ എന്നിവിടങ്ങളിലാണ് ഇവയെ കണ്ടുവരുന്നത്. ഭക്ഷ്യലഭ്യതയുള്ള വലിയ ജലാശയങ്ങളുടെ സമീപമായി പ്രായം ചെന്ന വൃക്ഷങ്ങളിലാണ് ഇവ താമസിക്കറുള്ളത്. വെളുത്ത തലയും രോമമില്ലാത്ത കഴുത്തുമായ ഇവ കഷണ്ടിപ്പരുന്തെന്നും അറിയപ്പെടുന്നു.

ഇരുപതാം നൂറ്റാണ്ടിന്റെ അവസാനത്തോടെ അമേരിക്കൻ ഐക്യനാടുകളിൽ ഈ കഴുകന്മാരുടെ എണ്ണം ഗണ്യമായി കുറഞ്ഞു വന്നിരുന്നു.1995 ജൂലൈ 12ന് വംശനാശ സംഭവിക്കാൻ സാധ്യതയുള്ള ജീവികളുടെ പട്ടികയിൽ പെടുത്തി ഇവയെ സംരക്ഷിക്കാൻ അമേരിക്കൻ സർക്കാർ തീരുമാനിച്ചതിനു ശേഷം എണ്ണത്തിൽ പുരോഗതിയുണ്ടായിട്ടുണ്ട്. 2007 ജൂൺ 28 ന് ഇവയെ ആ പട്ടികയിൽ നിന്നും നീക്കുകയും ചെയ്തു.

Bald എന്ന ഇംഗ്ലീഷ് വാക്കിന്റെ പഴയ അർത്ഥം "വെള്ളത്തലയൻ" എന്നാണ്, അതിൽ നിന്നാണിവയ്ക്ക് Bald Eagle എന്ന പേരു വന്നത്, യഥാർത്ഥത്തിൽ കഷണ്ടിപ്പരുന്തുകൾക്ക് കഷണ്ടിയില്ല.

പ്രായപൂർത്തിയായ പരുന്തിന്റെ തൊങ്ങലിന് തവിട്ടുനിറവും തലയ്ക്കും വാലിനും വെള്ള നിറവുമാണ്. വാല് സാമാന്യം നീളമുള്ളതും അറ്റം കൂർത്തുവാണുള്ളത്. പിടയും പൂവനും കാഴ്ചയിൽ ഒരേപോലെയിരിക്കുമെങ്കിലും ആൺ പരുന്തുകൾക്ക് പെൺപരുന്തുകളേക്കാൾ 25 ശതമാനം വലിപ്പം കുറവാണ്. ചുണ്ടിനും കാല്പാദങ്ങൾക്കും കൺപോളകൾക്കും തെളിഞ്ഞ മഞ്ഞ നിറമാണ്. കാലുകളിൽ രോമങ്ങൾ കാണപ്പെടാറില്ല, കണങ്കാൽ ചെറുതും കരുത്തുറ്റതുമാണ്, വലിപ്പമുള്ള നഖങ്ങളും ഇവയുടെ പ്രത്യേകതയാണ്. ഇരയുടെ മർമ്മഭാഗത്ത് മുൻ നഖങ്ങൾ ആഴ്ത്തിയിറക്കിയാണ് ഇവ വേട്ടയാടുന്ന ഇരകളെ റാഞ്ചിയെടുക്കുന്നത്. കൊക്കുകൾ വലിപ്പമുള്ളതും കൊളുത്തുപോലെ വളഞ്ഞതുമാണ്. കൊക്കിന്റെ മുകളിലെ ചർമ്മത്തിന് മഞ്ഞ നിറമാണുള്ളത്.

പ്രായപൂർത്തി(ലൈംഗിക വളർച്ച)യെത്താത്ത പരുന്തുകളുടെ തൊങ്ങൽ വെള്ളപ്പുള്ളികളോട് കൂടിയ തവിട്ട് നിറത്തിലാണ്. സാധാരണ ഗതിയിൽ പരുന്തുകൾ പൂർണ്ണ വളർച്ചയെത്തുന്നത് നാലാം വർഷമാണങ്കിൽകൂടിയും ചെറിയൊരു ശതമാനം മൂന്നാം വർഷത്തിൽ പൂർണ്ണവളർച്ചയെത്താറുണ്ട്. കഷണ്ടിപ്പരുന്തുകളെയും സുവർണ്ണപ്പരുന്തുകളേയും തിരിച്ചറിയാൻ ഏറ്റവും എളുപ്പം തലയുടെ വലിപ്പം വച്ചാണ്. സുവർണ്ണപ്പരുന്തുകൾക്ക് വലിപ്പമുള്ള തലയും ചുണ്ടുമാണ്, കാലുകൾ പൂർണ്ണമായി രോമാവൃതമായിരിക്കുകയുമില്ല. വലിപ്പം കൂടിയ പക്ഷിയായ കഷണ്ടിപ്പരുന്ത് ഏകദേശം 70-102 സെ.മി. വരെ വലിപ്പം വയ്ക്കുന്നു. ചിറക് മുഴുവനായി വിടർത്തിപ്പിടിച്ചാൽ 1.68 -2.44 മീറ്റർ വരെ നീളം ഉണ്ടാകും. 2.5- 7 കിലോഗ്രാം വരെയാണ് തൂക്കം വയ്ക്കുന്നത്; ആൺ പരുന്തുകളെക്കാൾ വലിപ്പം പെൺപരുന്തുകൾക്കാണ്. ആൺ പെൺ പരുന്തുകളുടെ ശരാശരി ഭാരം 4.1 കി.ഗ്രാമും 5.8 കി.ഗ്രാമുമാണ്. ഇവയുടെ ആവാസമേഖലയ്ക്കനുസരിച്ച് വലിപ്പത്തിലും പ്രകടമായ വ്യത്യാസം കാണുന്നുണ്ട്. ഫ്ലോറിഡയിൽ കാണപ്പെടുന്ന പരുന്തുകളാണ് ഈക്കൂട്ടത്തിൽ വലിപ്പം കുറഞ്ഞവർ. പൂർണ്ണവളർച്ചയെത്തിയ ആൺ പരുന്തുകൾക്ക് 2.3 കിലോഗ്രാം തൂക്കവും ചിറകുകൾ വിരിച്ചാൽ1.8 മീറ്റർ നീളവുമുണ്ടാകും. അലാസ്കയിൽ കാണപ്പെടുന്നവയ്ക്കാണ് വലിപ്പം കൂടുതലുള്ളത്, പെൺപരുന്തുകൾക്ക് 7.5 കിലോഗ്രാം തൂക്കവും ചിറകുവിരിക്കുമ്പോൾ 2.4 മീറ്റർ നീളവുമുണ്ടാകും.

പ്രധാന ഭക്ഷണം മത്സ്യങ്ങളാണങ്കിൽ കൂടിയും പരിസ്ഥിതിയുടെ വ്യതിയാനങ്ങളോടു പൊരുത്തപ്പെട്ട് മറ്റു ഭക്ഷണങ്ങളും ഇവ ആഹാരമാക്കാറുണ്ട്. വെള്ളത്തിനു മുകളിലൂടെ പറന്ന് മത്സ്യങ്ങളെ റാഞ്ചിയെടുത്താണ് ആഹാരമാക്കുന്നത്. നാലു മുതൽ അഞ്ച് വയസ്സാകുമ്പോഴേക്കും ഇവയുടെ ലൈംഗിക വളർച്ച പൂർണ്ണമാകും. സ്വതന്ത്രമായി ജീവിയ്ക്കുന്ന പരുന്തുകളുടെ ശരാശരി ആയുസ്സ് 20 വയസ്സാണ്, കൂട്ടിലടച്ച് വളർത്തുന്നവയുടെ ആയുസ്സ് ഇതിലും കൂടുതലാണ്. ന്യൂയോർക്കിൽ വളർത്തിയിരുന്ന ഒരു പരുന്ത് 50 വർഷത്തോളം ജീവിച്ചിരുന്നു. ഇവയുടെ ആയുർദൈർഘ്യത്തിന്റെ കാര്യത്തിൽ ജീവിയ്ക്കുന്ന ചുറ്റുപാടുകളും ഒരു ഘടകമാണ്. വടക്കേ അമേരിക്കയിൽ കാണപ്പെടുന്ന പക്ഷികളിൽ ഏറ്റവും വലിപ്പമുള്ള കൂട് നിർമ്മിക്കുന്നത് വെള്ളത്തലയൻ കടൽപ്പരുന്താണ്. ഏകദേശം 4മീറ്റർ ആഴത്തിൽ 2.5 മീറ്റർ വിസ്താരത്തിലുള്ള ഈ കൂടുകൾക്ക് 1.1 ടണ്ണോളം ഭാരവും വരും.

ഈ പരുന്തുകളുടെ ചില​പ്പ് ഒരു തരം അടഞ്ഞ ചൂളമടി പോലെയാണ്, പ്രായപൂർത്തിയാകുന്തോറും ഇവയുടെ ശബ്ദത്തിന്റെ തീവ്രത കുറഞ്ഞു വരുന്നു.
മുതിർന്ന പരുന്തുകളുടെ തലയിലെ തൂവലിന്റെ നിറത്തിൽ നിന്നാണ് കടൽ‌പ്പരുന്തുകളുടെ ജനുസ്സിൽ‌പ്പെട്ട ഇവയുടെ സാധാരണ നാമവും ശാസ്ത്രീയ നാമവൂം വന്നത്. "Bald" എന്ന ആംഗലേയ വാക്ക് "piebald" എന്ന വാക്കിൽ നിന്നുമാണ് ഒരുത്തിരിഞ്ഞുവന്നിട്ടുള്ളത്. വെള്ളത്തലയൻ കടൽപ്പരുന്തുകളുടെ തലയ്ക്കും വാലിനും വെള്ളനിറവും ശരീരം ഇരുണ്ട നിറത്തിലുമാണ്, ശരീരത്തിൽ ഇങ്ങനെ ഇടകലർന്ന നിറമുള്ളതിനാലാണ് ഇവയെ ആദ്യം "Piebald Eagle" എന്നു വിളിച്ചത്. വെള്ളത്തലയൻ പരുന്തുകളുടെ ശാസ്ത്രീയ നാമം ഹാലിയേറ്റസ് ലേയൂകോസിഫലസ് (Haliaeetus leucocephalus) എന്നാണ്. ഹാലിയേറ്റസ് എന്നത് കടൽപ്പരുന്തിന്റെ ലാറ്റിലിനുള്ള പേരാണ്( ലാറ്റിനിൽ ഈ പേരു വന്നത് പുരാതൻ ഗ്രീക്ക് പദമായ haliaetos-ൽ നിന്നാണ്). ലേയൂകോസിഫലസ്(ലാറ്റിൻ) എന്നതും പഴയ ഗ്രീക്ക് വാക്കുകളായ λευκος(ലേയൂകോസ്-"വെള്ള"), κεφαλη(കെഫാലെ-"തല") ചേർന്നുണ്ടായതാണ്.

സ്വീഡിഷ് ജന്തുശാസ്ത്രഞ്ജനായിരുന്ന ലിനേയസ് പതിനെട്ടാം നൂറ്റാണ്ടിൽ സിസ്റ്റെമാ നാച്യുറേ എന്ന ഗ്രന്ഥത്തിലെ ഫാൽകോ ലേയൂകോസിഫലസ് എന്ന ഭാഗത്ത് വെള്ളത്തലയൻ കടൽപ്പരുന്തുകളെപ്പറ്റി പ്രതിപാദിച്ചിട്ടുണ്ട്. ജീവജാലങ്ങളെ ആദ്യമായി പക്ഷികളും മൃഗങ്ങളുമായിട്ട് തരംതിരിച്ചത് ഇദ്ദേഹമാണ്.

വെള്ളത്തലയൻ കടൽപ്പരുന്തുകളിൽ രണ്ട് ഉപവിഭാഗങ്ങളാണുള്ളത്:



</doc>
<doc id="138839" url="https://ml.wikipedia.org/wiki?curid=138839" title="കൊഗ്നിസെന്റ് ടെൿനോളജി സൊലൂഷൻസ്">
കൊഗ്നിസെന്റ് ടെൿനോളജി സൊലൂഷൻസ്

കൊഗ്നിസെന്റ് ടെക് നോളജി സൊലൂഷൻസ് (സി ടി എസ് ) ()ഒരു അമേരിക്കൻ ഐ ടി സർവീസ് ആൻഡ്‌ കൺസൽട്ടിംഗ് കോർപ റേഷൻ കമ്പനിയാണ്. ന്യൂ ജേഴ്സിയിലെ ടീയാനെക്ക് ആസ്ഥാനമായാണ് ഈ കമ്പനി പ്രവർത്തിക്കുന്നത്. തുടർച്ചയായി എട്ടാം വർഷവും കൊഗ്നിസെന്റ് ഫോർറ്റുൺ 100 വേഗം വളരുന്ന കമ്പനികളുടെ പട്ടികയിൽ ഇടം പിടിച്ചു.മാത്രമല്ല ഫോർറ്റുൺ 1000 , ഫോർബ്സ് ഗ്ലോബൽ 2000 പട്ടികയിലും ഉണ്ട്. 

1994ൽ ഡൺ ആൻഡ്‌ ബ്രാഡ്സ്ട്രീറ്റ്ന്റെ ഐ ടി ഡേവ് ലെപ് മെന്റ് ആൻഡ്‌ മെയിൻടെന് നസ് ശാഖയായി ആണ് കൊഗ്നിസെന്റ് രൂപപ്പെട്ടത്.
ശ്രീനി രാജു ആയിരുന്നു കമ്പനിയുടെ ആദ്യത്തെ ചീഫ് എക്സിക്യൂട്ടീവ് ഓഫീസർ.
കുമാർ മഹാദേവയുടെ പ്രയത്ന ഫലമായിട്ടാണ് ഡ&ബി ഇരുപതു ലക്ഷം ഡോളർ ജോയിന്റ് വെന്റുരിൽ ഇൻവെസ്റ്റ്‌ ചെയ്തത്.


</doc>
<doc id="138842" url="https://ml.wikipedia.org/wiki?curid=138842" title="കേരള സാഹിത്യ ചരിത്രം">
കേരള സാഹിത്യ ചരിത്രം

മലയാള ഭാഷയുടെ ഉല്പത്തി മുതൽ പരിഗണനാർഹമായ വിഷയങ്ങൾ എല്ലാം വളരെ വിശദമായി പ്രതിപാദിക്കുന്ന ഒരു ഗ്രന്ഥമാണ് കേരള സാഹിത്യ ചരിത്രം . ആധുനിക മലയാള കവിത്രയത്തിപ്പെട്ട മഹാകവി ഉള്ളൂർ എസ്. പരമേശ്വരയ്യർ ആണ് ഈ പുസ്തകം രചിച്ചത്. ഏഴു വാല്യങ്ങളിലായി എഴുതപ്പെട്ടിട്ടുള്ള ഈ പുസ്തകം കേരള സർവ്വകലാശാല അഞ്ചു വാല്യങ്ങളായാണ് 1950-ൽ പ്രസിദ്ധീകരിച്ചത്.



</doc>
<doc id="138845" url="https://ml.wikipedia.org/wiki?curid=138845" title="2011-ൽ മരിച്ചവർ">
2011-ൽ മരിച്ചവർ

2011-ൽ മരിച്ച പ്രധാന വ്യക്തികളുടെ വിവരങ്ങളാണ് താഴെ കൊടുത്തിരിക്കുന്നത്.



</doc>
<doc id="138852" url="https://ml.wikipedia.org/wiki?curid=138852" title="നഗാവോൻ">
നഗാവോൻ

നഗാവോൻ(ആസമീസ്: নগাঁও) അസം സംസ്ഥാനത്തിലെ ഒരു ജില്ലയും അതിന്റെ ആസ്ഥാന പട്ടണവുമാണ്. ബ്രഹ്മപുത്രാ നദിക്കരയിലെ അസം താഴ്വരയിൽ സ്ഥിതിചെയ്യുന്ന നഗാവോൻ ജില്ലയ്ക്ക് 2,374 ച.കി.മീ. വിസ്തീർണമുണ്ട്. "നവഗാവോൻ" എന്ന ഹിന്ദിപദത്തിൽ നിന്നാണ് ജില്ലാനാമം നിഷ്പന്നമായിട്ടുള്ളത്. നഗാവോൻ ജില്ലയുടെ അതിരുകൾ: വ. ബ്രഹ്മപുത്രാനദി, പ. മറിഗാവോൻ ജില്ല, തെക്കും കിഴക്കും കർബി ആങ്ലോങ് ജില്ല. ജില്ലയുടെ ആസ്ഥാനപട്ടണമായ നഗാവോൻ സ്ഥിതിചെയ്യുന്നത് കലോങ് (Kulong) നദിക്കരയിലാണ്.

ജില്ലയുടെ ഭൂരിഭാഗം പ്രദേശങ്ങളിലും എക്കൽ നിറഞ്ഞ സമതലപ്രദേശങ്ങൾ കാണാം. ഇവയുടെ അതിർത്തികളോടു ചേർന്നുകാണുന്ന ചെറു കുന്നുകളും അവിടവിടെയായി കാണപ്പെടുന്ന ചതുപ്പുനിലങ്ങളുമാണ് മറ്റൊരു പ്രത്യേകത. ബ്രഹ്മപുത്രാ നദീതീരത്തെ നിമ്നതടം പുൽമേടുകളാൽ സമ്പന്നമാണ്. ചിലയിടങ്ങളിൽ നിബിഡവനങ്ങളും കാണാം.

ബ്രഹ്മപുത്രയാണ് ജില്ലയിലെ പ്രധാന നദി. ബ്രഹ്മപുത്രയ്ക്കുപുറമേ ദിഫുലു (Diphulu), ഗതോങ്ഗ (Gatonga), ദിയോപാനി (Deopani), കലോങ്, കോപിലി തുടങ്ങിയ നദികളും നഗാവോൻ ജില്ലയെ ജലസിക്തമാക്കുന്നതിൽ പ്രധാന പങ്കുവഹിക്കുന്നു. നെല്ലാണ് മുഖ്യ വിള. ചോളം, ഗോതമ്പ്, തേയില, മറ്റു ഭക്ഷ്യധാന്യങ്ങൾ, തിന, എണ്ണക്കുരുക്കൾ, പയറുവർഗങ്ങൾ തുടങ്ങിയവയും ജില്ലയിൽ വൻതോതിൽ ഉത്പാദിപ്പിക്കുന്നുണ്ട്. തദ്ദേശീയരുടെ മുഖ്യ ഉപജീവനമാർഗ്ഗം കൃഷിയാണ്. കന്നുകാലിവളർത്തലിനും അപ്രധാനമല്ലാത്ത സ്ഥാനമുണ്ട്. ചെറുകിട വ്യവസായങ്ങൾക്കും കൈത്തറിനെയ്ത്തിനും ജില്ലയുടെ സമ്പദ്ഘടനയിൽ നിർണായകസ്ഥാനമാണുള്ളത്.

നഗാവോൻ ജില്ലയിലെ പ്രധാന ഭാഷ അസമിയ ആണ്. ജനങ്ങളിൽ ഭൂരിഭാഗവും ഹിന്ദു, മുസ്ലിം, ക്രിസ്ത്യൻ മതവിഭാഗങ്ങളിൽപ്പെട്ടവരാണ്. ജില്ലയിലെ മൊത്തം 1,419 ഗ്രാമങ്ങളിൽ 44 എണ്ണത്തിൽ ജനവാസമില്ല. കലോങ് നദിക്കരയിലെ ഗ്രാമങ്ങളാണ് ജനസാന്ദ്രതയിൽ മുന്നിൽ. എന്നാൽ കോപിലി താഴ്വരയിലെ ആദിവാസിഗ്രാമങ്ങളിൽ ജനസാന്ദ്രത പൊതുവേ കുറവാണ്. നിരവധി വിദ്യാഭ്യാസ സ്ഥാപനങ്ങൾ ജില്ലയിൽ പ്രവർത്തിക്കുന്നുണ്ട്.

ഗുവാഹത്തിക്ക് 123 കി.മീ. അകലെ സ്ഥിതിചെയ്യുന്ന നഗാവോൻ പട്ടണം റോഡ് മാർഗ്ഗം സംസ്ഥാനത്തിലെ മറ്റു ജില്ലകളും ഇതര പട്ടണങ്ങളുമായി ബന്ധപ്പിക്കപ്പെട്ടിരിക്കുന്നു. ഈ പട്ടണത്തിൽനിന്ന് 53 കി.മീ. അകലെ സ്ഥിതിചെയ്യുന്ന സിൽഘട്ട് അസമിലെ ഒരു പ്രധാന നദീ തുറമുഖമാണ്. ലുംദിങ്ങും പചാർമുഖുമാണ് ജില്ലയിലെ പ്രധാന റെയിൽ ജങ്ഷനുകൾ. പ്രധാന വാണിജ്യകേന്ദ്രങ്ങൾ കൂടിയാണിവ. ജില്ലയിലെ ബർദോവ, ചാപൽ ദല്ല, കാംപൂർ, റാഹ, ഫുലാഗുരി, ദാബാക, ആകാശി ഗംഗ തുടങ്ങിയ പ്രദേശങ്ങൾക്ക് വിനോദസഞ്ചാര പ്രാധാന്യമുണ്ട്.



</doc>
<doc id="138855" url="https://ml.wikipedia.org/wiki?curid=138855" title="നങ്കൂരം">
നങ്കൂരം

ജല നൗകകളെ ജലാശയത്തിൽ എവിടെയെങ്കിലും താത്കാലികമായി ഉറപ്പിച്ചുനിർത്താൻ ഉപയോഗപ്പെടുത്തുന്ന സംവിധാനമാണ് നങ്കൂരം. നൗകയുടെ ഭാരം, ജലത്തിന്റെ ഗതിക സവിശേഷതകൾ, അടിത്തട്ടിലെ മണ്ണിന്റെ സ്വഭാവഘടന, നൗകയുടെ പരിസരങ്ങളിൽ അനുഭവപ്പെടുന്ന അന്തരീക്ഷാവസ്ഥകൾ (കാലാവസ്ഥ, കാറ്റിന്റെ ദിശ മുതലായവ) എന്നിവയെ അടിസ്ഥാനമാക്കി നങ്കൂരത്തിന്റെ ഘടന നിശ്ചയിക്കാറാണു പതിവ്.

അടിത്തട്ടിലെ മണ്ണിൽ ആഴ്ന്നിറങ്ങുക, ഭാരത്താൽ താഴ്ന്നു കിടക്കുക, കപ്പലിന്റെ ഗുരുത്വകേന്ദ്രവും (Centre of gravity) നങ്കൂരസ്ഥാനവും തമ്മിലുള്ള വലിയ അകലംമൂലം ഉയർന്ന ജഡത്വാഘൂർണം (Moment of inertia) സൃഷ്ടിച്ച് കപ്പലിന് സുസ്ഥിരത നല്കുക തുടങ്ങി പലതരത്തിലും നങ്കൂരങ്ങൾ പ്രവർത്തിക്കാറുണ്ട്. കപ്പലുമായി നങ്കൂരത്തിന് കേബിൾ വഴി ബന്ധവുമുണ്ടായിരിക്കും.

ഭാരമുള്ള കല്ലുകൾ നിറച്ച പെട്ടികൾ, ഈയക്കട്ട ഉറപ്പിച്ച തടിക്കഷണം, പരസ്പരം കൂട്ടിക്കെട്ടിയ മരപ്പലകകൾ മുതലായവയായിരുന്നു ആദ്യകാല നങ്കൂരങ്ങൾ. കല്ല് തൂക്കിയ പിരിയുള്ളതോ അല്ലെങ്കിൽ തുളയുള്ള കല്ലുകളോ നങ്കൂരങ്ങളായി ഉപയോഗിച്ചിരുന്ന കപ്പലുകളുടെ മാതൃകകൾ ജപ്പാനിലെ ശവകുടീരങ്ങളിൽ ഇന്നും സൂക്ഷിച്ചിട്ടുണ്ട്. ഇവയിൽ ചിലതിന് 'T' ആകൃതിയാണുള്ളത്. ഇരുമ്പ് വിളക്കിച്ചേർത്തു നിർമ്മിക്കുന്ന ഇന്നത്തെ നങ്കൂരങ്ങൾ അഞ്ചാം ശതകത്തോടെ ഇംഗ്ളണ്ടിൽ പ്രചാരത്തിൽ വന്നു. പതിനാറാം ശതകത്തോടെ ഇവ വ്യാപകമായി. 1852-ൽ "അഡ്മിറാൽറ്റി" ഇനത്തിലുള്ള നങ്കൂരങ്ങൾ ബ്രിട്ടിഷ് നാവികസേനയിൽ ഉപയോഗത്തിൽ വന്നു. ഈയിനം നങ്കൂരങ്ങൾ ബോട്ടുപോലുള്ള ചെറിയ ജലയാനങ്ങളിൽ ഇന്നും ഉപയോഗത്തിലുണ്ട്. പില്ക്കാലത്ത് വേറെയും വിവിധ ഇനം നങ്കൂരങ്ങൾ നിർമ്മിക്കപ്പെട്ടു.



</doc>
<doc id="138892" url="https://ml.wikipedia.org/wiki?curid=138892" title="വീരാണിമംഗലം മഹാദേവക്ഷേത്രം">
വീരാണിമംഗലം മഹാദേവക്ഷേത്രം

കേരളത്തിലെ തൃശ്ശൂർ ജില്ലയിൽ തലപ്പിള്ളി താലൂക്കിൽ വടക്കാഞ്ചേരി നഗരസഭയിൽ എങ്കക്കാട് ദേശത്ത് സ്ഥിതിചെയ്യുന്ന ശിവക്ഷേത്രമാണ് വീരണിമംഗലം മഹാദേവക്ഷേത്രം. 108 ശിവക്ഷേത്രങ്ങളിൽ പറയുന്ന അമ്പളിക്കാടാണ് വീരാണിമംഗലം ക്ഷേത്രം. വീരാണിമംഗലത്ത് ശിവപ്രതിഷ്ഠയ്ക്കൊപ്പം തന്നെ പ്രാധാന്യത്തോടെ നരസിംഹ പ്രതിഷ്ഠയും നടത്തിയിട്ടുണ്ട്. എങ്കക്കാട് വീരാണിമംഗലം ക്ഷേത്രത്തിലെ ശിവലിംഗ പ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു .

നരസിംഹ പ്രതിഷ്ഠയ്ക്ക് ശിവക്ഷേത്രത്തിനോളം പഴക്കം ഇല്ല. മഹാവിഷ്ണുവിന്റെ ഈ സാന്നിധ്യം ശിവകോപം കുറയ്ക്കാൻ പിന്നീടുണ്ടായതാണ് എന്നാണ് ഐതിഹ്യം. 

പരശുരാമൻ പ്രതിഷ്ഠ നടത്തിയതും, പിന്നീട് നിർമ്മിച്ച ശിവക്ഷേത്രവും, വളരെക്കാലം ചരിത്ര വിസ്മൃതിയിലാണ്ടുപോയിരുന്നു. ഈ അടുത്തിടക്കാണ് ക്ഷേത്രം പ്രസിദ്ധിയാർജ്ജിച്ചുവരുന്നത്. 

വീരാണിമംഗലത്തെ പ്രധാനമൂർത്തി പരമശിവനാണ്. പക്ഷേ നരസിംഹസ്വാമിക്ഷേത്രവും ശിവക്ഷേത്രത്തോടൊപ്പം തന്നെ ഇവിടെ പ്രാധാന്യമുള്ള രീതിയിലാണ് പ്രതിഷ്ഠിക്കപ്പെട്ടിരിക്കുന്നത്. അതിനാൽ ഇവിടെ രണ്ടു ചെറിയക്ഷേത്രങ്ങൾ ഒരേ പ്രാധാന്യത്തോടെ നിർമ്മിച്ചിട്ടുണ്ട്. ശിവക്ഷേത്രത്തിനാണ് പഴക്കം കൂടുതൽ. ശിവക്ഷേത്ര ദർശനം പടിഞ്ഞാറേക്കാണ്.

ശിവക്ഷേത്രത്തിനോട് ചേർന്നുതന്നെയാണ് നരസിംഹസ്വാമിയേയും കുടിയിരുത്തിയിരിക്കുന്നത്. ശിവക്ഷേത്രത്തോടൊപ്പം തന്നെ പ്രാധാന്യം നരസിംഹസ്വാമിക്ഷേത്രത്തിനും നൽകിയിട്ടുണ്ട്. പടിഞ്ഞാറ് ദർശനം നൽകിയാണ് നരസിംഹസ്വാമിയേയും ഇവിടെ കുടിയിരുത്തിയിരിക്കുന്നത്. ശിവഭഗവാന്റെ രൗദ്രഭാവത്തിനു ശമനം ഉണ്ടാക്കുവാനാവാം നരസിംഹപ്രതിഷ്ഠ പിന്നീട് നടത്തിയത് എന്നു വിശ്വസിക്കുന്നു. പക്ഷേ, മഹാവിഷ്ണുവിന്റെ രൗദ്രാവതാരമാണ് നരസിംഹം.

മഹാവിഷ്ണുവിന്റെ ക്ഷേത്രവും അടുത്തുതന്നെയാണ് പ്രതിഷ്ഠ നടത്തി നിർമ്മിച്ചിരിക്കുന്നത്. വിഷ്ണു പ്രതിഷ്ഠയും പടിഞ്ഞാറു ദർശനം നൽകിയാണ് പ്രതിഷ്ഠിച്ചിരിക്കുന്നത്. മഹാവിഷ്ണുവിന്റെ നാലാമത്തെ അവതാരവുമാണ് നരസിംഹം.

ഗണപതി, അയ്യപ്പൻ, സുബ്രഹ്മണ്യൻ, ഭഗവതി, നാഗങ്ങൽ, ബ്രഹ്മരക്ഷസ്സ്, ശ്രീകൃഷ്ണൻ എന്നിവരാണ് ഉപദേവന്മാർ.


വടക്കാഞ്ചേരി-കരുമത്ര റോഡിൽ നിന്നും ഒരു കിലോമീറ്റർ ദൂരെ മാറിയാണ് ക്ഷേത്രം സ്ഥിതിചെയ്യുന്നത്.


</doc>
<doc id="138895" url="https://ml.wikipedia.org/wiki?curid=138895" title="ലൂർദസ് മാതാ കോളേജ് ഓഫ് സയൻസ് ആൻഡ്‌ ടെക്നോളജി">
ലൂർദസ് മാതാ കോളേജ് ഓഫ് സയൻസ് ആൻഡ്‌ ടെക്നോളജി

ലൂർദസ് മാതാ കോളേജ് ഓഫ് സയൻസ് ആൻഡ്‌ ടെക്നോളജി അഥവാ എൽ എം സി എസ് റ്റി എന്ന ചുരുക്കപ്പേരിലും ഇത് അറിയപ്പെടുന്നു. തിരുവനന്തപുരം നഗരത്തിൽ നിന്നും 24 കി.മീ. അകലെ കുറ്റിച്ചൽ എന്ന ഗ്രാമ പ്രദേശത്താണ് കൊളേജ്‌ ക്യാമ്പസ്‌ സ്ഥിതി ചെയ്യുന്നത്‌.


കോളേജിലേയ്കുള്ള പ്രവേശനം ഈ പ്രവേശന പരീക്ഷകളുടെ അടിസ്താനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌.

ഇന്ത്യൻ ഇൻസ്റ്റിറ്റൂട്ട് ഓഫ് ടെക്നോളജി (ഐ.ഐ.റ്റി) നടത്തുന്ന GATE പരീക്ഷ വഴി പ്രവേശനം.

ഓൾ ഇന്ത്യ മനേജ്മെന്റ് അസോസിയേഷൻ നടത്തുന്ന MAT (Management Attitude Test) വഴി പ്രവേശനം.

കേരള സർക്കാർ നടത്തുന്ന പ്രവേശന പരീക്ഷയായ Kerala MCA Entrance Examination വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌.


</doc>
<doc id="138901" url="https://ml.wikipedia.org/wiki?curid=138901" title="ഗവൺമെന്റ് മോഡൽ ഹയർ സെക്കൻഡറി സ്കൂൾ">
ഗവൺമെന്റ് മോഡൽ ഹയർ സെക്കൻഡറി സ്കൂൾ

ഗവൺമെന്റ് മോഡൽ ഹയർ സെക്കൻഡറി സ്കൂൾ, (മുൻപ് ഗവൺമെന്റ് മോഡൽ ഹൈ സ്കൂൾ) തൈയക്കാട് തിരുവനന്തപുരം, ഇന്ത്യ എന്ന സ്ഥലതാണ് സ്ഥിതി ചെയ്യുന്നത്‌. കേരള സ്റ്റേറ്റ് ബോർഡ്‌ ഓഫ് എഡുകേയഷൻ കീഴിലാണ് ഈ സ്ഥാപനം പ്രവർത്തിക്കുന്നത്. 




</doc>
<doc id="138903" url="https://ml.wikipedia.org/wiki?curid=138903" title="ഇടപ്പള്ളി പള്ളി">
ഇടപ്പള്ളി പള്ളി

കേരളത്തിലെ പ്രശസ്തമായ ക്രൈസ്തവ ദേവാലയങ്ങളിലൊന്നാണ് എറണാകുളം ജില്ലയിലെ ഇടപ്പള്ളി പള്ളി. പതിനാലു നൂറ്റാണ്ടുകളോളം പാരമ്പര്യമുള്ള ഒരു തീർത്ഥാടന കേന്ദ്രവുമാണ് ഇവിടം. വിശുദ്ധ ഗീവർഗ്ഗീസിന്റെ നാമധേയത്തിലുള്ള കേരളത്തിലെ പൗരാണികമായ ഒരു ദേവാലയവുമാണിത്. 

വിശുദ്ധ ഗീവർഗ്ഗീസ് രക്തസാക്ഷിത്വം വരിച്ച് വളരെ വർഷങ്ങൾക്കു ശേഷമാണ് ഇടപ്പള്ളി പള്ളി സ്ഥാപിതമായത്. ഇന്നത്തെ രീതിക്കു വിപരീതമായി കിഴക്കോട്ടു തിരിഞ്ഞ് കുർബാന അർപ്പിക്കുന്ന രീതിയിലാണ്‌ പഴയ പള്ളിയുടെ മദ്ബഹാ. 1080-ലാണ് ഈ പള്ളി സ്ഥാപിതമായത് .ഇപ്പോൾ ഉള്ളത് രണ്ടാമത് നിർമ്മിച്ച പള്ളിയും.ഉദയംപേരൂർ സുന്നഹദോസിന്റെ കുറച്ചു ഭാഗങ്ങൾ ഇവിടെ നടന്നിരുന്നു.നിലവിൽ ഉള്ള പള്ളിയുടെ വശത്തുള്ള അൾത്താരയിലാണ് വിശുദ്ധന്റെ തിരുരൂപം സ്ഥിതി ചെയ്യുന്നത്.ഏപ്രിൽ 25 നു കൊടികയറ്റി,മെയ്‌ 3,4 തിയതികളിൽ പ്രധാന തിരുനാളും,10,11 തിയതികളിൽ എട്ടാം തിരുനാളും ആഘോഷിക്കുന്നു.

പറവൂർ കോട്ടക്കാവ് പള്ളിക്കും ഉദയംപേരൂർ പള്ളിക്കും "ഇടയിലുള്ള പള്ളി" എന്നതിനാലാണ് ഇടപ്പള്ളി പള്ളി എന്ന് പേരു വന്നതെന്ന് വിശ്വസിക്കപ്പെടുന്നു.




</doc>
<doc id="138910" url="https://ml.wikipedia.org/wiki?curid=138910" title="റഷ്യൻ സോഷ്യൽ ഡെമോക്രാറ്റിക് ലേബർ പാർട്ടി">
റഷ്യൻ സോഷ്യൽ ഡെമോക്രാറ്റിക് ലേബർ പാർട്ടി

റഷ്യയിൽ നിലനിന്നിരുന്ന ഒരു വിപ്ലവാത്മക സോഷ്യലിസ്റ്റ് രാഷ്ട്രീയകക്ഷിയാണ് റഷ്യൻ സോഷ്യൽ-ഡെമോക്രാറ്റിക് ലേബർ പാർട്ടി (ആർ.എസ്.ഡി.എൽ.പി) (). റഷ്യൻ സോഷ്യൽ-ഡെമോക്രാറ്റിക് വർക്കേഴ്സ് പാർട്ടി എന്നും റഷ്യൻ സോഷ്യൽ-ഡെമോക്രാറ്റിക് പാർട്ടി എന്നും അറിയപ്പെടുന്നു. റഷ്യയിലെ വിവിധ വിപ്ലവപ്രസ്ഥാനങ്ങളെ ഒരു കക്ഷിക്കുകീഴിൽ അണിനിരത്തുക എന്ന ലക്ഷ്യത്തോറ്റെ 1898 മിൻസ്കിൽ വച്ചാണ് ഈ കക്ഷി രൂപീകരിച്ചത്. 1912-ൽ ബോൾഷെവിക് എന്നും മെൻഷെവിക് എന്നും രണ്ടു വിഭാഗങ്ങളായി ഈ കക്ഷി പിളർന്നു. ബോൾഷെവിക് വിഭാഗം പിന്നീട്, കമ്മ്യൂണിസ്റ്റ് പാർട്ടി ഓഫ് സോവിയറ്റ് യൂനിയൻ എന്ന പേരിലേക്ക് മാറുകയും ചെയ്തു.


</doc>
<doc id="138924" url="https://ml.wikipedia.org/wiki?curid=138924" title="മണിയൂർ മഹാദേവക്ഷേത്രം">
മണിയൂർ മഹാദേവക്ഷേത്രം

മലപ്പുറം ജില്ലയിൽ, ഏറനാട് താലൂക്കിൽ, മണിയൂർ ദേശത്താണ് മഹാദേവക്ഷേത്രം സ്ഥിതി ചെയ്യുന്നത്. 108 ശിവക്ഷേത്രങ്ങളിൽ പറയുന്ന മണിയൂരാണ് ഈ മഹാദേവക്ഷേത്രം. പ്രകൃതി രമണീയമായ കടലുണ്ടിപ്പുഴയുടെ കരവലയങ്ങളിലമർന്ന് കുന്നുകളും ചെരിവുകളും നെൽവയലുകളും ചിറകളും കൊണ്ട് സമൃദ്ധമായ മണിയൂർ ദേശത്തിന്റെ ദേശനാഥനായി "മണിയൂരപ്പൻ" ഇവിടെ നിലകൊള്ളുന്നു. നൂറ്റാണ്ടുകൾ പഴക്കമേറിയ ഈ ശിവക്ഷേത്രത്തിലെ പ്രതിഷ്ഠാമൂർത്തിയെ ഇവിടെ കുടിയിരുത്തിയത് പരശുരാമനാണന്ന് വിശ്വസിക്കുന്നു.. 

മൈസൂർ സുൽത്താൻ ടിപ്പുവിന്റെ പടയോട്ടകാലത്ത് ഈ ശിവക്ഷേത്രം തകർക്കുവാൻ അദ്ദേഹത്തിന്റെ സൈന്യം ഇവിടെയെത്തിപ്പോൾ, മണിയൂരിലെ മുസ്ളീങ്ങൾ ക്ഷേത്രം സംരക്ഷിക്കുവാൻ വേണ്ടി ക്ഷേത്രത്തിനകത്ത് കയറി വാങ്ക് വിളിക്കുകയുണ്ടായി. വാങ്ക് വിളികേട്ട് ക്ഷേത്രം ആക്രമിക്കാൻ വന്ന പടയാളികൾ ഇത് പള്ളിയാണെന്ന് തെറ്റിദ്ധരിച്ച് തിരിച്ചുപോയെന്നും, അങ്ങനെ മണിയൂർ ശിവക്ഷേത്രം നശിപ്പിക്കപ്പെടാതെ രക്ഷപെട്ടു എന്നു ചരിത്രം. അന്നു മുതൽക്കുള്ള ഇവിടുത്തെ മത സൗഹാർദ്ദത്തിനു ഇത് ഉത്തമ ഉദാഹരണമാണ്.

മണിയൂർ മഹാദേവക്ഷേത്രത്തിലെ ശിവ ദർശനം പടിഞ്ഞാറേക്കാണ്. അതുപോലെതന്നെ ഇവിടുത്തെ ശിവലിംഗം രുദ്രാക്ഷശിലകൊണ്ട് ഉണ്ടാക്കിയതാണന്ന് കരുതുന്നു. കേരള തനിമയുടെ ഉദാഹരണാമാണ് മണിയൂർ ശിവക്ഷേത്രം.

നിത്യേന മൂന്നു പൂജകൾ ഇവിടെ പടിത്തരമായി ഉണ്ട്.


മലപ്പുറം - മഞ്ചേരി റൂട്ടിൽ ആനക്കയം ജംഗ്ഷനിൽ നിന്നും പെരിന്തൽമണ്ണ റൂട്ടിലുള്ള മങ്കട ജംഗ്ഷനടുത്താണ് ക്ഷേത്രം സ്ഥിതിചെയ്യുന്നത്.
ഏറ്റവും അടുത്തുള്ള റെയിൽവേ സ്റ്റേഷൻ - തിരൂർ


</doc>
<doc id="138926" url="https://ml.wikipedia.org/wiki?curid=138926" title="ഇ ബുക്ക്">
ഇ ബുക്ക്

കമ്പ്യൂട്ടർ, മൊബൈൽ ഫോൺ, സമാനമായ മറ്റ് ഇലക്ട്രോണിക്ക് ഉപകരണങ്ങൾ എന്നിവ ഉപയോഗിച്ച് വായിക്കപ്പെടാൻ വേണ്ടി രൂപപ്പെടുത്തിയ പുസ്തകങ്ങളാണ് ഇ ബുക്ക് അഥവാ ഇലക്ട്രോണിക്ക് ബുക്ക്. കടലാസ്സു പുസ്തകങ്ങളായി പ്രസിദ്ധീകരിച്ചു കഴിഞ്ഞ കൃതികളാണ് ഇ ബുക്കുകളിൽ ഭൂരിഭാഗമെങ്കിലും, ഇലക്ട്രോണിക്ക് രൂപത്തിൽ മാത്രമായി ലഭ്യമാക്കപ്പെട്ട പുസ്തകങ്ങളുമുണ്ട്. ഇ ബുക്കുകളുടെ പ്രസാധനത്തെ ഇ പബ്ലിഷിംഗ് എന്നു വിളിക്കുന്നു.

ഇന്റ്ർനെറ്റിന്റെ പിറവിക്ക് മുമ്പുതന്നെ ഇ ബുക്കുകൾ പ്രചാരത്തിലായി തുടങ്ങിയിരുന്നു. പ്രോജക്ട് ഗുട്ടൻബർഗിന്റെഉപജ്ഞാതാവായ മൈക്കിൾ.എസ്. ഹാർട്ട് ആണ് ഇ ബുക്കുകളുടേയും പിതാവ്. 1970ൽ കോളേജുവിദ്യാർത്ഥിയായിരിക്കുമ്പോൾ ലൈബ്രറിയിലെ കമ്പ്യൂട്ടർ ഉപയോഗിക്കാൻ അനുവാദം ലഭിച്ച ഹാർട്ട് , തന്റെ കമ്പ്യൂട്ടർ മറ്റ് പല കമ്പ്യൂട്ടറിലും ബന്ധപ്പെടുത്തിയിട്ടുണ്ടെന്നു മനസ്സിലാക്കിയിരുന്നു. ഇന്റ്ർന്റെറ്റ് എന്ന ആശയം നിലവിൽ വന്നിട്ടില്ലാത്ത കാലമായിരുന്നു അത്. അമേരിക്കയുടെ "സ്വാതന്ത്ര്യ പ്രഖ്യാപനം "(declaration of Independece) എന്ന വിശ്രുത ലേഖനത്തിന്റെ ഒരു പ്രതി സ്വന്തമായി ടൈപ്പ് ചെയ്തു ലഭ്യമാക്കിയതിലൂടെ ഇ പ്രസാധന യുഗം പിറക്കുകയായിരുന്നു. തുടർന്ന് ബൈബിളും, , ഹോമർ , മാർക്ക് ട്വെയിൻ , ഷേക്സ്പിയർ എന്നിവരുടെ വിഖ്യാത കൃതികളും , ഹാർട്ട് തന്നെ ടൈപ്പ് ചെയുതു ലഭ്യമാക്കുകയുണ്ടായി. ഒറ്റയാൾ പട്ടാളമായി 313 കൃതികൾ 1987 ആയപ്പോഴേക്കും ഹാർട്ട് തനിയെ ടൈപ്പ് ചെയ്തു ലോകത്തിനു ലഭ്യമാക്കിയിരുന്നു.

ഇന്റ്ർനെറ്റിന്റെ പ്രചാരവും, സാങ്കേതിക വിദ്യയിലുണ്ടായ പുരോഗതിയും ഇ പ്രസാധന രംഗത്തെ മാറ്റിമറിച്ചു.
വെറും ടെക്സ്റ്റ് ഫൈലായി മാത്രം (plain text file .txt) ജന്മമെടുത്ത ഇ ബുക്ക് ഇപ്പോൾ അനേകതരം ഫോർമാറ്റുകളിൽ ആയി കഴിഞ്ഞിരിക്കുന്നു പി.ഡി.എഫ് , എച്ച്.ടി.എം.എൽ. .doc, എന്നിവയാണ് വ്യാപകമായി അറിയപ്പെടുന്ന ഫോർമാറ്റുകൾ. സൗജന്യവും സ്വതന്ത്രവുമായി ലഭിക്കുന്ന (free/open source) കൃതികളാണ് ഈ ഫോർമാറ്റുകളിൽ ലഭ്യമാവുന്നതിൽ അധികവും.എന്നാൽ പ്രത്യേകതരം ഉപകരണങ്ങളിൽ(e book readers) മാത്രം വായിക്കാൻ സജ്ജ്മാക്കിയ ഇബുക്കുകളും വിപണനം ചെയ്യപ്പെടുന്നു.
ഇ ബുക്കുകളുടെ പ്രചാരത്തിനു പ്രധാന കാരണം.അച്ചടിയിലില്ലാത്ത ധാരാളം പുസ്തകങ്ങൾ സൗജന്യമായി ഇന്റർനെറ്റിൽ ലഭ്യമാണെന്നുള്ളതാണ്. കടലാസ്സിന്റെ ഉപഭോഗം ഇല്ലാതാക്കുന്നു, ആവശ്യം കഴിഞ്ഞു കെട്ടികിടക്കുന്നില്ല, സ്ഥല പരിമിതികൾക്കതീതമായി നൂറുകണക്കിനു പുസ്തകങ്ങൾ എല്ലാ കാലത്തേക്കും സുരക്ഷിതമായി സൂക്ഷിക്കാം എന്നിവ ഇ ബുക്കിന്റെ ഗുണങ്ങളായി എണ്ണാം.
സാങ്കേതിക വിദ്യയിൽ അനുനിമിഷം വന്നുകൊണ്ടിരിക്കുന്ന മാറ്റങ്ങൾ ഇ ബുക്കിന്റെ സാർവത്രിക പ്രചാരണത്തിനു ക്ഷീണമേൽപ്പിക്കുന്നു. ഒരു ഫോർമാറ്റിൽ ലഭ്യമാക്കിയിരിക്കുന്ന പുസ്തകം വേറൊരാൾക്ക് വായിക്കാൻ കണവെർട്ടർ സോഫ്റ്റ്‌വെയർ വേണ്ടിവരുന്നു. ചില ഫോർമാറ്റുകൾ വായിക്കാനുള്ള സോഫ്റ്റ് വെയർ സൗജന്യമല്ല എന്നാൽ പുസ്തകം സൗജന്യമായിരിക്കും .കമ്പ്യൂട്ടറിന്റെ ഓപ്പറേറ്റിംഗ് സിസ്റ്റവുമായിട്ടുള്ള ചേർച്ചാപ്രശ്നങ്ങൾ (version compatibility issues) എന്നിവയെല്ലാം പോരായ്മകളാണ്.

ഇ ബുക്കുകൾ വായിക്കാനായി മാത്രം സജ്ജീകരിക്കപ്പെട്ടിരിക്കുന്ന ഉപകരണമാണ് ഇ ബുക്ക റീഡർ
ഇ ബുക്കു വായന അസ്വാദ്യകരവും , ക്ലേശരഹിതവുമാക്കുന്നു എന്നതാണ് നിർമ്മാതാക്കളുടെ അവകാശവാദം.
മിക്ക പി.ഡി.എ കളിലും (personel digital assistant PDA) , പല മൊബൈൽ ഫോണുകളിലും ഇ ബുക്കുകൾ വായിക്കാൻ സാധിക്കുമെങ്കിലും, സ്ക്രീനിന്റെ വലിപ്പം , ഡിസ്പ്ലേ വ്യത്യാസങ്ങൾ തുടങ്ങിയ പല പരിമിതികളും ഇവയ്ക്കുണ്ട് എന്നതുകൊണ്ടാണ് ഇ റീഡറുകൾ പ്രസക്തമാവുന്നത്.
നൂറുകണക്കിനു പുസ്തകങ്ങൾ പോക്കറ്റിൽ കൊണ്ടുനടക്കാം, എല്ലാകാലവും കേടുവരാതെ നിൽക്കും, ഉപയോകതാവിന്റെ ആവശ്യാനുസരണം അക്ഷരങ്ങളുടെ വലിപ്പം, ലിപികളുടെ തരം എന്നിവ ക്രമപ്പെടുത്താം , ഇരുട്ടത്തും പുസ്തകവായന നടത്താം എന്നതൊക്കെയാണ് ഇ റീഡറുകളുടെ ആകർഷണീയത. പാട്ടുകൾ കേൾക്കാനും ഇന്റ്ർനെറ്റ് ബ്രൗസ് ചെയ്യാനും പല ഉപകരണങ്ങൾക്കു സാധിക്കും.
ഉപകരണത്തിന്റെ വിലയും, തുടർന്നും പുതിയപുസ്തകങ്ങൾ വാങ്ങാൻ വേണ്ടി വരുന്ന തുകയും ന്യൂനതകളായി ചൂണ്ടികാണിക്കപ്പെടുന്നു.പുസ്തക വിതരണ വമ്പന്മാരായ ആമസോൺ , ഇലക്ടോണിക്ക് ഭീമന്മാരായ സോണി, ബഹുരാഷ്ട്ര പ്രസാധന കമ്പനിയായ ബാർൺസ് $നോബിൾ , തുടങ്ങിയവർ സ്വന്തമായി ഇ ബുക്ക് റീഡറുകൾ വിപണിയിൽ ഇറക്കിയിട്ടുണ്ട്. ആദ്യത്തെ ഇന്ത്യൻ ഇ റീഡർ വിപണിയിലെത്തിയത് 2010ലാണ്. 15 ഇന്ത്യൻ ഭാഷകൾ വായിക്കാനായി ക്രമപ്പെടുത്തിയിട്ടുള്ള വിങ്ക്സ് xt എന്ന പേരിൽ ഇറങ്ങിയിട്ടുള്ള ഉപകരണത്തിന്റെ വിപണനത്തിൽ ഡി.സി.ബുക്ക്സിന്റെ പങ്കാളിത്തമുണ്ട്.

വിക്കി മീഡിയ ഫൗണ്ടേഷന്റെ ഇബുക്ക് സംരംഭങ്ങളാണ് വിക്കിഗ്രഥശാലയും, വിക്കിപാഠശാലയും.
വിക്കിഗ്രന്ഥശാല കഴിഞ്ഞകാലത്തെ അമൂല്യഗ്രന്ഥങ്ങളുടെ ശേഖരമാണിതു്. പകർപ്പവകാശപരിധിയിൽ വരാത്ത പ്രാചീനകൃതികൾ, പകർപ്പവകാശകാലാവധി കഴിഞ്ഞ കൃതികൾ, പൊതുസഞ്ചയത്തിൽപ്പെട്ട ഔദ്യോഗികപ്രമാണങ്ങൾ എന്നിങ്ങനെ മൂന്നു തരം കൃതികൾ ആണു വിക്കിഗ്രന്ഥശാലയിൽ ലഭ്യമാകുക.
വിക്കി പാഠശാല ടെക്സ്റ്റ് ബുക്കുകളും ശാസ്ത്ര/സാങ്കേതിക കൃതികളും ലഭ്യമാക്കുക എന്നതാണ് വിക്കിപാഠശാലയുടെ ലക്ഷ്യം.


</doc>
<doc id="138934" url="https://ml.wikipedia.org/wiki?curid=138934" title="മൈലാപ്പൂർ പള്ളി">
മൈലാപ്പൂർ പള്ളി

ഇന്ത്യയിൽ തമിഴ്നാട്ടിലെ ചെന്നൈയിൽ സ്ഥിതി ചെയ്യുന്ന വിശുദ്ധ തോമാശ്ലീഹായുടെ നാമധേയത്തിലുള്ള ബസിലിക്കയാണ് മൈലാപ്പൂർ പള്ളി അഥവാ മൈലാപ്പൂർ സാന്തോം ബസിലിക്ക. ഇതൊരു ദേശീയ തീർത്ഥാടന കേന്ദ്രവുമാണ്. ഗോഥിക്ക് രീതിയിലാണ് പള്ളിയുടെ നിർമ്മിതി. വിശുദ്ധന്റെ കല്ലറയ്ക്കു മുകളിലായാണ് ഈ ദേവാലയം പണിതുയർത്തിയിരിക്കുന്നത് . വിശുദ്ധരുടെ കല്ലറയ്ക്കു തൊട്ടു മുകളിൽ പണിതിരിക്കുന്ന ലോകത്തെ മൂന്നു ക്രൈസ്തവദേവാലയങ്ങളിൽ ഒന്നാണ് ഇത്. മറ്റുള്ളവ:-(1) സെന്റ്. ജെയിംസ് ബസിലിക്ക, (2) സെന്റ്. പീറ്റേഴ്സ് ബസിലിക്ക റോം.

യേശുവിന്റെ പന്ത്രണ്ട് ശിഷ്യന്മാരിൽ ഒരാളായിരുന്ന തോമാശ്ലീഹാ എ.ഡി. 72-ൽ ഭാരതത്തിൽ വച്ച് മരണമടഞ്ഞതായും, ഇദ്ദേഹത്തിന്റെ കല്ലറയ്ക്കു മുകളിലായാണ് ഈ ദേവാലയം പണിതുയർത്തിയിരിക്കുന്നതെന്നാണ് വിശ്വാസം. പള്ളിക്കു സമീപം കടലിനോട് ചേർന്ന് മരത്തിൽ പണിതീർത്ത ഒരു തൂണുണ്ട്. ഇതും തോമാശ്ലീഹാ സ്ഥാപിച്ചതാണെന്നു വിശ്വസിക്കപ്പെടുന്നു.


</doc>
<doc id="138948" url="https://ml.wikipedia.org/wiki?curid=138948" title="ടി.വി. രാജേഷ്">
ടി.വി. രാജേഷ്

കേരളത്തിൽ നിന്നുള്ള ഒരു സി.പി.ഐ.എം നേതാവാണ് ടി.വി. രാജേഷ്. ഡി.വൈ.എഫ്.ഐ-യുടെ കേരള സംസ്ഥാന സെക്രട്ടറിയായി 2007 മുതൽ പ്രവർത്തിക്കുന്നു.

2011-ലെ നിയസഭാ തിരഞ്ഞെടുപ്പിൽ കണ്ണൂർ ജില്ലയിലെ കല്ല്യാശ്ശേരിയിൽ നിന്ന് ജയിച്ച് ആദ്യമായി നിയസഭയിലെത്തി.

കണ്ണൂർ ജില്ലയിൽ കണ്ണൂർ താലൂക്കിൽ വി.പി.ചാത്തുക്കുട്ടിയുടെയും ടി.വി.മാധവിയുടെയും നാലാമത്തെ മകനായി 1974 ഫെബ്രുവരി മാസം 25-ന് ജനിച്ചു. ബി.എ., എൽ.എൽ.ബി. ബിരുദങ്ങളുണ്ട്. ഷീന ഭാര്യയും, ദിയ മകളുമാണ്.

2002-2005 കാലയളവിൽ എസ്.എഫ്.ഐ-യുടെ കേരള സംസ്ഥാന സെക്രട്ടറിയായി പ്രവർത്തിച്ചിട്ടുണ്ട്. 2007 ജൂലൈ മുതൽ ഡി.വൈ.എഫ്.ഐ-യുടെ കേരള സംസ്ഥാന സെക്രട്ടറിയായി പ്രവർത്തിക്കുന്നു. സി.പി.ഐ.(എം) കണ്ണൂർ ജില്ലാ കമ്മിറ്റി അംഗമാണ്. 86 ദിവസം ജയിലിൽ കഴിഞ്ഞിട്ടുണ്ട്. 2003 ജൂലൈ 30 മുതൽ ആഗസ്ത് 10 വരെ 12 ദിവസം സെക്രട്ടറിയേറ്റ് നടയിൽ നിരാഹാരസത്യാഗ്രഹം കിടന്നു.

2011-ൽ കേരള നിയമസഭയിലേക്ക് നടന്ന തിരഞ്ഞെടുപ്പിൽ കണ്ണൂർ ജില്ലയിലെ കല്യാശേരി നിയമസഭാ മണ്ഡലത്തിൽ നിന്നും ഇന്ത്യൻ നാഷണൽ കോൺഗ്രസ് (ഐ)-ലെ പി. ഇന്ദിരയെ 29946 വോട്ടുകൾക്ക് പരാജയപ്പെടുത്തി.


</doc>
<doc id="138957" url="https://ml.wikipedia.org/wiki?curid=138957" title="വല്ലാർപാടം പള്ളി">
വല്ലാർപാടം പള്ളി

കേരളത്തിലെ എറണാകുളം ജില്ലയിലെ വല്ലാർപാടം ദ്വീപിൽ ഉള്ള ഒരു ക്രിസ്ത്യൻ ദേവാലയവും തീർത്ഥാടനകേന്ദ്രവുമാണ് വല്ലാർപാടം പള്ളി അഥവാ വല്ലാർപാടം ബസിലിക്ക. ഏകദേശം അഞ്ചു കോടിയോളം വിശ്വാസികൾ എല്ലാ വർഷവും ഈ ബസിലിക്കയിൽ സന്ദർശനം നടത്തുന്നു. ഏറ്റവും വലിയ 9 മരിയൻ തീർത്ഥാടനകേന്ദ്രങ്ങളിൽ ഒന്ന് കൂടിയാണിത്. 1524-ൽ പോർച്ചുഗീസുകാരാണ് ഈ ദേവാലയം നിർമ്മിച്ചത്. 2004 സെപ്റ്റംബർ 12 മുതൽ ഈ ദേവാലയത്തെ കേന്ദ്രസർക്കാർ ഇന്ത്യയുടെ ദേശീയ തീർത്ഥാടന കേന്ദ്രമായി പ്രഖ്യാപിച്ചു .

1524 - ലാണ് പോർച്ചുഗീസുകാർ വല്ലാർപാടത്ത് പരിശുദ്ധാത്മാവിന്റെ നാമത്തിൽ ഈ ദേവാലയം സ്ഥാപിച്ചത്. പരിശുദ്ധാത്മാവിന്റെ നാമധേയത്തിൽ സ്ഥാപിതമാകുന്ന ഏഷ്യയിലെ ആദ്യ ദേവാലയമാണിത്. എന്നാൽ 1676 ൽ - വെള്ളപ്പൊക്കമുണ്ടായി പള്ളി തകരുകയും അൾത്താരയ്ക്ക് മുകളിൽ സ്ഥാപിച്ചിരുന്ന വിമോചനനാഥയുടെ (Our Lady Of Ransom) ചിത്രം ഒഴുകിപ്പോകുകയും ചെയ്തു. അന്ന് കൊച്ചി ദിവാനായിരുന്ന രാമൻ പാലിയത്തച്ചൻ ഈ ചിത്രം കായലിൽ നിന്ന് വീണ്ടെടുത്ത് പള്ളിയധികാരികളെ ഏൽപ്പിച്ചു. പുതിയ പള്ളി പണിയുന്നതിനായി സ്ഥലവും ദിവാൻ ദാനമായി നൽകി. തുടർന്ന് വിമോചനനാഥയുടെ നാമത്തിൽ പുതിയ ദേവാലയം സ്ഥാപിക്കുകയും വീണ്ടെടുത്ത മാതാവിന്റെ ചിത്രം അതിൽ പ്രതിഷ്ഠിക്കുകയും ചെയ്തു. രണ്ടു നൂറ്റാണ്ടുകൾക്കു ശേഷം 1888 സെപ്റ്റംബർ 23ന് - ലീയോ13 ആം മാർപ്പാപ്പ Altare Previlegiatum in Perpetuum Consessum എന്ന പദവി നൽകി ആദരിച്ചു. തന്മൂലം ഇവിടെ ദിവ്യബലിയിൽ സംബന്ധിച്ചു പ്രാർഥിക്കുന്നവർക്ക് പൂർണ്ണ ദണ്ഡവിമോചനം ലഭിക്കുമെന്ന് വിശ്വസിക്കപ്പെടുന്നു. 

1951-ൽ ഭാരതസർക്കാർ വല്ലാർപാടം പള്ളിയെ തീർത്ഥാടന കേന്ദ്രമായി പ്രഖ്യാപിച്ചു. പിന്നീട് വർഷങ്ങൾക്കു ശേഷം കേരളാ സർക്കാർ 2002 ൽ പള്ളിയെ ഒരു വിനോദ സഞ്ചാരകേന്ദ്രമായി ഉയർത്തി. അതേ തുടർന്ന് 2004 സെപ്റ്റംബർ 12ന് - ദേശീയ തീർത്ഥാടന കേന്ദ്രമായി പ്രഖ്യാപിച്ചു. തുടർന്ന് ആ വർഷം തന്നെ ഡിസംബർ 1 ന് - ജോൺപോൾ രണ്ടാമൻ മാർപ്പാപ്പ പള്ളിയെ ബസിലിക്ക എന്ന പദവി നൽകുകയും ചെയ്തു. 2004 നവംബർ 21- ന് ഇന്ത്യയിലെ വത്തിക്കാൻ സ്ഥാനപതി പെദ്രോ ലോപ്പസ് ക്വിന്താന മെത്രാപ്പോലീത്ത ഇവിടം സന്ദർശിച്ചിരുന്നു. ജോൺ പോൾ രണ്ടാമൻ മാർപ്പാപ്പ 2004 ഡിസംബർ ഒന്നിന് പള്ളിയെ മൈനർ ബസിലിക്കയായി ഉയർത്തി. ഇതിന്റെ ഔദ്യോഗിക പ്രഖ്യാപനം 2005 ഫെബ്രുവരി 12 - ന് വരാപ്പുഴ അതിരൂപതാമെത്രാൻ ഡോ. ഡാനിയൽ അച്ചാരുപറമ്പിൽ പള്ളിയിൽ നിവഹിച്ചു.

1676 ലെ വെള്ളപ്പൊക്കത്തിൽ ഈ ദേവാലയം നാമാവശേഷമായി. എന്നാൽ മാതാവിന്റെ ചിത്രം അന്നത്തെ കൊച്ചിരാജാവിന്റെ മന്ത്രിയായിരുന്ന രാമൻ വലിയച്ചനു ലഭിച്ചു. വല്ലാർപാടത്തുകാരുടെ അഭ്യർത്ഥനപ്രകാരം പള്ളി സ്ഥാപിക്കാനുള്ള സ്ഥലവും , സാമ്പത്തികസഹായവും രാമൻ വലിയച്ചൻ വിശ്വാസികൾക്കു നല്കി. രാമൻ വലിയച്ചൻ വിശ്വാസികൾക്ക് മാതാവിന്റെ ചിത്രം തിരിച്ചു നൽകിയ സ്ഥലത്ത് ഒരു കൊടിമരം സ്ഥാപിക്കുകയുണ്ടായി. നാട്ടുകാർ പുതിയ ദേവാലയം സ്ഥാപിച്ച് , മാതാവിന്റെ ചിത്രം അവിടെ സ്ഥാപിച്ചു. ദേവാലയത്തിന്റെ ആശീർവാദത്തിൽ രാമൻ വലിയച്ചൻ പങ്കെടുക്കുകയുണ്ടായി. അദ്ദേഹം അന്ന് ദേവാലയത്തിലേക്ക് ഒരു കെടാവിളക്ക് നൽകുകയും അതിൽ ഒഴിക്കാനുള്ള എണ്ണ കൊട്ടാരത്തിൽനിന്നും നൽകുമെന്ന് പ്രഖ്യാപിക്കുകയുണ്ടായി. കാലാന്തരത്തിൽ ഈ പതിവ് മുടങ്ങിപ്പോവുകയുണ്ടായി. എന്നാൽ 1994 മുതൽ പാലിയം കൊട്ടാരത്തിൽനിന്ന് എണ്ണ കൊണ്ടുവരുന്ന ചടങ്ങ് നിലനിൽക്കുന്നുണ്ട്.

എറണാകുളം നഗരത്തിൽ നിന്നും 4 കി.മി. പടിഞ്ഞാറായാണ് ദേവാലയം സ്ഥിതിചെയ്യുന്നത്. നഗരത്തിൽ നിന്നും ഗോശ്രീ പാലങ്ങൾ വഴി ഇവിടെ എത്താം. ദ്വീപിലേക്കുള്ള 47 സീ എന്ന പുതിയ ദേശീയപാത, ദ്വീപിനെ വൻകരയിലെ ദേശീയപതകളായ 17 , 47 എന്നിവയുമായി നേരിട്ട് ചേരാനല്ലൂർ, കളമശ്ശേരി എന്നീ സ്ഥലങ്ങളിൽ ബന്ധിപ്പിക്കുന്നു. 



</doc>
<doc id="138960" url="https://ml.wikipedia.org/wiki?curid=138960" title="പ്രഭാതം">
പ്രഭാതം

കോൺഗ്രസ്സ് സോഷ്യലിസ്റ്റ് പാർട്ടിയുടെ മുഖപത്രമായിരുന്നു പ്രഭാതം. ഷൊർണൂരിൽ നിന്നണ് ഇത് പുറത്തിറങ്ങിയിരുന്നത്. 

1931- ൽ ഇന്ത്യയിൽ ഗാന്ധി-ഇർവ്വിൻ ഉടമ്പടിയെതുടർന്ന് നിസ്സഹകരണ പ്രസ്ഥാനം നിർത്തിവക്കുകയും അനവധി പേർ തടവിലാകുകയും ചെയ്തു. ഇതിൽ നിരാശരായവർ കോഴിക്കോട് ടൗൺഹാളിൽ വച്ച് രൂപം കൊടുത്ത കക്ഷിയാണ് കോൺഗ്രസ്സ് സോഷ്യലിസ്റ്റ് പാർട്ടി. ഇതിന്റെ ആദ്യത്തെ സെക്രട്ടറി കൃഷ്ണപിള്ളയായിരുന്നു.


</doc>
<doc id="138962" url="https://ml.wikipedia.org/wiki?curid=138962" title="ചിറയ്ക്കൽ മഹാദേവക്ഷേത്രം">
ചിറയ്ക്കൽ മഹാദേവക്ഷേത്രം

എറണാകുളം ജില്ലയിലെ അങ്കമാലിയിൽ സ്ഥിതിചെയ്യുന്ന പുരാതനവും പ്രസിദ്ധവുമായ ക്ഷേത്രമാണ് ചിറയ്ക്കൽ മഹാദേവക്ഷേത്രം. കേരളത്തിലെ നൂറ്റെട്ട് ശിവക്ഷേത്രങ്ങളിൽ പറയുന്ന നൂറ്റെട്ടാമത്തേതും അവസാനത്തേതുമായ ശിവ ക്ഷേത്രം. .
ഈ ക്ഷേത്രത്തിലെ പ്രധാന പ്രതിഷ്ഠപരമശിവനാണ്. വൈഷ്ണവാശഭൂതനായ ശ്രീ പരശുരാമനാണ് പ്രതിഷ്ഠ നടത്തിയത് എന്നാണ് ഐതിഹ്യം.

ചതുരാകൃതിയിലുള്ള ഗർഭഗൃഹത്തോടുകൂടിയ രണ്ടു നിലയുള്ള ചെറിയ ശ്രീകോവിലാണ് ക്ഷേത്രത്തിനുള്ളത്. ധ്വജമോ ഗോപുരമോ അലങ്കാര കവാടമോ ഒന്നും തന്നെ ക്ഷേത്രത്തിനില്ല. ബലിക്കല്ല് സാമന്യം വലിയതാണെങ്കിലും ബലിക്കൽപ്പുരയില്ല. നമസ്കാരമണ്ഡപമുണ്ട്. വലിയമ്പലം കിഴക്ക് ഭാഗത്ത് സ്ഥിതിചെയ്യുന്നു. ചുറ്റമ്പലത്തിനു പഴക്കം കാണുന്നില്ല, പുതുതായി നിർമ്മിച്ചതാണ്. ക്ഷേത്രത്തിന്റെ കിഴക്ക് ഭാഗത്തുള്ള വിസ്തൃതമായ നടവഴി ചെന്നവസാനിക്കുന്നത് സാമാന്യം വലിയ ഒരു ചിറയിലാണ്.

ശിവനാണ് പ്രതിഷ്ഠ. പീഠത്തിൽ നിന്ന് ഒന്നരയടിയോളം ഉയരമുള്ള ശിവലിംഗം കിഴക്കോട്ട് ദർശനമരുളുന്നു. ദേവൻ രൌദ്രഭാവത്തിൽ ജലത്തിലേക്ക് അഭിമുഖമായി സ്ഥിതിചെയ്യുന്നതിനാൽ ക്രുദ്ധനായ ദേവൻ ശാന്തനായി നിലകൊള്ളുന്നു എന്നാണ് സങ്കല്പം.

രണ്ടുനേരം പൂജയും ക്ഷേത്രചടങ്ങുകളുമുണ്ട്. ഉത്സവമില്ല. ശിവരാത്രി ജനപങ്കാളിത്തത്തോടെ ആഘോഷിച്ചുവരുന്നു.

ക്ഷേത്രത്തിൽ ദേവീപ്രതിഷ്ഠയില്ല. നമസ്കാരമണ്ഡപത്തിനു സമീപം നന്ദിയുണ്ട്. തെക്കുഭാഗത്ത് ഗണപതിയും പുറത്ത് തെക്കുപടിഞ്ഞാറേ മൂലയിൽ കാണുന്ന കൊച്ചു ശ്രീകോവിലിൽ ശാസ്താവും ഭഗവതിയും ഒരേ പീഠത്തിൽ മരുവുന്നു.

തിരുവിതാംകൂർ ദേവസ്വം ബോർഡിന്റെ കീഴിലാണ് ക്ഷേത്രഭരണം. തന്ത്രം ഭദ്രകാളി മറ്റപ്പിള്ളി മനയ്ക്കലേക്കും ആകുന്നു.

ആലങ്ങാട് രാജവംശം രണ്ടായി പിരിഞ്ഞപ്പോൾ അതിലൊരു താവഴി അങ്കമാലിക്ക് വടക്ക് കോതകുളങ്ങര ആസ്ഥാനമായി വാണിരുന്നു. 1756 - ൽ സാമൂതിരി ആലങ്ങാട് പിടിച്ചൂ. 1762- ൽ തിരുവിതാംകൂർ സാമൂതിരിയെ തോല്പിച്ചു. അതിനു പ്രതിഫലമായി കൊച്ചി ആലങ്ങാടും പറവൂരും തിരുവിതാംകൂറിനു നൽകി. പിന്നീട് തിരുവിതാംകൂർ രാജ്യം ഇല്ലാതായപ്പോഴാണ് ആലങ്ങാട് രാജാവിന്റെ സംരക്ഷണത്തിലായിരുന്നചിറയ്ക്കൽ ക്ഷേത്രഭരണം തിരുവിതാംകൂർ ദേവസ്വം ബോർഡിന്റെ അധീനത്തിലായിത്തീർന്നത്.
അങ്കമാലിയിൽ നിന്നും തൃശൂർക്കുള്ള ദേശീയപാതയിൽ ഇളവൂർകവല എന്ന സ്ഥലത്തുനിന്ന് പുളിയനം ഭാഗത്തേക്കുള്ള റോഡിൽ പുളിയനം ഗവർമെന്റ് ഹയർ സെക്കന്ററി സ്ക്കൂളിന് അടുത്തായാണ് ചിറയ്ക്കൽ മഹാദേവ ക്ഷേത്രം സ്ഥിതിചെയ്യുന്നത്. ഇളവൂർ കവലയിൽ നിന്നും 4.5 കിലോമീറ്ററും അങ്കമാലിയിൽ നിന്ന് 7.5 കിലോമീറ്ററും അകലെയാണ് ചിറയ്ക്കൽ മഹാദേവ ക്ഷേത്രം .


</doc>
<doc id="138964" url="https://ml.wikipedia.org/wiki?curid=138964" title="നാനൂക്ക് ഓഫ് ദ നോർത്ത്">
നാനൂക്ക് ഓഫ് ദ നോർത്ത്

ചലച്ചിത്ര ചരിത്രത്തിൽ ഡോക്കുമെന്ററി സിനിമ എന്നു വിളിക്കപ്പെട്ട ആദ്യ നിശ്ശബ്ദ ഡോക്യുമെന്ററി ചലച്ചിത്രമാണ് നാനൂക്ക് ഓഫ് ദ നോർത്ത്. 1922 ൽ റോബർട്ട് ജെ ഫ്ലഹേർട്ടി എന്ന പര്യവേഷകൻ കൂടെ കൊണ്ടുപോയിരുന്ന കാമറ ഉപയോഗിച്ച് ഉത്തര ധ്രുവപ്രദേശത്തെ എസ്കിമോ വർഗ്ഗക്കാരുടെ ജീവിതം പകർത്തി ഉണ്ടാക്കിയ സിനിമയാണിത്.79 മിനിറ്റ് ദൈർഘ്യമുള്ള ഈ ബ്ലാക്ക്&വൈറ്റ് നിശ്ശബ്ദചിത്രം ആദ്യ ഡോക്കുമെന്ററിയായി പരിഗണിക്കപ്പെടുന്നു.
കാനഡയിലെ ആർട്ടിക് പ്രദേശത്തെ ഇനുക്വാജയിൽ ജീവിക്കുന്ന നാനൂക്ക് എന്ന എസ്കിമോ, രണ്ട് ഭാര്യമാർ കുട്ടികൾ ,നായകൾ എന്നിവ അടങ്ങിയ കുടുംബത്തിന്റെ യഥാർത്ഥ ജീവിതകഥ ഒരു വർഷ കാലയളവിൽ പ്രക്രുതിയിലെ കാലാവസ്ഥമാറ്റങ്ങൾക്കനുസരിച്ച് എങ്ങനെയൊക്കെ നടക്കുന്നു എന്നാണു ഈ സിനിമയിൽ കാണിക്കുന്നത്.ഇരതേടൽ, വീടായ ഇഗ്ലൂ നിർമ്മാണം,സീൽ വേട്ട തുടങ്ങി കവലരെ ചെറിയ നുറുങ്ങുകൾ എല്ലാം ചേർത്താണു ഈ സിനിമ ചിത്രീകരിച്ചിരിക്കുന്നത്.ഇതിൽ നാനൂക്കായി അഭിനയിച്ച അല്ലാകാരിയലക്ക് ഈ സിനിമ പുറത്തിറങ്ങും മുമ്പ് വേട്ടയാടാൻ വിദൂരമായ ആർട്ടിക്ക് പ്രദേശത്ത് അലയുന്നതിനിടയിൽ പട്ടിണികിടന്ന് മരിച്ചു.



</doc>
<doc id="138965" url="https://ml.wikipedia.org/wiki?curid=138965" title="റോബർട്ട് ജെ. ഫ്ലഹേർട്ടി">
റോബർട്ട് ജെ. ഫ്ലഹേർട്ടി

ആദ്യ ഡോക്കുമെന്ററി സിനിമ സംവിധായകനാണു റോബർട്ട് ജെ. ഫ്ലഹേർട്ടി.1884 ഫെബ്രുവരി 16 നു മിഷിഗണിലെ അയേൺ മൊവ്ണ്ടിൽ ജനിച്ചു.മൈനിങ് എഞ്ചിനീയറായി പര്യവേഷണത്തിനായി കാനഡയിലും ആർട്ടിക്ക് പ്രദേശത്തും യാത്രചെയ്യുമ്പോൾ കൈയിൽ കരുതിയിരുന്ന കാമറ ഉപയോഗിച്ച് ചിത്രീകരിച്ച സീനുകൾ കൂട്ടിച്ചേർത്ത് സിനിമകൾ ഉണ്ടാക്കി. 1951 ജൂലായ് 23 നു അന്തരിച്ചു.


</doc>
<doc id="138969" url="https://ml.wikipedia.org/wiki?curid=138969" title="ദ പാഷൻ ഓഫ് ജോൻ ഓഫ് ആർക്ക്">
ദ പാഷൻ ഓഫ് ജോൻ ഓഫ് ആർക്ക്

ഡാനിഷ് സംവിധായകനായ കാൾ തിഓഡർ ഡയർ സംവിധാനം ചെയ്ത് 1928 ൽ പുറത്തിറക്കിയ ബ്ലാക്ക് ആന്റ് വൈറ്റ് നിശ്ശബ്ദ സിനിമയാണ് ദ പാഷൻ ഓഫ് ജോൻ ഓഫ് ആർക്ക്.ലോക സിനിമയിലെ ക്ലാസ്സിക്കായി കണക്കാക്കപ്പെടുന്നു.

ദൈവികമായ അരുളപ്പാടുകൾ തനിക്ക് കിട്ടുന്നു എന്ന് അവകാശപ്പെട്ട് കൊണ്ട് ഫ്രഞ്ച് സേനക്കൊപ്പം യുദ്ധത്തിനു പുറപ്പെട്ട പതിനേഴു വയസ്സുമാത്രം പ്രായമുള്ള ജോവാൻ എന്ന പെങ്കുട്ടി അവളുടെ കഴിവു കൊണ്ട് യുദ്ധം ജയിക്കുകയും തുടർന്നും ബ്രിട്ടീഷ് സേനയുമായി പോരാടാൻ പോവുകയും പിടിയിലാകുകയും ചെയ്യുന്നു. ദൈവം നേരിട്ട് തന്നോട് സംവദിക്കുന്നു എന്ന അവകാശ വാദം നിഷേധിക്കാത്തതിനാൽ മതക്കോറ്റതി മതവിചാരണക്ക് വിധേയമാക്കി കുറ്റക്കാരിയായി കണ്ട് തെരുവിൽ തീയിലിട്ട് കൊല്ലുന്നു.മതവിചാരണയാണു ഈ സിനിമയൗടെ കാമ്പ്. ക്ലോസപ്പുകൾ മാത്രമാണു ഭൂരിപക്ഷം സീനുകളിലും ഉപയോഗിച്ചിരിക്കുന്നത്


</doc>
<doc id="138970" url="https://ml.wikipedia.org/wiki?curid=138970" title="കാൾ തിയോഡർ ഡ്രെയർ">
കാൾ തിയോഡർ ഡ്രെയർ

ലോകസിനിമയിൽ മുന്നിരക്കാരനായി പരിഗണിക്കപ്പെടുന്ന ഒരു ഡാനിഷ് ചലചിത്ര സംവിധായകനാണ് കാൾ തിഓഡർ ഡയർ ("Carl Theodor Dreyer"). 1889 ഫെബ്രുവരി 3 നു ഡെന്മാർക്കിലെ കോപ്പൻ ഹെഗനിൽ ജനനം. ചലചിത്ര ശാഖക്ക് കലാപരമായ രൂപ പരിണാമങ്ങൾ വരുത്തിയവരിൽ പ്രമുഖൻ.



</doc>
<doc id="138972" url="https://ml.wikipedia.org/wiki?curid=138972" title="സിറ്റിസൻ കെയ്ൻ">
സിറ്റിസൻ കെയ്ൻ

ഓർസൻ വെൽസ് സംവിധാനം ചെയ്ത 1941 ൽ പുറത്തിറങ്ങിയ ബ്ലാക്ക് ആന്റ് വൈറ്റ് അമേരിക്കൻ സിനിമ.ലോകസിനിമയിലെ ക്ലാസ്സിക്കുകളിലൊന്ന്.സാങ്കേതികവും ശൈലീപരവുമായ നവീന മാതൃക സിനിമയിൽ അവതരിക്കുന്നത് ഈ സിനിമയിലൂടെയാണു.

അമേരിക്കയിലെ പത്രമുതലാളിയായ ചാൾസ് ഫോസ്റ്റർ കൈൻ മരിക്കുമ്പോൾ ഉച്ചരിച്ച റോസ്ബഡ് എന്ന വാക്കിന്റെ അർത്ഥം അന്വേഷിക്കുന്ന രീതിയിലാണു ഈ സിനിമ അവതരിപ്പിച്ചിരിക്കുന്നത്.


</doc>
<doc id="138974" url="https://ml.wikipedia.org/wiki?curid=138974" title="ഓർസൺ വെൽസ്">
ഓർസൺ വെൽസ്

ഒരേയൊരു സിനിമകൊണ്ട് വിശ്വചലചിത്ര വേദിയിൽ മുന്നിരക്കാരനായി പരിഗണിക്കപ്പെടുന്ന അമേരിക്കൻ സംവിധായകനാണ്‌ ഓർസൺ വെൽസ്. 1915 മേയ് 6 നു വിസ്കോൺസിൽ ജനനം.ചെറുപ്പത്തിൽ നാടകവും സംഗീതവും അഭ്യസിച്ചു. മാതാപിതാക്കൾ പരസ്പരം വേർപിരിഞ്ഞതിനു ശേഷം അനാഥനായി നാടുചുറ്റി നടന്നു.എച്.ജി.വെൽസ്എഴുതിയ 'വാർ ഓഫ് ദ വേൾഡ്സ്' എന്ന സയൻസ് ഫിക്ഷൻ റേഡൈയോ നാടകമായി അവതരിപ്പിച്ച് പെട്ടെന്ന് പ്രശസ്തനായി. വാർ ഒഫ് ദ വേൾഡ്‌സിന്റെ റേഡിയോ ആവിഷ്ക്കരണം കേഴ്‌വിക്കാരിൽ ചൊവ്വാഗ്രഹത്തിന്റെ ആക്രമണത്തെക്കുറിച്ചുള്ള ഭയം സൃഷ്ടിച്ചു (1938).1938 ൽ 40 മിനുട്ട് ദൈർഘ്യമുള്ള ഹ്രസ്വചിത്രം സംവിധാനം ചെറ്റയ്തു കൊണ്ട് സിനിമ രംഗത്തെത്തി. ആദ്യത്തെ ചലച്ചിത്രമായ സിറ്റിസൻ കെയ്ൻ (1941) ൽ നടനും സംവിധായകനും സഹതിരക്കഥാരചയിതാവുമായിരുന്നു. ഇത് എക്കാലത്തെയും ഏറ്റവും നല്ല ചിത്രങ്ങളിൽ ഒന്നായി കണക്കാക്കപ്പെടുന്നു. എക്കാലത്തേയും ക്ലാസ്സിക്കായി ഈ സിനിമ കണക്കാക്കപ്പെടുന്നു.1945 ലെ 'ദ സ്റ്റ്രൈഞ്ചർ' എന്ന സിനിമ ബോക്സാഫീസ് വിജയം നേടി. ദ തേഡ് മേൻ (1949), മോബിഡിക്ക് (1956), ട്രഷർ ഐലൻഡ് (1972) തുടങ്ങിയ ചിത്രങ്ങളിലും അഭിനയിച്ചു. നടി റീത്ത ഹെയ്‌വർത്ത് ആയിരുന്നു ഭാര്യ. 1986 ഒക്ടോബർ 10 നു അന്തരിച്ചു.



</doc>
<doc id="138975" url="https://ml.wikipedia.org/wiki?curid=138975" title="കേരള സാഹിത്യ അക്കാദമി പുരസ്കാരം 2010">
കേരള സാഹിത്യ അക്കാദമി പുരസ്കാരം 2010

കേരള സാഹിത്യ അക്കാദമി മലയാള സാഹിത്യത്തിലെ വിവിധ ശാഖകളിലായി നൽകുന്ന 2010 ലെ കേരള സാഹിത്യ അക്കാദമി പുരസ്കാരം, 2011 ജനുവരി 6-നു് സാഹിത്യ അക്കാദമി സെക്രട്ടറി പി. വത്സല പ്രഖ്യാപിച്ചു. നോവലിനു് ഖദീജ മുംതാസിന്റെ "ബർസ" എന്ന നോവലും, ചെറുകഥക്ക് ഇ.പി. ശ്രീകുമാറിന്റെ പരസ്യ ശരീരം എന്ന കഥയും പുരസ്കാരത്തിനർ‌ഹമായി. സച്ചിദാനന്ദൻ, സി. രാധാകൃഷ്ണൻ എന്നിവർക്ക് അക്കാദമി വിശിഷ്ടാംഗത്വം നൽകി. സമഗ്ര സംഭാവനയ്ക്കുള്ള പുരസ്കാരങ്ങൾ ഓം ചേരി എൻ.എൻ. പിള്ള, എസ്. രമേശൻ നായർ, പ്രൊഫ: കെ. ഗോപാലകൃഷ്ണൻ, മലയത്ത് അപ്പുണ്ണി, സാറാ തോമസ്, ജോസഫ് മറ്റം എന്നിവർ അർഹരായി.


</doc>
<doc id="138976" url="https://ml.wikipedia.org/wiki?curid=138976" title="ആന്റൊനോവ് ഏ.എൻ. 225">
ആന്റൊനോവ് ഏ.എൻ. 225

ലോകത്തിലെ ഏറ്റവും വലിയ ചരക്കുവിമാനമാണ് ആൻറൊനോവ് എ.എൻ. 225.. (ഇംഗ്ലീഷ്: Antonov An-225. റഷ്യൻ: Антонов Ан-225 Мрия, Dream), നാറ്റോ ചെല്ലപ്പേര്: കോസ്സാക്ക് (Cossack') സോവിയറ്റ് യൂണിയനിലെ ആൻറോനോവ് ഡിസൈൻ ബ്യൂറോ 1980 കളിലാണ് ഇത് നിർമ്മിച്ചുതുടങ്ങിയത്. സോവിയറ്റ് യൂണിയന്റെ ഉപഗ്രഹവാഹിനിയായ ബുറാൻ ഓർബിറ്ററിനെ വഹിക്കാനുള്ള വിമാനമെന്ന നിലയിൽ ഏ,എൻ, 124 റുസ്ലാൻ എന്ന വിമാനത്തിന്റെ ചുവടുപിടിച്ചാണ് മൃയാ (സ്വപ്നം-ഉക്രായിന് ഭാഷയുൽ) എന്ന് റഷ്യയിൽ അറിയപ്പെടുന്ന ഈ ഭീമാകാരനെ നവീകരിച്ചെടുത്തത്.


</doc>
<doc id="138979" url="https://ml.wikipedia.org/wiki?curid=138979" title="ചേരാനല്ലൂർ മഹാദേവക്ഷേത്രം">
ചേരാനല്ലൂർ മഹാദേവക്ഷേത്രം

എറണാകുളം ജില്ലയിൽ, അങ്കമാലിയ്ക്കടുത്ത് കിഴക്കേ ചേരാനല്ലൂർ ദേശത്താണ് ഈ മഹാദേവക്ഷേത്രം സ്ഥിതി ചെയ്യുന്നത്. 108 ശിവക്ഷേത്രങ്ങളിൽ പറയുന്ന ചേരാനെല്ലൂർ മഹാദേവക്ഷേത്രം പ്രശസ്തവും കേരളാശൈലിയിൽ പണിതീർത്തിരിക്കുന്ന മഹാക്ഷേത്രവുമാണ്.. നൂറ്റാണ്ടുകൾ പഴക്കമേറിയ ഈ ശിവക്ഷേത്രത്തിലെ പ്രതിഷ്ഠാമൂർത്തിയെ ഇവിടെ കുടിയിരുത്തിയത് പരശുരാമനാണന്ന് വിശ്വസിക്കുന്നു.. എറണാകുളം ജില്ലയിൽ തന്നെ പെരിയാറ്റിൻ കരയിൽ തന്നെയായി മറ്റൊരു ചേരാനല്ലൂർ ശിവക്ഷേത്രം കൂടിയുണ്ട്. രണ്ടു ക്ഷേത്രങ്ങളുടെ പേരും ഒന്നുതന്നെ. ഈ ക്ഷേത്രം അങ്കമാലിയ്ക്കടുത്തുള്ള കിഴക്കേ ചേരാനല്ലൂരിലും മറ്റേ ക്ഷേത്രം കൊച്ചിയ്ക്കടുത്തുള്ള പടിഞ്ഞാറേ ചേരാനല്ലൂരിലുമാണ്.

ചേരാനെല്ലൂർ ശിവക്ഷേത്രത്തിന് പണ്ടുകാലത്ത് 2400 പറ നിലം ക്ഷേത്രാവശ്യങ്ങൾക്കായി കൈവശം ഉണ്ടായിരുന്നു. കാലക്രമേണ അത് മറ്റു പലരിലേക്കും നഷ്ടപ്പെട്ടുപോയി 
മഹാദേവക്ഷേത്രത്തിലെ ശിവപ്രതിഷ്ഠ കിഴക്ക് ദർശനം നൽകിയാണ് പ്രതിഷ്ഠിച്ചിരിക്കുന്നത്. ഇവിടുത്തെ വൃത്താകൃതിയിൽ പണിതീർത്തിയിരിക്കുന്ന ശ്രീകോവിൽ മനോഹരമാണ്. കിഴക്കേ സോപാനത്തിൽ ചതുരാകൃതിയിൽ നമസ്കാര മണ്ഡപവും പണിതീർത്തിട്ടുണ്ട്. വലിപ്പമേറിയ നാലമ്പലവും, അതിനോട് ചേർന്നുള്ള തിടപ്പള്ളിയും പണിതീർത്തിട്ടുണ്ട്. അമ്പലവട്ടത്തിനു ചേർത്തുതന്നെ ബലിക്കൽപ്പുരയും അതിൽ വലിയ ബലിക്കല്ലും പ്രതിഷ്ഠിച്ചിരിക്കുന്നു.

ബലിക്കൽപ്പുരയുടെ കിഴക്കു വശത്തായി ഇടത്തരം വലിപ്പത്തിലുള്ള ആനക്കൊട്ടിലും ഇവിടെ പണിതീർത്തിട്ടുണ്ട്. വാസ്തു വിദ്യയിൽ അപാരമായ വൈദഗ്ദ്ധ്യമുള്ള ശില്പികളാൽ നിർമ്മിക്കപ്പെട്ടതാണ് ചെരാനെല്ലൂർ ക്ഷേത്രം, അത്രത്തോളം വാസ്തുകലയുടെ അപൂർവ രചന നമ്മുക്ക് ഇവിടെ കാണാൻ സാധിക്കും. 

നിത്യേന അഞ്ചു പൂജകൾ ഇവിടെ പടിത്തരമായി ഉണ്ട്.

കുംഭ മാസത്തിൽ പത്തുദിവസങ്ങൾ തിരുവുത്സവമായി ആഘോഷിക്കുന്നു.


ക്ഷേത്രം വിക്കിമാപിയയിൽ


</doc>
<doc id="138982" url="https://ml.wikipedia.org/wiki?curid=138982" title="ചേരാനല്ലൂർ മാരാപറമ്പ് മഹാദേവക്ഷേത്രം">
ചേരാനല്ലൂർ മാരാപറമ്പ് മഹാദേവക്ഷേത്രം

എറണാകുളം ജില്ലയിൽ, കൊച്ചിയ്ക്കടുത്തുള്ള പടിഞ്ഞാറേ ചേരാനല്ലൂർ ദേശത്താണ് മാരാപറമ്പ് മഹാദേവക്ഷേത്രം സ്ഥിതി ചെയ്യുന്നത്. 108 ശിവക്ഷേത്രങ്ങളിൽ പറയുന്ന ചേരാനെല്ലൂർ ഈ ക്ഷേത്രമാണന്നു വിശ്വസിക്കുന്നു.. അതിപുരാതന ശിവക്ഷേത്രങ്ങളിൽ ഒന്നാണിത്. . എറണാകുളം ജില്ലയിൽ തന്നെ പെരിയാറ്റിൻ കരയിൽ തന്നെയായി മറ്റൊരു ചേരാനല്ലൂർ ശിവക്ഷേത്രം കൂടിയുണ്ട്. രണ്ടു ക്ഷേത്രങ്ങളുടെ പേരും ഒന്നുതന്നെ. ഈ ക്ഷേത്രം സ്ഥിതിചെയ്യുന്നത് കൊച്ചിയ്ക്കടുത്തുള്ള പടിഞ്ഞാറേ ചേരാനെല്ലൂരിലും മറ്റേ ക്ഷേത്രം സ്ഥിതിചെയ്യുന്നത് അങ്കമാലിയ്ക്കടുത്തുള്ള കിഴക്കേ ചേരാനല്ലൂരിലുമാണ്. ശിവക്ഷേത്രത്തിന് പണ്ടുകാലത്ത് 2400 പറ നിലം ക്ഷേത്രാവശ്യങ്ങൾക്കായി കൈവശം ഉണ്ടായിരുന്നു. കാലക്രമേണ അത് മറ്റു പലരിലേക്കും നഷ്ടപ്പെട്ടുപോയി. 
ദക്ഷിണാമൂർത്തി സങ്കലപത്തിലാണ് ചേരാനല്ലൂർ മാരാപറമ്പ് ശിവക്ഷേത്രത്തിലെ പ്രതിഷ്ഠ.മാരാപറമ്പ് ശിവക്ഷേത്രത്തിലെ ദക്ഷിണാമൂർത്തിയെ പരശുരാമനാണന്ന് ഇവിടെ പ്രതിഷ്ഠിച്ചത് എന്നാണ് ഐതിഹ്യം.

കേരളത്തിലെ ദക്ഷിണാമൂർത്തീ സങ്കല്പത്തിലുള്ള പ്രസിദ്ധമായ ശിവക്ഷേത്രം. പെരിയാറിന്റെ തീരത്താണ് ഈ ശിവക്ഷേത്രം സ്ഥിതിചെയ്യുന്നത്. മാരാപറമ്പിലെ പഴയ ശിവക്ഷേത്രം കേരള തനിമയോടുകൂടിതന്നെ പുതുക്കി പണിതീർത്തത് ഈ അടുത്തിടയ്ക്കാണ്. മഹാദേവക്ഷേത്രത്തിലെ ശിവപ്രതിഷ്ഠ കിഴക്ക് ദർശനം നൽകിയാണ് പ്രതിഷ്ഠിച്ചിരിക്കുന്നത്. ഇവിടുത്തെ ശ്രീകോവിൽ രണ്ടു തട്ടായി ചതുരാകൃതിയിൽ പണിതീർത്ത ഉത്തമ സൗധമാണ്. കിഴക്കേ സോപാനത്തിൽ നമസ്കാര മണ്ഡപവും പണിതീർത്തിട്ടുണ്ട്. 

നാലമ്പലവും, തിടപ്പള്ളിയും, ബലിക്കൽപ്പുരയും, എല്ലാം ഒരു മഹാക്ഷേത്ര പ്രൗഡിക്ക് ചേരുംവണ്ണമാണ് നിർമ്മിച്ചിരിക്കുന്നത്. ക്ഷേത്ര വളപ്പിൽ തന്നെ ഗണപതിക്കും, ഭഗവതിക്കും, സുബ്രഹ്മണ്യനുമായി ഉപക്ഷേത്രങ്ങളും മനോഹരമായിതന്നെ നിർമ്മിച്ചിരിക്കുന്നു ഇവിടെ.


നിത്യേന മൂന്നു പൂജകൾ ഇവിടെ പടിത്തരമായി നിശ്ചയിച്ചിട്ടുണ്ട്.

കുംഭമാസത്തിലാണ് പ്രതിഷ്ഠാദിനത്തോട് അനുബന്ധിച്ചുള്ള ഉത്സവം ആഘോഷിക്കുന്നത്.


കൊച്ചിയിൽ നിന്ന് വരാപ്പുഴയിലേയ്ക്കുള്ള വഴിയിലാണ് ചേരാനല്ലൂർ ഗ്രാമം സ്ഥിതിചെയ്യുന്നത്. ഗ്രാമത്തിന്റെ ഒത്ത നടുക്കാണ് ക്ഷേത്രം
ക്ഷേത്രം വിക്കിമാപിയയിൽ


</doc>
<doc id="138986" url="https://ml.wikipedia.org/wiki?curid=138986" title="കുളമാവ് അണക്കെട്ട്">
കുളമാവ് അണക്കെട്ട്

കേരളത്തിലെ ഇടുക്കി ജില്ലയിലെ അറക്കുളം ഗ്രാമപഞ്ചായത്തിലെ കുളമാവിൽ പെരിയാർ നദിക്കു കുറുകെ നിർമിച്ചിട്ടുള്ള അണക്കെട്ടാണ് കുളമാവ് അണക്കെട്ട്. വൈദ്യുതോല്പാദനമാണ് അണക്കെട്ടിന്റെ ഉദ്ദേശ്യം. 1976 ഫെബ്രുവരി 12 ന്‌ അന്നത്തെ ഇന്ത്യൻ പ്രധാനമന്ത്രി ഇന്ദിരാഗാന്ധി ഇടുക്കി ജലവൈദ്യുത പദ്ധതി, ഉദ്ഘാടനം ചെയ്തു. ഇടുക്കി അണക്കെട്ടിന്റെ തെക്കുഭാഗത്തായാണ് ഈ അണക്കെട്ടിന്റെ സ്ഥാനം. തൊടുപുഴയിൽനിന്നും ഇടുക്കിയിലേക്കുള്ള പ്രധാന പാത ഈ അണക്കെട്ടിനു മുകളിലൂടെയാണ്.
60 ചതുരശ്ര കിലോമീറ്റർ വ്യാപിച്ച്‌ കിടക്കുന്ന ജലസംഭരണിയാണ് ഡാമിനുള്ളത്. പരമാവധി സംഭരണ ശേഷി 74.5 ദശലക്ഷം ഘനയടിയാണെങ്കിലും 70.5 ടി എം സി വരെയാണ് സംഭരിക്കാറുള്ളത്. 780 മെഗാവാട്ട്‌ ഉല്‌പാദന ശേഷിയുള്ള പദ്ധതിയുടെ ഊർജ്ജോല്‌പാദനകേന്ദ്രം മൂലമറ്റത്താണ്‌. നാടുകാണി മലയുടെ മുകളിൽനിന്ന്‌ 750 മീറ്റർ അടിയിലുള്ള മൂലമറ്റം പവർ ഹൗസ് (ഭൂഗർഭ വൈദ്യുതനിലയം) ഇന്ത്യയിലെ ഏറ്റവും വലുതുമാണ്‌.ഈ ഡാമിനോടനുബന്ധിച്ചുള്ള മേഖല ഇടുക്കി വന്യജീവിസംരക്ഷണകേന്ദ്രം എന്നറിയപ്പെടുന്നു.
ഇടുക്കി, ചെറുതോണി, കുളമാവ് എന്നീ 3 അണക്കെട്ടുകൾ നിർമ്മിച്ചാണ് വൈദ്യുതി ഉല്പാദിപ്പിക്കുന്നതിനാവശ്യമായ ജലം സംഭരിച്ചു നിർത്തിയിരിക്കുന്നത്.
പദ്ധതിയുടെ പ്രധാന അണക്കെട്ട്‌ കുറവൻ മലയേയും, കുറത്തി മലയേയും ബന്‌ധിപ്പിക്കുന്നു. ഇതുമൂലം പെരിയാറിൽ സംഭരിക്കുന്ന വെള്ളം ചെറുതോണിപ്പുഴയിലൂടെ ഒഴുകി പോകാതിരിക്കാൻ ചെറുതോണിയിലും, ഇതിനടുത്തുള്ള കിളിവള്ളിത്തോട്ടിലൂടെ വെള്ളം നഷ്‌ടപ്പെടാതിരിക്കാൻ കുളമാവിലും അണക്കെട്ടുകൾ നിർമ്മിച്ചു.

ഇടുക്കി ജലവൈദ്യുത പദ്ധതിയിൽ 130 മെഗാവാട്ടിന്റെ 6 ടർബൈനുകൾ ഉപയോഗിച്ച് 780 മെഗാവാട്ട് വൈദ്യുതി ഉത്പാദിപ്പിക്കുന്നു .വാർഷിക ഉൽപ്പാദനം 2398 MU ആണ്. 1976 ൽ മൂന്നു ടർബൈനുകളും 1986 ൽ മൂന്നു ടർബൈനുകളും കമ്മീഷൻ ചെയ്തു.



</doc>
<doc id="138994" url="https://ml.wikipedia.org/wiki?curid=138994" title="കടുത്തുരുത്തി തളി മഹാദേവക്ഷേത്രം">
കടുത്തുരുത്തി തളി മഹാദേവക്ഷേത്രം

കേരളത്തിലെ കടുത്തുരുത്തി ഗ്രാമത്തിൽ സ്ഥിതിചെയ്യുന്ന പുരാതന ക്ഷേത്രമാണ് കടുത്തുരുത്തി തളി മഹാദേവക്ഷേത്രം. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ക്ഷേത്രം കടുത്തുരുത്തി ഗ്രാമത്തിന്റെ ദേശനാഥാനായി കരുതിപോരുന്നു. ഖരമഹർഷിയാൽ പ്രതിഷ്ഠിക്കപ്പെട്ട മൂന്നു ശിവലിംഗങ്ങളിൽ രണ്ടാമത്തേത് ഇവിടെയാണ്. വൈക്കം, കടുത്തുരുത്തി, ഏറ്റുമാനൂർ ക്ഷേത്രങ്ങളിൽ ഒരേ ദിവസം ദർശനം നടത്തുന്നത് പുണ്യമാണന്നു കരുതിപോരുന്നു. പുരാതന കേരളത്തിലെ 108 ശിവക്ഷേത്രങ്ങളിൽ പറയുന്ന നാലു തളിക്ഷേത്രങ്ങളിൽ (തളി ശിവക്ഷേത്രം, കോഴിക്കോട്, കടുത്തുരുത്തി തളി മഹാദേവക്ഷേത്രം, കീഴ്ത്തളി മഹാദേവക്ഷേത്രം കൊടുങ്ങല്ലൂർ, തളികോട്ട മഹാദേവക്ഷേത്രം, കോട്ടയം) ഒരു തളിയാണ് ഈ മഹാദേവക്ഷേത്രം. . കിഴക്കോട്ട് ദർശനം നൽകി ശാന്തരൂപത്തിൽ വാഴുന്ന ശിവനാണ് ക്ഷേത്രത്തിലെ മുഖ്യപ്രതിഷ്ഠ. ഉപദേവതകളായി ഗണപതി, അയ്യപ്പൻ, ഭദ്രകാളി, വൈക്കത്തപ്പൻ, ഏറ്റുമാനൂരപ്പൻ, നാഗദൈവങ്ങൾ, ബ്രഹ്മരക്ഷസ്സ് എന്നിവർക്കും ക്ഷേത്രത്തിൽ പ്രതിഷ്ഠകളുണ്ട്.
കടുത്തുരുത്തി മതിൽക്കകം ഐതിഹ്യങ്ങളിലുമുറങ്ങുന്ന കഥകളാൽ മുഖരിതമാണ്. പലതും വർഷങ്ങളായി നാവുകളിലൂടെ പകർന്നുവന്നവയും, രേഖപ്പെടുത്താൻ വിട്ടുപോയവയുമാണ്. വൈക്കം, കടുത്തുരുത്തി, ഏറ്റുമാനൂർ എന്നീ മൂന്നു ശിവക്ഷേത്രങ്ങളും തമ്മിൽ ഒരേ അകലം. അതിനു പിന്നിലുമുണ്ട് ഒരു ഐതിഹ്യം. ത്രേതായുഗത്തിൽ മാല്യവാൻ എന്ന രാക്ഷസതപസ്വിയിൽ നിന്നു ശൈവവിദ്യോപദേശം നേടിയ ഖരൻ എന്ന അസുരൻ ചിദംബരത്തിൽ ചെന്ന് കഠിനതപസ്സു തുടങ്ങി. സന്തുഷ്ടനായ നാഥൻ ആവശ്യമായ വരങ്ങൾ നൽകി അനുഗ്രഹിച്ചു, അതിനൊപ്പം ശ്രേഷ്ഠങ്ങളായ മൂന്നു ശിവലിംഗങ്ങളും നൽകി.

ഈ മൂന്നു ശിവലിംഗങ്ങളുമായി ഖരൻ യാത്രയാരംഭിച്ചു. ഇടയ്ക്ക് ശിവലിംഗങ്ങൾ ഭൂമിയിൽ വച്ച് വിശ്രമിച്ച ഖരന് പിന്നീടത് അവിടെ നിന്ന് ഇളക്കാൻ സാധിച്ചില്ല. മഹാതപസ്വിയായ വ്യാഘ്രപാദമഹർഷിയെ കണ്ടപ്പോൾ ശിവലിംഗങ്ങൾ അദ്ദേഹത്തെ ഏൽപ്പിച്ച് ഖരൻ മോക്ഷം നേടി. അന്ന് വലതു കൈകൊണ്ട് വച്ച ശിവലിംഗമാണ് ഇന്ന് വൈക്കം ക്ഷേത്രത്തിലെ പ്രതിഷ്ഠ. കഴുത്തിൽ ഇറുക്കി വച്ചിരുന്നത് കടുത്തുരുത്തിയിലും ഇടതു കയ്യിലേത് ഏറ്റുമാനൂരിലും ഇന്നു പൂജിച്ചാരാധിക്കുന്നു. ഈ മൂന്നു ക്ഷേത്രങ്ങളിലും ഒരേ ദിവസം ദർശനം നടത്തിയാൽ കൈലാസത്തിൽ പോയി ശിവദർശനം നടത്തിയതിനു തുല്യമാണെന്നാണു വിശ്വാസം.

ചേരസാമ്രാജ്യത്തിന്റെ അധഃപതനത്തിനുശേഷം പതിനെട്ടു നാട്ടുരാജ്യങ്ങളായി ഖണ്ഡിക്കപ്പെടുകയും അതിലൊന്നായിരുന്നു വെമ്പൊലിനാട്. ആദ്യം വിംബലന്മാരുടെ (പാണ്ഡ്യന്മാർ) ആധിപത്യത്തിൻ കീഴിലായിരുന്നതിനാലാണ് നാട്ടുരാജ്യത്തിന് വെമ്പൊലിനാട് എന്ന പേരു സിദ്ധിച്ചത്. ഈ പ്രദേശത്തിന്റെ പടിഞ്ഞാറൻ അതിർത്തിയിൽ കിടക്കുന്ന കായലിന് വെമ്പനാട്ടുകായൽ എന്ന പേരുണ്ടാകാനും കാരണമിതാണ് എന്നുകരുതുന്നു. എ.ഡി. 1100-ൽ വെമ്പൊലിനാട് തെക്കുംകൂർ, വടക്കുംകൂർ എന്നു രണ്ടായി ഭിന്നിച്ചു. ഏറ്റുമാനൂരും, വൈക്കവും, മീനച്ചിൽ താലൂക്കിന്റെ ഒരു ഭാഗവും ഉൾപ്പെടുന്ന പ്രദേശമായിരുന്നു വടക്കുംകൂർ രാജ്യം. ഈ രാജ്യത്തിന്റെ തലസ്ഥാനം ആദ്യം കടുത്തുരുത്തിയും പിന്നീടു വൈക്കവുമായിരുന്നു. ചങ്ങനാശ്ശേരി, കാഞ്ഞിരപ്പള്ളി, തിരുവല്ല, കോട്ടയം, മീനച്ചിൽ താലൂക്കിന്റെ ഒരു ഭാഗം ഹൈറേഞ്ച് ഇവ തെക്കുംകൂർ രാജ്യത്തിലായിരുന്നു. തെക്കുകൂറിന്റെ തലസ്ഥാനം ചങ്ങനാശ്ശേരിയും, തളിക്കോട്ടയും, മണികണ്ഠപുരവും ആയിരുന്നു. പിന്നീട് തിരുവിതാംകൂർ രാജാവായിരുന്ന മാർത്താണ്ഡവർമ്മ വടക്കുംകൂർ ആക്രമിച്ച് കീഴടക്കുകയും ഈ പ്രദേശം തിരുവിതാംകൂറിന്റെ ഭാഗമാക്കുകയും ഉണ്ടായി. അന്നുമുതൽ തിരുവിതാംകൂർ രാജഭരണത്തിലായിരുന്നു ഈ ക്ഷേത്രം. പിന്നീട് തിരുവിതാംകൂർ ദേവസ്വം ബോർഡിന്റെ കീഴിലുമായിമാറി.

നൂറ്റാണ്ടുകളുടെ ചരിത്രമുള്ള കടുത്തുരുത്തിഗ്രാമത്തിനെക്കുറിച്ചും അവിടുത്തെ ദേശനാഥനെക്കുറിച്ചും പല പുരാണേതിഹാസങ്ങളിലും പരാമർശിച്ചുകാണുന്നുണ്ട്. പതിനാലാം നൂറ്റാണ്ടിന്റെ ഉത്തരാർദ്ധത്തിൽ രചിക്കപ്പെട്ട ഉണ്ണുനീലി സന്ദേശത്തിലെ നായിക ഉണ്ണുനീലി ജീവിച്ചിരുന്ന വീരമാണിക്യത്ത് തറവാട് കടുത്തുരുത്തിയിലാണ് സ്ഥിതി ചെയ്തിരുന്നത്. ഉണ്ണുനീലി സന്ദേശത്തിൽ പല മഹാക്ഷേത്രങ്ങളേക്കുറിച്ചും പ്രതിപാദിക്കുന്നുണ്ട്. അതിൽ അവസാനഭാഗത്തു പ്രതിപാദിക്കുന്ന ക്ഷേത്രം ഇവിടുത്തെ തളി ശിവക്ഷേത്രമാണ്.

കടുത്തുരുത്തി ഗ്രാമത്തിന്റെ ഹൃദയഭാഗത്താണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ക്ഷേത്രത്തിന്റെ ദർശനം. എന്നാൽ ഭക്തർക്ക് വരാൻ കൂടുതൽ സൗകര്യം പടിഞ്ഞാറേ നടയിൽ നിന്നാണ്. കാരണം, എറണാകുളം-ഏറ്റുമാനൂർ സംസ്ഥാനപാത കടന്നുപോകുന്നത് ആ ഭാഗത്താണ്. കടുത്തുരുത്തി ബ്ലോക്ക് പഞ്ചായത്ത്, ഗ്രാമപഞ്ചായത്ത് ഓഫീസുകൾ, പോസ്റ്റ് ഓഫീസ്, പോലീസ് സ്റ്റേഷൻ, അക്ഷയ സെന്റർ, വിവിധ കടകംബോളങ്ങൾ തുടങ്ങിയവയെല്ലാം ക്ഷേത്രത്തിന്റെ പടിഞ്ഞാറേ നടയിലാണ്. ക്ഷേത്രത്തിന്റെ മറ്റ് മൂന്നുഭാഗങ്ങളും ഇന്നും ഗ്രാമീണത്തനിമ പുലർത്തുന്നു. പ്രധാന വഴിയിൽ നിന്ന് ഉയരെയായിട്ടാണ് ക്ഷേത്രം കാണപ്പെടുന്നത്. ക്ഷേത്രത്തിലേയ്ക്ക് കയറാൻ ഇവിടെ നിന്ന് ഏതാണ്ട് ഇരുപത് പടികളുണ്ട്.

അകത്തുകടന്നാൽ പടിഞ്ഞാറേ നടയിൽ വിശേഷിച്ചൊന്നും കാണാനില്ല. വടക്കുപടിഞ്ഞാറുഭാഗത്ത് പ്രത്യേകം കെട്ടിപ്പൊക്കിയ സ്റ്റേജുണ്ട്. ഇത് ഇവിടെ വന്നിട്ട് അധികകാലമായിട്ടില്ല. വിശേഷദിവസങ്ങളിൽ ഇവിടെ കലാപരിപാടികളുണ്ടാകും. വടക്കുഭാഗത്ത് പ്രദക്ഷിണവഴിയ്ക്കകത്ത് വൈക്കത്തപ്പന്റെ ശ്രീകോവിൽ കാണാം. നല്ല വലിപ്പമുള്ള ചതുരശ്രീകോവിലാണിത്. ശിവഭക്തനായ ഒരു വടക്കുംകൂർ രാജാവാണ് ഇവിടെ വൈക്കത്തപ്പനെ പ്രതിഷ്ഠിച്ചത്. വൈക്കത്തേപ്പോലെ സാമാന്യത്തിലധികം വലിപ്പമുള്ള ശിവലിംഗമാണ് ഇവിടെയും. എന്നാൽ വൈക്കത്തേതിനേക്കാൾ അല്പം വലിപ്പം കുറവുമാണ്. കിഴക്കോട്ടാണ് ദർശനം. വൈക്കത്തപ്പന്റെ ശ്രീകോവിലിനടുത്ത് കിണർ കാണാം. വടക്കുകിഴക്കുഭാഗത്ത് പ്രത്യേകം തീർത്ത തറയിൽ പടിഞ്ഞാറോട്ട് ദർശനമായി നാഗദൈവങ്ങളുടെയും തൊട്ടടുത്തുതന്നെ ബ്രഹ്മരക്ഷസ്സിന്റെയും പ്രതിഷ്ഠകളുണ്ട്. പതിവുപോലെ മേൽക്കൂരയില്ലാത്ത തറയിലാണ് നാഗദൈവങ്ങളുടെ പ്രതിഷ്ഠ. ബ്രഹ്മരക്ഷസ്സിന് ശ്രീകോവിലുണ്ട്. ഇവ കടന്നിട്ടാണ് ദർശനവശമായ കിഴക്കുഭാഗത്തെത്തുന്നത്.

കിഴക്കേ നടയിൽ പണിതിട്ടുള്ള ആനക്കൊട്ടിൽ സാമാന്യം വലുതാണ്. ഇവിടെയാണ് വിവാഹം, ചോറൂൺ, തുലാഭാരം, അടിമ കിടത്തൽ തുടങ്ങിയവയ്ക്കുള്ള സൗകര്യമുള്ളത്. ക്ഷേത്രത്തിൽ ഭജന നടത്തുന്നതും ഇവിടെയാണ്. ആനക്കൊട്ടിലിനപ്പുറത്താണ് ഭഗവദ്വാഹനമായ നന്ദിയെ ശിരസ്സിലേറ്റുന്ന കൊടിമരമുള്ളത്. വൈക്കം, ഏറ്റുമാനൂർ ക്ഷേത്രങ്ങളിൽ നിന്ന് വ്യത്യസ്തമായി ചെമ്പുകൊടിമരമാണ് ഇവിടെയുള്ളത്. ഉത്തുംഗമായ ഈ കൊടിമരത്തിന് ഏകദേശം നൂറടി ഉയരം വരും. ഇപ്പോൾ ഇവിടെയും സ്വർണ്ണക്കൊടിമരം പ്രതിഷ്ഠിയ്ക്കാൻ പദ്ധതിയിടുന്നുണ്ട്. കൊടിമരത്തിനപ്പുറമാണ് ബലിക്കൽപ്പുര. ക്ഷേത്രത്തിലെ പ്രധാന ബലിക്കല്ല് ഇവിടെ സ്ഥിതിചെയ്യുന്നു. വൈക്കം, ഏറ്റുമാനൂർ ക്ഷേത്രങ്ങളിൽ നിന്ന്ബ വ്യത്യസ്തമായി ഇവിടെ ബലിക്കല്ല് അതിന്റെ യഥാർത്ഥ രൂപത്തിൽ തന്നെ സ്ഥിതിചെയ്യുന്നതാണ് ഇവിടത്തെ ഒരു പ്രത്യേകത. അതും കഴിഞ്ഞാൽ ഒരു കെടാവിളക്കും അതിനുപുറകിൽ നന്ദിപ്രതിഷ്ഠയുമുണ്ട്.

മതിലകത്ത് തെക്കുകിഴക്കേമൂലയിൽ മേൽക്കൂരയില്ലാത്ത ഒരു ശ്രീകോവിൽ കാണാം. ഇത് ക്ഷേത്രത്തിലെ ഭഗവതിപ്രതിഷ്ഠയാണ്. പടിഞ്ഞാറോട്ടാണ് ദർശനം. വൈക്കത്തെ പനച്ചിക്കൽ ഭഗവതിയുടേതുപോലെ വനദുർഗ്ഗ, ഭദ്രകാളി, യക്ഷി എന്നീ ഭാവങ്ങളിലാണ് ഇവിടെ ആരാധന നടത്തപ്പെടുന്നത്. വളരെ ചെറിയൊരു കണ്ണാടിബിംബവും അതിനടുത്ത് ഒരു വിളക്കുമാണ് കാണപ്പെടുന്നത്. തെക്കുഭാഗത്ത്, വൈക്കത്തപ്പന്റെ ശ്രീകോവിലിന്റെ എതിർദിശയിൽ മുഖപ്പോടുകൂടി ഏറ്റുമാനൂരപ്പന്റെ ശ്രീകോവിലുണ്ട്. വൈക്കത്തപ്പനെ പ്രതിഷ്ഠിച്ച അതേ വടക്കുംകൂർ രാജാവാണ് ഏറ്റുമാനൂരപ്പനെയും പ്രതിഷ്ഠിച്ചത്. ഏകദേശം മൂന്നരയടി ഉയരം വരുന്ന ശിവലിംഗമാണ് ഇവിടെ. പടിഞ്ഞാറോട്ടാണ് ദർശനം. ഏറ്റുമാനൂരപ്പന്റെ ശ്രീകോവിലിന് അഭിമുഖമായി മറ്റൊരു ശ്രീകോവിലിൽ അയ്യപ്പന്റെ പ്രതിഷ്ഠയുമുണ്ട്. ഈ ശ്രീകോവിലിന്റെ മുന്നിലുള്ള മുഖപ്പിലാണ് ശബരിമല തീർത്ഥാടകർ മാലയിടുന്നതും കെട്ടുനിറയ്ക്കുന്നതുമെല്ലാം. ഈ ശ്രീകോവിലുകൾക്കടുത്താണ് ദേവസ്വം ഓഫീസും മറ്റ് സ്ഥാപനങ്ങളുമുള്ളത്. തിരുവിതാംകൂർ ദേവസ്വം ബോർഡിന്റെ കീഴിലുള്ള ഒരു മേജർ ദേവസ്വമാണ് കടുത്തുരുത്തി ദേവസ്വം.

രണ്ടുനിലകളോടുകൂടിയ വലിയ ചതുരശ്രീകോവിലാണ് കടുത്തുരുത്തിയിലേത്. കരിങ്കല്ലിൽ തീർത്ത ശ്രീകോവിലിന് ഏകദേശം നൂറടി ഉയരം വരും. ഇതിന്റെ മേൽക്കൂര ചെമ്പുമേഞ്ഞിട്ടുണ്ട്. മുകളിൽ സ്വർണ്ണത്താഴികക്കുടം ശോഭിച്ചുനിൽക്കുന്നു. ശ്രീകോവിലിനകത്ത് മൂന്ന് മുറികളുണ്ട്. അവയിൽ പടിഞ്ഞാറേ അറ്റത്തുള്ളതാണ് വിഗ്രഹം പ്രതിഷ്ഠിച്ച ഗർഭഗൃഹം. മൂന്നടിയോളം ഉയരമുള്ള ശിവലിംഗം കിഴക്കോട്ട് ദർശനമായി പ്രതിഷ്ഠിയ്ക്കപ്പെട്ടിരിയ്ക്കുന്നു. മൂന്നമ്പലങ്ങളിലെ ഏറ്റവും ചെറിയ ശിവലിംഗമാണിത്. ശിവന് പ്രിയപ്പെട്ട കൂവളമാല, തുമ്പപ്പൂമാല, രുദ്രാക്ഷമാല എന്നിവകൊണ്ട് ശിവലിംഗത്തിന്റെ മുക്കാൽ ഭാഗവും മറഞ്ഞിട്ടുണ്ടാകും. വിശ്വപ്രകൃതിയുടെ മൂലതേജസ്സിനെ മുഴുവൻ ആവാഹിച്ചുകൊണ്ട് ശ്രീ കടുത്തുരുത്തിയിലപ്പൻ, ശിവലിംഗമായി കുടികൊള്ളുന്നു.

വൈക്കം, ഏറ്റുമാനൂർ ക്ഷേത്രങ്ങളിലെ ശ്രീകോവിലുകളിൽ നിന്ന് വ്യത്യസ്തമായ ആകൃതി പുലർത്തുന്നു എന്നതിനൊപ്പം തന്നെ അവയുമായി നോക്കുമ്പോൾ തീർത്തും നിരാർഭാടമായ നിർമ്മിതിയാണ് കടുത്തുരുത്തിയിലെ ശ്രീകോവിൽ എന്നത് വ്യക്തമാണ്. വെള്ളപൂശിയ ഭിത്തിയാണ് ശ്രീകോവിലിന്റേത്. ചുവർച്ചിത്രങ്ങളോ ദാരുശില്പങ്ങളോ ഒന്നും തന്നെ ഇതിനെ അലങ്കരിയ്ക്കുന്നില്ല. വടക്കുവശത്ത്, മനോഹരമായി ഓവ് പണിതിട്ടുണ്ട്. അഭിഷേകജലം ഇതിലൂടെ ഒഴുകിപ്പോകുന്നു. ശിവക്ഷേത്രമായതിനാൽ, ഓവിനപ്പുറം പ്രദക്ഷിണം നിരോധിച്ചിരിയ്ക്കുന്നു.

ശ്രീകോവിലിനെ ചുറ്റിപ്പറ്റി നാലമ്പലം പണിതിരിയ്ക്കുന്നു. അതിവിശാലമാണ് ഇവിടത്തെ നാലമ്പലം. ഓടുമേഞ്ഞ നാലമ്പലത്തിലേയ്ക്കുള്ള പ്രവേശനകവാടത്തിന് ഇരുവശവും വാതിൽമാടങ്ങൾ പണിതിട്ടുണ്ട്. തെക്കേ വാതിൽമാടം വിശേഷാൽ പൂജകൾക്കും ഹോമങ്ങൾക്കും ഉപയോഗിയ്ക്കുന്നു. വടക്കേ വാതിൽമാടം ഭജനകൾക്കും വാദ്യമേളങ്ങൾക്കുമുള്ള സ്ഥലമാണ്. നാലമ്പലത്തിന്റെ തെക്കുകിഴക്കുഭാഗത്ത് നിവേദ്യമുണ്ടാക്കാൻ തിടപ്പള്ളി പണിതിട്ടുണ്ട്. നിവേദ്യമുണ്ടാക്കുന്ന സമയത്ത് ഇതിനടുത്ത് നിൽക്കുമ്പോൾ നിവേദ്യവസ്തുവിന്റെ മണം പരക്കുന്നത് തിരിച്ചറിയാൻ കഴിയും. വടക്കുകിഴക്കേമൂലയിൽ ക്ഷേത്രക്കിണറും കാണാം. ഇതിൽ നിന്നെടുക്കുന്ന ജലം കൊണ്ടാണ് ഭഗവാന് അഭിഷേകവും നിവേദ്യവും നടത്തുന്നത്.

തളിയിൽ ശ്രീമഹാദേവ ക്ഷേത്രത്തിലെ ഉത്സവം ധനുമാസത്തിലെ തിരുവാതിര നക്ഷത്രം ആറാട്ട് വരത്തക്കവണ്ണം പത്തുനാൾ ആഘോഷിക്കുന്നു. തളിലപ്പന്റെ ആറാട്ട് നടക്കുന്നത് ഗോവിന്ദപുരം ശ്രീകൃഷ്ണസ്വാമി ക്ഷേത്രത്തിലാണ്. ആറാട്ട് കഴിഞ്ഞ് ഭഗവാന്റെ എഴുന്നള്ളത്ത് ക്ഷേത്രത്തിൽ തിരിച്ചെഴുന്നള്ളുമ്പോൾ ക്ഷേത്രാങ്കണത്തിൽ തിരുവാതിരകളി അരങ്ങേറാറുണ്ട്. അന്നേ ദിവസമാണ് ധനുമാസത്തിലെ "പൂത്തിരുവാതിര."

വെളുപ്പിന് 4:30 ന് പള്ളിയുണർത്തൽ
5:00 മണിക്ക് നടതുറപ്പ്, നിർമ്മാല്യദർശനം,
6:00 ന് ഉഷഃപൂജ
7:00 ന് എതൃത്തപൂജ
7:30 ന് എതൃത്ത ശ്രീബലി
8:30 ന് പന്തീരടി പൂജ
10:00 ന് ഉച്ചപൂജ
11:30 ന് ഉച്ച ശ്രീബലി
വൈകുന്നേരം 5:00 ന് നടതുറപ്പ്
6:30 ന് ദീപാരാധന
7:00 ന് അത്താഴ പൂജ, ശ്രീബലി
കടുത്തുരുത്തി തളി മഹാദേവക്ഷേത്രത്തിലെ തന്ത്രം മനയത്താറ്റ് ഇല്ലത്തിനു നിക്ഷിപ്തമാണ്.


റോഡ്
ഏറ്റുമാനൂർ-എറണാകുളം റോഡിൽ കടുത്തുരുത്തി ജംഗ്ഷനിലാണ് ക്ഷേത്രം സ്ഥിതിചെയ്യുന്നത്. പടിഞ്ഞാറേ ക്ഷേത്രഗോപുരം റോഡിൽ നിന്നുംതന്നെ കാണാൻ സാധിക്കും.

റെയിൽവേ
പ്രധാന റെയിൽവേസ്റ്റേഷൻ, കോട്ടയം ആണ്, ഏകദേശം 25 കിലോമീറ്റർ ദൂരെയാണ്. ഇന്ത്യയിലെ എല്ലാ പ്രധാന നഗരങ്ങളിലേക്കും ഇവിടെ നിന്നും യാത്രചെയ്യാവുന്നതാണ്.

എയർപോർട്ട്
ഏറ്റവും അടുത്തുള്ള വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി)


</doc>
<doc id="138997" url="https://ml.wikipedia.org/wiki?curid=138997" title="പാലിയം സമരം">
പാലിയം സമരം

1947 ൽ കൊച്ചിയിലെ നാടുവാഴി പാലിയത്തച്ചന്റെ വീടിനടുത്തുള്ള പാലിയം ക്ഷേത്രപരിസരത്ത് റോഡിൽ കൂടി അവർണ്ണർക്കും അഹിന്ദുക്കൾക്കും സഞ്ചരിക്കുന്നതിനുള്ള സ്വാത ന്ത്ര്യത്തിനു വേണ്ടി നടന്ന സമരം. 97 ദിവസം നീണ്ടുനിന്ന ഈ സമരത്തിൽ എല്ലാ രാഷ്ട്രീയപാർട്ടികളും, സമുദായസംഘടനകളും സജീവമായി പങ്കെടുത്തു. തുറമുഖത്തൊഴിലാളിയായിരുന്ന എ ജി വേലായുധൻ പൊലീസ് മർദനത്തിൽ കൊല്ലപ്പെട്ടു. സമരത്തിന്റെ ഔപചാരിക ഉദ്ഘാടനം സി.കേശവൻ നിർവ്വഹിച്ചു. കേരളത്തിലെ മറ്റു സമരങ്ങളിലേപ്പോലെ സമൂഹത്തിലെ കീഴാളരായിരുന്നു ഈ സമരത്തിന്റെ മുന്നണിയിൽ. ചുരുക്കത്തിൽ കീഴാള വർഗ്ഗങ്ങൾ മറ്റുമനുഷ്യരെപ്പോലെ തലയുയർത്തി പൊതുവഴിയിലൂടെ സഞ്ചരിക്കാൻ വേണ്ടിയുള്ള അവകാശത്തിനായാണ് പാലിയം സമരം നടന്നത്.

കേരളത്തിന്റെ നാനാഭാഗത്തു നിന്നും വന്നെത്തിയ സന്നദ്ധസമരഭടന്മാർ ധീരമായി അറസ്റ്റു വരിച്ചു. മറ്റു സാമൂദായികസംഘടനകളും, പത്രങ്ങളും വരെയും ഈ സമരത്തിൽ നിന്നും ഒഴിഞ്ഞു നിന്നു. കൊച്ചി-കൊടുങ്ങല്ലൂർ രാജകുടുംബാംഗങ്ങളും ഈ പ്രതിഷേധസമരത്തിൽ പങ്കുകൊണ്ടിരുന്നു. നിരോധനാജ്ഞ നിലനിന്നിട്ടും എ.കെ.ജി പാലിയത്ത് സമരത്തിനെത്തി. ഏപ്രിലിൽ ക്ഷേത്രപ്രവേശനം അനുവദിച്ചതിനെതുടർന്ന് പാലിയം റോഡിലൂടെ സഞ്ചരിക്കാൻ എല്ലാത്തരത്തിലുള്ള ആളുകൾക്കും അനുവാദം ലഭിച്ചു.

പഴയ കൊച്ചിസംസ്ഥാനത്തിൽ രാജാവ് കഴിഞ്ഞാൽ പിന്നെ പ്രധാനി പാലിയത്തച്ചനായിരുന്നു എന്നു പറയപ്പെടുന്നു. പാലിയത്തെ മേനോൻമാർക്ക് "അച്ചൻ" എന്ന സ്ഥാനപ്പേര് രാജാവ് നൽകിയിട്ടുള്ളതാണ്. കൊച്ചി സംസ്ഥാനത്തിലെ പ്രധാനമന്ത്രി സ്ഥാനവും, മുഖ്യസൈന്യാധിപസ്ഥാനവും പാലിയത്തച്ചൻമാർക്ക് തന്നെയായിരുന്നു. ഡച്ച് ഈസ്റ്റ് ഇന്ത്യാ കമ്പനിയുടെ പ്രതിനിധിയെ പാലിയത്തച്ചൻ താനുമായിട്ടുണ്ടായ ഒരു പ്രശ്നത്തിൽ വെട്ടിക്കൊലപ്പെടുത്തുകയുണ്ടായി. പാലിയത്തച്ചന്റെ സ്വാധീനശക്തി അറിയാവുന്ന ഡച്ചുകാർ പാലിയത്തച്ചനോട് എതിരിടാന മുതിർന്നില്ല. അത്രക്കു ഉഗ്രപ്രതാപിയായിരുന്നു പാലിയത്തച്ചന്മാർ.. അതുപോലെ തങ്ങളുടെ പ്രതാപത്തെ അംഗീകരിക്കാത്ത കീഴാളരെ യാതൊരൂ കൂസലും കൂടാതെ വധിക്കാനും ഈ കുടുംബക്കാർക്ക് മടിയില്ലായിരുന്നു

സ്വകാര്യക്ഷേത്രങ്ങൾ എല്ലാ ഹിന്ദുക്കൾക്കുമായി തുറന്നുകൊടുക്കുന്നതിൽ താൻഎതിരല്ലെന്ന് തന്നെ വന്നു കണ്ട് നിവേദനം സമർപ്പിച്ച പ്രജാമണ്ഡലം പ്രതിനിധികളോടായി രാജാവ് പറയുകയുണ്ടായി. അത്തരം ഒരു നീക്കത്തിന് രാജകൊട്ടാരം അനുകൂലമായിരിക്കുമെന്നും അദ്ദേഹം പറഞ്ഞു. എന്നാൽ സർക്കാർ ക്ഷേത്രങ്ങൾ എല്ലാ ഹിന്ദുക്കൾക്കുമായി തുറന്നുകൊടുക്കുന്നതിൽ സാങ്കേതികമായ ബുദ്ധിമുട്ടുകൾ ഉണ്ട് എന്നും രാജാവ് ഇവരോട് പറഞ്ഞിരുന്നതായി രേഖപ്പെടുത്തിയിരിക്കുന്നു. ക്ഷേത്രങ്ങളിൽ എല്ലാ ഹിന്ദുക്കൾക്കും പ്രവേശനം സാധ്യമാക്കണമെന്നാവശ്യപ്പെട്ടുകൊണ്ടുള്ള ഒരു നിവേദനം കൊച്ചിയിലെ കമ്മ്യൂണിസ്റ്റ് പാർട്ടിയുടെ നേതൃത്വത്തിൽ തയ്യാറാക്കി. ഏതാണ്ട് 60000 ത്തോളം ആളുകൾ ഈ ഭീമഹർജിയിൽ ഒപ്പിട്ടിരുന്നു. കൊച്ചിയിലെ മുഴുവൻ ഹിന്ദുക്കളും സമ്മതിച്ചാൽ ഈ നിവേദനത്തിലുള്ള കാര്യങ്ങൾ നടപ്പിലാക്കാം എന്നാണ് രാജാവ് നിവേദനത്തിനു മറുപടിയായി പറഞ്ഞത്. രാജഭയംകൊണ്ട് കുറേപ്പേരങ്കിലും ഇതിനു സമ്മതിക്കില്ലെന്ന് രാജാവിന് അറിയാമായിരുന്നു.


</doc>
<doc id="139021" url="https://ml.wikipedia.org/wiki?curid=139021" title="പട്ടിക്കാംതൊടി രാവുണ്ണി മേനോൻ">
പട്ടിക്കാംതൊടി രാവുണ്ണി മേനോൻ

ആധുനിക കഥകളിയുടെ പിതാവ് എന്ന് വിശേഷിപ്പിക്കാവുന്ന കഥകളി നടനാണ് പട്ടിക്കാംതൊടി രാവുണ്ണി മേനോൻ. പാലക്കാട് ജില്ലയിൽ ചെത്തല്ലൂർ എന്ന ഗ്രാമത്തിലാണ് പട്ടിക്കാംതൊടി തറവാട്. നാരായണിയമ്മയുടെയും മാധവൻ എമ്പ്രാന്തിരിയുടേയും പുത്രനായി 1880 സെപ്റ്റംബറിലാണ് അദ്ദേഹം ജനിച്ചത്..കഥകളിരംഗത്ത് അദ്ദേഹം നടനും അദ്ധ്യാപകനുമായി തന്റെ കഴിവു തെളിയിച്ചു. ആട്ടപ്രകാര കർത്താവ് എന്നും അദ്ദേഹത്തെ വിശേഷിപ്പിയ്ക്കാവുന്നതാണ്. കോട്ടയം തമ്പുരാന്റെ പ്രസിദ്ധമായ കഥകളെല്ലാം തന്നെ ഇന്നു കാണുന്ന രീതിയിൽ ചിട്ടപ്രകാരമായത് പട്ടിക്കം‌തൊടി രാവുണ്ണി മേനോൻ പ്രവർത്തനഫലമായാണ്. കല്ലുവഴിചിട്ടക്ക് ഇന്നു കാണുന്ന ഭംഗി വരുത്താൻ വെങ്കിടകൃഷ്ണഭാഗവതർ, മദ്ദളവിദ്വാനായ വെങ്കിച്ചസ്വാമി,ഗുരുവായൂർ കുട്ടൻമാരാർ, മൂത്തമന കേശവൻ നമ്പൂതിരി,ചുട്ടിയിലും കോപ്പുപണിയിലുംവിദഗ്ദ്ധനായ ഒതേനത്ത് ഗോവിന്ദൻ നായർ എന്നിവരാണ് രാവുണ്ണിമേനോടൊപ്പം സമശീർഷരായി പ്രവർത്തിച്ചത്. 


</doc>
<doc id="139024" url="https://ml.wikipedia.org/wiki?curid=139024" title="കുടിയേറ്റം">
കുടിയേറ്റം

വികസിതങ്ങളായ സ്ഥലങ്ങളിൽ നിന്നും അവികസിതങ്ങളായ സ്ഥലങ്ങളിലേക്ക് ജനതകളുടെ സംഘടിതമോ അസംഘടിതമോ ആയ ചേക്കേറലാണു കുടിയേറ്റം എന്നറിയപ്പെടുന്നത്. വളരെ പ്രാചീന കാലം മുതലേ ഉള്ളൊരു പ്രതിഭാസമാണിത്. കൃഷിയുടെ വ്യാപനത്തിനും പ്രദേശങ്ങളുടെ സർ‌വ്വതോന്മുഖമായ വികസനത്തിനും സാമ്പത്തികരംഗത്തെ വികസനത്തിനും അതുപോലെ സാമൂഹികവും സാംസ്‌കാരികവുമായ ഉണർ‌വിനും കുടിയേറ്റങ്ങൾ വഹിക്കുന്ന പങ്ക് വളരെ വലുതാണ്‌. തിരുവിതാംകൂറിന്റെ പലഭാഗങ്ങളിൽ നിന്നായി കൂട്ടമായും അല്ലാതെയും മലബാറിലേക്കു നടത്തിയ കുടിയേറ്റം കേരളചരിത്രത്തിലെ ഒരു പ്രധാന അധ്യായമാണ്

ഒരു പ്രദേശത്തുനിന്നും മറ്റൊരു പ്രദേശത്തേക്ക് സിഥിരമായോ താത്കാലികമായോ മാറിത്താമസിക്കുന്നതിനെയാണ് കുടന്നതുകൊണ്ട് അർത്ഥമാക്കുന്നത്. കുടിയേറ്റം രണ്ടുതരത്തിലാണുള്ളത്.രാജ്യാന്തരകുടിയേറ്റം,ആഭ്യന്തരകുടിയേറ്റം. രാജ്യാന്തരകുടിയേറ്റത്തെ രാജ്യാന്തര ഗമനം എന്നും രാജ്യാന്തര ആഗമനം എന്നും വീണ്ടും രണ്ടായി തിരിക്കാം.ഒരു രാജ്യത്തേക്ക് ജനങ്ങൾ വന്നുചേരുന്നതിനെ രാജ്യാന്തര ആഗമനം എന്നു പറയുന്നു. രാജ്യത്തിന്റെ അതിർത്തി കടന്നുള്ള കുടിയേറ്റങ്ങളാണ് രാജ്യാന്തരകുടിയേറ്റങ്ങൾ.ആഭ്യന്തരകുടിയേറ്റത്തിൽ സംസ്ഥാനാന്തകുടിയേറ്റം,സംസ്ഥാനആഭ്യന്തരകുടിയേറ്റം എന്നു തിരിക്കാം. സംസ്ഥാന ആഭ്യന്തര കുടയേറ്റത്തിൽ ജില്ലാന്തര കുടിയേറ്റവും ജില്ലാആഭ്യന്തരകുടിയേറ്റവും ഉൾപ്പെടുന്നു. 

കുുടിയേറ്റത്തിനു ഗുണഫലവും ദോഷഫലവും ഉണ്ട്. 

ഗുണഫലങ്ങൾ

.മാതൃരാജ്യത്തേക്കുള്ള വിദേശനാണ്യം ലഭ്യമാക്കുന്നു

.സാങ്കേതികവിദ്യയുടെ സകൈമാറ്റം ലങ്യമാകുന്നു.

.തൊഴിലവസരങ്ങൾ ലഭ്യമാകുന്നു.

.ഉയർന്ന വിദ്യാഭ്യാസ സൗകര്യങ്ങൾ ലഭ്യമാകുന്നു.

ദോഷഫലങ്ങൾ

.ചേരികളുടെ രൂപീകരണം

.വിഭവദൗർലഭ്യം

.വിഭവ ചൂഷണം

.അഭ്യസ്തവിദ്യരുടെയും യുവാക്കളുടെയും സേവനം രാജ്യത്തിനു നഷ്ടമാകുന്നു, 

ഗോത്രങ്ങളും വർഗങ്ങളും മെച്ചപ്പെട്ട താമസസൗകര്യങ്ങൾ‌ക്കും ഭക്ഷണത്തിനും സുരക്ഷിതത്വത്തിനും വേണ്ടി ആദ്യകാലം മുതൽ‌ക്കേ കുടിയേറ്റങ്ങൾ ഉണ്ടായിട്ടുണ്ട്. ആഹാരം, വസ്ത്രം, പാർ‌പ്പിടം എന്ന പ്രാഥമികാവശ്യങ്ങളായിരുന്നു അന്നവരെ അതിനു പ്രേരിപ്പിച്ച ഘടകം. പിന്നീട്, രാഷ്ട്രീയവും വംശീയവും മതപരവുമായ കാരണങ്ങളാലും കുടിയേറ്റങ്ങൾ നടന്നിട്ടുണ്ട്.

ഡിസംബർ 18 ന് അന്താരാഷ്ട്ര കുടിയേറ്റ ദിനമായി ഐക്യരാഷ്ട്രസഭ ആചരിക്കുന്നു.2000 ഡിസംബർ 4 ന് ചേർന്ന ഐക്യരാഷ്ട്രസഭ ജനറൽ അസംബ്ലിയിലെ 55/93 പ്രമേയത്തിലൂടെ യാണ് ഇത് അംഗീകരിച്ചത്.


</doc>
<doc id="139027" url="https://ml.wikipedia.org/wiki?curid=139027" title="ദ സെവൻത് സീൽ">
ദ സെവൻത് സീൽ

ഇഗ്മാർ ബെർഗ്മാൻ സംവിധാനം ചെയ്ത് 1957 ൽ പുറത്തിറങ്ങിയ സ്വീഡിഷ് ചലചിത്രമാണു ദ സെവൻത് സീൽ. ബർഗ്മാനേയും സ്വീഡിഷ് സിനിമയേയും വിശ്വസിനിമയിയിൽ പ്രഥമ സ്ഥാനത്തേക്കുയർത്തിയത് ഈ സിനിമയാണു.ബെർഗ്മാന്റെ തന്നെ നാടകമായ വുഡ് പൈന്റിങ് അടിസ്ഥാനമാക്കി ബൈബിളിലെ വെളിപാടു പുസ്തകത്തിൽ പരാമർശിക്കപ്പെടുന്ന ഏഴാമത്തെ മുദ്ര എന്ന ഭാഗത്തെ ആസ്പദമാക്കിയാണു ഈ സിനിമ ഒരുക്കിയിരിക്കുന്നത്. ഈ ചിത്രം 1957-ലെ കാൻസ് ചലച്ചിത്രമേളയിൽ ജൂറി പുരസ്ക്കാരത്തിന് അർഹമായി 
കുരിശു യുദ്ധങ്ങൾ നീണ്ടകാലം തുടർന്ന സ്വീഡിഷ് പ്രദേശത്ത് കൂടി പടയാളിയായ ആന്റോണീയോസ് ബ്ലോക്ക് തിരിച്ചു വരികയാണു.പ്ലേഗ് മരണം വിതച്ച് കൊണ്ടിരിക്കുന്ന മദ്ധ്യകാല യൂറോപ്പ്.കൂടെ കോമാളിയായ സഹായി.കടൽത്തീരത്ത് വെച്ച് അയാൾ മരണവുമായി മുഖാമുഖം കണ്ടുമുട്ടുന്നു. മരണസമയം ദീർഘിപ്പിക്കാനും, ദൈവമുണ്ടോ എന്ന സംശയം തീർക്കാനുമായി മരണവുമായൊരു ചതുരംഗക്കളിക്ക് ബ്ലോക്ക് വെല്ലുവിളിക്കുന്നു. വിജയം ഉറപ്പുള്ള മരണം വെല്ലുവിളി സ്വീകരിക്കുന്നു.ദീർഘമായ യാത്രയാണു പിന്നീറ്റ് .പലപ്പോഴും മരണവുമായി ഏറ്റുമുട്ടികൊണ്ട്.ഭയത്തിന്റെയും ,അന്ധവിശ്വാസത്തിന്റെയും,പകയുടെയും,സഹനത്തിന്റെയും കാഴ്ചകളിലൂടെയുള്ള യാത്ര.തെരുവിലെ കളിക്കാരും ,മോഷ്ടാവായി മാറുന്ന വൈദികനും.പിശാചു ബാധിചവളെന്നു പറഞ്ഞു തീയിലിട്ടു ചുടാൻ പോകുന്ന പെൺകുട്ടിയും,തെരുവു സർക്കസ് നടത്തി യാത്ര ചെയ്യുന്ന കുടുംബവും ഒക്കെ ഈ യാത്രക്കിടയിൽ ബ്ലോക്ക് കണ്ടുമുട്ടുന്നു.ചതുരംഗക്കളിയിൽ ആദ്യമൊക്കെ ചില നീക്കങ്ങളിൽ യോദ്ധാവ് മരണത്തിനു മുമ്പിൽ മേൽകൈ നേടുന്നുവെങ്കിലും പതുക്കെ മരണത്തിന്റെ നീരാളി കൈകളിലേക്ക് മുറുകുന്നു. ഈ ഘട്ടത്തിൽ കളി മതിയാക്കി ബ്ലോക്ക് നടന്നു നീങ്ങുന്നു. അത് സർക്കസ് കുറടുംബത്തെ മരണത്തിൽ നിന്നും രക്ഷപ്പെടുത്തനായിരുന്നു.മരണം കളിയിൽ വിജയിച്ചു. മലമുകളിലേക്ക് കൈകൾ കോർത്ത് പിടിച്ച് ബ്ലോക്കൗമ് സംഘവും നീങ്ങുന്നു.




</doc>
<doc id="139036" url="https://ml.wikipedia.org/wiki?curid=139036" title="നാരങ്ങാവെള്ളം">
നാരങ്ങാവെള്ളം

ചെറുനാരങ്ങയുടെ നീര് മുഖ്യ ചേരുവയായ ഒരു പാനീയം ആണ് നാരങ്ങാവെള്ളം (English:Lemonade). ലോകത്തിന്റെ പല ഭാഗങ്ങളിൽ ഇത് പല രീതിയിലാണ് തയ്യാറാക്കപ്പെടുന്നത്. 

നാരങ്ങ നീരിനെ വെള്ളമോ സോഡയോ ഉപയോഗിച്ച് നേർപ്പിച്ച് രുചിക്ക് ഉപ്പോ മധുരമോ ചേർക്കുന്നു. ഇത് പല രീതിയിൽ തയ്യാറാക്കാം.

ഒരു നാരങ്ങയുടെ നീരിൽ ആവശ്യത്തിന് വെള്ളം ചേർത്ത് രുചിക്ക് ആവശ്യമായ പഞ്ചസാരയും ഒരു നുള്ള് ഉപ്പും ചേർത്ത് ഇളക്കിയാണ് സാധാരണയായി വീടുകളിൽ നാരങ്ങാവെള്ളം തയ്യാറാക്കുന്നത്.

ആവശ്യമെങ്കിൽ നാരകത്തിന്റെ ചെറിയ ഒരു ഇലയോ പുതിനയിലയോ കൂടി ചതച്ചിട്ട് ചേർക്കും.

ഒരു നാരങ്ങയുടെ നീരിൽ ആവശ്യത്തിന് ഉപ്പും വെള്ളവും മാത്രം ചേർത്ത് ഇളക്കിയാണ് ഉപ്പിട്ട നാരങ്ങാവെള്ളം തയ്യാറാക്കുന്നത്. ആവശ്യമെങ്കിൽ നാരകത്തിന്റെ ചെറിയ ഒരു ഇലയോ പുതിനയിലയോ കൂടി ചതച്ചിട്ട് ചേർക്കും. 

വെള്ളത്തിന്‌ പകരം സോഡയും ഉപയോഗിക്കാം. ഈ പാനീയം ഉപ്പ് സോഡാ, നാരങ്ങാ സോഡ എന്നീ പേരുകളിൽ അറിയപ്പെടുന്നു.

കേരളത്തിൽ സാധാരണയായി കടകളിൽ ലഭിക്കുന്ന സർബത്ത്‌ നിർമ്മിക്കുന്നത് ഒരു ചെറുനാരങ്ങയുടെ പകുതിയുടെ നീര് പിഴിഞ്ഞ് ഒരു വലിയ ഗ്ലാസ് തണുത്ത വെള്ളമോ സോഡയോ ചേർത്താണ്. മധുരത്തിനായി പഞ്ചസാരയോ നന്നാരി നീരോ ചേർക്കുന്നു. കൂടുതൽ തണുപ്പ് വേണമെങ്കിൽ രണ്ടോ മൂന്നോ ഐസ് കഷണങ്ങൾ കൂടി ചേർക്കുന്നു.

കുലുക്കി - തെരുവുകളിൽ ലഭിക്കുന്ന കുടിക്കാൻ ഉപയോഗിക്കുന്ന പാനീയം. നാട്ടിൻപുറങ്ങളിലും നഗരങ്ങളിലും ലഭിക്കുന്നു. നാരങ്ങയാണ് പ്രധാന ചേരുവ. കുലുക്കിത്തയ്യാറാക്കുന്നതിനാലാണ് ഇതിന് ഈ പേരു ലഭിച്ചത്.

ദാഹശമനത്തിന് ഉത്തമമായ പാനീയമാണിത്. ചെലവ് കുറഞ്ഞതും അതേ സമയം ആരോഗ്യത്തിന് നല്ലതുമാണ്. ഗ്യാസ് ട്രബിൾ, ദഹനക്കേട് തുടങ്ങിയ ഉദരസംബന്ധമായ അസ്വസ്ഥതകൾക്ക് നാരങ്ങാ സോഡ കുടിയ്ക്കുന്നത് ആശ്വാസമേകും. 

നാരങ്ങ,
സോഡ,
ഉപ്പ് / പഞ്ചസാര

ആദ്യം നാരങ്ങ ഒരു ഗ്ലാസ്സിലേയ്ക്ക് പിഴിഞ്ഞെടുക്കുക. കുരു ഒഴിവാക്കുന്നതാണ് നല്ലത്. മുഴുവൻ നാരങ്ങ ആവശ്യമില്ലെങ്കിലും ഉണ്ടെങ്കിൽ സ്വാദേറും. ഉപ്പ് അല്ലെങ്കിൽ പഞ്ചസാര താല്പര്യമനുസരിച്ച് ഉപയോഗിക്കാവുന്നതാണ്. ആവശ്യത്തിന് ഉപ്പ്/പഞ്ചസാര ചേർത്ത ശേഷം ഗ്ലാസ്സിലേയ്ക്ക് സോഡ ഒഴിച്ച് നന്നായി ഇളക്കുക. ഉപ്പും പഞ്ചസാരയും രണ്ടും ഉപയോഗിച്ച് തയ്യാറാക്കുന്ന രീതിയും ഉണ്ട്. സോഡ തണുത്തതാകണമെന്ന് നിർബന്ധമില്ലെങ്കിലും തണുപ്പുണ്ടെങ്കിൽ നല്ലതാണ്.


</doc>
<doc id="139041" url="https://ml.wikipedia.org/wiki?curid=139041" title="ഡബ്ല്യഎക്സ് പൈത്തൺ">
ഡബ്ല്യഎക്സ് പൈത്തൺ

ഡബ്ല്യുഎക്സ് പൈത്തൺ ഒരു ടൂൾകിറ്റാണ്. ഡബ്ല്യൂഎക്സ് വിഡ്ജെറ്റ്സിന്റെ പൈത്തൺ വകഭേദമാണിത്. പൈത്തണിന്റെകൂടെ വരു്ന ടികിന്റർ എന്ന ലൈബ്രറിക്ക് പകരമായി ഉപയോഗിക്കാവുന്ന ടൂൾകിറ്റാണിത്. പൈത്തൺ എക്സ്റ്റൻഷൻ മോഡ്യൂളായിട്ടാണ് ഇത് ലഭ്യമാക്കിയിട്ടുള്ളത്. മറ്റു ചില പകരക്കാർ പൈജിടികെയും പൈക്യൂട്ടിയുമാണ്. ഡബ്ല്യൂഎക്സ് വിഡ്ജെറ്റ്സിന്റെ പോലെതന്നെ ഡബ്ല്യുഎക്സ് പൈത്തണും സ്വതന്ത്രസോഫ്റ്റ്വെയറാണ്.


</doc>
<doc id="139044" url="https://ml.wikipedia.org/wiki?curid=139044" title="തംബുരു">
തംബുരു

ശ്രുതിവാദ്യങ്ങളിലൊന്നാണ് തംബുരു. പ്ലാവിന്റെ തടികൊണ്ടാണ് തംബുരു നിർമ്മിക്കുന്നത്. പ്ലാവിന്റെ തടിയിൽ അകം പൊള്ളയായി അർധഗോളാ കൃതിയിൽ കുഴിച്ചുണ്ടാക്കിയ ഒരടി വലിപ്പമുള്ള കുടവും അതിനോടു ചേർന്ന് ഉദ്ദേശം മൂന്നടി നീളവും നാലിഞ്ചു വണ്ണവുമുള്ള അകം പൊള്ളയായ ഒരു ദണ്ഡും അതിന്മേൽ ഘടിപ്പിച്ചിട്ടുള്ള നാലു ബരഡകളും ഒരു ബ്രിഡ്ജും നാലു മണിക്കായകളുമാണ് തംബുരുവിനുള്ളത്.

മടിയിൽ വലതുവശത്തായി കുത്തനെ നിർത്തിയശേഷം വലതുകൈവിരലുകൾകൊണ്ട് ഓരോരോ തന്ത്രികളിൽ തട്ടിയാണ് തംബുരു വായിക്കുന്നത്. മീട്ടുമ്പോൾ ഏറ്റവും താഴെ അറ്റത്തായിരിക്കും കുടംപോലുള്ള ഭാഗം. അതിനുമുകളിലായുള്ള ദണ്ഡിന്റെ മറ്റേത്തലയ്ക്കൽ ബരഡകളുണ്ട്. കുടംപോലുള്ള ഭാഗത്തിന്റെ മധ്യത്തിലായാണ് വീതികൂടിയ ബ്രിഡ്ജുള്ളത്. ബരഡകളിൽ നിന്ന് ദണ്ഡിനുമുകളിലൂടെ വരുന്ന തന്ത്രികൾ ബ്രിഡ്ജിനു മുകളിൽക്കൂടി കുടംപോലുള്ള ഭാഗത്തിന്റെ കീഴറ്റത്തേയ്ക്കു ചെല്ലുന്നു. അവിടെയാണ് അത് വലിച്ചുചേർത്ത് ഘടിപ്പിച്ചിട്ടുള്ളത്. ഈ അറ്റത്തിനും ബ്രിഡ്ജിനുമിടയിലായി നാല് മണിക്കായകൾ കോർത്തിട്ടുമുണ്ട്.

തംബുരുവിന് നാല് കമ്പികളാണുള്ളത്. അവയെ മീട്ടുന്ന ക്രമത്തിൽ അതായത് ഇടത്തുനിന്ന് വലത്തോട്ട് ആദ്യത്തെ കമ്പി പഞ്ചമം, രണ്ടാമത്തേത് സാരണ, മൂന്നാമത്തേത് അനുസാരണ, ഒടുവിലത്തേത് മന്ദ്രം. ഇതിൽ ആദ്യത്തെ കമ്പി (പഞ്ചമം) മധ്യസ്ഥായി പഞ്ചമത്തിലും സാരണയും അനുസാരണയും താരസ്ഥായി ഷഡ്ജത്തിലും ഒടുവിലത്തെ കമ്പി (മന്ദ്രം) മധ്യസ്ഥായി ഷഡ്ജത്തിലുമാണ് ശ്രുതി ചേർക്കേണ്ടത്. ബരഡകൾ വേണ്ടതുപോലെ മുറുക്കിയും അയച്ചുമാണ് ശ്രുതി ശരിപ്പെടുത്തുന്നത്. കുടം വലതുവശം വരത്തക്കവിധം തംബുരു വിലങ്ങനെ മലർത്തിക്കിടത്തി ഇടതുകൈ കൊണ്ട് ബരഡകൾ മുറുക്കിയും അയച്ചും വലതു കൈവിരൽ കൊണ്ട് ആദ്യം സാരണയും അനുസാരണയും വെവ്വേറെ മീട്ടി നോക്കിയും ശ്രുതി ശരിപ്പെടുത്തണം. തുടർന്ന് പഞ്ചമത്തെ (ഇരിക്കുന്ന ആളിന്റെ അടുത്തുനിന്ന് നാലാമത്തെ കമ്പി) മധ്യസ്ഥായി പഞ്ചമത്തിലും മന്ദ്രത്തെ (ഇരിക്കുന്ന ആളിന്റെ തൊട്ടടുത്തുള്ള കമ്പി) മധ്യസ്ഥായി ഷഡ്ജത്തിലും ശ്രുതി ചേർക്കണം. ബ്രിഡ്ജിന്റെ മീതെയായി മുറുകി നില്ക്കുന്ന കമ്പികളുടെ ഇടയിൽ സിൽക്കിന്റെയോ പരുത്തിയുടെയോ നൂൽക്കഷണങ്ങൾ ഇട്ടിരിക്കും. ഈ നൂലുകളെ ജീവാളികൾ അഥവാ ജീവ എന്നും പറയാറുണ്ട്. ജീവ പിടിപ്പിക്കുന്നതുമൂലം തംബുരുവിന്റെ നാദത്തിനു ദൈർഘ്യം ലഭിക്കുന്നു. ബരഡകൾ മുറുകി ശരിപ്പെടുത്തിയതിനുശേഷം പിന്നെയും എന്തെങ്കിലും ചില്ലറ ക്രമീകരണങ്ങൾ ആവശ്യമായി വന്നാൽ മണിക്കായകൾ അങ്ങോട്ടുമിങ്ങോട്ടും നീക്കി അതു ശരിപ്പെടുത്താവുന്നതാണ്.

ഹാർമോണിയം, ശ്രുതിപ്പെട്ടി തുടങ്ങിയവയിൽ ഷഡ്ജവും പഞ്ചമവും മേൽ ഷഡ്ജവും ഒരേസമയത്ത് ഒന്നിച്ചു പുറപ്പെടുവിച്ച് അതിനെ ആധാരമാക്കിയാണ് പാടുന്നത്. ശ്രുതിയിടുന്ന ആളിന്റെ ശക്തിക്കനുസരിച്ച് ഈ മൂന്നു സ്വരങ്ങൾക്കും ഒരുമിച്ച് ശബ്ദം കൂട്ടുകയോ കുറയ്ക്കുകയോ ചെയ്യാമെന്നല്ലാതെ ഇടവിട്ട് ഓരോ സ്വരത്തെയും തുടർച്ചയായും മുറിയാതെയും പുറപ്പെടുവിക്കുക സാധ്യമല്ല. ഈ സ്വരങ്ങൾ ഒരുമിച്ചു ശബ്ദിക്കുമ്പോൾ ഒരു ബഹളമാണു സൃഷ്ടിക്കുന്നത്. തംബുരുവിലാകട്ടെ ഓരോന്നിനേയും ഇടവിട്ട് വഴിക്കു വഴിയെ മീട്ടാൻ കഴിയുമെന്നു മാത്രമല്ല ഓരോ കമ്പിയും മീട്ടുമ്പോൾ തുടർച്ചയായി കുറച്ചു നേരത്തോളം മുഴങ്ങുകയും ചെയ്യുന്നു. കൂടാതെ പഞ്ചമം മീട്ടിയാൽ കമ്പനത്തിന്റെ അന്ത്യത്തിൽ തീവ്രഋഷഭവും മന്ദ്രം മീട്ടിയാൽ കമ്പനത്തിന്റെ അന്ത്യത്തിൽ അന്തരഗാന്ധാരവും ധ്വനിക്കുന്നു. അതിനാൽ തംബുരുവിനു കർണാനന്ദകരവും അനുരണനാത്മകവുമായ ശ്രുതി ലഭിക്കുന്നു. ഇതു പാട്ടുകാരന് ശ്രുതിയിൽ ലയിച്ചു പാടാനുള്ള പ്രചോദനം നല്കുന്നു. ശ്രുതിപ്പെട്ടിയിലോ ഹാർമോണിയത്തിലോ ഇത്തരമൊരു പശ്ചാത്തലം സൃഷ്ടിക്കുക സാധ്യമല്ല.

ഹാർമോണിയം ശ്രുതിപ്പെട്ടി എന്നിവയുടെ സ്ഥാനത്ത് ഇപ്പോൾ സംഗീതാഭ്യസനത്തിനും സംഗീത കച്ചേരികൾക്കും തംബുരുവാണ് ഉപയോഗിക്കുന്നത്.




</doc>
<doc id="139048" url="https://ml.wikipedia.org/wiki?curid=139048" title="ബസ്മാചി പ്രസ്ഥാനം">
ബസ്മാചി പ്രസ്ഥാനം

റഷ്യൻ സാമ്രാജ്യത്തിന്റേയും, പിന്നീട് സോവിയറ്റ് റഷ്യയുടേയും ഭരണത്തിനെതിരെ പോരാടുന്നതിന് 1920-കളുടെ അവസാനം മദ്ധ്യേഷ്യയിൽ ഉടലെടുത്ത തുർക്കി വംശജരായ മുസ്ലീങ്ങളുടെ ഒരു സൈനികപ്രസ്ഥാനമായിരുന്നു ബസ്മാചി പ്രസ്ഥാനം (). കൊള്ളക്കാരൻ എന്നാണ് ഉസ്ബെക് ഭാഷയിൽ ബസ്മാചി എന്ന വാക്കിനർത്ഥം.

തുടക്കത്തിൽ മുൻ ബുഖാറ അമീർ സയിദ് ആലം ഖാന്റെ നേതൃത്വത്തിൽ സംഘടിച്ച ഈ പ്രസ്ഥാനം ഒളിപ്പോരുകളിലൂടെ സോവിയറ്റ് ഭരണകൂടത്തിന് തലവേദന സൃഷ്ടിച്ചെങ്കിലും 1920-ൽ സൈനിക-ഭരണ നടപടികളിലൂടെ അമർച്ച ചെയ്യാൻ സോവിയറ്റ് സേനക്കായി. എന്നാൽ 1921-ൽ മുൻ തുർക്കി സൈന്യാധിപനായിരുന്ന അൻവർ പാഷയുടെ നേതൃത്വത്തിൽ പുനഃസംഘടിക്കപ്പെട്ട ബസ്മാചികൾ പൂർവാധികം ശക്തിയോടെ ആഞ്ഞടിക്കുകയും ബുഖാറ മേഖലയിലെ പല പ്രദേശങ്ങളും അധീനതയിലാക്കുകയും ചെയ്തിരുന്നു. സോവിയറ്റ് ആക്രമണത്തെത്തുടർന്ന് 1922 അവസാനം അൻവർ പാഷ കൊല്ലപ്പെട്ടതോടെ ബസ്മാചി മുന്നേറ്റം നിലച്ചു.

സോവിയറ്റ് ഭരണത്തിന്റെ തുടക്കത്തിൽ 1920-ഓടെ, തുർക്കിസ്താൻ എ.എസ്.എസ്.ആറിലെ കൃഷിഭൂമിയിൽ ഗണ്യമായ കുറവുണ്ടാകുകയും ഇതിനു പുറമേ‌ സൈന്യത്തിനു വേണ്ടി സാധാരണക്കാരുടെ ഭക്ഷണസാധനങ്ങൾ ഏറ്റെടുത്ത സർക്കാർ നടപടി കൂടിയായപ്പോൾ മേഖലയിലെ പകുതിയോളം പേരും പട്ടിണിയിലായി. ഈ സമയത്താണ്‌ ബസ്മാചി പ്രസ്താനം മേഖലയിൽ ശക്തമായത്. മലമ്പ്രദേശങ്ങളെ ആസ്ഥാനമാക്കിയ ബസ്മാചി സൈനികർ, ചെമ്പടയുടെ ഭക്ഷണവണ്ടികളും താവളങ്ങളൂം ആക്രമിച്ചു. ഇസ്ലാമിൽ നിന്നും ആശയങ്ങളെ പിന്തുടർന്നതിനാൽ ഇസ്ലാമിന്റെ പരമ്പരാഗത ശക്തികേന്ദ്രമായിരുന്ന ഫെർഗാന തടത്തിൽ നിന്നും ബസ്മാചികൾക്ക് പിന്തുണ ലഭിച്ചിരുന്നു. മുൻ ബുഖാറ അമീറും മംഗിത് വംശത്തിലെ അവസാന ഭരണാധികാരിയും ആയിരുന്ന സയിദ് ആലം ഖാൻ, ബസ്മാചി പ്രസ്ഥാനത്തോടൊപ്പം ചേർന്നതോടെ ഇവരുടെ സൈനികശേഷി 30,000 അംഗങ്ങളിലധികമായി.

സൈനികനടപടികൾക്കൊപ്പം മേഖലയിലെ സാമൂഹിക-സാമ്പത്തികരംഗത്തും പരിഷ്കരണങ്ങൾ നടത്തിയാണ് സോവിയറ്റ് നേതൃത്വം ബസ്മാചികളെ നേരിട്ടത്. 1920 മാർച്ചിൽ പ്രഖ്യാപിച്ച ഒരു ഉത്തരവനുസരിച്ച് സാർ ഭരണകാലത്തുമുതൽ മദ്ധ്യേഷ്യൻ ജനതയിൽ നിന്നും റഷ്യക്കാർ പിടിച്ചെടുത്ത ഭൂമി, ഏതാണ് 2,80,000 ഹെക്റ്റർ, തദ്ദേശീയർക്ക് തിരികെ നൽകി. ഇക്കാലത്ത് ലെനിൻ മുൻകൈയെടുത്ത് തുർക്കിസ്താനിലെ റഷ്യൻ പക്ഷപാതിത്വം കൈകാര്യം ചെയ്യാൻ ഒരു കമ്മീഷനെ താഷ്കന്റീലേക്കയക്കുകയും റഷ്യൻ പക്ഷപാതികളും സ്ലാവ് വംശമേധാവിത്വത്തിൽ വിശ്വസിക്കുന്നവരുമായ റഷ്യക്കാരെ കമ്മീഷൻ, റഷ്യയിലേക്ക് തിരിച്ചയക്കുകയും ചെയ്തു. മദ്ധ്യേഷ്യൻ തദ്ദേശീയരെ, കമ്മ്യൂണിസ്റ്റ് പാർട്ടിയിലും സർക്കാർ സംവിധാനങ്ങളിലും ചേരാൻ കമ്മീഷൻ അഹ്വാനം ചെയ്തു. പുതിയ സാമ്പത്തികനയങ്ങളുടെ ഭാഗമായി സ്വകാരകച്ചവടത്തിന് അനുമതി നൽകിയതും മേഖലയിലെ മുസ്ലീം ജനതയുടെ വിശ്വാസം പിടിച്ചുപറ്റാൻ ഇടയാക്കി. ഇതോടെ ആന്തരികപ്രശ്നങ്ങൾളിലുഴലിയിരുന്ന ബസ്മാചി പ്രസ്ഥാനത്തിന്റെ പ്രസക്തി നഷ്ടമാകാൻ തുടങ്ങി.

ഒരു കേന്ദ്രീകൃതനേതൃത്വത്തിന്റെ അഭാവത്തിൽ 1920-ഓടെ ശക്തി ക്ഷയിച്ച പ്രസ്ഥാനത്തെ, ഇക്കാലത്ത് തുർക്കിയിൽ നിന്നെത്തിയ അവിടത്തെ മുൻ യുദ്ധകാര്യമന്ത്രിയായിരുന്ന അൻവർ പാഷയാണ് പുനരുജ്ജീവിപ്പിച്ചത്. പാൻ ഇസ്ലാമിസവും പാൻ തുർക്കിസവുമായിരുന്നു അൻവർ പാഷയുടെ പ്രധാന മുദ്രാവാക്യങ്ങൾ.

ഒന്നാം ലോകമഹായുദ്ധാനന്തരം, മോസ്കോവിൽ അഭയം തേടിയിരുന്ന അൻവർ പാഷ, സോവിയറ്റ് സർക്കാരിന്റെ ആശിർവാദത്തോടെ യുദ്ധമുഖത്തായിരുന്ന തുർക്കിസ്താനിലെ ഇസ്ലാമികകക്ഷികളെ അനുനയിപ്പിക്കാൻ പുറപ്പെട്ടു. എന്നാൽ ബുഖാറയിലെത്തിയ അദ്ദേഹം, തന്റെ ചുമതലകൾക്ക് വിരുദ്ധമായി, ബസ്മാചി പ്രസ്ഥാനത്തിൽ ചേരുകയും സയിദ് ആലം ഖാന്റെ ആശിർവാദത്തോടെ 1921 നവംബറീൽ പ്രസ്ഥാനത്തിന്റെ സർവസൈന്യാധിപനാകുകയും ചെയ്തു. ചിതറീക്കിടന്നിരുന്ന ബസ്മാചി സൈനികരെ ഏകീകരിച്ച് 16,000 പേരടങ്ങുന്ന ഒരു മികച്ച സൈന്യമായി വാർത്തെടൂക്കാൻ അൻവർ പാഷക്കു സാധിച്ചു. തുടർന്ന് നിരവധി ആക്രമണങ്ങളിലൂടെ ബുഖാറ സോവിയറ്റ് റിപ്പബ്ലികിന്റെ വലിയൊരു ഭാഗം അധീനതയിലാക്കാൻ 1922-ന്റെ തുടക്കത്തോടെ ബസ്മാചി പ്രസ്ഥാനത്തിനായി.

ബസ്മാചികൾക്കെതിരെയുള്ള നീക്കങ്ങൾക്ക് മേൽനോട്ടം വഹിക്കാൻ എസ്.എസ്. കാമനേവിനെയാണ് സോവിയറ്റ് നേതൃത്വം താഷ്കന്റിലേക്കയച്ചത്. തദ്ദേശീയരുടെ പിന്തുണ ഉറപ്പാക്കുന്നതിന് രാഷ്ട്രീയ-സാമ്പത്തികതന്ത്രങ്ങൾ പ്രയോഗിച്ച കാമനേവ്, ബസ്മാചികൾക്കെതിരെയുള്ള പോരാട്ടത്തിൽ മുസ്ലീം സൈനികരെ ഉപയോഗപ്പെടുത്തുകയും ചെയ്തു. മസ്ജിദുകളൂം വഖഫ് വസ്തുവകകൽളും ഇസ്ലാമികനേതൃത്വത്തിന് വിട്ടുകൊടുക്കുകയും മദ്രസകളൂം ശരി അത്ത് കോടതികളൂം വീണ്ടും തുറക്കാനും അനുവാദം കൊടുത്തു. അങ്ങനെ ബസ്മാചി വിരുദ്ധനടപടികൾക്ക് തദ്ദേശീയരുടെ പിന്തുണ ഉറപ്പാക്കി.

ഇതിനിടെ 1922 മേയിൽ മേഖലയിൽ നിന്നും പിൻമാറാൻ അൻവർ പാഷ, റഷ്യക്ക് അന്ത്യശാസനം നൽകി. എന്നാർ റഷ്യക്കാർ യുദ്ധത്തിന് തയ്യാറായിരുന്നു. കഫ്രൂനിൽ നടന്ന യുദ്ധത്തിൽ സോവിയറ്റ് പട, ബസ്മാചികളെ പരാജയപ്പെടൂത്തി. രക്ഷപെട്ട് അഫ്ഗാനിസ്താനിലേക്ക് കടക്കുന്നതിനിടെ, 1922 ഓഗസ്റ്റ് 5-ന് കിഴക്കൻ ബുഖാറയിലെ കുൽയാബ് തടത്തിലുള്ള ഖോവാലിങ്ങിനടുത്തു വച്ച് നടന്ന ഒരു ആക്രമണത്തിൽ അൻവർ പാഷ കൊല്ലപ്പെട്ടു. ഇത് ബസ്മാചി പ്രസ്ഥാനത്തിന് അന്ത്യം കുറിച്ചു.

1922 ഡിസംബറിൽ, യൂനിയൻ ഓഫ് സോവിയറ്റ് സോഷ്യലിസ്റ്റ് റിപബ്ലിക്സ് (യു.എസ്.എസ്.ആർ.)-ന്റെ സ്ഥാപനസമയത്ത് ഫെർഗാന തടത്തിൽ ഏതാണ്ട് 2000-ത്തോളം ബസ്മാചികൾ ഉണ്ടായിരുന്നു. രണ്ടുവർഷത്തിനകം തുർക്കിസ്താനിൽ ഈ പ്രസ്ഥാനം വേരറ്റു.



</doc>
<doc id="139054" url="https://ml.wikipedia.org/wiki?curid=139054" title="ടി.ഡി. ദാസൻ സ്റ്റാൻഡേർഡ് VI B">
ടി.ഡി. ദാസൻ സ്റ്റാൻഡേർഡ് VI B

മോഹൻ രാഘവൻ സംവിധാനം ചെയ്ത് 2010-ൽ പുറത്തിറങ്ങിയ ഒരു മലയാളചലച്ചിത്രമാണ് ടി.ഡി. ദാസൻ സ്റ്റാൻഡേർഡ് VI B. ബിജു മേനോൻ, ജഗദീഷ്, ശ്വേത മേനോൻ, അലക്സാണ്ടർ, ടീന എന്നിവരാണ് ഈ ചിത്രത്തിലെ പ്രധാന വേഷങ്ങൾ ചെയ്തിരിക്കുന്നത്. മികച്ച നവാഗത സംവിധായകനുള്ള സംസ്ഥാന ചലച്ചിത്ര അവാർഡ് മോഹൻ രാഘവന് ഈ ചിത്രത്തിലൂടെ ലഭിച്ചിട്ടുണ്ട്. ഈ ചിത്രത്തിലെ അഭിനയത്തിന് ബിജു മേനോൻ മികച്ച രണ്ടാമത്തെ നടനുമായി.
പാലക്കാടൻ ഗ്രാമത്തിലും ബാംഗ്ലൂർ നഗരത്തിലുമായി ജീവിക്കുന്ന രണ്ടു കൊച്ചു കുട്ടികൾ തമ്മിലുണ്ടാകുന്ന അസാധാരണ ബന്ധമാണ്‌ ഈ ചിത്രത്തിന്റെ പ്രമേയം. ഓർമ്മവയ്‌ക്കുന്നതിനു മുൻപ് തന്നെയും അമ്മയെയും വിട്ടുപോയ അച്ഛന് നിരന്തരം കത്തെഴുതുന്ന ചെറിയ കുട്ടിയായ ദാസനാണ് ഈ ചിത്രത്തിലെ ടൈറ്റിൽ കഥാപാത്രം. ദാസന്റെ അച്ഛൻ എന്നോ ഒഴിഞ്ഞുപോയ വീട്ടിലെ പുതിയ താമസക്കാർക്കാണ് ആ കത്തുകൾ ലഭിച്ചത്. അവിടെയുള്ള അമ്മുവെന്ന കൊച്ചു പെൺകുട്ടി ദാസന് അച്ഛനെഴുതുന്ന പോലെ മറുപടി എഴുതുകയാണ്. ദാസന് ആ മറുപടികൾ ഏറെ വിലമതിച്ച സമ്മാനങ്ങളായിരുന്നു. സ്വന്തം അച്ഛൻ എന്നെങ്കിലുമൊരിക്കൽ തിരിച്ചെത്തുമെന്നുള്ള പ്രതീക്ഷയിൽ കഴിയുന്ന ദാസന്റെയും അവൻ പിതാവിനയച്ച കത്ത്‌ വായിച്ച നഗരത്തിലെ ബാലികയുടേയും ഹൃദയവികാരങ്ങൾ ഹൃദയസ്‌പർശിയായി തന്നെ അവതരിപ്പിക്കാൻ മോഹൻ രാഘവൻ ഈ ചിത്രത്തിലൂടെ ശ്രമിക്കുന്നുണ്ട്.





</doc>
<doc id="139062" url="https://ml.wikipedia.org/wiki?curid=139062" title="തകരമരം">
തകരമരം

ലെഗുമിനോസെ (Leguminosae) സസ്യകുടുംബത്തിൽപ്പെടുന്ന ഇലകൊഴിയും വൃക്ഷമാണ് തകരമരം. ശാസ്ത്രീയ നാമം ടീറോകാർപസ് ഇൻഡിക്കസ് (Pterocarpus indicus). ചിറകുള്ള ഫലം എന്നർഥം വരുന്ന 'ടീറോകാർപ്പസ്' എന്ന ഗ്രീക്കുപദത്തിൽ നിന്നാണ് ഈ പേരു നിഷ്പന്നമായിട്ടുള്ളത്. വിത്തിനുചുറ്റിലും കാണപ്പെടുന്ന ചിറകുകളാണ് ഇതിന് ആധാരം.

മലയയോ അതിനോടടുത്തുള്ള ഉപദ്വീപു പ്രദേശങ്ങളോ ആയിരിക്കാം ഇതിന്റെ ജന്മദേശമെന്ന് കരുതപ്പെടുന്നു. ഈ പ്രദേശങ്ങളിൽനിന്നു കൊണ്ടുവന്നാണ് ഇന്ത്യയിലും മ്യാന്മാറിലും തകരമരം നട്ടുവളർത്തിയിട്ടുള്ളത്.

തകരമരം 15 മീറ്ററിലധികം ഉയരത്തിൽ വളരുന്നു. ഇലകൾക്ക് 20-25 സെ.മീ. നീളമുണ്ട്. ഇലത്തണ്ടിൽ (rachis) 5-9 പർണകങ്ങൾ ഏകാന്തരമായി വിന്യസിച്ചിരിക്കുന്നു. പർണകങ്ങൾ 7.5-10 സെ.മീ. നീളവും 0.5-6.25 സെ.മീ. വീതിയും കടും പച്ചനിറവും ഉള്ളവയാണ്. ഇവ അണ്ഡാകാരമോ വർത്തുളമോ ആയിരിക്കും. പർണകങ്ങളുടെ അഗ്രഭാഗം നിശിതമോ വിഭജിക്കപ്പെട്ടതോ ആയിരിക്കും; ആധാരഭാഗം ഉരുണ്ടിരിക്കുന്നു.

മെയ്-ആഗസ്റ്റ് മാസങ്ങളാണ് തകരമരത്തിന്റെ പുഷ്പകാലം. ഇലകളുടെ കക്ഷ്യങ്ങളിൽ നിന്ന് സ്തൂപ (racem) പുഷ്പമഞ്ജരിയായിട്ടാണു പുഷ്പങ്ങളുണ്ടാകുന്നത്. ഓരോ കക്ഷ്യത്തിൽ നിന്നും 15 സെ.മീറ്ററോളം നീളമുള്ള ഒന്നോ രണ്ടോ പുഷ്പമഞ്ജരികളുണ്ടാകുന്നു. ഓരോ പുഷ്പമഞ്ജരിയിലും സ്വർണ്ണനിറവും സുഗന്ധവുമുള്ള നിരവധി പുഷ്പങ്ങളുണ്ടായിരിക്കും. ബാഹ്യദളപുഞ്ജം ആറു മി.മീ. നീളമുള്ളതും അഞ്ചുപാളികളോടു കൂടിയതുമാണ്. ദളപുടത്തിൽ ചുളിവുകളോടുകൂടിയ പതാക ദളവും കീൽ ദളവുമാണുള്ളത്. 10 കേസരങ്ങളുണ്ട്; അതിൽ ഒമ്പതുകേസരങ്ങളുടേയും കേസരതന്തുക്കൾ യോജിച്ചിരിക്കും; ഒരെണ്ണം സ്വതന്ത്രവും. 2.5-5 സെ.മീ വ്യാസമുള്ള ശിംബ(pod)മാണ് ഫലം. മൂപ്പെത്താത്ത ഫലങ്ങളിൽ സിൽക്കുപോലുള്ള രോമങ്ങളുണ്ടായിരിക്കും. വിത്തുകൾക്കു ചുറ്റിലുമായി പാരച്യൂട്ടുപോലെയുള്ള ചിറകുകൾ കാണപ്പെടുന്നു. വിത്തുകൾ കാറ്റിൽ പറക്കുമ്പോൾ വായുവിൽ തങ്ങിനില്ക്കാൻ സഹായിക്കുന്നത് ഈ ചിറകുകളാണ്.

വിത്തും കാണ്ഡവും ഉപയോഗിച്ച് പ്രജനനം നടത്തുന്നു. മഴക്കാലാരംഭത്തോടെയാണ് തൈകൾ പറിച്ചുനടേണ്ടത്.

തകരമരത്തിൽ നിന്നു സ്രവിക്കുന്ന ഒരിനം പശ ഔഷധങ്ങളുണ്ടാക്കാനുപയോഗിക്കുന്നു. തടിക്ക് ചുവപ്പു കലർന്ന തവിട്ടുനിറമാണുള്ളത്. തടി കടുപ്പമുള്ളതും ചിതൽ പിടിക്കാത്തവിധം ദൃഢവുമായതിനാൽ ഗൃഹോപകരണങ്ങളുണ്ടാക്കാനുപയോഗിക്കുന്നു. തകരമരം അലങ്കാരവൃക്ഷമായി നട്ടുവളർത്തുന്നു.



</doc>
<doc id="139064" url="https://ml.wikipedia.org/wiki?curid=139064" title="കാക്കോത്ത് ഭഗവതി ക്ഷേത്രം">
കാക്കോത്ത് ഭഗവതി ക്ഷേത്രം

കണ്ണൂരിലെ പുരാതനമായ ഭഗവതി ക്ഷേത്രമാണ് കാക്കോത്ത് ഭഗവതി ക്ഷേത്രം. ടിപ്പുവിന്റെ പടയോട്ടക്കാലത്ത് നശിപ്പിക്കപ്പെടാതെ പോയ അപൂർവ്വം ക്ഷേത്രങ്ങളിലൊന്നാണിത്.


</doc>
<doc id="139067" url="https://ml.wikipedia.org/wiki?curid=139067" title="തകാകുസു ജൂഞ്ജിരൊ">
തകാകുസു ജൂഞ്ജിരൊ

ജപ്പാൻകാരനായ ഇന്തോളജിസ്റ്റായിരുന്നു തകാകുസു ജൂഞ്ജിരോ. 1866-ൽ ജനിച്ചു. സംസ്കൃതം, പാലി, ചൈനീസ് എന്നീ ഭാഷകളിലും ബൌദ്ധദർശനത്തിലും മറ്റു ഭാരതീയ ദർശനങ്ങളിലും നിഷ്ണാതനായിരുന്നു. ഭാരതത്തിലേ യും മലയയിലേയും ബുദ്ധമതാചാരങ്ങളെ സംബന്ധിച്ച് ഇത്സിങ് തുടങ്ങിയ പൂർവികർ നടത്തിയ പഠനം തകാകുസുവിന്റെ ഗവേഷണത്തിനു പ്രചോദകമായിത്തീർന്നു. ബുദ്ധമതത്തിന്റെ അടിസ്ഥാനതത്ത്വങ്ങൾ വിശകലനം ചെയ്ത് തയ്യാറാക്കിയ ഗ്രന്ഥമാണ് "ദി എസ്സൻഷ്യൽസ് ഒഫ് ബുദ്ധിസ്റ്റ് ഫിലൊസഫി". ബുദ്ധഘോഷന്റെ സമന്തപാസാദികയുടെ പ്രസാധനവും വിവർത്തനവും ശ്രദ്ധേയമാണ്. "എ പാലി ക്രെസ്റ്റോമെദി വിത് ചൈനീസ് ഇക്വിലന്റ്സ്" (അ ജമഹശ ഇവൃലീഠാമവ്യേ ഠംശവേ ഇവശിലലെ ഋഠൂഠൗശ്മഹലി) എന്ന കൃതി പാലി, ചൈനീസ് ഭാഷകളിലെ ബൌദ്ധ ധർമഗ്രന്ഥങ്ങളിൽ തകാകുസുവിനുണ്ടായിരുന്ന പാണ്ഡിത്യം വെളിപ്പെടുത്തുന്നു. ടോക്യോയിലെ ഇംപീരിയൽ സർവകലാശാലയിൽ 1901-ൽ സംസ്കൃതപഠനവിഭാഗം സ്ഥാപിതമായത് ഇദ്ദേഹത്തിന്റെ ഉത്സാഹത്താലായിരുന്നു.

ഉപനിഷത്തുകളിലേയും ഭഗവദ്ഗീതയിലേയും തത്ത്വദർശന ത്തിന്റെ പഠനത്തിൽ ദത്തശ്രദ്ധനായിരുന്ന തകാകുസു, തായ് കെൻ കിമുര, ഹാകുജു ഉയി എന്നിവരുടെ സഹകരണത്തോടെ 126 ഉപനിഷത്തുകൾ ജാപ്പനീസ് ഭാഷയിലേക്കു വിവർത്തനം ചെയ്തു പ്രസിദ്ധീകരിച്ചു (1922-24). കെ.വാതാനാബെയുടെ സഹകരണത്തോടെ ചൈനീസ് ത്രിപിടകം ഓരോ വാല്യത്തിനും 1000 പേജു വീതമുള്ള 55 വാല്യമായി പ്രസാധനം ചെയ്തതാണ് (1924-29) ശ്രദ്ധേയമായ മറ്റൊരു സംരംഭം. ഇതിന്റെ അനുബന്ധമായി പിൽക്കാലത്ത് മുപ്പതു വാല്യവും ചിത്രങ്ങളുടെ ശേഖരമായി 12 വാല്യവും കാറ്റലോഗും ഇൻഡെക്സും ഉൾപ്പെടുന്ന 3 വാല്യവും (ആകെ 100 വാല്യം) പ്രസിദ്ധീകൃതമായി. ഈ ബൃഹദ്ഗ്രന്ഥം തയ്ഷൊ ത്രിപിടകം എന്ന പേരിലറിയപ്പെടുന്നു. എം. നാഗായ്യുടെ സഹകരണത്തോടെ പാലിഭാഷയിലുള്ള ത്രിപിടകത്തിന് ജാപ്പനീസിൽ രചിച്ച വിവർത്തനം എഴുപതു വാല്യമായി പ്രസിദ്ധീകരിക്കപ്പെട്ടു (1935-40). ഇദ്ദേഹം പ്രസിദ്ധീകരിച്ച ഗ്രന്ഥങ്ങൾ ജപ്പാനിലും ചൈനയിലും ബുദ്ധധർമത്തിന്റേയും ഭാരതീയ ദർശനങ്ങളുടേയും പഠന ഗവേഷണങ്ങൾക്കു പ്രചോദനം നല്കി.


</doc>
<doc id="139075" url="https://ml.wikipedia.org/wiki?curid=139075" title="തകിട്">
തകിട്

ലോഹത്തിന്റെ വളരെ നേർത്ത പാളി തകിട് എന്നപേരിൽ അറിയപ്പെടുന്നു. ലോഹങ്ങളുടെ സവിശേഷ ഗുണമായ തന്യത (Ductility)യാണ് തകിടുകളുണ്ടാക്കാൻ സാധിക്കുന്നതിനാധാരം. തന്യത വളരെ കൂടിയ ലോഹമായ സ്വർണത്തിൽ നിന്നാണ് ഏറ്റവും കനം കുറഞ്ഞ തകിടുണ്ടാക്കുവാൻ കഴിയുന്നത് (0.0000075 സെ.മീ.). ഏതാണ്ട് എല്ലാ ലോഹങ്ങളേയും അവയുടെ കട്ടികൂടിയ അലോയികളേയും തകിടുകളാക്കാൻ സാധിക്കും.

ലോഹഅയോണുകളും (M) സംയോജക ഇലക്ട്രോണുകളും തമ്മിലുള്ള ബന്ധം (metallic bond) തീരെ ശക്തമല്ലാത്തതിനാൽ ഇലക്ട്രോണുകൾക്ക് M അയോണുകളുടെ ആകർഷണത്തിൽ നിന്ന് സ്വതന്ത്രമായി ചലിക്കുവാൻ സാധിക്കുന്നു. മാത്രമല്ല, ലോഹബന്ധങ്ങൾക്ക് സ്ഥിരമായ ഒരു ദിശയില്ല. M അയോണും സംയോജക ഇലക്ട്രോണുകളും തമ്മിലുള്ള ബന്ധം എല്ലാ ദിശ കളിലും തുല്യമായിരിക്കും. കൂടാതെ ലോഹ അയോണുകളും ക്രിസ്റ്റലിന്റെ ജാലികാ (lattice) ഘടനയും തമ്മിലുള്ള ബന്ധവും ദൃഢമല്ല. അതിനാൽ Mഅയോണുകൾക്ക് ഒരു ജാലികത്തിൽ നിന്ന് മറ്റൊന്നിലേക്ക് അനായാസേന മാറുവാൻ സാധിക്കും. എന്നാൽ ക്രിസ്റ്റലിനെ സംബന്ധിച്ചിടത്തോളം യാതൊരു മാറ്റവും സംഭവിക്കുന്നില്ല. കാരണം സ്ഥാനീകൃതമല്ലാത്ത ഇലക്ട്രോണുകൾ ക്രിസ്റ്റലിന്റെ എല്ലായിടത്തും ലഭ്യമാണ്. ഇപ്രകാരം ലോഹബന്ധങ്ങൾ യഥേഷ്ടം മാറുവാനും പുതിയവ സ്ഥാപിക്കുവാനും സാധിക്കുന്നതിനാലാണ് ലോഹങ്ങളെ ഇടിച്ചു പരത്തി നേർത്ത തകിടുകളാക്കുവാൻ കഴിയുന്നത്.

ഏറ്റവുമധികം ഉത്പാദിപ്പിക്കപ്പെടുന്ന ലോഹത്തകിട് അലൂമിനിയത്തിന്റേതാണ്. 0.0005 സെ.മീ. മാത്രം കനമുള്ള അലൂമിനിയം തകിടുകളുണ്ടാക്കുവാൻ കഴിയും. 0.0005- 0.0017 സെ.മീ. വരെ തകിടുകളുണ്ടാക്കാൻ ശുദ്ധമായ അലൂമിനിയവും കൂടുതൽ ബലമുള്ള തകിടുകളുണ്ടാക്കാൻ അലൂമിനിയം അലോയികളും ഉപയോഗിക്കുന്നു. ഭക്ഷ്യവസ്തുക്കളും മറ്റും പൊതിയാനുള്ള പായ്ക്കിങ് സാമഗ്രിയായി അലൂമിനിയം തകിടുകൾ വ്യാപകമായി ഉപയോഗിക്കുന്നു. ഈർപ്പമോ വായുവോ കടക്കുന്നില്ല, ദുർഗന്ധമോ അരുചിയോ സൃഷ്ടിക്കുന്നില്ല, തുരുമ്പെടുക്കുന്നില്ല എന്നിവയാണ് ഒരു പായ്ക്കിങ് സാമഗ്രിയെന്ന നിലയ്ക്ക് അലൂമിനിയം തകിടുകളെ മേന്മയുള്ളതാക്കുന്നത്. കപ്പാസിറ്ററുകൾ, കളിപ്പാട്ടങ്ങൾ, ഗാസ്കറ്റുകൾ, കുഴലുകളുടെ ആവരണം, ഛായാഗ്രഹണ തകിടുകൾ, ആശ്മ മുദ്രണ പാളി (lithographic plates)കൾ എന്നിവയുടെ നിർമ്മാണത്തിന് അലൂമിനിയം തകിടുകൾ ഉപയോഗിക്കുന്നു.

ക്രിസ്മസ് ട്രീ അലങ്കരിക്കുന്നതിനും വൈദ്യുത കണ്ടൻസറുകൾ, വാഹനങ്ങളിലെ റേഡിയേറ്ററുകൾ എന്നിവയിലും എക്സ്റേ ഫിലിമുകളുടെ പായ്ക്കിങ് സാമഗ്രിയായും ടിൻ-ഈയത്തകിടുകൾ ഉപയോഗിക്കാറുണ്ട്. ടിൻ തകിടുകൾക്ക് വില കൂടുതലായതിനാൽ ഒരു പായ്ക്കിങ് സാമഗ്രി എന്ന നിലയിൽ ഇതിനുപകരം അലൂമിനിയം തകിടുകളാണ് ഇന്ന് വ്യാപകമായി ഉപയോഗിച്ചു വരുന്നത്. കണ്ടൻസർ തകിടുണ്ടാക്കാൻ ടിൻ-ഈയ അലോയി (83 ശ.മാ. Sn, 15 ശ.മാ. Pb, 2 ശ.മാ. Sb) ആണ് പ്രയോജനപ്പെടുത്തുന്നത്.

സ്വർണത്തകിടുകളെ വീണ്ടും അടിച്ചു പരത്തി അതീവ നേർത്ത തകിടു(Gold leaf)കളാക്കാൻ സാധിക്കും. കൃത്രിമ പല്ലുകളുണ്ടാക്കാനും പല്ലുകളിലെ ദ്വാരങ്ങൾ അടയ്ക്കാനും കളിമൺപാത്രങ്ങളും ഗ്ളാസും അലങ്കരിക്കാനും സ്വർണ ത്തകിടുകളുപയോഗിച്ചുവരുന്നു.

ലോഹത്തകിടുകൾക്ക് മതപരമായ പ്രാധാന്യവും കല്പിച്ചു കാണുന്നു. ദേഹരക്ഷ, ശത്രുസംഹാരം, അഭീഷ്ടസിദ്ധി തുടങ്ങിയവയ്ക്കായി തകിടു ജപിച്ചുകെട്ടുന്ന പതിവുണ്ട്. 


</doc>
<doc id="139084" url="https://ml.wikipedia.org/wiki?curid=139084" title="മോതിരത്തത്ത">
മോതിരത്തത്ത

ലോകത്തിലെ വിവിധയിനം തത്തകളിൽ ഏറ്റവും കൂടുതലായി കാണപ്പെടുന്ന ഒരു ഇനമാണ് മോതിരത്തത്ത. നാട്ടുതത്ത, വാലൻതത്ത, പഞ്ചവർണ്ണതത്ത (പഞ്ചവർണ്ണക്കിളി) എന്നും ഇവ അറിയപ്പെടുന്നു. കൊക്കിന്റെ നിറം ചുകപ്പാണെങ്കിലും കൊക്കിന്റെ അവസാനമായി ഒരു കറുത്തവര അതിരായി നിൽക്കുന്നു. കഴുത്തിനെ ചുറ്റി പോകുന്ന ഒരു കറുത്ത വളയവും അതിനു തൊട്ടു താഴേയായി ഒരു ഇളംചുമപ്പ് വര പൂവന്റെ ലക്ഷണമാണ് .പെണ്ണിനു ഈ വളയങ്ങൾക്കു പകരം ഇളമ്പച്ച നിറത്തിലുള്ള വളയമാകും കാണുക. മുകൾ വശത്തെ നീലയും അടിവശത്തെ മഞ്ഞയുള്ള വാലുമൊഴിച്ചാൽ മുഴുവനും പച്ചനിറമാണ്. കുഞ്ഞുങ്ങൾക്കും കറുത്തവളയം കാണുകയില്ല.


</doc>
<doc id="139085" url="https://ml.wikipedia.org/wiki?curid=139085" title="യൂറേഷ്യൻ മഞ്ഞക്കിളി">
യൂറേഷ്യൻ മഞ്ഞക്കിളി

ഒരു ദേശാടനപക്ഷിയാണ് യൂറേഷ്യൻ മഞ്ഞക്കിളി. കൊക്ക് നല്ല ചുകപ്പ്. കൊക്കിൽ നിന്നും തുടങ്ങുന്ന കൺപ്പട്ടയ്ക്ക് നല്ല കറുപ്പ്. പൂവന്റെ ശരീരത്തിലെ വരകൾക്കെല്ലാം നല്ല കറുപ്പാണ്. കറുത്ത വരകൾ ഒഴിച്ചാൽ ശരീരം മുഴുവൻ നല്ല മഞ്ഞനിറമാണ്. മഞ്ഞകിളിക്ക് കണ്ണ് നല്ല ചുമപ്പാണ്ണ്. പിടയ്ക്ക് പൂവനെ വച്ച് നോക്കുമ്പോൾ മങ്ങിയ കറുപ്പാണുള്ളത്. പിടയ്ക്ക് ശരീരത്തിലെ മഞ്ഞനിറത്തിനു പകരം മഞ്ഞയിൽ പച്ചകലർന്ന നിറമാണ്. മാറിൽ തവിട്ടുനിറത്തിൽ കുറെ വരകൾ കാണാം. ചിറകുകൾ പച്ചകലർന്ന തവിട്ടുനിറം.



</doc>
<doc id="139086" url="https://ml.wikipedia.org/wiki?curid=139086" title="ബുക്ക്മൂച്ച്">
ബുക്ക്മൂച്ച്

സൗജന്യ പുസ്തക വെച്ചുമാറ്റസൈറ്റാണ് ബുക്ക്മൂച്ച്. വായിച്ചു കഴിഞ്ഞ പുസ്തകങ്ങൾ മറ്റു ആവശ്യക്കാർക്ക് അയച്ചു കൊടുത്ത് പകരം ലഭിക്കുന്ന പോയിന്റുകൾ ഉപയോഗിച്ച് വേറെ പുസ്തകങ്ങൾ കരസ്ഥമാക്കുക എന്നതാണ് വിനിമയ രീതി.
mooch എന്ന ഇംഗ്ലീഷ് പദത്തിന് സൗജന്യമായി കരസ്ഥമാക്കുക, ഓസിനു കാര്യം സാധിക്കുക, അടിച്ചു മാറ്റുക എന്നൊക്കെ അർഥമുണ്ട്. ഈ സൈറ്റിന്റെ ലക്ഷ്യവും വ്യത്യസ്തമല്ലെന്നതുകൊണ്ടാണ് ഈ പേർ.
2006ൽ ജോൺ ബക്ക്മാൻ എന്ന അമേരിക്കകാരനാണ് ഈ സൗജന്യ പുസ്തക കൈമാറ്റ ആശയം പ്രാവർത്തികമാകിയത്. ബക്കമാൻ തന്നെ എഴുതി തയ്യാറാക്കിയ പ്രോഗ്രമാണ് ഇതിനായി ഉപയോഗിക്കുന്നത്. ഇപ്പോഴും സൈറ്റ് പരിപാലിക്കുന്നതും നിലനിർത്തുന്നതും ബക്ക്മാൻ തന്നെ. ലാഭേച്ഛരഹിത സംരംഭമാണ്(not for profit organization) ബുക്ക് മൂച്ച്.


2006ൽ ആരംഭിച്ച ബുക്ക് മൂച്ചിൽ ഇന്ന് ഒന്നേമുക്കാൽ ലക്ഷം അംഗങ്ങളുണ്ട്. ഇതുവരെ 25ലക്ഷത്തിൽ പരം പുസ്തകങ്ങൾ കൈമാറ്റം ചെയ്യപ്പെട്ടു കഴിഞ്ഞു.നിലവിൽ ഇരുപത് ലഷത്തിൽ പരം പുസ്തകങ്ങൾ വിനിമയത്തിനു ലഭ്യമാണ്. 120 രാജ്യങ്ങളിൽ ഉപയോക്താക്കൾ ഉണ്ട്. ഒരംഗം മാത്രമുള്ള അഫ്ഗാനിസ്ഥാൻ, ഭൂട്ടാൻ ലൈബീരിയ എന്നീ രാജ്യങ്ങൾ മുതൽ 15000ൽ പരം അംഗങ്ങൾ വീതമുള്ള അമേരിക്ക ബ്രിട്ടൺ എന്നിവ ഇതിൽ പെടുന്നു.ഇന്ത്യൻ ഉപയോക്താക്കളുടെ എണ്ണം 273 ആണ്.


</doc>
<doc id="139087" url="https://ml.wikipedia.org/wiki?curid=139087" title="ചീനമഞ്ഞക്കിളി">
ചീനമഞ്ഞക്കിളി

ചീനമഞ്ഞക്കിളി. കണ്ണുകൾ നല്ല ചുമപ്പ് നിറം. കൊക്ക് നല്ല റോസ്. കണ്ണിലൂടെ കടന്നുപ്പോകുന്ന നല്ല വീതിയുള്ള കറുത്തപ്പട്ട, കഴുത്തിനു പിറകിലൂടെ പോയി രണ്ടു കണ്ണുകളെ തമ്മിൽ ബന്ധിപ്പിക്കുന്നു. ഒരു ദേശാടനപക്ഷിയാണ്. സെപ്റ്റംബർ മുതൽ ഏപ്രിൽ മാസങ്ങളിലാണ് കൂടുതലായും ഇവയെ നമ്മുടെ നാട്ടിൽ കാണുന്നത്. സൈബീരിയയിൽനിന്നും ഏഷ്യയുടെ വടക്കുകിഴക്കൻ പ്രദേശത്തുനിന്നുമാണ് ഇവ കേരളത്തിലേയ്ക്ക് എത്തുന്നത്.


</doc>
<doc id="139088" url="https://ml.wikipedia.org/wiki?curid=139088" title="ചെമ്പുകൊട്ടി">
ചെമ്പുകൊട്ടി

ചെമ്പുകൊട്ടി . ശരീരം ആകെ പച്ചനിറം. ചിറകുകൾ,പിൻ കഴുത്തുമുതൽ വാലിനറ്റം വരെ കടുപച്ച നിറം.കൊക്കിന്റെ കടമുതൽ പിൻ കഴുത്തുവരെ കടുംചുമപ്പ്. ഈ ചുമപ്പിനും പിൻ കഴുത്തിലെ പച്ചയ്ക്കുമിടയിൽ കറുത്തപ്പട്ട.കണ്ണിനുചുറ്റുമുള്ള മഞ്ഞപ്പൊട്ടിനെ രണ്ടാക്കുന്ന കറുത്തപ്പട്ട. താടിയും തൊണ്ടയും മഞ്ഞ. ചുമന്ന കാലുകൾ. നെഞ്ചിൽ ചുമന്ന ഒരു ചന്ദ്രകല.ഉയരമുള്ള മരങ്ങളുടെ നെറുകയില്ലുള്ള ചില്ലകളിൽ ഇരിക്കാൻ കൂടുതൽ താല്പര്യം.



</doc>
<doc id="139089" url="https://ml.wikipedia.org/wiki?curid=139089" title="ആൽക്കിളി">
ആൽക്കിളി

"'ആൽക്കിളി" . താടി, തൊണ്ട, നെറ്റി, മുഖം എന്നിവ നല്ല ചുമപ്പാണ്. ശരീരം ആകെ പച്ച. ചിറകുകൾ, പിൻ കഴുത്തുമുതൽ വാലിനറ്റം വരെ കടും പച്ചനിറം. കാലിന് നല്ല ചുമന്ന നിറം.

പശ്ചിമഘട്ടത്തിൽ ഗോവ മുതൽ ദക്ഷിണകേരളം വരെയുള്ള 1200 മീറ്റർ വരെ ഉയരമുള്ള മലമ്പ്രദേശങ്ങളിലെ ഈർപ്പമേറിയ നിത്യഹരിതവനങ്ങളിലാണ് ആൽക്കിളി എന്നറിയപ്പെടുന്ന ഈ പക്ഷികളെ കാണപ്പെടുന്നത്.

ആൽ വർഗ്ഗത്തിൽ പെട്ട വൃക്ഷങ്ങൾ, കാപ്പിച്ചെടി തുടങ്ങിയവയുടെ വിത്തുകളാണു് പ്രിയാഹാരം. സമൃദ്ധമായി ആഹാരം ലഭിക്കുന്നയിടങ്ങളിൽ പ്രാവിനങ്ങൾ, മൈന തുടങ്ങിയ പക്ഷിക്കൂട്ടങ്ങളോടൊപ്പം ഒരുമിച്ചും ഇവയെ കാണാം. ചില സന്ദർഭങ്ങളിൽ ഉറുമ്പ്, ചെറുകീടങ്ങൾ, ഈയാമ്പാറ്റ എന്നിവയേയും ഇവ ആഹാരമാക്കാറുണ്ടു്.

ജനുവരി മുതൽ മാർച്ചുവരെയാണ് പ്രജനന കാലം.



</doc>
<doc id="139091" url="https://ml.wikipedia.org/wiki?curid=139091" title="മഴക്കൊച്ച">
മഴക്കൊച്ച

കുളക്കൊക്കിനേക്കാൾ അല്പം ചെറിയ പക്ഷിയാണു് മഴക്കൊച്ച. സന്ധ്യകൊക്ക് എന്നും അറിയപ്പെടുന്നുണ്ടു്. ഈ പക്ഷി ആകെപ്പാടെ ചെമ്പിച്ച നിറമാണുള്ളത്. നനവുള്ള പാടങ്ങളിലും,പുഴയുടെയും മറ്റും സമീപത്തുള്ള ചെടികൾക്കിടയിലും മറ്റും വാസം.പൊതുവേ ഭീരുക്കളാണ്.എന്നാൽ മഴക്കാലത്ത് സദാസമയം പറന്നുനടക്കുന്നതും കാണാം.

മത്സ്യങ്ങൾ, തവളകൾ, കീടങ്ങൾ.
ജൂൺ മുതൽ സെപ്തംബർ വരെ.




</doc>
<doc id="139092" url="https://ml.wikipedia.org/wiki?curid=139092" title="തകേഷിത നൊബൊരു">
തകേഷിത നൊബൊരു

തകേഷിത നൊബൊരു (1924 - 2000) ജപ്പാന്റെ മുൻ പ്രധാനമന്ത്രിയായിരുന്നു. പ്രഗല്ഭനായ രാഷ്ട്രതന്ത്രജ്ഞനെന്ന് ഇദ്ദേഹം പ്രശസ്തി നേടിയിരുന്നു. പശ്ചിമ ജപ്പാനിലെ ഷിമെയ് ൻ പ്രവിശ്യ(prefecture)യിൽ ഒരു രാഷ്ട്രീയ പ്രവർത്തകന്റെ മകനായി 1924 ഫെബ്രുവരി 26-ന് ആയിരുന്നു ജനനം. ഗ്രാമീണ പരിതഃസ്ഥിതിയിൽ എളിയ നിലയിലാണ് ഇദ്ദേഹം കുട്ടിക്കാലം കഴിച്ചുകൂട്ടിയത്. ടോക്യോയിലെ വസേദ സർവകലാശാലയിൽനിന്ന് 1947-ൽ ബിരുദം സമ്പാദിച്ചു. അതിനുശേഷം നാല് വർഷക്കാലം അധ്യാപകനായി ജോലിനോക്കി. രാഷ്ട്രീയരംഗത്ത് സജീവമായി പ്രവർത്തിച്ചു തുടങ്ങിയ തകേഷിത 1951-ൽ ഷിമെയ്ൻ നിയമസഭയിലേക്കു തെരഞ്ഞെടുക്കപ്പെട്ടു. തുടർന്ന് ലിബറൽ ഡെമോക്രാറ്റിക് പാർട്ടിയുടെ ദേശീയതല നേതാവായി ഉയരുവാൻ തകേഷിതയ്ക്കു കഴിഞ്ഞു. 1958-ൽ പാർലമെന്റിന്റെ കീഴ്സഭയിൽ അംഗമായി. ഇതിന്റെ തുടർച്ചയായി പത്തു തവണകൂടി ഇദ്ദേഹം പാർലമെന്റിലേക്ക് തെരഞ്ഞെടുക്കപ്പെട്ടിരുന്നു. ചീഫ് കാബിനറ്റ് സെക്രട്ടറി എന്ന സ്ഥാനമാണ് ഇദ്ദേഹം വഹിച്ച ആദ്യത്തെ മന്ത്രിതല പദവി (1971). പിന്നീട് നിർമ്മാണപ്രവർത്തനങ്ങൾക്കുവേണ്ടിയുള്ള വകുപ്പിന്റേയും, അഞ്ച് വർഷക്കാലം ധനകാര്യവകുപ്പിന്റേയും മന്ത്രിയായി സേവനമനുഷ്ഠിച്ചു. നകാസോൺ യാഷുഹിരോ പ്രധാനമന്ത്രിയായിരുന്ന (1982-87) കാലത്ത് ലിബറൽ പാർട്ടിയിൽ പിന്നീടുണ്ടാകുന്ന നേതൃപദവിക്കുവേണ്ടി പലരും അവകാശവാദം ഉന്നയിക്കുമെന്ന അവസ്ഥ വന്നപ്പോൾ ഒത്തുതീർപ്പു സ്ഥാനാർഥിയെന്ന നിലയിൽ തകേഷിതയെ നിശ്ചയിക്കുകയാണുണ്ടായത്. നകാസോൺ യാഷുഹിരോക്കുശേഷം 1987 നവമ്പറിൽ തകേഷിത പ്രധാനമന്ത്രിയായി. തകേഷിതയുൾപ്പെടെയുള്ള പാർട്ടിനേതാക്കൾക്കെതിരായി അഴിമതിയാരോപണം ഉണ്ടായതിനെത്തുടർന്ന് 1989 ജൂണിൽ ഇദ്ദേഹത്തിന് പ്രധാനമന്ത്രിപദം ഒഴിയേണ്ടിവന്നു. 2000 ജൂണിൽ ഇദ്ദേഹം ടോക്യോയിൽ നിര്യാതനായി.



</doc>
<doc id="139093" url="https://ml.wikipedia.org/wiki?curid=139093" title="പാതിരാക്കൊക്ക്">
പാതിരാക്കൊക്ക്

വെള്ളക്കെട്ടുള്ള പ്രദേശങ്ങളിലും വയലുകളിലും ചതുപ്പുകളിലും കണ്ടുവരാറുള്ള രാത്രി സഞ്ചാരിയായ ഒരു പക്ഷിയാണ് പാതിരാകൊക്ക്.ഇവ കുളക്കൊക്കിനേക്കാൾ അൽപ്പം വലുതും തടിച്ചതുമാണ്, ഇതിനെ ചില പ്രദേശങ്ങളിൽ പകലുണ്ണാൻ എന്നും വിളിക്കും. 

ചാരനിറവും വെള്ള നിറവും കലർന്ന തൂവലുകളാണ് ഇതിനുള്ളത്; എങ്കിലും തലയും ശരീരത്തിന്റെ മുകൾ ഭാഗവും കടും പച്ച കലർന്ന കറുപ്പ് നിറത്തിലും ചിറകിന്റെ മുകൾ ഭാഗം ചാരനിറവുമാണ്. ശരീരത്തിന്റെ അടിഭാഗവും കഴുത്തിന്റെ കീഴ്ഭാഗവും വെള്ള നിറത്തിലുമാണുള്ളത്. കറുത്ത കൊക്കും ചുവന്ന കണ്ണുകളുമാണ് ഇതിനുള്ളത്. സാധാരണ ഇളം പച്ച നിറത്തിൽ കാണപ്പെടുന്ന കാലുകൾ പ്രജനനകാലത്ത് മഞ്ഞനിറത്തിലോ ഇളം ചുവന്ന നിറത്തിലോ ആയിരിക്കും കാണപ്പെടുക. കൂടാതെ ഇവയുടെ തലയ്ക്ക് പുറകിലായി ഒരു ശിഖയും കാണപ്പെടുന്നു.

'ഷ്ക്വോർക്ക്' എന്ന ഏകപദം മാത്രമേയുള്ളു പാതിരാക്കൊക്കിന്റെ നിഘണ്ടുവിൽ. അത് നാഴികക്ക് നാൽപ്പതു വട്ടം ഉരുവിടുകയും ചെയ്യും. സാധാരണയായി പറക്കുമ്പോൾ മാത്രമാണ് അവ ശബ്ദമുണ്ടാക്കുക. ഒരു സ്ഥലത്തിരിക്കുമ്പോൾ അവ നിശ്ശബ്ദമായിരിക്കും.

ഇവ ഭക്ഷണം ശേഖരിക്കുന്നത് രാത്രി സമയത്തായതിനാൽ ഈ പക്ഷികൾ പകൽസമയം മുഴുവൻ വിശ്രമത്തിലായിരിക്കും. അൻപതും അറുപതും കൊക്കുകൾ ഒരേസമയം മരത്തിൽ വിശ്രമിക്കുന്നതിനാൽ ഇവയെ നമുക്ക് കാണാൻ കഴിയില്ല. പകൽ മുഴുവൻ വിശ്രമിച്ച ശേഷം സന്ധ്യക്ക് അൽപ്പം മുൻപ് ഈ പക്ഷികൾ ചെക്കിരിക്കുന്ന മരത്തിന്റെ വന്ന പോക്കുവെയിൽ കൊള്ളുക പതിവുണ്ട്. ഈ സമയത്താണ് ഇവയെ നമുക്ക് കാണാൻ അവസരം ലഭിക്കുക.

ഇവയുടെ പ്രജനന കാലം ഫെബ്രുവരി തൊട്ട് ജൂൺ വരെയാണ്.


</doc>
<doc id="139094" url="https://ml.wikipedia.org/wiki?curid=139094" title="ചായമുണ്ടി">
ചായമുണ്ടി

കൊക്കുകളുടെ കുടുംബത്തിലെ മുണ്ടിവർഗ്ഗത്തിൽപ്പെട്ട ഒരിനം നീർപ്പക്ഷിയാണ് ചായമുണ്ടി . ഇംഗ്ലീഷിൽ Purple Heron എന്നറിയപ്പെടുന്ന ചായമുണ്ടിയ്ക്ക്മെലിഞ്ഞു നീണ്ടുവളഞ്ഞ കഴുത്തും, തലയിലും കഴുത്തിലും ചെമ്പിച്ച തവിട്ട് നിറവും, പുറവും ചിറകുകളും ഇരുണ്ടതും ഊതച്ഛായയുള്ളതുമായ കടുത്ത ചാരനിറവും, കഴുത്തിനിരുവശത്തും കറുത്ത വരകളും, ദേഹത്തിനടിവശം കറുപ്പും, കണ്ണിനു ചുറ്റുമുള്ള ഭാഗം ഇളം പച്ചയും, കണ്ണ് മഞ്ഞ നിറവും, കാലുകൾ മഞ്ഞ കലർന്ന തവിട്ട് നിറവുമൊക്കെ കാണുന്നു. കേരളത്തിൽ ഇവ കൂടുകൂട്ടുന്നതായി അറിവില്ല. പാടഭാഗങ്ങളിൽ ഇര തേടുന്നത് കാണാം.മരങ്ങൾ തിങ്ങിനിറഞ്ഞ തണ്ണീർ തടങ്ങളിൽ കണ്ടൂവരുന്നു. തുടരെ തുടരെ ശബ്ദിച്ച് പറക്കുന്ന സ്വഭാവം.


</doc>
<doc id="139095" url="https://ml.wikipedia.org/wiki?curid=139095" title="ചെറുമുണ്ടി">
ചെറുമുണ്ടി

കേരളത്തിൽ കാണുന്ന ഒരു വെള്ളരി പക്ഷി ആണ് ചെറുമുണ്ടി. ഇവയുടെ ഇംഗ്ലീഷിലെ പേര് Intermediate Egret എന്നാണ്. ശാസ്ത്രീയ നാമം "Ardea intermedia" എന്നും. ഇവ ആഫ്രിക്ക, ഇന്ത്യൻ ഉപഭൂഖണ്ഡത്തിൽ ഉടനീളവും, തെക്കേ ഏഷ്യ, ആസ്ട്രേലിയ എന്നിവിടങ്ങളിൽ വസിച്ച് വംശവർദ്ധന നടത്തുന്നു. 

ഏകദേശം 400 ഗ്രാമോളം തൂക്കമുള്ള ഇവയ്ക്ക് 56-72 സെന്റീമീറ്റർ നീളവും, ചിറകുവിരിച്ചാൽ 105-115 സെന്റീമീറ്റർ നീളവും ഉണ്ടാകും. ചിന്നമുണ്ടിയേക്കാൾ കുറച്ചുകൂടി വലിപ്പമുള്ള ഇവയുടെ കാലുകളും കാൽ വിരലുകളും കറുപ്പ് നിറമാണ്, കൊക്കിനു മഞ്ഞനിറമായിരിക്കും. എന്നാൽ പ്രജനനകാലമാകുമ്പോൾ കൊക്കിന്റെ നിറം കറുപ്പാകും. ശരീരമാസകലം വെളുത്ത തൂവലുള്ള ഇവയുടെ തലയിൽ നാടതൂവലുകൾ ഇല്ല എന്നുള്ളത് ഒരു പ്രത്യേകതയാണ്.

പ്രജനന കാലത്തല്ലാതെ പെരുമുണ്ടിയേയും ചെറുമുണ്ടിയേയും തിരിച്ചറിയുവാൻ പ്രയാസമാണ്. പ്രജനന കാലത്ത് പുറകും നെഞ്ചും നിറം മാറും.

ജലാശയങ്ങൾക്കടുത്തും പാടപ്രദേശങ്ങളിലും കാണുന്ന ജലജീവികളാണ് ഇവയുടെ മുഖ്യ ആഹാരം. 

ഡിസംബർ മുതൽ മാർച്ചുവരെ


</doc>
<doc id="139099" url="https://ml.wikipedia.org/wiki?curid=139099" title="തക്ക">
തക്ക

ഒരു കർണാഭരണമാണ് തക്ക. കേരളസ്ത്രീകൾ അടുത്തകാലം വരെ അണിഞ്ഞിരുന്ന ഒന്നാണിത്. ഇന്നത്തേതിൽ നിന്നും വ്യത്യസ്തമായി തോളോളം ഇറങ്ങിനില്ക്കത്തവണ്ണം കാതിന്റെ "ചോണ" വളർത്തിയിരുന്ന കാലത്തായിരുന്നു തക്ക പ്രചാരത്തിലിരുന്നത്. കാതിന്റെ അത്രയും വലിയ ദ്വാരം നിറയത്തക്കവണ്ണമുള്ള രണ്ടു വട്ടങ്ങളും ആ വട്ടങ്ങളെ തമ്മിൽ ഘടിപ്പിക്കുന്ന ഭാഗത്ത് കാതിന്റെ വള്ളി പിടിച്ചു കിടക്കത്തക്കവിധമുള്ള ഒരു ചാലും ഉള്ള ആകൃതിയായിരുന്നു തക്കയുടേത്. പുറത്തുകാണുന്ന വട്ടം ചിത്രപ്പണികളുള്ളതോ ഓലച്ചുരുളിന്റെ ആകൃതിയുള്ളതോ ആയിരിക്കും. സ്വർണം, വെള്ളി, ഈയം എന്നിവകൊണ്ടു നിർമിച്ച തക്കകൾ കേരളത്തിൽ പ്രചാരത്തിലുണ്ടായിരുന്നു. ഇത്തരം തക്കകൾ ഉണ്ടാക്കിയണിയാനുള്ള സാമ്പത്തിക ശേഷിയില്ലാത്തവർ പനയോലച്ചുരുൾ കൊണ്ട് തക്കകൾ ഉണ്ടാക്കി അണിയുന്ന പതിവും ഉണ്ടായിരുന്നു. ഏതാണ്ട് തക്കയ്ക്ക് സമാനമായുള്ള ദന്തനിർമിതമായ ആഭരണങ്ങളും കേരളീയ സ്ത്രീകൾ ഉപയോഗിച്ചിരുന്നു. വ്യത്യാസങ്ങളുണ്ടെങ്കിലും അതും തക്ക എന്ന പേരിലാണ് അറിയപ്പെട്ടത്. തടി കൊണ്ടുണ്ടാക്കിയ തക്കകളും ഇവിടെ നിലവിലിരുന്നു. ഇപ്പോൾ മുസ്ലീം വനിതകളുടെ ഇടയിലാണ് തക്ക ഏറെയും പ്രചാരത്തിലുള്ളത്.



</doc>
<doc id="139102" url="https://ml.wikipedia.org/wiki?curid=139102" title="തക്കമീനേ ജോക്കീച്ചീ">
തക്കമീനേ ജോക്കീച്ചീ

തക്കമീനേ ജോക്കീച്ചീ (1854 - 1922) ജാപ്പനീസ് രസതന്ത്രജ്ഞൻ ആയിരുന്നു.. അഡ്രിനാലിൻ എന്ന ഹോർമോൺ വേർതിരിച്ചത്(1901) ഇദ്ദേഹമാണ്. തക്കമീനേ കൈവരിച്ച ഈ നേട്ടമാണ് ഹോർമോണുകളുടെ രസതന്ത്രപഠനത്തിനും ഹോർമോൺ ചികിത്സയ്ക്കും വഴിതെളിച്ചത്.

ജപ്പാനിലെ തക്കഓക്ക(Takaoka)യിൽ 1854 നവംബർ 3-ന് ജനിച്ചു. ടോക്യോ സർവകലാശാലയിൽനിന്ന് ബിരുദം നേടിയ (1879) ശേഷം രണ്ടു വർഷം സ്കോട്ട്ലൻഡിൽ പഠനം നടത്തി. ജപ്പാനിലെ രാസവ്യവസായങ്ങളുമായി ബന്ധപ്പെട്ട ഗവേഷണ സ്ഥാപനങ്ങളിലായിരുന്നു തക്കമീനേ ഗവേഷണപ്രവർത്തനങ്ങൾ നടത്തിയിരുന്നത്. ജപ്പാനിൽ ആദ്യമായി സൂപ്പർഫോസ്ഫേറ്റ് ഉണ്ടാക്കുവാനാരംഭിച്ച വളം നിർമ്മാണവ്യവസായവുമായി ബന്ധപ്പെട്ട് ഇദ്ദേഹം ഗവേഷണം നടത്തുകയുണ്ടായി. ഇക്കാലത്താണ് തക്കമീനേ സ്റ്റാർച്ച് ദഹിപ്പിക്കാൻ കഴിവുള്ള ഒരു എൻസൈം വേർതിരിച്ചെടുത്തത്. "തക്കാ ഡയസ്റ്റേസ്" എന്നാണ് ഈ എൻസൈമിന് ഇദ്ദേഹം പേരു നല്കിയത്. 1890-ൽ യു.എസ്സിലേക്കു പോയ തക്കമീനേ യു.എസ്. മദ്യനിർമ്മാണ വ്യവസായങ്ങളിൽ ഈ എൻസൈം ഉപയോഗിച്ചു. പിന്നീട് "പാർക്ക് ഡേവിസ് ആൻഡ് കമ്പനി"എന്ന ഔഷധ നിർമ്മാണ സ്ഥാപനത്തിൽ പ്രവേശിച്ച ഇദ്ദേഹം തന്റെ തുടർന്നുള്ള ഔദ്യോഗിക ജീവിതം മുഴുവൻ ഈ കമ്പനിയിലാണ് ചെലവഴിച്ചത്. ഇവിടെയും ഔഷധ നിർമ്മാണത്തിന് തക്കാഡയസ്റ്റേസ് എൻസൈം ഉപയോഗപ്രദമായിരുന്നു. കന്നുകാലികളുടെ അഡ്രിനൽ ഗ്രന്ഥിയിൽ നിന്ന് ശുദ്ധമായ അഡ്രിനാലിൻ പരൽ രൂപത്തിൽ ഇദ്ദേഹം വേർതിരിച്ചെടുക്കുകയുണ്ടായി. ഈ നേട്ടത്തിന് 1912-ൽ ഇംപീരിയൽ അക്കാദമി പ്രൈസ് തക്കമീനേക്കു ലഭിച്ചു.

യു.എസ്സിൽ ജോലി ചെയ്യുമ്പോഴും ജപ്പാനിലെ വ്യവസായങ്ങൾക്കായി പല ഗവേഷണങ്ങളും ഇദ്ദേഹം നടത്തിയിരുന്നു. ചായങ്ങൾ, അലൂമിനിയംഫാബ്രിക്കേഷൻ, വൈദ്യുത ചൂളകൾ, നൈട്രജൻ യൗഗീകരണം തുടങ്ങിയവയുമായി ബന്ധപ്പെട്ട വ്യവസായങ്ങൾക്ക് തക്കമീനേ ഗണ്യമായ സംഭാവനകൾ നല്കി. ജപ്പാനും യു.എസ്സും തമ്മിലുള്ള സാംസ്കാരിക വിനിമയത്തിനും തക്കമീനേ ഏറെ പ്രവർത്തിച്ചിരുന്നു.

1922 ജൂല. 22-ന് ന്യൂയോർക്കിൽ ഇദ്ദേഹം മരണമടഞ്ഞു.



</doc>
<doc id="139104" url="https://ml.wikipedia.org/wiki?curid=139104" title="ട്രാഫിക് (ചലച്ചിത്രം)">
ട്രാഫിക് (ചലച്ചിത്രം)

രാജേഷ് പിള്ള സവിധാനം ചെയ്ത് 2011 ജനുവരി 7-ന് പുറത്തിറങ്ങിയ മലയാളചലച്ചിത്രമാണ്‌ ട്രാഫിക്. ലിസ്റ്റിൻ സ്റ്റീഫൻ ആദ്യമായി നിർമ്മിച്ച ചലച്ചിത്രമാണിത്. ശ്രീനിവാസൻ, റഹ്‌മാൻ, കുഞ്ചാക്കോ ബോബൻ, ആസിഫ് അലി, അനൂപ് മേനോൻ, വിനീത് ശ്രീനിവാസൻ, സന്ധ്യ, റോമ, രമ്യ നമ്പീശൻ എന്നിവരാണ് ഈ ചിത്രത്തിലെ പ്രധാന വേഷങ്ങൾ ചെയ്തിരിക്കുന്നത്. ബോബി, സഞ്ജയ് എന്നിവർ ചേർന്നാണ് ചിത്രത്തിന്റെ രചന നിർവ്വഹിച്ചിരിക്കുന്നത്. ചെന്നൈയിൽ നടന്ന ഒരു സംഭവമാണ് ചലച്ചിത്രത്തിനാധാരം. 2011-ലെ ഗോവ ഫിലിം ഫെസ്റ്റിവലിൽ ഇന്ത്യൻ പനോരമയിൽ ഈ ചിത്രം പ്രദർശിപ്പിച്ചിരുന്നു.

വിവിധ ജീവിതം നയിക്കുന്നവർ ഒരു സംഭവത്തെ തുടർന്ന് സെപ്റ്റംബർ 16-ന് ഒത്തു കൂടുന്നതാണ് കഥ. സൂപ്പർസ്റ്റാർ സിദ്ധാർത്ഥ് ശങ്കർ ചലച്ചിത്ര ലോകത്തെ തിരക്കുള്ള നടനാണ്. ട്രാഫിക് കോൺസ്റ്റബിൾ സുദേവൻ സസ്പെൻഷന് ശേഷം ജോലിയിൽ പ്രവേശിക്കാൻ പോവുകയാണ്. ഡോ. ഏബലാകട്ടെ തന്റെ ആദ്യ വിവാഹവാർഷികം ആഘോഷിക്കുകയാണ്. ഭാര്യയ്ക്ക് ഒരു കാർ വാങ്ങാൻ പോവുകയാണ് ഏബൽ. ജേർണ്ണലിസ്റ്റായി നിയമനം കിട്ടിയ റെയ്ഹാനാകട്ടെ അന്നേ ദിവസം സൂപ്പർസ്റ്റാർ സിത്ഥാർത്ഥ് ശങ്കറിനെ ഇന്റർവ്യൂ ചെയ്യാൻ പോവുകയാണ്. സൂപ്പർസ്റ്റാർ സിത്ഥാർത്ഥ് ശങ്കറിന്റെ മകൾ പാലക്കാട് അഹല്യ ആശുപത്രിയൽ പ്രവേശിക്കപ്പെടുന്നു. ഹൃദയമാറ്റ ശസ്ത്രക്രിയ മാത്രമേ ഇനി രക്ഷയുള്ളു.

റെയ്ഹാനും രാജീവും സ്റ്റുഡിയോയിലേക്ക് പോകും വഴി അപകടത്തിൽ പെടുന്നു. അതേ സമയം ജംഗ്ഷനിൽ ഡോ. ഏബൽ സുദേവനും അവിടെ ഉണ്ട്. രാജീവ് ഹെൽമെറ്റ് ധരിച്ചിരുന്നതിനാൽ നിസ്സാര പരിക്കുകളോടെ രക്ഷപ്പെടുന്നു. എന്നാൽ റെയ്ഹാന്റെ നില ഗുരുതരമാകുന്നു. ഹൃദയ മാറ്റത്തെക്കുറിച്ച് ഡോക്ടർ റെയ്ഹാന്റെ മാതാപിതാക്കളോട് സംസാരിക്കുന്നു. ആദ്യം വഴങ്ങിയില്ലങ്കിലും പിന്നീടവർ സമ്മതിക്കുന്നു. ഹൃദയം ഇനി പാലക്കാട് എത്തിക്കണം. റോഡ് മുഴുവനും ബ്ലോക്ക് ചെയ്ത് ഒരു ദൗത്യം. അത് അപകടകരമാണെന്ന് തോന്നിയ കമ്മീഷണർ സമ്മതിക്കുന്നില്ല. പക്ഷേ ഡോ. സൈമൺ ഡിസൂസ നടത്തിയ സംഭാഷണത്തിനൊടുവിൽ കമ്മീഷണർ സമ്മതം അറിയിക്കുന്നു. അടിയന്തര സമ്മേളനത്തിൽ ദൗത്യത്തെ കുറിച്ച് വിശദമാക്കുന്നു. വാഹനം ഡ്രൈവ് ചെയ്യാൻ ട്രാഫിക് കോൺസ്റ്റബിൾ സുദേവൻ സന്നദ്ധത പ്രകടിപ്പിക്കുന്നു. അങ്ങനെ സുദേവൻ, രാജീവ്, ഡോ. ഏബൽ എന്നിവർ പാലക്കാടേക്ക് തിരിക്കുന്നു. വിവിധ ബുദ്ധിമുട്ടുകൾ തരണം ചെയ്ത് അവർ സമയത്ത് തന്നെ ആശുപത്രിയിലെത്തുന്നു.

എസ്. രമേശൻ നായർ, വയലാർ ശരത്ചന്ദ്രവർമ്മ എന്നിവർ എഴുതിയ ഗാനങ്ങൾക്ക് മെജോ ജോസഫ്, സാംസൺ കോട്ടൂർ എന്നിവരാണ് സംഗീതം പകർന്നിരിക്കുന്നത്. മെജോ ജോസഫ് ആണ് ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത്.


</doc>
<doc id="139109" url="https://ml.wikipedia.org/wiki?curid=139109" title="മുല്ലനേഴി">
മുല്ലനേഴി

മലയാളത്തിലെ ഒരു കവിയും ചലച്ചിത്രഗാനരചയിതാവും അഭിനേതാവുമാണ് മുല്ലനേഴി എന്ന മുല്ലനേഴി എം.എൻ. നീലകണ്ഠൻ.(മേയ് 16 1948 - ഒക്ടോബർ 22 2011) 1995-ൽ നാടകത്തിനും, 2010-ൽ കവിതയ്ക്കുമുള്ള കേരള സാഹിത്യ അക്കാദമി പുരസ്കാരങ്ങൾ ലഭിച്ചിട്ടുണ്ട്.

1948 മേയ് 16നു് ൽ തൃശൂർ ജില്ലയിലെ അവിണിശ്ശേരിയിലുള്ള മുല്ലനേഴി മനയിൽ മുല്ലനേഴി നാരായണൻ നമ്പൂതിരിയുടെയും നങ്ങേലി അന്തർജ്ജനത്തിന്റെയും മകനായി ജനിച്ചു. യഥാർഥ നാമം നീലകണ്ഠൻ നമ്പൂതിരി. രാമവർമ്മപുരം സർക്കാർ ഹൈസ്കൂളിൽ അദ്ധ്യാപകനായി ഏറെ വർഷം ജോലി ചെയ്തു. 1980 മുതൽ 83 വരെ കേരള സംഗീത നാടക അക്കാദമിയിലെ ഭരണസമിതിയിൽ അംഗമായിരുന്നു. അരഡസനോളം കൃതികൾ മുല്ലനേഴിയുടേതായി പ്രസിദ്ധീകൃതമായിട്ടുണ്ട്. ചില നാടകങ്ങളിലും ഏതാനും സിനിമകളിലും അഭിനയിച്ചു. ഏകദേശം 69ചലച്ചിത്രഗാനങ്ങളും ഒട്ടനവധി ആൽബം ഗാനങ്ങളും മുല്ലനേഴി രചിച്ചിട്ടുണ്ടു്. ഞാവൽപ്പഴങ്ങൾ എന്ന ചിത്രത്തിലെ "കറുകറുത്തൊരു പെണ്ണാണേ" എന്നു തുടങ്ങുന്ന ഗാനത്തോടെ അദ്ദേഹം ഏറെ പ്രസിദ്ധനായി

ചലച്ചിത്രസംവിധായകൻ കൂടിയായിരുന്ന പി.എം. അബ്ദുൽ അസീസ് 1970കളുടെ തുടക്കത്തിൽ രചിച്ച ചാവേർപ്പട എന്ന നാടകത്തിൽ പ്രേംജിയോടൊപ്പം അഭിനയിച്ചുകൊണ്ട് കലാരംഗത്തേക്കു് കടന്നുവന്നു. ജി. ശങ്കരപ്പിള്ള, എസ്. രാമാനുജം എന്നീ നാടകാചാര്യന്മാർ കൂടി ഭാഗഭാക്കായിരുന്ന 1975ൽ ന്യൂഡെൽഹിയിൽ വെച്ചുനടന്ന ദേശീയ നാടകോത്സവത്തിൽ ചാവേർപ്പട ഉൾപ്പെട്ടിരുന്നു. 1977ൽ ഉള്ളൂർ കവിമുദ്ര പുരസ്കാരം ലഭിച്ചു. 1989ൽ നാലപ്പാടൻ സ്മാരക പുരസ്കാരം. സമതലം എന്ന നാടകഗ്രന്ഥത്തിന് 1995 ലും കവിത എന്ന കൃതിക്ക് 2010 ലും കേരള സാഹിത്യ അക്കാദമി പുരസ്കാരങ്ങൾ..2011 ഒക്ടോബർ 22 നു തൃശൂരിൽ അന്തരിച്ചു.

ഹൃദയം പുഷ്പിക്കുന്ന ഋതു
സ്നേഹമുല്ല
നന്മ പൂക്കുന്ന കാവ്യ വൃക്ഷം


2011 ഒക്ടോബർ 22-നു് തൃശ്ശൂരിലെ സ്വകാര്യ ആശുപത്രിയിൽ വെച്ച് അന്തരിച്ചു . 


</doc>
<doc id="139111" url="https://ml.wikipedia.org/wiki?curid=139111" title="ശ്രീ രാമവർമ്മ ഹൈസ്കൂൾ">
ശ്രീ രാമവർമ്മ ഹൈസ്കൂൾ

ശ്രീ രാമവർമ്മ ഹൈസ്കൂൾ, കൊച്ചി നഗരത്തിലുള്ള ഒരു സ്കൂൾ ആണ്. 1845-ൽ കൊച്ചി രാജകുടുംബത്താൽ സ്ഥാപിതം. ഇത് കൊച്ചിയിലെ ആദ്യ സ്കൂൾ ആണ്.

ഇവിടെ ISRO മുൻ ചെയർമാൻ കസ്തൂരി രംഗനാൽ സ്താപിതമായ ഒരു സ്പേസ് മ്യൂസിയം ഉണ്ട്.


</doc>
<doc id="139115" url="https://ml.wikipedia.org/wiki?curid=139115" title="ആരണ്യകം (ചലച്ചിത്രം)">
ആരണ്യകം (ചലച്ചിത്രം)

ആരണ്യകം 1988-ലെ ഒരു മലയാളചലച്ചിത്രമാണ്. ഹരിഹരൻ സംവിധാനം ചെയ്തു. എം ടി വാസുദേവൻ നായർ തിരക്കഥ എഴുതി. സലിമ, ദേവൻ, വിനീത്, പാർവതി എന്നിവർ അഭിനയിച്ചു.


ഒ.എൻ.വി. കുറുപ്പ് രചിച്ച് രഘുനാഥ് സേത് ഈണം നൽകിയ നാല് ഗാനങ്ങളാണ് ഈ ചിത്രത്തിലുള്ളത്.


</doc>
<doc id="139116" url="https://ml.wikipedia.org/wiki?curid=139116" title="ആരണ്യകം (വിവക്ഷകൾ)">
ആരണ്യകം (വിവക്ഷകൾ)

ആരണ്യകം എന്നാൽ ഇവയാകാം:


</doc>
<doc id="139133" url="https://ml.wikipedia.org/wiki?curid=139133" title="കൊടുങ്ങല്ലൂർ കീഴ്ത്തളി മഹാദേവക്ഷേത്രം">
കൊടുങ്ങല്ലൂർ കീഴ്ത്തളി മഹാദേവക്ഷേത്രം

കേരളത്തിലെ തൃശ്ശൂർ ജില്ലയിലുള്ള കൊടുങ്ങല്ലൂർ താലൂക്കിൽ സ്ഥിതിചെയ്യുന്ന അതിപുരാതന ക്ഷേത്രമാണ് കീഴ്ത്തളി മഹാദേവക്ഷേത്രം. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ക്ഷേത്രം മേത്തല ഗ്രാമത്തിൽ സ്ഥിതിചെയ്യുന്നു. പുരാതന കേരളത്തിലെ 108 ശിവക്ഷേത്രങ്ങളിൽ പറയുന്ന നാലു തളിക്ഷേത്രങ്ങളിൽ (തളി ശിവക്ഷേത്രം, കോഴിക്കോട്, കടുത്തുരുത്തി തളി മഹാദേവക്ഷേത്രം, കീഴ്ത്തളി മഹാദേവക്ഷേത്രം കൊടുങ്ങല്ലൂർ, തളികോട്ട മഹാദേവക്ഷേത്രം, കോട്ടയം) ഒരു തളിയാണ് ഈ മഹാദേവക്ഷേത്രം. . കീത്തോളി ക്ഷേത്രം എന്ന പേരിലും ഈ ക്ഷേത്രം അറിയപ്പെടുന്നു. 
കേരളത്തിലേയും തുളുനാട്ടിലേയും അറുപത്തിനാല് ബ്രാഹ്മണഗ്രാമങ്ങളെ നിയന്ത്രിക്കാൻ പതിനെട്ടര തളികൾ ഉണ്ടായിരുന്നു എന്ന് കേരളോത്പത്തിയിൽ പറയുന്നു. വടക്ക് പയ്യന്നൂർ മുതൽ തെക്ക് തിരുനന്തിക്കരവരെ ഒട്ടേറെ തളികൾ ഉണ്ടായിരുന്നതായി സ്ഥലനാമങ്ങളും ശാസനങ്ങളും സൂചന നല്കുന്നു. ഇവയിൽ നാല് തളികളുടെ തലവന്മാരായ തളിയാതിരിമാരെ അവയ്ക്കു ചുറ്റുമുള്ള നാടുകളുടെ രക്ഷാപുരുഷന്മാരായി പരശുരാമൻ നിയമിച്ചു എന്നും അവർ ആറിലൊന്നു രക്ഷാഭോഗം പിരിച്ചെടുത്തുവെന്നും കാണുന്നു. പയ്യന്നൂർ, പെരിഞ്ചെല്ലൂർ, പരപ്പൂർ, ചെങ്കണിയൂർ എന്നിവയാണ് ആ തളികൾ. പയ്യന്നൂർ, പെരിഞ്ചെല്ലൂർ, ചെങ്കണിയൂർ തളികൾ ദൂരത്തായതുകൊണ്ട് അവയ്ക്കു പകരം പറവൂരിനൊപ്പം മൂഴിക്കുളം, ഐരാണിക്കുളം, ഇരിങ്ങാലക്കുട എന്നീ ഗ്രാമങ്ങളിലെ വൈദികന്മാരെ കൊടുങ്ങല്ലൂരിൽ കൊണ്ടുവന്നു പാർപ്പിച്ചു. കൊടുങ്ങല്ലൂരിലെ നാലുതളികൾ മേൽത്തളി, കീഴ്ത്തളി, ചിങ്ങപുരത്തുതളി, നെടിയതളി എന്നിവയാണ്. അവ യാഥാക്രമം മൂഴിക്കുളം, ഐരാണിക്കുളം, ഇരിങ്ങാലക്കുട, പറവൂർ എന്നീ ബ്രാഹ്മണ ഗ്രാമങ്ങളെയാണ് പ്രതിനിധീകരിക്കുന്നത്. തളികളുടെ മേൽനോട്ടം വഹിക്കുന്ന നമ്പൂതിരി പ്രതിനിധികൾ തളിയാതിരിമാർ എന്നും പറയപ്പെട്ടിരുന്നു.

ചേരമാൻ പെരുമാക്കന്മാരുടെ കാലത്ത് കൊടുങ്ങല്ലൂരിൽ ഉണ്ടായിരുന്ന നാലു തളികളിൽ ഒന്നാണിത്. മറ്റു മൂന്നു തളികൾ നെടിയതളി, ശൃംഗപുരം, മേൽത്തളി എന്നിവയായിരുന്നു. ഈ തളികളോട് ചേർന്ന് ശിവക്ഷേത്രവും അന്ന് നിലനിന്നിരുന്നു. കേരളത്തിലെ ശിവക്ഷേത്രങ്ങളേയും അവയോടനുബന്ധിച്ചുള്ള സഭയേയും തളി എന്ന് അറിയപ്പെട്ടിരുന്നു. ശൈവന്മാരായ ബ്രാഹ്മണരുടെ ചർച്ചാവേദി എന്നും വിളിച്ചിരുന്നു. മേൽത്തളി ലോപിച്ചാണ് 'മേത്തല' എന്ന നാമം ഉരുത്തിരിഞ്ഞതെന്നും വിശ്വസിക്കപ്പെടുന്നു.

കേരളത്തിലെ ഏറ്റവും വലിപ്പമേറിയ ശിവലിംഗ പ്രതിഷ്ഠയുള്ള ക്ഷേത്രമാണിത്. . മൈസൂർ സുൽത്താൽ ടിപ്പുവിന്റെ പടയോട്ടകാലത്ത് നശിപ്പിക്കപ്പെട്ട ഹിന്ദു ക്ഷേത്രങ്ങളിൽ ഒന്നാണിത്. ഈ ക്ഷേത്രത്തിനടുത്തായുണ്ടായിരുന്ന തൃക്കണാമതിലകം ക്ഷേത്രത്തിലായിരുന്നു ഏറ്റവും വലിപ്പമേറിയ ശിവലിംഗം മുൻപ് ഉണ്ടായിരുന്നത്. പക്ഷേ ഈ ക്ഷേത്രം കേരളത്തിലെ ചില ഗ്രാമങ്ങൾ തമ്മിലുണ്ടായിരുന്ന ആഭ്യന്തര കലഹം മുതലെടുത്ത ഡച്ചുകാരുടെ സഹായത്താൽ ഇരിങ്ങാലക്കുട ഗ്രാമക്കാർ നശിപ്പിക്കുകയും ഡച്ചുകാർ ആ ശിവലിംഗം കൊച്ചിയിൽ കപ്പൽ നങ്കൂരമിടുമ്പോൾ കെട്ടാനായി ഉപയോഗിക്കുകയും ചെയ്തു. പിൽക്കാലത്ത് അവിടെ സ്വയംഭൂവായി ശിവലിംഗമുണ്ടാകുകയും ക്ഷേത്രം പുനർനിർമ്മിയ്ക്കുകയും ചെയ്തു.


</doc>
<doc id="139139" url="https://ml.wikipedia.org/wiki?curid=139139" title="തളിക്കോട്ട മഹാദേവക്ഷേത്രം">
തളിക്കോട്ട മഹാദേവക്ഷേത്രം

കേരളത്തിലെ കോട്ടയം ജില്ലയിൽ താഴത്തങ്ങാടിയിൽ സ്ഥിതിചെയ്യുന്ന പുരാതന ക്ഷേത്രമാണ് തളിക്കോട്ട മഹാദേവക്ഷേത്രം. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ക്ഷേത്രം തെക്കുംകൂർ രാജാക്കന്മാരുടെ കുലദൈവമായി പൂജിക്കപ്പെട്ടിരുന്നു. പുരാതന കേരളത്തിലെ 108 ശിവക്ഷേത്രങ്ങളിൽ പറയുന്ന നാലു തളിക്ഷേത്രങ്ങളിൽ (തളി ശിവക്ഷേത്രം, കോഴിക്കോട്, കടുത്തുരുത്തി തളി മഹാദേവക്ഷേത്രം, കീഴ്ത്തളി മഹാദേവക്ഷേത്രം കൊടുങ്ങല്ലൂർ, തളിക്കോട്ട മഹാദേവക്ഷേത്രം, കോട്ടയം) ഒരു തളിയാണ് ഈ മഹാദേവക്ഷേത്രം. .

കോട്ടയം, ചങ്ങനാശ്ശേരി, തിരുവല്ല എന്നീ പ്രദേശങ്ങളും മുണ്ടക്കയം, കാഞ്ഞിരപ്പള്ളി തുടങ്ങിയ ഹൈറേഞ്ച് പ്രദേശങ്ങളും അടങ്ങിയതായിരുന്നു പതിനൊന്നാം നൂറ്റാണ്ടിലെ തെക്കുംകൂർ രാജ്യം. വെമ്പലനാടിന്റെ തെക്കുഭാഗം തെക്കുംകൂറും. വടക്കുഭാഗം വടക്കുംകൂറുമായിരുന്നു. വെന്നിമല, മണികണ്ഠപുരം, ചങ്ങനാശ്ശേരി എന്നിവയ്ക്കു ശേഷം തളിക്കോട്ട തെക്കുംകൂറിന്റെ രാജധാനിയായി മാറി.

തൊടുപുഴ കുടമുരുട്ടി മലയിൽ നിന്നും ഉൽഭവിച്ച ഗൗണാർ (മീനച്ചിലാർ) ഈ പ്രദേശത്തിലൂടെ ഒഴുകുന്നു. ഗൗണമഹർഷിയുടെ കമണ്ഡലു മറിഞ്ഞുണ്ടായ നദിയാണ് ഗൗണാർ. ഗൗണാറിനെ പിന്നീട് കവണാർ എന്നും പറഞ്ഞുപോന്നിരുന്നു. കാഞ്ചനപ്പള്ളിയായ കാഞ്ഞിരപ്പള്ളിയിലേക്കും അവിടെ നിന്നും പൂഞ്ഞാറിലേക്കും കാർഷികവൃത്തിക്കും കച്ചവടത്തിനും കുടിയേറിയ ശൈവപ്പിള്ളമാർ മധുരമീനാക്ഷി ക്ഷേത്രങ്ങൾ രണ്ടിടത്തും നിർമ്മിച്ചതോടെ പ്രദേശം മീനച്ചിൽ ആയി. നദി മീനച്ചിലാറും.

ക്ഷേത്രത്തിൽ എണ്ണ നൽകാനായി കടുത്തുരുത്തിയിൽ നിന്നും ഉപ്പൂട്ടിൽ എന്ന ക്രിസ്ത്യൻ കുടുംബത്തെ തെക്കുംകൂർ രാജാവ് ഇവിടെ കൊണ്ടുവന്നു എന്നു പറയപ്പെടുന്നു. കൊല്ലവർഷം 725 ൽ അവർക്കു പള്ളി പണിയാൻ സ്ഥലം നൽകിയെന്നും അതാണ് ക്നാനായക്കാരുടെ വലിയപള്ളിയെന്നും കരുതുന്നു. ഈ പള്ളിയിൽ വിചിത്രാകൃതിയിലുള്ള രണ്ടു കരിങ്കൽ കുരിശുകളുണ്ട്. പല്ലവി ലിപിയിലുള്ള എഴുത്തും ഇവയിലുണ്ട്. അതുപോലെതന്നെ തളിക്കോട്ട ക്ഷേത്രത്തിൽ കേരളര് കോതവർമ്മര് എന്ന തെക്കുംകൂർ രാജാവിന്റെ പേരു കൊത്തിയ മിഴാവ് ഉണ്ട്. ചരിത്രാന്വേഷികൾക്ക് ധാരാളം ഉത്തരങ്ങൾ നൽകാൻ ഇവയ്ക്കൊക്കെയാവും.

മീനച്ചിലാറിന്റെ തീരത്ത് കുറച്ചു മുകളിലായാണ് അതിപുരാതനമായ ഈ മഹാദേവ ക്ഷേത്രം സ്ഥിതിചെയ്യുന്നത്. തെക്കുംകൂറിന്റെ രാജഭരണകാലത്ത് കോട്ടകൾക്കും കൊത്തളങ്ങൾക്കും അകത്തായിരുന്നു ഈ ക്ഷേത്രം. അതിനാൽ തളിക്കോട്ട ക്ഷേത്രം എന്നറിയപ്പെട്ടു. ക്ഷേത്രത്തിനു വടക്കായിരുന്നു കോവിലകവും, കച്ചേരിയും, ഠാണാവും (കാരാഗൃഹം) സ്ഥിതിചെയ്യതിരുന്നത്. തളി ശിവക്ഷേത്രം തിരുവിതാംകൂർ ദേവസ്വം ബോർഡിന്റെ കീഴിലുള്ള ഒരു മേജർ ക്ഷേത്രമാണിത്.

ചതുരാകൃതിയിൽ രണ്ടു നിലയിൽ പണിതീർത്തിരിക്കുന്ന ഇവിടുത്തെ ശ്രീകോവിൽ ചെമ്പു മേഞ്ഞിട്ടുണ്ട്. അതിന്റെ പുറംഭിത്തി ധാരാളം ചുവർ ചിത്രങ്ങളാൽ നിബിഢമാണ്. പലതും ഇപ്പോൾ മനസ്സിലാക്കാൻ പറ്റാത്തവണ്ണം മാഞ്ഞുപോയിരിക്കുന്നു. വടക്കുവശത്ത് ഒട്ടകത്തിന്റെ ചിത്രം ഉണ്ട്. ശിവക്ഷേത്ര ദർശനം പടിഞ്ഞാറേക്കാണ്.

തളിക്കോട്ടയിൽ പ്രധാനമൂർത്തി അത്യുഗ്രമൂർത്തിയായ പരമശിവനാണ്. അഞ്ചു പൂജയും മൂന്നു ശീവേലിയും നിത്യേന ഇവിടെ പതിവുണ്ട്. വിസ്താരമുള്ള ക്ഷേത്രമതിൽക്കകം, കരിങ്കൽപാകിയ പ്രദക്ഷിണവഴി, പടിഞ്ഞാറേനടയിലെ ആനക്കൊട്ടിൽ, വലിപ്പമേറിയ നാലമ്പലം, വിസ്താരമുള്ള ബലിക്കൽപ്പുര, ബലിക്കല്ലിൽ മുൻപിലുള്ള വലിപ്പമേറിയ നിത്യവും തെളിഞ്ഞു നിൽക്കുന്ന തൂക്കുവിളക്ക് എല്ലാം മഹാക്ഷേത്ര നിർമ്മിതി. നാലമ്പലത്തിനു പുറത്തു തെക്കു-കിഴക്കായി ഭഗവതി പ്രതിഷ്ഠയുണ്ട്. മറ്റു ശിവക്ഷേത്രങ്ങളിൽ പതിവില്ലാത്ത ഭദ്രകാളിയുടെ ദാരുബിംബമാണ് ഇവിടെ പ്രതിഷ്ഠിച്ചിരിക്കുന്നത്. പടിഞ്ഞാറേ നടയിലായി വലിപ്പമേറിയ ഗോപുരം പണിതീർത്തിട്ടുണ്ട്. ഗണപതി, അയ്യപ്പൻ, വിഷ്ണു തുടങ്ങിയവർക്കും പ്രതിഷ്ഠകളുണ്ട്.

തളിക്കോട്ട മഹാദേവക്ഷേത്രത്തിലെ തിരുവുത്സവം മേടമാസത്തിലെ തിരുവാതിര നക്ഷത്രം ആറാട്ട് വരത്തക്കവണ്ണം പത്തുനാൾ ആഘോഷിക്കുന്നു.

06:00 ന് ഉഷഃപൂജ
07:00 ന് എതൃത്തപൂജ, ശ്രീബലി
08:30 ന് പന്തീരടിപൂജ
10:00 ന് ഉച്ചപൂജ, ശ്രീബലി
06:30 ന് ദീപാരാധന
07:00 ന് അത്താഴപൂജ, ശ്രീബലി

താഴത്തങ്ങാടി വള്ളംകളി നടക്കുന്നത് ക്ഷേത്രത്തിനടുത്ത് മീനച്ചിലാറിലാണ്. 

കോട്ടയം ടൗണിൽ നിന്നും 3 കിലോമീറ്റർ പടിഞ്ഞാറു മാറിയാണ് ഈ ശിവക്ഷേത്രം സ്ഥിതിചെയ്യുന്നത്.


</doc>
<doc id="139145" url="https://ml.wikipedia.org/wiki?curid=139145" title="റായ് ലക്ഷ്മി">
റായ് ലക്ഷ്മി

റായ് ലക്ഷ്മി (നേരത്തെ ലക്ഷ്മി റായ്) കർണാടകത്തിലെ ബൽഗാമിൽ നിന്നുള്ള ഒരു തെന്നിന്ത്യൻ ചലച്ചിത്രനടിയും പരസ്യമോഡലുമാണ്. മലയാള-തമിഴ് ചലച്ചിത്രരംഗത്ത് കൂടുതൽ സജീവം.

ചലച്ചിത്രരംഗത്ത് എത്തുന്നതിനുമുമ്പ് പരസ്യ ചിത്രങ്ങളിലെ മോഡലായിരുന്നു. സിലിക്കൺ ഫൂട്ട്‌വെയർ, ജോസ്കോ ജ്വല്ലേഴ്സ്, ഇമ്മാനുവൽ സിൽക്സ് എന്നിവയുടെ പരസ്യങ്ങളിൽ മോഡലയി റായ് പ്രത്യക്ഷപ്പെട്ടു. 2005 ൽ തമിഴിലെ കർക കസദര എന്ന ചിത്രത്തിലൂടെയാണ് കന്നിയഭിനയം. പിന്നീട് ധർമപുരി, നെഞ്ചൈ തൊടു തുടങ്ങിയ ചിത്രങ്ങളിലും അഭിനയിച്ചു. ഇവയൊന്നും വേണ്ടത്ര വിജയംവരിച്ച ചിത്രങ്ങളായിരുന്നില്ല. 2008 ൽ പുറത്തിറങ്ങിയ അണ്ണൻ തമ്പി, ടു ഹരിഹർ നഗർ (2009), ചട്ടമ്പിനാട്, ഇവിടം സ്വർഗ്ഗമാണ് (2009) എന്നീ ചിത്രങ്ങളിലൂടെ മലയാളചലച്ചിത്രരംഗത്തെ ഒന്നാംനിര നായികയായി ചുവടുറപ്പിച്ചു.

അണ്ണൻതമ്പി, ചട്ടമ്പിനാട്‌ തുടങ്ങിയ ചിത്രങ്ങളിൽ മമ്മൂട്ടിയോടൊപ്പം അഭിനയിച്ച ലക്ഷ്മി മോഹൻലാലിനൊപ്പം റോക്ക്‌ ആൻഡ്‌ റോൾ, ക്രിസ്‌ത്യൻബ്രദേഴ്‌സ്‌, കാസനോവ എന്നീ ചിത്രങ്ങളിൽ അഭിനയിച്ചു. 2014ൽ അവർ തന്റെ പേര് റായ് ലക്ഷ്മി എന്നാക്കി മാറ്റി. രാജാധിരാജയാണ് റായിയുടെ പുതിയ മലയാളചിത്രം.


</doc>
<doc id="139149" url="https://ml.wikipedia.org/wiki?curid=139149" title="തക്കർ ബാപ്പാ">
തക്കർ ബാപ്പാ

തക്കർ ബാപ്പാ (1869 - 1951) ഭാരതീയ സാമൂഹിക പരിഷ്കർത്താവും ദേശീയ നേതാവുമായിരുന്നു. "അമൃതലാൽ തക്കർ" എന്നാണ് യഥാർഥപേര്. ദീനാനുകമ്പാ പ്രവർത്തനങ്ങളിൽ നിരന്തരം വ്യാപൃതനായി ജനാദരവു നേടി യതോടുകൂടിയാണ് തക്കർ ബാപ്പാ എന്ന പേരിൽ അറിയപ്പെട്ടു തുടങ്ങിയത്. ഗുജറാത്തിലെ ഭവനഗറിലുള്ള ഒരു ഇടത്തരം കുടുംബത്തിൽ വിഠൽദാസ് ലാൽജി തക്കറിന്റേയും മുലീബായുടേയും മകനായി 1869 നവംബർ 29-ന് ഇദ്ദേഹം ജനിച്ചു. ഭവനഗറിൽ സ്കൂൾ വിദ്യാഭ്യാസം പൂർത്തിയാക്കി. അക്കാലത്തെ സാമുദായിക സമ്പ്രദായ പ്രകാരം പന്ത്രണ്ടുവയസ്സെത്തിയപ്പോഴേക്കും ഇദ്ദേഹം വിവാഹിതനായിക്കഴിഞ്ഞിരുന്നു. മെട്രിക്കുലേഷൻ പരീക്ഷയിൽ മികച്ച വിജയം നേടി "ജസ്വന്ത്സിങ്ജി" സ്കോളർഷിപ്പിന് അർഹനായി. സാമ്പത്തിക ഞെരുക്കമുണ്ടായിരുന്നിട്ടും അമൃതലാലിനെ പിതാവ് എൻജിനീയറിങ് പഠിക്കുവാൻ പൂണെയിലയച്ചു. 1890-ൽ എൽ.സി.ഇ. (Licentiate in Civil Engineering) ബിരുദം നേടി.

വിദ്യാഭ്യാസാനന്തരം റെയിൽവേയിൽ എൻജിനീയറായി നിയമനം ലഭിച്ചു. അധികം വൈകാതെ സത്യസന്ധനും നീതിമാനുമായ ഉദ്യോഗസ്ഥൻ എന്ന ഖ്യാതി നേടുവാൻ സാധിച്ചു. പിന്നീട് വധ്വാൻ എന്ന നാട്ടുരാജ്യത്തെ ചീഫ് എൻജിനീയർ പദവിയിലെത്തി. അതിനുശേഷം പോർബന്തറിൽ ചീഫ് എൻജിനീയറായി നിയമിക്കപ്പെട്ടു. കിഴക്കേ ആഫ്രിക്കയിലെ ഉഗാണ്ടയിൽ മൂന്ന് വർഷക്കാലം എൻജിനീയറിങ്ങുമായി ബന്ധപ്പെട്ട ഉയർന്ന ഒരു തസ്തികയിൽ പ്രവർത്തിക്കുവാനും ഇക്കാലത്ത് അവസരം ലഭിച്ചു. 1903-ൽ ആഫ്രിക്കയിൽ നിന്നു മടങ്ങിയെത്തി സാംഹ്ലി നാട്ടുരാജ്യത്തിലെ സ്റ്റേറ്റ് എൻജിനീയറായി സേവനമനുഷ്ഠിച്ചു. ഇക്കാലത്ത് ഗോപാലകൃഷ്ണ ഗോഖലെ, ഡി.കെ. കാർവെ എന്നീ ദേശീയ നേതാക്കളുമായി സൗഹൃദബന്ധം സ്ഥാപിക്കുവാൻ സന്ദർഭങ്ങളുണ്ടായി. ഈ പരിചയമാണ് ഇദ്ദേഹത്തെ ജനസേവനരംഗത്തേക്ക് ആകർഷിച്ചത്. അക്കാലത്ത് ബോംബേ മുനിസിപ്പാലിറ്റിയിൽ ഒരുയർന്ന ഉദ്യോഗം സ്വീകരിച്ച് കുർളയിൽ പ്രവർത്തനമാരംഭിച്ചു. അവിടത്തെ തൂപ്പുകാരും അധഃകൃതസമുദായങ്ങളിൽപ്പെട്ട ജീവനക്കാരും അടിച്ചമർത്തപ്പെട്ട മറ്റു വിഭാഗങ്ങളും അടിമത്തവും നരകീയദുരിതങ്ങളും അനുഭവിക്കുന്നതുകണ്ട് അവരിൽ സഹാനുഭൂതി ഉളവായ തക്കർ ബാപ്പായുടെ ജീവിതത്തിൽ വലിയൊരു സാമൂഹിക പരിവർത്തന ചിന്ത തരംഗിതമായി.

അധഃസ്ഥിതരുടെ ഉന്നമനത്തിനു വേണ്ടുന്ന പൊതുപ്രവർത്തനങ്ങളിൽ വ്യാപൃതനാകുവാനും ശുദ്ധവും സ്വതന്ത്രവുമായ ജീവിതം ലഭ്യമാക്കാൻ അവരെ ഉന്നിദ്രരാക്കുവാനും ബാപ്പാ ഉദ്യുക്തനായി. ഈ ലക്ഷ്യം സഫലീകരിക്കുന്നതിനുവേണ്ടി ഇദ്ദേഹം "സെർവന്റ്സ് ഒഫ് ഇന്ത്യാ സൊസൈറ്റി"യുമായി ബന്ധപ്പെട്ടു പ്രവർത്തിച്ചു തുടങ്ങി. പുതിയൊരു ജീവിത ലക്ഷ്യത്തോടു കൂടിയ സമാരംഭം തുടർന്നു കൊണ്ടിരുന്നപ്പോൾ ഇദ്ദേഹത്തിന്റെ ഭാര്യയും മകനും ആകസ്മികമായി മരണമടഞ്ഞു. രണ്ടാമതൊരു വിവാഹം കഴിച്ചുവെങ്കിലും അവരും കുട്ടികളില്ലാതെ മരണമടയുകയാണുണ്ടായത്. 1913-ൽ പിതാവും നിര്യാതനായി. അസ്വസ്ഥമായ ഈ ഏകാന്ത ജീവിതം മുമ്പോട്ടു കൊണ്ടുപോകുന്നത് ദുഷ്കരവും അർഥശ്യൂന്യവുമാണെന്ന് ബോധ്യമായ ബാപ്പാ 1914-ൽ ജോലി രാജിവച്ച് പൊതുപ്രവർത്തനത്തിൽ പൂർണമായും മുഴുകി. ഇതേ വർഷംതന്നെ "സർവന്റ്സ് ഒഫ് ഇന്ത്യാ സൊസൈറ്റിയിൽ" അംഗവുമായി. മഥുരയിലെ ഭീകരമായ ക്ഷാമകാലത്ത് നിരന്തരം ദുരിതാശ്വാസപ്രവർത്തനങ്ങളിൽ വ്യാപൃതനായി. അധഃകൃതരുടെ ഉന്നമനത്തിനായി സ്കൂളും സൊസൈറ്റിയും സ്ഥാപിച്ചു (1915-16). കച്ചിലെ ക്ഷാമദുരിതാശ്വാസ പ്രവർത്തനത്തിനു (1916) നേതൃത്വം നല്കി. ഇക്കാലം മുതൽ മഹാത്മാഗാന്ധിയുമായി അടുത്ത ബന്ധം പുലർത്താനും സന്ദർഭമുണ്ടായി. 1918-ൽ ബോംബേ ലെജിസ്ളേറ്റിവ് കൌൺസിലിൽ നിർബന്ധ വിദ്യാഭ്യാസ ബിൽ അവതരിപ്പിക്കാനാവശ്യമായ വിവര സമാഹരണം നടത്തുന്നതിനുള്ള ചുമതല നിർവഹിച്ചത് ബാപ്പാ ആയിരുന്നു. ജാംഷഡ്പൂരിലെ ടാറ്റാ അയൺ ആൻഡ് സ്റ്റീൽ കമ്പനിയിലെ തൊഴിലാളികളുടെ ക്ഷേമകാര്യങ്ങൾ നിരീക്ഷിച്ച് നിർദ്ദേശങ്ങൾ നല്കാനും ഇദ്ദേഹം നിയുക്തനായി. ഒറീസയിൽ 1920-ൽ ക്ഷാമബാധിതർക്കായുള്ള ദുരിതാശ്വാസ പ്രവർത്തനത്തിനു നേതൃത്വം നല്കിയതും തക്കർബാപ്പാ ആയിരുന്നു. ഗാന്ധിയുടെ നേതൃത്വത്തിലാരംഭിച്ച വിദേശവസ്ത്ര ബഹിഷ്കരണ സമരത്തിലും സ്വദേശി പ്രസ്ഥാനത്തിലും ഇദ്ദേഹം സജീവമായി പങ്കെടുത്തു. ഗുജറാത്തിലെ പഞ്ചമഹലിലും ക്ഷാമബാധിതർക്കുവേണ്ടി അർപ്പണബോധത്തോടെ പ്രയത്നിച്ചു. 1923-ൽ ഭീൽ സേവാമണ്ഡലം രൂപവത്കരിച്ച് അധഃസ്ഥിതർക്കു വേണ്ടിയുള്ള ജനസേവന പ്രവത്തനങ്ങൾക്ക് ആക്കം കൂട്ടി.

രാഷ്ട്രീയ പ്രവർത്തനങ്ങളിൽനിന്നും തക്കർബാപ്പാ ഒഴിഞ്ഞു നിന്നിരുന്നില്ല. ഭവനഗർ രാജ്യത്തിലേയും കത്തിയവാറിലേയും രാഷ്ട്രീയ പ്രവർത്തനങ്ങളുമായി ഇദ്ദേഹം വളരെയധികം ബന്ധപ്പെടുകയും അവിടെ സ്വാതന്ത്ര്യ പ്രക്ഷോഭതരംഗങ്ങൾ ഇളക്കി വിടുകയും ചെയ്തു. പാട്യാലയിലെ ഭരണാധികാരിക്കെതിരായി പല കടുത്ത ആരോപണങ്ങളും ആളിക്കത്തിയപ്പോൾ അവയെപ്പറ്റി അന്വേഷിക്കുവാൻ നിയുക്തമായ കമ്മിറ്റിയുടെ അധ്യക്ഷനായി (1929) പ്രവർത്തിച്ചത് തക്കർബാപ്പാ ആയിരുന്നു. സിവിൽ നിയമലംഘനകാലത്ത് മദ്യഷാപ്പുകൾ പിക്കറ്റു ചെയ്തതിന് ആറ് മാസത്തെ കഠിനതടവിനു ശിക്ഷിക്കപ്പെട്ടെങ്കിലും സകലർക്കും സമാദരണീയനായതുമൂലം നാല്പതു ദിവസം മാത്രമേ തടവിൽ കഴിയേണ്ടിവന്നുള്ളൂ.

ഹരിജനോദ്ധാരണ സംരംഭങ്ങളിൽ ഇദ്ദേഹം ഗാന്ധിജിയുടെ വലംകൈയായി പ്രവർത്തിച്ചു. ഗാന്ധിജിയുടെ നിർദ്ദേശാനുസരണം 1932-ൽ "ഹരിജൻ സേവക് സംഘ"ത്തിന്റെ സെക്രട്ടറിയായി ചുമതല ഏറ്റെടുക്കുകയും പ്രവർത്തനം വളരെയധികം വ്യാപകവും ശക്തവുമാക്കുകയും ചെയ്തു. 1943-44-ൽ ഉത്തരേന്ത്യൻ സം സ്ഥാനങ്ങളിലുണ്ടായ കടുത്ത ക്ഷാമത്തിൽ കഷ്ടതയനുഭവിച്ച അനേകായിരം ജനങ്ങളുടെ സഹായത്തിനായി ഇദ്ദേഹം സർവ ശക്തിയുമുപയോഗിച്ച് ദുരിതരംഗങ്ങളിൽ പാഞ്ഞെത്തി. 1944-ൽ കസ്തൂർബാ സ്മാരക നിധിയിലേക്ക് പണം സ്വരൂപിക്കുന്നതിനും തക്കർബാപ്പാ മുൻകൈയെടുത്തു പ്രവർത്തിച്ചു. പൂർവബംഗാളിലെ നൗഖാലിയിൽ ഹിന്ദു-മുസ്ലിം ലഹള ആളിക്കത്തിയപ്പോൾ അതിൽപ്പെട്ടു ദുരിതമനുഭവിച്ച എല്ലാ മനുഷ്യരേയും സഹായിക്കുവാൻ ഗാന്ധിജിയോടൊപ്പം ലഹള പ്രദേശം മുഴുവൻ സഞ്ചരിച്ചു പ്രവർത്തിച്ചു. 1949 നവംബർ 29-ന് 80 വയസ്സ് പൂർത്തിയായപ്പോൾ ഇദ്ദേഹത്തിന്റെ പ്രവർത്തനത്തിന്റെ മേഖലകളെ പൂർണമായും സ്പർശിച്ചുകൊണ്ടുള്ള ലേഖനങ്ങൾ നിറഞ്ഞ ഒരു അഭിനന്ദന ഗ്രന്ഥം തയ്യാറാക്കുകയും ഡൽഹിയിലെ കോൺസ്റ്റിറ്റ്യൂഷൻ ക്ലബ്ബിൽ വച്ച് തക്കർ ബാപ്പായെ ഇന്ത്യയിലെ പ്രമുഖ നേതാക്കൾ ചേർന്ന് ആദരിക്കുകയും ചെയ്തു. 1951 ജനുവരി 19-ന് ഇദ്ദേഹം നിര്യാതനായി.



</doc>
<doc id="139151" url="https://ml.wikipedia.org/wiki?curid=139151" title="പോഡ്കാസ്റ്റ്">
പോഡ്കാസ്റ്റ്

ലക്കങ്ങളായി ഇന്റ്ർനെറ്റിലൂടെ ലഭ്യമാക്കപ്പെടുന്ന ഓഡിയോ വീഡിയോ ഫയലുകളുടെ പരമ്പരയാണ് പോഡ്കാസ്റ്റ്. ആശയപ്രചരണം, വിദൂരവിദ്യാഭ്യാസം, വിനോദം തുടങ്ങിയ പല രംഗങ്ങളിലും പോഡ്കാസ്റ്റിംഗ് വ്യാപകമായി കഴിഞ്ഞിരിക്കുന്നു. വീഡിയോ പോഡ്കാസ്റ്റുകളെ വോഡ്കാസ്റ്റ് എന്നും പറയാറുണ്ട്. ഐപോഡ് എന്നതിലെ പോഡും, പ്രക്ഷേപണം എന്നർത്ഥമുള്ള ബ്രോഡ്കാസ്റ്റ് (broadcast) എന്ന പദത്തിലെ കാസ്റ്റും ചേർന്നാണ് പോഡ്കാസ്റ്റ് എന്ന പദമുൽഭവിച്ചതെങ്കിലും
പോഡ്കാസ്റ്റുകൾ ശ്രവിക്കാൻ ഐപോഡുകളോ, mp3 പ്ലേയർ പോലുമോ വേണമെന്നില്ല. ഏതൊരു കമ്പ്യൂട്ടറിലും, പല മൊബൈൽ ഫോണുകളിലും പോഡ്കാസ്റ്റുകൾ കേൾക്കാവുന്നതാണ്.

ബഹുഭൂരിപക്ഷം പോഡ്കാസ്റ്റുകൾ ഇന്ന് സൗജന്യമായി ലഭ്യമാണ്. പോഡ്കാസ്റ്റുകൾ ലഭ്യമാക്കിതരുന്ന ധാരാളം സൈറ്റുകളുണ്ട്. ഈ സൈറ്റുകളെ പോഡ്കാസ്റ്റ് ഡയറക്ടറി എന്നും പറയുന്നു. അത്തരത്തിലുള്ള ഡയറക്ടറിയിൽ നിന്നും വിഷയാനുസരണവും കാലാനുസരണവുമായി രേഖപ്പെടുത്തിയ പോഡ്കാസ്റ്റുകളിൽ നിന്നും ഇഷ്ടമുള്ളവ തിരഞ്ഞെടുത്ത് ഡൗൺലോഡ് ചെയ്തു ശ്രവിക്കാം. തത്സമയം ആയി സാമ്പിൾ കേട്ടശേഷം ഡൗൺലോഡ് ചെയ്യാനുള്ള സൗകര്യവും പല സൈറ്റുകൾ ലഭ്യമാക്കാറുണ്ട്. പോഡ്കാസ്റ്റ് മുഴുവനും ലൈവായി കേൾക്കാനോ കാണാനോ സാധിക്കും ഇതിനെ സ്ടീമിംഗ് എന്നു പറയുന്നു. മിക്ക പോഡ്കാസ്റ്റുകളും mp3 ഫോർമാറ്റിൽ ലഭിക്കുന്നവയാണ്. എന്നിരുന്നാലും avi, wav തുടങ്ങിയ ഫോർമാറ്റുകളും നിലവിലുണ്ട്. ആപ്പിളിന്റെ ഐ ട്യൂൺസ് മുഖാന്തരം ലഭിക്കുന്ന പോഡ്കാസ്റ്റുകൾക്കു പ്രത്യേക സോഫ്റ്റ്വെയ്ർ വേണ്ടിവരും.
ഒരു ലക്കം ( episode) കേട്ടുകഴിഞ്ഞാൽ അടുത്ത ലക്കം കേൾക്കാൻ ആഗ്രഹിക്കുന്നെങ്കിൽ ആ പോഡ്കാസ്റ്റിന്റെ വരിക്കാരനാകാം. ഇതും സൗജന്യമാണ്. അടുത്ത ലക്കം സൈറ്റിൽ ലഭ്യമാവുമ്പോൽ വരിക്കാർക്ക് ഇമെയിൽ മുഖാന്തരം അറിയിപ്പോ , ആ ഫയൽ തന്നെയോ ലഭിക്കുന്നു. പല പത്രങ്ങളും, മാസികകളും , വാർത്താ ചാനലുകളും ഇന്ന് പോഡ്കാസ്റ്റ് ലഭ്യമാക്കുന്നുണ്ട്. 


</doc>
<doc id="139159" url="https://ml.wikipedia.org/wiki?curid=139159" title="ശ്രീകണ്ഠേശ്വരം മഹാദേവക്ഷേത്രം">
ശ്രീകണ്ഠേശ്വരം മഹാദേവക്ഷേത്രം

തിരുവനന്തപുരം നഗരത്തിൽ സ്ഥിതിചെയ്യുന്ന അതിപുരാതന ക്ഷേത്രമാണ് ശ്രീകണ്ഠേശ്വരം മഹാദേവക്ഷേത്രം. പരബ്രഹ്മസ്വരൂപനും പരമാത്മാവും മൃത്യുവിജയിയുമായ ഭഗവാൻ ശ്രീ പരമേശ്വരനാണ് ആണ് പ്രധാന പ്രതിഷ്ഠ. ഈ ക്ഷേത്രത്തിന്റെ മൂലസ്ഥാനമായ പഴയ ശ്രീകണ്ഠേശ്വരം ക്ഷേത്രം തിരുവനന്തപുരത്തെ എസ് എം വി സ്‌ക്കൂളിന് എതിർവശം സ്ഥിതി ചെയ്യുന്നു. പഴയ ശ്രീകണ്ഠേശ്വരത്തെ ശിവനെ പ്രതിഷ്ഠിച്ചത് വിഷ്ണുവിന്റെ അവതാരമായ പരശുരാമൻ ആണെന്ന് വിശ്വസിക്കപ്പെടുന്നു. പുരാതന കേരളത്തിലെ 108 ശിവക്ഷേത്രങ്ങളിൽ ഒന്നായ ഈ മഹാദേവക്ഷേത്രം കൈതമുക്കിലാണ് സ്ഥിതിചെയ്യുന്നത്. തിരുവിതാംകൂർ രാജകുടുംബത്തിന്റെ പ്രധാന ആരാധനാകേന്ദ്രങ്ങളിലൊന്നായ ഈ ക്ഷേത്രം, ഇപ്പോൾ തിരുവിതാംകൂർ ദേവസ്വം ബോർഡിന്റെ കീഴിലാണ്. 

കണ്വ മഹർഷിയുടെ തപോഭൂമി ആയിരുന്നു പഴയ ശ്രീകണ്ഠേശ്വരവും ചെട്ടികുളങ്ങരയും എന്നാണ് വിശ്വാസം. കൂടാതെ ഇവിടവുമായി ബന്ധപ്പെട്ട് പ്രസിദ്ധമായ മറ്റൊരു കഥയുമുണ്ട്. 

വഞ്ചിയൂർ അത്തിയറ മഠത്തിലെ തപസ്വിയായ ഒരു പോറ്റി പഴയ ശ്രീകണ്ഠേശ്വരം ക്ഷേത്രത്തിൽ ജപിച്ചു കൊണ്ടിരിക്കുകയായിരുന്നു. ആ സമയത്ത് ക്ഷേത്രക്കുളത്തിൽ യുവാവും തേജസ്വിയുമായ ഒരു യാദവ രാജകുമാരൻ ഒരു ശൂദ്രതരുണിയുമായി ജലക്രീഡ ആരംഭിച്ചു. പിന്നീട് അവളുടെ ആഗ്രഹത്തിന് എതിരായി അവളെയും ചുമലിലേറ്റി രാജകുമാരൻ ക്ഷേത്രത്തിനുള്ളിൽ കടന്നു സംഭോഗത്തിന് മുതിർന്നു. തരുണിയുടെ ദീനരോദനം കേട്ട് അത്തിയറപ്പോറ്റി അവളുടെ സഹായത്തിന് എത്തുകയും രാജകുമാരനെ ശപിക്കുകയും ചെയ്തു. രാജകുമാരന്റെ അരയ്ക്കു കീഴ്‌പോട്ടു കുതിരയുടെ ഉടൽ ആകട്ടെ എന്നും അദ്ദേഹം അനവധി വർഷങ്ങൾ അടിമയായി പോകട്ടെ എന്നും ആയിരുന്നു പോറ്റിയുടെ ശാപം. രാജകുമാരൻ പോറ്റിയുടെ പാദങ്ങളിൽ വീണ് മാപ്പിരന്നു. രാജകുമാരൻ പുതിയ രൂപത്തിൽ പത്തു വർഷം ജീവിക്കുമെന്നും ആദ്യ ഒൻപതു വർഷം അടിമത്തം അനുഭവിച്ച ശേഷം പത്താമത്തെ വർഷം ശ്രീകണ്ഠേശ്വര കൃപയാൽ മോക്ഷം പ്രാപിക്കുമെന്നും മഹാബ്രാഹ്മണൻ അരുളിച്ചെയ്തു. 

നാലു കാലുള്ള കുതിരയുടെ ഉടലും കുതിരയുടെ കഴുത്തിന്റെ സ്ഥാനത്ത് രാജകുമാരന്റെ അരയ്ക്കു മേലോട്ടുള്ള ശരീരവും - ഇതായിരുന്നു ശാപത്തിന് ശേഷമുള്ള രൂപം. ഈ രൂപവും അതിസുന്ദരം തന്നെ ആയിരുന്നു. എങ്കിലും ഹൃദയം തകർന്ന അദ്ദേഹം കൊട്ടാരത്തിലേക്കു മടങ്ങില്ലെന്ന് ശപഥം ചെയ്തു. അദ്ദേഹത്തിന്റെ പുതിയ രൂപം കണ്ട മാത്രയിൽ തന്നെ തരുണി പ്രണയാതുരയായി. 

രാജകുമാരൻ തരുണിയുടെ സഹോദരനെക്കണ്ട് അവളെ വിവാഹം ചെയ്യാനുള്ള അനുവാദം ചോദിച്ചു. എന്നാൽ രാജകുമാരൻ തന്റെ അടിമയാകുമെങ്കിൽ മാത്രം വിവാഹം അനുവദിക്കാമെന്നായി സഹോദരൻ. രാജകുമാരൻ അതു സമ്മതിച്ചു. വിവാഹം നടന്നു. അതോടെ അവളുടെയും അവളുടെ സഹോദരന്റെയും പൂർണ്ണ നിയന്ത്രണത്തിലായി രാജകുമാരൻ. അടിമയായ രാജകുമാരനെ നിരന്തരം ദ്രോഹിക്കുന്നതിൽ ആനന്ദം കണ്ടെത്തിയിരുന്നു അദ്ദേഹത്തിന്റെ യജമാനൻ. ജീവിതത്തിൽ കൂടുതൽ കൂടുതൽ വിരക്തനായി തീർന്ന രാജകുമാരൻ ശിവ ഭക്‌തിയിൽ ദുഃഖങ്ങൾ മറന്നു. ഒടുവിൽ പത്താമാണ്ടായപ്പോൾ യജമാനന് മനംമാറ്റം ഉണ്ടാകുകയും രാജകുമാരനെ ദാസ്യത്തിൽ നിന്ന് മോചിപ്പിക്കുകയും ചെയ്തു. 

രാജകുമാരൻ അത്തിയറപ്പോറ്റിയെ കണ്ടെത്തി അനുഗ്രഹം വാങ്ങി. അത്തിയറപ്പോറ്റി രാജകുമാരനെ ശിഷ്യനായി സ്വീകരിച്ചു. രാജകുമാരൻ ശ്രീകണ്ഠേശ്വരനെ കാമേശ്വര ഭാവത്തിൽ ഉപാസിച്ചു. അദ്ദേഹത്തിന്റെ ഭക്തിയിൽ പ്രസാദിച്ച ശ്രീകാമേശ്വരൻ ലളിതാദേവിയോടൊപ്പം അദ്ദേഹത്തിന്റെ മുന്നിൽ പ്രത്യക്ഷനായി മോക്ഷം നൽകി അനുഗ്രഹിച്ചു.

ഏകദേശം 700 വർഷങ്ങൾക്കുമുൻപ് പഴയ ശ്രീകണ്ഠേശ്വരം ക്ഷേത്രത്തിലെ കഴകക്കാരിയായ ഒരു സ്ത്രീ തന്റെ കലവും ചൂലും പുതിയ ശിവക്ഷേത്രമിരിക്കുന്ന സ്ഥലത്ത് പതിവായി വയ്ക്കുമായിരുന്നു. ഒരു ദിവസം രാവിലെ ജോലി ചെയ്യാനായി കലമെടുക്കാൻ ശ്രമിച്ചപ്പോൾ അത് എടുക്കാൻ കഴിഞ്ഞില്ല. വളരെ ശക്തി ഉപയോഗിച്ച് കലം പൊക്കാൻ ശ്രമിക്കുമ്പോൾ അതിന്റെ അടിയിലുണ്ടായിരുന്ന കല്ലിൽ ചോര പുരണ്ടിരിക്കുന്നതായി കണ്ടു. ആ കല്ലിന് ശിവലിംഗരൂപമായിരുന്നു. സ്ത്രീ കണ്ട ഈശ്വരനായതിനാൽ ശ്രീകണ്ഠേശ്വരം എന്ന പേരു വന്നുവെന്നാണ് വിശ്വാസം. എന്നാലും കാളകൂടകണ്ഠസ്ഥിതനായ ശിവന്റെ കണ്ഠത്തെ സൂചിപ്പിക്കുന്നതും കൂടിയായിരിക്കാം ഈ നാമം.

പതിനെട്ടാം നൂറ്റാണ്ടിലാണു പഴയ ശ്രീകണ്ഠേശ്വരത്തിനു പ്രാധാന്യം നഷ്ടമായത്. 1729 ൽ ശ്രീ അനിഴം തിരുനാൾ മാർത്താണ്ഡവർമ്മ സിംഹാസനാരോഹണം ചെയ്തു. ഒരിക്കൽ അദ്ദേഹം കൊല്ലത്തു പോയ തക്കം നോക്കി നാടുനീങ്ങിയ രാമവർമ്മ മഹാരാജാവിന്റെ മകൻ ശ്രീ പദ്മനാഭൻ തമ്പി വേണാടിന്റെ തലസ്ഥാനമായ കൽക്കുളത്തിന്റെ ഭരണം പിടിച്ചെടുത്തു. എന്നിട്ടു ശ്രീ പദ്മനാഭ സ്വാമി ക്ഷേത്രത്തിന്റെ സ്വത്തുക്കൾ കൈക്കലാക്കാനായി തമ്പി കുതിരപ്പടയുമായി തിരുവനന്തപുരത്തേയ്ക്കു തിരിച്ചു. തമ്പി ശ്രീവരാഹത്തു താമസിച്ചപ്പോൾ കുതിരപ്പട പഴയ ശ്രീകണ്ഠേശ്വരത്തിനു സമീപമുള്ള കുതിരവട്ടത്താണു നിലയുറപ്പിച്ചത്. ശ്രീ പദ്മനാഭ സ്വാമി ക്ഷേത്രത്തിനു ലഭിക്കേണ്ട പാട്ടക്കുടിശ്ശിക പിരിച്ചെടുത്തു സ്വന്തമാക്കാൻ തമ്പി ശ്രമിച്ചെങ്കിലും പള്ളിച്ചൽ പിള്ളയുടെയും നാട്ടുകാരുടെയും ശക്തമായ എതിർപ്പു മൂലം അതു നടന്നില്ല. രാജശത്രുവിന്റെ സൈന്യത്തിനു പഴയ ശ്രീകണ്ഠേശ്വരത്തിനു സമീപം നിലയുറപ്പിക്കാൻ സാധിച്ചതോടെയാണു പഴയ ശ്രീകണ്ഠേശ്വരത്തിന്റെ പ്രതാപം മങ്ങാൻ തുടങ്ങിയതത്രേ.

കോവിലുവിള എന്ന പുരാതനമായ നായർ കുടുംബത്തിന്റെ കാരണവരായിരുന്നു പഴയ ശ്രീകണ്ഠേശ്വരം ക്ഷേത്രത്തിന്റെ ഊരാളൻ. പിന്നീടു ക്ഷേത്രഭരണം തിരുവിതാംകൂർ ദേവസ്വം ബോർഡ് ഏറ്റെടുത്തു.

ക്ഷേത്രം ഇന്നു കാണുന്നതു പോലെ നിർമ്മിക്കപ്പെട്ടത്‌ തിരുവിതാംകൂർ രാജാക്കന്മാരുടെ കാലത്താണ്. കേരളീയ വാസ്തു ശൈലിയുടെ ഉത്തമ ഉദാഹരണമാണ് ശ്രീകണ്ഠേശ്വരം ക്ഷേത്രം. വിസ്താരമേറിയ ക്ഷേത്ര മതിൽക്കകം. ക്ഷേത്രമതിലിനു പുറത്തുള്ള ക്ഷേത്രക്കുളം വളരെ വിസ്താരമേറിയതാണ്. ഈ കുളം "ജാതകുണ്ഡതീർത്ഥം" എന്നപേരിൽ അറിയപ്പെടുന്നു. മതിൽക്കെട്ടിന്റെ രണ്ടുഭാഗത്തും മനോഹരങ്ങളായ ഇരുനില ഗോപുരങ്ങളുണ്ട്‌.

വെട്ടുകല്ലിൽ പടുത്തുയർത്തിയ നാലമ്പലത്തിൽ തന്നെ വിളക്കുമാടം പണിതീർത്തിരിക്കുന്നു. ഇവിടുത്തെ വൃത്താകൃതിയിലുള്ള ശ്രീകോവിലിൽ കിഴക്കു ദർശനാമായി ശിവലിംഗ പ്രതിഷ്ഠ. ഇരുപാർശ്വങ്ങളിലും പാർവ്വതിയെയും ഗംഗയെയും ഇരുത്തിയ അപൂർവ്വസങ്കല്പത്തിലുള്ള ഭഗവാനാണ് ശ്രീകണ്ഠേശ്വരൻ. ഉഗ്രമൂർത്തിയായതിനാൽ കിഴക്കുവശത്തു തീർത്ഥക്കുളം നിർമ്മിച്ചിരിക്കുന്നു. രൗദ്രഭാവത്തിനു ശമനം ഉണ്ടാക്കാനാണത്രേ തിരുമുൻപിലായി തീർത്ഥക്കുളം നിർമ്മിച്ചിരിക്കുന്നത്. തമിഴ്ശൈലിയിൽ കരിങ്കല്ലിൽ പണിതുയർത്തിയതാണ് കിഴക്കേ ആനക്കൊട്ടിൽ. ആ ആനക്കൊട്ടിലിനുള്ളിലായിട്ടാണ് ഭഗവദ്വാഹനമായ നന്തിയെ ശിരസ്സിലേറ്റുന്ന കൊടിമരം പ്രതിഷ്ഠിച്ചിരിയ്ക്കുന്നത്. പടിഞ്ഞാറുവശത്ത് മതിൽക്കെട്ടിനു പുറത്തും അകത്തുമായി രണ്ട് ആനക്കൊട്ടിലുകൾ വേറെയും പണിതീർത്തിരിക്കുന്നു. മാറി മാറി വന്ന രാജാക്കന്മാരുടെ ആശയങ്ങൾ ഇങ്ങനെ പലതും ഇവിടെ നിർമ്മിച്ചിരിക്കുന്നു.

പൂജാ വിധികൾ മറ്റ് ക്ഷേത്രങ്ങളിലേതുപോലെയാണെങ്കിലും ഇവിടെ പൂജകളിൽ പ്രധാനം അഭിഷേകം, ജലധാര, ക്ഷീരധാര എന്നിവയ്ക്കാണ്. ശിവരാത്രിയ്ക്ക് മാത്രമാണ് ശിവലിംഗത്തിൽ നെയ്യ് കൊണ്ട് ധാര നടത്തുന്നത്. ശിവരാത്രി പുലർച്ചെ മുതൽ പിറ്റേന്ന് സൂര്യോദയം വരെയാണ് നെയ്യ് ധാര നടക്കുക. മറ്റൊരു പ്രത്യേകത എല്ലാ ക്ഷേത്രങ്ങളിലും ഉത്സവത്തിന് ആറ് ദിവസം മുൻപ് ചെയ്യാറുള്ള ക്രിയകൾ ഇവിടെ ശിവരാത്രി ദിവസമാണ് ചെയ്യാറുള്ളത് എന്നതുമൊരു പ്രത്യേകതയാണ്. 108 കുടം വെളളമോ, പാലോ, നെയ്യോ നിരന്തരം ശിവലിംഗത്തിൽ വീണുകൊണ്ടിരിക്കുന്നതാണ് ധാര.

നിത്യേന അഞ്ചുപൂജകൾ നടത്താറുണ്ടിവിടെ;
എട്ടുകൂട്ടം വിഭവങ്ങളോടുകൂടിയതാണ് ഇവിടുത്തെ ഉച്ചപൂജാനേദ്യം

ക്ഷേത്രത്തിൽ നിത്യേന ഭജനം നടത്താറുണ്ട്. ക്ഷേത്രത്തിലെ ഈ ശിവഭജനവും, ഹരിനാമകീർത്തനപാരായണവും സാമ്പ്രാണിത്തിരി എന്ന് പേരുള്ള ഒരു സ്വാമി തുടങ്ങിവച്ചതാണ്. ഇവിടെ 41 ദിവസം രാവിലെ കുളിച്ച് നിർമാല്യം തൊഴുത് ഭജനമിരിക്കുന്നവർക്ക് എന്ത് അഭീഷ്ടവും സാധിക്കുമെന്നാണ് വിശ്വാസം. ഇവിടെ 41 ദിവസം നിർമാല്യം തൊഴുത ടി. ശങ്കരൻ തമ്പി ആദ്യം വിശാഖം തിരുനാൾ മഹാരാജാവിന്റെ സേവകനാവുകയും പിന്നീട് ശ്രീ മൂലം തിരുനാൾ മഹാരാജാവിന്റെ കാലത്ത് തിരുവിതാംകൂർ ദിവാനെക്കാൾ ശക്തനായ കൊട്ടാരം മാനേജർ ആകുകയും ചെയ്തു. വളരെ ദൂരെ നിന്ന് പോലും അനേകം പേർ വന്ന് ഇവിടെ ഭജനമിരിക്കാറുണ്ട്.

ധനു മാസത്തിലാണ് ശ്രീകണ്ഠേശ്വരം ക്ഷേത്രത്തിൽ ഉത്സവം കൊടിയേറുന്നത്. തിരുവാതിര ദിവസമാണ് ആറാട്ട്. ധനുവിലെ പൂത്തിരുവാതിര മഹോത്സവം ചേർന്നുള്ളതാണ് ഉത്സവം. 

കുംഭമാസത്തിലെ കറുത്ത ചതുർദ്ദശിദിവസമായ ശിവരാത്രി നാളിൽ 24 മണിക്കൂറും ക്ഷീരധാരയുണ്ട്. ഉച്ചയ്ക്ക് തോരൻ, പരിപ്പ്, മോര്, ശർക്കരപായസം, പുളിശ്ശേരി, കണ്ണിമാങ്ങ, മെഴുക്കുപുരട്ടി, എന്നിവയാണ് നിവേദ്യങ്ങൾ. ഇത് എട്ടു കുഴിയുളള കിണ്ണത്തിലാണ് നിവേദിക്കുന്നത്.


അത്തിയറമഠത്തിലെ പോറ്റിമാർക്കാണ് ഇവിടെ തന്ത്രം. തുളു ബ്രാഹ്മണരാണ് ഇപ്പോൾ ഇവിടെ നിത്യ ശാന്തികർമ്മങ്ങൾ ചെയ്യുന്നത്. മലയാള തന്ത്രവിധിപ്രകാരമനുസരിച്ചാണ് അവരിത് അനുഷ്ഠിക്കുന്നതെന്ന് ഒരു പ്രത്യേകതയാണ്.

ദേവസ്വം ബോർഡ് ഏറ്റെടുക്കുന്നതിനു മുൻപ് ഈ ക്ഷേത്രം തിരുവിതാംകൂർ മഹാരാജാവിന്റെ മേൽനോട്ടത്തിലായിരുന്നു. രാജഭരണക്കാലത്ത് വൈക്കത്തഷ്ടമി, ധനു മാസത്തിലെ തിരുവാതിര, ശിവരാത്രി എന്നീ ദിവസങ്ങളിൽ തിരുവിതാംകൂർ മഹാരാജാവ്  ശ്രീകണ്ഠേശ്വരം ക്ഷേത്രത്തിലേക്ക് എഴുന്നള്ളുമായിരുന്നു. വിശ്വവിശ്രുതനായ സ്വാതി തിരുനാൾ മഹാരാജാവ് ശ്രീകണ്ഠേശ്വരന്റെ മഹാഭക്തനായിരുന്നു.


</doc>
<doc id="139171" url="https://ml.wikipedia.org/wiki?curid=139171" title="വിക്കിവേഴ്സിറ്റി">
വിക്കിവേഴ്സിറ്റി

വിക്കിമീഡിയ ഫൗണ്ടേഷന്റെ വിക്കി അധിഷ്ഠിത സം‌രംഭങ്ങളിൽ ഒന്നാണ് വിക്കിവേഴ്സിറ്റി.ഇവിടെ സ്വതന്ത്ര പഠന സാമഗ്രികൾ പ്രവർത്തനങ്ങളും നടത്തുന്ന ഒരു പദ്ധതിയാണിത്. വിക്കിപീഡിയ പോലുള്ള വിജ്ഞാനകോശങ്ങളിൽ നിന്നു് വിഭിന്നമായി ഇവിടെ ഒരേ വിഷയത്തിൽ അധിഷ്ഠിതമായ നിരവധി പഠനസാമഗ്രികൾ വിവിധ പതിപ്പുകളിലായി ലഭിക്കുന്നു. 
2006 ആഗസ്ത് 15-നു് ഇംഗ്ലീഷി വിക്കിവേഴ്സിറ്റിയിലാണ് ആദ്യമായി ഈ പദ്ധതി ആരംഭിച്ചത്. 


</doc>
<doc id="139179" url="https://ml.wikipedia.org/wiki?curid=139179" title="തക്കല">
തക്കല

തമിഴ്നാട്ടിൽ, കന്യാകുമാരി ജില്ലയിലെ കൽക്കുളം താലൂക്കിൽപ്പെട്ട ഒരു പട്ടണമാണ് തക്കല. ഇതുൾപ്പെടുന്ന ബ്ലോക്കിനും തക്കല എന്നാണ് പേര്. കൽക്കുളം താലൂക്കിന്റെ തലസ്ഥാനവും തക്കല തന്നെ യാണ്. "പിരപ്പൻകോട്" എന്നായിരുന്നു പഴയ നാമം. ദക്ഷിണാ തിർത്തി എന്നർഥം വരുന്ന "തെക്ക്എലൈ" (Thekkelai) എന്ന തമിഴ് പദത്തിൽ നിന്നാണ് തക്കല എന്ന സ്ഥലനാമം നിഷ്പന്നമാ യതെന്നു കതുതപ്പെടുന്നു. വേണാടിന്റെ തെക്കേ അതിർത്തിയിൽ സ്ഥിതിചെയ്തിരുന്നതിനാലാകാം ഈ പ്രദേശത്തിന് പ്രസ്തുത പേരു ലഭിച്ചത്. ചില ചരിത്ര രേഖകളിൽ ഈ പട്ടണത്തെ പത്മനാഭപുരം എന്നും പരാമർശിച്ചുകാണുന്നുണ്ട്. 

തിരുവനന്തപുരം-നാഗർകോവിൽ ദേശീയപാതയിലെ ഒരു പ്രധാന ബസ്സ്റ്റേഷനും കൂടിയാണ് തക്കല. ഇരണിയൽ ആണ് ഏറ്റവും അടുത്ത റെയിൽവേസ്റ്റേഷൻ . പ്രസിദ്ധമായ കുമാരകോവിൽ (മുരുക ക്ഷേത്രം), പീർ മുഹമ്മദീയ മുസ്ളിം ദേവാലയം, ഏലിയാസ് പള്ളി എന്നിവ തക്കലയ്ക്കു സമീപത്ത് സ്ഥിതി ചെയ്യുന്നു. പഴയ തിരുവിതാംകൂറിന്റെ ആസ്ഥാനമായിരുന്ന പത്മനാഭപുരം കൊട്ടാരവും തിരുവിതാംകൂർ ചരിത്രത്തിൽ വിശ്രുതസ്ഥാനം വഹിക്കുന്ന ഉദയഗിരിക്കോട്ടയും തക്കലയ്ക്കു സമീപത്താണ്. മാർത്താണ്ഡവർമയുടെ ഭരണകാലത്ത് തിരുവിതാംകൂർ സേനയുടെ പടനായകനും വലിയ കപ്പിത്താനുമായിരുന്ന ഡി ലനോയിയുടെ ശവകുടീരം ഉദയഗിരിക്കോട്ടയിലാണു സ്ഥിതിചെയ്യുന്നത്.

തമിഴ്നാട്ടിൽ മികച്ച സാക്ഷരതാനിരക്കുള്ള പ്രദേശങ്ങളിലൊ ന്നാണ് തക്കല. പഴയ തിരുവിതാംകൂർ സംസ്ഥാനത്ത് ആദ്യമായി സ്ഥാപിക്കപ്പെട്ട നാല് സർക്കാർ പ്രൈമറി സ്കൂളുകളിലൊന്ന് തക്കലയിലാണ്. നൂറുൽ ഇസ്ലാം എൻജിനീയറിങ് കോളജ്, നൂറുൽ ഇസ്ലാം ആർട്ട്സ് ആൻഡ് സയൻസ് കോളജ്, മുസ്ലീം ആർട്ട്സ് ആൻഡ് സയൻസ് കോളജ് എന്നിവ ഇവിടത്തെ പ്രധാന വിദ്യാഭ്യാസസ്ഥാപനങ്ങളാണ്. കൂടാതെ മറ്റുപല ഹയർ സെക്കൻഡറി സ്കൂളുകളും മെട്രിക്കുലേഷൻ സ്കൂളുകളും ഇവിടെ പ്രവർത്തിക്കുന്നുണ്ട്.

ഏതാണ്ട് 17,000 വരുന്ന ഇവിടത്തെ ജനസംഖ്യയിൽ നായർ, നാടാർ, മുസ്ലീം, പറയർ, വിശ്വകർമ തുടങ്ങിയ സമുദായങ്ങൾ ഉൾപ്പെടുന്നു. തമിഴ്നാട്ടിൽ ഏറ്റവുമധികം കേരളീയർ വസിക്കുന്ന പ്രദേശങ്ങളിലൊന്നാണ് തക്കല. ഏതാണ്ട് നൂറു വർഷങ്ങൾക്കു മുമ്പുവരെ ഒരു പ്രസിദ്ധ കളരി-സിദ്ധവൈദ്യ കേന്ദ്രം എന്ന നിലയിലും തക്കല അറിയപ്പെട്ടിരുന്നു.

അറിയപ്പെട്ട പല സാഹിത്യകാരന്മാരും കവികളും ദാർശനികന്മാരും ചരിത്രകാരന്മാരും തക്കലക്കാരായുണ്ട്. 16-ം ശതകത്തിൽ ജീവിച്ചിരുന്ന പണ്ഡിതദാർശനികനായ മുത്തുസ്വാമി തമ്പുരാൻ ഇന്നും ഭാഷാസ്നേഹികൾക്ക് ആരാധ്യനാണ്. 40-ൽപ്പരം ഗ്രന്ഥങ്ങളുടെ കർത്താവായ പ്രൊഫ. ക.അബ്ദുൾ ഗഫൂർ അറിയപ്പെട്ട തമിഴ് കവിയായ രാമസുബ്രഹ്മണ്യ നാവലർ, ചരിത്രകാരനായ ഡോ. എം.എസ്. ബഷീർ, മൈലാഞ്ചി എന്ന കൃതിയുടെ രചയിതാവായ എച്ച്.ജി. റസൂൽ എന്നിവർ തക്കലക്കാരാണ്.



</doc>
<doc id="139183" url="https://ml.wikipedia.org/wiki?curid=139183" title="സിൽവറി മെഡോ ബ്ലൂ">
സിൽവറി മെഡോ ബ്ലൂ

തണുത്ത കാലാവസ്ഥയെ അതിജീവിക്കുവാൻ കഴിയുന്ന നീല നിറത്തിലുള്ള ഒരു ചിത്രശലഭമാണ് സിൽവറി മെഡോ ബ്ലൂ. ഇത് മധ്യേഷ്യയിലെ ശലഭകുടുംബത്തിലാണ് ഉൾക്കൊള്ളുന്നത്. ഇതിന്റെ ശാസ്ത്രീയ നാമം "പോളിഒമാറ്റസ് ഫ്ലോറിയെൻസ്" എന്നാണ് (Polyommatus florience). 2010-ലാണ് ഈ വിഭാഗത്തെ ഹിമാചൽപ്രദേശിലെ ചമ്പാ ജില്ലയിലെ പാൻജി താഴ്വരയിൽ നിന്നും കണ്ടെത്തിയത്. സമുദ്രനിരപ്പിൽ നിന്നും 3000 മീറ്റർ ഉയരമുള്ള കാടുകളിൽ പ്രത്യേകിച്ച് ജൂലൈ മാസത്തിലെ പൂക്കാലത്താണ് ഇവയെ പ്രധാനമായും കണ്ടു വരുന്നത്. സുവോളജിക്കൽ സർവേ ഓഫ് ഇന്ത്യയിലെ ഒരു ശാസ്ത്രഞ്ജയായ അവതാർ കൗർ സിദ്ധുവാണ് ആദ്യമായി ഇവയെ കണ്ടെത്തിയത്. 


</doc>
<doc id="139184" url="https://ml.wikipedia.org/wiki?curid=139184" title="തക്കിട്ട">
തക്കിട്ട

ചെണ്ടമേളത്തിലെ ഒരു അഭ്യാസമുറയാണ് തക്കിട്ട. ചെണ്ടകൊണ്ടഭ്യസിക്കാൻ ആദ്യമായി സാധകം ചെയ്തുതുടങ്ങുന്ന പാഠക്കൈയാണ് തക്കിട്ട. ഇടത് കൈപ്പടത്തിന്റെ മധ്യം മുതൽ വിരലറ്റം വരെയുള്ള ഭാഗം ചെണ്ടയുടെ വക്കത്ത് അടിക്കുകയാണ് ഒരു രീതി. ഇതാണ് "ത". വലതു കൈയിലെ കോൽകൊണ്ട് ചെണ്ടയുടെ നടുക്ക് കുഴമറിച്ച് രണ്ടു കൊട്ട് കൊട്ടുകയാണ് രണ്ടാമത്തെ രീതി. ഇതാണ് "കി.ട." ഇങ്ങനെ "ത"യും "കി.ട."യും കൊട്ടി സാധകം ചെയ്യുന്നതാണ് "തക്കിട്ട".

"കി" കൊട്ടുന്നതിന് വലതുകൈയുടെ കുഴ ആദ്യം ഉള്ളിലേക്ക് മറിച്ചുകൊട്ടണം. തുടർന്ന് പുറത്തേക്കു മറിച്ചുകൊട്ടുമ്പോൾ "ട"യായി. ഓരോ കൊട്ടിന്റെയും ഇടയ്ക്കുള്ള സമയം തുല്യമായി രിക്കണം.

തക്കിട്ട ഘട്ടത്തിൽ കൊട്ടേണ്ട എണ്ണങ്ങൾ ഇവയാണ്.



ആദ്യവരിയിലെ എണ്ണങ്ങൾ 14 അക്ഷരകാലം തന്നെ ആവർ ത്തിച്ചാവർത്തിച്ച് ഇരുപത്തിനാലു പ്രാവശ്യം കൊട്ടി 96 അക്ഷര കാലം തികയ്ക്കുമ്പോൾ ഒരു താളവട്ടമാകും. തുടർന്ന് താളവട്ട പരിസമാപ്തിയാണ്. ഖണ്ഡാവസാനങ്ങളിൽ "തുറന്നു" താളം പിടിക്കുന്നതുകൊണ്ട് തക്കിട്ട ഘട്ടത്തിന്റെ താളവട്ട പരിസമാപ്തി വ്യക്തവും ഹൃദ്യവുമാണ്.

തക്കിട്ട ഘട്ടത്തിൽ നാലക്ഷരകാലംകൊണ്ട് ഒരു വരി കൊട്ടാനുള്ള അഥവാ ഒരു യൂണിറ്റ് ഉണ്ടാക്കാനുള്ള സൗകര്യമുണ്ട്. ഇതിന് ചെണ്ടകൊട്ടിൽ വളരെ പ്രചാരം സിദ്ധിച്ചിട്ടുണ്ട്.


</doc>
<doc id="139185" url="https://ml.wikipedia.org/wiki?curid=139185" title="റോട്ട്‌വൈലർ">
റോട്ട്‌വൈലർ

ഇടത്തരം മുതൽ കൂടിയ വലിപ്പമുള്ള ഒരു നായ ജനുസ്സാണ് റോട്ട്‌വൈലർ .ജന്മം കൊണ്ടത്‌ ജർമനിയിലെ റോട്ട്‌വൈൽ എന്ന സ്ഥലത്താണ് .
ഇവ യുദ്ധത്തിനും കന്നുകാലികളെ പരിപാലിക്കുന്നതിനും നായാട്ടിനും ഉപയോഗിക്കപ്പെട്ടിരുന്നു .

പ്രാഥമികമായി ഇവ കാലികളെ മേയ്ക്കാൻ ഉപയോഗിക്കുന്നു.ഇവയുടെ ചരിത്രം റോമൻ സാമ്രാജ്യ കാലവുമായി ബന്ധപ്പെട്ടിരിക്കുന്നു.ഒന്നാം ലോകമഹായുദ്ധകാലത്തും രണ്ടാം ലോകമഹായുദ്ധകാലത്തും ഇവയെ പോലീസ് നായയായി ഉപയോഗിച്ചിരുന്നു.പണ്ടുകാലത്ത് ഇവയെ വേട്ടയ്ക്ക് ഉപയോഗിച്ചിരുന്നു , ഇപ്പോൾ ഈ വാസന ആപേക്ഷികമായി കുറഞ്ഞിരിക്കുന്നു . കശാപ്പുകാർക്കു വേണ്ടി കാലികളെ മേയ്ക്കുന്നതിനും, കശാപ്പുചെയ്ത മാംസവും മറ്റു വസ്തുക്കളും നിറച്ച വണ്ടി വലിക്കുന്നതിനും, ഉപയോഗിക്കപ്പെട്ടിരുന്നത് കൊണ്ട് ഇവയ്ക്ക് ""കശാപ്പുകാരൻ"" എന്ന വിളിപ്പേരും ഉണ്ടായിരുന്നു .

എഫ്.സി.ഐ മാനദണ്‌ഡമനുസരിച്ച് , ഇവ സ്വഭാവനന്മയുള്ള ഒരു ഇനമാണ്. ആത്മവിശ്വാസമുള്ള ഇടറാത്ത ഭയമില്ലാത്ത ഇവ ജോലി ചെയ്യാൻ താല്പര്യപ്പെടുന്നു. വളരെ ബുദ്ധിശക്തിയുള്ള ഇവ നല്ലൊരു ചങ്ങാതി കൂടിയാണ് .ഇവ തന്റെ പരിസരം ജാഗ്രതയോടെ സംരക്ഷിക്കുന്നു.റോട്ട്‌വൈലർ തന്റെ വീട്ടുകാരെ സ്നേഹിക്കുകയും അവരോട് ഒരു കോമാളിയെ പോലെ പെരുമാറുകയും ചെയ്യും , എന്നാൽ ശരിയാംവണ്ണം പരിചയപ്പെടുത്തിയില്ലെങ്കിൽ ഇവ അപരിചിതരെ അകറ്റി നിർത്തും.

ശരിയായ പരിശീലനവും പരിഗണനയും ലഭിക്കാതിരുന്നാൽ , മറ്റ് ഏത് നായയെയും പോലെ ഹാനികരമായ മൃഗമായി ഇവ മാറുന്നു.വലിയ കരുത്തനായ ഇനമായതിനാൽ , വലിയ നായകളെ വളർത്തി പരിചയമില്ലാത്തവർ ഇവയെ വീട്ടുമൃഗമായി വളർത്തുന്നതിനെ നിരുൽസാഹപ്പെടുത്തുന്നു. കാർക്കശ്യമുള്ള നേതാവായ ഇവയെ പരിപാലിക്കാൻ ഉടമസ്ഥൻ അതിലേറെ കാർക്കശ്യം കാണിക്കണം, അല്ലാതിരുന്നാൽ ഇവ ഉടമസ്ഥന്റെ നേതാവായി സ്വയം ചമയും.

കറുപ്പു നിറത്തിൽ കാണപ്പെടുന്ന റോട്ട്‌വൈലർ , ഇടത്തരം മുതൽ കൂടിയ വലിപ്പമുള്ള ഒരു നായയാണ്.ആൺ നായകൾക്ക് സാധാരണ 24-27 ഇഞ്ച് വരെയും പെൺ നായകൾക്ക് 22-25 ഇഞ്ച് വരേയും ഉയരം കാണപ്പെടുന്നു.ഇതുപോലെ ആണിന് 56-63 കിലോഗ്രാം വരെയും പെണ്ണിന് 43-59 കിലോഗ്രാം വരെയും ഭാരം ഉണ്ടാകും.ദൃഢകായനായ വലിയ കരുത്തുള്ള ശരീരമാണ് ഇവയുടേത്.

നല്ല ആരോഗ്യമുള്ള ഇവ , താരതമ്യേന രോഗം കുറവ് ഉള്ള ഇനമാണ്.ഇവയുടെ ജീവിത ദൈർഘ്യം 9 മുതൽ 12 വർഷം വരെയാണ്.അമിത ഭക്ഷണവും വ്യായാമരാഹിത്യവും ഇവയെ പൊണ്ണത്തടിയുള്ളതാക്കുന്നു.




</doc>
<doc id="139195" url="https://ml.wikipedia.org/wiki?curid=139195" title="യേശുവിന്റെ കല്ലറ">
യേശുവിന്റെ കല്ലറ

കുരിശിൽ മരിച്ച യേശുവിന്റെ ശരീരം സൂക്ഷിക്കപ്പെട്ടിരുന്നതായി ക്രൈസ്തവ വിശ്വാസികൾ കരുതുന്ന കല്ലറയാണ്
യേശുവിന്റെ കല്ലറ (tomb of Jesus) എന്നറിയപ്പെടുന്നത്. യേശുവിന്റെ ഉയർത്തെഴുന്നേൽപ്പ് സംഭവിച്ചത് ഇവിടെയാണെന്നും വിശ്വസിക്കപ്പെട്ടു വരുന്നു.എന്നാൽ ഈ കല്ലറയുടെ കൃത്യസ്ഥാനത്തെക്കുറിച്ച് വിവിധ നിലാടുകൾ നിലവിലുണ്ട്.. കുരിശ് മരണത്തെ അതിജീവിച്ച യേശു പൗരസ്ത്യനാടുകളിൽ പ്രബോധനം നടത്തിയെന്നും അവിടെ വച്ച് വാർദ്ധ്യകത്താൽ മരിച്ച് അടക്കം ചെയ്തിരിക്കുന്നതായി പ്രചരിക്കപ്പെട്ട കുടീരങ്ങളുമുണ്ട്.


"Jesus in Heaven on Earth" Kwaja Nazar Ahmad
"Jesus Lived in India" Holger Kersten </ref >

യേശുവിന്റെ അജ്ഞാത വർഷങ്ങൾ


</doc>
<doc id="139205" url="https://ml.wikipedia.org/wiki?curid=139205" title="പടനായർകുളങ്ങര മഹാദേവക്ഷേത്രം">
പടനായർകുളങ്ങര മഹാദേവക്ഷേത്രം

കേരളത്തിലെ കൊല്ലം ജില്ലയിൽ കരുനാഗപ്പള്ളി പട്ടണത്തിൽ സ്ഥിതിചെയ്യുന്ന പുരാതന ക്ഷേത്രമാണ് പടനായർകുളങ്ങര മഹാദേവക്ഷേത്രം. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ക്ഷേത്രം കരുനാഗപ്പള്ളി ടൗണിൽ ദേശീയപാതയോരത്ത് ശാസ്താംകോട്ട റോഡിനഭിമുഖമായി നിലകൊള്ളുന്നു. പുരാതന കേരളത്തിലെ 108 ശിവക്ഷേത്രങ്ങളിൽ പറയുന്ന പാഞ്ഞാർകുളമാണ് ഈ ശിവക്ഷേത്രം. .

കരുനാഗപ്പള്ളി പടനായർകുളങ്ങര മഹാദേവക്ഷേത്രത്തെക്കുറിച്ച് പല ഐതിഹ്യങ്ങളും പറയപ്പെടുന്നുണ്ട്. അതിൽ പ്രമുഖമായത് ഇങ്ങനെയാണ്; ശ്രീപരമശിവനും, ശ്രീകൃഷ്ണ പരമാത്മാവും ഒരിക്കൽ വഴിപോക്കരായി ഇതുവഴി കടന്നുപോകുകയുണ്ടായി. അവർ നടന്നു തളർന്ന് പണ്ട് കാടു പിടിച്ചുകിടന്ന ഈ കരുനാഗപ്പള്ളിയിലെത്തി. ശ്രീപരമശിവനു കുടിയിരിക്കാൻ പറ്റിയ സ്ഥലം കണ്ടുപിടിക്കാൻ ശ്രീകൃഷ്ണനെ പറഞ്ഞയച്ചുവത്രേ. ഭഗവാൻ കൃഷ്ണൻ സ്ഥലം കണ്ടുപിടിച്ചുവെങ്കിലും സ്ഥല സൗന്ദര്യത്താൽ അവിടെ സ്വയം പ്രതിഷ്ഠിച്ചു. ശ്രീമഹാദേവൻ വളരെ നേരം കാത്തിരുന്ന ശേഷം തിരക്കിയിറങ്ങിയപ്പോഴാണ് സ്ഥലം കണ്ടുപിടിക്കാൻ പറഞ്ഞയച്ച വിരുതൻ സ്വയം പ്രതിഷ്ഠിതനായത് അറിഞ്ഞത്. പിന്നെ അദ്ദേഹവും ഒട്ടും വൈകിയില്ല. തൊട്ടടുത്ത് ശ്രീകൃഷ്ണനൊപ്പം സ്ഥാനമുറപ്പിച്ചു. ശ്രീപരമശിവ പ്രതിഷ്ഠയെ കൂടാതെ ശ്രീകൃഷ്ണപ്രതിഷ്ഠയും ഒരേ നാലമ്പലത്തിനുള്ളിൽ തന്നെ വരാനുള്ള കാരണം ഇതാണ്.

ആയ് രാജ്യത്തിന്റെ ഭാഗമായിരുന്ന കരുനാഗപ്പള്ളി പിന്നീട് ഓടനാടിന്റെ ഭാഗമായും അതിനുശേഷം തിരുവിതാംകൂറിന്റെ ഭാഗമായും നിലനിന്നിരുന്നു. കായംകുളം രാജാക്കന്മാരുടെ ആസ്ഥാനം കുറച്ചുനാൾ കരുനാഗപ്പള്ളിയിലായിരുന്നു. അക്കാലത്താവാം ബുദ്ധക്ഷേത്രമായിരുന്ന പടനായർകുളങ്ങരക്ഷേത്രം ഹിന്ദുക്ഷേത്രമായി മാറ്റിയത്. കേരളത്തിൽ പള്ളി എന്നുപേരുള്ള പല സ്ഥലങ്ങളും മുൻപ് ബുദ്ധദേവാലങ്ങളോ അവരുടെ വിഹാരകേന്ദ്രങ്ങളോ ആയിരുന്നു. 9-ആം ശതകത്തിലേത് എന്നു കരുതപ്പെടുന്ന ബുദ്ധവിഗ്രഹം താലൂക്കിലെ മരതൂർകുളങ്ങരയിൽ നിന്നും കണ്ടെടുത്തിട്ടുണ്ട്, അത് ഇതിനു പ്രബലമായ വിശ്വാസം തരുന്നതാണ്.
നിത്യേന അഞ്ചുപൂജകൾ ഇവിടെ പടിത്തരമായി കല്പിച്ചനുവദിച്ചിട്ടുണ്ട്. മൂന്നുശീവേലിയും നിത്യേന നടത്തുന്നുണ്ട്.

കരുനാഗപ്പള്ളി ടൗണിൽ ദേശീയ പാത-47 ന് കിഴക്കുവശത്തായി ക്ഷേത്രം സ്ഥിതിചെയ്യുന്നു. കരുനാഗപ്പള്ളി ബസ് സ്റ്റാൻഡിൽ നിന്നും 200മീറ്റർ ദൂരം മാത്രമാണ് ക്ഷേത്രത്തിലേക്കുള്ളത്.


</doc>
<doc id="139208" url="https://ml.wikipedia.org/wiki?curid=139208" title="തൃച്ചാറ്റുകുളം മഹാദേവക്ഷേത്രം">
തൃച്ചാറ്റുകുളം മഹാദേവക്ഷേത്രം

കേരളത്തിലെ ആലപ്പുഴ ജില്ലയിൽ ചേർത്തലയ്ക്കടുത്ത് പാണാവള്ളിയിൽ സ്ഥിതിചെയ്യുന്ന പുരാതന ക്ഷേത്രമാണ് തൃച്ചാറ്റുകുളം മഹാദേവക്ഷേത്രം. പരശുരാമനാൽ പ്രതിഷ്ഠിക്കപ്പെട്ടു എന്ന് ഐതിഹ്യമുള്ള ക്ഷേത്രം തൃച്ചാറ്റുകുളം ദേശത്തിലെ പ്രമുഖ ക്ഷേത്രമാണ്. പുരാതന കേരളത്തിലെ 108 ശിവക്ഷേത്രങ്ങളിൽ പറയുന്ന ചാറ്റുകുളം ആണ് ഈ ശിവക്ഷേത്രം. . പ്രധാന മൂർത്തിയായ ശ്രീ പരമശിവൻ ഈ ക്ഷേത്രത്തിൽ വടുതലേശൻ എന്നപേരിൽ അറിയപ്പെടുന്നു.
പരശുരാമ പ്രതിഷ്ഠയാണ് ഇവിടുത്തെ ശിവലിംഗം എന്നു വിശ്വസിക്കുന്നു. 
കിഴക്കു ദർശനാമായിട്ടാണ് ശിവലിംഗപ്രതിഷ്ഠ നടത്തിയിരിക്കുന്നത്. കേരളതനിമയിൽ പണിതീർത്തിട്ടുള്ളതാണിവിടുത്തെ നാലമ്പലവും ബലിക്കൽപ്പുരയും. മനോഹരങ്ങളായ ദാരുശില്പങ്ങളാൽ സമ്പന്നാണിത്. നാലമ്പലത്തിനും ബലിക്കൽപ്പുരക്കും പുറത്തായി വലിപ്പമേറിയ ആനക്കൊട്ടിലും അതിനു ചേർന്ന് കിഴക്കേനടയിൽ ഗോപുരവും പണിതീർത്തിട്ടുണ്ട്. ആനക്കൊട്ടിലിന്റെ വലിപ്പം നോക്കുമ്പോൾ ഗോപുരം വളരെ ചെറിയതാണ്. ബലിക്കൽപ്പുരക്കും ആനക്കൊട്ടിലിനും ഇടയിലായി ചെമ്പിൽ നിർമ്മിച്ചിരിക്കുന്ന ധ്വജസ്തംഭവും നമ്മുക്ക് ഇവിടെ കാണാം. കിഴക്കേ ഗോപുരത്തിന്റെ വടക്കുഭാഗത്തായി ഈശാനകോണിൽ ക്ഷേത്രക്കുളം നിർമ്മിച്ചിട്ടുണ്ട്.

നാലമ്പലത്തിനുള്ലിലായി ഗണപതിയേയും ഭഗവതിയേയും പ്രതിഷ്ഠിച്ചിട്ടുണ്ട്. ഭഗവതിയുടെ പ്രതിഷ്ഠ അടുത്തിടക്കാണ് നടത്തിയത്. 1978-ൽ താന്ത്രികവിധി പ്രകാരമുള്ള പൂജാവിധികളോടെയാണ് ഭഗവതിയെ നാലമ്പലത്തിൽ കുടിയിരുത്തിയത്. അതുപോലെതന്നെ വടക്കുപടിഞ്ഞാറേമൂലയിലായി നാഗയക്ഷിയുടെ പ്രതിഷ്ഠയും ഇവിടെ ദർശിക്കാം. ഭഗവതിയും ഗണപതിയും നാഗയക്ഷിയും കിഴക്കു ദർശനം നൽകിയാണ് പ്രതിഷ്ഠിച്ചിരിക്കുന്നത്. ധാരാളം ദാരുശില്പങ്ങളാൽ നിർമ്മിതമാണ് ഇവിടുത്തെ ശ്രീകോവിൽ. പ്ലാവിൻകാതലിൽ നിർമ്മിച്ചിരിക്കുന്ന മനോഹരങ്ങളായ ദാരു നിർമ്മിതികൾ ഇവിടുത്തെ ക്ഷേത്രത്തിന് പ്രശസ്തിയേറ്റുന്നു. ചതുരാകൃതിയിൽ രണ്ടു തട്ടിലായി നിർമ്മിച്ചിരിക്കുന്ന ശ്രീകോവിൽ ചെമ്പുപാളികളാൽ മേഞ്ഞിട്ടുണ്ട്. 
കേരളതനിമ വിളിച്ചോതത്തക്കമുള്ള ശില്പനിർമ്മാണ മാതൃകയാണിവിടെയും കാണുന്നത്. ഏകദേശം ആയിരം വർഷങ്ങളുടെ പഴക്കമുള്ള ക്ഷേത്രമാണിത്. പ്ലാവിന്തടിയിൽ നിർമ്മിച്ചിരിക്കുന്ന ദാരുശില്പങ്ങൾ ഇവിടുത്തെ ശ്രീകോവിലിൽ പണിതീർത്തിട്ടുണ്ട്. നാലമ്പലവും ബലിക്കൽപ്പുരയും ഓട് മേഞ്ഞിരിക്കുന്നു.

അഞ്ചുപൂജകളുള്ള മഹാശിവക്ഷേത്രമാണിത്.
ശിവക്ഷേത്രത്തിൽ മൂന്നുശീവേലികളും നിത്യേന പതിവു കല്പിച്ചിട്ടുണ്ട്.


പ്രധാന വഴിപാടുകളിൽ പ്രമുഖമായത് വെടി വഴിപാടാണ്. വെടി വഴിപാടിൽ ഗോപുരത്തിങ്കൽ വെടി എന്ന വഴിപാട് ക്ഷേത്രേശന് പ്രിയങ്കരമാണന്നു വിശ്വസിക്കുന്നു.


മകരമാസത്തിൽ നടത്തുന്ന മകരഭരണി ഉത്സവം (ജനു-ഫെബ്രുവരി) ഇവിടെ കൊടിയേറി പത്തുനാൾ ആഘോഷിക്കുന്നു.

തൃച്ചാറ്റുകുളം ക്ഷേത്രത്തിലെ തിരുവുത്സവത്തിനു കൊടി കയറുന്നതിന് മൂന്നുമാസങ്ങൾക്കുമുമ്പ് ദേശമുറുക്ക് എന്ന ആചാരം നിലനിന്നിരുന്നു. ക്ഷേത്രത്തിൽ നിന്നും പുറപ്പെട്ട് അരൂക്കുറ്റിയിലെത്തി തെള്ളിക്കാട്ട്, അങ്ങാടി, ചൌക്ക, കുളപ്പുര, മാത്താനം, പതിയങ്കാട്ട് എന്നീ സ്ഥലങ്ങളിൽ പാലക്കമ്പുകുത്തി തൃച്ചാറ്റുകുളത്തപ്പന്റെ അധീശശക്തി ഉറപ്പിക്കുന്ന ചടങ്ങായിരുന്നു ഇത്.

കുംഭമാസത്തിലെ കറുത്ത ചതുർദ്ദശി ദിവസമാണ് ശിവരാത്രി ആഘോഷിക്കുന്നത്. അന്നേ ദിനം ക്ഷേത്രത്തിൽ പ്രത്യേക പൂജകൾ നടത്തുന്നു. അന്നേദിവസം നടത്തുന്ന കലശാഭിഷേകത്തിന് ധാരാളം ഭക്തർ എത്താറുണ്ട്.

ധനുമാസത്തിലെ തിരുവാതിര നാളിലാണ് തിരുവാതിര ആഘോഷിക്കുന്നത്. ധനുമാസത്തിലെ തിരുവാതിരനാളിൽ വ്രതമെടുത്താൽ നെടുമാംഗല്യം ലഭിക്കുമെന്നാണ് വിശ്വാസം. തിരുവാതിര ദിവസം രാവിലെ ക്ഷേത്ര ദർശനം നടത്തി വിവാഹിതരായ സ്ത്രീകൾ നെടുമാംഗല്യത്തിനും കന്യകകൾ നല്ല വിവാഹബന്ധത്തിനും വ്രതം നോറ്റ് ക്ഷേത്ര ദർശനം നടത്തന്നു.


ചേർത്തല താലൂക്കിലെ പാണാവള്ളി ഗ്രാമത്തിലാണീക്ഷേത്രം സ്ഥിതിചെയ്യുന്നത്


</doc>
<doc id="139210" url="https://ml.wikipedia.org/wiki?curid=139210" title="രാമപുരം പുഴ">
രാമപുരം പുഴ

കേരളത്തിലെ കണ്ണൂർ ജില്ലയിലെ ഒരു ചെറിയ നദിയാണു് രാമപുരം പുഴ. 19 കിലോമീറ്റർ മാത്രമാണിതിന്റെ നീളം. പഴയങ്ങാടിയിലെ രാമപുരത്തു് കൂടി ഒഴുകുന്നതിനാലാണു് ഈ പേരു് വന്നതു്. ഏഴിമലയോടടുത്തു് രണ്ടായി പിരിഞ്ഞു് ഒരു ഭാഗം പാലക്കോടു് പുഴയായി കടലിൽ ചേരുന്നു. മറ്റേ കൈവഴി പെരുമ്പ പുഴയിലും ചേരുന്നു. 

പലയിടത്തും തടയണ കെട്ടിയതിനാൽ, ഒഴുക്കു് നിലച്ചു്, ജീർണ്ണാവസ്ഥയിലായ ഇതിന്റെ നിലനിൽപു് അപകടത്തിലാണു്.
രാമപുരം പുഴ ഏതാണ്ട് രണ്ട് കിലോമീറ്റർ ദൂരം ഒഴുകി വയലപ്ര പരപ്പിനോട് ചേരുകയും വീണ്ടും ചെമ്പല്ലിക്കുണ്ട് പുഴയായി രണ്ട് കിലോമീറ്റർ ദൂരം ഒഴുകിയാണ്പാലക്കോട് പുഴയാകുന്നത്.


</doc>
<doc id="139211" url="https://ml.wikipedia.org/wiki?curid=139211" title="തക്കോലം">
തക്കോലം

ഒരു നിത്യഹരിത ഫലവൃക്ഷമാണ് തക്കോലം. പ്രധാനമായും സുഗന്ധമസാലയായി ഉപയോഗിക്കുന്ന ഇതിന്റെ ഫലത്തിനും തക്കോലം എന്നാണ് പേര്. മഗ്നോളിയേസി (Magnoliaceae) സസ്യകുടുംബത്തിൽപ്പെടുന്നു. ശാസ്ത്രീയ നാമം: ഇല്ലിസിയം വിരം (Illicium verum). ഇംഗ്ലീഷ്: സ്റ്റാർ അനിസ് (Star Anise). തക്കോലപുട്ടിൽ, തക്കോലപ്പൊട്ടിൽ എന്നീ പേരുകളിലും ഇത് അറിയപ്പെടുന്നു. ആഫ്രിക്ക, ജപ്പാൻ, ചൈന, നേപ്പാൾ, ഭൂട്ടാൻ എന്നീ രാജ്യങ്ങളിൽ കാണപ്പെടുന്നു. ഇന്ത്യയിൽ ഏറ്റവും കൂടുതൽ കൃഷി ചെയ്യുന്നത് അരുണാചൽ പ്രദേശിലാണ്. 

20 മീറ്റർ വരെ ഉയരത്തിൽ വളരുന്ന വൃക്ഷമാണ് തക്കോലം. ഇലകൾക്ക് 10-15 സെ.മീ. നീളവും 2.5 സെ.മീ. വീതിയുമുണ്ട്. പുഷ്പങ്ങൾ ഒറ്റയായോ പുഷ്പമഞ്ജരിയായിട്ടോ ഉണ്ടാകുന്നു. പുഷ്പങ്ങൾക്ക് മഞ്ഞയോ ചുവപ്പോ നീലലോഹിതമോ നിറമായിരിക്കും. പുഷ്പങ്ങൾ ദ്വിലിംഗിയാണ്; 3-6 ബാഹ്യദളങ്ങളും ഒമ്പത് ദളങ്ങളുമുണ്ട്. അനേകം കേസരങ്ങളുണ്ടായിരിക്കും. കേസരതന്തുക്കൾ കട്ടിയുള്ളതാണ്. നക്ഷത്രാകൃതിയിലുള്ള ഫലം എട്ട് പുടകങ്ങൾ (follicle) ചേർന്നതാണ്. ഓരോ പുടകത്തിലും തിളങ്ങുന്ന തവിട്ടു നിറമുള്ളതും പരന്ന് അണ്ഡാകൃതിയിലുള്ളതുമായ ഒരു വിത്തു മാത്രം കാണപ്പെടുന്നു. സുഗന്ധമുള്ള ഫലം മധുരമുള്ളതും ദഹനശേഷിയും വിശപ്പും വർധിപ്പിക്കുന്നതും കഫത്തെ നശിപ്പിക്കുന്നതുമാണ്. തക്കോലത്തിന്റെ ഫലത്തിൽ എ-പൈനിൻ (a-pinene), ലിമോനിൻ (limonine), അനിഥോൾ (anithole), ഡി-പൈനിൻ (d-pinene), ഫിലാൻഡ്രിൻ (phillandrine), ഹൈഡ്രോക്വിനൈൻ (hydroquinine), സാഫ്രോൾ (safrol), ബാഷ്പശീല തൈലം തുടങ്ങിയവ അടങ്ങിയിരിക്കുന്നു. 

ആയുർവേദ ഔഷധങ്ങൾക്കും കറികൾക്കും സുഗന്ധവും ഗുണവും വർധിപ്പിക്കാനുപയോഗിക്കുന്നു. കൂടാതെ മിഠായി, ചുയിംഗം, കാലിത്തീറ്റ, മദ്യം, സോപ്പുകൾ, ഭക്ഷ്യവസ്തുക്കൾ എന്നിവയിൽ സ്വാദിനും സുഗന്ധത്തിനുമായും കുമിൾ നാശിനിയായും ഉപയോഗിക്കുന്ന ഒരു വിളയാണിത് . ഫലവും തൈലവും ഔഷധയോഗ്യമാണ്. തൈലം ശ്വാസകോശ രോഗങ്ങൾക്കുള്ള ഔഷധങ്ങളുടേയും ചുമനിവാരിണികളുടേയും പ്രധാന ചേരുവയാണ്. ആമവാതം, സന്ധിവാതം തുടങ്ങിയ രോഗങ്ങൾക്ക് ലേപനമായുപയോഗിക്കുന്നു. മിക്ക ലേപനങ്ങളുടേയും ഒരു ഘടകമാണ് ഈ തൈലം. ഫലം കോഷ്ഠവായുവിനെ ശമിപ്പിക്കും; വായ്നാറ്റത്തെ അകറ്റും. ഫലം വാതഹരവുമാണ്. ഗുണപാഠത്തിൽ തക്കോലത്തിനെ ഇപ്രകാരം വിശേഷിപ്പിച്ചിരിക്കുന്നു:

രസം :കടു

ഗുണം :തീക്ഷ്ണം

വീര്യം :ഉഷ്ണം

വിപാകം :കടു
ഫലം, തൈലം. ചികുൻ ഗുനിയക്ക് ഫലപ്രദമാണെന്ന് വിശദീകരിച്ചിട്ടുണ്ട്> 



</doc>
<doc id="139222" url="https://ml.wikipedia.org/wiki?curid=139222" title="ചമ്പ">
ചമ്പ

ഹിമാചൽ പ്രദേശിലെ ഒരു പട്ടണമാണ് ചമ്പ(Chamba Hindi: चम्बा). ഇതേ പേരിലുള്ള ജില്ലയുടെ ആസ്ഥാനവുമാണ്. രാവി നദി ഈ പട്ടണത്തിനു സമീപം ഒഴുകുന്നു.





</doc>
<doc id="139259" url="https://ml.wikipedia.org/wiki?curid=139259" title="വിദ്യാഭ്യാസ അവകാശനിയമം 2009">
വിദ്യാഭ്യാസ അവകാശനിയമം 2009

ആറ് മുതൽ പതിന്നാല് വയസ്സുവരെ പ്രായമുള്ള കുട്ടികൾക്ക്‌ എല്ലാവർക്കും അടിസ്ഥാന വിദ്യാഭ്യാസം, സൗജന്യവും നിർബന്ധവുമാക്കുന്നതിനായി ഇന്ത്യൻ പാർലമെന്റ് ആവിഷ്ക്കരിച്ചനിയമമാണ് വിദ്യാഭ്യാസ അവകാശനിയമം ( RTE Act: Right to Education Act :The Right of Children to free and compulsory education bill 2009). 2009 ഓഗസ്റ്റ്‌ 4 നു ഇന്ത്യൻ പാർലമെൻറിൽ ഈ നിയമം പാസ്സാക്കുകയുണ്ടായി .ഇതിലേക്ക് ഇന്ത്യൻ ഭരണ ഘടന , ആർട്ടിക്കിൾ 21 എ ഭേദഗതി ചെയ്തു. 2010 ഏപ്രിൽ ഒന്നിന് ഈ നിയമം പ്രാബല്യത്തിൽ വന്നു. ഇന്ത്യ ചരിത്രത്തിലെ സുപ്രധാനമായ ഒരു നിയമ നിർമ്മാണമാണിത് .നമ്മുടെ ജനസംഖ്യയുടെ 40 ശതമാനം 18 വയസ്സിനു താഴെയുള്ള കുട്ടികളാണ്. കുട്ടികളിൽ പകുതിയും 6നും 14നും ഇടയിലുള്ളവർ. അതായത്, അടിസ്ഥാന വിദ്യാഭ്യാസത്തിനു അർഹരായ 190 ദശലക്ഷം കുട്ടികൾ ഇന്ത്യയിൽ ഉണ്ട്. ഇതിൽ 9 ദശ ലക്ഷം കുട്ടികൾ സ്കൂളിൽ എത്തുന്നില്ലെന്നാണ് യുനിസെഫ്‌ കണക്കാക്കുന്നത്. സ്കൂളിലെ കുട്ടികളുടെ കൊഴിഞ്ഞുപോക്കിന്റെ ശരാശരി 36 ശതമാനമാണ്. പെൺകുട്ടികളുടെത് അതിനേക്കാൾ കൂടുതൽ. ആ നിലയ്ക്ക്, സ്ത്രീ വിദ്യാഭ്യാസം കൂടുതൽ പരിപോഷിപ്പിക്കാനും ബാലവേല നിരുത്സാഹപ്പെടുത്തുവാനുമുള്ള ധീരമായ ഒരു ചുവടുവെപ്പാണ്‌ ഈ നിയമം.

7ചാപ്‌റ്ററുകളും 38 സെക്‌ഷനും ഒരു ഷെഡ്യൂളും ഉൾപ്പെട്ടതാണ്‌ വിദ്യാഭ്യാസ അവകാശനിയമം. ചാപ്റ്ററുകൾ :


</doc>
<doc id="139260" url="https://ml.wikipedia.org/wiki?curid=139260" title="കൂത്താളി സമരം">
കൂത്താളി സമരം

1946 ൽ തരിശുഭൂമി കൃഷിക്ക് കൊടുക്കുക എന്ന മുദ്രാവാക്യമുയർത്തി കുറുമ്പ്രനാട് താലൂക്കിലെ പേരാമ്പ്ര ബാലുശ്ശേരി കൃഷിക്കാർ നടത്തിയ സമരം. പേരാംബ്രയിലെ കൂത്താളി എസ്റ്റേറ്റ് സർക്കാറ് ഉടമസ്ഥതയിൽ ആയിരുന്നു. 30,000 ഏക്കർ ആയിരുന്നു എസ്റ്റേറ്റിന്റെ വിസ്തീർണ്ണം. ഇതിൽ 20,000 ഏക്കർ പുനം കൃഷിക്കു അനുയോജ്യമായിരുന്നു. 1946-ൽ കർഷകർ സബ് കളക്ടർ ഓഫീസിലെക്ക് ജാഥ നടത്തി നിവേദനം സമർപ്പിച്ചെങ്കിലും യാതൊരു നടപടിയും ഉണ്ടായില്ല. തുടർന്നു 40 കർഷകർ സർക്കാർ വക ഭൂമി കയ്യേറി, കർഷകരും പൊലീസും തമ്മിൽ ഏറ്റുമുട്ടി. എന്നാൽ 1947-ൽ 1500 ഏക്കർ പുനം കൃഷിക്കായി വിട്ടു കൊടുക്കാൻ സർക്കാർ തയ്യാറായി.

പക്ഷേ സമരം വീണ്ടും തുടർന്നു. സമര നേതാവായിരുന്ന കെ. ചോയി കൊല്ലപ്പെട്ടതിനെ തുടർന്ന് പ്രശ്നം രൂക്ഷമായി. 100-ഓളം കർഷകർ അറസ്റ്റിലായി. 79 പേർ പല കാരണങ്ങൾക്ക് ഷിക്ഷികപ്പെട്ടു. 1955-ൽ 66 ദിവസം നീണ്ടു നിന്ന ഒരു സമരം ഉണ്ടായി. ഒടുവിൽ കർഷകരുടെ പ്രധാന ആവശ്യങ്ങൾ സർക്കാറ് അംഗീകരിച്ചു. 

1943ലാണ് കൂത്താളി മലവാരത്തെ തരിശുഭൂമിയിൽ കൃഷി ചെയ്യാനുള്ള അവകാശത്തിന് സമരം തുടങ്ങുന്നത്. ചങ്ങരോത്ത്, ചക്കിട്ടപാറ, കൂരാച്ചുണ്ട് പഞ്ചായത്തുകളിലായി വ്യാപിച്ചുകിടന്ന 30,000 ഏക്കർ കുന്നുംപ്രദേശമാണ് കൂത്താളി മലവാരമായി അറിയപ്പെട്ടത്. ആറായിരത്തോളം ഏക്കർ വനവും ബാക്കി കൃഷിക്ക് യോഗ്യവുമായിരുന്നു. കൂത്താളി വല്ലഭൻ ചാത്തൻ അച്ഛൻ മഠത്തിൽ മൂപ്പിൽ നായരുടെ അധീനതയിലായിരുന്നു മലവാരം. അവസാന സ്ഥാനിയുടെ കാലംവരെ മലവാരം പേരാമ്പ്ര-ബാലുശേരി ഫർക്കകളുടെ പല ഭാഗങ്ങളിലുള്ളവർക്ക് വാരം നിശ്ചയിച്ച് പുനം കൃഷിക്ക് നൽകിയിരുന്നു. പിന്തുടർച്ചാവകാശിയില്ലെന്ന പേരിൽ അറ്റാലടക്ക നിയമപ്രകാരം മദിരാശി സർക്കാർ ഏറ്റെടുത്തു. കൂത്താളി എസ്റ്റേറ്റ് എന്ന പേരിൽ ഏറ്റെടുത്ത ഭൂമിയുടെ അധികാരം മലബാർ കലക്ടർക്ക്. മേൽനോട്ടത്തിന് സ്പെഷൽ തഹസിൽദാരെ നിയമിച്ച് പേരാമ്പ്രയിൽ ആസ്ഥാനം തുറന്നു.

മലവാരം ഏറ്റെടുക്കാനുള്ള തീരുമാനം പുനം കൃഷി മുഖ്യ ഉപജീവന മാർഗ്ഗമായ കർഷകകുടംബങ്ങളെ ദുരിതക്കയത്തിലാഴ്ത്തി. വരുമാനവും ഭക്ഷണവും നിലച്ച് എന്തു ചെയ്യണമെന്നറിയാതെ പകച്ച അവർക്ക് കർഷകസംഘം തുണയായി. കർഷകരെ പട്ടിണിക്കിടുന്ന സർക്കാരിനെതിരെ സമരമാർഗങ്ങൾ ആലോചിച്ചു. പ്രാദേശികാടിസ്ഥാനത്തിൽ യോഗം വിളിച്ചു. അതിനിടയിലാണ് 1943 സെപ്തംബറിൽ കേരള കർഷകസംഘം ഭക്ഷ്യോൽപ്പാദന വർധന പ്രക്ഷോഭത്തിന് തീരുമാനിച്ചത്. ബാലുശേരി-പേരാമ്പ്ര ഫർക്കകളിലും പ്രക്ഷോഭം. കൂത്താളി മലവാരം ചെത്തി കൃഷിയിറക്കാൻ ഒരുക്കമായി. സർക്കാർ വൻ പൊലീസ് സംഘത്തെ വിന്യസിച്ചു. മർദനം ചെറുക്കാനുള്ള ശേഷിയില്ലായ്മമൂലം സമരക്കാർ തൽക്കാലം പിൻവാങ്ങി. 1946ൽ വീണ്ടും സമരം ആസൂത്രണം ചെയ്തു. എ കെ ജി, സി.എച്ച്. കണാരൻ , കേരളീയൻ , എ.വി. കുഞ്ഞമ്പു, കേളുഏട്ടൻ തുടങ്ങിയവർ മുൻനിരയിൽ . പേരാമ്പ്രയിൽ സമരപ്രഖ്യാപനം നടത്താൻ തീരുമാനമായി. 1947 ഫെബ്രുവരി 22ന് കർഷകർ ജാഥയായി മലവാരം ചെത്തുമെന്നായിരുന്നു പ്രഖ്യാപനം. പൊലീസ് നിരോധനാജ്ഞയും പയ്യോളിയിലും പേരാമ്പ്രയിലും മേപ്പയൂരിലും മലവാരത്തും എംഎസ്പി ക്യാമ്പുകളും. ഇതൊന്നും കൂസാതെ വളണ്ടിയർമാർ ജാഥയായി പേരാമ്പ്രയിൽ ക്യാമ്പ് ചെയ്ത സബ്കലക്ടർക്ക് നിവേദനം നൽകി.

സ്വാതന്ത്ര്യ സമരവുമായി ബന്ധപ്പെട്ട് സമരം തൽക്കാലം നിർത്തി. ശിക്ഷിക്കപ്പെട്ട നേതാക്കൾ അപ്പോഴും ജയിലിൽ . മദിരാശി എംഎൽസിമാർ പ്രശ്നം സഭയിൽ ഉന്നയിച്ചു. 1550 ഏക്കർ പുനംകൃഷിക്ക് നൽകാൻ ഉത്തരവായി. സർക്കാർ അതിന് തയ്യാറായില്ല. കുറച്ചുകാലത്തേക്ക് കെട്ടടങ്ങിയ സമരം 1954ൽ വീണ്ടും. മുതുകാട്ടിൽ ഞെരങ്ങംപാറ വേലായുധന്റെ സ്ഥലത്തായിരുന്നു ക്യാമ്പ്. പേരാമ്പ്ര സ്പെഷൽ തഹസിൽദാർ ഓഫീസിനും കോഴിക്കോട് കലക്ടറേറ്റിനും മുന്നിൽ ഒരേസമയം സമരം. 66 ദിവസത്തിനുശേഷം മദിരാശി സർക്കാർ ചില ഒത്തുതീർപ്പു വ്യവസ്ഥകളുണ്ടാക്കി. 1957ൽ അധികാരമേറ്റ ഇ എം എസ് സർക്കാരാണ് കൂത്താളി മലവാരം പതിച്ചു നൽകാൻ നടപടിയെടുത്തത്.

1962ൽ കേളുഏട്ടന്റെ നേതൃത്വത്തിലായിരുന്നു അവസാനഘട്ടം. "67ൽ വീണ്ടും ഇ എം എസ് സർക്കാരിന്റെ സമയത്ത് റവന്യൂമന്ത്രി കെ ആർ ഗൗരിയമ്മയാണ് പട്ടയം കൊടുത്തത്. 1980ൽ നായനാർ സർക്കാർ ഇരുന്നൂറോളം ഭൂരഹിതർക്ക് മുതുകാട്ടിൽ 2.5 ഏക്കർ ഭൂമി നൽകി. 1987ലെ നായനാർ സർക്കാർ മുതുകാട്ടിൽ മുന്നൂറ്റമ്പതോളം ഭൂരഹിതർക്ക് 50 സെന്റ് വീതം അനുവദിച്ചു. കൂത്താളി സമരത്തിന്റെ സദ്ഫലങ്ങൾ ആയിരങ്ങളാണ് ഇന്നനുഭവിക്കുന്നത്. മിനി മലമ്പുഴ എന്നറിയപ്പെടുന്ന പെരുവണ്ണാമൂഴി ഡാമും കൂത്താളി കൃഷിഫാമും പേരാമ്പ്ര പ്ലാന്റേഷൻ കോർപറേഷനും തുടങ്ങി വലിയൊരു പ്രദേശത്തിന്റെ വികസന ചിത്രത്തിന്റെയും തുടക്കം ഈ സമരമാണ്.



</doc>
<doc id="139261" url="https://ml.wikipedia.org/wiki?curid=139261" title="മോണോലിത്തിക്ക് കെർണൽ">
മോണോലിത്തിക്ക് കെർണൽ

കമ്പ്യൂട്ടർ സാങ്കേതികവിദ്യയിൽ, ഓപ്പറേറ്റിങ്ങ് സിസ്റ്റം എന്ന മദ്ധ്യവർത്തി സംവിധാനങ്ങളുടെ രൂപകല്പനയിൽ അടിസ്ഥാനപരമായ പ്രാധാന്യമുള്ള ഒരു ആശയമാണു് മോണോലിത്തിക് കെർണൽ. ഇത്തരം കെർണൽ ഉപയോഗിക്കുന്ന ഓപ്പറേറ്റിങ്ങ് സിസ്റ്റങ്ങളിൽ അവയുടെ മിക്കവാറും എല്ലാ ധർമ്മങ്ങളും നിറവേറ്റുന്നതു് പൊതുവേ സ്ഥിരമായ ഒരൊറ്റ കെർണൽ ആയിരിക്കും. മറ്റൊരു വിധത്തിൽ പറഞ്ഞാൽ, വ്യത്യസ്ത സാഹചര്യങ്ങൾക്കനുസരിച്ച് രൂപഭേദം വരുത്താനാവാത്ത ഒരു 'സ്ഥിരം' സംവിധാനമാണു് മോണോലിത്തിക് കെർണലുകൾ ഉപയോഗിക്കുന്ന ഒരു ഓപ്പറേറ്റിങ്ങ് സിസ്റ്റം.

ഒരു മോണോലിത്തിക് കെർണൽ ഓപ്പറേറ്റിംഗ്സിസ്റ്റം ഹാർഡ്‌വെയറിനും ആപ്ലിക്കേഷനുകൾക്കും ഇടയിൽ ഒരൊറ്റ ഖണ്ഡമായി നിലനിന്നു് അവയ്ക്കിടയിൽ ഒരു സുതാര്യമായ ഇന്റർഫേസുണ്ടാക്കുന്നു. പ്രോസസ് നിയന്ത്രണം, ക്രിയകളുടെ മുൻഗണനാക്രമം, മെമ്മറിയുടെ നിയന്ത്രണവും മേൽനോട്ടവും, തുടങ്ങിയ ജോലികളെല്ലാം ഈ മുഖ്യകാമ്പിന്റെ ഉള്ളിൽ അടങ്ങുന്ന ഭാഗങ്ങളായിരിക്കും. ആവശ്യമെങ്കിൽ ഇതിൽ പ്രത്യേക ധർമ്മങ്ങളുള്ള മറ്റു ഡ്രൈവറുകൾ (ഉപകരണഭാഷാ വ്യാഖ്യാനത്തിനുള്ള താരതമ്യേന ലഘുവും വിശിഷ്ടവുമായ പ്രോഗ്രാമുകൾ) ഉപഘടങ്ങളാക്കി വിളക്കിച്ചേർക്കാൻ സാധിക്കും.

കമ്പ്യൂട്ടറുകളിൽ ഉപയോഗിക്കുന്ന മൈക്രോസൊഫ്റ്റ് വിൻഡോസ്, ഉബുണ്ടു, ഫെഡോറ തുടങ്ങിയ മദ്ധ്യവർത്തി സംവിധാനങ്ങളെയാണു് പൊതുവേ ഓപ്പറേറ്റിങ്ങ് സിസ്റ്റം എന്നു വിളിക്കുന്നതു്. നാം നമ്മുടെ ആവശ്യപൂർത്തിയ്ക്കുപയോഗിക്കുന്ന പ്രോഗ്രാമുകളെ ആപ്ലിക്കേഷനുകൾ എന്നും വിളിക്കുന്നു. ഉദാഹരണം: ഫയർഫോക്സ്, എക്സൽ, ഓപ്പൺ ഓഫീസ്, ഫോട്ടോഷോപ്പ് തുടങ്ങിയവ).

യഥാർത്ഥത്തിൽ ഒരു പ്രോഗ്രാമിന്റെ ആന്തരപ്രവർത്തനങ്ങൾ നടക്കുന്നതു് കമ്പ്യൂട്ടറിന്റെ ഇലക്ട്രോണിക് ഘടകങ്ങളിൽ (ഹാർഡ്‌വെയർ) ആണു്. ഹാർഡ്‌വെയർ ഘടകങ്ങൾക്കും ആപ്ലിക്കേഷനുകൾക്കും ഇടയ്ക്കുള്ള മദ്ധ്യവർത്തി പ്രോഗ്രാമുകളുടെ ഒരുമിച്ചുള്ള രൂപമാണു് ഓപ്പറേറ്റിങ്ങ് സിസ്റ്റം.

ആപ്ലിക്കേഷനുകൾ ഹാർഡ്‌വെയറുമായി സംവദിക്കുന്നതു് ഓപ്പറേറ്റിങ്ങ് സിസ്റ്റത്തിലൂടെയാണു്. ഒരേ ജോലി ചെയ്യാവുന്ന, പക്ഷേ വ്യത്യസ്ത വിധങ്ങളിലോ നിർമ്മാതാക്കളാലോ നിർമ്മിച്ചിട്ടുള്ള ഹാർഡ്‌വെയർ ഘടകങ്ങൾ ഉണ്ടായെന്നു വരാം. പക്ഷേ, ഇത്തരം വ്യത്യാസങ്ങൾ ആപ്ലിക്കേഷനുകളുടെ പ്രവർത്തനത്തെ നേരിട്ടു ബാധിക്കേണ്ടതില്ല. ഓപ്പറേറ്റിങ്ങ് സിസ്റ്റം ഇവയ്ക്കിടയിൽ നിലനിന്നു് ഇവ പരസ്പരം കൈമാറുന്ന നിർദ്ദേശങ്ങൾ ആവശ്യാനുസരണം വ്യാഖ്യാനിച്ചുകൊടുക്കുകയാണു ചെയ്യുന്നതു്. ഇത്തരം വ്യാഖ്യാനം നടത്തുന്ന ഓപ്പറേറ്റിങ്ങ് സിസ്റ്റത്തിന്റെ മുഖ്യഭാഗത്തിനെ അതിന്റെ കാമ്പ് അല്ലെങ്കിൽ കെർണെൽ എന്നു വിളിക്കാം.

വ്യത്യസ്ത പ്രവർത്തനധർമ്മമുള്ള അനേകം ഘടകങ്ങൾ ചേർന്നതാണു് കമ്പ്യൂട്ടറിലെ ഇലക്ട്രോണിക് ഹാർഡ്‌വെയർ. (ഉദാഹരണത്തിനു് കമ്പ്യൂട്ടറിന്റെ ഉള്ളിലെ ഒരു ഭാഗം ശബ്ദം ജനിപ്പിക്കാൻ വേണ്ടി രൂപകൽപ്പന ചെയ്തിട്ടുള്ള സൗണ്ട് കാർഡ് ആയിരിക്കാം. മറ്റൊരു ഭാഗം കീബോർഡിൽ നിന്നും വരുന്ന നിർദ്ദേശങ്ങൾ മനസ്സിലാക്കി അവയെ കമ്പ്യൂട്ടറിന്റെ കേന്ദ്രക്രിയാമണ്ഡലമായ സി.പി.യു.വിലേക്ക് അയക്കുവാനുള്ളതായിരിക്കാം.

ഇത്തരം വിവിധ ഭാഗങ്ങളുടെ ഓരോന്നിന്റേയും നിർദ്ദേശങ്ങൾ ഓപ്പറേറ്റിങ്ങ് സിസ്റ്റത്തിന്റെ പൊതുഭാഷയിലേക്കും (തിരിച്ചും) അപ്പപ്പോൾ മാറ്റേണ്ടതുണ്ടു്. ഈ മാറ്റം നിർവ്വഹിക്കുന്ന കൊച്ചുപ്രോഗ്രാമുകൾ ഒറ്റയ്ക്കൊറ്റയ്ക്കായോ ഇവയെയെല്ലാം ഒരുമിച്ച് വിളക്കിച്ചേർത്തു് ഒരൊറ്റ വലിയ പ്രോഗ്രാമായോ ഓപ്പറേറ്റിങ്ങ് സിസ്റ്റത്തിൽ ഉപയോഗിക്കാം. ഇങ്ങനെ വിളക്കിച്ചേർത്ത് ഒരൊറ്റ പ്രോഗ്രാം(അല്ലെങ്കിൽ കാമ്പ്) ആക്കി ഉപയോഗിക്കുമ്പോൾ അതിനെ മോണോലിത്തിക് കെർണൽ എന്നു പറയാം.

ഇതിൽ നിന്നു വ്യത്യസ്തമായി, ഓരോ ഘടകങ്ങൾക്കും വെവ്വേറേ വിവർത്തനപ്രോഗ്രാമുകൾ ഉപയോഗിച്ച് കമ്പ്യൂട്ടറിൽ ഉപയോഗിക്കുന്ന ഘടകങ്ങളും ആപ്ലിക്കേഷനുകളും അനുസരിച്ച് ആവശ്യാനുസരണം മാത്രം അവയെ പരസ്പരം വിളക്കിച്ചേർക്കാതെത്തന്നെ ഒരുമിച്ചുകൂട്ടി ഉപയോഗിക്കുന്ന സംവിധാനമാണു് മൈക്രോകെർണൽ.



</doc>
<doc id="139263" url="https://ml.wikipedia.org/wiki?curid=139263" title="അക്കരപ്പാടം">
അക്കരപ്പാടം

കോട്ടയം ജില്ലയിലെ വൈക്കം താലൂക്കിൽ, ഉദയനാപുരം പഞ്ചായത്തിനു കീഴിൽ വരുന്ന ഒരു ഗ്രാമമാണ് അക്കരപ്പാടം. ഉദയാപുരം പഞ്ചായത്ത് 1ആം വാർഡും, 16 ആം വാർഡിന്റെ കുറെഭാഗവും(കിഴക്ക് ഭാഗം) അക്കരപ്പാടമാണ്. കേരളത്തിൽ നിന്നുള്ള ആദ്യ ന്യൂറോസർജൻ കെ. ബാഹുലേയൻ ജനിച്ചതിവിടെയാണ്. മൂവാറ്റുപുഴയാറ് ഇതുവഴിയാണൊഴുകുന്നത്. സാമ്പത്തികമായും വിദ്യാഭ്യാസപരമായും പിന്നോക്കമാണ് ഇവിടുത്തെ ജനവിഭാഗം. കയർ നിർമ്മാണം, മത്സ്യബന്ധനം, മണൽ ഖനനം മുതലായവയാണ് ഇവിടുത്തുകാരുടെ പ്രധാന തൊഴിൽ.



</doc>
<doc id="139265" url="https://ml.wikipedia.org/wiki?curid=139265" title="എരിപുരം">
എരിപുരം

കേരളത്തിലെ കണ്ണൂർ ജില്ലയിലെ മാടായി, ഏഴോം എന്നീ ഗ്രാമപഞ്ചായത്തുകളിലായി വ്യപിച്ചു കിടക്കുന്ന ഒരു ഗ്രാമമാണു് എരിപുരം. കണ്ണൂർ - പഴയങ്ങാടി - പയ്യന്നൂർ പാതയിലെ ഒരു പ്രധാന നാൽക്കവല ഇവിടെയാണു്. മാടായിപ്പാറ വഴി മുട്ടം പാലക്കോടു്, ഏഴിമല എന്നിവിടങ്ങളിലേക്കും, കുപ്പം വഴി തളിപ്പറമ്പിലേക്കുമുള്ള പാതകൾ ഇവിടെ നിന്നും തുടങ്ങുന്നു.

പരമശിവൻ തൃക്കണ്ണാൽ കാമദേവനെ എരിച്ചുകളഞ്ഞ സ്ഥലമായതിനാലാണു് എരിപുരമെന്ന പേരു് ലഭിച്ചതെന്നാണു് ഐതിഹ്യം.

മാടായി പാറയുടെ തുടർച്ചയായി അതിന്റെ കിഴക്കു് ഭാഗത്തായി വരുന്ന കുന്നിൻപ്രദേശവും താഴ്വാരവും ചേർന്ന പ്രദേശമാണിവിടം. ഇതിന്റെ വടക്കി ഭാഗത്തായി അടുത്തില ഗ്രാമം സ്ഥിതിചെയ്യുന്നു. 

പഴയങ്ങാടി പ്രൈമറി ഹെൽത്ത് സെന്റർ ഇവിടെയാണു് സ്ഥിതി ചെയ്യുന്നതു്. മാടായി ഗേൾസു് ഹയർ സെക്കന്ററി സ്കൂൾ, മാടായി ബോയ്സു് ഹയർ സെക്കന്ററി സ്കൂൾ എന്നിവ ഇവിടെയാണു്. കേരളത്തിലെ ഏറ്റവും വലിയ റൂറൽ സഹകരണ ബാങ്കായ മാടായി ബാങ്കിന്റെ ആസ്ഥാനം ഇവിടെയാണു്. പഴയങ്ങാടി തപാലാപ്പീസു്, പോലീസു് സ്റ്റേഷൻ സ്ഥിതി ചെയ്യുന്നതും ഇവിടെയാണു്.

വടക്ക്: അടുത്തില
പടിഞ്ഞാറ്: മാടായിപ്പാറ
തെക്ക്: പഴയങ്ങാടി പട്ടണം
കിഴക്ക്: ചെങ്ങൽ


</doc>
<doc id="139267" url="https://ml.wikipedia.org/wiki?curid=139267" title="ഏഴക്കരനാട്">
ഏഴക്കരനാട്

മൂവാറ്റുപുഴയാറിന്റെ ഓരം പറ്റി മൂവാറ്റുപുഴ താലൂക്കിന്റെ പടിഞ്ഞാറെ അതിർവരമ്പിൽ കുന്നുകളും പാടങ്ങളും തോടുകളും ചേർന്ന്‌ ഗ്രാമീണ ചാരുത ചാർത്തുന്ന ഗ്രാമമാണ്‌ ഏഴക്കരനാട്. എറണ്കുളം ജില്ലയിലെ മണീട് പഞ്ചായത്തിലാണ് ഈ ഗ്രാമം സ്ഥിതി ചെയ്യുന്നത്.




</doc>
<doc id="139271" url="https://ml.wikipedia.org/wiki?curid=139271" title="നെരുവമ്പ്രം">
നെരുവമ്പ്രം

കണ്ണൂർ ജില്ലയിലെ ഏഴോം പഞ്ചായത്തിലെ പ്രധാന വ്യാപാര കേന്ദ്രമാണു് നെരുവമ്പ്രം. പഴയങ്ങാടിയിൽ നിന്നും കുപ്പം വഴി തളിപ്പറമ്പിലേക്കുള്ള പാതയരികിലാണിതു് സ്ഥിതി ചെയ്യുന്നതു്.

നെരുവമ്പ്രത്തെ ആയുർവേദ ആശുപത്രി ഏഴോം പഞ്ചായത്തിലെ പ്രധാന ചികിത്സാകേന്ദ്രത്തിലൊന്നാണു്. 1950-കളിലാരംഭിച്ച നെരുവമ്പ്രം ഗാന്ധി സ്മാരക വായനശാല ഗ്രന്ഥാലയം ഇവിടത്തെ സാസ്കാരിക കേന്ദ്രമാണു്. 


</doc>
<doc id="139279" url="https://ml.wikipedia.org/wiki?curid=139279" title="തക്കോലം യുദ്ധം">
തക്കോലം യുദ്ധം

ചോള-രാഷ്ട്രകൂടസേനകൾ തമ്മിൽ 949-ൽ നടന്ന യുദ്ധത്തെ തക്കോലം യുദ്ധം എന്നു പറയുന്നു. തിരുവല്ലം യുദ്ധത്തിൽ ഏറ്റ പരാജയത്തിനു പ്രതികാരമായാണ് ഈ യുദ്ധമുണ്ടായത്. രാഷ്ട്രകൂട ചക്രവർത്തിയായ കൃഷ്ണൻ III-ന്റെ സഹായിയായി ഗംഗരാജാവായ ബുതുകൻ ഉണ്ടായിരുന്നു. ചോളസൈന്യത്തെ നയിച്ചത് യുവരാജാവായ രാജാദിത്യൻ ആയിരുന്നു. ചോളശക്തി അജയ്യമായിരുന്നുവെങ്കിലും ഗംഗപക്ഷത്തുനിന്നു രണ്ട് വില്ലാളിവീരന്മാരുടെ അസ്ത്ര പ്രയോഗത്തിൽ രാജാദിത്യന്റെ ആന നിലംപതിച്ചു. ബുതുകനും രാജാദിത്യനും തമ്മിലുള്ള ദ്വന്ദ്വയുദ്ധത്തിൽ രാജാദിത്യൻ വധിക്കപ്പെട്ടത് ചോളപക്ഷത്തിനു വലിയ ആഘാതമായി. രാജാദിത്യന്റെ അനുജൻ കണ്ടരാദിത്യൻ നേതൃത്വം ഏറ്റെടുത്തെങ്കിലും ചോളപക്ഷത്തിന് പിടിച്ചുനില്ക്കാനായില്ല. തിരുവല്ലം യുദ്ധം ചോളസാമ്രാജ്യത്തിന്റെ ശക്തിവർധനവിനു കാരണമായെങ്കിൽ തക്കോലം യുദ്ധം സാമ്രാജ്യത്തിന്റെ താത്കാലിക ശിഥിലീകരണത്തിനാണ് വഴിതെളിച്ചത്. കേരളീയരായ യുദ്ധവീരന്മാർ രാജാദിത്യനൊപ്പം പ്രവർത്തിച്ചിരുന്നതായി കാണുന്നു. നന്ദിക്കരപ്പുത്തൂർ വെള്ളൻ കുമരൻ (കന്യാകുമാരി ജില്ല) പടനായകന്മാരിലൊരാളായിരുന്നു. വള്ളുവനാട്ടിലെ യുവരാജാവായ വലഭൻ രാജാദിത്യന്റെ സഹായി ആയിരുന്നുവെങ്കിലും എന്തോ കാരണത്താൽ തക്കോലം യുദ്ധത്തിൽ രാജാദിത്യനൊപ്പം വീരമൃത്യു വരിക്കാൻ കഴിയാതെവന്നതിൽ നിരാശനായി സന്ന്യാസം വരിക്കുകയും ചതുരാനനപണ്ഡിതൻ എന്ന പേരിൽ മഠാധിപതിയാവുകയും ചെയ്തു.


</doc>
<doc id="139282" url="https://ml.wikipedia.org/wiki?curid=139282" title="ഇഗ്ലൂ">
ഇഗ്ലൂ

മഞ്ഞുകട്ടകൾ കൊണ്ട് ഇന്യൂയിറ്റ് വർഗ്ഗക്കാർ നിർമ്മിക്കുന്ന വീടുകളാണ് ഇഗ്ലൂ എന്നറിയപ്പെടുന്നത്. ഇന്യൂയിറ്റ് ഭാഷയിൽ ഇഗ്ലൂ എന്ന വാക്കിന് അർത്ഥം മഞ്ഞുവീട് എന്നുമാത്രമല്ല. മരം കൊണ്ടോ മറ്റുവസ്തുക്കൾ കൊണ്ടോ നിർമ്മിക്കുന്ന വീടുകൾക്കും ടെന്റുകൾക്കും ഇതേ പേരു തന്നെയാണ്. എന്നാൽ ഈ സമൂഹത്തിനു പുറത്ത് ഇഗ്ലൂ എന്ന വാക്കു കൊണ്ടു ഉദ്ദേശിക്കുന്നത് ഉറച്ച മഞ്ഞുകട്ടകൾ കൊണ്ടുണ്ടാക്കിയ ഡോം ആകൃതിയിലുള്ള വീടാണ്.

ഇഗ്ലൂ പ്രധാനമായും ഇന്യൂയിറ്റ് വർഗ്ഗക്കാരുമായി ബന്ധപ്പെട്ടിരിക്കുന്നുവെങ്കിലും കാനഡയിലെ മധ്യ ആർട്ടിക്ക് പ്രദേശത്തും ഗ്രീൻലാന്റിലെ തുലെ പ്രദേശത്തെയും ജനങ്ങളാണു ഇത്തരം വീടുകൾ സാധാരണ നിർമ്മിക്കുന്നത്. മഞ്ഞിനിടയിൽ കുടുങ്ങിയിരിക്കുന്ന വായു ഒരു കുചാലകമായി പ്രവർത്തിക്കുന്നതിനാലാണ് കൂടിയ തണുപ്പിൽ നിന്നും രക്ഷനേടാനായി ഇവർ ഇത്തരം വീടുകളെ ആശ്രയിക്കുന്നത്. പുറത്തെ താപനില -40 ഡിഗ്രി സെന്റീഗ്രേഡ് ആയിരിക്കുമ്പോഴും ശരീര ഊഷ്മാവു കൊണ്ടു മാത്രം ഇഗ്ലൂവിനുള്ളിലെ താപനില -7 മുതൽ +16 ഡിഗ്രി സെന്റീഗ്രേഡു വരെയുള്ള അളവിൽ നിയന്ത്രിക്കാൻ സാധിക്കുന്നു.


</doc>
<doc id="139287" url="https://ml.wikipedia.org/wiki?curid=139287" title="ഓശസ്കു">
ഓശസ്കു

ബ്രസീലിലെ സാവോപോളോ പ്രവിശ്യയിൽ സ്ഥിതി ചെയ്യുന്ന ഒരു പട്ടണമണ് ഓശസ്കു (o’zasku) . ചതുരശ്രകിലോമീറ്ററിന് പതിനായിരത്തിലധികം ജനസംഖ്യയുള്ള ഇവിടത്തെ ജനസാന്ദ്രത, ന്യൂ യോർക്ക്, ടോക്യോ തുടങ്ങിയ നഗരങ്ങൾക്ക് സമാനമാണ്.


</doc>
<doc id="139333" url="https://ml.wikipedia.org/wiki?curid=139333" title="ഗ്രൈപ്പ് വാട്ടർ">
ഗ്രൈപ്പ് വാട്ടർ

ശിശുക്കളിൽ കാണപ്പെടുന്ന കോളിക്,ദഹന സംബന്ധമായ അസ്വസ്ഥത, പല്ലുവേദന,മറ്റു ഉദരസംബന്ധമായ അസുഖങ്ങൾ എന്നിവയ്ക്ക് ചികിത്സയായി ഉപയോഗിക്കുന്ന ഒരു വീട്ടുമരുന്നാണ്‌ ഗ്രൈപ്പ് വാട്ടർ. ഇതിലെ ചേരുവകൾ വിവിധതരത്തിലുണ്ട്. ആൾക്കഹോൾ ,ഇഞ്ചി,ഡിൽ‌,പെരുഞ്ചീരകം, കമൊമയിൽ എന്നിവയാണവ. സാധാരണനിലയിൽ കുട്ടികൾക്ക് തുള്ളികളായാണ്‌ നൽകുക. മുതിർന്നവർക്കും ഉദരസംബന്ധമായ അസുഖങ്ങൾക്ക് ഇതു നൽകാവുന്നതാണ്‌.

gripe waterന്റെ ചേരുവയിൽ പറയുന്ന dill ശതകുപ്പയാണ്

</doc>
<doc id="139350" url="https://ml.wikipedia.org/wiki?curid=139350" title="സഹൃദയ കോളേജ് ഓഫ് എഞ്ചിനീയറിംഗ് ആൻഡ്‌ ടെക്നോളജി">
സഹൃദയ കോളേജ് ഓഫ് എഞ്ചിനീയറിംഗ് ആൻഡ്‌ ടെക്നോളജി

തൃശൂർ ജില്ലയിൽ കൊടകരയിൽ സ്ഥിതി ചെയ്യുന്ന ഒരു എഞ്ചിനീയറിംഗ് കോളേജ് ആണ് സഹൃദയ കോളേജ് ഓഫ് എഞ്ചിനീയറിംഗ് ആൻഡ്‌ ടെക്നോളജി . 2002-ൽ ആരംഭിച്ച ഈ കോളേജിന്റെ മാനേജ്‌മന്റ്‌ ഇരിഞ്ഞാലക്കുട രൂപത വിദ്യാഭ്യാസ ട്രസ്റ്റ്‌ ആണ് .




</doc>
<doc id="139364" url="https://ml.wikipedia.org/wiki?curid=139364" title="ചെങ്ങാലൂർ">
ചെങ്ങാലൂർ

തൃശൂർ ജില്ലയിൽ പുതുക്കാട് പഞ്ചായത്തിൽ സ്ഥിതി ചെയ്യുന്ന ഒരു ഗ്രാമം ആണ് ചെങ്ങാലൂർ. 



</doc>
<doc id="139367" url="https://ml.wikipedia.org/wiki?curid=139367" title="ഹാഷിം ആംല">
ഹാഷിം ആംല

ഹാഷിം മുഹമ്മദ് ആംല(ജനനം 31 മാർച്ച് 1983) ദക്ഷിണ ആഫ്രിക്കൻ ക്രിക്കറ്റ് കളിക്കാരനാണ് 
. ദക്ഷിണ ആഫ്രിക്കൻ ടീമിനു വേണ്ടി ടെസ്റ്റ് ക്രിക്കറ്റിൽ മൂന്നാം നമ്പറിൽ ബാറ്റുചെയ്യുന്ന അദ്ദേഹം ടീമിലെ പ്രധാന ബാറ്റ്സ്മാന്മാരിൽ ഒരാളാണ്. ഇന്ത്യൻ വംശജനായ ആംലയുടെ പിതാമഹർ ഗുജറാത്തിലെ സൂറത്തിൽ നിന്നും ദക്ഷിണ ആഫ്രിക്കയിലേക്ക് കുടിയേറിയവരാണ്. ആംലയുടെ സഹോദരനായ അഹമ്മദും ക്രിക്കറ്റ് കളിക്കാരനാണ്. ടെലിവിഷൻ ഭാഷ്യകാരനായ ഡീൻ ജോൺസ് തന്റെ വിവരണത്തിനിടെ ആംലയെ "ടെററിസ്റ്റ്" (ഭീകരവാദി) എന്ന് പരാമർശിക്കാനിടയായത് വലിയ വിവാദമായിരുന്നു.ദക്ഷിണാഫ്രിക്കയ്ക്കു വേണ്ടി ആദ്യമായി ട്രിപ്പിൾ സെഞ്ച്വറി നേടിയ കളിക്കാരൻ ആംലയാണ്. 2012 ജൂലായിൽ ഇംഗ്ലണ്ടിനെതിരെ ഓവലിൽ വച്ചായിരുന്നു അദ്ദേഹത്തിന്റെ ഈ നേട്ടം.




</doc>
<doc id="139370" url="https://ml.wikipedia.org/wiki?curid=139370" title="കോസ്റ്റ്ഫോഡ്">
കോസ്റ്റ്ഫോഡ്

ഗ്രാമീണവികസനത്തിന് സാങ്കേതിക സഹായം നൽകുന്നതിനു രൂപവൽകരിക്കപ്പെട്ട ലാഭേഛയില്ലാതെ പ്രവർത്തിക്കുന്ന കേരളത്തിലെ ഒരു സംഘടനയാണ് കോസ്റ്റ്ഫോഡ് (costford-The Centre of Science and Technology for Rural Development). മുൻ മുഖ്യമന്ത്രി സി. അച്യുതമേനോൻ, സാമ്പത്തികശാസ്ത്രജ്ഞൻ ഡോ. കെ. എൻ. രാജ്, പ്രമുഖ വാസ്തുശില്പി ലാറി ബേക്കർ, സാമൂഹ്യപ്രവർത്തകൻ ടി.ആർ ചന്ദ്രദത്ത് എന്നിവർചേർന്ന് 1985 ലാണ് ഈ സംഘടന സ്ഥാപിച്ചത്. 

ചെലവ് ചുരുങ്ങിയതും പ്രകൃതിക്കിണങ്ങുന്നതുമായ നിരവധി വീടുകളും കെട്ടിടങ്ങളും കോസ്റ്റ്ഫോഡ് നിർമ്മിച്ചിട്ടുണ്ട്. ലാറിബേക്കറുടെ നിർമ്മാണരീതി പിന്തുടരുന്ന കോസ്റ്റ്ഫോഡിന്റ ആസ്ഥാനം തൃശൂരിലാണ്. കേരളത്തിലുടനീളം 12 ഉപ കേന്ദ്രങ്ങളും ഒരു കേന്ദ്രം ഗുർഗാവിലുമായുണ്ട്. ലാറി ബേക്കറുടെ നിർമ്മാണ രീതിയായ റാറ്റ് ട്രാപ്പ് ബോണ്ട് മതിലുകളും ഫില്ലർ സ്ലാബ് മേൽകൂരയും തേക്കാത്ത ഇഷ്ടിക ചുവരുകളും കോസ്റ്റ്ഫോഡ് പിന്തുടരുന്നു. സിമന്റിനു പകരം കുമ്മായമാണ് ഉപയോഗിക്കുന്നത്. നിലം പാകുന്നതിനായി ടെറക്കോട്ട എന്ന ഓടുകൾ ഉപയോഗിക്കുന്നു. കേരളത്തിന്റെ വിവിധയിടങ്ങളിലായി 20,000 വരുന്ന കെട്ടിടങ്ങൾ കോസ്റ്റ്ഫോഡ് യാഥാർഥ്യമാക്കി. ഇന്ത്യാഗവണ്മെന്റിന്റെ ശാസ്ത്ര-സാങ്കേതിക വിഭാഗവും ഗ്രാമീണ വികസന വിഭാഗവും കേരള സർക്കാറിന്റെ തദ്ദേശസ്വയംഭരണ വകുപ്പും ഹഡ്കോയും കോസ്റ്റ്ഫോഡിന്റെ പ്രവർത്തനത്തെ പിന്തുണക്കുന്നു.

ഊർജ്ജ സംരക്ഷണം,പ്രകൃതിസൗഹൃദ കെട്ടിടങ്ങളുടേയും വീടുകളുടേയും നിർമ്മാണരീതി ,പുനരുപയോഗ ഊർജ്ജ ഉപയോഗം തുടങ്ങിയവക്ക് വേണ്ടി ബോധവൽകരണം നടത്തുന്നു.


</doc>
<doc id="139389" url="https://ml.wikipedia.org/wiki?curid=139389" title="ഐ.കെ.കെ. മേനോൻ">
ഐ.കെ.കെ. മേനോൻ

കേരളത്തിലെ ഒരു എഴുത്തുകാരനാണ് ഐ.കെ.കെ. മേനോൻ (1919-2011). ഐ.കെ.കെ.എം. എന്ന പേരിലാണ് ഇദ്ദേഹം കഥകളെഴുതിയിരുന്നത്. 1919 ഡിസംബർ 9-ന് തൃശ്ശൂരിലാണ് ജനനം. 2011 ജനുവരി 12-ന് ഡൽഹിയിൽ വെച്ച് അന്തരിച്ചു. മലയാളത്തിലും ഇംഗ്ലീഷിലുമായി ധാരാളം കൃതികൾ രചിച്ചിട്ടുണ്ട്. ലേഖനങ്ങൾ, കഥാസമാഹാരം, നോവൽ, കുട്ടികൾക്കുള്ള കഥകൾ, ജീവചരിത്രം എന്നീ മേഖലകളിലായിരുന്നു ഇദ്ദേഹത്തിന്റെ രചനകൾ.



</doc>
<doc id="139419" url="https://ml.wikipedia.org/wiki?curid=139419" title="തങ്കമണി">
തങ്കമണി

ഇടുക്കി ജില്ലയിലെ ഒരു ഗ്രാമമാണ് തങ്കമണി. കാമാക്ഷി ഗ്രാമപഞ്ചായത്തിലാണ് ഈ പ്രദേശം ഉൾപ്പെടുന്നത്. 
വളരെക്കാലം മുൻപ് ഈ മേഖലയിൽ അധിവസിച്ചിരുന്ന ആദിവാസി മൂപ്പനു മൂന്നു പെണ്മക്കൾ ആയിരുന്നു ഉണ്ടായിരുന്നത്. അതിൽ തങ്കമണി എന്ന മകൾക്ക് സ്ത്രീധനം ആയി നല്കിയ സ്ഥലമാണ് തങ്കമണി. ഇതാണ് തങ്കമണി എന്ന പേര് ഈ സ്ഥലത്തിനു കിട്ടുവാൻ കാരണമായി പറയുന്നത് . ഈ ആദിവാസി മൂപ്പന്റെ മറ്റുമക്കളായ കാമാക്ഷി, നീലി എന്നിവര്ക്ക് നല്കിയ സ്ഥലങ്ങളാണ് കാമാഷി, നീലിവയൽ എന്ന പേരിൽ അറിയപ്പെടുന്ന മറ്റു സമീപപ്രദേശങ്ങൾ.

കേരള രാഷ്‌ട്രീയത്തെ പിടിച്ചുലക്കിയ സംഭവമാണ്‌ തങ്കമണി സംഭവം കേരളാപോലീസിന്റേയും കരുണാകരൻ മന്ത്രി സഭയുടേയും പ്രതിച്ഛായ തകർത്ത ഒന്നു കൂടിയായിരുന്നു 1986ലെ തങ്കമണി സംഭവം.

സെന്റ്‌. തോമസ്‌ ഫോറോന പള്ളി

തങ്കമണി ഹയർസെക്കൻഡറി സ്കൂൾ

ചെറുതോണി (ഇടുക്കി)യിൽ നിന്ന് ഏകദേശം 13 കിലോമീറ്റർ ദൂരവും, കട്ടപ്പനയിൽ നിന്ന് ഏകദേശം 18 കിലോമീറ്റർ ദൂരവും ആണ് ഇവിടെയ്ക്ക്


</doc>
<doc id="139424" url="https://ml.wikipedia.org/wiki?curid=139424" title="തടവുശിക്ഷ">
തടവുശിക്ഷ

കുറ്റവാളികളേയും ശത്രുക്കളേയും തടവിൽ പാർപ്പിച്ച് ശിക്ഷ നല്കുന്ന സമ്പ്രദായത്തെ തടവുശിക്ഷ എന്നു പറയുന്നു. ഇത് പുരാതനകാലം മുതൽക്കേ നിലവിലുള്ളതാണ്. രാജാക്കന്മാർ തടവുകാരെ കാരാഗൃഹങ്ങളിൽ പാർപ്പിച്ചു വന്നു. വസുദേവരേയും ദേവകിയേയും കംസൻ തടവിൽ പാർപ്പിച്ചിരുന്നതായി പുരാണങ്ങൾ പറയുന്നു. പുരാണപുരുഷനായ ശ്രീകൃഷ്ണൻ ജനിച്ചത് തടവറയിലാണെന്നാണ് കഥ. വാട്ടർലൂ, ട്രഫാൽ ഗർ യുദ്ധങ്ങളിൽ പരാജയപ്പെട്ട നെപ്പോളിയനെ ബ്രിട്ടീഷുകാർ തടവുകാരനാക്കി. ലോകയുദ്ധങ്ങളിൽ അനേകംപേർ തടവിൽ കിടന്ന് യാതന അനുഭവിച്ചു. ഹിറ്റ്ലറുടെ തടവറകളിൽ യഹൂദർ തടവുകാരാക്കപ്പെട്ടിട്ടുണ്ട്. ഇന്ത്യൻ സ്വാതന്ത്ര്യസമരവുമായി ബന്ധപ്പെട്ട അനേകംപേർ ജയിലറകളിൽ പീഡനമനുഭവിച്ചു.

നിയമപരിപാലനവും നീതിനിർവഹണവും സ്റ്റേറ്റിന്റെ പ്രധാന ചുമതലകളാണ്. അതിനുള്ള ഏജൻസികളാണ് പൊലീസ്, കോടതി, ജയിൽ എന്നിവ.സ്റ്റേറ്റിന്റെ സുഗമമായ പ്രവർത്തനത്തിനും പൊതു ജനങ്ങളുടെ സുരക്ഷിതത്വത്തിനും വേണ്ടി സ്റ്റേറ്റ് കാലാകാലങ്ങളിൽ നിയമങ്ങൾ നിര്മിക്കാറുണ്ട്.ഇത്തരം നിയമങ്ങൾ അനുസരിക്കാത്തവരെയാണ് കുറ്റവാളികളായി കണക്കാക്കുന്നത്. കുറ്റവാളികളെന്നു തെളിയുന്നവരെ കോടതി പല വിധത്തിലുള്ള ശിക്ഷകൾക്കു വിധേയരാക്കുന്നു. അപ്രകാരം നല്കുന്ന ഒരു ശിക്ഷയാണ് തടവുശിക്ഷ. ഓരോ രാജ്യവും അതതു രാജ്യത്ത് നിലവിലുള്ള ചട്ടങ്ങൾ അനുസരിച്ചാണ് തടവുശിക്ഷ നടപ്പിലാക്കുന്നത്. ഇന്ത്യൻ ശിക്ഷാനിയമം 53-ം വകുപ്പിൽ വിവിധ ശിക്ഷകളെക്കുറിച്ചു പ്രസ്താവിച്ചിട്ടുള്ളതിൽ തടവുശിക്ഷയും ഉൾപ്പെടുന്നു.

സിവിൽ-ക്രിമിനൽ കോടതികൾ, ജില്ലാ എക്സിക്യൂട്ടീവ് മജിസ്ട്രേട്ടുമാർ, സ്പെഷ്യൽ കോടതികൾ തുടങ്ങിയവയ്ക്കും പാർലമെന്റിലേയും അസംബ്ലിയിലേയും സ്പീക്കർമാർക്കും തടവുശിക്ഷ വിധിക്കുവാൻ അധികാരമുണ്ട്. തടവുശിക്ഷ വിവിധ രീതികളിലുണ്ട്. ജീവപര്യന്തതടവ്, കഠിനതടവ്, സാധാരണ തടവ് (ലഘു തടവ്), സിവിൽ തടവ് എന്നിവയാണവ. ഓരോ കുറ്റത്തിന്റേയും സ്വഭാവം, ഗൗരവം, പ്രതിയുടെ പ്രായം, പ്രതിയുടെ മുൻ കുറ്റങ്ങൾ എന്നിവയെല്ലാം പരിഗണിച്ചാണ് കോടതി ശിക്ഷ നല്കുന്നത്. ഇന്ത്യൻ ശിക്ഷാ നിയമം 53 മുതൽ 75 വരെയുള്ള വകുപ്പുകളിൽ ചിലതിലാണ് തടവുശിക്ഷയേക്കുറിച്ചു പ്രതിപാദിച്ചിട്ടുള്ളത്. തടവുശിക്ഷ എങ്ങനെ അനുഭവിക്കണമെന്നും എത്രകാലം അനുഭവിക്കണമെന്നും ഒന്നിലധികം ശിക്ഷകൾ അനുഭവിക്കേണ്ട രീതിയും കോടതി വിധിയിൽ പ്രത്യേകം പ്രസ്താവിക്കും.

ജീവപര്യന്തം തടവെന്നാൽ മരണം വരെയുള്ള ശിക്ഷയാണെന്ന് സുപ്രീംകോടതി (ഇപ്പോൾ) വ്യക്തമാക്കിയിട്ടുണ്ട്. കോടതികൾ കുറ്റവാളികളെ ശിക്ഷിക്കുമ്പോൾ കഠിന തടവാണോ സാധാരണ തടവാണോ എന്ന് പ്രത്യേകം പറയാറുണ്ട്. അങ്ങനെയുളള ശിക്ഷയിൽ ഏതെങ്കിലും ഭാഗം ഏകാന്തതടവായി വ്യവസ്ഥ ചെയ്യുവാനും കോടതിക്ക് അധികാരമുണ്ട്. കഠിനതടവുശിക്ഷ ലഭിക്കുന്നവർ ജയിലിൽ കഴിയുമ്പോൾ ജോലിചെയ്യേണ്ടത് നിർബന്ധമാണ്. തടവുശിക്ഷ ഭാഗികമായി അനുഭവിക്കാനും ബാക്കി പിഴ അടയ്ക്കുവാനും കോടതി വിധിക്കാറുണ്ട്. പിഴ അടയ്ക്കാതിരുന്നാലും തടവുശിക്ഷ അനുഭവിക്കണം. അങ്ങനെയുള്ള തടവുശിക്ഷ അനുഭവിക്കുമ്പോൾ പിഴ അടച്ചാൽ തടവുശിക്ഷ തീരും.

നേരിട്ട് തടവുശിക്ഷ ലഭിക്കാത്തവർക്കും തടവുശിക്ഷ അനുഭവിക്കേണ്ടിവരുന്ന സന്ദർഭങ്ങളാണ് പിഴ അടയ്ക്കാതിരിക്കുക, നല്ലനടപ്പു ജാമ്യ ഉത്തരവുകൾ പാലിക്കാതിരിക്കുക, നികുതികൾ അടയ്ക്കാതിരിക്കുക എന്നീ കുറ്റങ്ങൾ. നിയമസഭകൾ, പാർലമെന്റ് എന്നിവയുടെ അവകാശങ്ങൾ പാലിക്കാതിരുന്നാലും അവയോട് അനാദരവ് കാണിച്ചാലും സഭാധ്യക്ഷന്മാർ തടവുശിക്ഷ വിധിക്കാറുണ്ട്. എന്നാൽ നിയമസഭകളിലേയും പാർലമെന്റിലേയും അംഗങ്ങളെ ജയിലിൽ തടവുകാരായി പ്രവേശിപ്പിക്കുമ്പോൾ സഭാധ്യക്ഷന്മാരെ വിവരം അറിയിക്കേണ്ട ചുമതല ജയിൽ അധികൃതർക്കുണ്ട്.

തടവുകാരെ പാർപ്പിക്കുന്ന സ്ഥലത്തിന് തടവറ, കാരാഗൃഹം എന്നിങ്ങനെയുള്ള പേരുകളുണ്ട്. ഇപ്പോൾ സർവസാധാരണമായി ജയിൽ എന്ന പേരിലാണ് തടവുകാരെ പാർപ്പിക്കുന്ന സ്ഥലം അറി യപ്പെടുന്നത്. സബ് ജയിൽ, സ്പെഷ്യൽ സബ്ജയിൽ, ജില്ലാ ജയിൽ, സെൻട്രൽ ജയിൽ, ബാല-ബാലികാ മന്ദിരങ്ങൾ, ദുർഗുണ പരിഹാര പാഠശാലകൾ എന്നിവയാണ് ഇപ്പോഴുള്ള ജയിലുകൾ.തടയുക എന്നതാണ്തടവറയുടെ ലക്ഷ്യം. നിയമം ലംഘിക്കുന്നവരെ തടഞ്ഞു നിർത്തുക എന്ന കർമ്മത്തിലൂടെ അവ വ്യക്ത്തികളെ പശ്ചാത്താപം ചെയ്യാൻ പ്രേരിപ്പിക്കുന്നു. ജയിലുകളുടെ ഭരണം, തടവുകാരുടെ സംരക്ഷണം എന്നീ കാര്യങ്ങളുടെ ചുമതലയുള്ള വകുപ്പാണ് ജയിൽ വകുപ്പ്. പ്രത്യേക പരിശീലനം ലഭിച്ച ഉദ്യോഗസ്ഥന്മാർ ജയിലിൽ തടവുകാരുടെ ക്ഷേമം ഉറപ്പാക്കുക, അവരെ കുറ്റവാസനയിൽ നിന്നു വിമുക്തരാക്കി നല്ലവരാക്കിത്തീർക്കുക എന്നിവയും ഇന്ന് ജയിൽ വകുപ്പ് പ്രത്യേക ശ്രദ്ധ നല്കുന്ന സംഗതികളാണ്.

തടവുശിക്ഷ വിധിക്കുന്നവരെ ജയിലിൽ പ്രവേശിപ്പിക്കുമ്പോൾ അവരുടെ ശരിയായ വിവരങ്ങൾ അടങ്ങുന്ന ഒരു രജിസ്റ്റർ തയ്യാറാക്കാറുണ്ട്. സ്ത്രീ, പുരുഷ, ബാല, ബാലികാ തടവുകാർക്കെല്ലാം പ്രത്യേകം പ്രത്യേകം തടവറകളാണുള്ളത്. സ്ഥിരം കുറ്റവാളികളേയും ലൈംഗിക കുറ്റത്തിലേർപ്പെടുന്ന സ്ത്രീ തടവുകാരേയും മറ്റു തടവുകാരിൽ നിന്ന് മാറ്റി പാർപ്പിക്കുന്നു. പതിനേഴ് വയസ്സു മുതൽ 21 വയസ്സുവരെ പ്രായമുള്ള യുവ, ബാല, ബാലികാ തടവു കാർക്ക് പ്രത്യേകം ദുർഗുണ പരിഹാര പാഠശാലകളുണ്ട് (Borstal school). സ്ത്രീ തടവുകാരെ വനിതാ ജയിലിൽ പാർപ്പിക്കുന്നു. തടവുശിക്ഷ അനുഭവിക്കുമ്പോൾ മര്യാദ, ചട്ടങ്ങൾ പാലിക്കൽ, മാന്യത എന്നിവ പുലർത്തുന്ന തടവുകാരെ തുറന്ന ജയിലുകളിൽ പാർപ്പിക്കാറുണ്ട്. സമൂഹത്തിൽ ഉന്നത നിലയിലുള്ളവർക്ക് കേസുകളുടെ പ്രത്യേകതകളുടെ അടിസ്ഥാനത്തിൽ തടവുശിക്ഷ അനുഭവിക്കുമ്പോൾ സ്പെഷ്യൽ ക്ലാസ് പരിഗണന അനുവദിക്കുന്നു. ജയിലിൽ തടവുശിക്ഷ അനുഭവിക്കുന്നവർക്ക് തൊഴിൽ പരിശീലനത്തിനുള്ള സൗകര്യവും തൊഴിലിന് വേതനവും ലഭിക്കുന്നു. കൃഷി, മരപ്പണി, നെയ്ത്ത്, തയ്യൽ മുതലായ തൊഴിലുകളിൽ ജയിലിൽ പരിശീലനം നല്കുന്നു.

തടവുശിക്ഷ അനുഭവിച്ച് ജയിലിൽ കഴിയുന്നവർക്ക് ബന്ധുക്കൾ, അഭിഭാഷകർ തുടങ്ങിയവരെ കാണുന്നതിനും അവരുമായി എഴുത്തുകുത്ത് നടത്തുന്നതിനും സൌകര്യമുണ്ട്. ജയിലിൽ കൂടിക്കാഴ്ച നടക്കുമ്പോൾ ബന്ധപ്പെട്ട ഉദ്യോഗസ്ഥരുടെ സാന്നിധ്യം ഉണ്ടായിരിക്കും. ജയിലിൽ കഴിയുന്ന അവസരത്തിൽ കേസുക ളിന്മേൽ അപ്പീൽ കൊടുക്കുവാനും മറ്റും ജയിലധികൃതർ സഹായം ചെയ്യുന്നു. തടവുകാർക്ക് ആഹാരം, വസ്ത്രം, ആരോഗ്യരക്ഷ, കായിക വിനോദങ്ങൾ, പ്രാഥമിക വിദ്യാഭ്യാസം എന്നിവയ്ക്കുള്ള സൗകര്യം ജയിലിൽ സൗജന്യമായി ഒരുക്കുന്നു.

കുറ്റവാളികളെ തെറ്റുതിരുത്തി നല്ല വഴിയിലേക്ക് തിരിച്ചു വിടാനും മനഃപരിവർത്തനത്തിലൂടെ അവരെ സമൂഹത്തിന് പ്രയോജനമുള്ളവരാക്കിത്തീർക്കാനുമാണ് ആധുനിക ഗവൺമെന്റുകളും ജയിലധികൃതരും ശ്രമിക്കുന്നത്. അവരെ സമൂഹത്തിൽ നിന്ന് ഒറ്റപ്പെടുത്തുന്നതും അവരോട് പകയോടും പ്രതികാരബുദ്ധിയോടും പെരുമാറാൻ ശ്രമിക്കുന്നതും നല്ലതല്ലെന്നാണ് സാമൂഹ്യപ്രവർത്ത കരുടേയും മനഃശാസ്ത്രജ്ഞന്മാരുടേയും അഭിപ്രായം. നല്ല നടപ്പിന്, ജയിലിലെ ശിക്ഷാ കാലാവധിയിൽ ഇളവു ലഭിക്കും. തടവിൽ കഴിയുന്ന കുറ്റവാളികളുടെ ജയിലിലെ പെരുമാറ്റം,ജയിൽ ചട്ടങ്ങൾ അനുസരിക്കുവാനുള്ള മനോഭാവം എന്നിവ കണക്കാക്കിയാണ് അവർക്ക് ശിക്ഷയിൽ ഇളവും തുറന്ന ജയിലിലേക്കുള്ള പ്രവേശനവും നല്കുന്നത്.



</doc>
<doc id="139448" url="https://ml.wikipedia.org/wiki?curid=139448" title="ലോക അർബുദദിനം">
ലോക അർബുദദിനം

അർബുദ രോഗത്തെക്കുറിച്ചുള്ള അവബോധം ജനങ്ങളിൽ വളർത്തി, അർബുദരോഗം മുൻകൂട്ടി കണ്ടുപിടിക്കാനും, പ്രതിരോധ പ്രവർത്തനങ്ങൾ പ്രോത്സാഹിപ്പിക്കുന്നതിനും, ചികിത്സ സംവിധാനങ്ങൾ ശക്തിപ്പെടുത്തുന്നതിലെക്കുമായി , എല്ലാ വർഷവും ഫെബ്രുവരി 4, ലോക അർബുദദിനമായി ആചരിക്കപ്പെടുന്നു. അർബുദത്തിനെതിരെ 120 രാജ്യങ്ങളിലായി പ്രവർത്തിക്കുന്ന 470 സംഘടനകളുടെ കൂട്ടായ്മയായ " ദി ഇന്റർനാഷണൽ യുണിയൻ എഗൈന്സ്റ്റു കാൻസർ" (The International Union Against Cancer : UICC], ഈ പ്രവർത്തനങ്ങൾക്ക് നേതൃത്വം നൽകുന്നു .
രണ്ടായിരാമാണ്ടിലെ പാരിസ് ചാർട്ടറിലെ ആഹ്വാനമനുസ്സരിച്ച്, "ദി ഇന്റർനാഷണൽ യുണിയൻ എഗൈന്സ്റ്റു കാൻസർ", 2005 ൽ, ലോക അർബുദവിരുദ്ധ പ്രചാരണ പ്രവർത്തനങ്ങൾക്ക് തുടക്കമിട്ടു. പാരിസ് ചാർട്ടർ ആണ്, എല്ലാ തുടർ വർഷങ്ങളിലെയും ഫെബ്രുവരി നാല് , ലോക അർബുദദിനമായി തെരഞ്ഞെടുത്തത്. 2006 മുതൽ ലോക അർബുദദിന പ്രവർത്തനങ്ങൾ , വിവധ പങ്കാളികൾ, ലോകാരോഗ്യ സംഘടന, ഇന്റർനാഷണൽ അറ്റോമിക് എനർജി ഏജൻസി , മറ്റു അന്തർദേശീയ സംഘടനകൾ എന്നിവയുമായി ഒത്തുചേർന്നു ഏകോപിപ്പിക്കുന്നത്, ദി ഇന്റർനാഷണൽ യുണിയൻ എഗൈന്സ്റ്റു കാൻസർ ആണ്. 

ഇത്തരത്തിലുള്ള ആരോഗ്യ ശീലങ്ങൾ പാലിച്ച്‌ നാൽപ്പതു ശതമാനം അർബുദങ്ങളും തടയാം. 


</doc>
<doc id="139456" url="https://ml.wikipedia.org/wiki?curid=139456" title="അവധിവ്യാപാരം">
അവധിവ്യാപാരം

മുൻകൂട്ടി നിശ്ചയിക്കപ്പെട്ട തുകയ്ക്ക് ഒരു ഉത്പന്നം വിൽക്കാനോ വാങ്ങാനോ ഉള്ള ഉടമ്പടികളുടെ കച്ചവടമാണ് അവധിവ്യാപാരം അഥവാ ഫ്യൂച്ചേഴ്സ് ട്രേഡിങ് (Futures contract). കച്ചവടം ഉറപ്പിച്ച് ഉൽപ്പന്നം കൈമാറുമ്പോൾത്തന്നെ പണവും കൈമാറുന്നതാണ് റെഡിവ്യാപാരം അല്ലെങ്കിൽ സ്പോട്ട് ട്രേഡിങ്. എന്നാൽ, കരാർ ഉറപ്പിച്ചാലും നിശ്ചിത അവധിക്കുശേഷംമാത്രം ഉൽപ്പന്നവും പണവും കൈമാറ്റം ചെയ്യുന്നതാണ് അവധിവ്യാപാരത്തിന്റെ രീതി. ആദ്യമെല്ലാം വാക്കാൽ ധാരണകളായിരുന്നു കരാറിന് അടിസ്ഥാനം. പിന്നീട് രേഖാമൂലമുള്ള കരാറുകളുണ്ടായി. തുക മുൻകൂർ നൽകുന്ന രീതിയും സ്വീകരിക്കപ്പെട്ടു. വിൽക്കാമെന്നു സമ്മതിച്ച് വിൽപ്പനക്കാരൻ ഒപ്പിട്ട കരാർപത്രം ഒരു രേഖയാണ്. അതിനു സാധുതയുണ്ട്. നിശ്ചിത തുകയെ പ്രതിനിധാനംചെയ്യുന്നതാണ് പ്രസ്തുത രേഖ. കരാർപത്രം കിട്ടിയ വാങ്ങലുകാരന് നിശ്ചിത അവധിവരെ കാക്കാം; ഉൽപ്പന്നം കിട്ടും. അയാൾക്ക് മറ്റൊന്നു ചെയ്യാം, അവധിവ്യാപാര കരാർ മറ്റൊരാൾക്ക്, കൂടുതൽ തുകയ്ക്ക്, മറിച്ചുവിൽക്കാം. അതിൽനിന്ന് ലാഭം കിട്ടും. കരാർ വിലയ്ക്കു വാങ്ങിയ വ്യക്തിക്ക് അത് മൂന്നാമതൊരാളിന് മറിച്ചുവിൽക്കാം. അവധി കരാറിന്റെ കൈമാറ്റങ്ങളുടെ എണ്ണം കൂടുന്തോറും കരാർ തുക കൂടും. കൈമാറ്റം ചെയ്യപ്പെടുന്ന ഉൽപ്പന്നത്തിന്റെ വിലയും ഉയരും.


</doc>
<doc id="139498" url="https://ml.wikipedia.org/wiki?curid=139498" title="തിരുവാർപ്പ്">
തിരുവാർപ്പ്

കോട്ടയം പട്ടണത്തിൽ നിന്നും 8 കിലോമീറ്റർ പടിഞ്ഞാറായി സ്ഥിതി ചെയ്യുന്ന ഒരു ഗ്രാമമാണ് തിരുവാർപ്പ്.അപ്പർ കുട്ടനാടിനോട് ചേർന്ന് വെള്ളത്താൽ ചുറ്റപ്പെട്ട് കിടക്കുന്നു പഴയകാലത്ത് കോട്ടയത്തിന്റെ കേന്ദ്രസ്ഥാനങ്ങളായിരുന്നു തിരുവാർപ്പും, തിരുനക്കരയും.കാർഷികമേഖലയുമായി പ്രത്യേകിച്ച് നെൽകൃഷിയുമായി ബന്ധപ്പെട്ടാണ് ജനജീവിതം നടക്കുന്നത്. തിരുവാർപ്പിന്റെ പ്രസിദ്ധിക്കു പ്രധാന കാരണം നൂറ്റാണ്ടുകൾ പഴക്കമുള്ള ശ്രീകൃഷ്ണസ്വാമി ക്ഷേത്രമാണ്. മുൻപ് കുന്നമ്പള്ളിക്കര എന്നറിയപ്പെട്ടിരുന്ന ഈ പ്രദേശം ഈ ക്ഷേത്രത്തിന്റെ ഉത്ഭവത്തോടെയാണ് തിരുവാർപ്പ് ആയി മാറിയത്. ക്ഷേത്രപ്രവേശനവിളംബര കാലത്ത് സഞ്ചാരസ്വാതന്ത്ര്യം ലഭിച്ച സമയത്ത് മഹാത്മാഗാന്ധിയും ഇവിടെ എത്തിയിരുന്നു. ശ്രീ ടി. കെ. മാധവൻ ഉൾപ്പെടെയുള്ളവരുടെ ശ്രമഫലമായാണ് സഞ്ചാരസ്വാതന്ത്ര്യം ലഭ്യമായത്.

ആലപ്പുഴ ജില്ലയിലെ മുഹമ്മയിൽ ആയിരുന്നത്രേ ആദ്യം ഈ ക്ഷേത്ര വിഗ്രഹം പ്രതിഷ്ഠിച്ചിരുന്നത്. തീ പിടുത്തമോ മറ്റെന്തോ കാരണം മൂലമോ ഈ വിഗ്രഹം വാർപ്പിൽ കയറ്റി വേമ്പനാട്ട് കായലിൽ ഒഴുക്കി വിട്ടു. ഈ വിഗ്രഹം അതു വഴി വന്ന വില്ല്യമംഗലം സ്വാമി അയ്യർ കാണുകയും കുന്നമ്പള്ളിക്കരയിൽ പ്രത്ഷ്ഠിക്കുകയും ചെയ്തെന്നു വിശ്വസിക്കപ്പെടുന്നു. ഇങ്ങനെ തിരു വാർപ്പ് എന്നീ രണ്ടു നാമങ്ങൾ ചേർന്നാണ് ഈ സ്ഥലനാമം ഉണ്ടായത്.

ഇന്ത്യ യിൽ ആദ്യം നട തുറക്കുന്ന ക്ഷേത്രം ഇതാണ്. വെളുപ്പിനെ രണ്ടുമണിക്കോ, അതിനോടടുത്ത സമയത്തോ ആണ് ക്ഷേത്രനട തുറക്കുക. ഉദയാല്പരം എന്ന കണക്കടിസ്ഥാനത്തിലാണ് നട തുറക്കുന്നത്. ഇവിടുത്തെ ഉഷപായസം വളരെ പ്രധാനമാണ്. ദേവീക്ഷേത്രം(കൊച്ച‌മ്പലം), ശിവക്ഷേത്രം, അയ്യപ്പക്ഷേത്രം, ഉപദേവതാ ക്ഷേത്രങ്ങളും ഇവിടെയുണ്ട്.

കേരളത്തിലെ ജില്ലകളും അവയുടെ സവിശേഷതകളും- വിനോദ് കുമാർ R


</doc>
<doc id="139500" url="https://ml.wikipedia.org/wiki?curid=139500" title="വിബ്ജിയോർ അന്താരാഷ്ട്ര ചലച്ചിത്രമേള">
വിബ്ജിയോർ അന്താരാഷ്ട്ര ചലച്ചിത്രമേള

തൃശ്ശൂരിൽ നടത്തിവരുന്ന ഹ്രസ്വചലച്ചിത്രമേളയാണ് വിബ്‌ജിയോർ അന്താരാഷ്ട്ര ഹ്രസ്വചലച്ചിത്രമേള. ലോകത്തിന്റെ വിവിധ ഭാഗങ്ങളിൽ നിന്നുമുള്ള വിശ്വോത്തരചലച്ചിത്രങ്ങളാണ് 5 ദിവസം നീളുന്ന മേളയിൽ പ്രദർശിപ്പിക്കുന്നത്.സാമൂഹികപ്രശ്നങ്ങൾക്കു നേർക്ക് തിരിച്ചുവച്ച ദർപ്പണമായാണ് സംഘാടകർ ഇതിനെ വിഭാവനം ചെയ്യുന്നത്.ചലച്ചിത്രമേളയോടൊപ്പം നടത്തുന്ന സാംസ്കാരിക സാമൂഹിക പ്രതിഭകൾ സംഗമിക്കുന്ന ചർച്ചകളും സംവാദങ്ങളും മേളയുടെ സവിശേഷ ഘടകമാണ്.
2006-ൽ ആരംഭിച്ച വിബ്‌ജിയോർ ചലച്ചിത്രക്കൂട്ടായ്മ (vibgyor film collective)ആണ് വിബ്ജിയോർ ചലച്ചിത്രമേളയുടെ സംഘാടകർ. ഇത് പരീക്ഷകർക്കൊരു പുത്തൻ ആവിഷ്കരണവേദിയും,പയറ്റിത്തെളിഞ്ഞവർക്ക് യോജ്യമായൊരു പ്രദർശനവേദിയുമാണ്.വിദ്യാർത്ഥികളുടേതുൾപ്പടെ മികച്ച ചിത്രങ്ങൾ ഇവിടെ വർഷം തോറും പ്രദർശിപ്പിക്കുന്നു.
സ്വത്വങ്ങളും വൈവിധ്യങ്ങളും എന്ന കാഴ്ചപ്പാടിലൂന്നിയ മൂന്നു തരം പാക്കേജുകളാണ് വിബ്‌ജിയോർ ചലചിത്രമേളയിലുള്ളത് 

ഇത് ഓരോ വർഷവും മാറിക്കൊണ്ടിരിക്കും . താഴെപ്പറയുന്നവയായിരുന്നു ഓരോ വർഷവും വിബ്‌ജിയോറിന്റെ മുഖ്യ വിഷയങ്ങൾ 

മഴവില്ലിന്റെ ഏഴുവർണ്ണങ്ങൾ പോലെ വിബ്‌ജിയോർ പാക്കേജിന്റെ ഏഴ് ഉപവിഭാഗങ്ങൾ താഴെപ്പറയുന്നവയാണ്.


കേരളത്തിൽ നിന്നുള്ള ഹ്രസ്വ ചിത്രങ്ങൾക്കും ഡോക്യുമെന്ററികൾക്കും വേണ്ടിയുള്ള പാക്കേജാണ് ഇത് . ഈ വിഭാഗത്തിൽ നിന്ന് തെരഞ്ഞെടുക്കുന്ന മികച്ച ചിത്രങ്ങളുടെ സംവിധായകർക്ക് അവരുടെ അടുത്ത ചിത്രത്തിന് ചെറിയ സഹായധനം വിബ്‌ജിയോർ ചലചിത്രക്കൂട്ടായ്മ നൽകുന്നുണ്ട്

വിബ്ജിയോർ ചലച്ചിത്രമേള ജനുവരി 12 മുതൽ 16 വരെയാണ് നടന്നത്.ആനന്ദ് പട്‌വർദ്ധൻ ആണ് 2011 ലെ ചലചിത്രമേളയുടെ ഡയറക്ടർ .അന്തരിച്ച സി.ശരത്ചന്ദ്രൻ എന്ന പ്രമുഖ ഹ്രസ്വചലച്ചിത്രസംവിധായകന്റെ സ്മരണാഞ്ജലിയായാണ് 2011 ലെ മഴവിൽമേള നടന്നത്. ‘രാഷ്ട്രീയ ചലചിത്രനിർമ്മാണവും മാധ്യമആക്റ്റിവിസവും ദക്ഷിണേഷ്യയിൽ' എന്നതാണ് മുഖ്യ വിഷയം

ViBGYOR


</doc>
<doc id="139522" url="https://ml.wikipedia.org/wiki?curid=139522" title="കേരളത്തിലെ നാടൻ ഭക്ഷണങ്ങളുടെ പട്ടിക">
കേരളത്തിലെ നാടൻ ഭക്ഷണങ്ങളുടെ പട്ടിക

<onlyinclude>
</onlyinclude>



</doc>
<doc id="139523" url="https://ml.wikipedia.org/wiki?curid=139523" title="സിംബാബ്‌വെ ദേശീയ ക്രിക്കറ്റ് ടീം">
സിംബാബ്‌വെ ദേശീയ ക്രിക്കറ്റ് ടീം

സിംബാവെ ക്രിക്കറ്റ് യൂണിയന്റെ(സിംബാവെ ക്രിക്കറ്റ്) നേതൃത്വത്തിൽ പ്രവർത്തിക്കുന്ന സിംബാവയെ പ്രതിനിധീകരിക്കുന്ന ഔദ്യോഗിക ക്രിക്കറ്റ് ടിമാണ് ഇത്. നിലവിൽ ടെസ്റ്റ് മത്സരങ്ങളിൽ നിർജ്ജീവമാണെങ്കിലും സിംബാബ്‌വെ ദേശീയ ക്രിക്കറ്റ് ടീമിന് ഐ. സി. സി. യിൽ സ്ഥിരാംഗത്വം ലഭിച്ചിട്ടുണ്ട്.


</doc>
<doc id="139524" url="https://ml.wikipedia.org/wiki?curid=139524" title="സുൽത്താൻ അഹ്മദ് മസ്ജിദ്">
സുൽത്താൻ അഹ്മദ് മസ്ജിദ്

തുർക്കിയിലെ ഇസ്താംബൂളിൽ സ്ഥിതി ചെയ്യുന്ന ചരിത്രപ്രാധാന്യമുള്ള ഒരു മസ്ജിദ് ആണ്‌ സുൽത്താൻ അഹ്മദ് മസ്ജിദ് (തുർക്കിഷ്: Sultanahmet Camii). ഇതിനകത്തെ നീലനിറത്തിലുള്ള അലങ്കാരപ്പണികൾ മൂലം നീല മസ്ജിദ് എന്ന പേരിലാണ്‌ പൊതുവേ അറിയപ്പെടുന്നത്. 

ഓട്ടൊമൻ സുൽത്താൻ അഹ്മദ് ഒന്നാമന്റെ ഭരണത്തിൻ കീഴിൽ 1609-നും 1616-നുമിടയിലാണ് ഇതിന്റെ പണികഴിപ്പിച്ചിരിക്കുന്നത്. ഇന്നും ഒരു മസ്ജിദ് ആയി ഉപയോഗിക്കപ്പെടുന്നുണ്ടെങ്കിലും ഇത് ഒരു അറിയപ്പെടുന്ന വിനോദസഞ്ചാരകേന്ദ്രമാണ്.
ആറ്‌ സ്തംഭങ്ങളോടുകൂടിയ ഈ മസ്ജിദ് ഒരു കുന്നിനു മുകളിലാണ് സ്ഥിതി ചെയ്യുന്നത്. മസ്ജിദിന്റെ കമാനങ്ങളും ചുമരുകളൂം അറബി അക്ഷരാലങ്കാരങ്ങൾ കൊണ്ടൂം ജനാലകൾ, നിറം കൊടുത്ത വെനീഷ്യൻ ചില്ലുകൊണ്ടും അലങ്കരിച്ചിരിക്കുന്നു.


</doc>
<doc id="139531" url="https://ml.wikipedia.org/wiki?curid=139531" title="കാൽടെക്സ് ജംഗ്ഷൻ, കണ്ണൂർ">
കാൽടെക്സ് ജംഗ്ഷൻ, കണ്ണൂർ

കണ്ണൂർ നഗരത്തിലെ ഒരു പ്രധാനപ്പെട്ട ജംഗ്ഷനാണ് കാൽടെക്സ് ജംഗ്ഷൻ.ഇന്ന് ഗാന്ധി സെർക്കിൾ എന്ന പേരിലാണ് അറിയപ്പെടുന്നത്. കണ്ണൂർ കലക്ട്രേറ്റ് മന്ദിരത്തിനും, കെ.എസ്.ആർ.ടി.സി. ബസ്സ് സ്റ്റാന്റിനും ഇടയിലാണ് ഇത് സ്ഥിതി ചെയ്യുന്നത്

ബ്രിട്ടീഷുകാരുടെ കാലത്ത് കാലിഫോര്ണിയ ടെക്സാസ് ഓയിൽ കമ്പനി നടത്തിയ പെട്രോളിയം പമ്പായിരുന്നു കാൽടെക്സ്. ഈ പേരിൽ നിന്നാണ് കാൽടെക്സ് ജംഗ്ഷൻ എന്ന പേരു വന്നത്. കാൽടെക്സ് ജംഗ്ഷന്റെ പേരു മാറ്റുന്നതിനെക്കുറിച്ച് തർക്കം നടന്നെങ്കിലും അവസാനം ഗാന്ധി സെർക്കിൾ എന്നാക്കി മറ്റുകയായിരുന്നു . ഏ.കെ.ജി സ്ക്വയർ എന്ന് പേരു മാറ്റാൻ ചർച്ചകൾ നടന്നിരുന്നു



</doc>
<doc id="139532" url="https://ml.wikipedia.org/wiki?curid=139532" title="പള്ളിയറ ശ്രീധരൻ">
പള്ളിയറ ശ്രീധരൻ

ഗണിതശാസ്ത്ര പുസ്തകങ്ങളുടെ രചനയിലൂടെ പ്രശസ്തനായ എഴുത്തുകാരനാണു് പള്ളിയറ ശ്രീധരൻ. ഇദ്ദേഹത്തിന്റെ മിക്കവാറും ഗ്രന്ഥങ്ങൾ മലയാളത്തിലാണു് പ്രസിദ്ധീകരിച്ചിരിക്കുന്നത്. ഗണിതസംബന്ധിയായ നൂറിലധികം പുസ്തകങ്ങളുടെ കർത്താവാണു് അദ്ദേഹം. കണ്ണൂർ ജില്ലാ പഞ്ചായത്തിന്റെ നേതൃത്വത്തിൽ പ്രവർത്തിക്കുന്ന സയൻസ് പാർക്കിന്റെ ഡയറക്ടർ ആയിരുന്നു. കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഡയറക്ടറായി 2016 ആഗസ്റ്റ് 22മുതൽ പ്രവർത്തിക്കുന്നു.

കണ്ണൂർ ജില്ലയിലെ എടയന്നൂരിൽ 1950 ജനുവരി 17 നു് ജനിച്ചു. മുട്ടന്നൂർ എൽ. പി, സ്കൂൾ, എടയന്നൂർ ഗവ. യു. പി. സ്കൂൾ, കൂടാളി ഹൈസ്കൂൾ എന്നിവിടങ്ങളിലും മട്ടന്നൂർ പഴശ്ശി രാജ എൻ. എസ്. എസ് കോളേജിലുമായി വിദ്യാഭ്യാസം. ഗണിതശാസ്ത്രത്തിൽ ബിരുദം. കോഴിക്കോട് ഗവ. ട്രെയിനിംഗ് കോളേജിൽ നിന്നും ബി. എഡ് ബിരുദം. 1972 മുതൽ കൂടാളി ഹൈസ്കൂളിലെ ഗണിതശാസ്ത്ര അദ്ധ്യാപകനായിരുന്നു. 1999ൽ സ്വയം വിരമിച്ചു, പൂർണ്ണമായും ഗ്രന്ഥരചനയിൽ മുഴുകി.
ചെറുകഥകളിലൂടെ സാഹിത്യലോകത്ത്‌ പ്രവേശിച്ചു. അമ്പതോളം കഥകൾ വിവിധ ആനുകാലികങ്ങളിൽ പ്രസിദ്ധീകരിച്ചിട്ടുണ്ട്‌. 1978-ൽ ആദ്യഗ്രന്ഥം പ്രകൃതിയിലെ ഗണിതം പ്രസിദ്ധീകരിച്ചു. ഇതിനകം ഗണിതവിഷയകമായി നൂറിലധികം പുസ്തകങ്ങൾ രചിച്ചു. ഇത് ഇന്ത്യൻ ഭാഷകളിൽത്തന്നെ ഗണിതവിഷയത്തിൽ റെക്കോർഡാണ്.

നിരവധി ആനുകാലികങ്ങളിൽ ഗണിതപംക്തികൾ കൈകാര്യം ചെയ്യുന്നുണ്ട്‌. മലയാളമനോരമ (പഠിപ്പുര, തൊഴിൽവീഥി, കൈത്തിരി, വനിത), മാതൃഭൂമി (വിജ്ഞാനരംഗം, തൊഴിൽവാർത്ത, ബാലഭൂമി), ദേശാഭിമാനി (വാരിക, കിളിവാതിൽ) പ്രതിച്ഛായ, വിദ്യാരംഗം, യുറീക്ക, ശാസ്ത്രകേരളം, മയിൽപ്പീലി , സാഹിത്യപോഷിണി, ബാലകൌതുകം , ബാലചന്ദ്രിക , ബാലശലഭം , ശ്രീമുത്തപ്പൻ എന്നിങ്ങിനെ അനേകം പ്രസിദ്ധീകരണങ്ങളിലായി ആയിരത്തോളം ലേഖനങ്ങൾ ഇതിനകം പ്രസിദ്ധീകരിച്ചു.

ദൃശ്യമാധ്യമങ്ങളായ ദൂർദർശൻ , ഏഷ്യാനെറ്റ് , കൈരളി , സൂര്യ , അമൃത, ജീവൻ, ഇൻഡ്യാ വിഷൻ , മനോരമവിഷൻ ,സിററി ചാനൽ , കേരളവിഷൻ സീൽ എന്നിവയിലും ആകാശവാണിയുടെ വിവിധനിലയങ്ങളിലും പരിപാടികൾ അവതരിപ്പിച്ചിട്ടുണ്ട്‌.

മലയാളത്തിൽ ഒരു ഗണിതശാസ്ത്രസാഹിത്യശാഖ പരിപോഷിപ്പിക്കുക എന്ന നിർണ്ണായകമായ പ്രവർത്തനങ്ങളിൽ ഏർപ്പെട്ടുകൊണ്ടിരിക്കുന്നു. ഏതാനും കണക്ക്‌ പുസ്തകങ്ങൾ രചിക്കുകയല്ല ,മറിച്ച്‌ വളരെ വിരസമായി അനുഭവപ്പെടുന്ന, അതേ സമയം ഏററവും പ്രധാനപ്പെട്ടതുമായ ഗണിതശാസ്ത്രത്തെ പൊതുജനങ്ങൾക്കും, വിശിഷ്യ കുട്ടികൾക്കും രസകരമായ ഒരു വിഷയമാക്കി മാറ്റാൻ ശ്രമിച്ചുകൊണ്ടിരിക്കുന്നു. റഫറൻസ്‌, കഥ , കവിത, നാടകം , ജീവചരിത്രം , സാങ്കേതികശാസ്ത്രം തുടങ്ങിയ വിവിധ സാഹിത്യവിഭാഗങ്ങളിൽ ഗ്രന്ഥങ്ങൾ രചിച്ചിട്ടുണ്ട്‌. മലയാളത്തിൽ ആകെ രചിക്കപ്പെട്ട ഗണിതഗ്രന്ഥങ്ങളിൽ ഭൂരിഭാഗവും പളളിയറയുടെ സംഭാവനയാണ്‌.

സംസ്ഥാന ബാലസാഹിത്യഇൻസ്‌ററിററ്യൂട്ട്‌ പുറത്തിറക്കുന്ന കുട്ടികൾക്കുള്ള മാസികയായ തളിരിന്റെ പത്രാധിപരാണ്.
വിദ്യാഭ്യാസവകുപ്പിന്റെ കീഴിൽ പ്രവർത്തിക്കുന്ന സംസ്ഥാനഗണിതശാസ്ത്ര അസോസിയേഷൻ ജനറൽ സിക്രട്ടറിയായി പ്രവർത്തിച്ചിരുന്നു. കേരളത്തിൽ ഏററവും കൂടുതൽ കാലം ജില്ലാ ഗണിതശാസ്ത്രഅസോസിയേഷൻ സെക്രട്ടറി ആയി പ്രവർത്തിച്ചിട്ടുണ്ട്‌.




</doc>
<doc id="139537" url="https://ml.wikipedia.org/wiki?curid=139537" title="ടൈം സെർവർ">
ടൈം സെർവർ

ഒരു റഫറൻസ് ക്ലോക്കിൽ നിന്നും സമയം സ്വീകരിച്ച് ഒരു നെറ്റ്‌വർക്കിലുള്ള മറ്റു കമ്പ്യൂട്ടറുകളിലേക്ക് പകർന്നു നൽകുന്ന സെർവർ കമ്പ്യൂട്ടറിനെയാണ് ടൈം സെർവർ എന്നതുകൊണ്ട് ഉദ്ദേശിക്കുന്നത്. ഇത് ഒരു ലോക്കൽ കമ്പ്യൂട്ടർ സെർവറോ ഇന്റർനെറ്റ് സെർവറോ ആകാം. 
നെറ്റ്‌വർക്ക് ടൈം പ്രോട്ടോക്കോൾ (എൻ ടി പി) ആണ് ഇത്തരത്തിലുള്ള ടൈം സെർവറുകൾക്കായി ഉപയോഗിക്കുന്നത്. ഒരു ടൈം സെർവറിന്റെ റഫറൻസായി മറ്റൊരു നെറ്റ്‌വർക്കിലോ ഇന്റർനെറ്റിലോ ഉള്ള ഒരു ടൈം സെർവറോ അല്ലെങ്കിൽ റേഡിയോ ക്ലോക്കോ അതുമല്ലെങ്കിൽ കൂടുതൽ ക്രുത്യമായ ആറ്റോമിക് ക്ലോക്കോ ആകാം. സാധാരണയായി ജി പി എസും ജി പി എസ് ക്ലോക്കും ഒക്കെ ആണ് ടൈം സെർവറുകളുടെ റഫറൻസ് ആയി പ്രയോജനപ്പെടുത്തുന്നത്. 
ഒരു സാധാരണ നെറ്റ്‌വർക്ക് സെർവറിനെയും പ്രത്യേക സോഫ്റ്റ്‌വെയറുകളുടെ സഹായത്തോടെ ടൈം സെർവറിന്റെ ജോലി കൂടി ചെയ്യിക്കാൻ കഴിയും.


</doc>
<doc id="139549" url="https://ml.wikipedia.org/wiki?curid=139549" title="മരട് നഗരസഭ">
മരട് നഗരസഭ

എറണാകുളം ജില്ലയിലെ കണയന്നൂർ താലൂക്കിന് കീഴിലാണ് മരട് നഗരസഭ സ്ഥിതി ചെയ്യുന്നത്. തീരദേശഭൂപ്രകൃതിയിൽ ഉൾപ്പെടുന്ന മരട് മുൻസിപ്പാലിറ്റിയുടെ മൊത്തം വിസ്തീർണ്ണം 12.35 ചതുരശ്രകിലോമീറ്ററാണ്. വടക്ക്ഭാഗത്ത് കൊച്ചി കോർപ്പറേഷനുമായും കിഴക്കുഭാഗത്ത് തൃപ്പൂണിത്തുറ മുൻസിപ്പാലിറ്റി, ഉദയംപേരൂർ ഗ്രാമപഞ്ചായത്ത് എന്നിവയുമായും തെക്ക്ഭാഗത്ത്‌ കുമ്പളം ഗ്രാമപഞ്ചായത്തുമായും പടിഞ്ഞാറ് ഭാഗത്ത് കുമ്പളം ഗ്രാമപഞ്ചായത്ത്, കൊച്ചി കോർപറേഷൻ എന്നിവയുമായും മരട് മുൻസിപ്പാലിറ്റി അതിർത്തി പങ്കിടുന്നു. 1953 മെയ് 18നു ഗ്രാമപഞ്ചായത്ത് ആയി രൂപം കൊണ്ട മരട്, 2010 സെപ്തംബർ മാസത്തിൽ മുൻസിപ്പാലിറ്റിയായി ഉയർത്തപ്പെട്ടു. ഗ്രാമപഞ്ചായത്തായിരുന്നപ്പോൾ “നിർമ്മൽ ഗ്രാമം”, മികച്ച പഞ്ചായത്തുപ്രസിഡന്റിനുള്ള “നാട്ടുശക്തി അവാർഡ്” എന്നീ പുരസ്കാരങ്ങൾ മരട് കരസ്ഥമാക്കിയിട്ടുണ്ട്. ദേശീയ പാതകളായ NH 47നും NH 47Aയും NH49നും മരട് മുൻസിപ്പാലിറ്റിയിലൂടെ കടന്നുപോവുന്നു. ജലഗതാഗതമാർഗങ്ങളാലും സമ്പന്നമാണ് ഈ പ്രദേശം.

2001 ലെ കാനേഷുമാരി പ്രകാരം മരടിലെ ജനസംഖ്യ 40,993 ആണ്. ശരാശരി സാക്ഷരതാ നിരക്ക് 85 %.

വികസനകാര്യങ്ങളിൽ കൊച്ചിയുടെ ഉപഗ്രഹനഗരമായാണ് മരട് കണക്കാക്കപ്പെടുന്നത്. രണ്ട് പ്രധാന ദേശീയപാതകളുടെ സാന്നിധ്യം ഈ ഗ്രാമപ്രദേശത്തെ വളരെപ്പെട്ടെന്ന് തന്നെ വികസനപാതയിലെത്തിച്ചു. കൊച്ചിയിലെ തിരക്കുകളിൽ നിന്നൊഴിഞ്ഞ് എന്നാൽ നഗരത്തിനു വിളിപ്പാടകലെ മാത്രം സ്ഥിതിചെയ്യുന്ന മരടിലേക്ക് വൻ നിക്ഷേപങ്ങൾ ഒഴുകിയെത്തിയിട്ടുണ്ട്. ഗ്രാമപഞ്ചായത്തായിരിക്കുമ്പോൾ തന്നെ ഏറ്റവും കൂടുതൽ വരുമാനസ്രോതസ്സുകൾ ഉള്ള തദ്ദേശ ഭരണ കേന്ദ്രമായി മരട് മാറിയിരുന്നു. കായലുകളാലും കണ്ടൽക്കാടുകളാലും പ്രകൃതിരമണീയമായ മരട് എക്കോ ടൂറിസം മേഖലയിലും വികസനങ്ങളിലേക്ക് കുതിച്ചുകൊണ്ടിരിക്കുന്നു. ഓഡി, ഫോക്സ് വാഗൺ, ബി എം ഡബ്ല്യൂ, മെഴ്സീഡിസ് ബെൻസ്‌, ടൊയോട്ട, ഹോണ്ട, ഷെവർലെ, മിത്സുബിഷി, മഹീന്ദ്ര, ഫിയറ്റ്‌, ഹ്യുണ്ടായ്‌ എന്നീ വാഹനനിർമാതാക്കളുടെ ഷോറൂമുകളുമായി വിപുലമായ ഒരു കാർ വിപണന മേഖല ഈ പ്രദേശത്ത് രൂപം കൊണ്ടിട്ടുണ്ട്. ചെറുതും വലുതുമായ നിരവധി സ്റ്റാർ ഹോട്ടലുകൾ ഇവിടെയുണ്ട്, ഏതാനും ചില ഹോട്ടൽ പദ്ധതികൾ കൂടി പുരോഗമിക്കുന്നു. ശോഭാ ഡെവലപ്പേഴ്സിന്റെ കീഴിൽ നിർദ്ധിഷ്ട ഹൈടെക് സിറ്റിയുടെ നിർമ്മാണം പുരോഗമിക്കുന്നു. അബാദ് ന്യൂക്ലിയസ് മാൾ മരടിന്റെ വികസനക്കുതിപ്പിൽ ഏറ്റവും ഒടുവിലായി എഴുതിച്ചേർത്ത അധ്യായമാണ്.

മരടിന്റെ ആഘോഷങ്ങളിൽ ഏറ്റവും പ്രധാനമായത്‌ മരട് ശ്രീ കൊട്ടാരം ഭഗവതി ക്ഷേത്രത്തിൽ എല്ലാ വർഷവും നടത്തിപ്പോരുന്ന താലപ്പൊലി മഹോത്സവമാണ്. ഫെബ്രുവരി മാർച്ച്‌ മാസങ്ങളിലാണ് ഇത് നടത്തുന്നത്. മരട് വെടിക്കെട്ടുൽസവം എന്ന പേരിൽ അറിയപ്പെടുന്ന താലപ്പൊലി മഹോൽസവം കേരളത്തിലെ പ്രശസ്തമായ വെടിക്കെട്ടുകളിൽ ഒന്നാണ്. മരട് കൊട്ടാരം ഭഗവതിക്ഷേത്രത്തിനു ഇരുഭാഗത്തുമുള്ള ജനവിഭാഗം വടക്കേചേരുവാരം തെക്കേചേരുവാരം എന്നിങ്ങനെ രണ്ടു കമ്മറ്റികളായി തിരിഞ്ഞാണ് ഉത്സവാഘോഷങ്ങൾ നടത്തുന്നത്. ഓരോ വിഭാഗവും പ്രത്യേകം പ്രത്യേകമായി ഉത്സവചടങ്ങുകളും വെടിക്കെട്ടും സംഘടിപ്പിക്കും. ശബ്ദഗാംഭീര്യത്തിൽ പ്രശസ്തമായ ഈ കരിമരുന്നുപ്രയോഗം കാണാൻ ദൂരദേശങ്ങളിൽ നിന്ന് വരെ ആളുകൾ ഉത്സവദിനങ്ങളിൽ ഇവിടെയെത്തുന്നു. 

മറ്റു പ്രധാന ആഘോഷങ്ങൾ മരട് സെന്റ്‌ മാഗ്ദലിൻസ് പള്ളിയിലെ തിരുനാൾ, തിരു അയനി ശിവക്ഷേത്രം, പാണ്ഡവത്ത് ശിവ ക്ഷേത്രം, നെട്ടൂർ മഹാദേവ ക്ഷേത്രം എന്നിവിടങ്ങളിലെ ഉത്സവങ്ങൾ എന്നിവയാണ്.


</doc>
<doc id="139595" url="https://ml.wikipedia.org/wiki?curid=139595" title="കേരളത്തിലെ പക്ഷികളുടെ അക്ഷരമാലാക്രമത്തിലുള്ള പട്ടിക">
കേരളത്തിലെ പക്ഷികളുടെ അക്ഷരമാലാക്രമത്തിലുള്ള പട്ടിക

<onlyinclude>
</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>

<onlyinclude>

</onlyinclude>


</doc>
<doc id="139599" url="https://ml.wikipedia.org/wiki?curid=139599" title="ജസ്‌രാജ്">
ജസ്‌രാജ്

മേവതി ഘരാനയിലെ വിശ്രുതനായ ഹിന്ദുസ്ഥാനി സംഗീതജ്ഞനാണ് പണ്ഡിറ്റ് ജസ്​രാജ്.
ഹരിയാനയിലെ ഹിസ്സാറിൽ സംഗീത പാരമ്പര്യമുള്ള കുടുംബത്തിൽ 1930 ൽ ജനിച്ചു.മേവതി ഘരാനയിലെ അറിയപ്പെടുന്ന സംഗീതജ്ഞനായിരുന്ന പിതാവ് മോതി രാംജി ജസ്​രാജിന് നാലു വയസ്സുള്ളപ്പോൾ അന്തരിച്ചു. അന്നേ ദിവസം അദ്ദേഹം അവസാനത്തെ നൈസാമിന്റെ ദർബാറിലെ ദേശീയ സംഗീതജ്ഞന്റെ പദവി ഏറ്റെടുക്കേണ്ടതായിരുന്നു.

അച്ഛന്റെ കീഴിൽ സംഗീതാഭ്യാസനം തുടങ്ങിയ ജസ്‌രാജ് പിന്നീട് ജ്യേഷ്ഠൻ മണിറാമിന്റെ പക്കലും മഹാരാജാ ജയ്‌വന്ത് സിങ്ജി വഗേല, ആഗ്രാ ഖരാനയിലെ സ്വാമി വല്ലഭദായ് തുടങ്ങിയവരുടെയും ശിഷ്യനായി. 1960 ൽ ബഡേ ഗുലാം അലി ഖാന്റെ ശിഷ്യനാകാനുള്ള സ്നേഹപൂർവ്വമായ ക്ഷണം അദ്ദേഹം നിരസിച്ചു. മണിറാമിന്റെ തബല വാദകനായി കുറച്ചു കാലം തുടർന്നെങ്കിലും പക്കമേളക്കാരോടുള്ള അവഗണനയിൽ മനം നൊന്ത് അത് അവസാനിപ്പിച്ച് സംഗീതാഭ്യസനത്തിൽ ശ്രദ്ധയൂന്നി.

അപൂർവ്വ ശബ്ദ സൗകുമാര്യത്തിനുടമയായ ജസ്‌രാജ് ബാബാ ശ്യാം മനോഹർ ഗോസ്വാമി മഹാരാജിന്റെ പക്കൽ ഹവേലി സംഗീതത്തിലും ഗവേഷണം നടത്തി. സംഗീത രംഗത്ത് നിരവധി പുതിയ നവീനതകൾ പരീക്ഷിച്ച ജസ്‌രാജ് ജുഗൽബന്ദി സംഗീതത്തിന് പ്രത്യേക സംഭാവനകൾ നൽകി. ആൺ - പെൺ ഗായകർ ഒരേ സമയം രണ്ടു രാഗാലാപനം നടത്തുന്ന രീതിയിലുള്ള അദ്ദേഹത്തിന്റെ പരീക്ഷണങ്ങൾ ആസ്വാദകരെ ഏറെ ആകർഷിച്ചു. പൂനയിലെ സംഗീതാരാധകർ ഇതിനെ ജസ്‌രംഗി എന്നു പേരിട്ട് വിളിക്കുന്നു.

രത്തൻ മോഹൻ ശർമ്മ, സജ്ഞയ് അഭയാങ്കർ, രമേഷ് നാരായൺ, സുമൻഘോഷ്, തൃപ്തി മുഖർജി, രാധാരാമൻ കീർത്തന
തുടങ്ങി നിരവധി ശിഷ്യന്മാരുണ്ട്.
അച്ഛന്റെ സ്മരണക്കായി പണ്ഡിറ്റ് മോത്തിറാം പണ്ഡിറ്റ് മണിറാം സംഗീത് സമാരോഹ് എന്ന പേരിൽ എല്ലാ വർഷവും സംഗീതാഘോഷങ്ങൾ നടത്താറുണ്ട്.



</doc>
<doc id="139616" url="https://ml.wikipedia.org/wiki?curid=139616" title="ഉള്ള്യേരി">
ഉള്ള്യേരി

കേരളത്തിലെ കോഴിക്കോട് ജില്ലയിലെ ഒരു പ്രദേശമാണ് ഉള്ള്യേരി. കോഴിക്കോട്‌ നഗരത്തിൽ നിന്നും ഏതാണ്ട് ഇരുപതിയാർ കിലോമീറ്റർ അകലത്തിലാണ് ഈ പ്രദേശം സ്ഥിതി ചെയ്യുന്നത്. സംസ്ഥാന പത എസ് എഛ് മുപതിയെട്ടു ഉള്ളിയെരിയിലൂടെ കടന്നുപോകുന്നു. കൊയിലാണ്ടി താമരശ്ശേരി എടവണ്ണ സംസ്ഥാന പാതയിലെ ബാലുശ്ശേരിക്കും കൊയിലാണ്ടി്കകും ഇടയിലുള്ള ഒരു പ്രധാന പട്ടണവും ഒരു ഗ്രാമപഞ്ചായത്തുമാണ് ഉള്ള്യേരി.ഇവിടെ നിന്നും പേരാമ്പ്ര,കുറ്റ്യാടിക്കും അത്തോളി വഴി കോഴിക്കോട്ടേക്കും റോഡുകളുണ്ട്.ഇവിടെ ഒരു ബസ്റ്റാന്റ് ഉണ്ട്. ഈ പ്രദേശം ബാലുശ്ശേരി നിയമസഭ മണ്ഡലത്തിന്റെ പരിധിയിൽ വരും. 

പാലോറ ഹയർസെക്കൻഡറി സ്കൂൾ ഉള്ല്യെരിയിൽ സ്ഥിതി ചെയുന്നു. സമീപ പ്രദേശത്തായി ഒരു കമ്മ്യൂണിറ്റി ഹെൽത്ത്‌ സെന്റര് കൂടി ഉണ്ട്. 

ഉള്ള്യേരിയിലെ ജനസംഖ്യ രണ്ടായിരത്തിപതിനൊന്നിലെ സെൻസസ്‌ അനുസരിച്ച് ഒരു ലക്ഷത്തിൽ അധികമാണ്. 


</doc>
<doc id="139638" url="https://ml.wikipedia.org/wiki?curid=139638" title="പാരലൽ പോർട്ട്">
പാരലൽ പോർട്ട്

കമ്പ്യൂട്ടറിനേയും അനുബന്ധ ഉപകരണങ്ങളേയും ബന്ധിപ്പിക്കാനുള്ള ഒരുപാധിയാണ് പാലരൽ പോർട്ട്. ഇതിൽ ബിറ്റുകൾ സമാന്തരമായാണ് വിനിമയം നടത്തുന്നത്. പാരലൽ പോർട്ട് സാധാരണയായി കമ്പ്യുട്ടറിനേയും പ്രിന്ററിനേയും ബന്ധിപ്പിക്കാൻ ഉപയോഗിക്കുന്നതിനാൽ ഇത് പ്രിന്റർ പോർട്ട് എന്ന പേരിലും അറിയപ്പെടാറുണ്ട്. IEEE 1284 നിർവചനപ്രകാരം പാരലൽ പോർട്ടുകളിലൂടെ ഇരു ദിശകളിലേക്കും ഒരേസമയം വിവരകൈമാറ്റത്തിനു സാധിക്കും.


</doc>
<doc id="139644" url="https://ml.wikipedia.org/wiki?curid=139644" title="പുല്ലുമേട് ദുരന്തം">
പുല്ലുമേട് ദുരന്തം

വണ്ടിപ്പെരിയാർ ഗ്രാമപഞ്ചായത്തിലെ പുല്ലുമേട്ടിൽ 2011 ജനുവരി 14ന് രാത്രി 8 മണിയോടെ മകരജ്യോതി ദർശനം കഴിഞ്ഞ് മലയിറങ്ങിവന്ന 102 അയ്യപ്പന്മാരുടെ മരണത്തിനിടയാക്കിയ ദുരന്തമാണ് പുല്ലുമേട് ദുരന്തം. ഉപ്പുപാറയിൽ മകരജ്യോതി ദർശനം കഴിഞ്ഞ ജനലക്ഷങ്ങൾ തിങ്ങിയിറങ്ങിയതാണ് ദുരന്ത കാരണം. ശബരിമല പുല്ലുമേട്ടിൽ മകരജ്യോതി കണ്ട് മടങ്ങിയ തീർത്ഥാടകർ , വള്ളക്കടവ് ഉപ്പുപാറയിൽ തിക്കിലും തിരക്കിലും പെടുകയായിരുന്നു. തിരക്കിൽ പെട്ട് ഓട്ടോറിക്ഷമറിഞ്ഞതും ജീപ്പ് തള്ളി സ്റ്റാർട്ടാക്കാൻ ശ്രമിച്ചതുമാണ് വിപത്തിലേക്ക് നയിച്ചത് എന്ന് പറയപ്പെടുന്നു. തിക്കിലും തിരക്കിലും പെട്ട് നിലത്ത് വീണ് ചവിട്ടേറ്റാണ് എല്ലാവരും മരിച്ചത്. ചവിട്ടേറ്റ് വാരിയെല്ലുകൾ ഒടിഞ്ഞ് ശ്വാസകോശത്തിലും ഹൃദയത്തിലും തറച്ചതാണ് ഏറെപ്പേരും മരണത്തിനിരയായത്. മൂന്നു ലക്ഷത്തിലധികം അയ്യപ്പഭക്തർ തിങ്ങിക്കൂടിയ പുല്ലുമേട് മേഖലയിൽ തിരക്ക് നിയന്ത്രിക്കാൻ വിരലിലെണ്ണാവുന്ന പോലീസുകാരെ ആ സമയം അവിടെയുണ്ടായിരുന്നുവെന്നത് അപകടത്തിന്റെ ആക്കം വർധിപ്പിച്ചു. തമിഴ്നാട് , ആന്ധ്രാപ്രദേശ് എന്നിവിടങ്ങളിൽ നിന്നുള്ള അയ്യപ്പഭക്തരായിരുന്നു മരണമടഞ്ഞവരിൽ കൂടുതൽ പേർ.


</doc>
<doc id="139660" url="https://ml.wikipedia.org/wiki?curid=139660" title="പെരിങ്ങത്തൂർ മഖാം">
പെരിങ്ങത്തൂർ മഖാം

ഇറാഖിലെ കൂഫയിൽ നിന്നെത്തിയ അലി അൽ കൂഫി എന്ന പുണ്യ പുരുഷന്റെ അന്ത്യവിശ്രമ സ്ഥലമാണ് പെരിങ്ങത്തൂർ മഖാം എന്ന പേരിൽ അറിയപ്പെടുന്നത്. ഏകദേശം 1300 വർഷം മുന്പാണ് അലി അൽ കൂഫി പെരിങ്ങത്തൂരിൽ എത്തിയത് എന്നാണ് വിശ്വാസം. കണ്ണൂർ ജില്ലയിലെ പെരിങ്ങളം പഞ്ചായത്തിലാണ് മഖാം സ്ഥിതി ചെയ്യുന്നത്.


</doc>
<doc id="139662" url="https://ml.wikipedia.org/wiki?curid=139662" title="ഫിലിപ്പിയർക്ക് എഴുതിയ ലേഖനം">
ഫിലിപ്പിയർക്ക് എഴുതിയ ലേഖനം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ പതിനൊന്നാമത്തെ പുസ്തകമാണ് ഫിലിപ്പിയർക്ക് എഴുതിയ ലേഖനം. "ഫിലിപ്പിയർ" എന്ന ചുരുക്കപ്പേരിലും ഇതറിയപ്പെടുന്നു. തർശീശിലെ പൗലോസ്, കിഴക്കൻ മാസിദോനിയയിൽ ഫിലിപ്പിയിലെ ക്രിസ്തീയ സഭയ്ക്ക് എഴുതിയതാണിത് എന്ന കാര്യത്തിൽ ബൈബിൾ പണ്ഡിതന്മാർക്കിടയിൽ വ്യാപകമായ സമ്മതിയുണ്ട്. ഇതിന്റെ രചനാകാലം ക്രി.വ. 62-നടുത്താണെന്ന് കരുതപ്പെടുന്നു.

ഈ ലേഖനം പൗലോസിന്റെ രചനയാണെന്ന കാര്യത്തിൽ ബൈബിൾ പണ്ഡിതന്മാർക്കിടയിൽ എക്കാലത്തും അഭിപ്രയൈക്യം ഉണ്ടായിരുന്നു. യൂറോപ്പിലെ ആദ്യത്തെ ക്രിസ്തീയ സഭകളിലൊന്നായ ഫിലിപ്പിയിലെ സഭയ്ക്കായി എഴുതപ്പെതാണിത്. സഭാംഗങ്ങൾക്ക് പൗലോസിനോടും അദ്ദേഹത്തിന് അവരോടും പ്രത്യേകമായ മമത ഉണ്ടായിരുന്നു. ഫിലിപ്പിയരുടെ മഹാമനസ്കതയെ പൗലോസ് ലേഖനത്തിൽ പ്രത്യേകം അനുസ്മരിക്കുന്നു(4:15-16). താൻ സുവിശേഷം പ്രഘോഷിച്ച സഭകളിൽ ഈയൊരു സഭയുടെ ഔദാര്യം മാത്രമേ പൗലോസ് സ്വീകരിക്കുകയും ഏറ്റുപറയുകയും ചെയ്യുന്നുള്ളു. മാസിദോനിയ പ്രദേശത്തെ സഭകളുടെ പ്രത്യേകതയായിരുന്നു ഇതെന്നു കോറിന്തോസുകാർക്ക് എഴുതിയ രണ്ടാം ലേഖനം 8-9 അദ്ധ്യായങ്ങളെ ആധാരമാക്കി എച്ച്. സി. ജി. മൗൾ ചൂണ്ടിക്കാട്ടിയിട്ടുണ്ട്. മാസിഡോണിയയിൽ നിന്ന് ക്രിസ്തുമതത്തിലേക്ക് ആദ്യം പരിവർത്തിതരായവരിൽ എല്ലാ വിഭാഗക്കാരും ഉൾപ്പെട്ടിരുന്നെങ്കിലും (അപ്പസ്തോല നടപടികൾ16), പൊതുവായി പറഞ്ഞാൽ അവിടത്തെ ക്രിസ്ത്യാനികൾ ദരിദ്രരായിരുന്നുവെന്നും (2 കോറിന്ത്യർ 8:2) അവരുടെ ദാരിദ്ര്യം പൗലോസിനും അദ്ദേഹത്തിന്റ് പ്രേഷിതദൗത്യത്തിനും അവർ കൈതുറന്നു നൽകിയ സഹായത്തെ കൂടുതൽ അകർഷമാക്കുന്നുവെന്നും അദ്ദേഹം പറയുന്നു.

റോമിൽ തടവുകാരനായിരുന്ന പൗലൊസിനടുത്തേയ്ക്ക് അദ്ദേത്തിന്റെ ആവശ്യങ്ങൾക്കു വേണ്ട സംഭാവനയുമായി ഫിലിപ്പിയർ തങ്ങളിൽ ഒരുവനായ എപ്പാഫ്രോഡീറ്റസ് എന്ന ആളെ അയച്ചിരുന്നു. മടക്കത്തിൽ അയാൾ വഴി പൗലോസ് കൊടുത്തയച്ചതാണ് ഈ കത്ത്. വിലപ്പെട്ട ഈ സന്ദേശവുമായി എപ്പഫ്രോഡീറ്റസ് സ്വദേശത്തേക്കു മടങ്ങി. ഈ സന്ദേശത്തിന്റെ മൂല്യത്തെക്കുറിച്ച് പൗരസ്ത്യ ബൈബിൾ നിഘണ്ടു ഇപ്രകാരം പറയുന്നു:- 

"എപ്പഫ്രോഡീറ്റസിന്റെ തിരിച്ചുവരവിൽ ഉണ്ടായ ആഹ്ലാദവും, അത്ഭുതകരമായ ഈ കത്തിന്റെ ആദ്യവായന ഫിലിപ്പിയയിലെ സഭയിൽ ഉളവാക്കിയിരിക്കാവുന്ന പ്രതികരണങ്ങളും നമുക്ക് ഊഹിക്കുകയേ നിവൃത്തിയുള്ളൂ. ഈ കത്തോടുകൂടി ആ സഭ തന്നെ ചരിത്രത്തിൽ നിന്നു മാഞ്ഞു പോയി എന്നും നമുക്കു പറയേണ്ടി വരും. അപ്പസ്തോലിക യുഗത്തിലെ ഏറ്റവും ആകർഷകമായ ക്രിസ്തീയസഭ നിലനിന്നിരുന്ന റോമൻ കോളനിയുടെ സ്ഥാനത്തുള്ള പുൽമേടുകളിൽ ഇന്നു കന്നുകാലികൽ നിശ്ശബ്ദം മേയുന്നു. എന്നാൽ ആ സഭയുടെ സല്പേരും യശസ്സും ആത്മീയതയുടെ മേഖലയിലെ അതിന്റെ സ്വാധീനവും, ഒരിക്കലും മാഞ്ഞു പോവില്ല. റോമിൽ വീട്ടുതടങ്കലിലായിരിക്കെ പൗലോസ് എഴുതുകയും അറിയപ്പെടാത്ത ഒരു ക്രിസ്തീയദൂതൻ എഗ്നാത്തിയ വഴിയിലൂടെ സംവഹിച്ചെത്തിക്കുകയും ചെയ്ത ഈ കത്ത് വ്യത്യസ്ത സ്ഥലകാലങ്ങളിലായി എണ്ണമറ്റ സ്ത്രീപുരുഷന്മാർക്ക് ജീവിതത്തിന്റെ ദുർഘടവഴികളിൽ ദൈവജ്യോതിയും, ഉല്ലാസം പകരുന്ന വഴികാട്ടിയും ആയിരുന്നു.

ഈ ലേഖനത്തിന്റെ കർത്താവ് പൗലോസാണെന്നു സമ്മതിക്കപ്പെട്ടിട്ടുണ്ടെങ്കിലും, ഇതിന്റെ ഭാഗമായ ശൂന്യതാഗീതത്തിന്റെ (Kenosis Passage ഫിലിപ്പിയർ 2:6-11) കാര്യത്തിൽ മുന്നേ ഉണ്ടായിരുന്ന ഒരു ക്രിസ്തീയഗീതത്തോട് രചയിതാവ് കടപ്പെട്ടിരിക്കാം. പ്രഖ്യാതമായ ആ ഗീതം ഇങ്ങനെയാണ്:-

ഫിലിപ്പിയർക്കുള്ള ലേഖനം ഏറെ പഠനങ്ങൾക്കു വിഷയമായിട്ടുണ്ട്. ഈ ലേഖനത്തിന്റെ രണ്ടാം അദ്ധ്യായത്തിലെ ശൂന്യതാഗീതത്തിലാണ് (Kenosis Passage) ദൈവവിജ്ഞാനീയത്തിലെ ക്രിസ്തുശാസ്ത്രം എന്ന ശാഖയുടെ തുടക്കം എന്ന് റാൽഫ് പി. മാർട്ടിൻ വാദിക്കുന്നു. ഈ അദ്ധ്യായത്തിലെ 5-6 വാക്യങ്ങളിൽ പൗലോസ് നടത്തുന്ന വിശകലനത്തെ അദ്ദേഹം പ്രത്യേകം പരാമർശിക്കുന്നു. ഫിലിപ്പിയർക്കെഴുതിയ ലേഖനം മൂന്നാം അദ്ധ്യായം പത്താം വാക്യത്തിലാണ് ക്രിസ്തുജ്ഞാനവിശകലനത്തിന്റെ (Analysis of the "Knowledge of Christ") തുടക്കം എന്നു വെറോനിക്ക കൊപ്പേർസ്കിയും അഭിപ്രായപ്പെടുന്നു.

ക്രിസ്തുജ്ഞാനത്തിന്റെ അടിസ്ഥാനത്തിലുള്ള സ്നേഹത്തിനു വേണ്ടിയാണ് ലേഖകന്റെ ആമുഖപ്രാർത്ഥനയെങ്കിൽ(1:9) എല്ല്ലാ അറിവിനേയും അതിശയിക്കുന്ന ദൈവത്തിന്റെ സമാധാനത്തിനു വേണ്ടിയാണ് സമാപന പ്രാർത്ഥന(4:7). അങ്ങനെ സ്നേഹം, ജ്ഞാനം, ശാന്തി എന്നീ സങ്കല്പങ്ങളെ ഇത് ഏകീകരിച്ചു വികസിപ്പിക്കുന്നു.

ഫിലിപ്പിയർക്കു എഴുതിയ ലേഖനം


</doc>
<doc id="139671" url="https://ml.wikipedia.org/wiki?curid=139671" title="ഓപ്പൺ സോഴ്സ് ജിയോസ്പേഷ്യൽ ഫൗണ്ടേഷൻ">
ഓപ്പൺ സോഴ്സ് ജിയോസ്പേഷ്യൽ ഫൗണ്ടേഷൻ

സ്വതന്ത്ര ജിയോസ്പേഷ്യൽ സോഫ്റ്റ്‌വെയറുകളും സാങ്കേതികവിദ്യകളും ഉണ്ടാക്കാനും അതിനുവേണ്ട സഹായ സഹകരണങ്ങൾ നൽകാനും വേണ്ടി രൂപം കൊണ്ട സംഘടനയാണ് ഓപ്പൺ സോഴ്സ് ജിയോസ്പേഷ്യൽ ഫൗണ്ടേഷൻ . ഓപ്പൺ സോഴ്സ് ജിയോസ്പേഷ്യൽ സമൂഹത്തിനു് വേണ്ട സാമ്പത്തികപരവും സംഘടനാപരവും നിയമപരവുമായ സഹായ സഹകരണങ്ങൾ ഓപ്പൺ സോഴ്സ് ജിയോസ്പേഷ്യൽ ഫൗണ്ടേഷൻ സംഭരിച്ച് കൊടുക്കുന്നു. പൊതുജനങ്ങളുടെ പ്രയോജനത്തിനു വേണ്ടി ഓപ്പൺ സോഴ്സ് ജിയോസ്പേഷ്യൽ സമൂഹത്തിലെ അംഗങ്ങൾക്ക് സോഴ്സ് കോഡുകളും ഫണ്ടും മറ്റ് ധനാഗമ മാർഗങ്ങളും സംഭാവന ചെയ്യാവുന്നതാണ്. ഫൗണ്ടേഷന്റെ പ്രൊജക്ടുകൾ സൗജന്യമായി ലഭ്യമാണ്. അത് ഓപ്പൺ സോഴ്സ് സംരംഭം സാക്ഷ്യപ്പെടുത്തിയ ഓപ്പൺ സോഴ്സ് അനുമതിപത്രം പ്രകാരം ഉപയോഗിക്കാവുന്നതാണ്.









</doc>
<doc id="139672" url="https://ml.wikipedia.org/wiki?curid=139672" title="ഫ്രിയോൺ">
ഫ്രിയോൺ

ഫ്രിയോണുകൾ രസതന്ത്രപരമായി ക്ലോറോഫ്ലൂറോകാർബണുകൾ ആണ്. എങ്കിലും ഡ്യൂപോണ്ട് കമ്പനിയുടെ വ്യാപാരനാമമായ ഫ്രിയോൺ എന്ന പേരിലാണു വ്യാവസായിക ലോകത്ത് അറിയപ്പെടുന്നത്.
ഫ്രിയോണുകൾ പ്രധാനമായും ശീതികരണ ഉപകരണങ്ങളിൽ (ഉദാ:റഫ്രിജറേറ്റർ) ഉപയോഗിക്കുന്നു. എഫ് -12, എഫ്-22 ഇന്നിവ ഫ്രിയോണുകൾക്ക് ഉദാഹരണമാണ്. ഓസോൺ പാളികൾക്ക് നാശമുണ്ടാക്കുന്നതിനാൽ ഇവയെ ഹരിതഗൃഹ വാതകങ്ങൾ എന്നും വിളിക്കുന്നു. അതുകൊണ്ടുതന്നെ ഇവയുടെ ഉത്പാദനവും ഉപയോഗവും ക്യോട്ടോ പ്രൊട്ടോക്കോൾ, മോണ്ട്രിയൽ പ്രൊട്ടോക്കോൾ എന്നിവ പ്രകാരം ആഗോളതലത്തിൽ ഘട്ടം ഘട്ടമായി നിയന്ത്രിച്ചിരിക്കുന്നു.


</doc>
<doc id="139691" url="https://ml.wikipedia.org/wiki?curid=139691" title="മനോജ് തിവാരി (ഗായകൻ)">
മനോജ് തിവാരി (ഗായകൻ)

ബീഹാറിൽ നിന്നുള്ള ഒരു പിന്നണി ഗായകനും, അഭിനേതാവും സംവിധായകനുമാണ് മനോജ് തിവാരി . ഭോജ്പുരി സിനിമയെ പുനരുദ്ധരിച്ചയാൾ എന്ന നിലയിലാണ് അദ്ദേഹം കൂടുതലായും ശ്രദ്ധിക്കപ്പെടുന്നത്. ഏകദേശം 30 ലധികം ഭോജ്പുരി സിനിമകളിൽ അദ്ദേഹം അഭിനയിച്ചിട്ടുണ്ട്. സിനിമയിൽ അദ്ദേഹം പിന്നണി ഗായകൻ എന്ന നിലയിലാണ് ആദ്യം ശ്രദ്ധിക്കപ്പെട്ടത്. പിന്നീട് അദ്ദേഹം കുടുംബചിത്രങളിലെ നായകൻ എന്ന നിലയിലും ജനഹൃദയങ്ങളിൽ പതിഷ്ഠ നേടി. ബോലെ ഷങ്കർ, ഗംഗ തുടങ്ങിയ ചിത്രങൽ അദ്ദേഹത്തിന്റെ സൂപ്പർ ഹിറ്റ് ചിത്രങ്ങളാണ്. ഇപ്പോൾ നോർത്ത് ഈസ്റ്റ് ദില്ലി (ലോകസഭാമണ്ഡലം) ത്തെ പ്രതിനിഥീകരിക്കുന്ന ലോകസഭാംഗം ആണ്.


</doc>
<doc id="139694" url="https://ml.wikipedia.org/wiki?curid=139694" title="മോസസ് മാബിഹിഡ സ്റ്റേഡിയം">
മോസസ് മാബിഹിഡ സ്റ്റേഡിയം

മോസസ് മാബിഹിഡ എന്നത് സൗത്ത് ആഫ്രിക്കയിലെ ഡർബൻ നഗരത്തിലുള്ള ഒരു സ്റ്റേഡിയമാണ്. സൗത്ത് ആഫ്രിക്കൻ കമ്മ്യുണിസ്റ്റ് പാർട്ടിയുടെ മുൻ ജനറൽ സെക്രട്ടറിയായിരുന്ന മോസസ് മാബിഹിഡയുടെ പേരിലാണ് ഈ സ്റ്റേഡിയം അറിയപ്പെടുന്നത്. 2010 ഫിഫ ലോകകപ്പിന് ആഥിധേയത്വം വഹിച്ച സ്റ്റേഡിയങ്ങളിലൊന്നായിരുന്നു ഇത്. 62720 സീറ്റുകളാണ് ഈ സ്റ്റേഡിയത്തിലുള്ളത്.


</doc>
<doc id="139710" url="https://ml.wikipedia.org/wiki?curid=139710" title="ടാങ്കിൾഡ്">
ടാങ്കിൾഡ്

വാൾട്ട് ഡിസ്നി ആനിമേഷൻ സ്റ്റുഡിയോ 2010-ലെ ഒരു ഇംഗ്ലിഷ് അനിമേറ്റഡ് സംഗീത ചലച്ചിത്രമാണ് ടാങ്കിൾഡ്. ഈ ചലച്ചിത്രം മാൻഡി മോർ, സക്കരിയ ലെവി, ഡോണ മർഭി എന്നിവരുടെ ശബ്ദരേഖയാലും ഡിസ്നി സ്റ്റുഡിയോയുടെ അമ്പതാമത്തെ ചിത്രമെന്ന നിലയിലും ശ്രദ്ധിക്കപ്പെട്ടിരുന്നു. റാപ്പൊൻസൊൽ എന്ന കഥാപാത്രത്തെ കേന്ദ്രമാക്കിയുള്ളതാണ് ഈ ചിത്രം. റാപ്പൊൻസൊൽ എന്ന പേരിലാണ് ചിത്രം നിർമ്മിച്ചു പൂർത്തിയാക്കപ്പെട്ടതെങ്കിലും പ്രദർശന പിറ്റേനാൾ ടാങ്കിൾഡ് എന്ന് പുനർനാമകരണം നൽകുകയായിരുന്നു. 3-ഡി വേർഷനിലും സാധാരണ വേർഷനിലും ഈ ചിത്രം ലോകവ്യാപകമായി പ്രദർശനം നടത്തുകയുണ്ടായി. ലോകത്തിലെ ഏറ്റവും കൂടുതൽ ചെലവ് വന്ന അനിമേഷൻ ചിത്രം ഇതാണ്, കൂടാതെ ലോകത്തിലെ ചെലവു കൂടിയ രണ്ടാമത്തെ ചിത്രവും. 1196 കോടി രൂപയാണ് നിർമ്മാണ ചെലവ്. വമ്പൻ ഹിറ്റാണ് ചിത്രം നേടിയത്, 2011 ജനുവരിയിലെ കണക്കനുസരിച്ച് ലോകവ്യാപകമായി 1800 കോടി രൂപയുടെ വരുമാനം നേടിക്കഴിഞ്ഞു.

രാജകൊട്ടാരത്തിൽ ജനിച്ച റപ്പോൻസൊലിന്റെ മുടിക്ക് രോഗം സൗഖ്യമാക്കുവാനുള്ള ദിവ്യശക്തിയുണ്ട്. അവളെ അവിടെ നിന്ന് മന്ത്രവാദി വൃദ്ധ തട്ടിയെടുക്കുന്നു. തുടർന്ന് അവൾക്ക് പതിനെട്ടു വയസ് പ്രായം ആകുന്നതു വരെ അവളെ ആ വൃദ്ധ ഒളിപ്പിക്കുന്നു, പിന്നീട് ഒരു ചെറുപ്പക്കാരനുമായ പ്രണയത്തിലാവുന്നു. ഇതാണ് കഥയുടെ ഇതിവൃത്തം. റപ്പൊൻസൊൽ ഒരു ഗായിക കൂടിയാണ്. പ്രേക്ഷകരെ ആകാംക്ഷയിലാഴ്ത്തുന്ന തരത്തിലാണ് കഥ.


</doc>
<doc id="139712" url="https://ml.wikipedia.org/wiki?curid=139712" title="സ്വരൂപം">
സ്വരൂപം

സ്വരൂപം, 1992-ലെ ഒരു മലയാള ചലചിത്രമാണ്. കഥയും സംവിധാനവും കെ. ആർ. മോഹനൻ. അഭിനയിച്ചത് ശ്രീനിവാസൻ, സന്ധ്യ രാജേന്ദ്രൻ, വി. കെ. ശ്രീരാമൻ എന്നിവർ.


</doc>
<doc id="139713" url="https://ml.wikipedia.org/wiki?curid=139713" title="നമ്പിടി">
നമ്പിടി

കേരളത്തിലെ ഹിന്ദുസമുദായത്തിൽ ഉൾപ്പെട്ട ഒരു വിഭാഗത്തെ നമ്പിടി എന്ന പേരിൽ അറിയപ്പെടുന്നു. "നമ്പടി" എന്നും പേരുണ്ട്. ജനസംഖ്യയിൽ ഏറെ പരിമിതമായ നമ്പിടി സമുദായക്കാർ പൊതുവേ തൃശൂർ, പാലക്കാട് ജില്ലകളിലാണു താമസമാക്കിയിട്ടുള്ളത്. ഒരു ഭൂതരായ പെരുമാളെ വധിച്ചതുമൂലം പതിത്വം സംഭവിച്ച നമ്പൂതിരിയുടെ പിൻമുറക്കാരാണ് നമ്പിടിമാർ എന്നാണ് ഐതിഹ്യം. പെരുമാളെ വധിച്ച കുറ്റത്തിന് നമ്പൂതിരിയെ ശിക്ഷിക്കണമോ വേണ്ടയോ എന്നു മറ്റു നമ്പൂതിരിമാർ ചിന്തിക്കവേ കുറ്റബോധം തോന്നി അവരുടെ കൂടെ ഇരിക്കാതെ "നേം പടിയിൽ ഇരുന്നോളാം" എന്നു സമ്മതിച്ചവരാണത്രെ നമ്പിടിമാർ ആയത്. നമ്പി (ആശ്രയിക്കത്തക്കവൻ), അടികൾ (പാദങ്ങൾ) എന്നീ വാക്കുകളിൽ നിന്നാണ് നമ്പിടി വ്യുത്പന്നമായതെന്നും കരുതപ്പെടുന്നു. അമ്പലവാസികളിലെന്നപോലെ നമ്പിടിമാരിലും പൂണൂലുള്ളവരും ഇല്ലാത്തവരുമുണ്ട്. ആചാരാനുഷ്ഠാനങ്ങളിൽ നമ്പിടിമാരോടു സാദൃശ്യമുള്ള മറ്റൊരു സമുദായം ചെങ്ങഴി നമ്പ്യാർ, ആണ്. മരുമക്കത്തായം, ആഘോഷത്തോടുകൂടിയ തിരണ്ടുകല്യാണം, അമ്മാവന്റെ മകളെ വിവാഹം കഴിക്കൽ എന്നീ സവിശേഷതകൾ നമ്പൂതിരിമാരുടേതിൽ നിന്നും വ്യത്യസ്തമാണ്.

പൂണൂലുള്ള നമ്പിടിമാരുടെ ആസ്ഥാനം തലപ്പിള്ളി താലൂക്കാണ്. ഇവരെ അയിനിക്കൂർ നമ്പിടിമാർ എന്നു വിളിച്ചുപോന്നു. എല്ലാ ശാഖകളിലും പെട്ടവരിൽ ഏറ്റവും മൂത്തയാളെ കക്കാട്ടു കാരണവപ്പാട് എന്നു പറയും. നമ്പിടിമാരിൽ പ്രബലർ പുന്നത്തൂർ നമ്പിടിമാരത്രെ. ഇവർ സാമൂതിരിപക്ഷക്കാരായിരുന്നു. എന്നാൽ കുമാരപുരം, ചിറയളം താവഴിക്കാർ സാമൂതിരിമാർക്ക് എതിരായിരുന്നു. അയിനിക്കൂറ്റു നമ്പിടിക്കു പൂണൂലുണ്ട്, എന്നാൽ ഓത്തില്ല. ക്ഷേത്രമണ്ഡപത്തിൽ കയറാനോ മണിയടിച്ചു തൊഴുന്നതിനോ അവകാശമില്ല. വിവാഹത്തിനു പൌരോഹിത്യം നമ്പൂതിരിക്കായിരുന്നു. പൂണൂലില്ലാത്ത നമ്പടിക്കാർക്ക് ഇളയതാണ് പുരോഹിതൻ. മറ്റൊരു വിഭാഗമായ നാഗനമ്പിടിമാർ അമ്പലവാസികളാണ്. മറുദേശത്തു തമ്പിടി എന്നും അവർ അറിയപ്പെടുന്നു. നമ്പിടിസ്ഥാനം മഹാരാജാവ് നൽകുന്ന പദവിയാണ് എന്നും ചിലർ അഭിപ്രായപ്പെട്ടിട്ടുണ്ട്. സ്ത്രീകളെ മാണ്ടാൾ/മോണ്ടാൾ എന്നു വിളിക്കും. അവരുടെ പേരുകളും ഉടുപ്പും നമ്പീശസ്ത്രീകളെപ്പോലെയാണ്. കർമങ്ങൾ ചെയ്യുമ്പോൾ സ്ത്രീകൾ വസ്ത്രം ഞൊറിഞ്ഞുടുക്കുകയും മറ്റവസരങ്ങളിൽ ചുറ്റിയുടുക്കുകയും ചെയ്തിരുന്നു. അഗ്നിസാക്ഷിയായിട്ടായിരുന്നു വേളി. സ്വജാതിക്കാരനാണ് താലികെട്ടുക. പക്ഷേ വേളി കഴിച്ചയാൾ ഭർത്താവായിത്തീരണമെന്നില്ലായിരുന്നു. പിന്നീട് നമ്പൂതിരി സംബന്ധക്കാരെ സ്വീകരിക്കുകയായിരുന്നു പതിവ്. നമ്പിടി പുരുഷന്മാർക്ക് ഉപനയനവും സന്ധ്യാവന്ദനവുമൊക്കെയുണ്ടായിരുന്നു. അവർ നായർ സ്ത്രീകളെ സംബന്ധം ചെയ്തിരുന്നു. പത്തു ദിവസമായിരുന്നു പുല.

കൊല്ലങ്കോട്ടെ നാടുവാഴി വേങ്ങനാട്ടു നമ്പിടിയാണ്. നമ്പിടി എന്നുതന്നെയായിരുന്നു രാജവംശത്തിന് പേര്. ചേരവംശവുമായുള്ള ബന്ധം സൂചിപ്പിക്കുന്ന കണ്ടൻ കോത എന്ന സ്ഥാനപ്പേരും ഇവർക്കുണ്ട്. ഉപനയനമില്ല. സ്ത്രീകൾ അപ്പിശ്ശികൾ എന്നറിയപ്പെടുന്നു.

നമ്പിടിമാർ ജന്മികളും നാടുവാഴികളുമായിരുന്നതിനാൽ കുലത്തൊഴിൽ എന്നു പറയാൻ ഒന്നുമില്ല. കേരളത്തിന്റെ ജാതിശ്രേണിയിൽ നമ്പൂതിരിമാരാൽ അയിത്തം കല്പിക്കപ്പെട്ടിരുന്നവർ തന്നെയാണ് നമ്പിടിമാരും. നവോത്ഥാനമൂല്യങ്ങളുടെ ഭാഗമായി ജാതിവേർതിരിവുകളിൽ മാറ്റം വരികയും ആധുനിക വിദ്യാഭ്യാസം സിദ്ധിക്കുകയും ചെയ്തതിനെത്തുടർന്ന് പഴയകാല ആചാരങ്ങളിൽനിന്നും വേറിട്ട് പൊതുസമൂഹവുമായി സഹവർത്തിത്തത്തോടെ കഴിയാൻ നമ്പിടിമാർക്കു സാധിക്കുന്നു.



</doc>
<doc id="139727" url="https://ml.wikipedia.org/wiki?curid=139727" title="ടൈറ്റാനിയം ഡൈഓക്സൈഡ്">
ടൈറ്റാനിയം ഡൈഓക്സൈഡ്

ടൈറ്റാനിയം എന്ന മൂലകത്തിന്റെ ഓക്സിജൻ സംയുക്തം. ഫോർമുല TiO . ടൈറ്റാനിയ, ടൈറ്റാനിക് അമ്ലം എന്നീ വ്യത്യസ്ത രാസനാമങ്ങളിൽ അറിയപ്പെടുന്നു. അനട്ടേസ് (Anatase), റൂട്ടൈൽ (Rutile), ബ്രൂക്കൈറ്റ് (Brookite) എന്നിവ ടൈറ്റാനിയം ഡൈ ഓക്സൈഡ് അടങ്ങുന്ന ധാതുക്കളാണ്. റൂട്ടൈൽ ധാതുക്കളാണ് പ്രകൃതിയിൽ കാണപ്പെടുന്നത്, ഇതിനാണ് കൂടുതൽ സ്ഥിരതയുള്ളത്. റൂട്ടൈൽ ചതുഷ്കോണീയ പ്രിസ്മീയ (tetragonal prismatic) പരലുകളായാണ് സ്ഥിതിചെയ്യുന്നത്. പ്രകൃതിദത്തമായ റൂട്ടൈൽ Fe, Cr, V, Nb, Ta, Sn തുടങ്ങിയ ലോഹങ്ങളുടെ സാന്നിധ്യത്താൽ ചുവപ്പ്, തവിട്ട് നിറങ്ങളിൽ കാണപ്പെടുന്നു. തിളക്കമുള്ള കടുംനീലനിറത്തിലോ കറുപ്പു കലർന്ന നിറത്തിലോ കാണപ്പെടുന്ന അനട്ടേസ് ധാതുവിന് നീണ്ട ചതുഷ്കോണീയ പിരമിഡിന്റെ ഘടനയാണുള്ളത്.

ഒരു വർണകമെന്ന നിലയിൽ വാണിജ്യാടിസ്ഥാനത്തിൽ ഉപയോഗിക്കപ്പെടുന്ന ടൈറ്റാനിയം ഡൈഓക്സൈഡ് 'ടൈറ്റാനിയ' എന്ന പേരിലും അറിയപ്പെടുന്നു. ചായങ്ങൾ, നിറക്കൂട്ടുകൾ, പേപ്പർ തുടങ്ങിയവയുടെ നിർമ്മാണത്തിന് ഉപയോഗിച്ചിരുന്ന സിങ്ക് ഓക്സൈഡ്, ലെഡ് ഓക്സൈഡ് തുടങ്ങിയവയ്ക്ക് പകരമായിട്ടാണ് ടൈറ്റാനിയം ഉപയോഗിച്ചുതുടങ്ങിയത്. ഇത് പ്രതലത്തെ മറയ്ക്കുവാൻ കഴിവുള്ള പദാർഥമാണ്. പ്രകൃതിയിൽ കാണപ്പെടുന്ന ടൈറ്റാനിയം ഡൈഓക്സൈഡ് ഇരുമ്പ്, ക്രോമിയം, വനേഡിയം തുടങ്ങിയ ലോഹങ്ങളുടെ സാന്നിധ്യത്തിൽ നിറമുള്ളതായി കാണപ്പെടുന്നെങ്കിലും കൃത്രിമമായി ഉത്പാദിപ്പിക്കപ്പെടുമ്പോൾ ഇതു വെളുത്ത നിറത്തിൽ രൂപംകൊള്ളുന്നു.

ടൈറ്റാനിയം ഡൈഓക്സൈഡ് വെള്ളത്തിലോ മറ്റു സാധാരണ ലായനികളിലോ ലേയമല്ല, മാത്രവുമല്ല ഇതിന്റെ ലയനസ്വഭാവം ഇതു നിർമ്മിക്കപ്പെടുന്ന രാസപ്രക്രിയയുടെയും (chemical history), താപപ്രക്രിയയുടെയും (thermal history) അടിസ്ഥാനത്തിലുമായിരിക്കും. ഉയർന്ന താപനിലയിൽ ഉത്പാദിപ്പിക്കപ്പെടുന്ന ടൈറ്റാനിയം ഡൈഓക്സൈഡ് പൊതുവേ നിഷ്ക്രിയമാണ്. ടൈറ്റാനിയം ഡൈഓക്സൈഡ് ഗാഢ സൾഫ്യൂറിക് അമ്ളവുമായി ഉയർന്ന ഊഷ്മാവിൽ പ്രവർത്തിച്ച് ലയനാവസ്ഥയിലാകുന്നു. ടൈറ്റാനിയം ഡൈഓക്സൈഡ് ലായനികളിൽ ടൈറ്റാനിയം Ti അയോണുകളായല്ല സ്ഥിതിചെയ്യുന്നത്. TiO എന്ന അയോണിന്റെ സ്വതന്ത്രനിലനില്പും ഇതിനില്ല. നിരവധി Ti-O കണ്ണികൾ ചേർന്നാണ് ഹൈഡ്രേറ്റഡ് അയോണുകളിൽ കാണുന്നതെന്നാണ് നിഗമനം. ഇപ്രകാരം ജലവുമായി ടൈറ്റാനിയം അയോണുകൾ ചേർന്ന് ഹൈഡ്രേറ്റഡ് ടൈറ്റാനിയം ഡൈഓക്സൈഡ് രൂപപ്പെടുന്നു എന്ന് കാണാവുന്നതാണ്. ഇത്തരത്തിലുള്ള ഹൈഡ്രേറ്റഡ് ടൈറ്റാനിയം ഡൈഓക്സൈഡിന് വ്യക്തമായ Ti (OH) ഘടനയില്ല. ക്ഷാരത്തിന്റെ സാന്നിധ്യത്തിൽ ലഭിക്കുന്ന ഹൈഡ്രേറ്റഡ് ഓക്സൈഡിനെ ഓർത്തോ ടൈറ്റാനിക് അമ്ലം TiO (OH) എന്നും അമ്ലത്തിന്റ സാന്നിധ്യത്തിൽ ലഭ്യമാവുന്ന ഓക്സൈഡിനെ മെറ്റാ ടൈറ്റാനിക് അമ്ലം TiO(OH) അഥവാ TiO .nHO എന്നും ആണ് പറയുന്നത്. വ്യാവസായികമായി സൾഫേറ്റ് പ്രക്രിയയിലൂടെ ടൈറ്റാനിയം ഡൈഓക്സൈഡ് ഉത്പാദിപ്പിക്കുമ്പോൾ മെറ്റാ ടൈറ്റാനിക് അമ്ലമാണ് ഉണ്ടാകുന്നത്.

ഉത്പാദനം. ടൈറ്റാനിയം ഡൈഓക്സൈഡ് പ്രധാനമായും രണ്ടു പ്രക്രിയകളിലൂടെയാണ് വാണിജ്യാടിസ്ഥാനത്തിൽ ഉത്പാദിപ്പിക്കുന്നത്.



രാസശുദ്ധിയെക്കാളേറെ സവിശേഷ ഭൗതിക സ്വഭാവങ്ങൾ ലഭ്യമാക്കുവാനാണ് ടൈറ്റാനിയം ഡൈഓക്സൈഡിന്റെ നിലവിലുള്ള ഉത്പാദന പ്രക്രിയകൾ എല്ലാംതന്നെ ലക്ഷ്യമിടുന്നത്. ഉദാഹരണത്തിന് ഇതിലെ തരികളുടെ വലിപ്പം നിയന്ത്രിക്കുകവഴി പെയിന്റ്, മഷി, തുടങ്ങിയവയുടെ നിർമ്മാണത്തിനാവശ്യമായ ഒരു ഘടകമായി ടൈറ്റാനിയം ഡൈഓക്സൈഡിനെ രൂപപ്പെടുത്താനാവുന്നു.

ടൈറ്റാനിയം ഡൈഓക്സൈഡിന്റെ ഉത്പാദനത്തിനു വേണ്ട ധാതു വിഭവങ്ങൾ പ്രധാനമായും ഇൽമനൈറ്റ്, റൂട്ടൈൽ എന്നിവയാണ്. ആവശ്യത്തിനനുസരിച്ച് ധാതു വിഭവങ്ങളിൽ മാറ്റങ്ങൾ വരുത്തി, മെച്ചപ്പെട്ട ഉപയോഗം സാധ്യമാക്കിയതോടെ ഈ മേഖലയിൽ സാങ്കേതികമായി മികവ് കൈവന്നു. ഇൽമനൈറ്റിനെ രാസപ്രക്രിയകൾക്കു വിധേയമാക്കിയാണ് കൃത്രിമ റൂട്ടൈൽ (synthetic rutile അഥവാ beneficiated ilmenite) ഉത്പാദിപ്പിക്കുന്നത്. കൂടാതെ ഇൽമനൈറ്റ് വൈദ്യുതി ഉപയോഗിച്ച് പുടം വെയ്ക്കുമ്പോൾ (electro smelting) ലോഹകിട്ടം ഉണ്ടാവുന്നു. സൾഫേറ്റ് പ്രക്രിയയിൽ ഇൽമനൈറ്റും ലോഹകിട്ടവും ഉപയോഗപ്പെടുത്തുമ്പോൾ ക്ളോറൈഡ് പ്രക്രിയയിൽ കൃത്രിമ റൂട്ടൈലും ലോഹകിട്ടവുമാണ് ഉപയോഗിക്കുന്നത്.

സൾഫേറ്റ് പ്രക്രിയ. സൾഫേറ്റ് മാർഗ്ഗത്തിലൂടെയുള്ള ടൈറ്റാനിയം ഡൈഓക്സൈഡിന്റെ ഉത്പാദനം ഘട്ടംഘട്ടം ആയുള്ള ഒരു പ്രക്രിയയാണ്. ഇൽമനൈറ്റും ഗാഢ സൾഫ്യൂറിക് അമ്ലവുമായി 180 മുതൽ 200°C വരെ താപത്തിൽ പ്രവർത്തിപ്പിച്ചാണ് ഇൽമനൈറ്റിലെ ടൈറ്റാനിയത്തെ ടൈറ്റാനിയം സൾഫേറ്റായി രൂപപ്പെടുത്തുന്നത്. ഇവിടെ ടൈറ്റാനിയത്തോടൊപ്പം ഇരുമ്പിന്റെയും മറ്റു ലോഹങ്ങളുടെയും സൾഫേറ്റുകളുണ്ടാകുന്നു. ഇവയെ വെള്ളത്തിൽ ലയിപ്പിച്ചശേഷം കനംകുറഞ്ഞ ഇരുമ്പുതകിടുകളുപയോഗിച്ച് നിരോക്സീകരിച്ച് ഫെറിക് (Fe) അംശത്തെ ഫെറസ് (Fe) ആക്കി മാറ്റുന്നു.

ഖരവസ്തുക്കളെ നീക്കം ചെയ്തശേഷം ഈ ലായനി തിളപ്പിക്കുമ്പോൾ ഹൈഡ്രേറ്റഡ് ടൈറ്റാനിയം ഡൈഓക്സൈഡ് രൂപം പ്രാപിക്കുന്നു. അനട്ടേസ് അല്ലെങ്കിൽ റൂട്ടൈൽ ഘടനയിലുള്ള ന്യൂക്ലിയയുടെ സാന്നിധ്യത്തിൽ നടത്തുന്ന ജലാപഘടനത്തിലൂടെ അനട്ടേസ് അല്ലെങ്കിൽ റൂട്ടൈൽ തരം (Anatase or Rutile type) ടൈറ്റാനിയം ഡൈഓക്സൈഡ് ഉത്പാദിപ്പിക്കാനാവുന്നു. ഇരുമ്പിന്റെ അംശത്തെ ഫെറസ് സൾഫേറ്റ് ആയി വേർതിരിച്ച ശേഷം ജലാപഘടന പ്രക്രിയയിലൂടെ TiO ഉത്പാദിപ്പിക്കുന്ന സാങ്കേതികവിദ്യയും നിലവിലുണ്ട്. ഇരുമ്പിന്റെയും മറ്റു ലോഹങ്ങളുടെയും സൾഫേറ്റുകൾ അരിച്ചു (filtration) മാറ്റി ടൈറ്റാനിയം ഡൈഓക്സൈഡിനെ വേർതിരിച്ച് ശുദ്ധീകരിക്കുന്നു. ഏതാണ്ട് 60 ശ.മാ. ജലാംശമുള്ള കുഴമ്പി (pulp) നെ ഉയർന്ന ഊഷ്മാവിൽ പ്രവർത്തിക്കുന്ന റോട്ടറി കിലനി (Rotary Kiln) ലൂടെ കടത്തിവിട്ട് 800°C മുതൽ 950°C വരെ ഊഷ്മാവിൽ ചുടുപാകംചെയ്ത് ടൈറ്റാനിയം ഡൈഓക്സൈഡ് ഉത്പാദിപ്പിക്കുന്നു. ഈ പ്രക്രിയയിൽ ടൈറ്റാനിയം ഡൈഓക്സൈഡ് കുഴമ്പിലുള്ള (TiO .nH O) ജലാംശം ആദ്യം പുറന്തള്ളപ്പെടുന്നു. (300°C മുതൽ 500°C വരെ) തുടർന്ന് 500°C മുതൽ 700°C വരെയുള്ള ഊഷ്മാവിൽ ഇതിലുള്ള അമ്ലവും പുറന്തള്ളപ്പെടുന്നു. അമൂർത്തമായ ടൈറ്റാനിയം ഡൈ ഓക്സൈഡിനു 850°C മുതൽ 900°C വരെയുള്ള ഊഷ്മാവിൽ പരൽഘടന കൈവരുന്നു. ഈ രീതിയിൽ കിലനിൽ 300°C മുതൽ 1000°C വരെയുള്ള ഊഷ്മാവിൽ വിവിധ ഘട്ടങ്ങളിലൂടെ (zones) പുറത്തുവരുന്ന ടൈറ്റാനിയം ഡൈ ഓക്സൈഡിനു വർണകത്തിന്റെ പ്രത്യേക സ്വഭാവങ്ങൾ ഉണ്ടായിരിക്കും. വെളുത്ത നിറമുള്ള പൊടിയാണ് ഈ ഉത്പന്നം.

സൾഫേറ്റ് പ്രക്രിയ

ക്ലോറൈഡ് പ്രക്രിയ. വളരെ പ്രചാരം നേടിയ ആധുനിക സാങ്കേതിക വിദ്യയാണ് ക്ലോറൈഡ് രീതി. ഈ രീതിയിലെ പ്രധാന ഘട്ടങ്ങളിലൊന്നാണ് ഇൽമനൈറ്റ് കൃത്രിമ റൂട്ടൈലാക്കുന്ന പ്രക്രിയ. 50-60 ശ.മാ. വരെ TiO അടങ്ങിയിട്ടുള്ള ഇൽമനൈറ്റ്, കരിയുമായി കലർത്തി ഉയർന്ന ഊഷ്മാവിൽ നിരോക്സീകരിക്കുമ്പോൾ ഇരുമ്പിന്റെ ഫെറിക് (Fe) രൂപം ഫെറസ് (Fe) രൂപമായി മാറുന്നു. തുടർന്ന് ഹൈഡ്രോക്ലോറിക് അമ്ലത്തിൽ ഊറിച്ചുകഴുകുമ്പോൾ (leach) ഇരുമ്പിന്റെ അളവ് കുറയുകയും TiO ന്റെ അളവ് കൂടുകയും ചെയ്യുന്നു. ഈ രീതിയിലാണ് കൃത്രിമ റൂട്ടൈലുണ്ടാക്കുന്നത്.

തുടർന്ന് കൃത്രിമ റൂട്ടൈലിൽനിന്ന് ടൈറ്റാനിയം ടെട്രാക്ലോറൈഡ് ഉത്പ്പാദിപ്പിക്കുന്നു. ഉയർന്ന ഊഷ്മാവിൽ കൃത്രിമ റൂട്ടൈലിനെ ക്ലോറിനീകരണത്തിനു വിധേയമാക്കുമ്പോൾ ടൈറ്റാനിയത്തിന്റെയും ഇരുമ്പിന്റെയും ചെറിയ അളവിലുള്ള മറ്റു ലോഹങ്ങളുടെയും ക്ലോറൈഡുകൾ ഉണ്ടാകുന്നു. ഇതിൽനിന്ന് ടൈറ്റാനിയം ടെട്രാക്ലോറൈഡ് ശുദ്ധീകരിച്ച് വേർതിരിച്ചെടുക്കുന്നു. ടൈറ്റാനിയം ടെട്രാക്ലോറൈഡും ഓക്സിജനും ചേർന്ന മിശ്രിതം 650°C മുതൽ 750°C വരെയുള്ള ഊഷ്മാവിൽ രാസപ്രക്രിയയ്ക്കു വിധേയമാക്കിയാണ് ടൈറ്റാനിയം ഡൈഓക്സൈഡ് ഉത്പാദിപ്പിക്കുന്നത്.

ക്ലോറൈഡ് പ്രക്രിയ

ഘടന. ഓരോ ടൈറ്റാനിയം അയോണും (അനട്ടേസ്, റൂട്ടൈൽ, ബ്രൂക്കൈറ്റ് ഇതിലേതു തരമായാലും) ആറു ഓക്സിജൻ അയോണുകളാൽ ചുറ്റപ്പെട്ടിരിക്കുന്ന ഘടനയാണ് ടൈറ്റാനിയം ഡൈ ഓക്സൈഡിനുള്ളത്. ഇങ്ങനെ ടൈറ്റാനിയത്തിന്റെ സമന്വയസംഖ്യ (co-ordination number) 6 ആണെന്നു കാണാവുന്നതാണ്. ടൈറ്റാനിയവും ഓക്സിജനും തമ്മിൽ 1:2 എന്ന അനുപാതം നിലനിറുത്തുന്നത് ക്രിസ്റ്റലിലെ ഒക്ടാഹീഡ്രയിലെ (octahedron) ഓരോ ഓക്സിജനും മൂന്നു ഒക്ടാഹീഡ്രകളുടെതുകൂടി പൊതുവായി വരത്തക്കവിധത്തിൽ അടുക്കിയിട്ടുള്ളതിനാലാണ്. അനട്ടേസ്, റൂട്ടൈൽ, ബ്രൂക്കൈറ്റ് എന്നിവയിലെ ഘടനാവ്യത്യാസത്തിനു കാരണം ഇവയിലെ അടുക്കുകളിലെ (spacial arrangement) വ്യത്യാസമാണ്. ഓരോ ഒക്ടാഹീഡ്രയുടെ വക്കും (edge) അടുത്തുള്ള 12 വക്കുമായി റൂട്ടൈലിലും 3 വക്കുമായി ബ്രൂക്കൈറ്റിലും 4 വക്കുമായി അനട്ടേസിലും ബന്ധപ്പെട്ടിരിക്കുന്നതാണ് ഈ ക്രിസ്റ്റലുകളിലെ പ്രകടമായ വിന്യാസം.

റൂട്ടൈൽ ഒക്ടാഹീഡ്രകളുടെ നീണ്ട കണ്ണികൾ വക്കുകൾകൊണ്ട് ബന്ധപ്പെട്ടിരിക്കുന്നു. അങ്ങനെ ഒരു ശൃംഖലയിൽ ഓരോ ഒക്ടാഹീഡ്രയിലുള്ള നാലു ഓക്സിജൻ അണുക്കളും അടുത്ത ഒക്ടാഹീഡ്രകളുമായി പങ്കിടുന്നു. ഒരു ശൃംഖലയിലെ ഏക കോ-ഓർഡിനേറ്റഡ് (single co-ordinated) ഓക്സിജൻ അയോൺ അടുത്ത ശൃംഖലയിലെ ഇരട്ട കോ-ഓർഡിനേറ്റഡ് (double co-ordinated) ഒക്ടാഹീഡ്രൽ സ്ഥാനവുമായി ചേർന്നുവരുന്ന തരത്തിലാണ് ക്രമീകരണം. ഓരോ ഓക്സിജനും മൂന്നു ഒക്ടാഹീഡ്രയിൽ പങ്കുചേരുന്നതുമൂലം TiO ന്റെ അനുപാതം 1:2 എന്നത് കൃത്യമായി വരുന്നു. അനട്ടേസിൽ പരന്ന ഒക്ടാഹീഡ്രൽ നിരകൾ (octahedral layers) ബന്ധിച്ചിരിക്കുന്നത് അവയുടെ മൂലകളിലൂടെയാണ്. ഇപ്രകാരം റൂട്ടൈലിലെ അണുക്കളുടെ അടുക്ക് (atomic packing) അനട്ടേസിനെക്കാളും ഒത്തുചേർന്ന വിധത്തിലായതാണ് റൂട്ടൈലിന്റെ ഉയർന്ന ആപേക്ഷിക സാന്ദ്രതയ്ക്കും ഉയർന്ന അപഭംഗമാനത്തിനും കാരണം. (ആ. സാ.- അനട്ടേസ് 3.84, റൂട്ടൈൽ 4.26. അപഭംഗമാനം - അനട്ടേസ് 2.55, റൂട്ടൈൽ 2.7) കൂടുതൽ പ്രകാശം വികിരണം (scattering) ചെയ്യുന്നതോടൊപ്പം കൂടുതൽ പ്രകാശത്തിന്റെ പ്രതിഫലനവും (reflection), അപഭംഗവും (refraction) ഉണ്ടാകുന്നതുമൂലം മെച്ചപ്പെട്ട അതാര്യത ഈ വർണകണങ്ങൾക്ക് കൈവരുന്നു. ഒരു വർണകമെന്ന നിലയിൽ ധൂളികളുടെ ശരാശരി വലിപ്പം, വലിപ്പത്തിന്റെ ഏറ്റക്കുറവ് എന്നിവ പ്രാധാന്യമർഹിക്കുന്നു. ടൈറ്റാനിയം ഡൈഓക്സൈഡിന്റെ ധൂളിവലിപ്പം 0.2 മുതൽ 0.3 വരെ മൈക്രോണാണ്. ഈ അളവിൽ വ്യതിയാനം വരുത്തി പല ആവശ്യങ്ങൾക്കു വേണ്ട പലതരം വർണകങ്ങൾ ഉത്പാദിപ്പിക്കപ്പെടുന്നു. വർണകങ്ങളുടെ സ്വഭാവങ്ങളുമായി ബന്ധപ്പെട്ട പഠനങ്ങളിലൂടെ വികസിക്കപ്പെട്ട എം.ഇ. സിദ്ധാന്തത്തിന്റെ അടിസ്ഥാനത്തിൽ പച്ചപ്രകാശത്തിന് ഏറ്റവും കൂടുതൽ വികിരണം (scattering) ടൈറ്റാനിയം ഡൈഓക്സൈഡു നൽകുന്നത് ധൂളികളുടെ വലിപ്പം ഏതാണ്ട് 0.25 മൈക്രോൺ ഉള്ളപ്പോഴാണ്. 0.1 മൈക്രോണിൽ താഴെയും 0.6 മൈക്രോണിനു മുകളിലും ധൂളി വലിപ്പം ഒഴിവാക്കി ശരാശരി 0.2 മൈക്രോൺ വലിപ്പമുള്ള ടൈറ്റാനിയം ഡൈഓക്സൈഡ് ഉത്പാദനമാണ് ഈ പ്രക്രിയകളിൽ നിർണായകമായിട്ടുള്ളത്.

പ്രതല പരിചരണം (surface treatment). ടൈറ്റാനിയം ഡൈഓക്സൈഡ് നിർമ്മാണത്തിൽ അതീവ പ്രാധാന്യമർഹിക്കുന്ന ഒരു പ്രക്രിയയാണ് പ്രതലചരിചരണം. ടൈറ്റാനിയം ഡൈഓക്സൈഡിന്റെ പ്രതലത്തിൽ സിലിക്ക, അലുമിനിയം, സിർക്കോണിയം എന്നിവയുടെ ഓക്സൈഡുകളുടെ നേരിയ പാളി കൃത്രിമമായി നിർമ്മിക്കുക വഴി മെച്ചപ്പെട്ട ഗുണങ്ങൾ ഇത്തരം വർണകങ്ങൾക്കു ലഭ്യമാക്കാം. ഈ പ്രക്രിയയിലൂടെ കാലാവസ്ഥാപ്രതിരോധം, മെച്ചപ്പെട്ട വ്യാപനം എന്നീ ഗുണങ്ങൾ കൈവരുത്തി നിരവധി ഉപയോഗങ്ങൾക്ക് TiO നെ അനുയോജ്യമാക്കുകയാണ് ചെയ്യുന്നത്.

വ്യാവസായിക രംഗം. ടൈറ്റാനിയം ഡൈ ഓക്സൈഡിന്റെ പ്രത്യേക സ്വഭാവങ്ങൾ ഈ ഉത്പന്നത്തിന്റെ ഉത്പാദനമേഖലയിലെ വികസന പ്രവർത്തനങ്ങൾക്ക് കാരണമായി. യു. എസിലെ ടൈറ്റാനിയം പിഗ്മെന്റ് കമ്പനി 1916-ൽ തുടങ്ങിയതിനു സമാന്തരമായി യൂറോപ്പിൽ നോർവെയിലും വ്യാവസായികോത്പാദനം തുടങ്ങി. 1914-18 ലെ ഒന്നാം ലോകയുദ്ധക്കെടുതികൾ അതിജീവിച്ചുകൊണ്ടുള്ള വ്യവസായത്തിന്റെ വളർച്ച മന്ദഗതിയിലായി. 1932-ൽ ടൈറ്റാനിയം പിഗ്മെന്റ് കമ്പനിയെ നാഷണൽ ലെഡ് കമ്പനി വാങ്ങിയതോടെ ടൈറ്റാനിയം വാണിജ്യരംഗത്തെ ആദ്യത്തെ പ്രമുഖ കോർപ്പറേഷനുമായി.

കേരളത്തിൽ ടൈറ്റാനിയം വ്യവസായങ്ങൾ പ്രധാനമായും 1946-ൽ രൂപംകൊണ്ടു. ട്രാവൻകൂർ-ടൈറ്റാനിയം പ്രോഡക്ട്സ് ലിമിറ്റഡ് (ടി.ടി.പി), 1984-ൽ ഉത്പാദനമാരംഭിച്ച കേരള മിനറൽസ് ആന്റ് മെറ്റൽസ് ലിമിറ്റഡ് (കെ.എം.എം.എൽ.) എന്നിവയാണ്. ടി.ടി.പിയിൽ അനട്ടേസ് TiO വർണ്ണകവും കെ.എം.എം.എൽ-ൽ റൂട്ടൈൽ TiO വർണകവുമാണ് ഉത്പാദിപ്പിക്കപ്പെടുന്നത്. ലോകവിപണിയിൽ ടൈഓക്സൈഡ് (Tioxide) ഡ്യൂപോണ്ട് (Dupont), ഇഷിഹാരാ (Ishihara), ക്രോണോസ് (Kronos) ബെയർ കെർ മെഗി (Bayer Ker Me Gee) തുടങ്ങിയ കമ്പനികൾ ഉത്പാദനരംഗത്തു മുൻപന്തിയിലാണ്.


</doc>
<doc id="139731" url="https://ml.wikipedia.org/wiki?curid=139731" title="സൂപ്പർനോവ Iഎ">
സൂപ്പർനോവ Iഎ

സ്പെക്ട്രത്തിൽ ഹൈഡ്രജൻ രേഖകളുടെ അഭാവമുള്ള,6150നാനോമീറ്ററിൽ അയണീകൃത സിലിക്കണിന്റെ സാന്നിദ്ധ്യമുള്ള സൂപ്പർനോവകളാണ് Type Ia സൂപ്പർനോവ.വെള്ളക്കുള്ളൻ നക്ഷത്രങ്ങളുടെ പൊട്ടിത്തെറിയാണിത്.ദ്രവ്യമാനം കുറഞ്ഞ നക്ഷത്രങ്ങളുടെ പരിണാമപ്രക്രിയയുടെ അവസാന ഘട്ടമാണ് വെള്ളക്കുള്ളന്മാർ.എങ്കിലും കാർബൺ-ഓക്സിജൻ വെള്ളക്കുള്ളന്മാരുടെ താപനില വേണ്ടത്ര ഉയർന്നാൽ ന്യൂക്ലിയർ ഫ്യൂഷൻ പ്രക്രിയ പുനരാരംഭിക്കും.

ഒരു ദ്വന്ദ്വനക്ഷത്രവ്യൂഹത്തിന്റെ ഭാഗമാവാനിടയാകുന്ന വെള്ളക്കുള്ളൻ അതിന്റെ പങ്കാളിയിൽ നിന്നും ദ്രവ്യം വലിച്ചെടുത്ത് കാർബൺ ഫ്യൂഷനാവശ്യമായ താപനിലയിലെത്തുന്നു.ഫ്യൂഷൻ തുടങ്ങി നിമിഷങ്ങൾക്കകം വെള്ളക്കുള്ളനിലെ ദ്രവ്യത്തിന്റെ ഒരു ഭാഗം runaway reaction നടന്ന് ഒരു സൂപ്പർനോവ വിസ്ഫോടനത്തിനാവശ്യമായ ഊർജ്ജം (1–) പുറന്തള്ളുന്നു.

ഇത്തരത്തിലുണ്ടാകുന്ന സുപ്പർനോവകളുടെ peak luminosity സമാനമായിരിക്കും.വിസ്ഫോടനത്തിനു മുൻപ് വെള്ളക്കുള്ളന്മാരിൽ അടിഞ്ഞുകൂടുന്ന പിണ്ഡം സമമായതിനാലാണിത്. ദൃശ്യകാന്തിമാനത്തിലുള്ള ഈ സ്ഥിരത മൂലം Type Ia സൂപ്പർനോവകൾ അവ ഉൾക്കൊള്ളുന്ന ഗാലക്സികളിലേക്കുള്ള ദൂരം അളക്കാനുള്ള സ്റ്റാൻഡേർഡ് കാൻഡിൽസ് ആയി ഉപയോഗിക്കുന്നു.

Type Ia സൂപ്പർനോവ മിൻകോവ്സ്കി-സ്വിക്കി സൂപ്പർനോവ വർഗ്ഗീകരണത്തിലെ ഒരു ഉപവിഭാഗമാണ്.അമേരിക്കൻ ജ്യോതിശാസ്ത്രജ്ഞരായ റുഡോൾഫ് മിൻകോവ്സ്കിയും ഫ്രിറ്റ്സ് സ്വിക്കിയും ആണ് ഈ വർഗ്ഗീകരണരീതിയുടെ ഉപജ്ഞാതാക്കൾ.ഈ സൂപ്പർനോവകൾ രൂപപ്പെടുന്നത് വിവിധതരത്തിലാകാം,എങ്കിലും അവയുടെ അടിസ്ഥാന രൂപീകരണപ്രക്രിയ ഒന്നുതന്നെയാണ്. സാവധാനം ഭ്രമണം ചെയ്യുന്ന ഒരു കാർബൺ ഓക്സിജൻ വെള്ളക്കുള്ളൻ തന്റെ പങ്കാളിയിൽ നിന്ന് ദ്രവ്യം വലിച്ചെടുത്ത് ചന്ദ്രശേഖർ സീമയായ 1.38 സൂര്യപിണ്ഡത്തിലധികം ഭാരമാർജ്ജിക്കുമ്പോൾ അവയുടെ സന്തുലനാവസ്ഥ നഷ്ടപ്പെടുന്നു.

സൂപ്പർനോവ Ia യെ നിരീക്ഷിക്കുന്ന സമകാലീന ശാസ്ത്രജ്ഞരുടെ അഭിപ്രായത്തിൽ ഇവ ചന്ദ്രശേഖർ സീമയിലെത്തുന്നില.മറിച്ച് ആർജ്ജിത പിണ്ഡത്തിന്റെ ഫലമായുണ്ടാകുന്ന ഉയർന്ന മർദ്ദവും സാന്ദ്രതയും വെള്ളക്കുള്ളന്റെ കാമ്പിന്റെ താപനില ഉയർത്തുന്നു.ചന്ദ്രശേഖർസീമയിലെത്തനാവശ്യമായ പിണ്ഡത്തിന്റെ 1% ആർജ്ജിക്കുമ്പോൾത്തന്നെ ഏകദേശം 1000 വർഷം നീണ്ടുനിൽക്കാവുന്ന താപസംവഹന ചക്രം ആരംഭിക്കുന്നു.ഈ പ്രക്രിയയുടെ ഒരു ഘട്ടത്തിൽ കാർബൺ ഫ്യൂഷന്റെ ഫലമായി deflagration തുടങ്ങുന്നു.അതിനുശേഷം ഓക്സിജൻ ഫ്യൂഷൻ ആരഭിക്കുന്നുവെങ്കിലും ഓക്സിജന്റെ സമ്പൂർണജ്വലനം നടക്കുന്നില്ല.

വിസ്ഫോടനശേഷമുള്ള Type Ia സൂപ്പർനോവയ്ക്ക് സവിശേഷമായ light curve-പ്രകാശമാനവും സമയവും തമ്മിലുള്ള ആരേഖം- ഉണ്ട്.പ്രമാവധി പ്രകാശമാനത്തിനു സമീപമെത്തുമ്പോൾ സ്പെക്ട്രത്തിൽ ഇടത്തരം പിണ്ഡസംഖ്യയുള്ള-ഓക്സിജൻ മുതൽ കാൽസ്യം വരെ- മൂലകങ്ങളുടെ രേഖകൾ കാണം.ഇവയാണ് നക്ഷത്രത്തിലെ പുറംപാളിയിലെ പ്രധാനമൂലകങ്ങൾ.വിസ്ഫോടനം നടന്ന് മാസങ്ങൾ കഴിഞ്ഞ്,പുറംപാളികൾ വികസിച്ച് ഇല്ലാതായശേഷം,സ്പെക്ട്രത്തിൽ കാമ്പിലുള്ള ഭാരമേറിയ മൂലകങ്ങളുടെ സാന്നിദ്ധ്യം കാണാം. നിക്കൽ-56ന്റെ കൊബാൾട്ട്-56ലൂടെ ഇരുമ്പ്-56 ലേക്കുള്ള ആണവവികിരണം(Radio active decay) ഉയർന്ന ഊർജ്ജമുള്ള വിദ്യുത്കാന്തികതരംഗങ്ങൾ ഉണ്ടാക്കുന്നു.


</doc>
<doc id="139736" url="https://ml.wikipedia.org/wiki?curid=139736" title="ഐലന്റ് എക്സ്പ്രസ്">
ഐലന്റ് എക്സ്പ്രസ്

ഇന്ത്യൻ റെയിൽവേയുടെ ബംഗളൂരു സിറ്റി ജംഗ്ഷൻ റെയിൽവേ സ്റ്റേഷൻ, കന്യാകുമാരി റെയിൽ‌വേ സ്റ്റേഷൻ എന്നീ സ്റ്റേഷനുകളെ ബന്ധിപ്പിക്കുന്ന ദിവസേനയുള്ള ഒരു എക്സ്പ്രസ്സ് തീവണ്ടിയാണ്‌ ഐലന്റ് എക്സ്പ്രസ്. ഏകദേശം 944 കിലോമീറ്റർ ദൂരം സഞ്ചരിക്കുന്ന ഈ തീവണ്ടിക്ക് 45 സ്റ്റോപ്പുകൾ ഉണ്ട്. ബംഗളരുവിൽ നിന്ന് കന്യാകുമാരിയിലേക്ക് (നമ്പർ 16526) 21 മണിക്കൂർ 20 മിനുറ്റും കന്യാകുമാരിയിൽ നിന്നും ബംഗളരുവിലേക്ക്(6526) 21 മണിക്കൂർ , 20 മിനുറ്റുമാണ്‌ യാത്രാസമയം. കേരളത്തിലെ വൻ റയിൽ ദുന്തങ്ങളിലൊന്നായ പെരുമൺ ദുരന്തത്തിൽ അകപ്പെട്ട തീവണ്ടിയാണ്‌ ഐലന്റ് എക്സ്പ്രസ്സ്. തിരുവനന്തപുരം സെൻട്രൽ, എറണാകുളം ടൌൺ, പാലക്കാട്‌, കൃഷ്ണരാജപുരം, വൈറ്റ്ഫീൽഡ് തുടങ്ങിയവയാണ് പ്രധാന സ്റ്റോപ്പുകൾ. 


</doc>
<doc id="139740" url="https://ml.wikipedia.org/wiki?curid=139740" title="പിറ്റ് ബുൾ ടെറിയർ">
പിറ്റ് ബുൾ ടെറിയർ

പിറ്റ് ബുൾ ടെറിയർ അല്ലെങ്കിൽ പിറ്റ് ബുൾ എന്നറിയപ്പെടുന്ന ഈ നായ ; ബുൾഡോഗ്, ടെറിയർ എന്നിവയുടെ സങ്കരത്തിൽ ഉണ്ടായ ഇനമാണ്.
അമേരിക്കൻ പിറ്റ് ബുൾ ടെറിയർ, അമേരിക്കൻ സ്റ്റാഫ്ഫൊർഡ്ഷൈർ ടെറിയർ, സ്റ്റാഫ്ഫൊർഡ്ഷൈർ ബുൾ ടെറിയർ, തുടങ്ങിയവ പിറ്റ് ബുൾ ഇനത്തിൽ പെടുന്നു.ഇവയുടെ ജീവിത കാലയളവ് 12 വർഷമാണ്. ഒരു പ്രസവത്തിൽ 5-10 കുട്ടികൾ വരെ ഉണ്ടാകുന്നു.അംഗീകൃതമല്ലാത്ത, നായപ്പോരിൽ മുന്നിട്ട് നിൽക്കുന്നതിനാലാണ് ഇവയ്ക്ക് കീർത്തി സിദ്ധിച്ചത്.

നീളം കുറഞ്ഞ തിളക്കമുള്ള രോമങ്ങളാണ് ഇവയ്ക്ക്. ഉയരം 18-22 ഇഞ്ച് വരെയും ഭാരം 16-25 കിലോഗ്രാം വരെയും കാണപ്പെടുന്നു.

യു.എസ്സിൽ ഉൽഭവിച്ച സമന്യ വലിപ്പമുള്ള നായ വർഗ്ഗമാണിത്.വളരെ ഉൽസാഹഭരിതരും ശ്രദ്ധാലുക്കളൂം ആയ ഈ കൂട്ടർ അസാമാന്യ ധൈര്യശാലികലാണ്.ഉറച്ച മാംസപേശികൾ ഇവരുടേ പ്രത്യേകതയാണ്.യജമാനനോട് വളരെ കൂറൂള്ളവരാണ്. 


</doc>
<doc id="139742" url="https://ml.wikipedia.org/wiki?curid=139742" title="പുന്നല ശ്രീകുമാർ">
പുന്നല ശ്രീകുമാർ

കേരള പുലയർ മഹാസഭയുടെ ജനറൽ സെക്രട്ടറിയാണ് പുന്നല ശ്രീകുമാർ 2006 ഡിസംബർ 10 നാണ് ആദ്യമായി പുന്നല ശ്രീകുമാർ കെ.പി.എം.എസ് ന്റെ ജനറൽ സെക്രട്ടറി പദത്തിൽ എത്തിച്ചേരുന്നത്. 2010 ൽ കെ.പി.എം.എസ് സംഘടനയിൽ ഉണ്ടായ ക്രൈസിസിനെ തുടർന്ന് അദ്ദേഹം ജനറൽ സെക്രട്ടറി പദത്തിൽ നിന്ന് മാറി നിൽക്കുകയും രക്ഷാധികാരി എന്ന പദവിയിൽ നിന്നുകൊണ്ട് പ്രവർത്തനം നടത്തുകയും ചെയ്തു. കെ.പി.എം.എസ് നെ ഒരു സമ്മർദ്ദ ഗ്രൂപ്പായി മാറ്റിയെടുക്കുവാൻ അദ്ദേഹം നടത്തിയ പരിശ്രമങ്ങൾ എല്ലാം വിജയം കണ്ടു. മഹാത്മ അയ്യൻകാളിയുടെ പരിശ്രമങ്ങളെ കേരള സമൂഹത്തിന് മുന്നിൽ പരിചയപ്പെടുത്താനും അയ്യൻകാളിയെ കേരളസമൂഹത്തിന്റെ നെറുകയിൽ പ്രതിഷ്ഠിക്കാനും അദ്ദേഹത്തിന്റെ പരിശ്രമങ്ങൾ കൊണ്ട് സാധിച്ചു. 2008 ഫെബ്രുവരി 14 ന് യു.പി.എ.ചെയർ പേഴ്സൺ ശ്രീമതി സോണിയ ഗാന്ധി ഉദ്ഘാടനം ചെയ്ത എറണാകുളം മറൈൻ ഡ്രൈവിൽ 10 ലക്ഷം പുലയർ പങ്കെടുത്ത മഹാത്മ അയ്യൻകാളിയുടെ കാർഷിക സമരത്തിന്റെ നൂറാം വാർഷികം ശതാബ്ദി സംഗമം, 2008 സെപ്തംബർ മാസത്തിൽ നടത്തിയ രണ്ടാം ഭൂപരിഷ്കരണ പ്രക്ഷോഭ ജാഥ, 2009 ൽ തിരുവനന്തപുരം ശംഖുമുഖത്ത് നടത്തിയ ലോക്സഭാ സ്പീക്കർ ശ്രീമതി മീരാകുമാർ ഉദ്ഘാടനം ചെയ്ത 39-ാമത് സംസ്ഥാന സമ്മേളനം, ശ്രീമതി സി.കെ.ജാനു , ശ്രീ.എം.ഗീതാനന്ദൻ എന്നിവരോടൊപ്പം കണ്ണൂർ നിന്നും തിരുവനന്തപുരം വരെ നടത്തിയ നീതിയാത്ര കാന്പയിൻ, 2009 ൽ തന്നെ നടത്തിയ പരിണയം, 2010 ജനുവരി 29 ന് ശ്രീ മുകുൾ വാസ്നിക് എറണാകുളം മറൈൻ ഡ്രൈവിൽ ഉദ്ഘാടനം ചെയ്ത പരിണയം ലോഞ്ചിംഗ് പ്രോഗ്രാം, പാലക്കാട് വെച്ച് നടത്തിയ 40-ാം സംസ്ഥാന സമ്മേളനം, 2011 ഡിസംബർ 11 ന് തിരുവനന്തപുരത്ത് ചന്ദ്രൻ നായർ സ്റ്റേഡിയത്തിൽ വെച്ച് നടത്തിയ മഹാത്മ അയ്യൻകാളി പ്രജാസഭ പ്രവേശന ശതാബ്ദി സമ്മേളനം, 2015 ഒക്ടോബർ 2 ന് കൊല്ലം കുര്യോട്ടുമലയിൽ ഉദ്ഘാടനം ചെയ്ത അയ്യൻകാളി മെമ്മോറിയൽ ആർട്ട്സ് ആൻറ് സയൻസ് കോളേജ്, 2015 ഡിസംബർ 5 ന് തിരുവനന്തുപുത്ത് സംഘടിപ്പിച്ച രാജ്ഭവൻ മാർച്ച്, 2016 മുതൽ ഒരു വർഷക്കാലം നീണ്ടുനിന്ന അക്മാസ് കോളേജ് ഫണ്ട് കളക്ഷൻ പ്രോഗ്രാം, 2017 ആഗസ്റ്റ് 12-15 വരെ തൃശൂർ നടന്ന 46 മത് സംസ്ഥാന സമ്മേളനം അങ്ങനെ ഒട്ടേറെ പ്രോഗ്രാമുകളിലൂടെ കെ.പി.എം.എസിനെയും മഹാത്മാ അയ്യൻകാളിയെയും പൊതുസമൂഹത്തിന്റെ ഭാഗമായി അദ്ദേഹം പ്രതിഷ്ഠിച്ചു. 2017 ജൂലൈ 4 ന് പുന്നല ശ്രീകുമാറിന് എതിരായി വ്യവഹാരം നടന്നുവന്നിരുന്ന O.S.687-2010 എന്ന കേസിൽ വഞ്ചിയൂർ മുൻസിഫ് കോർട്ടിൽ നിന്നും അനുകൂല വിധി വരികയും 2017 ആഗസ്റ്റ് മാസം 15 ന് തൃശൂരിൽ നടന്ന സംസ്ഥാന സമ്മേളനത്തിലൂടെ 7 വർഷത്തെ ഇടവേളയ്ക്ക് ശേഷം വീണ്ടും ജനറൽ സെക്രട്ടറി പദത്തിലേയ്ക്ക് എത്തിച്ചേരുകയും ചെയ്തു. 

1970 ൽ പി.കെ.ചാത്തൻ മാസ്റ്റർ ആണ് കൊച്ചിയിലും തിരുവിതാംകൂറിലുമായി പരന്നു കിടന്നിരുന്ന പുലയ സംഘങ്ങളെ കൂട്ടിച്ചേർത്ത് കേരള പുലയർ മഹാസഭയ്ക്ക് രൂപം കൊടുത്തത്.

വിശദാംശങ്ങൾ ചേർത്തിട്ടില്ല.

കേരള പുലയർ മഹാസഭയുടെ പോഷക സംഘടയാണ് കേരള പുലയർ മഹിളാ ഫെഡറേഷൻ (കെ.പി.എം.എഫ്)

കേരള പുലയർ മഹാസഭയുടെ പോഷക സംഘടയാണ്.

കേരള പുലയർ മഹാസഭയുടെ പോഷക സംഘടയാണ്

കേരള പുലയർ മഹാസഭയുടെ പോഷക സംഘടയാണ്
കൂടുതൽ അന്വേഷണങ്ങൾക്ക്
http://pularvettam.blogspot.in/2015/08/blog-post_18.html
▼ 2016 (8)
▼ November (1)
AKMAS COLLEGE FUND SAMAHARANA CAMPAIGN
▼ August (2)
KPMS Avittaghosham
Flex College Fund
▼ July (1)
KPMS Jilla Nethru Yogam
▼ June (1)
Navothaana Smrithi Sangamam | Venganoor | 2016 Jun...
► March (2)
▼ January (1)
ശ്രീനാരായണഗുരുവിന്റെ ദർശനങ്ങൾ ചിലർ വളച്ചൊടിക...
▼ 2015 (121)
▼ December (6)
‪കെപിഎംഎസ്‬ 45-ാം സംസ്ഥാന സമ്മേളനം സ്വാഗത സംഘം ‪രൂ...
നഗരത്തെ നിശ്ചലമാക്കി കെപി.എം.എസ് കരുത്തറിയിച്ചു.
ഭൂരിപക്ഷ ഐക്യമുണ്ടായാൽ സാമൂഹിക നീതിയുണ്ടാവില്ല-പ...
സംവരണം അട്ടിമറിക്കാൻ ഇനിയും ശ്രമം തുടർന്നാൽ പട്ടേൽ...
സ്വകാര്യമേഖലയിലും സംവരണം വേണം-പുന്നല ശ്രീകുമാർ.
കെ.പി.എം.എസ് രാജ്ഭവൻ മാർച്ച് പത്ര വാർത്തകളിലൂടെ.
▼ November (8)
"ചെറുത്തുനിൽപ്പിൻറ്റെ സർഗ്ഗാരവം"
ചെറുത്തുനിൽപ്പിൻറ്റെ പെൺപക്ഷം
വ്യാജ ജാതി സർട്ടിഫിക്കറ്റ് നൽകുന്നവരെ പ്രോസിക...
ദളിത്പീഡനത്തിലും സംവരണം അട്ടിമറിക്കുന്നതിലും രാഷ്ട...
രാജ്ഭവൻ മാർച്ച് സംവരണ വിഭാഗങ്ങളുടെ പൊതുപ്രക്ഷോഭമാക...
KPMS MEMBERSHIP
കെ.പി.എം.എസ് നടത്തുന്ന രാജ്ഭവൻ മാർച്ചിന് വേടർ സർവ്...
ദളിത് പീഡനം: കെപിഎംഎസ് രാജ്ഭവൻ മാർച്ച് ഡിസംബര്...
▼ October (9)
പെരിനാട് വിപ്ലവത്തിൻറ്റെ 100-)o വാർഷികം -പത്രവാർത്...
അയ്യങ്കാളിയുടെ ജീവിതം പാഠ്യവിഷയമാക്കണം-വൃന്ദ കാരാട...
വിപ്ലവസ്മരണയിൽ പെൺകരുത്തറിയിച്ച് കെ.പി.എം.എഫ്...
നവോത്ഥാന മൂല്യങ്ങൾ ഇല്ലായ്‌മ ചെയ്യാനുള്ള നീക്കം ...
കെ.പി.എം.എഫ് സിൽവർ ജൂബിലി സമ്മേളനം
KPMF Silver Jubilee Sammelanam
KPMF സിൽവർ ജൂബിലി സമ്മേളനവും പെരിനാട് വിപ്ലവത്തിൻറ...
ആനുകൂല്യം പറ്റിയവരും സാമ്പത്തികസംവരണത്തെ പിന്തുണയ്...
AKMAS College Inauguration Flex
▼ September (7)
കെ.പി.വൈ.എം. നടത്തിയ മാര്ച്ചും ധർണ്ണയും
അയ്യൻ‌കാളി മെമ്മോറിയൽ കോളേജ് സമർപ്പണം
AKMAS COLLEGE Inauguration FLEX BOARDS
AKMAS College Inauguration Flex New
AKMAS കോളേജ് സമർപ്പണം
അയ്യൻ‌കാളി മെമ്മോറിയൽ ആര്ട്സ് ആൻഡ്‌ സയൻസ് കോളേജ് അ...
റെജിസ്ട്രേഷൻ ഫോം:മാധ്യമ-നവമാധ്യമ കൂട്ടായ്മ
▼ August (9)
മഹാത്മ അയ്യൻകാളി 153-മത് ജയന്തിയാഘോഷം
മഹാത്മ അയ്യൻകാളി ജയന്തി ആഘോഷം:ശാഖകളിൽ
അക്മാസ് കോളേജ്:വെബ്സൈറ്റ് ഉദ്ഘാടനം
സാമൂഹിക സമത്വമില്ലാതെ സാമ്പത്തിക സംവരണത്തിന് പ്രസക...
പുലർവെട്ടം ആർക്കേവ്സ്
പുലർവെട്ടം ഇപ്പോൾ മൊബൈലിലും
ഐക്യത്തിന് തടസ്സം സംവരണ വ്യവസ്ഥയോ?
ഐക്യം കൊണ്ട് അവസരസമത്വം ഉണ്ടാകില്ല- പുന്നല ശ്രീകുമ...
▼ July (8)
പുലർവെട്ടം അഞ്ചക്കം കടക്കുന്നു.
പാച്ചിറ സുഗതൻ അനുസ്മരണ സമ്മേളനം പുന്നല ശ്രീകുമാർ ഉ...
ആദരാഞ്ജലികൾ
ശ്രീ പാച്ചിറ സുഗതൻ ജീവിത രേഖ
കെ.പി.എം.എസിനെ അവഗണിക്കുന്നവർ തിരിച്ചടി നേരിടേണ്ടി...
പെൻഷൻ പ്രായം ഉയർത്തരുത് - പുന്നല ശ്രീകുമാർ
പട്ടികജാതി വനിതകൾ വികസനരംഗത്ത് മുന്നേറണം- പി.കെ...
കെ.പി.വൈ.എം. സംസ്ഥാന സമ്മേളനം തിരുവല്ലയിൽ
▼ June (14)
സാമൂഹിക ജീർണ്ണതകൾക്കെതിരെ ജാഗ്രത വേണം:പുന്നല ശ...
എയ്ഡഡ് മേഖലയിലെ സംവരണത്തിനായി പ്രക്ഷോഭമാരംഭിക്കും ...
KPYM Dc Conference Poster
KPYM Ernakulam DC Conference At Njarakkal , Kochi
"നവോത്ഥാന സ്മൃതി സംഗമം" അധഃസ്ഥിത ...
നവോത്ഥാന സ്മൃതി സംഗമം
KPYM Ernakulam DC Conference Flex
സ്വകാര്യമേഖലകളിൽ സംവരണം നടപ്പാക്കണം:സാബു കാരിശ്ശേര...
സംവരണം പാലിക്കണം -കെ.പി.വൈ.എം.
പട്ടികവിഭാഗം വനിതകൾക്ക് തൊഴിൽസാധ്യതയുള്ള പദ്ധത...
ചരിത്രകാരൻ എൻ.കെ. ജോസിനെ ആദരിച്ചു
ദളിത് സമുദായത്തിൽനിന്ന് എഴുത്തുകാർ ഉണ്ടാകണം- ക...
അശോകന്റെ ദുരൂഹമരണം: കെ.പി.എം.എസ്. രണ്ടാഘട്ട പ്രക്ഷ...
വിദ്യാർത്ഥി സ്‌റ്റൈപ്പന്റ് വിതരണം ചെയ്യണം -കെ.പി...
▼ May (6)
ദളിത് ബന്ധു എൻ.കെ ജോസിനെ കെ.പി.എം.എസ് ആദരിക്കുന്നു...
വിദ്യാഭ്യാസ പുരോഗതിയിലൂടെയേ യഥാർഥ സാമൂഹിക പുരോഗത...
ഹൈക്കോടതി നിർദ്ദേശം നടപ്പാക്കണം:കെ.പി.എം.എസ്
'ദേവസ്വം നിയമനം: സർക്കാർ നീക്കം സംവരണം അട്ടിമറ...
നവോത്ഥാനത്തിൻറ്റെ ശക്തികുറയുന്നതാണ് സാമൂഹികജീർണതയ്...
സമൂഹത്തെ ലഹരി വിമുക്തമാക്കാൻ പ്രയത്‌നിച്ച മഹാനായ...
▼ April (18)
രാഷ്ട്രീയവിവാദങ്ങളുയർത്തി ജനകീയവിഷയങ്ങളെ അട്ടിമറിക...
ചാത്തൻ മാസ്റ്ററുടെ ചരമവാർഷികം ആചരിച്ചു
സ്വകാര്യമേഖലയിലും സംവരണം വേണമെന്ന് കെ.പി.എം.എസ്.
ദൈവദശകം ആനന്ദസാഗരത്തിലേക്കുള്ള പരിണാമസന്ദേശം:എം.കെ...
കാസർകോട്,പാലക്കാട് ജില്ലകളിൽ ഇപ്പോഴും അയിത്തം: ഡോ...
എഴുത്തുകാരുണ്ടാകുമ്പോഴാണ് സമുദായം വളരുന്നത്- എം.കെ...
സാമ്പത്തിക സംവരണത്തിന് സമയമായിട്ടില്ല - മന്ത്രി അന...
കെ.പി.എം.എസ് : പി.കെ.രാജൻ പ്രസിഡന്റ്
സാമുദായിക സംവരണം അട്ടിമറിക്കാൻ അനുവദിക്കില്ല- കെ...
ശക്തിപ്രകടനത്തോടെ കെ.പി.എം::എസ്. സംസ്ഥാന സമ്മേളനത്...
KPMS State Conference Flex ,Logo
പന്തളം പഞ്ചമി സ്മൃതി അരങ്ങ്
ക​​​നൽ​​​ ​​​സൂ​​​ര്യൻ​ ​ ക​​​ഥ​​​ ​​​പ​​​റ​​​യു​​...
KPMS 44th STATE CONFERNCE BLOG
KPMS State Conference Flex
KPMS 44th State Conference Logo
KPMS State Conference Flex
അയ്യങ്കാളി മെമ്മോറിയൽ ആർട്സ് & സയൻസ് കോളേജ്
▼ March (16)
കെ.പി.എം.എസ്സിന്റെ ശക്തി പ്രാദേശിക പ്രവർത്തനങ്ങള...
KPMS 44th State Conferece: Logo| Alappuzha | 11-14...
KPMS 44th State Conferece | Alappuzha | 11-14 Apri...
ആത്മീയരംഗത്ത് ഇനിയും വിപ്ലവങ്ങൾ നടക്കേണ്ടതുണ്ട്-...
നവോത്ഥാനചരിത്രം വളച്ചൊടിക്കാൻ അനുവദിക്കില്ല -പുന...
പള്ളിവാൾ മിന്നിച്ച്, അരമണി കിലുക്കി, കാൽചിലമ്പ...
പുന്നല ശ്രീകുമാർ ചെയർമാൻ
കെ പി എം എസ് ആർട്‌സ് ആന്റ് സയൻസ് കോളജിന് ഭൂമി ...
കരുത്തറിയിച്ച് കെ.പി.എം.എസ്. പ്രകടനം; താലൂക്ക് യൂണ...
ചാത്തൻമാസ്റ്ററുടെ പ്രതിമ സ്ഥാപിക്കണം: കെ.പി.എം.എ...
അയിത്താചാരങ്ങൾ തലപൊക്കുന്നത് ജാഗ്രതയോടെ കാണണം:ബൈജു...
ആവശ്യങ്ങൾ അവകാശമാക്കാനുള്ള പോരാട്ടം ശക്തമാക്കും: പ...
പുലയർസമുദായം നാളെയുടെ ഗതി നിർണയിക്കുന്നതിൽ പ...
കേരളാ പുലയർ മഹിളാ ഫെഡറേഷൻ വനിതാ സമ്മേളനം
സാമൂഹിക ജീർണതകൾക്കെതിരെ നവോത്ഥാന ശക്തികളുടെ ഐക...
വ്യാവസായിക വളർച്ചയിൽ പട്ടികവിഭാഗങ്ങൾക്ക് അവസ...
▼ February (11)
സാമൂഹ്യജീർണതകൾ ഇപ്പോഴും നിലനിൽക്കുന്നു- പുന്...
നവോത്ഥാന പൈതൃകം മറക്കുന്നത് സാംസ്‌കാരിക അപചയം സൃഷ്...
പട്ടകജാതി വിഭാഗങ്ങളുടെ വികസന കാര്യത്തിൽ സർക്കാ...
പഞ്ചമി സ്വയം സഹായ സംഘം സംസ്ഥാന സമ്മേളനം 24 ന്
സാമൂഹികജീർണത കേരളത്തിന് അപമാനം -പുന്നല ശ്രീകുമാര...
പട്ടികജാതി വികസനനയം രൂപവത്കരിക്കണം - കെ.പി.എം.എസ്‌...
കേരളത്തിൽ ഫ്യൂഡലിസം അനുവദിക്കില്ല - പുന്നല ശ്രീക...
കെ.പി.എം.എസ്. സംസ്ഥാന സമ്മേളനം ആലപ്പുഴയിൽ
സിപിഎം നേതാക്കളുടെ മാനസികനില തെറ്റി: കെപിഎംഎസ്
കെ.പി.എം.എസ്. അങ്കമാലി യൂണിയൻ സമ്മേളനം
കെ.പി.എം.എസ്. ഇരവിച്ചിറ ശാഖ ഉദ്ഘാടനം ചെയ്തു
▼ January (9)
പട്ടികജാതിക്കാർ സ്വയംപര്യാപ്തത നേടണം- പുന്നല ശ്ര...
യുവജാഗ്രത- പത്രവാർത്തകളിലൂടെ
യുവജാഗ്രത
യുവജാഗ്രത - yuvajagratha
കെ.പി.എം.എസ്. പ്രവർത്തക യോഗം
ചർച്ചാവേദി
പുലർവെട്ടം എഴുത്തുകാരെ തേടുന്നു.
നമ്മുക്ക് സംവദിക്കാം.
പ്രിയ സുഹൃത്തേ പുലർവെട്ടം പതിവായി സന്ദർശിക്കുന്ന...
▼ 2014 (36)
▼ December (11)
ലോകസമാധാനത്തിനായി ദൈവദശകം എഴുതിത്തുടങ്ങി
അവസരസമത്വത്തിനായി പോരാട്ടം തുടരും- പുന്നല ശ്രീകുമാ...
യുവജാഗ്രത-കോട്ടയം
യുവജാഗ്രത‬
യുവജാഗ്രത-തിരുവനന്തപുരം‬
സ്ത്രീ വിമോചനം അല്ല;വേണ്ടത് ശാക്തീകരണം -പുന്നല ശ്ര...
യുവജാഗ്രത-പത്തനംതിട്ട
‎യുവജാഗ്രത‬-എർണാകുളം
യുവജാഗ്രത‬-ആലപ്പുഴ
Yuva Jagratha
സംവരണത്തെ തൊഴിൽദാന പദ്ധതിയായി കുറച്ചുകാണരുത് -പു...
▼ November (10)
കേരളത്തിലെ പുലയ സംഘടനകളുടെ ചരിത്രം
ജോതിറാവു ഗോവിന്ദറാവു ഫൂലെ വിടവാങ്ങിയിട്ടു ഇന്ന് 12...
കേരള പ്രോ വി.സി.ക്കെതിരായ ഗൂഢാലോചന ആസൂത്രിതം- പുന...
പൂത്താലം നടത്തുന്നതിനെതിരെയുള്ള പ്രതിഷേധം അപലപനീയം...
ദളിത് സ്ത്രീ സമ്മേളനം പുന്നല ശ്രീകുമാർ ഉദ്ഘാടനം ചെ...
ദളിത് സ്ത്രീ സമ്മേളനം പുന്നല ശ്രീകുമാർ ഉദ്ഘാടനം ചെ...
കേന്ദ്രസർവകലാശാലയ്ക്ക് അയ്യൻകാളിയുടെ പേര് നൽ...
കെ.പി.എം.എസ് മെമ്പർഷിപ്പ് ക്യാമ്പയിൻ
akmas കോളേജ്
സാമൂഹ്യ ജീർണതകൾ തടയാൻ കൂട്ടായ ശ്രമം വേണം - പ...
▼ October (14)
മഹാത്മ അയ്യൻകാളി ജയന്തി പൊതു അവധിയായി പ്രഖ്യാപിച്ച...
മഹാത്മ അയ്യൻകാളി ജയന്തി പൊതു അവധിയായി പ്രഖ്യാപിച്ച...
മഹാത്മ അയ്യങ്കാളി ജയന്തി പൊതു അവധി..
"മഹാത്മ അയ്യൻങ്കാളി ജന്മദിനംപൊതു അവധിയായി പ്രഖ്യാപ...
സമുദായപ്രവർത്തനത്തെ രാഷ്ട്രീയ പാർട്ടികൾ വിമര...
വി.സി നിയമനങ്ങളിൽ പട്ടികജാതിക്കാരെ അവഗണിച്ചു: പുന്...
Pularvettam Committee
Pularvettam Team
പുലർവെട്ടം ബ്ലോഗ്‌ : നിയമങ്ങൾ ; നിർദ്ദേശങ്ങൾ ; മര്...
നിങ്ങളുടെ വിവരങ്ങൾ തരിക.
നമുക്കൊന്ന് പരിചയപ്പെട്ടാലോ...
വരൂ നമ്മുക്കൊത്തു കൂടാം.
▼ February (1)
Abhivadyangal : KPMS
▼ 2013 (10)
▼ November (1)
Yugasmrithy | 20 Dec 2013 | Kochi
▼ August (1)
K Vidyadharan, Treasurer, KPMS (from Aug 2013)
▼ June (2)
A Pioneer. A Revolutionary. A Hero.
test
▼ May (1)
Sri. P K CHATHAN MASTER
▼ April (1)
KPYM State Conference
▼ March (4)
Swathanthrya Sangamam Thiruvananathapuram
Swathanthrya Sangamam | Kerala Dalith Pinnokka Mun...
KPMS Ernakulam District Conference | 31 March 2013...
Punnala Sreekumar Photographs
▼ 2012 (82)
▼ December (2)
PARINAYAM 2013 | Ernakulam | 17 Dec 2012
സ്മരണാഞ്ജലി
▼ November (3)
സംവരണ കമ്മീഷനെ നിയോഗിക്കണം - ദളിത് പിന്നാക്ക മുന്ന...
പഞ്ചമി സെക്രട്ടെരിയറ്റ്‌ മാർച്ച് , ധർണ്ണ | 1 N...
▼ October (1)
'പരിണയം' ഫണ്ട് ഏറ്റുവാങ്ങി.
▼ September (1)
Panchami Nethru Sangamam | 20 Sep 2012 | Villege G...
▼ August (13)
ഹിന്ദു ലീഗിനെ പരാജയപ്പെടുത്തും -കെപിഎംഎസ്
മഹാത്മാ അയ്യൻകാളി 150-മത് ജയന്തി ദിനാഘോഷം | ചേര്...
P K Raghavan ANUSMARANAM | 19 Aug 2012 | Sasthamko...
Panchami 3rd Conference : Prathinidhi Sammelanam
Prakadanathinu Thudakkam
Aveshapperumazha...
Samkarika Ghoshayathra Chila Drishyangal...
Lakshangale katthu...
Pothusammelanam
Sammelanam Thudarumbozhum Avasanikkatha Prakadanam...
Panchami 3rd Conference
▼ July (5)
Panchami 3rd Conference Poster
Panchami Varshikam | Thiruvananthapuram
KPYM NIYAMASABHA MARCH . 15 JULY 2012
കുടുംബശ്രീക്ക് സമാനമായ പരിഗണന പഞ്ചമി സ്വയം സഹായസംഘ...
പട്ടികവിഭാഗങ്ങളുടെ പേരിൽ രാഷ്ര്ടീയ മുതലെടുപ്പ് അ...
▼ May (3)
PRAKADANAM
STAGE
▼ April (14)
വെങ്ങാനൂർ അയ്യൻ‌കാളി സ്മൃതി മണ്ഡപം ശ്രീ അയ്യന്...
Registration
KPMS 41st State Conference | Pusparchana
KPMS 41st STATE SAMMELANAM PRAKADANAM 2 | 20 April...
KPMS State Sammelanam DEEPASIKHA PRAYAANAM 19,20 A...
Kpms State Sammelanam DEEPASIKHA PRAYAANAM 19,20 A...
Dr B R Ambedkar Janmadinam News
Dr. B R Ambedkar Janmadinaghosham | Mahakavi G Aud...
Kpym circular
Dr. B R Ambedkar Birthday Celebrations | G Auditor...
KPMS 41st STATE CONFERENCE
KPYM 2012-13 STATE COMMITTEE
KPMS ERNAKULAM JILLA SAMMELANAM | KAKKANADU | 5 AP...
KPYM STATE CONFERENCE | CHENGANNUR | 7,8 APRIL 201...
▼ March (11)
KPMS Ernakulam District Conference | Kakkanadu - T...
KPMF - KPYM ERNAKULAM JILLASAMMELANAM | 23 MAR 201...
കെ.പി.എം.എസ്.മാന്നാർ യൂണിയൻ വാർഷികം: പ്രതിനി...
KPMS State Sammelanam | Kollam | 20,21,22 April 20...
KPYM - KPMF Ernakulam Jilla Sammelanam
KPMF - KPYM Ernakulam District Conference | Paravo...
പിറവം തിരഞ്ഞെടുപ്പിൽ KPMS മനസാക്ഷി വോട്ട് ചെയ്യു...
KPYM State Committee | Chengannur Union Committe O...
KPMS PARAVOOR UNION CONFERENCE | 11,12 MARCH 2012
KPMS PIRAVOM CONVENTION
KPMS KUNNATHUNADU LAYANA SAMMELANAM VIDEO
▼ February (22)
നാരായണ പണിക്കർക്ക് കെ.പി.എം.എസ്സിന്റെ സ്നേഹാദരങ്...
കെ പി എം എസ് കുന്നത്തുനാട് ലയന സമ്മേളനം
KPMS Layanasammelanam
KPMS Kunnathunadu Union Layanasammelanam Punnala S...
KPMS Layana Sammelanam | Perumbavoor | 27 Feb 2012...
സംവരണമില്ലാതെ നിലനിൽക്കുന്ന സമൂഹമായി പട്ടികജാതി ...
കെ.പി.എം.എസ്. മാവേലിക്കര യൂണിയൻ സമ്മേളനം
കെ.പി.വൈ.എം. സംസ്ഥാനസമ്മേളനം ചെങ്ങന്നൂരിൽ
കെപിഎംഎസ് കോതമംഗലം യൂണിയൻ വാർഷികം
കില റിപ്പോർട്ട് പുറത്തുവിടണം കെപിഎംഎസ്
പഞ്ചമി കൺവീനർമാർക്കുള്ള പരിശീലനം
കെ.പി.എം.എസ് കൂടുതൽ സാമൂഹിക ക്ഷേമപദ്ധതികൾ നടപ്...
പന്ത്രണ്ടാം പഞ്ചവൽസര പദ്ധതി കരടു സമീപന രേഖ
KPYM Membership Form
Parinayam 2012
കേരള പുലയർ മഹാസഭ
Parinayam Video
'പരിണയ'ത്തിലൂടെ പുതുജീവിതത്തിലേക്ക് 'നവ'ദമ്പതിമാര്...
കെ.പി.എം.എസ്സിന്റെ നേതൃത്വത്തിൽ സമൂഹവിവാഹം
▼ January (7)
KPMS Eramalloor 318 Branch Mahathma Ayyankali Sabh...
Parinayam | Sadhujana Swapnangalil Mangalya Saubha...
Panchami Samrambhakathwa Parisheelanam | Ernakulam...
Mahathma Ayyankali Prajasabha Praveshana Sadabdi S...
"Tharangolsavam" - Kalathipadi Branch | Aluva Unio...
മഹാത്മാ അയ്യങ്കാളി
സമൂഹത്തെ പിന്നോട്ടുവലിക്കുന്നവരെ അസ്വസ്ഥരാക്കുന്ന ...
▼ 2011 (127)
▼ December (6)
Aroor Chirayilthara Sree Devi Kshethram: Sapthaham...
നിങ്ങളുടെ വാർത്തകൾക്കും സ്വാഗതം...
Charithra Samavadam | Mahathma Ayyankali Prajasabh...
Sabhapraveshana Sadabdi - Press News
▼ November (6)
Mahathama Ayyankali Sabhapraveshana Sadabdi
KPYM Secretariat March | 23 Nov 2011
CALENDAR OF 100 YEARS
മഹാത്മാ അയ്യൻ‌കാളി സഭാപ്രവേശന ശതാബ്ദി | തിരുവനന്...
ഇന്ധന വിലക്കയറ്റം: ദേശീയ പാതയിൽ കെ.പി.വൈ.എം. പ്ര...
Mahathma Ayyankali Sabhapraveshana Sadabdi Celebra...
▼ October (8)
Voters ID Card | വോട്ടർ പട്ടികയിൽ പേര് ചേർക്...
Award Flex
Dr. Baba Sahib Ambedkar Award
KPMS Trippunithura Union Samudaya Sangamam | Edakk...
KPMS Ernakulam DC Circular | 22 Oct 2011
Mahathma Ayyankali : Avarnapakshathinte Therali
CC Babu , General Secretary KPYM
▼ September (11)
Panchami Viduthal Certificate
Kaladi Sarvakala Shala Uparodham | 27 Sep 2011 |
READ & WRITE MALAYALAM
കെ.പി.എം.എസ് Mahathma Ayyankaliസമൂഹത്തെ പിന്നോട്...
KPMS Ernakulam DC Circular 2011-01KPYM State Circu...
Important MAIL IDsRAKSHAADHIKARI, KPMS (orkut page...
മഹാത്മാ അയ്യൻ‌കാളി ജന്മദിനാഘോഷം: സമാപനം പുന്നല ശ...
Kalady Sarvakalasala UPARODHAM | 2011 Sep 26
Mahathma Ayyankali : A Pioneer. A Revolutionary. A...
Onam Greetings
ADARANJALIKAL
▼ August (26)
PRAKADANAM
KPMS 40th State Conference
Suhruth Sammelanam
Suhruth Sammelanam
KPMS 40th State Conference: Media Seminar
KPMS 40th State Conference: Media Seminar
KPMS 40th State Conference: Delegate Conference
Deepashikha Prayaanam - Program Notice
Keraleeya Pattika Janasamaajam | Layana Sammelanam...
Click Here to Download Printable File
Click Here to Download Printable File
Click Here to Download Printable File
((((Click Here to Download Original File for Print...
ദീപ ശിഖ പ്രയാണം ആഗസ്റ്റ്‌ 15 ന്.
(((Click Here to Download Original File for Printi...
▼ July (13)
FLEX BOARDS
01 puthumanniladyathe.wma02 kadutha veyilil.wma03 ...
പഞ്ചമി സ്വയം സഹായ സംഘം | സംസ്ഥാന വാർഷിക സമ്മേളനം...
Panchami Swayam Sahaya Sangham State Varshika Samm...
Leaders PhotographsMahathma AyyankaliPunnala Sreek...
KPYM State Convention | Haripaadu | 17 July 2011
പ്രകടനം 20 ന് പാലക്കാട്
കെ.പി.എം.എസ് സമ്മേളനം പാലക്കാടിന്റെ ചുവരുകൾ നി...
Panchami Swayam Sahaya Sangham : State Conference
Panchami State Varshikam : Swagatha Sangham Roopee...
▼ June (11)
KPMS Upavasam | Palayam Rakthasakshi Mandapam, Thi...
KPMS Upavasam - Palayam Rakthasakshi Mandapam - Th...
KPMS Kollam District Conference | CSI Auditorium |...
KPMS Ernakulam District Conference 29-30 May 2011
KPMS Ernanakulam District Conference - 29-30 May 2...
▼ May (1)
Fwd: ഏറണാകുളം ജില്ല പഞ്ചമി - മഹിള ഫെഡറേഷൻ നേതൃയോ...
▼ April (3)
മനഃസാക്ഷി വോട്ട് ചെയ്യണം - പുന്നല ശ്രീകുമാർ
Cast conscience vote: KPMS
KPMS Alappuzha District Convention
▼ March (19)
Circular
നീതിയാത്ര സമാപന സംഗമം : മാർഗ്ഗ നിർദ്ദേശങ്ങൾ
Neethiyathra Videos
Documents
Order in IA 7647/2010 in OS 1166/2010
Neethiyathra @ Alangadu
Neethiyathra @ Paravoor
Neethiyathra @ Paravoor
Neethiyathra @ Kodungallur
Sweekaranam @ Mala
Sweekaranam @ Mala Union
നീതിയാത്ര: വൈക്കത്ത് സ്വീകരണം 7ന്
Sweekaranam Kaakkanadu-Thrikkaakkara
Vellangallur Sweekaranam
Chalakkudi Sweekaranam
Neethiyathra
Neethiyathra
Neethiyathra
Neethiyathra
▼ February (16)
പറവൂർ യൂണിയൻ ഇറക്കിയ നോട്ടീസ് 
എറണാകുളം ജില്ലയിലെ പറവൂരിൽ ഉയർന്ന പ്രചരണ ബോർ...
നീതിയാത്ര അംഗങ്ങൾ ശ്രീനാരായണ ആശ്രമം സന്ദർശിച്ച...
ആറളം ഫാമിലെ പുനരധിവാസം അവസാനിപ്പിച്ച നടപടി പുന: പര...
അസംഘടിത വിഭാഗങ്ങൾക്ക് ഭൂമിയും തൊഴിലും ഉറപ്പാക്കണ...
നീതിയാത്രയ്ക്ക് സ്വീകരണം നൽകി
Neethiyathra Advertisement
Neethiyathra Flex Boards
KPYM BLOG REPORTERS
KPMS Kochi Union Conference | Njarakkal | 20 Feb 2...
KPYM Mala Union Convention | 20 Feb 2011 | Paramar...
KPYM State Convention | News | 7 Feb 2011
KPYM State Convention Adoor | 6 Feb 2011 | Inaugur...
കെ.പി.വൈ.എം. മെമ്പർഷിപ്പ് കാമ്പൈൻ വിജയിപ്പിക്ക...
KPYM സംസ്ഥാന ജനറൽ കൌൺസിൽ പ്രതിനിധികൾക്ക് സ...
KPYM State General Council | 06 Feb 2010 | Adoor
▼ January (7)
Neerikkodu Branch (Alangadu Union) 35th Anniversar...
"Nethi Yathra"- Samaraprakhyaapana Convention | 25...
N.S.S ന്റെ രാഷ്ടീയനിലപാടുകൾ
സാമുദായക ശക്തികളും രാഷ്ട്രീയവും
KPYM State Circular 11 Jan 2011
Download Printable PDF File Here
VIDEOS
▼ 2010 (32)
▼ December (13)
2007...പുതിയ നേതൃത്വം... പുതിയ വഴിക...
2010 ഡിസംബറിൽ ഈ ബ്ലോഗ്‌ സന്ദർശിച്ചവർ
അടിസ്ഥാന യുവതയുടെ സമരവീര്യം ചരിത്രമെഴുതിയ പ്രകട...
KPYM Secretariat March | Dec 30
മൂവാറ്റുപുഴ യൂണിയൻ - സംയുക്ത കൺവെന്ഷൻ | 26 D...
കെ.പി.എം.എസ് കേസ് എത്രയും വേഗം തീർപ്പാക്കാൻ ഹൈ...
കൂടുതൽ ചിത്രങ്ങൾക്ക് ഡോകുമെന്റ്സ് ലിങ്ക് പ്രയോ...
കെ.പി.വൈ.എം | സെക്രട്ടേറിയറ്റ് മാർച്ച് | 2010 De...
KPYM Chengannur Union Committee
കെ.പി.വൈ.എം സംസ്ഥാന കമ്മിറ്റി 18.12.2010
KPYM Alappuzha District Conference | 26 Dec 2010
KPYM Union Conventions - Allappuzha District
SP Office March | KPMS Ernakulam Dist. Committee |...
▼ November (4)
എറണാകുളം ജില്ല KPMF, KPYM സംയുക്ത കൺവെൻഷൻ 28...
കെ.പി.വൈ.എം സംസ്ഥാന ജനറൽ കൌൺസിൽ
കോടതിയലക്ഷ്യ കേസു തള്ളി (18 Nov 2010)
കെ.പി.വൈ.എം സംസ്ഥാന കമ്മിറ്റി 13.11.2010
▼ September (1)
കെ.പി.വൈ.എം സംസ്ഥാന കമ്മിറ്റി 16.9.2010 (വ്യാഴാഴ്ച...
▼ August (2)
കെ.പി.വൈ.എം സംസ്ഥാന കമ്മിറ്റി 12.08.2010 (വ്യാഴാഴ്...
കെ.പി.എം.എസ് സംസ്ഥാന സമ്മേളനം 2010 ആഗസ്റ്റ്‌ 15,16...
▼ July (5)
KPYM Circular July 2010
Ayyankali History
KPYM State Convention at Ernakulam | 28 july 2010
കെ.പി.വൈ.എം സംസ്ഥാന കമ്മിറ്റി 15.07.2010 (വ്യാഴാഴ്...
▼ May (2)
KPMS Circular
കെ.പി.വൈ.എം സംസ്ഥാന കമ്മിറ്റി 14.05.2010 (വെള്ളിയാ...
▼ April (1)
കെ.പി.വൈ.എം ഏറണാകുളം ജില്ല വാർഷിക പൊതുയോഗം
▼ March (2)
സ്നേഹാഭിവാദ്യങ്ങൾ !!!
കെ.പി.വൈ.എം. സ്റ്റേറ്റ് ക്യാമ്പ്‌ - മാർച്ച്‌ 17-...
▼ February (1)
കെ.പി.വൈ.എം സംസ്ഥാന കമ്മിറ്റി 19.02.2010
▼ January (1)
പഞ്ചമി poster
▼ 2009 (9)
▼ December (1)
Forms For Membership Details
▼ November (3)
കെ.പി.വൈ.എം സംസ്ഥാന കമ്മിറ്റി 20.11.2009
KPYM Membership 2009 ( Nov 22-30)
ഈ ബ്ലോഗ്‌ നിങ്ങളുടെയും കൂടിയാണ്...
▼ October (5)
Visitors Comments Form / സന്ദർശകർക്കും നിർദ്...
KPYM Union Committee Form
Circular 05/2009
സർക്കുലർ
മലയാളത്തിൽ കുറിപ്പുകൾ എഴുതാൻ
▼ 2006 (1)
▼ December (1)
kpms കലണ്ടർ

</doc>
<doc id="139744" url="https://ml.wikipedia.org/wiki?curid=139744" title="അപ്പോസ്തല">
അപ്പോസ്തല

സുവിശേഷം പ്രചരിപ്പിക്കുവാനും സഭക്ക് ആത്മീയ നേതൃത്വം നല്കുവാനും യേശുക്രിസ്തുവിൽ നിന്ന് പ്രത്യേകം പരിശീലനവും ഉപദേശവും ലഭിച്ച തിരഞ്ഞെടുക്കപ്പെട്ട ശിഷ്യൻമാരെ അപ്പോസ്തലന്മാർ അഥവാ ശ്ലീഹന്മാർ എന്നറിയപ്പെടുന്നു. അതിനാൽ അപ്പോസ്തലൻ എന്ന പദത്തിനു കേവലം ഒരു ശിഷ്യൻ എന്നതിനേക്കാൾ ഏറെ അർത്ഥവ്യാപ്തിയുണ്ട്. ഇവർ ക്രിസ്തുവിന്റെ സന്തതസഹചാരികളും അദ്ദേഹത്തിന്റെ ജീവിതത്തിനും മരണത്തിനും ദൃക്സാക്ഷികളുമായിരുന്നു. അപ്പോസ്തലന്മാർക്ക് ചില അധികാരങ്ങൾ ക്രിസ്തു കൽപ്പിച്ചു നൽകിയതായി സുവിശേഷങ്ങളിൽ പരാമർശിക്കപ്പെട്ടിട്ടുണ്ട്. യേശുക്രിസ്തുവിന്റെ കാലശേഷം സുവിശേഷം ലോകമെങ്ങും പ്രചരിക്കപ്പെട്ടത് പ്രധാനമായും അപ്പോസ്തലൻമാരിലൂടെ ആയിരുന്നു. പത്രോസ് ആയിരുന്നു അപ്പോസ്തല സംഘത്തിന്റെ നേതാവ്. ഗ്രീക്ക് പുതിയനിയമത്തിൽ ഉപയോഗിച്ചിരിക്കുന്ന "അപ്പോസ്റ്റലോസ്" (ἀπόστολος) എന്ന വാക്കിൽ നിന്നും ഉരുത്തിരിഞ്ഞതാണ് അപ്പോസ്തലൻ എന്ന പദം, 'സന്ദേശവാഹകനായി അയയ്ക്കപ്പെട്ടവൻ' എന്നാണ് ഈ പദത്തിന്റെ അർത്ഥം. "ശ്ലീഹാ" എന്ന അരമായ പദവും ഇതേ അർത്ഥത്തിൽ ഉപയോഗിച്ചുവരുന്നു. ശ്ലീഹാ എന്നാൽ 'സ്ഥാനപതി' എന്നാണ് അർത്ഥം.
യേശുക്രിസ്തു,തന്റെ ശിഷ്യഗണത്തിൽ നിന്ന് പന്ത്രണ്ട് പേരെ തെരഞ്ഞെടുത്ത് അപ്പോസ്തലന്മാർ പേർ വിളിച്ചതായി സുവിശേഷങ്ങളിൽ രേഖപ്പെടുത്തിയിരിക്കുന്നു. ലൂക്കോസിന്റെ സുവിശേഷത്തിൽ ഈ പന്ത്രണ്ട് അപ്പോസ്തലന്മാരുടെ പേരുകൾ ഇപ്രകാരം നൽകിയിരിക്കുന്നു: 
അപ്പോസ്തലസംഘത്തിലെ അംഗങ്ങളുടെ പേരുകൾ മത്തായിയുടെ സുവിശേഷത്തിലും മർക്കോസിന്റെ സുവിശേഷത്തിലും നൽകിയിട്ടുണ്ട്. 

യേശുവിനെ ഒറ്റിക്കൊടുക്കുകയും സ്വയമായി ജീവനൊടുക്കുകയും ചെയ്ത ഈസ്കായ്യോർത്ത് യൂദാ നഷ്ടപ്പെടുത്തിയ അപ്പോസ്തല സ്ഥാനത്തേക്ക് മറ്റൊരാളെ കണ്ടെത്തുവാൻ ക്രിസ്തുശിഷ്യന്മാർ താത്പര്യപ്പെട്ടു. അപ്രകാരം യേശുവിന്റെ പ്രവർത്തനങ്ങൾക്കും പ്രബോധനങ്ങൾക്കും സാക്ഷ്യം വഹിച്ചിരുന്നവരിൽ നിന്ന് യുസ്തോസ് എന്നും ബർശബാ എന്നും പേരുകളുള്ള യോസഫ്, മത്ഥിയാസ് എന്നിവരെ തെരഞ്ഞെടുക്കുകയും അവരിൽ കൂടുതൽ യോഗ്യനായ വ്യക്തിയെ കണ്ടെത്തുവാനായി ചീട്ടിടുകയും ചെയ്തു. ചീട്ട് മത്ഥിയാസിനു വീഴുകയും അദ്ദേഹത്തെ അപ്പോസ്തലഗണത്തിൽ ഉൾപ്പെടുത്തുകയും ചെയ്തു.

ഈ പന്ത്രണ്ടു പേരിൽ പെടാത്ത അപ്പോസ്തലൻമാരും ഉണ്ടായിരുന്നുവെന്നതിന് ബൈബിളിൽ സൂചനകൾ ഉണ്ട്. അപ്പോസ്തലപ്രവൃത്തികളുടെ രചയിതാവ് പൗലോസിനെയും ബർണബാസിനെയും അപ്പോസ്തലന്മാർ എന്നു തന്നെയാണ് വിശേഷിപ്പിക്കുന്നത് (അപ്പോസ്തലപ്രവൃത്തികൾ 14:14). മാത്രമല്ല പൗലോസ് തന്റെ ലേഖനങ്ങളിൽ സ്വയം പരിചയപ്പെടുത്തുന്നത് 'ദൈവേഷ്ടത്താൽ യേശുക്രിസ്തുവിന്റെ അപ്പൊസ്തലനായി വിളിക്കപ്പെട്ട പൗലോസ്' എന്നാണ്. റോമാക്കാർക്കെഴുതിയ ലേഖനത്തിൽ അദ്ദേഹം 'വിജാതീയരുടെ അപ്പോസ്തലൻ' എന്ന പദവി സ്വയം ഏറ്റെടുക്കുന്നു. താനും ഒരു അപ്പോസ്തലനാണെന്ന ആത്മാവബോധം പൗലോസിൽ ശക്തമായിരുന്നു എന്ന് അദ്ദേഹത്തിന്റെ ലേഖനങ്ങളിൽ നിന്ന് മനസ്സിലാക്കാൻ സാധിക്കും.
 . യഹൂദ വിശ്വാസപ്രകാരം ഇസ്രായേൽക്കാർക്ക് 12 ഗോത്രങ്ങളും 12 ഗോത്രത്തലവൻമാരും ഉണ്ടായിരുന്നു. ക്രിസ്തു തന്റെ പ്രതിനിധികളായി 'പന്ത്രണ്ടു പേരെ' തിരഞ്ഞെടുത്തതിനടിസ്ഥാനം ഈ പാരമ്പര്യമാണെന്ന് കരുതപ്പെടുന്നു.


</doc>
<doc id="139761" url="https://ml.wikipedia.org/wiki?curid=139761" title="ദോഡ">
ദോഡ

ജമ്മു-കാശ്മീർ സംസ്ഥാനത്തിലെ ഒരു ജില്ലയും അതിന്റെ ആസ്ഥാനവുമാണ് ദോഡ. കാർഗിൽ യുദ്ധകാലത്ത് വളരെയേറെ വാർത്താപ്രാധാന്യം നേടിയ പ്രദേശമാണ് ദോഡ. മുമ്പ് ഉധംപൂർ ജില്ലയുടെ ഭാഗമായിരുന്നു ഈ പ്രദേശം. 1948-ൽ പുതിയ ജില്ലയായി മാറി. വിസ്തീർണം: 1,16,191 ച.കി.മീ.; ജനസംഖ്യ: 6,90,474 (2001); ജനസാന്ദ്രത: 59/ ച.കി.മീ. (2001); അതിരുകൾ: വടക്ക് അനന്ത്നാഗ് ജില്ലയും ഉധംപൂർജില്ലയും, തെക്കുപടിഞ്ഞാറും തെക്കും ഉധംപൂർജില്ലയും ഹിമാചൽപ്രദേശും, കിഴക്കും തെക്കുകിഴക്കും ലേ ജില്ല.

നിമ്നതടങ്ങളും സമതലങ്ങളും ഉൾക്കൊള്ളുന്ന മലമ്പ്രദേശമാണ് ദോഡ. ഈ ജില്ലയിലെ മിക്ക പർവതശിഖരങ്ങൾക്കും 3,400 മീറ്ററിലധികം ഉയരമുണ്ട്. ചന്ദ്രഭാഗ എന്നു വിളിക്കുന്ന ചിനാബ് ആണ് മുഖ്യ നദി. ജനങ്ങളുടെ അടിസ്ഥാന ഉപജീവനമാർഗ്ഗം കാർഷികവൃത്തിയാണ്. നെല്ല്, ഗോതമ്പ്, ചോളം എന്നിവയാണ് ജില്ലയിൽ പ്രധാനമായി കൃഷിചെയ്യുന്നത്. കുങ്കുമപ്പൂവിന്റെ ഉത്പാദനത്തിലും പ്രശസ്തമാണ് ദോഡ. ആടു വളർത്തലിനും ഉദ്യാനക്കൃഷിക്കും ജില്ലയിൽ ഏറെ പ്രാധാന്യം ലഭിച്ചിരിക്കുന്നു. ഇന്ദ്രനീലം (Saphire) ഖനനം ചെയ്യപ്പെടുന്ന ചില ഖനികൾ ജില്ലയിലുണ്ട്. പച്ചക്കറികൾ, വാൽനട്ട്, കുങ്കുമപ്പൂവ്, തേൻ, കമ്പിളി, തടി എന്നിവ ജില്ലയിലെ മുഖ്യ കയറ്റുമതി ഉത്പന്നങ്ങളാണ്.

മുസ്ലിങ്ങൾക്കാണ് ജില്ലാ ജനസംഖ്യയിൽ ഭൂരിപക്ഷം. ഹിന്ദുക്കൾ രണ്ടാം സ്ഥാനത്ത് നില്ക്കുന്നു. ഉർദു, കാശ്മീരി, ഡോഗ്രി, ഹിന്ദി എന്നിവയാണ് ഇവിടത്തെ മുഖ്യ ഭാഷകൾ. 2001-ലെ കണക്കനുസരിച്ച് 46.92% ആയിരുന്നു ജില്ലയിലെ സാക്ഷരതാ നിരക്ക്. മതിയായ ഗതാഗത സൌകര്യങ്ങളുടെ അഭാവം ദോഡ ജില്ലയുടെ സാമൂഹിക-സാമ്പത്തിക വികസനത്തിന് പ്രതിസന്ധി സൃഷ്ടിക്കുന്നു. റോഡ് ഗതാഗതത്തിന്റെ വികസനത്തിനായി നിരവധി പദ്ധതികൾ ജില്ലാ ഭരണകൂടം നടപ്പിലാക്കിവരുന്നുണ്ട്.

പട്നി ടോപ്, ഛോട്ടാ കാശ്മീർ, മുസ്ലിം തീർഥാടന കേന്ദ്രങ്ങളായ സിയഹത് ഫരിദ്-ഉൽ-ദിൻ സാഹിബ്, അസ്രാരി-ഇ-ഷെറിഫ്, സിയാറത് ഗാൻ ദെർ ഷാ, ഷെയ്ഖ് സൈൻ-ഇൻ-അബ്ദീൻ വാലി താമസിച്ചിരുന്നെന്ന് വിശ്വസിക്കപ്പെടുന്ന ബാൻദർ കോട് ഗുഹ, ഹൈന്ദവ തീർഥാടന കേന്ദ്രങ്ങളായ ത്രിസന്ധ്യ ദേവലായം, ബസാക് നാഗ്, സാർതൽ ദേവീക്ഷേത്രം, വാസുകി നാഗ് ക്ഷേത്രങ്ങൾ, ലിംഗ്വേശ്വർ ക്ഷേത്രം തുടങ്ങിയ ആരാധനാലയങ്ങൾ ദോഡ ജില്ലയിൽ സ്ഥിതിചെയ്യുന്നു. ശരത്കാലത്തിന്റെ ആരംഭത്തിൽ നടക്കുന്ന "മേളാപട്" (Melapat) ഉത്സവം പ്രസിദ്ധമാണ്.



</doc>
<doc id="139765" url="https://ml.wikipedia.org/wiki?curid=139765" title="പ്രേം നാഥ് ദോഗ്ര">
പ്രേം നാഥ് ദോഗ്ര

കാശ്മീരിലെ രാഷ്ട്രീയനേതാവ്. പണ്ഡിറ്റ് ആനന്ദ്റാമിന്റെ മകനായി 1884 ഒക്ടോബറിൽ ജമ്മുവിനു സമീപമുള്ള സമലിപുരിൽ ജനിച്ചു. ലാഹോറിലെ ഫോർമാൻ ക്രിസ്റ്റ്യൻ കോളജിൽനിന്ന് 1908-ൽ ബിരുദമെടുത്ത പ്രേം നാഥ് ദ്രോഗ്ര തഹസീൽദാർ ആയി ജോലിയിൽ പ്രവേശിച്ച് ഡെപ്യൂട്ടി കമ്മിഷണർ പദവി വരെ ഉയർന്നു. ജോലിയിൽനിന്നു വിരമിച്ചശേഷം 1931-ൽ പൊതുപ്രവർത്തന രംഗത്തേക്കിറങ്ങി. സാമുദായിക പ്രവർത്തനങ്ങളിലായിരുന്നു ആദ്യം ശ്രദ്ധ കേന്ദ്രീകരിച്ചത്. ബ്രാഹ്മണ മണ്ഡലിന്റെയും സനാതന ധർമസഭയുടെയും അധ്യക്ഷനായി. രാഷ്ട്രീയ സ്വയംസേവക് സംഘിന്റെ സംഘചാലക് സ്ഥാനവും വഹിച്ചു. പിന്നീട് രാഷ്ട്രീയ രംഗത്തു പ്രവർത്തിച്ചുതുടങ്ങി. ആദ്യകാലത്ത് രാജഭരണപക്ഷക്കാരനായിരുന്നു ഇദ്ദേഹം. കാശ്മീരിനെ ഇന്ത്യൻ യൂണിയനോടു ചേർക്കുന്നതിൽ രാജാവ് യുക്തമായ സമയത്ത് തീരുമാനമെടുക്കണമെന്ന അഭിപ്രായമാണ് ഇദ്ദേഹത്തിനുണ്ടായിരുന്നത്. രാഷ്ട്രീയ പ്രവർത്തനങ്ങളുടെ പേരിൽ 1948-നുശേഷം പല തവണ അറസ്റ്റ് ചെയ്യപ്പെട്ടു. സംസ്ഥാനത്തെ ഇന്ത്യൻ യൂണിയനോടു ചേർക്കുന്നതിനായി 1952-ൽ പ്രജാ പരിഷത്ത് നടത്തിയ സമരത്തിന് ഇദ്ദേഹം നേതൃത്വം നല്കി. 1955-56-ൽ ഭാരതീയ ജനസംഘത്തിന്റെ പ്രസിഡന്റായി തെരഞ്ഞെടുക്കപ്പെട്ടു. ഏറെക്കാലം സംസ്ഥാന നിയമസഭയിൽ അംഗമായിരുന്നു. 1972 മാർച്ച് 22-ന് ഇദ്ദേഹം നിര്യാതനായി.



</doc>
<doc id="139766" url="https://ml.wikipedia.org/wiki?curid=139766" title="ഗ്നു പദ്ധതി">
ഗ്നു പദ്ധതി

എം.ഐ.ടി.യിലെ റിച്ചാർഡ് സ്റ്റാൾമാന്റെ നേതൃത്വത്തിൽ 1983 സെപ്റ്റംബർ 27-നു പ്രഖ്യാപിക്കപ്പെട്ട പൊതു ജനസഹകരണത്തോടെയുള്ള സ്വതന്ത്ര സോഫ്റ്റ്‌വെയർ പദ്ധതിയാണ് ഗ്നു പ്രൊജക്റ്റ്‌. 1984ൽ ഗ്നു എന്ന പേരിൽ ഒരു സ്വതന്ത്ര ഓപ്പറേറ്റിങ്ങ് സിസ്റ്റത്തിന്റെ നിർമ്മാണത്തിന് തുടക്കമിട്ടു. ഈ പദ്ധതിയുടെ ആദ്യകാല ലക്ഷ്യം സ്വതന്ത്രമായ സോഫ്റ്റ്‌വെയറുകൾ മാത്രമുപയോഗിച്ച് ഒരു ഓപ്പറേറ്റിംഗ് സിസ്റ്റം പുറത്തിറക്കുക എന്നതായിരുന്നു . ഇതിന്റെ ഫലമായി ഗ്നു പദ്ധതിയുടെ കീഴിൽ ഗ്നു(GNU) എന്ന പേരിൽ ഒരു ഓപ്പറേറ്റിംഗ് സിസ്റ്റം ആരംഭിക്കുന്നതിനുള്ള പ്രവർത്തനങ്ങൾ ആരംഭിച്ചു. 1992ൽ ലിനക്സ്‌ എന്ന സ്വതന്ത്രസോഫ്റ്റ്‌വെയർ അധിഷ്ഠിത കെർണൽ ഉപയോഗിച്ചുകൊണ്ട് ഗ്നു/ലിനക്സ്‌ എന്ന പേരിൽ ഗ്നൂ സാർവ്വജനിക അനുവാദപത്രത്തിനു കീഴിൽ പുറത്തിറങ്ങി.

ഗ്നു പദ്ധതിയുടെ ഇപ്പോഴത്തെ ലക്ഷ്യങ്ങൾ സോഫ്റ്റ്‌വെയർ നിർമ്മാണം, ഗ്നു പദ്ധതിയെക്കുറിച്ചുള്ള അവബോധം സൃഷ്ടിക്കുക, ഇതുമായി ബന്ധപ്പെട്ട പത്രികകൾ പങ്കുവെക്കുക, ഗ്നു പദ്ധതിയുടെ രാഷ്ട്രീയം പ്രചരിപ്പിക്കുക എന്നിവയാണു. 



</doc>
<doc id="139801" url="https://ml.wikipedia.org/wiki?curid=139801" title="എഴുകോൺ">
എഴുകോൺ

കൊല്ലം ജില്ലയിലെ കൊട്ടാരക്കര താലൂക്കിലെ എഴുകോൺ പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് എഴുകോൺ. 7 കോണുകളുടെ സാന്നിദ്ധ്യമാണു പ്രസ്തുത സ്ഥലനാമത്തിനു കാരണം. ഏഴുകോണുകൾ താഴെചേർക്കുന്നു
അറുപറക്കോണത്താണ് എഴുകോൺ ടെക്കനിക്കൽ ഹൈസ്കൂൾ സ്ഥിതി ചെയ്യുന്നത്


</doc>
<doc id="139802" url="https://ml.wikipedia.org/wiki?curid=139802" title="നായ പരിശീലനം">
നായ പരിശീലനം

നായയെ അതിന് കൊടുക്കുന്ന നിർദ്ദേശങ്ങൾക്കനുസരിച്ച് പെരുമാറാൻ പഠിപ്പിക്കുന്ന രീതിയാണ് നായ പരിശീലനം. സാധാരണയായി ഉപയോഗിക്കുന്ന നിർദ്ദേശങ്ങളാണ് "ഇരിക്കുക", "കിടക്കുക " അതു പോലെ വെളിയിൽ പോയി വിസർജ്ജിക്കുക എന്നിവ.

നായയെ പരിശീലിപ്പിക്കുന്നതിനായി പല രീതികളും പറഞ്ഞു വരുന്നുണ്ട്, സമ്മാനങ്ങൾ കൊടുത്ത് സന്തോഷിപ്പിച്ചും, ശിക്ഷ കൊടുത്തും പരിശീലിപ്പിക്കുന്ന രീതികളുണ്ട്.അടിസ്ഥാന അനുസരണാശീലം മുതൽ വേട്ടയാടുന്നതിനും , കാലികളെ മേയ്ക്കുന്നതിനും , വിനോദത്തിനും , തേടിപ്പിടിച്ചു കണ്ടെത്തുന്നതിനും , മൽസരങ്ങൾക്കും , പട്ടാള പോലീസ് ആവശ്യങ്ങൾക്കും , ശാരീരിക വൈകല്യം ഉള്ളവരെ സഹായിക്കുന്നതിനും നായകളെ പരിശീലിപ്പിക്കേണ്ടത് ആവശ്യമാണ്.

കൂട്ടമായി ജീവിക്കുന്ന മൃഗങ്ങൾ എന്ന നിലയിൽ കൂടെയുള്ള നായ്ക്കളുമായി സഹകരിക്കുന്നതിനുള്ള സഹജവാസന കാട്ടു നായ്ക്കൾക്കുണ്ട്. ഈ സഹജവാസനമൂലം , കൈകാര്യം ചെയ്യുന്ന മനുഷ്യൻ കൊടുക്കുന്ന സങ്കേതങ്ങൾ ശരിയായി വ്യാഖ്യാനിക്കാനുള്ള കഴിവ് വളർത്തു നായ്ക്കൾക്ക് സിദ്ധിച്ചിട്ടുണ്ട്.
ചുറ്റുപാടുമുള്ളവരെ മുഷിപ്പിക്കാതെ ജീവിക്കാൻ നായ്ക്കളെ പരിശീലിപ്പിക്കേണ്ടതുണ്ട്. 
താഴെ പറയുന്ന ഏഴ് നിർദ്ദേശങ്ങളാണ് ഇവയുടെ അടിസ്ഥാന പരിശീലനം.

തെറ്റുതിരുത്തൽ ഒരു രീതിയിലുള്ള ശിക്ഷ നടപടിയാണ് .തെറ്റുതിരുത്തൽ ശാരീരികമാവാം(കഴുത്തിലുള്ള ചങ്ങലയിൽ പിടിച്ചു വലിച്ച്) അല്ലെങ്കിൽ മാനസികമാവാം(സമ്മാനങ്ങൾ പിൻവലിച്ച്).ചുരുക്കത്തിൽ അരുതാത്ത പെരുമാറ്റങ്ങൾ ഒഴിവാക്കാൻ ചെറിയ ശിക്ഷകളും നല്ല പെരുമാറ്റങ്ങൾ ആവർത്തിക്കാൻ സമ്മാനങ്ങളും ഉപയോഗിക്കുന്നു.


</doc>
<doc id="139808" url="https://ml.wikipedia.org/wiki?curid=139808" title="ചുണ്ട, കണ്ണൂർ ജില്ല">
ചുണ്ട, കണ്ണൂർ ജില്ല

കണ്ണൂർ ജില്ലയിലെ ചെറുപുഴ പഞ്ചായത്തിൽ, പയ്യന്നൂർ - രാജഗിരി റൂട്ടിലെ പ്രധാനപ്പെട്ട ഒരു പ്രദേശമാണ് ചുണ്ട. ചെറുപുഴയിൽ നിന്നും 5 കിലോമീറ്റർ കിഴക്കുമാറിയാണ് ചുണ്ട സ്ഥിതി ചെയ്യുന്നത്. പുളിങ്ങോം- അടുത്തുള്ള ഒരു ചെറു പട്ടണമാണെങ്കിലും ♦ പോസ്റ്റ് ഓഫീസ്, ♦ഹയർ സെക്കൻഡറി സ്കൂൾ,♦ജവഹർ മെമ്മോറിയൽ വായനശാല,മുൻ ഇന്ത്യൻ വോളിബോൾ ക്യാപ്റ്റൻ ജോബി ജോസഫ് അടക്കം നിരവധി കായിക താരങ്ങളെ സംഭാവന ചെയ്ത - ഷൈനിംഗ് സ്റ്റാർസ് ക്ലബ് തുടങ്ങിയവ ഈ ചെറു പ്രദേശത്തെ പ്രാധാന്യമുള്ളതാക്കുന്നു.



</doc>
<doc id="139810" url="https://ml.wikipedia.org/wiki?curid=139810" title="കേരള സ്കൂൾ കലോത്സവം 2011">
കേരള സ്കൂൾ കലോത്സവം 2011

കേരളത്തിന്റെ അമ്പത്തി ഒന്നാമത് സ്കൂൾ കലോത്സവം 2011 ജനുവരി 18 മുതൽ ജനുവരി 23 വരെ കോട്ടയത്ത് നടന്നു. 2011 ജനുവരി 18-നു് കോട്ടയത്തെ പ്രധാന വേദിയായ പോലീസ് പരേഡ് ഗ്രൗണ്ടിൽ കേരള പൊതു വിദ്യാഭ്യാസ ഡയരക്ടർ എ.പി.എം. മുഹമ്മദ് ഹനീഷ് പതാകയുയർത്തി. വിദ്യാഭ്യാസ മന്ത്രി എം.എ. ബേബി ഉദ്ഘാടനം ചെയ്തു. പതിനാലു വർഷത്തിനു ശേഷമാണ് കലോത്സവം കോട്ടയത്ത് നടന്നത്. 

2011 ജനുവരി 17-നു്ആരംഭിക്കേണ്ടിയിരുന്ന കലോത്സവം പുല്ലുമേട് ദുരന്തത്തിന്റെ പശ്ചാത്തലത്തിൽ ഒരു ദിവസം വൈകി 18-നു് ആരംഭിക്കുകയായിരുന്നു. സാധാരണ കലോത്സവങ്ങൾ മുന്നോടിയായി നടക്കുന്ന ഘോഷയാത്ര സമാപന ദിവസത്തേക്ക് മാറ്റി.

2011 ജനുവരി 23-നു് വൈകുന്നേരം കേരള മുഖ്യമന്ത്രി വി.എസ്. അച്യുതാനന്ദൻ സമാപന സമ്മേളനം ഉദ്ഘാടനം ചെയ്തു. ഗായകൻ കെ.ജെ. യേശുദാസ് വിജയികൾക്ക് സമ്മാനങ്ങൾ വിതരണം ചെയ്തു.

ഹൈസ്കൂൾ, ഹയർസെക്കന്ററി സ്കൂൾ, അറബിക്, സംസ്കൃതം എന്നിങ്ങനെ നാലു വിഭാഗങ്ങളിലായിട്ടാണ് മത്സരം നടക്കുന്നത്
ഹൈസ്കൂൾ, ഹയർസെക്കന്ററി എന്നീ വിഭാഗങ്ങളിൽ ഓരോ ജില്ലയും നേടുന്ന ആകെ പോയന്റുകൾ ചേർത്താണ് സ്വർണ്ണ കപ്പു നേടുന്ന ജില്ലയെ നിർണ്ണയിക്കുന്നത്



</doc>
<doc id="139813" url="https://ml.wikipedia.org/wiki?curid=139813" title="അവതാരം (വിജീഷ് മണിയുടെ മലയാളചലച്ചിത്രം)">
അവതാരം (വിജീഷ് മണിയുടെ മലയാളചലച്ചിത്രം)

അന്തരിച്ച നടൻ ജയനെ കമ്പ്യൂട്ടർ ഗ്രാഫിക്‌സിന്റെ സഹായത്തോടെ പുനർനിർമ്മിച്ച് നായകനായി അവതരിപ്പിക്കുന്ന മലയാളചലച്ചിത്രമാണ് അവതാരം. വിജീഷ് മണിയാണ് ഈ ചിത്രം സംവിധാനം നിർവഹിക്കുന്നത്. സംഗീത സംവിധായകൻ സലിൽ ചൗധരിയുടെ മകൻ സഞ്ജയ് ചൗധരിയും വയലാർ രാമവർമയുടെ മകൻ ശരത്ചന്ദ്രൻ വയലാറും ചേർന്നാണ് ഇതിലെ ഗാനങ്ങൾ ഒരുക്കുന്നത്. ഹോളിവുഡിലെ 12 സാങ്കേതിക വിദഗ്ദ്ധർ സഹകരിച്ചാണ് ജയനെ പുനരുജ്ജീവിപ്പിക്കുന്നത്.




</doc>
<doc id="139848" url="https://ml.wikipedia.org/wiki?curid=139848" title="പിറവി">
പിറവി

ഷാജി എൻ. കരുൺ ആദ്യമായി സംവിധാനം ചെയ്ത ചലച്ചിത്രമാണ് 1988-ൽ പുറത്തിറങ്ങിയ പിറവി. ആ വർഷത്തെ ഏറ്റവും മികച്ച ചലച്ചിത്രത്തിനും സംവിധായകനുമുള്ള ദേശീയപുരസ്കാരം, മികച്ച രണ്ടാമത്തെ ചിത്രത്തിനുള്ള സംസ്ഥാന അവാർഡ്, ലൊക്കാർണോ ഫെസ്റ്റിവലിൽ ഗ്രാന്റ് ജൂറി പ്രൈസ്, ലണ്ടൻ ഫിലിം ഫെസ്റ്റിവലിൽ ഔട്ട് സ്റ്റാൻഡിങ് സിനിമ, കാൻ ഫെസ്റ്റിവലിൽ പ്രത്യേക പരാമർശം എന്നീ ബഹുമതികൾ ഈ ചിത്രം നേടി. പ്രേംജി, അർച്ചന, ലക്ഷ്മി കൃഷ്ണമൂർത്തി എന്നിവരാണ് ഈ ചിത്രത്തിലെ പ്രധാന വേഷങ്ങൾ കൈകാര്യം ചെയ്തിരിക്കുന്നത്. രാജൻ കേസുമായി സിനിമയ്ക്കുള്ള സാദൃശ്യവും പ്രേംജിയുടെ അഭിനയ വൈഭവവും ചലച്ചിത്രത്തെ മറ്റ് ചിത്രങ്ങളിൽ നിന്ന് വ്യത്യസ്തമാക്കി.

"രാഘവ ചാക്യാരു"ടെ മകനായ "രഘു" ദൂരെയുള്ള പട്ടണത്തിൽ എഞ്ചിനീറിങിനു പഠിക്കുകയാണ്. സഹോദരിയുടെ വിവാഹനിശ്ചയത്തിന് എത്താമെന്ന് ഉറപ്പ് പറഞ്ഞിട്ടുള്ള "രഘു" പക്ഷേ എത്തുന്നില്ല. തുടർന്ന് പിതാവ് തന്റെ അനന്തമായ തിരച്ചിൽ തുടങ്ങുന്നു. പത്രങ്ങളിൽ നിന്നും "രഘു"വിനെ പോലീസ് കസ്റ്റഡിയിലെടുത്തിട്ടുണ്ടാകുമെന്ന് മനസ്സിലാക്കുന്ന "രാഘവ ചാക്യാർ" സഹായത്തിനായി വിവിധ രാഷ്ട്രീയ നേതാക്കളേയും പോലീസ് ഉന്നതോദ്യോഗസ്ഥരേയും സമീപിക്കുന്നുണ്ടെങ്കിലും എല്ലാവരും കൈമലർത്തുന്നു. "രഘു"വിന്റെ സഹോദരിയടക്കം മിക്കവർക്കും "രഘു" പോലീസ് മർദ്ദനത്തെത്തുടർന്ന് മരണപ്പെട്ടിട്ടുണ്ടാകുമെന്ന് മനസ്സിലാകുമെങ്കിലും പിതാവിനോട് പറയാനാകുന്നില്ല. "രാഘവ ചാക്യാർ" ആകട്ടെ "രഘു" തന്റെ ഒപ്പമുണ്ടെന്ന് സങ്കല്പിച്ച് തുടങ്ങുന്നു.

ഈ ചിത്രത്തിനു താഴെപ്പറയുന്ന പുരസ്കാരങ്ങൾ ലഭിച്ചിട്ടുണ്ട്

1989 ദേശീയ ചലച്ചിത്രപുരസ്കാരം (ഇന്ത്യ)

1989 കാൻസ് ഫിലിം ഫെസ്റ്റിവൽ (ഫ്രാൻസ്)

1989 എഡിൻബർഗ്ഗ് ഇന്റർനാഷണൽ ഫിലിം ഫെസ്റ്റിവൽ (യു.കെ.)

1989 ലൊകാർണോ ഇന്റർനാഷണൽ ഫിലിം ഫെസ്റ്റിവൽ (സ്വിറ്റ്സർലാന്റ്)

1989 ഹവായ് ഇന്റർനാഷണൽ ഫിലിം ഫെസ്റ്റിവെൽ (യു.എസ്.എ.)

1989 ചിക്കാഗോ ഇന്റർനാഷണൽ ഫിലിം ഫെസ്റ്റിവെൽ (യു.എസ്.എ.)

1990 ബെർഗമോ ഫിലിം മീറ്റിങ്ങ് (ഇറ്റലി) 

1990 ഫ്രിബോർഗ് ഇന്റർനാഷണൽ ഫിലിം ഫെസ്റ്റിവെൽ (സ്വിറ്റ്സർലാന്റ്)

1991 ഫജ്‌ർ ഫിലിം ഫെസ്റ്റിവെൽ (ഇറാൻ)


</doc>
<doc id="139860" url="https://ml.wikipedia.org/wiki?curid=139860" title="തുനീഷ്യൻ പ്രക്ഷോഭം">
തുനീഷ്യൻ പ്രക്ഷോഭം

ഡിസംബർ 2010 മുതൽ തുനീഷ്യയുടെ തെരുവോരങ്ങളിൽ ആളിപ്പടർന്ന പ്രക്ഷോഭ പരമ്പരയാണ് 2010-2011 ലെ തുനീഷ്യൻ പ്രക്ഷോഭം. മുല്ലപ്പൂ വിപ്ലവം എന്നും ഇതു പരാമർശിക്കപ്പെടുന്നു. തൊഴിലില്ലായ്മ, വിലക്കയറ്റം,അഴിമതി, അഭിപ്രായ സ്വാതന്ത്ര്യം, താഴ്ന്ന ജീവിതനിലവാരം എന്നീ കാരണങ്ങളാണ് പ്രക്ഷോഭത്തിലേക്കും കലാപത്തിലേക്കും നയിച്ചതെന്ന് വിലയിരുത്തപ്പെടുന്നു. പ്രക്ഷോഭം ആത്യന്തികമായി കൊടുമ്പിരികൊണ്ടതോടെ പ്രസിഡന്റ് സൈനുൽ ആബിദീ ബിൻ അലി തന്റെ 23 വർഷക്കാലത്തെ അധികാരവാഴ്ച വിട്ടൊഴിഞ്ഞ് 2011 ജനുവരി 14 ന് സൗദി അറേബ്യയിലേക്ക് പാലായനം ചെയ്തു. 

മുഹമ്മദ് ബൊഅസീസി എന്നയാൾ, ഡിസംബർ 2010 ന് തന്റെ കച്ചവട വണ്ടി പോലീസ് പിടിച്ചെടുത്ത കാരണത്താൽ ശരീരത്തിൽ തീകൊളുത്തി ആത്മഹത്യ ചെയ്യാനിടയായ സംഭവത്തോടെയാണ് കലാപം ആരംഭിക്കുന്നത്. തുനീഷ്യയുടെ മൂന്ന് പതിറ്റാണ്ട് ചരിത്രത്തിൽ സാമുഹ്യ- രാഷ്ട്രീയ അസ്വസ്ഥതകളുടെ നാടകീയ തരംഗമുണർത്തിയ ഈ പ്രക്ഷോഭം നൂറുകണക്കിനു ആളുകൾക്ക് ജീവൻ നഷ്ടമാവാനും പരിക്കേൽക്കാനും ഇടവന്നു. പ്രസിഡന്റിന്റെ പാലായനത്തോടെ 60 ദിവസത്തിനുള്ളിൽ രാജ്യത്ത് തിരഞ്ഞെടുപ്പ് നടത്തുമെന്ന് പ്രഖ്യാപിക്കപ്പെട്ടു. പാശ്ചാത്യ മാധ്യമങ്ങളിൽ ഈ പ്രക്ഷോഭം മുല്ലപ്പൂ വിപ്ലവം എന്നാണ് വിശേഷിപ്പിക്കപ്പെടുന്നത്.


</doc>
<doc id="139861" url="https://ml.wikipedia.org/wiki?curid=139861" title="ടി.പി. കുട്ട്യാമു">
ടി.പി. കുട്ട്യാമു

കേരള സർക്കാറിന്റെ ആദ്യത്തെ ചീഫ് എഞ്ചിനിയറും എഴുത്തുകാരനും ചന്ദ്രിക പ്രസിദ്ധീകരണങ്ങളുടെ മുൻ മാനേജിംഗ് പത്രാധിപരും മുസ്ലിം സമുദായത്തിലെ വിദ്യാഭ്യാസ-സാമൂഹ്യ പരിഷ്കാരത്തിനായി വാദിച്ച പ്രമുഖനുമായിരുന്നു ടി.പി. കുട്ട്യാമു. . കുട്ട്യാമു സാഹിബ് എന്നാണ് അദ്ദേഹത്തെ അനുയായികൾ വിളിക്കാറ്.

1911 ജുലൈ 20 ന് തിരുവങ്ങാടിയിൽ ജനനം. പിതാവ് ബ്രിട്ടീഷ് ഭരണകാലത്ത് കോഴിക്കോട് ഡെപ്പ്യൂട്ടി കലക്ടർ ആയിരുന്ന ഖാൻ ബഹാദൂർ അമ്മു സാഹിബ്. തലശ്ശേരി ബ്രണ്ണൻ ഹൈസ്കൂൾ, ബ്രണ്ണൻ കോളേജ്, മദിരാശി ഗിണ്ടി എഞ്ചിനിയറിംഗ് കോളേജ് എന്നിവിടങ്ങളിൽ നിന്ന് പഠനം പൂർത്തിയാക്കിയ അദ്ദേഹം 1936-ൽ മദ്രാസ് സർക്കാറിൻ കീഴിൽ എക്സികുട്ടീവ് എൻജിനിയറായും സൂപ്രണ്ടിംഗ് എൻജിനിയറായും പ്രവർത്തിച്ചു. 1956 ൽ കേരളത്തിലെ ആദ്യത്തെ ചീഫ് എഞ്ചിനിയറായി നിയമിതനായി. 1967 വരെ ആ പദവിയിൽ തുടർന്നു. കേരളത്തിൽ ജലസേചന വിഭാഗം ആരംഭിച്ചത് കുട്ട്യാമു സാഹിബാണ്. ചന്ദ്രികയുടെ മാനേജിംഗ് എഡിറ്ററായും പ്രവർത്തിച്ചു.
കേരളത്തിൽ ഏറ്റവും കൂടുതൽ കാലം ചീഫ് എഞ്ചിനീയർ പദവിയിലിരുന്ന വ്യക്തി എന്ന പ്രത്യേകതയും അദ്ദേഹത്തിനുണ്ട്. കേരള സംസ്ഥാന പ്ലാനിംഗ്ബോർഡ് അംഗം, കാലിക്കറ്റ് യൂണിവേഴ്സിറ്റി സിൻഡിക്കേറ്റ് അംഗം എന്നി നിലകളിലും അദ്ദേഹം പ്രവർത്തിച്ചു.



</doc>
<doc id="139895" url="https://ml.wikipedia.org/wiki?curid=139895" title="കേറ്റ് വിൻസ്ലെറ്റ്">
കേറ്റ് വിൻസ്ലെറ്റ്

കേറ്റ് എലിസബത്ത് വിൻസ്ലെറ്റ്(5 ഒക്ടോബർ1975) ഒരു ഇംഗ്ലീഷ് നടിയാണ്.ഇവർക്ക് ഒരുപാട് പുരസ്കാരങ്ങൾ ലഭിച്ചിട്ടുണ്ട്. 1991 ബ്രിട്ടീഷ് ടെലിവിഷനിൽ അഭിനേത്രിയായിട്ടായിരുന്നു ഇവരുടെ അഭിനയ ജീവിതത്തിന്റെ തുടക്കം.ഇംഗ്ളണ്ടിലെ റെഡിങ് പട്ടണത്തിൽ സാല്ലി ആൻ ന്റെയും(മാതാവ്) റോജർ ജോൺ വിൻസ്ലെറ്റ്(പിതാവ്) ന്റെയും മകളായി ജനിച്ചു.ബെർക്ക്ഷയറിൽ വളർന്ന വിൻസ്ലെറ്റ് ചെറുപ്പത്തിൽ തന്നെ നാടകത്തിൽ പരിശീലനം നേടിയിരുന്നു.ഇവരുടെ ആദ്യ ചലച്ചിത്രമായ "ഹെവൻലി ക്രീചേഴ്സ് " (1994), നിരൂപകരുടെ പ്രശംസ ഏറ്റുവാങ്ങി .തുടർന്ന് "സെൻസ് ആൻഡ്‌ സെൻസിബിലിറ്റി" (1995), ടൈറ്റാനിക് (1997),എന്നീ ചലച്ചിത്രങ്ങൾ അവരെ പ്രശസ്തിയിലേക്ക് ഉയർത്തി.


</doc>
<doc id="139908" url="https://ml.wikipedia.org/wiki?curid=139908" title="ഷോളയാർ അണക്കെട്ട്">
ഷോളയാർ അണക്കെട്ട്

കേരളത്തിലെ തൃശ്ശൂർ ജില്ലയിലെ ചാലക്കുടി - വാൾപ്പാറ - ആളിയാർ റൂട്ടിൽ വാഴച്ചാൽ ഫോറെസ്റ് ഡിവിഷനിൽ  അതിരപ്പിള്ളി ഗ്രാമപഞ്ചായത്തിൽ മലക്കപ്പാറക്കു  സമീപമായി ചാലക്കുടിപ്പുഴയുടെ പോഷകനദിയായ ഷോളയാറിൽ ഷോളയാർ ജലവൈദ്യുതി പദ്ധതി , യുടെ ഭാഗമായി നിർമിച്ച അണക്കെട്ടാണ് ഷോളയാർ അണക്കെട്ട് അഥവാ ലോവർ ഷോളയാർ അണക്കെട്ട് (Lower Sholayar Dam). 66 മീറ്റർ ഉയരവും 430 മീറ്റർ നീളവുമുള്ള പ്രധാന അണക്കെട്ടിനൊപ്പം 28 മീറ്റർ ഉയരവും 259 മീറ്റർ നീളവുമുള്ള ഷോളയാർ ഫ്ലാങ്കിംഗ് ഡാമും 18.59 മീറ്റർ ഉയരവും 109 മീറ്റർ നീളവുമുള്ള ഷോളയാർ സാഡിൽ ഡാമും ഈ പദ്ധതിയുടെ ഭാഗമാണ്. 1965-ലാണ് ഈ ഡാമുകൾ നിർമ്മാണം പൂർത്തിയാക്കിയത്. ചാലക്കുടി പട്ടണത്തിനു 65 കിലോമീറ്റർ കിഴക്കായി ആണ് ഷോളയാർ ഡാം . മലക്കപ്പാറയിലേക്ക് പോകുന്ന സംസ്ഥാനപാത 21ന് സമീപമാണ് ലോവർ ഷോളയാർ ഡാം സ്ഥിതിചെയ്യുന്നത്. എന്നാൽ, തമിഴ്നാട്ടിലെ അപ്പർ ഷോളയാർ ഡാം മലക്കപ്പാറയിൽനിന്ന് വാൽപ്പാറയിലേക്കുള്ള വഴിയിൽ ഏകദേശം 5 കിലോമീറ്റർ (3.1 മൈൽ) ദൂരത്തിൽ സ്ഥിതിചെയ്യുന്നു.
ഇവിടെ സംഭരിക്കുന്ന വെള്ളം താഴെയുള്ള ഷോളയാർ പവർ ഹൗസിലേക്ക് വലിയ പെൻസ്റ്റോക്ക് പൈപ്പുകൾ വഴി എത്തിക്കുന്നു. 18 മെഗാവാട്ട്‌ ശേഷി 3 ഉള്ള ടർബൈനുകൾ ഉപയോഗിച്ച് 54 മെഗാവാട്ട് വൈദ്യുതി ഉത്പാദിപ്പിക്കുന്ന ജലവൈദ്യുതപദ്ധതി 1966 മെയ് 9 നു നിലവിൽ വന്നു .54 മെഗാവാട്ടാണ് പദ്ധതിയുടെ സ്ഥാപിതശേഷി. നിലവിൽ വാർഷിക ഉൽപ്പാദനം 233 MU ആണ്.



</doc>
<doc id="139909" url="https://ml.wikipedia.org/wiki?curid=139909" title="പേപ്പാറ അണക്കെട്ട്">
പേപ്പാറ അണക്കെട്ട്

കേരളത്തിലെ തിരുവനന്തപുരം ജില്ലയിലെ വിതുരക്കു സമീപം ആര്യനാട് ഗ്രാമപഞ്ചായത്തിലെ ആദിവാസി മലയോര മേഖലയായ മീനാങ്കലിൽ കരമനായാറിൽ കുറുകെ നിർമിച്ച അണക്കെട്ടാണ് പേപ്പാറ ഡാം . ഈ ഡാമിനോടനുബന്ധിച്ചുള്ള മേഖല പേപ്പാറ വന്യജീവിസംരക്ഷണകേന്ദ്രം, എന്നറിയപ്പെടുന്നു. 1983-ലാണ് പേപ്പാറ ഡാം നിലവിൽ വരുന്നത്. ഇതിനോടനുബന്ധിച്ച് ഇവിടുത്തെ വന്യമേഖലയുടെ പാരിസ്ഥിതിക പ്രാധാന്യം കണക്കിലെടുത്ത് ഇതിനെ സംരക്ഷണ മേഖലയായി 1983 ൽ തന്നെ പ്രഖ്യാപിക്കുകയുണ്ടായി. ഈ ഭാഗം ആദ്യം പുതുപ്പിള്ളിയുടെ ഭാഗമായിരുന്നു. ഇതിൽ പാലോട് റിസർവിന്റേയും (), കൊട്ടൂർ റിസർവിന്റെയും () വനഭാഗങ്ങൾ ഉൾപ്പെടുന്നു.
ഡാമിനു താഴെ കെഎസ്ഇബിയുടെ ചെറിയ ഹൈഡ്രോ ഇലക്ട്രിക് പദ്ധതിയിൽ 3 മെഗാവാട്ട് ടർബൈൻ ഉപയോഗിച്ച് വൈദ്യുതി ഉത്പാദിപ്പിക്കുന്നു . വാർഷിക ഉൽപ്പാദനം 11 .5 MU ആണ്.
1996 ജൂൺ 15 ന് യന്ത്രം കമ്മീഷൻ ചെയ്തു.



</doc>
<doc id="139912" url="https://ml.wikipedia.org/wiki?curid=139912" title="അരുവിക്കര അണക്കെട്ട്">
അരുവിക്കര അണക്കെട്ട്

കേരളത്തിലെ തിരുവനന്തപുരം ജില്ലയിലെ നെടുമങ്ങാട് താലൂക്കിലെ അരുവിക്കര ഗ്രാമപഞ്ചായത്തിലെ അരുവിക്കരയിൽ ആണ് അരുവിക്കര അണക്കെട്ട് സ്ഥിതി ചെയ്യുന്നത്. കരമാനയാറിനു കുറുകെ നിർമ്മിച്ചിരിക്കുന്ന ഈ ആർച്ച് ഡാം 1934 ൽ ആണ് പൂർത്തിയായത്. തിരുവനന്തപുരം നഗരത്തിലെ ജലസേചന ആവശ്യങ്ങൾ നിറവേറ്റുന്നത് അരുവിക്കര അണക്കെട്ടാണ്.

വെല്ലിങ്ങ്ടൺ ജലസേചന പദ്ധതി യുടെ ആസ്ഥാനം അരുവിക്കരയിലാണ് സ്ഥിതി ചെയ്യുന്നത്.

മനോഹരമായ മലമടക്കുകൾക്കിടയിൽ സ്ഥിതി ചെയ്യുന്ന ജലസംഭരണിയുടെ സമീപമായി ജലസേചനവകുപ്പ് നിർമ്മിച്ച് പരിപാലിക്കുന്ന 'ശിവ പാർക്ക്' വിനോദസഞ്ചാരികളെ ആകർഷിക്കുന്നു. 


https://en.wikipedia.org/wiki/Aruvikkara അരുവിക്കര അണക്കെട്ടിന്റെ ഇംഗ്ലീഷ് വിക്കിപീഡിയ ലിങ്ക് 


</doc>
<doc id="139938" url="https://ml.wikipedia.org/wiki?curid=139938" title="ദന്തവൈദ്യം">
ദന്തവൈദ്യം

മനുഷ്യന്റെ പല്ലുകൾ, താടിയെല്ലുകൾ, വായ്, അനുബന്ധ അവയവങ്ങൾ എന്നിവയുടെ ഉദ്ഭവം, വളർച്ച, ഘടന, പ്രവർത്തനം, രോഗങ്ങൾ, ചികിത്സ, രോഗപ്രതിരോധം എന്നീ വിഷയങ്ങളെപ്പറ്റി പ്രതിപാദിക്കുന്ന വൈദ്യശാസ്ത്രശാഖയെ മൊത്തത്തിൽ ദന്തവിജ്ഞാനീയം എന്നു പറയുന്നു. ദന്തക്ഷയം, വേദന എന്നിവ അകറ്റുക, സാമാന്യമായ ആരോഗ്യത്തെ സഹായിക്കുന്ന വിധത്തിൽ പല്ലുകളെ സംരക്ഷിക്കുക, ആഹാരം ചവച്ച് കഴിക്കാനുള്ള ശേഷി വർധിപ്പിക്കുക, ഉച്ചാരണവും സംസാരശേഷിയും മെച്ചപ്പെടുത്തുക, ദന്തക്രമീകരണത്തിലൂടെ മുഖത്തിന്റെ ഭംഗി കൂട്ടുക എന്നീ ലക്ഷ്യങ്ങളാണ് ഈ വൈദ്യശാസ്ത്രശാഖയ്ക്കുള്ളത്. വൈദ്യ ശാസ്ത്രത്തിന്റെ ഒരു വിഭാഗമാണ്‌ ദന്തവൈദ്യശാസ്ത്രം. പല്ല്, അതുറപ്പിച്ചിരിക്കുന്ന എല്ലിന്റെയും അതിനു ചുറ്റുമുള്ള തൊലി, മോണ നാക്ക്‌ ചുണ്ട്‌ എന്നിവയാണ് ഈ വിജ്ഞാനശാഖയുടെ പഠനമേഖല. ശാസ്ത്രത്തേക്കാൾ ഇതൊരു കലകൂടിയാണ്‌ എന്നും പറയാം

ചരിത്രാതീത കാലത്തുതന്നെ മനുഷ്യർക്ക് ദന്തരോഗങ്ങൾ ബാധിച്ചിരുന്നു എന്ന് കരുതപ്പെടുന്നു. നിയാൻഡർതാൽ മനുഷ്യന്റെ തലയോട് ദന്തരോഗങ്ങളുടെ തെളിവുകൾ അവശേഷിപ്പിക്കുന്നതായി കണ്ടെത്തിയിട്ടുണ്ട്. ആധുനിക മനുഷ്യരിൽ പൊതുവേ കണ്ടുവരുന്ന ദന്തരോഗങ്ങൾ പ്രാചീന മനുഷ്യരിൽ അത്ര വ്യാപകമായിരുന്നില്ല. വേവിക്കാത്തതും കട്ടി കൂടിയതുമായ ഭക്ഷ്യപദാർഥങ്ങൾ ആഹരിക്കുകമൂലം ഉണ്ടാകുന്ന ദന്തക്ഷയമായിരുന്നു കൂടുതലായി ഉണ്ടായിരുന്നത്. ദന്തശാസ്ത്രം എന്ന സംസ്കൃതം വാക്കിൽ നിന്നാണ്‌ "ഡെന്റിസ്റ്റ്‌റി" എന്ന വാക്കിന്റെ ഉത്ഭവം.

പല്ലുവേദനയെക്കുറിച്ചുള്ള ഏറ്റവും പുരാതന ലിഖിതങ്ങൾ മെസപ്പൊട്ടേമിയയിൽനിന്നു ലഭിച്ച സുമേറിയൻ കളിമൺ ഫലകങ്ങളിലാണ് കണ്ടുകിട്ടിയത്. ബി.സി. 2500-ഓളം പഴക്കമുള്ള ഇവയിൽ മരുന്നുകളും യന്ത്രങ്ങളും മന്ത്രങ്ങളും ഉപയോഗിച്ച് പല്ലുവേദന ചികിത്സിച്ചിരുന്നതായി രേഖപ്പെടുത്തിയിട്ടുണ്ട്. പുഴുക്കൾ ദന്തക്ഷയത്തിന് കാരണമാകുമെന്നും ഇതിൽ പ്രസ്താവിച്ചിരിക്കുന്നു. വായിലുണ്ടാകുന്ന രോഗങ്ങളെക്കുറിച്ചും ദന്തധാവനത്തിനുപയോഗിക്കുന്ന ഔഷധക്കമ്പുകളെക്കുറിച്ചും ഹൈന്ദവ വേദങ്ങളിൽ പരാമർശമുണ്ട്. പുരാതന ചൈനയിൽ ബി.സി. 2700-ൽത്തന്നെ പല്ലുവേദനയ്ക്ക് അക്യുപങ്ചർ ചികിത്സ നടത്തിയിരുന്നു. ബൈബിൾ പഴയനിയമത്തിലും ആരോഗ്യമുള്ള പല്ലുകളെക്കുറിച്ചു പ്രതിപാദിച്ചിട്ടുണ്ട്. ഹീബ്രു വിഭാഗക്കാർ പല്ലുവേദനയ്ക്ക് വിനാഗിരി പുരട്ടിയിരുന്നതായും സ്വർണം, വെള്ളി, തടി എന്നിവകൊണ്ടുള്ള കൃത്രിമ ദന്തങ്ങൾ വച്ചുപിടിപ്പിച്ചിരുന്നതായും രേഖപ്പെടുത്തിക്കാണുന്നു. ഈജിപ്തിൽ ബി.സി. സുമാർ 3700-ൽത്തന്നെ ഒരു വൈദ്യശാസ്ത്രശാഖ എന്ന നിലയിൽ ദന്തചികിത്സ വികസിച്ചുതുടങ്ങിയിരുന്നു എന്ന് ബി.സി. 1500-ൽ എഴുതപ്പെട്ടതും 1875-ൽ ജോർജ് എമ്പർസ് കണ്ടെത്തിയതുമായ "എമ്പർസ് പാപിറസ്" എന്ന ഗ്രന്ഥത്തിൽ പറയുന്നു. താടിയെല്ലുകൾക്കുണ്ടാകുന്ന ക്ഷതങ്ങളും വായിലുണ്ടാകുന്ന വ്രണങ്ങളും ഉൾപ്പെടെ എല്ലാ ദന്തരോഗങ്ങൾക്കുമുള്ള പ്രതിവിധികളും ഔഷധങ്ങളും ഈ ഗ്രന്ഥത്തിൽ വിശദമായി ചർച്ച ചെയ്യപ്പെടുന്നുണ്ട്.

"ആധുനിക വൈദ്യശാസ്ത്രത്തിന്റെ പിതാവ്" എന്ന് പാശ്ചാത്യർ വിളിക്കുന്ന ഗ്രീക്ക് ഭിഷഗ്വരനായ ഹിപ്പോക്രാറ്റസ് (ബി.സി. 5-4 ശതകം) ദന്തരോഗങ്ങളെയും ദന്തചികിത്സയെയും പറ്റിയുള്ള നിരീക്ഷണങ്ങൾ രേഖപ്പെടുത്തിയിട്ടുണ്ട്. പല്ലെടുക്കുന്നതിനുള്ള ഉപകരണങ്ങൾ ഉണ്ടാക്കുന്നതിനു പുറമേ ഇദ്ദേഹം കേടുവന്ന പല്ലുകൾ നീക്കം ചെയ്യുകയും താടിയെല്ലുകളിലും വായിലും ശസ്ത്രക്രിയകൾ നടത്തുകയും ചെയ്തിരുന്നു. ഗാലൻ തുടങ്ങിയ അനവധി ഗ്രീക്ക് ഭിഷഗ്വരന്മാർ ദന്തചികിത്സാ രംഗത്ത് വിലപ്പെട്ട സംഭാവനകൾ നല്കിയിട്ടുണ്ട്. എങ്കിലും അക്കാലത്ത് പല്ലു പറിച്ചിരുന്നത് ബാർബർമാരും, ആനക്കൊമ്പും മറ്റും ഉപയോഗിച്ച് കൃത്രിമ ദന്തങ്ങൾ ഉണ്ടാക്കിയിരുന്നത് ശില്പികളും ആയിരുന്നു.

എ.ഡി. ഒന്നാം ശതകത്തിൽ റോമാക്കാരായ സെൽസസ്, പ്ളിനി എന്നിവർ വായിലെ രോഗങ്ങൾ, പല്ലെടുക്കുന്ന രീതികൾ, ഞെരുങ്ങിയ പല്ലുകൾ ക്രമമാക്കുന്ന വിധം, വായ്നാറ്റം, വായുടെ ശുചിത്വം എന്നീ കാര്യങ്ങളെക്കുറിച്ച് രേഖപ്പെടുത്തിയിട്ടുണ്ട്.

ഭാരതീയ ആയുർവേദത്തിൽ വായുടെ ശുചിത്വത്തിന്റെ പ്രാധാന്യത്തെക്കുറിച്ചും ശുചിത്വം പരിപാലിക്കേണ്ട വിധങ്ങളെക്കുറിച്ചും ചരകസംഹിതയിൽ പറയുന്നു. ദന്തരോഗങ്ങളെക്കുറിച്ചും അവയുടെ ചികിത്സാരീതികളെക്കുറിച്ചും സുശ്രുതസംഹിതയിലും വിവരിക്കുന്നുണ്ട്. ദന്തധാവന ചൂർണങ്ങളും ദന്തധാവനത്തിനുള്ള പ്രകൃതിദത്ത ഉപകരണങ്ങളും പ്രാചീനകാലം മുതൽ ഭാരതത്തിൽ പ്രചാരത്തിലുണ്ടായിരുന്നു. മേൽവായിലെ ദന്തമൂലാഗ്രത്തിൽ പഴുപ്പ് കെട്ടിയാൽ അത് മസ്തിഷ്കത്തെ ബാധിക്കാൻ ഇടയുണ്ടന്ന വസ്തുത ആയുർവേദാചാര്യന്മാർക്ക് അറിവുണ്ടായിരുന്നു.

പുരാതന സംസ്കാരങ്ങളിലെ വൈദ്യഗ്രന്ഥങ്ങളിലെല്ലാം ദന്തശാസ്ത്രത്തെപ്പറ്റി പ്രതിപാദിച്ചിട്ടുണ്ടെങ്കിലും,വിസ്തൃതമായി ദന്തശാസ്ത്രത്തെപ്പറ്റി പ്രതിപാദിച്ചിരിക്കുന്നത്‌ ശല്യക്രീയയുടെ പിതാവായ ശുശ്രുതൻ എഴുതിയ ശുശ്രുതസംഹിത (ക്രി.മു. 6-ആം നൂറ്റാണ്ട്) എന്ന ഗ്രന്ഥത്തിലാണ്‌. ഈ കാലഘട്ടത്തെപ്പറ്റി പഠിക്കുന്ന പുരാവസ്തു ഗവേഷകർ സിന്ധൂ നദീതട സംസ്കാരത്തിന്റെ അവശിഷ്ടങ്ങളിൽ നിന്ന് ലഭിച്ച തെളിവുകളെ അടിസ്ഥാനമാക്കി ദന്തശാസ്ത്രം ഒരു വൈദ്യശാസ്ത്ര വിഷയമെന്ന നിലയിൽ പ്രചാരത്തിലുണ്ടായിരുന്നുവെന്ന് തെളിയിക്കുന്നു.

സുമേറിയൻ, ബാബിലോണിയൻ, അസ്സീറിയൻ (ക്രി. മു. 3000) സംസ്കാരങ്ങളുടെ അവശിഷ്ടങ്ങളിൽ മോണ രോഗങ്ങളെയും അവയുടെ ചികിത്സകളേയും വിവരിക്കുന്ന "ക്ലേ ടാബ്ലറ്റു"കൾ ഗവേഷകർക്ക്‌ ലഭിച്ചിട്ടുണ്ട്‌. ഇജിപ്ഷ്യൻ സംസ്കാരത്തിൽ ദന്ത ശാസ്ത്രത്തെപ്പറ്റി "ഏബെർസ്‌ പാപ്പിറസ്‌, എഡ്വിൻ സ്മിത്ത്‌ സർജിക്കൽ പാപ്പിറസ്‌"എന്നീ വൈദ്യ-ശല്യശാസ്ത്ര ഗ്രന്ഥങ്ങളിൽ വിശദമായി പ്രദിപാദിച്ചിരിക്കുന്നു.

ആധുനിക വൈദ്യശാസ്ത്രത്തിന്റെ പിതാവായ ഹിപ്പോക്ക്രേറ്റ്‌സ്‌ (ക്രി മു 460-377), പ്രശസ്ത അറബി വൈദ്യന്മാരായിരുന്ന ബിൻ സീന (980-1037), അബുൾ കാസിം (936-1013) എന്നിവരുടെ സംഭാവനകളും ദന്ത ശാസ്ത്രത്തിനുണ്ടായി. നവോത്ഥാന കാലത്ത്‌ ബാർതോളൊമേയൗസ്‌ യൂസ്റ്റേഷ്യസ്‌ (1520-1574) എഴുതിയ ലിബെല്ലസ്‌ ഡി ഡെന്റിബസ്‌ എന്ന 30 അധ്യായങ്ങളുള്ള ഗ്രന്ഥമാണ്‌ ശുശ്രുതസംഹിതയ്ക്കു ശേഷം ഉണ്ടായ ആധികാരിക ഗ്രന്ഥം. പതിനെട്ടാം നൂറ്റാണ്ടിൽ യൂറോപ്പിലാണ്‌ ആധുനിക ദന്ത ശാസ്ത്രം രൂപം കൊണ്ടത്‌. പിയറീ ഫോഷാർഡ്‌ (1678-1761) എന്ന ഫ്രഞ്ച്‌ വൈദ്യനാണ്‌ ആധുനിക ദന്ത ശാസ്ത്രത്തിന്റെ പിതാവ്‌.
മധ്യകാലഘട്ടത്തിന്റെ തുടക്കത്തിൽ യൂറോപ്പിൽനിന്ന് ഈ രംഗത്ത് കാര്യമായ സംഭാവനകളൊന്നും ഉണ്ടായിട്ടില്ല. എന്നാൽ ഈ കാലഘട്ടത്തിൽ അറബി ഭിഷഗ്വരന്മാർ (റേസസ്, അബുൽ കാസിസ്) പല്ല് തേക്കുന്നതിന് കുഴമ്പും സുഷിരങ്ങൾ നിറയ്ക്കുന്നതിന് ലോഹപദാർഥങ്ങളും ശുപാർശ ചെയ്തിരുന്നു. ദന്തമാലിന്യം പല്ലുകൾക്ക് ദോഷമുണ്ടാക്കുമെന്നും അവർ സമർഥിച്ചു. എ.ഡി. 1300-1700 വരെ ഇംഗ്ലണ്ട് ഉൾപ്പെടെയുള്ള യൂറോപ്യൻ രാജ്യങ്ങളിൽ ബാർബർമാരായിരുന്നു പല്ലുപറിച്ചിരുന്നത്. 1308-ൽ ഇവർ രൂപവത്കരിച്ച ഒരു സംഘടന 400 വർഷത്തോളം നിലനിന്നിരുന്നു. ദന്തചികിത്സക്കായി ഇവർ പല തരത്തിലുള്ള ഉപകരണങ്ങൾ നിർമിച്ച് ഉപയോഗിച്ചിരുന്നു. ദൃഢമായ വേരുകളുള്ള പല്ലുകൾ വലിച്ചെടുക്കുന്നതിനുള്ള ലീവറും പെലിക്കനും ഇതിനുദാഹരണങ്ങളാണ്. നവോത്ഥാന കാലഘട്ടം ആരോഗ്യരംഗത്ത് വിപ്ലവകരമായ മാറ്റങ്ങൾക്ക് സാക്ഷ്യം വഹിക്കുകയുണ്ടായി. സൂക്ഷ്മദർശിനിയുടെ ആവിർഭാവവും ജന്തുശാസ്ത്രം, രസതന്ത്രം, ഊർജതന്ത്രം, ശരീരശാസ്ത്രം, ശരീരക്രിയാശാസ്ത്രം തുടങ്ങിയ ശാസ്ത്രമേഖലകളിലുണ്ടായ കണ്ടുപിടിത്തങ്ങളും ദന്തചികിത്സയ്ക്ക് ശാസ്ത്രീയ അടിത്തറ പാകി.

വൈദ്യശാസ്ത്രത്തിന്റെ ഒരു വിഭാഗമായി ദന്തവിജ്ഞാനീയ പഠനം ആരംഭിച്ചത് ഫ്രാൻസിലാണ്. 1700-ൽ സർജൻമാരുടെ കോളജിൽ രണ്ടുവർഷത്തെ പാഠ്യപദ്ധതിയും തുടർന്നുള്ള പരീക്ഷയും പ്രവൃത്തിപരിചയവും ദന്തചികിത്സകർക്ക് നിർബന്ധിതമാക്കി. 1728-ൽ പിയർ ഫോഷാർഡ് എന്ന ദന്തഡോക്ടർ "ദ് സർജൻ ദന്തിസ്റ്റ്" എന്ന പുസ്തകം പ്രസിദ്ധപ്പെടുത്തിയത് ആധുനിക ഡെന്റിസ്ട്രിയുടെ തുടക്കം കുറിച്ചു. ഇദ്ദേഹത്തെ ആധുനിക ഡെന്റിസ്ട്രിയുടെ പിതാവായി കരുതിവരുന്നു. 1789-ൽ ഡ്യൂബോ ഡി ഷിമാൻഡ് പോഴ്സലേൻകൊണ്ട് കൃത്രിമ ദന്തങ്ങൾ ഉണ്ടാക്കി. കൂടാതെ ഞെരുങ്ങിനില്ക്കുന്ന പല്ലുകൾ അകറ്റുന്നതിന് ബാൻഡ്ലെറ്റ് (bandelette) എന്ന ഉപകരണം നിർമ്മിക്കുകയും ചെയ്തു.

ഫ്രാൻസിന്റെ ചുവടുപിടിച്ച് യൂറോപ്പിന്റെ ഇതരഭാഗങ്ങളിലും ദന്തസംരക്ഷണ-ദന്തചികിത്സാ രംഗങ്ങളിൽ പുതിയ കണ്ടെത്തലുകൾ ഉണ്ടാവുകയും അനവധി ഗ്രന്ഥങ്ങൾ പ്രസിദ്ധീകൃതമാവുകയും ചെയ്തു. പല്ല് പറിക്കുവാൻ "ഇംഗ്ളിഷ് കീ" അഥവാ ടേൺകീ (Turnkey) എന്ന പുതിയ ഉപകരണം വികസിപ്പിച്ചെടുത്തതാണ് 18-ം ശതകത്തിൽ യൂറോപ്പിൽ ഈ രംഗത്തുണ്ടായ പ്രധാന നേട്ടം. പെലിക്കനെയും ലീവറിനെയും വളരെവേഗം പ്രതിസ്ഥാപിക്കുന്നതിന് ഈ ഉപകരണത്തിനു സാധിച്ചു.

19-ം ശതകത്തിൽ നൂതന ചികിത്സാരീതികളും ഉപകരണങ്ങളും പദാർഥങ്ങളും കണ്ടുപിടിക്കപ്പെട്ടു. വേദന കൂടാതെ ശസ്ത്രക്രിയ ചെയ്യുവാനുള്ള ബോധഹരണൌഷധങ്ങളുടെ കണ്ടുപിടിത്തം ഈ രംഗത്തെ ഒരു നാഴികക്കല്ലാണ്. ഹോറേസ് വെൽസ്, വില്യം മോർട്ടൻ എന്നീ ദന്തഡോക്ടർമാരാണ് നൈട്രസ് ഓക്സൈഡും ഈഥറും ഉപയോഗിച്ച് വേദന കൂടാതെ ശസ്ത്രക്രിയ ചെയ്യാമെന്ന് ആദ്യം തെളിയിച്ചത്. പൊതുജനമധ്യത്തിൽവച്ച് പല്ലെടുത്താണ് ഈ രാസപദാർഥങ്ങളുടെ ബോധഹരണസ്വഭാവം ഇവർ വ്യക്തമാക്കിയത്. മോണയിൽ കുത്തിവച്ച് മരവിപ്പിക്കുന്ന മരുന്നുകൾ (നോവാകെയ് ൻ, ലിഗ്നോകെയ് ൻ) കണ്ടുപിടിച്ചത് 19-ം ശതകത്തിന്റെ അവസാനമാണ്. ഇക്കാലത്തുതന്നെയാണ് ഇ.വി. ബ്ലാക്ക് എന്ന ഭിഷഗ്വരൻ ദന്തസുഷിരങ്ങളുടെ പൂരണത്തിനായി സിൽവർ അമാൽഗം അലോയ് രൂപപ്പെടുത്തിയത്.
പിയർ ഫോഷാർഡ്

1919-ൽ അമേരിക്കൻ ആർമിയുടെ ആവശ്യപ്രകാരം അമേരിക്കൻ നാഷണൽ സ്റ്റാൻഡേഡ്സ് എന്ന സ്ഥാപനം ദന്തചികിത്സയ്ക്ക് ഉപയോഗിക്കുന്ന എല്ലാ പദാർഥങ്ങൾക്കും ഗുണനിലവാരം നിർദ്ദേശിച്ചു. കൂടാതെ ഔഷധങ്ങൾക്കും ഉപകരണങ്ങൾക്കും സർക്കാർ ഉടമസ്ഥതയിലുള്ള സ്ഥാപനങ്ങൾക്കും ഉണ്ടായിരിക്കേണ്ട ഏറ്റവും കുറഞ്ഞ യോഗ്യതയും നിശ്ചയിക്കപ്പെട്ടു. 1928-ൽ അമേരിക്കൻ ഡെന്റൽ അസോസിയേഷൻ സർക്കാർ സഹയാത്തോടെ ഡെന്റിസ്ട്രിയിൽ ഗവേഷണ പരമ്പരകൾതന്നെ ആരംഭിച്ചു. അനേകം ദന്തൽ കോളജുകൾ തുടങ്ങുകയും ദന്തചികിത്സ നടത്തണമെങ്കിൽ "ഡോക്ടർ ഒഫ് ഡെന്റൽ സർജറി" എന്ന അടിസ്ഥാനബിരുദം നിർബന്ധിതമാക്കുകയും ചെയ്തു.

ഇംഗ്ലണ്ടിൽ 1930-ൽ റോയൽ കോളജ് ഒഫ് സർജൻസ് എന്ന സ്ഥാപനത്തിൽ "ലൈസെൻഷ്യേറ്റ് ഒഫ് ഡെന്റൽ സർജറി ഒഫ് ദ് റോയൽ കോളജ് ഒഫ് സർജൻസ്" (LDSRCS) എന്ന അടിസ്ഥാന ദന്തൽ ബിരുദത്തിന് നാലുവർഷത്തെ പാഠ്യക്രമം ഏർപ്പെടുത്തി. 1940-നുശേഷം ബിരുദാനന്തരബിരുദമായി "ഫെലോ ഒഫ് ഡെന്റൽ സർജൻ ഒഫ് ദ് റോയൽ കോളജ് ഒഫ് സർജൻസ്" (FDSRCS) എന്ന ദ്വിവർഷ പാഠ്യപദ്ധതിയും ഏർപ്പെടുത്തി. ഇതേ സമയത്ത് അമേരിക്കയിൽ ഡെന്റിസ്ട്രിയിൽ പല ശാഖകൾ ഉണ്ടാവുകയും അതിലോരോന്നിലും ബിരുദാനന്തരബിരുദ (MS) പഠനക്രമം നിലവിൽവരികയും ചെയ്തു. മറ്റു യൂറോപ്യൻ രാജ്യങ്ങളിലും സോവിയറ്റ് റഷ്യയിലും ഇതേ വിധത്തിലുള്ള വികാസം ഉണ്ടായി. പക്ഷേ, ചൈനയിൽ വളരെക്കാലം പാരമ്പര്യ ചികിത്സാ സമ്പ്രദായങ്ങൾതന്നെയാണ് നിലനിന്നിരുന്നത്.

ഭാരതത്തിൽ, 1948-ൽ ഇന്ത്യൻ ഡെന്റിസ്റ്റ് ആക്റ്റ് (Indian Dentist Act) നിലവിൽ വന്നു. ഇതനുസരിച്ച് ഇന്ത്യൻ ഡെന്റൽ കൗൺസിലും സംസ്ഥാന കൗൺസിലുകളും രൂപവത്കൃതമായി. നിയമാനുസൃതമായ വിദ്യാഭ്യാസവും ദന്തചികിത്സയും ഇതോടെ പ്രാബല്യത്തിൽ വന്നു. രജിസ്ട്രേഷൻ കർശനമാക്കി. നിയമം നടപ്പിലാക്കിയ സമയത്ത് ദന്തവൈദ്യം തൊഴിലായി സ്വീകരിച്ചിരുന്നവരെ "ബി" ക്ലാസ് ആയും ദന്തൽ ബിരുദധാരികളെ "എ" ക്ലാസ് ആയും ആണ് രജിസ്റ്റർ ചെയ്തിരുന്നത്. തുടർന്നിങ്ങോട്ട് ഡെന്റിസ്ട്രിയിൽ ബിരുദം നേടിയവർക്കു മാത്രമേ രജിസ്ട്രേഷൻ നല്കുന്നുള്ളൂ.

ഇന്ത്യയിൽ ആദ്യത്തെ ദന്തൽ കോളജ് സ്ഥാപിതമായത് കൽക്കത്തയിലാണ് (1950). ലൈസൻഷിയേറ്റ് ഇൻ ഡെന്റൽ സർജറി (ഡി എസ്) എന്ന ഡിപ്ലോമയാണ് ആദ്യമായി ആരംഭിച്ചത്. രണ്ടുവർഷത്തിനുശേഷം ഇതു നിറുത്തലാക്കിക്കൊണ്ട് ബാച്ചിലർ ഒഫ് ഡെന്റൽ സർജറി (ബി.ഡി. എസ്.) എന്ന ബിരുദ പാഠ്യക്രമം ആരംഭിച്ചു. 1958-59 ഓടെ മിക്കവാറും സംസ്ഥാനങ്ങളിൽ സർക്കാർ ഓരോ ദന്തൽ കോളജ് വീതം സ്ഥാപിച്ചു. സ്വകാര്യമേഖലയിലും ദന്തൽ കോളജുകൾ പ്രവർത്തനമാരംഭിച്ചു. കോളജുകളുടെ നിലവാരം പരിശോധിക്കുന്നതും അംഗീകാരം നല്കുന്നതും ദന്തൽ കൌൺസിൽ, കേന്ദ്രസർക്കാർ, ബന്ധപ്പെട്ട സർവകലാശാല, സംസ്ഥാന സർക്കാർ എന്നീ കാര്യനിർവഹണകേന്ദ്രങ്ങളാണ്. ഡെന്റിസ്ട്രിയുടെ ഒരു പ്രത്യേക ശാഖയിൽ വിദഗ്ദ്ധ പരിശീലനം നേടുന്നതിനായി ബിരുദാനന്തര ബിരുദം (എം.ഡി.എസ്.) ആദ്യമായി ആരംഭിച്ചത് ബോംബെ സർവകലാശാലയിലാണ് (1960). ദന്തൽ കോളജുകളിൽ ബിരുദത്തിന് അനുബന്ധമായി ദ്വിവർഷ ദന്തൽ ടെക്നീഷ്യൻ, ദന്തൽ ഹൈജീനിസ്റ്റ്, ദന്തൽ അസിസ്റ്റന്റ് എന്നീ കോഴ്സുകൾ നിലവിൽവന്നു. ദന്തഡോക്ടറെ സഹായിക്കാൻ ഇവരുടെ സേവനം അത്യാവശ്യമാണ്.

ശാസ്ത്രീയമായ ദന്തചികിത്സയ്ക്ക് വായുടെയും അനുബന്ധ അവയവങ്ങളുടെയും ഘടനയും ധർമവും രോഗാവസ്ഥയിൽ ഉണ്ടാകുന്ന വ്യത്യാസങ്ങളും മാത്രം പഠനവിധേയമാക്കിയാൽ മതിയാവുകയില്ല. ദന്തവിദ്യാർഥിക്ക് പൊതുവായ ശരീരശാസ്ത്രത്തെപ്പറ്റി വ്യക്തമായ അറിവുണ്ടായിരിക്കണം. ശരീരശാസ്ത്രം , എംബ്രിയോളജി, ഹിസ്റ്റോളജി, ശരീരധർമശാസ്ത്രം, ജൈവരസതന്ത്രം, സാമാന്യ ഔഷധശാസ്ത്രം, സൂക്ഷ്മാണു ജീവശാസ്ത്രം, സാമാന്യ ശസ്ത്രക്രിയാശാസ്ത്രം എന്നീ വിഷയങ്ങളുടെ സാമാന്യപഠനം ഡെന്റിസ്ട്രിയുടെ പാഠ്യപദ്ധതിയിൽ ഉൾപ്പെടുത്തിയിട്ടുണ്ട്.

ദന്തൽ വിഷയങ്ങളെ ചികിത്സ തുടങ്ങുന്നതിനുമുമ്പുള്ള പ്രീക്ലിനിക്കൽ ദന്തൽ വിഷയങ്ങളെന്നും ചികിത്സിക്കുന്നതിനുള്ള ക്ളിനിക്കൽ ദന്തൽ വിഷയങ്ങളെന്നും വിഭജിച്ചിരിക്കുന്നു. പ്രീക്ളിനിക്കൽ ദന്തൽ വിഷയങ്ങളിൽ ദന്തൽ പദാർഥങ്ങൾ, ദന്തൽ അനാട്ടമി, എംബ്രിയോളജി, ഹിസ്റ്റോളജി, ഓറൽ പതോളജി, മൈക്രോബയോളജി എന്നിവ ഉൾപ്പെടുന്നു.

ദന്തചികിത്സയിൽ ഉപയോഗപ്പെടുത്തുന്ന പദാർഥങ്ങളെക്കുറിച്ചുള്ള പഠനമാണ് ഇതിൽ ഉൾപ്പെടുന്നത്. താത്കാലിക പൂരണത്തിനുപയോഗിക്കുന്ന സിങ്ക് ഓക്സൈഡ് മുതൽ അസ്ഥിയിൽ കുഴിച്ചുവയ്ക്കുന്ന ടൈറ്റാനിയം വരെ അനേകമാണ് ദന്ത പദാർഥങ്ങൾ. ഇവ കൂടാതെ അളവുകൾ എടുക്കാനും മാതൃകകൾ ഉണ്ടാക്കാനും മറ്റനവധി പദാർഥങ്ങളും ഉപയോഗിച്ചുവരുന്നു. ഇത്തരം പദാർഥങ്ങളുടെയെല്ലാം ഉപയോഗത്തെയും പ്രയോഗരീതികളെയും കുറിച്ചുള്ള പഠനങ്ങൾ ഡെന്റിസ്ട്രിയുടെ പ്രധാന വിഷയമാണ്.

വായ്, പല്ലുകളൾ, താടിയെല്ലുകൾ, നാക്ക്, അനുബന്ധ അവയവങ്ങൾ എന്നിവയുടെ ഘടന, സൂക്ഷ്മഘടന, ഭ്രൂണദശയിലുള്ള വളർച്ച എന്നിവയെപ്പറ്റിയുള്ള വിശദമായ പഠനം.

ശൈശവാവസ്ഥയിലെ താത്കാലിക ദന്തങ്ങളെ "പാൽപ്പല്ലുകൾ" (milk teeth or deciduous teeth) എന്നാണ് പറയുന്നത്. ജനിച്ച് ആറുമാസം മുതൽ പാൽപ്പല്ലുകൾ മുളച്ചുതുടങ്ങുന്നു. രണ്ടര വയസ്സോടെ ഏതാണ്ട് എല്ലാ പാൽപ്പല്ലുകളും മുളച്ചുകഴിയും. പാൽപ്പല്ലുകൾ 20 എണ്ണം ഉണ്ടായിരിക്കും. ഓരോ അണയിലും പത്ത് വീതമാണുള്ളത്. 
ശിശുവിന് ആറ് വയസ്സാകുമ്പോൾ മുതൽ പൊഴിയാൻ തുടങ്ങുന്ന പാൽപ്പല്ലുകൾ 12 വയസ്സോടെ പൂർണമായും പൊഴിഞ്ഞുപോകുന്നു. ഇതേ കാലയളവിൽ(6-12 വയസ്സ്)ത്തന്നെ സ്ഥിര ദന്തങ്ങൾ മുളയ്ക്കുകയും ചെയ്യുന്നു. സ്ഥിരദന്തങ്ങൾ മുപ്പത്തിരണ്ട് എണ്ണം ആണ്; ഓരോ അണയിലും 16 വീതം. അണയുടെ പകുതിയിലുള്ള പല്ലുകൾ, 

വായിലെ തൊലി, നാവ്, താടിയെല്ലുകൾ, സന്ധികൾ, ഗ്രന്ഥികൾ, പല്ലുകൾ മുതലായവയ്ക്കുണ്ടാകുന്ന രോഗങ്ങൾ, അണുബാധകൾ എന്നിവയെക്കുറിച്ചുള്ള പഠനം. അർബുദത്തിന് മുന്നോടിയായി ഉണ്ടാകുന്ന വ്രണങ്ങൾ, ആരംഭത്തിൽത്തന്നെ അർബുദം കണ്ടുപിടിക്കുന്നതിനുള്ള മാർഗങ്ങൾ, ബയോപ്സി തുടങ്ങിയവയിലും ദന്തഡോക്ടർക്ക് പരിശീലനം ലഭിക്കുന്നു.

ശരീരശാസ്ത്രം, രോഗശാസ്ത്രം, ഔഷധശാസ്ത്രം, ദന്തഘടന, ദന്തപദാർഥങ്ങൾ, കൃത്രിമ ദന്തപദാർഥങ്ങൾ, വായിലെ രോഗങ്ങൾ എന്നിങ്ങനെയുള്ള സാമാന്യ പ്രീക്ലിനിക്കൽ വിഷയങ്ങളുടെ പഠനത്തിനുശേഷമാണ് ചികിത്സാവിഭാഗങ്ങളിൽ അഭ്യസനം നേടുന്നത്. എട്ടുവിഭാഗങ്ങളിലായാണ് പാഠ്യക്രമം ചിട്ടപ്പെടുത്തിയിരിക്കുന്നത്.

രോഗനിർണയത്തിനുള്ള വിവിധ ഉപാധികളെക്കുറിച്ചുള്ള പഠനം. റേഡിയോളജിയുടെ വികാസം ദന്തരോഗനിർണയത്തെ വളരെ ഏറെ സഹായിച്ചിട്ടുണ്ട്. ലളിതമായ എക്സ് റേ മുതൽ സീറോ റേഡിയോഗ്രഫി (Xero radiography), പാൻടോമോഗ്രാഫ് (Pantomograph), ഇമേജിങ് (Imaging) എന്നീ നൂതന സാങ്കേതിക സംവിധാനങ്ങൾ വരെ പല്ലിന്റെയും എല്ലിന്റെയും അനുബന്ധ അവയവങ്ങളുടെയും രോഗങ്ങൾ കൃത്യതയോടെ രേഖപ്പെടുത്തുന്നു. രക്തപരിശോധന, ജൈവരസതന്ത്ര പരിശോധനകൾ, ബയോപ്സി എന്നിവയെ ആശ്രയിച്ചും രോഗനിർണയം നടത്താം.

വായിലും താടിയെല്ലുകളിലും മുഖത്തും ഉണ്ടാകുന്ന രോഗങ്ങൾക്കുള്ള ശസ്ത്രക്രിയാചികിത്സകൾ. പല്ലെടുക്കുക, മുഴകൾ നീക്കം ചെയ്യുക, പൊട്ടിയ എല്ലുകൾ നേരെയാക്കുക, എല്ലുകളുടെയോ ദന്തങ്ങളുടെയോ വൈകൃതങ്ങൾ മാറ്റുക, സന്ധികളിൽ ശസ്ത്രക്രിയ നടത്തുക, ഉമിനീർഗ്രന്ഥികളിലുണ്ടാകുന്ന അടവ് നീക്കം ചെയ്യുക, ഇംപ്ലാന്റുകൾ അസ്ഥിയിൽ കുഴിച്ചുവയ്ക്കുക എന്നിങ്ങനെ നിരവധി ശസ്ത്രക്രിയകൾ ഈ ശാഖയിൽ ഉൾപ്പെടുന്നു. ലിഗ്നോകെയ്ൻ കുത്തിവച്ച് മരവിപ്പിച്ചു നടത്തുന്ന ലളിതമായ ശസ്ത്രക്രിയകൾ മുതൽ ബോധം കെടുത്തി ചെയ്യുന്ന സങ്കീർണമായ ശസ്ത്രക്രിയകൾ വരെ ഈ വിഭാഗത്തിൽപ്പെടുന്നു.

ദന്തപരിപാലനവും ദന്താന്തർഭാഗചികിത്സയും. പല്ലിൽ സുഷിരങ്ങൾ ഉണ്ടായി പല്ല് ദ്രവിക്കുന്ന ദന്തക്ഷയം, പല്ലുകളുടെ പൊട്ടൽ, കീറൽ, തേയ്മാനം, നിറഭേദം, പൾപ്പിനുണ്ടാകുന്ന രോഗങ്ങൾ എന്നിവയുടെ ചികിത്സയും ദന്ത പുനർനിർമ്മാണവും ആണ് ഈ വിഭാഗത്തിൽ ഉൾപ്പെടുന്നത്. കൂടാതെ ഈ വിധത്തിലുള്ള ദന്തരോഗങ്ങൾ വരാതിരിക്കാൻ കൈക്കൊള്ളേണ്ട മുൻകരുതലുകളും പഠനവിഷയമാണ്.

അനേകം നാഡികളും രക്തക്കുഴലുകളും മറ്റു കോശങ്ങളും അടങ്ങുന്ന ദന്തമജ്ജ അഥവാ പൾപ്പ് വേരിനകത്ത് കുഴൽപോലെ നീളത്തിൽ കിടക്കുന്ന ദന്തനാളിയിലൂടെ അസ്ഥിയുമായി ബന്ധപ്പെട്ടിരിക്കുന്നു. അതിനാൽ പൾപ്പിനുണ്ടാകുന്ന അണുബാധ അസ്ഥിയെയും അനുബന്ധ കലകളെയും ബാധിക്കാനിടയുണ്ട്. പൾപ്പിന് അണുബാധയുണ്ടാകാതിരിക്കാൻ ഉള്ള പൾപ്പ് ക്യാപ്പിങ്, അണുബാധ മാറ്റുവാനുള്ള പൾപോട്ടമി, പൾപെക്ടമി, ദന്തനാളീ ചികിത്സ (root canal treatment), പെരിത്തപിക്കൽ ടിഷ്യു മാനേജ്മെന്റ് തുടങ്ങിയ ചികിത്സകൾ ചെയ്ത് ദന്തപരിപാലനം നടത്തുകയാണ് എന്റോഡോൺടിക്സ് എന്ന ശാഖയുടെ ലക്ഷ്യം.

മോണ, പല്ലിന്റെ വേരുറപ്പിച്ചിരിക്കുന്ന അസ്ഥി, വേരിനെ പൊതിയുന്ന സിമന്റം, സിമന്റവും അസ്ഥിയും തമ്മിൽ ബന്ധിപ്പിക്കുന്ന സ്നായുക്കൾ എന്നിവയ്ക്കുണ്ടാകുന്ന രോഗങ്ങൾ, ചികിത്സ, നിവാരണ മാർഗങ്ങൾ എന്നിവയാണ് ഇതിൽ പ്രതിപാദിക്കുന്നത്. ക്രമം തെറ്റിയ പല്ലുകൾ കൂട്ടിക്കടിക്കുമ്പോൾ ചിലതിൽ അമിത ബലവും മറ്റു ചിലതിൽ ബലക്കുറവും ചെലുത്തുന്നത് മോണ ചുരുങ്ങാൻ (atrophy) ഇടയാക്കുന്നു. ചവയ്ക്കുമ്പോൾ ക്ഷതമുണ്ടാകാത്ത രീതിയിൽ പല്ലുകളെ പുനർവിന്യസിക്കേണ്ടതാണ്. ദന്തൽ ഇംപ്ലാന്റുകൾ (implants) പല്ലിന്റെ വേരിനു പകരം അസ്ഥിയിലാണ് ഉറപ്പിക്കുന്നത്. അതിനാൽ ഇത്തരം ശസ്ത്രക്രിയകൾ പെരിയോഡോൺടിക്ക്സിന്റെ പരിധിയിൽ വരുന്നു.

മുഖവൈകൃതത്തിനു കാരണമായ ക്രമം തെറ്റിയ പല്ലുകൾ, താടിയെല്ലുകളുടെ പരസ്പരബന്ധത്തിലുണ്ടാകുന്ന അപാകതകൾ എന്നിവയുടെ ചികിത്സ. പല്ലുകൾക്ക് ക്രമമായി നില്ക്കാൻ ഇടം ഉണ്ടാക്കി പ്രത്യേക ഉപകരണങ്ങൾക്കൊണ്ട് നേരിയ ബലം പ്രയോഗിച്ച് ക്രമേണ ദന്തങ്ങൾ ക്രമീകരിക്കുന്നു. നേർത്ത ഉരുക്കു കമ്പികളോ മറ്റു ലോഹസങ്കരങ്ങളോ കൊണ്ടുണ്ടാക്കിയ തന്തുക്കളാണ് നേരിയ ബലം ചെലുത്തുവാൻ ഉപയോഗിക്കുന്നത്. ഇത്തരം ഉപകരണങ്ങൾ ഇളക്കിമാറ്റാനാവുന്നവയോ ദന്തവുമായി സ്ഥിരമായി ബന്ധിച്ചിരിക്കുന്നവയോ ആകാം. രണ്ടാമത്തെ വിഭാഗം കൂടുതൽ ഫലപ്രദമായി കണ്ടുവരുന്നു. ഇതിനായി ബാൻഡുകൾ, ബ്രാക്കറ്റുകൾ, ട്യൂബുകൾ തുടങ്ങിയവ കോംപസിറ്റ് റെസിനോ ഗ്ലാസ് അയണോമറ്റോ ഉപയോഗിച്ച് പല്ലിനോട് ചേർത്തുറപ്പിക്കുകയാണ് ചെയ്യുന്നത്. ഇത് ഒരു ദീർഘകാല ചികിത്സയാണ്. താടിയെല്ലുകളുടെ അപാകത വളരെ ഗണ്യമാണെങ്കിൽ ശസ്ത്രക്രിയ ആവശ്യമായി വരാറുണ്ട്.

പന്ത്രണ്ടുവയസ്സുവരെയുള്ള കുട്ടികളുടെ ദന്തചികിത്സ. കുട്ടികളുടെ അപക്വമായ മാനസികാവസ്ഥ, പേടി, സ്വഭാവസവിശേഷതകൾ, മധുര പലഹാരങ്ങളോടുള്ള ആസക്തി, വായുടെ ശുചിത്വം പാലിക്കുന്നതിലുള്ള അനാസ്ഥ എന്നീ ഘടകങ്ങൾ കണക്കിലെടുത്താണ് കുട്ടികൾക്കുണ്ടാകുന്ന ദന്തരോഗങ്ങളും ദന്തവൈകൃതങ്ങളും ചികിത്സിക്കുന്നത്.

കൃത്രിമ പദാർഥങ്ങളുപയോഗിച്ച് നഷ്ടപ്പെട്ട പല്ലുകളും വായിലെ മറ്റ് അവയവങ്ങളും നിർമിച്ചു പുനഃസ്ഥാപിക്കുന്ന ദന്തവിജ്ഞാനീയ ശാഖയാണിത്. അപകടമോ അർബുദമോ മൂലം താടിയെല്ലുകൾക്കും മുഖത്തിന്റെ മറ്റു ഭാഗങ്ങൾക്കും ഉണ്ടാകുന്ന തകരാറുകൾ മാറ്റുകയും രോഗബാധിതമായ അവയവങ്ങളെ കൃത്രിമ അവയവങ്ങൾകൊണ്ടു പ്രതിസ്ഥാപിക്കുകയും ചെയ്യുന്ന ചികിത്സകൾ ഈ വിഭാഗത്തിൽപ്പെടുന്നു.

സാമൂഹിക സഹകരണത്തോടെ പൊതുജനങ്ങൾക്കിടയിൽ ദന്തപരിശോധന നടത്തി ബോധവത്കരണവും അത്യാവശ്യ ചികിത്സകളും നടത്തുന്ന ദന്തവിജ്ഞാനീയ വിഭാഗം. സ്കൂളുകളും വീടുകളും ഗ്രാമപ്രദേശങ്ങളും സന്ദർശിച്ച് ദന്തരോഗങ്ങളുടെ പട്ടിക തയ്യാറാക്കുക, ദന്തചികിത്സാ ക്യാമ്പുകൾ സംഘടിപ്പുക്കുക, സ്ഥിതിവിവരക്കണക്കുകൾ ശേഖരിക്കുക തുടങ്ങിയവ ഈ വിഭാഗത്തിലുള്ള ദന്തഡോക്ടർമാരുടെ പ്രവർത്തനപരിധിയിൽ വരുന്നു. ദന്തരോഗങ്ങൾ തടയുവാനുള്ള നിർദ്ദേശങ്ങൾ ജനങ്ങളിലെത്തിക്കുകയും സമൂഹത്തിൽ മെച്ചപ്പെട്ട ദന്താരോഗ്യം ഉറപ്പുവരുത്തുകയുമാണ് ഈ വിഭാഗത്തിന്റെ ലക്ഷ്യം. കമ്യൂണിറ്റി ഡെന്റിസ്ട്രി, പ്രിവന്റീവ് ഡെന്റിസ്ട്രി എന്നീ പേരുകളിലും ഇത് അറിയപ്പെടുന്നു.

പൊതുജനാരോഗ്യത്തിനു മുൻഗണന നല്കുന്ന ഒരു സമൂഹത്തിൽ മറ്റേതൊരു വൈദ്യശാസ്ത്ര വിഭാഗത്തിനും പിന്നിലല്ല ദന്തവിജ്ഞാനീയത്തിന്റെ സ്ഥാനം. ഈ രംഗത്തുണ്ടായിക്കൊണ്ടിരിക്കുന്ന പുതിയ ഗവേഷണങ്ങളും കണ്ടുപിടിത്തങ്ങളും ഈ വിജ്ഞാനശാഖയുടെ വളർച്ചയുടെ തെളിവാണ്. ദന്തൽ മെറ്റീരിയൽസ്, എൻഡോഡോൺടിക്സ്, ഓർത്തോഡോൺടിക്സ്, ഇംപ്ളാന്റോളജി, ഫോറൻസിക് ഡെന്റിസ്ട്രി എന്നീ നൂതന ദന്തൽവിഷയങ്ങളിൽ വൻതോതിൽ ഗവേഷണം നടന്നുവരുന്നു.




</doc>
<doc id="139940" url="https://ml.wikipedia.org/wiki?curid=139940" title="പൈൻ">
പൈൻ

കേരളത്തിന്റെ തീരപ്രദേശങ്ങളിൽ പ്രത്യേകിച്ചും മണൽ നിറഞ്ഞ സ്ഥലങ്ങളിൽ കാണപ്പെടുന്ന ഒരു തരം മരമാണ് പൈൻ. ഇവ രണ്ട് തരം ഉണ്ട്. അടയ്ക്കാപൈൻ "(മഞ്ഞ പൈൻ)", ആര്യാപൈൻ "(വെള്ള പൈൻ)" എന്നിവയാണിവ. അതിരുകളിൽ ധാരാളമായി ഇവ നട്ടു പിടിപ്പിച്ച് വേലി (fence)നിർമ്മിക്കാറുണ്ട്. യൂറോപ്പിൽ കാണപ്പെടുന്ന (pine trees)മായി ഇവയ്ക്കു ബന്ധമില്ല.


</doc>
<doc id="139957" url="https://ml.wikipedia.org/wiki?curid=139957" title="കൊളോസോസുകാർക്ക് എഴുതിയ ലേഖനം">
കൊളോസോസുകാർക്ക് എഴുതിയ ലേഖനം

ക്രിസ്തീയബൈബിളിന്റെ ഭാഗമായ പുതിയനിയമത്തിലെ 12-ആമത്തെ പുസ്തകമാണ് കൊളോസോസുകാർക്ക് എഴുതിയ ലേഖനം. "കൊളോസിയർ" എന്ന ചുരുക്കപ്പേരും ഈ ലേഖനത്തിനുണ്ട്. ലേഖനത്തിലെ തന്നെ സൂചനകൾ അനുസരിച്ച് പൗലോസ് അപ്പസ്തോലൻ ഏഷ്യാമൈനറിൽ എഫേസോസിൽ നിന്നു 100 മൈലോളം ദൂരെ ലാവോദീക്യായ്ക്കടുത്ത് ഫ്രിജിയായിലെ ചെറുപട്ടണമായ കൊളോസോസിലെ ക്രിസ്തീയ സഭയ്ക്ക് എഴുതിയതാണിത്.

ഇതു പൗലോസിന്റെ രചനയല്ലെന്നും അദ്ദേഹത്തിന്റെ ആദ്യകാലാനുയായികളിൽ ഒരാളുടെ സൃഷ്ടിയാണിതെന്നുമുള്ള വാദം ഇന്നു ശക്തമാണ്. ഇതിന്റെ "പൗലോസിയതയെ" പിന്തുണക്കുന്ന നിലപാടും അതുപോലെ തന്നെ പ്രബലമാണ്.

യേശുവിന്റെ മരണത്തിനു തൊട്ടു പിന്നാലെയുള്ള തലമുറയുടെ കാലത്ത് മദ്ധ്യധരണിലോകത്തെ വിവിധ ക്രിസ്തീയസഭകൾക്കു വേണ്ടി എഴുതപ്പെട്ട പൗലോസിന്റെ ലേഖനങ്ങൾ ആദ്യകാലക്രിസ്തീയ ദൈവശാസ്ത്രത്തിന്റെ വികാസത്തെ സഹായിച്ചു. കൊളോസോസുകാർക്കെഴുതിയ ലേഖനം പൗലോസിന്റെ രചനയാണെങ്കിൽ ക്രി.വ.50-നും 60-നും ഇടയ്ക്ക് ലേഖകൻ കാരാഗൃഹത്തിലായിരിക്കെ എഴുതിയതായിരിക്കണം. എന്നാൽ ഇതിനെ പൗലോസിന്റെ ശിഷ്യന്മാരിൽ ഒരാളുടെ രചനയായി കാണുന്ന പണ്ഡിതന്മാർ ഇന്ന് ഏറെയുണ്ട്. സൃഷ്ടലോകത്തിനെല്ലാം മേലായി യേശുവിനെ കാണുന്ന ഇതിലെ വീക്ഷണം, പൗലോസിന്റെ ജീവിതകാലത്തിനു ശേഷം വികസിച്ചുവന്ന ഒരു ക്രിസ്തുശാസ്ത്രത്തിന്റെ ഭാഗമാണെന്ന് ചില വിമർശകർ കരുതുന്നു. ഇതു പൗലോസിന്റെ രചനയല്ലെങ്കിൽ ഇതിന്റെ രചനാകാലം ക്രിസ്തുവർഷം ഒന്നാം നൂറ്റാണ്ടിന്റെ അവസാനകാലത്ത്, 80-കളിലോ മറ്റോ ആയിരിക്കാം.ഇതിനെ പൗലോസിയതയെ പിന്തുണക്കുന്നവർ, പൗലോസിന്റേതെന്നു പൊതുവേ സമ്മതിക്കപ്പെടുന്ന ഫിലമോനെഴുതിയ ലേഖനവുമായി ഇതിനുള്ള സമാനതകൾ ചൂണ്ടിക്കാണിക്കുന്നു.

വെളിപാടു പുസ്തകത്തിന്റെ ആരംഭത്തിൽ പരാമർശിക്കപ്പെടുന്ന ഏഴു സഭകളുടെ പ്രദേശത്തായിരുന്നു കോളോസോസ്. കൊളോസിയർ 4-ആം അദ്ധ്യായം 13-ആം വാക്യത്തിൽ കൊളോസോസിലെ സഭയോടൊപ്പം ലാവോദീക്യയിലേയും ഹിയരാപ്പോലിസിലേയും സഭകളും പരാമർശിക്കപ്പെടുന്നു. ലാവോദീക്യയിൽ നിന്നു ഏകദേശം 12 മൈലും ഹിയരപ്പോലിസിൽ നിന്ന് 14 മൈലും ദൂരെയായിരുന്നു കൊളോസോസ്. പ്രകൃതിയിലെ ശക്തികളുടെ ആരാധന ഉൾപ്പെടെ, പലതരം പേഗൻ ആരാധനാമുറകൾ കൊളോസോസിലെ സഭയിൽ കടന്നു കൂടിയിരുന്നു. സൃഷ്ടപ്രപഞ്ചത്തിനുപരിയുള്ള ക്രിസ്തുവിന്റെ സ്ഥാനത്തെക്കുറിച്ച് സഭാംഗങ്ങളെ ഉദ്ബോധിപ്പിച്ച്, പ്രാപഞ്ചികശക്തികളുടെ ആരാധനയിൽ നിന്നു അവരെ പിന്തിരിപ്പിക്കാൻ വേണ്ടി എഴുതിയതാകാം ഈ കത്ത്. രണ്ടു ഭാഗങ്ങളാണ് ഇതിനുള്ളത്: ആദ്യത്തെ ഭാഗം തത്തോപദേശമാണ്. ജീവിതചര്യകളെക്കുറിച്ചുള്ള പ്രബോധനമാണ് രണ്ടാം ഭാഗം. സഭയിൽ 'അബദ്ധങ്ങൾ' പ്രചരിപ്പിക്കുന്ന വ്യാജപ്രബോധകന്മാർ വിമർശനം രണ്ടു ഭാഗങ്ങളിലും കാണാം.
ആദ്യത്തെ രണ്ടദ്ധ്യായങ്ങളിലാണ് തത്ത്വോപദേശം ഉള്ളത്. ഈ ഭാഗത്ത് ലേഖകൻ, സൃഷ്ടികൾക്കുപരിയുള്ള ക്രിസ്തുവിന്റെ സ്ഥാനം വിശദീകരിക്കുകയും ക്രിസ്തുവിനെയല്ലാതെ മറ്റാരേയും ആരാധിക്കേണ്ടതില്ലെന്ന് വാദിക്കുകയും ചെയ്യുന്നു. എല്ലാ സൃഷ്ടിയും ക്രിസ്തുവഴിയും ക്രിസ്തുവിനായും സൃഷ്ടിക്കപ്പെടുകയും ക്രിസ്തുവിൽ നിലനിൽക്കുകയും ചെയ്യുന്നു. ക്രിസ്തുവിൽ ദൈവികത്തിന്റെ സമ്പൂർണ്ണത കുടികൊള്ളാൻ ദൈവം ഇടയാക്കി. കപടപ്രബോധകന്മാർ ആരാധിക്കുന്ന പ്രപഞ്ചാരൂപികളെ യേശു തന്റെ മരണം വഴി തകിടം മറിക്കുകയും ബന്ധനസ്ഥരാക്കുകയും ചെയ്തു. എല്ലാ ആത്മീയശക്തികളുടേയും അധിപനും സഭയുടെ ശിരസുമാണ് ക്രിസ്തു. മനുഷ്യനും ദൈവത്തിനും ഇടയിലുള്ള ഏക മദ്ധ്യസ്ഥനായ ക്രിസ്തു പ്രപഞ്ചത്തെ മുഴുവൻ ഉൾക്കൊള്ളുന്ന അനുരഞ്ജനത്തിന്റെ കാരണഭൂതനാണ്. 
കഠിനമായ താപനിഷ്ഠകളേയും ഭക്ഷണത്തിലെ ആചാരപരമായ ത്യാജ്യഗ്രാഹ്യനിഷ്ഠകളേയും ലേഖകൻ വിമർശിക്കുന്നു. അത്തരം നിഷ്ഠകൾക്ക് ക്രിസ്തുവിന്റെ മരണത്തോടെ അന്ത്യമായെന്നാണ് വിശദീകരണം. വിശ്വാസികൾ പരിഛേദിതരെന്നോ അപരിഛേദിതരെന്നോ അടിമയെന്നോ സ്വതന്ത്രനെന്നോ ഭേദമില്ലാതെ ക്രിസ്തുവിൽ ഒന്നായിരിക്കുന്നു. തുടർന്ന് ലേഖകൻ സഭാംഗങ്ങളോട് അവരുടെ ഗാർഹികവും സാമൂഹികവുമായ ഉത്തരവാദിത്തങ്ങളെക്കുറിച്ച് പറയുന്നു. 

3, 4 അദ്ധ്യായങ്ങളിലെ പ്രായോഗികനിർദ്ദേശങ്ങൾ ആദ്യഭാഗത്തെ തത്ത്വോപദേശവുമായി ചേർന്നു പോകുന്നതാണ്. സ്വർഗ്ഗീയകാര്യങ്ങളിൽ മനസ്സിരുത്താനും(3:1-4), മനുഷ്യസ്വഭാവത്തിലെ ദുഷ്പ്രകൃതികൾക്കെതിരെ പൊരുതാനും(3:5-14 ഇവിടെ ലേഖകൻ വായനക്കാരെ ഉപദേശിക്കുന്നു. ക്രിസ്തീയസ്വഭാവത്തിന്റെ ലക്ഷണങ്ങളായ സവിശേഷ ചുമതലകളെക്കുറിച്ചുള്ള പ്രബോധനവും ലേഖനത്തിലുണ്ട്. പതിവിൻ പടിയുള്ള ഉപസംഹാരപ്രാർത്ഥനയിലും, ഉദ്ബോധനത്തിലും, ആശംസയിലും ലേഖനം സമാപിക്കുന്നു.

കൊലൊസ്സ്യർക്കു എഴുതിയ ലേഖനം


</doc>
<doc id="139963" url="https://ml.wikipedia.org/wiki?curid=139963" title="തെന്മല അണക്കെട്ട്">
തെന്മല അണക്കെട്ട്

കേരളത്തിലെ കൊല്ലം ജില്ലയിലെ പുനലൂർ -ചെങ്കോട്ട ( തമിഴ്നാട് ) റൂട്ടിൽ തെന്മല ഗ്രാമപഞ്ചായത്തിലെ തെന്മലയിലാണ് തെന്മല അണക്കെട്ട് അഥവാ കല്ലട-പരപ്പാർ അണക്കെട്ട് സ്ഥിതി ചെയ്യുന്നത്. കേരളത്തിലെ ആദ്യ ഇക്കോ ടൂറിസം കേന്ദ്രമാണ് തെന്മലയിലുള്ളത്. കല്ലടയാറിലാണ് കല്ലട ജലസേചനപദ്ധതി , , യുടെഭാഗമായ ഈ അണക്കെട്ട് സ്ഥിതിചെയ്യുന്നത്. 13.28 കോടി ബഡ്ജറ്റിൽ 1961-ലാണ് ഡാമിന്റെ നിർമ്മാണ പ്രവർത്തനങ്ങൾക്ക് തുടക്കം കുറിച്ചത്. ജലസേചനത്തിനും വൈദ്യുതിനിർമ്മാണത്തിനും ഇതിലെ ജലം ഉപയോഗിക്കുന്നു. കല്ലട ഇറിഗേഷൻ ആന്റ് ട്രീ ക്രോപ് ഡെവലപ്പ്മെന്റ് പ്രൊജക്റ്റിന്റെ കീഴിലാണ് നിർമ്മാണം നടത്തിയത്. കേരളത്തിലെ രണ്ടാമത്തെ വലിയ ജലസേചന അണക്കെട്ടാണ് തെന്മല. കൂടാതെ വളരെ വലിപ്പമേറിയ റിസർവോയർ ഏരിയായും ഈ ഡാമിനുണ്ട്. പല്ലംവെട്ടി സാഡിൽ ഡാം ഈ സംഭരണിയിലെ ഒരു പാർശ്വ അണക്കെട്ടാണ് .92,800 ഹെക്ടർ ഏരിയായിലാണ് അണക്കെട്ട് സ്ഥിതി ചെയ്യുന്നത്. അണക്കെട്ടിനു ചുറ്റും നിബിഡവനമേഖലയാണ്.

തെന്മല വന്യജീവി ഡിവിഷനിൽപ്പെട്ട തെന്മല റെയിഞ്ചിലെ കുളത്തൂപ്പുഴ റിസർവ് വനമേഖല 1984 ആഗസ്റ്റ് 25-ന് ചെന്തുരുണി വന്യജീവിസംരക്ഷണകേന്ദ്രമായി , , പ്രഖ്യാപിച്ചു. 100 ച.കി.മീ. വിസ്തൃതിയുള്ള ഈ വന്യമൃഗസംരക്ഷണകേന്ദ്രത്തിന്റെ ആസ്ഥാനം തെന്മലയാണ്.

1994 മുതൽ കെഎസ്ഇബി യുടെ 15 മെഗാവാട്ട് വൈദ്യുതി (7.5 മെഗാവാട്ടിന്റെ 2 ടർബൈനുകൾ ) ഉത്പാദിപ്പിക്കാൻ ഉള്ള ഹൈഡ്രോ ഇലക്ട്രിക് പദ്ധതി നിലവിൽ വന്നു]], .

തെന്മല ഇക്കോടൂറിസത്തിന്റെ കവാടം എന്നറിയപ്പെടുന്ന പ്രദേശമാണ് ഒറ്റയ്കൽ ഔട്ട് ലുക്ക്. ദേശീയ പാത 208ൽ പുനലൂരിൽ നിന്നും 16 കിലോമീറ്റർ ദൂരെയാണ് ഇത്. കല്ലടയാറ്റിൽ ഉണ്ടാക്കിയ ബണ്ട് മൂലം ഇവിടെ ഒരു ചെറിയ തടാകം രൂപപ്പെട്ടിട്ടുണ്ട്. വർണ്ണനാതീതമായ പ്രകൃതിഭംഗിയും അതു കാണാനുള്ള നിരീക്ഷണ ഗോപുരവും ഇവിടുത്തെ പ്രത്യേകതയാണ്.

തിരുവനന്തപുരത്തുനിന്നും 72 കിലോമീറ്ററും കൊല്ലത്തുനിന്നും 66 കിലോമീറ്ററും ദൂരം.

തെന്മല അണക്കെട്ടിൽ ബോട്ടിങ്ങിനുള്ള സൗകര്യം ലഭ്യമാണ്.


</doc>
<doc id="139964" url="https://ml.wikipedia.org/wiki?curid=139964" title="കരിങ്കാളി">
കരിങ്കാളി

പറയസമുദായത്തിൽ പെട്ടവർ വേഷം കെട്ടുന്ന ഒരു അനുഷ്ടാനകലാരൂപമാണ് കരിങ്കാളി. തെക്കേ മലബാർമേഖലയിലുള്ള കാവുകളിലെയും അമ്പലങ്ങളിലെയും പൂരങ്ങളോടും വേലകളോടും അനുബന്ധിച്ചാണ് കരിങ്കാളി സാധാരണ കാണുന്നത് . കരിങ്കാളി കെട്ടുന്നതിന് ചിട്ടയുള്ള വ്രതം ആവശ്യമായി ഗണിക്കപ്പെടുന്നു. 

ചെണ്ടയുടെ താളത്തോടെ ഉത്സവപ്പറമ്പിൽ എത്തുന്ന കരിങ്കാളികൾ ആ താളത്തിൽ വെളിച്ചപ്പെടുകയും ചെയുന്നു. എന്നാൽ ഇവർ പ്രധാനക്ഷേത്രങ്ങളുടെ അടുത്ത് പോവാറില്ല. പകരം ക്ഷേത്രത്തിൽ നിന്ന് അകലെ താല്കാലികമായി നിർമ്മിച്ച കുരുത്തോലമണ്ഡപത്തിൽ ചടങ്ങുകൾ അവസാനിപ്പിക്കുന്നു

കറുപ്പ്,ചുവപ്പ്,വെളുപ്പ് എന്നിവ ഇടകലർന്ന ഉടയാടയാണ് കരിങ്കാളി അരയിൽ അണിയുന്നത് . കാലിൽ ചിലമ്പ് ധരിച്ചിരിക്കും. വലത്തെ കയ്യിൽ പള്ളിവാൾ പിടിച്ചിരിക്കും. ഇടത്തെ കയ്യിൽ കുരുത്തോലകൊണ്ട് ഉണ്ടാക്കിയ ഗദ ഉണ്ടാവും . പിച്ചളകൊണ്ട് ഉണ്ടാക്കിയ കൃത്രിമമുലകളും തലയിൽ കിരീടവും ഉണ്ട് . മുകൾ ഭാഗം കൂർത്ത ആകൃതിയുള്ള കിരീടം കുരുത്തോലകളാൽ അലങ്കരിച്ചിരിഒക്കും. 

ചരടുകൾ കൊണ്ടുള്ള കൃത്രിമക്കണ്ണടയും കുരുത്തോല കൊണ്ടുല്ല കൃത്രിമമൂക്കും ഈ വേഷത്തിന്റെ പ്രത്യേകതയാണ്.

കരിങ്കാളി കെട്ടിനോടനുബന്ധിച്ച് കോഴികളെ പരസ്യമായി ബലിനല്കുന്നു . വെളിപ്പെട്ട ശേഷം കിരീടം അഴിച്ചുവെച്ച് കരിങ്കാളികൾ കോഴികളെ തലയറുത്ത് ചോരകുടിക്കുന്നു 

മലപ്പുറം ജില്ലയിലെ മൂക്കുതലകണ്ണേങ്കാവ് കരിങ്കാളി കെട്ടലിനു പ്രസിദ്ധമാണ്. അഞ്ഞൂറോളം കരിങ്കാളികൾ ഇവിടെ വഴിപാട് ആയി എത്തുന്നു.


</doc>
<doc id="139983" url="https://ml.wikipedia.org/wiki?curid=139983" title="കരുതൽ തടങ്കൽ">
കരുതൽ തടങ്കൽ

ചില സാഹചര്യങ്ങളിൽ കുറ്റം ചെയ്യുമെന്ന് സംശയിക്കപ്പെടുന്ന വ്യക്തികളെ ഒരു കരുതലെന്ന നിലയിൽ തടവിൽ പാർപ്പിക്കുന്നതാണ്‌ കരുതൽ തടങ്കൽ അഥവാ പ്രിവന്റീവ് ഡിറ്റൻഷൻ. ആഭ്യന്തര, പൊതുസുരക്ഷിതത്വത്തെ മുൻനിർത്തിയാണ്‌ ഈ സമ്പ്രദായം നടപ്പിലാക്കുന്നത്. 

ഇന്ത്യയിൽ 1950-ലാണ്‌ ഈ നടപടിക്ക് ഭരണഘടനാ അംഗീകാരം ലഭ്യമായത്. ഇതിനുള്ള ബിൽ നിയമസഭയിൽ അവതരിപ്പിച്ചത് സർദാർ വല്ലഭായി പട്ടേലാണ്. 1975-ലെ അടിയന്തരാവസ്ഥക്കാലത്താണ് തടങ്കൽ ഏറ്റവും കർശനമായി നടപ്പാക്കിയത്. ജില്ലാ കളക്ടർമാരാണ് കരുതൽ തടങ്കൽ നിയമം നിലവിൽ വന്നതായുള്ള പ്രഖ്യാപനം നടപ്പിലാക്കേണ്ടത്. ഈ നിയമപ്രകാരം ഇന്ത്യയിൽ ആദ്യമായി തടവിലായ വ്യക്തി എ.കെ. ഗോപാലനാണ്. ടാഡ ആക്‌ട് (TADA Act) ഒരു കരുതൽ തടങ്കൽ നിയമമാണ്. 1980-ലെ ദേശീയസുരക്ഷ നിയമപ്രകാരമാണ് കേന്ദ്ര-സംസ്ഥാനങ്ങൾക്ക് ഈ നിയമം നടപ്പിലാക്കുവാനുള്ള അധികാരം ലഭിച്ചത്.


</doc>
<doc id="139985" url="https://ml.wikipedia.org/wiki?curid=139985" title="കോംഗോ പനി">
കോംഗോ പനി

നൈറോവൈറസ് (Nairovirus ) എന്ന ആർ. എൻ. എ കുടുംബത്തിൽപ്പെട്ട ബുനിയവൈരിടായ് വൈറസ് (Bunyaviridae family RNA virus ) മൂലം മനുഷ്യരിൽ ഉണ്ടാകുന്ന രോഗമാണു് കോംഗോ പനി (Congo fever ) അഥവാ ക്രിമിയൻ-കോംഗോ ഹിമ്രാജിക് ഫീവർ (Crimean -Congo hemorrhagic fever) . ഇത് ഒരു ജന്തുജന്യ രോഗമാണു് (Zoonosis). 
30 ശതമാനം വരെ മരണ സാദ്ധ്യത ഉണ്ടാക്കുന്ന ഈ രോഗാണുക്കളെ പ്രാരംഭത്തിൽ, മനുഷ്യരിലേക്ക് സംക്രമിപ്പിക്കുന്നത്, മിക്ക മൃഗങ്ങളിലും ബാഹ്യ പരാദമായി കാണപ്പെടുന്ന ആർത്രോപോട ഫൈലത്തിലെ, അരാക്കിനിടയെ ക്ലാസ്സിൽ പെട്ട അർഗാസ്സിദ് (Argasid ) കുടുംബത്തിലെ സോഫ്റ്റ്‌ ടിക്കുകൾ  (Soft Tick ), ഇക്സോടിടെ (Ixodidae )കുടുംബത്തിലെ ഹാർഡ് ടിക്കുകൾ (Hard Ticks ) ആണ്. പിന്നീട് ടിക്കുകൾ ഇടനിലക്കാരനായി ഇല്ലാതെ, രക്ത-മാംസ സംസർഗം കൊണ്ട് മനുഷ്യരിൽ നിന്നും മനുഷ്യരിലേക്ക് പടരാം.
7 ജെനുസ്സുകളിൽ പെട്ട 31 ഇനം ടിക്കുകളിൽ ഈ വൈറസ്സുകളെ , പ്രകൃതിയിൽ കണ്ടെത്തിയിട്ടുണ്ട്. ഹയലോമ ട്രുന്കാട്ടം (Hyalomma truncatum ), അമ്ബ്ലിഒമ വരിഗേറ്റും (Amblyomma variegatum ) എന്നീ രണ്ടിനം ടിക്കുകൾ ആണ് മുഖ്യ രോഗാണു വാഹകർ. (vectors ) . വൈറസ്സുകളെ തലമുറകളിലൂടെ സംക്രമിപ്പിക്കുവാനും (trans -ovarian transmission ) ഇവയ്ക്ക് കഴിവുള്ളതായി കണ്ടെത്തിയിട്ടുണ്ട്. എല്ലാ വീട്ടു മൃഗങ്ങളിലും വന്യ ജീവികളിലും 4 ജോഡി കാലുകളുള്ള ഈ ടിക്കുകൾ സർവസാധാരണമായതിനാൽ ഏത് സമയത്തും എവിടെയും ഈ രോഗം പൊട്ടിപ്പുറപ്പെടാൻ സാദ്ധ്യത ഉണ്ട്. പക്ഷികളുടെ കൂട്ടത്തിൽ, ഒട്ടകപ്പക്ഷികളുടെ ശരീരത്തിൽ മാത്രമേ ടിക്കുകളെ കാണുന്നതായി രേഖപ്പെടുത്തി യിട്ടോള്ളൂ. എലി ചെള്ളും, പട്ടി ചെള്ളും , പൂച്ച ചെള്ളും വേറെ കീടങ്ങൾ ആണ്. 3 ജോഡി കാലുള്ള അവ ചാടി സഞ്ചരിക്കും. ജീവികളുടെ രോമത്തിന്റെ ഇടയിലൂടെ പായാനും അവയ്ക്ക് കഴിയും. ടിക്കുകൾക്ക് ഇത് സാധ്യമല്ല. ടിക്കുകൾക്ക് ശൈശവത്തിൽ (nymph ) മാത്രം 3 ജോഡി കാലുകൾ. രക്തം കുടിച്ചു വീർക്കുന്നതോടെ 4 ജോഡി കാലുകൾ ഉണ്ടാവും . പശു , ആട്, പട്ടി, പൂച്ച എന്നിവയുടെ ചെവി, കഴുത്തു, കൺ പോളകൾ തുടങിയ ഭാഗങ്ങളിൽ ബലമായി കടിച്ചു പിടിച്ചു ചോരകുടിച്ച് തറയിൽ വീണ്‌ പുല്ലിനടിയിലേക്ക് മുട്ട ഇടാനായി ഇഴഞ്ഞു പോകുന്നതാണ് ടിക്കുകളുടെ സ്വഭാവം. ചോര കുടിക്കുന്ന ശരീര ഭാഗത്ത്‌ നിന്നും ടിക്കുകളെ പാറിച്ചെടുക്കുവാൻ വളരെ ബുദ്ധിമുട്ടാണ്‌. തിരുവിതാംകൂറിന്റെ ചില ഭാഗങ്ങളിൽ, ടിക്കുകളെ ഉണ്ണി എന്നാണു അറിയപ്പെടുന്നത്. ,

റഷ്യൻ ശാസ്ത്രജ്ഞർ ഈ രോഗം 1944 ൽ ക്രിമിയയിൽ കണ്ടെത്തി. 200 ൽഅധികം പട്ടാളക്കാർക്ക് രോഗ ബാധ ഉണ്ടായി. 1969 ൽ കോംഗോയിൽ രോഗം കണ്ടെത്തിയതോടെ, ക്രിമിയൻ-കോംഗോ-ഹിമ്രാജിക് ഫീവർ എന്ന പേരിൽ ഈ രോഗം അറിയപ്പെടുന്നു. 2002 -2008 കാലയളവിൽ തുർക്കിയിൽ, 3128 പേർക്ക് രോഗ ബാധ ഉണ്ടായി. 2010 ൽകൊസോവോയിൽ 70 കേസുകൾ ഉണ്ടായി, 4 മരണങ്ങളും . 2010 സെപ്റ്റംബറിൽ പാകിസ്താനിലെ കൈബെർ പ്രോവിൻസിലും രോഗബാധ ഉണ്ടായി. ഇന്ത്യയിൽ ആദ്യമായി ഗുജറാത്തിൽ 3 മരണങ്ങൾ ഉണ്ടായതായി 2011 ജനുവരിയിൽ റിപ്പോർട്ട്‌ ചെയ്യപ്പെട്ടിട്ടുണ്ട്.

ടിക്ക് മുഖാന്തരം അണുബാധ ഉണ്ടായാൽ, ഒന്നുമുതൽ മൂന്ന്, അഥവാ ഒൻപതു ദിവസത്തിനകം രോഗം പ്രത്യക്ഷപ്പെടും .രോഗിയുമായുള്ള സമ്പർക്കം കൊണ്ട്, അതായത് രക്തത്തിലൂടെ അല്ലെങ്കിൽ മറ്റു ശരീര സ്രവങ്ങളിൽ കൂടി, രോഗബാധ ഉണ്ടായാൽ അഞ്ചു മുതൽ ആറ് ദിവസം അല്ലെങ്കിൽ പരമാവധി 13 ദിവസം വരെ എടുക്കാം. രോഗ ലക്ഷണങ്ങൾ പെട്ടെന്നാണ് പ്രത്യക്ഷപ്പെടുന്നത്. പനി, പേശി വേദന ,തലചുറ്റൽ, കഴുത്തിൽ വേദന, കഴുത്ത് മടക്കാൻ ബുദ്ധിമുട്ട് , തല വേദന, പുറം വേദന, കണ്ണിനു ചുവപ്പ് നിറം, വെളിച്ചത്തിലേക്ക് നോക്കാൻ പ്രയാസം എന്നിവയാണ് തുടക്കത്തിലെ ലക്ഷണങ്ങൾ . വയറു വേദനയും വയറിളക്കവും ഉണ്ടാവും.രോമകൂപങ്ങളിൽ നിന്നും രക്തം പൊടിക്കും. രോഗിയുടെ സ്വഭാവത്തിൽ വ്യത്യാസങ്ങൾ ഉണ്ടാകും. അസ്വസ്ഥതയും അക്രമസ്വഭാവവും പ്രകടിപ്പിക്കും. മൂന്ന്, നാല് ദിവസം കഴിയുമ്പോഴേക്കും , അക്രമ സ്വഭാവം മാറി അധോമുഖനായി എപ്പോഴും ഉറക്കം ആരംഭിക്കും.. രോഗ ബാധ മൂലം കരൾ വലുതാകുന്നതിനാൽ, വയറു വേദന വലതുവശത്തേക്ക് മാറും. ഹൃദയമിടിപ്പ്‌ വർദ്ധിക്കുക, ലസിക ഗ്രന്ഥികൾ വലുതാകുക, തൊലിക്കടിയിൽ രക്തവാർച്ച ഉണ്ടായി തൊലി ,വായ, തൊണ്ട ചുവക്കുക എന്നിവ തുടർ ലക്ഷണങ്ങൾ ആണ്. മലത്തിലും മൂത്രത്തിലും രക്തം കലർന്ന് കാണപ്പെടും . മൂക്കിലും ഊനുകളിലും രക്തസ്രാവം ഉണ്ടാകും. രോഗം മാരകമാകുന്നവരിൽ, അഞ്ചാം ദിവസം മുതൽ കരളിന്റെയും വൃക്കകളുടെയും പ്രവർത്തനം തകരാറിലാകും. തലച്ചോറിനെ ബാധിച്ചാൽ മരണം തീർച്ച. രോഗം ഗുരുതരമാകുന്നവർ രണ്ടാമത്തെ ആഴ്ചയോടെ മരണപ്പെടും. രോഗം ഭേദപ്പെടുന്നവർക്ക് പത്താം ദിവസം മുതൽ ആശ്വാസം കണ്ടു തുടങ്ങും.

എലിസ(ELISA ) , ഇഐഎ (EIA )എന്നീ രക്ത പരിശോധനകളിലൂടെ ഈ വൈറസിന്റെ ആന്റിബോടി കണ്ടെത്തി രോഗം നിർണയിക്കാം. പക്ഷേ, ആറാം ദിവസം മുതലേ രക്തത്തിൽ ആന്റിബോഡി കാണപ്പെടുകയുള്ളൂ .രോഗം ഗുരുതരമാവുന്നവരുടെ രക്തത്തിൽ മിക്കപ്പോഴും അളക്കത്തക്ക അളവിൽ ആന്റിബോഡി കണ്ടില്ലെന്നും വരാം. രോഗിയുടെ രക്തം അല്ലെങ്കിൽ പേശി-സാമ്പിൾ പരിശോധിച്ച് വൈറസ്സിനെ കണ്ടെത്താം. പോളിമേരസ് ചങ്ങല പ്രതിപ്രവർത്തനം (Polymerase Chain Reaction : PCR ) ആണ് ഏറ്റവും പുതിയ രോഗ നിർണയ മാർഗം. കേരളത്തിൽ, ആലപ്പുഴ മെഡിക്കൽ കോളേജിൽ പ്രവർത്തിക്കുന്ന ദേശീയ വൈരോളോജി കേന്ദ്രത്തിൽ രക്ത പരിശോധനാ സൗകര്യം ഉണ്ട്. 
രോഗലക്ഷണങ്ങൾക്ക് ആശ്വാസം ഉണ്ടാകാൻ വേണ്ട ചികിത്സ ആണ് പ്രധാനമായും ചെയ്യേണ്ടത്. രക്തവാർച്ച മൂലം നഷ്ടപ്പെടുന്ന രക്തത്തിന് പകരമായി രക്തഘടകങ്ങൾ തക്കസമയത്ത് നൽകണം. രിബവ്രിൻ (Ribavirin ) എന്ന മരുന്ന് പ്രയോജനം ഉള്ളതായി കാണപ്പെടുന്നു. രോഗം ഭേദമായവരിൽ നിന്നും എടുക്കുന്ന പ്ലാസ്മ കുത്തിവെപ്പും നൽകാറുണ്ട്.




</doc>
<doc id="139988" url="https://ml.wikipedia.org/wiki?curid=139988" title="കാട്ടൂർ, ആലപ്പുഴ ജില്ല">
കാട്ടൂർ, ആലപ്പുഴ ജില്ല

ആലപ്പുഴ ജില്ലയിലെ മാരാരിക്കുളം തെക്ക് ഗ്രാമ പഞ്ചായത്തിലെ ഒരു ഗ്രാമമാണ് കാട്ടുർ. ആലപ്പുഴ പട്ടണത്തിൽ നിന്നും ഏകദേശം 10 കിലോ മീറ്റർ അകലെയാണ് കാട്ടൂർ. കലവൂരിനും മാരാരിക്കുളത്തിനും മദ്ധ്യേയാണ് കാട്ടുരിന്റെ സ്ഥാനം. തീരദേശ പാതയിലൂടെ ചേർത്തലക്ക് 14 കിലോമീറ്റർ ദൂരമൂണ്ട്.


</doc>
<doc id="139992" url="https://ml.wikipedia.org/wiki?curid=139992" title="പുള്ളിമാൻ">
പുള്ളിമാൻ

മാൻ വർഗ്ഗത്തിൽപ്പെടുന്ന സസ്യഭുക്കായ പുള്ളിമാൻ ("Axis axis"), ഇന്ത്യ , ശ്രീലങ്ക, നേപ്പാൾ,ബംഗ്ലാദേശ്, ഭൂട്ടാൻ, പാകിസ്താൻ തുടങ്ങിയ രാജ്യങ്ങളിലെ മരങ്ങൾ ധാരാളമുള്ള കാടുകളിൽ കാണപ്പെടുന്നു. ശരീരത്തിൽ വെള്ള നിറത്തിൽ പുള്ളികളുള്ളതിനാലാണ് ഇവയ്ക്ക് ഈ പേരു വന്നത്.

പിങ്ക് നിറത്തിൽ വെളുത്ത പുള്ളികൾ നിറഞ്ഞ തുകലും, രണ്ടര അടിയോളം നീളവും തറയിൽനിന്ന് മൂന്നടിയോളം ഉയരത്തിൽ നിൽക്കുവാനും ഇവയ്ക്ക് കഴിയും. 85 കിലോയോളം തൂക്കവുമുണ്ട്. ആൺ മാനുകൾക്ക് പെൺ മാനുകളേക്കാൾ തൂക്കമുണ്ടാകും. 8 മുതൽ 14 വർഷം വരെ ജീവിതകാലയളവും കാണുന്നു. 

തുറസ്സായ പുൽമേടുകളിലും, അർദ്ധ നിത്യഹരിത വനങ്ങളിലും കൂട്ടമായി ഇവയെ കാണപ്പെടുന്നു. ഇവയെ കൂടുതൽ എണ്ണത്തിൽ കാണാൻ കഴിയുന്നത് ഇന്ത്യൻ വനാന്തരങ്ങളിൽ നീളമുള്ള പുല്ലുകളും കുറ്റിച്ചെടികളും സുലഭമായ പ്രദേശങ്ങളിലാണ്. കുറുക്കൻ, പുലി, കടുവ, സിംഹം എന്നിവ ഇവയെ പ്രധാനമായും ഭക്ഷണത്തിനായ് വേട്ടയാടുന്നു. വേട്ടയാടലിൽ നിന്നും ഇവ ഓടിയാണ് രക്ഷപ്പെടുന്നത്, ഇവയ്ക്ക് 65 km/h വേഗത്തിൽ ഓടാൻ കഴിയും.. നേരിട്ടുള്ള സൂര്യതാപം ഏൽക്കാതിരിക്കാൻ ഇവ മരങ്ങൾ തിങ്ങി നിറഞ്ഞ പ്രദേശത്തിലെ തണൽ ഉപയോഗപ്പെടുത്തുന്നു.



</doc>
<doc id="139995" url="https://ml.wikipedia.org/wiki?curid=139995" title="ചക്കരക്കല്ല്">
ചക്കരക്കല്ല്

കണ്ണൂർ ജില്ലയിലെ ഒരു പട്ടണമാണ് ചക്കരക്കല്ല്. അഞ്ചരക്കണ്ടി, ചെമ്പിലോട്, മുണ്ടേരി എന്നീ പഞ്ചായത്തുകളിൽ ഉൾപ്പെട്ട സ്ഥലങ്ങൾ ചക്കരക്കല്ല് പട്ടണത്തിൽ ഉണ്ട്. കണ്ണൂർ, തലശ്ശേരി, കൂത്തുപറമ്പ്, അഞ്ചരക്കണ്ടി, മട്ടന്നൂർ, ചാലോട്, പെരളശ്ശേരി, മമ്പറം എന്നീ സ്ഥലങ്ങളിലേക്ക് ചക്കരക്കല്ല് വഴി ബസ്സിൽ യാത്ര ചെയ്യാം. 

വിവിധ മതത്തിലും ജാതിയിലും പാർട്ടിയിലും ഉള്ള ആളുകൾ സ്നേഹത്തോടെയും സമാധാനത്തോടെയും ചക്കരക്കല്ലിൽ ജീവിക്കുന്നു. അനേകം വ്യാപാര സ്ഥാപനങ്ങളും ആശുപത്രികളും സർക്കാർ ഓഫീസുകളും ഇവിടെയുണ്ട്.

ഇരിവേരി സാമൂഹ്യ ആരോഗ്യ കേന്ദ്രം, ഹോമിയോ ഡിസ്പൻസറി, സബ് ട്രഷറി ചക്കരക്കൽ, ഇരിവേരി വില്ലേജ് ഓഫീസ് എന്നിവ ചക്കരക്കല്ലിലെ കേരള സർക്കാർ സ്ഥാപനങ്ങളാണു. 


</doc>
<doc id="139997" url="https://ml.wikipedia.org/wiki?curid=139997" title="തമോ ഊർജ്ജം">
തമോ ഊർജ്ജം

ഭൗതിക പ്രപഞ്ചശാസ്ത്രപ്രകാരം പ്രപഞ്ചത്തിലെ ആകെ ഊർജ്ജത്തിന്റെ ഏകദേശം 73 ശതമാനം വരുന്ന,ഗുരുത്വാകർഷണത്തിന് എതിരെ പ്രവർത്തിച്ച് പ്രപഞ്ചത്തിന്റെ വികാസത്തിന്റെ ത്വരണം കൂട്ടുന്ന സാങ്കല്പിക ഊർജ്ജരൂപമാണ് തമോ ഊർജ്ജം(Dark Energy).തമോ ഊർജ്ജത്തിന്റെ സ്വഭാവത്തെക്കുറിച്ച് പൊതുവെ സ്വീകരിക്കപ്പെട്ടിരിക്കുന്ന മാതൃകകൾ കോസ്മോളജിക്കൽ സ്ഥിരാങ്കവും,ക്വിന്റെസ്സൻസ് മാതൃകയുമാണ്.പ്രപഞ്ചത്തിലെ ശൂന്യസ്ഥലത്തിൽ ഏകജാതീയമായി(homogeneous) നിറഞ്ഞിരിക്കുന്ന ഊർജ്ജമാണ് കോസ്മോളജിക്കൽ സ്ഥിരാങ്കം.സ്ഥല-കാലത്തിനനുസരിച്ച് സാന്ദ്രത വ്യത്യാസപ്പെടുന്ന ഊർജ്ജമണ്ഡലങ്ങളാണ് ക്വിന്റസൻസ് മണ്ഡലങ്ങൾ.കോസ്മോളജിക്കൽ സ്ഥിരാങ്കം ശൂന്യമണ്ഡലത്തിന്റെ ഊർജ്ജത്തിന് സമാനമാണ്.തമോ ഊർജ്ജത്തിന്റെ സ്വഭാവവും പ്രത്യേകതകളും കൃത്യമായി നിർണയിക്കുക എന്നത് ഭൌതിക ശാസ്ത്രത്തിലെയും പ്രപഞ്ച വിജ്ഞാനീയത്തിലെയും ഇന്നുള്ള ഏറ്റവും വലിയ വെല്ലുവിളികളിൽ ഒന്നാണ്.

1920 ൽ എഡ്വിൻ പവൽ ഹബ്ബിൾ എന്ന ശാസ്ത്രജ്ഞൻ ഗാലക്സികളുടെ ചുവപ്പ് നീക്കങ്ങളുടെ നിരീക്ഷണത്തിൽ നിന്നും പ്രപഞ്ചം വികസിക്കുന്നു എന്ന ആശയം അവതരിപ്പിച്ചു.ഇതിനെ തുടർന്നാണ് പ്രപഞ്ചോൽപ്പത്തിയെ സംബന്ധിച്ച മഹാവിസ്ഫോടന സിദ്ധാന്തം ആവിഷ്ക്കരിക്കപ്പെട്ടത്‌.വിസ്ഫോടനത്തിന്റെ അനന്തര ഫലമായി അകന്നു നീങ്ങിക്കൊണ്ടിരിക്കുന്ന ഗാലക്സി ക്ലസ്റ്ററുകളുടെ വേഗം സ്ഥിരമാണോ മറിച്ച് കൂടുകയോ കുറയുകയോ ചെയ്യുന്നുണ്ടോ എന്നതിനെ സംബന്ധിച്ചുള്ള പഠനങ്ങൾ ആണ് പിന്നീട് നടന്നത്.

ധനാണുക്കളു൦ ഋണാണുക്കളും തമ്മു‌ൽ സംയോഗം നടക്കാതെ ഉണ്ടാകുന്നത്.

1998 ൽ ഹൈ-സെഡ്‌ സൂപ്പർനോവാ അന്വേഷണസംഘം നടത്തിയ ടൈപ്പ്‌ 1 എ സൂപ്പർ നോവ നിരീക്ഷണങ്ങളുടെയും 1999ൽ സൂപ്പർനോവ കോസ്മോളജി പ്രോജക്ടിന്റെ നിരീക്ഷണഫലങ്ങളുടെയും അടിസ്ഥാനത്തിൽ പ്രപഞ്ച വികാസത്തിന്റെ ത്വരണ നിരക്ക് കൂടിക്കൊണ്ടിരിക്കുന്നു എന്ന ശ്രദ്ധേയമായ കണ്ടെത്തലിൽ ശാസ്ത്രജ്ഞന്മാർ എത്തിച്ചേർന്നു. ഈ പഠനങ്ങൾക്ക് 2011 ലെ ഭൌതിക ശാസ്ത്ര നൊബേൽ സമ്മാനം ലഭിക്കുകയുണ്ടായി.

സൂപ്പർ നോവകളുടെ ദ്രിശ്യ ശോഭ അളക്കുന്നതിൽ നിന്നും അതിലേക്കുള്ള ദൂരവും അവിടെ നടന്ന സ്ഫോടനങ്ങളുടെ കാലവും കണക്കാക്കിയെടുക്കാൻ കഴിയും.കൂടാതെ അവയുടെ വർണരാജിയിലെ ചുവപ്പ് നീക്കം (Redshift) അളക്കുന്നതിലൂടെ അതിനു ശേഷമുള്ള പ്രപഞ്ച വികാസത്തെ സംബന്ധിച്ചുള്ള രൂപം ലഭിക്കും. പ്രപഞ്ച വികാസ നിരക്ക് സ്ഥിരമാണെങ്കിൽ ചുവപ്പ് നീക്കത്തിന്റെ ശോഭ സ്ഥിരമായിരിക്കും.കുറയുകയാണെങ്കിൽ ചുവപ്പ് നീക്കം കൂടുതൽ ശോഭ കാണിക്കുകയും ചെയ്യും. നിരീക്ഷണങ്ങളിൽ നിന്നും മനസ്സിലാക്കാൻ കഴിഞ്ഞത് ചുവപ്പ് നീക്കത്തിന്റെ ശോഭ കുറയുന്നതായാണ്. അതായത് വികാസ നിരക്കിന്റെ വേഗം കൂടുന്നു. ഇങ്ങനെ ഗാലക്സികളെ അകലുവാൻ പ്രേരിപ്പിക്കുന്ന ഒരു മർദം അല്ലെങ്കിൽ ഒരു തള്ളൽ ശക്തി എന്നാ നിലയിൽ അദൃശ്യമായ ഒരു ഊർജ്ജം അഥവാ തമോ ഊർജ്ജം നില നിൽക്കുന്നുണ്ടാവണം എന്ന നിഗമനത്തിൽ ആണ് എത്തിച്ചേരാൻ കഴിയുക. 

തമോർജ്ജത്തിന്റെ സ്വഭാവം ഒരു തർക്കവിഷയമാണ്.ഏകജാതീയമായ ഈ ഊർജ്ജരൂപത്തിന്റെ സാന്ദ്രത വളരെക്കുറവാണ്-ഏകദേശം 10ഗ്രാം പ്രതി ഘനസെന്റിമീറ്റർ.അതുകൊണ്ടുതന്നെ ഇത് പരീക്ഷണശാലയിൽ കണ്ടുപിടിക്കുവാൻ പ്രയാസമാണ്.
തമോഊർജ്ജത്തിന്റെ രണ്ടു പ്രധാനമാതൃകകൾ-കോസ്മോളജിക്കൽ സ്ഥിരാങ്കവും ക്വിന്റെസ്സെൻസ് മാതൃകയും-തമോഊർജ്ജത്തിന്റെ മർദ്ദം നെഗറ്റീവ് ആണെന്ന് അനുമാനിക്കുന്നു.

പ്രപഞ്ചം മുഴുവൻ നില നിൽക്കുന്ന ഒരു ക്ഷേത്രം (ഉദാ : വിദ്യുത് കാന്തികക്ഷേത്രം) എന്നാ നിലയിൽ ആണ് തമോ ഊർജ്ജത്തെ ഇത് വരെ മനസ്സിലാക്കാൻ സാധിച്ചിട്ടുള്ളത്.ദൃശ്യമായ പ്രപഞ്ചത്തിന്റെ സാന്ദ്രതയിൽ 74% വരെ തമോ ഊർജ്ജത്തിന്റെ സംഭാവന ആണെന്നാണ്‌ 
കണക്കാക്കുന്നത്.മുഖ്യമായും രണ്ടു തരം രൂപങ്ങളിൽ ആണ് തമോ ഊർജ്ജത്തെ പരിഗണിക്കപ്പെടുന്നത്.ഋണ ഗുരുത്വ പിണ്ഡം ഉള്ള 'ക്വിന്റെസെൻസ്' എന്ന ദ്രവരൂപം, മറ്റൊന്ന് ഐൻസ്റ്റീൻ നിർദ്ദേശിച്ച പ്രപഞ്ച സ്ഥിരാങ്കം പോലുള്ള ഒന്ന്. 


</doc>
<doc id="140000" url="https://ml.wikipedia.org/wiki?curid=140000" title="കാമിൽ ബുൽക്കെ">
കാമിൽ ബുൽക്കെ

ഹിന്ദി ഭാഷയ്ക്കും സാഹിത്യത്തിനും നൽകിയ സംഭാവനകളുടെ പേരിൽ ശ്രദ്ധിക്കപ്പെട്ട ബെൽജിയംകാരനായ ഒരു ഈശോസഭാ പ്രേഷിതവൈദികനായിരുന്നു കാമിൽ ബുൽക്കെ (ജനനം: റാംസ്കപെല്ലെ, ബെൽജിയം, 1909 സെപ്തംബർ 1; മരണം: ന്യൂ ഡെൽഹി, ഇൻഡ്യ, 1982 ആഗസ്ത് 17). ഇൻഡ്യയിലെ ഏറ്റവും പേരുകേട്ട കിസ്തീയ ഹിന്ദി പണ്ഡിതൻ എന്നു അദ്ദേഹം വിശേഷിക്കപ്പെട്ടിട്ടുണ്ട്. പരക്കെ അംഗീകാരം നേടിയ ഒരു ഹിന്ദി-ഇംഗ്ലീഷ് നിഘണ്ടുവിന്റെ കർത്താവു കൂടിയാണ് ബുൽക്കെ.

ബെൽജിയത്തിലെ പശ്ചിമ ഫ്ലാന്റേഴ്സ് പ്രവിശ്യയുടെ ഭാഗമായ നോക്കെ ഹീസ്റ്റ് മുനിസിപ്പാലിറ്റിയിലെ റാംസ്കപെല്ലെ എന്ന സ്ഥലത്താണ് കാമിൽ ബുൽക്കെ ജനിച്ചത്.

ബെൽജിയത്തിലെ ലൂവെയ്ൻ സർവകലാശാലയിൽ നിന്നു സിവിൽ എഞ്ചിനീയറിങ്ങിൽ ബി.എസ്.സി. ബിരുദം എടുത്ത ശേഷം 1930-ൽ അദ്ദേഹം ഈശോസഭയിൽ ചേർന്നു. നെഥർലാൻഡ്സിലെ വാൾക്കൻബർഗ്ഗിലെ തത്ത്വശാസ്ത്രപരിശീലനത്തെ (1932-34) തുടർന്ന് 1934-ൽ ഇൻഡ്യയിലെത്തിയ അദ്ദേഹം, ഡാർജിലിംഗിൽ അല്പകാലം തങ്ങിയ ശേഷം ത്സാർക്കണ്ഡ് പ്രദേശത്തെ ഗുംലായിൽ അഞ്ചു വർക്കാലം ഗണിതശാസ്ത്രാദ്ധ്യാപകനായിരുന്നു. ഇക്കാലത്താണ് ഹിന്ദി ഭാഷയുമായുള്ള അദ്ദേഹത്തിന്റെ മമതാബന്ധം ജനിച്ചത്. ആ അനുഭവത്തെ അദ്ദേഹം പിൽക്കാലത്ത് ഇങ്ങനെ അനുസ്മരിച്ചു:

""1935-ൽ ഇൻഡ്യയിലെത്തിയപ്പോൾ, വിദ്യാസമ്പന്നരായ ഇൻഡ്യാക്കാരിൽ പലരും തങ്ങളുടെ സാംസ്കാരിക പൈതൃകത്തെക്കുറിച്ച് അജ്ഞരാണെന്നും ആംഗല ഭാഷ സംസാരിക്കുന്നത് അഭിമാനകരമായി കരുതുന്നുവെന്നും അറിഞ്ഞ് ഞാൻ വ്യസനിച്ചു. ജനങ്ങളുടെ ഭാഷയിൽ അവഗാഹം നേടുന്നത് എന്റെ ചുമതലയായി ഞാൻ ഏറ്റെടുത്തു."" - "ഒരു ക്രിസ്ത്യാനിയുടെ വിശ്വാസം: ഹിന്ദിയോടും തുളസീദാസിനോടുമുള്ള പ്രേമം"

1939-42 കാലത്ത് ഡാർജിലിംഗിലെ കുർസിയോങ്ങിൽ നടന്ന ദൈവശാസ്ത്രപഠനത്തിനിടെ 1941-ൽ ബുൽക്കെ വൈദികപട്ടം സ്വീകരിച്ചു. ഭാരതത്തിലെ പൗരാണിക ഭാഷ പഠിക്കാൻ മോഹിച്ച അദ്ദേഹം 1942-44 കാലത്ത് കൽക്കത്താ സർവകലാശാലയിൽ നിന്ന് സംസ്കൃതത്തിൽ ബിരുദാനന്തര ബിരുദം സമ്പാദിച്ചു. തുടർന്ന്, 1945-നും 49-നും ഇടയ്ക്ക് അലഹബാദ് സർവകലാശാലയിൽ നിന്ന് അദ്ദേഹം ഹിന്ദി സാഹിത്യത്തിൽ ഗവേഷണബിരുദം നേടി. തുളദീദാസിന്റെ രാമചരിതമാനസത്തെ ആധാരമാക്കി "രാമകഥയുടെ വികാസം" എന്ന വിഷയത്തിലായിരുന്നു അദ്ദേഹത്തിന്റെ ഗവേഷണ പ്രബന്ധം.

അലഹബാദ് സർവകലാശാലയിൽ ബിരുദാനന്തരബിരുദത്തിനു പഠിക്കുമ്പോഴാണ് ബുൽക്കെ തുളസീദാസിന്റെ രാമചരിതമാനസം വായിക്കൻ ഇടയായത്. ആ കൃതിയുടെ ഓരോ വായനയിലും അതിനോടുള്ള അദ്ദേഹത്തിന്റെ ആദരവിനു ആഴം വർദ്ധിച്ചു. അതിലെ കഥാപാത്രങ്ങളുടെ ആദർശനിഷ്ഠയുടേയും സ്വഭാവദൃഢതയുടേയും, ആ കൃതിയുടെ അതിശയകരമായ കാവ്യഗുണത്തിന്റേയും പ്രഭാവത്തിൽ വന്ന ബുൽക്കെ അതിന്റെ ആരാധകൻ തന്നെയായി. ക്രിസ്ത്യാനിയായ അദ്ദേഹം, തുളസീദാസ് ചിത്രീകരിച്ച ജീവിതനിഷ്ടകൾക്കും സുവിശേഷങ്ങളിൽ കാണുന്ന യേശുവിന്റെ പ്രബോധനങ്ങളിലെ ആശയങ്ങൾക്കും ഇടയിൽ വലിയ സമാനത കണ്ടെത്തി. "രാമകഥയുടെ ഉല്പത്തി വികാസങ്ങൾ" എന്ന വിഷയത്തിൽ ഗവേഷണം നടത്താൻ അദ്ദേഹത്തിനു പ്രേരണയായത്, തുളദീദാസിന്റെ കൃതിയുടെ വായനയിൽ നിന്നു ജനിച്ച ഈ ആരാധനയാണ്. ബുൽക്കെയുടെ ഗവേഷണപ്രബന്ധം ഭാരതമൊട്ടാകെയുള്ള പണ്ഡിതന്മാരുടെ പ്രശംസ പിടിച്ചു പറ്റി. ഹിന്ദി ഭാഷയുടെ ലോകത്തിനപ്പുറവും അദ്ദേഹം ശ്രദ്ധിക്കപ്പെട്ടു.

"രാമകഥയുടെ ഉത്പത്തിവികാസങ്ങൾ" എന്ന ഗ്രന്ഥം അഭയദേവ് മലയാളത്തിലേക്ക് പരിഭാഷപ്പെടുത്തി. കേരള സാഹിത്യ അക്കാദമിയായിരുന്നു പ്രസാധകർ.

ഗവേഷണത്തിന്റേയും പരിഭാഷയുടേയും വഴിയിൽ ഹിന്ദി ഭാഷയുമായുണ്ടായ നിരന്തര സമ്പർക്കത്തിനിടെ ബുൽക്കെ 40,000 വാക്കുകൾ അടങ്ങുന്ന ഒരു ഹിന്ദി-ഇംഗ്ലീഷ് നിഘണ്ടുവിനു വേണ്ട വിഭവങ്ങൾ സമാഹരിച്ചു. ഇന്നും ഉത്തരേന്ത്യയിൽ ഏറ്റവും പ്രചാരമുള്ള ഹിന്ദി-ഇംഗ്ലീഷ് നിഘണ്ടുവാണത്. ജീവിതാവസാനം വരെ അദ്ദേഹം അതു വികസിപ്പിച്ചുകൊണ്ടിരുന്നു. സുവിശേഷങ്ങളെ ആധാരമാക്കി ഹിന്ദി ഭാഷയിൽ 'മുക്തിദാതാവ്' എന്ന പേരിൽ ബുൽക്കെ ഒരു യേശുചരിതവും രചിച്ചു. ഇതിനു പുറമേ, ബൈബിളും ഒട്ടേറെ ക്രിസ്തീയാരാധനാഗീതങ്ങളും അദ്ദേഹം ഹിന്ദിയിലേക്കു പരിഭാഷ ചെയ്തു.

1949-ൽ റാഞ്ചിയിലെ സെയിന്റ് സേവ്യേഴ്സ് കലാലയത്തിൽ സംസ്കൃതം, ഹിന്ദി വിഭാഗങ്ങളുടെ തലവനായി നിയോഗിക്കപ്പെട്ട ബുൽക്കെ, വളരെ നേരത്തേ തുടങ്ങിയ കേൾവിക്കുറവു മൂലം അദ്ധ്യാപനവൃത്തിയിൽ നിന്ന് പഠനത്തിന്റെ ലോകത്തിലേക്കു മാറാൻ നിർബ്ബദ്ധനായി. തന്റെ ഗവേഷണത്തിനു വിഷയമായ തുളദീസാസിന്റെ രാമായണകാവ്യത്തെ സംബന്ധിച്ച ചർച്ചകൾ നയിക്കാൻ ബുൽക്കെ ക്ഷണിക്കപ്പെട്ടു. ജനങ്ങളെ അവരുടെ തന്നെ ആത്മീയപാരമ്പര്യത്തിന്റെ അഗാധതയുമായി അദ്ദേഹം പരിചയപ്പെടുത്തി. 1951-ൽ അദ്ദേഹം ഇൻഡ്യൻ പൗരത്വം സ്വീകരിച്ചു. ബുൽക്കെയെ ഏറെ മാനിച്ചിരുന്ന ഭാരത സർക്കാർ, ദേശീയതലത്തിൽ ഹിന്ദി ഭാഷയുടെ വളർച്ചയ്ക്കു വേണ്ടിയുള്ള സമതിയിൽ അദ്ദേഹത്തെ അംഗമാക്കി. ഇൻഡ്യൻ പൗരത്വം ലഭിച്ച ബുൽക്കെ "ബിഹാറി" എന്ന പേരു സ്വീകരിച്ചു. എവിടേയും ശ്രദ്ധിക്കപ്പെടുന്ന ആകാരവും, ഹിന്ദി ഭാഷയോടുള്ള തീവ്രപ്രണയവും വിദ്യാർത്ഥികളേയും ജ്ഞാനാന്വേഷികളേയും എന്ന പോലെ സാധുക്കളേയും ആതുരരേയും സഹായിക്കാനുള്ള നിരന്തരസന്നദ്ധതയും ബുൽക്കെയ്ക്ക് ഒട്ടേറെ ആരാധകരെ നേടിക്കൊടുത്തു. പലരും അദ്ദേഹത്തെ തങ്ങളുടെ ഗുരുവായി കണക്കാക്കുകയും സാഹിത്യസംബന്ധിയല്ലാത്ത വിഷയങ്ങളിൽ പോലും അദ്ദേഹത്തിന്റെ ഉപദേശം തേടിച്ചെല്ലുകയും ചെയ്തു.

1982 ആഗസ്ത് 17-നായിരുന്നു അദ്ദേഹത്തിന്റെ ചരമം.


</doc>
<doc id="140005" url="https://ml.wikipedia.org/wiki?curid=140005" title="തൃപ്പാളൂർ മഹാദേവക്ഷേത്രം">
തൃപ്പാളൂർ മഹാദേവക്ഷേത്രം

പാലക്കാട് ജില്ലയിലെ തൃപ്പാളൂർ ഗ്രാമത്തിൽ ഗായത്രിപ്പുഴയുടെ കരയിലുള്ള പ്രശസ്തമായ ശിവക്ഷേത്രമാണ് തൃപ്പാളൂർ മഹാദേവക്ഷേത്രം. പരമശിവൻ, മഹാവിഷ്ണുവിന്റെ അവതാരങ്ങളായ നരസിംഹമൂർത്തി, ശ്രീകൃഷ്ണൻ എന്നിദേവന്മാർ കിഴക്കോട്ട് ദർശനമായി പ്രധാനമൂർത്തികളായിവാഴുന്ന ക്ഷേത്രം കൂടിയാണിത്. അതിനാൽ ശൈവ-വൈഷ്ണവ തേജസ്സുകൾ കുടികൊള്ളുന്ന പുണ്യസങ്കേതവുമാണ്.

വൈക്കം, ഏറ്റുമാനൂർ, കടുത്തുരുത്തി എന്നിവിടങ്ങളിൽ ശിവപ്രതിഷ്ഠനടത്തിയ ഖരപ്രകാശമഹർഷി ഒരിക്കൽ വലത്തെക്കൈയിലും ഇടത്തെക്കൈയിലും കാലിലും മൂന്ന് ശിവലിംഗങ്ങൾ കൊണ്ടുപോയി. ഒടുവിൽ ക്ഷീണം തോന്നിയപ്പോൾ അദ്ദേഹം അവ മൂന്നിടങ്ങളിൽ പ്രതിഷ്ഠിച്ചു. അങ്ങനെയാണ് തൃപ്പല്ലാവൂർ, അയിലൂർ, തൃപ്പാളൂർ എന്നീ ശിവക്ഷേത്രങ്ങൾ വന്നത്.

ഗായത്രിപ്പുഴയുടെ തെക്കേക്കരയിലാണ് ക്ഷേത്രം. കാഴ്ചയ്ക്ക് ചെറുതാണെങ്കിലും പ്രതിഷ്ഠ ശക്തമാണ്. ശിവന്റെയും നരസിംഹത്തിന്റെയും ശ്രീകോവിലുകൾ വൃത്താകൃതിയിലും ശ്രീകൃഷ്ണന്റെ ശ്രീകോവിൽ സമചതുരാകൃതിയിലുമാണ്. ഗണപതി, അയ്യപ്പൻ, നാഗങ്ങൾ, ഹനുമാൻ, സുബ്രഹ്മണ്യൻ, ഭഗവതി എന്നിവരാണ് ഉപപ്രതിഷ്ഠകൾ. നിത്യേന മൂന്നുപൂജകളുണ്ട്. ശിവരാത്രിയാണ് പ്രധാന ഉത്സവം.


</doc>
<doc id="140009" url="https://ml.wikipedia.org/wiki?curid=140009" title="വെണ്ണിമല">
വെണ്ണിമല

കോട്ടയം ജില്ലയിൽ പുതുപ്പള്ളി പഞ്ചായത്തിലാണ്‌ വെണ്ണിമല. കോട്ടയത്തു നിന്നു ദേശീയപാത 220-ലൂടെ 12 കിലോമീറ്റർ കിഴക്കോട്ടു സഞ്ചരിച്ച് 
എട്ടാം മൈലിൽ നിന്നും1.5 തെക്കോട്ട് സഞ്ചരിച്ചാൽ വെണ്ണിമലയിൽ എത്തിച്ചേരാം.
ശ്രീരാമാവതാര കാലത്ത്‌ അസുരന്മാരുടെ ഉപദ്രവത്തിൽനിന്നും രക്ഷനേടാൻ മുനിമാർ ശ്രീരാമനെ അഭയം പ്രാപിച്ചു. രാമൻ ലക്ഷ്മണനെ അയയ്ക്കുകയും അസുരന്മാരെ ജയിച്ച്‌ ലക്ഷ്മണൻ അവിടെ ശാന്തി പുനഃസ്ഥാപിച്ചു. വിജയം വരിച്ച ഈ പ്രദേശത്തെ മുനിമാർ 'വിജയാദ്രി' എന്ന്‌ നാമകരണം ചെയ്തു. ഇതിന്റെ മലയാള പദമാണ്‌ 'വെണ്ണിമല'.
ഒരിക്കൽ ചേരമാൻ പെരുമാൾ യാത്രക്കിടയിൽ ഈ പ്രദേശത്ത്‌ ആകാലം ഭാഗത്ത്‌ സപ്തർഷികൾ വലംവയ്ക്കുന്നപോലെ ഒരു ദിവ്യപ്രഭ കണ്ടെത്തി. അദ്ദേഹം ആ സ്ഥലം സന്ദർശിക്കുകയും അവിടെ ദിവ്യത്വമുള്ളതായി അനുഭവപ്പെടുകയും ചെയ്തു. ആ പ്രദേശത്ത്‌ ഒരമ്പലം പണിയാൻ തീരുമാനിക്കുകയും ചെയ്തു. അടുത്തുള്ള കുളത്തിൽനിന്നും കണ്ടെത്തിയ ലക്ഷ്മണവിഗ്രഹം ശ്രീരാമൻ ആത്മരൂപിയായതിനാൽ ലക്ഷ്മണനെ മാത്രം പ്രതിഷ്ഠിച്ചു. രാമ-ലക്ഷ്മണന്മാർ ഒരേ ശ്രീകോവിൽ കുടികൊള്ളുന്നു. അപൂർവവും ക്ഷേത്രങ്ങളിൽ ഒന്നായി ഇത്‌ അറിയപ്പെട്ടു. രാമായണമാസമായ കർക്കിടക വാവുബലിക്ക്‌ ഇവിടെ പ്രസിദ്ധമായി. 
ഇരട്ട കൊടിമരവും ഇരട്ട ബലിക്കല്ലും ക്ഷേത്രത്തിന്റെ പ്രത്യേകതകളാണ്‌. കാരണം ഇത് ഇരട്ട സഹോദരന്മാരെ സൂചിപ്പിക്കുന്നു (രാമ-ലക്ഷ്മണന്മാർ) കപിലമഹർഷി തപസ്‌ ചെയ്തിരുന്ന 'കപിലഗുഹ' ക്ഷേത്രത്തിന്‌ സമീപത്താണ്‌. ശൂർപ്പണകാംഗം ചാക്യാർക്കൂത്ത്‌ ഇവിടെ വളരെ പ്രധാനമാണ്‌.


</doc>
<doc id="140012" url="https://ml.wikipedia.org/wiki?curid=140012" title="ജോൺ ആലുങ്കൽ">
ജോൺ ആലുങ്കൽ

ഒരു മലയാളസാഹിത്യകാരനാണ് ജോൺ ആലുങ്കൽ .

1938-ൽ കോട്ടയം ജില്ലയിലെ പാമ്പാടിയിലാണ് ജോൺ ആലുങ്കൽ ജനിച്ചത്. അദ്ധ്യാപകനായിരുന്നു. 2017 ഒക്ടൊബർ 6 തിയതി നിര്യാതനായി. 

മുപ്പത്തിയഞ്ച് നോവലുകൾ പ്രസിദ്ധപ്പെടുത്തിയിട്ടുണ്ട്. സാധാരണക്കാരുടെ ജീവിതം അടിസ്ഥാനമാക്കിയുള്ള ഇദ്ദേഹത്തിന്റെ കൃതികളിൽ വ്യക്തി ബന്ധങ്ങളും സാമൂഹികബന്ധങ്ങളും തമ്മിലുള്ള സംഘർഷങ്ങൾ മുഖ്യപ്രതിപാദ്യവിഷയമാകുന്നു. "ഊതിക്കാച്ചിയ പൊന്ന്", "മുത്തോട് മുത്ത്", "നിഴൽ മൂടിയ നിറങ്ങൾ", "വീണ്ടും ചലിക്കുന്ന ചക്രം", "പുഴ മാത്രം മാറിയില്ല", "ചെകുത്താൻ തുരുത്ത്" , "മരിച്ചിട്ടും മരിക്കാത്തവൾ", "അവൾ ഒരു വിലാസിനി", "വഴിപിരിഞ്ഞ പറവകൾ", "ഈണം മാറിയ ഗാനം", "പ്രേമതീർത്ഥം" തുടങ്ങിയവയാണ് മുഖ്യകൃതികൾ. ഇവയിൽ പലതും ചലച്ചിത്രങ്ങളായിട്ടുണ്ട്.

മാമ്മൻമാപ്പിള അവാർഡ് - "പുഴമാത്രം മാറിയില്ല"


</doc>
