<doc id="295526" url="https://ml.wikipedia.org/wiki?curid=295526" title="കണ്ണൂർ തീവണ്ടി നിലയം">
കണ്ണൂർ തീവണ്ടി നിലയം

കണ്ണൂർ ജില്ലയിലെ ഏറ്റവും വലിയ റെയിൽവേ സ്റ്റേഷൻ ആണ് കണ്ണൂർ തീവണ്ടി നിലയം. തെക്കൻ കേരളത്തിലേക്കും വടക്കേ ഇന്ത്യയിലേക്കും ഇവിടെനിന്നും തീവണ്ടികളുണ്ട്. കണ്ണൂർ തീവണ്ടി നിലയവും കണ്ണൂർ സൗത്തും രണ്ട് വ്യത്യസ്ത തീവണ്ടി നിലയങ്ങളാണ്. നടപ്പാത, എസ്കലേറ്റർ, സ്റ്റേറ്റ് ബാങ്ക് ഓഫ് ഇന്ത്യ, സ്റ്റേറ്റ് ബാങ്ക് ഓഫ് തിരുവിതാംകൂർ തുടങ്ങിയവയുടെ ഏ. റ്റീ. എം., ഹോട്ടൽ, ബസ്സ്/ഓട്ടോ/ടാക്സീ എന്നീ സൗകര്യങ്ങൾ ലഭ്യമാണ്.


</doc>
<doc id="295527" url="https://ml.wikipedia.org/wiki?curid=295527" title="രശ്മി സതീഷ്">
രശ്മി സതീഷ്

മലയാളത്തിലെ ഒരു ഗായികയാണ് രശ്മി സതീഷ്. നീലാകാശം പച്ചക്കടൽ ചുവന്ന ഭൂമി എന്ന ചിത്രത്തിന്റെ സഹസംവിധായികയായി പ്രവർത്തിച്ചിട്ടുണ്ട്. 22 ഫീമെയിൽ കോട്ടയം എന്ന ചിത്രത്തിൽ ഒരു വേഷം അവതരിപ്പിക്കുകയും ചെയ്തു.

1992 -ൽ ഇഞ്ചക്കാട് ബാലചന്ദ്രൻ രചിച്ച "ഇനി വരുന്നൊരു തലമുറയ്ക്ക് ഇവിടെ വാസം സാദ്ധ്യമോ? " എന്ന ഗാനം ആദിവാസി സമരത്തിന്റെ ഭാഗമായി ഫോർട്ട്കൊച്ചിയിൽ 2014 ഒക്ടോബർ 18-ന് ആലപിച്ചത് ശ്രദ്ധിക്കപ്പെട്ടിരുന്നു.

ലെനിൻ രാജേന്ദ്രൻ സംവിധാനം ചെയ്ത “മകരമഞ്ഞ്” എന്ന ചിത്രത്തിന്റെ ലൊക്കേഷൻ സൗണ്ട് റെക്കോഡിസ്റ്റായി രശ്മി പ്രവർത്തിച്ചിരുന്നു.

തമിഴ്നാട്ടിൽ നിന്നുള്ള മുത്തയ്യ ഭാഗവതരുടെ ശിഷണത്തിൽ ശാസ്ത്രീയസംഗീതം ആറാം വയസ്സുമുതൽ രശ്മി അഭ്യസിച്ചു. ആലപ്പി ശ്രീകുമാറിന്റെ കീഴിലും സംഗീതം അഭ്യസിച്ചു. ബി.എസ്.സി. ഫിസിക്സ്, കാലിക്കറ്റ് സർവ്വകലാശാലയിൽ നിന്നും പി.ജിക്ക് മാസ്റ്റർ ഓഫ് സോഷ്യൽ വർക്കും നേടി. കൽക്കട്ടയിലെ സത്യജിത്ത് റേ ഫിലിം & ടെലിവിഷൻ ഇൻസ്റ്റിറ്റ്യൂട്ടിൽ "ഓഡിയോഗ്രാഫി”യും അഭ്യസിച്ചു. വയനാട്ടിലെ ആദിവാസി ഊരുകളിലും സഞ്ചരിച്ച് പരിസ്ഥിതിപ്രശ്നങ്ങൾ പഠനവിധേയമാക്കി. ഈ വിഷയവുമായി ബന്ധപ്പെട്ട് സംവിധാനം ചെയ്ത '12ത് അവർ സോങ്' എന്ന മ്യൂസിക്ക് ആൽബത്തിലെ ഗാനം ആലപിച്ചു. കൂടാതെ മറ്റനവധി ആൽബങ്ങളിലും ഡോക്യുമെന്ററികളിലും ഗാനം ആലപിച്ചിട്ടുണ്ട്.



</doc>
<doc id="295561" url="https://ml.wikipedia.org/wiki?curid=295561" title="ക്യൂബൻ ഇഗ്വാന">
ക്യൂബൻ ഇഗ്വാന

വംശനാശ ഭീഷണി നേരിടുന്ന ഒരു ഉരഗമാണ് ക്യൂബൻ ഇഗ്വാന(Cuban rock iguana ). Cyclura nubila nubila എന്ന ശാസ്ത്ര നാമത്തിൽ അറിയപ്പെടുന്ന ഈ ഉരഗത്തെ ക്യൂബ യിലും ചുറ്റുമുള്ള ചെറു ദ്വീപുകളിലും കണ്ടുവരുന്നു. 

ഇഗ്വാനകളുടെ കുടുംബത്തിൽ അംഗമായ ഇത് സൈക്ലൂര (Cyclura) ജനുസ്സിലാണ് ഉൾപ്പെടുന്നത്.

ലോകത്ത് ഇവയുടെ സംഖ്യ ഏകദേശം 40,000-60,000 വരെയാണ് . 30.5-74.5 cm വരെ തലയ്ക്കും ഉടലിനും നീളം ഉള്ള ഇവയുടെ വാലിനു മാത്രം 32-73 cm നീളം ഉണ്ട്. 1.1-8.5 kg വരെയാണ് ഇവയുടെ സാധാരണ ശരീരഭാരം. 

വരണ്ട കള്ളിച്ചെടികൾ കാണപ്പെടുന്ന തീരപ്രദേശങ്ങളിലും വരണ്ട ഉൾപ്രദേശങ്ങളിലും ഇവ കാണപ്പെടുന്നു. 


</doc>
<doc id="295564" url="https://ml.wikipedia.org/wiki?curid=295564" title="നെഞ്ചത്തെ കിള്ളാതെ">
നെഞ്ചത്തെ കിള്ളാതെ

ജെ.മഹേന്ദ്രൻ തിരക്കഥയെഴുതി സംവിധാനം ചെയ്ത ഒരു തമിഴ് ചലച്ചിത്രമാണ് നെഞ്ചത്തെ കിള്ളാതെ.1980 ലാണ് ഈ ചലച്ചിത്രം പുറത്തിറങ്ങിയത്. മൂന്നു ദേശീയപുരസ്ക്കാരങ്ങൾ ഈ ചിത്രത്തിനു ലഭിയ്ക്കുകയുണ്ടായി.




</doc>
<doc id="295565" url="https://ml.wikipedia.org/wiki?curid=295565" title="എ. ചാൾസ്">
എ. ചാൾസ്

കോൺഗ്രസ് നേതാവും തിരുവനന്തപുരം മുൻ എം.പിയുമായിരുന്നു എ. ചാൾസ്(14 നവംബർ 1930 - 26 ഒക്ടോബർ 2014). എട്ടും ഒൻപതും പത്തും ലോക്സഭകളിൽ മൂന്നുതവണ തുടർച്ചയായി തിരുവനന്തപുരം മണ്ഡലത്തെ പ്രതിനിധീകരിച്ചു.

തിരുവനന്തപുരം ജില്ലയിൽ നെയ്യാറ്റിൻകരയ്ക്കടുത്ത് കാഞ്ഞിരകുളത്ത് അബ്രഹാമിന്റെയും ഡാളിയുടെയും മകനായി 1930 നവംബർ 14 ന് ജനിച്ചു. തന്റെ 84-മത്തെ വയസ്സിൽ 2014 ഒക്‌ടോബർ 26 ന് മരിച്ചു.

തിരുവനന്തപുരം യൂണിവേഴ്‌സിറ്റി കോളേജിൽ നിന്ന് ബി.എ. തിരുവനന്തപുരം ലോ കോളേജിനിന്ന് നിയമബിരുദ്ധവും കരസ്ഥമാക്കി.




</doc>
<doc id="295579" url="https://ml.wikipedia.org/wiki?curid=295579" title="ബെൽജിയൻ മെലിനോയ്‌സ്">
ബെൽജിയൻ മെലിനോയ്‌സ്

ബെൽജിയൻ ഷെപ്പേർഡ് ഇനത്തിൽപ്പെട്ട ഒരു ശ്വാനവർഗമാണ് ബെൽജിയൻ മെലിനോയ്‌സ്. ലോകരാജ്യങ്ങളിലെ പ്രധാന കമാൻഡോ സംഘങ്ങളുടെയെല്ലാം അവിഭാജ്യ ഘടകമാണ് ഇവ. 
വലിയ മൂക്കും തലയുമാണ് ബെൽജിയൻ മെലിനോയ്‌സിന്റെ പ്രത്യേകത. 66 സെ മീ വരെ ഉയരവും 32 കിലോയോളം ഭാരവുമുണ്ടാകും. ഘ്രാണശേഷിയിൽ മുമ്പന്മാരായ ഇവ ഒളിത്താവളങ്ങളിലെ മനുഷ്യസാന്നിദ്ധ്യം കണ്ടെത്താനും സ്‌ഫോടകവസ്തുക്കൾ, മയക്കുമരുന്ന് തുടങ്ങിയവ മണത്തു കണ്ടുപിടിക്കുന്നതിലും വിദഗ്ദ്ധരാണ്. കുരച്ച് ബഹളമുണ്ടാക്കാത്ത ഇവ തലയാട്ടിയും മറ്റുമാണ് സേനാംഗങ്ങൾക്ക് വിവരം നൽകുക.

ഏതു കാലാവസ്ഥയിലും ഏത് ഭൂപ്രകൃതിയിലും മികവുകാട്ടാനുള്ള കഴിവുള്ള ഇവ ലോകരാജ്യങ്ങളിലെ പ്രധാന കമാൻഡോ സംഘങ്ങളുടെയെല്ലാം അവിഭാജ്യ ഘടകമാണ്. വൈറ്റ് ഹൗസ് കാമ്പസിന്റെ സുരക്ഷയ്ക്കായി യു.എസ് സീക്രട്ട് സർവീസ് ഈ ശ്വാനസംഘത്തെയാണ് പ്രധാനമായും ആശ്രയിക്കുന്നത്. 
ഇന്ത്യയുടെ ദേശീയ സുരക്ഷാസേന (എൻ.എസ്.ജി) യുടെ ശ്വാനപ്പടയിലും ഇവയെ ഉപയോഗപ്പെടുത്തുന്നു.'കെ-9' എന്ന പേരിലാണ് പന്ത്രണ്ടംഗ ശ്വാനപ്പട എൻ.എസ്.ജി ഭീകരവിരുദ്ധദൗത്യങ്ങൾക്കായി ഉപയോഗപ്പടുത്തുന്നത്.

2011-ൽ പാകിസ്താനിലെ ആബട്ടാബാദിൽ ഉസാമ ബിൻലാദന്റെ ഒളിത്താവളം കണ്ടെത്തുന്നതിൽ യു.എസ് നേവി സീൽസിനെ സഹായിച്ചതോടെയാണ് ബെൽജിയൻ മെലിനോയ്‌സ് വിഭാഗം അന്താരാഷ്ട്രതലത്തിൽ പ്രശസ്തമാകുന്നത്. 


</doc>
<doc id="295583" url="https://ml.wikipedia.org/wiki?curid=295583" title="ഇനി വരുന്നൊരു തലമുറയ്ക്ക്">
ഇനി വരുന്നൊരു തലമുറയ്ക്ക്

കേരളത്തിലെ പരിസ്ഥിതി മുന്നേറ്റങ്ങളിൽ സജീവമായി ആലപിക്കപ്പെടുന്ന പരിസ്ഥിതി ഗാനമാണ് ഇനി വരുന്നൊരു തലമുറയ്ക്ക്... ഇഞ്ചക്കാട് ബാലചന്ദ്രനാണ് ഈ ഗാനം രചിച്ചത്. 
1992-ൽ യുവകലാ സാഹിതി കായംകുളം കായലിൽ നടത്തിയ പരിസ്ഥിതി ജലജാഥയ്ക്കായാണ് ഈ ഗാനം രചിച്ചത്. 
"ഇനി വരുന്നൊരു തലമുറയ്ക്ക്"
"ഇവിടെ വാസം സാധ്യമോ"
"മലിനമായ ജലാശയം"
"അതി മലിനമായൊരു ഭുമിയും"
"തണലുകിട്ടാൻ തപസ്സിലാണി"
"ന്നിവിടെയെല്ലാ മലകളും"
"ദാഹനീരിനു നാവുനീട്ടി"
"വരണ്ടു പുഴകൾ സർവവും" 
"കാറ്റുപോലും വീർപ്പടക്കി"
"കാത്തുനില്കും നാളുകൾ"
"ഇവിടെയെന്നെൻ പിറവിയെന്നായ്"
"വിത്തുകൾ തൻ മന്ത്രണം'

2014 ൽ സെക്രട്ടേറിയറ്റ് പടിക്കൽ ആദിവാസികൾ നടത്തുന്ന നിൽപ്പു സമരത്തിന് പിന്തുണ പ്രഖ്യാപിച്ച് ഫോർട്ട് കൊച്ചിയിൽ നടന്ന പരിപാടിയിൽ രശ്മി സതീഷ് ആലപിച്ച ഈ ഗാനത്തിന്റെ വീഡിയോ സാമൂഹ്യ മാധ്യമങ്ങളിൽ തരംഗമായിരുന്നു. 


</doc>
<doc id="295585" url="https://ml.wikipedia.org/wiki?curid=295585" title="ഇഞ്ചക്കാട് ബാലചന്ദ്രൻ">
ഇഞ്ചക്കാട് ബാലചന്ദ്രൻ

മലയാളചലച്ചിത്രഗാന രചയിതാവും കവിയുമാണ് ഇഞ്ചക്കാട് ബാലചന്ദ്രൻ എന്ന പേരിലെഴുതുന്ന പി.കെ. ബാലചന്ദ്രൻ.
ഇക്കണോമിക്സ് ആൻഡ് സ്റ്റാറ്റിസ്റ്റിക്സ് വകുപ്പിൽ താലൂക്ക് ഓഫിസറായി വിരമിച്ചു. നിരവധി കാസെറ്റുകളും ഭക്തിഗാനങ്ങളും രചിച്ചിട്ടുണ്ട്. അശ്വാരൂഢൻ എന്ന ചിത്രത്തിലെ അഴകാലിലെ മഞ്ഞച്ചരടിലെ പൂത്താലി.. എന്ന ഗാനം പ്രശസ്തമാണ്. 


</doc>
<doc id="295600" url="https://ml.wikipedia.org/wiki?curid=295600" title="മൊലായ് കാട്">
മൊലായ് കാട്

മൊലായ് കാട് സ്ഥിതി ചെയ്യുന്നത് ആസാമിൽ ജൊർഘട്ട് ജില്ലയിൽ കോകിലാമുഖ് എന്ന പ്രദേശത്താണ്.

ജാദവ് "മൊലായ്" പായങ്ങിന്റെ ബഹുമാനാർത്ഥമാണ്, ഈ കാടിന് മൊലായ് കാടെന്ന് ഇന്ത്യൻ സർക്കാർ പേര് നൽകിയത്.


</doc>
<doc id="295626" url="https://ml.wikipedia.org/wiki?curid=295626" title="ശശി കലിംഗ">
ശശി കലിംഗ

മലയാള നാടക, ചലച്ചിത്രവേദിയിലെ അഭിനേതാവാണ് ശശി കലിംഗ എന്ന വി. ചന്ദ്രകുമാർ.കോഴിക്കോട് കുന്നമംഗലം സ്വദേശിയാണ് ശശി. ഓട്ടോമൊബൈൽ എൻജിനിയറിങ് ഡിപ്ലോമ പൂർത്തിയാക്കിയ ശശി അമ്മാവൻ വിക്രമൻ നായരുടെ സഹായത്തോടെ നാടക രംഗത്ത് പ്രവേശിച്ചു. വീട്ടിലെ വിളിപ്പേരായ ശശി എന്ന പേരിനൊപ്പം കോഴിക്കോട് എന്നു ചേർത്താണ് നാടകത്തിൽ അഭിനയിച്ചിരുന്നത്. ഇരുപത്തിയഞ്ച് വർഷത്തോളം നാടകരംഗത്ത് പ്രവർത്തിച്ചു. പാലേരിമാണിക്യം ഒരു പാതിരാക്കൊലപാതകത്തിന്റെ കഥ എന്ന ചിത്രത്തിലൂടെയാണ് ഇദ്ദേഹം മലയാളചലച്ചിത്ര രംഗത്ത് പ്രവേശിക്കുന്നത്.

ചലച്ചിത്രസംവിധായകൻ രഞ്ജിത്താണ് നാടകട്രൂപ്പിന്റെ പേരായ കലിംഗ ഒപ്പം ചേർത്തത്. നാടകം കൂടാതെ പിന്നീട് നിരവധി ടെലിവിഷൻ സീരിയലുകളിലും ഏഷ്യാനെറ്റിൽ മുൻഷി എന്ന ദിനപരമ്പരയിലും അഭിനയിച്ചിരുന്നു. നൂറിലധികം മലയാളചലച്ചിത്രങ്ങളിൽ ഇദ്ദേഹം അഭിനയിച്ചു. അമ്മാവന്റെ സ്റ്റേജ് ഇന്ത്യ നാടകട്രൂപ്പിന്റെ രണ്ടാമതു നാടകമായ 'സാക്ഷാത്കാര'ത്തിലാണ് ആദ്യമായി അഭിനയിച്ചത്. 500-ലധികം നാടകങ്ങളിൽ ശശി അഭിനയിച്ചിട്ടുണ്ട്.

ശശിയുടെ പിതാവ് ചന്ദ്രശേഖരൻ നായരും അമ്മ സുകുമാരിയുമാണ്. ഭാര്യ പ്രഭാവതി.




</doc>
<doc id="295648" url="https://ml.wikipedia.org/wiki?curid=295648" title="എയ്മി ഗുഡ്മാൻ">
എയ്മി ഗുഡ്മാൻ

ഒരു അമേരിക്കൻ പത്രപ്രവർത്തകയാണ് എയ്മി ഗുഡ്മൻ (ജ: ഏപ്രിൽ 13, 1957-വാഷിങ്ടൺ .ഡി.സി) . കിഴക്കൻ ടിമോറിലെസ്വാതന്ത്ര്യസമരവുമായി ബന്ധപ്പെട്ട മനുഷ്യാവകാശലംഘനങ്ങളും നൈജീരിയയിലെ ഷെവ്രോൺ കോർപ്പറേഷൻ എന്ന കമ്പനിയുടെ നിയമവിരുദ്ധമായ ഇടപെടലുകളും അന്വേഷണാത്മക പത്രപ്രവർത്തനത്തിലൂടെ പുറത്തുകൊണ്ടുവന്നതിലൂടെ ശ്രദ്ധേയയായി.



</doc>
<doc id="295657" url="https://ml.wikipedia.org/wiki?curid=295657" title="ഷെവ്രോൺ കോർപ്പറേഷൻ">
ഷെവ്രോൺ കോർപ്പറേഷൻ

കാലിഫോർണിയ ആസ്ഥാനമായുള്ള ഒരു അമേരിക്കൻ ബഹുരാഷ്ട്ര കമ്പനിയാണ് ഷെവ്രോൺ കോർപ്പറേഷൻ. ഊർജ്ജോത്പാദനവും എണ്ണഖനനവുമായി ബന്ധപ്പെട്ട മേഖലകളിലാണ് ഈ കമ്പനി പ്രധാനമായും വ്യാപരിച്ചിരിയ്ക്കുന്നത്.


</doc>
<doc id="295661" url="https://ml.wikipedia.org/wiki?curid=295661" title="വിത്സൺ പൂക്കായി">
വിത്സൺ പൂക്കായി

പ്രമുഖ ചിത്രകാരനും ശില്പിയുമാണ് വിത്സൻ പൂക്കായി.ആലപ്പുഴ ജില്ലയിലെ കളർകോട് സ്വദേശി.

പുന്നപ്രവയലാറിലെ പോരാളിയുടെ ശില്പം, പുന്നപ്ര അറവുകാട് ദേവീക്ഷേത്രത്തിനു വേണ്ടി നിർമ്മിച്ച ശ്രീനാരായണഗുരുവിന്റെ ശില്പം, പല്ലന കുമാരകോടിയിലും കൈതവന കുമാരവൈജയന്തി ഗ്രന്ഥശാലാങ്കണത്തിലുമുള്ള കുമാരനാശാന്റെ വ്യത്യസ്തങ്ങളായ ശില്പങ്ങൾ, ആലപ്പുഴ സനാതനപുരത്തുള്ള കേരളസർവകലാശാല ഇൻഫർമേഷൻ സെന്റർ വളപ്പിൽ സ്ഥാപിച്ചിട്ടുള്ള രാജാകേശവദാസന്റെ 12 അടി ഉയരമുള്ള വെങ്കല പ്രതിമ, സംസ്ഥാന നിയമസഭാ മന്ദിരത്തിൽ പതിച്ചിട്ടുള്ള 26 അടി വ്യാസവും 8 ടൺ തൂക്കവുമുള്ള കൂറ്റൻ കേരള സർക്കാർ മുദ്ര, ചങ്ങനാശ്ശേരി പായിപ്പാട് സെന്റ് ജോർജ്ജ് മലങ്കര ദേവാലയത്തിലെ ക്രിസ്തുവിന്റെ പീഡാനുഭവ ശില്പങ്ങൾ എന്നിവയാണ് പ്രധാനപ്പെട്ടവ.

സമൂഹത്തിലെ മൂന്നുപേർ എന്ന ശില്പപത്തിന് 1991 -ൽ കേരള ലളിതകലാ അക്കാദമിയുടെ സാക്ഷ്യപത്രം ലഭിച്ചിട്ടുണ്ട്.ഗേൾ ഇൻ ദ ഫ്രയിം എന്ന ശില്പവും അനുഭവങ്ങളുടെ സുതാര്യമറകൾ എന്ന ഓയിൽ പെയിന്റിങ്ങിനും അക്കാദമി അവാർഡ് ലഭിച്ചിട്ടുണ്ട്.


</doc>
<doc id="295697" url="https://ml.wikipedia.org/wiki?curid=295697" title="ബൊഗോട്ട റെയിൽ">
ബൊഗോട്ട റെയിൽ

വംശനാശ ഭീഷണി നേരിടുന്ന ഒരു പക്ഷിയാണ് ബൊഗോട്ട റെയിൽ(Bogotá rail) . Rallus semiplumbeus എന്ന ശാസ്ത്രനാമത്തിൽ അറിയപ്പെടുന്ന ഇത് കൊളംബിയയിലെ ബൊഗോട്ടയിൽ മാത്രമാണ് കാണപ്പെടുന്നത്.

ബൊഗോട്ട-യുബെറ്റ് പീഠഭൂമിയിലെ തണ്ണീർത്തടങ്ങളിലും സാവന്ന പ്രദേശങ്ങളിലും ഇവ കാണപ്പെടുന്നു. തടാകങ്ങൾ , കായലുകൾ എന്നിവിടങ്ങളിൽ കണ്ടുവരുന്ന ഇവ ചെറു ജല ജീവികളേയും പ്രാണികളെയും ഭക്ഷിക്കുന്നു. 25-30 cm വരെ നീളമുള്ള ഇവയ്ക്ക് 75-90 g വരെ ഭാരം ഉണ്ടാകുന്നു.

തണ്ണീർത്തടങ്ങൾ അടക്കമുള്ള ആവാസ വ്യവസ്ഥയുടെ നാശം ഇവയെ പ്രതികൂലമായി ബാധിക്കുന്നു. ജലമലിനീകരണം ഇവയുടെ നാശത്തിനു ആക്കം കൂട്ടുന്നു. ആകെ ആയിരത്തിനും രണ്ടായിരത്തിനും ഇടയിലാണ് ഇവയുടെ ഇന്നത്തെ ജനസംഖ്യ. 



</doc>
<doc id="295702" url="https://ml.wikipedia.org/wiki?curid=295702" title="ബ്ലാക്ക് ലീമർ">
ബ്ലാക്ക് ലീമർ

മഡഗാസ്കറിൽ കാണപ്പെടുന്ന ഒരിനം ലീമർ ആണ് ബ്ലാക്ക് ലീമർ(Black Lemur) . ഇതിന്റെ ശാസ്ത്രനാമം Eulemur macaco എന്നാണ്.

മഡഗാസ്കറിലെ തനതു ജീവികളാണ് ലീമറുകൾ . ബ്ലാക്ക് ലീമറിനു 39-45 cm നീളമുണ്ട്. ഇവയുടെ വാലിന്റെ നീളം 65 cm വരെ ഉണ്ടാകുന്നു. 2.9 kg കിലോഗ്രാം വരെ ഇവയ്ക്ക് ഭാരം ഉണ്ട്. 
ഉഷ്ണമേഖലാപ്രദേശത്തുള്ള ആർദ്ര താഴ്ന്ന പ്രദേശങ്ങളിലും , പർവ്വത വനപ്രദേശങ്ങളിലും ഇവ കാണപ്പെടുന്നു.

പഴങ്ങൾ ആണ് ഇവയുടെ ആഹാരം . ആ പ്രദേശങ്ങളിൽ കാണപ്പെടുന്ന മിക്ക മരങ്ങളുടെയും പരാഗണം നടക്കുന്നത് ഇവമൂലമാണ്. വന നശീകരണം , വേട്ടയാടൽ എന്നിവ കാരണം ഇവയുടെ ജീവൻ ഇന്ന് അപകടത്തിലാണ്. പതിനഞ്ചായിരത്തിൽ താഴെ ബ്ലാക്ക് ലീമറുകൾ മാത്രമേ ഇന്ന് ഭൂമിയിൽ അവശേഷിക്കുന്നുള്ളൂ.


</doc>
<doc id="295712" url="https://ml.wikipedia.org/wiki?curid=295712" title="മാക്കറോണി പെൻഗ്വിൻ">
മാക്കറോണി പെൻഗ്വിൻ

വംശനാശ ഭീഷണി നേരിടുന്ന ഒരിനം പെൻഗ്വിൻ ആണ് മാക്കറോണി പെൻഗ്വിൻ ( Macaroni penguin ) . 
Eudyptes chrysolophus എന്ന ശാസ്ത്രനാമത്തിൽ അറിയപ്പെടുന്ന ഇവ ദക്ഷിണ അറ്റ്‌ലാൻറ്റിക്ക് പ്രദേശത്ത് കണ്ടുവരുന്നു.

നല്ല മഞ്ഞ നിറത്തിലുള്ള കൺപുരികങ്ങൾ ആണ് ഇവയുടെ പ്രധാന സവിശേഷത. അന്റാർട്ടിക്ക പ്രദേശത്തെ
കുന്നിൻ ചെരിവുകളിൽ ഇവ കൂട് കൂട്ടുന്നു. 65-75 cm വരെ നീളം ഉള്ള ഇവയ്ക്ക് ഏകദേശം 6.4 kg വരെ ഭാരം ഉണ്ടാകുന്നു.


</doc>
<doc id="295714" url="https://ml.wikipedia.org/wiki?curid=295714" title="റെയ്ഹാന ജബ്ബാരി">
റെയ്ഹാന ജബ്ബാരി

തന്നെ മാനഭംഗപ്പെടുത്താൻ ശ്രമിച്ചയാളിനെ കുത്തിക്കൊലപ്പെടുത്തിയതിന് വധശിക്ഷയ്ക്ക് വിധേയയായ ഇറാനിലെ വനിതയാണ് റെയ്ഹാന ജബ്ബാരി മലായേരി (Persian: ریحانه جباری ملایری; c. 1988 – ഒക്ടോബർ 25, 2014). ഇറാനിലെ രഹസ്യാന്വേഷണ വകുപ്പ് മുൻ ഉദ്യോഗസ്ഥനായ മുർത്താസ അബ്‌ദുലലി ശർബന്ദിയെ കൊലപ്പെടുത്തിയെന്ന കേസിലാണ് 2007 - ൽ റെയ്ഹാനയെ അറസ്റ്റ് ചെയ്തത്. ഇന്റീരിയർ ഡിസൈനർ ആയിരുന്ന റെയ്ഹാനയെ ഓഫീസ് അലങ്കരിക്കുന്ന ജോലി സംബന്ധമായി മുർത്താസ അബ്‌ദുലലി വിളിച്ചുവരുത്തുകയും അവിടെവെച്ച് അയാൾ റെയ്ഹാനയെ ബലാത്സംഗം ചെയ്യുവാൻ ശ്രമിക്കുകയും ചെയ്തുവെന്നാണ് രെയ്ഹാനയുടെ വാദം. അതിൽ നിന്നും രക്ഷപെടാൻ ശ്രമിക്കുന്നതിന്റെ ഭാഗമായി ഒരു പേനാക്കത്തികൊണ്ട് രെയ്ഹാന അയാളെ കുത്തിയെന്നും അതിനുശേഷം അവിടെ നിന്നും രക്ഷപെട്ടവെന്നും രക്തംവാർന്ന് സ്വന്തം ഓഫീസിൽ മുർത്താസ മരിച്ചുവെന്നായിരുന്നു പ്രോസിക്യൂഷൻ കേസ്. തനിക്കെതിരായ ആരോപണം കോടതിയിൽ തെളിയിക്കപ്പെട്ടുവെങ്കിലും സ്വയരക്ഷയ്ക്ക് ചെയ്തതാണതെന്ന് തെളിയിക്കുവാൻ റെയ്ഹാനയ്ക് കഴിയാഞ്ഞതിനെതുടർന്ന് ഇറാനിലെ നിയമ പ്രകാരം 2014 ഒക്ടോബർ 25 ന് റെയ്ഹായെ തൂക്കിക്കൊന്നു. 

താൻ നിരപരാധിയാണെന്നും നീതി നിഷേധിക്കപ്പെടുകയാണെന്നും വാദിച്ചുകൊണ്ടുള്ള റെയ്ഹാനയുടെ ജീവചരിത്രം അഭിഭാഷകൻ പിന്നീട് തന്റെ ബ്ലോഗിലൂടെ പ്രസിദ്ധീകരിക്കുകയുണ്ടായി. മരണ ശേഷം തന്റെ ശരീരാവയവങ്ങൾ ദാനം ചെയ്യുവാൻ അമ്മയോട് നിർദ്ദേശിച്ചുകൊണ്ട് റെയ്ഹാനയെഴുതിയ അവസാന കത്ത് സ്ത്രീകളോടുള്ള നീതിനിഷേധത്തിന്റെ കഥ വിവരിക്കുന്നതാണെന്ന് ലോകമെങ്ങും വിലയിരുത്തപ്പെട്ടു.

അമ്മ ഷോലെഹയ്ക്ക് എഴുതിയ കത്തിൽ ഇപ്പോൾ സംഭവിച്ചതിൽ നിന്നും വ്യത്യസ്തമായാണ് സംഭവിച്ചിരുന്നതെങ്കിൽ ബലാൽത്സംഗത്തിനിരയായി കൊല്ലപ്പെട്ട തന്റെ മൃതദേഹമായിരുന്നേനെ അമ്മയ്ക് തെരുവിന്റെ ഏതെങ്കിലും മൂലയിൽ നിന്നും ലഭിക്കുകയെന്ന് സംഭവദിവസത്തെ കാര്യങ്ങളെ വ്യക്തമാക്കിക്കൊണ്ട് റെയ്ഹാന എഴുതി. അപ്രകാരം സംഭവിച്ചിരുന്നെങ്കിൽ അധഇകാരവും സമ്പത്തുമുള്ള ആ കൊലയാളിയെ ഒന്നും ചെയ്യാനാവില്ലായിരുന്നുവെന്നും നാണക്കേടും പീഡനങ്ങളും സഹിച്ച് അമ്മയ്ക് കഴിയേണ്ടിവരുമായിരുന്നെന്നും അവർ സൂചിപ്പിക്കുന്നു. ഒരു കൊതുകിനെ പോലും ഇതുവരെ കൊന്നിട്ടില്ലാത്ത തനിക്ക് നിയമത്തിൽ പരിപൂർണ്ണ വിശ്വാസമുണ്ടായിരുന്നുവെന്നും അതുകൊണ്ടാണ് മാപ്പിരക്കാതിരുന്നതെന്നും എന്നാൽ അനുഭവങ്ങൾ തിരിച്ചായിപ്പോയെന്നും കത്തിൽ കുറ്റപ്പെടുത്തിയിരിക്കുന്നു. 

അവസാന ആഗ്രഹമായി തെന്റെ ശരീരാവയവങ്ങൾ ദാനം ചെയ്യുന്നതിനെ കുറിച്ച് കത്തിൽ ഇങ്ങനെ പറയുന്നു: "...എന്റെ ജീവനേക്കാൾ പ്രീയപ്പെട്ട അമ്മേ,മണ്ണിൽ ചീഞ്ഞ് ഒടുങ്ങാൻ എനിക്ക് വയ്യ.എന്റെ കണ്ണും എന്റെ യുവത്വവും നിറഞ്ഞ ഹൃദയവും മണ്ണായി തീരരുത്.എന്നെ തൂക്കിക്കൊന്നാലുടൻ എന്റെ ഹൃദയം,വൃക്കകൾ,കണ്ണ്‌ തുടങ്ങി മാറ്റിവയ്ക്കാൻ കഴിയുന്ന അവയവങ്ങളെല്ലാം അത് ആവശ്യമുള്ള ആൾക്ക് നൽകണം ഞാൻ ആരാണെന്ന് എന്റെ അവയവങ്ങൾ സ്വീകരിക്കുന്നവർ അറിയുകയും ചെയ്യരുത്..."

താൻ മരണപ്പെടുകയാണെന്നും ദൈവത്തിന്റെ കോടതയിൽ തന്നെ വധശിക്ഷയ്ക് വിധിച്ച ന്യായാധിപനെയും ഉദ്യോഗസ്ഥരെയും വിചാരണചെയ്യാനുള്ള അപേക്ഷകയായി താനുണ്ടാവുമെന്നും പ്രഖ്യാപിച്ചുകൊണ്ടാണ് കത്ത് ചുരുക്കുന്നത്. .

വധശിക്ഷ നടപ്പാക്കിയശേഷം ടെഹ്റാൻ പ്രോസിക്യൂഷൻ ഓഫീസ് പുറത്തിറക്കിയ രേഖകളിൽ കേസിന്റെ വിശദാംശങ്ങൾ വെളിപ്പെടുത്തിയിട്ടുണ്ട്.


</doc>
<doc id="295717" url="https://ml.wikipedia.org/wiki?curid=295717" title="സ്ഥാനക്കയറ്റം (ചെസ്സ്)">
സ്ഥാനക്കയറ്റം (ചെസ്സ്)

ചെസ്സിലെ ഒരു പ്രധാന നിയമമാണ് കാലാളിന്റെ സ്ഥാനക്കയറ്റം അഥവാ പോൺ പ്രൊമോഷൻ. ഒരു കാലാളിനെ നീക്കി അവസാന കളത്തിൽ (എട്ടാം റാങ്കിൽ ) എത്തിക്കുന്ന കളിക്കാരന് ആ കാലാളിനു പകരമായി രാജാവ് ഒഴികെ സ്വന്തം നിറത്തിലുള്ള മറ്റേതു കരുവായും സ്ഥാനക്കയറ്റം നൽകാവുന്നതാണ്. അതായത് കളിക്കാരന്റെ ഇഷ്ടപ്രകാരം ഈ കാലാളിനെ മന്ത്രിയോ തേരോ കുതിരയോ ആനയോ ആയി സ്ഥാനക്കയറ്റം നൽകാവുന്നതാണ്. എട്ടാം റാങ്കിലെത്തുന്ന പടയാളിയെ തീർച്ചയായും സ്ഥാനക്കയറ്റം നൽകി മാറ്റിയെടുക്കേണ്ടതാണ്. ഈ നിയമത്തെയാണ് കാലാളിന്റെ സ്ഥാനക്കയറ്റം (പോൺ പ്രൊമോഷൻ) എന്നുപറയുന്നത്.

വെട്ടിയെടുത്ത കരുക്കളെ മാത്രമേ പടയാളിക്കു പകരം എടുക്കാൻ കഴിയൂ എന്ന ധാരണ തെറ്റാണ്. എട്ടു കാലാളുകളെയും അവസാന കളത്തിലെത്തിക്കുകയാണെങ്കിൽ പോലും അവയെ എല്ലാം സ്വന്തം നിറത്തിലുള്ള മറ്റേതു കരുക്കളായും മാറ്റാം. 

ഭൂരിഭാഗം മത്സരങ്ങളിലും കാലാളിനെ ശക്തിയേറിയ കരുവായ മന്ത്രിയാക്കി മാറ്റുകയാണു ചെയ്യുന്നത്. ഇതിനെ ക്വീനിംഗ് എന്നും പറയുന്നു. കാലാളിനെ മന്ത്രിയൊഴികെ മറ്റേതു കരുവാക്കിയാലും അതിനെ അണ്ടർ പ്രൊമോഷൻ എന്നുപറയുന്നു. ഒരു കളിക്കാരന് ഒമ്പതു മന്ത്രിയോ പത്തു കുതിരകളോ പത്ത് ആനകളോ പത്ത് തേരുകളോ ഉപയോഗിച്ചു കളിക്കുവാനുള്ള സാധ്യത പ്രൊമോഷൻ നൽകുന്നുണ്ട്.

കളിയുടെ ആരംഭത്തിൽ കാലാളിനെ വിലകുറഞ്ഞ കരുവായാണ് കണക്കാക്കുന്നത്.എന്നാൽ സ്ഥാനക്കയറ്റ നിയമം വഴി കാലാളിനെ അതിശക്തമായ കരുവാക്കി മാറ്റാം. മന്ത്രിയുള്ളപ്പോൾ തന്നെ മന്ത്രിയായൂം തേരുകൾ ഉള്ളപ്പോൾ തന്നെ തേരായും സ്ഥാനക്കയറ്റം കൊടുക്കാം.ഇതുപോലെ തന്നെ ആനകൾ ഉള്ളപ്പോൾ തന്നെ ആനയായും കുതിരകൾ ഉള്ളപ്പോൾ തന്നെ കുതിരയായും സ്ഥാനക്കയറ്റം നൽകാം. 

ഈ ചിത്രത്തിൽ വെളുപ്പിനാണ് നീക്കമെങ്കിൽ b7 ലെ കാലാൾ കൊണ്ട് a8 ലേ തേരിനെയോ c8 ലുള്ള ആനയെയോ വെട്ടിയെടുത്ത് മന്ത്രിയോ മറ്റേതെങ്കിലും കരുവോ ആയി സ്ഥാനക്കയറ്റം നൽകാം.കാലാളിനെ b8 ലേക്കു നീക്കിയും സ്ഥാനക്കയറ്റം നൽകാം.ഇതുപോലെ d2 വിലെ കറുത്ത കാലാളിനും ഈ വിധം സ്ഥാനക്കയറ്റം നൽകാം.


</doc>
<doc id="295725" url="https://ml.wikipedia.org/wiki?curid=295725" title="ഖാലീദ് (ഗായകൻ)">
ഖാലീദ് (ഗായകൻ)

അൽജീരിയൻ ഗായകനും പാട്ടെഴുത്തുകാരനുമാണ് ഖാലീദ്എന്ന ഖാലീദ് ഹാജ് ഇബ്രാഹിം (29 ഫെബ്രു: 1960). "റായ്" എന്ന അൽജീരിയൻ നാടോടി സംഗീതത്തിനു ലോകമെമ്പാടും ആരാധകരെ സൃഷ്ടിയ്ക്കുന്നതിൽ ഖാലിദ് വലുതായ പങ്കു വഹിച്ചിട്ടുണ്ട്.



</doc>
<doc id="295732" url="https://ml.wikipedia.org/wiki?curid=295732" title="ജോനസ് സാൽക്">
ജോനസ് സാൽക്

ജോനസ് എഡ്വാർഡ് സാൽക് (; October 28, 1914June 23, 1995) (Jonas Edward Salk) ഒരു അമേരിക്കൻ ഭിഷഗ്വരനും ഔഷധഗവേഷകനും വൈറോളജിസ്റ്റുമായിരുന്നു. പോളിയോ വാക്സിൻ വിജയകരമായി വികസിപ്പിച്ചെടുത്ത ഖ്യാതി അദ്ദേഹത്തിന് അവകാശപ്പെട്ടതാണ്.

ലോകത്തിലെ അന്നത്തെ ഏറ്റവും വലിയ ആരോഗ്യപ്രശ്നമായ പോളിയോ ജനങ്ങളെ വിറപ്പിച്ച 1957- ലായിരുന്നു സാൽക് വാക്സിൻ പുറത്തിറങ്ങുന്നത്. 1952- ലെ അമേരിക്കയുടെ ചരിത്രത്തിലെ ഏറ്റവും വലിയ മഹാമാരിയായ പോളിയോ ദുരന്തത്തിൽ ആ വർഷം 58,000 കേസുകൾ റിപ്പോർട്ട് ചെയ്യപ്പെട്ടു. 3,145 പേർ മരിച്ചു, 21,269 പേർ ഒറ്റപ്പെട്ടു. അതിൽ കൂടുതലും കുട്ടികളായിരുന്നു. അതിനെകുറിച്ച് ജനങ്ങൾ പറഞ്ഞത് അത് പ്ലേഗാണത്രേ എന്നാണ് ചരിത്രകാരൻ ബിൽ ഓ നിയൽ പറയുന്നത്. പട്ടണത്തിലുള്ളവർ എല്ലാ വേനൽക്കാലത്തും ഈ പേടിസ്വപ്നം കടന്നു വരുമ്പോൾ 2009-ലെ പി.ബി.എസ് ഡോക്കുമെന്ററിക്കനുഗണമായി അവിടെ ആറ്റംബോംബിനേക്കാൾ ഭയന്നിരുന്നത് പോളിയോ രോഗത്തേയായിരുന്നു. സൈന്റിസ്റ്റുകൾ അപ്പോൾ രോഗത്തിനെതിരെയുള്ള മരുന്നുകണ്ടുപിടിക്കാനായി ഭ്രാന്തമായി അലയുകയായിരുന്നു. അന്നത്തെ അമേരിക്കയുടെ പ്രസിഡന്റായിരുന്ന ഫ്രാങ്ക്ളിൻ ഡി. റൂസ്‌വെൽറ്റ് ഈ രോഗത്തെ കുറിച്ച് കൂടുതൽ അറിവുള്ള ലോകത്തിലെ ഓരേയൊരു വ്യക്തി. അദ്ദേഹം തന്നെയാണ് പോളിയോ മരുന്നിനായുള്ള ഫണ്ട് നിക്ഷേപിക്കാനായി മാർച്ച് ഓഫ് ഡൈസ് ഫൗണ്ടേഷൻ നിർമ്മിച്ചതും.

1947 സാൽക്ക്, പിറ്റ്സ്ബർഡ് സ്ക്കൂൾ ഓഫ് മെഡിസിൻ യൂണിവേർസിറ്റിക്ക് അപ്പോയന്ഡ്മെന്റ് അംഗീകരിച്ചു. 1948-ൽ അദ്ദേഹം നാഷ്ണൽ ഫൗണ്ടേഷൻ ഫോർ ഇൻഫാന്ഡിൽ പാലൈസിന്റെ എത്രതരം പോളിയോ വൈറസ് ഉണ്ട്, എന്ന് കണ്ടുപിടിക്കാനായി ഒരു പ്രോജക്റ്റ് ഏറ്റെടുത്തിരുന്നു. അതിൽ സാൽക്ക് പോളിയോയെതിരെയുള്ള മരുന്ന് വികസിപ്പിച്ചെടുക്കാനായുള്ള ഒരു അവസരമായി വലിച്ച് നീട്ടാമെന്ന് തീരുമാനിച്ചു. പിന്നീട്, കഴിവുള്ള മറ്റു റിസർച്ചർമാരെ അണിനിരത്തി സാൽക്ക് മരുന്നിനായി ഏഴ് വർഷം ഉഴിഞ്ഞുവച്ചു. അങ്ങനെയത് പരീക്ഷിക്കാനായുള്ള സമയമായി. അതായിരുന്നു അമേരിക്ക ചരിത്രത്തിന്റെ ഏറ്റവും വിശാലമായ ഒരു പരിപാടി. 20,000 ഫിസീക്ഷ്യൻമാരും, പബ്ലിക്ക് ഹെൽത്ത് ഓഫീസർമാരും, 64,000 സ്ക്കൂൾ ഉദ്ദ്യോഗസ്ഥന്മാരും, പിന്നെ 220,000 വളണ്ടിയന്മാരും, ഏകദേശം 1,800,000 കുട്ടികളും ആ പരിപാടിയിൽ പങ്കെടുത്തു. 1995 ഏപ്രിൽ 12-നായിരുന്നു മരുന്ന് വിജയിച്ചെന്ന വാർത്ത പുറത്തിറങ്ങുന്നത്. പിന്നീട് സാൽക്കിനെ അത്ഭുത വിദ്യക്കാരൻ എന്ന് എല്ലാവരും ആശംസിച്ചു. ആ ദിവസം രാജ്യമൊട്ടാകെ പൊതു ഒഴിവായിരുന്നു. ലോകം മൊത്തം, പെട്ടെന്നുള്ള മരുന്ന് നൽകൽ നടന്നു. കാനഡ, സ്വീഡൻ, ഡെന്മാർക്ക്, നോർവ്വെ, വെസ്റ്റ് ജെർമനി, നെതർലാന്റ്, സ്വിറ്റ്സർലാന്ഡ്, ബെൽജിയവുമൊക്കേയും സാൽക്ക് വാക്സിൻ ഉപയോഗിക്കാൻ തുടങ്ങി.

അദ്ദേഹത്തിന്റെ കാൽപാദം തനിക്ക് കിട്ടാൻ പോകുന്ന സ്വന്തമായ തുകയോട് യാതൊരു താത്പര്യവും കാണിച്ചില്ല. മറിച്ച് കൂടുതൽ ഫലപ്രദമായ പാർശ്വഫലങ്ങളില്ലാത്ത മരുന്ന് വികസിപ്പിച്ചെടുക്കുന്നതിലായിരുന്നു സാൽക്കിന്റെ ശ്രദ്ധ. ഒരിക്കൽ ഒരാൾ സാൽക്കിനോട് ചോദിച്ചു. താങ്കൾ ഇത് പേറ്റന്ഡ് ചെയ്യുന്നില്ലേ. അപ്പോൾ അദ്ദേഹം പറഞ്ഞത് ഇതിന് പേറ്റന്ഡില്ല. താങ്കൾ സൂര്യനെ പേറ്റന്ഡ് ചെയ്യില്ലല്ലോ.. അതുപോലെ. 1960-ൽ അദ്ദേഹം സാൽക്ക് ഇൻസ്റ്റിറ്റ്യൂട്ട് ഫോർ ബയോളജിക്കൽ സ്റ്റഡീസ് കാലിഫോർണിയയിലെ ലാ ജോല്ലയിൽ സ്ഥാപിച്ചു.ഇന്നത് മെഡിക്കൽ സൈന്റിഫിക്കൽ റിസർച്ച് സെന്ഡറാണ്. അദ്ദേഹം പുസ്തകമെഴുത്ത് വീണ്ടും തുടർന്നു. പിന്നെ റിസർച്ചും.മാൻ അൺഹോൾഡിങ്ങ് (1977) ദി സർവൈവൽ ഓഫ് ദി വിസെസ്റ്റ് (1973) വേൾഡ് പോപ്പുലേഷൻ ആന്ഡ് ഹ്ലൂമൺ വാല്യൂ:എ റിയാലിറ്റി (1981) പിന്നെ അനാട്ടമി ഓഫ് റിയാലിറ്റി:മെർജിങ്ങ് ഓഫ് ഇൻട്രട്യൂഷൻ ആന്ഡ് റീസൺ (1983)ഉം അതിൽ ഉൾപ്പെടും. സാൽക്കിന്റെ അവസാന വർഷങ്ങളിൽ അദ്ദേഹം എച്ച്.ഐ.വി- ക്കെതിരായുള്ള മരുന്നു കണ്ടുപിടിക്കുന്നതിന്റെ തിരക്കിലായിരുന്നു. അദ്ദേഹത്തിന്റെ വ്യക്തിഗത പേപ്പറുകൾ സാൻ ഡിയാഗോവിലെ യൂണിവേർസിറ്റി ഓഫ് കാലിഫോർണിയ ലൈബ്രറിയിൽ സൂക്ഷിച്ച് വച്ചിട്ടുണ്ട്.


</doc>
<doc id="295748" url="https://ml.wikipedia.org/wiki?curid=295748" title="നവ്റോസ്">
നവ്റോസ്

പേർഷ്യൻ പുതുവൽസരദിനമാണ് നവ്റോസ് എന്നറിയപ്പെടുന്നത്.

വസന്തഋതുവിലെ ആദ്യദിവസം അഥവാ വസന്തവിഷുവമാണ് നവ്റോസ് (Nowruz) ദിനമായി ആഘോഷിക്കപ്പെടുന്നത്. ഇത് മിക്കവാറും മാർച്ച്‌ 21നോ അല്ലെങ്കിൽ ഒരു ദിവസം മുമ്പോ പിമ്പോ ആയിരിക്കും. സൂര്യൻ അതിന്റെ സഞ്ചാരമധ്യേ തെക്ക്‌ നിന്ന്‌ വടക്കോട്ട്‌ ഘടികാമണ്ഡലത്തെ മുറിച്ച്‌ കടക്കുന്ന
ദിവസമാണിത്. രാത്രിക്കും പകലിനും അന്നു തുല്യദൈർഘ്യമായിരിക്കും.

വിവിധ സാംസ്‌കാരിക-മത വിഭാഗങ്ങൾ സഹസ്രാബ്ദങ്ങളായി നവ്റോസ് ആഘോഷിക്കാറുണ്ട്. ഹഖാമനി സാമ്രാജ്യകാലത്ത് പ്രാചീന പേർഷ്യയിലാണ് ഇത് തുടങ്ങിയതെന്ന് കരുതപ്പെടുന്നു. ഇതിന്റെ സാംസ്‌കാരിക സ്വാധീനത്തിൽ വരുന്ന - അഫ്ഗാനിസ്താൻ, താജിക്കിസ്ഥാൻ, തുർക്‌മെനിസ്ഥാൻ, ഉസ്ബെക്കിസ്ഥാൻ, കസാഖ്സ്ഥാൻ, കിർഗ്ഗിസ്ഥാൻ, അസർബെയ്ജാൻ, വടക്കൻ കോക്കസ്സസ്സ്, കിഴക്കൻ തുർക്കിയിലെയും വടക്കൻ ഇറാഖിലെയും കുർദ് ജനവാസമേഖല മുതലായ പ്രദേശങ്ങളിൽ നവ്റോസ് ആഘോഷിക്കപ്പെടുന്നു.

സൊറോസ്ട്രിയൻ, ബഹായ് മതവിശ്വാസികൾ നവ്റോസ് ഒരു പുണ്യദിനമായി ആചരിക്കുന്നു. മദ്ധ്യേഷ്യയിൽ സൂഫി മുസ്ലിങ്ങളും ഇസ്മായിലി, അലവി മുതലായ ഷിയാ വിഭാഗങ്ങളും നവ്റോസ് ആചരിക്കാറുണ്ട്.

2009ൽ യുനെസ്കോയുടെ സാംസ്‌കാരിക പൈതൃക പട്ടികയിൽ നവ്റോസിനെ ഉൾപെടുത്തി. 2010ൽ ഐക്യരാഷ്ട്ര പൊതുസഭ മാർച്ച്‌ 21 അന്താരാഷ്ട്ര നവ്റോസ് ദിനമായി അംഗീകരിച്ചു.


</doc>
<doc id="295771" url="https://ml.wikipedia.org/wiki?curid=295771" title="ദേവേന്ദ്ര ഫഡ്ണവിസ്">
ദേവേന്ദ്ര ഫഡ്ണവിസ്

ബിജെപിക്കാരനായ ഒരു ഇന്ത്യൻ രാഷ്ട്രീയനേതാവാണ് ദേവേന്ദ്ര ഗംഗാധർറാവു ഫഡ്ണവിസ് (, ജ: 22 ജുലൈ 1970). മഹാരാഷ്ട്രയുടെ നിയുക്ത മുഖ്യമന്ത്രിയായ ഇദ്ദേഹം 2014 ഒക്ടോബർ 31ന് സത്യപ്രതിജ്ഞ ചെയ്ത് അധികാരമേറ്റു. നിലവിൽ ബിജെപിയുടെ മഹാരാഷ്ട്ര സംസ്ഥാന പ്രസിഡന്റും നാഗ്പൂറിൽനിന്നുള്ള എം.എൽ.എ.യുമാണ് ഇദ്ദേഹം. നാഗ്പൂർ മേയറായും ഇദ്ദേഹം സേവനമനുഷ്ഠിച്ചിട്ടുണ്ട്.



</doc>
<doc id="295817" url="https://ml.wikipedia.org/wiki?curid=295817" title="മാർബ്ൾഡ്‌ ക്യാറ്റ്">
മാർബ്ൾഡ്‌ ക്യാറ്റ്

ഏഷ്യയുടെ ദക്ഷിണ പൂർവ്വ ഭാഗങ്ങളിൽ കണ്ടുവരുന്ന ഒരിനം കാട്ടുപൂച്ചയാണ് മാർബ്ൾഡ്‌ ക്യാറ്റ് . Pardofelis marmorata എന്ന ശാസ്ത്ര നാമത്തിൽ അറിയപ്പെടുന്ന ഇത് ഇന്ത്യ, നേപ്പാൾ, ഭൂട്ടാൻ, മ്യാൻമാർ, ചൈന, സുമാത്ര, ബോർണിയോ എന്നിവിടങ്ങളിൽ കാണപ്പെടുന്നു. 10,000 ൽ താഴെയാണ് ഇവയുടെ ഇന്നത്തെ ജനസംഖ്യ. 

സാധാരണ വീട്ടു പൂച്ചയുടെ അത്രയാണ് ഇതിന്റെ വലിപ്പം. 2-5 കിലോഗ്രാം ഭാരം ഉണ്ടാകും. നാട്ടു പൂച്ചയെ അപേക്ഷിച്ച് രോമം കൂടുതലാണ്. ചാരനിറം, തവിട്ട്, ചുവപ്പ് കലർന്ന തവിട്ട് നിറങ്ങളിൽ ഇവ കാണപ്പെടുന്നു.

ഇന്ത്യയിൽ ഹിമാലയതാഴ്വരയിൽ ഇവ കാണപ്പെടുന്നു.


</doc>
<doc id="295820" url="https://ml.wikipedia.org/wiki?curid=295820" title="ആലപ്പുഴ ബാർ അസോസിയേഷൻ">
ആലപ്പുഴ ബാർ അസോസിയേഷൻ

ആലപ്പുഴ ജില്ലാ കോടതിയിൽ പ്രവർത്തിയ്ക്കുന്ന അഭിഭാഷകസ്ഥാപനമാണ് ആലപ്പുഴ ബാർ അസോസിയേഷൻ.(ആലപ്പി ബാർ അസോസിയേഷൻ). ജില്ലാകോടതി 1907 ൽ സ്ഥാപിയ്ക്കപ്പെട്ടുവെങ്കിലും 1956 ൽ ആണ് ഒരു സബോർഡിനേറ്റ് ജില്ലാ ജഡ്ജി ആലപ്പുഴ കേന്ദ്രമാക്കി പ്രവർത്തിയ്ക്കാൻ തുടങ്ങിയത്.

തുടക്കകാലത്ത് റാവു ബഹാദൂർ കൃഷ്ണ അയ്യങ്കാറിന്റെ നേതൃത്വത്തിൽ വക്കീൽ അസോസിയേഷൻ എന്നപേരിൽ ആരംഭിച്ച ഈ സ്ഥാപനത്തിനു അന്നത്തെ തിരുവിതാംകൂർ രാജാവ് ഏഴര സെന്റ് സ്ഥലം ദാനമായി നൽകുകയുണ്ടായി. ആ സ്ഥലത്ത് 1932 ൽ ഒരു കെട്ടിടം നിർമ്മിയ്ക്കപ്പെടുകയും,1917 (കൊല്ലവർഷം 1093 )ൽ ലൈബ്രറി സംവിധാനം പ്രവർത്തനം ആരംഭിയ്ക്കുകയും ചെയ്തു..



</doc>
<doc id="295822" url="https://ml.wikipedia.org/wiki?curid=295822" title="മേഘപ്പുലി">
മേഘപ്പുലി

ഹിമാലയൻ താഴ്‌വരകൾ മുതൽ തെക്ക് കിഴക്കൻ ഏഷ്യ വരെ കാണപ്പെടുന്ന ഒരു മാർജ്ജാരനാണ് മേഘപ്പുലി (Clouded Leopard). "Neofelis nebulosa" എന്നതാണ് ഇതിന്റെ ശാസ്ത്രനാമം.

വളരെ അപൂർവമായിമാത്രം കാണപ്പെടുന്ന മേഘപ്പുലികൾ ഇന്ന് 10,000 ൽ താഴെ മാത്രമേ ജീവിച്ചിരിക്കുന്നുള്ളൂ. ഇന്ത്യയിൽ ഇവ പശ്ചിമ ബംഗാൾ, സിക്കിം, അരുണാചൽ പ്രദേശ്‌, മണിപ്പൂർ, മേഘാലയ,മിസോറം,നാഗാലാൻഡ് ,ത്രിപുര എന്നിവിടങ്ങളിൽ കാണപ്പെടുന്നു. 


</doc>
<doc id="295836" url="https://ml.wikipedia.org/wiki?curid=295836" title="നിൽപ്പുസമരം">
നിൽപ്പുസമരം

ആദിവാസികളുടെ ഭൂപ്രശ്നം പരിഹരിക്കണമെന്നാവശ്യപ്പെട്ട് തിരുവനന്തപുരത്ത് ഗവൺമെന്റ് സെക്രട്ടറിയേറ്റിന് മുൻവശം ആദിവാസി ഗോത്രമഹാസഭ ഉൾപ്പെടെയുള്ള വിവിധ ആദിവാസി സംഘടനകളുടെ നേതൃത്വത്തിൽ 2014 ജൂലായ് ഒമ്പതിന് തുടങ്ങിയ അനിശ്ചിതകാല സമരമാണ് നിൽപ്പുസമരം. സമരത്തിൽ പങ്കെടുക്കുന്നവർ ഇരിക്കുകയോ, കിടക്കുകയോ ചെയ്യാതെ നിന്നുകൊണ്ട് സമരം ചെയ്യുന്നതിനാലാണ് ഈ സമരത്തെ നിൽപ്പുസമരം എന്ന് വിശേഷിപ്പിക്കുന്നത്. 

മേധാ പട്കറുടെ സാന്നിധ്യത്തിൽ മന്ത്രിമാരായ എ.പി. അനിൽകുമാറും പി.കെ. ജയലക്ഷ്മിയും ആദിവാസി ഗോത്രമഹാസഭാ നേതാക്കളുമായി നടത്തിയ ചർച്ചയിലാണ് സമരം ഒത്തു തീർപ്പാക്കാനുള്ള സാധ്യതകൾ തെളിഞ്ഞത്. മുഖ്യമന്ത്രി ഉമ്മൻ ചാണ്ടിയുമായും മേധ പട്കർ ചർച്ച നടത്തിയിരുന്നു. വിവിധ തലങ്ങളിൽ സർക്കാരുമായി നടത്തിയ ചർച്ചകളുടെ അവസാനം, മന്ത്രിസഭയുടെ തീരുമാനം അംഗീകരിച്ചുകൊണ്ട് 162 ദിവസം തുടർച്ചയായി നടന്ന അനിശ്ചിതകാല നിൽപ്പ് സമരം 2014 ഡിസംബർ 8-ന് രാവിലെ പിൻവലിച്ചു. 

ആദിവാസി ഗോത്രമഹാസഭ നേതാക്കളായ സി.കെ. ജാനുവും എം. ഗീതാനന്ദനുമാണ് സമരത്തെ മുൻ‌നിരയിൽ നിന്ന് നയിച്ചത്.



സമൂഹത്തിന്റെ നാനാതുറയിലുള്ളവരുടെ പിന്തുണ ഈ സമരത്തിന് ലഭിച്ചിരുന്നു. വിവിധ സംഘടനകളും നേതാക്കളും സമര പന്തലിൽ വന്ന് പിന്തുണയർപ്പിച്ചുകൊണ്ടാണ് സമരത്തെ പിന്തുണച്ചത്.



</doc>
<doc id="295848" url="https://ml.wikipedia.org/wiki?curid=295848" title="എസ്.ഡി. ബിജു">
എസ്.ഡി. ബിജു

ഉഭയജീവി ഗവേഷണം നടത്തുന്ന മലയാളി പ്രൊഫസറാണ് എസ്.ഡി. ബിജു എന്ന സത്യഭാമാദാസ് ബിജു. (Sathyabhama Das Biju) 15 വർഷത്തിനിടെ ഇദ്ദേഹവും സംഘവും 70-ലധികം പുതിയ ജീവികളെ കണ്ടെത്തിയിട്ടുണ്ട്. കൊല്ലം കടയ്ക്കൽ സ്വദേശിയാണ്. പാലോട് ജവഹർലാൽ നെഹ്രു ട്രോപ്പിക്കൽ ബൊട്ടാനിക് ഗാർഡനിൽ ശാസ്ത്രജ്ഞനായിരുന്നു ഇദ്ദേഹം. ഇപ്പോൾ ഡെൽഹി സർവ്വകലാശാലയിൽ പ്രഫസറായി ജോലി ചെയ്യുന്നു. 2008-ലെ ഐ.യു.സി.എൻ.ന്റെ സാബിൻ പുരസ്‌കാരം ഇദ്ദേഹത്തിനു ലഭിച്ചു. ഇന്ത്യയിലെ തവള മനുഷ്യൻ (The Frog Man of India) എന്ന് അറിയപ്പെടുന്നു.



</doc>
<doc id="295852" url="https://ml.wikipedia.org/wiki?curid=295852" title="പിലിഗിരിയൻ തവളകൾ">
പിലിഗിരിയൻ തവളകൾ

ഇന്ത്യയിലെ പശ്ചിമഘട്ടത്തിൽ തദ്ദേശിയമായി കാണപ്പെടുന്ന തവളയിനമാണ് പിലിഗിരിയൻ തവളകൾ അഥവാ ഡാൻസിങ് തവളകൾ. ഇവയിൽ ഏറിയ പങ്കും മലയാളി ശാസ്ത്രജ്ഞനായ എസ്.ഡി. ബിജുവാണ് കണ്ടെത്തിയത്.

പിലി..ഗിരി', പിലി...ഗിരി' എന്ന് തുടർച്ചയായി ഇവ ചിലയ്ക്കുന്നതിനാൽ തെക്കൻ പശ്ചിമഘട്ടമേഖലയിലെ കാണിക്കാരാണ് "പിലിഗിരിയൻ തവളകൾ" എന്ന് പേര് നൽകിയതെന്ന്, സുവോളജിക്കൽ സർവ്വേ ഓഫ് ഇന്ത്യ കോഴിക്കോട് റീജിണൽ കേന്ദ്രത്തിലെ ഗവേഷകനായ ഡോ.ജാഫർ പാലോട്ട് അഭിപ്രായപ്പെടുന്നു. മൺസൂണിനു ശേഷം നീരൊഴുക്കുകളിലും വെള്ളച്ചാലുകളിലുമാണ് ഇവ പ്രജനനം നടത്തുന്നത്.

ഖനിവ്യവസായത്തിനും കൃഷിക്കും മറ്റുമായി വനാന്തരങ്ങൾ വ്യാപകമായി നശിപ്പിക്കപ്പെടുന്നതിനാലും കാലാവസ്ഥാമാറ്റം മൂലവും ഇവയുടെ പ്രജനനകേന്ദ്രങ്ങളായ നീരൊഴുക്കുകൾ വറ്റിവരളുന്നു. ഇത് ഈ ഇനം തവളകളുടെ നിലനിൽപ്പിനു ഭീഷണിയാണ്. ആവാസവ്യവസ്ഥയിലെ മാറ്റങ്ങളോട് ഇവയ്ക്ക് പൊരുത്തപ്പെടാൻ വളരെ ശേഷി കുറവാണ്.

24 ഇനങ്ങൾ:


</doc>
<doc id="295860" url="https://ml.wikipedia.org/wiki?curid=295860" title="കായൽ മുതല">
കായൽ മുതല

കണ്ടൽക്കാടുകൾ, ലവണ ജലം നിറഞ്ഞ ചതുപ്പുനിലങ്ങൾ, നദികളുടെ അഴിമുഖങ്ങൾ തുടങ്ങി ലവണ ജലം ഉള്ള പ്രദേശങ്ങളിൽ കാണപ്പെടുന്ന മുതലയാണ് കായൽ മുതല (Saltwater Crocodile). Crocodylus porosus എന്ന ശാസ്ത്രനാമത്തിൽ അറിയപ്പെടുന്ന ഈ മുതലയാണ് ഇന്ന് ജീവിച്ചിരിക്കുന്നതിൽ ഏറ്റവും വലിയ ഉരഗം ആൺ മുതലകൾക്ക് വരെ ഭാരം ഉണ്ടാകുന്നു.


</doc>
<doc id="295867" url="https://ml.wikipedia.org/wiki?curid=295867" title="ഹിമാലയൻ താർ">
ഹിമാലയൻ താർ

ഹിമാലയൻ പ്രദേശങ്ങളിൽ കണ്ടുവരുന്ന കുളമ്പുകൾ ഉള്ള ഒരു സസ്തനിയാണ് ഹിമാലയൻ താർ(Himalayan Tahr) . ഇത് കാട്ടാട് ( Wild Goat) മായി വിദൂര സാദൃശ്യം പുലർത്തുന്നു. Hemitragus ജനുസ്സിൽ ആകെ ജീവിച്ചിരിക്കുന്ന ഒരേ ഒരു ജീവിയാണിത്. ഇതിന്റെ ശാസ്ത്രനാമം Hemitragus jemlahicus എന്നാണ്.
തെക്കൻ ടിബറ്റ്‌,വടക്കെ ഇന്ത്യ,നേപ്പാൾ എന്നിവിടങ്ങളിൽ ഇവ കാണപ്പെടുന്നു. ഇവിടെ നിന്നും ഇവയെ 
ന്യൂസിലാൻഡ് , തെക്കേ അമേരിക്ക , ദക്ഷിണാഫ്രിക്ക, യു.എസ്.എ തുടങ്ങിയ പ്രദേശങ്ങളിലേക്ക് വളർത്തുവാൻ കൊണ്ടുപോയിട്ടുണ്ട്. 

ഇതിന്റെ ശരീരം നീളംകൂടി, ജടപിടിച്ച കടുംചുവപ്പു കലർന്ന തവിട്ടുനിറത്തിലുള്ള രോമങ്ങളാൽ ആവൃതമാണ്. കുഞ്ചിരോമങ്ങൾക്കു സദൃശമായ നീണ്ട രോമങ്ങൾ കഴുത്തിലും തോളിലും കാണപ്പെടുന്നുമുണ്ട്. തലയിലും കാൽമുട്ടിനു താഴെയും വളരെച്ചെറിയ രോമങ്ങളാണുള്ളത്.
തെക്കേ ഇന്ത്യയിൽ കാണപ്പെടുന്ന വരയാടിനെ 2005 വരെ Hemitragus ജനുസ്സിൽ ആയിരുന്നു കണക്കാക്കിയിരുന്നത്. 


</doc>
<doc id="295885" url="https://ml.wikipedia.org/wiki?curid=295885" title="രാഷ്ട്രീയ ഏകതാ ദിനം">
രാഷ്ട്രീയ ഏകതാ ദിനം

സർദാർ വല്ലാഭായി പട്ടേലിന്റെ ജന്മദിനമായ ഒക്ടോബർ 31 ആണ് രാഷ്ട്രീയ ഏകതാ ദിനമായി (രാഷ്ട്രീയ ഏകതാ ദിവസ്) ആചരിക്കുന്നത്. 
ആചരണത്തിന്റെ ഭാഗമായി രാഷ്ട്രീയ ഏകതാ പ്രതിജ്ഞയെടുക്കൽ, പദയാത്ര, ഏകതയ്ക്കായുള്ള കൂട്ടയോട്ടം എന്നിവ സംഘടിപ്പിക്കാൻ സർക്കാർ നിർദ്ദേശം നൽകിയിട്ടുണ്ട്.


</doc>
<doc id="295902" url="https://ml.wikipedia.org/wiki?curid=295902" title="ക്രൈസ്റ്റ് കോളേജ്, ഇരിഞ്ഞാലക്കുട">
ക്രൈസ്റ്റ് കോളേജ്, ഇരിഞ്ഞാലക്കുട

തൃശൂർ ജില്ലയിലെ ഇരിഞ്ഞാലക്കുടയിലെ ഒരു പ്രമുഖ കോളേജാണ്‌ ക്രൈസ്റ്റ് കോളേജ് ഇരിഞ്ഞാലക്കുട. 1956 ലാണ്‌ കോളേജ് സ്ഥാപിതമായത്. സി.എം.ഐ (കാർമലൈറ്റ്സ് ഓഫ് മേരീ ഇമ്മാക്യുലേറ്റ്) സഭയുടെ നേതൃത്വത്തിലാണ്‌ കോളേജ് ആരംഭിച്ചത്. ആദ്യ പ്രിൻസിപ്പാൾ പത്മശ്രീ ഫാ. ഗബ്രിയേലാണ്‌.
ആദ്യകാലങ്ങളിൽ കലാലയത്തി ആൺകുട്ടികൾക്ക് മാത്രമായിരുന്നു പിന്നീട് 1995 ൽ മികസഡ് കലാലയമാക്കി. ജീവത പ്രഭ എന്നാതാണ് കലാലയത്തിന്റെ സന്ദേശം .2015ൽ സ്വയംഭരണാവകാശം ലഭിച്ചു.2016ൽ രാജ്യത്തെ മികച്ച 16 കോളേജികളിൽ ഒന്നായി തെരഞ്ഞടുത്തു. കാലിക്കറ്റ് സർവകലശാലയുടെ മികിച്ച സ്പോർട്ട്സ് കലാലയത്തിനുള്ള അംഗീകാരം ലഭിച്ചു. പ്രമുഖ പൂർവ്വ വിദ്യാർത്ഥികൾ :Dr.Radhakrishnan (മുൻ ISRO ചെയർമാൻ) ജയചന്ദ്രൻ (ഗായകൻ)
3000-തിൽ പരം വിദ്യകത്ഥികൾ പഠിക്കുന്നുണ്ട്. <nowiki><ref>http.christcollege.edu.in</nowiki>


</doc>
<doc id="295903" url="https://ml.wikipedia.org/wiki?curid=295903" title="വാറൺ ആൻഡേഴ്സൺ">
വാറൺ ആൻഡേഴ്സൺ

ഭോപ്പാൽ വാതക ദുരന്തമുണ്ടാകുമ്പോൾ യൂണിയൻ കാർബൈഡ് കമ്പനിയുടെ മേധാവിയായിരുന്നു വാറൺ ആൻഡേഴ്‌സൺ (29 നവംബർ 1921 – 30 ഒക്ടോബർ, 2014) . 
1921 ൽ സ്വീഡിഷ് വംശജനായ ഒരു മരപ്പണിക്കാരന്റെ മകനായി ബ്രൂക്‌ലിനിലായിരുന്നു ആൻഡേഴ്‌സന്റെ ജനനം. രസതന്ത്രത്തിൽ ബിരുദം നേടിയ ആൻഡേഴ്‌സൺ കുറച്ചുകാലം പട്ടാളത്തിൽ പരിശീലനം നേടിയ ശേഷമാണ് യൂണിയൻ കാർബൈഡിൽ ജോലിക്ക് ചേർന്നത്.

1984 ൽ നാലായിരത്തോളം പേരുടെ മരണത്തിന് ഇടയാക്കിയ ഭോപ്പാൽ വാതകദദുരന്തത്തെ തുടർന്ന് ഇന്ത്യയിൽ അറസ്റ്റിലായി. പിന്നീട് ജാമ്യം ലഭിച്ച് അമേരിക്കയിലേക്ക് മടങ്ങിയ ആൻഡേഴ്‌സൺ പിന്നീട് തിരിച്ചു വന്നില്ല. പലവട്ടം വാറണ്ട് അയച്ചിട്ടും ആൻഡേഴ്‌സൺ കോടതിയിൽ ഹാജരാവാൻ തയ്യാറാകാത്തതിനെത്തുടർന്ന് 1992 ൽ ഭോപ്പാൽ ചീഫ് ജുഡിഷ്യൽ മജിസ്‌ട്രേറ്റ് കോടതി ആൻഡേഴ്‌സനെ പിടികിട്ടാപ്പുള്ളിയായി പ്രഖ്യാപിച്ചിരുന്നു.


</doc>
<doc id="295948" url="https://ml.wikipedia.org/wiki?curid=295948" title="അസ്‌കാരിയാസിസ്">
അസ്‌കാരിയാസിസ്

അസ്‌കാരിസ് ലുമ്പ്രിക്കോയിഡ് എന്ന വിരയാണ് രോഗകാരി. ഇത് ഒരു ആന്തര പരാദമാണ്. മലിനജലത്തിലൂടെയും ആഹാരത്തിലൂടെയും ആണ് ഈ രോഗം പകരുന്നത്. രോഗം പരത്തുന്നതിൽ പാറ്റയ്ക്കും ഈച്ചയ്ക്കും വലിയ പങ്കുണ്ട്. കുടലിലാണ് ഈ വിര ജീവിക്കുന്നത്. വിരകളുടെ മുട്ടകൾ മലത്തോടൊപ്പം മണ്ണിൽ എത്തിയാൽ അത് ജലത്തിൽ കലരാനുള്ള സാധ്യതയുണ്ട്. രോഗം പകരുന്ന വഴി ഇങ്ങനെയാണ്. കക്കൂസിന് 
പുറത്ത് മലവിസർജ്ജനം നടത്തുമ്പോഴാണ് ഈ വിര പകരാനുള്ള സാഹചര്യം വർദ്ധിക്കുന്നത്. കുടലിൽ ആന്തരപരാദമായി ജീവിക്കുന്ന വിര ആഹാരം കണ്ടെത്തുന്നത് ആതിഥേയജീവിയായ മനുഷ്യശരീരത്തിൽ നിന്നാണ്.



</doc>
<doc id="295951" url="https://ml.wikipedia.org/wiki?curid=295951" title="ധോളാവീര">
ധോളാവീര

ഹാരപ്പൻ-മോഹൻജൊദാരോ സംസ്‌ക്കാരത്തിന്റെ നിരവധി അവശിഷ്ടങ്ങൾ കാണപ്പെടുന്ന ഗുജറാത്തിലെ ഒരു പ്രദേശമാണ് ധോളാവീര. ഇഷ്ടികയും കല്ലും ഉപയോഗിച്ചുള്ള നിരവധി നിർമ്മിതികൾ ഇവിടെ കാണപ്പെടുന്നു. ധോളാവീരയിൽ ആർക്കിയോളജിക്കൽ സർവ്വെ ഓഫ് ഇന്ത്യയുടെ ഒരു മ്യൂസിയം പ്രവർത്തിക്കുന്നുണ്ട്. ഉദ്ഖനനത്തിൽ കണ്ടെടുക്കപ്പെട്ട വസ്തുക്കൾ മ്യൂസിയത്തിൽ പ്രദർശിപ്പിച്ചിട്ടുണ്ട്. 
1967-68 കാലത്താണ് ഈ ഹാരപ്പൻ സൈറ്റ് ചരിത്രഗവേഷകർ കണ്ടെത്തി ഉദ്ഖനനം നടത്തുന്നത്. ജെ.പി.ജോഷി എന്ന ചരിത്ര ഗവേഷകന്റെ നേതൃത്വത്തിൽ ആർക്കിയോളജിക്കൽ സർവെ ഓഫ് ഇന്ത്യയാണ് ഇവിടെ ഉദ്ഖനനം നടത്തിയത്. ജലസേചനത്തിനായി ഹാരപ്പൻ കാലത്തെ ജനത സ്വീകരിച്ച രീതിയും പല ഘട്ടങ്ങളായുള്ള പുരകളും കമാനങ്ങളും കിണറും ചവിട്ടുപടികളും മുതൽ കളികളിലേർപ്പെടാനായുള്ള സ്റ്റേഡിയം ഉൾപ്പെടെ നിർമ്മിച്ചതിന്റെ ശിഷ്ടരൂപം ഇവിടെയുണ്ട്. 
കച്ച് ജില്ലയിലെ ബച്ചാവു താലൂക്കിലാണ് ധോളാവീര. മൻഹർ, മാൻസർ എന്നീ രണ്ട് പുരാതന നദികളുടെ കരയിലായാണ് അൽപ്പം ഉയർന്ന് ഈ പ്രദേശം.



</doc>
<doc id="295964" url="https://ml.wikipedia.org/wiki?curid=295964" title="ഭാരതപ്പുഴയിലെ ജലസേചനപദ്ധതികൾ">
ഭാരതപ്പുഴയിലെ ജലസേചനപദ്ധതികൾ

ഭാരതപ്പുഴയിൽ ജലസേചനത്തിനായി പ്രധാനമായും ഏഴ് വൻകിട പദ്ധതികളും ഒട്ടേറെ ചെറുകിടപദ്ധതികളും ഉണ്ട്. 

മംഗലം നദിയുടെ പോഷക നദിയായ ചെറുകുന്നപ്പുഴയിൽ അണകെട്ടി കനാൽ വഴി പാലക്കാട് ജില്ല, തൃശൂർ ജില്ലകളിൽ ജലസേചനം സാദ്ധ്യമാക്കുന്നു.
ഉപപോഷക നദിയായ അയിലൂർപ്പുഴയിൽ അണകെട്ടി കനാൽ വഴി പാലക്കാട് ജില്ല,ആലത്തൂർ,ചിറ്റൂർ എന്നീ സ്ഥലങ്ങളിൽ ജലസേചനം സാദ്ധ്യമാക്കുന്നു.
1960,1966 എന്നീ വർഷങ്ങളിൽ മീങ്കര, ചള്ളിയാർ എന്നീ ഉപപോഷക നദികളിൽ രണ്ടു ഭാഗങ്ങളിലായി പൂർത്തിയായ പദ്ധതിയാണിത്.

ഏറ്റവും പ്രധാന ജലസേചന പദ്ധതിയാണിത്. മലമ്പുഴയാറിൽ ഈ പദ്ധതി 1966ൽ പൂർത്തിയായി.പാലക്കാട് ജില്ലയിൽ ഇതു ജലസേചനസൗകര്യം ഉളവാക്കുന്നു.ഒരു പ്രധാന വിനോദകേന്ദ്രം കൂടിയാണിത്.
1964ൽ പൂർത്തിയായി.3238 ഹെക്ടർ പ്രദേശത്ത് ജലസേചനസൗകര്യം ലഭ്യമാക്കുന്നു.
1973 ൽ പൂർത്തിയായ പദ്ധതിയാണിത്. ഗായത്രിപ്പുഴയുടെ പോഷകനദിയായ ചീരക്കുഴി നദിയിൽ ഒരു റെഗുലേറ്ററും, ചിറയും നിർമ്മിച്ച് മംഗലം, തലപ്പിള്ളി, വെംഗനല്ലൂർ,പാഞ്ഞാൾ, പൈങ്കുളം,ചെറുതുരുത്തി,നെടുമ്പുറം,ദേശമംഗലം എന്നീ സ്ഥലങ്ങളിൽ ജലസേചനസൗകര്യം ലഭ്യമാക്കുന്നു.
കനാലുകൾക്ക് 47.79 കി.മീ നീളമുണ്ട്.

ചിറ്റൂർ താലൂക്കിൽ ജലസേചന സൗകര്യം ഉറപ്പാക്കുന്നു.

കാഞ്ഞിരപ്പുഴ പദ്ധതിയും നിലവിലുണ്ട്.പാലക്കാട് ജില്ലയിലെ മണ്ണാർക്കാട് ആണ് പദ്ധതിപ്രദേശം.


</doc>
<doc id="295966" url="https://ml.wikipedia.org/wiki?curid=295966" title="സെന്റ് തോമസ് എക്യുമെനിക്കൽ പള്ളി, നിലയ്ക്കൽ">
സെന്റ് തോമസ് എക്യുമെനിക്കൽ പള്ളി, നിലയ്ക്കൽ

കേരളത്തിലെ വിവിധ എപ്പിസ്കോപ്പൽ സഭാ വിഭാഗങ്ങളുടെ മേൽനോട്ടത്തിൽ പരിപാലിക്കപ്പെടുന്ന ഒരു എക്യുമെനിക്കൽ ദേവാലയമാണ് സെന്റ് തോമസ് എക്യുമെനിക്കൽ പള്ളി. ലോകത്തിലെ ആദ്യത്തെ എക്യുമെനിക്കൽ ദേവാലയമാണിത്. 1984 ഏപ്രിൽ 8ന് ആണ് ഈ ദേവാലയം കൂദാശ ചെയ്യപ്പെട്ടത്. വനപ്രദേശമായ നിലയ്ക്കലിലാണ് ഈ ദേവാലയം സ്ഥിതി ചെയ്യുന്നത്. പത്തനംതിട്ട ജില്ലയുടെ കിഴക്കൻ മേഖലയിൽ ശബരിമലയ്ക്ക് സമീപം സ്ഥിതി ചെയ്യുന്ന സ്ഥലമാണ് നിലയ്ക്കൽ. യേശുവിന്റെ ശിഷ്യനായ തോമാശ്ലീഹ ഈ സ്ഥലത്ത് എത്തിയിരുന്നതായി ക്രൈസ്തവർ വിശ്വസിക്കുന്നു. എന്നാൽ ഇതിന് ആധികാരികമായ തെളിവൊന്നും ലഭ്യമല്ല.

</doc>
<doc id="295969" url="https://ml.wikipedia.org/wiki?curid=295969" title="ബി.വി. കേസ്കർ">
ബി.വി. കേസ്കർ

ബാലകൃഷ്ണ വിശ്വനാഥ് കേസ്കർ (1903 - 28 ആഗസറ്റ് 1984) എന്ന ബി.വി. കേസ്കർ ഒരു ഇന്ത്യൻ രാഷ്ട്രീയ നേതാവും, സ്വാതന്ത്ര്യ സമര സേനാനിയും ആയിരുന്നു. കേന്ദ്ര വാർത്താവിനിമയ-പ്രക്ഷേപണ വകുപ്പു മന്ത്രിയായി 1952 - 1962 കാലഘട്ടത്തിൽ സേവനം അനുഷ്ഠിച്ച അദ്ദേഹം സ്വാതന്ത്ര്യാനന്തര ഭാരതത്തിൽ ഏറ്റവും കൂടുതൽ കാലം ആ വകുപ്പ് കൈകാര്യം ചെയ്ത മന്ത്രിയായിരുന്നു. ആകാശവാണിയിലൂടെ ശാസ്ത്രീയ സംഗീതത്തെ ശ്രോതാക്കൾക്കിടയിൽ പ്രചരിപ്പിക്കുവാനും, വാദ്യവൃന്ദം എന്ന പദ്ധതിയിലൂടെ ഒരു ദേശീയ വാദ്യമേള സംഘത്തെ വാർത്തെടുക്കുവാനും നടത്തിയ ശ്രമങ്ങൾക്ക് അദ്ദേഹം ഓർമിക്കപെടുന്നുവെങ്കിലും, ഹിന്ദി സിനിമാ ഗാനങ്ങൾ, ക്രിക്കറ്റ്‌ കമന്ററി, ഹാർമോണിയം എന്നിവയെ ആകാശവാണിയിൽ നിന്നും നിരോധിക്കുവാനും കേസ്കറായിരുന്നു കാരണക്കാരൻ. പിൽകാലത്ത് ദേശീയ പുസ്തക ട്രസ്റ്റിന്റെ അധ്യക്ഷനായി.
മഹാരാഷ്ട്രയിലെ പൂനെയിൽ വിശ്വനാഥ് കേസ്കറുടെ പുത്രനായി 1903 -ഇൽ സംജാതനായ അദ്ദേഹം, കാശി വിദ്യാപീഠം, സോർബോൺ സർവ്വകലാശാല എന്നിവിടങ്ങളിൽ നിന്നു വിദ്യാഭ്യാസം പൂർത്തീകരിച്ചു. സോർബോണിൽ നിന്നും രാഷ്ട്രതന്ത്രത്തിൽ ഡോക്ടറേറ്റ് ലഭിച്ചു. ബനാറസിലെ സംസ്ക്രത വിദ്യാപീഠത്തിൽ അദ്ധ്യാപകനായി പ്രവർത്തിച്ചു. ധ്രുപദ് സംഗീതം ഹരി നാരായൺ മുഖർജിയുടെ കീഴിൽ അഭ്യസിച്ചു. 

1921 - ഇൽ നിസ്സഹകരണ പ്രസ്ഥാനകാലത്ത്, ഇന്ത്യൻ നാഷണൽ കോൺഗ്രസിൽ അംഗമായ കേസ്കർ പിൽകാലത്ത് അതിന്റെ വിദേശകാര്യ വിഭാഗത്തിന്റെ സെക്രട്ടറിയായി. 1946 - ഇൽ കോൺഗ്രസ്‌ പാർട്ടിയുടെ ജെനറൽ സെക്രട്ടറിയായിരുന്നു. ഭാരതത്തിന്റെ ഭരണഘടനാ നിർമ്മാണ സഭയിൽ ഐക്യ പ്രവിശ്യകളിൽ നിന്നും അംഗമായി.

സ്വാതന്ത്ര്യാനന്തരം വിദേശകാര്യ, റെയിൽവേ മന്ത്രാലയങ്ങളിൽ 1948-1952 കാലഘട്ടത്തിൽ സഹമന്ത്രിയായിരുന്നു. 1952-ൽ സുൽത്താൻപൂരിൽ നിന്നുള്ള പാർലമെന്റംഗമായി. 1957-ലെ തിരഞ്ഞെടുപ്പിൽ മുസാഫിർഖാന മണ്ഡലത്തെ ലോക് സഭയിൽ പ്രതിനിധീകരിച്ചു. 1952 - 1962 കാലയളവിൽ കേന്ദ്ര വാർത്താവിനിമയ-പ്രക്ഷേപണ വകുപ്പു മന്ത്രിയായിരുന്നു.

സ്വതന്ത്ര ഭാരതത്തിലെ മൂന്നാമത്തെ വാർത്താവിനിമയ-പ്രക്ഷേപണ വകുപ്പു മന്ത്രിയായിരുന്നു കേസ്കർ. ഒരു ദശാബ്ദക്കാലം ഈ വകുപ്പ് കൈകാര്യം ചെയ്ത അദ്ദേഹം ഏറ്റവും കൂടുതൽ കാലം ആ വകുപ്പ് കൈകാര്യം ചെയ്ത മന്ത്രിയായി. 

ഇന്ത്യൻ ശാസ്ത്രീയ സംഗീതത്തിന്റെ വക്താവായിരുന്ന കേസ്കർ ഹിന്ദി സിനിമാ ഗാനങ്ങൾ ആകാശവാണിയിൽ സംപ്രേഷണം ചെയ്യുന്നത് നിർത്തലാക്കി. ഈ അവസരം മുതലെടുത്തുകൊണ്ടു റേഡിയോ സിലോൺ അവരുടെ ഹിന്ദി പ്രക്ഷേപണത്തിലൂടെ ഇന്ത്യയിലൊട്ടാകെ പ്രചാരം നേടി. ബിനാക്കാ ഗീത്മാല, പുരാനി ഫില്മോ കെ ഗീത്, ആപ് ഹി കെ ഗീത് എന്നിങ്ങനെ പല ജനപ്രിയ പരിപാടികളും റേഡിയോ സിലോൺ സംപ്രേഷണം ചെയ്തിരുന്നു. ബോംബെയിൽ അവർ ഒരു റേഡിയോ പരസ്യ വിഭാഗം പോലും തുടങ്ങുകയുണ്ടായി. ശ്രോതാക്കളും, വരുമാനവും ക്രമേണ കുറഞ്ഞു തുടങ്ങിയതോടെ സിനിമാ ഗാനങ്ങൾക്കുള്ള വിലക്ക് ആകാശവാണി പിൻവലിക്കാൻ നിർബന്ധിതമാകുകയും 1957-ഇൽ വിവിധ് ഭാരതി എന്ന പ്രത്യേക സംപ്രേഷണ വിഭാഗം തുടങ്ങുകയും ചെയ്തു. 

ക്രിക്കറ്റ്‌ കമന്ററികളും, ഹാർമോണിയവും കേസ്കർ ആകാശവാണിയിൽ പ്രക്ഷേപണ വിലക്കിന് വിധേയമാക്കി. അനന്തരം ക്രിക്കറ്റ്‌ കമെന്ററിക്കു മേലുള്ള നിരോധനവും എടുത്തു മാറ്റപ്പെട്ടു. 

സാധാരണക്കാർക്ക് ശാസ്ത്രീയ സംഗീതം ആസ്വദിക്കുവാനുള്ള അവസരം ഒരുക്കുവാൻ കേസ്കറുടെ നേതൃത്വത്തിൽ ആകാശവാണിക്കായി. രാജവാഴ്ച അവസാനിച്ചതോടെ രാജകീയ പരിലാളനം നഷ്ടമായ ശാസ്ത്രീയ സംഗീത കലാകാരന്മാർക്കും ആകാശവാണി ഒരത്താണിയായി. ഈ ഉദ്ദേശങ്ങൾ ലക്ഷ്യം വച്ചു കൊണ്ടാണ് 1952 -ഇൽ ദേശിയ സംഗീത കാര്യക്രമവും, 1954 ൽ ആകാശവാണി സംഗീത സമ്മേളനവും തുടങ്ങിയത്. ഇവ രണ്ടും ഇന്നും ആകാശവാണി തുടർന്ന് പോരുന്നു. 

ഒരു ദേശീയ വാദ്യമേള സംഘം എന്ന നിലയിൽ ആകാശവാണിയുടെ വാദ്യവൃന്ദത്തെ സൃഷ്ടിക്കുന്നതിലും കേസ്കർ പങ്കു വഹിച്ചു. വാദ്യ വൃന്ദത്തിന്റെ തലപ്പത്ത് സിത്താർ വായകൻ പണ്ഡിറ്റ് രവി ശങ്കറിനെയാണ് നിയമിച്ചത്.
ശാസ്ത്രീയ സംഗീത സംപ്രേഷണങ്ങൾക്കിടെ ലളിതമായ സംഗീതം ശ്രോതാക്കളിൽ എത്തിക്കുവാനായി "ലളിത സംഗീതം" എന്ന കലാരൂപം തന്നെ ഉത്ഭവിച്ചു.

1962-ഇൽ ഫതേഹ്പൂർ മണ്ഡലത്തിൽ നിന്നും തിരഞ്ഞെടുപ്പിൽ തോറ്റതോടെ കേസ്കർക്ക് മന്ത്രിസ്ഥാനം നഷ്ടമായി. 1963-ഇൽ ഫറൂഖാബാദിൽ നിന്നും ഉപതിരഞ്ഞെടുപ്പിൽ മത്സരിച്ചെങ്കിലും സോഷ്യലിസ്റ്റ്‌ നേതാവായ രാം മനോഹർ ലോഹ്യയോട് തോറ്റു. 

ഭരണ പാടവമുള്ളവരുടെ കുറവോന്നുകൊണ്ട് മാത്രമാണ് കേസ്കർ ഒരു ദശാബ്ദ കാലം മന്ത്രിയായിരുന്നതെന്ന് പിന്നീട് ഇന്ദിരാ ഗാന്ധി റോബർട്ടോ റോസല്ലീനിയോട് പറയുകയുണ്ടായി. പത്തു വർഷക്കാലം മന്ത്രിയായിരുന്നെങ്കിലും കേസ്കർക്കൊരിക്കലും ക്യാബിനെറ്റ് പദവി ലഭിക്കുകയുണ്ടായില്ല. 
ആഗസ്റ്റ്‌ 28, 1984 -ഇൽ നാഗ്പൂരിൽ അദ്ദേഹം നിര്യാതനായി.



</doc>
<doc id="295976" url="https://ml.wikipedia.org/wiki?curid=295976" title="ജയജയ കോമള കേരള ധരണി (ഗാനം)">
ജയജയ കോമള കേരള ധരണി (ഗാനം)

കേരളത്തിന്റെ സാംസ്‌കാരികഗാനമാണ് ജയജയ കോമള കേരള ധരണി... എന്നു തുടങ്ങുന്ന ഗാനം. ബോധേശ്വരനാണ് ഈ ഗാനത്തിന്റെ രചയിതാവ്. 2014-ലാണ് കേരളത്തിന്റെ സാംസ്‌കാരിക ഗാനമായി പ്രഖ്യാപിച്ചത്.

1938-ൽ ബോധേശ്വരൻ രചിച്ച കേരളഗാനം ഐക്യകേരള രൂപവത്കരണശേഷമുള്ള ആദ്യ നിയമസഭയിൽ ആലപിച്ചിരുന്നു. ആകാശവാണിയിലെ ആർട്ടിസ്റ്റുകളായിരുന്ന പറവൂർ സഹോദരിമാർ എന്നറിയപ്പെടുന്ന ശാരദാമണിയും രാധാമണിയുമാണ് ആദ്യ നിയമസഭാ സമ്മേളനത്തിൽ കേരളഗാനം ആലപിച്ചത്. സാസ്‌കാരിക പരിപാടികളിൽ ഈ ഗാനം ആലപിക്കാൻ തീരുമാനിച്ചിട്ടുണ്ട്.

<poem>
ജയജയ കോമള കേരള ധരണി
ജയജയ മാമക പൂജിത ജനനി
ജയജയ പാവന ഭാരത ഹരിണി
ജയജയ ധർമ്മ സമന്വയരമണീ

ജയജയ ജയജയ ജയജയ ജനനി
ജനനി മാമക കേരള ധരണി

ചേരപുരാതനപാവന ചരിതേ
ആര്യകുലോൽക്കടഭാർഗ്ഗവനിരതേ
ദ്രാവിഡപരിവൃഡവനിതേമഹിതേ
ദ്രാവിഡസംസ്കൃതവംശോജ്ജ്വലിതേ

പ്രേമദമാകും പ്രമദവനം താൻ
ശ്യാമളസുന്ദരമെന്നുടെ രാജ്യം
മലയജസുരഭലമാരുതനേൽക്കും
മലയാളം ഹാ മാമകരാജ്യം

പശ്ചിമജലധിതരംഗാവലിതൻ
ഉൽസൃതശീതളശികരസേവ്യം
കുന്ദലതാപരിസേവിതനിലയം
സുന്ദരകേതകഭൂഷിതവലയം

ചന്ദനമണിയും ചാരുകിശോരക -
ബന്ധുരമാകും മലയാളത്തിൻ
തുഞ്ചശുകീകളകണ്ഠനിനാദം
തഞ്ചും മാമക മലയാളത്തിൽ
മാമക മോഹം മാമക ഗേഹം
മാമക നാകം മാമകവിലയം
ജനനീ ജനനീ ജനനീ
</poem>



</doc>
<doc id="295979" url="https://ml.wikipedia.org/wiki?curid=295979" title="പറവൂർ സഹോദരിമാർ">
പറവൂർ സഹോദരിമാർ

ശാസ്ത്രീയ സംഗീതജ്ഞരായ രാധാമണി,ശാരദാമണി എന്നീ സഹോദരിമാരാണ് പറവൂർ സഹോദരിമാർ എന്നറിയപ്പെട്ടിരുന്നത്. 1938-ൽ ബോധേശ്വരൻ രചിച്ച കേരളഗാനം ഐക്യകേരള രൂപവത്കരണശേഷമുള്ള ആദ്യ നിയമസഭയിൽ ആലപിച്ചത് ഇവരായിരുന്നു. ആകാശവാണിയിലെ ഗായകരായിരുന്നു. ഗായകൻ ജി. വേണുഗോപാൽ ഇവരുടെ അനുജത്തിയുടെ മകനാണ്.


</doc>
<doc id="295987" url="https://ml.wikipedia.org/wiki?curid=295987" title="തൃശ്ശൂർ തീവണ്ടി നിലയം">
തൃശ്ശൂർ തീവണ്ടി നിലയം

തൃശ്ശൂർ തീവണ്ടി നിലയം (കോഡ്:TCR) ദക്ഷിണേന്ത്യയിലെ കന്യാകുമാരി - ഷൊർണൂർ പാതയിലെ ഒരു പ്രധാന തീവണ്ടി നിലയമാണ്. ഒല്ലൂർ തീവണ്ടി നിലയത്തിനും പുങ്കുന്നം തീവണ്ടി നിലയത്തിനും ഇടയിലാണ് ഈ തീവണ്ടി നിലയം സ്ഥിതി ചെയ്യുന്നത്. ഇന്ത്യൻ റെയിൽവേയുടെ ചെന്നൈ ആസ്ഥാനമായ ദക്ഷിണ റെയിൽവേയുടെ പാലക്കാട് റെയിൽവേ ഡിവിഷനിലാണ് തൃശ്ശൂർ തീവണ്ടി നിലയത്തിനും പ്രവർത്തിക്കുന്നത്. വരുമാനത്തിന്റെ അളവിൽ മുൻപതിയിൽ ഉള്ള ഒരു സ്റ്റേഷൻ കൂടി ആണ് ഇത്. ഈ സ്റ്റേഷൻ ദിവസവും 40,000 ഓളം യാത്രക്കാർ ഉപയോഗിക്കുന്നു. ഭക്ഷണശാലകൾ, വിശ്രമമുറികൾ തുടങ്ങിയ സൗകര്യങ്ങൾ ലഭ്യമാണ്.


</doc>
<doc id="295992" url="https://ml.wikipedia.org/wiki?curid=295992" title="സ്കന്ദ ഷഷ്ഠി">
സ്കന്ദ ഷഷ്ഠി

സുബ്രഹ്മണ്യപ്രീതിക്കായ് ഹൈന്ദവർ ആഘോഷിക്കുന്ന ഒരു പ്രധാന വ്രതമാണ് ഷഷ്ഠിവ്രതം. സുബ്രഹ്മണ്യപ്രീതിയ്ക്കാണ് ഈ വ്രതം അനുഷ്ഠിയ്ക്കുന്നത്. പുത്രനുണ്ടാകാൻ ഷഷ്ഠീവ്രതം വിശിഷ്ടമാണെന്നു ധാരാളം പെർ കരുതുന്നു.. അതിൽ പ്രാധാന്യമർഹിക്കുന്ന ഒരു ഷഷ്ഠി ദിനമാണ് സ്കന്ദ ഷഷ്ഠി. തുലാമാസത്തിലെ ഷഷ്ഠി ദിനത്തിലാണ് ഇതാഘോഷിക്കുന്നത്. പലയിടത്തും പ്രഥമയിൽ തുടങ്ങി ആറുദിവസവും നീണ്ടുനിൽക്കുന്ന ഒരു വ്രതമാണ് ഷഷ്ഠി വ്രതം. സുബ്രഹ്മണ്യൻ ശൂരപദ്മാസുരനെ വധിച്ചത് ഈ ദിവസമായെന്നാണ് വിശ്വാസം. അതുകൊണ്ടാണ് തുലാമാസത്തിലെ ഷഷ്ഠിക്ക് പ്രാധാന്യം കൈവന്നതും സ്കന്ദഷഷ്ഠിയായി ആചരിക്കുന്നതും. കേരളത്തിലെ ഒട്ടുമിക്ക സുബ്രഹ്മണ്യ ക്ഷേത്രങ്ങളിലും വിശേഷാൽ പൂജകൾ നടക്കാറുണ്ട്. ഷഷ്ഠി വ്രതം നോക്കുകവഴി ദീർഘായുസ്സും വിദ്യയും, സത്ഗുണങ്ങളുമുള്ള സന്താനങ്ങളുണ്ടാവാനും, സന്താനസ്നേഹം ലഭിക്കാനും, കുഞ്ഞുങ്ങൾക്ക് ശ്രേയസ്സുണ്ടാകാനും, രോഗങ്ങൾ മാറാനും നല്ലതാണത്രേ.
ബ്രഹ്മാവിനെ ബന്ധനസ്ഥനാക്കിയ അപരിഹാര്യമായ അവിവേകത്തിന് പ്രായശ്ചിത്തമായി സ്കന്ദൻ ഭയങ്കര സർപ്പമായി പരിണമിച്ചു തിരോധാനം ചെയ്തു. ഈ സംഭവത്തിൽ മാതാവായ പാർവ്വതീദേവി അത്യധികം ദുഃഖിതയായി. പുത്രനെ തിരികെ കിട്ടാനായി ശുക്ല ഷഷ്ഠീ വ്രതം ആചരിക്കാമെന്നും 'താരകബ്രഹമമായ തന്റെ പുത്രനെത്തന്നെ ഭജിക്കണമെന്നും ശിവഭഗവാൻ പാർവ്വതീദേവിയെ ഉപദേശിച്ചു. അതനുസരിച്ച് പഞ്ചമിനാൾ (ഷഷ്ഠിയുടെ തലേദിവസം) ഒരിക്കൽ മാത്രം ഭക്ഷണം. രാത്രി വെറും നിലത്തു കിടന്ന് പിറ്റേന്ന് അതിരാവിലെ സ്നാനം കഴിച്ച് സുബ്രഹ്മണ്യപൂജ എന്നിവ കഴിച്ച് പാരണ. അപ്രകാരം സുബ്രഹ്മണ്യന്റെ വൈരൂപ്യം മാറാനായി (സർപ്പാകൃതി പൂണ്ട് തിരോധാനം ചെയ്ത ശ്രീ മുരുകനെ സ്വരൂപത്തിൽ തന്നെ വീണ്ടും കിട്ടുന്നതിനു വേണ്ടിയാണെന്നും പറയപ്പെടുന്നു) മാതാവായ പാർവ്വതീദവി 108 ഷഷ്ഠി വ്രതമെടുത്തു. അവസാനത്തെ ഷഷ്ഠിനാളിൽ, സുബ്രഹ്മണ്യസ്വാമിയേ ഭയങ്കര സർപ്പാകൃതിയിൽ കാണുകയും ആ സർപ്പശ്രേഷ്ഠനെ മഹാവിഷ്ണു സ്പർശിച്ചപ്പോൾ സ്വരൂപത്തിൽ സുബ്രഹ്മണ്യൻ പ്രത്യക്ഷപ്പെടുകയും ചെയ്തു. വൃശ്ചികമാസത്തിലെ ഷഷ്ഠിനാളിൽ ഇപ്പോഴത്തെ കർണാടകയിലെ സുബ്രഹ്മണ്യത്ത് വച്ചാണത്രേ അങ്ങനെ മാറിയതെന്നു പറയപ്പെടുന്നു. അതുകൊണ്ടാണ് നാഗപ്രതിമവച്ച സുബ്രഹ്മണ്യപൂജ ചെയ്യുന്നത്. ഇതു കൂടാതെ താരകാസുരനെ നിഗ്രഹത്തിനായുള്ള യുദ്ധസമയത്ത് അപ്രത്യക്ഷനായ ശ്രീ സുബ്രഹ്മണ്യനെ യുദ്ധക്കളത്തിൽ വീണ്ടും എത്തിക്കുവനായി ദേവന്മാർ വ്രതമെടുത്ത്പ്രത്യക്ഷപ്പെടുത്തിതായും സ്കന്ദപുരാണത്തിൽ പ്രതിപാദിക്കുന്നുണ്ട്.
രാവിലെ ആറുനാഴിക പുലരുന്നതുവരെ ഷഷ്ഠിയുണ്ടെങ്കിൽ അർക്ക ഷഷ്ഠി എന്നും അസ്തമയത്തിന് ആറുനാഴിക മുമ്പേ തുടങ്ങുന്ന ഷഷ്ഠി സ്കന്ദ ഷഷ്ഠി എന്നും പറയപ്പെടുന്നു. 
ആറുദിവസത്തെ ആചാരമാണ് ഷഷ്ഠീ വ്രതം. പുലരും മുമ്പേ എണീറ്റ് കുളിച്ച് സുബ്രഹ്മണ്യന് പൂജചെയ്ത് ഒരിക്കൽ മാത്രം ഭക്ഷണം കഴിക്കുന്നു. ഊൺ പതിവില്ല. പാൽ, ജലം പഴം എന്നിവ ആകാം. തമിഴ് പാരമ്പര്യത്തിൽ ആറുദിവസവും സ്കന്ദഷഷ്ഠികവചം ചൊല്ലണം. ആറുദിവസവും ഒരിക്കലെങ്കിലും സുബ്രഹ്മണ്യദർശനം നടത്തണം.


</doc>
<doc id="296012" url="https://ml.wikipedia.org/wiki?curid=296012" title="സാന്റോ ഗോപാലൻ">
സാന്റോ ഗോപാലൻ

കേരളത്തിലെ പ്രശസ്തനായ ഗുസ്തിക്കാരൻ, കമ്യൂണിസ്റ്റ് നേതാവ്


</doc>
<doc id="296020" url="https://ml.wikipedia.org/wiki?curid=296020" title="നിലോഫർ (ചുഴലിക്കാറ്റ്)">
നിലോഫർ (ചുഴലിക്കാറ്റ്)

2014 ലെ വടക്കേ ഇന്ത്യൻ ചുഴലിക്കാറ്റുകളിൽ ഏറ്റവും ശക്തിയേറിയ ചുഴലിക്കാറ്റുകളിലൊന്നാണ് നിലോഫർ. നിലോഫർ എന്ന പേര് നിർദ്ദേശിച്ചത് പാകിസ്താനാണ്.

ഗുജറാത്തിൽ ഈ ചുഴലിക്കാറ്റ് നേരത്തെ പ്രതീക്ഷിച്ചിരുന്നു. അതു കാരണം ഗുജറാത്ത് മുഖ്യമന്ത്രി ആനന്ദിബെൻ പട്ടേൽ ജനങ്ങളെ സുരക്ഷിത സ്ഥാനങ്ങളിലേക്ക് മാറ്റണെന്ന് ഉത്തരവിട്ടു. എല്ലാ മത്സ്യബന്ധനത്തൊഴിലാളികൾക്കും കടലിൽ പോകുന്നത് നിരോധനമേർപ്പെടുത്തിയിരുന്നു. എല്ലാ വ്യാവസായിക സ്ഥാപനങ്ങൾക്കും ജാഗ്രതാ നിർദ്ദേശം നൽകി. ജനങ്ങളെ കാണാതായാൽ വിളിച്ചറിയിക്കാൻ ടെലികോം വകുപ്പ് ടെലിഫോൺ നമ്പർ നൽകിയിരുന്നു. 

മത്സ്യബന്ധനത്തൊഴിലാളികൾക്ക് കടലിൽ പോകുന്നത് നിരോധനമേർപ്പെടുത്തിയിരുന്നു. കറാച്ചി കമ്മീഷണർ നേവി, കോസ്റ്റ് ഗാർഡ്, രക്ഷാസേന എന്നിവരിൽനിന്നും സഹായം അഭ്യർത്ഥിച്ചിരുന്നു.



</doc>
<doc id="296021" url="https://ml.wikipedia.org/wiki?curid=296021" title="സംഗീത് ശിവൻ">
സംഗീത് ശിവൻ

ഇന്ത്യൻ ചലച്ചിത്ര ചലച്ചിത്രവേദിയിലെ ഒരു സംവിധായകനാണ് സംഗീത് ശിവൻ .
യോദ്ധാ, ഗാന്ധർവം തുടങ്ങിയ ചിത്രങ്ങളുടെ സംവിധായകനാണ് ഇദ്ദേഹം. സംവിധായകൻ സന്തോഷ് ശിവൻ ഇദ്ദേഹത്തിന്റെ സഹോദരനാണ്.
1959ൽ ഛായാഗ്രാഹകനും സംവിധായകനുമായിരുന്ന ശിവന്റേയും ചന്ദ്രമണിയുടേയും മകനായി തിരുവനന്തപുരത്തിനടുത്ത് പോങ്ങുമ്മൂട്ടിൽ ജനിച്ചു. ശ്രീകാര്യം ലയോള സ്കൂളിൽ പഠനം പൂർത്തിയാക്കിയ അദ്ദേഹം തിരുവനന്തപുരം എംജി കോളേജ്, മാർ ഇവാനിയോസ് കോളേജിലുകളുമായി പ്രീഡിഗ്രിയും ബി.കോം ബിരുദവും കരസ്ഥമാക്കി. ചെറുപ്രായത്തിൽ കായികരംഗത്ത് തല്പരനായിരുന്ന അദ്ദേഹത്തിന്റെ പ്രധാന വിഭാഗങ്ങൾ ഹോക്കിയും ക്രിക്കറ്റുമായിരുന്നു. കേരളത്തെയും കേരള സർവകലാശാലയേയും പ്രതിനിധീകരിച്ച് നിരവധി മത്സരങ്ങളിൽ അദ്ദേഹം പങ്കെടുത്തിട്ടുണ്ട്. 
ചലച്ചിത്ര ലോകത്തേക്ക് ആകൃഷ്ടനായ അദ്ദേഹം, എല്ലാ വിഭാഗത്തിലും പെട്ട ചിത്രങ്ങളും ആ കാലത്ത് കണ്ടിരുന്നു. ചലച്ചിത്ര ലോകത്തെ അദ്ദേഹത്തിന്റെ ഗുരുക്കന്മാർ അച്ഛനും സഹോദരനുമാണ്. തന്റെ ബിരുദ പഠനം പൂർത്തിയാക്കിയ ശേഷം 1976ൽ, അച്ഛനോടൊത്ത് പരസ്യങ്ങളും ഡോക്യുമെന്ററികളും ചെയ്യുവാൻ ആരംഭിച്ചു. തുടർന്ന് തന്റെ സഹോദരൻ സന്തോഷ് ശിവനുമായി ചേർന്ന് ഒരു പരസ്യ കമ്പനിക്ക് രൂപം നൽകിത്. അച്ഛൻ ശിവൻ സംവിധാനം ചെയ്തിരുന്ന ഡോക്യുമെന്ററികളിൽ അച്ഛനെ സംവിധാനത്തിൽ സഹായിച്ചിരുന്നത് സംഗീതുമായിരുന്നു. അതിൽ ക്യാമറ കൈകാര്യം ചെയ്തിരുന്നത് സന്തോഷും. അതിനു ശേഷം, പൂനെയിൽ ഫിലിം അപ്രീസിയേഷൻ കോഴ്സ് ചെയ്തു. ആ പഠനകാലം അദ്ദേഹത്തെ ലോക സിനിമയിലെ ക്ലാസിക്കുകളുമായി പരിചയപ്പെടുത്തി. ചലച്ചിത്ര ലോകത്ത് തന്റെ വഴിയെന്തെന്നും, താൻ ഏതു തരം ചിത്രങ്ങളാണ് ചെയ്യേണ്ടതുമെന്ന ദിശാബോധം അദ്ദേഹത്തിനു ലഭിച്ചത് ആ കാലഘട്ടത്തിലാണ്. മലയാള ചലച്ചിത്ര സംവിധായകരായ ഭരതനും പത്മരാജനും അദ്ദേഹത്തെ ഒരുപാട് സ്വാധീനിച്ചിരുന്നു. 

ആ കാലത്ത് പ്രധാനമായും ഡോക്യുമെന്ററികൾ ചെയ്തിരുന്ന അദ്ദേഹം, യുണിസെഫിനായും ഫിലിം ഡിവിഷനായും ഒട്ടേറെ ഡോക്യുമെന്ററികൾ ചെയ്തു. പൂനെ ഇൻസ്റ്റിറ്റ്യൂട്ടിൽ നിന്നും പഠനം കഴിഞ്ഞിറങ്ങിയ സഹോദരൻ സന്തോഷ് ശിവൻ, ആ സമയത്ത് തിരക്കുള്ള ഒരു ഛായാഗ്രാഹകനായി മാറി കഴിഞ്ഞിരുന്നു. സന്തോഷ് ശിവനാണ് സ്വന്തമായി ഒരു ചിത്രം എഴുതി സംവിധാനം ചെയ്യുക എന്ന ആശയം സംഗീതിന്റെ മനസ്സിൽ പാകുന്നത്. അത് വരെ ഒരു സംവിധാന സഹായി പോലും ആയി ജോലി പ്രവർത്തിച്ചിട്ടില്ലാത്ത അദ്ദേഹം, അതിൽ നിന്നും ഒഴിഞ്ഞു മാറുവാൻ ശ്രമിച്ചു. പക്ഷേ സന്തോഷ് ശിവന്റെ നിരന്തരമായ പ്രേരണയായിരുന്നു അദ്ദേഹം സംവിധാന രംഗത്തേക്ക് കടന്നു വരുവാനുള്ള പ്രധാന കാരണം. സ്വന്തമായൊരു ശൈലി സ്വീകരിക്കുവാനും ആദ്യ ചിത്രത്തിൽ വലിയ താര നിരയെ ഒഴിവാക്കി തന്റെ സാന്നിധ്യം അറിയിക്കുവാനും അദ്ദേഹത്തെ ഉപദേശിച്ചതും സന്തോഷ് ശിവൻ തന്നെ. അങ്ങനെയാണ് 1990 ൽ രഘുവരനേയും സുകുമാരനേയും കേന്ദ്ര കഥാപാത്രങ്ങളാക്കി സാഗാ ഫിലിംസിനു വേണ്ടി "വ്യൂഹം" എന്ന ചിത്രം അദ്ദേഹം സംവിധാനം ചെയ്യുന്നത്. ചിത്രം വിജയിക്കുകയും അവതരണത്തിലെ പുതുമ പ്രേക്ഷകർ ഇഷ്ടപ്പെടുകയും ചെയ്തു. പിന്നീട് മോഹൻ ലാലിനെ നായകനാക്കി യോദ്ധ എന്ന സംവിധാനം ചെയ്തു. മലയാളത്തിലെ എക്കാലത്തെയും മികച്ച ചിത്രങ്ങളിലൊന്നായി അത് മാറി. പിന്നീട് "ഡാഡി", "ഗാന്ധർവ്വം", "നിർണ്ണയം" തുടങ്ങി ആറോളം ചിത്രങ്ങളാണ് സംഗീത് ശിവൻ മലയാളത്തിൽ ഒരുക്കിയത്. "ഇഡിയറ്റ്സ്" എന്നൊരു ചിത്രം നിർമ്മിക്കുകയും ചെയ്തു. 

സണ്ണി ഡിയോളിനെ നായകനാക്കിയ സോർ എന്ന ചിത്രമാണ് അദ്ദേഹം ആദ്യം ഹിന്ദിയിൽ സംവിധാനം ചെയ്തത്, തുടർന്നു എട്ടോളം ചിത്രങ്ങൾ അദ്ദേഹം ഹിന്ദിയിൽ ഒരുക്കി. കൂടുതൽ പ്രേക്ഷകരിലേക്ക് എത്തുവാനായി ഹിന്ദിയിലാണ് അദ്ദേഹം കൂടുതലായും തന്റെ ശ്രദ്ധ കേന്ദ്രീകരിച്ചത്. പ്രമുഖരായ ഒട്ടേറെ ടെക്നീഷ്യൻസിനൊപ്പം അദ്ദേഹം പ്രവർത്തിച്ചിട്ടുണ്ട്. അദ്ദേഹത്തിന്റെ എല്ലാ മലയാള ചിത്രങ്ങൾക്കും ക്യാമറ ചലിപ്പിച്ചത് സന്തോഷ് ശിവനായിരുന്നു. അദ്ദേഹത്തിന്റെ സ്ഥിരം എഡിറ്റർ ശ്രീകർ പ്രസാദായിരുനു എന്ന് വേണമെങ്കിൽ പറയാം. യോദ്ധയിലൂടെ എ ആർ റഹ്മാനെ മലയാളത്തിലെത്തിച്ചതും സംഗീത് ശിവനാണ്. ഹിന്ദി സംഗീത സംവിധായകനായ ആഗോഷിനു തന്റെ കരിയറിലെ വലിയ ബ്രേക്ക് നൽകിയത് അദ്ദേഹമായിരുന്നു. അദ്ദേഹത്തിന്റെ ബന്ധുക്കളായ സഞ്ജീവ് ശങ്കറും മനോജ് സിഡിയും മലയാളത്തിൽ ഛായാഗ്രാഹകന്മാരാണ്. മറ്റൊരു ബന്ധു സുബിൽ സുരേന്ദ്രൻ സംവിധാന രംഗത്തുമുണ്ട്. 

ഭാര്യ: ജയശ്രീ, മക്കൾ: സജന (പ്രൊഫഷണൽ സ്റ്റിൽ ഫോട്ടോഗ്രാഫർ), ശന്തനു (മാസ് മീഡിയ വിദ്യാർത്ഥി)


</doc>
<doc id="296024" url="https://ml.wikipedia.org/wiki?curid=296024" title="ശ്യാമ പ്രസാദ് മുഖർജി">
ശ്യാമ പ്രസാദ് മുഖർജി

ഭാരതീയ ജനസംഘം സ്ഥാപക നേതാവും ജവഹർലാൽ നെഹ്‌റു മന്ത്രിസഭയിൽ വ്യവസായ വിതരണ മന്ത്രിയായി സേവനമനുഷ്ഠിച്ചിരുന്നതുമായ ഇന്ത്യൻ രാഷ്ട്രീയക്കാരനും അഭിഭാഷകനും പണ്ഡിതസഭാംഗവുമായിരുന്നു ശ്യാമ പ്രസാദ് മുഖർജി (ജീവിതകാലം: 6 ജൂലൈ 1901 - 23 ജൂൺ 1953). ജമ്മു കശ്മീർ വിഷയത്തിൽ നെഹ്‌റുവിന്റെ നേതൃത്വത്തിലുള്ള സർക്കാരുമായുണ്ടായ അഭിപ്രായവ്യത്യാസത്തെത്തുടർന്ന് നെഹ്‌റുമായുള്ള ബന്ധം വിച്ഛേദിച്ച ശേഷം മുഖർജി കേന്ദ്രസർക്കാരിൽനിന്നു രാജിവച്ചു. രാഷ്ട്രീയ സ്വയംസേവക സംഘത്തിന്റെ സഹായത്തോടെ 1951 ൽ ഇന്നത്തെ ഭാരതീയ ജനതാപാർട്ടിയുടെ മുൻഗാമിയായ ഭാരതീയ ജനസംഘം അദ്ദേഹം സ്ഥാപിച്ചു.

1943 മുതൽ 1946 വരെയുള്ള കാലഘട്ടത്തിൽ അദ്ദേഹം അഖില ഭാരത ഹിന്ദു മഹാസഭയുടെ പ്രസിഡന്റ് കൂടിയായിരുന്നു. ആർട്ടിക്കിൾ 370 [എ] യെ ശക്തമായി എതിർത്തിരുന്ന ശ്യാമ പ്രസാദ് മുഖർജി ഇത് രാജ്യത്തിന്റെ ഐക്യത്തിന് ഒരു ഭീഷണിയായി കാണുകയും പാർലമെന്റിനകത്തും പുറത്തും ഭാരതീയ ജനസംഘത്തിന്റെ എക്കാലത്തേയും ലക്ഷ്യങ്ങളിലൊന്നായിരുന്ന ഈ ആർട്ടിക്കിളിന്റെ റദ്ദാക്കലിനായി സധൈര്യം പോരാടുകയും ചെയ്തു. ആർട്ടിക്കിൾ 370 റദ്ദാക്കാനുള്ള അദ്ദേഹത്തിന്റെ ചരികാലാഭിലാഷം ഇതു സംബന്ധമായ ബിൽ 2019 ഓഗസ്റ്റ് 5 ന് രാജ്യസഭയിൽ അവതരിപ്പിച്ചതോടെ വെളിച്ചം കണ്ടു. 1953 ൽ ഫറൂഖ് അബ്ദുല്ലയുടെ നേതൃത്വത്തിലുള്ള ജമ്മു കശ്മീർ സർക്കാരിന്റെ കസ്റ്റഡിയിൽ അദ്ദേഹം മരണമടഞ്ഞു. നിഗൂഢതകൾ സംശയിക്കുന്നുവെങ്കിലും ഹൃദയാഘാതമായിരുന്നു പ്രാഥമിക മരണകാരണം. ഗൂഢാലോചന നടത്തിയതായി അന്നത്തെ പ്രതിപക്ഷം നെഹ്‌റുവിനേയും ഒപ്പം ജമ്മു ആന്റ് കശ്മീർ പോലീസിനെയും കുറ്റപ്പെടുത്തിയിരുന്നു. ഭാരതീയ ജനസംഘത്തിന്റെ പിൻ‌ഗാമി ബിജെപിയായതിനാൽ, ബിജെപിയുടെയും സ്ഥാപകനായി ശ്യാമ പ്രസാദ് മുഖർജിയെ കണക്കാക്കപ്പെടുന്നു.

1901 ജൂലൈ 6 ബംഗാൾ പ്രവിശ്യയിൽ കൊൽക്കത്ത ഹൈക്കോടതിയിലെ ജഡ്ജിയായിരുന്ന അശുതോഷ് മുഖർജി, ജോഗമയ ദേവി ദമ്പതിമാരുടെ പുത്രനായി ഒരു ബംഗാളി ഹൈന്ദവ കുടുംബത്തിലാണ് ശ്യാമ പ്രസാദ് മുഖർജിയുടെ ജനനം. അദ്ദേഹത്തിന്റെ പിതാവായ അശുതോഷ് മുഖർജി ബംഗാളിലെ കൊൽക്കത്ത ഹൈക്കോടതിയിലെ ഒരു ജഡ്ജിയും ഒപ്പം കൊൽക്കത്ത സർവകലാശാലയുടെ വൈസ് ചാൻസലറുമായിരുന്നു. 1944-ൽ അഖിൽ ഭാരത് ഹിന്ദു മഹാസഭയുടെ അധ്യക്ഷനായി തിരഞ്ഞെടുക്കപ്പെട്ടു. 1906 ൽ ഭവാനിപൂരിലെ മിത്ര ഇൻസ്റ്റിറ്റ്യൂഷനിൽ പ്രാഥമിക വിദ്യാഭ്യാസത്തിനു ചേർന്ന അദ്ദേഹത്തിന്റെ പെരുമാറ്റം ഹൃദ്യമായിരുന്നുവെന്ന് പിൽക്കാലത്ത് സ്കൂളിലെ അധ്യാപകർ വിവരിച്ചിരുന്നു. 1914 ൽ മെട്രിക്കുലേഷൻ പരീക്ഷ പാസായ അദ്ദേഹം പ്രസിഡൻസി കോളേജിൽ ഉന്നത വിദ്യാഭ്യാസത്തിനു ചേർന്നു. 1916 ലെ ഇന്റർ ആർട്സ് പരീക്ഷയിൽ പതിനേഴാം സ്ഥാനത്തെത്തിയ അദ്ദേഹം 1921 ൽ ഇംഗ്ലീഷ് ഭാഷയിൽ ഒന്നാം സ്ഥാനത്തോടെ ബിരുദം നേടി. ഇംഗ്ലീഷ് ഭാഷയിലും സാഹിത്യത്തിലും ശ്യാമപ്രസാദ് ഒരു മികച്ച വിദ്യാർത്ഥി ആയിരുന്നു. അശുതോഷ് മുഖർജിയുടെ നിർബന്ധത്താൽ ഇന്ത്യൻ ദേശീയതയുടെ ഭാഗമായി ഇംഗ്ലീഷ് ഭാഷക്ക് പകരം മാതൃഭാഷയായ ബംഗാളി ഭാഷയിൽ കൊൽക്കത്താ യൂണിവേഴ്സിറ്റിയിൽ നിന്ന് 1923 ൽ ഒന്നാം ക്ലാസോടെ എം. എ. ബിരുദം നേടുകയും 1923 ൽ സെനറ്റിലെ അംഗമായിത്തീരുകയും ചെയ്തു. 1924 ൽ അദ്ദേഹം തന്റെ ബു.എൽ. പഠനം പൂർത്തിയാക്കി. എന്നാൽ1924 ൽ ബീഹാറിലെ പറ്റ്നയിൽ വെച്ചുണ്ടായ അശുതോഷ് മുഖർജിയുടെ അപ്രതീക്ഷിതമായ നിര്യാണം മുഖർജിയെ ഞെട്ടിപ്പിച്ചു. അദ്ദേഹത്തിന്റെ ജീവിതത്തിൽ സംഭവിച്ച ഏറ്റവും വലിയ ദുരന്തമായിരുന്നു അത്. അതിനെ പറ്റി അദ്ദേഹം പറഞ്ഞത് "1924 മെയ്‌ 25 എന്റെ ജീവിതത്തിന്റെ ഒഴുക്ക് മാറ്റി മറിച്ചു. എല്ലാ ആഹ്ലാദവും സന്തോഷങ്ങളും ഇല്ലാതാക്കി. ജീവിതത്തിൽ ഒരു പുതിയ അധ്യായം തുടങ്ങാൻ ഈ ദിവസം എന്നെ പ്രേരിപ്പിക്കുന്നു". പിതാവ് മരിച്ച അതേ വർഷം തന്നെ 1924 ൽ അദ്ദേഹം കൊൽക്കത്ത ഹൈക്കോടതിയിൽ അഭിഭാഷകനായി ജോലിക്കു ചേർന്നു. കൊൽക്കത്താ യൂണിവേഴ്സിറ്റിയിൽ അശുതോഷ് മുഖർജിയുടെ മരണത്തോടെ ഉണ്ടായ ഒഴിവിലേക്ക് 23 ആം വയസിൽ സിൻറിക്കേറ്റ് അംഗമായി അദ്ദേഹം തിരഞ്ഞെടുക്കപ്പെട്ടു. തുടർന്ന്, 1926 ൽ ലിങ്കൺസ് ഇന്നിൽ‌ പഠിക്കാനായി ഇംഗ്ലണ്ടിലേക്ക് പോയ അദ്ദേഹം പഠനം പൂർത്തിയാക്കുകയും അതേ വർഷം തന്നെ ഇംഗ്ലീഷ് ബാറിലേക്ക് വിളിക്കപ്പെട്ടു. 

1934 ൽ, തന്റെ 33 ആമത്തെ വയസ്സിൽ, കൊൽക്കത്ത സർവകലാശാലയിലെ ഏറ്റവും പ്രായം കുറഞ്ഞ വൈസ് ചാൻസലറായിത്തീരുകയും 1938 വരെ അദ്ദേഹം ഈ പദവിയിൽ തുടരുകയും ചെയ്തു. വൈസ് ചാൻസലറായിരുന്ന കാലയളവിൽ രബീന്ദ്രനാഥ ടാഗോർ ആദ്യമായി യൂണിവേഴ്സിറ്റി വിദ്വത്സദസ്സിനെ ബംഗാളിയിൽ അഭിസംബോധനം ചെയ്യുകയും, ഇന്ത്യൻ നാട്ടു ഭാഷയെ ഏറ്റവും ഉയർന്ന പരീക്ഷയ്ക്കുള്ള വിഷയമായി അവതരിപ്പിക്കുകയും ചെയ്തു. 1938 സെപ്റ്റംബർ 10 ന് കൊൽക്കത്ത സർവകലാശാലയിലെ സെനറ്റ് ഓണററി ഡി. ലിറ്റിനെ അദ്ദേഹത്തിനു നൽകാൻ തീരുമാനിച്ചു. സർവ്വകലാശാലയുടെ അഭിപ്രായത്തിൽ “പ്രഗല്ഭ സ്ഥാനവും നേട്ടങ്ങളും കാരണമായി, അത്തരമൊരു ബിരുദം ലഭിക്കാൻ സർവ്വഥാ യോഗ്യനും ഉചിതനുമായ” വ്യക്തിയുമായിരുന്നു അദ്ദേഹം. 1938 നവംബർ 26 ന് കൊൽക്കത്ത സർവകലാശാലയിൽ നിന്ന് മുഖർജി ഡി.ലിറ്റ് സ്വീകരിച്ചു.

ശ്യാമപ്രസാദ് 1929 ൽ ചെറിയ രീതിയിൽ രാഷ്ട്രീയ ജീവിതം ആരംഭിക്കുന്നത് ബംഗാൾ ലെജിസ്ലീറ്റവ് കൗൺസിലിലേക്ക് ഒരു കോൺഗ്രസ് സ്ഥാനാർത്ഥിയായി കൊൽക്കത്താ യൂണിവേഴ്സിറ്റിയെ പ്രധിനിധീകരിച്ച് മത്സരിച്ച് വിജയിച്ചു കൊണ്ടാണ്. 1930 ൽ കോൺഗ്രസിന്റെ ബഹിഷ്കരണം എന്ന ആശയത്തെത്തുടർന്ന് അടുത്ത വർഷം രാജി വെച്ചു. എന്നാൽ1930 ൽ അദ്ദേഹം വീണ്ടും ഒരു സ്വതന്ത്ര സ്ഥാനാർത്ഥിയായി മത്സരിച്ചു കൗൺസിലിലേക്ക് ജയിച്ചു. വീണ്ടും അദ്ദേഹം രാഷ്ട്രീയത്തിലേക്ക് വരുന്നത് ലെജിസ്ലേറ്റീവ് അസംബ്ലിയിലേക്ക് കൊൽക്കത്താ യൂണിവേഴ്സിറ്റിയെ പ്രധിനിതീകരിച്ച് മത്സരിച്ച് കൊണ്ട് ബംഗാൾരാഷ്ട്രീയത്തിൽ സജീവമായി. 1937 ൽ കർഷക് പ്രജാ പാർട്ടി-അഖിലേന്ത്യാ മുസ്‌ലിം ലീഗ് സഖ്യത്തെ അധികാരത്തിലെത്തിച്ച തിരഞ്ഞെടുപ്പിൽ സ്വതന്ത്ര സ്ഥാനാർത്ഥിയായി അദ്ദേഹം തിരഞ്ഞെടുക്കപ്പെട്ടു. കോൺഗ്രസ് സർക്കാരിന്റെ രാജിക്ക് ശേഷം 1941 ഡിസംബർ 12 ന് രൂപീകരിക്കപ്പെട്ട എ.കെ. ഫസ്ലുൽ ഹക്കിന്റെ പുരോഗമന സഖ്യ സർക്കാരിൽ 1941–42 കാലത്ത് ബംഗാൾ പ്രവിശ്യയിലെ ധനമന്ത്രിയായി സേവനമനുഷ്ടിച്ചിരുന്നു. അദ്ദേഹത്തിന്റെ ഔദ്യോഗിക കാലവധിയിൽ സർക്കാരിനെതിരായ അദ്ദേഹത്തിന്റെ പ്രസ്താവനകൾ സെൻസർ ചെയ്യപ്പെടുകയും അദ്ദേഹത്തിന്റെ നീക്കങ്ങൾ നിയന്ത്രിക്കപ്പെടുകയും ചെയ്തിരുന്നു. കടുത്ത വെള്ളപ്പൊക്കത്തിൽ കനത്ത ജീവനാശവും സ്വത്തുനഷ്ടവും സംഭവിച്ച സമയത്ത് 1942 ൽ മിഡ്നാപൂർ ജില്ല സന്ദർശിക്കുന്നതിൽ നിന്നും അദ്ദേഹത്തെ തടഞ്ഞിരുന്നു. എന്ത് വില കൊടുത്തും ബ്രിട്ടീഷ് സർക്കാർ ഇന്ത്യയെ മുറുകെ പിടിക്കാൻ ശ്രമിക്കുന്നുവെന്ന് ആരോപിച്ച് 1942 നവംബർ 20 ന് അദ്ദേഹം രാജിവയ്ക്കുകയും ക്വിറ്റ് ഇന്ത്യ പ്രസ്ഥാനത്തിനെതിരായ അതിന്റെ അടിച്ചമർത്തൽ നയങ്ങളെ വിമർശിക്കുകയും ചെയ്തു. രാജിവച്ച ശേഷം മഹാബോധി സൊസൈറ്റി, രാമകൃഷ്ണ മിഷൻ, മാർവാരി റിലീഫ് സൊസൈറ്റി എന്നിവയുടെ സഹായത്തോടെ അദ്ദേഹം പിന്തുണ സമാഹരിക്കുകയും ദുരിതാശ്വാസ പ്രവർത്തനങ്ങൾ സംഘടിപ്പിക്കുകയും ചെയ്തു. 1946 ൽ അദ്ദേഹം വീണ്ടും കൊൽക്കത്ത സർവകലാശാലയിൽ നിന്ന് സ്വതന്ത്ര സ്ഥാനാർത്ഥിയായി തിരഞ്ഞെടുക്കപ്പെട്ടു. അതേ വർഷം തന്നെ ഇന്ത്യൻ ഭരണഘടനാ അസംബ്ലി അംഗമായി തിരഞ്ഞെടുക്കപ്പെട്ടു.

1939 ൽ ബംഗാളിലെ ഹിന്ദു മഹാസഭയിൽ ചേർന്ന മുഖർജി അതേ വർഷം തന്നെ സംഘടനയുടെ ആക്ടിംഗ് പ്രസിഡന്റായി. 1940 ൽ സംഘടനയുടെ വർക്കിംഗ് പ്രസിഡന്റായി നിയമിതനായി.

1934 ൽ അദ്ദേഹം കൊൽക്കത്ത സർവ്വകലാശാലയുടെ വൈസ് ചാൻസലർ പദവിയിലേക്ക് അദ്ദേഹം തിരഞ്ഞെടുക്കപ്പെട്ടു. രണ്ട് തവണകളായി 1934-1938 വരെയുള്ള കാലത്ത് അദ്ദേഹം ആ സ്ഥാനത്ത് തുടർന്നു. ഈ കാലയളവിൽ അദ്ദേഹം ആർട്സ്, സയൻസ് വിഷയങ്ങളുടെ ബിരുദാന്തര ബിരുദ കൌൺസിൽ പ്രസിഡന്റ്‌ ആയി സേവനമനുഷ്ടിച്ചു. ആർട്സ്ന്റെ പ്രധാന ഉപദേശകനായും കോളേജുകൾക്കിടയിലുള്ള ബോർഡിന്റെ മെമ്പർ,ചെയർമാൻ എന്നീ നിലകളിൽ സേവനമനുഷ്ടിച്ചു. ഒരിക്കലും തന്റെ ആരോഗ്യം, ഊർജ്ജം, സുഖസൗകര്യങ്ങൾ എന്നിവ നോക്കാതെ ജീവിതത്തിലൊരിക്കലും നോക്കിയിരുന്നില്ല. അദ്ദേഹത്തിന്റെ ഡോക്ടർമാരുടെ ഉപദേശങ്ങൾ വക വെക്കാതെ അധ്വാനിച്ചിരുന്നു. വൈസ് ചാൻസലർ എന്ന നിലയിൽ അദ്ദേഹത്തിന് ചെയ്യാൻ കഴിഞ്ഞ കാര്യങ്ങളിൽ പ്രധാനം കാർഷികവിദ്യാഭ്യാസം,സ്ത്രീവിദ്യാഭ്യാസം എന്നിവക്ക് പ്രാധാന്യം കൊടുത്തു എന്നതാണ്. രവീന്ദ്രനാഥ് ടാഗോർ ഈ കാലയളവിനുള്ളിൽ കൊൽക്കത്ത സർവ്വകലാശാല സന്ദർശിക്കുകയുണ്ടായി.

ഭരണഘടനയുടെ ആർട്ടിക്കിൾ 370 നെ ദേശീയ ഐക്യത്തിന് ഒരു ഭീഷണിയായി കണക്കാക്കിയ ശ്യാമ പ്രസാദ് മുഖർജി അതിനെ ശക്തമായി എതിർത്തിരുന്നു. ഭാരതീയ ജനസംഘത്തിന്റെ ലക്ഷ്യങ്ങളിലൊന്നായിരുന്ന ആർട്ടിക്കിൾ 370 റദ്ദാക്കുന്നതിനായി പാർലമെന്റിനകത്തും പുറത്തും അദ്ദേഹം പോരാടി. 1952 ജൂൺ 26 ന്‌ ലോക്‌സഭാ പ്രസംഗത്തിൽ അദ്ദേഹം ഈ വ്യവസ്ഥയ്‌ക്കെതിരെ ശക്തമായി ശബ്ദമുയർത്തി. ആർട്ടിക്കിൾ 370 നു കീഴിലുള്ള ക്രമീകരണങ്ങളെ ഇന്ത്യയുടെ ബാൾൽക്കാനൈസേഷൻ എന്നും ഷെയ്ഖ് അബ്ദുല്ലയുടെ ത്രിരാഷ്ട്ര സിദ്ധാന്തം എന്നും അദ്ദേഹം വിശേഷിപ്പിച്ചു.. ഒരു പ്രധാനമന്ത്രി പദവിയ്ക്കൊപ്പം സംസ്ഥാനത്തിന് സ്വന്തം പതാക അനുവദിക്കപ്പെടുകയും സംസ്ഥാനത്ത് പ്രവേശിക്കാൻ പ്രത്യേക അനുമതി ആവശ്യമാണെന്നു വ്യവസ്ഥ ചെയ്യപ്പെടുകയും ചെയ്തു. ഇതിനെ എതിർത്തുകൊണ്ട് മുഖർജി ഒരിക്കൽ പറഞ്ഞു, "ഏക് ദേശ് മേൻ ദോ വിധാൻ, ദോ പ്രധാൻ ഔർ ദോ നിഷാൻ നഹി ചലേംഗേ" (ഒരു രാജ്യത്തിന് രണ്ട് ഭരണഘടനകളും രണ്ട് പ്രധാനമന്ത്രികളും രണ്ട് ദേശീയ ചിഹ്നങ്ങളും ഉണ്ടാകരുത്). ഈ ആർട്ടിക്കിൾ റദ്ദാക്കുന്നതിനായി ഭാരതീയ ജനസംഘവും ഹിന്ദു മഹാസഭയും ജമ്മു പ്രജാ പരിഷത്തും ചേർന്ന് ഒരു വിപുലമായ സത്യാഗ്രഹം ആരംഭിച്ചു. 

ശ്യാമ പ്രസാദ് മുഖർജിയ്ക്ക് മൂന്ന് സഹോദരന്മാരുണ്ടായിരുന്നു: 1896 ൽ ജനിച്ച രാമ പ്രസാദ്, 1902 ൽ ജനിച്ച ഉമാ പ്രസാദ്, 1906 ൽ ജനിച്ച ബാമ പ്രസാദ് മുഖർജി എന്നിവരായിന്നു അവർ. രാമ പ്രസാദ് കൊൽക്കത്ത ഹൈക്കോടതിയിൽ ജഡ്ജിയായി ജോലി നേടിയപ്പോൾ ഉമാ പ്രസാദിന് ട്രെക്കിംഗിലും സഞ്ചാര സാഹിത്യത്തിലുമായിരുന്നു താത്പര്യം. അദ്ദേഹത്തിന് മൂന്ന് സഹോദരിമാരും ഉണ്ടായിരുന്നു: 1895 ൽ ജനിച്ച കമല, 1905 ൽ ജനിച്ച അമല, 1908 ൽ ജനിച്ച രമല എന്നിവരായിരുന്നു അദ്ദേഹത്തിന്റെ സഹോദരിമാർ. 1922 ഏപ്രിൽ 16ന് അദ്ദേഹം സുധ ദേവിയെ വിവാഹം ചെയ്തു. അദ്ദേഹം അവരോടൊത്ത് 11 വർഷം ജീവിക്കുകയും ചെയ്തു. ശ്യാമപ്രസാദ്-സുധാദേവി ദമ്പതികൾക്ക് അഞ്ച് കുട്ടികളാണുണ്ടായിരുന്നത്. അനുതോഷ്, ദേബതോഷ് എന്നിങ്ങനെ രണ്ട് ആൺമക്കളും സബിത, ആരതി എന്നിങ്ങനെ രണ്ട് പെൺമക്കളുമാണുണ്ടായിരുന്നത്. അവസാനത്തെ കുട്ടി, നാല് മാസം പ്രായമുള്ളപ്പോൾ ഡിഫ്തീരിയ ബാധിച്ച് മരിച്ചു. താമസിയാതെ 1933 അല്ലെങ്കിൽ 1934 ൽ അദ്ദേഹത്തിന്റെ പത്നി ന്യുമോണിയ ബാധിച്ച് മരിച്ചു. അവരുടെ മരണശേഷം വീണ്ടും വിവാഹം കഴിക്കാൻ ശ്യാമ പ്രസാദ് വിസമ്മതിച്ചിരുന്നു. അദ്ദേഹത്തിന്റെ സഹോദരഭാര്യയയാണ്‌ ആ കുട്ടികളെ പിന്നീട് വളർത്തിയത്‌.

അദ്ദേഹത്തിന്റെ കൊച്ചുഭാഗിനേയിയായ കമല സിൻഹ ഐ.കെ. ഗുജ്‌റാൾ മന്ത്രിസഭയിൽ വിദേശകാര്യ സഹമന്ത്രിയായി സേവനമനുഷ്ഠിച്ചിരുന്നു.

ബുദ്ധമതത്തിലെ മഹാബോധി സൊസൈറ്റിയിലും ശ്യാമ പ്രസാദ് മുഖർജി  അംഗമായിരുന്നു. 1942 ൽ അദ്ദേഹം ഡോ. എം. എൻ മുഖർജിയെ പിന്തുടർന്ന് സംഘടനയുടെ പ്രസിഡന്റായിത്തീർന്നു. ഗൌതമ ബുദ്ധന്റെ രണ്ട് ശിഷ്യന്മാരായ സരിപുട്ടയുടെയും മൗദ്ഗല്യായനയുടെയും അവശിഷ്ടങ്ങൾ 1851 ൽ സർ അലക്സാണ്ടർ കന്നിംഗ്ഹാം സാഞ്ചിയിലെ മഹത്തായ സ്തൂപത്തിൽനിന്നു കണ്ടെത്തി ശേഖരിച്ച് ബ്രിട്ടീഷ് മ്യൂസിയത്തിൽ സൂക്ഷിച്ചിരുന്നത് ഇന്ത്യൻ നേവിയുടെ HMIS ടിർ എന്ന കപ്പലിൽ ഇന്ത്യയിലേക്ക് തിരികെ കൊണ്ടുവന്നു. നിരവധി വിദേശ രാജ്യങ്ങളിലെ രാഷ്ട്രീയക്കാരും നേതാക്കളും പങ്കെടുത്ത ഒരു ചടങ്ങ് അടുത്ത ദിവസം കൊൽക്കത്ത മൈതാനത്ത് നടന്നു. അവശിഷ്ടങ്ങൾ നെഹ്‌റു മുഖർജിക്ക് കൈമാറുകയും പിന്നീട് അദ്ദേഹം ഈ അവശിഷ്ടങ്ങൾ കംബോഡിയ, ബർമ, തായ്ലാൻഡ്, വിയറ്റ്നാം എന്നിവിടങ്ങളിലേക്ക് കൊണ്ടുപോകുകയും ചെയ്തു. ഇന്ത്യയിൽ തിരിച്ചെത്തിയ അദ്ദേഹം 1952 നവംബറിൽ ഈ അവശിഷ്ടങ്ങൽ സാഞ്ചിയിലെ സ്തൂപത്തിനുള്ളിൽ സ്ഥാപിച്ചു.

1953 മെയ് 11 ന് കശ്മീരിൽ പ്രവേശിക്കവേ മുഖർജി അറസ്റ്റ് ചെയ്യപ്പെട്ടു. അദ്ദേഹത്തെയും രണ്ട് അനുചരന്മാരേയും ആദ്യം ശ്രീനഗറിലെ സെൻട്രൽ ജയിലിലേക്ക് കൊണ്ടുപോയി. പിന്നീട് അവരെ നഗരത്തിന് പുറത്തുള്ള ഒരു കളപ്പുരയിലേയ്ക്കു മാറ്റി. ജൂൺ 19 നും 20 നും ഇടയ്ക്കുള്ള ദിവസം രാത്രിയിൽ മുഖർജിയുടെ അവസ്ഥ വഷളാകാൻ തുടങ്ങുകയും നടുവിനു വേദന അനുഭവപ്പെട്ട അദ്ദേഹത്തിന്റെ ശരീര താപനില ഉയരുകയും ചെയ്തു. 1937 ലും 1944 ലും അദ്ദേഹത്തിന് അനുഭവപ്പെട്ടിരുന്നുവെന്നു കരുതപ്പെടുന്ന ശ്വാസകോശാവരണ വരൾച്ചയാണെന്ന് പരിശോധനയിൽ കണ്ടെത്തിയിരുന്നു. ഡോക്ടർ അലി മുഹമ്മദ് അദ്ദേഹത്തിന് സ്ട്രെപ്റ്റോമൈസിൻ കുത്തിവയ്പ്പും പൊടിമരുന്നുകളും നിർദ്ദേശിച്ചുവെങ്കിലും സ്ട്രെപ്റ്റോമൈസിൻ തന്റെ ശരീരവ്യവസ്ഥയ്ക്ക് അനുയോജ്യമല്ലെന്ന് കുടുംബ വൈദ്യൻ തന്നോട് പറഞ്ഞതായി മുഖർജി അദ്ദേഹത്തെ അറിയിച്ചു. അതേസമയം, മരുന്നിനെക്കുറിച്ചുള്ള പുതിയ വിവരങ്ങൾ പുറത്തുവന്നിട്ടുള്ളതിനാൽ സുഖം പ്രാപിക്കുമെന്ന് ഡോക്ടർ അദ്ദേഹത്തിന് ഉറപ്പ് നൽകിയതായും പറയപ്പെടുന്നു. ജൂൺ 22-ന്, അദ്ദേഹത്തിന് ഹൃദയഭാഗത്ത് വേദന അനുഭവപ്പെട്ടു, വിയർക്കാൻ തുടങ്ങുകയും തളർന്നുപോകുന്നതായി അനുഭവപ്പെടുകയും ചെയ്തു. പിന്നീട് ഒരു ആശുപത്രിയിലേക്ക് മാറ്റിയ അദ്ദേഹത്തിന് പ്രാഥമികമായി ഹൃദയാഘാതം കണ്ടെത്തി. ഒരു ദിവസത്തിനുശേഷം അദ്ദേഹം മരണമടഞ്ഞു. ഹൃദയാഘാതത്തെത്തുടർന്ന് ജൂൺ 23 ന് പുലർച്ചെ 3: 40 ന് അദ്ദേഹം മരിച്ചതായി സംസ്ഥാന സർക്കാർ സ്ഥിരീകരിച്ചു.

അദ്ദേഹത്തിന്റെ കസ്റ്റഡി മരണം രാജ്യത്തുടനീളം വലിയ സംശയം ജനിപ്പിക്കുകയും അദ്ദേഹത്തിന്റെ മാതാവ് ജോഗമയ ദേവി നെഹ്‌റുവിനോട് ആത്മാർത്ഥമായി അഭ്യർത്ഥിച്ചത് ഉൾപ്പെടെയുള്ള ഒരു സ്വതന്ത്ര അന്വേഷണം ആവശ്യപ്പെടുന്നതിലേയ്ക്കു നയിക്കുകയും ചെയ്തു. വസ്തുതകളെക്കുറിച്ച് രഹസ്യസ്വഭാവമുള്ള നിരവധി ആളുകളോട് താൻ അന്വേഷിച്ചതായും മുഖർജിയുടെ മരണത്തിന് പിന്നിൽ യാതൊരു രഹസ്യവുമില്ലെന്നും പ്രധാനമന്ത്രി പ്രഖ്യാപിച്ചു. മാതാവ് നെഹ്‌റുവിന്റെ ഈ മറുപടി നിരാകരിക്കുകയും നിഷ്പക്ഷവും സമഗ്രവുമായ ഒരു അന്വേഷണം അഭ്യർത്ഥിക്കുകയും ചെയ്തു. എന്നാൽ മാതാവിന്റെ കത്ത് അവഗണിച്ച നെഹ്‌റു അന്വേഷണ കമ്മീഷനെ നിയോഗിച്ചിട്ടില്ല. അതിനാൽ മുഖർജിയുടെ മരണം ഇപ്പോഴം ചില വിവാദങ്ങളിൽ തുടരുന്നു.

മുഖർജി കൊല്ലപ്പെട്ടുവെന്ന് എസ്. സി. ദാസ് അവകാശപ്പെടുന്നു. ജമ്മു കശ്മീരിൽ ശ്യാമപ്രസാദ് മുഖർജിയെ അറസ്റ്റ് ചെയ്തത് നെഹ്‌റു ഉൾപ്പെട്ട ഒരു ഗൂഢാലോചനയായിരുന്നുവെന്ന് 2004 ൽ അടൽ ബിഹാരി വാജ്‌പേയി അവകാശപ്പെട്ടിരുന്നു.



</doc>
<doc id="296027" url="https://ml.wikipedia.org/wiki?curid=296027" title="രണ്ടാനമ്മയ്ക്കു സ്തുതി (നോവൽ)">
രണ്ടാനമ്മയ്ക്കു സ്തുതി (നോവൽ)

പെറുവിൽനിന്നുള്ള നോബൽ പുരസ്ക്കാര ജേതാവായ മാര്യോ വർഹാസ് ല്ലോസയുടെ ഒരു വിഖ്യാതകൃതിയാണ് "'രണ്ടാനമ്മയ്ക്കു സ്തുതി" (In Praise of the Stepmother).1988 ൽ ആണ് ഈ കൃതി പുറത്തുവന്നത്.

ലൂക്രേഷ്യയെന്നും,റിഗോബെർതോ എന്നും പേരുള്ള ദമ്പതികളുടെ കമോദ്വീപകമായ ലൈംഗികജീവിതവും,ജീവിതത്തോടുള്ള തുറന്ന സമീപനങ്ങളും പ്രതിപാദ്യമാക്കുന്നതാണ് ഈ നോവലിന്റെ ഇതിവൃത്തം.



</doc>
<doc id="296049" url="https://ml.wikipedia.org/wiki?curid=296049" title="ശിശിരം">
ശിശിരം

ഭൂമിയിൽ അനുഭവപ്പെടുന്ന ഒരു ഋതുവാണ് ശിശിരം.ശൈത്യകാലം എന്നും പൊതുവെ അറിയപ്പെടുന്നു. ലോകത്തിന്റെ വിവിധ ഭാഗങ്ങളിൽ വ്യത്യസ്ത തോതിലാണ് ശൈത്യം അനുഭവപ്പെടാറ്. ഏറ്റവുമധികം തണുപ്പ് അനുഭവപ്പെടുന്ന കാലമാണ് ഇത്. ഉത്തരാർധ ഗോളത്തിൽ, പാശ്ചാത്യ രാജ്യങ്ങളിൽ മഞ്ഞു വീഴ്ചയടക്കമുള്ള പ്രതിഭാസങ്ങൾക്ക് ശൈത്യം കാരണമാകാറുണ്ട്. സൂര്യൻ ഭൂമിയിൽ നിന്ന് ഏറ്റവും അകലത്തിൽ നിൽക്കുന്ന സമയത്താണ് ശൈത്യകാലം അനുഭവപ്പെടുക.

സാധാരണ ഗതിയിൽ ശരത്കാലത്തിനും വസന്തകാലത്തിനും ഇടയിലാണ് ശൈത്യം കടന്നുവരാറ്. പ്രകൃതിയിലെ ഏറ്റവും മനോഹരമായ ഋതുക്കളിൽ ഒന്നാണ് ശൈത്യം. ഏറെ കാൽപ്പനികമായ അർത്ഥ തലങ്ങളിലാണ് സാഹിത്യത്തിൽ അടക്കം ശൈത്യത്തെ പ്രതിനിധീകരിച്ച് കാണാറ്. ശൈത്യ കാലങ്ങളിൽ മരങ്ങൾ ഇലകൾ പൊഴിക്കുന്നു. കേരളത്തിലെ സവിശേഷമായ കാലാവസ്ഥയനുസരിച്ച് ശൈത്യം പ്രസക്തമല്ല.

താരതമ്യേന കുറഞ്ഞ നിലയിലെ കേരളത്തിൽ താപനിലകളിൽ വ്യത്യാസം ഉണ്ടാകാറുള്ളു. പക്ഷേ കേരളത്തിലെ ശൈത്യകാലത്തിൽ
മരങ്ങൾ ഇലപൊഴിക്കാറുണ്ട്. നവംബർ അവസാനത്തോടെയാണ് കേരളത്തിൽ ശിശിരം അനുഭവപ്പെടാറ്, ഡിസംബർ, ജനുവരി മാസങ്ങളിൽ ശൈത്യം കനക്കാറുണ്ട്. കേരളത്തിലെ ഉയർന്ന മേഖലകളായ വയനാട്, ഇടുക്കി, നെല്ലിയാമ്പതി മേഖലകളിൽ മഞ്ഞ് വീഴ്ചയടക്കമുള്ള പ്രതിഭാസങ്ങൾക്ക് ശൈത്യം വഴിവെക്കാറുണ്ട്.

ജനുവരി മാസത്തിൽ അവസാനത്തിലേക്കടുക്കുന്ന ശൈത്യം പിന്നീട് വേനലിലേക്ക് നീങ്ങാറാണ് പതിവ്. മറ്റുള്ള ഇടങ്ങളിൽ വസന്ത കാലത്തിലേക്കും. ഉത്തരേന്ത്യയിൽ അതികഠിനമായ ശൈത്യമാണ് അനുഭവപ്പെടാറ്. താപനില മിക്കപ്പോഴും പൂജ്യം ഡിഗ്രിക്ക് താഴെ എത്താറുണ്ട്. ആഗോള താപനമടക്കമുള്ള പ്രതിഭാസങ്ങൾ ലോകത്താകമാനം അതി കഠിനവും, ക്രമരഹിതവുമായ ശൈത്യകാലങ്ങൾ സൃഷ്ടിക്കുന്നതിന് ഇടയായിട്ടുണ്ട്.


</doc>
<doc id="296050" url="https://ml.wikipedia.org/wiki?curid=296050" title="കോലത്തുകര ശിവ ക്ഷേത്രം">
കോലത്തുകര ശിവ ക്ഷേത്രം

അരുവിപ്പുറത്തെ പ്രതിഷ്ഠക്കു ശേഷം 1068 മീന മാസം 13-ആം തീയതി ശിവ പ്രതിഷ്ഠ നടത്തിയ ക്ഷേത്രമാണ് കോലത്തുകര ശിവ ക്ഷേത്രം. ഇത് തിരുവനന്തപുരം ജില്ലയിൽ കുളത്തൂർ എന്ന സ്ഥലത്ത് സ്ഥിതി ചേയ്യുന്നു. സമൂഹത്തിൽ നിന്നും അയിത്തം പോലുള്ള അനാചാരങ്ങളെ മാറ്റാനായിരുന്നു ഗുരു ശിവ പ്രതിഷ്ഠകൾ നടത്തിയത്.അതിനു മുൻപ് ഭദ്ര കാളി ക്ഷേത്രമായിരുന്നു.അന്ന് കോലത്തുകര ദേവി ക്ഷേത്രത്തിൽ പ്രാചീന രീതിയിലുള്ള പൂജകളും ജന്തുബലിയും ആവർത്തിച്ചിരുന്നു.പ്രാകൃതമായ ആ അനാചാരം അവസാനിപ്പികുന്നതിന്റെ തുടക്കം കുറിച്ചു കൊണ്ടാണ് ഗുരുദേവൻ ഭദ്ര കാളി പ്രതിഷ്ഠ മാറ്റി,ശിവ പ്രതിഷ്ഠ നടത്തിയത്.ഇളക്കി മാറ്റിയ ഭദ്ര കാളി പ്രതിഷ്ഠ ഇന്നും പൂജാതികർമങ്ങൾ ഒന്നും കൂടാതെ ചുറ്റമ്പലത്തിൽ ഗുരുവിന്റെ നിർദ്ദേശ പ്രകാരം സൂക്ഷിച്ചിടുണ്ട്.

കോലത്തുകര ശിവ പ്രതിഷ്ഠക്ക് ശേഷം ക്ഷേത്രചുവരിൽ ഗുരുദേവൻ താഴെ പറയുന്ന വരികൾ കുറിച്ചിടുകയുണ്ടായി 
ഈ സമസ്യയുടെ അവസാന രണ്ടു വരികൾ 
എന്ന് എഴുതി കുമാരനാശാൻ പൂർത്തിയാക്കുക്കയും ചെയ്തു. 

കുളത്തൂർ നിവാസികൾക്ക് വിദ്യാഭ്യാസസൗകര്യം ഉണ്ടാകേണ്ടതിന്റെ ആവശ്യകത ഗുരു നേരത്തെ കണ്ടിരുന്നു.സംസ്കൃത ഭാഷാഭാസ്യത്തിനായി ഗുരുവിന്റെ പ്രഥമശിഷ്യൻ ശിവലിംഗദാസസ്വാമികളെ അയച്ചു കൊടുത്തു.അങ്ങനെ അറിവിന്റെ വെളിച്ചം പുതിയ തലമുറയ്ക്ക് സിദ്ധിക്കുകയുണ്ടായി.കൂടാതെ കോലത്തുകര ശിവപ്രതിഷ്ഠ വേളയിൽ ഏതാനും പേരെ പൂജാദികർമ്മങ്ങൾക്കുള്ള വിദ്യ അഭ്യസിക്കുവാൻ ഏർപ്പാടാക്കി.അങ്ങനെ ക്ഷേത്രത്തിനു അടുത്ത് സ്ഥിതി ചെയുന്ന ഇല്ലങ്കം എന്ന കെട്ടിടത്തിൽ ശിവലിംഗദാസസ്വാമി ആരംഭിച്ച ഗുരുപാഠശാലയാണ് ഇന്നറിയപ്പെടുന്ന കുളത്തൂർ ഗവ ഹയർസെക്കൻഡറി സ്കൂൾ.

പടിഞ്ഞാറോട്ട് ദർശനമായി ഇരിക്കുന്ന ഗുരുദേവൻ,കിഴക്കോട്ടു ദർശനമായി കാണുന്ന ശിവപ്രതിഷ്ഠ.പുതിയതായി നിർമ്മിച്ച മുഖമണ്ഡപത്തിൽ നിന്നും കോലത്തീശ്വരനെ കണ്ടു ദർശനം നേടാം.ക്ഷേത്രത്തിനകത്തു പ്രവേശിച്ചു ശ്രീകോവിലിനെ പ്രദക്ഷിണം വെയ്ക്കുവാൻ സാധ്യമല്ല എന്നൊരു പ്രത്യേകതയും ഈ ക്ഷേത്രത്തിനുണ്ട്.വടക്കോട്ട്‌ ദർശനമായി കാണുന്ന മഹാഗണപതി ക്ഷേത്രവും,കിഴക്കോട്ടു ദർശനമായി നാഗത്തറയും ഉണ്ട്.കൂടാതെ ശ്രീനാരായണ ആശ്രമത്തിൽ ഗുരുദേവൻ ഉപയോഗിച്ച് കൊണ്ടിരുന്ന കട്ടിൽ,കസേര,മെതിയടി എന്നിവ സൂക്ഷിച്ചിട്ടുണ്ട്. 

മീനമാസത്തിലെ ചതയം നക്ഷത്രത്തിൽ തൃകൊടിയേറി,മീനമാസത്തിലെ തിരുവാതിരയ്‌ക്ക് തിരുവാറട്ടോടു കൂടി ഉത്സവം സമാപമിക്കുന്നു.ശിവ പ്രതിഷ്ഠ കഴിഞ്ഞ് കോലത്തുകരയിൽ വിശ്രമിച്ചു കൊണ്ട് ശ്രീനാരായണഗുരുവും കുമാരസ്വാമിയും കുടുംബകാരണവരും ആയി ആലോചിച്ചാണ് ഉത്സവം മുൻകാലങ്ങളിൽ നടത്താറുള്ളത്.നെയ്ത്ത് ആയിരുന്നു അന്ന് കുളത്തൂർ നിവാസികളുടെ പ്രധാന തൊഴിൽ.തുച്ചമായ വരുമാനം മാത്രമായിരുന്നു ഇവർകുള്ളത്.ചെറിയ വരുമാനം ആണെങ്കിലും ക്ഷേത്ര ആവശ്യങ്ങൾക്കും ഉത്സവ ആവശ്യങ്ങൾക്കും ഇതിൽ നിന്നും ഒരു വിഹിതം മാറ്റിവെച്ചിട്ടുളതും,സ്ത്രീകൾ പിടിയരി ശേഖരിച്ചും ഉത്സവത്തിനു മുതൽക്കൂട്ടിയിരുന്നു.ഉത്സവം മോടിയാക്കാനുള്ള ജനങ്ങളുടെ കഷ്ടപാട് മനസ്സിലാക്കിയ ഗുരു അന്ന് "ഉത്പന്ന പിരിവെടുത്ത് നിങ്ങൾ ഉത്സവം നടത്തണം" എന്ൻ അരുൾ ചെയ്തതാണ്.മറ്റൊരു ക്ഷേത്രത്തിലും ഇത്തമൊരു അരുൽപ്പാട് ഗുരുവിൽ നിന്ൻ ഉണ്ടായതായി കാണുന്നില്ല.

ശ്രീനാരായണ ഗുരുദേവന്റെ പ്രമുഖ ശിഷ്യനായ ബോധാനന്ദസ്വാമികൾ ആണ്,ഗണപതിപ്രതിഷ്ഠ കർമ്മം നടത്തിയത്.വടകോട്ടു ദർശനമായ ഗണപതി പ്രതിഷ്ഠ വളരെ വിരളമായേ ദർശിക്കാനാവൂ.

ഗുരുവിന്റെ ഷഷ്ടിപൂർത്തി മഹോത്സവത്തോടനുബന്ധിച്ചു സ്ഥാപിച്ചതാണ് ശ്രീനാരായണഗുരുമന്ദിരം.ഇവിടെ ശ്രീനാരായണഗുരുവിന്റെ ഒരു മനോഹരമായ ഒരു എണ്ണഛായചിത്രം പ്രതിഷ്ടിച്ചു പൂജിച്ചു വരുന്നു.ഒരു വാതിൽകോട്ട കുഞ്ഞുകൃഷ്ണകുറുപ്പാന്ന്‌ ഈ ചിത്രം വരച്ചത്.ചിത്രം വരയ്ക്കുവാൻ ഗുരുദേവന്റെ അനുവാദവും അനുഗ്രഹവും വാങ്ങിയതിനു ശേഷമാണ് ചിത്രം വരച്ചു പൂർത്തിയാകിയത്.
ചിത്രകാരൻ ചിത്രം അമ്പലത്തിൽ ഏൽപിക്കുവാൻ കൊണ്ട് വന്നപ്പോൾ ഗുരുദേവനും ആശ്രമത്തിൽ വിശ്രമിക്കുകയായിരുന്നു.അങ്ങനെ ചിത്രം ആദ്യമായി ഗുരുദേവനെ കാണിക്കുവാൻ അവസരമുണ്ടാകുകയും ,ചിത്രം കണ്ടിട്ട് "ഇത് നാം തന്നെയല്ലേ?" എന്ൻ അഭിനന്ദനസൂചകമായി ഗുരു ചോദിച്ചതായും വിശ്വസിക്കുന്നു. 

പ്രതിഷ്ഠ നടത്തിയതിനു ശേഷം ശിവനെ ഇഷ്ടദേവനായി അംഗീകരിച്ചു പ്രാർത്ഥിക്കുന്ന ഭക്തൻമാർക്കായി കോലതീരേശസ്തവം എന്നൊരു സ്ത്രോതം ഗുരു രചിച്ചു നൽകി.ഗുരുദെവന്റെ മറ്റു സ്തോത്രകൃതികളെ പോലെ കോലതീരേസ്തവവും ഇഷ്ടദേവഭജനം വഴി വസ്തുബോധമുളവാക്കി മുക്തിക്ക് വഴി തെളിക്കുന്ന ഒരുത്തമകൃതിയാണ്.
എന്നു തുടങ്ങുന്ന സ്ത്രോതം മഹാദേവ ഭക്തർ ഏറ്റുപാടാറുണ്ട് 

1."ശ്രീനാരായണ ഗുരു - ഒരു സമഗ്രപഠനം" - ഡോക്ടർ വിജാലയം ജയകുമാർ. 

</doc>
<doc id="296057" url="https://ml.wikipedia.org/wiki?curid=296057" title="സൗത്ത് ഏഷ്യൻ ഫുട്ബോൾ ചാമ്പ്യൻഷിപ്പ്">
സൗത്ത് ഏഷ്യൻ ഫുട്ബോൾ ചാമ്പ്യൻഷിപ്പ്

ദക്ഷിണേഷ്യൻ ഫുട്ബോൾ ഫെഡറേഷൻ നടത്തിവരുന്ന ഫുട്ബോൾ ടൂർണമെന്റാണ് സൗത്ത് ഏഷ്യൻ ഫുട്ബോൾ ചാമ്പ്യൻഷിപ്പ്. പാകിസ്താൻ , അഫ്ഗാനിസ്ഥാൻ, ബംഗ്ലാദേശ്, നേപ്പാൾ, ഭൂട്ടാൻ, ഇന്ത്യ, ശ്രീലങ്ക, മാലിദ്വീപ് എന്നീ രാജ്യങ്ങൾ ഈ ടൂർണമെന്റിൽ പങ്കെടുക്കുന്നു.

<div id="1">Final tournaments in league table format.
<div id="2">No third place match has been played since 2005; losing semi-finalists are listed in alphabetical order.


</doc>
<doc id="296073" url="https://ml.wikipedia.org/wiki?curid=296073" title="പയ്യന്നൂർ തീവണ്ടി നിലയം">
പയ്യന്നൂർ തീവണ്ടി നിലയം

ദക്ഷിണ റെയിൽവേയുടെ പരിധിയിൽ വരുന്ന പാലക്കാട് ഡിവിഷനിലെ തീവണ്ടി നിലയങ്ങളിലൊന്നാണ് പയ്യന്നൂർ തീവണ്ടി നിലയം. കണ്ണൂർ തീവണ്ടി നിലയത്തിനം കാസറഗോഡ് തീവണ്ടി നിലയത്തിനം ഇടയിലുള്ള പ്രധാനപ്പെട്ട ഒരു തീവണ്ടി നിലയമാണ് പയ്യന്നൂർ. പല ദീർഘദൂര സർവ്വീസ് തീവണ്ടികൾക്കും പയ്യന്നൂരിൽ സ്റ്റോപ്പ് അനുവദിച്ചിട്ടുണ്ട്.


</doc>
<doc id="296075" url="https://ml.wikipedia.org/wiki?curid=296075" title="കാസർഗോഡ് തീവണ്ടി നിലയം">
കാസർഗോഡ് തീവണ്ടി നിലയം

ദക്ഷിണ റെയിൽവേയുടെ പരിധിയിൽ വരുന്ന പാലക്കാട് ഡിവിഷനിലെ തീവണ്ടി നിലയങ്ങളിലൊന്നാണ് കാസർഗോഡ് തീവണ്ടി നിലയം. കാസർഗോഡ് ജില്ലയിലെ പ്രധാനപ്പെട്ട തീവണ്ടി നിലയങ്ങളിലൊന്നാണ് ഇത്. മൂന്ന് പ്ലാറ്റഫോമുകൾ കാസർഗോഡ് തീവണ്ടി നിലയത്തിലുണ്ട്. പല ദീർഘദൂര സർവ്വീസ് തീവണ്ടികൾക്കും കാസർഗോഡിൽ സ്റ്റോപ്പ് അനുവദിച്ചിട്ടുണ്ട്.


</doc>
<doc id="296076" url="https://ml.wikipedia.org/wiki?curid=296076" title="ചുംബന സമരം">
ചുംബന സമരം

സദാചാര പോലീസിന്റെ നയങ്ങൾക്കെതിരെ 2014 നവംബർ 2ന് കേരളത്തിലെ വിവിധ സ്ഥലങ്ങളിൽ സംഘടിപ്പിച്ച വ്യത്യസ്തമായൊരു പ്രതിഷേധസമര രീതിയാണ് ചുംബന സമരം. കിസ്സ്‌ ഓഫ് ലവ് (Kiss of Love), സ്നേഹചുംബനം തുടങ്ങിയ പേരുകളിലും ഇത് അറിയപ്പെടുന്നു. സംസ്ഥാനത്തെ സ്വതന്ത്ര ചിന്തകരുടെ (Free thinkers) നേതൃത്വത്തിലുള്ള പുരോഗമന യുവജന കൂട്ടായ്മ ഈ സമരരീതിയിലൂടെ തങ്ങളുടെ പ്രതിഷേധം രേഖപെടുത്തിയത്. 

സദാചാര പോലീസിന്റെ പ്രവർത്തങ്ങൾക്കെതിരെ കേരളത്തിൽ തുടക്കം കുറിച്ച്, ഇന്ത്യയിലെ മറ്റു ഭാഗങ്ങളിലേക്ക് പ്രചരിച്ച പ്രതീകാത്മക പ്രതിഷേധം ആണ് കിസ്സ് ഓഫ് ലവ് അഥവാ സ്നേഹ ചുംബനം. 2014 നവംബർ രണ്ടിന്, കൊച്ചി മറൈൻ ഡ്രൈവിൽ സദാചാര പോലീസിന്റെ പ്രവർത്തനങ്ങൾക്കെതിരെ ഒരു ഒത്തു ചേരൽ കേരളയുവത്വത്തിനോട് ആഹ്വാനം ചെയ്തു കൊണ്ട്, കിസ്സ് ഓഫ് ലവ് എന്ന പേരിൽ രൂപപ്പെട്ട ഒരു ഫേസ്ബുക്ക് 
പേജിലൂടെയാണ് ഈ വ്യത്യസ്ത തരം സമരമുറ രൂപം കൊണ്ടത്. 1,42,000 ലൈക്കുകൾ ആ പേജിനു ലഭിക്കുകയും ചെയ്തു. കൊച്ചിയിലെ ആദ്യത്തെ പ്രതിഷേധ സമരം കഴിഞ്ഞു ഇന്ത്യയിലെ മറ്റു പല പ്രധാന നഗരങ്ങളിലും സമാന്തരപ്രതിഷേധ പ്രകടനങ്ങൾ സംഘടിക്കപ്പെടുകയുണ്ടായി. ഭാരതീയ ജനത യുവമോർച്ച, എസ് ഡി പി ഐ, വിശ്വഹിന്ദു പരിഷദ്, ശിവസേന, ഹനുമാൻസേന, പോപ്പുലർ ഫ്രണ്ട്, ജമാഅത്ത് ഇസ്ലാമി തുടങ്ങിയ മത രാഷ്ട്രീയ സംഘടനകളുടെ പ്രകടമായ എതിർപ്പുകളും ഇവക്കുമേൽ ഉണ്ടായിരുന്നു. പ്രാചീനകാലം മുതൽക്കേ മതങ്ങൾ പഠിപ്പിക്കുന്ന സദാചാരബോധത്തിന് എതിരാണ് ചുംബനസമരം എന്നൊരു പാരമ്പര്യവാദവും മതസംഘടനകൾ മുന്നോട്ട് വെച്ചിരുന്നു. 

പാരമ്പരാഗത ധർമ്മാചാരങ്ങൾ നടപ്പിലാക്കാൻ വേണ്ടി രൂപപ്പെട്ട ജാഗ്രത സംഘമാണ് മോറൽ പോലീസ് എന്ന് വിളിച്ചുപോരുന്നത്. ബ്രിട്ടീഷ് കൊളോണിയൽ കാലഘട്ടം മുതൽക്കേ സർക്കാർ നടപ്പാക്കിയ ചില നിയമങ്ങളും, പോലീസിന്റെ ചില നടപടികളും, മതസംഘടനകളുടെ പല ഇടപെടലുകളും സദാചാര പോലീസിന്റെ പ്രവർത്തനങ്ങൾക് ഉദാഹരണമായി എടുക്കാവുന്നതാണ്. തങ്ങളുടെ മതകീയ സംസ്കാരത്തിന് യോജിക്കാത്ത പ്രവർത്തികൾ ചെയ്യുന്നവരെയാണ് ലക്ഷ്യം വക്കുന്നത് എന്നാണ് സദാചാര പോലീസിംഗ് നടത്തുന്നവർ അവകാശപ്പെടുന്നത്. എന്നാല് ആധുനിക യുവതയുടെ സ്വതന്ത്ര ചിന്താഗതിയെയും യുക്തിവാദത്തെയും പൗരബോധത്തെയും അതോടൊപ്പം മനുഷ്യാവകാശത്തെയും ഇത് വളരെയധികം ചോദ്യം ചെയ്യുന്നുണ്ട്. അതോടൊപ്പം ഇന്ത്യൻ ഭരണഘടന ഉറപ്പുതരുന്ന പൗരാവകാശങ്ങളെയും ഇത് ചോദ്യം ചെയ്യുന്നു. 

സദാചാര പോലീസിന്റെ അനവധി പ്രവർത്തനങ്ങൾ കഴിഞ്ഞ ദശകത്തിൽ കേരളത്തിൽ നടക്കുക ഉണ്ടായി. 2011ൽ കോഴിക്കോട് ജില്ലയിലെ കൊടിയത്തൂരിൽ വിവാഹിത ആയ ഒരു സ്ത്രീയും ആയി ബന്ധം പുലർത്തുന്നു എന്ന് ആരോപിച്ചു ഒരു ചെറുപ്പക്കാരനെ ഒരു സംഘം ആളുകൾ ചേർന്ന് വധിച്ചു. 2012 ൽ കണ്ണൂരിലെ ബസ്സ്റ്റാൻഡിൽ ഒറ്റക്ക് ഇരിക്കുക ആയിരുന്ന ഗർഭിണിയെ ആളുകൾ സംഘം ചേർന്ന് ആക്രമിച്ചു . ഭർത്താവു അടുത്ത് ഉള്ള എ ടി എം ഇൽ പോയ സമയത്ത് വിശ്രമിക്കാനായി അവിടെ ഇരുന്നത് ആയിരുന്നു അവർ. കോഴിക്കോട്ട് രാത്രിയിൽ ബൈക്കിൽ യാത്രചെയ്ത അമ്മയും മകനും ആക്രമിക്കപ്പെട്ടു. ആലപ്പുഴയിൽ കനാൽകരയിൽ വിശ്രമിക്കുക ആയിരുന്ന ശാസ്ത്രസാഹിത്യ പരിഷത്ത് പ്രവർത്തകനെയും ഭാര്യയെയും പോലീസ് അറെസ്റ്റ്‌ ചെയ്തു. ഭാര്യ താലി അണിഞ്ഞിരുന്നില്ല എന്നതായിരുന്നു കാരണം. 

കോഴിക്കോട് ഒരു കോഫി ഷോപ്പിൽ കമിതാക്കൾ പരസ്യമായി ചുംബിച്ചു എന്ന ആരോപണം ഉയർന്നതിനെ തുടർന്ന് യുവമോർച്ച പ്രവർത്തകർ ആ കോഫി ഷോപ്പ് അടിച്ചുതകർത്തതാണ് സമരം രൂപപ്പെടാനുണ്ടായ സാഹചര്യം.

കോഴിക്കോട് ഡൌൺടൌൺ കഫെയിൽ സദാചാരവിരുദ്ധ പ്രവർത്തനം നടക്കുന്നെന്ന വാർത്ത ഒരു ചാനലിൽ വന്നതിനു പിന്നാലെ കുറച്ചു സദാചാര പോലീസ് കഫെ അടിച്ച് തകർത്തു. ഇതിൽ പ്രധിഷേധിച്ചാണ് കിസ്സ്‌ ഓഫ് ലവ് എന്ന പുതുസമരം കൊച്ചിയിൽ അരങ്ങേറിയത്.

സദാചാര പോലീസിന് എതിരെ ഐക്യദാർഢ്യം പ്രഖ്യാപിച്ചു കൊണ്ട് 2014 നവംബർ 2 ന് കൊച്ചി മറൈൻ ഡ്രൈവിൽ കിസ്സ്‌ ഓഫ് ലവ് അനുകൂലികൾ തടിച്ചു കൂടി. എറണാകുളം ലോകോളേജ് പരിസരത്ത് നിന്ന് തുടങ്ങി സമാധാനപരമായി മാർച്ച്‌ ചെയ്തു കൊണ്ട് മറൈൻ ഡ്രൈവിൽ എത്തി ചേരാൻ ആയിരുന്നു ഉദ്ദെശിച്ചിരുന്നത്, പക്ഷേ ക്രമസമാധാന പ്രശ്നങ്ങൾ പറഞ്ഞു പോലീസ് പ്രവര്ത്തകരെ കസ്റ്റഡിയിൽ എടുത്തു. ചുംബന സമരത്തിന്‌ എതിരെ എസ് ഡി പി ഐ, ശിവ് സേന തുടങ്ങിയ മതരാഷ്ട്രീയ സംഘടനാ പ്രവർത്തകർ അവിടെ തടിച്ചു കൂടിയിരുന്നു. അവിടെ പോലീസ് നിഷ്ക്രിയരായി നോക്കി നില്ക്കേണ്ടി വന്നു. കിസ്സ്‌ ഓഫ് ലവ് ഫേസ്ബുക്ക് പേജ് നിരോധിക്കണം എന്ന് അവശ്യപെടുകയും ചെയ്തു. ഈ പേജ് ഫേസ്ബുക്ക് അധികൃതർ നിരോധിക്കുകയും പിന്നീടു പുനഃസ്ഥാപിക്കുകയും ചെയ്തു. സദാചാര പോലീസ് ഇന് എതിരെ ഏറണാകുളം മഹാരാജാസ് കോളേജിലെ കുറച്ചു വിദ്യാർഥികൾ 'ഹഗ് ഓഫ് ലവ്' എന്ന പേരിൽ പ്രതിഷേധ പരിപാടി ആസൂത്രണം ചെയ്തു. പെരുമാറ്റ ചട്ടം ലംഘിച്ചു എന്ന് ആരോപിച്ചു കൊണ്ട് കോളേജു അധികൃതർ ഇവരെ 10 ദിവസത്തേക്ക് സസ്പെന്ഡ് ചെയ്തു. കൊൽകട്ട സർവകലാശാല, ജവഹർലാൽ നെഹ്‌റു സർവകലാശാല(ഡല്ഹി), പുതുച്ചേരി സർവകലാശാല, ഐ ഐ ടി മദ്രാസ്‌, ഐ ഐ ടി മുംബൈ തുടങ്ങി നിരവധി വിദ്യാഭ്യാസ സ്ഥാപനങ്ങളിൽ നിന്നും ചുംബന സമരത്തിന്‌ പിന്തുണ ലഭിച്ചു . 2014 നവംബർ 5 ഇന് കൊൽകട്ടയിലെ ജധവ് പുർ സർവകലാശാലയിലെയും , പ്രെസിഡൻസി സർവകലാശാലയിലെയും വിദ്യാർഥികൾ സദാചാര പോലീസിന്റെ പ്രവര്ത്തനത്തിന് എതിരെ പ്രതിഷേധിച്ചു . പാവാട ധരിച്ച് സിനിമ കാണാൻ വന്ന പതിനേഴുകാരി പെൺകുട്ടിക്ക് പ്രവേശനം നിഷേധിച്ചതിനെ ചൊല്ലി ഉത്തര കൽകട്ടയിൽ പ്രക്ഷോഭം നടന്നു. 
നവംബർ 8 ഇനു ഡൽഹി ആർ എസ് എസ് കാര്യാലയത്തിനു മുന്നില് ആലിംഗനം ചെയ്തു കൊണ്ടും ചുംബിച്ചു കൊണ്ടും ഒരു സംഘം പ്രവർത്തകർ പ്രകടനം നടത്തി. മുൻപന്തിയിൽ നിന്ന ഡൽഹി ജവഹർലാൽ നെഹ്‌റു സർവകലാശാലയിലെ വിദ്യാർഥികൾക്ക് ഒപ്പം മറ്റു സർവകലാശാലിൽ നിന്നുള്ള വിദ്യാർഥികളും പങ്കെടുത്തു. പാശ്ചാത്യ സംസ്കാരം പ്രാചീന ഭാരതിയ സംസ്കാരത്തെ തകർക്കുന്നു എന്ന് ആരോപിച്ചു ഒരു സംഘം ഹിന്ദു സേന പ്രവർത്തകർ അവരെ ആക്രമിച്ചു.

ഐ പി സി സെക്ഷൻ 294(a) പ്രകാരം, പൊതുസ്ഥലത്ത്, മറ്റുള്ളവരെ അലോസരപ്പെടുത്തുന്ന വിധത്തിലുള്ള ഏത് അശ്ലീല പ്രവൃത്തിയും ശിക്ഷാ നടപടിക്ക് വിധേയമാവാം. മൂന്നു വർഷത്തെ ജയിൽ വാസമോ, പിഴയോ അല്ലെങ്കിൽ ഇത് രണ്ടും ഉൾപ്പെടെ. അശ്ലീലം (obscene) എന്ന വാക്കിന്റെ അർഥം ഐ പി സി യിൽ പറഞ്ഞിട്ടില്ല. അതുകൊണ്ട് തന്നെ ഈ പദം വ്യത്യസ്ത രീതിയിൽ വ്യാഖ്യാനിക്കപ്പെടുന്നു. പൊതുസ്ഥലത്ത് ചുംബിക്കുന്നതോ ആലിംഗനം ചെയ്യുന്നതോ അശ്ലീലകരമായ പ്രവൃത്തി അല്ല, ഇതിനെതിരെ ക്രിമിനൽ ശിക്ഷ നടപടികൾ എടുക്കാൻ ആവില്ല എന്ന് സുപ്രീം കോടതിയും ദൽഹി ഹൈക്കോടതിയും ഐ പി സി സെക്ഷൻ 294(a) പ്രകാരം വ്യക്തമാക്കിയിട്ടുണ്ട്.


കേരള സംസ്ഥാന ഇന്റലിജൻസിന്റെ റിപ്പോർട്ടനുസരിച്ച് ചുംബന സമരത്തിൽ മാവോയിസ്റ്റ് സാന്നിധ്യവും ഇടപെടലും ഉണ്ടായതായി പത്രങ്ങൾ റിപ്പോർട്ടു ചെയ്തിരുന്നു. ചുബന സമരത്തിൽ നിന്നും അറസ്റ്റിലായ 17-പേർക്കു മാവോയിസ്റ്റ് സംഘടനകളുമായി ബന്ധമുണ്ടായിരുന്നു എന്നും പത്രങ്ങളിൽ പ്രസിദ്ധീകരിച്ച റിപ്പോർട്ടുകളിൽ പരാമർശിക്കപ്പെട്ടിരുന്നു. 32 ഓളം പ്രവർത്തകരെ കരുതൽ തടങ്കൽ നിയമ പ്രകാരം ഡിസിപി ആർ. നിശാന്തിനിയുടെ നേതൃത്വത്തിൽ അറസ്റ്റ് ചെയ്തിരുന്നു. ഇവരിൽ ഉൾപ്പെട്ട പോരാട്ടം സംഘടനയുടെ സംസ്ഥാന കൺവീനർ മാനുവൽ, ജോയിൻറ് കൺവീനർ അഖിലൻ, സർക്കാർ ജീവനക്കാരൻ ജെയ്സൺ ക്ലീറ്റസ്, അഡ്വ. തുഷാർ നിർമൽ സാരഥി, അഡ്വ. നന്ദിനി, പി.എൻ. ജോയി, ആർപിഎഫ് നേതാവ് അജയൻ മണ്ണൂരിന്റെ സഹോദരൻ അരവിന്ദൻ, മാവോയിസ്റ്റ് എന്ന് പൊലിസ് കണ്ടെത്തിയതോടെ ഒളിവിൽ കഴിയുന്ന മുരളി കണ്ണംമ്പള്ളിയുടെ ഭാര്യ വി.സി. ജെന്നി, സുജാ ഭാരതി, പ്രശാന്ത് സുബ്രഹ്മണ്യൻ എന്നിവരടക്കം 17 പേർക്ക് മാവോയിസ്റ്റ് ബന്ധമുണ്ടെന്ന് പൊലിസ് രഹസ്യാന്വേഷണ വിഭാഗത്തിന്റെ റിപ്പോർട്ട് ഉള്ളതായി പത്രങ്ങൾ പറയുന്നു. 


</doc>
<doc id="296077" url="https://ml.wikipedia.org/wiki?curid=296077" title="കൃഷിക്കാരൻ (മാസിക)">
കൃഷിക്കാരൻ (മാസിക)

ഭാരതത്തിലെ ആദ്യത്തെ കൃഷിമാസിക ഇംഗ്ലീഷിലാണ് പ്രസിദ്ധീകരിയ്ക്കപ്പെട്ടതെങ്കിലും ഭാരതീയ ഭാഷകളിലെ ആദ്യത്തെ കൃഷിമാസികയായി കരുതപ്പെടുന്നത് കൃഷിക്കാരൻ ആണ്. 1909 ൽ ഒറ്റപ്പാലത്തുനിന്നുമാണിത് ഇതു പ്രസിദ്ധീകരിയ്ക്കപ്പെട്ടത്.
തുടർന്നു 1913 ൽ തിരുവിതാംകൂറിൽ നിന്നു തിരുവിതാംകൂർ കർഷക ത്രിമാസികയും പുറത്തിറങ്ങി.

1914 ൽ ആഗ്രയിൽ നിന്നു പ്രസിദ്ധീകരിയ്ക്കപ്പെട്ട കൃഷിസുധാർ ആണ് ഹിന്ദിയിലെ ആദ്യത്തെ കൃഷിമാസിക .


</doc>
<doc id="296078" url="https://ml.wikipedia.org/wiki?curid=296078" title="സെന്റ് ഫ്രാൻസീസ് സേവ്യർ ദേവാലയം, പിഴല">
സെന്റ് ഫ്രാൻസീസ് സേവ്യർ ദേവാലയം, പിഴല

വി. ഫ്രാൻസീസ് സേവ്യർ ദേവാലയം, പിഴല ലത്തീൻ അതിരൂപതയായ വരാപ്പുഴ അതിരൂപതയിൽ പെട്ട ഒരു ഇടവക ദേവാലയം ആണ്. കടമക്കുടി ദ്വീപ്‌ സമൂഹത്തിൽപ്പെട്ട പിഴലയിലാണ് സ്ഥിതി ചെയ്യുന്നത്. വരാപ്പുഴയിലെ തന്നെ ചെറിയ ഒരു ഇടവക കൂട്ടായ്മയാണ് ഈ ദേവാലയം. 

1859 ലെ വരാപ്പുഴ വികാരിയത്ത് മെത്രാപൊലീത്ത ആയിരുന്ന ആർച്ച്‌ ബിഷപ്പ് ബെർണാഡ്‌ ബെല്ലനോച്ചി ഒ സിഡി യുടെ പള്ളിക്കൂടം വേണം എന്ന കൽപ്പനയാണ് പിഴല കാതോലിക്ക ദേവാലയത്തിന്റെ മൂലക്കല്ല്. പിഴലയിൽ ആദ്യമായി മിഷണറിമാരുടെ നേത്രത്വത്തിൽ ഉള്ള കത്തോലിക്കാ ഒരു സ്ഥാപനം ആരംഭിക്കുന്നത് ഇവിടെ നിന്നാണ്. പിഴലയുടെ വിദ്യാഭ്യാസ പുരോഗതിയുടെ ആരംഭവും. ഈ പള്ളിക്കൂടം തകർന്നു വീണപ്പോൾ പുതിയ ഒരു പാഠശാല നിർമ്മിക്കാൻ കളത്തിപറമ്പിൽ വസ്സ്യോൻ മനീക് അനുമതി നൽകി. ഇപ്പോഴുള്ള വൈദിക മന്ദിരത്തിന്റെ മുൻപിലായിട്ടാണ് രണ്ടാമത്തെ പാഠശാല നിർമ്മിച്ചത്‌. കളത്തിപറമ്പിൽ വസ്സ്യോൻ മനീക് എഴുപുന്നയിലെ പാറയിൽ അവര തരകന്റെ കാര്യസ്ഥൻ ആയിരുന്നു. കൊച്ചി രാജാവിന്റെ അധീനതയിൽ ഉള്ള ഭൂമി പാട്ടത്തിനു എടുത്തു കൃഷി ചെയ്തിരുന്ന കുടുംബമായിരുന്നു പാറയിൽ അവര തരകൻ കുടുംബം. രണ്ടാമത്തെ പാഠശാല നിർമ്മിച്ചത്‌ അന്നത്തെ പാഠശാല ആശാൻ ആയിരുന്ന ദേവസി ആശാൻ തന്നെയായിരുന്നു. രണ്ടാമത്തെ പാഠശാലയിൽ പകൽ പഠനവും വൈകുന്നേരം സമയങ്ങളിൽ സമീപവാസികൾ പ്രാർത്ഥനയും നടത്തിയിരുന്നു.

ഒരിക്കൽ പിഴലയിൽ ഭാരമുള്ള സഞ്ചിയും ആയി കയറി വന്ന ശൌര്യാർ എന്ന് പേരുള്ള കോട്ടാർ സ്വദേശിയായ ഒരു തമിഴ് കച്ചവടക്കാരൻ കൊടുത്ത ഒരു ഫ്രാൻസിസ് സേവ്യർ ചിത്രവും, അയാൾ പറഞ്ഞു കൊടുത്ത ഈ കത്തോലിക്കാ വിശുദ്ധന്റെ ചരിതത്തിലും ആകൃഷ്ട്ടനായ ദേവസി ആശാൻ വരാപ്പുഴ പള്ളിയിലെ മർസലിനോസ് വൈദികന്റെ സഹായത്താൽ വലിയ ചടങ്ങോടെ രണ്ടാം പാഠശാലയിൽ പ്രതിഷ്ടിച്ചു. അന്ന് മുതൽ ആ പാഠശാലയും പിന്നീടു നിർമ്മിക്കപ്പെട്ട പള്ളിയും വിശുദ്ധ ഫ്രാൻസിസ് സേവ്യർ -ന്റെ നാമത്തിൽ അറിയപെടാൻ തുടങ്ങി.

അക്കാലത്തെ പാറയിൽ കുടുംബ കാരണവർ അവരാ വർക്കി ആയിരുന്നു. അദ്ദേഹത്തിന് ഷെവലിയർ പട്ടം കിട്ടിയത്തിനു ശേഷം ഉണ്ടായ അനുമോദന സമ്മേളനത്തിൽ പിഴലയിൽ ഒരു പള്ളിക്കും പള്ളികൂടത്തിനും വേണ്ടി സൗജന്യമായി സ്ഥലവും(രണ്ടാം പാഠശാല സ്ഥിതി ചെയ്യുന്ന ഭൂമി) കുറച്ചു പണവും നൽകണം എന്ന് പിഴലയിലെ ജനങ്ങൾക്ക്‌ വേണ്ടി ദേവസ്സി ആശാൻ ഒരു യാചന പത്രം സമർപ്പിച്ചു. പാറയിൽ അവരാ വർക്കി യാചന പത്രം സ്വീകരിച്ചു സ്ഥലവും പണവും നൽകി പിഴലയെ സഹായിച്ചു. 
1892 ജനുവരി 15 ന് പിഴലയിലുള്ള ജനങ്ങൾ രേഖ മൂലം അതിരൂപത കച്ചേരിയിൽ അവരാ വർക്കി തരകൻ സ്ഥലത്തിന്റെ തീറു എഴുതുന്ന മുറയ്ക്കും, കൊച്ചി സർക്കാരിൽ നിന്ന് ദേവാലയം പണിയാൻ അനുവാദം കിട്ടുന്ന മുറയ്ക്കും, പിഴലയിൽ പള്ളി നിർമ്മിക്കണം എന്ന് അപേക്ഷ സമർപ്പിച്ചു. 1892 മാർച്ച്‌ 21 ന് ഷെവലിയർ വർക്കി തരകൻ പിഴലയിൽ തന്റെ പേരിൽ ഉള്ള കിഴക്കേ മാടത്തിങ്കൽ പറമ്പ് പള്ളി സ്ഥാപിക്കുന്നതിന് വേണ്ടി ആർച്ച് ബിഷപ്പ് ലിയനോര്ദ് മെല്ലാനോയുടെ പേർക്ക് തീറു എഴുതി. ഈ സ്ഥലത്ത് ആണ് രണ്ടാമത്തെ പിഴലയിലെ പള്ളിക്കൂടം പ്രവർത്തിച്ചിരുന്നത്. 1892 ഏപ്രിൽ 18 ന് പിഴലയിൽ പള്ളി സ്ഥാപിക്കാനുള്ള അനുവാദം ലഭിച്ചു. 

അന്നത്തെ വികാരി ജനറൽ ആയിരുന്ന കാന്തിയൂസ് ഒ സി ഡി വൈദികൻ അദ്ദേഹം പിഴലയിൽ വന്നു ദേവസ്സി ആശാനേയും പ്രധിനിധികളെയും കണ്ടു 1892 ജൂലൈ 16 നു പിഴലയിൽ വിശുദ്ധ കുർബാന അർപ്പിക്കാനും, പുതിയ ദേവാലയ നിർമ്മാണത്തിന്റെ ശില സ്ഥാപനവും നടത്താനും വേണ്ടിയുള്ള സജ്ജീകരണം നടത്തണം എന്നും ആവിശ്യപെട്ടു. അങ്ങനെ പിഴലയിൽ ആദ്യമായി 1892 ജൂലൈ 16 നു കുർബാന അർപ്പിക്കപ്പെട്ടു. അത്കൊണ്ട് ഈ ദിവസം ആണ് പിഴലയിലെ കത്തോലിക്കർ ഇടവക സ്ഥാപനം ആയി കണക്കാക്കുന്നത്. അതിന്റെ ജുബിലീ 1992 ഇൽ ആഘോഷിക്കുകയും ചെയ്തു.

പിഴല സെന്റ്‌. ഫ്രാൻസിസ് ദേവാലയത്തിന് മൂന്നു പ്രധാന കാലഘട്ടങ്ങൾ ഉണ്ട്. വരാപ്പുഴ പള്ളിയുടെ കീഴിൽ ഉള്ള കാലഘട്ടം കോതാട് ഇടവകയുടെ കീഴിൽ ഉള്ള കാലഘട്ടം മൂന്നു സ്വതന്ത്ര ഇടവക.


</doc>
<doc id="296083" url="https://ml.wikipedia.org/wiki?curid=296083" title="ശശിപാദ ബാനർജി">
ശശിപാദ ബാനർജി

ശശിപാദ ബാനർജി (1840-1924) ബംഗാളിൽ നിന്നുള്ള ഒരു സാമൂഹ്യ പ്രവർത്തകനും ബ്രഹ്മ സമാജ നേതാവും ആയിരുന്നു. സ്ത്രീകളുടെ അവകാശങ്ങൾക്കും, വിദ്യാഭ്യാസത്തിനും വേണ്ടി നിലകൊണ്ട ബാനർജി, ഭാരതത്തിലെ തൊഴിലാളി ക്ഷേമത്തിനായി പ്രവർത്തിച്ച ആദ്യകാല നേതാക്കളിൽ ഒരാളാണ്. പെൺകുട്ടികൾക്കായി നിരവധി വിദ്യാലയങ്ങൾ, മിതപാന സൊസൈറ്റികൾ, ഒരു വിധവാ സദനം, ഒരു തൊഴിലാളി സംഘടന എന്നിവ തുടങ്ങിയ ബാനർജി, "ഭാരത ശ്രമജീബി" എന്ന വാർത്താപത്രികയുടെ പത്രാധിപർ ആയിരുന്നു.

കൽകട്ടക്കടുത്ത് ബരാനഗരിൽ 1840 - ഇൽ ജനനം. 1860 -ഇൽ പതിമൂന്നു വയസുകാരി രാജ്കുമാരി ദേവിയെ വിവാഹം കഴിച്ചു. ഒരു വർഷത്തിനുള്ളിൽ തന്റെ ഭാര്യയെ എഴുത്തും വായനയും അദ്ദേഹം പഠിപിച്ചു. ശശിപാദ ബാനർജി- രാജ്കുമാരി ദേവി ദമ്പതികൾക്ക് ജനിച്ച മകൻ ആൽബിയൺ രാജ്കുമാർ ബാനർജി ഇന്ത്യൻ സിവിൽ സർവ്വീസ്‌ ഉദ്യോഗസ്ഥനായി കൊച്ചിയുടെ ദിവാനായി സേവനം അനുഷ്ടിക്കുകയുണ്ടായി. 1876-ഇൽ രാജ്കുമാരിയുടെ മരണാനന്തരം ശശിപാദ ബാനർജി പുനർവിവാഹിതനായി.

1861- ഇൽ ബ്രഹ്മ സമാജത്തിൽ ചേർന്ന ശേഷം ബംഗാളിലെ സാമൂഹിക നവോത്ഥാന പ്രസ്ഥാനത്തിന്റെ നേതാക്കളിൽ ഒരാളായി. സ്ത്രീകളുടെ അവകാശങ്ങൾക്കും, വിദ്യാഭ്യാസത്തിനുമായി യത്നിചു. അധ്യാപികമാരെ പരിശീലിപ്പിക്കുന്നതിനായി പ്രത്യേക സ്കൂളുകൾ സ്ഥാപിക്കുകയും, വിധവാ പുനർവിവാഹങ്ങൾ സംഘടിപ്പിക്കുന്നതിലും മുൻകൈയെടുത്ത ശശിപാദ ബാനർജി 1887-ഇൽ ബരാനഗറിൽ ഒരു വിധവാ മന്ദിരം സ്ഥാപിച്ചു. ബംഗാളി ഭാഷയിൽ വനിതകൾക്കായുള്ള ആദ്യ ആനുകാലിക പ്രസിദ്ധീകരണം തുടങ്ങിയതും ബാനർജിയാണ്. തന്റെ രണ്ടു പെണ്മക്കളുടെ നേതൃത്വത്തിൽ ഒരു സംഘം വനിതകളായിരുന്നു ഇതു നടത്തിയത്.

ഇന്ത്യയിലെ മിതപാന പ്രസ്ഥാനത്തിൽ അംഗമായിരുന്ന ബാനർജി ഇംഗ്ലണ്ടിലെ മിതപാന പ്രസ്ഥാനത്തിന്റെ നേതാവായിരുന്ന മേരി കാർപെന്റെറുടെ അടുത്ത അനുയായിയായിരുന്നു. കാർപെന്റെറുടെ ക്ഷണം സ്വീകരിച്ചു ശശിപാദ ബാനർജിയും രാജ്കുമാരിയും 1871-ഇൽ ഇംഗ്ലണ്ട് സന്ദർശിച്ചു. 1872-ഇൽ ലണ്ടനിലെ ഏഷ്യാറ്റിക് മാസിക രാജ്കുമാരിയെ "ഇംഗ്ലണ്ട് സന്ദർശിക്കുന്ന ആദ്യ ഹിന്ദു വനിത" എന്ന് വിശേഷിപ്പിക്കുകയുണ്ടായി. ഇംഗ്ലണ്ടിൽ ശശിപാദ രാജ്കുമാരി ദമ്പതികൾക്കൊരു പുത്രനുണ്ടാകുകയും, അവർ അവനു ആൽബിയൺ എന്ന് പേരിടുകയും ചെയ്തു.

ഇംഗ്ലണ്ടിലെ ദേശീയ മിതപാന ലീഗിന്റെ യോഗങ്ങളിൽ പങ്കെടുത്ത ശശിപാദ ബാനർജി, ഭാരതത്തിന്റെ ചുമതലയുള്ള സെക്റട്ടറി ഓഫ് സ്റ്റേറ്റുമായി കൂടിക്കാഴ്ച നടത്തുകയും നാഷണൽ ഇന്ത്യൻ അസോസിയേഷൻ എന്ന സംഘടനയുടെ ശാഖകൾ ഇംഗ്ലണ്ടിലെ വിവിധ സ്ഥലങ്ങളിൽ സ്ഥാപിക്കുന്നതിൽ പങ്കു വഹിക്കുകയും ചെയ്തു. 

ഇന്ത്യയിലെ അധ്വാന വർഗത്തിന്റെ അവകാശങ്ങൾക്കായ് യത്നിച്ച ആദ്യകാല നേതാക്കളിൽ ഒരാളായിരുന്നു ശശിപാദ ബാനർജി. 1870-ഇൽ തൊഴിലാളി സംഘടനയായ ശ്രമജീവി സമിതിക്കും അതിന്റെ പത്രമായ ഭാരത ശ്രമജീവിക്കും തുടക്കം കുറിച്ചു. ഭാരതത്തിലെ ആദ്യ അധ്വാന വർഗ ആനുകാലിക പ്രസിദ്ധീകരണമായ ഭാരത ശ്രമജീവിക്കു 15,000 കോപ്പികളുടെ പ്രചാരം വരെ ഉണ്ടായിരുന്നു. 

1878-ഇൽ അദ്ദേഹം സ്ഥാപിച്ച വർക്കിങ്ങ് മെൻസ് ക്ലബ് കൽക്കട്ടയിലെ ആദ്യ തൊഴിലാളി സംഘടനയായി വിശേഷിപ്പിക്കപ്പെടുന്നു. തൊഴിലാളികൾക്കും മറ്റ് അധസ്ഥിതർക്കുമായി പല വിദ്യാലയങ്ങളും, 1878-ഇൽ ബ്രഹ്മ സമാജത്തിന്റെ വർക്കിങ്ങ് മെൻസ് മിഷനും, ബരാനഗർ ഇൻസ്റ്റിറ്റ്യൂട്ട് എന്ന സ്ഥാപനവും ശശിപാദ ബാനർജിയുടെ നേതൃത്വത്തിൽ സ്ഥാപിതമായി. ചരിത്രകാരന്മാരായ സുമിത് സർക്കാർ, ദീപേഷ് ചക്രബർത്തി എന്നിവർ ശശിപാദ ബാനർജിയുടെ സുംരംഭങ്ങളെ 19-ആം നൂറ്റാണ്ടിലെ മധ്യവർഗ്ഗത്തിനു വ്യാവസായിക, കാർഷിക മേഖലകളിലെ തൊഴിലാളികളോടുണ്ടായിരുന്ന കേവല താല്പര്യത്തിനപ്പുറം കണക്കാക്കുവാനാവില്ല എന്നഭിപ്രായക്കാരാണ്. 

"ഭദ്രലോക് മൂല്യങ്ങളുൾക്കൊള്ളുന്ന, അച്ചടക്കമുള്ള, നിശ്ശബ്ദരായ, ഒരുത്തമ അദ്ധ്വാനവർഗ്ഗത്തെ ബംഗാളിലെ ചണ മില്ലുകൾക്കായി സൃഷ്ടിക്കുകയായിരുന്നു" ബാനർജിയുടെ പരിശ്രമലക്ഷ്യം എന്ന് ദീപേഷ് ചക്രബർത്തി ആരോപിക്കുന്നു. 

1924- ഇൽ ആൽബിയൺ തന്റെ പിതാവിന്റെ ഓർമ്മക്കുറിപ്പായ "ഒരു ഇന്ത്യൻ മാർഗദർശകൻ" (ആൻ ഇന്ത്യൻ പാത്ഫൈൻഡർ) പ്രസിദ്ധീകരിച്ചു. "ഇന്ത്യയിലെ ഒരാധുനിക ഋഷി: സേവബ്രത ദേവർഷി ശശിപാദ ബാനർജിയുടെ ആദ്ധ്യാത്മിക ജീവിത കുറിപ്പ്‌" സതീന്ദ്രനാഥ റോയ് ചൗധരി രചിച്ച ജീവചരിത്രമാണ്.


</doc>
<doc id="296084" url="https://ml.wikipedia.org/wiki?curid=296084" title="സോണറില്ല രാഘവീയാന">
സോണറില്ല രാഘവീയാന

മൺസൂൺ കാലത്തു മാത്രം മുളച്ചു വരുന്ന തരം ഒരു സസ്യമാണ് സോണറില്ല രാഘവീയാന. പശ്ചിമഘട്ടത്തിലെ ബ്രഹ്മഗിരി മലനിരകളിലെ പുൽമേടുകളിൽ നിന്നും 2014-ൽ കണ്ടെത്തിയ ഈ സസ്യം കായാമ്പൂവിന്റേയും കശാവിന്റേയും കുടുംബത്തിൽ പെട്ടതാണ്. മൺസൂൺ അവസാനിച്ച് മഴമാറുമ്പോൾ ഈ സസ്യം ഉണങ്ങി കരിഞ്ഞ് പോകുകയാണ് ചെയ്യുക. നിലത്തു പടർന്നു വളരുന്ന ഈ സസ്യത്തിന് കടും വയലറ്റ് നിറത്തിലെ ഇലകളും പിങ്കു നിറത്തിലെ പൂക്കളും ഉണ്ടാകുന്നതാണ്. പയ്യന്നൂർ കോളേജിലെ മുൻ ബോട്ടണി വിഭാഗം പ്രൊഫസർ എം.രാഘവനോടുള്ള ആദരവായാണ് സസ്യത്തിന് 'രാഘവിയാന' എന്ന പേര് നല്കിയിട്ടുള്ളത്.


</doc>
<doc id="296096" url="https://ml.wikipedia.org/wiki?curid=296096" title="നിലമ്പൂർ റോഡ് തീവണ്ടി നിലയം">
നിലമ്പൂർ റോഡ് തീവണ്ടി നിലയം

ഷൊറണൂർ - നിലമ്പൂർ തീവണ്ടിപ്പാതയിലെ അവസാനത്തെ തീവണ്ടി നിലയമാണ് നിലമ്പൂർ റോഡ്. വളരെ കുറച്ച് തീവണ്ടികൾ മാത്രമാണ് നിലമ്പൂർ റോഡിലേക്ക് സർവീസ് നടത്തുന്നത്


</doc>
<doc id="296105" url="https://ml.wikipedia.org/wiki?curid=296105" title="പാൻഗോങ് തടാകം">
പാൻഗോങ് തടാകം

ഹിമാലയത്തിൽ 13,900 അടി ഉയരത്തിൽ സ്ഥിതി ചെയ്യുന്ന ഇന്ത്യയിലും ചൈനയിലുമായി കിടക്കുന്ന തടാകമാണ് പാൻഗോങ് തടാകം. തടാകത്തിന്റെ 45 കിലോമീറ്റർ ഇന്ത്യയിലും 90 കിലോമീറ്റർ ചൈനയിലുമാണ് കിടക്കുന്നത്. 134 കിലോമീറ്റർ നീളമുള്ള പാൻഗോങ് ലഡാക്കിൽനിന്നു ചൈന വരെ എത്തുന്നു. 
തടാകത്തിലും റോഡിലുമുള്ള അതിർത്തി രേഖ (ലൈൻ ഓഫ് ആക്ച്വൽ കൺട്രോൾ) കടക്കാൻ ചൈനീസ് സൈന്യം 2014 ൽ നടത്തിയ ശ്രമം ഇന്ത്യൻ ടിബറ്റൻ ബോർഡർ പോലീസ് തടഞ്ഞിരുന്നു. ഇന്ത്യൻ ഭാഗത്തേക്ക് ബോട്ടുകളിലാണ് ചൈനീസ് സൈന്യം എത്തിയത്.

1962 ലെ ഇന്ത്യ - ചൈനീസ് യുദ്ധത്തിൽ ഈ പ്രദേശം പീപ്പിൾസ് ലിബറേഷൻ ആർമി പിടിച്ചെടുത്തിരുന്നു. 


</doc>
<doc id="296107" url="https://ml.wikipedia.org/wiki?curid=296107" title="ഹിമപ്പുലി">
ഹിമപ്പുലി

മദ്ധ്യേഷ്യ,ദക്ഷിണ ഏഷ്യ എന്നിവിടങ്ങളിൽ കാണപ്പെടുന്ന ഒരു മാർജ്ജാരൻ ആണ് ഹിമപ്പുലി(Snow Leopard). Panthera uncia എന്ന ശാസ്ത്രനാമത്തിൽ അറിയപ്പെടുന്ന ഇവ ഇന്ന് 2,500 ൽതാഴെ
എണ്ണത്തിൽ മാത്രമേ സ്വന്തം ആവാസ സ്ഥാനങ്ങളിൽ കാണപ്പെടുന്നുള്ളൂ 

പേര് സുചിപ്പിക്കുന്നതുപോലെ മഞ്ഞുനിറഞ്ഞ പ്രദേശങ്ങളിൽ ആണ് ഹിമപ്പുലികൾ ജീവിക്കുന്നത് . ഹിമാലയത്തിലും ലഡാക്ക് മുതൽ അരുണാചൽ പ്രദേശ്‌ വരെയുള്ള സ്ഥലങ്ങളിലുമാണ് ഇന്ത്യയിൽ ഇവയെ കാണപ്പെടുന്നത്. മഞ്ഞിൽ ജീവിക്കാൻ കഴിയും വിധത്തിലാണ് ഇവയുടെ ശരീരപ്രകൃതി. ഇടതുർന്നു കട്ടിയുള്ള രോമങ്ങൾ കടുത്ത മഞ്ഞിലും ജീവിക്കാൻ കഴിയും വിധത്തിലാണ് പോതിഞ്ഞിരിക്കുനത്. നീളം കുടിയ വാലും വലിപ്പമുള്ള മുക്കും ഇവയുടെ സവിശേഷത ആണ്. വലിയ മുക്ക് കടുത്ത തണുപ്പുകാലത്ത് വായു ധാരാളമായി വലിച്ചെടുക്കാൻ സഹായിക്കുന്നു.

ഒന്നാംതരം വേട്ടക്കാർ ആണ് ഹിമപ്പുലികൾ. കാട്ടാടുകളും പക്ഷികളും മറ്റുമാണ് പ്രധാന ഭക്ഷണം. ഇവയെ കിട്ടാതെ ആവുമ്പോൾ ചെറിയ മൃഗങ്ങളെയും പിടികുടാറുണ്ട്. കുർത്ത പല്ലുകളും കാലുകളിലെ നഖങ്ങളും ആണ് ഇവയെ മഞ്ഞിലെ കരുത്തരായ വേട്ടക്കാർ ആക്കി മാറ്റുന്നത്.ഹിമപ്പുലിയുടെ ശരീരത്തിന്റെ ആകെ നീളം 130 സെ.മീറ്റർ വരെയും തുക്കം 35 മുതൽ 55 കിലോഗ്രാം വരെയും ആണ്. കാലിലും മുഖത്തും വരെ പുള്ളികളുണ്ട്.ഹിമപ്പുലികളുടെ കാലുകൾ വളരെ ബലമുള്ളത് ആണ്. ഇരയെ പിടിക്കുന്നതിൽ കാലുകൾക്ക് വലിയ പ്രാധാന്യം ഉണ്ട്.കുഞ്ഞന്റെ സംരക്ഷണ ചുമതല പെൺ പുലികളുടെതാണ്. കുഞ്ഞുങ്ങളുമായി നടക്കുന്ന ഹിമപ്പുലികൾ പെട്ടെന്ന് ആക്രമണകാരികൾ ആവും.കുഞ്ഞുങ്ങളെ മരപ്പോത്തിലോ ഗുഹകളിലോ ഒളിപ്പിച്ചാണ്‌ വളർത്തുന്നത്. പർവതപ്രദേശങ്ങളിലെ പുൽമേടുകളും കള്ളിമുൾ ചെടികൾ വളരുന്ന പ്രദേശങ്ങളിലും ആണ് ഇവയുടെ ഇഷ്ട സഹവാസ കേന്ദ്രങ്ങൾ. 


</doc>
<doc id="296130" url="https://ml.wikipedia.org/wiki?curid=296130" title="അരിസ്റ്റോട്ടിൽ ഒനാസിസ്">
അരിസ്റ്റോട്ടിൽ ഒനാസിസ്

പ്രമുഖ ഗ്രീക്ക് കപ്പൽവ്യവസായി ആയിരുന്നു അരിസ്റ്റോട്ടിൽ ഒനാസിസ്.(20 ജനു: 1906 – 15 മാർച്ച് 1975).ഒന്നാം ലോക മഹായുദ്ധത്തിനു ശേഷം അർജന്റീനയിലേയ്ക്കു താമസം മാറ്റിയ ഒനാസിസ് ഒരു ബ്രിട്ടീഷ് കമ്പനിയിൽ ജീവനക്കാരനായി ചേരുകയുണ്ടായി. 

എണ്ണക്കപ്പലുകളിൽ നിന്നുള്ള വരുമാനം കൂടാതെ ഒനാസിസ് വ്യോനഗതാഗതരംഗത്തും ശ്രദ്ധപതിപ്പിച്ചിരുന്നു. 1957 ൽ സ്ഥാപിതമായ ഒളിമ്പിൿ എയർവെയ്സ് ഒനാസിസ്സിന്റെ സംരംഭമായിരുന്നു.



</doc>
<doc id="296133" url="https://ml.wikipedia.org/wiki?curid=296133" title="ഹിമാലയൻ മാർട്ടെൻ">
ഹിമാലയൻ മാർട്ടെൻ

ഹിമാലയ പ്രദേശങ്ങളിലും തെക്ക് കിഴക്കൻ ഏഷ്യയിലും കാണപ്പെടുന്ന ഒരു മാർട്ടെൻ ആണ് ഹിമാലയൻ മാർട്ടെൻ (Himalayan Marten) . ഇതിന്റെ ശാസ്ത്രനാമം Martes flavigula എന്നാണ്. ഇത് വ്യാപകമായി Yellow-throated marten എന്ന പേരിലും അറിയപ്പെടുന്നു.

പേര് സൂചിപ്പിക്കുന്ന പോലെ ഇതിനെ കഴുത്തിലും ഉടലിലും മഞ്ഞ നിറം കാണാം. ഇവ പൊതുവേ മിശ്രഭുക്കുകൾ ആണ്. പഴങ്ങൾ മുതൽ ചെറിയ മാനുകളെ വരെ ഇവ അകത്താക്കുന്നു. ഇവയുടെ നിലനിൽപ്പ്‌ ഇന്ന് പൊതുവേ ആരോഗ്യകരമായ ചുറ്റുപാടിൽആണ് ഒരു പ്രത്യേകതരം ദുർഗന്ധം ഇവ പുറപ്പെടുവിക്കുന്നു. മനുഷ്യരെയും മറ്റു ജീവികളെയും പ്രത്യേകിച്ച് ഭയം ഇല്ലാതെ ഇവ സമീപിക്കുന്നത് കാണാം. 


</doc>
<doc id="296138" url="https://ml.wikipedia.org/wiki?curid=296138" title="വിർജിൻ ഗാലക്ടിക്">
വിർജിൻ ഗാലക്ടിക്

ബഹിരാകാശ വിനോദയാത്ര ഉദ്ദേശിച്ച് രുപീകരിച്ച ഒരു വ്യവസായസ്ഥാപനമാണ് വിർജിൻ ഗാലക്ടിക്. ബ്രിട്ടീഷ് വ്യവസായ സ്ഥാപനമായ വിർജിൻ ഗ്രൂപ്പിലുള്ള ഒരു കമ്പനിയാണിത്. ഭൂമിയോട് വളരെ ചേർന്നുള്ള ഭ്രമണപഥത്തിൽ യാത്രക്കാരെ വ്യവസായാടിസ്ഥാനത്തിൽ എത്തിയ്ക്കുന്നതിനും മറ്റു ഗവേഷണങ്ങൾക്കുമായി രൂപകല്പന ചെയ്തതാണിത്.

ഒക്ടോബർ 31 നു സ്പേസ് ഷിപ്പ് 2 എന്ന വ്യോമപേടകം തകർന്ന് ഒരു പൈലറ്റ് കൊല്ലപ്പെടുകയും സഹവൈമാനികനു പരിക്കേൽക്കുകയും ഉണ്ടായി.


</doc>
<doc id="296140" url="https://ml.wikipedia.org/wiki?curid=296140" title="ബ്രസീല്യൻ ത്രീ-ബാൻഡെഡ് ആർമഡിലോ">
ബ്രസീല്യൻ ത്രീ-ബാൻഡെഡ് ആർമഡിലോ

ബ്രസീലിൽ മാത്രം കണ്ടുവരുന്ന ഒരു ആർമഡിലോ ആണ് ബ്രസീല്യൻ ത്രീ-ബാൻഡെഡ് ആർമഡിലോ . ഒരു തദ്ദേശീയ ഇനം ആയ ഇവ വംശ നാശ ഭീഷണി നേരിടുന്നു , കഴിഞ്ഞ പത്ത് വർഷത്തിനിടെ ഇവയുടെ അംഗ സംഘ്യ മുപ്പതു ശതമാനം കുറഞ്ഞു. പന്ത് ആകൃതിയിൽ ചുരുണ്ട് കൂടാൻ കഴിയുന്ന രണ്ട് ആർമഡിലോകളിൽ ഒന്നാണ് ഇവ . 

ഉറുമ്പും ചിതലും ആണ് ഇവയുടെ പ്രധാന ആഹാരം.


</doc>
<doc id="296152" url="https://ml.wikipedia.org/wiki?curid=296152" title="പി.വി. കൃഷ്ണവാര്യർ">
പി.വി. കൃഷ്ണവാര്യർ

കേരളത്തിലെ ആദ്യകാല ശാസ്ത്രമാസികകളായിരുന്ന "ധന്വന്തരി വൈദ്യമാസിക", "ലക്ഷ്മീ വിലാസം", എന്നീ മാസികൾക്കു വേണ്ടി പ്രവർത്തിച്ചിരുന്ന പത്രാധിപരാണ് കവികുല ഗുരു പി.വി.കൃഷ്ണവാര്യർ( ജ:1887 മെയ് 27- മ:1958 നവം :18).ചെറുകുളപ്രത്ത് ത്രിവിക്രമൻ നമ്പൂതിരിയും, കുട്ടിവാരസ്യാരുമായിരുന്നു മാതാപിതാക്കൾ.

"കവനകൗമുദി", ഭൂഉടമകൾക്കു വേണ്ടി പ്രവർത്തിച്ചിരുന്ന "ജന്മി" എന്നീ പ്രസിദ്ധീകരണങ്ങൾക്കു വേണ്ടിയും അദ്ദേഹമെഴുതിയിരുന്നു. മലയാള ഭാഷയിലെ ആദ്യത്തെ വിശേഷാൽ പതിപ്പായ ഭാഷാവിലാസം പ്രസിദ്ധീകരിച്ചതും പ്രീപബ്ലിക്കേഷൻ സമ്പ്രദായം ആദ്യം അവതരിപ്പിച്ചതും കൃഷ്ണവാര്യരായിരുന്നു.



</doc>
<doc id="296207" url="https://ml.wikipedia.org/wiki?curid=296207" title="ഖതീഫ് ബലാൽസംഗ കേസ്">
ഖതീഫ് ബലാൽസംഗ കേസ്

സൗദി അറേബ്യയിലെ ഖതീഫ് പ്രവിശ്യയിൽ 2006 ൽ നടന്ന ഒരു ബലാൽസംഗ കേസാണ് ഖതീഫ് ബലാൽസംഗ കേസ് (). സദാചാര പോലീസ് ചമഞ്ഞ ഏഴുപേരാൽ കൂട്ടബലാൽസംഗം ചെയ്യപ്പെട്ട ഷിയ പെൺകുട്ടിയെ സൗദി കോടതി കുറ്റക്കാരിയായി കണ്ട് ശിക്ഷ വിധിച്ചത് കാരണം ഈ കേസ് ലോക ശ്രദ്ധയാകർഷിച്ചു. ബലാൽസംഗം ചെയ്ത ഏഴംഗ സംഘത്തിലെ നാലു പേരെ കോടതി എൺപത് മുതൽ ആയിരം അടിയും പത്ത് വർഷം വരെ ജയിൽ ശിക്ഷയ്ക്കും വിധിച്ചു. ബലാൽസംഗത്തിനിരയായ പെൺകുട്ടിയെയും അവളോടൊപ്പമുണ്ടായിരുന്ന പുരുഷനെയും സൗദി ഷരിയ കോടതി ഖൽവ അഥവാ അന്യപുരുഷനുമായി ഒറ്റയ്ക്ക് ഇരിക്കുക എന്ന കുറ്റത്തിന് ആറുമാസം തടവും, എൺപത് അടിയും ശിക്ഷിച്ചു. ഇത് മാധ്യമങ്ങളിൻ വൻ ശ്രദ്ധയാകർഷിക്കയും കോടതിയുടെ തീരുമാനം പരക്കെ വിമർശിക്കപ്പെടുകയും ചെയ്തു. ഒടുവിൽ 2007 ഡിസംബർ മാസത്തിൽ അബ്ദുള്ള രാജാവ് തന്റെ പദവിയുടെ അധികാരം ഉപയോഗിച്ച് പെൺകുട്ടിക്കും കൂടെയുണ്ടായിരുന്ന പുരുഷനും മാപ്പ് നൽകി 

പെൺകുട്ടിയ്ക്ക് പത്തൊൻപത് വയസ്സ് പ്രായമുള്ളപ്പോൾ ടെലഫോൺ വഴി ഒരു പുരുഷനുമായി പരിചയമായി. ഈ പുരുഷൻ ആ പരിചയം ഉപയോഗിച്ച് പെൺകുട്ടിയെ ബ്ലാക്ക്മെയിൽ ചെയ്തു തുടങ്ങി. അയാളുടെ ഭീഷണികൾക്ക് വഴങ്ങി പെൺകുട്ടി അവളുടെ ഒരു ഫോട്ടോ അയാൾക്ക് നൽകിയിരുന്നു. പിന്നീട് പെൺകുട്ടിയുടെ വിവാഹം മറ്റൊരാളുമായി നടന്നു. ഫോട്ടോ തിരിച്ചു തരണമെങ്കിൽ നേരിട്ട് കാണണമെന്ന് പരിചയക്കാരൻ ആവശ്യപ്പെട്ടു. അവർ അടുത്തുള്ള ഒരു മാർക്കറ്റിൽ വച്ച് കണ്ടു. പെൺകുട്ടിയെ തിരിച്ച് വീട്ടിലാക്കാൻ പോകുന്ന വഴി സദാചാര പോലീസ് ചമഞ്ഞ ഒരു കൂട്ടം ആൾക്കാർ അവരുടെ കാർ തടയുകയും രണ്ട് പേരെയും ദൂരെ ആൾപ്പാർപ്പില്ലാത്ത ഒരു സ്ഥലത്ത് കൊണ്ട് പോവുകയും ചെയ്തു. അവിടെവച്ച് ഈ പെൺകുട്ടിയെ ഏഴു പേർ ചേർന്ന് അതി ക്രൂരമായി കൂട്ട ബലാൽസംഗം ചെയ്തു. ഇതിൽ മൂന്ന് പേർ പെൺകുട്ടിയോടെഒപ്പമുണ്ടായിരുന്ന ചെറുപ്പക്കാരനെയും ബലാൽസംഗം ചെയ്തു.


</doc>
<doc id="296208" url="https://ml.wikipedia.org/wiki?curid=296208" title="എസ്. വരദരാജൻ നായർ">
എസ്. വരദരാജൻ നായർ

മുൻ കേരള ധനമന്ത്രിയും നാലും അഞ്ചും കേരള നിയമസഭകളിൽ അംഗവുമായിരുന്നു എസ്. വരദരാജൻ നായർ(28 ഒക്ടോബർ 1914 - 14 ഒക്ടോബർ 1989). 

പി. രാജഗോപാലാചാരിയുടെ മകനാണ്. ബിരുദധാരിയായ ഇദ്ദേഹം വിദ്യാർത്ഥിയായിരിക്കെത്തന്നെ സ്വാതന്ത്ര്യ സമര രംഗത്തു സജീവമായി. 1943 ൽ കോൺഗ്രസിൽ ചേർന്നു. ഐ.എൻ.ടി.യു.സി സംസ്ഥാന പ്രസിഡന്റായിരുന്നു. കെ.എസ്.ആർ.ടി.സി തൊഴിലാളി യൂണിയന്റെയും സിറാമിക്സ് കോൺഗ്രസിന്റെയും പ്രവർത്തനങ്ങൾക്ക് നേതൃത്വം നൽകി. 1947 - 48 കാലത്ത് തിരുവനന്തപുരം മേയറായിരുന്നു (29-10-1978 മുതൽ 07-10-1979 വരെ). കെ.പി.സി.സി വൈസ് പ്രസിഡന്റ്, ഡി.സി.സി പ്രസിഡന്റ് എന്നീ സ്ഥാനങ്ങൾ വഹിച്ചു. ജനീവയിൽ ഐ.എൽ.ഒ സമ്മേളനത്തിൽ പങ്കെടുത്തിട്ടുണ്ട്. പി.കെ.വി മന്ത്രി സഭയിൽ (29-10-1978 മുതൽ 07-10-1979 വരെ) സംസ്ഥാന ധനമന്ത്രിയായിരുന്നു. 


</doc>
<doc id="296243" url="https://ml.wikipedia.org/wiki?curid=296243" title="ഡഷാൻപുസോറസ്">
ഡഷാൻപുസോറസ്

സോറാപോഡ് വിഭാഗം ദിനോസർ ആണ് ഡഷാൻപുസോറസ് . ഇവ ജീവിച്ചിരുന്നത് മധ്യ ജുറാസ്സിക് കാലത്ത് ആണ് . 

ഭാഗികമായ ഒരു ഫോസ്സിൽ മാത്രമേ കണ്ടു കിട്ടിയിടുള്ളൂ. ചൈനയിലെ സിചുവാൻ പ്രദേശത്ത് നിന്നും ആണ് ഫോസ്സിൽ കണ്ടു കിട്ടിയത് .


</doc>
<doc id="296249" url="https://ml.wikipedia.org/wiki?curid=296249" title="ഡാക്സിയടൈറ്റൻ">
ഡാക്സിയടൈറ്റൻ

സോറാപോഡ് വിഭാഗത്തിൽ പെട്ട ഒരു ദിനോസർ ആണ് ഡാക്സിയടൈറ്റൻ . ഇവ ജീവിച്ചിരുന്നത് തുടക്ക ക്രിറ്റേഷ്യസ് കാലത്ത് ആണ് . ഏകദേശം 30 മീറ്റർ ആണ് നീളം കണക്കാക്കിയിട്ടുള്ളത് .

ഭാഗികമായ ഒരു ഫോസ്സിൽ മാത്രമേ കണ്ടു കിട്ടിയിട്ടുള്ളു. കഴുത്തിലെ അസ്ഥികൾ തോൾപ്പലക, തുടയെല്ല് എന്നിവയാണ് ഫോസ്സിൽ ഭാഗങ്ങൾ. ചൈനയിൽ നിന്നുമാണ് ഫോസ്സിൽ കണ്ടു കിട്ടിയത്.


</doc>
<doc id="296253" url="https://ml.wikipedia.org/wiki?curid=296253" title="ഡോങ്ബിടൈറ്റൻ">
ഡോങ്ബിടൈറ്റൻ

സോറാപോഡ് വിഭാഗത്തിൽ പെട്ട ഒരു ദിനോസർ ആണ് ഡോങ്ബിടൈറ്റൻ . ഇവ ജീവിച്ചിരുന്നത് തുടക്ക ക്രിറ്റേഷ്യസ് കാലത്ത് ആണ് .

ഭാഗികമായ ഫോസ്സിൽ മാത്രമേ കണ്ടു കിട്ടിയിടുള്ളൂ. തല ഒഴിച്ചുള്ള ഈ ഫോസ്സിൽ ആണ് ഹോലോ ടൈപ്പ് (DNHM D2867) . ചൈനയിൽ നിന്നും ആണ് ഫോസ്സിൽ കണ്ടു കിട്ടിയത് .


</doc>
<doc id="296266" url="https://ml.wikipedia.org/wiki?curid=296266" title="കെ.എം. മാത്തുള്ള മാപ്പിള">
കെ.എം. മാത്തുള്ള മാപ്പിള

കണ്ടത്തിൽ വറുഗീസ് മാപ്പിളയ്ക്കും, കെ.എം. മാമ്മൻ മാപ്പിളയ്ക്കും ശേഷം ഭാഷാപോഷിണി മാസികയുടെ ഉടമസ്ഥനും പത്രാധിപരുമായിരുന്നു കെ.എം. മാത്തുള്ള മാപ്പിള .1932 മുതൽ ആണ് അദ്ദേഹം ഈ മാസികയുടെ പത്രാധിപത്യം വഹിച്ചത്. പത്രപ്രവർത്തകരുടെ പരിശീലനവും തൊഴിൽ രംഗം മെച്ചപ്പെടുത്തുന്നതുമായി ബന്ധപ്പെട്ട് ധാരാളം ലേഖനങ്ങൾ അദ്ദേഹം ഭാഷാപോഷിണിയിൽ പ്രസിദ്ധീകരിയ്ക്കുകയുണ്ടായി.

മാത്തുള്ള മാപ്പിളയ്ക്കു രാഷ്ട്രം പദ്മശ്രീ ബഹുമതി നൽകുകയുണ്ടായി.


</doc>
<doc id="296273" url="https://ml.wikipedia.org/wiki?curid=296273" title="ദ്രൗപദി (നോവൽ)">
ദ്രൗപദി (നോവൽ)

ഹിമാലയസാനുക്കളിൽ കാൽ വഴുതിവീണ ദ്രൗപദി തന്റെ സഖാവായ കൃഷ്ണനയക്കുന്ന
സുദീർഘമായ കത്താണ് ഈ കൃതിയുടെ ഉള്ളടക്കം. ഒറിയ ഭാഷയിൽ രചിക്കപ്പെട്ട ഈ കൃതി
പ്രതിഭ റായിയെ ജ്ഞാനപീഠത്തിന്റെ മൂർത്തീദേവി പുരസ്കാരത്തിനർഹയാക്കി.കാറും കോളും നിറഞ്ഞ തന്റെ പ്രക്ഷുബ്ധമായ ജീവിതത്തിലേക്ക് തിരിഞ്ഞുനോക്കുന്ന ദ്രൗപദിയിലൂടെ
അവരുടെ സങ്കീർണ്ണമായ വ്യക്തിത്വംവും ഒപ്പം ഭാരതകഥയും ഗ്രന്ഥകർത്താവിന്റെ കാഴ്ച്ചപ്പാടിലൂടെ ചുരുളഴിയുന്നു.
മനുഷ്യചരിത്രത്തിൽ ഏറ്റവും അപമാനിക്കപ്പെടുകയും എന്നാൽ ഏറ്റവും പരിശുദ്ധയായ് 
കണക്കാക്കപെടുകയും ചെയ്യുന്ന ദ്രൗപദി, തന്റെ അവസ്ഥ മറ്റൊരു സ്ത്രീക്കും ഉണ്ടാവരുതേ 
എന്നു പ്രാർത്ഥിക്കുമ്പോൾ ,കാലാകാലങ്ങളായി തുടർന്നുകൊണ്ടിരിക്കുന്ന സ്ത്രീപുരുഷ 
അസമത്വത്തിനെതിരെ ധീരമായി പോരാടുന്ന ആധുനിക വനിതയായി മാറുന്നു.പി മാധവൻ പിള്ളയാണ്
ഈ പ്രശസ്ത കൃതി മലയാളത്തിലേക്ക് പരിഭാഷപ്പെടുത്തിയത്.

1943 ജനുവരി 21-ന് ഒറിസയിലെ കട്ടക്ക് ജില്ലയിൽ ജനിച്ചു.ഒറിസയിലെ വിവിധ കോളേജുകളിൽ അധ്യാപികയായി.പിന്നീട് ഒറീസ്സ പബ്ലിക്‌ സർവീസ് കമ്മിഷനിൽ മെമ്പറായി.ഇന്ത്യ ഗവണ്മെന്റ് വിദ്യാഭ്യാസ സമൂഹ്യക്ഷേമാവകുപ്പിന്റെ അവാർഡ്‌(1977), 'അപരാജിത' എന്ന കൃതിയെ അടിസ്ഥാനമാക്കി നിർമ്മിച്ച സിനിമക്ക് ഏറ്റവും നല്ല തിരിക്കഥക്കുള്ള അവാർഡ്‌ , 'ശിലാപത്മ'ക്ക് ഒറിയ അകാദമി അവാർഡ്‌ (1985) തുടങ്ങി ഒട്ടനവധി പുരസ്കാരങ്ങൾ ലഭിച്ചിട്ടുണ്ട്. പന്ത്രണ്ടോളം നോവലുകളും പതിനാറു കഥാസമാഹാരങ്ങളും ഒരു യാത്രാ വിവരണവും പ്രസിദ്ധീകരിച്ചിട്ടുണ്ട്‌. ഇവയിൽ പലതും മറ്റു ഭാരതീയ ഭാഷകളിലേക്കും ഇന്ഗ്ലീഷിലേക്കും പരിഭാഷപ്പെടുത്തിയിട്ടുണ്ട്.

ലോകസാഹിത്യത്തിലെ ഏറ്റവും മഹത്തായ കൃതികളിലൊന്നായ മഹാഭാരതത്തിലെ നെടുംതൂണായ കഥാപാത്രങ്ങളിൽ ഒന്നാണ് ദ്രൗപദി. ഏറെ തെറ്റിദ്ധരിക്കപ്പെടുകയും അതിലേറെ ചർച്ചചെയ്യപ്പെടുകയും ചെയ്ത ഒരു ദുരന്ത കഥാപാത്രം. ദ്രുപദന്റെ പ്രതികാരാഗ്നിയുടെ തീജ്വാലയിൽ ഉയിർകൊണ്ട ദ്രൗപദി , അതീവ സുന്ദരിയും ,കൃഷ്ണവർണയും ,വിദുഷിയും ആയിരുന്നു. സർവ സൗഭാഗ്യങ്ങളുടെയും നടുവിൽ ജനിച്ച് സർവഗുണങ്ങളും തികഞ്ഞ പഞ്ചപാണ്ഡവന്മാരെ വരിച്ചിട്ടും എക്കാലവും കരയാനും അപമാനിക്കപ്പെടാനും അവൾ വിധിക്കപ്പെട്ടു.
കാൽപനികതയും ഭക്തിയും ഇഴപിരികാനാവാത്തവിധം കെട്ടുപിണഞ്ഞുകിടക്കുന്ന മഹാഭാരതകഥയിലെ ഏടുകൾ ദ്രൗപദിയുടെ കാഴ്ച്ചപ്പാടിലൂടെ തികച്ചും മാനുഷിക തലത്തിലേക്ക് ഗ്രന്ഥകാരി കൊണ്ടുവന്നിരിക്കുന്നു. ഐതിഹാസിക നായകന്മാർ ചോദ്യം ചെയ്യാനാവാത്തവിധം പൂർണ്ണരെന്ന സങ്കുചിത ചിന്ത ഗ്രന്ഥകാരി വെടിയുമ്പോൾ മനസ്സിൽ കാത്തുസൂക്ഷിച്ച ബിംബങ്ങൾ വികാരവിചാരങ്ങളുള്ള മനുഷ്യരാണെന്ന് നാം മനസ്സിലാക്കുന്നു. അവർ ദൈവങ്ങളായത് ജന്മം കൊണ്ടല്ല മറിച്ചു കർമ്മം കൊണ്ടാണ്. 

അഞ്ചു സതികളിൽ ഒരാളായി ദ്രൗപദിയെ പൂജിച്ചു വരുമ്പോഴും അവരുടെ സ്വഭാവമഹിമയെ പറ്റിയുള്ള ചോദ്യങ്ങൾക്കുള്ള ഉത്തരങ്ങൾ കഥാസന്ദർഭങ്ങൾ ഇഴകീരിപരിശോധിച്ച് ഗ്രന്ഥകാരി ഉത്തരം തേടുന്നു.കാമക്രോധങ്ങൾക്കുമേൽ തീരെ നിയന്ത്രണമില്ലാത്ത കേവലം ശരാശരി മനുഷ്യസ്ത്രീയായി വ്യഘ്യാനിക്കപ്പെടാമായിരുന്ന കഥാപാത്രത്തെ മാതൃത്വത്തിന്റെയും പാതിവ്രത്യത്തിന്റെയും മകുടോദാഹരണമായി ഗ്രന്ഥകാരി ഉയർത്തുകയും അത് സാധൂകരിക്കുകയും ചെയ്യുന്നു. 

ഏറെ വിവാദങ്ങൾക്ക് പാത്രമായ കൃഷ്ണ-കൃഷ്ണൻ ബന്ധവും കഥാകാരി വിശകലനം ചെയ്യുന്നു. അവർ സഖാക്കളാണെന്നും ശരാശരി മനസ്സുകൾക്ക് ഗ്രഹിക്കാനാവുന്നതിനും അപ്പുറം ഗാഡവും ഗൂഡവുമായ ബന്ധമാണെന്നു നാം മനസ്സിലാക്കുന്നു. എങ്ങനെയിരിക്കിലും ദ്രൗപദി ഒരു ഉത്തമ കൃഷ്ണഭ്ക്തയാണെന്നതിൽ തർക്കമില്ലതാനും. പഞ്ചപാണ്ടവന്മാരുടെ വ്യക്തിത്വങ്ങളും ദ്രൗപദിയുടെ വീക്ഷണകോണിലൂടെ നാം കാണുന്നു .

ദ്രൗപദി കടന്നുപോകുന്ന അത്യന്തം ഘോരമായ പീഡനങ്ങളിലൂടെ, സ്ത്രീ, അവൾ ഒരിക്കലും സുരക്ഷിതയല്ലെന്നും അതിനായി ദ്രൗപദി തുടങ്ങിവെച്ച പടയോട്ടം അനുസ്യൂതം നീളുമെന്നും കഥാകാരി ഉദ്ഘോഷിക്കുന്നു. വസ്ത്രാക്ഷേപവേളയിൽ. ദ്യുതസഭയിൽ ദ്രൗപദി ഉന്നയിച്ച ചോദ്യങ്ങൾ ഇന്നും പ്രസക്തമാണ്‌. ചരിത്രത്തിന്റെ ആവർത്തനമെന്ന പോലെ ഇന്നും മഹത്തുക്കളുടെ പക്കൽ അവയ്ക്കൊന്നും കൃത്യമായ ഉത്തരം ഇല്ല.

ദ്രോണർ മൂലമുള്ള അഭിമാനക്ഷതത്തിന് പകരം വീട്ടാൻ ദ്രുപദമാഹാരാജാവ് ദ്രോണാന്തകനായ പുത്രനായി കസ്യപമുനിയുടെ വംശജനായ ഉപയാജനെ പ്രസാദിപ്പിച്ചു. അദ്ദേഹത്തിന്റെ യജ്ഞകുണOത്തിൽനിന്ന് ധൃഷ്ടദ്യുംനനോടോപ്പം ഉദ്ഭവിച്ചവളാണ് യാജ്ഞാസേനിയായ് ദ്രൗപദി. മിന്നൽ പിണർ പോലെയുള്ള കാന്തിയോടുകൂടി ,ശുഭ്രവസ്ത്രധാരിണിയായി,വെള്ളത്താമരയും കൈയിലേന്തി ജനിച്ച ദ്രൗപദി , ഇന്ദ്രിയനിഗ്രഹം ചെയ്ത മഹാതാപസന്മാരെ വരെ സ്തബ്ധരാക്കി. ലോകധർമ്മം പാലിക്കാൻ കൗരവാന്തകയായി ജനിച്ചവളാണ് ദ്രൗപദി . ജനനത്തിനു മുൻപേ പിതാവിന്റെ പ്രതികാരം സഫലമാക്കാൻ ബാധിക്കപെട്ടവൾ. 

ത്രേതായുഗത്തിൽ ധർമ്മസംസ്ഥാപനാർത്ഥo ദുഖവും അപമാനവും സഹിച്ച സ്ത്രീരത്നമായ സീതാദേവിയുടെ ജീവിതം അവളെ ഭയപ്പെടുത്തിയിരുന്നു. എന്നാൽ ധൈര്യപൂർവ്വം തനിക്കു പരീക്ഷണങ്ങളും ,വേദനാജനകമായ അഭിമാനക്ഷതങ്ങളും സഹിക്കാനുള്ള കരുത്ത് നൽകണേ എന്നാണ് അവൾ പ്രാർഥിക്കുന്നത്. ഈ കഥാസന്ദർഭത്തിലൂടെ ധൈര്യത്തിന്റെയും സ്വാഭിമാനതിന്റെയും ഉത്കൃഷ്ട ഉദാഹരണമായി ദ്രൗപദിയെ കണക്കാക്കുന്നതെന്തുകൊണ്ടെന്ന് കഥാകാരി കാണിക്കുന്നുമുണ്ട് .

ഒരു ശരാശരി വനിതയിൽനിന്നു വളരെയേറെ വത്യസ്തയാണ് ദ്രൗപദി. നൃത്യഗീതങ്ങളെക്കാൾ അവൾക്കിഷ്ടം വേദസംവാദങ്ങളാണന്നും, അവ സoഘടിക്കപ്പെട്ടത്‌ അവൾ മൂലമാണെന്നും കഥാകാരി എഴുതുമ്പോൾ വിദുഷിയായ ദ്രൗപദിയെ നാം അടുത്തറിയുന്നു. പരക്കെ വിശ്വസിക്കപ്പെടുന്ന പോലെ ദ്രൗപദി വെറും വികാരജീവിയല്ലെന്നും മറിച്ച് ശാസ്ത്രനിപുണയായ പണ്ധിതയാണന്നും കഥാകാരി കാണിച്ചുതരുന്നു.

കൗരവകുലം മുടിക്കാൻ തുനിഞ്ഞിരുന്ന ദ്രുപദൻ അവളെ വീരാധിവീരനായ കൃഷ്ണനായി ഉഴിഞ്ഞുവെച്ചു. കൃഷ്ണ എന്നു അവൾക്കു വേദവ്യാസൻ നാമകരണം ചെയ്തതോടെ മനോഹരമായ കൃഷ്ണ -കൃഷ്ണൻ ആത്മബന്ധം തുടങ്ങി. എന്നാൽ കൃഷ്ണന്റെ തന്നെ അഭിപ്രായ പ്രകാരം ദ്രുപദൻ അവളെ അർജുനനായി ഉഴിഞ്ഞുവെച്ചു. കൃഷ്ണ-അർജുനന്മാർക്ക് മാത്രം ഭേദിക്കാനാവുന്ന സ്വയംവരവ്യവസ്ഥ തീരുമാനിച്ചു.
എന്നാൽ ഒരു ഘട്ടത്തിൽ സൂതപുത്രനായ കർണൻ അത് ഭേദിക്കുമെന്നായപ്പോൾ ഭയചകിതരായ ക്ഷത്രിയർ കുടുംബമഹിമ പോര എന്നുള്ള കാരണത്താൽ അസാധുവാക്കി. ഈ സംഭവം കർണന്റെ മനസ്സിൽ അടങ്ങാത്ത അഭിമാനക്ഷതത്തിന്റെ ക്ഷോഭം ഉണ്ടാക്കി. ഈ വൈരം തന്നെയാണ് പിന്നീട് ദ്രൗപദി അനുഭവിക്കേണ്ടിവന്ന ഏറ്റവും വലിയ അപമാനമായ വസ്ത്രാക്ഷേപത്തിൽ കലാശിച്ചത്. 

പിന്നീട് ബ്രാഹ്മണനായി വേഷം മാറി വന്ന അർജുനൻ അവളെ വരിക്കുകയും ചെയ്തു. എന്നാൽ കുന്തിയുടെ പിഴവുമൂലം പാണ്ഡവർ അഞ്ചുപേരെയും അവൾക്കു വരിക്കേണ്ടിവന്നു. അർജുനനെ ചെറുപ്പം മുതൽ മനസാ വരിച്ച ദ്രൗപദിക്ക് ഈ വ്യവസ്ഥ അത്യന്തം വേദനാജനകമായിരുന്നു. ഗ്രന്ഥകാരിയുടെ വാക്കുകളിൽ " ഒരു സ്ത്രീ അഞ്ചു ഭർത്താക്കന്മാരെ വരിച്ചതിനു വേറെ ഉദാഹരണമില്ല. സ്ത്രീജാതിയുടെ യശസ്സു ഇത് മൂലം വർദ്ധിക്കുകയില്ല. ഭാവിയിൽ നിന്ദ്യവും കളങ്കിതവും ഗർഹണീയവുമായ വ്യക്തിത്വമുള്ള സ്ത്രീയായി ദ്രൗപദി ചരിത്രത്തിൽ സ്ഥാനം പിടിക്കും . കലിയുഗത്തിൽ, ഒന്നിലേറെ പുരുഷന്മാരുള്ള പിഴച്ച സ്ത്രീകളെ 'ഈ യുഗത്തിലെ ദ്രൗപദി' എന്നു പറഞ്ഞു ആളുകൾ പഴിക്കും."

ആശ്വമേധയാഗത്തിനുശേഷം യുധിഷ്ടിരൻ ചക്രവർത്തിയായതോടുകൂടി ദ്രൗപദി ഇന്ദ്രപ്രസ്ഥത്തിലെ മഹാറാണിയായി . അവരോടുള്ള അടങ്ങാത്ത അസൂയയും ദ്രൗപദിയോടുള്ള കാമാർത്തിയും മൂലം കൌരവർ ഒരു ജടിലതന്ത്രം മെനഞ്ഞു. ശകുനിയുടെ തലയിൽ ഉദിച്ച ഈ കുബുദ്ധി കുരുവംശത്തിന്റെ എക്കലെത്തെയും വലിയ നാണക്കേടിന് തിരിതെളിച്ചു. 

ശകുനി യുധിഷ്ടിരനെ കള്ളച്ചൂതിൽ പരാജയപ്പെടുത്തുകയും സർവ സ്വത്തുക്കളും അപഹരിക്കുകയും ചെയ്തു. പിന്നീടു പഞ്ചപാണ്ഡവരെയും അവരുടെ ധർമപത്നിയായ ദ്രൗപദിയെയും പന്തയത്തിലൂടെ നെടി. രജസ്വലയും ഏകവസ്ത്രധാരിണിയുമായ ദ്രൗപദിയെ ദുശ്ശസനൻ ബാലാൽക്കാരമായി സഭാമാദ്ധ്യത്തിലേക്ക് കൊണ്ടുവന്നു.കാമാർത്തരായ നൂറുകണക്കിന് രാജാക്കന്മാരുടെയും ,നിശ്ചെഷ്ടരായി നിൽകുന്ന ഭർത്താക്കന്മാരുടേയും നടുവിൽ ഊമകളായിപ്പോയ മഹാപണഡിതന്മാരുടെയും നേർക്ക്‌ ദ്രൗപദി ചോദ്യങ്ങൾ ഉന്നയിച്ചു. ഒരു സ്ത്രീക്ക് ലഭിക്കേണ്ട മാന്യതയും നീതിയും ഉറപ്പാക്കേണ്ട കുരുവംശo അവളുടെ ചോദ്യങ്ങൾക്ക് നേരെ മൌനം പാലിച്ചു . കർണൻ അവളുടെ ചോദ്യങ്ങളെ വൈദുഷ്യം പ്രകടിപ്പിക്കാനുള്ള വിദ്യയായി മാത്രം കണ്ടു.ദ്രൗപദിയെ അപമാനിക്കാൻ വെമ്പിനിന്ന കൗരവർ മുട്ടുന്യായങ്ങൾ പറഞ്ഞു എതിർത്ത് നിന്നു. ശബ്ദമുയർത്തിയ വികർണനും ഭീമനും കൗരവർക്കു മാത്രം മനസ്സിലാകുന്ന ധർമ്മത്താൽ അടിച്ചമർത്തപ്പെട്ടു

തീർത്തും നിസ്സഹായയായ ദ്രൗപദി തന്നെ തീർത്തും കൃഷ്ണന്റെ കൈകളിൽ അർപ്പിച്ചു അഭയം തേടി. ഭക്തവത്സലനായ ഭഗവാൻ തന്റെ മുറിവ് വെച്ചു കെട്ടിയതിനുള്ള പ്രതിഭലമായി ദ്രൗപദിക്ക് ഒടുങ്ങാത്ത വസ്ത്രം നൽകി. ദുര്യോധനന്റെ തുട പൊളിക്കുമെന്ന് ഭീമനും ദുശ്ശസനന്റെ മാറ് പിളർന്നെടുത്ത രക്തത്തിൽ അഭിഷേകം ചെയ്യാതെ അഴിഞ്ഞുലഞ്ഞ തലമുടി കേട്ടുകയില്ലെന്നു ദ്രൗപദിയും പ്രതിജ്ഞയെടുത്തു.

ശേഷം അനുഷ്ടിക്കെണ്ടിവന്ന വനവാസ വേളയിലും ദ്രൗപദിക്ക് അത്യന്തം ഘോരമായ അപമാനം സഹിക്കേണ്ടിവന്നു. ദുശ്ശളയുടെ ഭർത്താവായ ജയദ്രഥനാൽ അപഹരിക്കപ്പെടുകയും കീചകനാൽ അപമാനിക്കപ്പെടുകയും ചെയ്തു . 
ഭാരതകഥയിലാകെ ഇത്രയും പീഡിപ്പിക്കപ്പെട്ട ഒരു വനിതയില്ല . എന്നാൽ പരിതഃസ്ഥിതികളുടെ നടുവിലും ധൈര്യം വെടിയാതെ ദ്രൗപദി നിലകൊണ്ടു . പ്രതികാരേച്ഛയിലൂടെ ദുഷ്ടന്മാരുടെ സർവനാശത്തിനു വഴിയൊരുക്കുകയും ചെയ്തു.ദ്രൗപദി സംരക്ഷിച്ചത് സ്വന്തം മാനം മാത്രമല്ല ,മറിച്ചു ഭാരതസ്ത്രീകളുടെ അവകാശങ്ങൾ കൂടിയാണ്.

നോവലിന്റെ ഏറ്റവും വലിയ മേന്മകളിലൊന്ന് തീർത്തും അവ്യക്തമായ ഈ ബന്ധത്തിന്റെ വിശകലനമാണ. കൃഷ്ണൻ ഒരേ സമയം കൃഷ്ണയുടെ ഭഗവാനും സഖാവും ആകുന്ന മായാവസ്ഥ. കൃഷ്ണന്റെ സാമീപ്യവും സഹായവും ഇല്ലാതെ യാജ്ഞാസേനിയായ ദ്രൌപദി വാടിക്കരിഞ്ഞുപോകുമായിരുന്നു. ലോക ഇതിഹാസങ്ങളിൽ അനാദൃശ്യമായ കാവ്യകല്പനയാണ് വ്യാസൻ വ്യഘ്യനിച്ച ബന്ധത്തിൽ ഉൾപ്പെട്ടിരിക്കുന്നത്. പരസ്പര പൂരകങ്ങളും ഒറ്റക്കു നിലനിൽക്കാനാവാത്തതുമായ രണ്ടു കഥാപാത്രങ്ങളാണ് ഇവ രണ്ടും. ദ്രൗപദി -അർജുന ബന്ധത്തിന്റെ ദൃഡത കൂട്ടുന്നതുപോലും രണ്ടുപേർക്കും കൃഷ്ണനോടുള്ള സൌഹാർദ്ധവും സീമകളില്ലാത്ത ഭക്തിയുമാണ്. 

നോവലിൽ കൃഷ്ണൻ പറയുന്നുണ്ട് "നോക്കൂ, എന്നെ സന്താനമോ , അതിഥിയോ ഈശ്വരനോ ആയി കാണരുത്. ഞാൻ നിങ്ങളുടെ സഖാവാണ് . നിങ്ങൾ എന്റെ സഖിയും . മനുഷ്യർ തമ്മിലുള്ള മറ്റെല്ലാ ബന്ധങ്ങലളെക്കാളും ഉപരിയാണ് ഈ ബന്ധം. ഈ ബന്ധത്തിന് പേര് നല്കാൻ മനുഷ്യന്റെ ജ്ഞാനത്തിനു കഴിവില്ല. ഇതിലാണ് എനിക്ക് ആനന്ദം".

മറ്റൊരവസരത്തിൽ ദ്രൗപദി "ആ നിമിഷത്തിൽ ഞാൻ രണ്ടു ഭാഗമായി പിരിഞ്ഞു. എന്റെ ദേഹാതീതമായ സൂക്ഷ്മസത്ത നീലജ്യോതിർമയസത്തയിൽ ലയിച്ചുചേർന്നു. എന്റെ അപരാംശo ലൌകിക സുഖഭോഗങ്ങളും ആശയാഭിലാഷങ്ങളും നിറഞ്ഞ സ്വയംവരോദ്യുക്തയായ ദ്രൌപദിയുടെ ദേഹമായി പാഞ്ചാല ദേശത്തെ രാജകൊട്ടാരത്തിൽ അർജുനനെ പ്രതീക്ഷിച്ചിരുന്നു".

മഥുരാപുരിയിൽനിന്നു കൃഷ്ണന്റെ മരണവാർത്ത കേട്ട ദ്രൌപദിയുടെ പ്രതികരണം ഗ്രന്ഥകാരി ഇങ്ങനെ എഴുതുന്നു "എന്റെ തലയിൽ ആകാശം ഇടിഞ്ഞുവീണു. കാൽക്കീഴിൽനിന്നു ഭൂമി ഒലിച്ചുപോയി". കൃഷ്ണന്റെ മരണത്തോടുള്ള ദ്വാപരയുഗത്തിന്റെ അന്ത്യപാദത്തിൽ പഞ്ചപാണ്ഡവരുടെയും ദ്രൗപദി യുടെയും സർവശക്തിയും നശിച്ചു. അവർ സ്വർഗാരോഹണത്തിനു തയ്യാറെടുത്തു. 

ഉടലോടെ സ്വർഗത്തിൽ പോകുന്നതിനുള്ള പദയാത്രയിൽ ഹിമാലയത്തിലെ സ്വർണ്ണരേണുവിൽ കാൽ വഴുതിവീണ ദ്രൗപദി എഴുതുന്ന കത്താണ് നോവലിന് ആധാരം. എന്നാൽ അവളെ തിരിഞ്ഞുനോക്കാതെ അഞ്ചു ഭർത്താക്കന്മാരും മുന്നേറി. ദ്രൗപദി വീണു എന്നുള്ള ഭീമന്റെ വാക്കുകൾക്കുള്ള മറുപടിയായി യുധിഷ്ടിരൻ അവളുടെ പാപം അർജുനനോടുള്ള ഇഷ്ടക്കൂടുതലാണെന്നും ആ പാപഭാരമാണ് അവളെ വീഴ്ത്തിയതെന്നും പറഞ്ഞു . മരണവക്ത്രത്തിൽ പെട്ട ദ്രൗപദി തന്റെ പ്രാണനെക്കാളെറെ സ്നേഹിച്ച ഭർത്താക്കന്മാരുടെ ഉപേക്ഷയിൽ വേദനിച്ചു തന്റെ എക്കാലത്തെയും സഖാവായ കൃഷ്ണന്റെ മുൻപിൽ സർവ പാപവും ഏറ്റു പറയുന്നു. വിവശയായ ദ്രൗപദി കൃഷ്ണനോട് ഭിക്ഷ ചോദിക്കുന്നു.


എന്നാൽ ദ്രൗപദി യുടെ അപൂർണമായ ജീവിതം പോലെ അവളുടെ അവസാന ആഗ്രഹങ്ങൾ ഇന്നും നിറവേറപ്പെടാതെ നിലനിൽക്കുന്നു. സ്ത്രീകൾ അപമാനിക്കപ്പെടുന്നു,മഹായുദ്ധങ്ങൾ തുടരുന്നു ,ഭൂമി ഭാഗിക്കപ്പെടുന്നു. എന്നാൽ ഇതു ഭീകരാവസ്ഥയും തരണം ചെയ്യാനുള്ള മനുഷ്യശക്തിയുടെ പ്രതീകമായി ദ്രൗപദി എന്നെന്നും നിലകൊള്ളും.



</doc>
<doc id="296282" url="https://ml.wikipedia.org/wiki?curid=296282" title="മിഗ്വേൽ ഹെർണാണ്ടസ്">
മിഗ്വേൽ ഹെർണാണ്ടസ്

സ്പാനിഷ് കവിയും , സ്പാനിഷ് ആഭ്യന്തരയുദ്ധകാലത്തെ കവികളുടേയും കലാകാരന്മാരുടെയും കൂട്ടായ്മയായിരുന്ന "ജെനറേഷൻ 36" ന്റെ പ്രധാന പ്രവർത്തകനുമായിരുന്നു മിഗ്വേൽ ഹെർണാണ്ടസ് (30 ഒക്ടോ: 1910 – 28 മാർച്ച് 1942).

വലേൻഷ്യയിൽ ഒരു ദരിദ്രകുടുംബത്തിൽ പിറന്ന മിഗ്വേൽ ആട്ടിടയനായി ആണ് തന്റെ ബാല്യകാലം കഴിച്ചുകൂട്ടിയത്. സ്വയം പാഠങ്ങൾ അഭ്യസിച്ചും, ജസ്യൂട്ട് പാതിരിമാർ നടത്തിവന്നിരുന്ന വിദ്യാലയങ്ങളിൽ ചേർന്നുമാണ് പഠനകാലം ചിലവഴിച്ചത്.
പിൽക്കാലത്ത് സ്പാനിഷ് കവികളുടെ കൃതികളിൽ ആകൃഷ്ടനായ ഹെർണാണ്ടസിനെ അത്തരം കൃതികളിലെ ഭാവനാസൗന്ദര്യം അതിശയിപ്പിയ്ക്കുകയുണ്ടായി. സുഹൃത്തായ റമോൺ സിയെ ആണ് സാഹിത്യലോകത്തിലേയ്ക്ക് മിഗ്വേലിനെ ആകർഷിച്ചത്.
ഇരുപത്തിമൂന്നാമത്തെ വയസ്സിൽ ആദ്യകൃതി പ്രസിദ്ധീകരിയ്ക്കപ്പെടുകയുണ്ടായി. സ്വാതന്ത്ര്യ സമരത്തിൽ റിപ്പബ്ലിക്കൻ ശക്തികളോടു ചേർന്നു പ്രവർത്തിച്ച ഹെർണാണ്ടസിനു പട്ടാള മേധാവി ആയിരുന്ന ഫ്രാൻസിസ്കോ ഫ്രാങ്കോയുടെ ശത്രുത പിടിച്ചുപറ്റേണ്ടിവന്നു. ഫാസിസ്റ്റ് ഭരണകൂടം ഹെർണാണ്ടസിനു വധശിക്ഷ വിധിയ്ക്കുകയും പിന്നീട് അത് മുപ്പതുവർഷത്തെ തടവായി കുറയ്ക്കുകയും ചെയ്തു. ദീർഘകാലത്തെ തടവുജീവിതത്തിനു ഒടുവിൽ തടവറയിൽ വച്ച് ക്ഷയരോഗബാധിതനായി അദ്ദേഹം മരണപ്പെട്ടു.


</doc>
<doc id="296290" url="https://ml.wikipedia.org/wiki?curid=296290" title="ഭാഷാവിലാസം (വിശേഷാൽ പ്രതി)">
ഭാഷാവിലാസം (വിശേഷാൽ പ്രതി)

കവനകൗമുദിയുടെ അനുബന്ധം ആയിട്ടാണ് മലയാളഭാഷയിലെ ആദ്യത്തെ വിശേഷാൽപ്രതി എന്നു വിശേഷിപ്പിയ്ക്കപ്പെടുന്ന ഭാഷാവിലാസംപ്രസിദ്ധീകരിയ്ക്കപ്പെട്ടത്. കവികുലഗുരു പി.വി. കൃഷ്ണവാര്യരുടെ പത്രാധിപത്യത്തിലാണ് ഈ മാസിക പുറത്തിറങ്ങിയത്. 
കൊല്ലവർഷം 1089 മിഥുനമാസത്തിലാണ് (1914) ഇതു പുറത്തിറങ്ങിയത്. വില ഒരു രൂപയായി നിജപ്പെടുത്തിയിരുന്നു.

എ.ആർ. രാജരാജവർമ്മ, കെ.എം.പണിക്കർ, ഉള്ളൂർ,വള്ളത്തോൾ,കുട്ടികൃഷ്ണമാരാർ,കുറ്റിപ്പുഴ,കുട്ടമത്ത്,കെ.പി.കറുപ്പൻ,കൊട്ടാരത്തിൽ ശങ്കുണ്ണി,പി.ജി. രാമയ്യൻ തുടങ്ങി അക്കാലത്തെ പ്രമുഖ എഴുത്തുകാർ ഈ മാസികയുമായി സഹകരിച്ചിരുന്നു.


</doc>
<doc id="296333" url="https://ml.wikipedia.org/wiki?curid=296333" title="കോടിവസ്ത്രം">
കോടിവസ്ത്രം

നെയ്തെടുത്തശേഷം നനക്കുകയോ അലക്കുകയോ ചെയ്തിട്ടില്ലാത്തതോ, മറ്റേതെങ്കിലും കാരണംകൊണ്ട് ജലസമ്പർക്കത്തിനിടയാകാത്തതോ ആയ പുത്തൻ വസ്ത്രത്തെ കോടിവസ്ത്രം എന്നു പറയുന്നു. വിശേഷവേളകളിൽ ശരീരത്തിൽ കോടിവസ്ത്രം ധരിക്കുന്നത് ശുഭകരമായി കണക്കാക്കപ്പെടുന്നു. മന്ത്രകോടി, ഓണക്കോടി എന്നിവ ഉദാഹരണങ്ങൾ.

ഹൈന്ദവാചാരപ്രകാരം മൃതശരീരം ദഹിപ്പിക്കാനെടുക്കുന്നത് ഒരു കോടിവസ്ത്രത്തിൽ പൊതിഞ്ഞാണ്.


</doc>
<doc id="296335" url="https://ml.wikipedia.org/wiki?curid=296335" title="കോർതലൈയാർ">
കോർതലൈയാർ

ആന്ധ്രാപ്രദേശിലെ നഗരിമലയിൽ ഉത്ഭവിച്ച് തമിഴ്നാട്ടിലൂടെ തെക്കു കിഴക്കോട്ടും പിന്നീട് കിഴക്കോട്ടും ഒഴുകിനീങ്ങുന്ന നദിയാണ് കോർതലൈയാർ .എണ്ണൂർ എന്ന സ്ഥലത്തുവച്ച് ഈ നദി ബംഗാൾ ഉൾക്കടലിൽ പതിയ്ക്കുന്നു.
ചെന്നൈ നഗരം കുടിവെള്ളത്തിനു വേണ്ടി പ്രധാനമായും കോർതലൈയാറിനെയാണ് ആശ്രയിയ്ക്കുന്നത്. വടക്കുകിഴക്കൻ കാലവർഷംആണ് ഈ നദിയെ കൂടുതൽ ജലഭരിതമാക്കുന്നത്.
നഗരത്തിലെ ജലസംഭരണികൾക്കു ജലം നൽകാനായി താമരപക്കം എന്ന സ്ഥലത്ത് ഒരു വിയർ സ്ഥാപിയ്ക്കപ്പെട്ടിട്ടുണ്ട്. 70.8 ദശലക്ഷം ക്യു.മീറ്റർ സംഭരണശേഷിയുള്ള "സത്യമൂർത്തിസാഗർ" എന്ന ജലാശയവും ഈ നദിയിൽ ഉണ്ട്.
131 കി.മീ നീളമുള്ള ഈ നദിയിലൂടെ ശരാശരി 350 ദശലക്ഷം ക്യു.മീ. ജലം പ്രതിവർഷം പ്രവഹിയ്ക്കുന്നു.


</doc>
<doc id="296337" url="https://ml.wikipedia.org/wiki?curid=296337" title="കമല (നദി)">
കമല (നദി)

നേപ്പാളിലെ സിന്ധൂലി ജില്ലയിൽപ്പെടുന്ന ഛുരിയാ മലനിരകളിൽ ഉത്ഭവിച്ച് ഇന്ത്യയിൽ പ്രവേശിച്ച് കോസി നദിയിൽ ചേരുന്ന നദിയാണ് കമല
തെക്കുദിശയിലേയ്ക്ക് ഒഴുകി ചിസാപാനി, ചൗഹത് എന്നീ സ്ഥലങ്ങളിൽ കൂടികടന്ന് ഇന്ത്യയിലെത്തുന്നു. ബിഹാറിലെ മധുബനി എന്ന സ്ഥലത്തുവച്ചാണ് ഭാരതത്തിലേയ്ക്കു കടക്കുന്നത്.
ടാവോ,ബൈജ്നാഥ് ഖോല,മൈനാവതി, ധൗരി, സോനി,ബലൻ,ത്രിശൂല,ചാദാഹാ.

30 മെഗാ വാട്ട് വൈദ്യുതി ഉത്പാദിപ്പിയ്ക്കുന്നതിനു സിരാഹയിലും ധനുശയിലും അണക്കെട്ടുകൾ നിർമ്മിയ്ക്കപ്പെട്ടിട്ടുണ്ട്.


</doc>
<doc id="296338" url="https://ml.wikipedia.org/wiki?curid=296338" title="യാചനായാത്ര, 1931">
യാചനായാത്ര, 1931

നവോത്ഥാനകാലത്ത് സാമൂഹിക പരിഷ്ക്കരണത്തിനു വേണ്ടി നടന്ന പരിപാടികളിൽ സവിശേഷ സ്ഥാനമുള്ള ഒരു സംഭവമാണ് വി.ടി ഭട്ടതിരിപ്പാടിന്റെ നേതൃത്വത്തിൽ നടന്ന യാചനായാത്ര. 1931 മാർച്ച് 13 ന് തൃശ്ശൂരിൽ നിന്നും ആരംഭിച്ച് മെയ് 12 ന് കാസർഗോഡ് ചന്ദ്രഗിരി കാഞ്ഞിരോട്ടു പുഴക്കരയിൽ അവസാനിച്ചു. നമ്പൂതിരി സമുദായത്തിനുള്ളിൽ നവീന വിദ്യാഭ്യാസം, അന്തർജ്ജനങ്ങളുടെ നരകമോചനം, അപ്‌ഫൻമാരുടെ സ്വതന്ത്ര പുരുഷ ജീവിതം എന്നിവ നേടിയെടുക്കുകയായിരുന്നു യാത്രയുടെ ലക്ഷ്യം.

1931 മാർച്ച് 13 തൃശ്ശൂർ സെൻട്രൽ ബാങ്കിന് മുന്നിൽ നിന്നാരംഭം. പേരാമംഗലം, കിരാലൂർ, വടക്കാഞ്ചേരി, പാഞ്ഞാൾ, പാത്രമംഗലം,മരത്തങ്കോട്, മായന്നൂർ, ചുനങ്ങാട്, പാലപ്പുറം, ചാത്തന്നൂർ, പെരിങ്ങോട, കുമ്പിട, നങ്ങാല, കളപ്പാറ, വാടാനംകുറിശ്ശി, കാരക്കാട്, മുണ്ടമുക, ദേശമംഗലം, ലക്കിടി, തിരുവില്വാമല, പുലാമന്തോൾ, അങ്ങാടിപ്പുറം, വാമപുരം, പെരിന്തൽമണ്ണ, ഏലംകുളം, മലപ്പുറം-മഞ്ചേരി, വണ്ടൂർ, അലഴി, മംഗലശ്ശേരി, കരിക്കാട്, മുക്കറ, ചാലിയാർ തീരം, കാരശ്ശേരി, ചാത്തമംഗലം, പാതിരശ്ശേരി, കുഴത്തോട്, കണ്ണിപ്പറമ്പ് പറക്കുന്നം, ഏരിഞ്ഞിപ്പറമ്പ് കല്പകശ്ശേരി,കുറ്റിക്കാട്ടൂർ,നെല്ലിയോട്,മുടവൻപുറ, കുന്തിലക്കടവ്, അന്നശ്ശേർ, പുത്തൂർക്കടവ്, മയ്യന്നൂർ, കടത്തനാട്,കണ്ണമ്പള്ളി,പുല്ലഞ്ചേരി, മട്ടന്നൂർ,ചിറക്കൽ, മയ്യിൽ,തളിപ്പറമ്പ്, പുടയൂർ ,മൂത്തേടത്ത്മല്ലിശ്ശേരി, വാരണങ്കോട്, മാടായ, കൈതപ്പുറ, മാതമംഗലം, താരമംഗലം, മരങ്ങാട്, നീലേശ്വരം, കിഴക്കുംകോട്ട, രാവണീശ്വരം, കൊട്ടിക്കലം, ചന്ദ്രഗിരി, കാഞ്ഞിരോട് പുഴ കേരളാതിർത്തിയിൽ നമ്പൂതിരി യുവജന സഭയുടെ പതാക നാട്ടി.

വി.ടി. ഭട്ടതിരിപ്പാട്, പാണ്ഡം വാസുദേവൻ നമ്പൂതിരി, പ്രേംജി, എം.ആർ.ബി, മുത്തിരിങ്ങോട് ഭവത്രാതൻ നമ്പൂതിരി, ഇ.എം.എസ്,സി.കെ നമ്പൂതിരി,കുറുമുൻകൃഷ്ണൻ ഭട്ടതിരിപ്പാട്,പള്ളം കൃഷ്ണൻനമ്പൂതിരി,പാലുള്ളി നമ്പൂതിരി,നരിക്കാട്ടിരി പരമേശ്വരൻ നമ്പൂതിരി,നരിക്കാട്ടിരി വാമനൻ നമ്പൂതിരി,മാടമ്പ് നാരായണൻ നമ്പൂതിരി,മോഴികുന്നം ബ്രഹ്മദത്തൻ നമ്പൂതിരി,ഒ.എം.സി നാരായണൻ നമ്പൂതിരി,കുമ്മിണി പരമേശ്വരൻ നമ്പൂതിരി,ഇ.വി നാരായണൻ നമ്പൂതിരി,പി.എസ് കേശവൻ നമ്പൂതിരി,മരങ്ങോട് ഈശ്വരൻ നമ്പൂതിരി,പൊറയന്നൂർ ദിവാകരൻ നമ്പൂതിരി,കുത്തുമ്പള്ളി നാരായണൻ നമ്പൂതിരി,അനന്തകൃഷ്ണയ്യർ,പാറനാട് വിഷ്ണു നമ്പൂതിരി,പി.നേത്രൻ ഭട്ടതിരിപ്പാട്,വേത്രക്കാട്ട് ശങ്കരനാരായണൻ നമ്പൂതിരി,തോട്ടുപുറ്റ പരമേശ്വരൻ നമ്പൂതിരി,പി.കെ.പി നമ്പൂതിരി പേരുവിവരം പൂർണ്ണമല്ല


</doc>
<doc id="296356" url="https://ml.wikipedia.org/wiki?curid=296356" title="ബുക്ക് വാല്യൂ">
ബുക്ക് വാല്യൂ

ഒരു കമ്പനിയുടെ സാമ്പത്തിക സാഹചര്യങ്ങളുമായി ബന്ധപ്പെട്ട ഒരു സംജ്ഞയാണ് ബുക്ക് വാല്യൂ.കമ്പനിയുടെ സ്വയാർജ്ജിത മൂലധനത്തെ തുല്യമായി വിഭജിച്ചു നൽകുകയാണെങ്കിൽ പ്രതി ഓഹരിയ്ക്കു ലഭിയ്ക്കുന്ന മൂല്യത്തെയാണ് ഇതു കൊണ്ട് ഉദ്ദേശിയ്ക്കുന്നത്.
സ്ഥാപനത്തിന്റെ കരുതൽ ശേഖരം, ഓഹരിമൂലധനം എന്നിവയുടെ ആകെത്തുകയെ ഓഹരികളുടെ എണ്ണം കൊണ്ടു ഹരിച്ചാൽ ബുക്ക് വാല്യൂ കണ്ടെത്താം.
ചിലരാജ്യങ്ങളിൽ ബുക്ക് വാല്യൂവിനെ "നെറ്റ് അസറ്റ് വാല്യൂ" എന്നും "നെറ്റ് ബുക്ക് വാല്യൂ" എന്നും വിശേഷിപ്പിയ്ക്കാറുണ്ട്.


</doc>
<doc id="296357" url="https://ml.wikipedia.org/wiki?curid=296357" title="ജെറ്റ് പ്രവാഹം">
ജെറ്റ് പ്രവാഹം

ചില ഗ്രഹങ്ങളിലെ അന്തരീക്ഷത്തിൽ രൂപപ്പെടുന്ന കാറ്റിന്റെ വേഗത്തിലുള്ള സഞ്ചാരമാണ് ജെറ്റ് പ്രവാഹം എന്ന പേരിൽ അറിയപ്പെടുന്നത്. ജെറ്റ് പ്രവാഹങ്ങൾ പൊതുവെ നേർത്ത പ്രവാഹങ്ങൾ ആയി അന്തരീക്ഷത്തിന്റെ ട്രൊപൊപൗസ്(ട്രൊപൊസ്ഫിയരിനും സ്ട്രാടൊസ്ഫിയറിനും ഇടയിൽ) പാളിയിൽ ആണു കണ്ടു വരാറു. ഭൂമിയുടെ കറക്കവും സൂര്യപ്രകാശം കൊണ്ടുള്ള അന്തരീക്ഷതാപനവും ആണ് ജെറ്റ് സ്ട്രീമുകല്ക്ക് പിന്നിലുള്ള പ്രധാന കാരണം.


</doc>
<doc id="296371" url="https://ml.wikipedia.org/wiki?curid=296371" title="വുൾഫ് ചിൽഡ്രൻ">
വുൾഫ് ചിൽഡ്രൻ

2012 ൽ പുറത്തിറങ്ങിയ ജാപ്പനീസ് അനിമേഷൻ ചലച്ചിത്രമാണ് വുൾഫ് ചിൽഡ്രൻ. ഇതിന്റെ സംവിധാനം നിർവഹിച്ചിരിക്കുന്നത് മമൊറു ഹോസോഡാ ആണ്.

ചെന്നായ മനുഷ്യൻ ആയ പിതാവിന്റെ മരണശേഷം തന്റെ രണ്ടു കുട്ടികളെ വളർത്തുന്ന ഒരു അമ്മയുടെ കഥ ആണ് ഇത് .


</doc>
<doc id="296412" url="https://ml.wikipedia.org/wiki?curid=296412" title="എൻ.എം. പൈലി">
എൻ.എം. പൈലി

വിദ്യാഭ്യാസ വിചക്ഷണനും പാർലമെന്റേറിയനുമായിരുന്ന എൻ.എം. പൈലി എറണാകുളത്തെ വൈപ്പിനിൽ ആണ് ജനിച്ചത്. (1891-1987). നിയമ ബിരുദധാരിയായിരുന്ന പൈലി എറണാകുളത്ത് സെന്റ് ആൽബർട്ട്സ് കോളേജ് സ്ഥാപിയ്ക്കപ്പെട്ടപ്പോൾ അതിന്റെ പ്രിൻസിപ്പലായി ചുമതലയേൽക്കുകയുണ്ടായി.
1938 മുതൽ 1952 വരെ കൊച്ചി നിയമസഭാ അംഗമായിരുന്നു എൻ.എം. പൈലി. 1948 ൽ കൊച്ചി നിയമസഭയുടെ തെരഞ്ഞെടുക്കപ്പെടുന്ന ആദ്യത്തെ സ്പീക്കറുമായിരുന്നു. തിരു-കൊച്ചി സംയോജനത്തെത്തുടർന്നു സി. കേശവൻ മന്ത്രിസഭയിൽ വിദ്യാഭ്യാസ മന്ത്രിയുമായി.

മദ്രാസ് ,അണ്ണാമലൈ,കൊച്ചി, കേരള, സർവ്വകലാശാലകളിൽ സെനറ്റ്, സിൻഡിക്കേറ്റ് അംഗമായിരുന്നു.


</doc>
<doc id="296416" url="https://ml.wikipedia.org/wiki?curid=296416" title="മുതലക്കോടം">
മുതലക്കോടം

ഇടുക്കി ജില്ലയിലെ ഏക മുനിസിപ്പാലിറ്റിയായ തൊടുപുഴയുടെ കിഴക്കുഭാഗത്തുള്ള ഒരു ചെറു പട്ടണമാണ് മുതലക്കോടം. 

പ്രസിദ്ധമായ മുതലക്കോടം മുത്തപ്പന്റെ പള്ളി ഇവിടെയാണ്‌ സ്ഥിതി ചെയ്യുന്നത്. സെന്റ് ജോർജ്ജ് ഫെറോനാ പള്ളി, മുതലക്കോടം ആണ് മുത്തപ്പന്റെ പള്ളി എന്നറിയപ്പെടുന്നത്. തൊടുപുഴയിൽ നിന്നും ഉടുമ്പന്നൂർ - ചീനിക്കുഴി വഴി ഇടുക്കിയിലേക്കുള്ള ഒരു പാത മുതലക്കോടം ടൗണിലൂടെയാണ് കടന്നു പോകുന്നത്. ആതുര ശുശ്രൂഷാ രംഗത്ത് ഹോളീ ഫാമിലി ഹോസ്പിറ്റൽ ഇവിടെ സ്ഥിതി ചെയ്യുന്നു. വിനോദസഞ്ചാര കേന്ദ്രമായ തൊമ്മൻകുത്തിലേക്കുള്ള ഒരു പാത ഇതിലൂടെയാണ് കടന്നുപോകുന്നത്. മുതലക്കോടത്തെ പ്രശസ്ത സ്ക്കൂളുകളിലൊന്നായ സേക്രട്ട് ഹാർട്ട്സ് ഗേൾസ് ഹൈസ്ക്കൂൾ ഇവിടെയാണ് സ്ഥിതിചെയ്യുന്നത്. ഇവിടെ തന്നെയാണ് പ്രസിദ്ധമായ വി. ഗീവർഗ്ഗിസ് പുണ്യാളന്റെ ഫൊറോന.

ജയ്‌ഹിന്ദ്‌ ലൈബ്രറി എന്ന ഒരു വായനശാല മുതലക്കോടത്ത് സ്ഥിതി ചെയ്യുന്നു. 2013-ൽ മികച്ച ലൈബ്രറിയ്ക്കുള്ള ഐ.വി. ദാസ്‌ പുരസ്‌കാരം ഈ ലൈബ്രറിയ്ക്ക് ലഭിച്ചു. 1947-ലാണ് ഇത് പ്രവർത്തനമാരംഭിച്ചത്.


</doc>
<doc id="296419" url="https://ml.wikipedia.org/wiki?curid=296419" title="ജയ്‌ഹിന്ദ്‌ ലൈബ്രറി, മുതലക്കോടം">
ജയ്‌ഹിന്ദ്‌ ലൈബ്രറി, മുതലക്കോടം

ഇടുക്കി ജില്ലയിലെ മുതലക്കോടത്ത് സ്ഥിതി ചെയ്യുന്ന ഒരു ലൈബ്രറിയാണ് ജയ്‌ഹിന്ദ് ലൈബ്രറി. 1947-ലാണ് ലൈബ്രറി പ്രവർത്തനമാരംഭിച്ചത്. 2013 - ൽ സംസ്‌ഥാനത്തെ മികച്ച ലൈബ്രറിക്കുള്ള ഐ.വി. ദാസ്‌ പുരസ്‌കാരം ഈ ലൈബ്രറിയ്ക്ക് ലഭിച്ചു. കൂടാതെ സംസ്ഥാനത്തെ മികച്ച ലൈബ്രറിക്കുള്ള സമാധാനം പരമേശ്വരൻ സ്മാരക പുരസ്കാരം , ജില്ലയിലെയും താലുക്കിലെയും മികച്ച ലൈബ്രറിക്കുള്ള പുരസ്കാരം എന്നിവയും ജയ്‌ഹിന്ദിനു ലഭിച്ചിട്ടുണ്ട്‌. മുപ്പതിനായിരത്തോളം പുസ്തകങ്ങളും ആയിരത്തിലധികം അംഗങ്ങളുമാണ് ലൈബ്രറിയ്ക്കുള്ളത്.

സ്വാതന്ത്ര്യ സമര സേനാനി തുറക്കൽ ഉലഹന്നാൻെറ നേതൃത്വത്തിൽ 1947-ലാണ് ലൈബ്രറി പ്രവർത്തനം ആരംഭിച്ചത്. കുന്നത്ത് ഒരു വാടക കെട്ടിടത്തിലാണ് ലൈബ്രറി ആദ്യം പ്രവർത്തിച്ചിരുന്നത്. 1955-ൽ കുന്നത്തുനിന്നും മുതലക്കോടത്തേക്ക് പ്രവർത്തനം മാറ്റി. ഇക്കാലയളവിൽ നിരവധി തവണ ലൈബ്രറി പ്രവർത്തനം നിർത്തിവച്ചിരുന്നു. 1986-ലാണ് ഇപ്പോൾ സ്ഥിതി ചെയ്യുന്ന സ്ഥലത്ത് സ്വന്തം കെട്ടിടത്തിൽ പ്രവർത്തനം ആരംഭിച്ചത്. കെ.പി. മാത്യു കളപ്പുരയുടെ നേതൃത്വത്തിലായിരുന്നു പുതിയ കെട്ടിടത്തിന്റെ നിർമ്മാണ പ്രവർത്തനങ്ങൾ നടന്നത്. തുടർന്ന് 1990 മുതൽ ആറുവർഷക്കാലം ലൈബ്രറി അടച്ചിട്ടു. 1996-ലാണ് പിന്നീട് തുറന്നു പ്രവർത്തിക്കുന്നത്.

വർഷത്തിൽ രണ്ട് പ്രാവശ്യം ‘വിജ്ഞാനശാഖ’ എന്ന മാസിക പ്രസിദ്ധീകരിക്കുന്നുണ്ട്. ലൈബ്രറിയുടെ കലാകാരന്മാരെ മാത്രം ഉൾപ്പെടുത്തി രണ്ട് ടെലിഫിലിമുകൾ പുറത്തിറക്കിയിട്ടുണ്ട്. "നമ്മൾ കൊയ്യും വയലെല്ലാം, ഒരു പകൽ കിനാവിന്റെ പൊരുൾ" എന്നിവയാണ് ടെലിഫിലിമുകൾ. കൂടാതെ "വെണ്ണിലാവായ്‌" എന്ന സംഗീത ശില്പവും സംഘടിപ്പിച്ചിട്ടുണ്ട്.

ബാലവേദി, വനിതാവേദി, വനിതാപുസ്‌തകവിതരണ പദ്ധതി, കരിയർ ഗൈഡൻസ്‌ സെന്റർ എന്നിവയും ലൈബ്രറിയ്ക്ക് കീഴിൽ പ്രവർത്തിക്കുന്നു. മാസം തോറും ആനുകാലിക പ്രസക്തിയുള്ള വിഷയങ്ങളെ ആസ്പദമാക്കി സെമിനാറുകളും സംവാദവും സംഘടിപ്പിക്കുന്നു. രക്തവിതരണ സേന, മഴക്കാല രോഗപ്രതിരോധ മരുന്ന് വിതരണം, ഹൃദ്രോഗ നിർണയ ക്യാമ്പുകൾ എന്നിവ സംഘടിപ്പിക്കാറുണ്ട്. നെല്ല്, കപ്പ, ജൈവപച്ചക്കറി കൃഷി തുടങ്ങിയവയും ലൈബ്രറിയ്ക്കുണ്ട്. അതോടൊപ്പം 10 പുരുഷ-വനിതാ സ്വാശ്രയ സംഘങ്ങളും ഇതിന്റെ കീഴിൽ പ്രവർത്തിക്കുന്നു.

ജില്ലയിലെയും താലുക്കിലെയും മികച്ച ലൈബ്രറിക്കുള്ള പുരസ്‌കാരം ലഭിച്ചിട്ടുണ്ട്.


</doc>
<doc id="296475" url="https://ml.wikipedia.org/wiki?curid=296475" title="പണ്ഡിറ്റ് ഗോപാലൻനായർ">
പണ്ഡിറ്റ് ഗോപാലൻനായർ

ബഹുഭാഷാ പണ്ഡിതനും എഴുത്തുകാരനുമായിരുന്ന പണ്ഡിറ്റ് ഗോപാലൻനായർ പാലക്കാട് ജില്ലയിലെ കൊല്ലങ്കോട്ട് ആണ് ജനിച്ചത്..പുരാണങ്ങളിലും ഉപനിഷത്തുക്കളിലും അഗാധപരിജ്ഞാനം ഉണ്ടായിരുന്ന ഗോപാലൻ നായർക്ക് കൊച്ചിരാജാവിൽ നിന്നു "സാഹിത്യകുശലൻ" ബഹുമതി നൽകപ്പെട്ടിരുന്നു.


</doc>
<doc id="296485" url="https://ml.wikipedia.org/wiki?curid=296485" title="സെന്റ് ജോർജ്ജ് ഫെറോനാ പള്ളി, മുതലക്കോടം">
സെന്റ് ജോർജ്ജ് ഫെറോനാ പള്ളി, മുതലക്കോടം

ഇടുക്കി ജില്ലയിലെ മുതലക്കോടം എന്ന സ്ഥലത്ത് സ്ഥിതി ചെയ്യുന്ന വിശുദ്ധ ഗിവർഗ്ഗീസിന്റെ നാമധേയത്തിലുള്ള പള്ളിയാണ് സെന്റ് ജോർജ്ജ് ഫെറോനാ പള്ളി. മുത്തപ്പന്റെ പള്ളി എന്നും ഇതറിയപ്പെടുന്നു. 

മുതലക്കോടം പള്ളി എഡി 1312ൽ സ്ഥാപിച്ചതാണെന്നാണു പരമ്പരാഗതമായി പറയുന്നത്. എറണാകുളം അരമനയിൽ നിന്നു 1908ൽ അയച്ച കല്പനയ്ക്കു മറുപടിയായി മുതലക്കോടം വികാരി എഴുതിയ മറുപടിയിൽ പറയുന്നത് സ്ഥാപനവർഷത്തെക്കുറിച്ചു രേഖയില്ലെന്നും പണ്ടാരവകപ്പാട്ടം. പതിഞ്ഞ സ്ഥാലത്താണു പള്ളിയിരിക്കുന്നതുമെന്നാണ്. അതിരൂപതയുടെ 1911ലെ സെൻസസ് അനുസരിച്ച് 210 കുടുംബങ്ങളും 227 പുരുഷന്മാരും 256 സ്ത്രീകളും 12 വയസ്സിൽ കവിയാത്ത ഇരുന്നൂറ്റിയമ്പത്തിയാറ് ആൺകുട്ടികളും ഇരുന്നൂറ്റിയാറ് പെൺകുട്ടികളും ഉണ്ട്. ആകെ 180 കുട്ടികൾ പഠിക്കുന്നുണ്ടെന്നുമുണ്ട്. എ.ഡി 1129ൽ ഞാളൂർകോവിലും എഡി 1229ൽ മുതലക്കോടം പള്ളിയും സ്ഥാപിച്ചുവെന്ന് ഒരു പാരമ്പര്യമുണ്ട്, ഹൈന്ദവരുടെയിടയിൽ .

ഈ പള്ളിയുടെ സ്ഥാപനത്തെ സംബന്ധിച്ചു പരമ്പരാഗതമായി പറഞ്ഞുവരുന്നത് മറ്റത്തിൽ മുത്തി എന്ന പ്രഭ്വി ആണ് ഈ പള്ളി വച്ചതെന്നാണ്. അവർക്ക് പണ്ടകശാല ഉണ്ടായിരുന്നുവെന്നും പണ്ടകശാലയിൽ വ്യാപാരവസ്തുക്കൾ സൂക്ഷിക്കുന്ന വ്യാപാരികളിൽനിന്ന് കപ്പം വാങ്ങിച്ചിരുന്നതുകൊണ്ട് അവരെ കപ്പത്തിയമ്മമാരെന്നു സാധാരമമായി വിളിച്ചിരുന്നുവെന്നും പറയുന്നു. പണ്ടകശാലയുടെ തൊട്ടടുത്താണ് പള്ളിവച്ചത്. 

സഭാചരിത്രകാരനായ ബഹുമാനപ്പെട്ട ബർണാർദ് തോമ്മാ 1916ൽ പ്രസിദ്ധീകരിച്ച "മാർതോമ്മാ ക്രിസ്താനികൾ " എന്ന ഗ്രന്ഥത്തിൽ പള്ളിസ്ഥാപനസംബന്ധമായ വിവരങ്ങൾ ചേർത്തിട്ടുണ്ട്


</doc>
<doc id="296493" url="https://ml.wikipedia.org/wiki?curid=296493" title="സോച്ചി">
സോച്ചി

കരിങ്കടലിന്റെ തീരത്തുള്ള ഒരു റഷ്യൻ നഗരമാണ് സോച്ചി. 2014 ൽ
ഇരുപത്തിരണ്ടാമത് ശൈത്യകാല ഒളിമ്പിക്സിനും,പാരാലിമ്പിക് കായികമേളയ്ക്കും വേദിയായതു സോച്ചിയാണ്. കൂടാതെ 2014 ലോകചെസ്സ് ചാമ്പ്യൻഷിപ്പിന്റെ വേദിയായതും ഈ റഷ്യൻ നഗരമാണ് . 


</doc>
<doc id="296511" url="https://ml.wikipedia.org/wiki?curid=296511" title="കുളമാവ് (ഇടുക്കി)">
കുളമാവ് (ഇടുക്കി)

ഇടുക്കി ജില്ലയിലെ അറക്കുളം ഗ്രാമപഞ്ചായത്തിലെ ഒരു ചെറിയ പട്ടണമാണ് "കുളമാവ്". ഈ സ്ഥലത്തിനു ഇങ്ങനെ ഒരു പേര് വരാൻ കാരണം ഇവിടെ കുളമാവ് എന്ന ഒരു മരം ഉണ്ട്. കുളമാവ് അണക്കെട്ട് ഇവിടെ സ്ഥിതിചെയ്യുന്നു.


</doc>
<doc id="296526" url="https://ml.wikipedia.org/wiki?curid=296526" title="പൂച്ച">
പൂച്ച

മനുഷ്യർ വളർത്തുന്ന ഒരു അരുമയായ മൃഗമാണ്‌ പൂച്ച (ഇംഗ്ലീഷ്: "Cat"/"House Cat", ശാസ്ത്രീയനാമം: ഫെലിസ് കാതുസ് - Felis catus) എലിയെ പിടിക്കുവാനും കൂട്ടിനുമായാണ് പൂച്ചയെ വളർത്തുന്നത്. മനുഷ്യനുമായി ഏകദേശം 9,500-ഓളം വർഷത്തെ ബന്ധമുണ്ട് ഇവയ്ക്ക്. 10,000 വർഷങ്ങൾക്ക് മുൻപ് സ്വയം ഇണങ്ങുന്നതരം കാട്ടുപൂച്ചകളിൽ (Felis silvestris lybica) നിന്ന് പരിണാമപ്പെട്ടു വന്നതായിരിക്കാം ഇന്നത്തെ പൂച്ചകൾ എന്നു കരുതുന്നു.

മനുഷ്യർക്ക് കേൾക്കാവുന്നതിലും വളരെ ഉയർന്ന ആവൃത്തിയിലുള്ള ശബ്ദങ്ങൾ (64 കിലോ ഹേർട്സ് വരെ) പൂച്ചയ്ക്ക് ശ്രവിക്കാനാകും. സാമാന്യബുദ്ധി പ്രകടിപ്പിക്കുന്ന പൂച്ചയെ ലളിതമായ ആജ്ഞകൾ അനുസരിക്കുന്ന രീതിയിൽ പരിശീലിപ്പിക്കുവാൻ സാധിക്കും. ലളിതമായ ഉപകരണങ്ങൾ പ്രവർത്തിപ്പിക്കുവാനും ചില പൂച്ചകളെക്കൊണ്ട് സാധിച്ചിട്ടുണ്ട്. വിവിധതരത്തിലുള്ള ശബ്ദങ്ങളും പല ശരീര ചലനങ്ങളും ഇവ ആശയവിനിമയത്തിനു വേണ്ടി ഉപയോഗിക്കുന്നു. അമേരിക്കയിലെ കാറ്റ് ജീനോം പ്രൊജക്റ്റ്, മനുഷ്യർക്ക് ഉണ്ടാകുന്ന ജനിതക വൈകല്യങ്ങളും പകർച്ചവ്യാധികളും, ജീനുകളുടെ പരിണാമവും എല്ലാം മനസ്സിലാക്കാൻ പൂച്ചയെ പഠനവിധേയമാക്കുന്നു. മാംസാഹാരപ്രിയരായ പൂച്ചക്ക് സസ്യാഹാരം ദഹിപ്പിക്കാനുള്ള കഴിവു കുറവാണ്. മധുരം തിരിച്ചറിയാനും ഇവക്ക് കഴിവില്ല.

നാട്ടുപൂച്ചയും അതിന്റെ പരിണാമത്തിലെ ഏറ്റവും അടുത്തുള്ള വർഗ്ഗമായ കാട്ടു പൂച്ചയും 38 ക്രോമോസോമുകൾ വീതം ഉള്ളവരാണ്. പൂച്ചയുടെ ക്രോമസോമുകളിൽ മനുഷ്യർക്ക് ഉള്ളതുപോലെയുള്ള 200 ജനിതകവൈകല്യങ്ങൾ ഇതുവരെ കണ്ടുപിടിക്കപ്പെട്ടിട്ടുണ്ട്. പൂച്ചകൾക്കുണ്ടാകുന്ന അസുഖങ്ങളിൽ പലതിനും നിദാനമായ ജനിതകതകരാറുകൾ ഇതിനോടകം ശാസ്ത്രലോകം മനസ്സിലാക്കിക്കഴിഞ്ഞു. രോമങ്ങളുടെ നിറങ്ങൾക്ക് കാരണമായ ജീനുകളേയും തിരിച്ചറിഞ്ഞിട്ടുണ്ട്. ഈ ജീനുകളുടെ ചേർച്ചയിലൂടെ വ്യത്യസ്ത ഫീനോടൈപ്പുകൾ ഉണ്ടാകാം. ചില അല്ലേലുകൾ(Alleles) മുടിയുടെ നീളം, നിറം എന്നിവയും വാലിന്റെ വലിപ്പം/വാൽ തന്നെ ഇല്ലാതിരിക്കൽ എന്നിവയെ തീരുമാനിക്കാനുള്ള കഴിവുണ്ടെന്നും പോളിജീനുകൾക്ക് മേല്പറഞ്ഞവയെ സ്വാധീനിക്കാനും ശേഷിയുണ്ടെന്നും കണ്ടെത്തിയിട്ടുണ്ട്. 

അമേരിക്കയിലെ നാഷണൽ ക്യാൻസർ ഇൻസ്റ്റിറ്റ്യൂട്ട്-ഫ്രെഡെറിക്ക് കാൻസർ റിസർച്ച് ആന്റ് ഡെവലപ്മെറ്റ് സെന്ററിന്റെ (സ്ഥലം: മേരിലാന്റിലുള്ള ഫ്രെഡെറിക്ക്) മേൽനോട്ടത്തിൽ നടക്കുന്ന കാറ്റ് ജീനോം പ്രൊജക്റ്റ്, മനുഷ്യർക്ക് ഉണ്ടാകുന്ന ജനിതക വൈകല്യങ്ങളും പകർച്ചവ്യാധികളും, ജീനുകളുടെ പരിണാമവും എല്ലാം മനസ്സിലാക്കാൻ പൂച്ചയെ പഠനവിധേയമാക്കുന്നു.

നീലക്കണ്ണുകൾ ഉള്ള എല്ലാ വെളുത്ത പൂച്ചകളും ബധിരർ ആണെന്നുള്ള ഒരു അന്ധവിശ്വാസം നിലവിലുണ്ട്. അതുകൊണ്ട് തന്നെ പൂച്ചകളെ വളർത്തുന്നവർ ഇത്തരം പൂച്ചകളെ ഒഴിവാക്കാറുമുണ്ട്. എന്നാൽ നീലക്കണ്ണുകളുള്ള അധികം പൂച്ചകൾക്കും നന്നായിത്തന്നെ ചെവി കേൾക്കാൻ സാധിക്കും. എന്നാൽ, വെള്ളനിറമുള്ള പൂച്ചകളിൽ, നീലക്കണ്ണുകൾ ഉള്ള പൂച്ചകൾക്ക് മറ്റ് നിറങ്ങൾ കണ്ണിനുള്ളവരേക്കാൾ കേൾവിശക്തി കുറയുവാനുള്ള ജനിതക വൈകല്യം ഉണ്ടാകും.

പൂച്ച ജാതികളിൽ ഒന്നിനും മധുരം അറിയാനുള്ള കഴിവ് ജനിതകത്തകരാറുമൂലം ലഭിച്ചിട്ടില്ല; ഇതുകൊണ്ട്തന്നെ ഫലങ്ങൾ അടക്കമുള്ള മധുരമുള്ള ഭക്ഷണങ്ങൾ പൂച്ചകൾക്ക് പഥ്യമാകാറില്ല.

പുരാതന ഈജിപ്റ്റിലെ ജനങ്ങൾ അവിടെത്തന്നെയുള്ള ഒരു വിഭാഗം മൃഗത്തെ ഇണക്കിയെടുത്ത് വീട്ടുമൃഗങ്ങളാക്കിയതാണ് പൂച്ചകളെന്നാണ് അടുത്തകാലം വരെ വിശ്വസിച്ചിരുന്നത്. പക്ഷേ സയൻസ് എക്സ്പ്രസ് മാസികയിൽ "നാഷണൽ ക്യാൻസർ ഇൻസ്റ്റിറ്റ്യൂട്ട്" 2007-ൽ പ്രസിദ്ധീകരിച്ച ഒരു പഠനത്തിൽ പറയുന്നത് 10,000 വർഷങ്ങൾക്ക് മുൻപ് സ്വയം ഇണങ്ങുന്നതരം കാട്ടുപൂച്ചകളിൽ (Felis silvestris lybica) നിന്ന് പരിണാമപ്പെട്ടു വന്നതാണ് പൂച്ചകൾ എന്നാണ്. കാട്ടുപൂച്ചകളുടെ എല്ലാ ഉപവിഭാഗങ്ങൾ തമ്മിലും ഇണചേരുമെങ്കിലും നാട്ടുപൂച്ചകൾ ഫെലിസ് സില്വെസ്റ്റ്രിസ് ല്യ്ബിക എന്ന വിഭാഗത്തിൽ ഉള്ളവരിൽ മാത്രമേ ഇണ ചേരൂ എന്നും പഠനം പറയുന്നു.

ഇന്നത്തെ നാട്ടുപൂച്ചയുടെ പൂർവ്വികരായ ആഫ്രിക്കൻ കാട്ട് പൂച്ച ("Felis silvestris lybica") മരുഭൂമി സമാനമായ കാലാവസ്ഥയിൽ ജീവിച്ചിരുന്നവയാണ്. ഇന്നത്തെ പൂച്ചയുടെ പല സ്വഭാവഗുണങ്ങളിൽ നിന്നും അത് വ്യക്തമാകുന്നുണ്ട്. കാട്ടുപൂച്ചകൾ ("Felis sylvestris") ഓസ്ട്രേലിയയും അന്റാർട്ടിക്കയും ഒഴികെയുള്ള എല്ലാ ഭൂഖണ്ഡങ്ങളിലും കണ്ടുവരുന്നു. എന്നാൽ ഫെറൽ പൂച്ചകൾ ("feral cats") ഓസ്ട്രേലിയൻ പ്രാന്ത്രപ്രദേശങ്ങളിലാണ് കണ്ട് വരുന്നത്. വരണ്ടുണങ്ങിയ മുഖപ്രകൃതിയാണ് ഇവയ്ക്ക്. ഇവയ്ക്ക് മുഖം മണലിൽ പൂഴ്തി വച്ച് ഇരിക്കാൻ വലിയ താത്പര്യമാണ്. ജലം പരമാവധി ശരീരത്തിൽ തന്നെ സംരക്ഷിക്കാനായി ഇവയുടെ മൂത്രം കുറുകിയിരിക്കും. ഇരയെ പിടിക്കാനായി പതുങ്ങിയിരിക്കുന്ന സമയത്ത് വളരെയധികം നേരം ഒരു അനക്കവും കൂടാതെയിരിക്കാൻ ഈ പൂച്ചയ്ക്ക് കഴിയും. വടക്കേ ആഫ്രിക്കയിൽ ഇന്നത്തെ വീട്ട് പൂച്ചകളുടെ പൂർവികരുമായി ബന്ധമുള്ള ചെറിയ കാട്ടുപൂച്ചകൾ ഇന്നും കാണപ്പെടുന്നുണ്ട്.

മരുഭൂമിയിൽ ജീവിച്ചവരായിരുന്നു പൂച്ചകളുടെ പൂർവ്വികർ എന്നതിനാൽ പൂച്ചകൾക്ക് ചൂടുള്ള കാലാവസ്ഥ വളരെ ഇഷ്ടമാണ്. പകൽ സമയത്ത് പൂച്ചകൾ വെയിൽ കാഞ്ഞ് കിടക്കാറുണ്ട്. 44.5 °C (112 °F) താപനില മനുഷ്യർക്ക് അസഹനീയമായി തോന്നിത്തുടങ്ങുമെങ്കിലും 52 °C (126 °F) വരെ പൂച്ചകൾക്ക് സുഖകരമായ താപനിലയാണ്.

ചൂട് പോലെ തന്നെ തണുപ്പും പൂച്ചകൾക്ക് സഹിക്കാൻ എളുപ്പമാണ്; തണുപ്പു കുറേ നേരത്തേയ്ക്ക് പാടില്ല എന്ന് മാത്രം. നോർവീജിയൻ കാട്ട് പൂച്ചയ്ക്കും മൈൻ കൂൺ എന്നയിനം പൂച്ചയ്ക്കും മറ്റ് പൂച്ചകളേക്കാളധികം രോമം കാണപ്പെടുന്നുവെങ്കിലും ഇവയ്ക്കും തണുപ്പിനെ (മഴ, മഞ്ഞ്, മൂടൽമഞ്ഞ്) പ്രതിരോധിക്കാനുള്ള ശക്തി കുറവാണ്. അങ്ങനെയുള്ള കാലാവസ്ഥയിൽ പൂച്ചയുടെ ശരീരതാപനിലയായ 39 °C (102 °F) നിലനിർത്താൻ ബുദ്ധിമുട്ടാണ്. വെള്ളത്തിൽ മുങ്ങിക്കിടക്കുന്നത് പൊതുവേ പൂച്ചകൾക്ക് ഇഷ്ടമല്ല. എന്നാൽ ടർക്കിഷ് വാൻ എന്നയിനം പൂച്ചയ്ക്ക് മാത്രം വെള്ളത്തിനോട് താത്പര്യമാണ്. അബിസിനിയൻ ("Abyssinians") എന്നയിനം പൂച്ചയ്ക്കും ബംഗാൾ പൂച്ചയ്ക്കും ഇതുപോലെ തന്നെ മറ്റ് പൂച്ചകൾക്കുള്ളയത്ര വെള്ളത്തിനോട് വിരോധം ഉണ്ടാകാറില്ല.

പൂച്ചകൾക്ക് സാധാരണഗതിയിൽ 2.5 കിലോഗ്രാം മുതൽ 7 കിലോഗ്രാം വരെ ഭാരം ഉണ്ടാകാറുണ്ട്. എന്നാൽ മൈൻ കൂൺ (Maine Coon) പോലെയുള്ള ചില ജനുസ്സുകൾക്ക് 11.3 കിലോഗ്രാമിൽക്കൂടുതൽ തൂക്കം വരെ ഉണ്ടാകും. അമിതമായി ഭക്ഷണം കഴിക്കുന്ന ചില പൂച്ചകൾക്ക് 23 കിലോഗ്രാം വരെ ഭാരം ഉണ്ടായിട്ടുള്ളതായി കണ്ടിട്ടുണ്ട്. അതുപോലെ, 1.8 കിലോഗ്രാമിൽ താഴെ ഭാരമുള്ള പൂച്ചകളും ഉണ്ടെന്ന് ചൂണ്ടിക്കാണിക്കപ്പെടുന്നു. ലഭ്യമായ രേഖകളനുസരിച്ച് ഏറ്റവും ഭാരമേറിയ പൂച്ചയ്ക്ക് 21.297 കിലോഗ്രാമാണ് തൂക്കമുള്ളത്.

പൂച്ചകൾക്ക് എല്ലാ സസ്തനികളേയും പോലെ 7 കശേരുക്കൾ കഴുത്തിലും (cervical vertebrae) 13 കശേരുക്കൾ നെഞ്ചിലും (thoracic vertebrae) 7 തണ്ടെല്ലുകളും (l"umbar vertebrae") മറ്റ് സസ്തനികളെപ്പോലെ 3 കശേരുക്കൾ പൃഷ്ഠഭാഗത്തും ഉണ്ട്. (sacral vertebrae) മാൻ‌ക്സ് പൂച്ചകൾ (Manx cats) ഒഴികെയുള്ളവയ്ക്ക് 22-ഓ 23-ഓ കൗഡൽ വെർട്ടിബ്രകളും ("caudal vertebrae") ആണ് ഉണ്ടാകുക. മനുഷ്യരേക്കാൾ കൂടുതൽ തണ്ടെല്ലുകളും നെഞ്ചിലെ നട്ടെല്ലുകളും ഉള്ളതുകൊണ്ടാണ് പൂച്ചകൾക്ക് മനുഷ്യരേക്കാൾ വഴക്കവും ചലനസൗകര്യവും ലഭിക്കുന്നത്. വേഗത്തിൽ ചലിക്കുന്ന സമയത്ത് ശരീരത്തെ സന്തുലിതമായി നിർത്തുവാനുപയോഗിക്കുന്ന വാൽ പൂച്ചയുടെ നട്ടെല്ലുകളുടെ ഭാഗമാണ് . സ്വതന്ത്രമായി നിൽക്കുന്ന ക്ലാവിക്കിൽ എല്ലുകൾ, തല കടക്കാൻ മാത്രം സ്ഥലം ഉള്ള ഏതൊരിടത്തും അവയുടെ ശരീരം കടത്താൻ പൂച്ചകളെ സഹായിക്കുന്നു.

മാംസം കടിച്ചുമുറിക്കാൻ പാകത്തിനുള്ള പല്ലുകളാണ് പൂച്ചകൾക്കുള്ളത്. പ്രീമോളാറ് പല്ലുകളും പ്രഥമ മോളാറ് പല്ലുകളും വായയുടെ ഇരുഭാഗത്തുനിന്നുമായി കത്രിക പോലെ കൂടിച്ചേർന്ന് മാംസം കടിച്ചുമുറിക്കാനായി പൂച്ചകളെ സഹായിക്കുന്നു. മാംസം പൂർണ്ണമായും പറിച്ചെടുക്കാനായി പൂച്ചകളുടെ നാവിൽ നിറയേ മൂർച്ചയുള്ള മുകുളങ്ങളുണ്ട്. ഇവ പിറകിലോട്ട് നിൽക്കുന്ന കൊളുത്തുകൾ പോലെയാണ്. അതിൽ കെരാറ്റിൻ ഉള്ളതിനാൽ രോമങ്ങൾ വൃത്തിയാക്കാനും പൂച്ചകൾ സ്വന്തം നാക്ക് ഉപയോഗിക്കുന്നു. മ്യാവൂ എന്ന ശബ്ദം, പര്ര്ര്ര് എന്ന ശബ്ദം ഉണ്ടാക്കുക, ഹിസ്സ് ശബ്ദം ഉണ്ടാക്കുക, മുരളുക, സ്കവീക്ക് ശബ്ദം ഉണ്ടാക്കുക, ചിർപ്പ് ശബ്ദം ഉണ്ടാക്കുക, ക്ലിക്ക് ശബ്ദം ഉണ്ടാക്കുക, മുറുമുറുക്കുക തുടങ്ങിയവ ഉണ്ടാക്കാൻ ഇവയ്ക്ക് സഹായകമാകുന്നതും വായയുടെ ഈ പ്രത്യേകതകൾ തന്നെയാണ്.

പൂച്ചയുടെ ചെവിയിൽ 32 വ്യത്യസ്ത പേശികളുണ്ട്.<refcite web | title = At Home: Care / Health: Understanding Cats | url = http://www.hgtv.com/hgtv/ah_pets_care_health/article/0,1801,HGTV_3152_1380540,00.html | accessdate ഇവയ്ക്ക് ഓരോ ചെവിയും സ്വതന്ത്രമായി ചലിപ്പിക്കാനാകും. ഇതുകൊണ്ട് തന്നെ ശരീരം ഒരു വശത്തേയ്ക്കും ചെവികൾ മറുവശത്തേയും ചലിപ്പിക്കാനും സാധിക്കും. മിക്ക പൂച്ചകൾക്കും മുകളിലേയ്ക്ക് ചൂണ്ടുന്നതരത്തിലുള്ള നേരെയുള്ള ചെവികളാണുള്ളത്. നായകൾക്ക് ഉള്ളതുപോലെ മടങ്ങിയചെവികൾ വളരെ അപൂർവ്വമായേ ഇവയ്ക്കുണ്ടാകാറുള്ളൂ (സ്കോട്ടിഷ് ഫോൾഡ്സ് അത്തരം പൂച്ചയാണ്). പേടിച്ചിരിക്കുമ്പോഴും ദേഷ്യം വന്നിരിക്കുമ്പോഴും പൂച്ച തന്റെ ചെവി പിന്നിലേയ്ക്ക് തിരിച്ച് വെയ്ക്കും. കളിക്കുമ്പോഴും പിന്നിൽ നിന്നുള്ള ശബ്ദം ശ്രവിക്കേണ്ടപ്പോഴും പൂച്ച ഇതുപോലെ ചെവി പിന്നിലേയ്ക്ക് തിരിച്ച് വെയ്ക്കാറുണ്ട്. പൂച്ചയുടെ ചെവി എങ്ങനെ, ഏത് ഭാഗത്തേയ്ക്ക് തിരിഞ്ഞ് നിൽക്കുന്നു എന്നതിൽനിന്ന് പൂച്ചയുടെ വികാരം മനസ്സിലാക്കാനാകും. നൂറിൽ അധികം ശബ്ദം പൂച്ചകൾ ഉണ്ടാക്കാറുണ്ട്

Mപട്ടികളെപ്പോലെതന്നെ പൂച്ചകളും തങ്ങളുടെ ഉപ്പൂറ്റി നിലത്തൂന്നാതെയാണ് നടക്കുക, അതായത് തങ്ങളുടെ പാദത്തിന്റെ മുൻ‌ഭാഗം (toe) മാത്രം നിലത്തുമുട്ടുന്നതരത്തിൽ. പൂച്ചകളുടെ നടത്തം വളരെ കൃത്യമായ ചുവടുവയ്പ്പുകളോടുകൂടിയാണ്. പൂച്ച തന്റെ പിൻ‌കാലുകൾ, മുൻ‌കാലുകൾ വച്ചയിടത്ത് തന്നെ വച്ചാണ് നടക്കുക. ഇത് പൂച്ചയ്ക്ക് നടക്കുമ്പോഴുണ്ടാകുന്ന ശബ്ദം കുറയ്ക്കാനും, കാൽപ്പാടുകൾ കുറയ്ക്കാനും സഹായിക്കുന്നു. അത്ര സുഖകരമല്ലാത്ത പ്രതലങ്ങളിൽ സഞ്ചരിക്കുമ്പോൾ പിന്നിലെ കാല് മോശമായ എവിടെയെങ്കിലും വച്ച് അപകടം പറ്റാതിരിക്കാനും ഈ കൃത്യമായ ചുവടുവയ്പ്പ് പൂച്ചയെ സഹായിക്കുന്നു.

പട്ടികളുൾപ്പെടെയുള്ള മിക്ക സസ്തനികളും ഒരു വശത്തെ മുൻകാൽ മുന്നോട്ട് വയ്ക്കുമ്പോൾ മറുവശത്തെ പിൻ‌കാൽ ആണ് മുന്നോട്ട് വയ്ക്കുക. എന്നാൽ പൂച്ചകൾ മുന്നോട്ട് നീക്കുന്ന കാലുകൾ രണ്ടും ഒന്നിച്ച് തന്നെയായിരിക്കും. ഒട്ടകങ്ങൾ, ജിറാഫുകൾ, പേസേർസ് പോലെയുള്ള ചില കുതിരകൾ തുടങ്ങിയ ചുരുക്കം ചില മൃഗങ്ങൾ മാത്രമേ പൂച്ചകളുടേതു പോലെ ഇങ്ങനെ കാൽ ചലിപ്പിക്കാറുള്ളൂ. പക്ഷേ ഈ മൃഗങ്ങളുമായി പൂച്ചക്ക് ഇതിലൂടെ എന്തെങ്കിലും ബന്ധം ഉണ്ടെന്ന് ചൂണ്ടിക്കാണിക്കാൻ ഇതുവരെ കഴിഞ്ഞിട്ടില്ല.

പൂച്ചക്കുടും‌ബത്തിലുള്ള മറ്റ് മൃഗങ്ങളെപ്പോലെ (ചീറ്റപ്പുലികൾ ഒഴിച്ച്) പൂച്ചയ്ക്കും തങ്ങളുടെ നഖങ്ങൾ കാലിന്റെ അകത്തേയ്ക്കും പുറത്തേയ്ക്കും ആവശ്യാനുസരണം നീക്കാൻ കഴിയും. വിശ്രമിക്കുന്ന അവസ്ഥയിൽ പൂച്ചയുടെ നഖങ്ങൾ അകത്തേയ്ക്ക് വലിഞ്ഞ് ത്വക്കും രോമങ്ങളും ചേർന്ന് മൂടപ്പെട്ടിരിക്കും. ഇത് തങ്ങളുടെ നഖങ്ങൾക്ക് തേയ്മാനം ഉണ്ടാകുന്നത് കുറയ്ക്കാനും നടക്കുമ്പോൾ ശബ്ദം കുറയ്ക്കാനും പൂച്ചകളെ സഹായിക്കുന്നു. മുൻ‌കാലുകളിലെ നഖങ്ങൾ പിൻ‌കാലുകളിൽ ഉള്ളതിനേക്കാൾ മൂർച്ച ഉള്ളവയായിരിക്കും. ഒരു കാലിലേത് മാത്രമായോ അല്ലെങ്കിൽ കൂട്ടമായോ തങ്ങളുടെ ഇഷ്ടപ്രകാരം നഖങ്ങൾ അകത്തേയ്ക്കും പുറത്തേയ്ക്കും നീക്കുന്നത് നിയന്ത്രിക്കാൻ പൂച്ചയ്ക്ക് കഴിവുണ്ട്. ഇരതേടുമ്പോഴും പ്രതിരോധം ആവശ്യമാകുമ്പോഴും മരം കയറുമ്പോഴും പുതപ്പ്, വസ്ത്രങ്ങൾ എന്നിവയടക്കമുള്ള മിനുസമുള്ള പ്രതലങ്ങളിൽ നടക്കുമ്പോഴും തങ്ങളുടെ നഖങ്ങൾ പൂച്ച പുറത്തേയ്ക്ക് നീട്ടാറുണ്ട്. ഇക്കാരണത്താൽ പരവതാനിയിലും മറ്റും നടക്കുമ്പോൾ വളഞ്ഞ് പുറത്തേയ്ക്ക് നീണ്ട് നിൽക്കുന്ന നഖങ്ങൾ നൂലിലോ മറ്റോ കുടുങ്ങുമ്പോൾ രക്ഷപെടാനുള്ള തത്രപ്പാടിൽ പൂച്ചകൾക്ക് അപകടവും സംഭവിക്കാറുണ്ട്. പൂച്ചയുടെ കാലിന്റെ മുകളിലും താഴെയുമായി പതിയെ അമർത്തി നമുക്ക് അവയുടെ നഖങ്ങൾ പുറത്തേയ്ക്ക് കൊണ്ട് വരാൻ സാധിക്കും.

മിക്ക പൂച്ചകൾക്കും മുൻ‌കാലുകളിൽ അഞ്ച് നഖങ്ങളും പിൻ‌കാലുകളിൽ നാലോ അഞ്ചോ നഖങ്ങളും ആണ് ഉണ്ടാകുക. മനുഷ്യർക്ക് ഉണ്ടാകുന്നതുപോലെ ചിലപ്പോൾ വീട്ടുപൂച്ചകൾക്ക് അഞ്ചിലധികം നഖങ്ങൾ അപൂർവ്വമായി ഉണ്ടായി എന്ന് വരാം. മുൻ‌കാലുകളുടെ അടിയിൽ കട്ടിയുള്ള ത്വക്കും ഉണ്ടാകാറുണ്ട് പൂച്ചകൾക്ക്. നടക്കുമ്പോൾ ഇവകൊണ്ട് പൂച്ചകൾക്ക് ഉപകാരം ഒന്നും ഇല്ലെങ്കിലും ചാടിവീഴുമ്പോൾ തെന്നൽ ഒഴിവാക്കാനായി ഇത് പൂച്ചയെ സഹായിക്കുമെന്ന് കരുതപ്പെടുന്നു.

പൂച്ചകളുടെ ത്വക്ക് വളരെ അയഞ്ഞതാണ്. ഇത് പൂച്ചകളെ പിടിമുറുക്കി വച്ചിരിക്കുന്ന ശത്രുക്കളുടെ ബന്ധനത്തിൽ നിന്ന് മെയ്‌വഴക്കത്തോടെ തിരിഞ്ഞ് പ്രത്യാക്രമിക്കാൻ പൂച്ചകളെ സഹായിക്കുന്നു. ത്വക്കിന്റെ പ്രത്യേകത കുത്തിവയ്പ്പ് നടത്തേണ്ടുന്ന അവസരങ്ങളിൽ വളരെ സഹായകരമാണ്. 

കഴുത്തിനു പിന്നിലുള്ള പൂച്ചയുടെ അയഞ്ഞ ത്വക്കാണ് തള്ളപ്പൂച്ച തങ്ങളുടെ കുഞ്ഞുങ്ങളെ കൊണ്ട് നടക്കുമ്പോൾ കടിച്ച് പിടിക്കാൻ ഉപയോഗിക്കുന്നത്. അതുകൊണ്ട് തന്നെ ഈ ഭാഗത്തുള്ള ത്വക്കിൽ പിടിച്ചാൽ പൂച്ച വളരെ അടക്കവും ഒതുക്കവും കാണിക്കും. ആക്രമണകാരിയായ പൂച്ചയെ അടക്കിനിർത്താൻ ഈ പ്രത്യേകത ഉപയോഗിക്കാവുന്നതാണ്. പക്ഷേ വലിയ പൂച്ചകൾക്ക് കുഞ്ഞ് പൂച്ചകളേക്കാൾ ഭാരം കൂടുതൽ ഉള്ളതിനാൽ, മനുഷ്യർക്ക് പൂച്ചകളെ എടുക്കാൻ ഈ ത്വക്കിൽ പിടിച്ച് ഉയർത്തുന്നതിനുപകരം പൃഷ്ഠത്തിന്റെ ഭാഗത്ത് ഒരു കൈയ്യും മുൻ‌കാലുകളുടേയും നെഞ്ചിന്റേയും ഇടയിൽ മറ്റേതും വച്ച് ഉയർത്തുന്നതാകും ഉചിതം. കൊച്ച് കുട്ടികളെപ്പോലെ പൂച്ച അപ്പോൾ തന്റെ തലയും മുൻ‌കാലുകളും തന്നെ എടുക്കുന്ന മനുഷ്യന്റെ തോളിലും പിൻ‌കാലുകളും പൃഷ്ഠവും ഈ വ്യക്തിയുടെ കയ്യിലെന്ന രീതിയിലും ആയി സുഖകരമായി കിടക്കും. ഇണ ചേരുമ്പോൾ ആൺപൂച്ച പെൺപൂച്ചയുടെ കഴുത്തിനുകടിച്ചുപിടിച്ച് പെൺപൂച്ച അനങ്ങുന്നതിനെ തടയുന്നതും ത്വക്കിന്റെ ഈ പ്രത്യേകത ഉപയോഗപ്പെടുത്തിയാണ്‌. 

പൂച്ചയുടെ ഇന്ദ്രിയങ്ങൾ അവയെ വേട്ടയാടലിനു സഹായിക്കുന്നു. കേൾവിശക്തി, കാഴ്ചശക്തി, രുചിയറിയാനുള്ള ശക്തി, സ്പർശനസംവേദനികൾ എന്നിവ വളരെയധികം പുരോഗമിച്ചവയായതിനാൽ പൂച്ച സസ്തനികളുടെ ഇടയിലെ ഏറ്റവും കഴിവുള്ള മൃഗങ്ങളിലൊന്നാണ്. മനുഷ്യനേക്കാൾ പകൽക്കാഴ്ച കുറവാണെങ്കിലും രാത്രിയിലുള്ള കാഴ്ച മനുഷ്യനേക്കാൾ വളരെയധികം മികച്ചതാണ്. കേൾവിശക്തിയുടെ കുറഞ്ഞ പരിധി മനുഷ്യരുടേതിനു തുല്യമാണെങ്കിലും മനുഷ്യർക്ക് കേൾക്കാവുന്നതിലും വളരെ ഉയർന്ന ആവൃത്തിയിലുള്ള ശബ്ദങ്ങൾ (64 കിലോ ഹേർട്സ് വരെ) പൂച്ചയ്ക്ക് കേൾക്കാനാകും. ഇത് (1.6 ഒക്റ്റേവ്) മനുഷ്യന്റെ പരിധിയേക്കാളും ഒരു ഒക്റ്റേവ് പട്ടിയുടെ പരിധിയേക്കാളും കൂടുതലാണ്. മണക്കുവാനുള്ള പൂച്ചയുടെ കഴിവ് മനുഷ്യനേക്കാൾ പതിനാലു ഇരട്ടി അധികമാണ്. പൂച്ചയ്ക്ക് മുഖത്തും ശരീരത്തിലും ഉള്ള പല സ്പർശനസംവേദികളായ രോമങ്ങൾ (മീശരോമങ്ങൾ പോലെ) പൂച്ചയെ പരിസരം മനസ്സിലാക്കാൻ സഹായിക്കുന്നു. ഇന്നത്തെ പൂച്ചകളിലേയ്ക്കുള്ള പരിണാമപക്രിയയിൽ എപ്പോഴോ പൂച്ചയ്ക്ക് മധുരം മനസ്സിലാക്കാനുള്ള രണ്ടു ജീനുകളിൽ ഒന്ന് നഷ്ടപ്പെട്ടതായി കരുതപ്പെടുന്നു.

മറ്റുമൃഗങ്ങളേക്കാൾ കൂടുതൽ നേരം ഉറങ്ങിയാണ് പൂച്ചകൾ തങ്ങളുടെ ഊർജ്ജം സംരക്ഷിക്കുന്നത്. പ്രായമാകും തോറുമാണ് ഇവ ഉറങ്ങാൻ കൂടുതൽ താത്പര്യം കാണിക്കുന്നത്. 13-14 മണിക്കൂർ ആണ് ശരാശരി ഉറക്കസമയമെങ്കിലും ദൈർഘ്യം 12 മുതൽ 16 മണിക്കൂറ് വരെ വ്യത്യാസപ്പെട്ട് കാണാറുണ്ട്. ഒരു ദിവസം ഇരുപത് മണിക്കൂർ വരെ ചില പൂച്ചകൾ ഉറങ്ങാറുണ്ട്. വളരെ കുറച്ച് സമയത്തേയ്ക്ക് ഉറങ്ങാനുള്ള പൂച്ചയുടെ കഴിവിനെ "പൂച്ചയുറക്കം" എന്നാണ് വിശേഷിപ്പിക്കാറുള്ളത്. വളരെക്കുറച്ച് സമയം മനുഷ്യർ ഉറങ്ങുമ്പോൾ അതിനെ പൂച്ചയുറക്കം എന്ന് വിശേഷിപ്പിക്കാറുണ്ട്.

പൂച്ചകൾ വൈകുന്നേരവും അതിരാവിലേയുമാണ് കൂടുതലായി ഊർജ്ജ്വസ്വലരായി കാണപ്പെടാറുള്ളത്.ശൗര്യം അവയുടെ സഹവാസവും ജാതിയുമനുസരിച്ച് വ്യത്യാസപ്പെട്ടിരിക്കും. ഏഷ്യൻ രാജ്യങ്ങളിൽ കാണപ്പെടുന്നവ മെലിഞ്ഞതും കൂടുതൽ ചുറുചുറുക്കുള്ളവയുമാണെങ്കിൽ മറ്റുള്ളവ വണ്ണമുള്ളതും എന്നാൽ ഊർജ്ജസ്വലത കുറവുള്ളവയുമാണ്

പൂച്ചയുടെ സ്വാഭാവികമായ ശരീരതാപനില 38 ഡിഗ്രി സെന്റിഗ്രേഡിനും 39 ഡിഗ്രീ സെന്റിഗ്രേഡിനും ഇടയിലാണ്. മനുഷ്യരുടെ ശരാശരി ശരീരതാപനില 36.8 ഡിഗ്രീ സെന്റിഗ്രേഡ് ആണ്. ഒരു വീട്ടുപൂച്ചയുടെ സ്വാഭാവികമായ ഹൃദയമിടിപ്പ് ഒരു മിനുട്ടിൽ 140 മുതൽ 220 മിടിപ്പ് വരെയാണ്. ഇത് പൂച്ചയുടെ അപ്പോഴത്തെ വികാരനില അനുസരിച്ചായിരിക്കും. വിശ്രമിക്കുന്ന അവസ്ഥയിൽ മിനിട്ടിൽ 150 മുതൽ 180 മിടിപ്പ് വരെയാണ് പൂച്ചകൾക്ക് ഉണ്ടാകുക. ഇത് മനുഷ്യരുടേതിന്റെ ഇരട്ടിയാണ്.

വൃക്കകൾ തകരാറിലായ പൂച്ചകളുടെ ജീവൻ വർഷങ്ങളോളും നീട്ടിക്കൊണ്ട് പോകാൻ സ്ഥിരമായുള്ള കുത്തിവയ്പ്പ് കൊണ്ട് സാധിക്കും. അതുകൊണ്ട് തന്നെ പൂച്ചകൾക്ക് ഡയാലിസിസ് വേണ്ടി വരാറില്ല. 

പൂച്ചകൾ മാംസാഹാരപ്രമുഖരാണ്. സസ്യഭക്ഷണം ദഹിക്കാനുള്ളതരത്തിൽ അല്ല അവയുടെ ദഹനേന്ദ്രിയങ്ങൾ. അതുകൊണ്ട് തന്നെ മാംസഭുക്ക് ആയിട്ടാണ് പൂച്ചയെ കണക്കാക്കുന്നത്. അത്യാവശ്യ അമിനോ അമ്ലങ്ങ: ളിലൊന്നായ ടോറീൻ ഉത്പാദിപ്പിക്കാനുള്ള കഴിവില്ലാത്തതിനാൽ അതിനുവേണ്ടി മറ്റ് മാംസങ്ങളെ ആശ്രയിച്ചേ മതിയാകൂ. . പൂച്ചയുടെ പല്ലുകൾ മാംസാഹാരത്തിനനുയോജ്യമായ രീതിയിൽ ജനിതകമായി പരിണമിച്ചതുപോലെ തന്നെ പൂച്ചയുടെ കുടലിൽ മാംസാഹാരം ദഹിക്കേണ്ട ഭാഗം ഒഴികെയുള്ള ഭാഗങ്ങൾ പരിണാമപ്രക്രിയയിൽ ചെറുതായതും പൂച്ചയെ മാംസാഹാരപ്രിയൻ ആക്കുന്നു. ഇതുമൂലം സസ്യാഹാരം ദഹിപ്പിക്കാനുള്ള പൂച്ചയുടെ കഴിവ് വളരെ പരിമിതമാണ്. ഉദാഹരണത്തിന്, ടോറീൻ സസ്യവർഗ്ഗങ്ങളിൽ കുറവും മാംസഭക്ഷണത്തിൽ താരതമ്യേന കൂടുതലുമാണ്. കണ്ണുകളുടെ ആരോഗ്യത്തിനും കാഴ്ചശക്തിക്കും വളരെയധികം ആവശ്യമുള്ള ഒരു പ്രധാന അമിനോ സൾഫോണിക്ക് അമ്ലമാണ് ടോറീൻ. ഇതിന്റെ അഭാവം കണ്ണിലെ റെറ്റിന ചെറുതാകാനും നശിച്ചുപോകാനും തന്മൂലം ഒരിക്കലും ഭേദമാകാത്തരീതിയിൽ കാഴ്ചശക്തി തന്നെ ഇല്ലാതായിപ്പോകാനും കാരണമാകും.

മാംസാഹാരത്തിനു ഇത്രയധികം യോജിച്ച ശരീരപ്രകൃതി ആണെങ്കിലും, പൂച്ച തന്റെ ഭക്ഷണത്തിൽ ചെറിയ അളവിൽ ചെടികൾ, ഇലകൾ, പുല്ല് തുടങ്ങിയ സസ്യഭക്ഷണം ഉൾപ്പെടുത്താറുണ്ട്. വയറ് കേടാകുമ്പോൾ അത് ഭേദമാക്കാനാണ് പൂച്ചകൾ ഇങ്ങനെ ചെയ്യുന്നതെന്നും, അതല്ല, ഭക്ഷണത്തിൽ നാരുകളും ധാതുക്കളും ഉൾപ്പെടുത്താൻ ആണ് ഇത് ചെയ്യുന്നതെന്നും രണ്ട് വാദങ്ങളുണ്ട്. ചില ചെടികൾ പൂച്ചയുടെ ആരോഗ്യത്തിനു മോശമായതിനാൽ പൂച്ചകളെ വളർത്തുന്നവർ ശ്രദ്ധിക്കേണ്ടതാണ് ഇത്. ഉദാഹരണത്തിനു, ഈസ്റ്റർ ലില്ലി ചെടി കഴിക്കുന്നത് പൂച്ചകൾക്ക് സാരമായ വൃക്കതകരാറ് ഉണ്ടാക്കാൻ സാധ്യതയുണ്ട്. ഫിലൊഡെൻഡ്രോൺ എന്ന ചെടിയും പൂച്ചകളെ സംബന്ധിച്ചിടത്തോളം വിഷച്ചെടിയാണ്. പൂച്ചപ്രേമികളുടെ അസ്സോസിയേഷൻ പൂച്ചയ്ക്ക് കഴിക്കുവാൻ പാടില്ലാത്ത സസ്യങ്ങളുടെ ഒരു പട്ടിക തന്നെ തയ്യാറാക്കിയിട്ടുണ്ട്. 

എത്രയധികം സസ്യാഹാരം കൊടുത്താലും പൂച്ചയ്ക്ക് വേണ്ടുന്നത്ര പോഷകം ലഭിക്കുകയില്ല. എന്നാൽ കൃത്രിമമായി ടോറീൻ ചേർത്തപലതരം സസ്യഭക്ഷണങ്ങൾ പൂച്ചയ്ക്കായി വിപണിയിൽ ലഭ്യമാണ്; ഇത് ഒരു പരിധിവരെ പോഷകക്കുറവ് നികത്തിയേക്കാം.

വീട്ടിൽ വളർത്തുന്ന പൂച്ചകൾക്ക് വീട്ടിൽ ഉണ്ടാക്കുന്ന ഭക്ഷണത്തിനോട് പ്രിയം ഉണ്ടാകാറുണ്ട്, പ്രത്യേകിച്ച് പ്രോട്ടീനും കൊഴുപ്പും നിറഞ്ഞ ഭക്ഷണങ്ങളോട്. എങ്കിലും മനുഷ്യരുടെ ഭക്ഷണം മാത്രം പൂച്ചയ്ക്ക് വേണ്ടുന്ന സമ്പൂർണ്ണാഹാരമാകുന്നില്ല, അത് മാംസാഹാരം ആണെങ്കിൽകൂടി. തങ്ങളുടെ ആവശ്യത്തിനനുസരിച്ച് മാത്രമേ പൂച്ചകൾ ഭക്ഷണം കഴിക്കാറുള്ളുവെങ്കിലും കൂടുതലായി ഭക്ഷണം കൊടുത്താൽ പൂച്ചകൾ വല്ലാതെ തടിക്കാറുണ്ട്. വയസ്സാകുന്തോറുമാണ് പൂച്ചകൾ കൂടുതലായി ഈ സ്വഭാവസവിശേഷത കാണിക്കാറുള്ളത്. ഇത് പ്രമേഹം അടക്കമുള്ള പല ആരോഗ്യപ്രശ്നങ്ങളും പൂച്ചയ്ക്ക് ഉണ്ടാകാൻ കാരണമാകുന്നു. അതുകൊണ്ട് തന്നെ വീട്ടിന്റെ അകത്ത് മാത്രം കഴിയുന്ന പൂച്ചകൾക്ക് വീട്ടിൽ തന്നെ ചെറിയ വ്യായാമങ്ങൾ നൽകേണ്ടുന്നതും ഭക്ഷണം ക്രമീകരിക്കേണ്ടതും ആവശ്യമാണ്.

ഭക്ഷണക്കാര്യത്തിൽ പൂച്ചയ്ക്ക് തന്റെ ഇഷ്ടാനിഷ്ടങ്ങളുണ്ട്. ഇത് മധുരം തിരിച്ചറിയാനുള്ള കഴിവ് പൂച്ചയ്ക്ക് ഇല്ലാത്തതുകൊണ്ടാകാം. മറ്റ് സസ്തനികൾക്കില്ലാത്ത ഒരു പ്രത്യേകത പൂച്ചകൾക്കുണ്ട്. മനഃപൂർവം പൂച്ച പട്ടിണി കിടക്കാറുണ്ട്. താൻ മുൻപ് കഴിച്ചിട്ടുള്ള രുചികരമായ ഭക്ഷണം കൊടുത്താൽപ്പോലും അപ്പോൾ പൂച്ച കഴിക്കാൻ കൂട്ടാക്കിയില്ല എന്ന് വരും. ഇത് പൂച്ചയുടെ ദഹനേന്ദ്രിയത്തിന് ("vomeronasal or Jacobson's organ") ഒരു പ്രത്യേക ഭക്ഷണം ശീലമായതുകൊണ്ടോ അല്ലെങ്കിൽ പൂച്ചയുടെ ഉടമസ്ഥരിൽ നിന്ന് അതൊരു പ്രത്യേകം ഭക്ഷണം പ്രതീക്ഷിക്കുന്നതുകൊണ്ടോ ആയിരിക്കും. സ്ഥിരമായി കഴിക്കുന്ന ഭക്ഷണത്തിനോടുള്ള മടുപ്പ് കാരണം വീണ്ടും അത് കഴിക്കാൻ തോന്നുന്നതുവരെ പട്ടിണി കിടക്കാൻ പൂച്ച തയ്യാറാകും. തന്റെ ആരോഗ്യം വഷളാകുന്നതുവരെ പട്ടിണി കിടക്കാൻ പൂച്ചകൾ സ്വയം തയ്യാറാകുന്നത് വളരെ അപൂർവ്വമാണ്. പൂച്ചയുടെ ഭാരം പെട്ടെന്ന് വളരെയധികം കുറഞ്ഞാൽ ഹെപ്പാറ്റിക് ലിപ്പിഡോസിസ്(hepatic lipidosis) എന്ന മാരകമായ അവസ്ഥ ഉണ്ടാകാൻ സാധ്യത ഉണ്ട്. വീണ്ടും പട്ടിണി കിടക്കാൻ നിർബന്ധിതനാക്കുന്ന തരത്തിൽ വിശപ്പിനെ ഇല്ലാതാക്കുന്ന കരളിന്റെ വൈകല്യമാണ് അത്. 48 മണിക്കൂറിനുള്ളിൽ മരണം വരെ സംഭവിച്ചേക്കാവുന്നതരത്തിൽ മാരകമാണ് ഈ രോഗം.

കാറ്റ്നിപ്പ് (catnip) ചെടിയോട് ചില പൂച്ചകൾക്ക് ഒരു പ്രത്യേക താത്പര്യം തോന്നാറുണ്ട്. ഈ ചെടി പൂച്ച കഴിക്കാറില്ലെങ്കിലും ഇതിനെ തട്ടിക്കളിക്കാനും അതിന്റെ മുകളിൽ കിടന്നുരുളാനും ഇടയ്ക്കൊന്ന് ചവയ്ക്കാനും ഒക്കെ പൂച്ചയ്ക്ക് രസമാണ്. കുറച്ച് നിമിഷങ്ങൾ മാത്രമേ പൂച്ച ഈ താത്പര്യം പ്രകടിപ്പിക്കാറുള്ളൂ. ഒന്ന് രണ്ട് മണിക്കൂർ കഴിയുമ്പോൾ പൂച്ചയ്ക്ക് വീണ്ടും താത്പര്യം തോന്നി ഇത് തന്നെ വീണ്ടും ചെയ്യും. ഇത്രയധികം താത്പര്യം ഇല്ലെങ്കിലും, ചെറിയൊരളവിൽ "Mmint", "Valerian" എന്നീ ചെടികളോടും പൂച്ചയ്ക്ക് കൗതുകമുണ്ടാകാറുണ്ട്.

അസ്വാഭാവികമായ ഭക്ഷണം കഴിക്കുന്ന സ്വഭാവവും പൂച്ചകൾ കാണിക്കാറുണ്ട്. പ്ലാസ്റ്റിക്, തുണിത്തരങ്ങൾ, കമ്പിളി എന്നിവയൊക്കെ ചിലപ്പോൾ പൂച്ച കഴിക്കും. ഇത് വലിയൊരളവ് വരെ ദഹിക്കാതെ പുറത്തേയ്ക്ക് പോകുന്നതിനാൽ ഇതൊരു ആരോഗ്യപ്രശ്നം ആകാറില്ല. എന്നാലും വലിയ അളവിൽ ഇത് കഴിച്ചാൽ, ഉദാഹരണത്തിനു ഒരു സോക്സ് മുഴുവനായി കഴിച്ചാൽ, പൂച്ചയ്ക്ക് ഇത് മാരകമാകും. ഈ സ്വഭാവസവിശേഷത ബർമ്മീസ്, ഓറിയെന്ററ്റ്, സയാമീസ് എന്നീ വർഗ്ഗങ്ങളിലും, ഇവയുടെ താവഴികളിൽ ഉള്ള മറ്റ് വർഗ്ഗങ്ങളിലുമാണ് കൂടുതലായി കാണപ്പെടാറുള്ളത്.

പൂച്ചയുടെ കരൾ മറ്റ് മൃഗങ്ങളുടെതുപോലെ വിഷപദാർത്ഥങ്ങളെ പ്രതിരോധിക്കാൻ ശക്തി ഉള്ളവയല്ല. അതുകൊണ്ട് തന്നെ വീട്ടിൽ ഉപയോഗിക്കപ്പെടുന്ന പല പദാർത്ഥങ്ങളും പൂച്ചയ്ക്ക് ഹാനികരമായേക്കാം. പൂച്ചകൾ ഉള്ള വീട്ടിൽ ഇങ്ങനെയുള്ള പദാർത്ഥങ്ങളുണ്ടോ എന്ന് പരിശോധിക്കുകയും, ഉണ്ടെങ്കിൽ അവ ഒഴിവാക്കേണ്ടതുമാണ്. സ്ഥിരമായി രോഗഗ്രസ്തരായി പൂച്ചകൾ കാണപ്പെടുന്നുണ്ടെങ്കിൽ ഇങ്ങനെയുള്ള വിഷപദാർത്ഥങ്ങളുടെ സാന്നിധ്യം വീട്ടിൽ ഉണ്ടാവാൻ സാധ്യതയുണ്ട്.
ഉദാഹരണത്തിന്, വേദനസംഹാരിയായ പാരസെറ്റമോൾ, അസെറ്റമിനോഫിൻ, എന്നിവയൊക്കെ പൂച്ചയ്ക്ക് വളരെയധികം ഹാനികരമാണ്. ഇവ പുറംതള്ളാനുള്ള രാസത്വരികം പൂച്ചകൾക്ക് ഉത്പാദിപ്പിക്കാനുള്ള കഴിവില്ലാത്തതിനാൽ വളരെ ചെറിയ അളവിൽ ഇവ അകത്ത് ചെല്ലുന്നതുതന്നെ പൂച്ചയെ അപകടാവസ്ഥയിലാക്കും. പൂച്ച ഇവ കഴിച്ചെന്ന് സംശയം തോന്നിയാൽ ഉടനെ മൃഗഡോക്റ്ററെ കാണിക്കേണ്ടതാണ്. വാതത്തിന്റെ ചികിത്സക്കായി കൊടുക്കുന്ന ആസ്പിരിൻ പോലും പൂച്ചയ്ക്ക് അളവിൽ കൂടിയാൽ അപകടമാണെന്നതിനാൽ ശ്രദ്ധിച്ച് കൊടുക്കേണ്ടതാണ്. അതുപോലെ മുടികൊഴിച്ചിലിനായി ഉപയോഗിക്കുന്ന മിനൊക്സിഡിൽ പൂച്ചയുടെ ത്വക്കിൽ പുരട്ടിയതുകാരണം പൂച്ചകൾക്ക് സാരമായ ആരോഗ്യപ്രശ്നങ്ങൾ ഉണ്ടായതായി കാണപ്പെട്ടിട്ടുണ്ട്.

കീടനാശിനികളും കളനാശിനികളും പോലെയുള്ള സ്പഷ്ടമായ വിഷപദാർത്ഥങ്ങൾ കൂടാതെ പൂച്ചകൾക്ക് അപകടകരമായ വീട്ടുസാധനങ്ങളിൽ മോത്ത്ബോൾ (mothball), നാഫ്തലീൻ ഉത്പന്നങ്ങളും ഫീനോൾ, ഡെറ്റോൾ, ലൈസോൾ തുടങ്ങിയ തറ തുടയ്ക്കുന്ന ഉത്പന്നങ്ങളും ഉൾപ്പെടുന്നു... മഞ്ഞ് ഉരുക്കാൻ ഉപയോഗിക്കുന്ന എതിലിൻ ഗ്ലൈക്കോൾ പൂച്ചകൾക്ക് ഇഷ്ടമാണെങ്കിലും ഒരു സ്പൂൺ നിറയെ ഇത് കഴിക്കുന്നതുപോലും പൂച്ചയ്ക്ക് ഹാനികരമായേക്കാം. 

മനുഷ്യരുടെ ഭക്ഷണപദാർത്ഥങ്ങളും പൂച്ചകൾക്ക് ഹാനികരമാകാറുണ്ട്. വളരെക്കുറച്ച് പൂച്ചകളേ ചോക്കളേറ്റ് കഴിക്കാറുള്ളുവെങ്കിലും ചോക്കളേറ്റിൽ ഉണ്ടാകുന്ന തിയോബ്രോമിൻ പൂച്ചയ്ക്ക് വിഷബാധയുണ്ടാക്കിയേക്കാം. ഉള്ളിയും ഇഞ്ചിയും കൂടിയ അളവിൽ കഴിച്ച പൂച്ചകളിൽ വിഷബാധ ഉണ്ടായിട്ടുള്ളതായി കണ്ടിട്ടുണ്ട്. ഫിനോൾ കലർന്ന ബിസ്പെനോൾ എ എന്ന പദാർത്ഥം ഉപയോഗിച്ച് സീൽ ചെയ്യുന്ന ടിന്നിൽ കിട്ടുന്ന പൂച്ചഭക്ഷണം വരെ പൂച്ചകൾക്ക് മോശമായി ഭവിക്കാറുണ്ട്, ശാസ്ത്രീയമായി കാരണം തെളിയിക്കപ്പെട്ടിട്ടില്ലെങ്കിലും.

പൂച്ചയടക്കമുള്ള പല മൃഗജാതികൾക്കും വീട്ടിൽ വളർത്തുന്ന അലങ്കാരച്ചെടികൾ ആരോഗ്യപ്രശ്നങ്ങൾ ഉണ്ടാക്കാറുണ്ട്. . പൂച്ചകൾ ഇത്തരം ചെടികൾ കഴിക്കുന്നത് എന്തുകൊണ്ടും ഒഴിവാക്കേണ്ടതാണ്.

ആയിരക്കണക്കിന് വർഷങ്ങളായി മനുഷ്യരുടേയും വളർത്തു മൃഗങ്ങളുടേയും സഹവാസം മൂലം ഒരു നാട്ടുമൃഗമായി മെരുങ്ങാൻ പൂച്ചയ്ക്ക് കഴിഞ്ഞിട്ടുണ്ട്. പൂച്ചയെ വളർത്തുന്ന വ്യക്തിയെ പൂച്ച തങ്ങളുടെ അമ്മയെയെന്നപോലെ സ്നേഹിക്കുമെന്നും കരുതപ്പെടുന്നു. അതുപോലെതന്നെ, പൂച്ചകൾ വലുതായാലും അവരുടെ ചെറുപ്പക്കാലത്തുള്ളതുപോലെ തന്നെ ജീവിക്കുന്നുവെന്നും കണ്ടുപിടിക്കപ്പെട്ടിട്ടുണ്ട്. 

പൊതുവേ പൂച്ചകൾ നന്നായി ഇണങ്ങുന്നവരാണെങ്കിലും മനുഷ്യരുമായി ഇണങ്ങാതെ ജീവിക്കുന്ന പൂച്ചകളുടെ എണ്ണവും കുറവല്ല. മുതിർന്ന പൂച്ചകൾ ചെറിയ പൂച്ചകളോട് അസഹിഷ്ണുതയോടെ പെരുമാറുന്നതായും ചിലപ്പോൾ മാന്തിയും കടിച്ചും അവയെ ആക്രമിക്കുന്നതായും കാണപ്പെടാറുണ്ട്. 

പൂച്ചകളുടെ സാമൂഹികസ്വഭാവം മനസ്സിലാക്കാനുള്ള ഒരു വഴി അവയെ നിരീക്ഷിക്കലാണ്. വളര്ത്ത്പൂച്ചകൾ, കോളനികൾ എന്നപോലെ തങ്ങളുടെ പ്രദേശപരിധി അവർ തന്നെ നിശ്ചയിച്ചിട്ടുണ്ടാകും. ഇതിൽ ലൈംഗികപരമായി സജീവമായ പൂച്ചകളുടേത് വലിയ കോളനികളും അല്ലാത്തവയുടേത് ചെറിയ കോളനികളും ആയിരിക്കും. ഇവയുടെ ഇടയിൽ ആരുടേയും സ്വന്തമല്ലാത്ത സ്ഥലങ്ങളും ഉണ്ടാകും. ഇവിടെ പൂച്ചകൾ സമാധാനപരമായി പെരുമാറും. പക്ഷേ സ്വന്തം കോളനിയിൽ വരുന്ന മറ്റ് പൂച്ചകളെ പൂച്ച വിരട്ടി ഓടിക്കും. ആദ്യം തുറിച്ചു നോക്കിയും ഒച്ചയുണ്ടാക്കിയും മുറുമുറുത്തും തന്റെ ശത്രുവിനെ ഓടിക്കാൻ ശ്രമിക്കുകയും, വഴങ്ങിയില്ലെങ്കിൽ ഒച്ചയുണ്ടാക്കി ആക്രമിക്കുകയും ആണ് പൂച്ച ചെയ്യുക.

ഇങ്ങനെ ജീവിക്കുന്നതുകൊണ്ടാകാം, പൂച്ചകൾക്ക് ജീവിക്കാനായി ഒന്നിച്ച് നിൽക്കുന്ന സ്വഭാവം ഇല്ല. അതായത് ഭക്ഷണം കണ്ടെത്താനും സ്വന്തം രക്ഷയ്ക്കും മറ്റും ഒരു പൂച്ച മറ്റൊരു പൂച്ചയെ ആശ്രയിക്കില്ല. പട്ടിയെപ്പോലെയോ സിംഹത്തെപ്പോലെയോ കൂട്ടമായി ഇരതേടാൻ പൂച്ച പോകാറില്ല. (സ്വയം നക്കി ശരീരം എപ്പോഴും ശുചിയായി വയ്ക്കുന്ന പൂച്ചയുടെ സ്വഭാവം ഇതിനോട് ചേർത്ത് വായിക്കാവുന്നതാണ്. ഇങ്ങനെ ചെയ്യുന്നതിലൂടെ പൂച്ചയുടെ ഉമിനീർ പൂച്ചയുടെ നാറ്റം ഒഴിവാക്കി, തന്നെ ശത്രുക്കൾ കണ്ട്പിടിക്കുനതിൽ നിന്ന് രക്ഷിക്കുന്നു. എന്നാൽ പട്ടിയ്ക്ക് ശരീരദുർഗന്ധം ഉള്ളത് ഇരപിടിക്കുമ്പോൾ സഹായകരമാകുകയാണ് ചെയ്യുക. ഒരു പട്ടിയുടെ നാറ്റം മനസ്സിലാക്കി അവിടെ നിന്ന് രക്ഷപെടാൻ നോക്കുമ്പോൾ മറ്റ് പട്ടികളുടെ കയ്യിൽ പെടുകയാണ് പട്ടിയുടെ ഇരയ്ക്ക് സംഭവിക്കുക. പക്ഷേ ഇതിനു തങ്ങളുടെ ഇടയിലുള്ള വിനിമയം നന്നായിരിക്കണം. പട്ടികളുടെ കൂട്ടത്തിന് ഇത് നല്ലവണ്ണം ഉണ്ടെങ്കിലും പൂച്ചയ്ക്ക് ഈ കഴിവ് ഇല്ലാത്തതിനാൽ പൂച്ച ഒറ്റയ്ക്കേ ഇര തേടുകയുള്ളൂ)

അതിർത്തിയുടെ പേരിലോ, ഇണയുടെ പേരിലോ, മറ്റൊരാളെ തോൽപ്പിക്കാണോ, എതിർത്ത് നിൽക്കാനോ ഒക്കെയായി പൂച്ചകൾ തമ്മിൽ ആക്രമണത്തിൽ ഏർപ്പെടുമ്പോൾ പൂച്ചകൾ സാധാരണയായി തങ്ങളുടെ ശരീരം വളച്ച് രോമങ്ങൾ ഉയർത്തി നിർത്തി തങ്ങളുടെ ശരീരവലിപ്പത്തിനെ പെരുപ്പിച്ച് കാണിക്കാറുണ്ട്. കൈകൾ കൊണ്ട് ശക്തിയായി എതിരാളിയുടെ മുഖത്തും ശരീരത്തിലും അടിച്ചും കടിച്ചും ഒക്കെയാണ് പൂച്ചക്കൾ ആക്രമിക്കുക. സാധാരണ തോൽക്കും എന്നുറപ്പായാൽ സാരമായ മുറിവുകൾ എൽക്കുന്നതിനുമുൻപ് തന്നെ പൂച്ച രക്ഷപ്പെടാറാണ് പതിവെങ്കിലും അപൂർവ്വമായി മാരകമായ മുറിവ് തന്റെ എതിരാളിയിൽ ഏൽപ്പിക്കാൻ പൂച്ചകൾക്ക് സാധിക്കാറുണ്ട്. മുഖത്തും ചെവികളിലുമൊക്കെയായി ചെറിയ മുറിവേ പൂച്ചയ്ക്ക് എൽക്കാറുള്ളുവെങ്കിലും ആ മുറിവിൽ അണുബാധ ഉണ്ടായി പൂച്ചകൾക്ക് അപകടം സംഭവിക്കാനും സാധ്യതയുണ്ട്. ഇങ്ങനെയുള്ള ആക്രമണമാണ് ഫെലൈൻ ഇമ്യൂണോ ഡെഫിഷ്യൻസി വൈറസ് ("FIV") എന്ന കീടാണുവിന്റെ പ്രചരണത്തിന്റെ മുഖ്യകാരണം എന്നും വിശ്വസിപ്പിക്കപ്പെടുന്നു. ലൈംഗികപരമായി സജീവമായ ആൺ പൂച്ചകൾ തങ്ങളുടെ ജീവിതകാലത്തിൽ പല പൂച്ചകളുമായും ആക്രമണത്തിൽ ഏർപ്പെടുന്നതുകൊണ്ട് തങ്ങളുടെ മുഖത്തിലും ചെവികളിലും ഒക്കെ പല മുറിവിന്റെ പാടുകളും ശേഷിപ്പിക്കും. തങ്ങളുടെ കുട്ടികളെ രക്ഷിക്കാനും തങ്ങളുടെ അതിർത്തി സംരക്ഷിക്കാനായും ഒക്കെ പെൺപൂച്ചകളും മറ്റുള്ളവരെ ആക്രമിക്കാറുണ്ട്.

വളർത്ത് പൂച്ചകൾ, പ്രത്യേകിച്ചും പൂച്ചക്കുട്ടികൾ കളികളിൽ ഏർപ്പെടുന്നത് സാധാരണമാണ്. ഈ പെരുമാറ്റം ഇരപിടിക്കലിന്റെ ഒരുതരം അനുകരണമാണ്. അതുകൊണ്ട് തന്നെ ഇത്തരം കളികൾ പൂച്ചയ്ക്ക് പതുങ്ങിയിരിക്കാനും, ഇരപിടിക്കാനും, ഇരയെ കൊല്ലുവാനും ഒക്കെയുള്ള പരിശീലനവും ആകുന്നു. തൂങ്ങിക്കിടക്കുന്ന ഒരു നൂലോ വള്ളിയോ, നിലത്ത് അശ്രദ്ധമായി കിടക്കുന്ന ഒരു ചരടോ, അങ്ങനെ എന്തെങ്കിലും മതി ഒരു പൂച്ചയെ കൌതുകപ്പെടുത്താൻ. ഇങ്ങനെ നൂലുകളുമായി പൂച്ച കളിക്കുന്നത് പല കാർട്ടൂണുകളിലും ചിത്രങ്ങളിലും വിഷയമായിട്ടുണ്ട്. അമ്മപ്പൂച്ചയുടെ വാലും ഇങ്ങനെ പൂച്ച തട്ടിക്കളിക്കാറുണ്ട്. എന്നാൽ ഈ നൂല് വിഴുങ്ങുന്നത് പൂച്ചയ്ക്ക് ആപത്കരമാണ്. അത് വയറിൽ കുടുങ്ങി രോഗങ്ങളോ മരണമോ ഒക്കെയും സംഭവിക്കാൻ സാധ്യതയുണ്ട്. അതുകൊണ്ട് വളർത്ത് പൂച്ചകൾക്ക് കളിക്കാനായി ഉടമകൾ നേർത്ത ലേസർ രശ്മികൾ കൊണ്ട് നിലത്ത് വരയ്ക്കാറുണ്ട്, പൂച്ചയ്ക്ക് ആ ലേസർ ബിന്ദുവിനെ പിന്തുടരുന്നത് ഇഷ്ടമാണ്. ഈ ലേസർ കൊണ്ട് പൂച്ചയുടെ കണ്ണിന് എന്തെങ്കിലും അപകടം പിണഞ്ഞതായി അറിവില്ല. ലേസർ പേനകൾ പ്രചാരത്തിനാകുന്നതിനുമുൻപ് ടോർച്ചിന്റെ വെളിച്ചവും ഈർക്കിലും ഓലയും ഒക്കെ ഇതിനായി ഉപയോഗിക്കപ്പെട്ടിരുന്നു.

ഇതേ കളിയുടെ ഭാഗമായി പൂച്ചകൾ തമ്മിൽതമ്മിലും ഉടമയോടും ഒക്കെ അടി കൂടാറുണ്ട്. എങ്കിലും പൂച്ചകൾക്ക് ദേഷ്യം വന്ന് നഖങ്ങൾ പുറത്തേക്ക് നീട്ടി ആക്രമിക്കാൻ ഏത് നിമിഷവും സാധ്യത ഉള്ളതിനാൽ മനുഷ്യർ പൂച്ചകളുമായി അടുക്കുമ്പോൾ ഒരു അകലം പാലിക്കുന്നത് നല്ലതാണ്.

 വലിയ പൂച്ചകളെപ്പോലെത്തന്നെ (സിംഹം, പുലി) വീട്ടിൽ വളർത്തുന്ന പൂച്ചകളും ഇരപിടിക്കാൻ സമർത്ഥരാണ്. കടുവയേയും പുലിയേയും പോലെ പതുങ്ങിയിരുന്ൻ ഇരയെ കാത്തിരുന്ന്, ഇരവരുമ്പോൾ പെട്ടെന്ന് ആക്രമിച്ച് കീഴടക്കുന്ന വിദ്യയാണ് പൂച്ചയുടേയും ആയുധം. ഇങ്ങനെ കീഴടക്കിയ തന്റെ ഇരയുടെ കഴുത്തിനു കടിച്ച് കുടഞ്ഞ് നട്ടെല്ല് തകർത്ത് പരാലിസിസ് വരുത്തുകയോ കരോട്ടിഡ് ആർട്ടറിയും ജുഗുലാർ ഞരമ്പും മുറിച്ച് രക്തം നഷ്ടപ്പെടുത്തിക്കുകയോ, അല്ലെങ്കിൽ ഇരയുടെ ശ്വാസകോശനാളി ("Vertebrate trachea") തകർക്കുകയോ ചെയ്ത് പൂച്ച ഇരയുടെ കഥ കഴിക്കുന്നു.

പൂച്ച തന്റെ ഉടമയ്ക്ക് താൻ പിടിച്ച ഇരയെ നൽകുന്നത് എന്തിനെന്നതിനെക്കുറിച്ച് അധികം വിവരങ്ങൾ മനസ്സിലാക്കപ്പെട്ടിട്ടില്ല. എത്തോളജിസ്റ്റായ പോൾ ലെഹസൻ പറയുന്നത് പൂച്ചകൾ മനുഷ്യരെ തങ്ങളുടെ സമൂഹത്തിലെ ഒരു അംഗമെന്നരീതിയിൽ കാണുന്നതിന്റെ തുടർച്ചയാണ് അധികം വന്ന ഇരയെ മനുഷ്യരുമായി പങ്കുവയ്ക്കുന്നത് എന്നാണ്. എന്നാൽ അന്ത്രോപ്പോളജിസ്റ്റായ ഡെസ്മണ്ട് മോറിസ് 1986-ൽ എഴുതിയ "കാറ്റ് വാച്ചിങ്ങ്" എന്ന പുസ്തകത്തിൽ പറയുന്നത് പൂച്ചകൾ ഇരപിടിക്കാൻ സമർത്ഥരല്ലാത്ത മനുഷ്യരെ ഇരപിടിക്കാൻ പഠിപ്പിക്കുന്നതിനുവേണ്ടിയാണ് തങ്ങൾ പിടിച്ച എലികളേയും പക്ഷികളേയും വീട്ടിൽ കൊണ്ടു വരുന്നത് എന്നാണ്. ഇരപിടിക്കാൻ കഴിവില്ലാത്ത വലിയ പൂച്ചക്കുട്ടി എന്നരീതിയിൽ മനുഷ്യർക്ക് ഭക്ഷണം നൽകുന്നതാവാം ഇതെന്നും അദ്ദേഹം ഇതെ പുസ്തകത്തിൽ പറയുകയുണ്ടായി. മറ്റൊരു സാധ്യത ഉള്ളത്, തങ്ങൾക്ക് ഇരപിടിക്കാനുള്ള കഴിവായി എന്ന് തങ്ങളുടെ അമ്മയ്ക്ക് മുന്നിൽ തെളിയിക്കുന്ന പൂച്ചയുടെ അതേ മനശ്ശാസ്ത്രമാകും മനുഷ്യരുടെ മുന്നിൽ തങ്ങൾ പിടിച്ച ഇരയെ കാഴ്ചവയ്ക്കുന്നതിനു പിന്നിലും എന്നാണ്. വീട്ടിൽ വളർത്തുന്ന പൂച്ചകൾ, ഇരയെക്കൂടാതെ വാച്ചുകൾ, പേനകൾ, പെൻസിലുകൾ എന്നിങ്ങനെ വായിൽ കൊള്ളാവുന്ന എന്തും തങ്ങളുടെ ഉടമയ്ക്ക് കൊണ്ടുപോയി കൊടുക്കാറുണ്ട്.

പൂച്ചയ്ക്ക് വർഷത്തിൽ ഒന്നിൽക്കൂടുതൽ പ്രജനനകാലം ഉണ്ടാകും. ഇണചേരുകയാണെങ്കിൽ ഓരോന്നും നാലു മുതൽ ഏഴ് ദിവസം വരെ നീണ്ട് നിൽക്കും, ഇണ ചേർന്നില്ലെങ്കിൽ അതിൽക്കൂടുതലും.

പെൺപൂച്ചയോട് പല ആൺ പൂച്ചകളും ഇണ ചേരാൻ ആഗ്രഹിക്കും. ഇവർ തമ്മിൽ പൊരുതി വിജയിയാകുന്ന പൂച്ചയ്ക്കാണ് ഇണചേരാൻ അവസരം ഉണ്ടാകുക. ആദ്യം നീരസം കാണിക്കുമെങ്കിലും പെൺപൂച്ചകൾ പിന്നീട് ഇണചേരാൻ നിന്ന് കൊടുക്കും. ഇണചേരുന്ന സമയത്ത് പെൺപൂച്ചകൾ ഉച്ചത്തിൽ കരയാറുണ്ട്. ഇണചേരലിനുശേഷം പെൺപൂച്ച തന്റെ ശരീരം നക്കി വൃത്തിയാക്കും. ഈ സമയത്ത് ഏതെങ്കിലും ആൺപൂച്ച ഇണചേരാനായി ശ്രമിച്ചാൽ പെൺപൂച്ച ആ ആൺപൂച്ചയെ ആക്രമിക്കും. പക്ഷേ ശരീരശുചീകരണത്തിനുശേഷം പെൺപൂച്ച വീണ്ടും ഇണചേരാൻ സന്നദ്ധയാകും.

ആൺപൂച്ചയുടെ ലിംഗത്തിൽ പിറകിലേയ്ക്ക് നിൽക്കുന്ന മുളളുകൾ ഉണ്ടാകും. ഇണചേർന്ന് കഴിഞ്ഞ് ഈ ലിംഗം പിറകോട്ടെടുക്കുമ്പോൾ ഈ മുളളുകൾ പെൺപൂച്ചയുടെ യോനിയിൽ ഉരഞ്ഞ് പെൺപൂച്ചയ്ക്ക് അണ്ഡവിസർജ്ജനം(ovulation) ഉണ്ടാകാൻ സഹായിക്കുന്നു.ഇതിനാലാണ് ലൈംഗികബന്ധത്തിൽ ഏർപ്പെടുമ്പോൾ പെൺപൂച്ചകൾ ഉച്ചത്തിൽ കരയുന്നത്. ഇത് എല്ലായ്പ്പോഴും സംഭവിക്കാത്തതുകൊണ്ട് തന്നോട് ആദ്യം ഇണചേർന്ന പൂച്ചയിൽ നിന്ന് തന്നെ പെൺപൂച്ച എല്ലായ്പ്പോഴും ഗർഭം ധരിക്കണമെന്നില്ല. അതുപോലെ തന്നെ, തന്റെ ഇണചേരൽ കാലഘട്ടത്തിൽ പല ആൺപൂച്ചകളുമായും പെൺപൂച്ച ഇണചേരും എന്നുള്ളതുകൊണ്ട് തനിക്ക് പ്രസവത്തിൽ ഉണ്ടാകുന്ന എല്ലാ കുഞ്ഞുങ്ങൾക്കും ഒരേ അച്ഛൻ തന്നെ ആയിരിക്കണമെന്നില്ല.

പന്ത്രണ്ട് മാസം പ്രായമാകുമ്പോൾ പൂച്ചക്കുഞ്ഞിനെ മറ്റൊരുടമയ്ക്ക് കൈമാറാം. അതിനുമുന്നേതന്നെ തള്ളപ്പൂച്ചയുടെ അടുത്ത് നിന്ന് മാറിനിൽക്കാൻ തുടങ്ങിയാൽ അപ്പൊഴേ പൂച്ചയെ മാറ്റിത്താമസിപ്പിക്കാവുന്നതാണ്. പൂച്ചയ്ക്ക് കുഞ്ഞുങ്ങളുണ്ടാകാതിരിക്കാൻ ചെയ്യുന്ന ശസ്ത്രക്രിയ പൂച്ചയ്ക്ക് 6-8 മാസം ആകുമ്പോൾ ചെയ്യാവുന്നതാണ്. ഇങ്ങനെ ചെയ്യുന്നതുവഴി ആൺപൂച്ചകൾ മൂത്രം ഒഴിച്ചും പെൺപൂച്ചകൾ ഒച്ചയുണ്ടാക്കിയും തങ്ങളുടെ പ്രദേശം അടയാളപ്പെടുന്ന സ്വഭാവം ഇല്ലാതെയാക്കാവുന്നതാണ്. എന്നാൽ പൂച്ച ഈ സ്വഭാവം പ്രദർശിപ്പിച്ചതിനുശേഷമാണ് പ്രത്യുത്പാദനശേഷി ഇല്ലാതെയാക്കുന്നതെങ്കിൽ ഈ സ്വഭാവം പൂച്ച തുടരാൻ സാധ്യതയുണ്ട്.

പൂച്ചയ്ക്ക് ശുചിത്വം വളരെ പ്രധാനപ്പെട്ടതാണ്. തങ്ങളുടെ നാക്കിലുള്ള മുകുളങ്ങൾ ഒരു ചീപ്പ് പോലെ പ്രവർത്തിച്ച് രോമങ്ങൾ ഒതുക്കിവയ്ക്കാൻ പൂച്ചയെ സഹായിക്കുന്നു.ഇതു മാർജ്ജാര വംശത്തിലുളള എല്ലാ ജീവികളിലും കാണപ്പടുന്നുണ്ട്പൂച്ചയുടെ ഉമിനീർ അഴുക്ക് കളയാനും വിയർപ്പ് നാറ്റം ഇല്ലാതെയാക്കാനും പൂച്ചയെ സംബന്ധിച്ചിടത്തോളം ഉത്തമമാണ്. പൂച്ചകൾക്ക് മറ്റ് പൂച്ചകളേയും മനുഷ്യരേയും നക്കി വൃത്തിയാക്കുന്നതും ഇഷ്ടമാണ്. മറ്റ് പൂച്ചകളെ നക്കി വൃത്തിയാക്കുന്നതിനുപിന്നിൽ തങ്ങളുടെ മേൽക്കോയ്മ ഉറപ്പിക്കുക എന്നൊരുദ്ദേശ്യവും പൂച്ചയ്ക്ക് ഉണ്ട്.

ഇങ്ങനെ വൃത്തിയാക്കുന്നതിനിടയിൽ തന്റെ വയറ്റിൽ എത്തുന്ന രോമങ്ങൾ പൂച്ച പിന്നീട് ഒരു രോമഗോളമായി ചർദ്ദിക്കാറുണ്ട്. നീളമുള്ള രോമം ഉള്ള പൂച്ചകളാണ് ചെറിയ രോമമുള്ള പൂച്ചകളേക്കാൾ ഇങ്ങനെ ചെയ്യാറ്. സ്ഥിരമായി പൂച്ചയുടെ രോമം ചീകി വൃത്തിയാക്കിക്കൊടുത്തോ വയറിൽ രോമം കുമിഞ്ഞ് കൂടുത്തത് ഒഴിവാക്കുന്ന തരം ഭക്ഷണം കൊടുത്തോ ഇത് ഇല്ലാതെയാക്കാവുന്നതാണ്.

നഖം പുറത്തേയ്ക്ക് നീട്ടി കട്ടിയായ പ്രതലങ്ങളിൽ ഉരക്കുന്ന സ്വഭാവമുണ്ട് പൂച്ചകൾക്ക്. ഇത് നഖത്തിന്റെയടിയിൽ ഉള്ള അഴുക്ക് ഒഴിവാക്കാനും കാലുകൾക്ക് നല്ല വ്യായാമം കിട്ടാനും ആയിട്ടാണ് പൂച്ച ചെയ്യുന്നത്. ഇങ്ങനെ ചെയ്യുന്നത് പൂച്ചകൾ നന്നായി ആസ്വദിക്കുന്നു. നഖങ്ങൾ ഇല്ലാതെയായ പൂച്ചകൾ പോലും ഇങ്ങനെ ചെയ്ത് ആനന്ദം കണ്ടെത്താറുണ്ട്. പൂച്ചയുടെ കാലിന്റെ അടിയിലുള്ള വിയർപ്പ് ഗ്രന്ഥിയിൽ നിന്ന് വിയർപ്പ് വീണ് തന്റെ പ്രദേശം അടയാളപ്പെടുത്താനാണ് പൂച്ച ഇത് ചെയ്യുന്നതെന്നും വിശ്വസിക്കപ്പെടുന്നു.

ഉയരം കൂടിയ സ്ഥലത്ത് പോയി ഇരിക്കാൻ പൂച്ചക്കൾക്ക് ഇഷ്ടമാണ്. ഉയരത്തിൽ നിന്ന് തന്റെ പ്രദേശം മൊത്തം നിരീക്ഷിക്കാനാണ് പൂച്ചകൾ ഇത് ചെയ്യുന്നതെന്നാണ് കരുതപ്പെടുന്നത്. ചീറ്റപ്പുലിയെപ്പോലെ, കാട്ടിൽ ഉള്ള പൂച്ചകൾ മുകളിൽ ഒളിഞ്ഞ് നിന്ന് താഴെയുള്ള ഇരയെ ചാടി വീണ് ആക്രമിക്കാനും ഇങ്ങനെ ഉയരമുള്ള മരത്തിലും മറ്റും കയറി നിൽക്കാറുണ്ട്. അതുകൊണ്ട് തന്നെ ഉയരം, പൂച്ചയ്ക്ക് അന്തസ്സും സുരക്ഷിതത്വവും കൂടി നൽകുന്നു.

ഉയരമുള്ള പ്രതലത്തിൽ നിന്ന് എങ്ങനെ വീണാലും പൂച്ചയ്ക്ക് ശരീരം വളച്ച് നാലുകാലിൽത്തന്നെ നിലത്ത് വീഴാനുള്ള കഴിവുണ്ട്. ഇങ്ങനെ ചെയ്യാനുള്ള സമയം കിട്ടിയാൽ മാത്രമേ പൂച്ചയ്ക്ക് നാലുകാലിൽ വീഴാൻ പറ്റുകയുള്ളൂ. അതിനായി 90 cm (3 അടി) ഉയരമെങ്കിലും പൂച്ചയ്ക്ക് വേണം. ഈ പ്രവർത്തിക്ക് പൂച്ച തന്റെ വാൽ ഉപയോഗിക്കാറില്ല എന്നതുകൊണ്ട് വാലില്ലാത്ത പൂച്ചയ്ക്കും ഇങ്ങനെ നാലുകാലിൽ വീഴാൻ സാധിക്കും. 

പൂച്ചയുടെ ഈ താത്പര്യം ചിലപ്പോൽ പൂച്ചയ്ക്ക് തന്നെ അപകടകരമായേക്കാം. "അമേരിക്കൻ സൊസൈറ്റി ഫോർ ദ പ്രിവെൻഷൻ ഓഫ് ക്രുവൽറ്റി റ്റു ആനിമത്സ്" എന്ന സംഘടന പൂച്ച ഉടമകളോട് വീട്ടിൽ അധികം ഉയരമുള്ള ഒന്നും വയ്ക്കരുതെന്ന് പറയുന്നു. ആത്മവിശ്വാസം കൂടുതലായ പൂച്ചകൾ അതിന്റെ മുകളിൽ കയറി താഴെവീണ് അപകടം ഉണ്ടാകാതിരിക്കാനാണ് ഈ മുൻ‌കരുതൽ. 

വീട്ടിൽ വളർത്തുന്ന പൂച്ചകൾ ആയിരത്തിലധികം ജനുസ്സിൽ പെടുന്ന ജീവികളെ കൊന്ന് തിന്നാറുണ്ട്. ഇവയിലധികവും നട്ടെല്ലില്ലാത്ത ജീവികളാണ്, കൂടുതലും ഷഡ്പദങ്ങൾ. വലിയ പൂച്ചകൾ (പുലി, സിംഹം, തുടങ്ങിയവ) നൂറിൽ താഴെ ജനുസ്സിൽ പെടുന്ന ജീവികളെയേ തിന്നാറുള്ളൂ. പൂച്ചകളെപ്പോലെ പലവർഗ്ഗങ്ങളിൽപ്പെട്ട ജീവികളെ കൊന്ന് തിന്നാനുള്ള കഴിവുണ്ടെങ്കിലും അവയെ കൊന്ന് തിന്നാനുള്ള ശ്രമത്തിനോട് തട്ടിച്ച് നോക്കുമ്പോൾ അവയിലുണ്ടാകുന്ന പോഷണം വളരെ കുറവായതിനാൽ വലിയ പൂച്ചകൾ അവയെ ഒഴിവാക്കാറാണ് പതിവ്. ഇതിനൊരപവാദമുള്ളത് പുള്ളിപ്പുലി ആണ്. പുള്ളിപ്പുലി മുയലുകളെപ്പോലെയുള്ള ചെറിയ ജീവികളേയും വേട്ടയാടി തിന്നാറുണ്ട്. വീട്ടിൽ നന്നായി ഭക്ഷണം കൊടുത്ത് വളർത്തുന്ന പൂച്ചകൾ പോലും തരം കിട്ടിയാൽ പക്ഷികൾ, എലികൾ, തേളുകൾ, പാറ്റകൾ, പുൽച്ചാടികൾ എന്നിങ്ങനെയുള്ള ചെറിയ ജീവികളെ വേട്ടയാടാറുണ്ട്.

ഇങ്ങനെ എല്ലാത്തരം ചെറിയ ജീവികളേയും കൊന്ന് തിന്നാനുള്ള കഴിവു കാരണം പൂച്ചകൾ ഇല്ലാതിരുന്ന പുതിയ ഒരു ആവാസവ്യവസ്ഥയിലേയ്ക്ക് ഒരു പൂച്ച കടന്ന് വന്നാൽ അവിടെ അവ മാരകമായ പ്രഹരം ഏൽപ്പിക്കാൻ വരെ സാധ്യതയുണ്ട്. ചിലയിടങ്ങളിൽ പൂച്ചകൾ കാരണം മറ്റ് ജീവികൾക്ക് വംശനാശം വരെ സംഭവിച്ചിട്ടുണ്ട്. സ്റ്റീഫൻസ് ഐലന്റ് വ്രെൺ എന്ന ജീവി ഉദാഹരണം. ഈ കാരണങ്ങൾ കൊണ്ട് പല രാജ്യങ്ങളിലും ഫെറൽ പൂച്ചകളെ കീടങ്ങളുടെ കൂട്ടത്തിലാണ് കൂട്ടിയിട്ടുള്ളത്. വീട്ട് പൂച്ചകളേയും ചിലപ്പോൾ കൂട്ടിനുള്ളിൽ പൂട്ടിയിടേണ്ടി വരാറുണ്ട്. പുറത്തുള്ള വംശനാശഭീഷണി നേരിടുന്ന പക്ഷിമൃഗാദികൾക്ക് ഇവ ഒരു ഭീഷണി ആകും എന്നതാണ് കാരണം. ഓസ്ട്രേലിയയിലെ പല മുനിസിപ്പാലിറ്റികളിലും അങ്ങനെ നിയമം പോലും നിലവിലുണ്ട്. പൂച്ചയുടെ വരവറിയിക്കാനായി പൂച്ചയുടെ കഴുത്തിൽ മണി കെട്ടാറുണ്ട് ചില ഉടമകൾ. പക്ഷേ ഈ മണിയുടെ പ്രവർത്തന രീതി മനസ്സിലാക്കി അത് ശബ്ദമുണ്ടാക്കാത്ത തരത്തിൽ നടക്കാൻ പഠിക്കാൻ പൂച്ചകൾ സമർത്ഥരാണ്.

2004-ൽ സൈപ്രസ്സിൽ ഒരു മനുഷ്യനും പൂച്ചയും അടുത്തടുത്ത് കിടക്കുന്ന ഒരു കുഴിമാടം ഗവേഷകർ കണ്ടെടുക്കുകയുണ്ടായി. ഈ കുഴിമാടത്തിനു ഉദ്ദേശം 9,500 വർഷത്തെ പഴക്കമുണ്ടെന്നാണ് അവരുടെ അനുമാനം. ഇതിൽ നിന്ന് മനുഷ്യനും പൂച്ചയും ഒന്നിച്ച് കഴിയാൻ തുടങ്ങിയ കാലഘട്ടം ഇതുവരെ കരുതിയിരുന്നതിലും വളരെ മുന്നേ ആണെന്ന് കണ്ട് പിടിക്കുകയുണ്ടായി. 

വീട്ടിൽ വളർത്തുന്ന പൂച്ചകൾ 14 മുതൽ 20 വർഷം വരെ ജീവിക്കും. 36-ആം വയസ്സു വരെ ജീവിച്ച ഒരു പൂച്ചയ്ക്കാണ് ഏറ്റവും പ്രായമേറിയ പൂച്ചയായി കരുതപ്പെടുന്നത്. പുറത്തെങ്ങും വിടാതെ വളർത്തുന്ന പൂച്ചകൾക്ക് ആയുസ്സ് കൂടുതലായിരിക്കും. മറ്റ് പൂച്ചകളുമായി വഴക്കും അതുമൂലമുണ്ടാകുന്ന അസുഖങ്ങളും ഒന്നും ഇല്ലാതിരിക്കുന്നതുകൊണ്ടാണ് അത്. വന്ധ്യവത്‌കരിച്ച പൂച്ചകൾക്കും ആയുസ്സ് മറ്റ് പൂച്ചകളേക്കാൾ കൂടുതലായിരിക്കും. വന്ധ്യവത്‌കരിക്കുന്നതുകൊണ്ടുള്ള മറ്റ് ഗുണങ്ങൾ എന്തെന്നാൽ ആൺപൂച്ചകൾക്ക് വൃഷണ ക്യാൻസറും പെൺപൂച്ചകൾക്ക് ഗർഭാശയ ക്യാൻസറും ആൺപെൺ ഭേദമില്ലാതെ സ്തനാർബുദവും വരില്ല എന്നതാണ്. 

മറ്റ് വീട്ടുമൃഗങ്ങളെപ്പോലെ പൂച്ചകളും മനുഷ്യനുമായി വളരെ ഇണങ്ങിച്ചേർന്നാണ് ജീവിക്കുക. കാട്ട് പൂച്ചകളോട് പൊരുതി നിന്ന ഒരു കാലത്ത് നിന്നും അവരെ മെരുക്കി വീട്ടുമൃഗങ്ങളാക്കാൻ പെട്ട പ്രയാസങ്ങൾ, അവ ഇന്ന് മനുഷ്യർക്ക് ചെയ്ത് തരുന്ന ഉപകാരങ്ങളോട് തട്ടിച്ച് നോക്കുമ്പോൾ നിസ്സാരമെന്ന് പറയേണ്ടി വരും. പൂച്ചകളെപ്പോലെത്തന്നെ വീട്ടിലെ എലികളേയും മറ്റു കീടങ്ങളേയും കൊല്ലുന്നതിൽ പട്ടികളും മനുഷ്യരെ സഹായിക്കുമെങ്കിലും, വീട്ടിലുള്ള ധാന്യങ്ങൾ, പഴങ്ങൾ, പച്ചക്കറികൾ എന്നിവ കട്ട് തിന്നുന്ന സ്വഭാവം പൂച്ചയ്ക്ക് ഇല്ലാത്തതിനാൽ പൂച്ചകളെയാണ് വീട്ടിനുള്ളിൽ വളർത്താൻ കൂടുതൽ അഭികാമ്യം.

ഇന്നത്തെക്കാലത്തും പല ഉൾനാടൻ പ്രദേശങ്ങളിലും പൂർണ്ണമായും മെരുങ്ങാത്ത പൂച്ചകൾ കാണപ്പെടുന്നു. അവ ധാന്യവിളകളുടെ ഇടയിൽ കഴിയുന്ന കീടങ്ങളെ കൊന്ന് തിന്ന് കർഷകരെ സഹായിക്കുന്നു. വീട്ടിൽ വളർത്തുന്ന പൂച്ചകളും മുയലുകൾ, കീടങ്ങൾ, പക്ഷികൾ, പല്ലികൾ, മീനുകൾ, ഷഡ്പദങ്ങൾ എന്നീ ജീവികളെ വേട്ടയാടി കൊല്ലുമെങ്കിലും ഇവയെ കഴിക്കാറില്ല.

നഗരങ്ങളിലെ ജനങ്ങൾക്ക് അലഞ്ഞ് തിരിഞ്ഞ് നടക്കുന്ന പൂച്ചകൾ ശല്യമാകാറുണ്ട്. പൂച്ചകളുടെ വിസർജ്യവും അവ രാത്രി ഉണ്ടാക്കുന്ന ശബ്ദങ്ങളും തങ്ങളുടെ പ്രദേശം അടയാളപ്പെടുത്തിവയ്ക്കാൻ അവർ മൂത്രം ഒഴിച്ച് വയ്ക്കുന്നതും ഒക്കെ ഒഴിവാക്കാനായി പലരും പൂച്ചയെ അകറ്റി നിർത്താനുള്ള യന്ത്രങ്ങൾ വീട്ടിൽ ഉപയോഗിക്കുക വരെ ചെയ്യാറുണ്ട്.

മനുഷ്യർ പല രീതിയിലാണ് പൂച്ചകളുമായി ഇടപഴകുക. വീട്ടിൽ പൂച്ചകളെ വളർത്തുന്നത് ഇഷ്ടപ്പെടുന്നവരാണ് ചിലർ അധികം ഗൌരവമില്ലാതെ കാണുമെങ്കിലും ചിലർ അവയെ സ്വന്തം മക്കളെപ്പോലെ താലോലിക്കും. സ്വന്തം പൂച്ചയെ ഒരുക്കി പൂച്ചപ്രദർശനത്തിനു കൊണ്ടുപോകുന്നവരും കുറവല്ല.

പൂച്ചകളുടെ ശരീരവലിപ്പം വളരെ കുറവായതിനാൽ മുതിർന്ന ഒരു മനുഷ്യന് പൂച്ച യാതൊരു രീതിയിലും ഉള്ള അപകടം ഉണ്ടാക്കില്ല. പൂച്ചകളുടെ മാന്തലിൽ നിന്നുള്ള മുറിവുകളോ പൂച്ചയുടെ കടി മൂലം പേവിഷം ഏൽക്കുന്നതോ ഒക്കെയാണ് പൂച്ചകളിൽ നിന്ന് മനുഷ്യനുണ്ടാകാവുന്ന വെല്ലുവിളികൾ. പട്ടികളുമായി വഴക്കുണ്ടാക്കുമ്പോൾ പൂച്ച കരുതിക്കൂട്ടിത്തന്നെ പട്ടിയുടെ കണ്ണിൽ മാന്തി അവയ്ക്ക് അന്ധത ഉണ്ടാക്കിയ അവസ്ഥ ഉണ്ടായിട്ടുണ്ട്. പക്ഷേ മനുഷ്യരോട് ഇങ്ങനെ പൂച്ചകൾ ചെയ്തതായി അധികം കാണപ്പെട്ടിട്ടില്ല.

മ്യാവൂ, പര്ര്ര്ര്, ഹിസ്സ്, സ്കവീക്ക്, ചിർപ്പ്, ക്ലിക്ക് തുടങ്ങിയ ശബ്ദങ്ങൾ ഉണ്ടാക്കുക, മുറുമുറുക്കുക, മുരളുക, തുടങ്ങിയ ആശയവിനിമയത്തിനുതകുന്ന ശബ്ദങ്ങൾ പൂച്ചകൾ ഉപയോഗിക്കുന്നുണ്ട്. 

തെളിഞ്ഞ കണ്ണുകൾ, ഈർപ്പമുള്ള മൂക്ക്, വൃത്തിയുള്ള ചെവി, പിങ്ക് നിറത്തിലുള്ള മോണകളും വൃത്തിയും മിനുസവുമുള്ള ചർമ്മം, എന്നിവയാണ്‌ ആരോഗ്യമുള്ള പൂച്ചയുടെ ലക്ഷണങ്ങൾ. ഫെലൈൻ ഇൻഫേഷ്യസ് എന്റെറൈറ്റിസ്, ഫെലൈൻ ലൂക്കോപീനിയ, ക്യാറ്റ് ഫ്ലൂ, പേ വിഷബാധ, തൊലിപ്പുറമേയുള്ള ഫംഗസ് ബാധ, മെയിഞ്ച്, ടോക്സോപ്ലാസ്മ രോഗം; എന്നിവയാണ്‌ പൂച്ചകളിൽ കാണുന്ന പ്രധാന രോഗങ്ങൾ. ഇവയിൽ ടോക്സോപ്ലാസ്മ എന്ന രോഗം ഗർഭിണികളിൽ ഗർഭം അലസുന്നതിന്‌ കാരണമായിത്തീരും. അതിനാൽ ഗർഭിണികൾ പൂച്ചകളുമായി അകലം പാലിക്കേണ്ടതാണ്‌. പേ വിഷത്തിനെതിരെ നായകൾക്ക് എടുക്കുന്നതുപോലെയുള്ള പ്രതിരോധ കുത്തിവയ്പ്പ് എടുക്കേണ്ടതാണ്‌. മൂക്കൊലിപ്പ്, ജലദോഷം എന്നിവ ക്യാറ്റ് ഫ്ലൂവിന്റെ ലക്ഷണങ്ങളാണ്‌. ഭക്ഷണത്തോടുള്ള വിരക്തി, പനി, ഛർദ്ദി, വയറിളക്കം എന്നിവ ഫെലൈൻ ഇൻസേഷ്യസ് എന്ററൈറ്റിസിന്റെ ലക്ഷണങ്ങളാണ്‌. മൂക്കിന്റെ അഗ്രത്തിലും ചെവിയുടെ അഗ്രത്തിലും ചെറിച്ചിൽ, രോമം കൊഴിഞ്ഞുപോക്ക് എന്നിവ മെയ്ഞ്ച് രോഗത്തിന്റേയോ ഫംഗസ് ബാധയുടേതോ ആകാം. ഈ രോഗം ചൊകിത്സിച്ച് ഭേദമാക്കാവുന്നതുമാണ്‌.

പൂച്ചയുടെ രോമങ്ങളോടും ഉമിനീരിനോടും ഉള്ള അലർജി കാരണമാണ് അധികം ആളുകളും പൂച്ചകളെ ഇഷ്ടപ്പെടാത്തത്. ത്വക്കിൻപുറത്തുണ്ടാകുന്ന അലർജി, ആസ്ത്മ തുടങ്ങിയ അസുഖങ്ങൾ ഉള്ളവർക്ക് പൊതുവേ പൂച്ചകളോട് അലർജി ഉണ്ടായിരിക്കുമെങ്കിലും തന്റെ വീട്ടിൽ വളർത്തുന്ന പൂച്ചകളുമായി ഇണങ്ങിവസിക്കാൻ കഴിയാറുണ്ട്. ഇത് എല്ലായ്പ്പോഴും സംഭവിക്കണമെന്നില്ലാത്തതിനാൽ പൂച്ചകളെ അത്തരം അസുഖമുള്ളവർ വീട്ടിൽ വളർത്താതിരിക്കുന്നതാണ് നല്ലത്.

ഇത്തരം അലർജി ഉണ്ടായിട്ടുപോലും പൂച്ചകളോടുള്ള സ്നേഹം മൂത്ത് അവരെ വളർത്തുന്നവരുണ്ട്. അങ്ങനെയുള്ളവരെ അലർജിക്ക് മരുന്ന് കഴിച്ചും പൂച്ചകളെ സ്ഥിരമായി കുളിപ്പിച്ച് വൃത്തിയാക്കുയും ഒക്കെയാണ് തങ്ങളുടെ അലർജിയോട് പൊരുതുന്നത്. ആഴ്ചയിൽ ഒരിക്കൽ കുളിപ്പിച്ചാൽ വീട്ടിനകത്തെ പൂച്ചകളുടെ 90% മുടികൊഴിച്ചിൽ ഇല്ലാതെയാക്കാം. അലർജി ഉണ്ടാക്കാത്തതരം പൂച്ചകളെ ഉണ്ടാക്കാൻ ഇപ്പോൾ ഗവേഷണങ്ങളും നടക്കുന്നുണ്ട്.

പട്ടികളെപ്പോലെ ചാടാനും മറ്റുമുള്ള അഭ്യാസമുറകൾ പൂച്ചകളെ പഠിപ്പിക്കാൻ ചിലർ ശ്രമിച്ച് കാണാറുണ്ട്. ചില പൂച്ചകൾ ഇങ്ങനെയുള്ള ചില അഭ്യാസങ്ങൾ പഠിക്കാറുമുണ്ട്. പഠിപ്പിക്കുന്നയാളിനു ക്ഷമ ഉണ്ടെങ്കിൽ ഇരിക്കുക, നിൽക്കുക, ഭക്ഷണം കഴിക്കാൻ വരിക എന്നിങ്ങനെയുള്ള ചെറിയ നിർദ്ദേശങ്ങൾ അനുസരിക്കാൻ പൂച്ചകളെ പഠിപ്പിക്കാൻ കഴിയും.

നഖങ്ങൾ വൃത്തിയാക്കാൻ അനുയോജ്യമായ പ്രതലങ്ങൾ നോക്കി മാന്തുന്നത് പൂച്ചകളുടെ ഒരു ശീലമാണ്. വീട്ടിലെ പരവതാനിയും വീട്ടുസാധനങ്ങളും ഇങ്ങനെ പൂച്ച മാന്തി നശിപ്പിക്കാതിരിക്കാൻ പൂച്ചകൾക്ക് മാന്താൻ പാകത്തിൽ എന്തെങ്കിലും വീട്ടിൽ വയ്ക്കുന്നത് നല്ലതാണ്. സ്ക്രാച്ചിങ്ങ് പോസ്റ്റ്സ് എന്ന പേരിൽ ഇങ്ങനെയുള്ള സാധങ്ങൾ വിപണിയിൽ ലഭ്യമാണ്. സാധാരണയായുള്ള മാന്തൽ ഉപകരണങ്ങൾ പരവതാനി കൊണ്ടോ അലങ്കാരതുണി കൊണ്ടോ മൂടപ്പെട്ടതായിരിക്കും. പക്ഷേ ഇങ്ങനെയുള്ള വസ്തുക്കൾ കണ്ടാൽ അവ പൂച്ചയ്ക്ക് മാന്താനായി വച്ചതാണെന്ന് പൂച്ചയ്ക്ക് മനസ്സിലാകണമെന്നില്ല എന്നതുകൊണ്ട് മരത്തിന്റെ വീട്ടുസാധനങ്ങളോ അല്ലെങ്കിൽ പരവതാനി തിരിച്ച് വച്ച് അതിന്റെ അടിയിലുള്ള കട്ടിയുള്ള ഭാഗം പുറമേ കാണുന്ന രീതിയിൽ വച്ച സാധങ്ങളോ ആവും അഭികാമ്യം എന്ന് വിദഗ്ദ്ധർ അഭിപ്രായപ്പെടുന്നു. നാരുകൾ കൊണ്ടോ കാർഡ്‌ബോർഡ് കൊണ്ടോ ഉണ്ടാക്കിയ ഉപകരണങ്ങളും വിൽക്കപ്പെടാറുണ്ട്. എന്നാൽ പുറത്ത് വളർന്ന് വീട്ടുപൂച്ചയാക്കിയ പൂച്ചകൾ ഇങ്ങനെയുള്ള ഉപകരണങ്ങളിൽ ആകൃഷ്ടരാവണമെന്നില്ല.
മാന്തുന്നത് പൂച്ചകളുടെ നഖം വളരുന്നത് ഒരു പരിധി വരെ കുറയ്ക്കുമെങ്കിലും വേണമെന്നുണ്ടെങ്കിൽ പൂച്ചയുടെ നഖം വെട്ടിക്കൊടുക്കാവുന്നതാണ്. മനുഷ്യരുപയോഗിക്കുന്ന നഖംവെട്ടിയോ അല്ലെങ്കിൽ മൃഗങ്ങൾക്കുപയോഗിക്കാനുള്ള നഖംവെട്ടിയോ ഇതിനായി ഉപയോഗിക്കാവുന്നതാണ്. പക്ഷേ നഖം വെട്ടുമ്പോൾ നഖത്തിനടിയിലുള്ള ത്വക്ക് മുറിയാതിരിക്കാൻ പ്രത്യേകം ശ്രദ്ധിക്കണം.മറുവശം കാണാൻ പറ്റുന്നതരത്തിലുള്ള പൂച്ചകളുടെ നഖം വെട്ടുമ്പോൾ ഇക്കാര്യം ശ്രദ്ധിക്കാൻ എളുപ്പമാണ്, പക്ഷേ കട്ടിയായ നഖമാണ് പൂച്ചയ്ക്കെങ്കിൽ അധികം നീളത്തിൽ നഖം വെട്ടാതിരിക്കുന്നതാണ് നല്ലത്.

പൂച്ചയുടെ മാന്തൽ ഒഴിവാക്കാനായി പല മാർഗ്ഗങ്ങളും ഉണ്ട്. പൂച്ച മാന്തുമ്പോൾ അവിടെ വെള്ളം തളിക്കുന്നതാണ് ഒരു മാർഗ്ഗം. മിനുസമുള്ള ടേപ്പ് പൂച്ച മാന്തുന്ന സ്ഥലങ്ങളിൽ ഒട്ടിക്കുന്നതാണ് മറ്റൊന്ന്. നാരങ്ങയുടെ മണം പൂച്ചകൾക്ക് ഇഷ്ടമല്ലാത്തതിനാൽ പൂച്ച മാന്താൻ ഇടയുള്ളിടത്ത് നാരങ്ങാ മണമുള്ള എന്തെങ്കിലും വയ്ക്കുന്നതും ഫലപ്രദമായ ഒരു മാർഗ്ഗമാണ്. കയ്പ്പേറിയ ആപ്പിൾ സത്തും പൂച്ചകളെ അകറ്റാൻ നല്ലതാണ്.

പൂച്ചയുടെ വിരലുകളിൽ നിന്ന് നഖവും ആദ്യത്തെ എല്ലും നീക്കം ചെയ്യുന്ന ഒരു ശസ്ത്രക്രിയയെയാണ് ഡീക്രോളിങ്ങ് എന്ന് വിളിക്കുന്നത്. ഇത് പൂച്ചയുടെ മുൻ‌കാലുകളിൽ മാത്രമേ മുഖ്യമായും ചെയ്യാറുള്ളൂ. പൂച്ച വീട്ടുസാധങ്ങൾ നശിപ്പിക്കുന്നത് ഒഴിവാക്കാൻ ഈ ശസ്ത്രക്രിയ ചെയ്യാവുന്നതാണ്. ആക്രമണകാരിയായ പൂച്ചകൾ മറ്റ് ജീവികളേയും പൂച്ചകളേയും മുറിവേൽപ്പിക്കുന്നത് തടയാനും ഈ ശസ്ത്രക്രിയ ഉപയോഗിക്കാറുണ്ട്. വേട്ടയാടാൻ സമർത്ഥരായ പൂച്ചകളെ, ആ കഴിവ് കുറയ്ക്കാനും ചിലപ്പോൾ ഡീക്രോളിങ്ങ് ചെയ്യേണ്ടി വരും. അമേരിക്കയിൽ ചില വീട്ടുടമകൾ വാടകക്കാരുടെ പൂച്ചകളെ ഡീക്രോളിങ്ങ് ചെയ്യണമെന്ന് ശഠിക്കാറുണ്ട്. വടക്കേ അമേരിക്കയ്ക്ക് പുറത്ത് എവിടേയും ഡീക്രോളിങ്ങ് അധികം പ്രചാരത്തിലല്ല. മൃഗങ്ങൾക്കെതിരേ ഉള്ള ക്രൂരതയായിട്ട് ഇതിനെ കണക്കാക്കുന്നതിനാൽ പലയിടത്തും ഇത് നിരോധിക്കപ്പെട്ടിരിക്കുന്നു.

വീട്ട് പൂച്ചകൾക്ക് ഉപയോഗിക്കാനായി ലിറ്റർ ബോക്സ് വീട്ടിൽ വയ്ക്കാറുണ്ട് ഉടമകൾ. മണൽ, ചെറുതായി മുറിച്ച കടലാസ് കഷ്ണങ്ങൾ, മരക്കഷ്ണങ്ങൾ, ബെന്റൊണൈറ്റ് എന്നിങ്ങനെ വെള്ളം വലിച്ചെടുക്കുന്നതരം വസ്തുക്കളാണ് ഇതിൽ ഉണ്ടാകുക. മനുഷ്യരുടെ ടോയിലന്റിന്റെ അതേ ഉപയോഗമാണ് ഇതിനും. ഇത് വൃത്തിയാക്കി വയ്ക്കേണ്ടത് അത്യാവശ്യമാണ് കാരണം പൂച്ചയ്ക്ക് മലീമസമായ ലിറ്റർ ബോക്സ് ഇഷ്ടമായില്ലെങ്കിൽ വിസർജനത്തിനു മറ്റു സ്ഥലങ്ങൾ തപ്പിപ്പോകാൻ ഇടയുണ്ട്. കൂടാതെ, പൂച്ചയ്ക്ക് വയറിളക്കം വരുന്നതും ലിറ്റർ ബോക്സിലെ മലിനീകരണം അസഹനീയം ആകുന്നതും ഒരേ സമയത്ത് സംഭവിച്ചാൽ ഈ ലിറ്റർബോക്സാണ് തനിക്ക് അസുഖം ഉണ്ടാകാൻ കാരണം എന്നും പൂച്ച കരുതാൻ ഇടയുണ്ട്. വീട്ടിനു പുറത്ത് വളരുന്ന പൂച്ചകൾക്കും ലിറ്റർ ബോക്സ് അഭികാമ്യമാണ്.

പൂച്ചയുടെ ആരോഗ്യസ്ഥിതി മനസ്സിലാക്കാനും ലിറ്റർ ബോക്സ് ഉപയോഗിക്കാവുന്നതാണ്. പല തരത്തിലുള്ള ലിറ്റർ ബോക്സ് ഇന്ന് വിപണിയിൽ ലഭിക്കും, ചിലതിൽ സ്വയം വൃത്തിയാക്കാനുള്ള സൌകര്യം പോലുമുണ്ട്. ബെന്റൊനൈറ്റ് പോലെ നന്നായി വെള്ളം വലിച്ചെടുക്കുന്ന പദാർത്ഥങ്ങൾ ഉപയോഗിക്കുന്നത് ഇങ്ങനെ സ്വയം വൃത്തിയാക്കുന്ന ലിറ്റർ ബോക്സുകളിൽ ഉപയോഗിക്കപ്പെടുന്നുണ്ടെങ്കിലും ഇതേ പദാർത്ഥം ചില പൂച്ചകളിൽ ആരോഗ്യ പ്രശ്നം ഉണ്ടാക്കാറുണ്ടെന്നും സംശയിക്കപ്പെടാറുണ്ട്. ടോക്സോപ്ലാസ്മോസിസ് ബാധിച്ച പൂച്ചകളുടെ മാലിന്യം, കടൽ ഒട്ടർ (sea otter) എന്ന ജീവിക്ക് ആപത്കരമാകും എന്നതുകൊണ്ട് സീ ഓട്ടർ കാണപ്പെടുന്ന കടൽക്കരയിൽ ജീവിക്കുന്ന പൂച്ചകളുടെ മാലിന്യം കടലിൽ ഒഴുക്കാതെ മറ്റെവിടെയെങ്കിലും കളയേണ്ടി വരും. 
ലിറ്റർ ബോക്സ് വഴി ടോക്സോപ്ലാസ്മോസിസ് എന്ന രോഗം പൂച്ചയിൽ നിന്ന് ഗർഭിണികളായ സ്ത്രീകൾക്കും പ്രതിരോധശേഷി കുറഞ്ഞ മനുഷ്യർക്കും പകരാനുള്ള സാധ്യതയുണ്ട്. അധികം പൂച്ചകൾക്കും ഈ അസുഖം ഉണ്ടാകാറില്ലെങ്കിലും സ്ഥിരമായി ലിറ്റർബോക്സ്, മേൽപ്പറഞ്ഞ പ്രശ്നങ്ങൾ ഇല്ലാത്തവർ വൃത്തിയാക്കി വയ്ക്കുന്നതുകൊണ്ട് ഈ അസുഖം വരാനുള്ള സാധ്യത ഇല്ലാതെയാക്കാവുന്നതാണ്.

മനുഷ്യരുടെ ടോയിലറ്റ് ഉപയോഗിക്കാൻ പൂച്ചകളെ പഠിപ്പിക്കാൻ സാധിക്കും. ഇതുവഴി ലിറ്റർ ബോക്സിന്റെ ബുദ്ധിമുട്ടുകൾ ഒഴിവാക്കാം. ഇതിനായുള്ള പരിശീലനം ലിറ്റർ ബോക്സ് പതുക്കെ മുകളിലേയ്ക്ക് നീക്കി നീക്കി ടോയിലറ്റിന്റെ അടുത്തും പിന്നീട് മറ്റെന്തെങ്കിലും താങ്ങിന്റെ സഹായത്തോടെ ടോയിലറ്റിന്റെ മുകളിലും വയ്ക്കുന്ന രീതിയിൽ നൽകാവുന്നതാണ്. ഇങ്ങനെ പരിശീലിപ്പിച്ചെടുക്കാൻ ആറ് ആഴ്ചകളോളം ഉള്ള ശ്രമം മതിയാകും. ഇങ്ങനെ പൂച്ചയ്ക്ക് പരിശീലനം നൽകാൻ സഹായിക്കുന്ന പല ഉപാധികളും ഇന്ന് കടകളിൽ വാങ്ങാൻ ലഭിക്കും.

പലതരം ജനുസ്സുകളിലുള്ള പൂച്ചകളെ ഇന്ന് മനുഷ്യർ വളർത്താറുണ്ട്. മൃഗങ്ങളെ വിൽക്കുന്നവർ ഇന്ന് ഏതാണ്ട് 30-40 തരം പൂച്ചകളെ വിൽക്കാറുണ്ട്. പല പുതിയ ജനുസ്സുകളെ സൃഷ്ടിക്കാനും ഉള്ള ശ്രമങ്ങൾ നടക്കുന്നു. വർഷത്തിൽ പുതിയ ഒരു ജനുസ്സെങ്കിലും ഇപ്പോൾ ഉണ്ടാകുന്നു എന്നാണ് കണക്ക്. സൌന്ദര്യമുള്ള പൂച്ചകൾക്കായി ഇന്ന് വിപണിയിൽ നല്ല മത്സരമാണ്. വീടുകളിൽ വളർത്തുന്ന പല തരം ജനുസ്സുകൾ ഇണ ചേർന്ന് പുതിയ ജനുസ്സ് ഉണ്ടാകാറുമുണ്ട്. അവയെ തരം തിരിക്കാനായി നീളൻ മുടിയുള്ള പൂച്ചകൾ, ചെറിയ മുടി ഉള്ള പൂച്ചകൾ എന്നിങ്ങനെയുള്ള വേർതിരിവ് ഉപയോഗിക്കുന്നു. ഓസ്ട്രേലിയയിലും, ഇംഗ്ലണ്ടിലും ഇങ്ങനെ ശുദ്ധജനുസ്സിലല്ലാത്ത പൂച്ചകളെ മാഗി എന്ന് വിളിക്കാറുണ്ട്. (മാഗി എന്നത് മാർഗരറ്റ് എന്നതിന്റെ ചുരുക്കമാണ്. 18-ആം നൂറ്റാണ്ടിൽ പശുക്കൾക്കും പശുക്കിടാങ്ങൾക്കും വിളിച്ചിരുന്ന പേരാണ് ഇത്. പിന്നീട് വിക്റ്റോറിയൻ കാലഘട്ടത്തിൽ ഇത് പൂച്ചയുടെ മറുപേരായി). അമേരിക്കയിൽ ശുദ്ധജനുസ്സല്ലാത്ത പൂച്ചകളെ ബാൺ എന്നും ആലി ക്യാറ്റ് എന്നുമാണ് വിളിക്കാറുള്ളത്.

പൂച്ചകൾക്ക് പല നിറങ്ങളും പാറ്റേണുകളും ഉണ്ടാകാറുണ്ട്. ഇങ്ങനെയുള്ള ശാരീരികപ്രത്യേകതകൾ ജനുസ്സായി തെറ്റിദ്ധരിക്കപ്പെടാറുണ്ട്.

പൂച്ചകളുടെ രോമങ്ങളുടെ നിറങ്ങളിൽ ഉള്ള പാറ്റേൺ അനുസരിച്ച് പൂച്ചകളെ പലതായി തരം തിരിക്കാം. മുഖ്യമായത് ചുവടെ:






പല തരത്തിലുള്ള പൂച്ചകൾ ഉണ്ടാകുമെങ്കിലും ശരീരത്തിന്റെ വ്യത്യാസം അനുസരിച്ച് അവയെ രണ്ട് അറ്റമായി തരം തിരിച്ചിരിക്കുന്നു:


കാട്ടുപൂച്ചകൾ ഒറ്റയ്ക്കും ജീവിക്കാറുണ്ടെങ്കിലും അധികവും കൂട്ടമായിട്ടാണ് കണ്ടുവരാറ്. വീട്ടിൽ നിന്ന് പുറത്താക്കപ്പെടുന്ന പൂച്ചകൾ പതിയെ ഇങ്ങനെയുള്ള കാട്ടുപൂച്ചകളുടെ കൂട്ടത്തിൽ ചേരാറുണ്ട്. വലിയ പട്ടണങ്ങളിലും ഇതുപോലെ കാട്ടുപൂച്ചകളുടെ കോളനികൾ ഉണ്ടാകാറുണ്ട്. റോമിലെ കൊളോസ്സിയവും ഫോറം റൊമാനും ഇതിനു ഉദാഹരണം. പക്ഷേ റോമിലുള്ള പൂച്ചകളെ അവിടത്തെ ആളുകൾ തീറ്റിപ്പോറ്റാറുണ്ട് എന്നതിനാൽ ഇവ പൂർണ്ണമായും കാട്ടുപൂച്ചകൾ എന്ന് പറയാനാകില്ല. പരിസരവുമായി ഇണങ്ങാൻ പൂച്ചകൾക്ക് നല്ല മിടുക്കാണുള്ളത്. അതുകൊണ്ട് തന്നെ മനുഷ്യരുമായി ഇണങ്ങിജീവിച്ചാൽ അവരിൽ നിന്ന് ഭക്ഷണം കിട്ടുമെന്ന് പൂച്ചകൾ എളുപ്പം മനസ്സിലാക്കും. അലഞ്ഞ് തിരിയുന്ന പൂച്ചകൾക്ക് പോലും ഭക്ഷണം കൊടുക്കാൻ ആളുകൾ തയ്യാറാകും.

പൂച്ചകൾ നന്നായി പരിസരവുമായി ഇണങ്ങുമെങ്കിലും തണുപ്പ് അധികം ഉള്ള സ്ഥലങ്ങൾ പൂച്ചയ്ക്ക് പറ്റിയതല്ല. കൂടാതെ നല്ലവണ്ണം പ്രോട്ടീനുകൾ ആവശ്യമായതിനാൽ ഭക്ഷണം കുറവ് കിട്ടുന്ന പട്ടണങ്ങളും ഇവയ്ക്ക് അനുയോജ്യമല്ല. നഗരങ്ങളിലെ പൂച്ചകൾ പട്ടികളാലും വാഹനങ്ങളാലും കൊല്ലപ്പെടാറുണ്ട്. എങ്കിലും ഉടമസ്ഥരില്ലാത്ത പൂച്ചകളെ ദത്തെടുക്കാനും ഭക്ഷണം നൽകാനും പകർച്ചവ്യാധികളിൽ നിന്ന് രക്ഷപ്പെടുവാനുള്ള കുത്തിവയ്ക്ക് നൽകുവാനും ഒക്കെ സന്നദ്ധരായ പല മൃഗങ്ങൾക്ക് വേണ്ടിയുള്ള സംഘടനകളും ഉണ്ടെന്നുള്ളത് ആശ്വാസമാകുന്നു. ഇങ്ങനെയുള്ള പൂച്ചകളെ അവയുടെ പൂർണ്ണമായ ആരോഗ്യം വീണ്ടെടുപ്പിച്ച് തിരിച്ച് വിടുകയാണ് ചെയ്യാറ്. വീണ്ടും അവ പിടിക്കപ്പെടാതിരിക്കാൻ ഈ പൂച്ചകളുടെ ചെവിയുടെ ഒരറ്റം ചെറുതായി മുറിച്ചാണ് അവർ പൂച്ചയെ തിരികെ വിടാറ്. ഇങ്ങനെ പൂച്ചകൾക്ക് ആവശ്യത്തിനു പരിചരണം കൊടുക്കുന്നതുവഴി അവയുടെ ജീവിതകാലം കൂടാറുണ്ട്. അതുകൂടാതെ ഭക്ഷണത്തിനായും മറ്റും വഴക്ക് കൂടുന്ന ശീലവും ഒരുപരിധി വരെ ഇല്ലാതെയാക്കാൻ ഈ പരിചരണം സഹായിക്കുന്നു.

ഹവായിയുടെ തീരങ്ങളിലും കാടുകളിലും ഉള്ള വേട്ടക്കാരിൽ ഏറ്റവും മുഖ്യം എന്ന് തന്നെ പറയാവുന്ന ജീവിയാണ് കാട്ട് പൂച്ച. കാട്ടിലുള്ള പല പക്ഷികളും കടലിലുള്ള പല പക്ഷികളും ഒക്കെ എണ്ണത്തിൽ കുറവാകാൻ കാരണമായ ജീവികളിൽ കാട്ട്പൂച്ചയും പെടുന്നു. ഒരിക്കൽ 56 കാട്ടുപൂച്ചകളുടെ ഉച്ചിഷ്ടങ്ങൾ പഠനവിധേയമാക്കിയപ്പോൾ അതിൽ നാൽപ്പത്തിനാലു പക്ഷികളുടെ അവശിഷ്ടങ്ങൾ കാണപ്പെടുകയുണ്ടായി. അതിൽ 40 എണ്ണം അന്യംനിന്നുപോകാൻ സാധ്യതയുണ്ടെന്ന് കരുതപ്പെടുന്ന പക്ഷികളാണ്.

ദക്ഷിണ ഭൂഗോളത്തിൽ, പൂച്ച വർഗ്ഗത്തിൽ പെട്ട ജീവികൾ ഒരിക്കലും ഉണ്ടായിട്ടില്ലാത്ത പല പ്രദേശങ്ങളും ഉണ്ട്. ഓസ്ട്രേലിയ ഒരു ഉദാഹരണമാണ്. അതുകൊണ്ട് തന്നെ അവിടങ്ങളിലുള്ള മറ്റ് ജീവികൾക്ക് പൂച്ചകളോട് അധികം പേടിയുണ്ടാകാറില്ല. ഈ സ്ഥലങ്ങളിലുള്ള പല ജീവികളുടേയും വംശനാശം കാട്ടുപൂച്ചകൾ വരുത്തി വയ്ക്കാറുണ്ട്. ഓസ്ട്രേലിയയിൽ മാത്രം പല പക്ഷികളും, ഉരഗങ്ങളും ഒക്കെ കാട്ടുപൂച്ചകളാൽ ഇല്ലാതെയായിക്കഴിഞ്ഞു. കാട്ടുപൂച്ചകളിൽ നിന്ന് മറ്റ് ജീവികളെ സംരക്ഷിക്കാൻ വലിയ വേലി കെട്ടിയ പാർപ്പിടങ്ങൾ ഉണ്ടാക്കുകയാണ് ഇപ്പോൾ പല സംഘടനകളും. ഇതിൽ ചിലത് ദ്വീപുകളുമാണ്. 

പൂച്ചകൾ മനുഷ്യരിൽ ഉണ്ടാക്കുന്ന വികാരങ്ങളിൽ പ്രധാനമായുള്ളത് രണ്ടെണ്ണമാണ്. മനുഷ്യർക്ക് പൂച്ചകളോട് സ്വാഭാവിക പേടി ഉണ്ടാകുന്നതാണ് ഒന്ന്. പൂച്ചകൾ കാരണം മറ്റ് ജീവികൾക്ക് വംശനാശം വരുമെന്ന പേടിയാണ് രണ്ടാമത്തേത്. പൂച്ചകൾ മറ്റ് ജീവികളുടെ ജീവിതത്തിനു ഭീക്ഷണിയാകുന്നത് പല സാഹചര്യങ്ങൾ അനുസരിച്ചിരിക്കും. ദ്വീപുപോലെയുള്ള പ്രദേശങ്ങളിലാണ് ഇവ മുഖ്യമായും ഭീഷണിയുയർത്തുന്നത്. എന്നാൽ പൂച്ചകൾ വളരെക്കാലമായി ജീവിച്ചുപോരുന്ന ബ്രിട്ടൺ പോലെയുള്ള സ്ഥലങ്ങളിൽ പൂച്ച കാര്യമായ പാരിസ്ഥിതികപ്രശ്നങ്ങൾ ഉണ്ടാക്കുന്നില്ല. ഇതുരണ്ടും കൂടാതെ ഈ പൂച്ചകളെ ഇരതേടാനായി മറ്റ് വലിയ മൃഗങ്ങൾ വരുന്നതും പൂച്ചകളാൽ പകർച്ചവ്യാധികൾ പകരുന്നതുമൊക്കെയാണ് പൂച്ചകളെ സംബന്ധിച്ച് മനുഷ്യർക്കുണ്ടാകുന്ന മറ്റ് പേടികൾ. കൊയോട്ട്സ് ("Coyotes") എന്ന ജീവിയാണ് വീട്ടുപൂച്ചകളെ മുഖ്യമായി കൊല്ലുന്നത്. "FELV" ("feline leukemia"), "FIV" ("feline immunodeficiency virus"), പേവിഷബാധ എന്നിവയാണ് പൂച്ചകൾക്ക് വരുന്ന മാരകരോഗങ്ങൾ. ഈ കാരണങ്ങൾ കൊണ്ട് വീട്ട്പൂച്ചകളെ അധികം പുറത്തേയ്ക്ക് വിടാതിരിക്കുന്നതാണ് നല്ലത്.

പൂച്ചകളുടെ സംഖ്യ കൂടുന്നതും ചിലപ്പോൾ പ്രശ്നമാകാറുണ്ട്. അമേരിക്കയിലെ ഒരു സംഘടനയുടെ (Humane Society of the United States) അഭിപ്രായത്തിൽ 30–40 ലക്ഷം പൂച്ചകളും പട്ടികളുമാണ് ഓരോ വർഷവും വീട്ടുമൃഗങ്ങളാക്കപ്പെടുന്നത്. വീടുകളേക്കാൾ കൂടുതൽ മൃഗങ്ങൾ ഉണ്ടാകുന്നതുവഴി പല വീട്ടുമൃഗങ്ങളേയും കൂട്ടിനുള്ളിൽ തന്നെ പൂട്ടിയിടാൻ വീട്ടുകാർ നിർബന്ധിതരായിരിക്കുന്ന അവസ്ഥയാണ് അവിടെ.

ഈ വീട്ടുമൃഗങ്ങളെ വന്ധ്യംകരിക്കുന്നത് ഇവയുടെ സംഖ്യ കുറയ്ക്കാൻ സഹായിക്കും. 1992-ൽ അമേരിക്കയിൽ നടത്തിയ ഒരു പഠനത്തിൽ മനസ്സിലാക്കാൻ കഴിഞ്ഞത് അവിടെയുള്ള 12,893 (29,4%) വളർത്ത് മൃഗങ്ങളും, 26.9% പട്ടികളും 32,6% പൂച്ചകളും വന്ധ്യംകരിച്ചിട്ടുണ്ട് എന്നാണ്. 

പൂച്ചകളോടുള്ള അമിതമായ പേടി, ഐലുറോഫോബിയ (ailurophobia) എന്ന പേരിൽ അറിയപ്പെടുന്നു.

1758-ൽ പുറത്തിറങ്ങിയ സിസ്റ്റമാ നാച്ചുറാ (Systema Naturae) എന്ന പുസ്തകത്തിന്റെ പത്താം വാള്യത്തിൽ വളർത്ത്പൂച്ചയെ ഫെലിസ് കാറ്റസ് ("Felis catus") എന്ന വിഭാഗത്തിലാണ് കാരൊളസ് ലിന്യസ് (Carolus Linnaeus) ഉൾപ്പെടുത്തിയിരിക്കുന്നത്. എന്നാൽ പിന്നീടുണ്ടായ ചില പഠനങ്ങളിൽ നാട്ടുപൂച്ചകൾ, കാട്ടുപൂച്ചകളുടെ അതേ വർഗ്ഗത്തിൽപ്പെട്ടതുതന്നെയാണെന്നുള്ള തെളിവുകൾ കണ്ടെത്തിയിരുന്നു . 1777-ൽ ജൊഹാൻ ക്രിസ്ത്യൻ ഡാനിയേൽ വോൺ ഷ്രെബർ വീട്ടുപൂച്ചകളെ ഫെലിസ് സിൽ‌വെസ്റ്റ്രിസ് ("Felis silvestris") എന്ന ഗണത്തിൽ പെടുത്തണമെന്ന് നിർദ്ദേശിച്ചു. പൂച്ചയുടെ ഗണമായി ഈ രണ്ട് പേരുകളും ഇന്ന് മാറിമാറി ഉപയോഗിക്കപ്പെടുന്നു. വളർത്ത് പൂച്ചകൾ "F. silvestris" എന്ന ഗണത്തിന്റെ ഉപവിഭാഗമായ "F. s. catus" എന്ന ഗണമായും കണക്കാക്കപ്പെടാറുണ്ട്. അതുപോലെതന്നെ കാട്ടുപൂച്ചകൾ "F. catus" എന്ന വിഭാഗത്തിന്റെ പല ഉപവിഭാഗങ്ങളിൽപ്പെട്ടവയാണെന്നും കണക്കാക്കപ്പെട്ടിരുന്നു. എന്നാൽ 200-ൽ, ICZN (International Commission on Zoological Nomenclature)-ന്റെ Opinion 2027 എന്ന കോൺഫറൻസ് കാട്ടുപൂച്ചകളുടെ വിഭാഗമായി "F. silvestris" എന്ന് നിശ്ചയിച്ചതോടെ ഈ ബുദ്ധിമുട്ടുകൾ ഒഴിവായി. എങ്കിൽപ്പോലും ഇന്നും വളർത്ത്പൂച്ചകളുടെ പേരായി "F. catus" എന്നാണ് മുഖ്യമായും ഉപയോഗിക്കപ്പെടുന്നത്.

ജോഹൻ ക്രിസ്ത്യൻ പോളികാർപ് എക്സ്ലിബെൻ 1777-ൽ പ്രസിദ്ധീകരിച്ച "Anfangsgründe der Naturlehre and Systema regni animalis" എന്ന പുസ്തകത്തിൽ വളർത്ത്പൂച്ചകളെ "Felis domesticus" എന്ന വിഭാഗത്തിൽ ആയിരുന്നു ഉൾപ്പെടുത്തിയിരുന്നത്. ഇതും, ഇതിന്റെ പല വകഭേദങ്ങളായ "Felis catus domesticus" എന്നും "Felis silvestris domesticus" എന്നും പലപ്പോഴായി പലയിടത്തും പ്രയോഗിച്ച് കാണാറുണ്ടെങ്കിലും ഇന്റർനാഷണൽ കോഡ് ഓഫ് സുവോളജിക്കൽ നോമൻക്ലെച്ചർ എന്ന സംഘടനയുടെ നിയമവലി പ്രകാരം ഇതൊന്നും ശാസ്ത്രീയനാമങ്ങളായി പരിഗണിക്കാനാവില്ല.

പുരാതന ഈജിപ്റ്റ് മുതൽക്കെതന്നെ പൂച്ചകളെ മനുഷ്യർ വളർത്ത്മൃഗങ്ങളായി ഉപയോഗിച്ചിരുന്നു. ബാസ്തെറ്റ് അഥവാ ബാസ്റ്റ് എന്ന പേരിൽ ഒരു പൂച്ചദൈവവും അവർക്ക് ഉണ്ടായിരുന്നു. ബാസ്റ്റിനെ വീടിന്റേയും, വീട്ട്പൂച്ചകളുടേയും കൃഷിയിടങ്ങളുടേയും ഒക്കെ രക്ഷകയായിട്ടാണ് അവർ കരുതിയിരുന്നത്. ഈജിപ്റ്റിയൻ ജനങ്ങളെ എലികളിൽ നിന്ന് പകരുന്ന അസുഖങ്ങളിൽ രക്ഷിച്ചതുകൊണ്ടാകാം അവർക്ക് പൂച്ചകളോട് സ്നേഹവും ആരാധനയും തോന്നാനും പിന്നീട് ദേവതാരൂപത്തിൽ ഒരു പൂച്ചയെ പ്രതിഷ്ഠിക്കാനും ഇടയാക്കിയത്. ഈജിപ്ഷ്യൻ പുരാണങ്ങളിൽ ബാസ്റ്റ് എന്ന ഈ പൂച്ച, സൂര്യഭഗവാനായ “റാ”യുടെ മകളായിരുന്നു. ഈജിപ്ഷ്യൻ മതത്തിന്റെ വളർച്ചയിൽ ബാസ്റ്റിന് ശ്രദ്ധേയമായ പങ്കുണ്ട്. കെനിയയുടെ ദ്വീപുകളായ ലാമു (Lamu Archipelago) എന്നയിടത്തുള്ള പൂച്ചകൾ മാത്രമാണ് പുരാതന ഈജിപ്റ്റിലുണ്ടായിരുന്ന പൂച്ചകളുടെ ജീവിച്ചിരിക്കുന്ന ബന്ധുക്കൾ എന്ന് വിശ്വസിക്കപ്പെടുന്നു.

പൂച്ചകളെക്കുറിച്ച് പല പുരാതന മതങ്ങളിലും വിവിധ വിശ്വാസങ്ങൾ നിലവിലുണ്ടായിരുന്നു. പൂച്ചകൾ വിശുദ്ധരായ ആത്മാക്കളാണെന്നും, മനുഷ്യരുടെ സഹചാരികളും വഴികാട്ടികളും ആണെന്നും, എല്ലാം അറിയുന്നവരാണ് പൂച്ചകളെങ്കിലും സംസാരശേഷി ഇല്ലാത്തതിനാൽ മനുഷ്യരുടെ തീരുമാനങ്ങളെ സ്വാധീനിക്കാൻ കഴിയില്ലെന്നും ഒക്കെയുള്ള വിശ്വാസങ്ങളാണ് അതിൽ പ്രധാനം.

പൂച്ചകളെക്കുറിച്ച് മോശമായ അന്ധവിശ്വാസങ്ങളും പല സംസ്കാരങ്ങളിലും നിലവിലുണ്ട്. കറുത്ത പൂച്ചയുടെ പാത കുറുകെ കടക്കുന്നത് കഷ്ടകാലത്തിനിടവരുത്തുമെന്നതാണ് അതിലൊന്ന്. ദുർമന്ത്രവാദങ്ങൾക്കും ചിലയിടങ്ങളിൽ പൂച്ചയെ ഉപയോഗിക്കാറുണ്ട്. ഇങ്ങനെയുള്ള വിശ്വാസങ്ങൾ മിഡീവൽ കാലഘട്ടത്തിൽ യൂറോപ്പിൽ നിന്ന് പൂച്ചകളെ ഇല്ലാതെയാക്കാൻ വരെ വഴിയൊരുക്കി. ഇങ്ങനെ പൂച്ചകളെ വലിയ സംഖ്യയിൽ ഒഴിവാക്കിയ ഇടങ്ങളിൽ എലികളിൽ നിന്ന് പകരുന്ന പ്ലേഗ് പോലെയുള്ള അസുഖങ്ങൾ കൂടുതലായി കാണപ്പെട്ടിരുന്നു.


ഉറങ്ങുന്ന ഒരു ജീവിയേയും ഉണർത്തരുത്‌ എന്നാണ് വിവക്ഷ: അദ്ദേഹത്തിന്റെ വസ്ത്രത്തിൽ ഉറങ്ങിയിരുന്ന ഒരു പൂച്ചയെ ഉണർത്താൻ അദ്ദേഹം തയ്യാറായിരുന്നില്ല എന്ന് ചുരുക്കം 


പൂച്ചകൾക്ക് ഒൻപത് ജീവിതങ്ങൾ ഉള്ളതായി ചിലയിടങ്ങളിൽ വിശ്വസിക്കപ്പെടുന്നു. ഏഴ് ജീവിതങ്ങൾ എന്ന് വിശ്വസിക്കുന്നവരും ഉണ്ട്. ജീവഹാനി വരെ സംഭവിക്കാവുന്ന ഇടങ്ങളിൽ നിന്ന് സമർത്ഥമായി രക്ഷപ്പെടാനുള്ള പൂച്ചയുടെ കഴിവാണ് ഇങ്ങനെ ഒരു വിശ്വാസം പ്രചരിക്കാൻ ഇടയാക്കിയത്. ഉയരങ്ങളിൽ നിന്ന് എങ്ങനെ വീണാലും താഴെ നാലുകാലിൽ തന്നെ വീഴാനുള്ള പൂച്ചയുടെ കഴിവും ഈ വിശ്വാസത്തിന്റെ പിറവിക്ക് കാരണമായി.

പൂച്ചയുമായി ബന്ധപ്പെട്ട നിരവധി ചൊല്ലുകൾ മലയാളത്തിൽ ലഭ്യമാണ്‌. അവയിൽ ചിലവ താഴെക്കൊടുക്കുന്നു.


കട്ടികൂട്ടിയ എഴുത്ത്

</doc>
<doc id="296548" url="https://ml.wikipedia.org/wiki?curid=296548" title="പി.സി. സനൽകുമാർ">
പി.സി. സനൽകുമാർ

മലയാള ഹാസ്യ സാഹിത്യകാരനായിരുന്നു പി.സി. സനൽകുമാർ(19 ജൂൺ 1949 - 08 നവംബർ 2014). 'കളക്ടർ കഥയെഴുതുകയാണ്' എന്ന ഗ്രന്ഥത്തിന് ഹാസ്യസാഹിത്യത്തിനുള്ള 2004-ലെ കേരള സാഹിത്യ അക്കാദമി പുരസ്കാരം ലഭിച്ചു. 

കോട്ടയം ജില്ലയിലെ തൃക്കൊടിത്താനത്ത് 1949 ജൂൺ 19നായിരുന്നു ജനിച്ചു. എം.എ.എൽ.എൽ. ബി ബിരുദധാരിയാണ്. പത്തനംതിട്ടയിലും കാസർകോട്ടും കളക്ടറായിരുന്നു.


</doc>
<doc id="296567" url="https://ml.wikipedia.org/wiki?curid=296567" title="കുമാരമംഗലം">
കുമാരമംഗലം

ഇടുക്കി ജില്ലയിലെ തൊടുപുഴ താലൂക്കിലാണ് കുമാരമംഗലം സ്ഥിതി ചെയ്യുന്നത്. കുമാരമംഗലം വില്ലേജിന്റെ പരിധിയിലാണ് ഈ സ്ഥലം.തൊടുപുഴ-അടിമാലി റൂട്ടിൽ 4 കലോമിറ്റർ മാറിയുള്ള ചെറു പട്ടണമാണ് കുമാരമംഗലം. എറണാകുളം ജില്ലയോട് ചേർന്ന് കിടക്കുന്ന പഞ്ചായത്താണിത്. മുവാറ്റുപുഴ ജലസേചന പദ്ധതിയുടെ കനാൽ ഈ വില്ലേജില്ലൂടെയാണ് ഒഴുകുന്നത്. ഇടുക്കി ജില്ലയിലെ പ്രസിദ്ധമായ എം കെ എൻ എം എച്ച് എസ് എസ് കുമാരമംഗലം സ്കൂൾ ഇവിടെയാണ് സ്ഥിതി ചെയ്യുന്നത്.


</doc>
<doc id="296568" url="https://ml.wikipedia.org/wiki?curid=296568" title="മനോഹർ പരീഖർ">
മനോഹർ പരീഖർ

ഭാരതീയ ജനതാ പാർട്ടി അംഗവും മുൻ പ്രതിരോധ മന്ത്രിയും ഗോവ മുഖ്യമന്ത്രിയുമായിരുന്നു മനോഹർ പരീഖർ (Konkani: मनोहर पर्रीकर)(13 ഡിസംബർ 1955 – 17 മാർച്ച് 2019) . പരീഖർ രണ്ടു തവണ ഗോവ മുഖ്യമന്ത്രിയായി ചുമതല വഹിച്ചിട്ടുണ്ട്. ആദ്യമായി 2000 മുതൽ 2005 വരെയും പിന്നീട് മാർച്ച് 2012 മുതൽ നവംബർ 2014 വരെയും ഗോവ മുഖ്യമന്ത്രിയായിരുന്നു. കേന്ദ്ര പ്രതിരോധ മന്ത്രി സ്ഥാനം രാജി വെച്ച് കഴിഞ്ഞ വർഷം ഗോവാ മുഖ്യമന്ത്രിയായി വീണ്ടും അധികാരത്തിൽ വന്ന അദേഹം കരളിലെ അർബുദ രോഗം ഗുരുതരമായതിനെ തുടർന്ന് 2019 മാർച്ച് 17നു അന്തരിച്ചു.


</doc>
<doc id="296573" url="https://ml.wikipedia.org/wiki?curid=296573" title="ലിഡിയ">
ലിഡിയ

ലിഡിയ പ്രധാനമായും പ്രാചീന അയോണിയയുടെ കിഴക്ക് ആധുനിക പടിഞ്ഞാറൻ തുർക്കിയുടെ കിഴക്കൻ പ്രവിശ്യകളായ ഉസ്സാക്ക്, മാനിസ, ഉൾനാട് ഇസ്മിർ എന്നിവയിൽ സ്ഥിതിചെയ്തിരുന്ന പടിഞ്ഞാറൻ ഏഷ്യാമൈനറിലെ ഒരു ഇരുമ്പുയുഗ രാജ്യമായിരുന്നു. ഇവിടുത്തെ ജനത ലിഡിയൻ എന്നറിയപ്പെട്ടിരുന്ന ഒരു അനറ്റോളിയൻ ഭാഷ സംസാരിച്ചു. ഈ രാജ്യത്തിന്റെ തലസ്ഥാനം സർദിസ് ആയിരുന്നു.

ലിഡിയ സാമ്രാജ്യം ബി.സി. 1200 മുതൽ ബി.സി. 546 വരെയുള്ള കാലഘട്ടത്തിലാണു നിലനിന്നിരുന്നത്. സാമ്രാജ്യം ഏറ്റവും വിപുലമായിരുന്ന ബിസി ഏഴാം നൂറ്റാണ്ടിൽ ഇതിൽ പടിഞ്ഞാറൻ അനറ്റോളിയ മുഴുവനും ഉൾപ്പെട്ടിരുന്നു. ബി.സി 546-ൽ ഇത് ലിഡിയയുടെ സത്രാപി അല്ലെങ്കിൽ പ്രാചീന പേർഷ്യൻ ഭാഷയിൽ സ്പാർഡാ എന്ന പേരിൽ അക്കീമെനിഡ് പേർഷ്യൻ സാമ്രാജ്യത്തിന്റെ ഒരു പ്രവിശ്യയായി മാറിയിരുന്നു. ബി.സി. 133-ൽ ഇത് ഏഷ്യയിലെ റോമൻ പ്രവിശ്യയുടെ ഭാഗമായി.

അറിയപ്പെട്ടിടത്തോളം ലോകത്തിലെ ആദ്യത്തെ ഔദ്യോഗിക നാണയം ബി.സി ഏഴാം നൂറ്റാണ്ടിൽ ലിഡിയയിൽ കണ്ടുപിടിച്ചതായി പറയപ്പെടുന്നു. ഏറ്റവും പഴയ മറ്റ് നാണയങ്ങൾ, പേർഷ്യയുടെ ഡാറിക്,ഏഷ്യാമൈനറിലെ ഹെക്തായി, ഏതൻസിലെ ഓൾ എന്നിവയാണു.

BBC - A History of the World - Object : Gold coin of Croesus


</doc>
<doc id="296579" url="https://ml.wikipedia.org/wiki?curid=296579" title="ആൻഡ്രോയ്ഡ് വൺ">
ആൻഡ്രോയ്ഡ് വൺ

ആദ്യമായി സ്മാർട്ട് ഫോൺ വാങ്ങുന്ന ഉപയോക്താക്കളെ ലക്ഷ്യമിട്ട് ഗൂഗിൾ വികസിപ്പിച്ച ആൻഡ്രോയ്ഡ് മാതൃകയാണ് ആൻഡ്രോയ്ഡ് വൺ. മൊബൈൽഫോൺ നിർമാതാക്കൾ ആൻഡ്രോയ്ഡ് ഓപ്പറേറ്റിംഗ് സിസ്റ്റത്തിൽ കൂട്ടിച്ചേർക്കുന്ന അവരുടെതായ ആപ്ലിക്കേഷൻ സോഫ്റ്റ്‌വെയറുകളും, യൂസെർ ഇന്റർഫേസ്ൽ ഉണ്ടാക്കുന്ന മാറ്റങ്ങളും പൂർണ്ണമായും ഒഴിവാക്കി ഗൂഗിൾ നിർമ്മിച്ച അതേപടി ഉപയോക്താക്കളിലേക്ക് ആൻഡ്രോയ്ഡിനെ എത്തിക്കുകയാണ് ആൻഡ്രോയ്ഡ് വണ്ണിലൂടെ ഗൂഗിൾ. സുരക്ഷിതത്വം കുടിയ സോഫ്റ്റ്‌വെയർ, താമസം നേരിടാത്ത അപ്ലിക്കേഷൻ മാതൃകകൾ എന്നിവയെല്ലാം ആൻഡ്രോയ്ഡ് വണ്ണിന്റെ പ്രത്യേകതകളാണ്. ആദ്യമായി പുറത്തിറങ്ങിയ ആൻഡ്രോയ്ഡ് വൺ സ്മാർട്ട് ഫോണുകളിൽ മീഡിയ ടെക് എംടി6582 ചിപ്സെറ്റ് ആണ് ഉപയോഗിക്കുന്നത്.

ആൻഡ്രോയ്ഡ് വൺ ഫോണുകൾ ഇന്ത്യ, നേപാൾ, ഇന്റോനേഷ്യ, ഫിലിപ്പീൻസ് എന്നിവിടങ്ങളിലും കുടാതെ മറ്റു ദക്ഷിണേഷ്യൻ രാജ്യങ്ങളിലും 2014, സെപ്റ്റംബറിൽ പുറത്തിറങ്ങി. ആൻഡ്രോയ്ഡ് വണ്ണിൽ പ്രവര്ത്തിക്കുന്ന ലോകത്തിലെ തന്നെ ആദ്യ സ്മാർട്ട്‌ ഫോണുകൾ പുറത്തിറക്കിയത് മൈക്രോമാക്സ്, സപൈസ്, കാർബൺ എന്നീ ഇന്ത്യൻ കമ്പനികളാണ്.



</doc>
<doc id="296580" url="https://ml.wikipedia.org/wiki?curid=296580" title="കാക്കോരി ഗൂഢാലോചനക്കേസ്">
കാക്കോരി ഗൂഢാലോചനക്കേസ്

ലക്നൗവിനു സമീപമുള്ള ചെറിയൊരു ഗ്രാമമായിരുന്നു കാക്കോരി.1925 ആഗസ്റ്റ് 9 നു രാം പ്രസാദ് ബിസ്മിലിന്റെ നേതൃത്തത്തിലുള്ള ഒരുസംഘം വിപ്ലവകാരികൾ കാക്കോരിയിൽ വെച്ച് യാത്രാവണ്ടി തടഞ്ഞുനിർത്തി ഗാർഡിന്റെ മുറിയിലുണ്ടായിരുന്ന റെയിൽവേ ഖജനാവ് കൊള്ളയടിച്ചു.തീവണ്ടിയിലെ ഈ കവർച്ചയുമായി ബന്ധപ്പെട്ടുള്ള വിചാരണയെ ആണ് കാക്കോരി ഗൂഢാലോചനക്കേസ് എന്നു വിശേഷിപ്പിയ്ക്കുന്നത് .ഈ കേസിൽ പിടിയിലായ രാംപ്രസാദ് ബിസ്മിൽ, രോഷൻലാൽ, രാജേന്ദ്രലാഹിരി, അശ്ഫാഖുള്ളാഖാൻ എന്നിവരെ തൂക്കിലേറ്റി.നാലുപേരെ ആന്തമാൻ നിക്കോബാറിലേക്ക് ആജീവനാന്തം നാടുകടത്തി.



</doc>
<doc id="296601" url="https://ml.wikipedia.org/wiki?curid=296601" title="ജാസ് (ചലച്ചിത്രം)">
ജാസ് (ചലച്ചിത്രം)

1975 ൽ പുറത്തിറങ്ങിയ അമേരിക്കൻ ത്രില്ലർ സിനിമയാണ് ജൗസ്. പീറ്റർ ബെൻചിലിയുടെ ഇതേ പേരിലുള്ള നോവലാണ് സിനിമയാക്കി മാറ്റിയത്. നരഭോജിയായ ഒരു കൂറ്റൻ സ്രാവിനെ പോലീസ് മേധാവി, മറൈൻ ബയോളജിസ്റ്റ്, സ്രാവ് വേട്ടക്കാരൻ എന്നിവർ ചേർന്ന് വേട്ടയാടുന്നതാണ് ഇതിവൃത്തം. 

അമിറ്റി ദ്വീപിലെ ബീച്ചിൽ സായാഹ്ന പാർട്ടി കഴിഞ്ഞ് ക്രിസി വാറ്കിൻസ് എന്ന യുവതി നഗ്നയായി പൊങ്ങുതടിയിൽ നീന്തിക്കുളിക്കുന്നതിനിടെ കടലിന് അടിയിൽ നിന്ന് ആരോ അവരെ ആഴങ്ങളിലേക്ക് വലിച്ചു കൊണ്ടു പോകുന്നിടത്താണ് ചിത്രം തുടങ്ങുന്നത്. ക്രിസിയെ കാണാതായെന്ന പരാതിയെ തുടർന്ന് പോലീസ് ചീഫ് മാർട്ടിൻ ബ്രോഡി നടത്തിയ അന്വേഷണത്തിൽ അവരുടെ ശരീരഭാഗങ്ങൾ കണ്ടെത്തുന്നു. ക്രിസിയെ സ്രാവ് ആക്രമിച്ചു കൊന്നതാണെന്ന് മെഡിക്കൽ പരിശോധനയ്ക്ക് ശേഷം മാർട്ടിൻ ബ്രോഡിയെ അറിയിക്കുന്നു. അദ്ദേഹം ബീച്ച് അടച്ചിടുന്നതിനുള്ള നീക്കങ്ങളുമായി മുന്നോട്ടു പോകാൻ ശ്രമിക്കുന്നതിനിടെ എതിർപ്പുമായി നഗരത്തിന്റെ മേയർ ലാറി വോൺ എത്തുന്നു. ടൂറിസ്റ്റ് സീസൺ തുടങ്ങിയ സമയത്ത് ബീച്ച് അടച്ചിടുന്ന് സമ്പദ്‌വ്യവസ്ഥയെ ബാധിക്കുമെന്ന കാരണം പറഞ്ഞ് അവർ മാർട്ടിന്റെ ആവശ്യം നിരസിക്കുന്നു. ബീച്ചിൽ നീന്തിക്കളിച്ചിരുന്ന ഒരു കുട്ടിയെക്കൂടി സ്രാവ് തിന്നുന്നു. അവന്റെ അമ്മ സ്രാവിനെ വേട്ടയാടി കൊല്ലുന്നതിന് പ്രഫഷണൽ സ്രാവ് വേട്ടക്കാരനായ ക്വിന്റിന് രഹസ്യമായി ക്വട്ടേഷൻ കൊടുക്കുന്നു. 10000 ഡോളറായിരുന്നു പ്രതിഫലം. ഇതിനിടെ മറൈൻ ബയോളജിസ്റ്റായ മാറ്റ് ഹൂപ്പറും ബീച്ചിൽ നരഭോജി സ്രാവുണ്ടെന്ന് സ്ഥിരീകരിക്കുന്നു. ഇതിനിടെ ഒരു വലിയ കടുവാ സ്രാവിനെ മീൻപിടുത്തക്കാർ പിടികൂടി. ഇതാണ് നരഭോജി സ്രാവെന്ന് തെറ്റിദ്ധരിച്ച് ജനങ്ങൾ വീണ്ടും പേടി കൂടാതെ ബീച്ചിലേക്ക് വന്നു തുടങ്ങി. ഹൂപ്പർ സ്രാവിന്റെ വയർ കീറി പരിശോധിക്കണമെന്ന് ആവശ്യപ്പെട്ടെങ്കിലും മേയർ വോൺ വഴങ്ങുന്നില്ല. പോലീസ് ചീഫ് മാർട്ടിനും ഹൂപ്പറും ചേർന്ന് രഹസ്യമായി സ്രാവിന്റെ വയർ കീറി പരിശോധിച്ചു. അപ്പോഴാണ് ഞെട്ടിക്കുന്ന ആ രഹസ്യം അറിഞ്ഞത്. ഇതു നരഭോജി സ്രാവല്ല. അവർ സ്രാവിനെ തേടി കടലിലേക്ക് പോയി. എന്നാൽ സ്രാവിന് പകരം അതു തകർത്ത ഒരു മീൻപിടുത്ത ബോട്ടാണ് അവർ കണ്ടത്. ബെൻ ഗാർഡ്‌നർ എന്ന മീൻപിടുത്തക്കാരന്റേതായിരുന്നു ബോട്ട്. സ്രാവ് തിന്ന ഗാർഡ്‌നറുടെ ശരീരവും ഇവർ കാണുന്നു. 
ജൂ4ൈ. ടൂറിസ്റ്റുകൾ ബീച്ചിൽ തടിച്ചു കൂടിയ ദിവസം. അഴിമുഖത്ത് നിന്ന ഒരാളെ സ്രാവ് വിഴുങ്ങി. മാർട്ടിന്റെ മകൻ കഷ്ടിച്ചാണ് സ്രാവിന്റെ പല്ലിനിടയിൽ നിന്ന് രക്ഷപെടുന്നത്. ഇതോടെ മാർട്ടിൻ വോണിനെ സമീപിച്ച് സ്രാവ് വേട്ടയ്ക്ക് ക്വിന്റിനെ നിയോഗിക്കാൻ ആവശ്യപ്പെട്ടു. പിന്നെ മൂന്നുപേരും ചേർന്ന് സ്രാവു വേട്ടയ്ക്ക് പുറപ്പെട്ടു. സ്രാവിന് 25 അടി നീളവും മൂന്നുടൺ ഭാരവുമുണ്ടെന്ന് ക്വിന്റ് അനുമാനിച്ചു. ഒരു ബാരലിന് മുകളിൽ നിന്ന് ക്വിന്റ് സ്രാവിനെ ചാട്ടുളി എറിയുന്നുണ്ടെങ്കിലും ആ ശ്രമം സ്രാവ് തന്നെ പരാജയപ്പെടുത്തുന്നു. 
പിന്നീട് മൂന്നുപേരും സ്രാവും തമ്മിൽ കടുത്ത പോരാട്ടം തന്നെ നടക്കുന്നു. സ്രാവിന്റെ പല്ലുകൾക്കിടയിൽ നിന്നും സ്വയംരക്ഷപ്പെടാനും അതിനെ വകവരുത്താനും മൂവരും ശ്രമിക്കുന്നതിനിടെ ക്വിന്റ് സ്രാവിന്റെ വായിൽ അകപ്പെടുന്നു. ഒടുക്കം മാർട്ടിനും ഹൂപ്പറും ചേർന്ന് സ്രാവിനെ വകവരുത്തുന്നിടത്താണ് സിനിമ തീരുന്നത്. 

യൂണിവേഴ്‌സൽ പിക്‌ചേഴ്‌സിന് വേണ്ടി റിച്ചാർഡ് ഡി. സാനകും ഡേവിഡ് ബ്രൗണും ചേർന്നാണ് ചിത്രം നിർമിച്ചത്. നോവലിസ്റ്റ് പീറ്റർ ബെൻചിലിയും കാൾ ഗോട്ടിലെബും ചേർന്ന് തിരക്കഥ രചിച്ചു. റോയ് ഷിഡർ, റോബർട്ട് ഷോ, റിച്ചാർഡ് ഡ്രെഫ്യൂസ് എന്നിവരായിരുന്നു മുഖ്യകഥാപാത്രങ്ങളെ അവതരിപ്പിച്ചത്. ജോൺ വില്യംസ് സംഗീതമൊരുക്കി. ബിൽ ബട്‌ലറായിരുന്നു ഛായാഗ്രഹണം. വേർണ ഫീൽഡ്‌സ് ചിത്രസംയോജനം നടത്തി. എട്ടുമില്യൻ ഡോളറായിരുന്നു നിർമ്മാണ ചെലവ്. 470,653,000 ഡോളറാണ് ബോക്‌സ് ഓഫീസിൽ നിന്ന് ഈ ചിത്രം കലക്ട് ചെയ്തത്. 

എഡിറ്റിംഗ്, ശബ്ദലേഖനം, പശ്ചാത്തലസംഗീതം എന്നിവയിൽ മൂന്ന് അക്കാദമി അവാർഡ് ചിത്രം നേടി. മികച്ച ചിത്രത്തിനുള്ള നോമിനേഷൻ ഉണ്ടായിരുന്നെങ്കിലും വൺ ഫ്‌ളൂ ഓവർ കുക്കൂസ് നെസ്റ്റിന് പിന്നിലായിപ്പോയി. ജോൺ വില്യംസിന്റെ പശ്ചാത്തല സംഗീതത്തിന് ഗ്രാമി അവാർഡും ലഭിച്ചു. ബാഫ്റ്റ്, ഗോൾഡൻ ഗ്ലോബ് പുരസ്‌കാരങ്ങളും ചിത്രം നേടി. ഇതു കൂടാതെയും നിരവധി അവാർഡുകൾ ചിത്രത്തിന് ലഭിച്ചു.



</doc>
<doc id="296604" url="https://ml.wikipedia.org/wiki?curid=296604" title="വടകര തീവണ്ടി നിലയം">
വടകര തീവണ്ടി നിലയം

കോഴിക്കോട് ജില്ലയിലെ ഒരു പ്രധാന തീവണ്ടി നിലയമാണ് വടകര തീവണ്ടി നിലയം. ഷൊറണൂർ - മംഗലാപുരം പാതയിൽ സ്ഥിതിചെയ്യുന്ന ഈ തീവണ്ടിനിലയത്തിൽ ഈ റൂട്ടിലോടുന്ന മിക്ക തീവണ്ടികളും നിർത്താറുണ്ട് മാതൃകാ തീവണ്ടിനിലയവുമാണ്.


</doc>
<doc id="296634" url="https://ml.wikipedia.org/wiki?curid=296634" title="അജയ്യമായ ആത്മചൈതന്യം">
അജയ്യമായ ആത്മചൈതന്യം

ഇന്ത്യയുടെ പന്ത്രണ്ടാമത് രാഷ്ട്രപതിയായിരുന്ന ഡോ. അബ്ദുൽ കലാം ഇംഗ്ലീഷ് ഭാഷയിൽ രചിച്ച ഇൻഡൊമിറ്റബിൾ സ്പിരിറ്റ് എന്ന ഗ്രന്ഥത്തിന്റെ മലയാള പരിഭാഷയാണ് അജയ്യമായ ആത്മചൈതന്യം. എം.പി.സദാശിവൻ ആണ് പരിഭാഷകൻ, ഡി.സി. ബുക്സ് ആണ് ഈ പുസ്തകം 2000-ൽ പുറത്തിറക്കിയത്. അബ്ദുൽ കലാം സ്വന്തം ജീവിതത്തിന്റെ പല ഏടുകളിൽനിന്നും പ്രവർത്തിച്ച വിവിധ മേഖലകളിൽ നിന്നും ജീവിതവിജയത്തിന് അനുവാര്യമായ ഇച്ഛാശക്തിയെക്കുറിച്ച് പ്രതിപാദിക്കുന്ന ഗ്രന്ഥമാണിത്."

ഡോ. എ.പി.ജെ. അബ്ദുൽ കലാം എന്നറിയപ്പെടുന്ന അവുൽ പകീർ ജൈനുല്ലബ്ദീൻ അബ്ദുൽ കലാം ഇന്ത്യയുടെ പതിനൊന്നാമത് രാഷ്ട്രപതിയായിരുന്നു(2002-2007). 1931 ഒക്ടോബർ 15 നു തമിഴ്നാട്ടിലെ രാമേശ്വരത്ത് ജനിച്ച അദ്ദേഹം പ്രഗൽഭനായ മിസൈൽ സാങ്കേതികവിദ്യാ വിദഗ്ദ്ധനും എഞ്ചിനീയറുമാണ്. തന്റെ ജനകീയ നയങ്ങളാൽ, "ജനങ്ങളുടെ രാഷ്ട്രപതി" എന്ന പേരിൽ പ്രശസ്തനായ അദ്ദേഹം 2007 ജൂലൈ 25 നു സ്ഥാനമൊഴിഞ്ഞു.

പ്രചോദനം നൽകിയ വ്യക്തികൾ എന്ന ലേഖനത്തിൽ ആദ്യം പരാമർശിക്കുന്നത് അമ്മയെയാണ്. സ്നേഹത്തിന്റെ, കരുണയൂടെ, സർവോപരി പവിത്രയായ പ്രകൃതിയുടെ പ്രതിരൂപമായിരുന്ന അമ്മയാണ് തനിക്ക് എന്നെന്നും പ്രചോദനവും ഓജസ്സും പ്രദാനം ചെയ്തതെന്ന് അദ്ദേഹം വിലയിരുത്തുന്നു. മാതാപിതാക്കൾക്കും അധ്യാപകർക്കും പുറമേ അദ്ദേഹത്തെ സ്വാധീനിച്ച അഞ്ചുശാസ്ത്രജ്ഞന്മാരെക്കുറിച്ചുള്ള സ്മരണയാണ് അഞ്ചുമഹാത്മാക്കൾ എന്നതലക്കെട്ടിലൂടെ നടത്തുന്നത്. 'അധ്യാപകന്റെതിനേക്കാൾ സുപ്രധാനമായ മറ്റൊരു തൊഴിൽ ഈലോകത്തില്ലെന്നുതന്നയാണ് എന്റെ വിശ്വാസം'. എന്ന നിരീക്ഷണത്തിലൂടെ അധ്യാപനത്തിന്റെ മഹത്ത്വവും അധ്യാപകനുണ്ടായിരിക്കേണ്ട ഗുണങ്ങളും ഉത്തരവാദിത്തങ്ങളും 'എന്റെ അധ്യാപകർ' എന്ന ലേഖനത്തിലൂടെ അദ്ദേഹം ചൂണ്ടിക്കാട്ടുന്നു. അതോടൊപ്പം അദ്ദേഹത്തെ ഏറ്റവുംകൂടുതൽ സ്വാധീനിച്ച രണ്ടധ്യാപകർ പഠിപ്പിച്ച രണ്ടു പാഠങ്ങൾ അനുസ്മരിക്കുന്നു.


യുവമനസ്സുകളെ ഉജ്ജ്വലിപ്പിക്കുക എന്ന മഹത്തായ ദൌത്യം അധ്യാപകർ ഏറ്റെടുക്കണം എന്ന് അദേഹം കൂട്ടിച്ചേർക്കുന്നു.

തുടർന്നുവരുന്ന പ്രൌഢോജ്ജ്വലമായ ഓരോ ലേഖനത്തിലും ആത്മവിശ്വാസവും അജയ്യതയും കൈമുതലായ യഥാർത്ഥ പൌരന്മരെ വളർത്തെടുക്കാൻ സഹായിക്കുന്ന നിരവധിചിന്തകൾ നിറഞ്ഞിരിക്കുന്നു. ഒരിന്ത്യൻ പൌരൻ എന്ന നിലയിൽ നമുക്കഭിമാനിക്കാൻ കഴിയുന്ന തരത്തിൽ വളരെ പ്രചോദനാത്മകമായ ചിന്തകൾ അവയിലോരോന്നിലുമുണ്ട്.
ഗ്രന്ഥാവസാനത്തിലെ 'അജയ്യാമായ ഇച്ചാസക്തി' എന്ന ലേഖനം യഥാർത്ഥ ആത്മചൈതന്യം വളർത്താൻ സഹായിക്കുന്ന ശുഭചിന്തകളാണ്. അവ ഇങ്ങനെ സംഗ്രഹിക്കാം. നമുക്ക് അവശ്യം ആവശ്യമായ ഒന്നാണ് വിജയപ്രതീക്ഷ. സൂര്യനുതാഴെ നമുക്കവകാശപ്പട്ട സ്ഥലത്ത് അതുനമ്മെകൊണ്ടെത്തിക്കുകയും അഭിമാനാർഹമായ ഒരു സംസ്കാരത്തിന്റെ അനന്തരാവകാശികളായ നമുക്ക് ഈഗ്രഹത്തിൽ ഒരിടമുണ്ടന്ന് നമ്മെ ഓർമ്മപ്പെടുത്തുകയും ചെയ്യുന്നു. അജയ്യമായ ആ ഇച്ഛാശക്തി ഉണരുമ്പോൾ നമുക്ക് അർഹമായതിനെ നിഷേധിക്കാൻ ഒരു ശക്തിക്കും സാധ്യമാവില്ല.

പ്രസ്താവ്യമായ നേട്ടങ്ങളുണ്ടാക്കണമെന്ന ലക്ഷ്യത്തിലേക്കു നയിക്കുന്ന ഒരു സ്വപ്നമാണ് അജയ്യമായ ഇച്ഛാശക്തിയുടെ ഒന്നാമത്തെ ഘടകം. ദൌത്യം നിറവേറ്റുന്നുതിന് പ്രതിബന്ധമായി നിൽക്കുന്ന സകലതിനേയും ചെറുത്തുതോൽപിക്കാനുള്ള കഴിവാണ് അജയ്യമായ ഇച്ഛാശക്തിയുടെ രണ്ടാമത്തെ ഘടകം. നിങ്ങൾ സ്വയം രൂപപ്പെടുകയും സ്വന്തം ജീവിതം രൂപപ്പെടുത്തുകയും ചെയ്യണം.

അജയ്യമായ ഇച്ഛാശക്തി വിജയിക്കാനും ഈഭൂമിയെ സമൃദ്ധിയും സമാധാനവും കളിയാടുന്ന ഒരു സ്വർഗമാക്കിത്തീർക്കാനുമുള്ള കരുത്തുപകരുന്നതെങ്ങനെയെന്ന് ചിത്രീകരിച്ച ടാഗോറിന്റെ കവിതയോടുകൂടിലേഖനം അവസാനിക്കുന്നു. കവിത ഇങ്ങനെയാണ്.
നോബൽ സമ്മാനജേതാവായ സർ.സി.വി.രാമൻ ഒരിക്കൽ തന്റെ പ്രസംഗത്തിൽ പറഞ്ഞിട്ടുള്ളതും ഏതാണ്ടിതേആശയമാണ്. പ്രത്യാശയും ധൈര്യവും നഷ്ടപ്പെടുത്തരുത് എന്നാണ് എന്റെ മുന്നിലിരിക്കുന്ന യുവതീയുവാക്കളോട് എനിക്ക് പറയാനുള്ളത്. സ്വന്തം ജോലിയോട് വിട്ടുവീഴ്ചയില്ലാത്ത അർപ്പണബോധമുണ്ടെങ്കിൽ മാത്രമേവിജയം നിങ്ങളെ അനുഗ്രഹിക്കുകയുള്ളു. ജർമനി, ഫ്രഞ്ച്, ഡെൻമാർക്ക്, നേർവേ, സ്വീഡൻ തുടങ്ങിയ മറ്റേതൊരു രാജ്യത്തിലേയും ജനങ്ങളോട് കിടപിടിക്കുന്നതാണ് ഇന്ത്യക്കാരുടെ ബുദ്ധിയെന്ന് സംശയലേശമെന്യേ പ്രഖ്യാപിക്കാൻ എനിക്കു മടിയില്ല. ധൈര്യമാണ് എവിടെയും നമ്മെകൊണ്ടു ചെന്നെത്തിക്കുന്ന ഊർജ്ജസ്വലതയാണ് ഒരുപക്ഷേനമുക്കില്ലാത്തത്. ഒരുതരം അപർകർഷതാബോധം നമ്മെ ബാധിച്ചിട്ടുണ്ടെന്നാണ് എന്റെ അഭിപ്രായം. ഈ പരാജയമനോഭാവത്തെ നശിപ്പിക്കേണ്ടത് അത്യവശ്യമാണെന്ന് എനിക്കുതോന്നുന്നു! ഇങ്ങനെ നമ്മെ പ്രചോദിപ്പിക്കുന്ന മഹത്തായ ചിന്തകൾ ഈ ഗ്രന്ഥത്തിൽ നിരവധിയുണ്ട്.
ഇന്ത്യയുടെ കീർത്തി വാനോളം ഉയർത്തിയ ഒരു ശാസ്ത്രജ്ഞന്റെ അനുഭവപാഠങ്ങളിൽ ഒരു ഋഷിയുടെ ഉൾക്കാഴ്ചയും കവിയുടെ ഭാവനയും ഉൾച്ചേർന്ന ഈലേഖനസമാഹാരം യുവതലമുറയിൽ അഗ്നിച്ചിറകുകൾ വിടർത്താൻ തീർച്ചയായും സഹായകമാവും.


</doc>
<doc id="296681" url="https://ml.wikipedia.org/wiki?curid=296681" title="മഞ്ജനാത്തി">
മഞ്ജനാത്തി

റൂബിയേസി കുടുംബത്തിൽ പെട്ട ഈ മരത്തിന്റെ ശാസ്ത്രനാമം "മൊറിൻഡ ടിന്റോറിയ"("Morinda tinctoria Roxb.") എന്നാകുന്നു. മഞ്ജനാത്തി എന്ന് സാധാരണയായി വിളിക്കുന്ന ഇതിന്ന് മഞ്ഞപ്പാവട്ട എന്നും പേരുണ്ട്. സംസ്കൃതത്തിൽ ചിൽഹക എന്നു പറയുന്നു.

ഇന്ത്യ, ആൻഡമാൻ, ശ്രീലങ്ക, മലായ എന്നിവിടങ്ങളിലും കാണപ്പെടുന്നു. 7 മുതൽ 10 വരെ മീറ്റർ ഉയരത്തിൽ വളരുന്ന ഈ മരത്തിന്ന് ധാരാളം ശാഖോപശാഖകൾ കാണും. ആഴത്തിൽ വിണ്ടുകീറിയ, കട്ടിയുള്ള ഇളം മഞ്ഞനിറത്തിൽ പുറന്തൊലി കാണപ്പെടുന്നു. ഇതിന്റെ പൂവിന് മുല്ലപ്പൂവിന്റെ ഛായയും മണവുമാണ് ഉള്ളത്.


</doc>
<doc id="296694" url="https://ml.wikipedia.org/wiki?curid=296694" title="ഹിമാലയൻ ഗോരൽ">
ഹിമാലയൻ ഗോരൽ

ഹിമാലയ പ്രദേശങ്ങളിൽ കാണപ്പെടുന്ന കുളമ്പുകൾ ഉള്ള ഒരു സസ്യഭുക്കാണ് ഹിമാലയൻ ഗോരൽ (Himalayan Goral ) . മാനുകളുമായും ആടുകളുമായും സാദൃശ്യം ഉള്ള ഇവയുടെ ശാസ്ത്രീയനാമം Naemorhedus goral എന്നാണ്. ആവാസ സ്ഥാനങ്ങളുടെ നാശം നിമിത്തം ഇവ വംശനാശ ഭീഷണി നേരിടുന്നു. 


</doc>
<doc id="296781" url="https://ml.wikipedia.org/wiki?curid=296781" title="അലെക് ഗിന്നെസ്സ്">
അലെക് ഗിന്നെസ്സ്

സർ അലെക് ഗിന്നെസ്സ്(2 ഏപ്രിൽ 1914- 5 ഓഗസ്റ്റ് 2000) ദി ബ്രിഡ്ജ് ഓൺ ദി റിവർ ക്വായി എന്ന ചിത്രത്തിന് 1957ലെ മികച്ച നടനുള്ള അക്കാദമി അവാർഡ് നേടിയ ഇംഗ്ലീഷ് നടനാണ്. ലോറൻസ് ഓഫ് അറേബ്യ, ഗ്രേറ്റ് എക്സ്പെക്റ്റെഷൻസ്, ഒലിവർ റ്റ്വിസ്റ്റ്, ഡോക്ടർ ഷിവാഗൊ, എ പാസ്സേജ് ടു ഇന്ത്യ, സ്റ്റാർ വാർസ് തുടങി നിരവദി വിഘ്യാത ചലച്ചിത്രങളിൽ അഭിനയിച്ചിട്ടുണ്ട്. അഭിനയത്തിനുള്ള അക്കാഡമി പുരസ്കാരത്തിനു പുറമെ ബാഫ്റ്റ, ഗോൾടൻ ഗ്ലോബ്, ടോണി, ചലച്ചിത്ര മേഖലയിലെ സമഗ്ര സംഭാവനയ്ക്കുള്ള അക്കാഡമി പുരസ്കാരം തുടങിയവയും ലഭിച്ചിട്ടുണ്ട്.


</doc>
<doc id="296783" url="https://ml.wikipedia.org/wiki?curid=296783" title="പ്രവാസി എക്സ്പ്രസ്">
പ്രവാസി എക്സ്പ്രസ്

സിംഗപ്പൂരിൽ പ്രസിദ്ധീകരിക്കുന്ന ദ്വിഭാഷാ പത്രമാണ് "പ്രവാസി എക്സ്പ്രസ്". [മലയാളം|മലയാളത്തിലും] [ഇംഗ്ലീഷ്|ഇംഗ്ലീഷിലുമായി] ഇതു പ്രസിദ്ധീകരിക്കുന്നു. നിലവിൽ മാസത്തിൽ രണ്ടുതവണ എന്ന തോതിലാണ് പ്രവാസി എക്സ്പ്രസ്സിന്റെ പ്രസിദ്ധീകരണം നടന്നു വരുന്നത്. 2012 ഇൽ രൂപീകരിച്ച് പ്രവാസി പബ്ലിക്കേഷന്റെ ചുമതലയിലാണ് പത്രത്തിന്റെ പ്രവർത്തനം. സിംഗപ്പൂരിലെ മലയാളി സമൂഹത്തിന്റെ സാഹിത്യ-സാംസ്കാരിക പ്രവർത്തനങ്ങളെ ഏകോപിക്കുകയും മാർഗദർശനം നൽകുന്നതിലും പ്രവാസി എക്സ്പ്രസ് മുൻഗണന നൽകി പ്രവർത്തിക്കുന്നു.

കലാ-സാംസ്കാരിക മേഖലയിൽ പ്രശസ്തരായ മലയാളികൾക്ക് പുരസ്കാരം നൽകിവരുന്ന പ്രവാസി എക്സ്പ്രസ് നൈറ്റ് എന്നചടങ്ങ് 2013 ഇൽ നടത്തിയിരുന്നു. പ്രവാസി എക്സ്പ്രസിന്റെ പ്രഥമ "ലൈഫ് ടൈം അച്ചീവ്മെന്റ് അവാർഡ്" പ്രതിപക്ഷ നേതാവ് വി. എസ്. അച്യുതാനന്ദനായിരുന്നു. പ്രശസ്ത കവിയും ഗാനരചയിതാവുമായ അനിൽ പനച്ചൂരാനായിരുന്നു പ്രവാസി എക്സ്പ്രസ് സാഹിത്യ പുരസ്കാരം നേടിയത്.


</doc>
<doc id="296791" url="https://ml.wikipedia.org/wiki?curid=296791" title="ഒമർ ഷരീഫ്">
ഒമർ ഷരീഫ്

ലോറൻസ് ഓഫ് അറേബ്യ എന്ന വിഘ്യാത ചലച്ചിത്രത്തിലൂടെ അന്താരാഷ്ട്ര പ്രസിദ്ധി നേടിയ ഈജിപ്ഷ്യൻ നടൻ ആണ് ഒമർ ഷരീഫ് (ജനനം: 10 ഏപ്രിൽ 1932). ഡോക്ടർ ഷിവാഗോ, ഫണ്ണി ഗേൾ, ചെ, മക്കെന്നാസ് ഗോൾഡ് തുടങിയവയാണ് ഇദ്ദേഹത്തിന്റെ മറ്റ് പ്രശസ്ത ചിത്രങ്ങൾ. ഒരു തവണ മികച്ച സഹനടനുള്ള അക്കാദമി അവാർഡിന് നാമനിർദ്ദേശ്ശം ചെയ്യപ്പെടുകയും മൂന്ന് തവണ ഗോൾഡൻ ഗ്ലോബ് പുരസ്ക്കാരം വിജയിക്കുകയും ചെയ്തിട്ടുണ്ട്. അഭിനയത്തിനു പുറമെ ലോകമെങ്ങും അറിയപ്പെടുന്ന 'കോൺട്രാക്റ്റ് ബ്രിഡ്ജ്' (ഒരു തരം ചീട്ട് കളി) കളിക്കാരൻ കൂടിയാണ് ഇദ്ദേഹം.



</doc>
<doc id="296812" url="https://ml.wikipedia.org/wiki?curid=296812" title="ദി ബ്രിഡ്ജ് ഓൺ ദി റിവർ ക്വായി">
ദി ബ്രിഡ്ജ് ഓൺ ദി റിവർ ക്വായി

രണ്ടാം ലോകമഹായുധ്ദകാലത്തെ ബർമ റെയിൽവേയുടെ നിർമ്മാണം പശ്ചാതലമാക്കി ഡേവിഡ് ലീൻ സംവിധാനം നിർവഹിച്ച് 1957ൽ പുറത്തിറങിയ ചലച്ചിത്രമാണ് ദി ബ്രിഡ്ജ് ഓൺ ദി റിവർ ക്വായി. ഫ്രെഞ്ച് നോവെലിസ്റ്റ് പിയറി ബൂൾന്റെ നോവലിനെ ആസ്പദമാക്കിയാണ് ചലച്ചിത്രം നിർമിച്ചിരികുന്നത്. ചലച്ചിത്ര നിരൂപകരുടെ പ്രശംസ പിടിച്ച്പറ്റിയ ചിത്രം, ലോകചരിത്രത്തിലെ തന്നെ ഏറ്റവും മികച്ച ചിത്രങളിൽ ഒന്നായി കണക്കാക്കപ്പെടുന്നു. 30-ആം അക്കാദമി പുരസ്ക്കാരച്ചടങിൽ ഏറ്റവും മികച്ച ചിത്രം ഉൽപ്പെടെ 7 പുരസ്ക്കാരങൾ ചിത്രം നേടി.

രണ്ടാം ലോകമഹായുധ്ദകാലത്ത് യുധ്ദതടവുകാരായ ബ്രിട്ടീഷ് സൈനികരെ ഉപയോഗിച്ച് നിർബന്ധിത തൊഴിലെടുപ്പിക്കലിലൂടെ ജാപ്പനീസ്സ് സൈന്യത്തിനു വേണ്ടി ക്വായി നദിക്ക് കുറുകെ റെയിൽവേ പാലം പണിയുന്നതും, ആ പാലം പണി തീരുന്നതിനുമുൻപ് തകർക്കാൻ ശ്രമിക്കുന്ന ബ്രിട്ടീഷ് കമാണ്ടോകളുടെയും കഥയാണ് ദി ബ്രിഡ്ജ് ഓൺ ദി റിവർ ക്വായി.


മികച്ച ചിത്രം, മികച്ച സംവിധായകൻ, മികച്ച നടൻ ഉൾപെടെ 7 അക്കാദമി പുരസ്ക്കാരങൾ, 3 ബാഫ്റ്റ പുരസ്ക്കാരങൾ, 3 ഗോൾഡൻ ഗ്ലോബ് പുരസ്കാരങൽ തുടങി നിരവധി പുരസ്ക്കാരങൾ നേടി.


</doc>
<doc id="296815" url="https://ml.wikipedia.org/wiki?curid=296815" title="ഇയ്യോബിന്റെ പുസ്തകം (ചലച്ചിത്രം)">
ഇയ്യോബിന്റെ പുസ്തകം (ചലച്ചിത്രം)

2014 നവംബറിൽ പുറത്തിറങ്ങിയ ഒരു മലയാളം പീരിയഡ് ത്രില്ലർ ചലച്ചിത്രമാണ് ഇയ്യോബിന്റെ പുസ്തകം. അമൽ നീരദ് സംവിധാനവും ഛായാഗ്രഹണവും നിർവ്വഹിച്ചിരിക്കുന്ന ഈ ചിത്രത്തിൽ ഫഹദ് ഫാസിൽ, ഇഷ ഷർവാണി, ലാൽ, ജയസൂര്യ, പത്മപ്രിയ, റീനു മാത്യൂസ്, അമിത്ത് ചക്കാലക്കൽ, ലെന അഭിലാഷ് എന്നിവർ കേന്ദ്രകഥാപാത്രങ്ങളെ അവതരിപ്പിചിരിക്കുന്നു. സംവിധായകനായ അമൽ നീരദും നായകനായ ഫഹദ് ഫാസിലും കൂടിയാണ് സിനിമ നിർമിച്ചിരിക്കുന്നത്.ഗോപൻ ചിദംബരത്തിന്റെ കഥയ്ക്ക് ഗോപൻ ചിദംബരവും ശ്യാം പുഷ്ക്കരനും ചേർന്നാണ് തിരക്കഥ തയ്യാറാക്കിയിരിക്കുന്നത്. 2014 മാർച്ചിൽ വാഗമണ്ണിൽ ചിത്രീകരണം ആരംഭിച്ച ഈ സിനിമ 2014 നവംബർ 7 നാണ് സിനിമ റിലീസ് ചെയ്തത്.

തൊഴിലാളി എന്നതിൽനിന്നു മുതലാളിയാകുന്ന ഇയോബിന്റെ കഥ പറയുന്ന ഈ ചിത്രം ചിത്രീകരിച്ചിരിക്കുന്നത് മൂന്നാറിന്റെ മനോഹാരിതയിലാണ്.

മൊത്തത്തിൽ നല്ല പ്രതികരണമാണ് ഈ സിനിമ ഉളവാക്കിയത്. ഈ വർഷത്തെ സിനിമയ്ക്കുള്ള ഏറ്റവും നല്ല റേറ്റിംഗ് 3.5/5 ആണ് ഈ സിനിമയ്ക്ക്‌ നൗറണ്ണിങ്ങിലെ വീയാൻ നൽകിയത്.

ബയോസ്കോപ്പിലെ മെനഘ "തീർച്ചയായും കാണുക" എന്നാണ് വിലയിരുത്തിയത്. ഫഹദ് ഫാസിൽ ന്റെയും ജയസുര്യയുടെയും അഭിനയത്തെ പ്രശംസിക്കുകയും ചെയ്തു. അമൽ നീരദിന്റെ സംവിധാനത്തിനെപറ്റിയും ഛായാഗ്രഹണത്തെപറ്റിയും പറയുകയും ചെയ്ത.



</doc>
<doc id="296823" url="https://ml.wikipedia.org/wiki?curid=296823" title="പുളിമാന പരമേശ്വരൻപിളള">
പുളിമാന പരമേശ്വരൻപിളള

മലയാള നാടകകൃത്തും അഭിനേതാവുമായിരുന്നു പുളിമാന പരമേശ്വരൻപിളള (8 സെപ്‌റ്റംബർ 1915 - 22 ഫെബ്രുവരി 1948).

കൊല്ലം ജില്ലയിലെ ചവറയിൽ ചിറ്റേഴത്ത് ശങ്കരപിള്ളയുടെയും പുളിമാന എൽ. കുഞ്ചിപ്പിള്ളയുടെയും മകനായി ജനിച്ചു. ബി.എ ഓണേഴ്സ് പാസായി. ബോംബെയിൽ നിയമ പഠനത്തിനായി പോയെങ്കിലും രോഗ പീഡയാൽ ഉപേക്ഷിച്ചു. പുരോഗമന സാഹിത്യം മലയാളത്തിൽ സജീവമാകാൻ തുടങ്ങിയ കാലത്താണ് പുളിമാന കഥകളെഴുതിത്തുടങ്ങിയത്. കോളേജ്‌ വിദ്യാഭ്യാസത്തിനുശേഷം നാടകരംഗത്ത്‌ സജീവമായ സാന്നിദ്ധ്യമായിരുന്നു. നാടകകൃത്ത്‌, അഭിനേതാവ്‌, ഗായകൻ, കഥാകാരൻ എന്നീ നിലകളിൽ പ്രശസ്‌തി നേടി. മലയാളത്തിലെ ആദ്യത്തെ എക്സ്പ്രഷനിസ്റ്റ് നാടകം എന്നറിയപ്പെടുന്ന 'സമത്വവാദി' രചിച്ചു. 

1948 ഫെബ്രുവരി 22-ന്‌ അന്തരിച്ചു.



</doc>
<doc id="296827" url="https://ml.wikipedia.org/wiki?curid=296827" title="ദി ഇംഗ്ലീഷ് പേഷ്യന്റ് (ചലച്ചിത്രം)">
ദി ഇംഗ്ലീഷ് പേഷ്യന്റ് (ചലച്ചിത്രം)

ശ്രീലങ്കൻ-കനേഡിയൻ നോവലിസ്റ്റ് മൈക്കൽ ഒണ്ടാട്ഷെയുടെ ബുക്കർ സമ്മാനം നേടിയ നോവലിനെ അടിസ്ഥാനമാക്കി ആന്റണി മിങ്ഹെല്ല സംവിധാനം നിർവഹിച്ച ചലച്ചിത്രമാണ് ദി ഇംഗ്ലീഷ് പേഷ്യൻറ്. ചലച്ചിത്ര നിരൂപകരുടെ സാർവത്രികമായ പ്രശംസ പിടിച്ചുപറ്റിയ ചിത്രം 9 അക്കാദമി പുരസ്ക്കാരങൾ നേടി.



</doc>
<doc id="296858" url="https://ml.wikipedia.org/wiki?curid=296858" title="ഏകീകൃത സിവിൽകോഡ്">
ഏകീകൃത സിവിൽകോഡ്

ഇന്ത്യയിലെ പ്രധാന മത-ജാതി വൈജാത്യങ്ങൾക്കനുസരിച്ച് ഓരോ വ്യക്തിക്കും പ്രത്യേകം-പ്രത്യേകം ബാധകമാകുന്ന രീതിയിൽ ഇപ്പോൾ നിലവിലുള്ള വ്യക്തി നിയമത്തെ നീക്കി എല്ലാ ഇന്ത്യക്കാർക്കും ഒരേ രീതിയിൽ ബാധകമാകുന്ന തരത്തിൽ ഒരു പൊതു വ്യക്തി നിയമ സംഹിത വേണം എന്ന ആവശ്യത്തിനേയും തർക്കത്തിനേയും കുറിക്കുന്ന പദമാണ് ഏകീകൃത സിവിൽ കോഡ്. ഇത് വ്യക്തികളുടെ വിവാഹം, വിവാഹമോചനം, പരമ്പരാഗത സ്വത്ത്, ദത്ത്, ജീവനാംശം എന്നീ വിഷയങ്ങളിൽ പൊതുവായ നിയമം കൊണ്ടുവരാൻ ഉദ്ദേശിച്ചിട്ടുള്ളതാണ്. ഇന്ത്യൻ ഭരണഘടയിലെ നിർദ്ദേശകതത്ത്വങ്ങളിലെ 44-ാം വകുപ്പനുസരിച്ച് ഇന്ത്യയിൽ ഏകീകൃത സിവിൽ നിയമം കൊണ്ടു വരേണ്ടുന്നത് ഭരണകൂടത്തിന്റെ കടമയായി കണക്കാക്കുന്നു.

സമകാലീന ഭാരതത്തിൽ മത-ജാതി അധിഷ്ഠിത വർഗ്ഗീകരണവും വ്യക്തി നിയമവും നിലനിൽക്കുന്നതിനാൽ, ഒരു ഏകീകൃത സിവിൽ നിയമം അത്യാവശ്യമാണ്. സ്ത്രീകൾക്കും ട്രാൻസ്ജെൻഡറുകൾക്കും പുരുഷന് തുല്യമായ എല്ലാ അവകാശങ്ങളും ലഭിക്കേണ്ടതുണ്ട്. മാത്രമല്ല, നിലവിലുള്ള സ്ത്രീവിരുദ്ധമായ വ്യക്തിനിയമങ്ങളിൽ മാറ്റം വരുത്തേണ്ടതും അനിവാര്യമാണ്. ലിംഗസമത്വം ഇന്ത്യൻ ഭരണഘടന ഉറപ്പ് നൽകുന്ന ഒന്നാണ്. ഈ തിരിച്ചറിവിൽ നിന്നാണ് ഏകീകൃത സിവിൽ നിയമം നടപ്പിലാക്കണമെന്ന് മതേതരത്വവാദികൾ ആവശ്യപ്പെടുന്നത്. 

 () ചെയ്ത നാൾപ്പതിപ്പ് 2421927 നീക്കം ചെയ്യുന്നു


</doc>
<doc id="296875" url="https://ml.wikipedia.org/wiki?curid=296875" title="വിഭംഗനം">
വിഭംഗനം

ഒരു തരംഗം അതിന്റെ പാതയിൽ ഉള്ള ഒരു തടസ്സത്തിലോ സ്ലിറ്റിലോ തട്ടുമ്പോൾ ഉണ്ടാകുന്ന പ്രതിഭാസങ്ങൾക്ക് പറയുന്ന പേരാണ് വിഭംഗനം("Diffraction"). ഹൈജൻസ് ഫ്രെനൽ നിയമം അനുസരിച്ച് തരംഗങ്ങൾക്കുണ്ടാവുന്ന വ്യതികരണത്തിനെയാണ് ക്ലാസിക്കൽ ഭൗതികത്തിൽ വിഭംഗനം എന്നുപറയുന്നത്. ലളിതമായി പറഞ്ഞാൽ എന്തെങ്കിലും തടസങ്ങളിൽ തട്ടി പ്രകാശം, വസ്തുവിന്റെ നിഴലിലേക്കു വീഴുന്നതിനെ യാണ് വിഭംഗനം അഥവാ diffraction എന്നു പറയുന്നത്.ഇതു വഴി പ്രകാശ തീവ്രതയിൽ വ്യതിയാനം കാണിക്കുന്ന ഒരു പാറ്റേൺ ഉണ്ടാക്കുന്നു.സമാന ആയതി ഉള്ള തരംഗങ്ങൾ തമ്മിൽ ഇന്റർഫെറൻസ് നടന്നു തീവ്രമായ(Bright) പാറ്റേണുകളും, വിപരീത ആയതി ഉള്ള തരംഗങ്ങൾ തമ്മിൽഇന്റർഫെറൻസ് നടന്നു ഇരുണ്ട പാറ്റേണുകളും രൂപം കൊള്ളുന്നു. പ്രകാശത്തിനു തരംഗ സ്വഭാവം കൂടി ഉണ്ടെന്നു തെളിയിക്കുന്ന ഒരു പ്രതിഭാസമണിത്. ഈ പാറ്റേണുകളാണ് മുകളിലെ ചിത്രത്തിൽ കാണിച്ചിട്ടുള്ളത്.ഒരു തരംഗം അതിന്റെ തരംഗദൈർഘ്യത്തിന്റെ അത്രയും വലിപ്പമുള്ള ഒരു തടസ്സവുമായി പ്രതിപ്രവർത്തിക്കുമ്പോൾ ഉണ്ടാകുന്ന പരിണതഫലങ്ങളാണ് ഇത്. പ്രകാശം വ്യത്യസ്തമായ അപവർത്തനസ്ഥിരാങ്കം ഉള്ള ഒരു മാധ്യമത്തിലൂടെ സഞ്ചരിക്കുമ്പോഴോ വ്യത്യസ്ത അക്വാസ്റ്റിക് ഇമ്പിഡൻസ് ഉള്ള ഒരു മാധ്യമത്തിലൂടെ ശബ്ദതരംഗങ്ങൾ സഞ്ചരിക്കുമ്പോഴോ വിഭംഗനം അനുഭവപ്പെടുന്നു. ജലതരംഗങ്ങൾ, പ്രകാശം, വൈദ്യുതകാന്തിക തരംഗങ്ങൾ, എക്സ് തരംഗങ്ങൾ, റേഡിയോ തരംഗങ്ങൾ മുതലായ എല്ലാതരം തരംഗങ്ങൾക്കും വിഭംഗനം സംഭവിക്കാം.
ക്വാണ്ടം ഭൗതികത്തിലെ തത്ത്വങ്ങളനുസരിച്ച് എല്ലാ ഭൗതികവസ്തുക്കൾക്കും ആറ്റങ്ങളുടെ തലത്തിൽ തരംഗസ്വഭാവമുള്ളതുകൊണ്ട് അവയുടെ വിഭംഗനം പഠനവിധേയമാക്കാവുന്നതാണ്. 1660ൽ ഫ്രാൻസെസ്കോ മരിയ ഗ്രിമാൾഡി എന്ന ഇറ്റാമാൾഡി എന്ന ഇറ്റാലിയൻ 


</doc>
<doc id="296895" url="https://ml.wikipedia.org/wiki?curid=296895" title="വിളയഞ്ചാത്തനൂർ">
വിളയഞ്ചാത്തനൂർ

പാലക്കാട് ജില്ലയിൽ തേങ്കറുശ്ശി പഞ്ചായത്തിലെ ഒരു ഗ്രാമമാണ് വിളയഞ്ചാത്തനൂർ.

</doc>
<doc id="296898" url="https://ml.wikipedia.org/wiki?curid=296898" title="വാക്കർ പ്രക്രിയ">
വാക്കർ പ്രക്രിയ

എഥിലീനെ ഓക്സീകരിച്ച് അസറ്റാൽഡിഹൈഡ് നിർമ്മിക്കുന്ന പ്രക്രീയയാണ് വാക്കർപ്രക്രീയ അല്ലെങ്കിൽ ഹോച്ചെസ്റ്റ് വാക്കർ പ്രക്രീയ. എത്തിലീനെ ജലത്തിന്റെ സാന്നിദ്ധ്യത്തിൽ ഓക്സീകരിക്കുന്നു. ഇതിൽ ടെട്രാക്ലോറോപല്ലാഡേറ്റ് ഉത്പ്രേരകമായി ഉപയോഗിക്കുന്നു. വിവിധ ആൽക്കലൈനുകളിൽനിന്ന് ആൽഡിഹൈഡുകളും കീറ്റോണുകളും നിർമ്മിക്കാനായി ഈ അടിസ്ഥാന രാസപ്രവർത്തനം ഉപയോഗിക്കുന്നു. മൊൺസാന്റോ പ്രക്രീയയുടെ കൂടെ ഈ പ്രക്രീയയും ഉപയോഗിച്ച് അസറ്റിക് അമ്ലം ഉണ്ടാക്കുന്നു. വാക്കർ കെമി എന്ന രാസകമ്പനിയുടെ പേരിൽനിന്നാണ് ഈ പ്രക്രീയക്ക് ഈ പേര് ലഭിച്ചത്. വ്യാവസായികമായി ഉപയോഗിക്കപ്പെട്ട ഓർഗാനോമെറ്റാലിക്കും ഓർഗാനോപല്ലാഡിയവുമായ ആദ്യത്തെ രാസപ്രവർത്തനമാണ് ഇത്. വാക്കർപ്രക്രീയ ഹൈഡ്രോഫോർമിലേഷൻ എന്ന പ്രക്രീയയോട് വളരെയധികം സാമ്യമുള്ളതാണ്. വാക്കർപ്രക്രീയ ഒരു ഏകാത്മക ഉത്പ്രേരക രാസപ്രവർത്തനമാണ്.


</doc>
<doc id="296926" url="https://ml.wikipedia.org/wiki?curid=296926" title="തീത്തൂസ് പ്രഥമൻ മാർത്തോമ്മാ">
തീത്തൂസ് പ്രഥമൻ മാർത്തോമ്മാ

മലങ്കര മാർത്തോമ്മാ സുറിയാനി സഭയുടെ പതിനഞ്ചാം മാർത്തോമ്മായാണ് തീത്തൂസ് പ്രഥമൻ മെത്രാപ്പോലീത്താ. (ജ: 1843 ഫെബ്രുവരി 18, പത്തനംതിട്ട- മ:1909 ഒക്ടോബർ 20) 

കോട്ടയം സെമിനാരിയിലും കോട്ടയം സി.എം.എസ് കോളജിലും മദ്രാസിലുമായി പഠനം പൂർത്തിയാക്കിയ അദ്ദേഹം മാർത്തോമ്മാ സഭയിൽ പട്ടക്കാരനായി. സഭയുടെ പതിനാലാമത് മെത്രാപ്പോലീത്തയായിരുന്ന തോമസ് മാർ അത്താനാസ്യോസ് മെത്രാപ്പോലീത്താ ദിവംഗതനായതിനെത്തുടർന്ന് 1894 ജനുവരി 18-ന് കോട്ടയം ചെറിയ പള്ളിയിൽ വച്ച് മലബാർ സ്വതന്ത്ര സുറിയാനി സഭയുടെ അധിപൻ യൗസേഫ് മാർ അത്താനാസ്യോസ് മെത്രാപ്പോലീത്താ തീത്തൂസ് പ്രഥമനെ മാർത്തോമ്മാ മെത്രാപ്പോലീത്തയായി അഭിഷേകം ചെയ്തു. 


</doc>
<doc id="296938" url="https://ml.wikipedia.org/wiki?curid=296938" title="ക്യാംബെൽ ബേ ദേശീയോദ്യാനം">
ക്യാംബെൽ ബേ ദേശീയോദ്യാനം

ആന്തമാൻ നിക്കോബാർ ദ്വീപുകളിലെ നിക്കോബാർ ദ്വീപിൽ സ്ഥിതി ചെയ്യുന്ന ദേശീയോദ്യാനമാണ് ക്യാംബെൽ ബേ ദേശീയോദ്യാനം. കിഴക്കൻ ഇന്ത്യൻ മഹാസമുദ്രത്തിലാണ് ഇത്. ഇവിടെ നിന്നും ഇന്തോനേഷ്യയിലെ സുമാത്ര 190 കിലോമീറ്റർ മാത്രം അകലെയാണ്.

1992 ലാണ് ഈ പ്രദേശം ദേശീയോദ്യാനം ആയി പ്രഖ്യാപിച്ചത്. 426 ചതുരശ്ര കിലോമീറ്റർ വിസ്തൃതിയുള്ള ഈ പ്രദേശം ഗ്രേറ്റർ നിക്കോബാർ ബയോസ്ഫിയർ റിസർവിന്റെ ഭാഗമാണ്.


</doc>
<doc id="296945" url="https://ml.wikipedia.org/wiki?curid=296945" title="ഇന്ത്യൻ പ്രതിരോധ മന്ത്രി">
ഇന്ത്യൻ പ്രതിരോധ മന്ത്രി

ഭാരതസർക്കാറിന്റെ പ്രതിരോധവകുപ്പിന്റെ മേധാവിയാണ് ഇന്ത്യൻ പ്രതിരോധകാര്യവകുപ്പ് മന്ത്രി. വകുപ്പിലെ ചുമതലനിർവ്വഹണത്തിൽ ഇദ്ദേഹത്തെ സഹായിക്കാൻ ഒരുപക്ഷേ ഒരു ഉപമന്ത്രിയോ സഹമന്ത്രിയോകൂടി ഉണ്ടാവാം. 

ജവഹർലാൻ മന്ത്രിസഭയിൽ പ്രതിരോധമന്ത്രിയായിരുന്ന ബൽദേവ് സിങ്ങാണ് ആദ്യ പ്രതിരോധമന്ത്രി. നിലവിൽ നിർമ്മല സീതാരാമൻ ആണ് ഈ ചുമതല വഹിക്കുന്നത്.


</doc>
<doc id="296958" url="https://ml.wikipedia.org/wiki?curid=296958" title="ഫൈലി (ബഹിരാകാശപേടകം)">
ഫൈലി (ബഹിരാകാശപേടകം)

2004 മാർച്ച് രണ്ടിനു ഫ്രഞ്ച് ഗയാനയിലെ കുറൂ ബഹിരാകാശകേന്ദ്രത്തിൽനിന്ന് വിക്ഷേപിയ്ക്കപ്പെട്ട റോസെറ്റ എന്ന ബഹിരാകാശ പേടകത്തിൽ നിന്നും "ഷുര്യാമോവ്-ഗരാസിമെങ്കോ"(67/പി)എന്ന വാൽനക്ഷത്രത്തിൽ ഇറങ്ങുന്നതിനു തയ്യാറാക്കപ്പെട്ട ഉപ-പേടകമാണ് ഫിലേ ( അഥവാ ) നൈൽ നദിയിലുള്ള ഒരു ചെറുദ്വീപായ ഫിലേയുടെ പേരാണ് ഈ പേടകത്തിനു നൽകപ്പെട്ടത്.

2014 നവംബർ 12 നു ഇന്ത്യൻസമയം പകൽ രണ്ടരയോടെയാണ് വാൽനക്ഷത്രത്തിന്റെ കേന്ദ്രത്തിൽനിന്ന് 22.5 കിലോമീറ്റർ ദൂരത്തുനിന്ന് മാതൃപേടകത്തെ പിരിഞ്ഞ് ഫിലേ, വാൽനക്ഷത്രത്തിന്റെ കേന്ദ്രത്തിലേയ്ക്ക് നീങ്ങിയത്.



</doc>
<doc id="296987" url="https://ml.wikipedia.org/wiki?curid=296987" title="ക്വിയറള">
ക്വിയറള

കേരളത്തിലെ ലൈംഗിക ന്യൂനപക്ഷങ്ങളുടെ ഓൺലൈൻ കൂട്ടായ്മയായ ക്വിയറള, മലയാളി ഗേ (സ്വവർഗപ്രണയി), ലെസ്ബിയൻ (സ്വവർഗപ്രണയിനി) സുഹൃത്തുകൾക്ക് ആവശ്യമായ പിന്തുണ നൽകുന്നതിനോടൊപ്പം, കേരളത്തിൽ ലൈംഗിക ന്യൂനപക്ഷങ്ങൾ (എൽജിബിടി) നേരിടുന്ന ദൈനം ദിന വെല്ലുവിളികളും, അനുബന്ധ വിഷയങ്ങളും മുഖ്യധാരയിലേയ്ക്ക് എത്തിയ്ക്കുന്നതിനുമുള്ള പ്രവർത്തനങ്ങൾ നടത്തിവരുന്നു. ക്വിയർ(Queer) + കേരള എന്ന സംയോജനത്തിൽ നിന്നാണ് ക്വിയറള എന്ന പേര് ഉണ്ടായത്. പ്രധാനമായും ബോധവൽക്കരണ പരിപാടികളിൽ ഊന്നൽ കൊടുത്തു കൊണ്ടുള്ള പ്രവർത്തനങ്ങൾ നടത്തുന്ന ഈ കൂട്ടായ്മ കേരളത്തിൽ താരതമ്യേന കുറവ് മാദ്ധ്യമ ശ്രദ്ധ നേടിയിട്ടുള്ള സ്വവർഗാനുരാഗം എന്ന വിഷയത്തിൽ കൂടുതൽ ആരോഗ്യപരയമായ മാദ്ധ്യമ ചർച്ചകൾ ചെയ്തു കൊണ്ടുമിരിക്കുന്നു . 2014 ജൂലൈയിൽ കൊച്ചിയിൽ വെച്ച് നടന്ന അഞ്ചാമത് കേരള ലൈംഗിക സ്വാഭിമാന ഘോഷയാത്ര സംഘടിപ്പിയ്ക്കുന്നതിൽ ക്വിയറള പ്രവർത്തകർ സുപ്രധാന പങ്കു വഹിച്ചു. . ആറാമത് കേരള ലൈംഗിക സ്വാഭിമാന ഘോഷയാത്ര തിരുവനന്തപുരത്താണ് സംഘടിപ്പിക്കപ്പെട്ടത്. .
കോഴിക്കോട് വെച്ച് 2016 ആഗസ്റ്റ്‌ മാസം 12 ന് നടന്ന ഏഴാമത് ഘോഷയാത്രയിൽ തൃത്താല എം എൽ എ വി. ടി. ബൽറാം, കോഴിക്കോട് ജില്ലാ കലക്ടർ എൻ പ്രശാന്ത്, എഴുത്തുകാരി ഖദീജ മുംതാസ്, സാമൂഹ്യ പ്രവർത്തക കെ. അജിത തുടങ്ങിയവരും നൂറുകണക്കിന് ആളുകളും പങ്കെടുത്തു. 
ദേശീയ, അന്തർദ്ദേശീയ തലങ്ങളിൽ ഈ വിഷയത്തിൽ നടന്നുകൊണ്ടിരിക്കുന്ന പ്രവർത്തനങ്ങളും അനുബന്ധ മുന്നേറ്റങ്ങളും കേരളത്തിലെ ആളുകളുടെ ശ്രദ്ധയിൽ കൊണ്ടു വരിക , അതോടൊപ്പം പ്രസ്തുത വിഷയത്തിൽ സജീവമായി പ്രവർത്തിയ്ക്കാൻ ലൈംഗിക ന്യൂനപക്ഷങ്ങളെ സജ്ജരാക്കുക തുടങ്ങിയ കാര്യങ്ങളിലും ക്വിയറള കാര്യക്ഷമമായി പ്രവർത്തിച്ചു വരുന്നു. കേരളത്തിലെ ഇതര ജനകീയ മുന്നേറ്റങ്ങളുടെ പൂർണ്ണ പിന്തുണയോടെ ഈ കൂട്ടായ്മ, കലാലയങ്ങൾ കേന്ദ്രീകരിച്ചുകൊണ്ട് ലിംഗ നീതിയും ലൈംഗികതയും എന്നാ വിഷയത്തിൽ ചർച്ചകളും നടത്തി വരുന്നു.



</doc>
<doc id="297004" url="https://ml.wikipedia.org/wiki?curid=297004" title="വോസ്ടോക് സ്റ്റേഷൻ">
വോസ്ടോക് സ്റ്റേഷൻ

അന്റാർട്ടിക്കയിലെ പ്രിൻസെസ്സ് എലിസബത്ത് ലാൻഡിൽ റഷ്യ (മുമ്പ് സോവിയറ്റ് യൂണിയൻ) നിർമ്മിച്ച ഗവേഷണകേന്ദ്രമാണ് വോസ്ടോക് സ്റ്റേഷൻ. 1957 ഡിസംബർ 16നാണ് ഇത് തുറന്നത്. ഭൂമിയിൽ സ്വാഭാവിക അന്തരീക്ഷത്തിൽ ഏറ്റവും കുറഞ്ഞ ഊഷ്മാവ് (−89.2 °C; −128.6 °F; 184.0 K) രേഖപ്പെടുത്തിയത് ഇവിടെയാണ്.


</doc>
<doc id="297031" url="https://ml.wikipedia.org/wiki?curid=297031" title="തോന്നയ്ക്കൽ പീതാംബരൻ">
തോന്നയ്ക്കൽ പീതാംബരൻ

കഥകളി കലാകാരനാണ് തോന്നയ്ക്കൽ പീതാംബരൻ(ജനനം : 2 ഡിസംബർ 1939). 2014 ൽ സംസ്ഥാന കഥകളി പുരസ്‌കാരം ലഭിച്ചിട്ടുണ്ട്. 
തിരുവനന്തപുരം ജില്ലയിലെ ചിറയൻകീഴ് താലൂക്കിലുള്ള തോന്നക്കൽ വിളയിൽ വീട്ടിൽ പി. രാമകൃഷ്ണൻ വൈദ്യൻ, ജി. തങ്കമ്മ ദമ്പതികളുടെ മകനായി ജനിച്ചു. പിരപ്പൻകോട് കുഞ്ഞൻപിള്ള, ഓയൂർ കൊച്ചുഗോവിന്ദപ്പിള്ള തുടങ്ങിയവരുടെ ശിക്ഷണത്തിൽ കുറച്ചു നാൾ കഥകളി അഭ്യസിച്ചു. അതിനു ശേഷം കലാമണ്ഡലം കൃഷ്ണൻ നായരുടെ ശിക്ഷണത്തിൽ തൃപ്പൂണിത്തുറ ആർ.എൽ.വിയിൽ കഥകളി പരിശീലനം നേടി. 

കൊല്ലത്ത് 'കൊല്ലം കഥകളി ക്ലബ്ബ് & ട്രസ്റ്റ്‌' എന്ന സംഘടനയ്ക്ക് രൂപം നൽകി. 32 വർഷം അതിന്റെ സെക്രട്ടറി ആയിരുന്നു. കഥകളിസംബന്ധിയായ രണ്ടു ഗ്രന്ഥങ്ങൾ രചിച്ചിട്ടുണ്ട്.

പച്ചവേഷങ്ങളും കത്തിവേഷങ്ങളും ഒരുപോലെ അവതരിപ്പിക്കാറുണ്ട്. ദുര്യോധനവധം, ഉത്തരാസ്വയംവരം, നിഴൽക്കുത്ത് എന്നീ കഥകളിലെ ദുര്യോധനൻ, കീചകൻ, രാവണൻ തുടങ്ങിയ കത്തിവേഷങ്ങൾ പ്രസിദ്ധമാണ്. രൌദ്രഭീമൻ, കചൻ. നിഴൽക്കുത്തിലെ ഭാരതമലയൻ, കിരാതത്തിൽ കാട്ടാളൻ തുടങ്ങിയ കരി വേഷങ്ങളും ചെയ്യാറുണ്ട്.


</doc>
<doc id="297035" url="https://ml.wikipedia.org/wiki?curid=297035" title="ചെർപ്പുളശ്ശേരി ശിവൻ">
ചെർപ്പുളശ്ശേരി ശിവൻ

കേരളത്തിലെ പ്രശസ്തനായ ഒരു മദ്ദളകലാകാരനാണ് ചെർപ്പുളശ്ശേരി ശിവൻ. 2014-ൽ അദ്ദേഹത്തിന് പല്ലാവൂർ അപ്പുമാരാർ പുരസ്‌കാരം ലഭിച്ചു. 
1947-ൽ പാലക്കാട് ജില്ലയിലെ ചെർപ്പുളശ്ശേരിയിൽ ജനിച്ച ശിവൻ കൊളമംഗലത്ത് നാരായണൻനായർ അടക്കം പ്രഗല്ഭരായ ആചാര്യന്മാരിൽ നിന്നും മദ്ദളത്തിൽ പരിശലനം നേടി. തൃശ്ശൂർ പൂരമടക്കം നിരവധി ഉത്സവങ്ങളിൽ മദ്ദളപ്രമാണിയാണ്. കഥകളിയരങ്ങിലും പ്രഭാവം തെളിയിച്ചിട്ടുണ്ട്. കലാമണ്ഡലത്തിൽ പഞ്ചവാദ്യം മദ്ദളം അധ്യാപകനായി വിരമിച്ചു. 

ചെർപ്പുളശ്ശേരി അയ്യപ്പൻകാവിലായിരുന്നു അരങ്ങേറ്റം. പ്രമുഖരും പ്രശസ്തരുമായ ശിഷ്യന്മാരുടെ വലിയൊരു നിര ഇദ്ദേഹത്തിനുണ്ട്. ഗുരുകുലസമ്പ്രദായത്തിൽ ഇപ്പോഴും വിദ്യാർഥികൾക്ക് ശിക്ഷണം നൽകുന്നു. നിരവധി വിദേശരാജ്യങ്ങളിലും കേരളത്തിൽ മിക്കവാറുമെല്ലായിടത്തും മദ്ദളവാദനം നടത്തിയിട്ടുണ്ട്.


</doc>
<doc id="297038" url="https://ml.wikipedia.org/wiki?curid=297038" title="ഇന്ത്യയുടെ ദേശീയ ചിഹ്നം">
ഇന്ത്യയുടെ ദേശീയ ചിഹ്നം

അശോകചക്രവർത്തി സ്ഥാപിച്ച അശോക സ്തംഭത്തിൽ നിന്നും പകർത്തിയെടുത്തിട്ടുളളതാണ് ഇന്ത്യയുടെ ദേശീയ ചിഹ്നം. ഉത്തർ പ്രദേശിലെ സാരാനാഥിലുള്ള മ്യൂസിയത്തിൽ ഇതു സൂക്ഷിച്ചിട്ടുണ്ട്. 1956 ജനുവരി 26 നാണ് ഇന്ത്യ ദേശീയ ചിഹ്നമായി അശോക സ്തംഭം സ്വീകരിച്ചത്.

രാജ്യത്തിന്റെ ഔദ്യോഗിക എഴുത്തു കുത്തുകളിൽ ഉപയോഗിക്കുന്ന പേപ്പറിന്റെ മുകളിൽ ഈ ചിഹ്നം ഉപയോഗിക്കാറുണ്ട്. കൂടാതെ ഇന്ത്യൻ കറൻസി നോട്ടുകളിലും ഈ ചിഹ്നം ഉപയോഗിക്കുന്നു. ഇന്ത്യൻ പാസ്‌പോർട്ടിൽ ഇവ അച്ചടിച്ചിട്ടുണ്ട്. ചിഹ്നത്തിന്റെ അടിയിൽ കാണാവുന്ന അശോകൻ ചക്രം ഇന്ത്യൻ പതാകയുടെ ഭാഗമാക്കിയിട്ടുണ്ട്.



</doc>
<doc id="297044" url="https://ml.wikipedia.org/wiki?curid=297044" title="ബെലിൻഡ ക്ലാർക്ക്">
ബെലിൻഡ ക്ലാർക്ക്

1991 മുതൽ 2005 വരെ സജീവമായിരുന്ന ആസ്ട്രേലിയൻ ക്രിക്കറ്റ് താരമാണ് ബെലിൻഡ ക്ലർക്ക്, 1997 ഡിസംബർ 16 നു നടന്ന അന്താരാഷ്ട്രഏകദിന മത്സരത്തിൽ ഡെൻമാർക്കിനെതിരെ പുറത്താകാതെ 229* റൺസ് നേടിയാണ് ബെലിൻഡ ശ്രദ്ധാകേന്ദ്രമായത്. ഏകദിനക്രിക്കറ്റിൽ ആദ്യമായി ഇരട്ടശതകം നേടിയ വ്യക്തിയും ബലിൻഡ ക്ലാർക്ക് ആണ്. 2014 നവംബർ 13 ന് ശ്രീലങ്കയ്ക്കെതിരെ രോഹിത് ശർമ 264 റൺസെടുത്തതോടെ ബെലിൻഡ രണ്ടാം സ്ഥാനത്തേക്കു പിന്തള്ളപ്പെട്ടു. 2015ൽ മാർട്ടിൻ ഗുപ്റ്റിൽ 237 റൺസ് നേടിയതോടെ ഏകദിനക്രിക്കറ്റിലെ ഏറ്റവും ഉയർന്ന മൂന്നാമത്തെ വ്യക്തിഗത സ്കോർ എന്ന റെക്കോഡിലേക്ക് ബെലിൻഡ മാറ്റപ്പെട്ടു. സ്ത്രീകളുടെ ഏകദിനക്രിക്കറ്റിൽ ഏറ്റവും കൂടുതൽ റൺസ് നേടിയ മൂന്നാമത്തെയാൾ എന്ന റെക്കോഡും ബെലിൻഡയുടെ പേരിലാണ്.

1970 ൽ ജനിച്ച ബെലിൻഡ 1991 മുതൽ 2005 വരെ ആസ്ട്രേലിയൻ ക്രിക്കറ്റ് ടീമിലെ അംഗമായിരുന്നു. 1994 മുതൽ വിരമിക്കുന്നതുവരെ ആസ്ട്രേലിയൻ വനിതാക്രിക്കറ്റ് ടീമിന്റെ ക്യാപ്റ്റ്യനും ബെലിൻഡയായിരുന്നു. 118 അന്താരാഷ്ട്ര ഏകദിന മത്സരങ്ങളിലെ 114 ഇന്നിങ്സുകളിൽ നിന്നായി അഞ്ച് ശതകങ്ങളും 30 അർദ്ധശതകങ്ങളും അടക്കം 47.49 ശരാശരിയിൽ 4844 റൺസ് ആണ് ബെലിൻഡയുടെ സമ്പാദ്യം. 15 അന്താരാഷ്ട്ര ടെസ്റ്റ് മത്സരങ്ങളിലും ബെലിൻഡ പാഡണിഞ്ഞു. 25 ഇന്നിംങ്സുകളിൽ നിന്നായി 2 ശതകങ്ങളും 6 അർദ്ധശതകങ്ങളും അടക്കം 45.95 ശരാശരിയിൽ 919 റൺസ് നേടി.


</doc>
<doc id="297048" url="https://ml.wikipedia.org/wiki?curid=297048" title="റീനു മാത്യൂസ്">
റീനു മാത്യൂസ്

ഒരു മലയാളചലച്ചിത്രനടിയും മോഡലുമാണ് റീനു മാത്യൂസ്. കൂടാതെ എമിറേറ്റ്സ് എയർലൈൻസിൽ എയർ ഹോസ്റ്റസായും റീനു പ്രവർത്തിക്കുന്നു.



</doc>
<doc id="297060" url="https://ml.wikipedia.org/wiki?curid=297060" title="യൂറോപ്യൻ സ്പേസ് ഏജൻസി">
യൂറോപ്യൻ സ്പേസ് ഏജൻസി

ബഹിരാകാശ യാത്രകൾനടത്തുന്നതിനായി പ്രവർത്തിക്കുന്ന വിവിധ സർക്കാരുകൾ ഉൾപ്പെട്ട ഒരു സംഘടനയാണ് യൂറോപ്യൻ സ്പേസ് ഏജൻസി. 1975ൽ പാരിസ് ആസ്ഥാനമായാണ് യൂറോപ്യൻ സ്പേസ് ഏജൻസി അതിന്റെ പ്രവർത്തനം ആരംഭിച്ചത്. രണ്ടായിരത്തിലധികം ജോലിക്കാർ പ്രവർത്തിക്കുന്ന ഇഎസ്എക്ക് 2013ൽ 5.51 ശതകോടി യു.എസ്. ഡോളർ (4.28 ശതകോടി യൂറോ) വാർഷിക ബജറ്റ് ഉണ്ടായിരുന്നു.


</doc>
<doc id="297072" url="https://ml.wikipedia.org/wiki?curid=297072" title="കേരള ലൈംഗിക സ്വാഭിമാന ഘോഷയാത്ര">
കേരള ലൈംഗിക സ്വാഭിമാന ഘോഷയാത്ര

ലൈംഗിക ന്യൂനപക്ഷ സമുദായാംഗങ്ങളുടെയും അവരുടെ അവകാശങ്ങൾക്ക് വേണ്ടി പ്രവർത്തിക്കുന്ന സംഘടനകളുടെയും കേരളത്തിലെ മറ്റു സാമൂഹിക-സാംസ്കാരിക-രാഷ്ട്രീയ-പരിസ്ഥിതി രംഗങ്ങളിൽ സജീവസാനിദ്ധ്യമായ ഇതരസംഘടനകളുടെയും സഹകരണത്തോട് കൂടി 2010 മുതൽ കേരളത്തിൽ ക്വിയർ പ്രൈഡ് മാർച്ചും അനുബന്ധ പരിപാടികളും സംഘടിപ്പിച്ചു പോരുന്നു . സ്വവർഗ്ഗ ലൈംഗികത കുറ്റ കരമല്ലെന്നു പ്രഖ്യാപിച്ചുകൊണ്ട് 2009 ജൂലൈ മാസം ഇന്ത്യൻ ശിക്ഷാനിയമം 377ആം വകുപ്പിനു ഡൽഹി ഹൈക്കോടതി നടത്തിയ പുനർവായനയുടെ ഓർമ്മപുതുക്കാനും, ലൈംഗിക ന്യൂനപക്ഷ സമുദായാംഗങ്ങൾക്കും അവരെ പിന്തുണയ്ക്കുന്ന പൊതുസമൂഹത്തിനും ഒന്നിച്ചുവരാനും വേണ്ടി 2010 ജൂലൈ 2ആം തിയതി കേരളത്തിലെ ആദ്യത്തെ ലൈംഗികസ്വാഭിമാന ഘോഷയാത്ര നടക്കുകയും തുടർന്നുള്ള വർഷങ്ങളിൽ എല്ലാ ജൂലൈ മാസവും ഈ ഒത്തുചേരൽ നടന്നുകൊണ്ടുമിരുന്നു. എന്നാൽ ഡൽഹി ഹൈക്കോടതിയുടെ ആ വിധി അസാധുവാക്കികൊണ്ട് ഇന്ത്യയുടെ പരമോന്നത നീതിപീഠം അവസാനം(2013 ഡിസംബർ 11-ന്) വിധി കല്പ്പിച്ചു. 

സുപ്രീംകോടതി വിധിയ്ക്കു ശേഷം, ലൈംഗികന്യൂനപക്ഷങ്ങളിൽ പെടുന്നവരുടെ പ്രശ്നങ്ങളും മറ്റും മാധ്യമങ്ങളിൽ സജീവചർച്ചയായ സാഹചര്യത്തിൽ അഞ്ചാമത് കേരള ലൈംഗിക സ്വാഭിമാന ഘോഷയാത്ര 2014 ജൂലൈ 26-ന് കൊച്ചി നഗരത്തിൽ വെച്ച് നടത്തപെട്ടുകയും അതിൽ അഞ്ഞൂറിലധികം ആളുകൾ പങ്കെടുക്കുകയും ചെയ്തു. പരിപാടിയോട് അനുബന്ധിച്ച് നടന്നു സാംസ്കാരിക സമ്മേളനത്തിൽ കേരളത്തിലെ മനുഷ്യാവകാശ പ്രവർത്തകർ ഉൾപ്പെടെ ഉള്ളവർ സംബന്ധിച്ചു. ഘോഷയാത്രയിലും സമ്മേളനത്തിലും ന്യൂനപക്ഷലൈംഗികാവകാശ പ്രവർത്തക ശ്രീ കൽക്കി സുബ്രഹ്മണ്യം(സഹോദരി ഫൌണ്ടേഷൻ), അഭിഭാഷകൻ ശ്രീ അരവിന്ദ് നരൈൻ(ഓൾറ്റെർനെറ്റ് ലോ ഫോറം, ബംഗ്ലൂർ) എന്നിവർ മുഖ്യാതിഥികൾ ആയിരുന്നു. 

ഈ കൂട്ടായ്മ വ്യത്യസ്തങ്ങളായ ലൈംഗികതകളെയും ജീവിതങ്ങളെയും സമൂഹം ഉത്തരവാദിത്ത്വത്തോട് കൂടി സമീപിയ്ക്കുന്നതിനുമുള്ള അനുബന്ധ പ്രവർത്തനങ്ങളും വിവിധ സംഘടനകളുമായി സഹകരിച്ചു നടത്തി വരുന്നു. 


</doc>
<doc id="297141" url="https://ml.wikipedia.org/wiki?curid=297141" title="നാവിക വാസ്തുകല">
നാവിക വാസ്തുകല

ജലയാനങ്ങൾ (കപ്പലുകൾ, നൗകകൾ), ജലാന്തരയാനങ്ങൾ (അന്തർവാഹിനികൾ), ജലത്തിൽ സ്ഥിതി ചെയ്യുന്ന നിർമിതികൾ എന്നിവയുടെ രുപകല്പന, നിർമ്മാണം തുടങ്ങിയവയുമയി ബന്ധപ്പെട്ട യന്ത്രശാസ്‌ത്രശാഖയാണ്‌ (ഇംഗ്ലീഷ്: "Engineering discipline") നാവിക വാസ്തുകല (ഇംഗ്ലീഷ്: "Naval Architecture" അഥവാ "Naval Engineering").



</doc>
<doc id="297191" url="https://ml.wikipedia.org/wiki?curid=297191" title="അലക്സാണ്ടർ ഗ്രൊതെൻഡിക്">
അലക്സാണ്ടർ ഗ്രൊതെൻഡിക്

ഗണിതശാസ്ത്രജ്ഞനും യുദ്ധ വിരുദ്ധ പ്രചാരകനുമായിരുന്നു അലക്സാണ്ടർ ഗ്രൊതെൻഡിക് (28 മാർച്ച് 1928 – 13 നവംബർ 2014). ബീജഗണിത ജ്യാമിതി എന്ന ആധുനിക ഗണിത സിദ്ധാന്തത്തിന്റെ പ്രയോക്താവായിരുന്നു. പിന്നീട് ഗണിത മേഖല ഉപേക്ഷിച്ച് യുദ്ധ വിരുദ്ധ പ്രചാരകനായി. 
ബദൽ ജീവിത പ്രചാരകനായ പിതാവിന്റെയും മാധ്യമ പ്രവർത്തകയായ അമ്മയുടെ മകനായി ബർലിനിൽ ജനിച്ചു. ജൂതനായ പിതാവിനെ നാസികൾ കൊലപ്പെടുത്തി. 

1966 ൽ ഫീൽഡ് മെഡൽപുരസ്കാരം ലഭിച്ചെങ്കിലും നിരസിച്ചു. ലോകത്തിലെ പ്രധാന സർവകലാശാലകളിലെ ജോലി വാദ്ദാനങ്ങളും സ്വീകരിച്ചില്ല. 1968 ലെ പാരീസ് വിദ്യാർത്ഥി പ്രക്ഷഓഭത്തിൽ പങ്കെടുത്തു. ഇറ്റാലിയൻ പ്രതിരോധ മന്ത്രാലയത്തിന്റെ ഫണ്ട് സ്വീകരിച്ച ഹയർ സയന്റിഫിക് ഇൻസ്റ്റിറ്റ്യൂട്ടിലെ അംഗത്വം ഉപേക്ഷിച്ചു. പരിസ്ഥിതി രാഷ്ട്രീയത്തിലും ആണവ വിരുദ്ധ പ്രവർത്തനങ്ങളിലും സജീവ പങ്കാളിയായി. 

ഗണിത ഗവേഷണങ്ങൾ രഹസ്യമായി നടത്തിയിരുന്ന അദ്ദേഹം കണ്ട്തലുകൾ പരസ്യമാക്കാൻ തയ്യാറായിരുന്നില്ല. 1990 ൽ അദ്ദേഹം സുഹൃത്തിനു കൈമാറിയ രണ്ടായിരത്തോളം പോജു വരുന്ന ഗണിതക്കുറിപ്പുകൾ രഹസ്യമായി സൂക്ഷിച്ചിരിക്കുകയാണ്. അവസാന കാലത്ത് പൂർണമായി ഏകാന്ത ജീവിതം നയിച്ചിരുന്ന അദ്ദേഹം തെക്കു പടിഞ്ഞാറൻ ഫ്രാൻസിലെ സെയിന്റ് ഗിറോൻസിലെ ആശുപത്രിയിൽ വച്ച് അന്തരിച്ചു.



</doc>
<doc id="297199" url="https://ml.wikipedia.org/wiki?curid=297199" title="ഇന്ത്യൻ ധനകാര്യ മന്ത്രി">
ഇന്ത്യൻ ധനകാര്യ മന്ത്രി

ഇന്ത്യൻ ധനകാര്യ വകുപ്പ് തലവനാണ് ഇന്ത്യൻ ധനകാര്യ മന്ത്രി.സ്വതന്ത്ര ഇന്ത്യയുടെ ആദ്യത്തെ ധനകാര്യ മന്ത്രി ആർ.കെ. ഷണ്മുഖം ചെട്ടിയായിരുന്നു.


</doc>
<doc id="297205" url="https://ml.wikipedia.org/wiki?curid=297205" title="കൂമ്പൻപാറ">
കൂമ്പൻപാറ

ഇടുക്കി ജില്ലയിലെ ദേവികുളം താലൂക്കിൽ അടിമാലി ഗ്രാമപഞ്ചായത്തിൽപ്പെട്ട ഒരു മലയോര ഗ്രാമം. അടിമാലിയിൽ നിന്നും മൂന്നാറിലേക്കുള്ളപാത ഇതുവഴിയാണ് കടന്നുപോകുന്നത്.ഫാത്തിമമാത ഗേൾസ് ഹയർസെക്കണ്ടറി സ്കുൾ ഇവിടെ സ്ഥിതി ചെയ്യുന്നു.

</doc>
<doc id="297207" url="https://ml.wikipedia.org/wiki?curid=297207" title="കമിംഗ് ഔട്ട്‌">
കമിംഗ് ഔട്ട്

വ്യത്യസ്തങ്ങളായ ലൈംഗികതയുള്ളവരും(ഗേ,ലെസ്ബിയൻ,ബൈസെക്ഷ്വൽ) വ്യത്യസ്തങ്ങളായ ലിംഗതന്മയുള്ളവരും(ട്രാൻസ്ജെണ്ടർ, ഇന്റർസെക്ഷ്വൽ) അവരുടെ ലൈംഗികതയേയും, ലിംഗതന്മയെയും പറ്റി സ്വയം തുറന്നു സംസാരിക്കുന്നതിനെ സൂചിപ്പിയ്ക്കുന്ന ഭാഷാപദം ആണ് കമിംഗ് ഔട്ട്‌. കമിംഗ് ഔട്ട് ഓഫ് ദി ക്ലോസെറ്റ് എന്നതിന്റെ ചുരുക്കരൂപമാണ് "കമിങ് ഔട്ട്". ലൈംഗികതയിലുള്ള വ്യത്യസ്തതയെ സ്വയം മനസ്സിലാക്കുകയും അതുമായി തന്മയത്വം പ്രാപിയ്ക്കാനും, ചുറ്റുമുള്ളവരെയും അതിനെപ്പറ്റി ബോധാവാന്മാരാക്കുവാനും തുടർന്ന് ലൈംഗിക സ്വഭിമാനത്തിലേയ്ക്കുമുള്ള ദീർഘകാലത്തെ ഒരു മാനസിക പ്രക്രിയയാണ് ഇതെന്ന് പലരും കരുതുന്നു. പുറത്തു വരൽ നടത്തുന്ന ഒരു സ്വവർഗ്ഗാനുരാഗിയോ സ്വവർഗ്ഗപ്രണയിനിയോ, മൂന്നാം ലിംഗത്തിൽപ്പെട്ടവരോ ഇതിനെപറ്റി മാധ്യമങ്ങളിൽ തുറന്നു സംസാരിയ്ക്കുന്നത്, ലൈംഗികന്യൂനപക്ഷസമുദായത്തിൽപെട്ട ആളുകൾക്ക് പ്രചോദനം ആവാറുണ്ട്. 

ഒക്ടോബർ11 എൽ.ജി.ബി .റ്റി സമുദായവും അവരെ പിന്തുണയ്ക്കുന്നവരും ദേശീയ കമിംഗ് ഔട്ട്‌ ദിനമായി ആചരിച്ചു വരുന്നു. ലൈംഗികന്യൂനപക്ഷസമുദായത്തിൽപെട്ടവരുമായുള്ള തുറന്നു ചർച്ചകളും മറ്റുമാണ് ഈ ദിനത്തിന്റെ ആകർഷണം.


</doc>
<doc id="297208" url="https://ml.wikipedia.org/wiki?curid=297208" title="വിശുദ്ധ മാർട്ടിൻ">
വിശുദ്ധ മാർട്ടിൻ

നാലാം നൂറ്റാണ്ടിൽ (316 - നവമ്പർ 8, 397) ജീവിച്ചിരുന്ന ഒരു പുണ്യവാളനാണ് വിശുദ്ധ മാർട്ടിൻ അഥവാ ടൂറിലെ മാർട്ടിൻ (Martin of Tours). ഫ്രാൻസിൽ അദ്ദേഹത്തിന്റെ പേരിലുള്ള ദേവാലയം തനതുപ്രാധാന്യമുള്ള തീർത്ഥസ്ഥലമെന്നതിനു പുറമേ സ്പെയിനിൽ കമ്പോസ്റ്റെലായിലെ യാക്കോബിന്റെ പള്ളിയിലേക്കുള്ള തീർത്ഥകരുടെ ഇടത്താവളമെന്ന നിലയിലും പ്രാധാന്യം നേടി. ക്രിസ്തുമതത്തിന്റെ ആദിമനൂറ്റാണ്ടുകളിലെ ഏറ്റവും ശ്രദ്ധേയരായ പുണ്യവന്മാരിൽ ഒരാളായിരുന്നു മാർട്ടിൻ. ഹങ്കറിയിലെ സോമ്പാത്‌ലിയിൽ ജനിച്ച്, ഇറ്റയിലെ പാവിയയിൽ ബാല്യകാലം ചെലവഴിച്ച്, പക്വപ്രായം മിക്കവാറും ഫ്രാൻസിൽ ജീവിച്ച മാർട്ടിൻ യൂറോപ്പിനെ കൂട്ടിയിണക്കുന്ന 'ആത്മീയസേതു' (spiritual bridge) എന്നു വിശേഷിപ്പിക്കപ്പെടാറുണ്ട്.

സമകാലീനനായ മഹച്ചരിതകാരൻ സൾപ്പീസിയസ് സെവേരസ് മാർട്ടിന്റെ ജീവചരിത്രം എഴുതിയിട്ടുണ്ട്. പിൽക്കാലത്ത് അദ്ദേഹത്തിന്റെ പേരുമായി ബന്ധപ്പെട്ട് വികസിച്ചുവന്ന തീർത്ഥസ്ഥലങ്ങളെ സാധൂകരിക്കാൻ പറ്റിയ കഥകൾ ഈ ചരിത്രത്തിൽ പിന്നീട് കൂട്ടിച്ചേർക്കപ്പെട്ടിട്ടുണ്ടാകാം. കഠിനശൈത്യത്തിൽ നഗ്നനായി തണുത്തുവിറച്ചിരുന്ന ഒരു ഭിക്ഷക്കാരനു സ്വന്തം വാൾ കൊണ്ട് തന്റെ കുപ്പായത്തിൽ പകുതി അദ്ദേഹം മുറിച്ചു നൽകിയെന്ന കഥ പ്രസിദ്ധമാണ്. റോമൻ സൈന്യത്തിൽ നിർബ്ബദ്ധനിയുക്തി (conscription) കിട്ടിയ മാർട്ടിൻ, സൈനികവൃത്തി ക്രൈസ്തവവിശ്വാസവുമായി പൊരുത്തപ്പെടാത്തതാണെന്ന നിലപടു സ്വീകരിക്കുകവഴി, മന:സ്സാക്ഷിപ്രതിക്ഷേധത്തിന്റെ (Conscientious Objection) പ്രാരംഭകരിൽ ഒരാളായിത്തീർന്നു.

 


</doc>
<doc id="297268" url="https://ml.wikipedia.org/wiki?curid=297268" title="രാഷ്ട്രീയപ്രവർത്തകർ">
രാഷ്ട്രീയപ്രവർത്തകർ

രാഷ്ട്രം രസ്ത്രമീമംസ എന്നിവയിൽ അഗാധമായ അറിവുള്ള ആളുകള് രാഷ്ട്രീയപ്രവർത്തകർ എന്നറിയപ്പെടുന്നു


</doc>
<doc id="297273" url="https://ml.wikipedia.org/wiki?curid=297273" title="നൂറ്റെട്ട് ദുർഗ്ഗാക്ഷേത്രങ്ങൾ">
നൂറ്റെട്ട് ദുർഗ്ഗാക്ഷേത്രങ്ങൾ

കേരളോല്പത്തിയെ കുറിച്ചുള്ള ഐതിഹ്യത്തിൽ, വിഷ്ണുവിന്റെ അവതാരമായ പരശുരാമൻ ക്ഷത്രിയ നിഗ്രഹം കഴിഞ്ഞ് ബ്രാഹ്മണർക്ക് ദാനം ചെയ്യാനായി തന്റെ ആയുധമായ പരശു(മഴു) കൊണ്ട് സമുദ്രത്തിൽ നിന്ന് വീണ്ടെടുത്ത പ്രദേശമാണ് കേരളക്കരയെന്നു പറയുന്നു. കേരളം പരശുരാമൻ ബ്രാഹ്മണന്മാർക്ക് ദാനമായി നൽകി. കേരളത്തിൽ 64 ഗ്രാമങ്ങൾ നിർമ്മിച്ചു. ഇവയിൽ 32 എണ്ണം പെരുംപുഴക്കും ഗോകർണ്ണത്തിനും ഇടയിലായിരുന്നു. ഇവിടത്തെ സംസാരഭാഷ തുളു ആയിരുന്നു. ബാക്കി 32 എണ്ണം പെരുംപുഴക്കും കന്യാകുമാരിക്കും ഇടയിൽ മലയാളം സംസാരിക്കുന്ന ഭാഗത്തായിരുന്നു.
നൂറ്റെട്ട് തിരുപ്പതികൾ, നൂറ്റെട്ട് ശിവാലയങ്ങൾ പോലെ നൂറ്റെട്ട് ദുർഗ്ഗാക്ഷേത്രങ്ങളും പ്രസിദ്ധമാണ്. ഈ നൂറ്റെട്ട് ദുർഗ്ഗാക്ഷേത്രങ്ങളിലും പ്രതിഷ്ഠ നടത്തിയത് പരശുരാമനെന്നാണ് വിശ്വാസം.

 



</doc>
<doc id="297278" url="https://ml.wikipedia.org/wiki?curid=297278" title="വീരേന്ദ്രനാഥ് ചഥോപാധ്യായ">
വീരേന്ദ്രനാഥ് ചഥോപാധ്യായ

സായുധവിപ്ലവത്തിലൂടെ ഇന്ത്യയിലെ ബ്രിട്ടീഷ് ഭരണത്തെ പുറത്താക്കി സ്വതന്ത്ര ഇന്ത്യയെ സൃഷ്ടിക്കാൻ പ്രവർത്തനങ്ങൾ നടത്തിയ പ്രമുഖരിലൊരാളായിരുന്നു വീരേന്ദ്രനാഥ് ചഥോപാധ്യായ (ജനനം 31 ഒക്ടോബർ 1880 - മരണം 02 സെപ്റ്റംബർ 1937). ഒന്നാം ലോകമഹായുദ്ധകാലത്ത് ഇദ്ദേഹം ജർമ്മനിയുമായി ബന്ധം പുലർത്തുകയും, ബ്രിട്ടീഷുകാർക്കെതിരേ ഇന്ത്യൻ വിദ്യാർത്ഥികളെ അണിനിരത്തി ബെർലിൻ കമ്മിറ്റി രൂപീകരിക്കുയും ചെയ്തു.

ഇന്ത്യൻ മുന്നേറ്റത്തിന് കമ്മ്യൂണിസ്റ്റുകാരുടെ പിന്തുണ നേടിയെടുക്കാനായി വീരേന്ദ്രനാഥ് 1920ൽ റഷ്യ സന്ദർശിച്ചു. വീരേന്ദ്രനാഥ് പിന്നീട് ജർമ്മൻ കമ്മ്യൂണിസ്റ്റ് പാർട്ടിയിൽ അംഗത്വം നേടി. നിരവധികൊല്ലക്കാലം അദ്ദേഹം മോസ്കോയിൽ ചിലവഴിക്കുകയുണ്ടായി. 1937 ജൂലൈയിൽ അദ്ദേഹം അറസ്റ്റ് ചെയ്യപ്പെട്ടു. സെപ്റ്റംബർ രണ്ട്,1937 ൽ വീരേന്ദ്രനാഥ് ചഥോപാധ്യായ വധിക്കപ്പെട്ടു.

ഭിഷഗ്വരനായിരുന്ന അഘോരെനാഥ് ചഥോപാധ്യായയുടേയും, ബറാദ സുന്ദരീദേവിയുടേയും മകനായി 1880 ഒക്ടോബർ 31 നാണ് വീരേന്ദ്രനാഥ് ജനിച്ചത്. ബീരേൻ എന്നായിരുന്നു കുട്ടിക്കാലത്ത് വിളിച്ചിരുന്നത്. നിസ്സാം കോളേജിൽ പ്രൊഫസ്സറായിരുന്നു പിതാവ് അഘോരെനാഥ്. കവയിത്രിയും, ഗായികയുമായിരുന്നു മാതാവ് സുന്ദരീദേവി. വീരേന്ദ്രന്റെ മുതിർന്ന സഹോദരിയായിരുന്നു സരോജനി നായിഡു.

മികച്ച വിദ്യാഭ്യാസമായിരുന്നു പിതാവ് തന്റെ മക്കൾക്ക് നൽകിയത്. വീരേൻ വിവിധ ഭാഷകളിൽ പ്രാവീണ്യം നേടിയിരുന്നു. മദ്രാസ് സർവ്വകലാശാലയിൽ നിന്നും വീരേൻ മെട്രിക്കുലേഷൻ പാസ്സാവുകയും, കൽക്കട്ട സർവ്വകലാശാലയിൽ നിന്നും ബിരുദം കരസ്ഥമാക്കുകയും ചെയ്തു. ദേശീയപ്രസ്ഥാനത്തോട് ഏറെ അടുത്തു പ്രവർത്തിച്ചിരുന്ന സഹോദരി മൃണാളിനിയിലൂടെ വീരേനും, ദേശീയപ്രസ്ഥാനത്തിലേക്കു നയിക്കപ്പെട്ടു. ശ്രീ.അരബിന്ദോയുടെ കുടുംബവുമായി വീരേന് അടുത്ത ബന്ധമുണ്ടായിരുന്നു.

ഇന്ത്യൻ സിവിൽ സർവ്വീസ് പരീക്ഷയ്ക്കായി തയ്യാറെടുക്കുന്നതിനിടയിൽ വീരേൻ ഓക്സ്ഫഡ് സർവ്വകലാശാലയിൽ ഉപരിപഠനത്തിനായി ചേർന്നു. പിന്നീട് പ്രശസ്തമായ മിഡ്ഡിൽ ടെംപിളിൽ നിയമവിദ്യാർത്ഥിയായി ചേരുകയും ചെയ്തു. ഇക്കാലയളവിൽ ശ്യാംജി കൃഷ്ണ വർമ്മ ഇംഗ്ലണ്ടിലെ ഇന്ത്യൻ വിദ്യാർത്ഥികൾക്കായി സ്ഥാപിച്ച ഇന്ത്യാ ഹൗസിലെ സ്ഥിരം സന്ദർശകനാവുകയും, അവിടെ ദേശീയപ്രസ്ഥാനവുമായി ബന്ധപ്പെട്ടു പ്രവർത്തിച്ചിരുന്ന പ്രമുഖരുമായി വലരെ വേഗം അടുപ്പത്തിലാവുകയും ചെയ്തു. വി.ഡി.സവർക്കർ അദ്ദേഹത്തിന്റെ അടുത്ത സുഹൃത്തായി മാറി. ശ്യാംജി കൃഷ്ണ വർമ്മ നടത്തിയിരുന്ന ദ ഇന്ത്യൻ സോഷ്യാളജിസ്റ്റ് എന്ന മാസികയുടെ പത്രാധിപ സമിതി അംഗം കൂടിയായിരുന്നു വീരേൻ.

1907 ഓഗസ്റ്റ് മാസത്തിൽ വീരേൻ ഭിക്കാജി കാമയോടൊപ്പം സ്റ്റുട്ട്ഗാർട്ട് കോൺഫറൻസിൽ സംബന്ധിച്ചു. വ്ലാഡിമിർ ലെനിൻ, റോസ ലക്സംബർഗ്, ഹിൻഡ്മാൻ തുടങ്ങിയവർ പ്രതിനിധികളായി പങ്കെടുത്ത ഒരു ആഗോള സമ്മേളനമായിരുന്നു അത്. 1908 ൽ ഇന്ത്യൻ ദേശീയപ്രസ്ഥാനത്തിലെ പ്രക്ഷോഭകാരികളെന്നറിയപ്പെടുന്ന ജി.എസ്.കപ്പാടെ, ലാലാ ലജ്പത് റായ്, ബിപിൻ ചന്ദ്ര പാൽ, ഹർ ദയാൽ തുടങ്ങിയവരുമായി പരിചയപ്പെട്ടു. ഇന്ത്യയിലെ ഇംഗ്ലീഷുകാരെ കൊലപ്പെടുത്തണമെന്നും, അത് ദേശീയപ്രസ്ഥാനത്തിന്റെ പുരോഗതിക്ക് ആക്കം കൂട്ടുമെന്നും 1909 ജൂണിൽ ഇന്ത്യാ ഹൗസിൽ വച്ചു നടന്ന ഒരു മീറ്റിങ്ങിൽ വെച്ച് വി.ഡി.സവർക്കർ അംഗങ്ങളെ ഉപദേശിക്കുകയുണ്ടായി. 1909 ജൂലൈ 1 ന് മദൻലാൽ ദിൻഗ്ര രണ്ട് ഇംഗ്ലീഷുകാരെ വധിക്കുയുണ്ടായി. ഇതിനെ അനുകൂലിച്ച് വീരേൻ ദ ടൈംസ് പത്രത്തിൽ ഒരു ലേഖനമെഴുതുകയും അക്കാരണം കൊണ്ട് മിഡിൽ ടെംപിളിൽ നിന്നും പുറത്താക്കപ്പെടുകയും ചെയ്തു. 1909 നവംബറിൽ വീരേൻ തൽവാർ എന്ന മാസികയുടെ എഡിറ്ററായിരുന്നുവെങ്കിലും, ആ മാസികയ്ക്ക് ദീർഘായുസ്സില്ലായിരുന്നു.

1910 മേയിൽ കൊറിയയിൽ ഇംഗ്ലണ്ടും, ജപ്പാനും തമ്മിലുണ്ടായ അസ്വാരസ്യത്തെ മുതലാക്കി ജപ്പാനുമായി ബന്ധം സ്ഥാപിച്ച് ബ്രിട്ടീഷുകാരെ നേരിടാനുള്ള ഒരു ശ്രമം വീരേന്ദ്രനാഥ് നടത്തിയിരുന്നു. 09 ജൂൺ 1910 ൽ തനിക്കെതിരേ പുറപ്പെടുവിച്ച ഒരു അറസ്റ്റു വാറണ്ടിൽ നിന്നും രക്ഷപ്പെടാനായി വീരേൻ പാരിസീലേക്കുപലായനം ചെയ്തു. വർക്കേഴ്സ് ഇന്റർനാഷണലിന്റെ ഫ്രഞ്ച് വിഭാഗത്തിൽ അദ്ദേഹം ചേർന്നു.

ജർമ്മനിയിൽ അദ്ദേഹത്തിന്റെ മേൽ അധികാരികളുടെ കണ്ണുകൾ പതിയാതിരിക്കാനായി അവിടെയുള്ള ഒരു സർവ്വകലാശാലയിൽ വീരേൻ വിദ്യാർത്ഥിയായി ചേർന്നു. ഡോക്ടർ.അഭിനാശ് ഭട്ടാചാര്യയേപ്പോലുള്ള ഇന്ത്യൻ വിദ്യാർത്ഥികളുമായി വീരേൻ സൗഹൃദം സ്ഥാപിച്ചു. 1914 ൽ അവർ ജർമ്മൻ ഫ്രണ്ട്സ് ഓഫ് ഇന്ത്യ എന്ന സംഘടന രൂപീകരിച്ചു. ബ്രിട്ടനെ ഇന്ത്യയിൽ നിന്നും തുരത്താൻ സഹായിക്കുവാൻ വേണ്ടി ജർമ്മനിയും, പുതിയ സംഘടനയും തമ്മിൽ ഒരു രഹസ്യ കരാർ രൂപീകരിക്കുയുണ്ടായി. 1915 ൽ ഒരു ബ്രിട്ടീഷ് ഏജന്റ് വീരേനെതിരേ നിഷ്ഫലമായ ഒരു വധശ്രമം നടത്തിയിരുന്നു.

ബ്രിട്ടീഷുകാരെ തുരത്താനുള്ള ഇന്തോ-ജർമ്മൻ പദ്ധതി നടപ്പിലാകാതെ വന്നപ്പോൾ വീരേൻ ബെർലിൻ കമ്മിറ്റിയുടെ പ്രവർത്തനമേഖല സ്റ്റോക്ക്ഹോമിലേക്കു പറിച്ചു നട്ടു. 1918 വീരേൻ റഷ്യൻ നേതാക്കളായ ട്രോയിനോവ്സ്കിയും, കമ്മ്യൂണിസ്റ്റ് ഇന്റർനാഷണലിന്റെ പ്രഥമ ജനറൽ സെക്രട്ടറിയുമായിരുന്ന ഏഞ്ജലിക്ക ബലബനോവ തുടങ്ങിയവരുമായി ബന്ധപ്പെട്ടു. ഡിസംബറിൽ വീരേൻ ബെർലിൻ കമ്മിറ്റി പിരിച്ചുവിട്ടു. 1919 മേയിൽ ഇന്ത്യൻ വിപ്ലവകാരികളുടെ ഒരു രഹസ്യ സമ്മേളനം അദ്ദേഹം ബെർലിനിൽ വച്ചു നടത്തി. 1920 ൽ തന്റെ പ്രവർത്തനങ്ങൾക്കാവശ്യമായ സാമ്പത്തിക-രാഷ്ട്രീയ പിന്തുണ നേടിയെടുക്കുന്നതിനു വേണ്ടി ഇന്ത്യൻ കമ്മ്യൂണിസ്റ്റ് നേതാവു കൂടിയായിരുന്ന എം.എൻ.റോയിയുമായി ബന്ധം സ്ഥാപിച്ചു.

1912 ൽ ഒരു ഇംഗ്ലീഷ് വനിതയായിരുന്ന റെയ്നോൾഡ്സിനെയാണ് വീരേൻ വിവാഹം ചെയ്തത്. രണ്ടു വർഷത്തെ വിവാഹജീവിതത്തിനുശേഷം ഇവർ വേർപിരിഞ്ഞു. വീരേൻ വിപ്ലവപ്രവർത്തനങ്ങളുമായി ബെർലിനിലേക്കും, റെയ്നോൾഡ്സ് തിരികെ ഇംഗ്ലണ്ടിലേക്കും മടങ്ങിപ്പോയി.

1934 മാർച്ച് 18 ന് വീരേൻ ലെനിൻ സ്മാരക പ്രഭാഷണം നടത്തിയിരുന്നു. ജോസഫ് സ്റ്റാലിൻ തന്റെ രാഷ്ട്രീയ എതിരാളികളെ അടിച്ചമർത്തുന്നതിനു വേണ്ടി നടത്തിയ നടപടികളിൽപ്പെട്ട് 1937 ജൂലൈ 15 ന് വീരേനും അറസ്റ്റ് ചെയ്യപ്പെട്ടു. 1937ഓഗസ്റ്റ് 31 ന് വധിക്കപ്പെടേണ്ടവരുടേതായി തയ്യാറാക്കിയ 184 പേരുടെ പട്ടികയിൽ വീരേന്റെ പേരും ഉണ്ടായിരുന്നു. ഈ പട്ടികയിൽ സ്റ്റാലിൻ ഉൾപ്പെടെയുള്ളവർ ഒപ്പു വെച്ചിരുന്നു. 1937 സെപ്റ്റംബർ രണ്ടിന് വീരേൻ വധിക്കപ്പെട്ടു.


</doc>
<doc id="297299" url="https://ml.wikipedia.org/wiki?curid=297299" title="ടി.ടി. കൃഷ്ണമാചാരി">
ടി.ടി. കൃഷ്ണമാചാരി

ഇന്ത്യയുടെ മുൻ ധനകാര്യ മന്ത്രിയായിരുന്നു തിരുവെല്ലൂർ തട്ടൈ കൃഷ്ണമചാരി. 1956–1958, 1964-1966 കാലഘട്ടങ്ങളിലായിരുന്നു ഇദ്ദേഹം ധനകാര്യമന്ത്രിപദം വഹിച്ചത്. 1956ൽ സ്ഥാപിതമായ നാഷണൽ കൗൺസിൽ ഓഫ് അപ്ലൈഡ് എക്കൊണോമിക്ക് റിസർച്ചിന്റെ (NCAER) ആദ്യ ഭരണസമിതിയിലെ സ്ഥാപക അംഗവുമായിരുന്നു ഇദ്ദേഹം. TTK എന്ന ഓമനപ്പേരിലറിയപ്പെട്ടിരുന്ന ഇദ്ദേഹം മദ്രാസ് ക്രിസ്ത്യൻ കോളേജിൽനിന്നാണ് (MCC) ബിരുദം നേടിയത്. പിന്നീട് ഇദ്ദേഹം MCCയിലെ ഇക്കണോമിക്ക്സ് വിഭാഗത്തിൽ വിസിറ്റിങ് പ്രൊഫസറുമായിരുന്നു. 

സ്വതന്ത്ര ഇന്ത്യയിൽ അഴിമതിയാരോപണം മൂലം രാജിവച്ച ആദ്യ മന്ത്രിയുമായിരുന്നു ഇദ്ദേഹം. 



</doc>
<doc id="297301" url="https://ml.wikipedia.org/wiki?curid=297301" title="പെരുമ്പുഴ">
പെരുമ്പുഴ

കേരളത്തിൽ കൊല്ലം ജില്ലയിൽ കുണ്ടറയ്ക്കടുത്ത് സ്ഥിതിചെയ്യുന്ന ഒരു ഗ്രാമമാണ് പെരുമ്പുഴ. ഇളമ്പള്ളൂർ ഗ്രാമപഞ്ചായത്തിൽ സ്ഥിതിചെയ്യുന്ന ഈ ഗ്രാമത്തിലൂടെയാണ് കുണ്ടറ - കൊട്ടിയം ബൈപാസ് റോഡ് ,കൊല്ലം ആയൂർ റോഡ്‌ കടന്നു പോകുന്നത് . ചൈനാക്ലേയുടെ വളരെ വലിയ നിക്ഷേപം പെരുമ്പുഴയിൽ കണ്ടെത്തിയിട്ടുണ്ട്. തെക്ക് ഭാഗത്തായി കുരീപ്പള്ളി , വടക്ക് ഭാഗത്ത്‌ പുന്നമുക്കും പടിഞ്ഞാറ് ഭാഗത്ത്‌ കേരളപുരവും കിഴക്ക് ഭാഗത്തായി നല്ലില എന്ന സ്ഥലങ്ങളും ഉൾപ്പെടുന്നു .പെരുമ്പുഴയുടെ പഴയ പേര് കുരണ്ടിപള്ളി മുക്ക് എന്നായിരുന്നു .

പെരുമ്പുഴയിൽ സ്ഥിതിചെയ്യുന്ന ക്ഷേത്രമാണ് തൃക്കോയിക്കൽ ശ്രീ മഹാവിഷ്ണു മഹാദേവർക്ഷേത്രം. ഈ ക്ഷേത്രം കോയിക്കൽ രാജവംശത്തിന്റെ അധീനതയിൽ ഉള്ളതായിരുന്നു. മഹാവിഷ്ണുവിനും മഹാദേവനും തുല്യപ്രാധാന്യമാണ് ഈ ക്ഷേത്രത്തിൽ നൽകിയിരിക്കുന്നത്.

കവിയും , ചലച്ചിത്ര ഗാന രചയിതാവും ആയ [പെരുമ്പുഴ ഗോപാലകൃഷ്ണന്റെ ജന്മദേശമാണ് ഇവിടം.

സെന്റ് മാർട്ടിൻ മലങ്കര കത്തോലിക്ക പള്ളി
മുഹിയദ്ദീൻ ജുമാ മസ്ജിദ് 
അഞ്ചോളം കാഷ്യു ഫാകറ്ററികൾ പെരുമ്പുഴയിൽ പ്രവര്ത്തിക്കുന്നുണ്ട്


</doc>
<doc id="297339" url="https://ml.wikipedia.org/wiki?curid=297339" title="സ്വവർഗപ്രണയം വിഷയമാകുന്ന മലയാള സിനിമകളുടെ പട്ടിക">
സ്വവർഗപ്രണയം വിഷയമാകുന്ന മലയാള സിനിമകളുടെ പട്ടിക

മലയാളത്തിലെ സ്വവർഗപ്രണയം പ്രധാനകഥയിൽ അല്ലെങ്കിൽ ഉപകഥയിൽ വിഷയമായി വരുന്ന സിനിമകളുടെ പട്ടിക താഴെ കൊടുത്തിരിക്കുന്നു. 


</doc>
<doc id="297359" url="https://ml.wikipedia.org/wiki?curid=297359" title="അയിരൂർ പിഷാരിക്കൽ ദുർഗ്ഗാക്ഷേത്രം">
അയിരൂർ പിഷാരിക്കൽ ദുർഗ്ഗാക്ഷേത്രം

കേരളത്തിലെ എറണാകുളം ജില്ലയിലെ കുന്നുകര പഞ്ചായത്തിൽ സ്ഥിതി ചെയ്യുന്ന ഒരു പ്രസിദ്ധ ക്ഷേത്രമാണ് അയിരൂർ പിഷാരിക്കൽ ദുർഗ്ഗാക്ഷേത്രം. കുന്നുകര പഞ്ചായത്തിൽ അങ്കമാലി കണക്കൻ കടവുള്ള അയിരൂർ (എറണാകുളം) ഗ്രാമത്തിലാണ് ക്ഷേത്രം സ്ഥിതി ചെയ്യുന്നത്. ഇവിടുത്തെ പ്രധാനമൂർത്തി ദുർഗ്ഗയാണ്. പരശുരാമൻ പ്രതിഷ്ഠ നടത്തിഎയ്ന്നു വിശ്വസിക്കുന്ന നൂറ്റിയെട്ട് ദുർഗ്ഗാലയങ്ങളിൽ ഒന്നാണ് ഈ ക്ഷേത്രം. പടിഞ്ഞാട്ട് ദർശനമായിട്ടുള്ളഈ ക്ഷേത്രത്തിൽ രണ്ട് പൂജയും പടിത്തരമായി നിശ്ചയിച്ചിട്ടുണ്ട്. വൃശ്ചിക മാസത്തിലെ കാർത്തിക ക്ഷേത്രത്തിൽ ആഘോഷിക്കുന്നു. ശ്രീകൃഷ്ണനാണ് ഇവിടുത്തെ ഉപദേവത. ഇവിടുത്തെ താന്ത്രികവിധി കാളത്തിമേക്കാട്‌ എന്ന ഇല്ലക്കാർക്കാണ്. പറവൂർ തമ്പുരാന്റെയും മാരമറ്റം മനയുടെയും വകയായിരുന്ന ഈ ക്ഷേത്രം ഇപ്പോൾ തിരുവിതാംകൂർ ദേവസ്വം ബോർഡ് വകയാണ്.


</doc>
<doc id="297362" url="https://ml.wikipedia.org/wiki?curid=297362" title="പൊക്കിൾ">
പൊക്കിൾ

പൊക്കിൾ ചുഴി എന്നത് അമ്മയുമായി കുഞ്ഞിനു ഉള്ള ബന്ധം ആണ്. ഇതാണ് പൊക്കിൾകൊടി ബന്ധം. ലിംഗഭേദമില്ലാതെ തന്നെ പലർക്കും പൊക്കിൾ ലൈംഗിക ആകർഷണം ഉളവാക്കുന്നത് കൂടിയാണ്.


</doc>
<doc id="297363" url="https://ml.wikipedia.org/wiki?curid=297363" title="സൈബീരിയൻ ഐബെക്സ്">
സൈബീരിയൻ ഐബെക്സ്

ഏഷ്യയുടെ മധ്യ,വടക്ക് ,തെക്ക് ഭാഗങ്ങളിൽ കാണപ്പെടുന്ന ഒരിനം കാട്ടാട് ആണ് സൈബീരിയൻ ഐബെക്സ്. ഇത് ഏഷ്യാറ്റിക്ക് ഐബക്സ് എന്നും അറിയപ്പെടുന്നു.

ഇന്ത്യയിൽ ഇത് ഹെമിസ് ദേശീയോദ്യാനത്തിൽ കണ്ടുവരുന്നു. ഇതിന്റെ ശാസ്ത്രനാമം "Capra sibirica" എന്നാണ്.


</doc>
<doc id="297365" url="https://ml.wikipedia.org/wiki?curid=297365" title="ബർച്ച്">
ബർച്ച്

ഉത്തരാർദ്ധഗോളത്തിൽ പൊതുവേ കാണപ്പെടുന്ന ഒരിനം മരമാണ് ബർച്ച് . ആംഗലേയത്തിൽ ഇത് Birch എന്നും സംസ്കൃതത്തിൽ ഇത് भुर्ज എന്നും അറിയപ്പെടുന്നു.Betula എന്ന ജനുസ്സിലെ മരങ്ങളെയാണ് ഇങ്ങനെ പരാമർശിക്കുന്നത്. മലയാളത്തിൽ ഇതിന് ചീലാന്തി അല്ലെങ്കിൽ പൂവരശ് എന്നു പറയും.

ഇത് ഒരു ഇലപൊഴിയും മരമാണ്. ഈടുള്ള തടിയാണ് ഈ മരത്തിന്. ഇതിന്റെ ശാഖകളിൽ കണ്ണുകൾ പോലെയുള്ള അടയാളം കാണാം. ഹെമിസ് ദേശീയോദ്യാനത്തിൽ ധാരാളം ബർച്ച് മരങ്ങൾ കാണാം.

ഇതിന്റെ തൊലി വീതിയിൽ പൊളിച്ചെടുത്ത് , ഇന്നത്തെ കടലാസിന്നു സമാനമായി, പുരാതന ഭാരതത്തിൽ എഴുതാൻ ഉപയോഗിച്ചിരുന്നു. അക്കാലത്ത് ഭുർജ പത്രം (भुर्ज पत्र) എന്ന് അറിയപ്പെട്ടിരുന്ന ഇത് ഏറെക്കാലം കേടുകൂടാതെ നിലനിൽക്കുമായിരുന്ന ഒരു എഴുത്ത് ഉപാധി ആയിരുന്നു. പുരാതന റോം ,റഷ്യ തുടങ്ങിയ പ്രദേശങ്ങളിലും ഇത് ഇങ്ങനെ ഉപയോഗിച്ചിരുന്നു.

ഇതിന്റെ തൊലി ചതച്ചെടുത്ത് ഋഷിമാർ വസ്ത്രമായും ഉപയോഗിച്ചിരുന്നു.


</doc>
<doc id="297369" url="https://ml.wikipedia.org/wiki?curid=297369" title="ഹിമാലയൻ മാർമറ്റ്">
ഹിമാലയൻ മാർമറ്റ്

ഹിമാലയത്തിലും , തിബത്തൻ പീഠഭൂമി പ്രദേശങ്ങളിലും കാണപ്പെടുന്ന ഒരിനം കരണ്ടുതീനിയാണ് ഹിമാലയൻ മാർമറ്റ്(Himalayan Marmot) 

സമുദ്ര നിരപ്പിൽ നിന്നും 3,500 മുതൽ 5,200 മീറ്റർ ഉയരത്തിലുള്ള പ്രദേശങ്ങളിൽ ആഴമുള്ള മാളങ്ങൾ ഉണ്ടാക്കി കോളനികൾ ആയി ഇവ താമസിക്കുന്നു. ശൈത്യകാലത്ത് ശിശിര നിദ്ര (hibernation) ചെയ്യുന്നവയാണ് ഇവ.

ഹെമിസ് ദേശീയോദ്യാനത്തിൽ ഇവ കാണപ്പെടുന്നുണ്ട്.


</doc>
<doc id="297372" url="https://ml.wikipedia.org/wiki?curid=297372" title="ജൂനിപെർ">
ജൂനിപെർ

ഒരു നിത്യഹരിതമരമാണ് ജൂനിപെർ ഇത് ജൂനിപെറസ് ജനുസ്സിൽ ഉൾപ്പെടുന്നു . ഈ ജനുസ്സിൽ 50 മുതൽ 67 വരെ മരങ്ങൾ ഉണ്ട്. ഉത്തരാർദ്ധഗോളത്തിൽ വ്യാപകമായി ഇവ കാണപ്പെടുന്നു. ആർട്ടിക്, മധ്യ അമേരിക്കയിലെ ഉയർന്ന പ്രദേശങ്ങൾ, ആഫ്രിക്കയിലെ ഉഷ്ണമേഖലാ പ്രദേശങ്ങളുടെ തെക്ക് ഭാഗം എന്നിവിടങ്ങളിൽ ജൂനിപെർ മരങ്ങൾ കാണാവുന്നതാണ്.


</doc>
<doc id="297376" url="https://ml.wikipedia.org/wiki?curid=297376" title="ഉല്ലമാൻ">
ഉല്ലമാൻ

നാല് കൊമ്പുകൾ ഉള്ള ഒരിനം മാൻ ആണ് ഉല്ലമാൻ. ഇതിനെ Four-horned antelope എന്നും വിളിക്കുന്നു. ഇതിന്റെ ശാസ്ത്രനാമം "Tetracerus quadricornis" എന്നാണ്. ഇന്ത്യയിലും നേപ്പാളിലുമാണ് ഇത് പ്രധാനമായി കാണപ്പെടുന്നത്. മൂന്ന് ഉപജാതികളെ തിരിച്ചറിയപ്പെട്ടിട്ടുണ്ട്. 

ചെറിയ ഇളം ബ്രൗൺ നിറമുള്ള ആന്റിലോപ്പാണ് ഉല്ലമാൻ (Chowsingha). ചെറുപ്പത്തിൽ ചുവപ്പുനിറമാർന്ന ഇവ പ്രായമാകുംതോറും കൂടുതൽ മഞ്ഞയായി മാറുന്നു. ആണിന് രണ്ടുജോഡി കൊമ്പുകളാണുള്ളത്. മുന്നിലുള്ള ജോഡി വളരെ ചെറുതാണ്. മിനുസമുള്ള  ഇതിന്റെ കൊമ്പിൽ മറ്റു ആന്റിലോപ്പുകളിൽ കാണുന്നത്പോലെ വളയങ്ങളില്ല. ഇതിന്റെ ഓരോ കാലിലേക്കും കറുപ്പ് വരകൾ പടർന്നിറങ്ങുന്നതു കാണാം. താഴ്ത്തിയുള്ള ചൂളം പോലെയാണ് 'ചൗസിംഘ' യുടെ ശബ്ദം.എന്നാൽ കേഴമാനെ പോലെ 'കുരയ്ക്കാ'റുമുണ്ട്. 

തോൾവരെ പൊക്കം. 55 - 65 സെ. മീ; തൂക്കം : 20 കിലോ

മരുപ്രദേശങ്ങളിലും  വരണ്ട ഇലപൊഴിയും കാടുകളിലും കുറ്റിക്കാടുകൾ നിറഞ്ഞതും ഉയർന്നും താഴ്ന്നുമിരിക്കുന്നതായ കുന്നിൻ പ്രദേശങ്ങളോടാണ് കൂടുതൽ താല്പര്യം.  

പുല്ലും സസ്യങ്ങളുമാണിവ ഭക്ഷിക്കുന്നത്.

വേട്ട, കാലിമേയ്ക്കൽ, ആവാസവ്യവസ്ഥയുടെ നഷ്ടം



</doc>
<doc id="297397" url="https://ml.wikipedia.org/wiki?curid=297397" title="അർജുൻ (ടാങ്ക്)">
അർജുൻ (ടാങ്ക്)

ഇന്ത്യയുടെ ആദ്യത്തെ തദ്ദേശീയ നിർമിത മെയിൻ ബാറ്റിൽ ടാങ്ക് ആണ് അർജുൻ. ഇന്ത്യൻ പ്രതിരോധ ഗവേഷണ സ്ഥാപനമായ ഡിആർഡിഒ ആണ്, ഇന്ത്യൻ കരസേനക്ക് വേണ്ടി ഈ മൂന്നാം തലമുറ ടാങ്ക് വികസിപ്പിച്ചത്. മഹാഭാരത ഇതിഹാസത്തിലെ പോരാളിയായ അർജുനന്റെ പേരാണ് ടാങ്കിനു നൽകിയിരിക്കുന്നത്. 120 മില്ലീമീറ്റർ റൈഫിൾഡ് തോക്ക് , അതിനോടു ചേർന്ന് ഘടിപ്പിച്ച 7.62 മില്ലീമീറ്റർ യന്ത്രത്തോക്ക് ,മറ്റൊരു 12.7 മില്ലീമീറ്റർ വിമാനവേധതോക്ക് എന്നിവയാണ് പ്രധാന ആയുധങ്ങൾ. കമാണ്ടർ, ഗണ്ണർ, ലോഡർ, ഡ്രൈവർ എന്നിങ്ങനെ നാലു പേരാണ് ടാങ്ക് പ്രവർത്തിപ്പിക്കുന്നത്. ഈ ടാങ്കിനു സംരക്ഷണം നൽകുന്നത് 'കാഞ്ചൻ' എന്നു പേരുള്ള ഡിആർഡിഓ വികസിപ്പിച്ച കവചം ആണ്. 1400 എച്ച്പി ജർമൻ എംടിയു എഞ്ചിൻ ആണ് ടാങ്കിനെ ചലിപ്പിക്കുന്നത്. പരമാവധി റോഡ് വേഗത മണിക്കൂറിൽ 70 കിമീയും (43 മൈൽ) മറ്റിടങ്ങളിൽ (ക്രോസ് കൺട്രി) മണിക്കൂറിൽ 40 കിലോമീറ്ററുമാണ് (25 മൈൽ).
സ്വാതന്ത്ര്യാനന്തരം ഇന്ത്യൻ കവചിതസേന ഉപയോഗിച്ചിരുന്നത് ബ്രിട്ടീഷ്, ഫ്രഞ്ച്, അമേരിക്കൻ നിർമിതമായ ടാങ്കുകളായിരുന്നു. 1965 ൽ ബ്രിട്ടണിലെ വിക്കേഴ്സ് ആംസ്ട്രോങ് കമ്പനിയുടെ 'വിക്കേഴ്സ് മാർക്ക് 1' എന്ന ടാങ്ക് അവരുടെ ലൈസൻസോടെ ഇന്ത്യയിൽ "വിജയാന്ത" എന്ന പേരിൽ നിർമ്മിക്കാൻ തുടങ്ങി. ഇതിനെതുടർന്നു 1972 ലാണ് സ്വന്തമായ ടാങ്ക് പദ്ധതി ആരംഭിച്ചത്.എഞ്ചിൻ ഒഴികെ മറ്റ് ഭാഗങ്ങൾ ഡിആർഡിഓ യുടെ ഉപ വിഭാഗമായ സിവിആർഡിഇ രൂപകൽപന ചെയ്തു.'ക്രൌസ്സ് മഫ്ഫീ' എന്ന ജർമൻ കമ്പനിയുടെ സഹകരണവും ഉണ്ടായിരുന്നു.പൊഖ്രാൻ ആണവ പരീക്ഷണത്തെ തുടർന്നുണ്ടായ ഉപരോധവും മറ്റും ഈ പദ്ധതിയെ പിന്നോട്ടടിച്ചു.1996ലാണ് ഗവൺമെൻറ് ഈ ടാങ്കിനെ കൂടുതൽ എണ്ണത്തിൽ നിർമ്മിക്കുവാൻ തീരുമാനിച്ചത്.1974ൽ 15.5 കോടി രൂപ അനുവദിച്ച സ്ഥാനത്ത് 1995 ഓടെ ഡിആർഡിഓ 300 കോടി രൂപ ചെലവഴിച്ചു കഴിഞ്ഞിരുന്നു.വിലക്കയറ്റവും ടാങ്കിന്റെ രൂപകൽപന സംബന്ധിച്ച് കരസേനയുടെ മാറുന്ന ആവശ്യങ്ങളുമായിരുന്നു ഇതിന് കാരണമായി ചൂണ്ടിക്കാണിക്കപ്പെട്ടത്.

2000മാണ്ടിൽ കരസേന 124 അർജുൻ ടാങ്കുകൾക്ക് ഓർഡർ നൽകി.ഒഴിവാക്കുന്ന ടി55 ടാങ്കുകൾക്ക് പകരമാണ് ഇവ ഉൾപ്പെടുത്തിയത്.ഇതുവരെ 100 ലധികം ടാങ്കുകൾ സേനയ്ക്ക് കൈമാറിയിട്ടുണ്ട്. തമിഴ്നാട്ടിലെ ചെന്നൈക്കടുത്തുള്ള ആവടിയിലെ ഹെവി വെഹിക്കിൾസ് ഫാക്ടറിയിലാണ് ടാങ്ക് നിർമ്മാണം. 
അർജുൻ ടാങ്കിനെ മാർക്ക് 2 നിലവാരത്തിലേക്ക് എത്തിക്കുന്നതിന് നിരവധി സാങ്കേതികവിദ്യകൾ വികസിപ്പിച്ചു.റിയാക്ടീവ് ആർമർ പ്ലേറ്റുകൾ ,ഓക്സിലറി പവർ യൂണിറ്റ് ,രാത്രി കാഴ്ച്ച സംവിധാനങ്ങൾ ,റിമോട് കണ്ട്രോൾഡ് വെപ്പൺ സ്റ്റേഷൻ,നഗര യുദ്ധ അതിജീവന സംവിധാനങ്ങൾ ,
തുടങ്ങി 93 ഓളം പരിഷ്കാരങ്ങൾ വരുത്തിയിട്ടുണ്ട് .



</doc>
<doc id="297401" url="https://ml.wikipedia.org/wiki?curid=297401" title="ഫയാസ് ഖാൻ (തബല വാദകൻ)">
ഫയാസ് ഖാൻ (തബല വാദകൻ)

തബല വാദകനായിരുന്നു ഉസ്താദ് ഫയാസ് ഖാൻ(1934 - 12 നവംബർ 2014). ഡൽഹി ഖരാനയുടെ ശക്തനായ പ്രചാരകനായിരുന്ന ഇദ്ദേഹം പ്രമുഖ സംഗീതജ്ഞർക്കൊപ്പം തബല വായിച്ചിട്ടുണ്ട്. ഒട്ടേറെ വിദേശരാജ്യങ്ങളിലെ സംഗീത പരിപാടികളിൽ പങ്കെടുത്തിട്ടുള്ള ഖാൻ ഒരു വർഷത്തോളം വാഷിങ്ടൺ സർവകാലശാലയിൽ അധ്യാപകനായിരുന്നു. 
രാജസ്ഥാനിലെ സികറിൽ സംഗീത കുടുംബത്തിൽ ജനിച്ചു. പിതാവ് നസീർ ഖാൻ കരോലി മഹാരാജാവിന്റെ സദസ്സിലെ സാരംഗി - തബല വാദകനായിരുന്നു. ഉസ്താദ് ഹിദായത്ത് ഖാന്റെ ശിഷ്യനായി തബലവാദനം തുടങ്ങി.

ഹിന്ദുസ്ഥാനി സംഗീതത്തിലെ പ്രമുഖരായ മൂന്നു തലമുറയിലെ സംഗീതജ്ഞർക്ക് തബല വായിച്ചു. ഭീംസെൻ ജോഷി, പണ്ഡിറ്റ് ജസ്രാജ്, മല്ലികാർജുൻ മൻസൂർ, കുമാർ ഗന്ധർവ, ഉസ്താദ് അമീർഖാൻ, സിദ്ധേശ്വരി ദേവി, ബഡേ ഗുലാം അലിഖാൻ, ഹാഫിസ് അലിഖാൻ, ബേഗം അക്തർ, പന്നാലാൽ ഘോഷ്, അലി അക്ബർ ഖാൻ, രവി ശങ്കർ, അംജദ് അലി ഖാൻ, ഹരിപ്രസാദ് ചൗരസ്യ, വിലായത്ത് ഖാൻ, വിശ്വജിത്ത് റോയ് ചൗധരി തുടങ്ങി നിരവധി പ്രമുഖർക്കൊപ്പം ഒട്ടേറെ കച്ചേരികളിൽ പങ്കെടുത്തിട്ടുണ്ട്
പ്രശസ്ത മൃദംഗവാദകനായിരുന്ന രാംനാഥ് ഈശ്വരനിൽനിന്ന് മൃദംഗവും അഭ്യസിച്ചു. 1955-ൽ ആകാശവാണിയിൽ തബലവാദകനായി ചേർന്നു. ഡൽഹി ആകാശവാണിയിൽ 1993 വരെ ജോലിചെയ്തു. 


</doc>
<doc id="297420" url="https://ml.wikipedia.org/wiki?curid=297420" title="പൂർണ്ണിമ">
പൂർണ്ണിമ

ഇന്ത്യയിലെ കർണ്ണാലിലെ നാഷണൽ ഡെയറി റിസേർച്ച് ഇൻസ്റ്റിട്യൂട്ട് ക്ലോണിംഗിലൂടെ വികസിപ്പിച്ചെടുത്ത പോത്തിൻ കുട്ടിയാണ് പൂർണ്ണിമ. 44 കിലോഗ്രാം ഭാരമുണ്ട്. ഹാൻഡ് ഗൈഡഡ് ക്ലോണിംഗ് ടെക്നിക് എന്ന പുതുസങ്കേതമുപയോഗിച്ചാണ് ഇത് സാധ്യമായത്. മാതൃജീവിയുടെ ചെവിയിലെ കോശമാണ് ക്ലോൺ ചെയ്യാനായി ഉപയോഗിച്ചത്. കാരൻ-കീർത്തി എന്ന പോത്തിൽ നിന്നാണ് പൂർണിമയെ ഉത്പാദിപ്പിച്ചത്. 2013 സെപ്തംബർ 6 ന് സാധാരണ പ്രസവത്തിലൂടെ പൂർണിമ ജനിച്ചു. 


</doc>
<doc id="297430" url="https://ml.wikipedia.org/wiki?curid=297430" title="അനസൂയാബായി കാലേ">
അനസൂയാബായി കാലേ

ഇന്ത്യൻ സ്വാതന്ത്ര്യസമരനേതാവും സാമൂഹികപ്രവർത്തകയും ഒന്നും രണ്ടും ലോക്സഭകളിലെ അംഗവുമായിരുന്നു അനസൂയാബായി കാലേ (1896 - 1958).
ഗംഗുബായിയുടെയും അഭിഭാഷകനായ സദാശിവ്‌ ബി. ഭാട്ടേയുടെയും പുത്രിയായി 1896ൽ ബെൽഗാമിൽ ജനിച്ചു. 1913ൽ മെട്രിക്കുലേഷൻ പാസ്സായി. ഫെർഗുസൺ കോളജ്‌, ബറോഡ കോളജ്‌ എന്നിവിടങ്ങളിൽ പഠനം തുടർന്നെങ്കിലും 1916ൽ പി.ബി. കാലേയുമായുള്ള വിവാഹംമൂലം വിദ്യാഭ്യാസം പൂർത്തിയാക്കാൻ കഴിഞ്ഞില്ല. 1926 മുതൽ കാലേദമ്പതികൾ നാഗ്‌പ്പൂരിൽ സ്ഥിരതാമസമാക്കി. 1928ൽ കാലേ മധ്യസംസ്ഥാന നിയമനിർമ്മാണസഭയിൽ (Central Provinces Legislative Council) അംഗമായി; അതോടൊപ്പം വനിതാജയിലുകളിലെ "സന്ദർശക' (visitor) യും. 1929ൽ അന്താരാഷ്‌ട്ര തൊഴിൽസംഘടന(ILO)യിൽ ഒരംഗമായി നിയമിക്കപ്പെട്ടു. 1930ൽ നിയമസഭാംഗത്വം രാജിവച്ച്‌ ഗാന്ധിജിയുടെ സത്യഗ്രഹപ്രസ്ഥാനത്തിൽ ചേർന്നു. തത്‌ഫലമായി നാലു മാസക്കാലം ജയിലിൽ കഴിച്ചുകൂട്ടേണ്ടിവന്നു. 1932ൽ അവർ അഖിലേന്ത്യാ കോൺഗ്രസ്‌ കമ്മിറ്റി (A.I.C.C.) അംഗമായി. അയിത്തവിരുദ്ധസമരത്തോടനുബന്ധിച്ച്‌ ഗാന്ധിജി മധ്യസംസ്ഥാനത്തു സഞ്ചരിച്ചപ്പോൾ കാലേയും അദ്ദേഹത്തെ അനുഗമിച്ചിരുന്നു. 1935ൽ നാഗ്‌പൂർ കോൺഗ്രസ്‌ കമ്മിറ്റി പ്രസിഡന്റായ കാലേ, 1936ൽ മൊഹപയിൽവച്ച്‌ നടന്ന മധ്യസംസ്ഥാന ഹരിജനസമ്മേളനത്തിൽ അധ്യക്ഷത വഹിച്ചു. മധ്യസംസ്ഥാനബിറാർ നിയമസഭയിലേക്ക്‌ നാഗ്‌പ്പൂരിൽനിന്ന്‌ 1937ൽ തെരഞ്ഞെടുക്കപ്പെട്ടു; അല്‌പകാലം ഡെപ്യൂട്ടിസ്‌പീക്കറായും സേവനമനുഷ്‌ഠിച്ചു. 1938ൽ നാഗ്‌പ്പൂർ വനിതാസമ്മേളനം സംഘടിപ്പിക്കുന്നതിൽ മുൻകൈയെടുത്തു പ്രവർത്തിച്ചു. ഗോണ്ടുകളുടെ സത്യഗ്രഹ(1942)ത്തിൽ പങ്കെടുത്ത്‌ അറസ്റ്റ്‌ വരിച്ചവരെ മോചിപ്പിക്കാൻ കാലേ അക്ഷീണയത്‌നം നടത്തി. 1937ലെ നാഗ്‌പ്പൂർ വനിതാ സമ്മേളനത്തിൽ, വനിതകൾ സാമൂഹിക, രാഷ്‌ട്രീയ പ്രശ്‌നങ്ങളിലും പങ്കെടുക്കണമെന്ന്‌ വാദിച്ചു. ഈ സംഘടനയുടെ 1947ലെ പൊതുയോഗാധ്യക്ഷയും ഇവരായിരുന്നു. ഗാന്ധിജിയുടെ നിര്യാണ(1948)ത്തെത്തുടർന്നുണ്ടായ സംഘർഷാവസ്ഥയിൽ, ദുർബലരെ സഹായിക്കാൻ അവർ മുന്നോട്ടുവന്നു. 1952ലും 1957ലും ലോക്‌സഭാംഗമായി കാലേ തെരഞ്ഞെടുക്കപ്പെട്ടു. 1952ൽ കാനഡയിൽ ചേർന്ന കോമൺവെൽത്ത്‌ സമ്മേളനത്തിൽ ഒരു പ്രതിനിധിയായി ങ്കെടുത്തിട്ടുണ്ട്. ഐക്യമഹാരാഷ്‌ട്രവാദി കൂടിയായിരുന്ന അനസൂയാബായി കാലേ 1958ൽ അന്തരിച്ചു. 


</doc>
<doc id="297443" url="https://ml.wikipedia.org/wiki?curid=297443" title="സെവൻ സമുറായി">
സെവൻ സമുറായി

പർവത അടിവാരത്തിൽ കർഷകർ മണ്ണിൽ പൊന്നുവിളയിക്കുന്ന ഒരു ഗ്രാമം. വിളവെടുപ്പ് കഴിഞ്ഞ് അവിടം കൊള്ളയടിക്കാൻ പദ്ധതി തയ്യാറാക്കുകയാണ് ഒരു കൊള്ളസംഘം. ഇവരെ നേരിടാനിറങ്ങിയ ഏഴു യോദ്ധാക്കളുടെ കഥ സെവൻ സമുറായി എന്ന പേരിൽ വിഖ്യാത ചലച്ചിത്രകാരൻ അകിര കുറസോവ വെള്ളിത്തിരയിലെത്തിച്ചത് 1954 ലായിരുന്നു. നാലു നൂറ്റാണ്ടിന് മുമ്പ് ജപ്പാനിലെ ഒരു ഗ്രാമത്തിൽ നടക്കുന്ന കഥ യായിട്ടാണ് കുറസോവ സെവൻ സമുറായീസ് അവതരിപ്പിച്ചത്. ലോകം മുഴുവൻ സമുറായികൾ സംസാര വിഷയമായപ്പോൾ കടുത്ത വിമർശകർക്ക് പോലും അതിനെ വാഴ്‌ത്തേണ്ടി വന്നു. അകിര കുറസോവയെ വിശ്വചലച്ചിത്രകാരനാക്കുന്നതിൽ ഏഴു സമുറായികൾ നിർണായക പങ്കുവഹിച്ചു. ഈ കഥയിൽ നിന്ന് അടർത്തിയെടുത്ത ചില ഭാഗങ്ങൾ മറ്റു രാജ്യങ്ങളിലും സിനിമകൾക്ക് വിഷയീഭവിച്ചു. ഇന്ത്യയിൽ സർവകാല റെക്കോഡുകൾ തകർത്ത്, നിറഞ്ഞോടിയ ഷോലെയ്ക്ക് സെവൻ സമുറായിയുടെ കഥയുമായി നേർസാമ്യമുണ്ട്.

വളെര െചെറിയ ഒരു കഥാതന്തുവിൽ നിന്നാണ് സെവൻ സമുറായി വികസിക്കുന്നത്. കൊയ്ത്തു കഴിഞ്ഞ ധാന്യശേഖരത്താൽ സമ്പന്നമായ പർവത ഗ്രാമം കൊള്ളയടിക്കാൻ വരുന്ന കൊള്ളക്കാരെ തുരത്താൻ രംഗത്തു വരുന്ന ഏഴു പോരാളികളുടെ കഥ പറയുന്ന ഈ ചിത്രം ഇരുപതാം നൂറ്റാണ്ടിന്റെ ഇതിഹാസ ചലച്ചിത്ര കാവ്യമാണ്.
പർവത അടിവാരത്തിലെ ഗ്രാമം ലക്ഷ്യമിട്ട് കൊള്ളക്കാർ വരുന്നിടത്തു നിന്നാണ് ചിത്രം തുടങ്ങുന്നത്. വിളവിറക്കുന്ന സമയത്താണ് കൊള്ളക്കാർ അവിടെയെത്തുന്നത്. പച്ചപുതച്ചു കിടക്കുന്ന വയലുകൾ കണ്ട് കൊള്ളത്തലവൻ അപ്പോൾ ഗ്രാമം ആക്രമിക്കാനുള്ള തീരുമാനം തിരുത്തുന്നു. നമുക്ക് വിളവെടുപ്പ് കഴിഞ്ഞു വരാം എന്ന് അയാൾ സംഘാംഗങ്ങളോട് പറയുന്നത് മറഞ്ഞിരുന്ന് ഒരു ഗ്രാമീണൻ കേൾക്കുന്നു. അയാൾ അതു ഗ്രാമത്തിലെ മറ്റു കർഷകരെ അറിയിക്കുന്നു. വിളവെടുപ്പ് കഴിയുന്നതിന് മുൻപ് കൊള്ളക്കാരെ പ്രതിരോധിക്കാനുള്ള നീക്കമാണ് പിന്നീട്. ഇവിടെ നിന്ന് വികസിക്കുന്ന കഥ, ക്ലൈമാക്‌സിലെത്തുമ്പോഴേക്കും സംഘട്ടനവും ഏറ്റുമുട്ടലും പ്രണയവും ദുഃഖവും പകയുമൊക്കെയുള്ള ഒരു ഉശിരൻ ത്രില്ലറായി മാറുന്നു.
കർഷകരായ മാൻസോ, റിക്ചി, യോഹേ എന്നിവർ ചേർന്ന് കൊള്ളക്കാർ ആക്രമിക്കാൻ തയാറെടുക്കുന്ന വിവരം ഗ്രാമമുഖ്യനായ ഗിസാകുവിനെ അറിയിക്കുന്നു. ഗ്രാമത്തെ രക്ഷിക്കാൻ പോരാളികളെ കൂലിയ്ക്ക് വിളിക്കാമെന്ന് അദ്ദേഹം നിർദ്ദേശിക്കുന്നു. അവർക്ക് കൂലിയായി ഭക്ഷണമല്ലാതെ മറ്റൊന്നും നൽകാൻ കഴിയില്ലെന്നും അതു കൊണ്ടു തന്നെ വിശന്ന് ആർത്തി പൂണ്ട യോദ്ധാക്കളെ കണ്ടെത്തി കൊണ്ടുവരാനും അദ്ദേഹം കർഷകരോട് പറയുന്നു. അവർ നേരെ പട്ടണത്തിലേക്ക് ചെന്ന് പേരാളികളായ ചിലരെ കണ്ട് കാര്യം പറയുന്നു. കൂലിയായി വെള്ളയരി മാത്രമേ ലഭിക്കൂവെന്നറിഞ്ഞ പേരാളികൾ അവരെ ഒഴിവാക്കി വിടുന്നു.
പോരാളികൾക്കിടയിൽ ഏറ്റവും പരിചയ സമ്പന്നനായ കാംബേ കള്ളൻമാർ തടവിലാക്കിയ ബാലനെ അതിവിദഗ്ദ്ധമായി മോചിപ്പിക്കുന്നു. ഇതിൽ ആകൃഷ്ടനായ കറ്റാസുഹിറോയെന്ന ചെറുപ്പക്കാരൻ പോരാളി കാംബേയുടെ ശിഷ്യനാകാൻ സമ്മതം തേടുന്നു. ഇതിനിടെ ആദ്യം ഗ്രാമത്തിലേക്ക് പോകാൻ വൈമനസ്യം കാട്ടിയ കാംബേ പിന്നീട് ഇതു സമ്മതിക്കുന്നതോടെ ഗ്രാമം ആനന്ദലഹരിയിലാകുന്നു. കാംബേ പഴയ സുഹൃത്ത് ഷിചിറോയെയും കറ്റാസുഹിറോയുടെ സഹായത്തോടെതന്ത്രശാലിയും രസികനുമായ ഗൊറേബേ, നന്മകൾ ഏറെയുള്ള ഹെഹാച്ചി, ക്യൂസോ എന്നിങ്ങനെ മറ്റു മൂന്നു പടയാളികളെയും തനിക്കൊപ്പം ചേർക്കുന്നു. ഏഴു പേരില്ലാതെ ഒന്നും നടക്കില്ലെന്ന് കാംബേയ്ക്ക് അറിയാമായിരുന്നു. കൊള്ളക്കാരുടെ ആക്രമണത്തിനുള്ള സമയവും അടുത്തു. അങ്ങനെ കാറ്റാസുഹിറോയെ ആറാമനായി ഒപ്പം ചേർത്തു. പൊങ്ങച്ചക്കാരനും കുഴപ്പക്കാരനുമായി കികുച്ചിയോ എന്ന പോരാളി എത്ര ആട്ടിയോടിച്ചിട്ടും പിന്മാറാതെ കാംബയ്ക്ക് ഒപ്പം കൂടിയതോടെ സംഘബലം ഏഴായി.
പടയാളികൾ ഗ്രാമത്തിലെത്തിയപ്പോൾ അവർക്ക് തണുപ്പൻ സ്വീകരണമാണ് ലഭിച്ചത്. ഗ്രാമീണർ അവരുടെ വീടുകളിൽ പുറത്തിറങ്ങാൻ തയ്യാറാകാതെ പതുങ്ങിയിരുന്നു. തങ്ങൾ അപമാനിക്കപ്പെട്ടതു പോലെ പടയാളികൾക്ക് തോന്നി. കികുചിയോ ഒരു തന്ത്രം പ്രയോഗിച്ചു. അയാൾ അപായമണി മുഴക്കി. ഗ്രാമീണർ പുറത്തേക്ക് ഓടി. തങ്ങളുടെ സഹായമില്ലാതെ ഗ്രാമീണർക്ക് ഒന്നും ചെയ്യാൻ കഴിയില്ലെന്ന് അവരെ ബോധ്യപ്പെടുത്തുകയാണ് കികുചിയോ അപായ സൂചന നൽകിയതിലൂടെ ചെയ്തത്. അങ്ങനെ സംഘത്തിൽ ഏഴാമനായി കികുചിയോ സ്ഥാനമുറപ്പിച്ചു. നേരത്തേ ഗ്രാമത്തിൽ കൊല്ലപ്പെട്ട ഒരു പോരാളിയുടെ ആയുധങ്ങളുമായി എത്തിയ കികുചിയോയ്ക്ക് നേരെ മറ്റുള്ളവർ ചീറിയടുക്കുന്നു. താൻ ഒരു കർഷകന്റെ മകനായിരുന്നുവെന്നും പിന്നീട് അനാഥനായതാണെന്നും കികുചിയോ വെളിപ്പെടുത്തുന്നതോടെ അവനോടു എല്ലാവർക്കും സഹതാപമാകുന്നു. കൊള്ളക്കാരുടെ ആക്രമണം നേരിടുന്നതിന് ഗ്രാമീണരെ പോരാളികൾ പരിശീലിപ്പിക്കുന്നു. ഒപ്പം തന്നെ പ്രതിരോധത്തിനായി മതിലും കിടങ്ങും നിർമ്മിക്കുന്നു. ഗ്രാമീണരെ രണ്ടു സംഘമായി തിരിച്ച് പരസ്പരം വിശ്വാസം വളർത്തിയെടുത്തു. കർഷകരിൽ പ്രമുഖനായ മാൻസോയുടെ മകൾ ഷിനോയുമായി ഇതിനിടെ കറ്റാസുഹിറോ പ്രണയത്തിലാകുന്നു. പോരാളികൾ വളയ്ക്കാൻ ശ്രമിയ്ക്കുമെന്ന് ഭയന്ന് അറിയാമായിരുന്ന മാൻസോ മകളെ ആൺവേഷം കെട്ടിച്ചാണ് നടത്തിയിരുന്നത്. അതു പൊളിച്ചതോടെയാണ് കറ്റാസുഹിറോയും ഷിനോയും പ്രണയത്തിലായത്. 
കൊള്ളക്കാർ ആക്രമണം നടത്തുന്നതിന് മുന്നോടിയായി ഗ്രാമത്തിലേക്കയച്ച ചാരന്മാരിൽ രണ്ടുപേരെ പോരാളികൾ വധിച്ചു. മറ്റൊരാൾ മരിക്കുന്നതിന് മുൻപ് കൊള്ളക്കാരുടെ താവളത്തെപ്പറ്റിയുള്ള വിവരം നൽകി. റിക്ചിയുടെ നേതൃത്വത്തിൽ കൊള്ളക്കാരുടെ താവളത്തിലേക്ക് നടത്തിയ പ്രാഥമിക ആക്രമണത്തിനിടെ ഹെഹാച്ചി കൊല്ലപ്പെടുന്നു. താവളം അഗ്നിക്കിരയാക്കി. അതിനിടെ ഒരു യുവതി ആ അഗ്നിയിൽ ചാടി ജീവനൊടുക്കി. അത് റിക്ചിയുടെ ഭാര്യയായിരുന്നു. കൊള്ളക്കാർ തടവിലാക്കിയ അവൾ ക്രൂരമായി ബലാൽസംഗം ചെയ്യപ്പെട്ടിരുന്നു. 
പിന്നെ കൊള്ളക്കാരുടെ പ്രത്യാക്രമണമായിരുന്നു. എന്നാൽ, പോരാളികൾ നിർമിച്ചിരുന്നമതിലും കിടങ്ങും കൊള്ളക്കാർക്ക് അപരിചിതമായിരുന്നു. കൊള്ള സംഘാംഗങ്ങളിൽ ചിലർ കിടങ്ങ് ചാടിക്കടക്കാൻ ശ്രമിച്ച് അതിനുള്ളിൽ വീണു മരിച്ചു. കാംബേയുടെ തന്ത്രപരമായ നീക്കങ്ങളിൽ അനേകം കൊള്ളക്കാർ കൊല്ലപ്പെട്ടു. ഗ്രാമപ്രാന്തത്തിലുള്ള വീടുപേക്ഷിച്ച് പോകാൻ ഗ്രാമത്തലവനായ ഗിസാകു തയ്യാറാകുന്നില്ല. അയാളെയും കുടുംബത്തെയും കൊള്ളക്കാർ കൊന്നൊടുക്കി. ഒരു ചെറുമകൻ മാത്രം രക്ഷപ്പെട്ടു.
കൊള്ളക്കാരുടെ കൈവശം മൂന്ന് തോക്കുണ്ടായിരുന്നു. അവരുടെ സങ്കേതത്തിൽ നുഴഞ്ഞു കയറി ക്യോസോ അതിലൊരെണ്ണം കൈവശപ്പെടുത്തി. അസൂയ മുഴുത്ത കികുചിയോ തന്റെ കീഴിലുള്ള താവളം ഉപേക്ഷിച്ച് കൊള്ളസങ്കേതത്തിൽ നിന്ന് മറ്റൊരു തോക്ക് മോഷ്ടിക്കാനായി പോയി. ഇതോടെ തലവനില്ലാതായ താവളത്തിലേക്ക് കൊള്ളക്കാരുടെ ആക്രമണം ഉണ്ടാകുന്നു. യോഹേൽ അടക്കം കൊല്ലപ്പെട്ടു. കാംബേ ആ താവളത്തിലേക്ക് കൂടുതൽ അംഗങ്ങളെ അയയ്ക്കാൻ തീരുമാനിച്ചു. അതോടെ പ്രാധാന താവളത്തിൽ അംഗസംഖ്യ കുറഞ്ഞു. അവിടെ കൊള്ളത്തലവന്റെ ആക്രമണത്തിൽ ഗോറോബേൽ കൊല്ലപ്പെട്ടു. കൊള്ളക്കാരുടെ അംഗസംഖ്യ കുറഞ്ഞു വരുന്നതിനിടെ അന്നുരാത്രി അന്തിമ ഏറ്റുമുട്ടലിന് തയാറെടുക്കാൻ കാംബേ, കികുചിയോ അടക്കം എല്ലാവർക്കും നിർദ്ദേശം നൽകുന്നു. അതിനിടെ മാൻസോ ഷിനോയുടെയും കറ്റാസുഹിറോയുടെയും പ്രണയം കൈയോടെ പിടിച്ചു. അയാൾ അവളെ ക്രൂരമായ മർദിക്കുന്നു. ഒടുക്കം ഗ്രാമീണർ ഇടപെട്ടതോടെ ആ പ്രണയം അംഗീകരിക്കാൻ അയാൾ തയ്യാറാകുന്നു. പിറ്റേന്ന് രാവിലെ കൊടുങ്കാറ്റും പേമാരിയും ചീറിയടിക്കുന്നതിനിടെ അവശേഷിക്കുന്ന കൊള്ളക്കാരെ ഗ്രാമത്തിലേക്ക് കടക്കാൻ കാംബ അനുവദിക്കുന്നു. ഒട്ടേറെപ്പേർ കൊല്ലപ്പെടുന്നു. എന്നാൽ, കൊള്ളത്തലവൻ ഗ്രാമത്തിലെ ഒരു പറ്റം സ്ത്രീകളെ ഒരു കുടിലിൽ തോക്കിൻമുനയിൽ തടവിലാക്കുന്നു. രക്ഷിക്കാൻ ശ്രമിച്ച ക്യോസോ വെടിയേറ്റ് മരിക്കുന്നു. കോപം പൂണ്ട കികുചിയോ കൊള്ളത്തലവന് നേരെ പാഞ്ഞടുക്കുന്നു. അയാളു വെടിയേറ്റ് കികുചിയോയ്ക്ക് മാരകമായി മുറിവേൽക്കുന്നു. എന്നിട്ടും, താൻ മരിക്കുന്നതിന് മുമ്പ് കികുചിയോ കൊള്ളത്തലവനെ കൊലപ്പെടുത്തുന്നു. കാംബേയും ഷിജിറോയും ഒരിക്കൽ കൂടി ജീവനോടെ രക്ഷപ്പെടുന്നു. മറ്റൊരു ക
ഷിക്ക് വിളവിറക്കുന്നതിന് കർഷകർ സന്തോഷത്തോടെ തയാറെടുക്കുന്നത് അവശേഷിക്കുന്ന പോരാളികൾ കണ്ടു നിൽക്കുന്നിടത്താണ് സിനിമ തീരുന്നത്. മൂന്നു ചങ്ങാതിമാരെ നഷ്ടപ്പെടതിന്റെ വേദനയിലും കർഷകരാണ് യഥാർഥ വിജയികൾ എന്ന സത്യം അവർ തിരിച്ചറിയുകയായിരുന്നു. 

1954 ഏപ്രിൽ 26 ന് റിലീസ് ചെയ്ത ഈ ചിത്രം ജാപ്പനീസ് ഭാഷയിലുള്ളതായിരുന്നു. അഞ്ചുലക്ഷം ഡോളർ ചിലവിട്ട് തോഹോ സ്റ്റുഡിയോസ് ആണ് ചിത്രം നിർമിച്ചത്. സംവിധായകൻ അകിര കുറസോവയും ഷിനോബു ഹാഷിമോട്ടോയും ഹിഡിയോ ഒഗുനിയും ചേർന്ന് തിരക്കഥ രചിച്ചു. കുറസോവ തന്നെയാണ് എഡിറ്റിംഗും നിർവഹിച്ചത്. ഫുമിയോ ഹയാസാകയാണ് സംഗീതമൊരുക്കിയത്. 
തോഷിറോ മിഫ്യൂൺ, തകാഷി ഷിമുറ, കേയ്‌കോ സുഷിമ, യുകികോ ഷിമസാകി എന്നിവരായിരുന്നു അഭിനേതാക്കൾ.
കുറസോവ സംവിധാനം ചെയ്ത ആദ്യ സമുറായ് സിനിമയായിരുന്നു ഇത്. ഒരു സമുറായിയുടെ ജീവിതത്തിലെ ഒരു സമ്പൂർണദിനം സിനിമയാക്കുവാനാണ് ആദ്യം കുറസോവ തീരുമാനിച്ചത്. പിന്നീട് അദ്ദേഹം നടത്തിയ ഗവേഷണത്തിലാണ് ഗ്രാമീണരെ രക്ഷിക്കാനെത്തുന്ന ഒരു സമുറായിയെപ്പറ്റി അറിഞ്ഞത്. നടൻ തോഷിറോ മിഫ്യൂൺ പറയുന്നു: ഈ സിനിമ ആദ്യം സിക്‌സ് സമുറായി എന്ന പേരാണ് തീരുമാനിച്ചിരുന്നത്. അതിൽ ക്യോസോയുടെ വേഷം മിഫ്യൂണിനായിരുന്നു. ആറാഴ്ച നീണ്ടു നിന്ന തിരക്കഥാ രചനയിൽ കുറസോവയ്ക്കും സഹപ്രവർത്തകർക്കും തോന്നി. ആറെന്നുള്ളത് ഒരു ബോറൻ ഏർപ്പാടാണ്. അങ്ങനെ സമുറായ് ഏഴായി. കുറസോവ മിഫ്യൂണിന് വേണ്ടി മറ്റൊരു കഥാപാത്രം സൃഷ്ടിച്ചു. അതാണ് കികുചിയോ. സെഗി മിയാഗുചിയാണ് മിഫൂണിന് വച്ചിരുന്ന ക്യോസോയുടെ കഥാപാത്രം അവതരിപ്പിച്ചത്. മൂന്നുമാസത്തെ പ്രി-പ്രൊഡക്ഷൻ ജോലി കഴിഞ്ഞ് 148 ദിവസം കൊണ്ടാണ് ഷൂട്ട് ചെയ്തത്. ബജറ്റ് നേരത്തേ നിശ്ചയിച്ചതിൽ നിന്നും നാലുതവണ മറികടന്നു. ടോഹോ സ്റ്റുഡിയോ രണ്ടു തവണ നിർമ്മാണം നിർത്തി വച്ചു. കുറസോവയാകട്ടെ ഒന്നും സംഭവിക്കാത്തതു പോലെ ചൂണ്ടയിടാൻ പോയി. വൻ തുക ഈ പ്രൊജക്ടിനായി അപ്പോൾ തന്നെ ചിലവഴിച്ചിട്ടുള്ള സ്റ്റുഡിയോ ഉടമ ചിത്രം പൂർത്തിയാക്കാൻ അനുവദിക്കുമെന്ന ആത്മവിശ്വാസമായിരുന്നു അദ്ദേഹത്തിന്. ചിത്രത്തിന്റെ ക്ലൈമാക്‌സിലെ യുദ്ധം വേനൽക്കാലത്ത് ചിത്രീകരിക്കാനായിരുന്നു തീരുമാനിച്ചത്. എന്നാൽ, ഇത് ഷൂട്ട് ചെയ്തത് ഫെബ്രുവരിയിലെ കൊടുംതണുപ്പിലായിരുന്നു. കഥ നടക്കുന്ന ഗ്രാമം സ്റ്റുഡിയോയിൽ സെറ്റിടാനായിരുന്നു നിർമ്മാണകമ്പനിയ്ക്ക് താൽപര്യം. ഇസു ഉപദ്വീപിലെ ടഗാറ്റ എന്ന സ്ഥലത്താണ് അദ്ദേഹം ഗ്രാമമൊരുക്കിയത്. നിർമ്മാണചെലവ് കൂടുമെന്നു പറഞ്ഞ് നിർമാതാക്കൾ എതിർപ്പു പ്രകടിപ്പിച്ചു. സെറ്റിന്റെ ഗുണനിലവാരം അഭിനേതാക്കളുടെ പ്രകടനം മെച്ചപ്പെടുത്തുമെന്ന ഒരേ പിടിവാശിയിൽ കുറസോവ ഉറച്ചു നിന്നു. ഞാൻ സെറ്റിട്ടിരിക്കുന്നത് യഥാർഥമായത് എങ്ങനെയോ അങ്ങനെയാണ്. ഇത് ഷൂട്ടിംഗിന് ചിലവേറ്റുമായിരിക്കാം. പക്ഷേ, വിശ്വാസ്യത അതുല്യമായിരിക്കും എന്നും അദ്ദേഹം പറഞ്ഞു. ആക്ഷൻ രംഗങ്ങൾ ചിത്രീകരിക്കാൻ ഒന്നിലധികം കാമറകൾ അദ്ദേഹം ഉപയോഗിച്ചു. ഇതു പിന്നീട് അദ്ദേഹത്തിന്റെ ചലച്ചിത്രജീവിതത്തിൽ തുടർന്നു പോരുകയും ചെയ്തു.
ജപ്പാന്റെ ചലച്ചിത്ര മേഖലയ്ക്ക് ഒരു പുത്തനുണർവും ലോകനിലവാരവും സമ്മാനിച്ചു സെവൻസമുറായി. റോട്ടൻടൊമാറ്റോ എന്ന ചലച്ചിത്ര വിമർശന വെബ്‌സൈറ്റ് സെവൻ സമുറായിക്ക് ലോകസിനിമയിൽ ആറാം സ്ഥാനമാണ് നൽകിയത്. ഈ സൈറ്റിൽ ഏറ്റവുമധികം ചർച്ച ചെയ്യപ്പെട്ട ചിത്രവും ഇതു തന്നെ. കിഴക്കിന്റെ സിനിമയായി ഇതിനെ എഴുതി തള്ളാൻ പാശ്ചാത്യസിനിമാലോകവും ഒരുക്കമായിരുന്നില്ല. 1960 ൽ ദ മാഗ്നിഫിസന്റ് സെവൻ എന്ന പേരിൽ സെവൻ സമുറായി ജോൺ സ്റ്റർജ്‌സ് എന്ന സംവിധായകൻ ഇംഗ്ലീഷിൽ പുനർ നിർമിച്ചു. സീനുകളിൽപ്പോലും സെവൻസമുറായിയെ വികലമായി അനുകരിക്കുകയാണ് ഈ ചിത്രം ചെയ്തത്. ഏഴുപോരാളികൾക്ക് പകരം ഏഴു കവണയേറുകാരാണ് ചിത്രത്തിലുണ്ടായിരുന്നത്. 1982 ൽ ലോകത്തിലെ മഹത്തായ സിനിമകൾ കണ്ടെത്താൻ സൈറ്റ് ആൻഡ് സൗണ്ട് എന്ന ഇംഗ്ലീഷ് സിനിമ മാസിക നടത്തിയ വോട്ടെടുപ്പിൽ സെവൻ സമുറായിക്ക് മൂന്നാം സ്ഥാനമായിരുന്നു. 1992 ൽ മാസിക നടത്തിയ മികച്ച സംവിധായകരുടെ തെരഞ്ഞെടുപ്പിൽ കുറസോവയ്ക്ക് പത്താം സ്ഥാനവും 2002 ൽ നടത്തിയപ്പോൾ ഒമ്പതാം സ്ഥാനവുമായിരുന്നു. ഈ രണ്ടു വിലയിരുത്തലുകളിലും കുറസോവയുടെ തന്നെ റഷോമോൺ എന്ന സിനിമയുമായി സെവൻ സമുറായി റാങ്ക് പങ്കിട്ടു. ലോകത്തെ 100 മികച്ച സിനിമകൾ കണ്ടെത്താൻ എമ്പയർ മാഗസിൻ നടത്തിയ വോട്ടെടുപ്പിൽ സെവൻ സമുറായിക്കായിരുന്നു ഒന്നാം സ്ഥാനം.

1954 ലെ വെനീസ് ചലച്ചിത്രമേളയിൽ കുറസോവയ്ക്ക് സംവിധായകനുള്ള സിൽവർ ലയൺ ബഹുമതി, 1955 ലെ മൈൻഷി ചലച്ചിത്രമേളയിൽ മികച്ച സഹനടനുള്ള പുരസ്‌കാരം സെജി മിയാഗുചി, 1956 ലെ ബ്രിട്ടീഷ് അക്കാദമി ഫിലിം അവാർഡിൽ മികച്ച ചിത്രത്തിനുള്ള നാമനിർദ്ദേശം എന്നിവ ലഭിച്ചു. 1957 ലെ അക്കാദമി അവാർഡിന് രണ്ടു നോമിനേഷനുകൾ ഉണ്ടായിരുന്നു. 1959 ൽ ജൂസി അവാർഡിൽ മികച്ച വിദേശ സംവിധായകനുള്ള പുരസ്‌കാരം കുറസോവയ്ക്കും നടനുള്ള പുരസ്‌കാരം തകാഷി ഷിമുറയ്ക്കും ലഭിച്ചു. 
അകിര കുറസോവ 1943 മുതൽ 1993 വരെ മുപ്പതോളം സിനിമ സംവിധാനം ചെയ്തു. ചിത്രകാരനായിട്ടായിരുന്നു അദ്ദേഹത്തിന്റെ തുടക്കം. പക്ഷേ, ആ രംഗത്ത് അദ്ദേഹം ഒട്ടും ശോഭിച്ചില്ല. 1936ലാണ് കുറസോവ ചലച്ചിത്ര രംഗത്തേക്ക് കടന്നത്. ആദ്യകാലത്ത് സഹസംവിധായകനായും തിരക്കഥാകൃത്തായും നിരവധി സിനിമകളിൽ പ്രവർത്തിച്ചു. രണ്ടാം ലോക മഹായുദ്ധ കാലത്ത് ജനപ്രിയ ചിത്രമായ സാൻഷിറോ സുഗാതയിലൂടെയാണ് സ്വതന്ത്ര സംവിധായകനായത്. യുദ്ധാനന്തരം, അക്കാലത്ത് പുതുമുഖമായിരുന്ന ടോഷിരോ മിഫുൻ എന്ന നടനെ മുഖ്യ കഥാപാത്രമാക്കി സംവിധാനം ചെയ്ത കുടിയൻ മാലാഖ എന്ന ചിത്രം അദ്ദേഹത്തിന് ഏറെ നിരൂപണ പ്രശംസ നൽകി. ടോഷിരോ മിഫുൻ തന്നെ അഭിനയിച്ച് 1950ൽ ടോകിയോവിൽ പ്രദർശിപ്പിച്ച റാഷോമോൻ എന്ന സിനിമ അപ്രതീക്ഷിതമായി 1951ലെ വെനീസ് ചലച്ചിത്രോത്സവത്തിൽ സുവർണ സിംഹ പുരസ്‌കാരം സ്വന്തമാക്കുകയും തുടർന്ന് യൂറോപ്പിലും വടക്കേ അമേരിക്കയിലും പുറത്തിറക്കുകയും ചെയ്തു. 1950കളിലും 1960കളിലെ തുടക്കത്തിലും എല്ലാ വർഷവും കുറസോവ സിനിമ ചെയ്തു. ക്ലാസിക് സിനിമകളായി പരക്കെ അംഗീകരിക്കപ്പെട്ട ഇകിരു (1952), ഏഴു സാമുറായികൾ (1954), യോജിമ്പോ (1961) തുടങ്ങിയവ ഈ കാലത്ത് നിർമ്മിക്കപ്പെട്ടതാണ്. 1960കളുടെ പകുതിക്ക് ശേഷം ഒരുപാട് മങ്ങിപ്പോയെങ്കിലും സിനിമാ ജീവിതത്തിന്റെ അവസാന കാലങ്ങളിൽ, പ്രത്യേകിച്ചും 1980 ൽ കഗേമുഷാ, 85-ൽ റാൻ എന്നീ ചിത്രങ്ങൾ അദ്ദേഹത്തിന് വീണ്ടും അംഗീകാരം നേടിക്കൊടുത്തു.
1990ൽ ആജീവനാന്ത സംഭാവനക്കുള്ള ഓസ്‌കാർ പുരസ്‌കാരം അദ്ദേഹം സ്വന്തമാക്കി. 
1998 സെപ്റ്റംബർ ആറിന് 88ാം വയസിൽ അന്തരിച്ചു


</doc>
<doc id="297445" url="https://ml.wikipedia.org/wiki?curid=297445" title="ഗോൺ വിത്ത് ദ വിൻഡ്">
ഗോൺ വിത്ത് ദ വിൻഡ്

മാർഗരറ്റ് മിച്ചലിന്റെ 1936-ലെ നോവലിൽ നിന്ന് രൂപപ്പെടുത്തിയ 1939-ലെ അമേരിക്കൻ ഇതിഹാസ ചരിത്ര പ്രണയ ചിത്രമാണ് ഗോൺ വിത്ത് ദ വിൻഡ്. ഒരു സ്ത്രീയുടെ ജീവിതത്തെ സ്വാധീനിച്ച നാലു പുരുഷൻമാരുടെ കഥ പറഞ്ഞ ഗോൺ വിത് ദ വിൻഡ് പ്രണയവും പ്രതികാരവും ദുഃഖവും സന്തോഷവും യുദ്ധവും സമാധാനവുമെല്ലാം ഇഴചേരുന്ന ചിത്രത്തിന് പ്രമേയമായത് 1936-ൽ പുലിറ്റ്‌സർ സമ്മാനം നേടിയ മാർഗരറ്റ് മിച്ചലിന്റെ ഇതേ പേരിലുള്ള നോവലായിരുന്നു. ഒരു യുവതി, അവളെ സ്‌നേഹിക്കുന്ന രണ്ടു പുരുഷൻമാർ, അവൾ ഇഷ്ടപ്പെടുന്ന മൂന്നാമതൊരു പുരുഷൻ. അവളുടെ സാമ്പത്തിക നേട്ടത്തിന് ഇരയാകേണ്ടി വന്ന മറ്റൊരു പുരുഷൻ. ഈ കഥാതന്തുവിനെ അമേരിക്കൻ ആഭ്യന്തരയുദ്ധത്തിന്റെ പശ്ചാത്തലത്തിലാക്കിയാണ് മിച്ചൽ നോവൽ അവതരിപ്പിച്ചത്. നല്ല ഒരു കുടുംബചിത്രമായ ഗോൺ വിത് ദ വിൻഡ് സംവിധാനം ചെയ്തത് പലരാണ്. എങ്കിലും വിക്ടർ ഫ്‌ളെമിംഗിന്റെ പേരാണ് സംവിധായകന്റെ സ്ഥാനത്തുള്ളത്. സിഡ്‌നി ഹോവാർഡ് തിരക്കഥ രചിച്ച ചിത്രം ഡേവിഡ് ഒ സെൽസ്‌നിക് ആണ് നിർമിച്ചത്. 1939 ഡിസംബർ 15 ന് റിലീസ് ചെയ്ത ഈ ചിത്രം 3.85 ദശലക്ഷം ഡോളർ ചിലവിട്ടാണ് നിർമിച്ചത്. ബോക്‌സ് ഓഫീസിൽ നിന്ന് തൂത്തുവാരിയത് 390 ദശലക്ഷം ഡോളറായിരുന്നു. 

രണ്ടുഭാഗങ്ങളായിട്ടാണ് ചിത്രത്തിന്റെ കഥ വികസിക്കുന്നത്. 1861-ൽ അമേരിക്കൻ ആഭ്യന്തര യുദ്ധ കാലത്താണ് നടക്കുന്ന കഥയിൽ ജോർജിയയി കോട്ടൺ പ്ലാന്റേഷനിൽ മാതാപിതാക്കൾക്കും രണ്ടു സഹോദരിമാർക്കും സേവകർക്കുമൊപ്പം താമസിക്കുകയാണ് സ്‌കാർലറ്റ് ഓ ഹര എന്ന യുവതി. ആഷ്‌ലി വിൽക്കീസ് എന്ന യുവാവിനെ അവൾ രഹസ്യമായി പ്രേമിക്കുന്നു. ആഷ്‌ലി അയാളുടെ കസിൻ മെലാനിൻ ഹാമിൽട്ടനെ വിവാഹം കഴിക്കാൻ തീരുമാനിച്ച വിവരം അതിനിടെ അവൾ അറിയുന്നു. സ്‌കാർലറ്റിന്റെ പ്ലാന്റേഷനോട് ചേർന്ന ആഷ്‌ലിയുടെ കുടുംബവീടായ ട്വൽവ് ഓക്‌സിൽ വച്ച് അതിനടുത്ത ദിവസം വിവാഹനിശ്ചയം നടക്കുന്നു. നാട്ടുകാരും വീട്ടുകാരും തള്ളിപ്പറഞ്ഞ റിട്ട് ബട്‌ലർ എന്ന യുവാവ്, ചടങ്ങിനിടെ തന്നെ ശ്രദ്ധിക്കുന്നത് സ്‌കാർലറ്റ് മനസ്സിലാക്കുന്നു. ചടങ്ങിനിടെ റിട്ടിനെ അവിടെ കൂടിയിരുന്ന പുരുഷൻമാരും ഒഴിവാക്കുന്നു. 
അമേരിക്കൻ ആഭ്യന്തര യുദ്ധമുണ്ടാകാൻ പോകുവെന്നുതിനെപ്പറ്റിയുള്ള ചർച്ചയ്ക്കിടെ തെക്കൻ പ്രദേശം വടക്കിനേക്കാൾ ദുർബലമാണെന്ന് റിട്ട് പറഞ്ഞിതിനെ തുടർന്നായിരുന്നു ഇത്. ഇതിനിടെ തന്റെ പ്രേമം സ്‌കാർലറ്റ് രഹസ്യമായി ആഷ്‌ലിയോട് പറയുന്നു. തനിക്ക് അവളേക്കാൾ എന്തു കൊണ്ടും യോജിക്കുന്നത് മെലാനിൻ ആണെന്ന് അയാൾ മറുപടി നൽകുന്നു. അവരുടെ സംഭാഷണം താൻ ഒളിച്ചു കേട്ടുവെന്നും താനിത് ആരെയും അറിയിക്കില്ലെന്നും റിട്ട് സ്‌കാർലറ്റിനോട് പറയുന്നു. വിരുന്നിനിടെ ആഭ്യന്തര യുദ്ധം പൊട്ടിപ്പുറപ്പെട്ടുവെന്ന വാർത്തയെത്തുന്നു. അവിടെയുണ്ടായിരുന്ന പുരുഷൻമാർ സൈന്യത്തിൽ ചേരുന്നതിന് തിരക്കു കൂട്ടി സ്ഥലം വിട്ടു. മടങ്ങിപ്പോകാനൊരുങ്ങിയ സ്‌കാർലറ്റ്, ആഷ്‌ലിയും മെലാനിനും ചുംബിക്കുന്നത് നോക്കി നിൽക്കുന്നു. അതിനിടെ അവിടെ എത്തിയ മെലാനിന്റെ ഇളയ സഹോദരൻ ചാൾസ് അവളോട് വിവാഹാഭ്യർഥന നടത്തുന്നു. ഇഷ്ടമല്ലാതിരുന്നിട്ടും സ്‌കാർലറ്റ് ആ വിവാഹത്തിന് തയ്യാറാകുന്നു. വിവാഹശേഷം ചാൾസ് യുദ്ധത്തിനായി പോകുന്നു. അധികം താമസിയാതെ ന്യൂമോണിയ ബാധിച്ച് ചാൾസ് മരിക്കുന്നു. സ്‌കാർലറ്റ് ഈ ദുഃഖം മറക്കട്ടെയെന്നു കരുതി അവളുടെ അമ്മ അവളെ അറ്റ്‌ലാന്റയിലുള്ള മെലാനിന്റെ വീട്ടിലേക്ക് അയക്കുന്നു. ഓ ഹരാസിന്റെ വായാടിയായ വേലക്കാരി മാമി സ്‌കാർലറ്റ് അവിടേക്ക് പോകുന്നത് ആഷ്‌ലിയെ കാണാനാണെന്ന് പറയുന്നു. 
അറ്റലാന്റ ബസാറിൽ ജീവകാരുണ്യ പ്രവർത്തനങ്ങൾക്കായി സംഘടിപ്പിച്ച ഒരു പാർട്ടിയിൽ മെലാനിനൊപ്പം സ്‌കാർലറ്റ് പങ്കെടുക്കുന്നു. അവിടെ ഉണ്ടായിരുന്ന പ്രായം ചെന്ന സ്ത്രീകൾ അവൾക്കെതിരേ ഞെട്ടിപ്പിക്കുന്ന പരാമർശം നടത്തുന്നു. കോൺഫെഡറസിയുടെ മുൻ നിര പോരാളിയായി റിട്ട് ഇതിനിടെ പ്രത്യക്ഷപ്പെടുന്നു. കോൺഫെഡറേഷന് യുദ്ധചെലവ് കണ്ടെത്തുന്നതിന് മാന്യന്മാരായ അതിഥികൾക്കായി ഒരു ഡാൻസ് പാർട്ടി സംഘടിപ്പിക്കുന്നു. മറ്റാരേക്കാളും പ്രാധാന്യം അയാൾ സ്‌കാർലറ്റിന് അതിൽ നൽകുന്നു. സ്‌കാർലറ്റുമായി ഡാൻസ് ചെയ്യുന്നതിനിടെ തനിക്ക് അവളെ നേടണമെന്ന് അതിയായ ആഗ്രഹമുണ്ടെ് അയാ പറയുന്നു. അതൊരിക്കലും സംഭവിക്കില്ലെന്ന് സ്‌കാർലറ്റ് മറുപടി നൽകുന്നു. 
ഗറ്റിസ് ബർഗ് യുദ്ധത്തിന് ശേഷം യുദ്ധഗത കോൺഫെഡറസിക്ക് എതിരാകുന്നു. സ്‌കാർലറ്റിന്റെ നഗരത്തിൽ നിരവധി ആൾക്കാർ കൊല്ലപ്പെടുന്നു. ക്രിസ്മസിന് കുറേ ദിവസത്തെ അവധിക്ക് എത്തിയ ആഷ്‌ലിയോട് വീണ്ടും സ്‌കാർലറ്റ് പ്രണയാഭ്യർഥന നടത്തുന്നു. അയാൾ വീണ്ടും നിരസിക്കുന്നു. എന്നിട്ടും ക്രിസ്മസ് നാളിൽ ആഷ്‌ലി അവൾക്ക് ഒരു ചുംബനം നൽകിയ ശേഷം യുദ്ധമുഖത്തേക്ക് മടങ്ങുന്നു. എട്ടുമാസത്തിന് ശേഷം അറ്റലാന്റ നഗരം യൂണിയൻ സൈന്യം വളയുന്നു. മെലാനിന് പ്രസവമടുക്കുന്നു. അവർ മാസം തികയാതെ വീട്ടിൽ തന്നെ പ്രസവിക്കുന്നു. ആഷ്‌ലിക്ക് നൽകിയ വാക്ക് അനുസരിച്ച് സ്‌കാർലറ്റും അവളുടെ വേലക്കാരി പ്രിസിയും ചേർന്ന് വൈദ്യസഹായമില്ലാതെയാണ് പ്രസവം എടുക്കുന്നത്. മെലാനിനെയും നവജാത ശിശുവിനെയും കൂട്ടി ടാറയിലുള്ള തന്റെ വീട്ടിലേക്ക് പോകുന്നതിന് സ്‌കാർലറ്റ് റിട്ടിനെ സന്ദർശിച്ച് സഹായം അഭ്യർഥിക്കുന്നു. കലപാം കത്തിപ്പടരുന്ന തെരുവിലുടെ ഒരു കുതിരവണ്ടിയിൽ അവരെ റിട്ട് രക്ഷിക്കുന്നു. വീട്ടിലേക്കുള്ള യാത്രാമധ്യേ ആഷ്‌ലിയുടെ ട്വൽവ് ഓക്‌സ് എന്ന കുടുംബവീട് കത്തിച്ചാമ്പലാകുന്നത് സ്‌കാർലറ്റ് കാണുന്നു. ടാറ പട്ടണത്തിന് കുഴപ്പമൊന്നുമില്ലെന്ന് അവൾ തിരിച്ചറിയുന്നു. പക്ഷേ, അവളുടെ വീട്ടിലൊഴികെ ആ നാട്ടിൽ മറ്റാരുമുണ്ടായിരുന്നില്ല. നാടു മുഴവൻ കൊള്ളയടിക്കപ്പെടുന്നു. അവളുടെ അമ്മ ടൈഫോയ്ഡ് ബാധിച്ചു മരിക്കുന്നു. ഇതു കാരണം പിതാവിന്റെ മാനസിക നില തെറ്റുന്നു. തന്നെയും തന്റെ കുടുംബാംഗങ്ങളെയും സംരക്ഷിക്കാൻ താൻ എന്തും ചെയ്യുമെന്ന് സ്‌കാർലറ്റ് പ്രതിജ്ഞയെടുക്കുന്നിടത്ത് ഒന്നാം ഭാഗം അവസാനിക്കുന്നു. 

തന്റെ കുടുംബാംഗങ്ങളെയും സ്‌കാർലറ്റ് പരുത്തിപ്പാടത്തേക്ക് പുറപ്പെടുന്നിടത്താണ് രണ്ടാം ഭാഗം ആരംഭിക്കുന്നത്. പല വിധ ദുരിതങ്ങളും അവൾക്ക് നേരിടേണ്ടി വന്നു. കൊള്ളയടിക്കാൻ എത്തിയ ഒരു യൂണിയൻ പട്ടാളക്കാരൻ അവളെ മാനഭംഗപ്പെടുത്താൻ ശ്രമിക്കുന്നു. അവൾ അയാളെ കൊല്ലുന്നു. കോൺഫെഡറസിയുടെ പരാജയത്തോടെ യുദ്ധം അവസാനിക്കുന്നു. ആഷ്‌ലി മടങ്ങിയെത്തിയപ്പോ ടാറയിൽ തനിക്ക് സഹായത്തിന് ആരുമില്ലെന്ന് മനസ്സിലാക്കുന്നു. അവളെയും കൊണ്ട് നാടുവിടാൻ സ്‌കാർലറ്റ് അയാളോട് അഭ്യർഥിക്കുന്നു. എന്നാൽ, തനിക്ക് അവളുടെ ശരീരത്തോട് മാത്രമാണ് അഭിനിവേശമെന്നും മെലാനിനെ വഞ്ചിക്കാൻ കഴിയില്ലെന്നും ആഷ്‌ലി പറയുന്നു. 

സ്‌കാർലറ്റിന്റെ പിതാവ് കുതിരപ്പുറത്തു നിന്ന് വീണു മരിക്കുന്നു. നഗരത്തിന്റെ പുനർനിർമ്മാണത്തിനായി തനിക്ക് ചുമത്തിയ നികുതി അടയ്ക്കാനുള്ള കഴിവ് തനിക്കിപ്പോൾ ഇല്ലെന്ന് സ്‌കാർലറ്റ് തിരിച്ചറിയുന്നു. അവൾ റിട്ടിനെ കാണുന്നതിനായി അറ്റ്‌ലാന്റയിൽ ചെല്ലുന്നു. അയാൾ അവിടെ ജയിലിലാണ്. തന്റെ ബാങ്ക് അക്കൗണ്ട് മുഴുവൻ മരവിപ്പിച്ചിരിക്കുകയാണെന്ന് അയാൾ അവളോടു പറയുന്നു. അയാളിൽ നിന്ന് എന്തെങ്കിലും സഹായമുണ്ടാകുമെന്ന സ്‌കാർലറ്റിന്റെ പ്രതീക്ഷയും ഇതോടെ തെറ്റുന്നു. മടങ്ങുന്ന വഴിക്ക് സ്‌കാർലറ്റ് സഹോദരിയുടെ പ്രതിശ്രുത വരൻ ഫ്രാങ്ക് കെന്നഡിയെ കാണുന്നു. മധ്യവയസു കഴിഞ്ഞ അയാൾ ഒരു പലചരക്ക് കടയും ഉപയോഗശൂന്യമായ വസ്തുക്കൾ പൊടിക്കുന്ന മില്ലും നടത്തുകയാണ്. തന്റെ സഹോദരി സ്യൂലൻ അയാളെ കാത്തിരുന്ന് മടുത്തു കാമുകനെ വിവാഹം കഴിച്ചുവെന്ന് സ്‌കാർലറ്റ് അയാളെ അറിയിച്ചു. അതിന് ശേഷം സ്‌കാർലറ്റ് കെന്നഡിയെ വിവാഹം കഴിക്കുന്നു. വൈകാരികമായ അടുപ്പം കെന്നഡിയിൽ സ്ഥാപിച്ചെടുത്ത് സ്‌കാർലറ്റ് ആഷ്‌ലിലെ മില്ലിന്റെ മാനേജരായി നിയമിച്ചു. 
സ്‌കാർലറ്റ് ഒറ്റയ്ക്ക് കാറോടിച്ച് വരുന്നതിനിടയിൽ ഷാന്റി ടൗണിൽ വച്ച് അവളെ സംഘം ചേർന്ന് ബലാൽസംഗം ചെയ്യാൻ ചിലർ ശ്രമിക്കുന്നു. അതിൽ നിന്ന് തലനാരിഴയ്ക്ക് അവൾ രക്ഷപെടുന്നു. പ്രതികളെ പിടികൂടാൻ കെന്നഡി, ആഷ്‌ലി, റിട്ട് എന്നിവരും മറ്റും ചിലരും ചേർന്ന് നഗരത്തിൽ പരിശോധന നടത്തുന്നു. ഇതിനിടെ കെന്നഡി കൊല്ലപ്പെടുന്നു. കെന്നഡിയുടെ സംസ്‌കാരത്തിന് ശേഷം റിട്ട് സ്‌കാർലറ്റിനെ സമീപിച്ച് വിവാഹാഭ്യർഥന നടത്തുന്നു. അവൾ സമ്മതിക്കുന്നു. അവർക്കൊരു മകളുണ്ടായി. റിട്ട് അതിന് ബോണി ബ്ലൂവെന്ന് പേരിടുന്നു. ഇതിനിടയിലും സ്‌കാർലറ്റ് ആഷ്‌ലിയുമായി ബന്ധം സ്ഥാപിക്കാൻ ശ്രമിക്കുന്നു. അവൾക്കിനിയൊരു സന്താനം വെണ്ടെന്നും അതിനായി അവൾ തനിക്കൊപ്പം കിടക്ക പങ്കിടാൻ മടിക്കുന്നതും റിട്ട് മനസ്സിലാക്കുന്നു. മില്ലിനുള്ളിൽ രഹസ്യമായി ആലിംഗന ബദ്ധരായി നിൽക്കുന്ന ആഷ്‌ലിയെയും സ്‌കാർലറ്റിനെയും അയാളുടെ സഹോദരി ഇൻഡ്യ കണ്ടെന്ന് ഒരു അപവാദം പ്രചരിക്കുന്നു. ഇതോടെ സ്‌കാർലറ്റിന്റെ വ്യക്തിത്വത്തിന് വീണ്ടും മങ്ങലേൽക്കുന്നു. ഇതിൽ പ്രകോപിതനായ റിട്ട് അന്നു രാത്രി ആഷ്‌ലിക്ക് ഒരു ജന്മദിന വിരുന്ന് നൽകാൻ സ്‌കാർലറ്റിനെ നിർബന്ധിക്കുന്നു. സ്‌കാർലറ്റിനെക്കുറിച്ചുള്ള അപവാദം ഒന്നും വിശ്വസിക്കാത്ത മെലാനിൻ അവൾക്കൊപ്പം എല്ലാ സമയവും ഉണ്ടായിരുന്നു. ഇതോടെ അപവാദം പ്രചരിപ്പിച്ചവർ നിരാശരായി. റിട്ടും സ്‌കാർലറ്റും തിരികെ വീട്ടിലെത്തുന്നു. അയാൾ നന്നായി മദ്യപിച്ചിരുന്നു. ആഷ്‌ലിയെപ്പറ്റി പറഞ്ഞ് ഇരുവരും വഴക്കു കൂടുന്നു. സ്‌കാർലറ്റിനെ റിട്ട് ക്രൂരമായി മർദിച്ച ശേഷം അവളെ ബലമായി കീഴ്‌പ്പെടുത്തുന്നു. അടുത്ത ദിവസം റിട്ട് അവളോട് മാപ്പിരക്കുന്നു. താൻ വിവാഹമോചനത്തിന് ഒരുക്കമാണെന്ന് അയാൾ പറയുന്നു. സ്‌കാർലറ്റ് സമ്മതിക്കുന്നില്ല. അത് തനിക്ക് അപമാനമാണെന്ന് അവൾ പറയുന്നു. 

ലണ്ടനിൽ ഒരു യാത്ര കഴിഞ്ഞ് മടങ്ങിയെത്തുന്ന റിട്ടിനോട് പൊരുത്തപ്പെടാൻ ശ്രമിച്ച് സ്‌കാർലറ്റ് പരാജയപ്പെടുന്നു. താൻ ഗർഭിണിയാണെന്ന് സ്‌കാർലറ്റ് പറയുന്നു. അതേച്ചൊല്ലി വാക്കേറ്റമുണ്ടാകുന്നു. അതിനിടെ കോണിപ്പടിയിൽ നിന്ന് വീണ് സ്‌കാർലറ്റിന്റെ ഗർഭം അലസുന്നു. സ്‌കാർലറ്റ് സുഖം പ്രാപിച്ചു വരവേ അടുത്ത ദുരന്തമെത്തുന്നു. മകൾ ബോണി തന്റെ കുതിരക്കുട്ടിയുടെ പുറത്തു കയറി ഒരു വേലി ചാടിക്കടക്കാനുള്ള ശ്രമത്തിനിടെ വീണു മരിക്കുന്നു. മെലാനിൻ വീട്ടിലെത്തി സ്‌കാർലറ്റിനെ ശുശ്രൂഷിക്കുന്നു. പക്ഷേ, രണ്ടാമതും ഗർഭിണിയായ മെലാനിൻ മരക്കിടക്കിയിലാകുന്നു. വീണ്ടും ഗർഭം ധരിക്കരുതെന്ന മുന്നറിയിപ്പ് അവഗണിച്ചാണ് അവൾ ഗർഭിണിയാകുന്നത്. മരണക്കിടക്കയിൽ വച്ച് മെലാനിൻ സ്‌കാർലറ്റിനോട് ആഷ്‌ലിയെ നോക്കിക്കൊള്ളണമെന്നും റിട്ടുമായി യോജിച്ച് പോകണമെന്നും പറയുന്നു. ആഷ്‌ലിയെ സമാധാനിപ്പിക്കാൻ സ്‌കാർലറ്റ് ശ്രമിക്കുന്നതിനിടെ റിട്ട് വീട്ടിലേക്ക് മടങ്ങുന്നു. ആഷ്‌ലി എന്നും മെലാനിനെ മാത്രമേ സ്‌നേഹിച്ചിട്ടുള്ളുവെന്ന് അയാൾക്ക് ബോധ്യമാകുന്നു. സ്‌കാർലറ്റ് റിട്ടിന് പിന്നാലെ വീട്ടിലെത്തുന്നു. തന്നെ ഉപേക്ഷിച്ച് പോകാനൊരുങ്ങുന്ന അയാളോട് സ്‌കാർലറ്റ് ഇങ്ങനെ പറയുന്നു: ഇപ്പോൾ ഞാൻ തിരിച്ചറിയുന്നു. ഞാൻ റിട്ടിനെ മാത്രമാണ് സ്‌നേഹിച്ചിട്ടുള്ളത്. ആഷ്‌ലിയോട് എനിക്കുണ്ടായിരുന്നത് സ്‌നേഹമായിരുന്നില്ല. വെറും ഭ്രമം. ഇതൊന്നും റിട്ട് ചെവിക്കൊള്ളുന്നില്ല. ഒത്തുതീർപ്പിന് എന്തെങ്കിലും സാധ്യതയുണ്ടായിരുന്നെങ്കിലും ബോണിയുടെ മരണത്തോടെ അതും ഇല്ലാതായെന്ന് അയാൾ പറയുന്നു. അവളുടെ കരച്ചിലും പിൻവിളിയും കേൾക്കാൻ നിൽക്കാതെ വാതിൽ കടന്ന് റിട്ട് പോകുന്നു. പുലർകാലത്തെ മൂടൽമഞ്ഞിനടിയിലൂടെ നടന്നകലുന്ന റിട്ടിനെ നോക്കി സ്‌കാർലറ്റ് കോണിപ്പിടിയിൽ നിന്നു. അവന്റെ സ്‌നേഹം ഒരിക്കൽ തന്നെത്തേടി തിരികെയെത്തും എന്നവൾക്ക് ഉറപ്പുണ്ടായിരുന്നു.

വിവയൻ ലേ ആണ് സ്‌കാർലറ്റിന് ജീവൻ നൽകിയത്. ആഷ്‌ലിയായി ലെസ്ലി ഹോവാർഡും മെലാനിൻ ഹാമിൽട്ടണായി ഒലിവിയ ഡി ഹാവിലാൻഡും ചാൾസ് ആയി റാൻഡ് ബ്രൂക്ക്‌സും റിട്ട് ആയി ക്ലാർക്ക് ഗേബിളും ഫ്രാങ്ക് കെന്നഡിയായി കാരോൾ നൈയും വേഷമിട്ടു. 
മാക്‌സ് സ്‌നൈറായിരുന്നു പശ്ചാത്തല സംഗീതമൊരുക്കിയത്. ഏണസ്റ്റ് ഹാളർ ഹായാഗ്രഹണം നിർവഹിച്ചു. ഹാൾ സി. കെൻ, ജെയിംസ് ഇ ന്യൂകോം എന്നിവരാണ് എഡിറ്റിംഗ് നടത്തിയത്. 
2008 ൽ അമേരിക്കയിൽ നടത്തിയ ഒരു വോട്ടെടുപ്പിൽ ഗോൺ വിത് ദ വിൻഡ് ജനപ്രീതി നേടിയ മികച്ച ചിത്രമായി തെരഞ്ഞെടുക്കപ്പെട്ടു. 1977 ൽ അമേരിക്കൻ ഫിലിം ഇൻസ്റ്റിറ്റിയൂട്ട് നടത്തിയ അഭിപ്രായസർവേയിലും ഇതേ ചിത്രമായിരുന്നു ഒന്നാമത്. 1998 ൽ നടത്തിയ 100 മഹത്തായ സിനിമകളുടെ തെരഞ്ഞെടുപ്പിൽ ചിത്രം നാലാമതെത്തി. 
ഒരു പാട് കുഴപ്പങ്ങൾക്ക് ശേഷമായിരുന്നു ചിത്രത്തിന്റെ നിർമ്മാണം തുടങ്ങിയത്. നിശച്‌യിച്ചിരുന്നതിലും രണ്ടു വർഷം താമസിച്ചാണ് തുടങ്ങിയത്. റിട്ട് ബട്ടറിന്റെ റോളിലേക്ക് ക്ലാർക്ക് ഗേബിൾ മതിയെന്ന നിർമാതാവിന്റെ കടുംപിടുത്തമായിരുന്നു കാരണം. സ്‌കാർലറ്റിന്റെ റോളിൽ അഭിനയിക്കാൻ 1400 സ്ത്രീകളെ ഇന്റർവ്യൂ ചെയ്തു. സിഡ്‌നി ഹോവാർഡ് എഴുതിയ തിരക്കഥ വേണ്ട ദൈർഘ്യത്തിലേക്ക് എത്തിക്കാൻ മറ്റൊരുപാട് എഴുത്തുകാർ ഏറെ പണിപ്പെടേണ്ടി വന്നു. ചിത്രം തുടങ്ങിയപ്പോൾ ജോർജ് കുകർ ആയിരുന്നു സംവിധായകൻ. തുടങ്ങി ഏറെയെത്തും മുമ്പേ ജോർജിനെ പുറത്താക്കി വിക്ടർ ഫ്‌ളെമിംഗിനെ കൊണ്ടു വന്നു. ഇടയ്ക്ക് വച്ച് വിക്ടർ കുറേനാൾ വിട്ടു നിന്നപ്പോൾ സാം വുഡാണ് സംവിധാനം ചെയ്തത്. എന്തായാലും വിക്ടറിന്റെ പേരിലാണ് ചിത്രം അറിയപ്പെട്ടത്. 

1940 ൽ അക്കാദമി അവാർഡുകൾ 10 എണ്ണമാണ് ചിത്രം നേടിയത്. എട്ടെണ്ണം മൽസര വിഭാഗത്തിലും രണ്ടെണ്ണം ഓണററിയുമായിരുന്നു. മികച്ച ചിത്രം, സംവിധായകൻ, അനുരൂപീകൃത തിരക്കഥ, മികച്ച നടി(വിവിയൻ ലേ), സഹനടി (ഹാറ്റി മക്ഡാനിയൽ) എന്നിങ്ങനെയായിരുന്നു നോമിനേഷൻ. അമേരിക്കൻ സിനിമയുടെ ചരിത്രത്തിലെ എക്കാലലെത്തയും വലിയ ബോക്‌സ് ഓഫീസ് ഹിറ്റായിരുന്നു ഗോൺ വിത്ത് ദ വിൻഡ്.

Explanatory notes
Citations
കൂടുതൽ വായനയ്ക്ക്



</doc>
<doc id="297457" url="https://ml.wikipedia.org/wiki?curid=297457" title="ലിംഗ തന്മ വിഷയമാകുന്ന മലയാള സിനിമകളുടെ പട്ടിക">
ലിംഗ തന്മ വിഷയമാകുന്ന മലയാള സിനിമകളുടെ പട്ടിക

മലയാളത്തിലെ ലിംഗ തന്മ (Gender Identity) പ്രധാനകഥയിൽ അല്ലെങ്കിൽ ഉപകഥയിൽ വിഷയമായി വരുന്ന സിനിമകളുടെ പട്ടിക താഴെ കൊടുത്തിരിക്കുന്നു. ഇത്തരം സിനിമകൾ എല്ലാം ജന്മനാ ഭിന്നലിംഗർ (Transgender) ആയിട്ടുള്ളവരെക്കുറിച്ച് ആയിരിക്കണമെന്നില്ല.


</doc>
<doc id="297461" url="https://ml.wikipedia.org/wiki?curid=297461" title="ഫാത്തിമ മാതാ ഗേൾസ് ഹയർ സെക്കണ്ടറി സ്കൂൾ കൂമ്പൻപാറ">
ഫാത്തിമ മാതാ ഗേൾസ് ഹയർ സെക്കണ്ടറി സ്കൂൾ കൂമ്പൻപാറ

ഇടുക്കി ജില്ലയിൽ ദേവികുളം താലൂക്കിൽ അടിമാലിക്കടുത്തുള്ള കൂമ്പൻപാറയിൽ 1961ൽ രൂപം കൊണ്ട സ്കൂളാണ് കൂമ്പൻപാറയിലെ ഫാത്തിമാ മാതാ ഗേൾസ് ഹയർ സെക്കന്ററി സ്കൂൾ.ഇടുക്കി ജില്ലയിലെ പ്രസിദ്ധമായ ഒരു സ്കൂളണ് ഇത്.കലാ കായിക സാഹിത്യ മത്സരങ്ങളിൽ മികവു നേടാൻ ഈ സ്കൂളിലെ ഓരോ വിദ്യാർത്ഥി വിദ്യാർത്ഥിനികൾക്കും കഴിഞ്ഞിട്ടുണ്ട്.ഇവിടെ നേഴ്സറി മുതൽ +2 വരെയുള്ള തരത്തിലെ വിദ്യാർത്ഥികൾ ഇവിടെ പഠിക്കുന്നു.


</doc>
<doc id="297462" url="https://ml.wikipedia.org/wiki?curid=297462" title="ഫ്രീ ഹഗ്സ് കാമ്പേൻ">
ഫ്രീ ഹഗ്സ് കാമ്പേൻ

ലൈംഗിക ന്യുനപക്ഷത്തിന് പൊതു സ്ഥലങ്ങളിൽ അവരുടെ അവകാശത്തിനും അഗീകാരത്തിനും വേണ്ടി നടത്തിയ പ്രചാരണ പ്രവർത്തനം ആണ് ഫ്രീ ഹഗ്സ്. 

2014 സെപ്റ്റംബർ 7 ഞായറാഴ്‌ച ക്വിയറളയുടെ ആഭിമുഖ്യത്തിൽ തിരുവനന്തപുരം മൃഗശാല പരിസരത്ത് നടന്നു.ഇതിനു മുൻപ് മറ്റു LGBT സംഘടനയുടെ നേതൃത്വത്തിൽ കൊച്ചി മറൈൻ ഡ്രൈവ് ൽ 2014 ജൂൺ 15 നു നടന്നിരുന്നു. ഒടുവിൽ 2014 നവംബർ 1 നു തൃശ്ശൂർ വടക്കുംനാഥ ക്ഷേത്ര പരിസരത്ത് വച്ചാണ് സംഘടിപ്പി​ച്ചത് . ഈ പ്രവർത്തനങ്ങളിൽ യുവതി - യുവാക്കളും ഒപ്പം അനവധി സാമൂഹിക സംഘടനകളും പങ്കെടു​ത്തു. 

ഐ പി സി 377 വകുപ്പ് പ്രകാരം സ്വവർഗ്ഗാനുരാഗം ശിക്ഷാർഹ​മാക്കിയതിനെതിരെ ആയിരുന്നു പ്രതിഷേധ പ്രകടനം​. ​


</doc>
<doc id="297466" url="https://ml.wikipedia.org/wiki?curid=297466" title="ഗുരുവായൂർ തീവണ്ടിനിലയം">
ഗുരുവായൂർ തീവണ്ടിനിലയം

തൃശ്ശൂർ - ഗുരുവായൂർ തീവണ്ടിപ്പാതയിലെ അവസാനത്തെ തീവണ്ടി നിലയമാണ് ഗുരുവായൂർ തീവണ്ടിനിലയം. തീർത്ഥാടനകേന്ദ്രമായ ഗുരുവായൂരിനെ പ്രധാനപ്പെട്ട സ്ഥലങ്ങളുമായി ബന്ധിപ്പിക്കുന്ന തീവണ്ടികൾ ഇവിടെ നിന്നും ആരംഭിക്കുന്നു. ചെന്നൈ എഗ്മോർ, എറണാകുളം, തിരുവനന്തപുരം, പുനലൂർ തുടങ്ങിയ സ്റ്റേഷനുകളെ ബന്ധിപ്പിച്ചു ഇവിടെ നിന്നും ട്രെയിനുകൾ സർവീസ് നടത്തുന്നുണ്ട്. 


</doc>
<doc id="297474" url="https://ml.wikipedia.org/wiki?curid=297474" title="കക്കാടംപുറം">
കക്കാടംപുറം

മലപ്പുറം ജില്ലയിലെ അബ്ദുൽറഹ്മാൻ നഗർ പഞ്ചായത്തിലെ ഒരു വാർഡ്. കൊണ്ടോട്ടി തിരൂരങ്ങാടി പാത ഇത് വഴി കടന്നു പോകുന്നു. 

മുമ്പ് വിജനമായി കിടന്നിരുന്ന ഒരു വലിയ പറമ്പായിരുന്നു ഈ പ്രദേശം. കക്കാട്ടുകാരനായിരുന്ന ഏതെങ്കിലും വ്യക്തിയുടെ കൈവശമായിരുന്നിരിക്കണം ഈ പ്രദേശം. അതിനാലായിരിക്കണം കക്കാടംപുറം എന്ന പേര് ലഭിച്ചത്. 

ജന്മികളായ നെച്ചിക്കാട്ട'് ഇല്ലക്കാരുടെ കൈവശമായിരുന്നു കക്കാടംപുറം പിന്നീട് സാമൂതിരി ഭരണത്തിലെത്തിച്ചേരുകയും പിന്നീട് സാമൂതിരി കോട്ടക്കൽ കോവിലകത്തെ ഏല്പിച്ചു കൊടുക്കുകയുമായിരുന്നു.

അടുത്ത കാലം വരെ വിജനമായി കിടന്നിരുന്ന കക്കാടംപുറത്ത് ഇപ്പോൾ ഒരു സർക്കാർ യു. പി. സ്‌കൂൾ, ഒരു മദ്രസ, ഒരു ജുമാ മസ്ജിദ്, രണ്ട് നമസ്‌കാര പള്ളികൾ, രണ്ട് അംഗനവാടികൾ, ഒരു അങ്ങാടി എന്നിവ നില കൊള്ളുന്നു. കുറുക്കൻ കുഞ്ഞായിൻ മുസ്ലിയാർ, പാവുതൊടിക മുഹമ്മദ്, ചേമ്പട്ടിയിൽ പി. കെ. മൊയ്തീൻ ഹാജി, പാലമടത്തിൽ പുതുപ്പറമ്പിൽ ഏനിക്കുട്ടി എന്നിവർ സ്ഥലത്തെ പ്രമുഖരായിരുന്നു. മദ്രസക്ക് സ്ഥലം സംഭാവന നൽകിയ ഇദ്ദേഹത്തിന്റെ സ്ഥലത്താണ് സ്‌കൂളും നിർമ്മിച്ചത്. 

കപ്പ, നെല്ല്, എള്ള് എന്നീ കൃഷികളും അടക്ക വ്യവസായവുമായിരുന്നു പ്രധാന സാമ്പത്തിക സ്രോതസ്സുകൾ. പനമ്പുഴക്കടവ് പ്രധാന വാണിജ്യ കേന്ദ്രമായിരുന്നു. തലച്ചുമടായി കൊണ്ടു വിരുന്ന ചരക്കുകൾ, തോണികൾ, ചങ്ങാടം എന്നിവ വഴി അന്യ ദിക്കുകളിലേക്ക് കയറ്റി അയച്ചിരുന്നത് ഇത് വഴിയായിരുന്നു. കൊപ്ര, ചൂടി എന്നിവയും ഇവിടെ നി്ന്ന് കയറ്റി അയച്ചിരുന്നു. തോണിയും, രാമനാട്ടുകര വഴി ഊടുവഴിയിലൂടെയുമായിരുന്നു ചരക്കുകൾ കോഴിക്കോട്ടെത്തിച്ചിരുന്നത്. 

തൃശൂർ, കൊച്ചി, കോട്ടയം, കൊല്ലം, ആലപ്പുഴ എന്നിവിടങ്ങളിൽ കക്കാടംപുറത്തുകാർ ജോലി ചെയ്തിരുന്നു. അത് വഴി നേടിയ തൊഴിൽ വൈദഗ്ദ്ധ്യവും അനുഭവ സമ്പത്തും അസംസ്‌കൃത വസ്തുക്കളുടെ ലഭ്യതയെ കുറിച്ച അറിവും, വ്യവസായ തല്പരരായ പാവുതൊടിക മുഹമ്മദിനെ പോലുള്ളവരെ, വ്യവായ രംഗത്തേക്ക് നയിക്കുകയായിരുന്നു.

അലൂമനീയ പാത്രങ്ങളുടെ കച്ചവടം, ചെമ്പ് പാത്ര റിപ്പയറിംഗ്, ഈയം പൂശൽ എന്നിവ തൊഴിലായി സ്വീകരിച്ച വലിയൊരു വിഭാഗം പ്രദേശത്തുണ്ടായിരുന്നു. പ്രധാനമായും വടക്കൻ കേരളമായിരുന്നു ഇവരുടെ പ്രവർത്തന കേന്ദ്രങ്ങൾ. കച്ചവടക്കാരും തൊഴിലാളികളുമായി മുപ്പതോളം കക്കാടംപുറത്തുകാർ തളിപ്പറമ്പിൽ മാത്രം ഉണ്ടായിരുന്നുവെന്നാണ് പറയപ്പെടുത്. എന്നാൽ ഗൾഫു സ്വാധീനം പ്രദേശത്തിന്റെ മുഖഛായ തികച്ചും മാറ്റുകയായിരുന്നു.


</doc>
<doc id="297489" url="https://ml.wikipedia.org/wiki?curid=297489" title="സ്വവർഗപ്രണയി">
സ്വവർഗപ്രണയി

സ്വന്തം ലിംഗത്തിലുള്ളവരോട് തന്നെ ലൈംഗികവും വൈകാരികവുമായ ആകർഷണം തോന്നുന്നവരാണ് സ്വവർഗപ്രണയികൾ(). സ്വവർഗപ്രേമി, സ്വവർഗാനുരാഗി, സ്വവർഗസ്നേഹി എന്നിവയൊക്കെ ഇതിന്റെ പര്യായപദങ്ങളാണ്. ഭൂരിപക്ഷം മനുഷ്യരുടേയും ലൈംഗിക ആകർഷണം എതിർവർഗത്തോട് ആയിരിക്കെ സ്വവർഗലൈംഗികത ഉള്ള ഒരു ന്യൂനപക്ഷമാണ് സ്വവർഗപ്രണയികൾ. പുരുഷന്മാരെയും സ്ത്രീകളെയും സൂചിപ്പിക്കാൻ സ്വവർഗപ്രണയി എന്ന പദം ഉപയോഗിക്കാമെങ്കിലും പുരുഷസ്വവർഗപ്രേമികളെ സൂചിപ്പിക്കാനാണ് ഇത് കൂടുതൽ ഉപയോഗിക്കുന്നത്. മറ്റൊരു സ്ത്രീയെ പ്രണയിക്കുന്ന സ്ത്രീയെ എടുത്ത് സൂചിപ്പിക്കാൻ സ്വവർഗപ്രണയിനി (Lesbian) എന്ന പദം ഉപയോഗിക്കുന്നു.

ഭൂരിപക്ഷത്തിൽ നിന്നും വ്യത്യസ്തമായ ലൈംഗികചായ്‌വോ (Sexual orientation) ലിംഗതന്മയോ (Gender Identity) ഉള്ള ന്യൂനപക്ഷത്തെ എൽജിബിടിഐഎ (LGBTIA)എന്ന് വിളിക്കുന്നു. സ്വവർഗപ്രണയി എന്നത് 'എൽജിബിടിഐ എ'യിലെ 'ജി' എന്ന ഉപവിഭാഗമാണ്. സ്വവർഗപ്രണയികൾക്ക് ഭൂരിപക്ഷത്തെ പോലെ എതിർവർഗത്തോട് ലൈംഗികതാൽപര്യം തോന്നുകയില്ല. ആണിനോടും പെണ്ണിനോടും ലൈംഗികാകർഷണം തോന്നുന്നവരെ ഉഭയവർഗപ്രണയി (Bisexual) എന്ന് വിളിക്കുന്നു.

ഭാരതീയസാഹിത്യത്തിൽ സ്വവർഗസ്നേഹത്തെ കുറിച്ച് ആദ്യമായി എഴുതിയത് മാധവിക്കുട്ടി ആയിരിക്കാനാണ്‌ സാധ്യത (1947-ൽ എഴുതിയ "അവളുടെ വിധി" എന്ന കഥ). 'സ്വവർഗസ്നേഹി' എന്ന വാക്ക് മലയാളത്തിൽ ആദ്യമായി ഉപയോഗിച്ചത് അവരുടെ "എന്റെ കഥ" (1973) എന്ന കൃതിയിലാണ്. ആഗോളീകരണത്തിന്റെ ഭാഗമായി ഗേ, ലെസ്ബിയൻ എന്നീ വാക്കുകൾ മലയാളത്തിൽ അങ്ങനെ തന്നെ ഉപയോഗിക്കുന്നതും ആധുനികകാലത്ത് കണ്ടു വരുന്നു. ഈ അടുത്ത കാലത്ത് ഇറങ്ങിയ ചില മലയാള സിനിമകൾ (ഋതു, മുംബൈ പോലീസ്) ഇതിന് ഉദാഹരണമാണ്. സ്വവർഗപ്രണയം വിഷയമായി വരുന്ന മലയാള കൃതികൾ ഈ പട്ടികയിലും സിനിമകൾ ഈ പട്ടികയിലും കാണാം.

കേരളീയരായ സ്വവർഗപ്രണയികളുടെ സംഘടനയാണ് ക്വിയറള. സ്ത്രീകൾക്ക് മാത്രമായി സഹയാത്രിക എന്ന സംഘടനയും പ്രവർത്തിക്കുന്നു.


</doc>
<doc id="297517" url="https://ml.wikipedia.org/wiki?curid=297517" title="പീനസം">
പീനസം

മൂക്കിനും കണ്ണുകൾക്കും ചുറ്റുമുള്ള അസ്ഥികൾക്കിടയിലെ ശൂന്യമായ അറകളെ സൈനസുകൾ എന്നു പറയുന്നു. ഈ അറകളുടെ ഉൾഭാഗത്ത് ഉണ്ടാകുുന്ന നീരു വീഴ്ചയാണ് പീനസം (സൈനസൈറ്റിസ്)



സൈനസൈറ്റിസ് പ്രധാനമായും വൈറസ്, ബാക്ടീരിയ, ഫംഗസ് രോഗബാധ മൂലവും, അലർജി മൂലവുമാണ് ഉണ്ടാകാറ്. മൂക്കിന്റെ പാലത്തിലുണ്ടാകുന്ന വളവും സൈനസൈറ്റിസിനുള്ള ഒരു പ്രധാന കാരണമാണ്. പുകവലി ക്രോണിക് സൈനസൈറ്റിസിനു കാരണമാകുന്നു. ചില ദന്തരോഗങ്ങളും സൈനസൈറ്റിസിനു കാരണമാകുന്നു. ഈർപ്പമില്ലാത്ത വായു സ്ഥിരമായി ശ്വസിച്ചെടുക്കുന്നവർക്ക് സൈനസൈറ്റിസ് ഉണ്ടാവാം. സൈനസുകളിലെ ശ്ലേഷ്മം ഈർപ്പരഹിതമാക്കപ്പെടുന്നതുകൊണ്ടാണ് ഇങ്ങനെ സംഭവിക്കുന്നത്.മുഖത്തെ എല്ലുകളുടെ സങ്കോചവും വികാസവും ചിലപ്പോൾ സൈനസൈറ്റിസ് വരാൻ കാരണമാകാറുണ്ട്.




</doc>
<doc id="297531" url="https://ml.wikipedia.org/wiki?curid=297531" title="നാഡീവ്രണം">
നാഡീവ്രണം

നാളി(ഡി) അഥവാ കുഴലിന്റെ രൂപത്തിൽ ശരീരത്തിനുള്ളിലേക്ക് വ്യാപിച്ചുണ്ടാകുന്ന വ്രണമാണ് നാളീവ്രണം/നാഡീവ്രണം. ഇത് നീളത്തിൽ ഒറ്റക്കുഴൽപോലെയോ, ശാഖോപശാഖകളായോ ആണ് കാണപ്പെടുക. വ്രണമുഖം വഴി പഴുപ്പ് പുറത്തേക്കു സ്രവിച്ചുകൊണ്ടിരിക്കുന്നതായി കാണാവുന്നതാണ്. വ്രണം ഉള്ളിലേക്കു വ്യാപിച്ചിരിക്കയാൽ ഗതി എന്ന പേരുകൂടി ഈ രോഗത്തിനുണ്ട്. . മലദ്വാരവുമായി അനുബന്ധിച്ച് നാളീവ്രണങ്ങൾ അധികമായി ഉണ്ടായിക്കാണുന്നുണ്ട്. പക്ഷേ, ഇവയെ ഭഗന്ദരം എന്ന വിഭാഗത്തിൽപ്പെടുത്തിയാണ് ഗണിക്കുക പതിവ്. ആധുനിക വൈദ്യശാസ്ത്രത്തിൽ, സൈനസ് (sinus), ഫിസ്റ്റുല (fistula), കാർബങ്ക്‌ൾ (Carbuncle) എന്നീ പേരുകൾ കൊണ്ടാണ് നാളീവ്രണങ്ങൾ പരാമർശിക്കപ്പെടുന്നത്.

ഈ രോഗത്തെ സംബന്ധിക്കുന്ന അടിസ്ഥാന വിവരണങ്ങൾ കാണാൻ കഴിയുന്നത് ക്രിസ്തുവിനും വളരെ മുൻപു രചിക്കപ്പെട്ട ശല്യചികിത്സാഗ്രന്ഥമായ സുശ്രുതസംഹിതയിലാണ്. രോഗവിവരണം, ചികിത്സാക്രമം എന്നിവ അവിടെ കാണുന്നതരത്തിൽത്തന്നെയാണ് ഇപ്പോഴും നിർദ്ദേശിക്കപ്പെടുന്നത്.

നാളീവ്രണത്തിന് ഇനിപ്പറയുന്ന കാരണങ്ങളാണ് മുഖ്യമായും ഉള്ളത്.


നാളീവ്രണം മുഖ്യമായും രണ്ടുവിധത്തിൽ പറയാം. 
ഇവ കൂടാതെ ശല്യജം കൂടി കണക്കിലെടുത്താൽ മൊത്തം എട്ട് വിധം.. ശല്യജനാളീവ്രണത്തിൽ ദോഷകോപം എടുത്തു പറയുന്നില്ലെങ്കിലും ലക്ഷണങ്ങൾകൊണ്ട് ദോഷാവസ്ഥ അനുമാനിക്കേണ്ടതാണ്.

സുശ്രുതസംഹിതയിൽത്തന്നെ ചികിത്സാസ്ഥാനത്ത് അഞ്ചുവിധം നാളീവ്രണങ്ങൾ മാത്രമേ പറയപ്പെടുന്നുള്ളു. ദ്വിദോഷജങ്ങളായ വാതപൈത്തികം, വാതകഫജം, കഫപൈത്തികം എന്നിവ ഇവിടെ പരാമർശിക്കുന്നില്ല. യുക്തിക്കനുസരിച്ച് ദോഷചികിത്സ കൂട്ടിച്ചേർത്ത് ചെയ്യാൻ കഴിയും എന്ന തത്ത്വമായിരിക്കണം ഇവിടെ സ്വീകരിക്കാവുന്നത്. അഷ്ടാംഗസംഗ്രഹത്തിലും ഇത്തരത്തിൽ അഞ്ചുവിധമായിട്ടു മാത്രമേ നാളീവ്രണം പരാമർശിക്കപ്പെടുന്നുള്ളു.

അഞ്ചുതരം നാളീവ്രണങ്ങളുടെയും ലക്ഷണങ്ങൾ ഇനി വിവരിക്കുന്നു.

ഇവിടെ വ്രണമുഖംവഴി നേർത്തതും പതയോടുകൂടിയതും രക്തംകലർന്നതും അല്പം ചൂടുള്ളതുമായ പഴുപ്പ് (ചലം) സ്രവിച്ചുകൊണ്ടിരിക്കും. എല്ലായ്പോഴും ഉള്ളിൽ വേദനയുണ്ടായിരിക്കും.

ഈ അവസ്ഥയിൽ വ്രണമുഖം സൂക്ഷ്മവും വിവർണവും ആയിരിക്കും. ചലം പതയോടുകൂടിയതും രാത്രിയിൽ കൂടുതലായി സ്രവിക്കും. വേദന അധികമായിരിക്കും.

പൈത്തികനാളീവ്രണത്തിൽ വെള്ളദാഹം, പനി, നീറ്റൽ എന്നിവയുണ്ടാകും. കടുത്ത മഞ്ഞനിറത്തിൽ ദുർഗന്ധമുള്ള ചലം ചൂടോടുകൂടി സ്രവിച്ചുകൊണ്ടിരിക്കും. പകലായിരിക്കും കൂടുതലായി സ്രവിക്കുന്നത്.

ഈ അവസ്ഥയിൽ വ്രണമുഖത്ത് ചൊറിച്ചിൽ കൂടുതലായിരിക്കും. രാത്രി കുറെശ്ശെ ചലം ഒഴുകിക്കൊണ്ടിരിക്കും. കട്ടിയുള്ള കൊഴുത്ത ചലമായിരിക്കും ഉണ്ടാവുക.

രണ്ട് ദോഷങ്ങൾ ഒരുമിച്ച് ലക്ഷണങ്ങൾ പ്രകടിപ്പിച്ചാൽ ഇടകലർന്നാണ് കാണാൻ കഴിയുക. അതായത് വാതപൈത്തികാവസ്ഥയിൽ വാതജ-പൈത്തികനാളീവ്രണലക്ഷണങ്ങളും, വാതകഫജാവസ്ഥയിൽ വാത-കഫലക്ഷണങ്ങളും, കഫപിത്താവസ്ഥയിൽ കഫ-പിത്തലക്ഷണങ്ങളും ഇടകലർന്നു കാണുമെന്നർഥം.

മൂന്ന് ദോഷങ്ങളുടെയും ലക്ഷണങ്ങൾ ഒരുമിച്ചു കാണുന്ന അവസ്ഥയാണിത്.

മേൽക്കാണിച്ചവയിൽ സന്നിപാതജനാളീവ്രണം അസാധ്യവും മറ്റുള്ളവ കൃച്ഛ്രസാധ്യവുമായിരിക്കുന്നു എന്നാണ് ആയുർവേദഗ്രന്ഥങ്ങളിൽ ഗണിച്ചിട്ടുള്ളത്. ഇന്ന് ആന്റിബയോട്ടിക്കുകളുടെയും പുതിയ ചികിത്സാരീതികളുടെയും ആവിർഭാവത്തോടെ ഈ രോഗാവസ്ഥകൾ മിക്കവാറും സാധ്യമായി എന്നുതന്നെ പറയാം.

വ്രണം പൂർണമായി കീറി പഴുപ്പു പുറത്തു കളയുകയും ഔഷധങ്ങൾകൊണ്ട് കരിക്കുകയുമാണ് നാളീവ്രണത്തിന്റെ ആധുനികചികിത്സ. പ്രാചീന ആയുർവേദഗ്രന്ഥങ്ങളിൽ പറയുന്ന ചികിത്സയും ഇതിൽനിന്നും വ്യത്യസ്തമല്ല. സുശ്രുതസംഹിതയിൽനിന്നും ലഭ്യമാകുന്ന വിവരണങ്ങൾ പ്രകാരം നാളീവ്രണത്തിന്റെ ചികിത്സ മൂന്ന് ഘട്ടങ്ങളിലായിട്ടാണ്. 

ചികിത്സാസാധ്യമായ, മേല്പറഞ്ഞ വിഭാഗങ്ങളിൽ ഇവിടെ വിവരിച്ച സാമാന്യചികിത്സതന്നെയാണു നല്കുകയെന്നാലും ഔഷധക്രമത്തിൽ വ്യത്യാസമുണ്ട്. ഈ പ്രത്യേകതകൾ ഇവിടെ എടുത്തു സൂചിപ്പിക്കുന്നു.

ശല്യജനാളീവ്രണത്തിൽ പൂർവകർമമായ വിയർപ്പിക്കൽ എടുത്തു പറയപ്പെടുന്നില്ല. വേദനാദി ലക്ഷണങ്ങൾകൊണ്ട് ദോഷാവസ്ഥ മനസ്സിലാക്കി ഇനി പറയാനിരിക്കുന്ന ഉപനാഹസ്വേദവിധികൾ സ്വീകരിക്കാമെന്നറിഞ്ഞുകൊള്ളണം. എത്രയുംവേഗം ശസ്ത്രംകൊണ്ട് കീറി അന്യവസ്തുക്കൾ പുറത്തെടുക്കുകയാണാദ്യം ചെയ്യേണ്ടത്. വ്രണശുദ്ധി വരുത്തിയതിനുശേഷം തേൻ, നെയ്യ് എന്നിവ ചേർത്ത് എള്ള് അരച്ച് മിശ്രിതം തേച്ചു പിടിപ്പിക്കണം. വ്രണം കരിയുന്നതിനായി കുംഭികാദി തൈലം മുതലായവ പുറമേ പ്രയോഗിക്കാവുന്നതാണ്.

വാതശമനൗഷധങ്ങൾകൊണ്ട് വിയർപ്പിക്കുകയാണ് ആദ്യഘട്ടം. അതിനുശേഷം വ്രണം കത്തികൊണ്ടു കീറി വ്രണമുഖം വൃത്തിയാക്കണം. പഞ്ചമൂലമിട്ടു തിളപ്പിച്ച വെള്ളമാണ് വ്രണം കഴുകുന്നതിനു നല്ലത്. യുക്തിയാനുസരണമുള്ള ഔഷധങ്ങൾകൊണ്ട് വ്രണമുഖം ലേപനം ചെയ്യണം.

വിയർപ്പിക്കുന്നതിനായി മുതിര, കടുക്, മലർപ്പൊടി ഇവ സമം അരച്ചതും മദ്യത്തിന്റെ ഊറലും കൂട്ടിയാണ് ഉപയോഗിക്കേണ്ടത്. ശസ്ത്രക്രിയ ചെയ്തതിനുശേഷം ആ വ്രണത്തിൽ വേപ്പില, എള്ള് എന്നിവ അരച്ച് അതിൽ തുവരിമണ്ണ്, ഇന്തുപ്പ് എന്നിവചേർത്ത് നിറയ്ക്കണം. യുക്തമായ രോപണൌഷധവും ഉപയോഗിക്കേണ്ടതാണ്.

സംസർഗജനാളീവ്രണങ്ങളുടെ ചികിത്സ ദോഷസ്വഭാവം നോക്കി വൈദ്യയുക്തിക്കനുസരിച്ചു ചെയ്യണം. ത്രിദോഷജമായനാളീവ്രണത്തിനു ചികിത്സയില്ല എന്ന് നേരത്തെ സൂചിപ്പിക്കുകയുണ്ടായി.

നാളീവ്രണബാധിതനായ രോഗി കൃശനോ ദുർബലനോ ശസ്ത്രകർമത്തിൽ ഭീതിയുള്ളവനോ ആയിരുന്നാൽ ശസ്ത്രക്രിയ ഒഴിവാക്കി ക്ഷാരസൂത്രചികിത്സയാണ് ചെയ്യേണ്ടത്. മർമസ്ഥാനങ്ങളിൽ വ്രണം രൂപപ്പെട്ടിരുന്നാലും ഈ പ്രയോഗം വേണ്ടിവരും. ഇതിന്റെ വിധി ഇപ്രകാരമാണ്: ആദ്യമായി വ്രണദ്വാരംവഴി ഏഷണിശസ്ത്രം (probe) കടത്തി വ്രണത്തിന്റെ നീളവും ആഴവും മനസ്സിലാക്കിയെടുക്കുന്നു. അതിനുശേഷം ക്ഷാരസൂത്രം (ചില പ്രത്യേക ഔഷധങ്ങളിൽ മുക്കിയെടുത്ത് ഉണക്കിയ ചരട്. സാധാരണയായി കള്ളിപ്പാലയുടെ കറ, മഞ്ഞൾപ്പൊടി, കടലാടിക്ഷാരം എന്നിവ പ്രത്യേകവിധത്തിൽ 21 ദിവസംകൊണ്ട് ചരടിൽ തേച്ചുപിടിപ്പിച്ച് ഉണക്കിയാണിതുണ്ടാക്കുന്നത്.) വലിയ ഒരു സൂചിയുടെ ഒരറ്റത്തുകോർത്ത് വ്രണദ്വാരം വഴിയായി അകത്തുകടത്തി വ്രണം അവസാനിക്കുന്ന ഭാഗത്ത് ദ്വാരമുണ്ടാക്കി അതുവഴി പുറത്തെടുക്കുന്നു. ചരടിന്റെ രണ്ടറ്റവും ചേർത്ത് കെട്ടുകയാണ് അടുത്ത പടി. ഔഷധപ്രഭാവംകൊണ്ട് മാംസം മുറിഞ്ഞ് ശസ്ത്രംകൊണ്ട് കീറിയാലെന്നപോലെ തുറന്ന ഒരു വ്രണമാകും. ഇതിനു ദിവസങ്ങൾവേണ്ടിവന്നേക്കാം. വ്രണമായിക്കഴിഞ്ഞാൽ ലേപനാദി പശ്ചാത് കർമങ്ങൾ ചെയ്ത് വ്രണം ഉണക്കിയെടുക്കാം. നാളീവ്രണത്തിൽ ഉപശാഖകൾ ചിലപ്പോൾ രൂപപ്പെടാറുണ്ട്. അങ്ങനെയുള്ള അവസരത്തിൽ ഒന്നിലധികം ചരടുകൾ ഒരേസമയം കെട്ടിയിടാവുന്നതാണ്. പലപ്പോഴും ശസ്ത്രക്രിയയോ ക്ഷാരസൂത്രപ്രയോഗമോ ചെയ്യാവുന്നവിധം നാളീവ്രണം ആയിത്തീർന്നിട്ടുണ്ടാവില്ല. അപ്പോഴാണ് ഔഷധത്തിരി(വർത്തി) ആവശ്യമായി വരിക. ചിലതരം മരുന്നുകൾ പുരട്ടിയെടുത്ത തിരി വ്രണത്തിനകത്തേക്ക് തിരുകിക്കയറ്റുകയാണ് ചെയ്യുക. ഉണങ്ങുന്ന മുറയ്ക്ക് എടുത്തു കളയുകയും ചെയ്യും.


</doc>
<doc id="297548" url="https://ml.wikipedia.org/wiki?curid=297548" title="എബോളാവൈറസ് (ജീനസ്)">
എബോളാവൈറസ് (ജീനസ്)

മോണോനെഗാവിറെയിൽസ് (Mononegavirales) എന്ന ഓർഡറിൽ ഉൾപ്പെടുന്ന ഫിലോവിറിഡേ (Filoviridae) എന്ന കുടുംബത്തിൽപ്പെടുന്ന ഒരു വൈറൽ ടാക്സോൺ അഥവാ വൈറസ് വർഗ്ഗീകരണതലമാണ് എബോളാവൈറസ് ജീനസ്.ഇതിലുൾപ്പെടുന്ന അംഗങ്ങൾ എബോളവൈറസുകൾ എന്നറിയപ്പെടുന്നു. തിരിച്ചറിഞ്ഞിട്ടുള്ള അഞ്ചിനം വൈറസ് സ്പീഷീസുകൾക്ക് അവയെ കണ്ടെത്തിയ പ്രദേശമനുസരിച്ച് പേരിട്ടിരിക്കുന്നു. ബന്ദിബുഗ്യോ എബോളാ വൈറസ് (Bundibugyo ebolavirus), റെസ്റ്റോൺ എബോളാ വൈറസ് (Reston ebolavirus), സുഡാൻ എബോളാ വൈറസ് (Sudan ebolavirus), ടായ് ഫോറസ്റ്റ് എബോളാ വൈറസ് (Taï Forest ebolavirus), സെയർ എബോളാ വൈറസ് (Zaire ebolavirus) എന്നിവയാണവ.

എബോളാവൈറസ് ജീനസ്സിലെ ഓരോ സ്പീഷീസിനും ഓരോ വൈറസ് അംഗങ്ങളുണ്ട്. റെസ്റ്റോൺ ഒഴികെ ബാക്കിയുള്ള എബോളാ വൈറസുകളെല്ലാം മനുഷ്യരിൽ എബോള വൈറസ് രോഗം (Ebola virus disease (EVD)) ഉണ്ടാക്കുന്നു. രക്തക്കുഴൽ പൊട്ടി, രക്തപ്രവാഹം സൃഷ്ടിക്കുന്ന ഒരിനം അപകടകരമായ പനിയാണിത്. മറ്റ് പ്രൈമേറ്റുകളിലാണ് റെസ്റ്റോൺ വൈറസ് ഈ രോഗമുണ്ടാക്കുന്നത്. എബോളാവൈറസുകളിൽ ഏറ്റവും മാരകം സെയർ എബോളാ വൈറസ് ആണ്. 
1976 ജൂൺ മാസത്തിൽ ദക്ഷിണസുഡാനിലും ആഗസ്തിൽ സെയറിലും എബോളാ വൈറസ് ഡിസീസ് പടർന്നപ്പോഴാണ് ഈ രോഗത്തെക്കുറിച്ച് ആദ്യമായി ധാരണ രൂപപ്പെടുന്നത്. സെയറിലെ എബോളാനദിയുടെ പേരിലാണ് ഈ വൈറസ് നാമകരണം ചെയ്യപ്പെട്ടിരിക്കുന്നത്. ഇന്നത് ഡെമോക്രാറ്റിക് റിപ്പബ്ലിക്ക് ഓഫ് കോംഗോയിലാണ്.

സെയവൈറസ് എന്നും അറിയപ്പെടുന്നു. ഏറ്റവും കൂടുതൽ മരണം വിതയ്ക്കുന്ന വൈറസാണിത്. യാംബുക്കുവിൽ 1976 ആഗസ്റ്റ് 26 ന് ആദ്യമായി ഈ വൈറസിന്റെ ആക്രമണം കണ്ടെത്തി. മബലോ ലൊക്കേല എന്ന സ്കൂൾ ടീച്ചർക്കാണിത് ആദ്യമായി റിപ്പോർട്ട് ചെയ്തത്. മലമ്പനിയ്ക്ക് തുല്യമായ രോഗലക്ഷണങ്ങളാണിതിനുള്ളത്. അണുവിമുക്തമാക്കാത്ത സൂചിയുടെ ഉപയോഗവും അടുത്ത സമ്പർക്കവുമാണ് രോഗവ്യാപനത്തിന് ഹേതു. ദക്ഷിണാഫ്രിക്കയിലെ 2014 ലെ രോഗവ്യാപനത്തിന് സെയർ എബോളാവൈറസായിരുന്നു കാരണം.
1976 ലാണ് ഈ വൈറസിനെക്കുറിച്ച് ആദ്യമായി റിപ്പോർട്ട് ചെയ്തത്. സുഡാനിലെ നസാരയിലെ പഞ്ഞി ഫാക്ടറി തൊഴിലാളികളിലാണ് ഇതാദ്യം കണ്ടെത്തിയത്. ആഗസ്ത് 2014 ന് കോംഗോയിലെ ഡിജേറായിൽ പതിമൂന്ന് പേരിലെ രോഗവ്യാപനം റിപ്പോർട്ടുചെയ്തു. 
1989 ൽ കോവാൻസിലെ ഹാസിൽട്ടണ് ലബോറട്ടറീസിൽ ഞണ്ടിനെ ഭക്ഷിക്കുന്ന കുരങ്ങിനങ്ങളിൽ സിമിയൻ ഹെമറേജിക് ഫീവർ വൈറസിന്റെ ബാധയുണ്ടായപ്പോഴാണ് ഈ വൈറസിനെയും കണ്ടെത്തിയത്. വിർജീനിയയിലെ റെസ്റ്റോണിൽ ആദ്യരോഗബാധ റിപ്പോർട്ടുചെയ്യപ്പെട്ടശേഷം ഇറ്റലി, പെൻസിൽവാനിയ എന്നിവിടങ്ങളിലെ പ്രൈമേറ്റല്ലാത്ത ജീവികളിലും വൈറസിനെ കണ്ടെത്തി. 
ആഫ്രിക്കയിലെ ടായ് വനങ്ങളിൽ 1994 ൽ ചിമ്പാൻസികളിലാണ് ഇവയെ ആദ്യമായി കണ്ടെത്തുന്നത്. തന്മാത്രാപഠനങ്ങളിലൂടെ നിരവധി ചിമ്പാൻസികളിൽ ഈ വൈറസിനെ കണ്ടെത്തി. 
2007 നവംബർ 24 ന് ഉഗാണ്ട ആരോഗ്യവകുപ്പ് ബന്ദിബുഗ്യോ ജില്ലയിൽ ഈ വൈറസിനെ കണ്ടെത്തി. അമേരിക്കൻ നാഷണൽ റഫറൻസ് ലബോറട്ടറിയും ലോകാരോഗ്യസംഘടനയും വൈറസിനെ സ്ഥിരീകരിച്ചു.


</doc>
<doc id="297577" url="https://ml.wikipedia.org/wiki?curid=297577" title="ഷുര്യാമോവ് ഗരാസിമെങ്കോ വാൽനക്ഷത്രം">
ഷുര്യാമോവ് ഗരാസിമെങ്കോ വാൽനക്ഷത്രം

ഷുര്യാമോവ്-ഗരാസിമെങ്കോ അഥവാ 67P എന്നത് 6.45 വർഷം ഭ്രമണകാലം ഉള്ള ഒരു വാൽനക്ഷത്രമാണ്. സ്വന്തം അച്ചുതണ്ടിൽ 12.4 മണിക്കൂറുകൾ കൊണ്ട് കറങ്ങുന്ന ഇതിന്റെ പരമാവധി വേഗത സെക്കന്റിൽ ഏകദേശം 38 കിലോമീറ്ററുകൾ ആണ്. സോവിയറ്റ് ഉക്രേനിയൻ ശാസ്ത്രജ്ഞരായ ക്ലിം ഇവാനോവിച്ച് ഷുര്യാമോവും സ്വെറ്റിലാനാ ഇവാനോവാ ഗരാസിമെങ്കോയും ചേർന്ന് 1969ലാണ് ആദ്യമായി ഈ വാൽനക്ഷത്രത്തെ നിരീക്ഷിച്ചത്.
2004 മാർച്ച് 2ന് യൂറോപ്പ്യൻ ബഹിരാകാശ ഏജൻസി വിക്ഷേപിച്ച റോസെറ്റ പേടകത്തിന്റെ ലക്ഷ്യസ്ഥാനമാണ് ഷുര്യാമോവ്-ഗരാസിമെങ്കോ. 2014 സെപ്റ്റം‌ബർ 10ന് ഭ്രമണപഥത്തിൽ പ്രവേശിച്ച റോസെറ്റ അതിന്റെ ശിശു പേടകമായ ഫിലേയെ ഈ വാൽനക്ഷത്രത്തിൽ ഇറക്കി. ബഹിരാകാശ ചരിത്രത്തിൽ ആദ്യമായാണ് മനുഷ്യനിർമ്മിതമായ ഒരു പേടകം ഒരു വാൽനക്ഷത്രത്തിന്റെ കേന്ദ്രത്തിൽ ഇറങ്ങുന്നത്.

ഷുര്യമോവ്-ഗരാസിമെങ്കോ വാൽനക്ഷത്രത്തിന്റെ സാനിധ്യം ആദ്യമായി തിരിച്ചറിഞ്ഞത് കീവ് സർവകലാശാലയിലെ ഖഗോളഭൗതികശാസ്ത്രജ്ഞനായ ക്ലിം ഇവാനോവിച്ച് ഷൂര്യമോവാണ്. 1969 ൽ സോവിയറ്റ് യൂണിയനു കീഴിലുള്ള കസാഖ് പ്രവിശ്യയിലെ അൽമാ-അറ്റാ സർവകലാശാലയിലെ അധ്യാപകനായിരുന്ന ഗരാസിമെങ്കോ അയച്ചുകൊടുത്ത കോമാസ് സോള എന്ന വാൽനക്ഷത്രത്തിന്റെ ചിത്രം നിരീക്ഷക്കവെയാണ് ഷൂര്യമോവ് അതേ മേഖലയിലെ മറ്റൊരു വാൽക്ഷത്രത്തിന്റെ സാനിധ്യം മനസ്സിലാക്കുന്നത്. എതാണ്ട് ഒരു മാസത്തോളം നീണ്ട നിരീക്ഷണങ്ങൾക്കുശേഷം , 1969 ഒക്ടോബർ 22ന് അദ്ദേഹം സോളയ്ക്ക് 1.8 ഡിഗ്രി മാറി 67P എന്ന വാൽനക്ഷത്രത്തിന്റെ നിലനിൽപ്പ് സ്ഥിരീകരിച്ചു.

വാൽനക്ഷത്രങ്ങൾക്ക്‌ വ്യാഴഗ്രത്തിനടുത്തുകൂടി ഭ്രമണം ചെയ്യുമ്പോൾ അതിന്റെ ഗുരുത്വാകർഷണശക്തികൊണ്ട് തനത് ഭ്രമണപഥത്തിൽ മാറ്റങ്ങൾ വരാറുണ്ട്. 1959 വരെ 67P യുടെ ഉപസൗരം ഏതാണ്ട് 2.7 AU (400,000,000 കി മീ) ആയിരുന്നു. 1959 ഫെബ്രുവരിയിൽ വ്യാഴത്തിനടുത്ത്കൂടി കടന്നുപോയപ്പോൾ അത് ഏകദേശം 1.3 AU ( 190,000,000 കി മീ) ആയി കുറഞ്ഞു. ഇന്ന് ഈ ഭ്രമണപഥത്തിലാണ് 67P ഭ്രമണം നടത്തുന്നത്.

ഷുര്യാമോവ്-ഗരാസിമെങ്കോ അടുത്ത തവണ അതിന്റെ ഉപസൗരത്തിലേക്ക് വരുന്നത് 2015 ആഗസ്റ്റ് 13നാണ്. 2014 ഡിസംബർ മുതൽ 2015 ആഗസ്റ്റ് വരെ ഇതിനുണ്ടാകുന്ന കോണിക ആദേശം സൂര്യനിൽ നിന്ന് എതാണ്ട് 45 ഡിഗ്രിയാണ്. 2015 ഫെബ്രുവരി 10 ന് 67P ഭൂമിക്ക് അവലംബമായി സൂര്യനന്റെ മറുപുറത്ത് വരുുകയും സൂര്യനിൽ നിന്നുള്ള ദൂരം 3.3 AU ആയി കുറയുകയും ചെയ്യും. ഈ സമയത്ത് ഭൂമിയിൽ നിൽക്കുന്ന ഒരാൾക്ക് 67Pയെ നിരീക്ഷിക്കാൻ പറ്റില്ല. പീന്നീട് മേയ് മാസത്തോടെ ഉത്തരാർദ്ധഗോളത്തിൽ മിഥുനം രാശിക്ക് സമീപമായി ഇത് ദൃശ്യമാകും.



</doc>
<doc id="297580" url="https://ml.wikipedia.org/wiki?curid=297580" title="സ്വവർഗവിവാഹം">
സ്വവർഗവിവാഹം

ഒരേ ലിംഗത്തിൽപെട്ട വ്യക്തികൾ തമ്മിലുള്ള വിവാഹത്തെ സ്വവർഗവിവാഹം എന്നും അതിനുള്ള നിയമസാധുതയെ വിവാഹതുല്യത എന്നും പറയുന്നു. സ്വവർഗവിവാഹങ്ങൾ നിയമവിധേയമാക്കിയിട്ടുള്ള ചില പാശ്ചാത്യ രാഷ്ട്രങ്ങൾ അർജെന്റിന , ബ്രസീൽ , കാനഡ , ഡെൻമാർക്ക്‌ , ഫ്രാൻസ് , ഐസ്ലാൻഡ്‌, ലെക്സംബർഗ്, നെതർലാൻഡ്‌, ന്യൂ സീലാൻഡ്‌ , നോർവേ, പോർച്ചുഗൽ, സ്പെയിൻ , സ്വീഡെൻ, സൌത്ത് ആഫ്രിക്ക മുതലായവയാണ്. മെക്സിക്കോയിലെ ചില പ്രവിശ്യകളും യു. എസ്.എ യിലെ ചില സംസ്ഥാനങ്ങളും ഈ ഗണത്തിൽ പെടുന്നു.1989- ഇൽ ഡെന്മാർക്കിൽ ആദ്യത്തെ സ്വവർഗ്ഗവിവാഹം രെജിസ്റ്റെർ ചെയ്യപെട്ടു എങ്കിലും 2001-ഇൽ നെതർലാൻഡ്‌ സ്വവർഗവിവാഹങ്ങളെ നിയമപരമായി അംഗീകരിക്കുന്ന ലോകത്തിലെ പ്രഥമരാഷ്ട്രമായി. 21 ആം നൂറ്റാണ്ടിന്റെ ആദ്യദശകം മുതല്ക്കാണ് ഇത്തരം വിവാഹങ്ങൾ അംഗീകരിച്ചു കൊണ്ടുള്ള നിയമങ്ങൾ കൂടുതലായി നിലവിൽ വന്നു തുടങ്ങിയതും, അതിന്റെ ചുവടുപിടിച്ചു സ്വവർഗബന്ധങ്ങൾ അംഗീകരിച്ചു കിട്ടുന്നതിനു വേണ്ടിയുള്ള നിയമപോരാട്ടങ്ങളും സാമൂഹിക മുന്നേറ്റങ്ങളും ഇന്ത്യ പോലുളള രാജ്യങ്ങളിൽ കൂടുതൽ ശക്തിയാർജിച്ചതും. ഭരണ-രാഷ്ട്ര-സാമൂഹിക വികസനാവശ്യങ്ങൾകായി നികുതി അടയ്ക്കുന്ന ഏതൊരു പൌരനേയും പോലെ, ഗവണ്മെന്റ് ആനുകൂല്യങ്ങൾ, പെൻഷൻ , ആശുപത്രി സേവനങ്ങൾ, പങ്കാളിയുടെ സ്വത്തവകാശം മുതലായവ സ്വവർഗവിവാഹം നിയമവിധേയമാക്കുന്നതിലൂടെ സ്വവർഗാനുരാഗികൾക്കും സാധ്യമാവുകയും അത്തരം ബന്ധങ്ങൾക്ക് കൂടുതൽ സാമൂഹിക സ്വീകാര്യത കൈവരുകയും ചെയ്യുന്നു. 
വിവാഹരജിസ്ട്രേഷൻ സാധ്യമായിട്ടുള്ള വിവിധ രാജ്യങ്ങളിൽ ചിലപ്പോൾ മതപരമായ പരിമിതികൾ കാരണം സ്വവർഗവിവാഹങ്ങൾ പരമ്പരാഗത രീതിയിയുള്ള മതാനുഷ്ടാനങ്ങൾ പിന്തുടരുന്നവയായിരിക്കില്ല. ചില രാജ്യങ്ങളിലെ നവീന ക്രിസ്തീയ സഭകളും മറ്റും ഇത്തരം വിവാഹങ്ങളെ അംഗീകരിക്കുന്നവയാണ്. 2014ൽ വത്തിക്കാനിൽ ഫ്രാൻസിസ് മാർപ്പാപ്പയുടെ നേതൃത്വത്തിൽ നടന്ന അസാധാരണ സിനഡ് സ്വവർഗവിവാഹങ്ങളെപ്പറ്റിയുള്ള പ്രമേയം അവതരിപ്പിച്ചത്‌ ഈ വിഷയത്തിൽ ആഗോളതലത്തിൽ ഏറെ ചർച്ചകൾക്ക് വഴിതെളിച്ചു. സ്വദേശങ്ങളിൽ സ്വവർഗവിവാഹങ്ങൾക്ക് നിയമ-സാമൂഹിക അംഗീകാരമില്ലാത്തതിനാൽ ചിലർ അതിനു പൂർണ്ണ അംഗീകാരമുള്ള വിദേശനാടുകളിൽ പോയി വിവാഹങ്ങൾ നടത്താറുണ്ട്‌. 


</doc>
<doc id="297585" url="https://ml.wikipedia.org/wiki?curid=297585" title="ലെന ഹീഡെ">
ലെന ഹീഡെ

ഒരു ഇംഗ്ലിഷ് അഭിനേത്രിയാണ് ലെന ഹീഡെ (ജനനം: 1973 ഒക്റ്റോബർ 3). 1992ൽ പുറത്തിറങ്ങിയ വാട്ടർ ലാൻഡ് എന്ന ചലച്ചിത്രത്തിലാണ് ലെന ആദ്യമായി അഭിനയിക്കുന്നത്. പിന്നീട് ദ റിമെയിൻസ് ഓഫ് ദ ഡേ (1993), ദ ജംഗിൾ ബുക്ക് (1994), വൺജിൻ (1999), അബെർഡീൻ (2000) എന്നീ ചിത്രങ്ങളിൽ അഭിനയിച്ചു. പിന്നീടു വന്ന ദ ബ്രദേഴ്സ് ഗ്രിം (2005), 300 (2007), റെഡ് ബാരോൺ (2008) എന്നീ ചിത്രങ്ങളിലെ നായികാ വേഷങ്ങൾ ലെനയെ പ്രശസ്തയാക്കി. ജെയിംസ് കാമറൂണിന്റെ ടെർമിനേറ്ററിനെ അടിസ്ഥാനമാക്കി ഫോക്സ് ടെലവിഷൻ സംപ്രേഷണം ചെയ്ത എന്ന പരമ്പരയിലെ കേന്ദ്രകഥാപാത്രമായ സാറ കോണറെ അവതരിപ്പിച്ചത് ലെനയായിരുന്നു. നിലവിൽ എച്ച്ബിഓയുടെ ടെലവിഷൻ പരമ്പരയായ ഗെയിം ഓഫ് ത്രോൺസിലെ സെഴ്സീ ലാന്നിസ്റ്ററിനെ അവതരിപ്പിക്കുന്നതും ലെനയാണ്. ഈ പരമ്പരയിലെ അഭിനയത്തിന് ലെന ഹീഡെക്ക് ഡ്രാമാ പരമ്പരകളിലെ മികച്ച സഹനടിക്കുള്ള എമ്മി അവാർഡ് പുരസ്കാര നാമനിർദ്ദേശം ലഭിച്ചിട്ടുണ്ട്.



</doc>
<doc id="297615" url="https://ml.wikipedia.org/wiki?curid=297615" title="മോണിക്ക ലെവിൻസ്കി">
മോണിക്ക ലെവിൻസ്കി

ഒരു മുൻ വൈറ്റ്‌ഹൗസ്‌ ഇന്റേണും മുൻ അമേരിക്കൻ പ്രസിഡന്റ് ബിൽ ക്ലിന്റണുമായുള്ള 'അവിഹിത ബന്ധ'ത്തന്റെ പേരിൽ കുപ്രസിദ്ധി നേടിയ വ്യക്തിയുമാണ് മോണിക്ക സാമില്ലെ ലെവിൻസ്കി (ജനനം 1973, ജൂലൈ 23). 
അവിഹിതബന്ധ ആരോപണങ്ങൾ ആദ്യമൊക്കെ നിഷേധിച്ച ക്ലിന്റൺ 1998 ഓഗസ്റ്റ് 18ന് ആരോപണം ശരിയെന്ന് സമ്മതിച്ചു. 1995ലും 96ലും ലെവിൻസ്കി വൈറ്റ് ഹൗസ് ഇന്റേൺ ആയി പ്രവർത്തിക്കുമ്പോഴാണ് ഇത് നടന്നത്. അവിഹിതബന്ധവും പിന്നീട് ക്ലിന്റണെ ജനപ്രതിനിധിസഭ ഇമ്പീച്ച് ചെയ്യുന്നത് വരെയെത്തിയ സംഭവങ്ങൾ പിന്നീട് ലെവിൻസ്കി സ്കാൻഡൽ എന്ന് അറിയപ്പെടുന്നു.

സാൻഫ്രാൻസിസ്കോ യിലെ ഒരു കുലീന കുടുംബത്തിൽ ജനിച്ച മോണിക്ക തന്റെ കുട്ടിക്കാലം ചിലവഴിച്ചത് ലോസ് ആൻജലസിലെ ബെവർലി ഹിൽസിലാണ്. നാസി ജർമനിയിൽ നിന്ന് രക്ഷപെട്ട് അമേരിക്കയിൽ അഭയം പ്രാപിച്ച ബെർനാഡ് ലെവിൻസ്കി എന്ന അർബുദരോഗവിദഗ്ദ്ധനായിരുന്നു മോണിക്കയുടെ പിതാവ്. അമ്മ മാർഷ്യ ല്യൂസ് എന്ന തൂലികാനാമത്തിൽ എഴുതിയിരുന്ന മാർഷ്യ കേ വിലൻസ്കിയും. മോണിക്കയുടെ അച്ഛനമ്മമാർ അവരുടെ ബാല്യത്തിൽ തന്നെ വേർപിരിഞ്ഞു. ഇത് മോണിക്കയുടെ ജീവിതത്തെ വളരെയധികം സ്വാധീനിച്ചു. അമ്മ പിന്നീട് അമേരിക്കൻ പ്രസിഡന്റ് ജിമ്മി കാർട്ടറിന്റെ കീഴിൽ വോയ്സ് ഓഫ് അമേരിക്കയ്ക്കയുടെ ഡയറക്ടർ ആയിരുന്ന പീറ്റർ സ്ട്രൗസിനെ വിവാഹം കഴിച്ചു.
ലോസ് ആൻജലസിലെ ബെവർലി ഹിൽസ് സ്കുളിലും ജോൺ തോമസ് സ്കൂളിലുമായിട്ടായിരുന്നു മോണിക്കയുടെ പ്രാഥമിക വിദ്യാഭ്യാസം. പിന്നീട് 1993 ൽ മോണിക്ക പോർട്ട്ലാന്റിലെ ഒരു സർവകലാശാലയിൽ നിന്ന് മനശാസ്ത്രത്തിൽ ബിരുദം നേടി. ബിരുദധാരണത്തിന് ശേഷം അവർ 1995 ൽ വൈറ്റ് ഹൗസിൽ ഇന്റേണായി.


</doc>
<doc id="297623" url="https://ml.wikipedia.org/wiki?curid=297623" title="ബെൽഡിംഗ്സ് യെല്ലോത്രോട്ട്">
ബെൽഡിംഗ്സ് യെല്ലോത്രോട്ട്

മെക്സിക്കോയിൽ കാണപ്പെടുന്ന ഒരിനം പാസെറൈൻ പക്ഷിയാണ് ബെൽഡിംഗ്സ് യെല്ലോത്രോട്ട്

ജലവുമായി വളരെയധികം ബന്ധപ്പെട്ടാണ് ഈ പക്ഷി ജീവിക്കുന്നത്. ജലാശയത്തിനു പതിനഞ്ച് മീറ്റർ ചുറ്റളവിൽ ഉള്ള ഇടങ്ങളിൽ ഇവ കൂട് നിർമ്മിക്കുന്നു. ഇവയെ ജലാശയങ്ങൾക്ക് 50 മീറ്ററിൽ അധികം ദൂരെ ആയി കാണുവാനും കഴിയില്ല. ചതുപ്പുകൾ പോലെയുള്ള പ്രദേശങ്ങളിൽ നിന്നുമുള്ള പ്രാണികൾ ആണ് ഇവയുടെ പ്രധാന ആഹാരം. 

ഇവയുടെ ആവാസ സ്ഥാനങ്ങളായ തണ്ണീർത്തടങ്ങൾ ഇന്ന് വളരെ അധികം ഭീഷണി നേരിടുന്നു. 


</doc>
<doc id="297626" url="https://ml.wikipedia.org/wiki?curid=297626" title="സാക്കോൺ">
സാക്കോൺ

പക്ഷിനിരീക്ഷണവുമായി ബന്ധപ്പെട്ട് ഇന്ത്യയിൽ പ്രവർത്തിയ്ക്കുന്ന ഒരു സ്ഥാപനമാണ് സാക്കോൺ.(SACON- Salim Ali Center for Orniththology and Natural history-)സലിം അലി സെന്റർ ഫോർ ഓർണിതോളജി ആൻഡ് നാച്ചുറൽ ഹിസ്റ്ററി എന്നതിന്റെ ചുരുക്കപ്പേരാണ് സാക്കോൺ.
1990 ജൂൺ അഞ്ചിനു പ്രവർത്തനം തുടങ്ങിയ ഈ സ്ഥാപനം 2000 ഫെബ്രുവരി 11 നു രാജ്യത്തിനു സമർപ്പിയ്ക്കപ്പെട്ടു.
തമിഴ്നാട്ടിലെ കോയമ്പത്തൂരിനടുത്ത ആനക്കട്ടിയിലാണ് ഇതിന്റെ ആസ്ഥാനം. പക്ഷിനിരീക്ഷകർക്കുവേണ്ടി പരിശീലനക്കളരികളും ശിൽപ്പശാലകളും ചർച്ചാക്ലാസ്സുകളും ഈ സ്ഥാപനം നടത്തിവരുന്നു.


</doc>
<doc id="297644" url="https://ml.wikipedia.org/wiki?curid=297644" title="വിജയാന്ത (ടാങ്ക്)">
വിജയാന്ത (ടാങ്ക്)

ഇന്ത്യൻ കരസേനയുടെ ഭാഗമായിരുന്ന ഒരു ടാങ്ക് ആണ് വിജയാന്ത.
ബ്രിട്ടനിലെ വിക്കേഴ്സ് ആംസ്ട്രോങ് കമ്പനിയുടെ മാർക്ക് 1 എന്ന മോഡൽ ഇന്ത്യയിൽ ലൈസൻസോടെ നിർമ്മിക്കുകയായിരുന്നു .
ഇന്ത്യയിൽ നിർമിച്ച ആദ്യത്തെ ടാങ്കുമാണ് വിജയാന്ത.
ടാങ്കിന്റെ ആദ്യരൂപം 1963 ൽ തയ്യാറായി.
രണ്ടു വർഷം കഴിഞ്ഞ് 1965 ൽ യുദ്ധസേവനത്തിനു പ്രവേശിച്ചു.
ആദ്യത്തെ 90 വാഹനങ്ങൾ വിക്കേഴ്സും തുടർന്നുള്ളവ ഇന്ത്യയിലും നിർമിച്ചു.
ഈയാവശ്യത്തിനായി തമിഴ് നാട്ടിലെ ചെന്നൈക്കടുത്തുള്ള ആവടിയിൽ ടാങ്ക് ഫാക്ടറി സ്ഥാപിച്ചു.
'ഹെവി വെഹിക്കിൾ ഫാക്ടറി ,ആവടി 'എന്നാണ് ഇന്ന് ഈ സ്ഥാപനം അറിയപ്പെടുന്നത്.
1983 വരെ നിർമ്മാണം തുടർന്നു.
2200 ഓളം ടാങ്കുകൾ നിർമ്മിക്കപ്പെട്ടു.(മറ്റ് ചില കണക്കുകൾ പ്രകാരം 1600 നും 1800 നും ഇടക്ക്)
എൺപതുകളിൽ സേന ഇവയെ പിൻവലിച്ച് ടി 72 ടാങ്കുകൾ ഉപയോഗിക്കുവാൻ തുടങ്ങി. 
കുറെ വാഹനങ്ങൾ.സ്വയം ചാലിത പീരങ്കികൾ ആയുംകവചിത വീണ്ടെടുപ്പ് വാഹനങ്ങൾ(ARV) ആയും രൂപാന്തരപ്പെടുത്തി.


</doc>
<doc id="297645" url="https://ml.wikipedia.org/wiki?curid=297645" title="മാലതി ജി. മേനോൻ">
മാലതി ജി. മേനോൻ

തിരുവാതിരക്കളി കലാകാരിയും അധ്യാപികയുമാണ് മാലതി ജി. മേനോൻ. കേരള നാടൻകലാ അക്കാദമി ഫെല്ലലോഷിപ്പ് ലഭിച്ചിട്ടുണ്ട്. പിന്നൽ തിരുവാതിരയ്ക്ക് 2012-ൽ ലിംക വേൾഡ് റെക്കോഡ് ലഭിച്ച ഇവർ എറണാകുളത്ത് 3026 സ്ത്രീകളെ പങ്കെടുപ്പിച്ചു നടത്തിയ തിരുവാതിരക്കളി ശ്രദ്ധേയമായിരുന്നു.

എറണാകുളം കുമ്പളത്തെ ശ്രീവിലാസത്തിൽ കാർത്യായനി അമ്മയുിടെ മകളാണ്. 1993-ൽ പനമ്പള്ളിനഗർ ഗവൺമെന്റ്‌ ഹൈസ്‌കൂളിൽനിന്ന്‌ അധ്യാപികയായി വിരമിച്ചു. എറണാകുളത്ത് 'പാർവണേന്ദു സ്‌കൂൾ ഓഫ് തിരുവാതിര' എന്ന പേരിൽ ഒരു തിരുവാതിരസ്‌കൂൾ നടത്തുന്നു.

തിരുവാതിരയിൽ മാലതി ആവിഷ്‌കരിച്ച പുതിയ സമ്പ്രദായമാണിത്. വേദിക്ക്‌ മുകളിൽനിന്നും താഴേക്ക്‌ ആളെണ്ണം കയർ തൂക്കിയിടും. ഓരോരുത്തരും ഓരോ കയർ പിടിച്ചാണ്‌ തിരുവാതിരകളി. കളിയുടെ മധ്യഭാഗത്തെത്തുമ്പോഴേക്കും കയറുകൾ കൃത്യമായും ഭംഗിയായും പിരിച്ചുവച്ചിട്ടുണ്ടാവും. അടുത്തഘട്ടത്തിൽ കളി തുടർന്ന്‌ പിരിച്ചുവച്ച കയറുകളെ പൂർവ്വസ്ഥിതിയിലേക്കെത്തിക്കും. 



</doc>
<doc id="297647" url="https://ml.wikipedia.org/wiki?curid=297647" title="സ്വവർഗപ്രണയിനി">
സ്വവർഗപ്രണയിനി

സ്ത്രീകളോട് തന്നെ ലൈംഗികവും വൈകാരികവുമായ ആകർഷണം തോന്നുന്ന സ്ത്രീയെ സ്വവർഗപ്രണയിനി() എന്ന് വിളിക്കുന്നു. സ്വവർഗലൈംഗികതയുള്ള പുരുഷന്മാരെയും സ്ത്രീകളെയും സൂചിപ്പിക്കാൻ സ്വവർഗപ്രണയി എന്ന പദം ഉപയോഗിക്കുന്നുവെങ്കിലും പുരുഷസ്വവർഗപ്രേമികളെ സൂചിപ്പിക്കാനാണ് ഇത് കൂടുതൽ ഉപയോഗിക്കുന്നത്. മറ്റൊരു സ്ത്രീയെ പ്രണയിക്കുന്ന സ്ത്രീയെ എടുത്ത് സൂചിപ്പിക്കാൻ സ്വവർഗപ്രണയിനി എന്ന പദം ഉപയോഗിക്കുന്നു. സ്വവർഗാനുരാഗിണി എന്നത് ഇതിന്റെ പര്യായപദമാണ്.

ഭൂരിപക്ഷത്തിൽ നിന്നും വ്യത്യസ്തമായ ലൈംഗികചായ്‌വോ (Sexual orientation) ലിംഗതന്മയോ (Gender Identity) ഉള്ള ന്യൂനപക്ഷത്തെ എൽജിബിടി എന്ന് വിളിക്കുന്നു. സ്വവർഗപ്രണയിനി എന്നത് 'എൽജിബിടി'യിലെ 'എൽ' എന്ന ഉപവിഭാഗമാണ്. സ്വവർഗപ്രണയിനികൾക്ക് ഭൂരിപക്ഷം സ്ത്രീകളെ പോലെ പുരുഷന്മാരോട് പ്രണയമോ ലൈംഗികതാൽപര്യമോ തോന്നുകയില്ല. ആണിനോടും പെണ്ണിനോടും ലൈംഗികാകർഷണം തോന്നുന്നവരെ ഉഭയവർഗപ്രണയി (Bisexual) എന്ന് വിളിക്കുന്നു.

ആഗോളീകരണത്തിന്റെ ഭാഗമായി ലെസ്ബിയൻ എന്ന വാക്ക് മലയാളത്തിൽ അങ്ങനെ തന്നെ ഉപയോഗിക്കുന്നതും ആധുനികകാലത്ത് കണ്ടു വരുന്നു. ഇന്ദു മേനോൻ എഴുതിയ ചെറുകഥയായ ഒരു ലെസ്ബിയൻ പശു ഇതിന് ഒരു ഉദാഹരണമാണ്. സ്വവർഗപ്രണയം വിഷയമായി വരുന്ന മലയാള കൃതികൾ ഈ പട്ടികയിലും സിനിമകൾ ഈ പട്ടികയിലും കാണാം.

കേരളീയരായ സ്വവർഗപ്രണയിനികളുടെ സംഘടനയാണ് സഹയാത്രിക.


</doc>
<doc id="297648" url="https://ml.wikipedia.org/wiki?curid=297648" title="അസീസ് തായിനേരി">
അസീസ് തായിനേരി

വടക്കേമലബാറിലെ ദഫ്‌മുട്ട്, കോൽക്കളി, ഒപ്പന, മാപ്പിളപ്പാട്ട് കലാകാരനും പരിശീലകനുമാണ് അസീസ് തായിനേരി. കേരള സംഗീത നാടക അക്കാദമിയുടെ ഗുരുപൂജ പുരസ്കാരം, കേരള നാടൻകലാ അക്കാദമി ഫെല്ലലോഷിപ്പ് എന്നിവയുൾപ്പെടെ നിരവധി അംഗീകാരങ്ങൾ ലഭിച്ചിട്ടുണ്ട്. 
കണ്ണൂരിലെ തായിനേരി സ്വദേശിയായ കെ.മുഹമ്മദ്-ഹവ്വമ്മ ദമ്പതികളുടെ മകനാണ്. പതിനാലാം വയസ്സുമുതൽ സംഗീതലോകത്തു പ്രവർത്തിക്കുന്നു. കേരളത്തിനകത്തും വിദേശരാജ്യങ്ങളിലും സംഗീത പരിപാടികൾ അവതരിപ്പിച്ചിട്ടുണ്ട്. പയ്യന്നൂരിൽ എസ്.എസ്. ഓർക്കസ്ട്ര എന്ന സമിതി രൂപീകരിച്ചു പ്രവർത്തിക്കുന്നു. ലക്ഷദ്വീപുകാർക്ക് വേണ്ടി ആദ്യമായി ദഫ്മുട്ട് അവതരിപ്പിച്ച സംഘത്തിൽ ഇദ്ദേഹവുമുണ്ടായിരുന്നു. 


</doc>
<doc id="297650" url="https://ml.wikipedia.org/wiki?curid=297650" title="കെ. ഗോപിനാഥൻ">
കെ. ഗോപിനാഥൻ

നാഗക്കളമെഴുത്ത്, പുള്ളുവൻപാട്ട് കലാകാരനും പരിശീലകനുമാണ് കെ. ഗോപിനാഥൻ. കേരള നാടൻ കലാ അക്കാദമിയുടെ അവാർഡും ഫെല്ലലോഷിപ്പും ലഭിച്ചിട്ടുണ്ട്. 
മാവേലിക്കര സ്വദേശിയായ കെ.ഗോപിനാഥൻ ദീർഘകാലമായി നാഗക്കളമെഴുത്ത്, പുള്ളുവൻപാട്ട് അവതരിപ്പിച്ചു വരുന്നു.


</doc>
<doc id="297652" url="https://ml.wikipedia.org/wiki?curid=297652" title="കെ. കുമാരൻ">
കെ. കുമാരൻ

കണ്ണൂർ ജില്ലയിലെ അതിപുരാതന അനുഷ്ഠാന കലാരൂപമായ മാരിത്തെയ്യം കലാകാരനാണ് കെ. കുമാരൻ. 2014 ൽ കേരള നാടൻകലാ അക്കാദമി ഫെല്ലലോഷിപ്പ് ലഭിച്ചു. 
കണ്ണൂരിലെ മാട്ടൂൽ സ്വദേശിയായ കെ.കുമാരൻ 40 വർഷമായി നാടൻകലാരംഗത്ത സക്രിയസാന്നിധ്യമാണ്. ചിമ്മാനക്കളി, അരിയാട്ടം, തോറ്റംപാട്ട്, നാടൻപാട്ട് എന്നിവയിലും പ്രഗല്ഭനാണ്. 


</doc>
<doc id="297657" url="https://ml.wikipedia.org/wiki?curid=297657" title="ഭിന്നലിംഗർ">
ഭിന്നലിംഗർ

ഭിന്നലിംഗം എന്ന സംജ്ഞ രാഷ്ട്രീയമായിവിലയിരുത്തുമ്പോൾ അവ്യക്തതകൾ സൃഷ്ടിക്കുന്നുണ്ട് . അസ്സൽ (original)എന്ന ലിംഗവാദത്തിന്റെ ബദൽമേഖലയെന്ന നിലയിൽ സാമൂഹികനിർമിതിയായി 
വിലയിരുത്തുമ്പോൾ അവിടെ വിമതം (queer)എന്ന നാമത്തിനാണ് പ്രസക്തി കൂടുന്നത് . അതിനാൽ വിമതലിംഗം എന്ന് അഭിസംബോധന ചെയ്യുന്നതാണ് ഉചിതം .
ജന്മനായുള്ള ശാരീരികമായ ലിംഗാവസ്ഥയോട് പൊരുത്തപ്പെടാത്ത മാനസികാവസ്ഥയുള്ളവരാണ് ട്രാൻസ് ജെണ്ടെർസ് (). ആംഗലേയ തത്ത്വമായ അണ് ഇതിൽ പ്രതിബാധിക്കുന്നത്. "ലിംഗാതീതർ", "ഭിന്നലിംഗർ" എന്നീ പദങ്ങളും ഇതിന്റെ പര്യായമായി ഉപയോഗിക്കാറുണ്ട്. ഭിന്നലിംഗർ പൊതുവെ സ്വയം ആണായോ പെണ്ണായോ നിർവ്വചിക്കാതെ 'മൂന്നാം ലിംഗം' എന്ന നിലപാട് സ്വീകരിക്കുന്നു. ഇപ്രകാരമുള്ള ഇന്റർസെക്സ് (Intersex) വിഭാഗത്തിൽപെടുന്ന ചിലർ ലിംഗമാറ്റ ശസ്ത്രക്രിയയിലൂടെ പൂർണ്ണമായും ആണോ അല്ലെങ്കിൽ പെണ്ണോ ആയി തീരാൻ ശ്രമിക്കുന്നു. ഇന്ത്യയിലെ നൂറ്റാണ്ടുകൾ പഴക്കമുള്ള മധ്യലിംഗവിഭാഗമാണ്‌ ഹിജഡകൾ.

സാമൂഹിക നീതിയുടെ ഭാഗമായി ലിംഗ സമ്മതവത്തോടു കൂടിയുള്ള ലിംഗനീതി ഉറപ്പാകുന്നുന്നതിനു വേണ്ടി ഹിജഡ, നപുംസകം എന്നീ പദങ്ങൾ വിവേചനപരമാണെന്ന് പഠനങ്ങൾ വിലയിരുത്തുന്നു. അതിനാൽ "ട്രാൻസ് ജെൻഡർ" എന്ന പദമാണ് കേരള സർക്കാർ ഔദ്യോഗികമായി അംഗീകരിച്ചിരിക്കുന്നത്. ട്രാൻസ് ജെൻഡറുകളെ കേരള സർക്കാർ ഔദ്യോഗികമായി അംഗീകരിക്കുകയും അവരുടെ സാമൂഹിക തുല്യതക്ക് വേണ്ടി പ്രത്യേകനയം രൂപീകരിക്കുകയും ചെയ്തിട്ടുണ്ട്. സാമൂഹികനീതീ വകുപ്പ് ട്രാൻസ് ജെൻഡറുകളുടെ സാമൂഹിക ഉന്നതിക്ക് വേണ്ടി പ്രത്യേക പദ്ധതികളും നടപ്പിലാക്കി വരുന്നു. ട്രാൻസ് ജെൻഡർ ജസ്റ്റിസ് ബോർഡ്‌, സംസ്ഥാന ട്രാൻസ് ജെൻഡർ സെൽ എന്നിവയും അവയിൽ ചിലതാണ്.

ഒരു ലിംഗവിഭാഗത്തത്തിൽ പെട്ടവർ ചിലപ്പോൾ ലിംഗബോധത്തിൽ സംശയം പ്രകടിപ്പികാർ ഉണ്ട്. ഇപ്രകാരം സ്വത്വ ബോധത്തിൽ ചിത്തവിഭ്രമം ഉള്ളവർ സാങ്കല്പിക ഭാവത്തോടു അനുരഞ്ജനപ്പെടുവാൻ ശ്രമിക്കും. ആണായി ജനിച്ച അപരലിംഗർക്ക് പെണ്ണിന്റെ രൂപഭാവങ്ങൾ പ്രദർശിപ്പിക്കാനായിരിക്കും കൂടുതൽ താൽപര്യം ഉദാ: . അതുപോലെ മറിച്ചു ചിലർ പെണ്ണായി ജനിച്ച ആണിന്റെ രൂപഭാവങ്ങൾ പ്രദർശിപ്പിക്കാനായിരിക്കും കൂടുതൽ താൽപര്യം ഉദാ: . ഇത്തരക്കാർ താങ്കളക് അനുയോജ്യമായ വസ്ത്രധാരണത്തിലൂടെ മറ്റും സ്വത്വ ബോധത്തിനോട് അനുരഞ്ജപെടുവാനുള്ള ഒരു ശ്രമം ആണ് നടത്തുന്നത്. പലപ്പോഴും ഇവരുടെ ലിംഗതന്മയോ സ്വവർഗത്തോടോ എതിർവർഗത്തോടോ ആവാം. സ്വവർഗ്ഗലൈംഗിക ചായ്‌വ് (sexual orientation) ആണ് പൊതുവെ ഇപ്രകാരത്തിലുള്ളവർ താല്പര്യപെടുന്നത്. ഇപ്രകാരമുള്ള അപരലിംഗരെ മൂന്നാം ലിംഗക്കാർ/ഭിന്നലിംഗർ എന്ന് പറയുമ്പോൾ ഇതിൽ പെടുന്നവരെ (ഭിന്നലിംഗരെ/ട്രാൻസ് ജെൻഡറുകളെ) അധിഷേപിക്കുകയാണ് എന്ന് നിലപാടും നില്കുന്നു. 

ശാസ്ത്രിയമായ പഠനങ്ങൾ സാക്ഷ്യപ്പെടുത്തുന്നത് മൂന്നാം വയസിൽ തന്നെ ലിംഗത്വയും ഒരു വ്യക്തിയിൽ സ്ഥിരപ്പെടുന്നത് ആണ്. ഇത് ആ വ്യക്തിയുടെ ജീവിതവസാനത്തോളം നിലകൊള്ളുന്നതുമാണ്. എന്നാൽ ചുരുക്കും ചിലരിൽ ബാഹ്യ പ്രേരണകളാലും, സമൂഹത്തിൽ നിന്നുള്ള ഒറ്റപ്പെടൽ, ചുറ്റുപാടിന്റെ അനുകൂല-പ്രതികൂല സാഹചര്യങ്ങളും ജൻഡർ ഡിസ്‌ഫോറിയ (Gender dysphoria) പോലുള്ള മാനസിക പ്രയാസങ്ങൾ ഉണ്ടാകാവൂർ ഉണ്ട്. ഒരു വെക്തി താൻ ആരായിരിക്കണം എന്ന് കേട്ടുപണി ചെയുന്ന പ്രായമായ 14 മുതൽ 28 വയസ്സ് കാലഘട്ടത്തിൽ ആണ് ഇപ്രകാരമുള്ള സ്വാധിങ്ങൾക്കു വശപ്പെടുവാൻ സാധ്യതയുള്ളത്. ഇതിനെ മനഃശാസ്ത്ര മേഖലയിൽ കോഗ്നിറ്റീവ് കൺഫ്യൂഷൻ ഫാക്ടർ (Cognitive confusion factor) എന്ന് അറിയപെടുന്നു. ചാന്തുപൊട്ട് എന്ന 2005ലെ മലയാളം സിനിമയുടെ പ്രമേയം ഇത് ദൃശ്യാവിഷ്കരിച്ചിട്ടുണ്ട്. ഭൂരിപക്ഷത്തിൽ നിന്നും വ്യത്യസ്തമായ ലൈംഗികചായ്‌വോ (sexual orientation) ലിംഗതന്മയോ (gender identity) ഉള്ള ന്യൂനപക്ഷത്തെ എൽജിബിടി എന്ന് വിളിക്കുന്നു. ട്രാൻസ് ജെണ്ടെർസ് എന്നത് 'എൽജിബിടി'യിലെ 'ടി' എന്ന ഉപവിഭാഗമാണ്. 

അപരലിംഗത്വം എന്ന ആംഗലേയ സംസ്കാരത്തിന്റെ വികലത ആര്ഷഭാരതിയ തനിമയിൽ നിലകൊള്ളുന്നതല്ല, എന്നാൽ ഇപ്രകാരമുള്ള ദുർബോധാവസ്ഥയേയ് ശരിയായി കരുതാതെ, വികലത ആയി തന്നെ അംഗീകരിക്കുകയും ചെയുന്നു. എന്നാൽ മറ്റു പ്രയാസങ്ങൾ കൂടാതെ ജീവിക്കുവാൻ സാധിക്കുന്നവരെ വിശദമായ വിശകലന പഠനം, ഹോർമോൺ റീപ്ലേസ്‌മെന്റ് മറ്റും നടത്തി ലിംഗ നീതിക്കുള്ള വഴി തുറന്നു കൊടുക്കുവാൻ ഉണ്ട്. മറിച്ച ഭിന്നലിംഗരെ (ട്രാൻസ് ജെൻഡറുകൾ) ഭാരതീയ സാംസ്കാരികത്തനിമയിൽ ഉള്കൊള്ളുന്നതുമാണ്.


</doc>
<doc id="297658" url="https://ml.wikipedia.org/wiki?curid=297658" title="ടോക്സോപ്ലാസ്മ ഗോൺഡീ">
ടോക്സോപ്ലാസ്മ ഗോൺഡീ

ടോക്സോപ്ലാസ്മോസിസ് എന്ന രോഗത്തിനു കാരണം ആകുന്ന പരാന്നഭുക്കായ ഏകകോശ ജീവികളാണ് ടോക്സോപ്ലാസ്മ ഗോൺഡീ ( Toxoplasma gondii )

ലോകത്ത് എല്ലാ ഇടങ്ങളിലും കണ്ടുവരുന്ന ഇവയ്ക്ക് എല്ലാ ഉഷ്ണരക്ത ജീവികളെയും ബാധിക്കാൻ കഴിയും. 
മനുഷ്യരെ ബാധിക്കുന്ന ഒരു പ്രധാന പരാന്ന ഭോജിയായ ഏകകോശ ജീവിയാണിത് . മൂന്നിൽ ഒന്ന് മനുഷ്യരെ ഇത് ബാധിച്ചിട്ടുണ്ട് എന്ന് പഠനങ്ങൾ തെളിയിക്കുന്നു. . എങ്കിലും ഇവ കാരണം ഇണ്ടാകുന്ന രോഗത്തിന്റെ കാഠിന്യം രാജ്യങ്ങൾക്ക് അനുസരിച്ച് വ്യത്യാസപ്പെട്ടിരിക്കും. ഇവ ബാധിച്ച ഉടനെയുള്ള ദിവസങ്ങളിൽ ചെറിയ പനി പോലുള്ള അസ്വസ്ഥതകൾ കാണപ്പെടുന്നു . ആരോഗ്യമുള്ള ഒരു മനുഷ്യനെ ഇവ മറ്റൊരു വിഷമതകളും ഉണ്ടാക്കുകയില്ല. ഗർഭിണികൾ , എയ്‌ഡ്‌സ്‌ രോഗികൾ തുടങ്ങിയവരിൽ വല്ലപ്പോഴും ഈ ജീവികൾ കാരണം ടോക്കോപ്ലാസ്മോസിസ് എന്ന രോഗം ബാധിക്കുന്നു. 

ഈ അസുഖം വരുന്നതിനുള്ള കാരണങ്ങൾ ഇതൊക്കെയാണ്.

എലികൾ,പക്ഷികൾ തുടങ്ങിയ ജീവികളെ ഇവ സാരമായി ബാധിക്കാറുണ്ട്.ഈ പരാദം ബാധിച്ച എലികൾക്ക് , സ്വാഭാവികമായി പൂച്ചകളുടെ മണം കിട്ടിയാൽ ഉണ്ടാകുന്ന പേടി കുറയുന്നതായി പഠനങ്ങൾ തെളിയിക്കുന്നു . അതിനാൽ ഇത്തരം എലികളെ പൂച്ചകൾ എളുപ്പം ആഹരിക്കുന്നു. തന്മൂലം ഈ പരാദത്തിനു പൂച്ചകളെയും ബാധിക്കാൻ കഴിയുന്നു. 



</doc>
<doc id="297670" url="https://ml.wikipedia.org/wiki?curid=297670" title="വഖഫ്">
വഖഫ്

മുസ്ലിം നിയമത്തിൽ ആരാധനാലയങ്ങളെയും അതിനോടനുബന്ധിച്ച് കിടക്കുന്ന സ്വത്തിനെയുമാണ് വഖഫ് എന്ന് പൊതുവേ വിളിക്കുന്നത്‌. മതനിയമപ്രകാരം വഖഫ് പൊതുസ്വത്തായി കണക്കാക്കപ്പെടുന്നു.

         വഖ്ഫ് ചെയ്യപ്പെട്ട വസ്തുവകകൾ, അതിൽ നിന്നുള്ള ആദായം, മെച്ചം, പ്രയോജനം  ഇതെല്ലാം പരിശുദ്ധനായ അല്ലാഹുവിന്റെ നാമത്തിൽ അർപ്പിക്കപ്പെട്ടതാണ്. ഏത് തരത്തിലുള്ള വസ്തുവകകളായാലും അവ എന്നന്നേക്കുമായി അല്ലാഹുവിന്റെ പേരിൽ നിക്ഷിപ്തമായിരിക്കും. മറ്റൊരു തരത്തിൽ പറഞ്ഞാൽ വസ്തു വഖ്ഫിലേക്ക് കൈമാറിയ വ്യക്തിക്ക് തിരിച്ചെടുക്കാനോ, വിൽക്കാനോ, അനന്തരവകാശികൾക്കിടയിൽ വീതിച്ച് കൊടുക്കാനോ സാധ്യമല്ല.  

ഒരു വഖ്ഫ് സാധൂകരിക്കപ്പെടണമെങ്കിൽ അത്യാവശ്യമായും താഴെപ്പറയുന്ന മൂന്ന് ഘടകങ്ങൾ അതിൽ അടങ്ങിയിരിക്കണം: 

1. വസ്തു സ്ഥിരമായി വിട്ട് കൊടുക്കണം. 

ഇവിടെയും മൂന്ന് കാര്യങ്ങൾ ശ്രദ്ധിക്കുന്നുണ്ട്.   

എ) വഖ്ഫ് ചെയ്യാനുദ്ദേശിക്കുന്ന വസ്തു നിലവിൽ ഉടമസ്ഥാവകാശത്തിൽ ഉണ്ടായിരിക്കണം.  

ബി) ആ വസ്തു അല്ലാഹുവിലേക്ക് സ്ഥിരമായി വിട്ടുകൊടുക്കണം. നിശ്ചിത സമയത്തേക്ക്, കാലയളവിലേക്ക് വഖ്ഫ് ചെയ്യൽ സാധുവായിരിക്കില്ല.  

സി) വസ്തുവിന്റെ ഉടമസ്ഥൻ തന്നെയായിരിക്കണം വഖ്ഫ് ദാതാവ്.  

2. വസ്തു വഖ്ഫ് ചെയ്യുന്ന വ്യക്തി, 18 വയസ്സ് തികഞ്ഞ, മാനസികാരോഗ്യമുള്ള മുസ്‌ലിമായിരിക്കണം.  

3. ഇസ്‌ലാമിക ശരീഅത്ത് അംഗീകരിച്ച ഏത് സദ്കാര്യത്തിനും വഖ്ഫ് ചെയ്യാവുന്നതാണ്.  

ജീവിച്ചിരിക്കുന്ന ഒരു വ്യക്തി, അദ്ദേഹം മരണശയ്യയിലായിരുന്നാലും ശരി, അദ്ദേഹത്തിന് വഖ്ഫ് ചെയ്യാവുന്നതാണ്.  

രണ്ടു തരം വഖ്ഫുകളാണുള്ളത്. ഒന്നാമത്തേത് മതപരമായ കാര്യങ്ങൾക്കുള്ളതും രണ്ടാമത്തേത് വ്യക്തികൾക്കോ സമൂഹത്തിനോ വേണ്ടിയുള്ളതും. ഉദാഹരണത്തിന്, കുടുംബാംഗങ്ങൾക്കും അവരുടെ സന്താനങ്ങൾക്കും വേണ്ടി മാത്രം ചെയ്യുന്ന വഖ്ഫ്. ഇത്തരം വഖ്ഫ് 'വഖ്ഫുൽ ഔലാദ്' എന്ന പേരിൽ അറിയപ്പെടുന്നു.   

വഖ്ഫ് ചെയ്യാൻ ഉദ്ദേശിക്കുന്ന വസ്തു നിലവിൽ ഉണ്ടായിരിക്കണമെന്നത് ഉപാധിയാണ്. അതേ തത്ത്വം തന്നെയാണ് വഖ്ഫുൽ ഔലാദിലും വ്യവസ്ഥ ചെയ്യുന്നത്. 1995-ലെ വഖ്ഫ് നിയമത്തിലെ 3(iii) വകുപ്പ് വഖ്ഫുൽ ഔലാദിനെ പ്രതിപാദിച്ചുകൊണ്ടുള്ളതാണ്. കേരള സ്റ്റേറ്റ് വഖ്ഫ് ബോർഡ് Vs കമ്പം മൂസാ സേഠ്  കേസിൽ ഇത് വ്യക്തമാക്കപ്പെട്ടിട്ടുള്ളതാണ്. വസ്തുതന്നെ വഖ്ഫ് ചെയ്യണോ അതോ വസ്തുവിൽ നിന്ന് ലഭിക്കുന്ന വരുമാനം, ആദായം ഇത്യാതി നേട്ടങ്ങൾ മാത്രം വഖ്ഫ് ചെയ്താൽ മതിയോ എന്നുള്ളതായിരുന്നു ഈ കേസിലെ തർക്കം. കേരള ഹൈക്കോടതിയിലെ ഡിവിഷൻ ബെഞ്ചിന്റെ വിധിയിൽ, വസ്തു മാത്രമല്ല വസ്തുവിൽ നിന്ന് കിട്ടുന്ന മുഴുവൻ ആദായവും വഖ്ഫുൽ ഔലാദിൽ ഉൾപ്പെട്ടിരിക്കണം എന്ന് വ്യക്തമാക്കിയിട്ടുണ്ട്.   

1930-ലെ മറ്റൊരു കേസിൽ, വഖ്ഫ് ചെയ്യുന്ന വസ്തു ഭൂമിയോ കെട്ടിടമോ മാത്രമാകണമെന്നില്ല, കമ്പനിയിലെ ഷെയറോ പണമോ ആകാമെന്നും വ്യക്തമാക്കിയിട്ടുണ്ട്.  

വഖ്ഫ് ചെയ്യുന്ന വസ്തുവിന്റെ ഉടമസ്ഥൻ മുതവല്ലി എന്ന് അറിയപ്പെടുന്നു. സാമ്പത്തികമായിട്ടോ മറ്റേതെങ്കിലും തരത്തിലോ വഖ്ഫ് ചെയ്തിട്ടുള്ള വസ്തുവിൽ നിന്ന് പ്രയോജനം ലഭിക്കുന്ന ഏതൊരാളും വഖ്ഫിൽ താൽപര്യമുള്ള അംഗമാണ് (Person interested in Wakf). ആരാധനാ കർമ്മങ്ങളനുഷ്ഠിക്കാനും, മതപരമായ മറ്റ് ആചാര സരണിയിൽ ഇടംപിടിയ്ക്കാനും, അത് പള്ളിയായാലും, ഈദ് ഗാഹ്, ദർഗാ, മഖ്ബറ, ഖബ്ർസ്ഥാൻ അല്ലെങ്കിൽ വഖ്ഫുമായി ബന്ധപ്പെട്ട ഏത് ധർമസ്ഥാപനമായാലും ഏതെല്ലാം വ്യക്തികൾക്ക് അവകാശമുണ്ടോ അവരും വഖ്ഫുമായി താൽപര്യമുള്ളവർ എന്ന ഗണത്തിൽ വരുന്നു.  

വിശ്വാസത്തിന്റെ അടിസ്ഥാനത്തിൽ വഖ്ഫിനെ രണ്ടായി തരം തിരിച്ചിട്ടുണ്ട്.  

1. ശീഈ നിയമപ്രകാരമുള്ള ശീഈ വഖ്ഫ്  

2. സുന്നീ നിയമപ്രകാരമുള്ള സുന്നീ വഖ്ഫ്  

വഖ്ഫ് വസ്തുവകകളിലോ വഖ്ഫുമായി ബന്ധപ്പെട്ട മറ്റിതര സംഗതികളിലോ ഉണ്ടായേക്കാവുന്ന തർക്കങ്ങൾ പരിഹരിക്കാൻ സംസ്ഥാനത്ത് ഒന്നോ അതിലധികമോ വഖ്ഫ് ട്രൈബ്യൂണലുകൾ സ്ഥാപിക്കാനുള്ള അധികാരം സംസ്ഥാന സർക്കാറുകൾക്കുണ്ട്. ജുഡീഷ്യൽ സർവീസിലുള്ള ഡിസ്ട്രിക്റ്റ്/ സെഷൻസ്/സിവിൽ ജഡ്ജ് ക്ലാസ്-1 പദവിയിൽ കുറയാത്ത വ്യക്തിയാണ് ട്രൈബ്യൂണലിന്റെ കേസുകളുടെ വിധിന്യായങ്ങൾ നടപ്പാക്കുന്നത്. അതു സിവിൽ കോടതിയുടെ പരിധിയിൽ നിന്നുകൊണ്ട് 1908 ലെ സിവിൽ നിയമ നടപടിക്രമങ്ങളനുസരിച്ചായിരിക്കും. ട്രൈബ്യൂണലിന്റെ ഉത്തരവ് അന്തിമമായിരിക്കും; അതിനെതിരെ മറ്റൊരു കോടതിയിലും അപ്പീൽ നിലനിൽക്കുന്നതല്ല. എന്നാൽ ആ ഉത്തരവിന്റെ നിയമസാധുത, ആധികാരികത മുതലായവയിലെ തെറ്റായ വശങ്ങൾ ചുണ്ടിക്കാട്ടി പുനഃ പരിശോധനക്കോ തെറ്റായ തീരുമാനം തിരുത്തി മറ്റൊരു ഓർഡർ പാസ്സാക്കാനോ ഹൈക്കോടതിയോട് അഭ്യർഥിക്കാവുന്നതാണ്.   

ഒരു വസ്തു വഖ്ഫിൽ നിക്ഷിപ്തമാണോ അല്ലയോ എന്ന് തീരുമാനിക്കാനുള്ള അധികാരം വഖ്ഫ് ബോർഡിനുണ്ട്. അതുപോലെ ഒരു വസ്തു സുന്നീ വഖ്ഫാണോ ശീഈ വഖ്ഫാണോ എന്ന് തീരുമാനിക്കേണ്ടതും ബോർഡാണ്. ഈ തീരുമാനങ്ങൾക്കെതിരെ ട്രൈബ്യൂണലിനെ സമീപിച്ച് തീരുമാനത്തെ റദ്ദ് ചെയ്യിക്കുകയോ, വേണ്ട മാറ്റങ്ങൾ വരുത്തുകയോ ചെയ്യാത്തപക്ഷം ബോർഡിന്റെ തീരുമാനം മാറ്റമില്ലാതെ തുടരുന്നതാണ്.   

നിയമം അനുശാസിക്കും വിധം നിലവിൽ ബോർഡിൽ രജിസ്റ്റർ ചെയ്യാത്ത ധാരാളം വസ്തുവകകൾ മുത്തവല്ലിമാർ തന്നിഷ്ടത്തോടെ കയ്യാളിക്കൊണ്ടിരിക്കുന്നുണ്ട്. നിയമത്തിന് അതീതമായുള്ള മുതവല്ലിമാരുടെ ഈ പ്രവർത്തനം തീർത്തും ശിക്ഷാർഹമാണ്. രാജ്യത്ത് നിലവിലുള്ള നിയമങ്ങൾ പാലിക്കാൻ പൗരന്മാർ ബാധ്യസ്ഥരാണ്. വിവിധ മേഖലകളിൽ സേവനം ചെയ്യുന്ന ഉദ്യോഗസ്ഥന്മാരുടെ അനാസ്ഥയും ഇതിന് കാരണമായിട്ടുണ്ട്.  

വഖഫ് ചെയ്യപ്പെട്ട വസ്തുവെ സംബന്ധിച്ചുള്ള പ്രമാണത്തിൽ രേഖപ്പെടുത്തിയതു പ്രകാരമല്ലാതെ, ആ വസ്തു വഖ്ഫ് ബോർഡിൽ നിന്ന് മുൻകൂട്ടി അനുവാദം മേടിക്കാതെ ഇഷ്ടദാനം ചെയ്യുകയോ വിൽക്കുകയോ കൈമാറ്റം ചെയ്യുകയോ പണയപ്പെടുത്തുകയോ ചെയ്താൽ അത്തരം പ്രക്രിയകൾ അസാധുവാണ്. നിലവിലുള്ള ഏതെങ്കിലം നിയമത്തിനധീനമായി സ്ഥിതി ചെയ്യുന്ന പള്ളിയോ ദർഗയോ മേലുദ്ധരിച്ച പോലെ ബോർഡിന്റെ മുൻകൂർ അനുമതിയോടെ ഇഷ്ടദാനം ചെയ്യാനോ, വിൽക്കാനോ കൈമാറ്റം ചെയ്യാനോ പണയപ്പെടുത്താനോ പാടില്ലാത്തതാണ്.   

വഖ്ഫ് വസ്തുവകകൾ ബോർഡിന്റെ മുൻകൂർ അനുവാദം കൂടാതെ ഏതെങ്കിലും തരത്തിൽ കൈമാറിയെന്ന വിവരം കിട്ടിയാൽ വസ്തുവകകളുടെ അവകാശം മടക്കിക്കിട്ടാൻ ജില്ലാ കളക്ടർക്ക് കുറിപ്പ് നൽകേണ്ടതാണ്.  അങ്ങനെയൊരാവശ്യമുന്നയിച്ചുകൊണ്ട് കിട്ടുന്ന കുറിപ്പിന്മേൽ കളക്ടർ ഉത്തരവിടുകയും ഉത്തരവിന്റെ കോപ്പി ഉത്തരവാദത്തപ്പെട്ട വ്യക്തികൾക്ക് കൊടുക്കുകയും ചെയ്യും. കളക്ടറുടെ ഉത്തരവിൽ തൃപ്തരല്ലാത്തവർക്ക് ട്രൈബ്യൂണലിനെ സമീപിക്കാവുന്നതാണ്. മുപ്പത് ദിവസത്തെ കാലാവധിയാണ് ട്രൈബ്യൂണലിനെ സമീപിക്കാൻ അനുവദിക്കപ്പെട്ടിട്ടുള്ളത്. മുപ്പത് ദിവസ കാലാവധി കഴിയുകയോ, അപ്പീൽ നൽകിയതിൽ അനുകൂല വിധി കിട്ടാതെ വരികയോ ചെയ്യുന്ന പക്ഷം ചട്ടങ്ങൾക്കനുസൃതമായി വസ്തുവകകളുടെ അവകാശം തിരിച്ചെടുത്ത് ബോർഡിന് കൈമാറുന്നതാണ്. വഖ്ഫും വഖ്ഫ് വസ്തുക്കളുമായി ബന്ധപ്പെട്ട എല്ലാ കോടതി കേസുകളിലും മറ്റേതെങ്കിലും തരത്തിലുള്ള വ്യവഹാരങ്ങളുണ്ടോ, അതിലെല്ലാം ബോർഡും കക്ഷി ചേരേണ്ടതാണ്.  


</doc>
<doc id="297679" url="https://ml.wikipedia.org/wiki?curid=297679" title="ഉഭയവർഗപ്രണയി">
ഉഭയവർഗപ്രണയി

ആണിനോടും പെണ്ണിനോടും ലൈംഗികവും വൈകാരികവുമായ ആകർഷണം തോന്നുന്നവരാണ് ഉഭയവർഗപ്രണയി(). . 'ദ്വിവർഗപ്രണയി' എന്നത് ഇതിന്റെ പര്യായ പദമാണ്. പൂർണ്ണമായും സ്വവർഗത്തോട് മാത്രം പ്രണയം തോന്നുന്ന തന്മയായ സ്വവർഗപ്രണയികളിൽ നിന്നും വ്യത്യസ്തരാണ് ഇവർ. 

ഭൂരിപക്ഷത്തിൽ നിന്നും വ്യത്യസ്തമായ ലൈംഗികചായ്‌വോ (Sexual orientation) ലിംഗതന്മയോ (Gender Identity) ഉള്ള ന്യൂനപക്ഷത്തെ എൽജിബിടി എന്ന് വിളിക്കുന്നു. ഉഭയവർഗപ്രണയി എന്നത് 'എൽ.ജി.ബി.ടി'യിലെ 'ബി' എന്ന ഉപവിഭാഗമാണ്. ശാസ്ത്രീയമായി ഇത് രോഗമോ പ്രകൃതി വിരുദ്ധമോ അല്ല. പല ജീവിവർഗങ്ങളിലും ഉഭയവർഗ്ഗപ്രണയം കാണാൻ സാധിക്കും. നമ്മുടെ നാട്ടിലും ധാരാളം സ്ത്രീപുരുഷന്മാർ ഉഭയവർഗപ്രണയികൾ ആണ്. 


</doc>
<doc id="297691" url="https://ml.wikipedia.org/wiki?curid=297691" title="മാനവേന്ദ്ര സിംഗ് ഗോഹിൽ">
മാനവേന്ദ്ര സിംഗ് ഗോഹിൽ

രാജപിപല രാജവംശത്തിലെ ഒരംഗമാണ് മാനവേന്ദ്ര സിംഗ് ഗോഹിൽ (ജ: 23 സെപ്തംബർ 1965ന് അജ്മീറിൽ). അടിച്ചമർത്തപ്പെടുന്നവരും പാർശ്വവൽക്കരിക്കപ്പെട്ടവരുമായ ലൈംഗിക ന്യൂനപക്ഷങ്ങൾക്കു (LGBT) വേണ്ടി ഇദ്ദേഹം ഇന്ത്യയിൽ നടത്തുന്ന പോരാട്ടങ്ങളാണ് ഇദ്ദേഹത്തെ ശ്രദ്ധേയനാക്കിയത്. താനൊരു സ്വവർഗ്ഗാനുരാഗി ആണെന്നുള്ള മാനവേന്ദ്ര സിംഗിന്റെ സത്യസന്ധമായ വെളിപ്പെടുത്തലിനെത്തുടർന്ന് മാതാപിതാക്കൾ ഇദ്ദേഹത്തി കുടുംബത്തിൽനിന്നും പുറംതള്ളാൻ നോക്കിയെങ്കിലും ആ ശ്രമം വിജയിച്ചില്ല. തുടർന്ന് മാനവേന്ദ്ര സിംഗ് സ്വന്തം കുടുംബത്തിൽ നിന്നകന്നു. ഇന്ത്യയിലെ രാജകുടുംബാംഗങ്ങളുടെ ഇടയിൽ നിന്നും നാളിതുവരെ തന്റെ ലൈംഗികത പരസ്യമായി പ്രഖ്യാപിച്ച ഏക വ്യക്തിയും ഇദ്ദേഹമാണ്. 2008 ജനുവരിയിൽ തന്റെ പിതാമഹനായ വിജയ് സിംഗ്ജിയുടെ സ്മരണാർത്ഥം രാജപിപലയിൽ നടന്ന ഒരു ചടങ്ങിൽവച്ച് ഒരു കുട്ടിയെ ദത്തെടുക്കാനുള്ള തന്റെ തീരുമാനവും ഇദ്ദേഹം വെളിപ്പെടുത്തി.

മഹാറാണ ശ്രീ റഹുബീർ സിംഹ്ജി രാജേന്ദ്ര സിംഹ്ജി സാഹെബിന്റേയും ജയ്സാല്മീറിലെ രാജകുമാരിയായിരുന്ന മഹാറാണി രുക്മിണി ദേവിയുടേയും പുത്രനായി അജ്മീറിലാണ് മാനവേന്ദ്ര സിംഗ് ജനിച്ചത്. മീനാക്ഷി കുമാരി എന്ന പേരിൽ ഒരു സഹോദരിയും ഇദ്ദേഹത്തിനുണ്ട്.  രാജ് പിപലയിലെ ഏക അനന്തരാവകാശി എന്ന നിലയിൽ വളർന്ന ഇദ്ദേഹം 1991-ൽ മധ്യപ്രദേശിലെ ഝബുവയിലെ രാജകുടുംബത്തിൽ നിന്നുള്ള ചന്ദ്രികാകുമാരിയെ വിവാഹം കഴിച്ചു. വിവാഹ ശേഷം തന്റെ സ്വവർഗാനുരാഗം പരിഹരിക്കപ്പെടും എന്ന മൂഢ വിശ്വാസത്തിന്റെ പുറത്താണ് താൻ വിവാഹം കഴിച്ചതെന്നാണ് മാനവേന്ദ്ര സിംഗ് പിന്നീട് പറഞ്ഞത്. തനിക്ക് ഒരു സ്ത്രീയുമായി വിവാഹ ജീവിതം തുടരാൻ സാധ്യമല്ല എന്ന തിരിച്ചറിവിനൊടുവിൽ അദ്ദേഹം വിവാഹമോചിതനായി. 

വിവാഹ മോചനത്തിനു ശേഷവും തന്റെ ലൈംഗികത എന്തെന്ന് മറ്റുള്ളവരെ അറിയിക്കാനുള്ള ധൈര്യം മാനവേന്ദ്ര സിംഗിനുണ്ടായില്ല, എന്നാൽ ചിരന്തന ഭട്ട് എന്ന പത്രപ്രവർത്തക നൽകിയ പ്രചോദനത്തിനൊടുവിൽ 2006-ലാണ് ഇദ്ദേഹം താനൊരു സ്വവർഗ്ഗാനുരാഗി ആണെന്നുള്ള കാര്യം പരസ്യമാക്കിയത്. അക്കാലത്ത് ഈ സംഭവം വളരെ വാർത്താപ്രധാന്യം നേടിയിരുന്നു. 

2000-ൽ ലക്ഷ്യ എന്ന പേരിൽ ട്രസ്റ്റ് രൂപീകരിച്ച് എച്.ഐ.വി/ എയ്ഡ്സ് ബോധവത്കരണ പ്രവർത്തനങ്ങൾക്ക് മാനവേന്ദ്ര സിംഗ് തുടക്കമിട്ടു. പുരുഷ ലൈംഗിക തൊഴിലാളികൾക്കും സ്നേഹികൾക്കും ഇടയിൽ സുരക്ഷിതവും ആരോഗ്യകരമായ ലൈംഗികതയെപ്പറ്റി ബോധവത്കരണ പ്രവർത്തനങ്ങളും, കൺസിലിംഗുകളും, മെഡിക്കൽ ക്യാമ്പുകളും ഈ സംഘടന നടത്തി വരുന്നു. സ്വവർഗ്ഗാനുരാഗികളായ പുരുഷന്മാർക്ക് തൊഴിൽ നൽകുന്നതിനും വാർധക്യം ബാധിച്ച ഉപേക്ഷിക്കപ്പെട്ട സ്വവർഗ്ഗാനുരാഗികളായ പുരുഷന്മാർക്ക് ആശ്രയമൊരുക്കുന്നതിനുമുള്ള പദ്ധതികളും നടപ്പാക്കി വരുന്നു. ഗുജറാത്തിലും മുംബൈയിലുമുള്ള ലൈംഗിക ന്യൂനപക്ഷങ്ങൾക്കിടയിലാണ് മാനവേന്ദ്ര സിംഗ് ഇപ്പോൾ പ്രവർത്തിക്കുന്നത്. പ്രശസ്തമായ ഓപ്ര വിൻഫ്രി ഷോയിൽ ഇദ്ദേഹവുമായി നടത്തിയ അഭിമുഖം ലോക ശ്രദ്ധയാകർഷിച്ചിരുന്നു. 




</doc>
<doc id="297734" url="https://ml.wikipedia.org/wiki?curid=297734" title="D">
D

ലത്തീൻ അക്ഷരമാലയിലെ നാലാമത്തെ അക്ഷരമാണ്‌ D. ഇംഗ്ലീഷിൽ ഡി (ഉച്ചാരണം /diː/) എന്നാണ്‌ ഇതിന്റെ പേര്.


</doc>
<doc id="297749" url="https://ml.wikipedia.org/wiki?curid=297749" title="കൊട്ടരപ്പാട്ട് ചാത്തു കുട്ടൻ">
കൊട്ടരപ്പാട്ട് ചാത്തു കുട്ടൻ

ലോകത്തിലെ ഏറ്റവും പ്രശസ്തനായ, അല്ലെങ്കിൽ പ്രായം ചെന്ന ഹോട്ടൽ പരിചാരകൻ എന്ന വിശേഷണത്തിനുടമ. ഒട്ടനധികം വിശിഷ്ടവ്യക്തികളേ പരിചരിച്ചതിലൂടെയും, ഒട്ടനധികം സഞ്ചാരമാസികളുടെ മുഖചിത്രമായതിലൂടെയും ശ്രീലങ്കയിലെ വളർന്നു കൊണ്ടിരിക്കുന്ന ഹോട്ടൽ വ്യവസായത്തിന്റെ തന്നെ മുഖമുദ്രയായി ഇദ്ദേഹം മാറി. ചക്രവർത്തി ഹിരോഹിതോ, റിച്ചാർഡ് നിക്സൺ, മൗണ്ട്ബാറ്റൻ പ്രഭു, എലിസബത്ത് രാജകുമാരി, മഹാത്മാ ഗാന്ധി, ജവഹർലാൽ നെഹ്രു, ഇന്ദിരാ ഗാന്ധി, ജോർജ് ബെർനാർഡ് ഷാ എന്നിവർ കൊളംബോയിലെ ഗല്ലേ ഫേസ് ഹോട്ടലിലെ തന്റെ 72 വർഷത്തെ നീണ്ട ഉദ്യോഗവ്യത്തിയിൽ അദ്ദേഹം പരിചരിച്ചവരിൽ ഉൾപ്പെടുന്നു.

ത്യശൂരിൽ ജനനം. മാതാപിതാക്കളുടെ മരണാന്തരം നാടുവിട്ട് ശ്രീലങ്കയിൽ എത്തുമ്പോൾ അദ്ദേഹത്തിനു 17 വയസ്സായിരുന്നു.


</doc>
<doc id="297751" url="https://ml.wikipedia.org/wiki?curid=297751" title="യോഗ്യകാർട്ടാ പ്രമാണങ്ങൾ">
യോഗ്യകാർട്ടാ പ്രമാണങ്ങൾ

മനുഷ്യാവകാശങ്ങൾ സംരക്ഷിക്കപെടുന്നതിന് അന്തർദേശീയ തലത്തിലുള്ള മനുഷ്യാവകാശ മുന്നേറ്റങ്ങളും , എൽ.ജി .ബി. റ്റി സമുദായവുമായി ബന്ധപെട്ടിട്ടുള്ള നിയമങ്ങളും അനുബന്ധ വകുപ്പുകളും ഇത്യാദി ഉൾപ്പെടുന്ന ഒരു പ്രമാണസംഹിത ആണ് യോഗ്യകാർട്ടാ പ്രമാണങ്ങൾ. വ്യക്തിസ്വത്വവും വ്യക്തിസ്വാതന്ത്ര്യവും മനുഷ്യാവകാശം എന്ന നിലക്ക് കണ്ടുകൊണ്ടു ഉടലെടുത്ത ഈ സംഹിത 2006 നവംബർ 6 മുതൽ 9 വരെ ഇൻഡോനേഷ്യയിലെ ജാവയിൽ നടന്ന നിയമവിദഗ്‌ദ്ധരുടേയും നിയമജ്ഞരുടേയും അഭിഭാഷകരുടേയും മനുഷ്യാവകാശപ്രവർത്തകരുടെയും അന്തർദേശീയ സമിതിയിൽ നിന്നുമാണ് രൂപംകൊണ്ടത്. ലൈംഗികതയുമായി ബന്ധപെട്ടുള്ള തദ്ദേശജന്യമായ മുന്നേറ്റങ്ങളും ലോകത്താകമാനമുള്ള മനുഷ്യാവകാശ പ്രസ്ഥാനങ്ങളും ഈ സംഹിതയ്ക്ക് ആക്കം കൂട്ടുകയും ചെയ്തു. 

ആഗോളമായി മനുഷ്യാവകാശങ്ങളുമായി ബന്ധപെട്ടിട്ടുള്ള വിഷയങ്ങളായ ലൈംഗികപീഡനം, ബലാൽസംഘം, ഗാർഹീകപീഡനം, അഭിമാനഹത്യ, സ്വകാര്യതയിലുള്ള കടന്നുകയറ്റം, അനിയന്ത്രിതമായ ബന്ധനവും കാരാഗൃഹവാസവും, മത-വർഗ്ഗ-ലിംഗ വിവേചനം, കുടിയേറ്റം എന്നിവയൊക്കെ പ്രതിപാദിക്കുന്ന യോഗ്യകാർട്ടാ പ്രമാണങ്ങൾ പ്രധാനമായും ലിംഗചായ്‌വിനെയും ലിംഗതന്മയുയെയുംകൂടി അഭിസംബോധന ചെയ്യുന്നു എങ്കിൽ കൂടി വിവിധങ്ങളായ കാരങ്ങൾ മൂലം ഐഖ്യരാഷ്ട്രസഭ തത്ത്വത്തിൽ ഇതിനെ അംഗീകരിക്കുകയുണ്ടായില്ല. . യോഗ്യകാർട്ടാ പ്രമാണങ്ങളെ അനുകൂലിച്ചും പ്രതികൂലിച്ചുമുള്ള നിലപാടുമായി അനേകം സംഘടനകൾ രംഗത്ത് വരികയും ചർച്ചകൾ നടക്കുകയുമുണ്ടായപ്പോൾ 2014ഇൽ ഇന്ത്യയിലെ പരംമോന്നത നീതിപീഠം അപരലിംഗത്തിൽ പെട്ടവരെ മൂന്നാംലിംഗക്കാരായി അംഗീകരിച്ചുകൊണ്ടുള്ള വിധി പുറപ്പെടുവിച്ചപ്പോൾ യോഗ്യകാർട്ടാ പ്രമാണങ്ങളെ അവലംബിച്ചു പരാമർശി ക്കുകയുണ്ടായി.


</doc>
<doc id="297788" url="https://ml.wikipedia.org/wiki?curid=297788" title="സാംബാ">
സാംബാ

തിബത്ത്,നേപ്പാൾ തുടങ്ങിയ ഹിമാലയൻ പ്രദേശങ്ങളിലെ ജനങ്ങളുടെ മുഖ്യാഹാരമാണ് സാംബാ ( Tsampa or Tsamba ; )

വറുത്ത് പൊടിച്ച ബാർളി യിൽ നെയ്യും ഉപ്പും ചേർത്ത ചായ ഒഴിച്ചാണ് ഇത് തയ്യാർ ചെയ്യുന്നത്.
ഇത് കഞ്ഞി പോലെ യുള്ള ഒരു ഭക്ഷണമാണ്. ഒരു പ്രധാന ഭക്ഷണ ഇനം എന്നതിലുപരി ബുദ്ധമതത്തിലെ ചടങ്ങുകൾക്കും ഇത് ഉപയോഗിക്കുന്നു. 



</doc>
<doc id="297793" url="https://ml.wikipedia.org/wiki?curid=297793" title="ചിത്രനക്ഷത്രമാല">
ചിത്രനക്ഷത്രമാല

1881-ൽ കേരളപാണിനി എ.ആർ.രാജരാജവർമ രചിച്ച കൃതിയാണ് 'ചിത്രനക്ഷത്രമാല'. പഴയ മഹാകാവ്യങ്ങളിൽ കാണുന്ന ചിത്രസർഗം പോലെ ചിത്രാലങ്കാരങ്ങളുടെ സ്വഭാവവിശേഷം ഇതിൽ പ്രകടമാണ്.
ഈ ഗ്രന്ഥത്തിന്റെ രണ്ടു ശ്ലോകം മാത്രമേ ഇതുവരെ കണ്ടെടുക്കപ്പെട്ടിട്ടുള്ളൂ എന്ന് ഉള്ളൂർ കേരളസാഹിത്യചരിത്രത്തിൽ പറയുന്നുണ്ട്. ഈ കൃതിയുടെ കൈയെഴുത്തുപ്രതി
വിരമിച്ച സംസ്കൃതം അധ്യാപകനായ ഡോ. കെ.എച്ച്.സുബ്രഹ്മണ്യന്റെ പക്കലുള്ളതായി പത്ര വാർത്തകളുണ്ടായിരുന്നു. 
27 നക്ഷത്രങ്ങൾവെച്ച് രാജാവിനെ സ്തുതിക്കുന്ന വിവിധ ശ്ലോകങ്ങളാണ് 'ചിത്രനക്ഷത്രമാല'യിലുള്ളത്. പദ്മബന്ധം, ചക്രബന്ധം, സർപ്പബന്ധം, രഥബന്ധം, അർധ ഭ്രമകബന്ധം, സർവതോഭദ്രബന്ധം എന്നീ രൂപത്തിൽ ശ്ലോകങ്ങൾ ക്രമപ്പെടുത്തുകയാണിതിൽ. ഓരോ ബന്ധത്തിന്റെയും കൃത്യമായ ചിത്രസദൃശമായ രൂപരേഖകളും ഗ്രന്ഥത്തിലുണ്ട്. 


</doc>
<doc id="297796" url="https://ml.wikipedia.org/wiki?curid=297796" title="ശ്രീ ജയവർദനെപുരെ കോട്ടെ">
ശ്രീ ജയവർദനെപുരെ കോട്ടെ

ശ്രീലങ്കയുടെ ഔദ്യോഗിക തലസ്ഥാന നഗരമാണ് ശ്രീ ജയവർദനെപുരെ കോട്ടെ (, ), കോട്ടെ എന്നും അറിയപ്പെടുന്നു. ശ്രീലങ്കൻ പാർലമെന്റ് സ്ഥിതിചെയ്യുന്നതും ഇവിടെയാണ്. കൊളംബോ നഗരത്തോട് ചേർന്ന് തന്നെയാണ് ഈ നഗരത്തിന്റെ സ്ഥാനം.


</doc>
<doc id="297802" url="https://ml.wikipedia.org/wiki?curid=297802" title="ഏയ്ഞ്ചലോ മാത്യൂസ്">
ഏയ്ഞ്ചലോ മാത്യൂസ്

ശ്രീലങ്കൻ ക്രിക്കറ്റ് ടീം ക്യാപ്റ്റനാണ് ഏയ്ഞ്ചലോ മാത്യൂസ്. 
2009ൽ പാകിസ്താനെതിരായ ടെസ്റ്റ് പരമ്പരയിലാണ് ഏയ്ഞ്ചലോ മാത്യൂസ് അരങ്ങേറ്റം കുറിച്ചത്. പാകിസ്താൻ താരങ്ങളായ സയീദ് അജ്മലിന്റെയും മുഹമ്മദ് ആമിറിന്റെയും അരങ്ങേറ്റം ഈ പരമ്പരയിലായിരുന്നു. പരമ്പരയിലെ മൂന്നാം ടെസ്റ്റ് മത്സരത്തിൽ തന്റെ ആദ്യ അർധ സെഞ്ച്വറി നേടി. 2011ൽ കൊളംബോയിൽ വെച്ച് ഓസ്ട്രേലിയയ്ക്കെതിരെയാണ് തന്റെ ആദ്യ സെഞ്ച്വറി മാത്യൂസ് നേടിയത്. ഓസ്ട്രേലിയ, ദക്ഷിണാഫ്രിക്ക, ഇന്ത്യ എന്നീ ടീമുകൾക്കെതിരെ ശരാശരിയിലും താഴെയുള്ള പ്രകടനമാണ് മാത്യൂസ് കാഴ്ചവെച്ചിട്ടുള്ളത്. അദ്ദേഹത്തിന്റെ നാല് സെഞ്ച്വറികളിൽ രണ്ടും മികച്ച പേസ് ബൗളർമാരായ ജയിംസ് ആന്റേഴ്സണും സ്റ്റുവർട്ട് ബ്രോഡ് എന്നിവരടങ്ങയ ഇംഗ്ലണ്ട് ടീമിനെതിരായി ആയിരുന്നു. 13 മത്സരങ്ങളിൽ ക്യാപ്റ്റനായി 86.62 ശരാശരി നേടി.

2012ലെ ടി20 ലോകകപ്പിനു ശേഷം മഹേള ജയവർധനെ ക്യാപ്റ്റൻ സ്ഥാനമസ്ഥാനമൊഴിഞ്ഞപ്പോൾ മാത്യൂസ് ടി20 ടീമിന്റെ ക്യാപ്റ്റനായി. 2013ൽ ഏകദിന, ടെസ്റ്റ് ടീമുകളുടെ ക്യാപ്റ്റനായി. ഇംഗ്ലണ്ടിനെതിരായ പരമ്പര മാത്യൂസിന്റെ നേതൃത്വത്തിൽ ടീം 3-2ന് സ്വന്തമാക്കി. പാകിസ്താനെതിരായ പരമ്പരയും നേടിയിരുന്നു. 



</doc>
<doc id="297812" url="https://ml.wikipedia.org/wiki?curid=297812" title="അറ്റ്‌ലസ് പർവ്വതനിര">
അറ്റ്‌ലസ് പർവ്വതനിര

ആഫ്രിക്കയുടെ വടക്ക് പടിഞ്ഞാറൻ തീരത്തുള്ള പർവ്വത നിരയാണ് അറ്റ്‌ലസ് പർവ്വതനിര (Berber: ⵉⴷⵓⵔⴰⵔ ⵏ ⵓⴰⵟⵍⴰⵙ - idurar n Waṭlas, , Classical Arabic: Daran; Dyrin)2,500 km ദൈർഘ്യമുള്ള ഈ പർവ്വതനിര അൾജീറിയ,മൊറോക്കോ,ടുണീഷ്യ എന്നീ രാജ്യങ്ങളിലൂടെ കടന്നു പോകുന്നു. ഈ പർവ്വത നിരയിലെ ഏറ്റവും ഉയർന്ന കൊടുമുടി 4,165 മീറ്റർ ഉയരമുള്ള ടൌബ്കാൽ ആണ്. ഈ കൊടുമുടി മൊറോക്കോയിലാണ് സ്ഥിതി ചെയ്യുന്നത്. ഈ പർവ്വതനിര , സഹാറ മരുഭൂമിക്കും മദ്ധ്യധരണ്യാഴി,അറ്റ്‌ലാന്റിക് മഹാസമുദ്രം എന്നീ സമുദ്രങ്ങൾക്കും ഇടയിലുള്ള അതിരാണ്. ഈ പ്രദേശത്തെ ജനത ബെർബർ ജനത എന്ന് അറിയപ്പെടുന്നു. 

ഗുരുതരമായ വംശനാശ ഭീഷണി നേരിടുന്നവയും , വംശനാശം സംഭവിച്ചവയുമായ ഒട്ടനവധി തനതു ജീവജന്തു ജാലം ഈ പർവ്വത നിരയുടെ സവിശേഷതയാണ്. ആഫ്രിക്കയിൽ കാണപ്പെട്ടിരുന്ന ഒരേ ഒരു കരടിയായ അറ്റ്‌ലസ് കരടി, നോർത്ത് ആഫ്രിക്കൻ ആന തുടങ്ങിയവ ഈ പ്രദേശത്ത് ജീവിച്ചിരുന്ന വംശനാശം സംഭവിച്ച ജീവികളാണ്. ഇവിടെ ഇന്ന് കാണപ്പെടുന്ന ബാർബെറി മക്കാക്ക് ,ബാർബെറി പുള്ളിപ്പുലി,ബാർബെറി സിംഹം തുടങ്ങിയ ജീവികൾ ഗുരുതരമായ വംശനാശ ഭീഷണി നേരിടുന്നു.


</doc>
<doc id="297821" url="https://ml.wikipedia.org/wiki?curid=297821" title="ലിയാഖത്ത് അലി ഖാൻ">
ലിയാഖത്ത് അലി ഖാൻ

പാകിസ്താന്റെ ആദ്യ പ്രധാനമന്ത്രിയാണ് ലിയാഖത്ത് അലി ഖാൻ (ജനനം: 1895 ഒക്ടോബർ - മരണം: 1951 ഒക്ടോബർ 16. മുഹമ്മദ് അലി ജിന്നയ്ക്കൊപ്പം വ്യത്യസ്ത മുസ്ലീം രാഷ്ട്രത്തിനായി വാദിച്ച പ്രധാനികളിൽ ഒരാളായിരുന്നു ലിയാഖത്ത്. സ്വാതന്ത്ര്യം ലഭിക്കുന്നതിനു മുൻപ് ഇന്ത്യയുടെ ആദ്യ ധനകാര്യ മന്ത്രിയായിരുന്നു ഇദ്ദേഹം.


</doc>
<doc id="297829" url="https://ml.wikipedia.org/wiki?curid=297829" title="എലിസബത്ത് ഏകാദശി">
എലിസബത്ത് ഏകാദശി

പരേഷ് മൊകാശി സംവിധാനം ചെയ്ത്, 2014-ഇൽ പുറത്തിറങ്ങിയ ഒരു മറാഠി ചലച്ചിത്രമാണ് എലിസബത്ത് ഏകാദശി. മഹാരാഷ്ട്രയിലെ പന്ഥാർപൂറിലെ ഒരു കുട്ടിയുടെയും അവന്റെ കൂട്ടുകാരുടെയും കഥ പറയുന്ന ഈ ചിത്രത്തിന്റെ കഥാ രചന മധുഗന്ധ കുൽക്കർണിയുടേതാണ്. 2014-ഇലെ ശിശു ദിനത്തിൽ ദേശീയ തലത്തിൽ റിലീസായ ഈ ചിത്രം 2014-ഇലെ ഇന്ത്യൻ അന്താരാഷ്‌ട്ര ചലച്ചിത്രോത്സവത്തിലെ ഇന്ത്യൻ പനോരമ വിഭാഗത്തിലെ ഉദ്ഘാടന ചിത്രമായിരുന്നു.

മഹാരാഷ്ട്രയിലെ ക്ഷേത്രനഗരമായ പന്ഥാർപൂറിന്റ പശ്ചാത്തലത്തിൽ ഒരമ്മയുടേയും മക്കളുടേയും അസാധാരണ ജീവിതകഥ പറയുന്ന സിനിമയാണ് "എലിസബത്ത് ഏകാദശി'.

'എലിസബത്ത് ഏകാദശി' എന്ന സിനിമയുടെ പേര് ഹിന്ദുക്കളുടെ മതവികാരം വ്രണപ്പെടുത്തുമെന്ന് ആരോപിച്ച് മേളയിൽ നിന്ന് സിനിമ പിൻവലിക്കണമെന്ന് സംഘപരിവാർ സംഘടനകൾ ആവശ്യപ്പെട്ടിരുന്നു.


</doc>
<doc id="297847" url="https://ml.wikipedia.org/wiki?curid=297847" title="കസേരകളി">
കസേരകളി

കുട്ടികൾക്കും മുതിർന്നവർക്കും പ്രിയങ്കരമായ ഒരു വിനോദ മത്സരമാണ് കസേരകളി. ഈ വിനോദത്തിന്‌ "മ്യൂസിക്കൽ ചെയർ' എന്നാണ്‌ ഇംഗ്ലീഷിൽ പറയുക. സാധാരണയായി ആറുപേരാണ്‌ ഈ കളിയിൽ പങ്കെടുക്കുക. വരിയായോ വൃത്തത്തിലോ അഞ്ചു കസേര സംവിധാനം ചെയ്‌തിരിക്കും. സമയം സൂചിപ്പിക്കാനായി തുടരെ മണിയടിക്കുകയോ ഏതെങ്കിലും സംഗീതോപകരണം പ്രവർത്തിപ്പിക്കുകയോ ചെയ്യുന്നു. ശബ്‌ദം ഉണ്ടാക്കുന്ന ആൾ കളിക്കാരെ ശ്രദ്ധിക്കരുതെന്നാണ്‌ വ്യവസ്ഥ. ശബ്‌ദം ആരംഭിക്കുമ്പോൾ കളിയിൽ പങ്കെടുക്കുന്നവർ കസേരകൾക്കു ചുറ്റുമായി ധൃതിയിൽ നടന്നുതുടങ്ങുന്നു. മണിയൊച്ച പൊടുന്നനെ നിലയ്‌ക്കുമ്പോൾ കളിക്കാർ കറക്കം അവസാനിപ്പിച്ച്‌ കസേരകളിൽ ഇരിക്കുന്നു. തൊട്ടു മുമ്പിൽ കാണുന്ന കസേരയിലാണ്‌ ഓരോരുത്തരും ഇരിക്കേണ്ടത്‌. പുറകിലേക്കു തിരിഞ്ഞു കസേര കൈവശപ്പെടുത്തുന്നത്‌ നിയമവിരുദ്ധമാണ്‌. കസേര കിട്ടാത്തയാൾ പുറത്തുപോകണം. ഒരു കസേര എടുത്തു മാറ്റിയശേഷം മത്സരം തുടരും. അങ്ങനെ ഓരോ കസേരയായി എടുത്തുമാറ്റി ഒരു കസേരയും രണ്ടു കളിക്കാരും അവശേഷിക്കുമ്പോഴാണ്‌ മത്സരത്തിന്റെ അവസാനഘട്ടം. ശബ്‌ദം നിലയ്‌ക്കുമ്പോൾ അവസാനത്തെ കസേരയിൽ ഇരിക്കാൻ സന്ദർഭം ലഭിച്ച ആളെ വിജയിയായി പ്രഖ്യാപിക്കും. കസേരകളുടെ എണ്ണം കൂട്ടി ഈ മത്സരത്തിന്റെ ദൈർഘ്യം വർധിപ്പിക്കാവുന്നതാണ്‌. 


</doc>
<doc id="297859" url="https://ml.wikipedia.org/wiki?curid=297859" title="ഇ.ഡി. ജെമ്മിസ്">
ഇ.ഡി. ജെമ്മിസ്

എലുവത്തിങ്കൽ ദേവസ്സി ജെമ്മിസ് അഥവാ ഇ.ഡി. ജെമ്മിസ് ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിലെ സൈദ്ധാന്തിക രസതന്ത്ര വിഭാഗത്തിലെ അധ്യാപകനാണ് . ഇതിനുമുമ്പ് അദ്ദേഹം തിരുവന്തപുരം ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസ് എഡ്യൂക്കേഷൻ ആന്റ് റിസർച്ചിലെ (IISER) ഡയറക്ടറായി സേവനമനുഷ്ഠിച്ചിട്ടുണ്ട്. പ്രയുക്ത സൈദ്ധാന്തിക രസതന്ത്രമാണ് ഇദ്ദേഹത്തിന്റെ ഗവേഷണ മേഖല. അരോമാറ്റിക് കാർബൺ സംയുക്തങ്ങളുടെ ഘടനയെ കുറിക്കുന്ന ഹക്കൽ നിയമത്തിനു സമാനമായി ബോറോൺ സംയുക്തങ്ങളുടെ ഘടന വിശദീകരിക്കാനുള്ള ജെമ്മിസ് MNO നിയമം ഇദ്ദേഹം രൂപപ്പെടുത്തി . ശാസ്ത്ര-സാങ്കേതിക മേഖലകളിലെ അദ്ദേഹത്തിന്റെ സംഭാവനകളെ കേന്ദ്ര സർക്കാർ 2014ൽ പത്മശ്രീ നൽകി ആദരിച്ചു .

1951 ഒക്ടോബർ 31-ന് തൃശ്ശൂരിനടുത്ത് ചെവ്വൂരിൽ ജനിച്ച ജെമ്മിസ് തിരുവന്തപുരം യൂണിവേഴ്സിറ്റി കോളേജിൽ നിന്നും തൃശ്ശൂർ സെന്റ് തോമസ് കോളേജിൽ നിന്നും ബിരുദവും IIT കാൺപൂരിൽ നിന്ന് ബിരുദാനന്തരബിരുദവും കരസ്ഥമാക്കിയ അദ്ദേഹം ഡോക്റ്ററേറ്റ് ബിരുദത്തിനായി ചേർന്നു. അവിടെ പോൾ വോൺ റോഗ് ഷ്ലേയറിന്റെയും ജോൺ പോപിളിന്റെയും (1998 നോബൽ സമ്മാനിതൻ) കീഴിൽ 1978 ൽ ഡോക്റ്ററേറ്റ് ബിരുദം പൂർത്തിയാക്കി. അതിനു ശേഷം അദ്ദേഹം രണ്ടു വർഷം റൊവാൾഡ് ഹോഫ്മാന്റെ (1981 നോബൽ സമ്മാനിതൻ)കീഴിൽ കോർണൽ സർവകലാശാലയിൽ നിന്ന് പോസ്റ്റ് ഡോക്റ്ററേറ്റ് പഠനം പൂർത്തിയാക്കി. 

1990ൽ ഹൈദരാബാദ് സർവകലാശാലയിലെ സ്കൂൾ ഓഫ് കെമിസ്ട്രിയിൽ അദ്ദേഹം അധ്യാപകനായി ചേർന്നു. പിന്നീട് 2002 ൽ അദ്ദേഹം കലാശാലാ അധികാരിയായി. 2005ൽ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിന്റെ ക്ഷണം സ്വീകരിച്ച് അദ്ദേഹം ഇനോർഗാനിക് ആന്റ് ഫിസിക്കൽ കെമിസ്ട്രി വിഭാഗത്തിൽ ചേർന്നു. 2008 - 2013 കാലയളവിൽ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസ് എഡ്യൂക്കേഷൻ ആന്റ് റിസർച്ചിലെ (IISER) ഡയറക്ടറായി സേവനമനുഷ്ഠിച്ചശേഷം തിരികെ വന്നു. 

ജെമ്മിസ് തന്മാത്രകളടെ ഘടനകളേയും പ്രവർത്തനക്ഷമതയേയും സൈദ്ധാന്തിക രസതന്ത്രമുപയോഗിച്ച് പഠിക്കുന്നു. ട്രാൻസിഷൻ മെറ്റാലിക് ഓർഗാനോ മെറ്റാലിക്സ് , ഹൈഡ്രജൻ ബന്ധനങ്ങൾ , അരോമാറ്റിക് സംയുക്തങ്ങളുടെ ത്രിമാന ഇലക്ട്രോണിക് ഘടന , ബൊറെയ്ൻ , കാർബൊറെയ്ൻ , സിൽബൊറെയ്ൻ, പോളികണ്ടൻസേഷൻ ഇലക്ട്രോൺ എണ്ണൽ നിയമം , ബോറോൺ ബഹുരൂപതകളുടെ ഘടന തുടങ്ങിയവയാണ് അദ്ദേഹത്തന്റെ പ്രധാന ഗവേഷണ മേഖലകൾ. ജെമ്മിസ് MNO നിയമം ലോകത്തിലെ പല സർവകലാശാല ധാതുരസായനവിദ്യാ പാഠപുസ്തകങ്ങളിൽ ഇടം പിടിച്ചു. അദ്ദേഹത്തിന്റെ പല സൈദ്ധാന്തിക പ്രവചനങ്ങളും പരീക്ഷണങ്ങളിലൂടെ തെളിയിക്കപ്പെട്ടു. അദ്ദേഹം ഏകദേശം ഇരുപത് പി എച്ച് ഡി വിദ്യാർത്ഥികളുടേയും നിരവധി പോസ്റ്റ് ഡോക് വിദ്യാർത്ഥികളുടേയും മാർഗഗർശിയായി വർത്തിച്ചു. എതാണ്ട് ഇരുനൂറ് ഗവേഷണലേഖനങ്ങൾ അദ്ദേഹത്തിന്റേതായിട്ട് പ്രസിദ്ധീകരിക്കപ്പെട്ടിട്ടുണ്ട്.


</doc>
<doc id="297861" url="https://ml.wikipedia.org/wiki?curid=297861" title="യർമൂക് യുദ്ധം">
യർമൂക് യുദ്ധം

മുസ്ലിംകൾക്കും റോമാക്കർക്കും ഇടയിൽ നടന്ന നിർണായക യുദ്ധമായിരുന്നു യർമൂക് യുദ്ധം. AD 636 ഓഗസ്റ്റ്‌ മാസം, സിറിയക്കും ജോർദാനും, ഇസ്രയേലിന്റെയും അതിർത്തിയിൽ യർമൂക് നദിയുടെ കരയിൽ വെച്ച് 6 ദിവസം തുടർച്ചയായിട്ടാണ് ഈ യുദ്ധം നടന്നത്. യുദ്ധാവസാനം മുസ്ലിംകുടെ സമ്പൂർണ്ണമായ വിജയത്തിലും ബയ്സന്റിയൻ സാമ്രാജ്യത്തിനെ സിറിയയിൽ നിന്നും തുടച്ചു നീക്കുന്നതിലുമാണ് കലാശിച്ചത്. സൈനിക ചരിത്രത്തില അതിനിർണായക സ്ഥാനമാണ് ഈ യുദ്ധതിനുള്ളത്. മുഹമ്മദ്‌ നബിതിരുമേനിയുടെ വിയോഗത്തിന് ശേഷം ഇസ്ലാമിക മുന്നേറ്റത്തിന്റെ ശക്തമായ വരവറിയിച്ച, ക്രിസ്ത്യൻ പ്രദേശങ്ങളിലേക്കുള്ള വേഗത്തിലുള്ള മുന്നേറ്റമായിരുന്നു ഇത്.

അറബികളുടെ മുന്നേറ്റത്തെ കുരിച്ചർരിയുന്നതിനും,നഷ്ടപെട്ട പ്രദേശങ്ങൾ തിരിച്ചു പിടിക്കുന്നതിനും,ചക്രവര്ത്തി ഹിരക്ലീസ് ,AD 636 നു ശക്തമായ ഒരു സൈന്യത്തെ "levant " ലേക്ക് നിയോഗിചിട്ടുണ്ടായിരുന്നു. റോമൻ സൈന്യം സിറിയയോട്‌ അടുത്തപ്പോൾ,അറബികൾ തന്ത്രപരമായി പിൻവാങ്ങുകയും ആരെബ്യയോടുത്ത യര്മൂകിൽ എല്ലാ പോഷക സൈന്യങ്ങളും ഒത്തുകൂടുകയും ചെയ്തു. അങ്ങനെ മുസ്ലിംകൾ എണ്ണത്തിൽ ശക്തരായ റോമക്കാരെ പരാജയപ്പെടുത്തി.സേനാനായകൻ ഖാലിദ്‌ ഇബ്ൺ വലീടിന്റെ മികച്ച വിജയന്കളിൽ ഒന്നായി ഇതു വിലയിരുതപെടുന്നു.ചരിത്രത്തിലെ ഏറ്റവും മികച്ച യുദ്ധ തന്ത്രന്ജനും,കുതിര പടയാളിയുമായി മുദ്ര പതിപ്പിക്കാൻ ഇതു അദ്ദേഹത്തെ സഹായിച്ചു. 

ക്രി.വ. 610-ൽ നടന്ന അവസാന റോമൻ പേർഷ്യൻ യുദ്ധത്തിനിടക്ക്, ഫോകാസ് അഗസ്റ്റസ് ചക്രവർത്തിയെ പുറത്താക്കി ഹെറക്ലീസ് ബയ്സന്റിയൻ സാമ്രാജ്യത്തിന്റെ ചക്രവർത്തിയായി അധികാരത്തിൽ വന്നു. അതിനിടക്ക് പേർഷ്യാക്കാർ മെസപ്പട്ടോമിയ (ഇന്നത്തെ ഇറാഖ്‌) കീഴ്‌പ്പെടുത്തി, തുടർന്നു സീറിയയെ ആക്രമിച്ചു അനറ്റോളിയയിൽ പ്രവേശിക്കുകയും ചെയ്തു. ക്രി.വ. 612-ൽ ഹിറക്ലീസ്‌ ചക്രവർത്തി അനറ്റോളിയയിൽ നിന്നും പേർഷ്യാക്കാരെ പുറത്താക്കുന്നതിൽ വിജയിച്ചു എങ്കിലും സിറിയയിൽ കനത്ത പരാജയം ഏറ്റുവാങ്ങി. തുടർന്നുളള വർഷങ്ങളിൽ പേർഷ്യക്കാർ പലസ്തീനും, ഈജിപ്റ്റും ബയ്സെന്റിയക്കാരിൽ നിന്നും പിടിച്ചെടുത്തു. അതിനിടയിൽ ഹിറക്ലീസ് പ്രത്യാക്രമണം ആസൂത്രണം ചെയ്യുകയും സൈന്യത്തെ ഉടച്ചു വാർക്കുകയും ചെയ്തു. ഒൻപത് വർഷങ്ങൾക്കു ശേഷം ക്രി.വ. 622-ൽ ഹിരക്ലീസ് അവസാന പ്രത്യാക്രമണം സമാരംഭിച്ചു. പേർഷ്യക്കെതിരെ കോക്കെഷ്യയിലും, അർമീനിയിലും നേടിയ ശക്തമായ വിജയത്തിനു ശേഷം ക്രി.വ. 627-ൽ മെസപെട്ടോമിയയിൽ വെച്ചു നടന്ന നീനവ യുദ്ധത്തിൽ പെഷ്യക്കാരെ പാടേ പരാജയപ്പെടുത്തി തലസ്ഥാനമായ റെസിഫോനിനു മേൽ ഭീഷണി സൃഷ്ടിക്കാൻ തുടങ്ങി. തുടർച്ചയായുള്ള കനത്ത പരജയങ്ങൾക്കു ശേഷം അപമാനിതനായ പേർഷ്യൻ ചക്രവർത്തി ഖുസ്രു രണ്ടാമനെ പുറത്താക്കി മകൻ കവാദ് രണ്ടാമൻ അധികാരം പിടിച്ചെടുത്തു. പിന്നീട് അദ്ദേഹത്തെ കൊലപ്പെടുത്തുകയും ചെയ്തു. ഹിരക്ലീസുമായി ഉണ്ടാക്കിയ നിരുപാധികമായ സമാധാന ഉടമ്പടി പ്രകാരം പിടിച്ചെടുത്ത ബയ്സന്റ്യൻ പ്രദേശങ്ങളിൽ നിന്നും പേർഷ്യക്കാർ പിൻവാങ്ങി.

ഇതിനെല്ലാം മുമ്പേ ദ്രുധഗതിയിലുള്ള രാഷ്ട്രീയവും ,സാമൂഹികവുമായ മുന്നേറ്റം അവസാനത്തെ ദൈവ ദൂദൻ മുഹമ്മദ് നബിതിരുമേനിയുടെ നേതൃത്വത്തിൽ അറേബ്യയിൽ പുരോഗമിക്കുന്നുണ്ടയിരുന്നു. പരസ്പരം പോരടിച്ചുകൊണ്ടിരുന്ന അറേബ്യൻ സമൂഹത്തെ അതിശക്തമായ ഒരു നേതാവിൽ കീഴിൽ അദ്ദേഹം യോജിപ്പിച്ചു.ജൂണ് 632 നു നടന്ന പ്രവജ്ചക തിരുമേനിയുടെ വിയോഗത്തിന് ശേഷം പ്രമുഖ സഹാബിയും ഉറ്റ അനുയയിയുമയ അബൂബക്കർ സിദ്ദീഖ് ഒന്നാമത്തെ ഖലീഫയായി അധികരമെറ്റു. അധികരരോഹാനതിനുശേഷം അറബ്യയിലെങ്ങും കുഴപ്പങ്ങൾ പടര്ന്നുപിടിച്ചു. നിരവധി അറബ് ഗോത്രങ്ങൾ ഖലീഫക്കെതിരിൽ കലഹതിനോരുങ്ങി.ഖലീഫ അബൂബക്കർ അവരോടു യുദ്ധം പ്രഗ്യാപിക്കുകയും,ഒരുവര്ഷതോളം നീണ്ടു നിന്ന രിധ്ഹ യുദ്ധത്തിൽ സകല കുഴപ്പങ്ങളും അടിച്ചൊതുക്കി അറേബ്യയെ മദീന കേന്ദ്രമാക്കി യോജിപ്പിച്ചു.

വിമതരെ മുഴുവൻ അടിചോതുക്കിയത്തിനു ശേഷം ,അബുബക്കർ ഇറാക്കിൽ നിന്നും വിമോചന യുദ്ധത്തിനു ആരംഭം കുറിച്ചു.അല്ലാഹുവിന്റെ വാൾ
എന്ന അപരനമാത്താൽ വിശ്രുതനായ ഖാലിദ്‌ ഇബ്ന് വലീദിന്റെ നായകത്വത്തിൽ പെർഷിയക്കെതിരെ നടന്ന മികച്ച നിരന്തരമായ മുന്നേറ്റങ്ങളിലൂടെ iraq കീഴ്പെടുത്തി.ഇതു അബൂബക്കർ സിദ്ധീഖ്‌ന്റെ ആത്മവിശ്വാസം ഉയര്ത്തുകയും ,ഇറാഖിനെ AD 634 ൽ സിറിയയിലേക്ക് പട നയിക്കാൻ തീരുമാനിക്കുകയും ചെയ്തു.ബ്യ്സന്റ്യൻ പ്രതിരോധം മനസ്സിലാക്കി വളരെ വ്യവസ്ഥാപിതവും ,കൃത്യമായി ആസൂത്രണം ചെയ്ത മുന്നേറ്റങ്ങൾ ആയിരുന്നു മുസ്ലിങ്ങൾ സിറിയയിൽ നടത്തിയത്.ബ്യ്സന്റ്യൻ സേനയെക്കൾ എന്നതില വളരെ കുറവാണെന്ന് മനസ്സിലാക്കി എല്ലാ പോഷക സയ്ന്യങ്ങളെയും കൂട്ടിയോചിപ്പിച്ചു ഒറ്റ സേനയകൻ തീരുമാനിച്ചു.അതുപ്രകരമായിരുന്നു ഇറാക്കിൽ നിന്നും ഖാലിദ്‌ സിറിയയിൽ എതിചെർനതു. ജൂലൈ 634 നു അജ്നദ്യനിൽ വെച്ച് ബിസന്റിയക്കാർ തോല്പിക്കപെട്ടു.തുടര്ന്നുണ്ടായ ഫാഹിൽ യുദ്ധത്തിൽ ദാമാസ്കാസ് AD 634 നു പിചെടുക്കുകയും ചെയ്തു. ad 634 നു ഖലീഫ അബൂബക്കർ സിദ്ദീഖ് നിര്യാതനായി.തുടർന്ന് അദ്ദേഹത്തിന്റെ പിൻഗാമിയായി സ്ഥാനമേറ്റ ഉമർഇബ്ൺ ഖതാബ്‌ സിറിയയുടെ കൂടുതൽ പ്രതെഷങ്കളിലേക്ക് മുന്നേറാൻ തീരുമാനിച്ചു.വിജയസ്രീലാളിതമായ കഴിഞ്ഞ യുദ്ദങ്ങളിലെല്ലാം ഖലിദയിരുന്നു സെനനയകനെങ്കിലും ,ഉമർ അദ്ദേഹത്തെ മാറ്റി പകരം അബു ഉബൈദയെ നിയമിച്ചു.തേക്കാൻ പലസ്റ്റിനെ സുരക്ഷിതമാക്കുന്നതിന്,തിബ്രീസും ബാക്ബക്കും വലിയ എതിര്പ്പുകളില്ലാതെ പിടിച്ചടക്കി.അങ്ങനെ അവിടെ നിന്നും മുസ്ലിം സേന ലെവന്ത് വരെ മുന്നേറ്റം തുടര്ന്നു.

ബ്യ്സന്റ്യൻ ചക്രവർത്തി ഹിരക്ലീസ് താമസിച്ചിരുന്ന അന്തോഖ്യക്കും ,അലെപ്പോകും അടുത്ത് എമിസ്സ പിടിച്ചടക്കിയതിനു ശേഷം മുസ്ലിം സൈന്യം എത്തിച്ചേർന്നു.തുടര്ച്ചയായ തിരിച്ചടികൾ മൂലം ഭയചകിതനയ ഹിരക്ലീസ്,നഷ്ടപ്പെട്ട പ്രദേശങ്ങൾ തിരിച്ചു പിടിക്കുന്നത്നു ശക്തമായ ഒരു പ്രത്യാക്രമണം ആസൂത്രണം ചെയ്തു.AD 635പേര്ഷ്യൻ ചക്രവർത്തി യസ്ടജര്ദ് മൂനമൻ ഹിരക്ലീസുമായി സഖ്യമുണ്ടാക്കാൻ ആഗ്രഹിച്ചു.സഖ്യം അരക്കിട്ടുരപ്പിക്കുന്നതിന്,ഹിരക്ലീസ് അദ്ദേഹത്തിന്റെ കൊച്ചുമകളെ യസ്ടജര്ടിനു വിവാഹം ചെയ്തു കൊടുത്തു.ഹിരക്ലീസ് ചക്രവര്ത്തി ലെവന്തിൽ വലിയ ഒരു ആക്രമണം ആസൂത്രണം ചെയ്യുന്ന അതെസമയതു തന്നെ യസ്ടജര്ടും ഇറാക്കിൽ സമാന രീതിയിലുള്ള മട്ടൊരക്രമനതിനു കൊപ്പുകൂട്ടുന്നുണ്ടായിരുന്നു.മെയ് 636 നു ഹിരക്ലീസിന്റെ ആക്രമണം തുടങ്ങുന്ന സമയത്ത് പേര്ഷ്യൻ ചക്രവര്തിക്ക് അതിനോട് സഹകരിക്കാൻ സാധിച്ചില്ല-കാരണം അദ്ദേഹത്തിന്റെ ഭരണകൂടം ആഭ്യന്ദര പ്രതിസന്ദിയെനേരിടുകയായിരുന്നു-അതുവഴി അത്യന്തം നിര്നയകമായ ഒരു പദ്ധതിയായിരുന്നു പാളിപ്പോയത് .

മികച്ച തന്ത്രത്തിലൂടെ ഉമർ യസ്ടജര്ടിനെ ഹിരക്ലീസുമായി അടുക്കുന്നതിൽ നിന്ന് തടയുകയും,യര്മൂകിൽ അതുവഴി ഹിരക്ലീസിനെ നിർണായക യുദ്ദത്തിൽ തോല്പിക്കുകയും ചെയ്തു. മൂന്ന് മാസങ്ങൾക്കു ശേഷം ഖാടിസിയയിൽ വെച്ച് നവംബർ 636 നു നടന്ന യുദ്ദത്തിൽ പേര്ഷ്യൻ സ്യ്ന്യം അമ്പേ പരാജയപ്പെടുകയും പേർഷ്യയുടെ മേലുള്ള നിയന്ത്രണം അവസാനിക്കുകയും ചെയ്തു. റോമാക്കാരുടെ യുദ്ദതിനുള്ള തയ്യാറെടുപ്പുകൾ ad 635 നു തുടങ്ങുകയും Antioch ൽ ഒരു വലിയ സൈന്യവുമായി നിലയുറപ്പിക്കുകയും ചെയ്തു. സംയുക്ത സൈന്യത്തിൽ ബ്യ്സന്റിയക്കാരെ കൂടാതെ സ്ലാവ്സ്,ഫ്രാങ്ക്സ്,ജോര്ജിയന്സ്,അറബ് ക്രിസ്ടിഅനികളും അടങ്ങിയതായിരുന്നു.സംയുക്ത സൈന്യത്തിൽ ബ്യ്സന്റിയക്കാരെ കൂടാതെ സ്ലാവ്സ്,ഫ്രാങ്ക്സ്,ജോര്ജിയന്സ്,അറബ് ക്രിസ്ടിഅനികളും അടങ്ങിയതായിരുന്നു. സൈന്യത്തെ അഞ്ചു വിഭാഗമായി തിരിച്ചു.സർവ സൈന്യധിപനായി തിയൂദരും,വാഹാൻ ഫീൽഡ് കമന്ടരുമായി. സ്ലാവ് രാജകുമാരാൻ ബുക്കിനറ്റൊർ സ്ലാവുകളെയും,ഗസ്സനിദ് രാജാവ് ജബലഹ് ക്രിസ്ത്യൻ അറബികളെയും നയിച്ചു. ബാക്കിയുള്ള യൂരോപയാന്മാർ ഗ്രിഗോരിക്കും ദാരിജനും കീഴിൽ അണിനിരന്നു.യുദ്ദം നിയന്ത്രിക്കാൻ ഹിരക്ലീസ് ആന്ടിയോക്കിൽ നിലയുറപ്പിച്ചു. 
അതേസമയം തന്നെ മുസ്ലിം സൈന്യം നാല് ഭാഗങ്ങളായി പലസ്ഥലങ്ങളിലായി ചിതറിക്കിടക്കുകയായിരുന്നു.അംർ പലേസ്ടിനിലും,ശുരഹ്ബീൽ ജോര്ടനിലും,യാസിദ് ദാമാസ്കുസ്സിലും, അബു ഉബൈദ ഖലിടിനോപ്പം എമിസ്സയിലുംയിരുന്നു. ഭൂമിശാസ്ത്രപരമായി മുസ്ലിങ്ങൾ വ്യത്യസ്ത ഭാഗങ്ങളിലയതിനാൽ ,അവസരം മുതലെടുക്കാൻ ഹിരക്ലീസ് തീരുമാനിച്ചു.


</doc>
<doc id="297886" url="https://ml.wikipedia.org/wiki?curid=297886" title="വസന്തത്തിന്റെ കനൽവഴികളിൽ">
വസന്തത്തിന്റെ കനൽവഴികളിൽ

2014 ൽ പുറത്തിറങ്ങിയ ഒരു മലയാളം ചലചിത്രമാണ് വസന്തത്തിന്റെ കനൽവഴികളിൽ. 1940 കളിൽ കേരളത്തിൽ പി. കൃഷ്ണപിള്ളയുടെ നേതൃത്വത്തിൽ ഉണ്ടായ കമ്മ്യൂണിസ്റ്റ് മുന്നേറ്റമാണ് സിനിമയുടെ ഇതിവൃത്തം.
സംവിധാനം : അനിൽ നാഗേന്ദ്രൻ


</doc>
<doc id="297888" url="https://ml.wikipedia.org/wiki?curid=297888" title="ഇടയക്കുന്നം">
ഇടയക്കുന്നം

എറണാകുളം ചേരാനല്ലൂർ പഞ്ചായത്തിലെ ഒരു ഗ്രാമമാണ് ഇടയക്കുന്നം. ആസ്റ്റർ മെഡിസിറ്റി എന്ന ആതുരാലയ സമുച്ചയം ഇവിടെ സ്ഥിതിചെയ്യുന്നു. 


</doc>
<doc id="297890" url="https://ml.wikipedia.org/wiki?curid=297890" title="എം.കെ. ദിവാകരൻ">
എം.കെ. ദിവാകരൻ

സി.പി.ഐ നേതാവും മൂന്നാം കേരള നിയമസഭയിലെ അംഗവുമായിരുന്നു എം.കെ ദിവാകരൻ(21 ജൂൺ 1927 - 23 നവംബർ 2014). 
എം. കൃഷ്ണന്റെയും കൊച്ചുപെണ്ണമ്മയുടെയും മകനാണ്. ശാസ്ത്രി, ഹിന്ദി വിദ്വാൻ പരീക്ഷകൾ പാസായി, 1948-ൽ പത്തനംതിട്ടയിൽ മാനേജ്‌മെന്റ്‌ സ്‌കൂളിൽ അധ്യാപകനായി. അദ്ധ്യാപക ജോലി രാജിവച്ച് രാഷ്ട്രീയത്തിലിറങ്ങി. 1967 ലെ തെരഞ്ഞെടുപ്പിൽ റാന്നിയിൽ നിന്നും എം.എൽ.എയായി ആറു മാസക്കാലം ജയിൽവാസം അനുഭവിച്ചു.1969ലായിരുന്നു വിവാഹം .ഭാര്യയുടെ പേര്‌ സൗദാമിനി.1971 ൽ തെരഞ്ഞെടുപ്പിൽ പരാജയപ്പെട്ടതോടെ സജീവ രാഷ്ട്രീയത്തിൽ നിന്നും പിൻ വാങ്ങി..1990ൽ പത്തനംതിട്ടയിൽ ധനകാര്യ സ്ഥാപനം ആരംഭിച്ചതാണ്‌ ദിവാകരന്റെ ജീവിതത്തിൽ കരിനിഴൽ വീഴ്ത്തിയത്.പണം വാങ്ങിയവർ പലരും തിരിച്ചടച്ചില്ല.40 ലക്ഷം രൂപ വായ്പയെടുക്കാൻ ഒരാൾക്ക് ജാമ്യം നിന്നത് കൂടുതൽ വിനയായി.വായ്പ്യെടുത്തയാൾ തിരിച്ചടക്കഞ്ഞതോടെ ദിവാകരന്റെ 40 സെന്റും വീടും ബാങ്ക് ജപ്തി ചെയ്തു.എം എൽ എ പെൻഷനും അധ്യാപികയായിരുന്ന ഭാര്യയുടെ പെൻഷനും മാത്രം വരുമാനമുണ്ടായിരുന്ന ഇരുവരും വാടക വീട്ടിലായി പിന്നീട് താമസം.മക്കളിലാത്ത ദിവാകനും ഭാര്യയും നാലു വർഷ്ത്തോളം വിവിധ് സ്ഥലങ്ങളിൽ താമസിച്ച് അവസാനം 2011 ഓഗസ്റ്റ് 6ന്‌ ഗാന്ധിഭവനിലെത്തിയത്.ഒരു മാസം പിന്നിട്ടപ്പോൾ ഭാര്യ മരിച്ചു.രോഗബാധിതനായ ദിവാകരൻ ഒടുവിൽ ഓർമ്മശക്തി നഷ്ടമായി.അവിടെ വച്ചു തന്റെ 87ആം വയസ്സിൽ 2014 നവംബർ 23 നു മരണപ്പെട്ടു.


</doc>
<doc id="297897" url="https://ml.wikipedia.org/wiki?curid=297897" title="മെൽവിൽ ഡി മെല്ലൊ">
മെൽവിൽ ഡി മെല്ലൊ

ആകാശവാണിയുടെ ശ്രദ്ധേയനായ ഒരു വാർത്താപ്രക്ഷേപകനായിരുന്നു മെൽവിൽ ഡി മെല്ലൊ (1913 - 1989). സ്വതന്ത്രഭാരതത്തിലെ പല സുപ്രധാനസംഭവങ്ങളെപ്പറ്റി അദ്ദേഹം നൽകിയ റിപ്പോർട്ടുകളും റേഡിയോയിലൂടെയുള്ള തത്സമയവിവരണങ്ങളും അദ്ദേഹത്തെ പ്രശസ്തനാക്കി. വാർത്താവിനിമയ രംഗത്തേക്കുള്ള സമഗ്രസംഭാവനകൾ പരിഗണിച്ചുകൊണ്ട്‌ 1963-ൽ ഭാരത സർക്കാർ പദ്മശ്രീ നൽകി അദ്ദേഹത്തെ ആദരിച്ചു.

മസ്സൂരിയിലെ സെന്റ്‌ ജോർജസ് കോളേജിൽ വിദ്യാഭ്യാസം പൂർത്തിയാക്കി. ആകാശവാണിയിൽ ചേരുന്നതിനു മുമ്പ് കരസേനയിൽ 5/2 പഞ്ചാബ്‌ റെജിമെന്റിൽ ലെഫ്റ്റനന്റായി സേവനം അനുഷ്ഠിച്ചു. കൊരാലി എമ്മ ഡി മെല്ലോ ഭാര്യയാണ്. 
1950 - 1971 കാലഘട്ടത്തിൽ 'സ്റ്റാഫ് ആർട്ടിസ്റ്റ്' വിഭാഗത്തിൽപ്പെട്ട ആകാശവാണി ജീവനക്കാരനായിരുന്നു. ഉദ്യോഗത്തിൽ നിന്ന് വിരമിച്ച ശേഷം ആകാശവാണിയിലെ ഇമെററ്റസ് നിർമാതാവായി (emeritus producer) 5 വർഷം തുടർന്നു. സ്വാതന്ത്ര്യാനന്തര ഭാരതത്തിലെ പല നിർണായക സംഭവങ്ങളെ പറ്റി തന്റെ ഗംഭീര പുരുഷസ്വരത്തിലുള്ള വിവരണം റേഡിയോയിലൂടെ ശ്രോതാക്കളിൽ എത്തിച്ചു ശ്രദ്ധേയനായി. 1948-ഇൽ ബിർളാ ഹൌസിൽ നിന്ന് രാജ്‌ഘട്ട് വരെയുള്ള ഗാന്ധിജിയുടെ വിലാപയാത്രയ്ക്ക് ഒരു രാജ്യത്തിന്റെ മുഴുവൻ ദുഖവും ആദരാഞ്ജലികളും പ്രതിഫലിച്ചുകൊണ്ട്‌ മെല്ലോ നൽകിയ 7 മണിക്കൂർ നീണ്ട തത്സമയവിവരണം ഇന്ത്യയിലെ റേഡിയോ പ്രക്ഷേപണ ചരിത്രത്തിലെ ഒരു ശ്രദ്ധേയ മുഹൂർത്തമായി വിലയിരുത്തപ്പെടുന്നു. 1952-ഇൽ എലിസബത്ത്‌ രാജ്ഞിയുടെ കിരീടധാരണത്തിന്റെ തത്സമയവിവരണം നൽകാൻ ബ്രിട്ടീഷ് സർക്കാർ മേല്ലോയെ തിരഞ്ഞെടുക്കുകയുണ്ടായി. 
റിപ്പബ്ലിക്ക്‌ ദിന പരേഡുകളെ പറ്റിയും ഇന്ത്യ - പാകിസ്താൻ ഹോക്കി മത്സരങ്ങളെ പറ്റിയുമുള്ള അദ്ദേഹത്തിന്റെ വർണനകൾ ഇന്നും സ്മരിക്കപെടുന്നു. ബംഗ്ലാദേശ് യുദ്ധത്തെ പറ്റിയും ബംഗ്ലാദേശിന്റെ വിമോചനത്തെ പറ്റിയും മെല്ലോ നൽകിയ വാർത്താവിതരണ പരമ്പര ശ്രോതാക്കൾ ആകാംഷയോടെ ഉറ്റുനോക്കിയിരുന്നു. 
1964-ലെ ടോക്യോ ഒളിമ്പിക്സിനോടനുബന്ധിച്ചു രചിച്ച "ഒളിമ്പിക്സിന്റെ കഥ" ഉൾപടെ നിരവധി കായിക സംബന്ധമായ പുസ്തകങ്ങൾ രചിച്ചു. റിമെംബേർഡ് ഗ്ലോറി (Remembered Glory), റീച്ചിങ്ങ് ഫോർ എക്സലെൻസ് (Reaching for Excellence), നാടൻ കളികളും ഭാരതത്തിലെ ആയോധന കലകളും എന്നിവയാണ് മറ്റു കൃതികൾ. 
തന്റെ ഔദ്യോഗിക ജീവിതത്തിൽ ഉടനീളം ഡി മേല്ലോയെ തേടി അനേകം പുരസ്കാരങ്ങൾ എത്തി. 1948-ലെ കോമൺവെൽത്ത് സ്കോളർഷിപ്, 1963-ലെ പത്മ ശ്രീ, മികച്ച റേഡിയോ ഡോക്യുമെന്ററിക്കുള്ള ചെക്കോസ്ലോവാക്ക്, പ്രൈസ് ഇറ്റാലിയ പുരസ്കാരങ്ങൾ, ഏഷ്യാഡ് ജ്യോതി പുരസ്കാരം എന്നിവയെല്ലാം ഡി മേല്ലോയ്ക്ക് ലഭിച്ചു.


</doc>
<doc id="297908" url="https://ml.wikipedia.org/wiki?curid=297908" title="ഫോർത്തുനാത്തൂസ് താൻഹൊയ്‌സറെ">
ഫോർത്തുനാത്തൂസ് താൻഹൊയ്‌സറെ

"ബ്രദേഴ്സ് ഓഫ് സെൻറ് ജോൺ ഓഫ് ഗോഡ് സഭ"യുടെ ഭാരതത്തിലെ ആരംഭകനും "സിസ്റ്റേഴ്സ് ഓഫ് ചാരിറ്റി ഓഫ് സെന്റ് ജോൺ ഓഫ് ഗോഡ് സന്യാസിനി" സമൂഹത്തിൻെറ സ്ഥാപകനുമായിരുന്നു ബ്രദർ ഫോർത്തൂനാത്തൂസ് താൻ ഹൊയ്‌സറെ. (1918 ഫെബ്രുവരി 27 - 2005 നവംബർ 21) കത്തോലിക്കാ സഭയിലെ വിശുദ്ധപദവി പ്രഖ്യാപന ഭാഗമായി ഇദ്ദേഹത്തെ 2014 നവംബർ 22-ന് ഫ്രാൻസിസ് മാർപ്പാപ്പ ദൈവദാസനായി പ്രഖ്യാപിച്ചു.

1918 ഫെബ്രുവരി 27 ന് ജർമനിയിലെ ബർലിനിൽ ജനിച്ചു. 1969-ൽ കേരളത്തിലെത്തിയ ബ്രദർ 1972-ൽ ഇടുക്കി ജില്ലയിലെ കട്ടപ്പനയിലെത്തെി. മാതാപിതാക്കളായ എവാർഡ് താൻഹോയ്സറിൻെറയും മറിയയുടെയും പാത പിന്തുടർന്നും രോഗികളോടും അനാഥരോടുമുള്ള താൽപര്യവും മൂലം പ്രതീക്ഷഭവൻ ആരംഭിച്ചു. 1977-ൽ രോഗീ ശുശ്രൂഷയ്ക്കായും വിശിഷ്യാ സ്ത്രീകളുടെ പരിചരണത്തിനായും സിസ്റ്റേഴ്സ് ഓഫ് ചാരിറ്റി ഓഫ് സെൻറ് ജോൺ ഓഫ് ഗോഡ് എന്ന സന്യാസ സമൂഹം രൂപവത്കരിച്ചു.

അനാഥരെ ഏറ്റെടുത്ത് ചികിത്സ, വിദ്യാഭ്യാസസഹായങ്ങൾ നൽകുകയും 5000-ലധികം കുടുംബങ്ങൾക്ക് വീടുനൽകുകയും ചെയ്തു. 2005 നവംബർ 21-ന് അന്തരിച്ചു.

ഉപ്പുതറയിലെ ഹെൽത്ത്‌ സെന്റർ മാത്രമുണ്ടായിരുന്ന കാലത്ത് കട്ടപ്പനയിൽ വസൂരിയും മലമ്പനിയും പിടിപെട്ടു നിരവധിപേർ മരണപ്പെടുന്ന സാഹചര്യത്തിലാണ് ഇപ്പോൾ സെന്റ്‌ മാർത്താസ്‌ മഠം സ്‌ഥിതി ചെയ്യുന്ന സ്‌ഥലത്തായി ബ്രദർ 1968 ഡിസംബർ 8-ന് ഡിസ്പെൻസറി ആരംഭിച്ചത്. പിന്നീട് കൂടുതൽ സൗകര്യങ്ങൾക്കായി മറ്റൊരു കെട്ടിടം നിർമിച്ച്‌ അവിടേയ്‌ക്ക്‌ പ്രവർത്തനം മാറ്റി. ഇതിനുശേഷം ഇപ്പോൾ ആശുപത്രി സ്‌ഥിതി ചെയ്യുന്ന സ്‌ഥലത്തു പുതിയ കെട്ടിടത്തിലേക്ക് പ്രവർത്തനം മാറ്റി.


</doc>
<doc id="297913" url="https://ml.wikipedia.org/wiki?curid=297913" title="ജാതൈക്യസംഘം">
ജാതൈക്യസംഘം

കേരളത്തിൽ യാക്കോബായ കത്തോലിക്കാ വിഭാഗങ്ങളായി വിഭജിക്കപ്പെട്ടിരുന്ന സുറിയാനി ക്രിസ്ത്യാനികളുടെ ഒരുമയ്ക്കും ഉന്നമനത്തിനുമായി നിധീരിക്കൽ മാണീ കത്തനാരുടെയും (കത്തോലിക്കാ സഭ) ദീവന്നാസ്യോസ് രണ്ടാമന്റെയും(യാക്കോബായ/ഓർത്തഡോക്സ് സഭ) നേത്ര്ത്വത്തിൽ പത്തൊമ്പതാം തുടങ്ങിയ സംഘടനയാണ് നസ്രാണി ജാതൈക്യ സംഘം. 


</doc>
<doc id="297918" url="https://ml.wikipedia.org/wiki?curid=297918" title="അഡിഷൻ പ്രവർത്തനം">
അഡിഷൻ പ്രവർത്തനം

രണ്ടോ അതിൽ അധികമോ തന്മാത്രകൾ ചേർന്ന് മറ്റൊരു വലിയ തന്മാത്ര ഉണ്ടാക്കുന്ന പ്രവർത്തനമാണ് അഡിഷൻപ്രവർത്തനം(Addition reaction) എന്ന് ഓർഗാനിക് രസതന്ത്രത്തിൽ അറിയപ്പടുന്നത് .ദ്വിബന്ധനവും ത്രിബന്ധനവും ഉള്ള തന്മാത്രകളാണ് അഡിഷൻപ്രവർത്തനത്തിൽ ഏര്പ്പെടുന്നത് .ഉദാഹരണത്തിന് കാർബൺ കാർബൺ ദ്വിബന്ധനം ത്രിബന്ധനം (C=C),കാർബൺ നൈട്രജൻ ദ്വിബന്ധനം(C=N).

രണ്ട് തരത്തിലുള്ള പോളാർ അഡിഷൻപ്രവർത്തനം(Addition reaction) ആണ് പ്രധാനമായും ഉള്ളത് .ഒന്ന് നുക്ലിയോഫിലിക് അഡിഷൻ 
അടുത്തത് ഇലക്ട്രോഫലിക് അഡിഷൻ.രണ്ട് തരത്തിലുള്ള നോൺപോളാർ അഡിഷൻപ്രവർത്തനങ്ങളും ഉണ്ട്,ഒന്ന് ഫ്രീ റാഡിക്കൽ രസപ്രവർത്തനവും രണ്ട് സൈക്ലോ അഡിഷനും .

ഇലേക്ട്രോൺ കുറവുള്ള തന്മാത്രകളുമയി പ്രവർത്തിക്കുന്ന രാസപദാർത്ഥത്തെ ആണ് ന്യുക്ലിയോഫൈൽ എന്ന് പറയുന്നത് .ഇവ ഇലെക്ട്രോൻ ധാരാളം ഉള്ളവയാണ്.ഉദാഹരണത്തിന് ദ്വിബന്ധനം ത്രിബന്ധനം എന്നിവ ഉള്ള 
തന്മാത്രകൾ .ഈ രാസപ്രവർത്തനം ജീവജാലങ്ങളിലെ ഉപാപചയത്തിൽ ഉൾപ്പെടുന്നു ,കുടാതെ മരുന്നുകൽ ഉണ്ടാക്കുവൾ ഇത്തരം രാസപ്രവർത്തനാം ഉപയോഗിക്കുന്നു.
ദ്വിബന്ധനവും ത്രിബന്ധനവുമയി ന്യുക്ലിയോഫൈൽ അഡിഷൻ പ്രവർത്തിക്കുന്നത്തിൽ പങ്കെടുക്കുന്നത് സാധാരണമാണ്.ഇത്തരം ബന്ധനങ്കൾ വളരെ പോളാർ ആണ്, അതിനാൽ കാർബണിന് ഒരു ഭാഗികമായ നെഗറ്റീവ് ചാർജ് ലഭിക്കുന്നു. അതിനാൽ ഈ തന്മാത്ര ഒരു ഇലേക്ട്രോഫൈൽ ആയി പ്രവർത്തിക്കുന്നു,ആ കാർബൺ ഒരു ഇലേക്ട്രോഫിലിക് കേന്ദ്രമായും പ്രവർത്തിക്കുന്നു ,ഈ അണു ആണ് ന്യുക്ലിയോഫൈലിന്റെ ലക്ഷ്യം ആകുന്നത്. ഇത്തരം പ്രവർത്തനങ്ങളിൽ π ബന്ധനം പൊട്ടുകയും σ ബന്ധനം രൂപപ്പെടുകയും ചെയ്യുന്നു

മുകളിൽ തന്നിരിക്കുന്ന ചിത്രത്തിൽ കാണിക്കുന്ന പ്രവർത്തനം 1,2-നുക്ലിയോഫിലിക് അഡിഷൻ എന്ന് അറിയപ്പെടുന്നു.
ഈ രാസപ്രവർത്തനത്തിൽ ഒരു ഇലേക്ട്രോഫൈൽ (ഇലക്‌ട്രോൺ ധാരാളം ഉള്ള പധാർതം)ഒരു ദ്വിബന്ധനമോ ത്രിബന്ധനമോ ആയി പ്രവർത്തിക്കുന്നു, അതുമൂലം π ബന്ധനം പൊട്ടുകയും σ ബന്ധനം രൂപപ്പെടുകയും ചെയ്യുന്നു.
ഈ രാസപ്രവർത്തനം നയിക്കുന്നത് ഒരു ഇലേക്ട്രോഫൈൽ (X+) ആണ്,അത് ഇലേക്ട്രോൺ ധാരാളം ഉള്ള C=C യുമായി കോവാലെന്റ് ബന്ധനം ഉണ്ടാക്കുന്നു.ഈ പ്രവർത്തനത്തിൽ X+ കാർബൺ-കാർബൺ ബന്ധനത്തിന് പോസ്സിറ്റിവ് ചാർജ് നൽകുന്നതിനാൽ ഇവിടെ കാർബോ കാറ്റയോൺ ഉണ്ടാകുന്നു.
ഫ്രീ റാഡിക്കൽ അഡിഷൻ രണ്ട്പ്രവർത്തിച്ച് തമ്മിലോ ഒരു റാഡിക്കലും ഒരു നോൺ-റാഡിക്കൽ പദർധവും തമ്മിലാണ് നടക്കുക. ഫ്രീ റാഡിക്കൽ അഡിഷൻ മൂന്നു സ്റ്റെപ് ആയി ആണ് നടക്കുക 


രണ്ടോ അതിൽ കൂടുതലോ തന്മാത്രകൾ ചേർന്ന് ഒരു സൈക്ലിക് അടക്റ്റ് ഉണ്ടാവുകയും അതിൽ ബന്ധന ആദിക്യത്തിൽ ഒരു മൊത്തമായ കുറവ് ഉണ്ടാവുകയും ചെയ്യുന്ന ഒരു പെരി സൈക്ലിക് രാസപ്രവര്താനത്തെ ആണ് സൈക്ലോ അഡിഷൻ എന്ന് പറയുന്നത് .ഇതിന്റെ പരിണത ഫലം ഒരു സൈക്ലിസ്സെഷൻ പ്രവർത്തനം ആണ് .മിക്കവാറും ഉള്ള എല്ലാ സൈക്ലോഅഡിഷൻ പ്രവർത്തനങ്ങളും ഒരു സങ്കടിത പ്രവർത്തനം ആണ് അഡിഷൻ പ്രവർത്തനത്തിന്റെ ഒരു ഭാഗം ആയ ഈ പ്രവർത്തനം ഒരു നൂക്ലിയോഫിലിന്റെയോ ഇലേക്ട്രൊഫലിന്റെയോ സഹായം ഇല്ലാതെ കാർബൺ - കാർബൺ ബന്ധനം രൂപീകരിക്കും .ഇതിനു ഉദാഹരണം ആണ് : തെർമൽ സൈക്ലോഅഡിഷൻ, ഫോട്ടോകെമികൽ സൈക്ലോ അഡിഷൻ.

ഈ സൈക്ലോ അഡിഷൻ പ്രവർത്തനത്തിൽ രാസപഥാർത്തങ്ങൾ അതിന്റെ പ്രഥമ ഇലക്ട്രോണിക് സ്റ്റേറ്റ് ഇൽ ആയിരിക്കും .ഇവയുടെ പ്രാരംഭ പദാർത്ഥത്തിൽ സാദാരണയായി (4n + 2) π എലെക്ട്രോൺസ് പങ്കെടുക്കാറുണ്ട്.ഓർബിറ്റൽ പ്രതിസമത കാരണം ആണ് ഈ പ്രവർത്തനം നടക്കുന്നത് .എന്നിരുന്നാലും 4n π എലെക്ട്രോൺസ് വഴി നടക്കുന്ന തെർമൽ സൈക്ലോഅഡിഷനു ഉദാഹരണം ആണ് കീറ്റീന്റെ ഡൈമെറിസെഷൻ ..
4n π എലെക്ട്രോൺസ് പങ്കെടുക്കുന്ന സൈക്ലോ അഡിഷൻ. ഫോട്ടോകെമികൽ പ്രവര്ത്തനനിരിതമാക്കിയും നടക്കാം .ഇതിന്റെ ഒരു ഘടകത്തിൽ ഹോമോയിൽ(HOMO ) നിന്നും ലുമൊയിലേക്ക് (LUMO ) കയറ്റം ചെയ്കപ്പെടും .സുപ്രമോളികുലാർ പ്രഭാവത്തിനു സൈക്ലോഅഡിഷനിൽ സ്വാദീനിക്കാൻ കഴിയും.ഇതിനു ഉദാഹരണം ആണ്
trans-1,2-bis(4-pyridyl)ethene ഇൽ നടക്കുന്ന സൈക്ലോ അഡിഷൻ.



</doc>
<doc id="297925" url="https://ml.wikipedia.org/wiki?curid=297925" title="സഹയാത്രിക">
സഹയാത്രിക

സ്വവർഗപ്രണയിനിയോ (Lesbian) ഉഭയവർഗപ്രണയിയോ (Bisexual) ആയ സ്ത്രീകളുടെയും ഭിന്നലിംഗർ (Transgender) ആയ വ്യക്തികളുടെയും കൌൺസലിംഗ്, കൂട്ടായ്മ, അതിജീവനസഹായം എന്നിവയാണ് സഹയാത്രിക എന്ന സംഘടനയുടെ പ്രധാന പ്രവർത്തനം. ഇപ്പോൾ കേരളത്തിൽ ജീവിക്കുന്ന കനേഡിയൻ പ്രവാസി-മലയാളിയായ ദീപ വാസുദേവൻ ആണ് സഹയാത്രിക തുടങ്ങിയതും ഇപ്പോൾ അതിന്റെ തലപ്പത്ത് പ്രവർത്തിക്കുന്നതും. ഇത് കൂടാതെ ലൈംഗിക ന്യൂനപക്ഷങ്ങളെക്കുറിച്ച് പൊതുജനങ്ങളെ ബോധവൽക്കരിക്കുന്ന പ്രവർത്തനങ്ങളിലും സഹയാത്രിക പങ്കാളിയാണ്. 

കേരളത്തിൽ ഒരു കാലത്ത് വർദ്ധിച്ചിരുന്ന സ്വവർഗപ്രണയിനികളായ സ്ത്രീകളുടെ ആത്മഹത്യകളുടെ പശ്ചാത്തലത്തിലാണ് സഹയാത്രിക എന്ന സംഘടനയുടെ ജനനം. പല നാളുകളിലായി കേരളത്തിലെ പത്രങ്ങളിൽ റിപ്പോർട്ടു ചെയ്യപ്പെട്ട സ്വവർഗപ്രണയിനി-ഇരട്ട-ആത്മഹത്യ(lesbian double suicide)കളുടെ പട്ടിക യുനൈറ്റഡ് നേഷൻസിന്റെ മനുഷ്യാവകാശ കമ്മീഷണറുടെ ഈ റിപ്പോർട്ടിൽ കാണാം. സഹയാത്രികയെക്കുറിച്ചുള്ള ചർച്ചകൾ 2001-ൽ ആരംഭിച്ചു. 2002ൽ മാനസികാരോഗ്യ സംഘടനയായ FIRM മുമായി സഹകരിച്ച് സഹയാത്രികയുടെ ആദ്യ പ്രോജക്റ്റ് ആരംഭിക്കുകയും ചെയ്തു. 2008ൽ സഹയാത്രിക ഒരു സ്വതന്ത്ര രജിസ്റ്റേർഡ് സംഘടനയായി മാറി. സഹയാത്രികയുടെ വെബ്‌സൈറ്റ് ഇവിടെ കാണാം.


</doc>
<doc id="297926" url="https://ml.wikipedia.org/wiki?curid=297926" title="മച്ചിപ്ലാവ്">
മച്ചിപ്ലാവ്

ഇടുക്കിയിലെ അടിമാലിയിൽ സ്ഥിതിചെയ്യുന്ന ഒരു സ്ഥലമാണ് മച്ചിപ്ലാവ്.


</doc>
<doc id="297934" url="https://ml.wikipedia.org/wiki?curid=297934" title="മീനാക്ഷിസുതനാഗരാജൻ">
മീനാക്ഷിസുതനാഗരാജൻ

രക്ഷമാം ശരണാഗതം എന്ന പ്രശസ്ത കീർത്തനത്തിന്റെ രചയിതാവാണ് മീനാക്ഷിസുതനാഗരാജൻ എന്നറിയപ്പെട്ടിരുന്ന ടി.ഇ. നാഗരാജൻ (1922-1974). പാലക്കാട്ടെ നൂറണിയിൽ തൊണ്ടിക്കുളം ഗ്രാമത്തിലെ പണ്ഡിതനായ ടി.എൻ ഈശ്വരയ്യരുടെ മകനായിരുന്നു.ബാംഗ്ലൂരിലെ സ്റ്റേറ്റ് ബാങ്ക് ഓഫ് മൈസൂറിന്റെ ഹെഡ് ഓഫീസിലായിരുന്നു ജോലി.

ചെമ്പൈസംഗീതോത്സവത്തിലും മറ്റ് കച്ചേരികളിലും ചെമ്പൈവൈദ്യനാഥ ഭാഗവതരുടെ ശിഷ്യരടക്കമുള്ള സംഗീതജ്ഞർ തങ്ങളുടെ ഗുരുനാഥന് ഇഷ്ടപ്പെട്ട അഞ്ചു കീർത്തനങ്ങൾ ആലപിക്കാറുണ്ട്.മുത്തുസ്വാമി ദീക്ഷിതരുടെ 'വാതാപി ഗണപതിം',സ്വാതിതിരുനാളിന്റെ 'മാമവസദാജനനി',ഇരയിമ്മൻ തമ്പിയുടെ 'കരുണചെയ് വാനെന്തു താമസം',ലളിതാ ദാസന്റെ 'പാവനഗുരു', മീനാക്ഷിസുതനാഗരാജന്റെ 'രക്ഷമാംശരണാഗതം' എന്നിവയാണ് ആ കീർത്തനങ്ങൾ.

നാട്ടരാഗത്തിൽ ആദിതാളത്തിലുള്ള കീർത്തനമാണിത്.രോഗബാധിതനായി ശബ്ദം നിലച്ച ചെമ്പൈഭാഗവതർ ശബ്ദം തിരിച്ചുകിട്ടിയ ശേഷം ഭഗവാനെ സ്തുതിച്ച് ആലപിച്ച ആദ്യ ഗാനം 'രക്ഷമാം ശരണാഗത' മായിരുന്നു.

രക്ഷമാം ശരണാഗതം എന്നതിനു പുറമേ ശ്രീലളിതാംബ(ആർ.വി),സുന്ദരേശ്വര (ശങ്കരാഭരണം),ശങ്കരാചാര്യ(കല്യാണി),രാഗമാലികയിൽ മോഹന കല്യാണ എന്നിവ തുടങ്ങി സംസ്കൃതത്തിലും കന്നഡയിലുമായി 200ലധികം കൃതികൾ


</doc>
<doc id="297937" url="https://ml.wikipedia.org/wiki?curid=297937" title="അഫ്ഗാൻ യുദ്ധം (2001- നിലവിൽ)">
അഫ്ഗാൻ യുദ്ധം (2001- നിലവിൽ)

അമേരിക്കയും നാറ്റോ സൈനിക സഖ്യവും 2001 ഒക്ടോബർ 7 മുതൽ താലിബാനെതിരെ തുടങ്ങിയ യുദ്ധമാണ് അഫ്ഗാൻ യുദ്ധം (2001-നിലവിൽ). യുദ്ധാനന്തരം അഫ്ഗാനിസ്താനിലെ താലിബാൻ നേതൃത്വത്തിലുള്ള ഇസ്ലാമിക് എമിറേറ്റ് ഓഫ് അഫ്ഗാനിസ്താൻ സർക്കാർ പരാജയപ്പെട്ടു.


</doc>
<doc id="297954" url="https://ml.wikipedia.org/wiki?curid=297954" title="മുരളി ദേവ്റ">
മുരളി ദേവ്റ

മുതിർന്ന കോൺഗ്രസ് നേതാവും മുൻ കേന്ദ്രമന്ത്രിയും രാജ്യസഭാംഗവുമായിരുന്നു മുരളി ദേവ്റ (1937 - 24 നവംബർ 2014). 2006ൽ ഒന്നാം യു.പി.എ സർക്കാരിലും രണ്ടാം യു.പി.എ സർക്കാരിലും മുരളി ദേവ് റ മന്ത്രിയായിരുന്നു. പെട്രോളിയം, പ്രകൃതിവാതകം, കമ്പനികാര്യം, വാർത്താവിനിമയം, ഐ.ടി തുടങ്ങിയ മന്ത്രാലങ്ങളുടെ ചുമതല വഹിച്ചു. 
1968ൽ മുംബൈ മുൻസിപ്പൽ കോർപ്പറേഷൻ കൗൺസിലറായി. വ്യാവസായിക സാമൂഹ്യ പ്രവർത്തന രംഗത്ത് നിന്നാണ്​ മുരളി ദേവ്​റ സജീവ രാഷ്ട്രീയത്തിലേക്ക്‌ എത്തുന്നത്​. 1977ൽ ശിവസേനയുടെ പിന്തുണയോടെ മുംബൈ മേയറായി. 1980 ലെ ലോകസഭാ തെരഞ്ഞെടുപ്പിൽ കോൺഗ്രസ്​ സ്ഥാനാർത്ഥിയായി തെക്കൻ മുംബൈ നിയോജക മണ്ഡലത്തിൽ മത്സരിച്ചെങ്കിലും പരാജയപ്പെട്ടു. 1985ൽ മുംബൈ സൗത്തിൽ നിന്ന് ആദ്യമായി ലോക്സഭയിലെത്തി. പിന്നീട് നാലു തവണ ഇവിടെ നിന്നും പാർലമെൻറ് അംഗമായി. 2004ൽ രാജ്യസഭാംഗമായി. 2006 മുതൽ 2011 ജനുവരി വരെ യുപിഎ സർക്കാരിന്റെ കേന്ദ്ര പെട്രോളിയം മന്ത്രിയായിരുന്നു. പിന്നീട്​ കോർപ്പറേറ്റ്​ കാര്യ മന്ത്രിയായി. 1984 മുതൽ 2006 വരെ മുംബൈ പ്രാദേശിക കോൺഗ്രസിന്റെ പ്രസിഡൻറായിരുന്നു ദേവ്​റ. 

2014 നവംബർ 24ന് തന്റെ 77ആം വയസ്സിൽ മുരളി ദേവ്റ അന്തരിച്ചു. മരണസമയത്ത് അദ്ദേഹം രാജ്യസഭാംഗമായിരുന്നു. 

മകൻ മിലൻ ദേവ്​റ രണ്ടാം യുപിഎ സർക്കാരിൽ മന്ത്രിയായിരുന്നു.

പൊതു ഇടങ്ങളിലെ പുകവലിക്കെതിരെ ദേവ്​റ സുപ്രീം കോടതിയിൽ നടത്തിയ നിയമ പോരാട്ടമാണ് ഇന്ത്യയിൽ പൊതു സ്ഥലങ്ങളിൽ പുകവലി നിരോധിക്കാനിടയാക്കിയത്. 
പെട്രോളിയം മന്ത്രിയായിരുന്ന സമയത്ത് ഖനന കരാറുകളിൽ ഗുരുതരമായ പാളിച്ചകൾ സംഭവിച്ചെന്ന സി.എ.ജി. റിപ്പോർട്ടിനെ തുടർന്ന് 2011 ജൂലൈ അഞ്ചിന്​ ദേവ്​റ രാജിവെച്ചു. കൃഷ്​ണ - ഗോദാവരി തടത്തിൽ സ്വകാര്യ കമ്പനികൾക്ക്‌ അനധികൃതമായി എണ്ണ പര്യവേഷണത്തിന്​ അനുമതി നൽകിയെന്നായിരുന്നു സി.എ.ജി. റിപ്പോർട്ടിലെ പ്രധാന പരാമർശം.



</doc>
<doc id="297957" url="https://ml.wikipedia.org/wiki?curid=297957" title="സ്വവർഗപ്രണയം വിഷയമാകുന്ന മലയാള കൃതികളുടെ പട്ടിക">
സ്വവർഗപ്രണയം വിഷയമാകുന്ന മലയാള കൃതികളുടെ പട്ടിക

മലയാളത്തിലെ സ്വവർഗപ്രണയം കേന്ദ്രപ്രമേയമായോ അല്ലെങ്കിൽ ഉപപ്രമേയമായോ വരുന്ന കൃതികളുടെ പട്ടിക താഴെ കൊടുത്തിരിക്കുന്നു. 

! നിര!! പേര് !! ഇനം || വർഷം!! എഴുത്തുകാർ !! കുറിപ്പ് 


</doc>
<doc id="297967" url="https://ml.wikipedia.org/wiki?curid=297967" title="ലോക ചെസ്സ് ചാമ്പ്യൻഷിപ്പ് 2014">
ലോക ചെസ്സ് ചാമ്പ്യൻഷിപ്പ് 2014

2014-ലെ ലോക ചെസ്സ് ചാമ്പ്യനെ കണ്ടെത്താനുള്ള ഫിഡെയുടെ ആഭിമുഖ്യത്തിൽ റഷ്യയിലെ സോച്ചിയിൽ 2014 നവംബർ 7 മുതൽ 28 വരെ നടന്ന മത്സരമാണ് ലോക ചെസ്സ് ചാമ്പ്യൻഷിപ്പ് 2014. നിലവിലെ ചാമ്പ്യനായിരുന്ന മാഗ്നസ് കാൾസണും ഇന്ത്യൻ ഗ്രാൻഡ് മാസ്റ്ററായ വിശ്വനാഥൻ ആനന്ദും തമ്മിലാണ് ഈ മത്സരം നടന്നത്. കാൾസനെ എതിരിടാനുള്ള കളിക്കാരനെ കണ്ടെത്തിയത് രണ്ട് വട്ടമായി നടന്ന റൗണ്ട് റോബിൻ കാൻഡിഡേറ്റ് മത്സരങ്ങളിൽ നിന്നാണ്.

നിശ്ചയിച്ച 12 മത്സരങ്ങളിൽ 11 മത്സരങ്ങൾക്കുള്ളിൽ തന്നെ 6½–4½ എന്ന സ്കോറിന് കാൾസൺ, ആനന്ദിനെ തോൽപ്പിക്കുകയും ലോക ചെസ്സ് ചാമ്പ്യൻ പദവി നിലനിർത്തുകയും ചെയ്തു.

2014-ലെ കാൻഡിഡേറ്റ്സ് ടൂർണമെന്റിലൂടെയാണ് "ചലഞ്ചർ (Challenger)" എന്നറിയപ്പെടുന്ന എതിരാളിയെ കണ്ടെത്തിയത്. 2014 മാർച്ച് 13 മുതൽ മാർച്ച് 31 വരെ റഷ്യയിലെ ഖാന്റി മാൻസിയ്സ്ക് എന്ന സ്ഥലത്തായിരുന്നു ഈ ടൂർണമെന്റ് നടന്നത്. അതിൽ പങ്കെടുത്തവരുടെ പട്ടിക ചുവടെ കാണാം:
ഈ പരമ്പരയുടെ ആകെ സമ്മാനത്തുക €420,000 ആയിരുന്നു. ഒരേ പോയന്റ് ലഭിക്കുന്ന കളിക്കാർക്ക് സമ്മാനത്തുക പങ്കിട്ടു നൽകി, അത് വീതിക്കാൻ ടൈബ്രേക്കറുകൾ ഉണ്ടായിരുന്നില്ല. ഓരോ സ്ഥാനക്കാരന്റേയും സമ്മാനത്തുക താഴെ പറയും വിധമാണ്:

2014 നവംബർ 7 മുതൽ 28 വരെ, റഷ്യയിലെ സോച്ചിയിൽ ഫിഡെയുടെ ആഭിമുഖ്യത്തിലാണ്, മാഗ്നസ് കാൾസണും വിശ്വനാഥൻ ആനന്ദും തമ്മിലുള്ള ചാമ്പ്യൻഷിപ്പ് മത്സരം നടന്നത്.

വെളുത്ത കരു കൊണ്ട് കളിക്കുന്ന കളിക്കാരനെയാണ് ആദ്യമെഴുതുന്നത്.
തീയതി : 8-11-2014

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : ഗ്ര്വൻഫെൽഡ് പ്രതിരോധം, എക്സ്ചേഞ്ച് വേരിയേഷൻ (ECO D85)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - ½, ആനന്ദ് - ½

തീയതി : 9-11-2014

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : റുയ് ലോപസ്, ബെർലിൻ പ്രതിരോധം (ECO C65)

നീക്കങ്ങൾ : 

മത്സരഫലം : കാൾസൺ ജയിച്ചു

പോയൻറ് നില : കാൾസൺ - 1½, ആനന്ദ് - ½

തീയതി : 11-11-2014

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : ക്വീൻസ് ഗാംബിറ്റ് നിരസിക്കൽ (ECO D37)

നീക്കങ്ങൾ : 

മത്സരഫലം : ആനന്ദ് ജയിച്ചു.

പോയൻറ് നില : കാൾസൺ - 1½, ആനന്ദ് - 1½

തീയതി : 12-11-2014

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : സിസിലിയൻ പ്രതിരോധം / കിംഗ്സ് ഇന്ത്യൻ ആക്രമണം (ECO A07)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 2, ആനന്ദ് - 2

തീയതി : 14-11-2014

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : Queen's Indian Defense (ECO E15)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 2½, ആനന്ദ് - 2½

തീയതി : 15-11-2014

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : സിസിലിയൻ പ്രതിരോധം, (ECO B41)

നീക്കങ്ങൾ : 

മത്സരഫലം : കാൾസൺ ജയിച്ചു

പോയൻറ് നില : കാൾസൺ - 3½, ആനന്ദ് - 2½

തീയതി : 17-11-2014

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : റുയ് ലോപസ്, ബെർലിൻ പ്രതിരോധം (ECO C67)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 4, ആനന്ദ് - 3

തീയതി : 18-11-2014

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : ക്വീൻസ് ഗാംബിറ്റ് നിരസിക്കൽ (ECO D37)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 4½, ആനന്ദ് - 3½

തീയതി : 20-11-2014

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : റുയ് ലോപസ്, ബെർലിൻ പ്രതിരോധം (ECO C65)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 5, ആനന്ദ് - 4

തീയതി : 21-11-2014

വെളുപ്പ് : വിശ്വനാഥൻ ആനന്ദ്

കറുപ്പ് : മാഗ്നസ് കാൾസൺ

പ്രാരംഭ നീക്കം : ഗ്ര്വൻഫെൽഡ് പ്രതിരോധം, Russian System (ECO D97)

നീക്കങ്ങൾ : 

മത്സരഫലം : സമനില

പോയൻറ് നില : കാൾസൺ - 5½, ആനന്ദ് - 4½

തീയതി : 23-11-2014

വെളുപ്പ് : മാഗ്നസ് കാൾസൺ

കറുപ്പ് : വിശ്വനാഥൻ ആനന്ദ്

പ്രാരംഭ നീക്കം : റുയ് ലോപസ്, ബെർലിൻ പ്രതിരോധം (ECO C65)

നീക്കങ്ങൾ : 

മത്സരഫലം : കാൾസൺ ജയിച്ചു

പോയൻറ് നില : കാൾസൺ - 6½, ആനന്ദ് - 4½

ഈ വിജയത്തോടെ, 6½–4½ എന്ന പോയന്റ് നിലയോടെ മാഗ്നസ് കാൾസൺ, ലോക ചെസ്സ് ചാമ്പ്യൻ പദവി നിലനിർത്തി.


</doc>
<doc id="297975" url="https://ml.wikipedia.org/wiki?curid=297975" title="ഐക്യരാഷ്ട്ര സഭയുടെ ഫ്രീ ആൻഡ്‌ ഈക്ക്വൽ ക്യാമ്പയിൻ">
ഐക്യരാഷ്ട്ര സഭയുടെ ഫ്രീ ആൻഡ്‌ ഈക്ക്വൽ ക്യാമ്പയിൻ

ഗേ, ലെസ്ബിയൻ, ബൈസെക്ഷ്വൽ, ട്രാൻസ്ജെൻഡർ വ്യക്തികളുടെ അവകാശങ്ങളെക്കുറിച്ചുള്ള ഐക്യരാഷ്ട്രസഭയുടെ ഒരു അന്തർദ്ദേശീയ ബോധവൽക്കരണ പ്രചാരണപരിപാടിയാണ് 'ഫ്രീ ആൻഡ്‌ ഈക്ക്വൽ' . സ്വവർഗ്ഗ ഭീതി മൂലവും, നിയമസംരക്ഷണമില്ലായ്മ മൂലവും വിദ്യാഭ്യാസ-തൊഴിൽ-ആരോഗ്യ-തൊഴിൽ മേഖലകളിൽ ലോകത്തിന്റെ വിവിധഭാഗങ്ങളിൽ ലൈംഗികന്യൂനപക്ഷങ്ങൾ അനുഭവിക്കുന്ന പ്രശ്നങ്ങൾ മുഖ്യധാരയിൽ എത്തിക്കുവാനും, അവരേയും തുല്യരായി കാണാനും അവരുടെ അവകാശങ്ങളെപ്പറ്റി കൂടുതൽ ചർച്ചകൾ നടത്താനും മറ്റുമുള്ള ഈ സംഘടിത യജ്ഞം അന്തർദ്ദേശീയ മനുഷ്യാവകാശ പ്രഖ്യാപാനത്തിന്റെ തുടർച്ചയായി രൂപംകൊണ്ടതാണ്. അനേകം രാജ്യങ്ങളിൽ സ്വവർഗലൈംഗികത നിയമവിരുദ്ധമോ വധശിക്ഷ വരെ ലഭിക്കാവുന്ന ഒരു ക്രിമിനൽകുറ്റമോ ആണെന്നുള്ള സാഹചര്യത്തിൽ 1990ുകളുടെ തുടക്കത്തിൽ ഐഖ്യരാഷ്ട്രസഭയുടെ മനുഷ്യാവകാശവിഭാഗം ഈ വിഷയത്തെ ഏറ്റെടുക്കുകയും വിവിധരാഷ്ട്രതലവന്മാരുമായും മനുഷ്യാവകാശ സംഘടനകയുമായുള്ള ഉടമ്പടികൾ സൃഷ്ട്ടിക്കുകയും ചെയ്തു. 2010 ഡിസംബറിൽ ന്യൂയോർക്കിൽ വെച്ച് ലോകരാഷ്ട്രങ്ങളെ അഭിസംബോധന ചെയ്തു സംസാരിക്കവെ ഐഖ്യരാഷ്ട്രസഭസെക്രട്ടറി ജനറൽ ബാൻ കി മൂൺ ലൈംഗികന്യൂനപക്ഷങ്ങൾക്ക്‌ വിവിധ രാജ്യങ്ങളിലുള്ള നിയമപരമായ വിലക്ക് ഒഴിവാക്കാൻ ആവശ്യപ്പെടുകയുണ്ടായത് അന്തർദ്ദേശീയ മാധ്യമശ്രദ്ധ നേടുകയും തുടർന്ന് വിവിധ പാശ്ചാത്യ രാജ്യങ്ങൾ സ്വവർഗ്ഗവിവാഹം തുടങ്ങിയവ അംഗീകരിക്കുന്നതിനുള്ള നിയമന പടികൾ സ്വീകരിക്കുക്കയും ചെയ്യുകയുണ്ടായി. 
അന്തർദ്ദേശീയ മനുഷ്യാവകാശനിയമം വാഗ്ദാനം ചെയ്യുന്ന ജീവിക്കുവാനുള്ള സ്വാതന്ത്ര്യം, വിവേചനരഹിതമായ സാമൂഹികജീവിതം, വ്യക്തിസ്വാതന്ത്ര്യവും സ്വകാര്യതയും, സംഘം ചേരാനും സമ്മേളനങ്ങൾ നടത്താനുമുള്ള സ്വാതന്ത്ര്യം തുടങ്ങിയവ വ്യത്യസ്തങ്ങളായ ലിംഗതന്മയും ലൈംഗികചായ് വുമുള്ളവർക്കും ബാധകമാണെന്നുള്ള അടിസ്ഥാന ബോധവൽക്കരണം, , തുടങ്ങി അച്ചടി-ശ്രവ്യ-ദ്രശ്യ മാധ്യമങ്ങൾ , വഴിയായുള്ള നൂതന ബോധവല്ക്കരണ പരിപാടികളും മറ്റും കാര്യക്ഷമമാക്കാൻ വേണ്ടി 2013 ജൂലൈ 26-ന് യൂ.എൻ ഹൈ കമ്മിഷണർ നവി പിള്ള ആരംഭിച്ച ഫ്രീ ആൻഡ്‌ ഈക്ക്വൽ ക്യാമ്പയിൻ ഇന്ത്യ ഉൾപ്പെടെയുള്ള വിവിധ രാജ്യങ്ങളിൽ നടത്തിവരുന്നുണ്ട്.


</doc>
<doc id="298044" url="https://ml.wikipedia.org/wiki?curid=298044" title="കേരള ശാസ്ത്ര സാങ്കേതിക പരിസ്ഥിതി കൗൺസിൽ">
കേരള ശാസ്ത്ര സാങ്കേതിക പരിസ്ഥിതി കൗൺസിൽ

കേരളത്തിലുടനീളം ബഹുമുഖമായ ശാസ്ത്ര പ്രവർത്തനങ്ങൾ ഏറ്റെടുത്തു നടത്തുന്ന ഒരു സ്വയം ഭരണ സ്ഥാപനമാണ്‌ കേരള ശാസ്ത്ര സാങ്കേതിക പരിസ്ഥിതി കൗൺസിൽ അഥവാ കെ.എസ്.സി.എസ്.ടി.ഇ. തിരുവനന്തപുരമാണ് ആസ്ഥാനം. 
1972ൽ ആരംഭിച്ച ശാസ്ത്ര സാങ്കേതിക കമ്മിറ്റിയാണ് 2002 മുതൽ കേരള ശാസ്ത്ര സാങ്കേതിക പരിസ്ഥിതി കൗൺസിൽ എന്ന പേരിൽ അറിയപ്പെടാൻ തുടങ്ങിയത് .
കേരള മുഖ്യമന്ത്രിയാണ് കൗൺസിൽ പ്രസിഡന്റ്. കൗൺസിലിന്റെ ഭരണ നിർവ്വഹണത്തിനായി ഒരു എക്സിക്യൂട്ടീവ് വൈസ് പ്രസിഡന്റും മേൽ നോട്ടത്തിനായി ഒരു എക്സിക്യൂട്ടീവ് കൗൺസിലും ഉണ്ട്. 
നിലവിൽ കൗൺസിലിന്റെ എക്സിക്യൂട്ടീവ് വൈസ് പ്രസിഡന്റ് കേരള ശാസ്ത്ര സാങ്കേതിക വകുപ്പിന്റെ എക്സ് ഒഫിഷിയൊ പ്രിൻസിപ്പൽ സെക്രട്ടറി ആയ വി.എൻ. രാജശേഖരൻ പിള്ളയാണ്.
കെ.എസ്.സി.എസ്.ടി.ഇ. യുടെ കീഴിൽ പ്രവർത്തിക്കുന്ന ചില പ്രധാന ഡിവിഷനുകളാണ്

ശാസ്ത്രം പഠിക്കാൻ തയ്യാറെടുക്കുന്ന സമർത്ഥരായ വിദ്യാർത്തികൾക്കും ,ബിരുദാനന്തര വിദ്യാഭ്യാസത്തിൽ കഴിവ് തെളിയിക്കുന്ന യുവാക്കൾക്കും ഡോക്ടറേറ്റിന് ശ്രമിക്കുന്നവർക്കും,ഡോക്ടറേറ്റ് കഴിഞ്ഞു പോസ്റ്റ്‌ ഡോക്ടറൽ ഗവേഷണത്തിൽ ഏർപ്പെട്ടിരിക്കുന്നവർക്കും അർഹമായ ധനസഹായം കൗൺസിൽ നല്കി വരുന്നു. വർഷങ്ങളോളം ശാസ്ത്രം പഠിപ്പിക്കാനും ഗവേഷണത്തിൽ മുഴുകി ജീവിക്കാനും മാത്രം സമയം കണ്ടെത്തിയ മുതിർന്ന ശാസ്ത്രജ്ഞർക്ക് എമിറിറ്റസ് ഫെലോഷിപ്പ് നല്കാനും കൗൺസിൽ ഏർപ്പാട് ചെയ്തിട്ടുണ്ട് . 



</doc>
<doc id="298046" url="https://ml.wikipedia.org/wiki?curid=298046" title="അരുൺ കുമാർ അരവിന്ദ്">
അരുൺ കുമാർ അരവിന്ദ്

ഒരു മലയാള സിനിമ സംവിധായകനും,നിർമാതാവും എഡിറ്ററുമാണ് അരുൺ കുമാർ അരവിന്ദ്.



</doc>
<doc id="298057" url="https://ml.wikipedia.org/wiki?curid=298057" title="കുരിശുകുത്തി">
കുരിശുകുത്തി

കേരളത്തിന്റെ മധ്യഭാഗത്തായി സ്ഥിതി ചെയ്യുന്ന ഇടുക്കി ജില്ലയിലെ ഒരു സ്ഥലമാണ് കുരിശുകുത്തി (bruzleemount). അടിമാലിക്കു കിഴക്കുഭാഗത്തായി സ്ഥിതി ചെയ്യുന്ന കമ്പിളകണ്ടത്തുനിന്നും 1.5.കിമി. പടിഞ്ഞാറു ഭാഗത്തായി ഈ സ്ഥലം സ്ഥിതി ചെയ്യുന്നു. ക്രത്യമായി പറഞ്ഞാൽ മുരിക്കാശ്ശേരി - കമ്പിളികണ്ടം പാത ഈ മലയുടെ അടിവാരത്തുകൂടി പോകുന്നു. ടൂറിസ്റ്റുമാപ്പിലും ഇതിനോടകെ തന്നെ ഈ സ്ഥലം സ്ഥാനം നേടിയിരിക്കുന്നു. 

ഇവിടുത്തെ പ്രധാന സവിശേഷത എന്നെന്നാൽ ഇവിടെ നൂറ്റാണ്ടുകളായി ഒരു അത്ഭുത ഉറവ സ്ഥിതി ചെയ്യുന്നു. കുടിയേറ്റക്കാരായ കർഷകർക്ക് ഇതൊരു വലിയ അത്ഭുതമായിരുന്നു. മാത്രമല്ലാ ഇവിടെ പാരച്ചൂട്ട് ഫൈയിങ്ങിനും സൗകര്യമുണ്ട്. ഇവിടുത്തെ മുനിഗുഹയും വളരെ ശ്രദ്ധേയമാണ്.


</doc>
<doc id="298060" url="https://ml.wikipedia.org/wiki?curid=298060" title="കമ്പിളികണ്ടം">
കമ്പിളികണ്ടം

ഇടുക്കി ജിള്ളയിൽ സ്ഥിതി ചെയ്യുന്ന ഒരു സ്ഥലമാണ് കമ്പിളികണ്ടം.പാറത്തോട് സർവ്വീയ് സഹകരണ ബാങ്ക് കമ്പിളികണ്ടം ടൗണിൽ സ്ഥിതി ചെയ്യുന്നു.


</doc>
<doc id="298069" url="https://ml.wikipedia.org/wiki?curid=298069" title="കീച്ചേരി, കണ്ണൂർ ജില്ല">
കീച്ചേരി, കണ്ണൂർ ജില്ല

കണ്ണൂർ ജില്ലയിലെ പാപ്പിനിശ്ശേരി പഞ്ചായത്തിൽ പെട്ട ഒരു ചെറിയ പ്രദേശം ആണ് കീച്ചേരി.


</doc>
<doc id="298071" url="https://ml.wikipedia.org/wiki?curid=298071" title="ജോർജ്ജ് വാഷിംഗ്ടൺ കാർവർ">
ജോർജ്ജ് വാഷിംഗ്ടൺ കാർവർ

കറുത്ത ലിയനാർഡോ എന്നറിയപ്പെട്ടിരുന്ന അമേരിക്കൻ സസ്യശാസ്ത്രജ്ഞനും , അധ്യാപകനും , രസതന്ത്രജ്ഞനും ആയിരുന്നു ജോർജ്ജ് വാഷിംഗ്ടൺ കാർവർ.

1864 ൽ അടിമത്തത്തിൽ ജനിച്ച അദ്ദേഹം , കഷ്ടപ്പാടുകൾ സഹിച്ച് വിദ്യാഭ്യാസം നേടി. പരുത്തി കൃഷി കാരണം നശിച്ച് പോയ അലബാമയിലെ മണ്ണിനെ പുനരുജ്ജീവിപ്പിക്കുവാനുള്ള പ്രവർത്തനങ്ങൾക്കൊപ്പം കാർവർ മറ്റു പല പരീക്ഷണങ്ങളും നടത്തി. നിലക്കടല , സോയാബീൻ,മധുരക്കിഴങ്ങ് തുടങ്ങിയ വിളകളിൽ അദ്ദേഹം ഗവേഷണം നടത്തി. 24 വ്യത്യസ്തതരം നൂതന ഉലപ്പന്നങ്ങൾ അദ്ദേഹം നിലക്കടലയിൽ നിന്നും സംശ്ലേഷണം ചെയ്തെടുത്തു. 28 തരം സസ്യങ്ങളിൽ നിന്നും 536 തരം വ്യത്യസ്ത ചായങ്ങൾ കാർവർ നിർമ്മിച്ചു. അദ്ദേഹത്തിന്റെ ഗവേഷണങ്ങൾ നിലക്കടല കർഷകരെ വളരെ അധികം സഹായിച്ചു. പൈൻ മരങ്ങളിൽ നിന്നും പുതിയ തരം കടലാസ് നിർമ്മിക്കാം എന്നും അദ്ദേഹം കണ്ടെത്തി. 

1941ൽ അദ്ദേഹത്തിന്റെ കഴിവുകളെ പ്രശംസിച്ച്കൊണ്ട് ടൈംസ് മാഗസിൻ അദ്ദേഹത്തിനു കറുത്ത ലിയനാർഡോ എന്ന അപരനാമം നൽകി.


</doc>
<doc id="298083" url="https://ml.wikipedia.org/wiki?curid=298083" title="ഐ. ഷണ്മുഖദാസ്">
ഐ. ഷണ്മുഖദാസ്

മലയാളത്തിലെ പ്രമുഖ ചലച്ചിത്രനിരൂപകനും എഴുത്തുകാരനുമാണ് ഐ. ഷണ്മുഖദാസ്.

ഒറ്റപ്പാലത്ത് ജനനം. ഇപ്പോൾ തൃശൂരിൽ സ്ഥിരതാമസം. ഇംഗ്ളീഷ് സാഹിത്യത്തിൽ ബിരുദാനന്തര ബിരുദം നേടിയ ശേഷം ബോംബെയിൽ അധ്യാപകനായി ഔദ്യോഗിക ജീവിതം ആരംഭിച്ചു. പിന്നീട് കേരള സർക്കാർ സർവ്വീസിൽ വിവിധ കോളേജുകളിൽ ഇംഗ്ളീഷ് അധ്യാപകനായി ജോലി ചെയ്തു. തൃശൂർ സി. അച്യുതമേനോൻ ഗവൺമെന്റ് കോളേജിൽ നിന്ന് അധ്യാപകനായി വിരമിച്ചു. വിദ്യാർത്ഥിജീവിതകാലം മുതൽ തന്നെ ഫിലിം സൊസൈറ്റി അംഗമാകുകയും പിന്നീട് ഫിലിം സൊസൈറ്റി പ്രവർത്തങ്ങളുടെ ഭാഗമാകുകയും ചെയ്തു. എഴുപതുകളുടെ അവസാനം മുതൽ ചലച്ചിത്രസംബന്ധിയായ ലേഖനങ്ങൾ എഴുതുവാൻ തുടങ്ങി. ദൃശ്യകലാപഠനത്തിന് മുൻതൂക്കം നൽകിയ ദൃശ്യകല, ദർശി എന്നീ പ്രസിദ്ധീകരണങ്ങളുമായി ബന്ധപ്പെട്ട് പ്രവർത്തിച്ചിരുന്നു.

മികച്ച ചലച്ചിത്രനിരൂപകനുള്ള ദേശീയപുരസ്കാരത്തിന് 1999-ൽ അർഹനായി. സത്യജിത്‌ റായുടെ ചലച്ചിത്രങ്ങളെ കുറിച്ചുള്ള പുസ്തകം 'സഞ്ചാരിയുടെ വീടി'ന് 1996-ൽ, മികച്ച ചലച്ചിത്രഗ്രന്ഥത്തിനുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു. മികച്ച ചലച്ചിത്രസംബന്ധിയായ ലേഖനത്തിനുള്ള 2013-ലെ സംസ്ഥാന ചലച്ചിത്രപുരസ്കാരം എം.ടി വാസുദേവൻ നായരുടെ 'നിർമ്മാല്യ'ത്തിനെ കുറിച്ചെഴുതിയ 'ദൈവനർത്തകന്റെ ക്രോധ'ത്തിന് ലഭിച്ചു.




</doc>
<doc id="298089" url="https://ml.wikipedia.org/wiki?curid=298089" title="വി.ഒ. ചിദംബരം പിള്ള">
വി.ഒ. ചിദംബരം പിള്ള

തമിഴ്നാട്ടിൽ നിന്നുള്ള ഒരു രാഷ്ട്രീയ പ്രവർത്തകനായിരുന്നു വി.ഒ.സി എന്നറിയപ്പെട്ടിരുന്ന വി.ഒ. ചിദംബരം പിള്ള(ജനനം 1872 സെപ്റ്റംബർ 5 - മരണം 1936 നവംബർ 8). രാഷ്ട്രീയത്തിൽ ബാലഗംഗാധര തിലകനായിരുന്നു പിള്ളയുടെ ഗുരു. കൊളംബോക്കും, തൂത്തുക്കുടിക്കും ഇടയിൽ സേവനം നടത്തുന്ന ഒരു കപ്പൽ കമ്പനി ചിദംബര പിള്ള തുടങ്ങിയിരുന്നു. തദ്ദേശീയമായി തുടങ്ങിയ ഈ കമ്പനി ഇന്ത്യയിൽ ആദ്യത്തേതായിരുന്നു. വിദേശികളുടെ ഉടമസ്ഥതയിലുള്ളതായിരുന്നു അക്കാലത്തെ ജലഗതാഗത സേവന കമ്പനികൾ.

തിലകനിൽ നിന്നും പ്രചോദനമുൾക്കൊണ്ട ചിദംബരം പിള്ള കോൺഗ്രസ്സ് അംഗമായിരുന്നു. ബ്രിട്ടീഷ് സർക്കാരിനെതിരേ ഗൂഢാലോചന നടത്തിയെന്നാരോപിച്ച് സർക്കാർ അദ്ദേഹത്തെ നാടുകടത്തുകയും, ബാരിസ്റ്റർ ലൈസൻസ് റദ്ദാക്കുകയും ചെയ്തു. ചിദംബരം പിള്ളയോടുള്ള ആദരസൂചകമായി, തൂത്തുക്കുടി തുറമുഖത്തിന്റെ വി.ഒ. ചിദംബരം പോർട്ട് എന്ന് പുനർനാമകരണം ചെയ്യുകയുണ്ടായി. 1936 നവംബർ എട്ടിന് ചിദംബരം പിള്ള അന്തരിച്ചു.

1872 സെപ്റ്റംബർ 5 ന് തമിഴ്നാട്ടിലെ തൂത്തുക്കുടി ജില്ലയിലുള്ള ഒറ്റപിടാരം എന്ന താലൂക്കിലാണ് ചിദംബരം പിള്ള ജനിച്ചത്. ഉലകനാഥൻ പിള്ളയും, പരമയീ അമ്മാളുമായിരുന്നു മാതാപിതാക്കൾ. ഗ്രാമത്തിൽ തന്നെയുള്ള വിദ്യാലയത്തിലായിരുന്നു പ്രാഥമിക വിദ്യാഭ്യാസം. താലൂക്ക് ഓഫീസറായിരുന്ന കൃഷ്ണനിൽ നിന്നായിരുന്നു ഇംഗ്ലീഷ് വിദ്യാഭ്യാസം അനൗപചാരികമായി ലഭിച്ചത്. ഗ്രാമീണരുടെ സഹായത്തോടെ, ഒരു വിദ്യാലയം ഉലകനാഥൻ പിള്ള ആരംഭിച്ചിരുന്നു. പതിനാലു വയസ്സിനുശേഷമാണ് ചിദംബരം പിള്ള ഇടക്കു വെച്ചു നിന്നു പോയ തന്റെ വിദ്യാഭ്യാസം പുനരാരംഭിക്കുന്നത്. സെന്റ്.സേവ്യേഴ്സ് ഹൈസ്കൂളിലും, കാൾഡ്വെൽ സ്കൂളിലുമായിട്ടാണ് ചിദംബരം തന്റെ സ്കൂൾ വിദ്യാഭ്യാസം പൂർത്തിയാക്കിയത്. പിതാവിന്റെ ആഗ്രഹപ്രകാരം, തൂത്തുക്കുടിയിൽ നിയമപഠനത്തിനു പോവുന്നതിനു മുമ്പുള്ള കാലഘട്ടത്തിൽ ചിദംബരം താലൂക്ക് ഓഫീസിൽ കുറച്ചു കാലം ഗുമസ്തനായി ജോലി ചെയ്തിരുന്നു. 1894 ൽ ചിദംബരം പ്ലീഡർഷിപ്പ് പരീക്ഷ പാസ്സാവുകയും, ഒരു പ്ലീഡറായി ജോലി നേടുന്നതിനായി തന്റെ ജന്മഗ്രാമത്തിലേക്കു തിരിച്ചെത്തുകയും ചെയ്തു.

ഇക്കാലയളവിലാണ് ചിദംബരം സ്വാമി വിവേകാനാന്ദന്റെ ശിഷ്യനായ രാമകൃഷ്ണനാനന്ദയെ പരിചയപ്പെടുന്നത്. രാഷ്ട്രത്തിനു വേണ്ടി എന്തെങ്കിലും ചെയ്യു എന്ന അദ്ദേഹത്തിന്റെ ഉപദേശമാണ് ദേശീയപ്രസ്ഥാനവുമായി അടുക്കാൻ ചിദംബരത്തെ പ്രേരിപ്പിച്ചത്.

1900 ത്തിന്റെ തുടക്കത്തിൽ ലാലാ ലജ്പത് റായിയുടേയും, തിലകന്റേയും നേതൃത്വത്തിൽ നടന്ന സ്വദേശി പ്രസ്ഥാനം അതിന്റെ ഉച്ഛസ്ഥായിയിൽ എത്തി നിൽക്കുന്ന സമയമായിരുന്നു. ഇതിൽ ആകൃഷ്ടനായ ചിദംബരം പിള്ള തിലകന്റെ ശിഷ്യനായി മാറി. സുബ്രഹ്മണ്യം ശിവയുടേയും, സുബ്രഹ്മണ്യ ഭാരതിയുടേയും സഹായത്തോടെ, സ്വദേശി പ്രസ്ഥാനം ദക്ഷിണഭാരതത്തിൽ നയിച്ചത് ചിദംബരം പിള്ളയായിരുന്നു. ബംഗാൾ വിഭജനത്തിനു തൊട്ടു പിന്നാലെയാണ് ചിദംബരം പിള്ള കോൺഗ്രസ്സിലൂടെ രാഷ്ട്രീയത്തിലേക്കു പ്രവേശിക്കുന്നത്.
1900 ന്റെ തുടക്കത്തിൽ തുണി മിൽ തൊഴിലാളികൾക്ക് ഉടമകൾ തുച്ഛമായ വേതനമാണ് നൽകിയിരുന്നത്. 1908 ഫെബ്രുവരി 23 ന് കോറൽ മിൽ തൊഴിലാളികളെ അഭിസംബോധന ചെയ്തുകൊണ്ട് ചിദംബരം ഒരു പ്രസംഗം നടത്തുകയുണ്ടായി. നാലു ദിവസങ്ങൾക്കു ശേഷം, ചിദംബരത്തിന്റേയും, സുബ്രഹ്മണ്യ ശിവയുടേയും നേതൃത്വത്തിൽ കോറൽ മിൽ തൊഴിലാളികൾ പണി മുടക്കാരംഭിച്ചു. ആനുപാതികമായ ശമ്പള വർദ്ധനവ്, ആഴ്ചാവസാനം അവധി, മറ്റാനുകൂല്യങ്ങൾ എന്നിവയായിരുന്നു സമരാനുകൂലികളുടെ പ്രധാന ആവശ്യങ്ങൾ. 

ചിദംബരത്തിന്റെ സംഘാടന, പ്രവർത്തന മികവുകൊണ്ട് സമരം പെട്ടെന്നു ജനശ്രദ്ധ പിടിച്ചു പറ്റി. മാർച്ച് ആറിന് ഉടമകൾ തൊഴിലാളികളുടെ ആവശ്യങ്ങൾ അംഗീകരിച്ചുവെന്ന് നേതാക്കളെ അറിയിച്ചു. തൊഴിലാളികളുടെ ജോലി സമയം കുറച്ചു, വേതനം വർദ്ധിപ്പിച്ചു, അവധി ഉൾപ്പെടെയുള്ള ആനുകൂല്യങ്ങൾ അനുവദിച്ചുകൊടുത്തു. ഈ ഒരു വിജയത്തോടെ, മറ്റു യൂറോപ്യൻ കമ്പനികളിലെ തൊഴിലാളികളും സമര മാർഗ്ഗങ്ങളുമായി മുന്നിട്ടിറങ്ങി. ചിദംബരവും, സുബ്രഹ്മണ്യ ശിവയും കാണിച്ച ധൈര്യത്തേയും, സംഘടനാ പാടവത്തെയും അഭിനന്ദിച്ചുകൊണ്ട് അരൊബിന്ദോ തന്റെ ദിനപത്രമായ വന്ദേ മാതരത്തിൽ എഴുതുകയുണ്ടായി.

സ്വദേശി പ്രചാർ സഭ, ധർമ്മ സംഘ നേസാവൂ സാലൈ, മദ്രാസ് അഗ്രോ ഇൻഡസ്ട്രിയൽ സൊസൈറ്റി തുടങ്ങിയ കെട്ടിപ്പടുത്തത് ചിദംബരം പിള്ളയുടെ നേതൃത്വത്തിലാണ്. ജല ഗതാഗത സേവനത്തിൽ ബ്രിട്ടീഷ് ഇന്ത്യ സ്റ്റീം നാവിഗേഷൻ കമ്പനിക്കായിരുന്നു കുത്തക. ഇവരുടെ കുത്തക തകർക്കാനായിരുന്നു ചിദംബരം പിള്ള അതേ മാതൃകയിൽ തദ്ദേശീയമായി ഒരു കമ്പനി രജിസ്റ്റർ ചെയ്തു പ്രവർത്തനമാരംഭിച്ചത്. 1906 ൽ തുടങ്ങിയ ഈ കമ്പനിയുടെ പ്രവർത്തന മൂലധനം പത്തു ലക്ഷം ഇന്ത്യൻ രൂപയായിരുന്നു. 25 രൂപ മുഖവിലയുള്ള 40,000 ഓഹരികളായിരുന്നു കമ്പനിക്കുണ്ടായിരുന്നത്. തുടക്കത്തിൽ കമ്പനിക്ക് കപ്പലുകളൊന്നും തന്നെ സ്വന്തമായുണ്ടായിരുന്നില്ല. മറ്റൊരു ഷിപ്പിംങ് കമ്പനിയിൽ നിന്നും വാടകക്കെടുത്ത് സേവനം നൽകുകയായിരുന്നു ചെയ്തിരുന്നത്. കമ്പനിക്കു വേണ്ടി മൂലധനം സ്വരൂപിക്കാൻ വേണ്ടി, ചിദംബരം പിള്ള ഇന്ത്യയൊട്ടാകെ സഞ്ചരിച്ചു ഓഹരിയുടമകളെ കണ്ടെത്തി. അവസാനം എസ്.എസ്.ഗാലിയ എന്ന പേരുള്ള ഒരു കപ്പൽ കമ്പനി സ്വന്തമാക്കി. അധികം വൈകാതെ ഫ്രാൻസിൽ നിന്നും എസ്.എസ്. ലാവോ എന്നൊരു കപ്പൽ കൂടി കമ്പനി സ്വന്തമാക്കി.

സ്വദേശി കമ്പനിയെ വിപണിയിൽ നിന്നും പുറത്താക്കാൻ ബ്രിട്ടീഷ് ഇന്ത്യാ സ്റ്റീം നാവിഗേഷൻ കമ്പനി യാത്രാക്കൂലി ഒരു രൂപയായി കുറച്ചു, സ്വദേശി കമ്പനി തങ്ങളുടെ യാത്രാക്കൂലി ഒരു യാത്രക്കാരനിൽ നിന്നും അര രൂപയാക്കി കുറച്ചുകൊണ്ടാണ് തിരിച്ചടിച്ചത്. ബ്രിട്ടീഷ് ഇന്ത്യാ സ്റ്റീം നാവിഗേഷൻ കമ്പനി സ്വദേശി കമ്പനിയെ വിലക്കു വാങ്ങാനുള്ള ശ്രമം നടത്തിയെങ്കിലും, ചിദംബരം പിള്ള ആ വാഗ്ദാനം തള്ളിക്കളയുകയായിരുന്നു.


</doc>
<doc id="298115" url="https://ml.wikipedia.org/wiki?curid=298115" title="സമീറാ മക്മൽബഫ്">
സമീറാ മക്മൽബഫ്

നിരവധി അന്തർദ്ശീയ പുരസ്കാരങ്ങൾ നേടിയ ഇറാൻ ചലച്ചിത്ര നിർമ്മാതാവും തിരക്കഥാകൃത്തും സംവിധായികയുമാണ് സമീറാ മക്മൽബഫ് (ജനനം : 15 ഫെബ്രുവരി 1980). ഇറാനിൽ പോകുന്നതിന് ഭരണകൂടം വിലക്കേർപ്പെടുത്തിയതിനെത്തുടർന്ന് ലണ്ടനിലാണ് ഇപ്പോൾ താമസം. 
പ്രസിദ്ധ ഇറാൻ സംവിധായകൻ മൊഹ്സിൻ മക്മൽബഫിന്റെയും മർസീഹ്‌ മക്മൽബഫിന്റെയും മകളായി ഇറാനിൽ ജനിച്ചു. പതിന്നാലാം വയസിൽ സാമ്പ്രദായിക പഠനം അവസാനിപ്പിച്ച സമീറ, മക്ബൽബഫ് ഫിലിം ഹൗസിൽ സിനിമ പഠനം നടത്തി. രണ്ട് വീഡിയോ ചിത്രങ്ങൾക്കു ശേഷം 17-ാം വയസിൽ ചലച്ചിത്ര സംവിധാന രംഗത്തേക്ക് തിരിഞ്ഞു. ആപ്പിൾ ആണ് ആദ്യ സിനിമ. 2000 ൽ 22 -മത് മോസ്കോ അന്തർദേശീയ ചലച്ചിത്രോത്സവ ജൂറിയായി പ്രവർത്തിച്ചു. 


സമീറ മക്മൽബഫിനെ ഇറാനിൽ കാലു കുത്തിയാൽ ബലാത്സംഗം ചെയ്യുമെന്ന് സൈന്യം മുന്നറിയിപ്പ് നൽകിയതായി പിതാവ് മക്മൽബഫ് ആരോപിച്ചിരുന്നു. ഇറാനിലെ പരാമാധികാരിയെ വിമർശിച്ചതിന്റെ പേരിലാണ് ഈ ഭീഷണി. ഇറാനിലെ ഗ്രീൻ മൂവ്മെന്റിനെ പിന്തുണച്ച് സമീറ പ്രസംഗിച്ചതാണ് ഇറാൻ ഭരണകൂടത്തിന്റെ വിദ്വേഷത്തിന് ഇരയാക്കിയത്. ഇറാനിൽ പോകുന്നതിന് സമീറയ്ക്ക് വിലക്കുണ്ട്.


[[വർഗ്ഗം:ചലച്ചിത്ര സംവിധായികമാർ]]
[[വർഗ്ഗം:ഇറാനിയൻ ചലച്ചിത്രസംവിധായകർ]]
[[വർഗ്ഗം:ആവിഷ്കാര സ്വാതന്ത്ര്യം]]
[[വർഗ്ഗം:1980-കളിൽ ജനിച്ചവർ]]
[[വർഗ്ഗം:ഫെബ്രുവരി 15-ന് ജനിച്ചവർ]]

</doc>
<doc id="298120" url="https://ml.wikipedia.org/wiki?curid=298120" title="അർപ്പാനെറ്റ്">
അർപ്പാനെറ്റ്

അഡ്വാൻസ്ഡ് റിസർച്ച് പ്രോജക്ട് ഏജൻസി നെറ്റവർക്ക് അഥവാ അർപ്പാനെറ്റ് ഇന്റർനെറ്റിന്റെ മുൻഗാമികളിലൊന്നായ കമ്പ്യൂട്ടർ ശൃംഖലയാണ്. അമേരിക്കൻ പ്രതിരോധ വകുപ്പിന്റെ കീഴിൽ ഉദയം കൊണ്ട അർപ്പാനെറ്റിന്റെ സ്ഥാപിത ലക്ഷ്യം പ്രതിരോധ രംഗത്തെ വികസനങ്ങൾ സർവകലാശകളിലേക്കും അവയിലൂടെ സമൂഹത്തിലേക്കും എത്തിക്കുക എന്നതായിരുന്നു. ഇന്ന് ഇന്റർനെറ്റ് ഉൾപ്പെടെയുള്ള കമ്പ്യൂട്ടർ ശൃംഖലകളിൽ ഉപയോഗിക്കുന്ന TCP/IP പോലെയുള്ള പെരുമാറ്റച്ചട്ടങ്ങൾ (പ്രോട്ടോക്കോളുകൾ) , പാക്കറ്റ് സ്വിച്ചിംഗ് സാങ്കേതിക വിദ്യ മുതലായവ ആദ്യമായി പരീക്ഷിച്ചത് അർപ്പാനെറ്റിലായിരുന്നു. അർപ്പാനെറ്റിനുവേണ്ടി TCP/IP വികസിപ്പിച്ചത് ഇന്റർനെറ്റിന്റെ പിതാവായി അറിയപ്പെടുന്ന വിന്റൺ സെർഫും റോബർട്ട് ഇ കാഹനും ചേർന്നാണ്.

1963-ലാണ് അമേരിക്കൻ പ്രതിരോധ വകുപ്പിന്റെ കീഴിലുള്ള അഡ്വാൻസ്ഡ് റിസർച്ച് പ്രോജക്ട് ഏജൻസി ഒരു കമ്പ്യൂട്ടർ ശൃംഖല എന്ന ആശയവുമായി മുന്നോട്ട് വരുന്നത്. ഇവാൻ സതർലാന്റ്, ബോബ് ടെയിലർ എന്നീ കമ്പ്യൂട്ടർ ശാസ്ത്രജ്ഞരെയാണ് ഈ പദ്ധതിക്ക് നേതൃത്വം കൊടുക്കാനായി തിരഞ്ഞെടുത്തത്. അക്കാലത്ത് യൂണിവേഴ്സിറ്റി ഒഫ് കാലിഫോർണിയ, ബെർക്‌ലി , മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജി, സാന്റാ മോണിക്കയിലെ സിസ്റ്റം ഡെവലപ്മെന്റ് കോർപ്പറേഷൻ എന്നിവിടങ്ങളിലെ മൂന്ന് കമ്പ്യൂട്ടറുകളെ ബന്ധിപ്പിച്ച് ഒരു ശൃംഖല അർപ്പയുടെ ചിലവിൽ നിലനിൽക്കുന്നുണ്ടായിരുന്നു. ഇതിനുപയോഗിച്ച സാങ്കേതിക വിദ്യയെ കൂടുതൽ ഉപകരണങ്ങൾ ബന്ധിപ്പിക്കാനുതകുന്ന തരത്തിൽ വളർത്തിയെടുക്കുക എന്നതായിരുന്നു പ്രധാന ലക്ഷ്യം. 1968 മധ്യത്തോടെ ടെയിലർ ഇത്തരത്തിലുള്ള ഒരു വൻകിട ശൃംഖലക്കുള്ള പദ്ധതി അർപ്പയ്ക്ക് സമർപ്പിക്കുകയും അവരത് അംഗീകരിക്കുയും ചെയ്തു. ആ വർഷം അവസാനത്തോടെ ശൃംഖലാ നിർമ്മാണത്തിനുള്ള ലേല നടപടികൾ ആരംഭിക്കുകയും ബി ബി എൻ ടെക്നോളജീസ് എന്ന സ്ഥാപനത്തിന് കരാർ ലഭിക്കുകയും ചെയ്തു. ബി ബി എന്നിന്റെ 7 അംഗ സംഘം 1969 ഏപ്രിലിൽ ടെയിലർ വിഭാവനം ചെയ്ത പദ്ധതി നടപ്പിൽ വരുത്താൻ തുടങ്ങി. പ്രൊസസ്സിങ്ങ് ശേഷി കുറഞ്ഞ കമ്പ്യൂട്ടറുകൾ തമ്മിൽ ആശയവിനിമയം നടത്താനായുള്ള ഇന്റർഫേസ് മെസ്സേജ് പ്രൊസസ്സേർസ് അഥവാ ഐ. എം. പി. ( ഇന്നത്തെ റൗട്ടറുകൾ) ഉപയോഗിച്ചുള്ള ശൃംഖലയാണ് ആദ്യം വികസിപ്പിച്ചത്. സെക്കന്റിൽ 50 കിലോ ബിറ്റുകളായിരുന്നു ഇതിന്റെ പരാമാവധി ഡേറ്റാ കൈമാറ്റ വേഗം. ഓരോ ഡാറ്റ പാക്കറ്റുകളേയും കടമെടുത്ത ലൈനുകളിലൂടെ കൈമാറിയിരുന്ന ഈ ശൃംഖല ഒൻപത് മാസങ്ങൾ കൊണ്ട് പ്രവർത്തനത്തിൽ എത്തി .

തുടക്കത്തിൽ അർപ്പാനെറ്റിൽ 4 ഐ എം പി കളാണ് ഉണ്ടായിരുന്നത്: 

അർപ്പാനെറ്റ് വഴി ആദ്യമായി ഒരു സന്ദേശം അയച്ചത് 1969 ഒക്ടോബർ 29 രാത്രി 10 30 ന് കാലിഫോർണിയ സർവകലാശാലയിലെ ചാർളി ക്ലിനെ എന്ന പ്രോഗ്രാമിംഗ് വിദ്യാർത്ഥിയായിരുന്നു. ലോഗിൻ എന്ന വാക്ക് SDS സിഗ്മ 7 ൽ നിന്ന് സ്റ്റാൻഫോർഡിലെ ജെനിയിലേക്കായിരുന്നു ക്ലിനെ അയക്കാൻ ഉദ്ദേശിച്ചത്. എന്നാൽ വിനിമയത്തിനിടയ്ക്ക് സാങ്കേതിക തടസ്സം നേരിട്ടതിനാൽ 'l' , 'o' എന്നീ വാക്കുകൾ മാത്രമേ കൈമാറ്റം ചെയ്യാൻ സാധിച്ചുള്ളു. അങ്ങനെ ലോകത്തിൽ ആദ്യമായി ഒരു ദീർഘദൂര കമ്പ്യൂട്ടർ ശൃംഖല വഴി കൈമാറ്റം ചെയ്ത സന്ദേശം 'lo' എന്ന അക്ഷരക്കൂട്ടമായി . പിന്നീട് അര മണിക്കൂറുകൾക്കു ശേഷം സാങ്കേതികതകരാറുകൾ പരിഹരിച്ചിട്ട് 'login' എന്ന വാക്ക് പൂർണ്ണമായും അയച്ചു. 1969 നവംബർ 21 ന് ഒരു സ്ഥിരമായ ചാനൽ സ്റ്റാൻഫോർഡിനും കാലിഫോർണിയക്കുമിടയിൽ നിലവിൽ വന്നു. ആ വർഷം ഡിസംബറോടെ 4 ഐ എം പികൾ തമ്മിൽ സ്ഥിരമായ ബന്ധം സ്ഥാപിപ്പിക്കപ്പെട്ടു .

1970 മാർച്ചോടെ അർപ്പാനെറ്റ് അമേരിക്കൻ ഐക്യാനാടുകളുടെ കിഴക്കൻ തീരങ്ങളിൽ വരെ എത്തി. മസ്സാച്ചുസെറ്റ്സിലെയും കേംബ്രിഡ്ജിലെയും ബി ബി എൻ കേന്ദ്രങ്ങളിൽ ഐ എം പികൾ സ്ഥാപിച്ചതോടെയായിരുന്നു ഇത്. അതിനുശേഷം അർപ്പാനെറ്റിന്റെ വളർച്ച പെട്ടെന്നായിരുന്നു. 1970 ജൂണിൽ 9 ഐ എം പികൾ ഉണ്ടായിരുന്ന ശൃംഖല 1975 ജൂൺ ആയപ്പോഴേക്കും 57 ഐ എം പികൾ ഉള്ള ഒരു ബൃഹത്ത് ശൃംഖലയായി മാറി. 1981 ആയപ്പോഴേക്കും 213 ഹോസ്റ്റുകളുണ്ടായിരുന്ന അർപ്പാനെറ്റിൽ ഓരോ ഇരുപത് ദിവസത്തിലും ശരാശരി പുതിയ ഒരു ഹോസ്റ്റ് എന്ന കണക്കിൽ ബന്ധിപ്പിക്കപ്പെടാൻ തുടങ്ങി.
1969 ൽ അർപ്പാനെറ്റ് ഒരു ഹോസ്റ്റിൽ നിന്ന് മറ്റൊരു ഹോസ്റ്റിലേക്കുള്ള ആശയവിനിമയത്തിനുപയോഗിച്ചിരുന്നത് 1822 എന്ന പെരുമാറ്റച്ചട്ടമായിരുന്നു (പ്രോട്ടോക്കോൾ) . പല വിധത്തിലുള്ള സോഫ്‌റ്റ്‌വെയറുകളിൽ പ്രവർത്തിക്കുന്ന കമ്പ്യൂട്ടറുകൾക്കിടയിൽ ആശയവിനിമയത്തിനുള്ള ഒരു പൊതുവായ നയരൂപീകരണമാണ് പ്രോട്ടോക്കോളുകൾ നടപ്പിലാക്കുന്ന ദൗത്യം. 1822 പ്രോട്ടോക്കോൾ വഴി അയയ്ക്കുന്ന ഒരു സന്ദേശത്തിൽ രണ്ടു ഭാഗങ്ങളാണ് പ്രധാനമായും ഉണ്ടാകുക. അയയ്ക്കുന്നയാളുടെ കമ്പ്യൂട്ടർ വിലാസം രേഖപ്പെടുത്തുന്ന ഒരു ഭാഗവും സന്ദേശത്തിന്റെയും സന്ദേശം ആർക്കാണ് ലഭിക്കേണ്ടത് എന്ന വിവരക്കൂട്ടവും. ഈ വിവരങ്ങളെ ഹോസ്റ്റ് കമ്പ്യൂട്ടർ അതിന്റെ ഐ എം പി വഴി സ്വീകർത്താവിന്റെ ഐ എം പിയിലേക്ക് ബിറ്റുകളായി അയയ്ക്കുന്നു. സ്വീകർത്താവിന്റെ ഐ എം പി ഇതിനെ സ്വീകർത്താവിന്റെ ഹോസ്റ്റിലേക്ക് കൈമാറ്റം ചെയ്യുന്നു. സന്ദേശകൈമാറ്റം പൂർത്തിയായിക്കഴിഞ്ഞാൽ റെഡി ഫോർ നെക്സ്റ്റ് മെസ്സേജ് (RFNM) എന്ന വിവരം സ്വീകർത്താവിന്റെ ഹോസ്റ്റ് ശൃംഖലയ്ക്ക് കൈമാറും.
1822 പ്രോട്ടോക്കോളിന്റെ പ്രധാന പോരായ്മ അയച്ച സന്ദേശം പൂർണ്ണമായി കൈമാറ്റം ചെയ്യപ്പെട്ടോ എന്ന് കണ്ടെത്താൻ ആകില്ല എന്നതായിരുന്നു. ഇതിനാൽ തന്നെ പലപ്പോഴും അർത്ഥശൂന്യങ്ങളായ സന്ദേശങ്ങൾ കൈമാറ്റം ചെയ്യപ്പെട്ടു. അതോടൊപ്പം ഒരേ സമയം ഒന്നിലധികം കണക്ഷനുകൾ കൈകാര്യം ചെയ്യാനുള്ള ശേഷിയും 1822 നു ഇല്ലായിരുന്നു. ഇതിനു പരിഹാരമായി 1983ൽ അർപ്പാനെറ്റിൽ നടപ്പിലാക്കിയ സംവിധാനമാണ് വിന്റൺ സെർഫിന്റെയും റോബർ കാഹന്റെയും ടി സി പി/ഐ പി സംവിധാനം. ഇന്ന് ഇന്റർനെറ്റിലും ഏതാണ്ട് സമാനമായ സാങ്കേതിക വിദ്യയാണ് ഉപയോഗിക്കുന്നത് എന്നുള്ളത് അർപ്പാനെറ്റിന്റെ കാര്യക്ഷമതയെയാണ് കാണിക്കുന്നത് .






</doc>
<doc id="298142" url="https://ml.wikipedia.org/wiki?curid=298142" title="സിത്താര ദേവി">
സിത്താര ദേവി

ഭാരതീയായ കഥക് നർത്തകിയാണ് സിത്താര ദേവി (ജനനം : 1920 നവംബർ 08 - മരണം 2014 നവംബർ 25). 'നൃത്ത സാമ്രാജിനി' എന്ന് ടാഗോർ ഇവരെ വിശേഷിപ്പിച്ചിരുന്നു. സ്വദേശത്തും വിദേശത്തുമായി നിരവധി കഥക് അവതരണങ്ങൾ നടത്തി. കഥക് നൃത്തത്തിനു നൽകിയ സംഭാവനകൾക്ക് പത്മശ്രീ പുരസ്കാരം ലഭിച്ചു.
1920 നവംബർ 8 ന് കൊൽക്കത്തയിൽ ആണ് സിത്താര ജനിച്ചത്. ധനലക്ഷ്മി എന്നായിരുന്നു കുട്ടിക്കാലത്തെ പേര്. നൃത്താധ്യാപകനും സംസ്കൃത പണ്ഡിതനുമായിരുന്ന സുഖ്ദേവ് മഹാരാജും മത്സ്യകുമാരിയുമായിരുന്നു മാതാ പിതാക്കൾ. വിസ്മൃതിയിലാകാറായ പാരമ്പര്യ കലാരൂപങ്ങളെ പുനരുജ്ജീവിപ്പിക്കണമെന്നുള്ള ടാഗോറിന്റെ നിർദ്ദേശത്തെത്തുടർന്ന് സുഖ്ദേവ് മഹാരാജ് കഥക് നൃത്തത്തിന്റെ പ്രചരണത്തിൽ ശ്രദ്ധിച്ചു. അക്കാലത്ത് ദേവദാസീനൃത്തമെന്ന നിലയിലായിരുന്ന കഥകിനെ സുഖ്ദേവ് അതിന്റെ ഉള്ളടക്കം പരിഷ്കരിച്ച് പ്രബലമാക്കി. തന്റെ മക്കളെയും കഥക് പഠിപ്പിച്ചു. 

സിതാര നന്നേ ചെറുപ്പത്തിൽ തന്നെ ടാഗോറിന്റെ പ്രശംസയ്ക്കു പാത്രമായി. ദേവദാസീനൃത്തവുമായി ബന്ധപ്പെട്ടവരെന്ന നിലയിൽ സമുദായത്തിൽ നിന്നും കുടുംബം ഒറ്റപ്പെട്ടു. പിന്നീട് ബോംബെയിലേക്കു മാറിയ സിത്താരദേവിക്ക് ടാഗോർ, സരോജിനി നായിഡു തുടങ്ങിയ നിരവധി പ്രശസ്തർക്കു മുന്നിൽ നൃത്തം അവതരിപ്പിക്കാൻ അവസരം ലഭിച്ചു. കഥകിനെ ജനകീയമാക്കുന്നതിൽ വലുതായ പങ്കുവഹിച്ച അവർ ആദ്യമായി ഒരു ഹിന്ദി ചലച്ചിത്രത്തിൽ അത് അവതരിപ്പിയ്ക്കുകയും ചെയ്തു. മദർ ഇന്ത്യ എന്ന ചലച്ചിത്രത്തിലെ ഹോളി നൃത്തത്തോടെ സിനിമാഭിനയം അവസാനിപ്പിച്ചു.

2002 ൽ കേന്ദ്രസർക്കാർ പത്മഭൂഷൺ പുരസ്കാരത്തിനായി തിരഞ്ഞെടുത്തുവെങ്കിലും, സിത്താര ദേവി അതു നിരസിക്കുകയായിരുന്നു. 2014 നവംബർ 25 ന് സിത്താര ദേവി തന്റെ 94 ആമത്തെ വയസ്സിൽ അന്തരിച്ചു.


2002 ൽ കേന്ദ്രസർക്കാർ സിത്താര ദേവിക്ക് പത്മഭൂഷൺ ബഹുമതി നൽകാൻ തീരുമാനിച്ചുവെങ്കിലും, അവർ അത് നിരസിക്കുകയായിരുന്നു. സർക്കാർ തന്നെ ബഹുമാനിക്കുന്നതിനു പകരം , അപമാനിക്കുകയാണെന്നും, കഥക് കലാരൂപത്തിന് താൻ നൽകിയ സംഭാവനകൾ പരിഗണിച്ച് ഭാരതരത്ന പുരസ്കാരത്തിൽ കുറഞ്ഞതൊന്നും താൻ സ്വീകരിക്കുകയില്ലെന്നും സിത്താര ദേവി പറയുകയുണ്ടായി.

പ്രശസ്ത കഥക് നർത്തകിയായിരുന്ന സിതാരാ ദേവി കൊൽകത്തയിലാണ് ജനിച്ചത്. (ജ:നവം 8, 1920 – നവം:25, 2014).ധനലക്ഷ്മി എന്നായിരുന്നു ആദ്യപേര്. 


</doc>
<doc id="298175" url="https://ml.wikipedia.org/wiki?curid=298175" title="ഫിലിപ്പ് ഹ്യൂസ്">
ഫിലിപ്പ് ഹ്യൂസ്

ഫിലിപ്പ് ജോയൽ ഹ്യൂസ് (30 November 1988 – 27 November 2014) , ആസ്ത്രേലിയയക്ക് വേണ്ടി ടെസ്റ്റ്‌ മത്സരങ്ങളും ഏകദിന മത്സരങ്ങളും കളിച്ച ഇടത് കയ്യൻ ഓപ്പണിംഗ് ബാറ്റ്സ്മാൻ ആയിരുന്നു.

2009 ൽ ദക്ഷിണാഫ്രിക്കയ്‌ക്കെതിരെ ആയിരുന്നു ഹ്യൂസിന്റെ ടെസ്റ്റ് അരങ്ങേറ്റം. ഒരു ടെസ്റ്റിൽ രണ്ട് ഇന്നിങ്‌സുകളിലും സെഞ്ച്വറി നേടുന്ന പ്രായംകുറഞ്ഞ ബാറ്റ്‌സ്മാനാണ്. തന്റെ രണ്ടാമത്തെ ടെസ്റ്റിലാണ് ഈ അപൂർവനേട്ടം കൈവരിച്ചത്. ഓസ്‌ട്രേലിയയ്ക്കുവേണ്ടി ഹ്യൂസ് 26 ടെസ്റ്റുകളും 25 ഏകദിന മത്സരങ്ങളും കളിച്ചിട്ടുണ്ട്. ഏകദിന ടീമിലെ അംഗമായിരുന്നു.

2014 നവംബർ 25, നു സിഡ്‌നി ക്രിക്കറ്റ് ഗ്രൗണ്ടിൽ നടന്ന ഷെഫീൽഡ് ഷീൽഡ് മത്സരത്തിനിടെ ഷോൺ അബോട്ടിന്റെ ബൌൺസർ ഹുക്ക് ചെയ്യുന്നതിനിടെ കഴുത്തിൽ പന്ത് കൊണ്ട് ഗുരുതരമായ പരിക്കേറ്റ് ചികിത്സയിലായിരുന്നു ഹ്യൂസ്. പരിക്കേറ്റ ഉടൻതന്നെ ഹെലിക്കോപ്റ്ററിൽ ആസ്പത്രിയിലെത്തിച്ച അദ്ദേഹത്തെ അടിയന്തര ശസ്ത്രക്രിയക്ക് വിധേയനാക്കിയെങ്കിലും ജീവൻ രക്ഷിക്കാൻ കഴിഞ്ഞില്ല. 2014 നവംബർ 27 നു സിഡ്‌നി യിലെ സെന്റ്‌ വിൻസൻറ് ആശുപത്രിയിൽ വച്ച് അദ്ദേഹം മരണത്തിനു കീഴടങ്ങി.

കഴുത്തിൽ പന്ത് കൊണ്ടത് മൂലം തലച്ചോറിലേക്ക് ഉള്ള ധമനി തകരുകയും തലച്ചോറിൽ മാരകമായ രക്തസ്രാവം ഉണ്ടായി അത് മരണത്തിനു കാരണം ആവുകയും ചെയ്തു എന്ന് ടീം ഡോക്ടർ പീറ്റർ ബ്രാക്നർ അറിയിക്കുകയായിരുന്നു.


</doc>
<doc id="298189" url="https://ml.wikipedia.org/wiki?curid=298189" title="രാവണ ഛായ">
രാവണ ഛായ

കിഴക്കേ ഇന്ത്യൻ സംസ്ഥാനമായ ഒറീസ്സയിലെ ഒരു നിഴൽ പാവകളി കലാരൂപമാണ്‌ രാവണ ഛായ. ഒറിയാ കവിയായായ വിശ്വനാഥ് ഖുന്തിയയുടെ വിചിത്ര രാമായണത്തിൽ നിന്നാണ് രാവണ ഛായയുടെ കീർത്തനക്കവിതകൾ എടുക്കുന്നത്. രാമായണത്തിലെ പ്രതിനായകനായ രാവണന്റെ നാമത്തിൽ ഈ കലാരൂപം അറിയപ്പെടുന്നത് ജൈനരുടെയോ തമിഴരുടെയോ സാംസ്കാരിക പ്രഭാവം മൂലമാണെന്നാണ് കരുതുന്നത്. മറിച്ച് നിഴൽ എന്ന പ്രയോഗം ദൈവാവതാരമായ രാമന്റെ പേരിനോട് ചേർക്കുന്നത് അശുഭമായതിനാൽ രാവണന്റെ പേർ ചേർത്തു വിളിക്കുന്നു എന്നും അഭിപ്രായമുണ്ട്.


</doc>
<doc id="298193" url="https://ml.wikipedia.org/wiki?curid=298193" title="ലിംഗ തന്മ വിഷയമാകുന്ന മലയാള കൃതികളുടെ പട്ടിക">
ലിംഗ തന്മ വിഷയമാകുന്ന മലയാള കൃതികളുടെ പട്ടിക

മലയാളത്തിലെ ലിംഗ തന്മ (Gender Identity) പ്രധാനപ്രമേയമോ അല്ലെങ്കിൽ ഉപപ്രമേയമോ ആയി വരുന്ന കൃതികളുടെ പട്ടിക താഴെ കൊടുത്തിരിക്കുന്നു. ഭൂരിപക്ഷത്തിൽ നിന്നും വ്യത്യസ്തമായ ലിംഗതന്മയുള്ളവരെ ട്രാൻസ്ജെൻഡർ (Transgender) എന്ന് വിളിക്കുന്നു.


</doc>
<doc id="298198" url="https://ml.wikipedia.org/wiki?curid=298198" title="ഡാർവിൻസ് ഫോക്സ്">
ഡാർവിൻസ് ഫോക്സ്

ശുനക വർഗത്തിൽപ്പെട്ട ഗുരുതരമായ വംശനാശ ഭീഷണി നേരിടുന്ന ഒരു ചെറു ജീവിയാണ് ഡാർവിൻസ് ഫോക്സ്(Darvin's Fox). ഇത് ഡാർവിൻസ് സോറോ എന്നും അറിയപ്പെടുന്നു. ലൈകാലോപെക്സ് ( Lycalopex)
ജനുസ്സിൽ ഉൾപ്പെടുന്ന ഇതിന്റെ ശാസ്ത്രനാമം Lycalopex fulvipes എന്നാണ്. ഇത് ചിലിയിലും സമീപത്തുള്ള ദ്വീപുകളിലും മാത്രമാണ് കണ്ടുവരുന്നത്.




</doc>
<doc id="298204" url="https://ml.wikipedia.org/wiki?curid=298204" title="പരമാർത്ഥസാരം">
പരമാർത്ഥസാരം

ശേഷൻ രചിച്ച എൺപത്തഞ്ചു ശ്ലോകങ്ങളടങ്ങിയതും വേദാന്തരഹസ്യപ്രതിപാദകവുമായ ഒരു സംസ്കൃത ഗ്രന്ഥമാണ് പരമാർത്ഥസാരം. ഈ ഗ്രന്ഥത്തിനു ശേഷാര്യയെന്നും പേരുണ്ടു്. അല്പാക്ഷരവും ബഹ്വർത്ഥവുമായ ഈ കൃതിയെ രാഘവാനന്ദൻ ʻʻഅശേഷോപനിഷൽസിദ്ധവസ്തുതത്വാനുഷ്യന്ദിˮ എന്ന വിശേഷണം കൊണ്ടു വിശേഷിപ്പിക്കുന്നു. ആദ്യത്തെ രണ്ടു ശ്ലോകങ്ങൾ കഴിഞ്ഞാൽ ബാക്കിയെല്ലാം ആര്യാവൃത്തത്തിൽ നിബന്ധിച്ചിരിക്കുന്നതുകൊണ്ടാണു് അതിനു് ആ സംജ്ഞ സിദ്ധിച്ചതു്. ഗ്രന്ഥകാരനായ ശേഷൻ ആരെന്നു വെളിവാകുന്നില്ലെന്ന് ഉള്ളൂർ കേരള സാഹിത്യ ചരിത്രത്തിൽ പറയുന്നു. 
അനേകം ഉത്തമഗ്രന്ഥങ്ങളുടെ വ്യാഖ്യാതാവായ രാഘവാനന്ദൻ, ശേഷന്റെ പരമാർത്ഥസാരത്തിനു വിവരണമെഴുതിയിട്ടുണ്ട്.



</doc>
<doc id="298209" url="https://ml.wikipedia.org/wiki?curid=298209" title="ബേർഡ്-ഓഫ്-പാരഡൈസ്">
ബേർഡ്-ഓഫ്-പാരഡൈസ്

പാരഡൈസെഡേ കുടുംബത്തിൽ പെട്ട പാസെറൈൻ പക്ഷികളെയാണ് ബേർഡ്സ് ഓഫ് പാരഡൈസ് (Bird(s)-of-paradise) എന്നു വിളിക്കുന്നത്. ഈ കുടുംബത്തിൽ 14 ജനുസ്സുകളിലായി 41 തരം പക്ഷികൾ ഉണ്ട്.
ന്യൂ ഗിനിയ ദ്വീപിലാണ് ഇവയിൽ ഭൂരിഭാഗവും കാണപ്പെടുന്നത് , സമീപത്തുള്ള മലൂകു ദ്വീപുകളിലും കിഴക്കൻ ആസ്ത്രേലിയയിലും ഇവ കാണപ്പെടുന്നു. അതി മനോഹരമായ തൂവലുകളും വാലുകളുംആണ് ഈ പക്ഷികളുടെ സവിശേഷതകൾ. ഇവയിൽ ആൺ പക്ഷികൾക്ക് കൂടുതൽ ഭംഗിയുണ്ടാകും. വേട്ടയാടപ്പെടുന്നതിനാലും ആവാസവ്യവസ്ഥ നശിക്കുന്നതിനാലും ഇവ വംശനാശഭീഷണിയിലാണ്.


</doc>
<doc id="298211" url="https://ml.wikipedia.org/wiki?curid=298211" title="വൺ ഓൺ വൺ">
വൺ ഓൺ വൺ

കിം കി ഡുക്ക് 2014 ൽ സംവിധാനം ചെയ്ത ചലച്ചിത്രമാണ് വൺ ഓൺ വൺ.
ഒരു മേയ് 9, ന് ഓ മിൻ ജു എന്ന ഹൈസ്ക്കൂൾ വിദ്യാർത്ഥിനി ക്രൂരമായി കൊല്ലപ്പെടുന്നു. കൊലപാതകത്തിൽ പങ്കുണ്ടെന്ന് സംശയിക്കപ്പെടുന്ന ഏഴു പേരെ 'ഷാഡോ' എന്ന വിളിപ്പേരുള്ള ഏഴംഗ തീവ്രവാദ സംഘം വേട്ടയാടുന്നതാണ് ചിത്രത്തിന്റെ ഇതിവൃത്തം.

സിനിമയുടെ പ്രമേയത്തിന് യഥാർത്ഥ ചരിത്രസംഭവവുമായി ബന്ധമുണ്ടെന്നും അതുകണ്ടെത്തുന്ന ചലച്ചിത്രനിരൂപകന് പതിനായിരം കോടി ഡോളർ സമ്മാനം നൽകുമെന്നും കിം കി ഡുക് പ്രഖ്യാപിച്ചിരുന്നു.
വെനീസ് ഫിലിം ഫെസ്റ്റിവലിൽ മികച്ച ചിത്രത്തിനുള്ള ഫെഡോറ പുരസ്‌കാരം
ദക്ഷിണകൊറിയയിൽ സിനിമക്ക് ഏറ്റവും സ്തോഭജനകമായ ചിത്രങ്ങൾക്ക് നൽകുന്ന "ആർ' റേറ്റിങ്ങ് നൽകിയാണ് പ്രദർശിപ്പിച്ചത്. 



</doc>
<doc id="298215" url="https://ml.wikipedia.org/wiki?curid=298215" title="ചാവടിമുക്ക്">
ചാവടിമുക്ക്

തിരുവനന്തപുരം ജില്ലയുടെ വടക്കു കിഴക്കായി സ്ഥിതി ചെയ്യുന്ന ശ്രീകാര്യത്തിലെ ഒരു മുക്കാന് ചാവടിമുക്ക്.
തിരുവനന്തപുരം നഗരത്തിൽ നിന്നും 10 കിലോമീറ്റർ ദൂരെ ദേശീയപാത 544ൽ ശ്രീകാര്യം ജങ്ഷൻ കഴിഞ്ഞുള്ള അടുത്ത മുക്കാണ് ചാവടിമുക്ക്.
ഇവിടെ നിന്ന് ഇടതോടുള്ള പാത എടുത്താൽ കോളേജ് ഓഫ് എഞ്ചിനീയറിംഗ് തിരുവനന്തപുരത്തിൽ എത്താം . ഈ പാത പിന്നെ കുളതൂരിലെക്കു പോകുന്നു. ചവടിമുക്കിൽ ഒരു ഹൈ സ്കൂൾ ഉണ്ട്. കേരള സർകാരിന്റെ ഗുലാത്തി ഇൻസ്റ്റിറ്റ്യൂട്ട് ഓഫ് ഫിനാൻസ് ഇവ്ടെയാണ് വരാൻ പോകുന്നത്. 

നെസ്റ്റ്(NEST) ഇന്റെ ഒരു കാമ്പസും ഇവിടെയൂണ്ട് . നിരവധി ചെറുകിട സ്ഥാപനങ്കളും ഇവിടെയൂണ്ട്.


</doc>
<doc id="298244" url="https://ml.wikipedia.org/wiki?curid=298244" title="ജലവിശ്ലേഷണം">
ജലവിശ്ലേഷണം

രാസസംയുക്തങ്ങൾ ജലവുമായി പ്രതിപ്രവർത്തിച്ച് അവയുടെ രാസബന്ധനങ്ങൾ നശിച്ച് രണ്ടോ അതിലധികമോ ലളിത തന്മാത്രകളായി വിഘടിക്കുന്ന പ്രക്രീയയാണ് ജലവിശ്ലേഷണം. ഒരു കാർബോഹൈഡ്രേറ്റ് തന്മാത്ര ജലവുമായി പ്രതിപ്രവർത്തിച്ച് പഞ്ചസാര തന്മാത്രാ ഘടകങ്ങളായി വേർതിരിയുന്നത് ജലവിശ്ലേഷണത്തിന് ഒരു ഉദാഹരണമാണ്. സുക്രോസ് തന്മാത്ര ഗ്ലൂക്കോസും ഫ്രക്റ്റോസുമായി വിഘടിക്കുന്ന പ്രക്രീയ ജലവിശ്ലേഷണമാണ് ഇതിനെ സാക്കറിഫിക്കേഷൻ എന്നു പറയുന്നു.

സാധാരണയായി ജലവിശ്ലേഷണം നടക്കുന്നത് ഒരു തന്മാത്രയിലേക്ക് ജലം ചേർക്കുമ്പോഴാണ് എന്നാൽ ചില സന്ദർഭങ്ങളിൽ തന്മാത്രയും ജലവും ഘടകങ്ങളായി വിഘടിക്കാറുണ്ട്. ഇത്തരം രാസപ്രവർത്തനങ്ങളിൽ തന്മാത്രയുടെ ഒരു ഘടകത്തിന് ഒരു ഹൈഡ്രജൻ അയോൺ ലഭിക്കും.


</doc>
<doc id="298258" url="https://ml.wikipedia.org/wiki?curid=298258" title="യോഹാൻ യാക്കോപ് ബാമർ">
യോഹാൻ യാക്കോപ് ബാമർ

ഒരു സ്വിസ് ഗണിതശാസ്ത്രജ്ഞനും ഭൗതികശാസ്ത്രജ്ഞനുമായിരുന്നു യോഹാൻ യാക്കോപ് ബാമർ (മേയ് 1, 1825 – മാർച്ച് 12, 1898).
സ്വിറ്റ്സെർലാൻറ്റിലെ ലൌസനിൽ ജഡ്ജിയുടെ മകനായി ജോഹാൻ ജേക്കബ് ബാമർ ജനിച്ചു. എലിസബത് റോൾ ബാമറാണു അമ്മ. ബാമറായിരുന്നു മൂത്ത മകൻ. ഗണിതത്തിൽ അദ്ദേഹം തന്റെ വിദ്യാലയത്തിൽ മിടുക്കനായിരുന്നു. അതുകൊണ്ടുതന്നെ അദ്ദേഹം സർവകലാശാലയിൽ ഗണിതം ഉപരിപഠനത്തിനായെടുത്തു.

കാൾസ്രൂഹെ, ബെർലിൻ എന്നീ സർവകലാശാലയിലെ പഠനത്തിനു ശേഷം ബാമർ 1849-ൽ ബേസൽ സർവകലാശാലയിൽ ചക്രാഭം(സൈക്ലോയിഡ്) എന്ന വിഷയത്തിൽ ഡോക്ടറേറ്റ് ബിരുദം നേടി. ബാമർ പിന്നീടുള്ള ജീവിതം ബേസലിൽ തന്നെ തുടർന്നു. അവിടെ അദ്ദേഹം ഒരു ബാലികാവിദ്യാലയത്തിലും, ബേസൽ സർവകലാശാലയിലും അധ്യാപകനായി പഠിപ്പിച്ചു. ബാമർ തന്റെ 43-ആാം വയസ്സിൽ ക്രിസ്തീൻ പോളിൻ റിങ്കിനെ 1868-ൽ വിവാഹം കഴിച്ചു. അവർക്ക് ആറു മക്കളുണ്ടായിരുന്നു.

ഗണിതശാസ്ത്രജ്ഞനായിരുന്നിട്ടും ബാമർ പ്രസ്സിദ്ധനായത് ഹൈഡ്രജന്റെ വർണ്ണരാജിയുടെ() പ്രായോഗികമായ സൂത്രവാക്യം(ഫോർമുല) കണ്ടെത്തിയതിലൂടെയാണ്. ബേസലിലെ ഗണിതശാസ്ത്രജ്ഞനായ എഡ്വേർഡ് ഹേഗൻബാച്ചിന്റെ അഭിപ്രായത്തോടെയാണ് ബാമർ ഹൈഡ്രജന്റെ വർണ്ണരാജിയെക്കുറിച്ച് പഠനം തുടങ്ങിയത്. ആങ്സ്ട്രൊമിന്റെ ഹൈഡ്രജൻ വർണ്ണരാജിയുടെ അളവു സഹായത്താൽ ബാമർ രണ്ടു സമീപസ്ഥ അലകൾ തമ്മിലുള്ള അകലത്തിന്റെ(വേവ്ലെങ്ത്) സൂത്രവാക്യം കണ്ടെത്തി.

ഇതിൽ λ എന്നാൽ രണ്ടു സമീപസ്ഥ അലകൾ തമ്മിലുള്ള അകലമാണ്, 
n = 2, ആയാൽ h = 3.6456×10 m, ഉം m = 3, 4, 5, 6... മറ്റുമാവുന്നു.

അദ്ദേഹത്തിന്റെ 1885-ലെ നോട്ടീസിൽ, h എന്നാൽ 'ഹൈഡ്രജന്റെ അടിസ്ഥാന സംഖ്യ' എന്നാണ് സൂചിപ്പിച്ചിട്ടുള്ളത്(ഇന്ന് ഇതിനെ ബാമർ സ്ഥിരാങ്കം(കോൺസ്റ്റൻറ്റ്) എന്നു വിളിക്കുന്നു). ബാമർ ഈ സൂത്രവാക്യം ഉപയോഗിച്ച് m = 7 ലെ രണ്ടു സമീപസ്ഥ അലകൾ തമ്മിലുള്ള അകലം മുൻകൂട്ടി പറയുകയുണ്ടായി. പിന്നീട് ഹേഗൻബാച്ച്, ആങ്സ്ട്രൊം ഹൈഡ്രജന്റെ വർണ്ണരാജിയിൽ λ=397nm എന്ന വര(സ്പെക്ട്രൽ ലൈൻ) നിരീക്ഷിച്ചത് ബാമറിനെ അറിയിച്ചു. ബാമറിന്റെ രണ്ടു സഹപ്രവർത്തകരായ ഹെർമൻ വിൽഹെം വോഗലും വില്യം ഹോഗ്ഗിൻസും കൂടി ചേർന്ന് വെള്ള നക്ഷത്രത്തിലെ(വൈറ്റ് സ്റ്റാർസ്) ഹൈഡ്രജന്റെ വർണ്ണരാജിയിൽ മറ്റു വരകളുള്ള കാര്യം സ്ഥിരീകരികരിച്ചു.

പിന്നീട് ബാമറിന്റെ സൂത്രവാക്യം റിഡ്ബർഗിന്റെ സൂത്രവാക്യത്തിലെ ഒരു പ്രത്യേക അവസ്ഥയാണെന്നു കണ്ടെത്തി.

ഇതിൽ formula_3 എന്നാൽ റിഡ്ബർഗ് സ്ഥിരാങ്കം, formula_4 ബാമറിന്റെ സൂത്രവാക്യത്തിനും, പിന്നെ formula_5.

ഈ സൂത്രവാക്യത്തിന്റെ മുഴുവൻ സ്പഷ്ടീകരണത്തിനായി 1913-ലെ നീൽസ് ബോറിന്റെ അണു മാതൃകാരൂപം വരെ കാത്തിരിക്കേണ്ടിവന്നു. ജോഹാൻ ജേക്കബ് ബാമർ ബേസലിൽ മരിച്ചു.



</doc>
<doc id="298265" url="https://ml.wikipedia.org/wiki?curid=298265" title="കയ്യക്ഷര പരിശോധന">
കയ്യക്ഷര പരിശോധന

കൈയക്ഷരങ്ങളുെെടെയും പ്രമാണങ്ങളുടെയും പരിശോധന ശാസ്ത്രീയ കുറ്റാന്വേഷണ രംഗത്തെ ഏറ്റവും പഴക്കമുള്ള ഒരു പ്രവർത്തന മേഖലയാണ്. എഴുതിയതോ അച്ചടിചതോ ടൈപ്പ് ചെയ്തതോ ആയ പ്രമാണങ്ങളെ ഡോക്യുമെന്റ് എന്നു വിളിക്കുന്നു.ഡോക്യുമെന്റുകളുടെ വിശ്വസ്തത ചോദ്യം ചെയ്യപ്പെടൂമ്പോൾ ശാസ്ത്രീയ പരിശോധനകൾക്ക് വിധേയമാക്കി ഉടമസ്ഥാവകാശവും തനിമയും ഉറപ്പിക്കേണ്ടി വരുന്നു.

ഡോക്യുമെന്റുകളുടെ ശാസ്ത്രീയ പരിശോധന പല മേഖലകളിലായി പടർന്നു കിടകുന്നു. അവയിൽ സർവപ്രധാനമയത് കൈയെഴുത്തും കയ്യൊപ്പുകളും പരിശോധിച്ച് അത് എഴുതിയ വ്യക്തിയെ തിരിച്ചറിയുന്ന പഠനങ്ങളാണ്.
മറ്റു പ്രധനപ്പെട്ട ഡോക്യുമെന്റ് പരിശോധനകൾ താഴെപ്പറയുന്നവയാണ്.
1. ടൈപ്പ് ചെയ്ത പ്രമാണവും ടൈപ്പറൈറ്ററും പരിശോധിച്ച് ഏത് ടൈപ്പ്റൈറ്ററിലാണ് ടൈപ്പ് ചെയ്തത് എന്ന് പരിശോധിക്കുക
2. ഡോക്യുമെന്റുകളിൽ വരുത്തുന്ന മായ്ക്കലും തിരുത്തലും കൂട്ടിച്ചേർക്കലും പരിശോധിക്കുക
3. കടലാസും മഷിയും പരിശോധിച്ച് പ്രമണത്തിന്റെ കാലപ്പഴക്കം അറിയുക
4. കത്തിക്കരിഞ്ഞതും വികലമാക്കപ്പെട്ടവയും അദൃശ്യ വസ്തുക്കൾ കൊണ്ട് എഴുതിയതും ആയ പ്രമാണങ്ങളുടെ സത്യാവസ്ഥ പരിശോധിക്കുക
5. വ്യാജനിർമ്മിതമായ റബർമുദ്രകളും കള്ളനോട്ടൂകളും ലോട്ടറിടിക്കറ്റുകളും പരിശോധിക്കുക
6.അച്ചടിച്ച കടലസുകളുടെ പരിശോധന 
ഒരു വ്യക്തിയുടെ കയ്യൊപ്പിലും കൈയെഴുത്തിലും വ്യാപകമായ വ്യക്തിയാനങ്ങളോടൊപ്പം ചില അടിസ്ഥാന സ്വഭാവങ്ങളും ഉണ്ട്. ഈ അടിസ്ഥാന ഗുണങ്ങൾ വ്യക്തിത്വം പോലെ തനിമയുള്ളതും മറ്റൊരാൾക്ക് അനുകരിക്കാനാവത്തതുമണ്. ഈ അടിസ്ഥാന ഗുണങ്ങളുടെ പഠനങ്ങളിൽ നിന്നും കൈയക്ഷരം നോക്കി അതിന്റെ ഉടമയെ കണ്ടെത്താൻ കഴിയും. കൈയെഴുത്തിൽ സ്വഭാവികമായി കടന്നുകൂടുന്ന വ്യക്തിയാനങ്ങളോ മനഃപൂർവം വരുത്തുന്ന രൂപാന്തരങ്ങളോ ഈ പഠനത്തെ ബാധിക്കില്ല.

ഡോക്യുമെന്റ് പരിശോധനക്ക് വേണ്ട പ്രധാന ഉപധികൾ സംശയിക്കപ്പെടുന്ന പ്രമാണം, സ്ഥീകരീകപ്പെട്ട പ്രമാണം, നേരിട്ടെഴുതിയെടുത്ത സാമ്പിൾ പ്രമാണം എന്നിവയാണ്. സംശയിക്കപ്പെടുന്ന വ്യക്തി മുൻ്പ എഴുതിയ സ്വകരിയകത്തുകളോ, ജോലി ചെയ്യുന്ന ഓഫീസിലെ എഴുത്തുകുത്തുകളോ, അവധി അപേക്ഷകളോ, കണക്ക്ബുക്കുകളോ ഡയറിക്കുറുപ്പുകളോ ഒക്കെ സ്ഥിതീകരിക്കപ്പെടുക്കുന്ന ഡോക്യുമെന്റുകളായി എടുക്കാം. സംശയിക്കപ്പെടുന്ന പ്രമാണം എഴുതിയ കാലത്തിനടുപ്പിച്ചു തന്നെ എഴുതിയിട്ടുള്ളവ വേണം ഇങ്ങനെ തെളിവുകളായി എടുക്കേണ്ടത്.

ടൈപ്പ് ചെയ്ത രേഖകൽ തെളിവായി കിട്ടിയാൽ സംശയമുള്ള ടൈപ്പറൈറ്ററിൽ നിന്നും സാമ്പിളുകൽ ടൈപ്പ് ചെയ്ത് എടുക്കണം. ഇങ്ങനെ സാമ്പിളുകൽ എടുക്കുമ്പോൾ സംശയിക്കുന്ന പ്രമാണത്തിലെ വാക്കുകളും സിംബലുകളും അതെ പോലെ ടൈപ്പ് ചെയ്ത് എടുത്തിരിക്കണം. കുറഞ്ഞത് ആറ് സാമ്പിളെങ്കിലും ഇത്തരത്തിൽ എടുക്കേണ്ടതുണ്ട്. കൂടാതെ സംശയിക്കപ്പെടുന്ന ടൈപ്പ്റൈറ്ററിൽ ടൈപ്പ് ചെയ്ത് എടുത്ത സ്ഥീകരിക്കപ്പെട്ട പ്രമാണങ്ങളും പരിശോധനക്കായി ശേഖരിക്കവുന്നത്താണ്. സംശയിക്കപ്പെടുന്ന പ്രമാണം ടൈപ്പ് ചെയ്ത കാലത്തിനടുപ്പിച്ച് ടൈപ്പ് ചെയ്തിട്ടുള്ളവ വേണം ഇങ്ങനെ തെളിവുകളായി എടുക്കെണ്ടത്. പരിശോധിക്കേണ്ടത് കാർബൺ കോപ്പിയാണെങ്കിൽ കാർബൺ കോപ്പികൾ തന്നെ സാമ്പിളുകളായി എടുത്തിരിക്കണം.

റബർമുദ്രകളും,ലോഹമുദ്രകളും സംശയിക്കപ്പെടുമ്പോൾ അവയും തെളിവുകളായി എടുത്തിരിക്കണം.

കേസന്വേഷണത്തിനായി വിട്ടുതരാൻ കഴിയാത്ത മുദ്രകൽ പരിശോധനക്കായി അയക്കേണ്ടി വരുമ്പോൾ മുദ്രയുടെ നന്നായി മഷി പതിപ്പിച്ചെടുത്ത ഒരു ഡസനോളം പ്രതിബിബംങ്ങൾ വെള്ളക്കടലാസിൽ എടുത്തത് തെളിവയി ശേഖരിച്ചാലും മതി. സീൽ തന്നെ കണ്ടെടുക്കാൻ കഴിയാത്ത ചുറ്റുപ്പാടുകളുണ്ടായാൽ ആ മുദ്ര തന്നെ ഉപയോഗിച്ചിതാണെന്ന് ഉറപ്പുള്ള പഴയ കുറെ പ്രമാണങ്ങൾ തെളിവായി എടുത്താലും മതി.

ഡോക്യുമെന്റുകളുടെ കാര്യത്തിൽ പരിശോധന നടത്തുന്ന വിദഗ്ദ്ധനെ പോലെ തന്നെ അവഗാഹം വേണ്ട ജോലിയാണ് അന്വേഷണോദ്യോഗസ്ഥന്റേതും. അന്വേഷണോദ്യോഗസ്ഥന്റെ മനസ്സിൽ ആദ്യമുയരുന്ന സംശയത്തിൽ നിന്നാണ് പ്രമാണം സത്യമോ വ്യാജമോ എന്ന നിർണ്ണയനത്തിന്റെ തുടക്കം. ഡോക്യുമെന്റ് പരിശോധനകളുടെ വിജയം മറ്റു ശരിയായ തിരിച്ചറിവിലും ശേഖരണത്തിലും സൂക്ഷിപ്പിലും അധിഷ്ഠിതമായിരിക്കുന്നു. 


</doc>
<doc id="298274" url="https://ml.wikipedia.org/wiki?curid=298274" title="സർദാർ വല്ലഭായ് പട്ടേൽ പോലീസ് മ്യൂസിയം">
സർദാർ വല്ലഭായ് പട്ടേൽ പോലീസ് മ്യൂസിയം

ഇന്ത്യയിലെ ആദ്യ പോലീസ് മ്യൂസിയമാണ് കൊല്ലം ജില്ലയിൽ സ്ഥിതിചെയ്യുന്ന സർദാർ വല്ലഭായ് പട്ടേൽ പോലീസ് മ്യൂസിയം. 1999 മേയ് 10-ന് കേരളാ പോലീസ് മേധാവിയായിരുന്ന ബി.എസ്. ശാസ്ത്രിയാണ് മ്യൂസിയം ഉദ്ഘാടനം ചെയ്ത് പൊതുജനങ്ങൾക്കായി തുറന്നുകൊടുത്തത്. പതിനെട്ടാം നൂറ്റാണ്ട് മുതലുള്ള കേരളാ പോലീസ് ചരിത്രവുമായി ബന്ധപ്പെട്ട വസ്തുക്കൾ ഇവിടെ പ്രദർശനത്തിനായി വച്ചിട്ടുണ്ട്.

സ്വാതന്ത്ര്യസമരസേനാനിയും അഖിലേന്ത്യാ സർവീസിന്റെ പിതാവുമായ സർദാർ വല്ലഭായി പട്ടേലിന്റെ പേരാണ് മ്യൂസിയത്തിനു നൽകിയിരിക്കുന്നത്. മ്യൂസിയത്തിനു സമീപം പട്ടേലിന്റെ പൂർണ്ണകായ പ്രതിമയും സ്ഥാപിച്ചിട്ടുണ്ട്. മ്യൂസിയത്തിനു മുമ്പിൽ റോഡിനോടുചേർന്ന് മഹാത്മാഗാന്ധിയുടെയും പ്രതിമയുണ്ട്. പോലീസ് ചരിത്രത്തെ സംബന്ധിച്ചുള്ള രാജ്യത്തെ ആദ്യ മ്യൂസിയമാണ് സർദാർ വല്ലഭായി പട്ടേൽ പോലീസ് മ്യൂസിയം. പോലീസിന്റെ ചരിത്രവും ഇന്നലെകളും അനാവരണം ചെയ്യുന്ന നിരവധി പ്രദർശന വസ്തുക്കൾ ഇവിടെ ഒരുക്കിയിരിക്കുന്നു. 

കേരളാ പോലീസിലെ ആദ്യ ഐ.ജി. ആയിരുന്ന എൻ. ചന്ദ്രശേഖരൻ നായർ ഉൾപ്പെടെയുള്ള ഉദ്യോഗസ്ഥർ, പോലീസ് പരേഡുകൾ, കൊല്ലം ജില്ലയുടെ ചരിത്രം എന്നിവയുടെയെല്ലാം ചിത്രങ്ങൾ ഇവിടെ പ്രദർശിപ്പിച്ചിരിക്കുന്നു. പഴയകാല തോക്കുകൾ, വാളുകൾ മുതലായ ആയുധങ്ങളുടെ ഒരു ശേഖരവും കൂട്ടത്തിലുണ്ട്. തിരുവിതാംകൂർ ഭരണാധികാരിയായിരുന്ന അനിഴം തിരുനാൾ മാർത്താണ്ഡവർമ്മയുടെ കാലം മുതൽ ഇന്നുവരെയുള്ള പോലീസുകാരുടെ വേഷവിധാനങ്ങളുടെ പ്രദർശനം ശ്രദ്ധേയമാണ്. കുറ്റാന്വേഷണ സംബന്ധിയായ വിവരങ്ങൾ ഉൾക്കൊള്ളിച്ചുള്ള ചിത്രപ്രദർശനവും പ്രധാന ആകർഷണങ്ങളിലൊന്നാണ്.

കൊല്ലം റെയിൽവേ സ്റ്റേഷന് എതിർഭാഗത്തായി ഈസ്റ്റ് പോലീസ് സ്റ്റേഷനും പുതിയകാവ് ഭഗവതി ക്ഷേത്രത്തിനും ഇടയിലാണ് മ്യൂസിയം സ്ഥിതിചെയ്യുന്നത്. 
രാവിലെ ഒൻപതു മുതൽ വൈകിട്ട് ആറുവരെയാണ് പ്രവർത്തന സമയം. മുതിർന്നവർക്കും കുട്ടികൾക്കും പ്രവേശനം അനുവദിച്ചിട്ടുണ്ട്. 


</doc>
<doc id="298294" url="https://ml.wikipedia.org/wiki?curid=298294" title="ഗ്രേറ്റർ ബാംബൂ ലീമർ">
ഗ്രേറ്റർ ബാംബൂ ലീമർ

വലിപ്പം കൂടിയ ഒരിനം ലീമർ ആണ് ഗ്രേറ്റർ ബാംബൂ ലീമർ.ഇതിന്റെ ശാസ്ത്രനാമം Prolemur simus എന്നാണ്. മുളകൾ മാത്രമാണ് ഇവയുടെ ആഹാരം.അതും മഡഗാസ്കറിൽ മാത്രം കണ്ടുവരുന്ന Cathariostachys madagascariensis എന്നയിനം മുളയും. ഇവ ചെറിയ കൂട്ടങ്ങളായാണ് കണ്ടുവരുന്നത്. ഇവ ഏകദേശം 160 എണ്ണം മാത്രമേ ഭൂമിയിൽ ജീവിചിരിക്കുന്നുള്ളൂ.



</doc>
<doc id="298298" url="https://ml.wikipedia.org/wiki?curid=298298" title="സതേൺ കാസോവറി">
സതേൺ കാസോവറി

കിഴക്കൻ ആസ്ത്രേലിയ , ന്യൂ ഗിനിയ എന്നീ പ്രദേശങ്ങളിൽ കണ്ടുവരുന്ന, പറക്കാൻ കഴിവില്ലാത്ത വലിയ ഒരു പക്ഷിയാണ് സതേൺ കാസോവറി. "Casuarius casuarius" എന്ന ശാസ്ത്ര നാമത്തിൽ അറിയപ്പെടുന്ന ഇവ എമു, ഒട്ടകപ്പക്ഷി എന്നിവയുമായി സാദൃശ്യം പുലർത്തുന്നു.

ആകെ എണ്ണം :- ഏകദേശം 10,000-20,000

ഉയരം :- 102-170 cm

ഭാരം :- 29.2-58.5 kg

ആവാസം :- മഴക്കാടുകളിൽ പ്രധാനമായും, സവേന, കണ്ടൽക്കാട്, പഴങ്ങൾ കൃഷി ചെയ്യുന്ന ഇടങ്ങൾ എന്നിവിടങ്ങളും കാണപ്പെടുന്നു. 



</doc>
<doc id="298303" url="https://ml.wikipedia.org/wiki?curid=298303" title="പലാവാൻ വേഴാമ്പൽ">
പലാവാൻ വേഴാമ്പൽ

ഫിലിപ്പീൻസ് ലെ പലാവാൻ ദ്വീപിൽ മാത്രം തദ്ദേശീയമായി കാണപ്പെടുന്ന ഒരിനം വേഴാമ്പൽ ആണ് പലാവാൻ വേഴാമ്പൽ(Palawan hornbill). ഇതിന്റെ ഉടലിലെ തൂവലുകൾക്ക് കറുത്ത നിറമാണ് . വാലിനു വെളുത്ത നിറവും. 

ആവാസ മേഖലയിൽ ഉണ്ടാകുന്ന ചെറിയ മാറ്റങ്ങൾ വരെ ഇവയെ പ്രതികൂലമായി ബാധിക്കുന്നതിനാൽ
ഇവയെ ജൈവസൂചകങ്ങൾ ആയി കണക്കാക്കുന്നു. പഴങ്ങൾ , ചെറിയ കീടങ്ങൾ , ചെറിയ ഇഴ ജന്തുക്കൾ എന്നിവയെ ഇവ ഭക്ഷിക്കുന്നു.




</doc>
<doc id="298312" url="https://ml.wikipedia.org/wiki?curid=298312" title="ഷിൻഇചിറോ ടോമോനാഗ">
ഷിൻഇചിറോ ടോമോനാഗ

1965-ലെ നോബൽ സമ്മാന ജേതാവാണ് ജാപ്പനീസ് ഭൗതികശാസ്ത്രജ്ഞനായ് ഷിൻഇചിറോ ടോമോനാഗ (ജനനം: 1906 മാർച്ച് 31 - മരണം: 1979 ജൂലൈ 08). ക്വാണ്ടം ഇലക്ട്രോഡൈനമിക്സിൽ അടിസ്ഥാന കണികകളെക്കുറിച്ചുള്ള മൗലിക ഗവേഷണ ഫലങ്ങൾക്ക് 1965-ലെ നോബൽസമ്മാനം പങ്കിട്ടു.
ടോമോനാഗ 1906 മാ. 31-ന് ടോക്യോയിൽ ജനിച്ചു. ക്യോട്ടോ സർവകലാശാലയിൽനിന്ന് 1929-ൽ ബിരുദം നേടി. ടോക്യോയിലെ ഫിസിക്കൽ ആൻഡ് കെമിക്കൽ റിസർച് ഇൻസ്റ്റിറ്റ്യൂട്ടിൽ യോഷിയൊ നിഷിനയുടെയും ലെയ്പ്സിഗിൽ വെർനർ ഹെയ്സൻബർഗിന്റെയും കീഴിൽ ഇലക്ട്രോഡൈനമിക്സിൽ ഗവേഷണം നടത്തി. ഇലക്ട്രോൺ പോലുള്ള ചാർജിത കണങ്ങൾക്ക് മറ്റു ചാർജിത കണങ്ങളോടോ പ്രകാശ ക്വാണ്ടങ്ങളായ ഫോട്ടോണുകളോടോ ഉള്ള പ്രതിപ്രവർത്തനത്തെ ഗണിതീയമായി വിശദീകരിക്കുന്നതാണ് ഈ ശാസ്ത്രശാഖ. 1940-കളിൽ ഇദ്ദേഹം രൂപംനൽകിയ സിദ്ധാന്തങ്ങൾ അത്യന്തം കൃത്യതയുള്ളവയായിരുന്നു. ക്വാണ്ടം ഫീൽഡ് സിദ്ധാന്തത്തിൽ അവതരിപ്പിച്ച കോവേരിയന്റ് ഫോർമലിസവും പ്രോട്ടോൺ, ന്യൂട്രോൺ എന്നിവയുടെ ഘടനാവിശദീകരണാർഥം ആവിഷ്ക്കരിച്ച ഇന്റർമീഡിയറ്റ് കപ്ലിങ് തിയറിയും സമന്വയിപ്പിച്ച് ഡൈവേർജൻസ് പ്രശ്നം നിർധാരണം ചെയ്യാൻ ടോമോനാഗയ്ക്കു കഴിഞ്ഞു. ഇത് വിശിഷ്ട ആപേക്ഷികതാസിദ്ധാന്തവുമായി പൊരുത്തപ്പെടുകയും ചെയ്തു. ഫെർമിയോൺ വ്യൂഹമാതൃക, മൈക്രോവേവ് സിസ്റ്റം, മാഗ്നട്രോൺ ദോലന ക്രിയാവിധി തുടങ്ങിയ ഇതര മേഖലകളിലും ഇദ്ദേഹത്തിന്റെ സംഭാവനകൾ വിലപ്പെട്ടവയാണ്.

രണ്ടാം ലോകയുദ്ധകാലത്ത് സ്വന്തം ഗവേഷണങ്ങളിലൂടെ ക്വാണ്ടം ഇലക്ട്രോഡൈനമിക്സിൽ വികസിപ്പിച്ചെടുത്ത നിരീക്ഷണഫലങ്ങൾ 1943-ൽ ജാപ്പനീസ് ഭാഷയിലാണ് ടോമോനാഗ പ്രസിദ്ധീകരിച്ചത്. യുദ്ധാനന്തരം 1947-ൽ മാത്രമാണ് പാശ്ചാത്യർ ഇതറിയുന്നത്. എന്നാൽ ഇതേ കാലഘട്ടത്തിൽത്തന്നെ അമേരിക്കക്കാരായ റിച്ചാർഡ് ഫിലിപ്സ് ഫെയ് ൻമാൻ, ജൂലിയൻ ഷ്വിൻഗെർ എന്നിവരും ഇതേ രംഗത്ത് വ്യത്യസ്ത സമീപനങ്ങളോടെ നടത്തിയ സ്വതന്ത്ര ഗവേഷണങ്ങളും ടോമോനാഗയുടെ കുപിടിത്തങ്ങളോടു സമാനസ്വഭാവമുള്ളവയായിരുന്നു. 1965-ലെ ഭൌതികശാസ്ത്രത്തിനുള്ള നോബൽസമ്മാനം മൂവരും ചേർന്നു പങ്കുവയ്ക്കുകയും ചെയ്തു.
ടോമോനാഗയുടെ അക്കാദമിക പ്രവർത്തനരംഗം മുഴുവനും ടോക്യോയിലെ ക്യോയ്കു സർവകലാശാലയിൽ ആയിരുന്നു. 1941 മുതൽ അവിടത്തെ ഫിസിക്സ് പ്രൊഫസറും 1956 മുതൽ '62 വരെ യൂണിവേഴ്സിറ്റി പ്രസിഡന്റുമായി ഇദ്ദേഹം സേവനമനുഷ്ഠിച്ചു. ഓപ്റ്റിക്കൽ റിസർച് ഇൻസ്റ്റിറ്റ്യൂട്ടിന്റെ ഡയറക്ടർ, സയൻസ് കൗൺസിൽ ഒഫ് ജപ്പാന്റെ പ്രസിഡന്റ് എന്നീ പദവികൾക്കുശേഷം 1969-ൽ സർവീസിൽനിന്നു വിരമിച്ചു. നോബൽ സമ്മാനത്തിനുപുറമേ, ജപ്പാൻ അക്കാദമി പ്രൈസ് (1948), ദി ഓർഡർ ഒഫ് കൾച്ചർ ഒഫ് ജപ്പാൻ (1952), ലൊമൊനൊസോവ് മെഡൽ ഒഫ് ദ് യു.എസ്.എസ്.ആർ. പ്രസിഡിയം ഒഫ് ദി അക്കാദമി ഒഫ് സയൻസസ് (1964) എന്നീ ബഹുമതികൾക്കും ടോമോനാഗ അർഹനായി. 1962-66 വർഷങ്ങളിലായി ഇദ്ദേഹം പ്രസിദ്ധപ്പെടുത്തിയ കൃതിയാണ് രണ്ടു വാല്യങ്ങളിലായുള്ള ക്വാണ്ടം മെക്കാനിക്സ്. 1979 ജൂല. 8-ന് ടോക്യോയിൽ ഇദ്ദേഹം അന്തരിച്ചു.


</doc>
<doc id="298315" url="https://ml.wikipedia.org/wiki?curid=298315" title="ബുൻസൻ ദീപം">
ബുൻസൻ ദീപം

ജർമ്മൻ രസതന്ത്രജ്ഞൻ ആയ റോബർട്ട് ബുൻസൻ വികസിപ്പിച്ചെടുത്ത ഒരു ദീപമാണ് ബുൻസൻ ദീപം(Bunsen Burner) . ഇത് വ്യാപകമായി രസതന്ത്ര പരീക്ഷണ ശാലകളിൽ ഉപയോഗിക്കുന്നു.

ഈ ദീപത്തിൽ നിന്നും ഒരു ജ്വാല മാത്രം ഉണ്ടാകുന്നു. ഇതിനു ഇന്ധനം ആയി പ്രകൃതിവാതകം , ദ്രവീകൃത പെട്രോളിയം വാതകം എന്നിവ ഉപയോഗിക്കുന്നു.വലത് വശത്ത് ഉള്ള നോബ് തിരിച്ചാൽ ഇതിന്റെ ജ്വാലയുടെ തീവ്രത കൂട്ടുകയും കുറക്കുകയും ചെയ്യാം.ഇത് പരീക്ഷണശാലകളിൽ ഉപയോഗിക്കുന്ന ദീപങ്ങളിൽ വലിയ ഒരു കുതിച്ചുചാട്ടത്തിനു വഴിതെളിച്ചു.


</doc>
<doc id="298337" url="https://ml.wikipedia.org/wiki?curid=298337" title="സദാചാരപോലീസ്">
സദാചാരപോലീസ്

ഇന്ത്യയിൽ ഒരു വ്യക്തിയോ ഒരു കൂട്ടം വ്യക്തികളോ ചെയ്യുന്ന പ്രവൃത്തി സമൂഹത്തിന്റെ നിലവിലെ സദാചാരസങ്കൽപ്പങ്ങൾക്ക് വിരുദ്ധമാണെന്ന് ആരോപിച്ച് അവരെ വാക്കുകൾ കൊണ്ടോ അംഗവിക്ഷേപങ്ങൾ കൊണ്ടോ കായികമയോ, നിയമവിരുദ്ധമായി നേരിടുന്ന വ്യക്തിയെ/വ്യക്തികളെ വ്യാപകമായി 'സദാചാരപോലീസ്' എന്ന് വിളിക്കുന്നു . ഇംഗ്ലീഷ്: Moral police ഇന്ത്യയിലെ ചില നിയമങ്ങളും ചില സംഘടിതരായ വ്യക്തികളുടെ വീക്ഷണത്തിലും ചില പ്രവൃത്തികൾ സദാചാര വിരുദ്ധമാണെന്ന് ആക്ഷേപമുണ്ട്. ഇതിനെതിരായി പോലീസുകാരും സംഘടിതരായ വ്യക്തികളും നിയമം കയ്യിലെടുത്ത് പ്രതിരോധപ്രവർത്തനങ്ങൾ നടത്തുന്നു. ഇന്ത്യൻ ഭരണഘടന അനുവദിക്കുന്ന അവകാശങ്ങൾക്കും സ്വാതന്ത്ര്യങ്ങൾക്കും മേലെയുള്ള കൈകടത്തൽ ആയി ഇത് വ്യാഖ്യാനിക്കപ്പെടുന്നു.


</doc>
<doc id="298340" url="https://ml.wikipedia.org/wiki?curid=298340" title="ഗൊഡ്ഡെ">
ഗൊഡ്ഡെ

രാമായണകഥയെ നാടൻ രീതിയിൽ അവതരിപ്പിക്കുന്ന ഒരു കലാരൂപമാണ് ഗൊഡ്ഡെ. കൊങ്കണി ഭാഷാവിഭാഗത്തിലുള്ള വൈശ്യ - വാണിയ വിഭാഗമാണ് വാല്മീകി രാമായണത്തെ സാധാരണക്കാരിൽ എത്തിക്കുന്നതിന് ജനകീയ രീതി സ്വീകരിച്ചത്. ഇത് പിൽക്കാലത്ത് ഗൊഡ്ഡെ രാമയൺ ആയി മാറി. കൊങ്കണി ഭാഷയുടെ തനതുകലയാണിത്.
15ാം നൂറ്റാണ്ടിന്റെ ആരംഭം മുതൽക്കേ ഇത് ഗോവയിൽ സ്ഥിരപ്രതിഷ്ടനേടി. 1540-ൽ പോർച്ചുഗീസുകാരുടെ പീഡനത്തിനിരയായ ഒരു കൂട്ടം ഗോവക്കാർ കേരളത്തിൽ കുടിയേറി. അവരുടെ മാതൃഭാഷ കൊങ്കണിയായിരുന്നു. 1600-നു ശേഷം ഫോർട്ടുകൊച്ചി അമരാവതി പ്രദേശത്ത് വൈശ്യ-വാണിയ വിഭാഗത്തിന്റെതായി രണ്ടു പ്രധാന ക്ഷേത്രങ്ങൾ സ്ഥാപിക്കപ്പെട്ടു. ഒന്ന് ശ്രീമട്ട് ജനാർദ്ദന ക്ഷേത്രവും മറ്റൊന്ന് അമരാവതി ആൽത്തറ ഭഗവതി ക്ഷേത്രവും ആണ്. ദുഷ്ടഗണങ്ങളെ അകറ്റും എന്ന വിശ്വാസ പ്രമാണത്തിലാണ് ഗൊഡ്ഡെ ഇവിടെ നടത്തുന്നത്. ഫാൽഗുന മാസത്തിലെ ശുക്ലപക്ഷ ദ്വാദശി നാളിൽ ഈ കലാരൂപം ഇപ്പോഴും അവതരിപ്പിക്കപ്പെടുന്നു. 


</doc>
<doc id="298345" url="https://ml.wikipedia.org/wiki?curid=298345" title="എൻ. പുരുഷോത്തമ മല്ലയ്യ">
എൻ. പുരുഷോത്തമ മല്ലയ്യ

കൊങ്കണി കവി, ചരിത്രകാരൻ , വിവർത്തകൻ എന്നീ നിലകളിൽ ശ്രദ്ധേയനാണ് പുരുഷോത്തമ മല്ലയ്യ. ഇംഗ്ലീഷ് ഭാഷയിൽ 5 പുസ്തകങ്ങളും കൊങ്കണിയിൽ 13 പുസ്തകങ്ങളും മല്ലയ്യയുടേതായിട്ടുണ്ട്. 
കൊച്ചി മട്ടാഞ്ചേരി സ്വദേശിയാണ്. 1966 ൽ അദ്ദേഹം ഇന്ദിരാഗാന്ധിയെ കണ്ട് കൊങ്കണി സമൂഹത്തിന്റെ പ്രശ്‌നങ്ങൾ അവതരിപ്പിച്ചു. കൊങ്കണി ഭാഷയെ ഭരണഘടനയുടെ 8ാം ഷെഡ്യൂളിൽ ഉൾപ്പെടുത്താൻ പ്രയത്നിച്ചു. ഇന്ത്യയിലാദ്യമായി കൊങ്കണി ഭാഷാ ഭവൻ സ്ഥാപിച്ചത് കൊച്ചിയിലാണ്. കൊച്ചിയിലെ കൊങ്കണി ഭാഷാ പ്രചാരസഭയുടെ സ്ഥാപക സെക്രട്ടറിയാണ്. 1975-ൽ കൊങ്കണി സ്വതന്ത്ര ഭാഷയായി കേന്ദ്ര സാഹിത്യ അക്കാദമി അംഗീകരിച്ചു. ദേവനാഗരി ലിപി ഔദ്യോഗിക ലിപിയായി. 1979-ൽ സ്മരണാഞ്ജലി എന്ന കവിതാ സമാഹാരം പ്രസിദ്ധീകരിച്ചു. ഡൽഹി ആസ്ഥാനമായ കൊങ്കണി സാഹിത്യ അക്കാദമിയുടെ കൊങ്കണി വികാസ് എന്ന മാഗസിന്റെ പത്രാധിപരായിരുന്നു. മട്ടാഞ്ചേരിയിൽ പ്രൈമറി സ്‌കൂളിൽ കൊങ്കണി പഠനം ആരംഭിക്കുവാൻ സർക്കാരിൽ നിന്ന് അനുമതി നേടി.കൊങ്ങിണി ഭാഷാ പ്രചാരസഭയുടെ സ്ഥാപക സെക്രട്ടറി കൂടിയാണ്. നിരവധി പുസ്തകങ്ങൾ രചിച്ച മല്ലയ്യ തിരുക്കുറൾ കൊങ്ങിണി ഭാഷയിലേക്ക് മൊഴിമാറ്റം നടത്തി. 



</doc>
<doc id="298357" url="https://ml.wikipedia.org/wiki?curid=298357" title="ഇന്ത്യൻ ശിക്ഷാനിയമത്തിലെ ആർട്ടിക്കിൾ 377">
ഇന്ത്യൻ ശിക്ഷാനിയമത്തിലെ ആർട്ടിക്കിൾ 377

ഇന്ത്യൻ ശിക്ഷാ നിയമം നിലവിൽ വന്നത് 1867-ലാണ്. അന്നത്തെ ചില വകുപ്പുകൾ യാതൊരു മാറ്റവും ഇല്ലാതെ ഇന്നും ഇന്ത്യൻ ശിക്ഷാ നിയമത്തിന്റെ ഭാഗമായി തുടരുന്നു. ഇതിൽ ഏറ്റവും കൂടുതൽ എതിർപ്പ് നേരിട്ട ഒന്നാണ് 377-ാം വകുപ്പ്. ഇത് ബ്രിട്ടീഷ് നിർമിതവും (കൊളോണിയൽ കാലത്ത്) മെക്കാളെ സായിപ്പിന്റെ കാലത്ത് പ്രാബല്യത്തിൽ വന്നതുമായ ഒരു നിയമം ആണ്. ഇത് പ്രകാരം ഗര്ഭധാരണത്തിന് വേണ്ടി അല്ലാതെയുള്ള ലൈംഗികബന്ധം, ലിംഗലൈംഗിക ന്യൂനപക്ഷങ്ങളുടെ ലൈംഗികത തുടങ്ങിയവ കുറ്റകരമാണ് എന്ന് വിലയിരുത്തുന്നു. 

പത്തുവർഷം വരെ തടവും പിഴയും ഉൾപ്പെടെയുള്ള ശിക്ഷകൾ ഇത് പ്രകാരം വിധിക്കാൻ ഇത് പ്രകാരം കോടതിയ്ക്ക് കഴിയും. അതിനാൽ കുട്ടികളെ ജനിപ്പിക്കാൻ വേണ്ടി അല്ലാതെയുള്ള ലൈംഗികബന്ധത്തിൽ ഏർപ്പെടുന്ന ദമ്പതികൾ, ട്രാൻസ്ജെൻഡറുകൾ, സ്വവർഗാനുരാഗികൾ ഉൾപ്പെടെയുള്ളവർ ക്രിമിനൽ കുറ്റവാളികളായി ചിത്രീകരിക്കപ്പെടുന്നു. 2018 സെപ്റ്റംബർ ആറിന് ഈ നിയമത്തിൽ ആവശ്യമായ ഭേദഗതി സുപ്രീംകോടതി വിധിയോടെ നിലവിൽ വന്നു.

സ്വവർഗാനുരാഗികളുടെയും ട്രാൻസ് ജെൻഡറുകളുടെയും കാര്യത്തിൽ ഇന്ത്യയിൽ നിലനിൽക്കുന്ന, ബ്രിട്ടീഷുകാരാൽ നിർമ്മിക്കപ്പെട്ട ഏറ്റവും പ്രാകൃത നിയമമായ ഈ വകുപ്പ് നീക്കം ചെയ്യണമെന്ന ആവശ്യവുമായി ഇന്ത്യയിലെ ലൈംഗിക ന്യൂനപക്ഷങ്ങളും മനുഷ്യാവകാശ സംഘടനകളും ഇടത് കക്ഷികൾ അടക്കമുള്ള ചില രാഷ്ട്രീയ പാർട്ടികളും മുന്നോട്ടു വന്നിട്ടുണ്ട്.

സെക്ഷൻ 377 നീക്കം ചെയ്യുക എന്ന ആവശ്യം പരസ്യമായി ഉന്നയിച്ച രാഷ്ട്രീയ കക്ഷികൾ വിരളമാണ്. കമ്യൂണിസ്റ്റ് പാർട്ടികൾ പൊതുവേ ഈ വിഷയത്തിൽ സ്വീകരിച്ചു വരുന്ന മാനുഷിക സമീപനത്തിന് ഉദാഹരണമാണ് ഈ വിഷയത്തിൽ സി.പി.ഐ.എംന്റെ സമീപനം. സെക്ഷൻ 377 നീക്കം ചെയ്യണം എന്ന ആവശ്യം ഉന്നയിച്ചു കൊണ്ട് അവർ 2014 മാർച്ച് 19ന് ഒരു തീരുമാനം പുറത്തിറക്കുകയുണ്ടായി. ലൈംഗിക ന്യൂനപക്ഷങ്ങളുടെ (LGBTIA ) അവകാശങ്ങളെ ന്യായമായ മനുഷ്യാവകാശങ്ങളുടെ പട്ടികയിൽ പെടുത്തിക്കൊണ്ട് പരിഗണിക്കുക എന്നത് അവരുടെ അംഗീകൃത നയമാണ്.

2012 മാർച്ച് മാസത്തിൽ ഈ നിയമത്തെ തള്ളിക്കൊണ്ട് പരസ്പര സമ്മതത്തോടെയുള്ള സ്വവർഗലൈംഗികത കുറ്റകരമല്ല എന്ന് ഡൽഹി ഹൈക്കോടതി വിധി പ്രഖ്യാപിയ്ക്കുകയുണ്ടായി. പ്രായപൂർത്തിയായവർ തമ്മിലുള്ള ലൈംഗിക ബന്ധം കുറ്റമല്ല എന്ന ഡൽഹി ഹൈക്കോടതിയുടെ വിധിയ്ക്ക് കേന്ദ്രസർക്കാർ നൽകിയ സത്യവാങ്ങ്മൂലത്തിന്റെ പിന്തുണയും ഉണ്ടായിരുന്നു. എന്നാൽ ഈ വിധി പുനപ്പരിശോധിക്കാൻ അഖിലേന്ത്യാ മുസ്ലിം നിയമ ബോർഡ്, ഉത്കൽ ക്രിസ്ത്യൻ കൌൺസിൽ എന്നിവരടക്കമുള്ള വിവിധ മത സംഘടനകൾ ചേർന്ന് നൽകിയ പരാതിയെ തുടർന്ന് 2013 ഡിസംബറിൽ സ്വവർഗ രതി ക്രിമിനൽ കുറ്റമാണെന്ന് സുപ്രീം കോടതി വിധി പ്രഖ്യാപിയ്ക്കുകയുണ്ടായി. ഭരണഘടനയിലെ വകുപ്പുകൾ തിരുത്തുക എന്നത് പാർലമെന്റിന്റെ ചുമതലയാണ് എന്നും പാർലമെന്റിന് ഇക്കാര്യത്തിൽ സ്വവർഗ ലൈംഗികതയ്ക്ക് അനുകൂലമായ നിയമ നിർമ്മാണം നടത്താവുന്നതാണ് എന്നും കോടതി നിർദ്ദേശിച്ചു.

2018 ൽ ഈ ആർട്ടിക്കിൾ പിൻവലിക്കുന്നതുമായി ബന്ധപ്പെട്ട് വാദം കേൾക്കുകയും തുടർന്ന് 2018 സെപ്തംബർ 6ന് സുപ്രീംകോടതിയിലെ അഞ്ചംഗ ബെഞ്ച് പ്രായപൂർത്തി ആയവർ ഉഭയസമ്മതതോടെ നടത്തുന്ന സ്വവർഗരതി കുറ്റകരമല്ല എന്ന വിധി പുറപ്പെടുവിപ്പിച്ചു. ലൈംഗിക താല്പര്യം വ്യക്തികേന്ദ്രീകൃതമാണ്, വ്യക്തിസ്വാതന്ത്ര്യത്തിന്റെയും അന്തസിന്റെയും ഭാഗമാണ്, സ്വകാര്യമാണ്, സ്വവർഗാനുരാഗം പ്രകൃതിവിരുദ്ധമല്ല, അതിൽ ഭരണകൂടം തലയിടേണ്ടതില്ല എന്നും ചീഫ് ജസ്റ്റിസ് ദീപക് മിശ്ര അധ്യക്ഷനായ ബെഞ്ച് വ്യക്തമാക്കി. ജഡ്ജിമാരായ ആർ. എഫ്. നരിമാൻ, എ. എം ഖാൻവിൽക്കർ, ഡി. വൈ. ചന്ദ്രചൂഡ്, ഇന്ദു മൽഹോത്ര എന്നിവരാണ് ബെഞ്ചിലെ മറ്റു നാല് അംഗങ്ങൾ.


</doc>
<doc id="298359" url="https://ml.wikipedia.org/wiki?curid=298359" title="ലിംഗതന്മ">
ലിംഗതന്മ

സ്വന്തം ലിംഗാവസ്ഥയെ കുറിച്ച് ഒരു വ്യക്തിയുടെ മനസ്സിലുള്ള ബോധമാണ് ലിംഗതന്മ (). സ്വന്തം ആണ്മയെയോ പെണ്മയെയോ പറ്റിയുള്ള ഒരു വ്യക്തിയുടെ സ്വകാര്യബോധമാണ് ഇത്. മത്തിഷ്ക്കത്തിന്റെ പ്രത്യേകതയും ഇതിൽ പ്രധാനമാണ്. സാധാരണയായി ഇത് ജന്മനായുള്ള ശാരീരിക ലിംഗാവസ്ഥയുമായി പൊരുത്തമുള്ളതായിരിക്കണമെന്നില്ല. ഉദാഹരണത്തിന് ലിംഗലൈംഗികന്യൂനപക്ഷങ്ങളിലെ ഒരു ഉപവിഭാഗമായ ട്രാൻസ്ജെൻഡർ വിഭാഗത്തിന് ഈ ബോധം ശാരീരികമായ ലിംഗാവസ്ഥയിൽ നിന്നും വ്യത്യസ്തമായിരിക്കും. ഇത് ജനതികവും ജൈവീകവും കൂടിയാണ്. സ്വന്തം ലിംഗതന്മ തീരുമാനിക്കേണ്ടത് വ്യക്തി തന്നെയാണ്. ഇക്കാര്യത്തിൽ ലിംഗഭേദവുമായി ബന്ധപ്പെട്ട സാമൂഹിക നിർമിതികൾക്ക് പങ്കില്ല. 


</doc>
<doc id="298366" url="https://ml.wikipedia.org/wiki?curid=298366" title="ലൈംഗികചായ്‌വ്">
ലൈംഗികചായ്‌വ്

ഒരു വ്യക്തിക്ക് എതിർലിംഗത്തിൽ പെട്ടതോ സ്വന്തം ലിംഗത്തിൽപെട്ടതോ ആയ വ്യക്തികളോട് തോന്നുന്ന മാനസികമായതോ ശാരീരികമായതോ ഇവ രണ്ടും ചേർന്നതോ ആയ ആകർഷണമാണ് ലൈംഗികചായ്‌വ് (Sexual Orientation). എതിർവർഗലൈംഗികത (Heterosexuality), സ്വവർഗലൈംഗികത (Homosexuality), ഉഭയലൈംഗികത (Bisexuality), നിർലൈംഗികത (Asexuality) എന്നിങ്ങനെ വകഭേദങ്ങളുള്ള ലൈംഗികചായ്‌വ് ലിംഗതന്മയുമായി (Gender Identity) ബന്ധമുള്ളതാണ്. മനുഷ്യനിൽ ഇത് ഒരു തിരെഞ്ഞെടുപ്പ് (choice) ആണ്, എപ്രകാരമുള്ളതു ആണ് അവരവരുടെ രസങ്ങൾക്കു അനുചിതമായതു എന്നുള്ളതാണ് മാനദണ്ഡം. എന്നാൽ രസങ്ങൾ മെനയുന്നതിൽ ബാഹിയ പ്രേരണങ്ങളുടെ സ്വാധിനം ഉള്ളത് മൂലം ഇത് ഒരു സ്വതന്ത്ര-തിരെഞ്ഞെടുപ്പ് ആണ് എന്ന് നീർവചിക്കാറില്ല.

ഒരാളുടെ ലൈംഗികത അഥവാ ലൈംഗികചായ്‌വ് പ്രകൃതിജന്യമോ പാരിസ്ഥിതികകാരണങ്ങൾ മൂലമോ ആകാം എന്നുള്ളതിനെ പറ്റി സജീവ ചർച്ചകൾ ഗവേഷകർക്കിടയിൽ നടന്നുവരുന്നു . ലൈംഗികചായ്‌വ് ജൈവീകമാണെന്നും ഇത് വ്യക്തിയുടെ തലച്ചോറിൽ വരുന്ന മാറ്റങ്ങൾ മൂലം ആണെന്നും പഠനങ്ങൾ തെളിയിക്കുന്നു. ലൈംഗികതയെ (Sexuality) നിയന്ത്രിക്കുന്നത് മസ്തിഷ്കം (Brain), ജനതികവും മാത്രമല്ലന്നു ശാസ്ത്രീയ പഠനങ്ങൾ അടിവരയിടുന്നു. ലൈംഗികചായവ് അന്തർഡൈഹികമായ പ്രത്യേതകളോ, ജനിതകമോ, ജൈവികമായ കാരണങ്ങൾ മൂലമാണ് എന്നുള്ള "ജനറ്റിക് ഡിറ്റർമിനിസം" തിരസ്കരണം ചെയ്തിട്ടുള്ള ഒരു നിർവചനം ആണ്. എന്നാൽ ഇതിനാൽ ആണ് എന്നുള്ള വാദം ഉറപ്പിക്കുവാൻ ഗവേഷകർ സജീവമായി പ്രവർത്തിക്കുന്നു ഉണ്ട്. ലൈംഗികപരമായ സ്വഭാവരീതികളും തുടങ്ങി ലൈംഗികചായ്‌വിനെക്കുറിച്ചുള്ള മിക്ക മനശാസ്ത്രപരമായ നിർവചനങ്ങളും ശാസ്ത്രീയപഠനങ്ങൾ പ്രകാരം ലൈംഗികചായ്‌വ് വ്യക്തിയുടെ സ്വതന്ത്ര-തിരെഞ്ഞെടുപ്പ് അല്ലെന്നും ഇതിന്‌ ജൈവീകവുമായ അടിസ്ഥാനം ഉണ്ടെന്നും ചുറ്റുപാടുകളുമായി ബന്ധപ്പെട്ടിരിക്കുന്നുവെന്നും ശാസ്ത്രം വെളിവാക്കുന്നു. ലൈംഗികചായ്‌വിന്റെ അടിസ്ഥാനത്തിൽ വ്യക്തികളോട് വിവേചനം പാടില്ലെന്ന് 2017-ലെ കേന്ദ്ര മാനസികാരോഗ്യ നിയമം വ്യക്തമാക്കിയിരുന്നു. ലൈംഗികചായ്‌വ്, സ്വവർഗാനുരാഗം എന്നിവ ഒരു രോഗമല്ലെന്നും, ചികിത്സ ആവശ്യമില്ലെന്നും 2018-ൽ ഇന്ത്യൻ സൈക്ക്യാട്രിക് സൊസൈറ്റി വ്യക്തമാക്കിയിട്ടുണ്ട്. ബഹു: സുപ്രീം കോടതിയും ഇക്കാര്യം അംഗീകരിച്ചിട്ടുണ്ട്. 


</doc>
<doc id="298371" url="https://ml.wikipedia.org/wiki?curid=298371" title="കുനാൽ ബസു">
കുനാൽ ബസു

ഇന്ത്യൻ എഴുത്തുകാരനായ കുനാൽ ബസു, ദി ഓപ്പിയം ക്ലെർക്ക് (2001) , ദി മിനിയേച്ചറിസ്റ്റ് ( 2003) , റേസിസ്റ്റ് (2006) , ദി യെല്ലോ എംപറേർസ് ക്യൂർ (2011) എന്നീ ഇംഗ്ലീഷ് നോവലുകളുടെ രചയിതാവാണ്. ദി ജാപ്പനീസ് വൈഫ് ‌എന്ന ഇദ്ദേഹത്തിന്റെ ചെറുകഥയെ അടിസ്ഥാനമാക്കിയാണ് ഇന്ത്യ൯ ചലച്ചിത്ര സംവിധായക അപർണ്ണ സെൻ 2011ൽ പുറത്തിറക്കിയ‌ ദ ജാപ്പനീസ് വൈഫ് എന്ന ചലച്ചിത്രം.

സാഹിത്യകാരനും പ്രസാധകനും കമ്മ്യൂണിസ്റ്റ്‌ പാർട്ടി ഓഫ് ഇന്ത്യയുടെ ആദ്യകാല അംഗവുമായിരുന്ന സുനിൽ കുമാർ ബസുവിന്റെയും എഴുത്തുകാരിയും അഭിനേത്രിയും ആയിരുന്ന ചാർബി ബസുവിന്റെയും പുത്രനായിട്ടായിരുന്ന1956 മേയ് നാലിന് കൊൽക്കത്തയിൽ കുനാൽ ബസുവിന്റെ ജനനം. മാതാപിതാക്കൾ വിശാല ചിന്തഗതിക്കാരയതിനാൽ അദ്ദേഹത്തിന് ബാല്യകാലം മുതലേ സാഹിത്യത്തോടും കലയോടും കൂടുതലിടപഴകാൻ അവസരം ലഭിച്ചിരുന്നു .
കൊൽക്കത്തയിലെ സൗത്ത് പോയിന്റ്‌ ഹൈസ്കൂളിലെ സ്‌കൂൾ വിദ്യാഭ്യാസത്തിനു ശേഷം, ജാദവ്പൂർ സർവകലാശാലയിൽ നിന്ന് മെക്കാനിക്കൽ എൻജിനിയറിങ്ങിൽൽ ബിരുദവും ഫ്ലോറിഡ ഇൻസ്റ്റിറ്റ്യൂട്ട് ഓഫ് ടെക്നോളജിയിൽ നിന്നും ബിരുദാനന്തര ബിരുദവും നേടി . 1982 ൽ യു എസ്സിൽ വീണ്ടും തിരിച്ചെത്തിയതിനു ശേഷം ഫ്ലോറിഡ സർവകലാശാലയുൽ നിന്ന് ഡോക്ടറേറ്റും നേടി .
ഫാസ്റ്റ് കമ്പനി ("Fast Company") , എം ഐ ടി സ്ലൊവാൻ മാനേജ്മെന്റ് റിവ്യൂ( "MIT Sloan Management Review") തുടങ്ങിയ പ്രസിദ്ധീകരണങ്ങളിൽ അദ്ദേഹം സാമ്പത്തിക ലേഖനങ്ങൾ എഴുതിയിരുന്നു .

ചരിത്ര നോവലുകൾ എഴുതുന്ന വളരെ ചുരുക്കം എഴുത്തുകാരിലൊരാളാണ് കുനാൽ ബസു. ഈ എഴുത്തിനുപിന്നിൽ ചരിത്രത്തോടുള്ള താല്പര്യത്തിനോടൊപ്പം ഇഷ്ട നോവലിസ്റ്റായ ബങ്കിം ചന്ദ്ര ചാറ്റർജിയുടെ സ്വാധീനവും ഉണ്ടായിരുന്നു . ചരിത്രത്തിന്റെ അനന്ത കാൽപനിക സാധ്യതകളും വായനക്കാർക്ക് അപരിചിതമായ സ്ഥലകാലങ്ങൾ അനുഭവവേദ്യമാക്കി കൊടുക്കാനുള്ള സാധ്യതയുമാണ്‌ അദ്ദേഹത്തെ ഈ വിഭാഗം നോവലുകളിലേക്ക് ആകർഷിച്ചതിന്റെ പ്രധാന കാരണം.

19ാം നൂറ്റാണ്ടിൽ നിലനിന്നിരുന്ന കറുപ്പ് വ്യാപാരത്തിന്റെ കാണാക്കയങ്ങളിലേക്ക് വായനക്കാരെ എത്തിക്കുന്നതാണ് കുനാൽ ബസുവിന്റെ ആദ്യ നോവലായ ദി ഒപ്പിയം ക്ലാർക്ക് . 1857 ൽ നടന്ന ഈസ്റ്റ് ഇന്ത്യാ കമ്പനിക്കെതിരെയുള്ള സൈനിക കലാപത്തിൽ പിതാവ് മരണമടഞ്ഞ അതേ ദിവസമാണ് നോവലിലെ പ്രധാന കഥാപാത്രമായ ഹിരണിന്റെ ജനനം.ഹസ്തരേഖാ ശാസ്ത്രത്തിൽ അപാരമായ അന്തർ ജ്ഞാന നൈപുണ്യമുള്ള വ്യക്തിയാണ് ഹിരൺ.
 ഭാഗ്യം ഹിരണിനെ ആ ലേലപ്പുരയിലെ ജോലിക്കാരനാകുമ്പോൾ അവനു ഏതോ നിഗൂഢമായ കച്ചവടത്തിൽ ആഴ്ന്നിറങ്ങുന്ന അനുഭൂതിയായിരുന്നു . അതിലുമുപരി പരമ ദുഷ്ടനും കുപ്രസിദ്ധനുമായ അവന്റെ മേലുദ്യോഗസ്ഥൻ ജോനാഥൻ കാബ്രെയുടെയും കറുപ്പിനടിമയായ അയാളുടെ സഹധർമ്മിണിയുടെയും വ്യവഹാരത്തിലേക്കുള്ള കൂടിക്കലരലും. വിപ്ലവത്തിലേക്കും യുദ്ധത്തിലേക്കും പ്രണയത്തിലേക്കും വിരഹത്തിലേക്കും മുഖത്ത് പ്രഹരിക്കുന്ന തിരമാലകളിലേക്കും തട്ടിപ്പുകളിലേക്കും വലിച്ചിഴക്കപ്പെടുന്ന ഒരു അനുരൂപനായ നായകനാണ് ഹിരൺ .

16ാം നൂറ്റാണ്ടിലെ അക്ബർ ചക്രവർത്തിയുടെ കീഴിലുള്ള മുഗൾ ഭരണകാലത്തെ ചിത്രീകരിക്കുന്നതാണ് കുനാൽ ബസുവിന്റെ രണ്ടാമത്തെ നോവലായ ‘ദി മിനിയേച്ചറിസ്റ്റ്’. അക്ബർ ചക്രവർത്തിയുടെ രാജസദസ്സിലെ പ്രധാന ചിത്രകാരനായ ബിഹ്സാദിയിലൂടെയാണ് കഥ മുന്നോട്ട് നീങ്ങുന്നത്‌ . ചിത്രകലയിൽ അതിയായ പാടവം ചെറുപ്പം മുതലേ പ്രദർശിപ്പിച്ചിരുന്ന ഒരു ബാലനായിരുന്നു ബീഹ്സാദ് .ചിത്രരചനയിലുള്ള ഈ നൈപുണ്യം അവനെ അക്ബറിന്റെ ഫത്തെഹ്പൂർ സിക്രിയിലെ പുതിയ രാജസദസ്സിലെത്തിച്ചു . ബീഹ്സാദിന്റെ രാജസദസ്സിലേക്കുള്ള രംഗപ്രവേശനം മറ്റുള്ളവരിൽ അസൂയ ഉളവാക്കി . അദ്ദേഹം ഒഴിവുവേളകളിൽ വിനോദവൃത്തിക്കായി വരച്ചിരുന്ന ചക്രവർത്തിയുടെ രതിജന്യമായ ചിത്രങ്ങൾ പരസ്യമാക്കാനും അതിനാൽ രാജസദസ്സിൽ നിന്ന് പുറത്താക്കാനും ഈ അസൂയ കാരണമായി .

19ാം നൂറ്റാണ്ടിൽ നിലനിന്നിരുന്ന യൂറോപ്യൻ വർണ്ണ വിവേചനത്തിന്റെ പരിപൂർണ്ണ ചിത്രം വിവരിച്ചിരിക്കുന്ന നോവലാണ്‌ കുനാൽ ബസുവിന്റെ റേസിസ്റ്റ്സ് . വംശീയ വിരോധികളായ ഇംഗ്ലീഷ് ശാസ്ത്രജ്ഞൻ ബേറ്റ്സും അദ്ദേഹത്തിന്റെ മറുപ്രതിയായ ഫ്രഞ്ച് ശാസ്ത്രജ്ഞൻ ബിലാവോയ്ക്സുമാണ് കഥയിലെ മുഖ്യ കഥാപാത്രങ്ങൾ
അപകടകരമായ ഒരു സ്ഥലത്ത് എത്തിപ്പെടുന്നതിന്റെ ഒറ്റപ്പെടലും അസാധ്യമായൊരു പ്രണയവും കൊണ്ട് നെയ്തെടുത്ത കഥയാണ് ദി യെല്ലോ എമ്പരേഴ്സ് ക്യൂര് . പിതാവിന്റെ മാരകമായ സിഫിലിസ് രോഗം ഭേദമാക്കാനുള്ള മരുന്ന് അന്വേഷിച്ച് ചൈനയിലേക്ക് പുറപ്പെടുന്ന സർജൻ അന്റോണിയോ മരിയോയിലൂടെയാണ് കഥ മുന്നോട്ടുപോകുന്നത് . പക്ഷേ അവിടെ എത്തിചേർന്നതിനു ശേഷം ഉപേക്ഷിക്കാനാവാത്തവിധം പ്രണയബദ്ധരാവുകയാണ് ഡോക്ടറും ഫ്യൂമി എന്ന കഥാപാത്രവും.

ചെറുകഥാ സമാഹാരത്തിലെ ആദ്യ കഥയുടെ പേരുതന്നെയാണ് സമാഹാരത്തിന്റെ തലക്കെട്ടായി നൽകിയിരിക്കുന്നത്. ഇന്ത്യക്കാരനായൊരാൾ ഒരു ജാപ്പനീസ് യുവതിക്ക് കത്ത് എഴുതുന്നു . അവർ മറുപടി അയക്കുന്നു. കത്തുകളിലൂടെ, അതിലെ അക്ഷരങ്ങളിലൂടെ അവർ പ്രണയിക്കുകയും ഒരിക്കലും നേരിട്ട് കാണാത്ത അവർ ഭാര്യാ ഭർത്താക്കന്മാരായി ജീവിക്കുകയും ചെയ്യുന്നു .വാക്കുകളിലൂടെയുള്ള അടുപ്പം ജീവിതത്തിന്റെ അനിർവചനീയമായ വിപ്ലവങ്ങൾക്ക് വഴിയൊരുക്കുന്നു.
 പന്ത്രണ്ടു കഥകളുടെ സമാഹാരം അപ്രതീക്ഷിതങ്ങളായവയെ ക്കുറിച്ചുള്ളവയാണ്.


</doc>
<doc id="298373" url="https://ml.wikipedia.org/wiki?curid=298373" title="രാജൻ ഗുരുക്കൾ">
രാജൻ ഗുരുക്കൾ

ചരിത്രജ്ഞൻ, സർവകലാശാലാധ്യാപകൻ, സാമൂഹിക ശാസ്ത്രജ്ഞൻ, എഴുത്തുകാരൻ എന്നീ നിലകളിൽ പ്രശസ്തനായ കേരളീയനാണ് പുത്തൻ മഠത്തിൽ രാജൻ ഗുരുക്കൾ. കോട്ടയത്തെ മഹാത്മാഗാന്ധി സർവകലാശാലയുടെ അക്കാദമികപരമായ ഉയർച്ചയ്ക്ക് അദ്ദേഹം ഒരു വലിയ പങ്ക് വഹിച്ചിട്ടുണ്ട് .

=ജീവചരിത്രം=
കേരളത്തിലെ കണ്ണൂർ ജില്ലയിൽ മാഹിക്കടുത്തുള്ള കാര്യാട് ഗ്രാമത്തിൽ 1948 മെയ് 15നു ജനിച്ചു. കോഴിക്കോട് ജില്ലയിലെ കുറുവട്ടൂരിലും അതിനെ തുടർന്ന് രാമവിലാസം സെക്കൻഡറി സ്ക്കൂളിലും പ്രാഥമിക വിദ്യാഭ്യാസം പൂർത്തിയാക്കി. പിന്നീട് മടപ്പള്ളി ഗവർണ്മെൻ്റ് കോളേജിലും തലശ്ശേരിയിലെ ബ്രണ്ണൻ കോളേജിലും ബിരുദ പഠനം നടത്തി. തുടർന്ന് കാലിക്കറ്റ് സർവ്വകലാശാലയിൽ നിന്നും 1972-ൽ ഒന്നാം റാങ്കോടുകൂടി ചരിത്രത്തിൽ ബിരിദാനന്തരബിരുദം നേടി .പഠന ശേഷം ആലുവയിലെ യൂണിയൻ ക്രിസ്ത്യൻ കോളേജിൽ അധ്യാപകനായി പ്രവർത്തിച്ചു. 
ഡൽഹിയിലെ ജവഹർലാൽ നെഹ്റു സർവ്വകലാശാലയിൽ നിന്നും 1978 ൽ തത്ത്വശാസ്ത്രത്തിൽ മാസ്റ്റർ ഡിഗ്രിയും 1985ൽ ചരിത്രപരമായ സാമൂഹ്യധനതത്വശാസ്ത്രത്തിൽ ഡോക്ടറേറ്റ് ബിരുദവും കരസ്ഥമാക്കി.

=ഔദ്യോഗിക ജീവിതം=
ബിരുദ പഠനത്തിനു ശേഷം 1972-ൽ ആലുവയിലെ യുണിയൻ ക്രിസ്ത്യൻ കോളേജിൽ അധ്യാപകനായി ഔദ്യോഗിക ജീവിതം തുടക്കം കുറിച്ചു. ഗുരുക്കൾ പിന്നീട് ഡൽഹിയിലെ ജവഹർലാൽ നെഹ്റു സര്വ്വകലാശാലയിലെ ചരിത്രപഠന വിഭാഗത്തിൽ അധ്യാപകനായി പ്രവർത്തിച്ചു. പ്രശസ്ത കന്നഡ എഴുത്തുക്കാരൻ യു .ആർ. അനന്തമൂർത്തിയുടെ ക്ഷണനത്തോടനുബന്ധിച്ചു മഹാത്മാഗാന്ധി സർവ്വകലാശാലയുടെ വൈസ് ചാൻസലറായി സ്ഥാനമേറ്റു. അധ്യാപനം കൂടാതെ സർവ്വകാലാശാല പ്രധാന വൈജ്ഞാനികൻ, സർവ്വകാലാശാല ഉപദേശകസമിതിയുടെ അംഗം, സർവ്വകാലാശാല സെനെറ്റ് ആലോചനാസഭാംഗം എന്നീ വിവിധ പദവികളിലും സേവനമനുഷ്ടിച്ചിട്ടുണ്ട്

കോട്ടയത്തിലെ മഹാത്മാഗാന്ധി സർവ്വകലാശാലയുടെ വൈസ് ചാൻസലറായും അദ്ദേഹം പ്രവർത്തിച്ചിട്ടുണ്ട്. 
നിലവിൽ ബാംഗ്ലൂർ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസ് സമകാലികശാസ്ത്ര വിഭാഗത്തിൽ സന്ദർശാധ്യാപകനാണ്. 

=സാഹിത്യം=
കേരളത്തിന്റെ സാമൂഹിക-സാമ്പത്തിക,സാംസ്കാരിക ചരിത്രം, മനുഷ്യന്റെ ശാരീരികവും മാനസികവുമായ ഘടനയെക്കുറിച്ചുള്ള പഠനം,മാനവിക പരിസ്ഥിതി വിഞ്ജാനം എന്നീ വിഷയങ്ങളെ അടിസ്ഥാനമാകി മലയാളത്തിലും ഇംഗ്ലീഷിലും ഉൾപ്പെടെ ആറ് പുസ്തകങ്ങൾ രചിച്ചിട്ടുണ്ട് . നിരവധി മാസികകളിലും വാർത്താ പത്രങ്ങളിലും അദ്ദേഹം ലേഖനങ്ങൾ എഴുതിയിട്ടുണ്ട് .

=പുരസ്കാരങ്ങൾ= 

=അവലംബങ്ങൾ=


</doc>
<doc id="298377" url="https://ml.wikipedia.org/wiki?curid=298377" title="ഒന്ന് മുതൽ പൂജ്യം വരെ">
ഒന്ന് മുതൽ പൂജ്യം വരെ

1986ൽ പുറത്തിറങ്ങിയ ഒരു മലയാള ചലച്ചിത്രമാണ്‌ ഒന്ന് മുതൽ പൂജ്യം വരെ.രഘുനാഥ് പലേരി എഴുതി സംവിധാനം ചെയ്ത ഈ ചിത്രത്തിൽ മോഹൻലാൽ, ഗീതു മോഹൻദാസ്‌, ആശ ജയറാം തുടങ്ങിയവർ അഭിനയിച്ചിരിക്കുന്നു. 
രഘുനാഥ് പലേരിയുടെ തന്നെ ആകാശത്തേക്കൊരു ജാലകം എന്ന ചെറുകഥയെ ആസ്പദമാക്കി ചിത്രീകരിച്ച ഈ ചിത്രം സംവിധായകനുൾപ്പെടെ പലരുടെയും ആദ്യ സംരംഭമായി മാറുകയും ചെയ്തു.

=കഥാസംഗ്രഹം=
അച്ഛൻ മരിച്ചു പോയ നാലുവയസ്സുകാരി ദീപ മോളുടെയും അവളുടെ അമ്മയുടെയും(അലീന) കഥയാണ്‌ ഈ ചിത്രം. ആരും വരാനില്ലാത്ത അവരുടെ വീട്ടിലെത്തുന്ന ഓരോ ഫോൺ കോളുകളും ദീപ മോൾ അവളുടെ അച്ഛന്റേതായിരിക്കും എന്നും അവളുടെ അച്ഛൻ എപ്പോഴെങ്കിലും ഒരിക്കൽ അവളെ വിളിക്കുമെന്നും കരുതുന്നു. ബന്ധുക്കളാരുമില്ലാതെ തികച്ചും ഒറ്റപ്പെട്ട ജീവിതം നയിക്കുന്ന അവർക്കിടയിൽ അതിഥിയായെത്തുന്നത് വഴിമാറിയെത്തുന്ന ഫോൺ കോളുകളും കൂടാതെ ദീപ മോൾ അവളുടെ അമ്മയറിയാതെ അച്ഛനോട് സംസാരിക്കാമെന്ന പ്രതീക്ഷയിൽ ക്രമം തെറ്റിച്ചു വിളിക്കുന്ന ഫോൺ സംഭാഷണങ്ങളും മാത്രമായിരുന്നു.
അങ്ങനെയൊരു സംഭാഷണം ദീപ മോളെ ടെലിഫോൺ അങ്കിൾ എന്ന് വിളിക്കുന്ന ഒരു വ്യക്തിയുമായുള്ള ഒരു അപൂർവസൗഹൃദത്തിൽ കൊണ്ടെത്തിക്കുന്നു. ആദ്യമൊക്കെ ആശങ്കയോടെയും സന്ദേഹത്തോടെയും മാത്രം കണ്ടിരുന്ന അലീനയിലും ആ സൗഹൃദം കൌതുകവും അസൂയയും ജനിപ്പിച്ചു തുടങ്ങിയിരുന്നു.

ഒരിക്കലും നേരിൽ കാണാതെ പേര് പോലും വെളിപ്പെടുത്താതെ ആ സൗഹൃദം തുടരുമ്പോൾ തന്നെ ദീപ മോൾ അവളുടെ അച്ഛനോളം അയാളെ സ്നേഹിച്ചു തുടങ്ങിയിരുന്നു എന്നു അലീന തിരിച്ചറിഞ്ഞിരുന്നു. പിന്നെപ്പിന്നെ ആരെയും പ്രതീക്ഷിക്കാനില്ലാത്ത അവരുടെ ഒറ്റപ്പെട്ട ജീവിതത്തിൽ ദീപ മോളോടൊപ്പം അലീനയും ടെലിഫോൺ അങ്കിളിന്റെ ഫോൺ വിളികൾക്കായി കാത്തിരുന്ന് തുടങ്ങിയിരുന്നു. ഒടുവിൽ അയാൾ ദീപ മോളുടെ പിറന്നാൾദിവസം രാത്രി അവരുടെ വീട്ടിലേക്ക് വന്നു. ഈ വരവ് അലീനയ്ക്ക് ഒരു പുതിയ ജീവിതത്തിന്റെ പ്രതീക്ഷ നൽകിയെങ്കിലും, അതു വ്യർത്ഥമായിരുന്നു.

=അഭിനേതാക്കൾ=

=പുരസ്ക്കാരങ്ങൾ=
കേരള സംസ്ഥാന ചലച്ചിത്ര അവാർഡ്

=അവലംബങ്ങൾ=


</doc>
<doc id="298382" url="https://ml.wikipedia.org/wiki?curid=298382" title="അശ്വതി മാത്തൻ">
അശ്വതി മാത്തൻ

മലയാള സിനിമയിലെ ആദ്യ വനിതാ തിരക്കഥാകൃത്താണ് അശ്വതി മാത്തൻ. മണവാട്ടി എന്ന ചിത്രത്തിനാണ് തിരക്കഥ ആദ്യമായി രചിച്ചത്.


</doc>
<doc id="298410" url="https://ml.wikipedia.org/wiki?curid=298410" title="പരുന്തുംപാറ">
പരുന്തുംപാറ

കേരളത്തിലെ ഇടുക്കി ജില്ലയിലെ ഒരു ഗ്രാമമാണ് പരുന്തുപാറ. പീരുമേട് താലൂക്കിലുള്ള പ്രകൃതി രമണീയമായ ഈ സ്ഥലം പീരുമേടിനും തേക്കടിക്കും ഇടയിലായി പീരുമേട്ടിൽനിന്നും ഏകദേശം 8 കി.മീ. ദൂരെയാണ് സ്ഥിതി ചെയ്യുന്നത്. പീരുമേടിൽ നിന്ന് 6 കിലോമീറ്ററും, തേക്കടിയിൽ നിന്ന് 25 കിലോമീറ്ററും, ദേശീയപാത 220 ൽ നിന്ന് 3 കിലോമീറ്ററും അകലെയാണ് ഈ സ്ഥലം. വളർന്നു വരുന്ന വിനോദസഞ്ചാര കേന്ദ്രമാണിത്. സ്വസ്ഥമായ അന്തരീക്ഷവും കാടിന്റെ നൈർമല്യവും അടുത്തറിയാൻ ഒരുപാട് സ്വദേശീയ സഞ്ചാരികൾ ഇവിടെ എത്തുന്നു. നഗരത്തിന്റെ തിരക്കും കോലാഹലവും വിട്ട് നിബിഡ വനങ്ങളുടെ ശാന്തമായ ദൃശ്യം ആസ്വദിക്കാൻ ഉചിതമായ മലമ്പ്രദേശം ആണിത്. പ്രമുഖ വിനോദ സഞ്ചാര കേന്ദ്രങ്ങളായ കുമരകത്തിനും തേക്കടിക്കും ഇടയിലെ ഇടവേള കേന്ദ്രമായി പരുന്തുംപാറയെ വളർത്തിയെടുക്കാൻ ഉള്ള പദ്ധതികൾ ജില്ലയിലെ ടൂറിസം വികസന സമിതി തയ്യാറാക്കുന്നുണ്ട് . 

ഇടുക്കി ജില്ലയുടെ വിനോദ സഞ്ചാര ഭൂപടത്തിൽ ഇതുവരെ ഉൾക്കൊള്ളിച്ചിട്ടില്ലെങ്കിലും മറ്റു വിനോദ സഞ്ചാര കേന്ദ്രങ്ങളോട് കിടപിടിക്കുന്ന ഭൂമനോഹാരിത പരുന്തുംപാറക്കുണ്ട്. തെളിഞ്ഞ ആകാശമാണെങ്കിൽ ശബരിമല കാടുകൾ ഇവിടുന്നു കാണാവുന്നതാണ്. മകരജ്യോതി ദർശിക്കുവാൻ മണ്ഡല കാലത്ത് ആയപ്പഭക്തർ ഇവിടെ എത്താറുണ്ട്. വിശാലമായ ഉയർന്ന പ്രദേശമായതിനാൽ ഇവിടെ നിന്നു നോക്കുമ്പോൾ നാലുപാടും വളരെ ദൂരത്തോളം ഉള്ള മലനിരകൾ കാണുവാൻ കഴിയും. മഞ്ഞു മൂടി ഇടയ്കിടെ കാഴ്ച മറയുകയും താമസിയാതെ കാറ്റടിച്ച് ദൂരെയുള്ള മലനിരകൾ പ്രത്യക്ഷമാകുകയും ചെയ്യുന്നത് മനോഹരമായ ഒരു അനുഭവമാണു്. ഇവിടുത്തെ ഒരു പാറക്കെട്ടിന് മഹാകവി രവീന്ദ്ര നാഥ ടാഗോറിന്റെ ശിരസ്സുമായി അത്ഭുതകരമായ സാമ്യമുണ്ട്. ഇത് ടാഗോർ പാറ എന്നു് അറിയപ്പെടുന്നു. ഭ്രമരം എന്ന ചലച്ചിത്രത്തിന്റെ ചില പ്രധാന ഭാഗങ്ങൾ പരുന്തുംപാറയിലാണു ചിത്രീകരിച്ചത്.


</doc>
<doc id="298443" url="https://ml.wikipedia.org/wiki?curid=298443" title="പി.ഡി. ജെയിംസ്">
പി.ഡി. ജെയിംസ്

കുറ്റാന്വേഷണ നോവലുകളുടെ രചനയിലൂടെ പ്രശസ്തയായിരുന്നു പി.ഡി. ജെയിംസ് എന്ന പേരിലെഴുതിയ ഫില്ലിസ് ഡൊറോത്തി ജെയിംസ്(3 ഓഗസ്റ്റ് 1920 – 27 നവംബർ 2014). പല പുസ്തകങ്ങളുടെയും ദശലക്ഷം കോപ്പികൾ ലോകത്തെമ്പാടുമായി വിറ്റഴിഞ്ഞിട്ടുണ്ട്. പല കൃതികളും ചലച്ചിത്ര രൂപത്തിലും ദൃശ്യവത്ക്കരിക്കപ്പെട്ടിട്ടുണ്ട്.
1920ൽ ജനിച്ച പി.ഡി. ജെയിംസ് 16ാം വയസ്സിൽ സ്കൂൾ വിദ്യാഭ്യാസം അവസാനിപ്പിച്ചു. പെൺകുട്ടികൾ കോളേജിൽ ചേർന്ന് പഠിക്കേണ്ടെന്ന അഭിപ്രായമായിരുന്നു അച്ഛന്. രണ്ടാം യുദ്ധകാലത്ത് മാഞ്ചസ്റ്ററിൽ റേഷൻ കാർഡുകൾ വിതരണം ചെയ്യുകായിരുന്നു ഫില്ലിസിന്റെ ജോലി. ഒരു ഡോക്ടറെയാണ് അവർ വിവാഹം ചെയ്തത്.ഏറെ കഷ്ടപ്പാടുകൾ നിറഞ്ഞതായിരുന്നു അവരുടെ ജീവിതം. .ബ്രീട്ടീഷ് അഡ്മിനിസ്‌ട്രേറ്റീവ് സർവീസിൽ ജോലി കിട്ടിയ ശേഷം അവർ വിവിധ ചുമതലകൾ വഹിക്കുകയുണ്ടായി.നേഷണൽ ഹെൽത്ത് സർവീസിലായിരുന്നു അവർ ആദ്യം ജോലി ചെയ്തത്.തുടർന്ന് പോലീസ് വകുപ്പിൽ ഫോറൻസിക് സയൻസ് സർവീസിലും ക്രിമിനൽ പോളിസി വിഭാഗത്തിലും അവർ പ്രവർത്തിച്ചു. 
‘കവർ ഹേർ ഫേസ്’ എന്ന ആദ്യ നോവലിലൂടെതന്നെ പ്രശസ്തയായ പി.ഡി. ജെയിംസ് സൃഷ്ടിച്ച ആദം ദാൽഗ്ളീഷ് എന്ന നായക കഥാപാത്രം ജനമനസ്സുകളിൽ ചിരപ്രതിഷ്ഠ നേടി. കൺസർവേറ്റീവ് പാർട്ടി അംഗമായ അവർ 1991ൽ പ്രഭുസഭയിൽ അംഗമായി. ബി.ബി.സി.യുടെ ഭരണ സമിതിയിലും ബുക്കർ പ്രൈസ് നിശ്ചയിക്കുന്ന സമിതിയിലും അംഗമായിരുന്നു. 



</doc>
<doc id="298447" url="https://ml.wikipedia.org/wiki?curid=298447" title="ആറ്റുകാൽ ബാലസുബ്രഹ്മണ്യൻ">
ആറ്റുകാൽ ബാലസുബ്രഹ്മണ്യൻ

കേരളത്തിലെ ഒരു വയലിൻ വാദകനാണ് ആറ്റുകാൽ ബാലസുബ്രഹ്മണ്യൻ . കേരള സംഗീതനാടക അക്കാദമിയുടെ കലാശ്രീ പുരസ്‌കാരം 2014 ൽ നേടിയിട്ടുണ്ട്.


</doc>
<doc id="298453" url="https://ml.wikipedia.org/wiki?curid=298453" title="പോൾ പൂവ്വത്തിങ്കൽ">
പോൾ പൂവ്വത്തിങ്കൽ

കേരളത്തിലെ ഒരു കർണാടക സംഗീതജ്ഞനാണ് വൈദികനായ ഫാ. ഡോ.പോൾ പൂവ്വത്തിങ്കൽ. കേരള സംഗീതനാടക അക്കാദമിയുടെ കലാശ്രീ പുരസ്‌കാരം 2014 ൽ നേടിയിട്ടുണ്ട്.
കർണ്ണാടക സംഗീതത്തിൽ മാസ്റ്റർ ബിരുദവും പി.എച്ച്.ഡി.യും നേടിയ പോൾ പൂവ്വത്തിങ്കൽ നിരവധി രാജ്യങ്ങളിൽ സംഗീത കച്ചേരി നടത്തിയിട്ടുണ്ട്. തൃശ്ശൂർ ചേതന മ്യൂസിക് കോളേജ് പ്രിൻസിപ്പലാണ്. കർണ്ണാടക സംഗീതത്തിൽ പാശ്ചാത്യ സംഗീതത്തിന്റെ സ്വാധീനം എന്ന വിഷയത്തിൽ പഠനത്തിന് കേന്ദ്ര ഗവണ്മെന്റിന്റെ ഫെല്ലോഷിപ്പ് ലഭിച്ചിട്ടുണ്ട്. 


</doc>
<doc id="298455" url="https://ml.wikipedia.org/wiki?curid=298455" title="കോട്ടയം വീരമണി">
കോട്ടയം വീരമണി

കേരളത്തിലെ ഒരു ഗായകനാണ് കോട്ടയം വീരമണി . നിരവധി ലളിത ഗാനങ്ങൾ ആലപിച്ചിട്ടുള്ള ഇദ്ദേഹത്തിന് 2014 ലെ ലളിത ഗാന ശാഖക്കുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചിട്ടുണ്ട്. 


</doc>
<doc id="298458" url="https://ml.wikipedia.org/wiki?curid=298458" title="എം.ഡി. രാജേന്ദ്രൻ">
എം.ഡി. രാജേന്ദ്രൻ

മലയാള കവിയും ചലച്ചിത്ര പിന്നണി ഗാന രചയിതാവും നോവലിസ്റ്റുമാണ് എം.ഡി. രാജേന്ദ്രൻ (ജനനം : 1952). കേരള സംഗീതനാടക അക്കാദമിയുടെ ലളിത ഗാന ശാഖക്കുള്ള കലാശ്രീ പുരസ്‌കാരം 2014 ൽ ലഭിച്ചു. 
തൃശ്ശൂർ ജില്ലയിലെ ചേർപ്പിൽ പ്രശസ്ത കവി പൊൻകുന്നം ദാമോദരന്റെയും കുഞ്ഞിക്കുട്ടിയമ്മയുടെയും മകനായി 1952 ൽ ജനിച്ചു. ഇംഗ്ലീഷിൽ ബിരുദാനന്തര ബിരുദം നേടിയ ഇദ്ദേഹം 1978ൽ " മോചനം " എന്ന ചിത്രത്തിനു വേണ്ടി ഗാനങ്ങൾ എഴുതിക്കൊണ്ട് സിനിമാരംഗത്തു പ്രവേശിച്ചു. തുടർന്ന് ശാലിനി എന്റെ കൂട്ടുകാരി,സ്വത്ത്,കഥയറിയാതെ തുടങ്ങിയ പടങ്ങൾക്കു വേണ്ടി ഗാനങ്ങൾ എഴുതി. ഇദ്ദേഹം കവിതകളും നാടകങ്ങളും കഥകളും നോവലുകളും എഴുതാറുണ്ട്. സംഗീതസംവിധായകനായും ഇദ്ദേഹം പ്രവർത്തിച്ചിട്ടുണ്ട്. ആകാശവാണിയിൽ അനൌൺസറായി വിരമിച്ചു.


</doc>
<doc id="298461" url="https://ml.wikipedia.org/wiki?curid=298461" title="വി. അലിയാർ കുഞ്ഞ്">
വി. അലിയാർ കുഞ്ഞ്

നാടക അഭിനേതാവും അദ്ധ്യാപകനുമാണ് അലിയാർ എന്ന പേരിലറിയപ്പെടുന്ന വി. അലിയാർ കുഞ്ഞ്(1947). നല്ല കമൻറേറ്റർക്കുള്ള സംസ്ഥാന പുരസ്കാരവും 2014 ൽ നാടകത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരവും ലഭിച്ചിട്ടുണ്ട്.
ബാവാക്കുഞ്ഞിന്റെയും റഹ്മാബീവിയുടെയും മകനായി വെളിയത്ത് ജനിച്ചു. കുഴിമതിക്കാട് ഗവൺമെന്റ് ഹൈസ്കൂളിൽനിന്നും പഠനം പൂർത്തിയാക്കിയശേഷം കൊട്ടാരക്കര സെൻറ് ഗ്രിയോറിയസ് കോളേജിൽനിന്ന് പ്രിഡിഗ്രിയും കൊല്ലം എസ്എൻ കോളേജിൽനിന്ന് ബിരുദവും ബിരുദാനന്തരബിരുദവും നേടി. മുപ്പതുവർഷം കേരളത്തിലെ വിവിധ ഗവൺമെൻറ് കോളേജുകളിൽ അദ്ധ്യാപകനായിരുന്നു. തിരുവനന്തപുരം യൂണിവേഴ്സിറ്റി കോളേജിലെ മലയാള വിഭാഗം അദ്ധ്യക്ഷനായി 2002ൽ വിരമിച്ചു. 

നിരവധി നാടകങ്ങളിൽ അഭിനയിച്ചിട്ടുള്ള അലിയാർ 1979ൽ ഭരത് ഗോപി സംവിധാനം ചെയ്ത 'ഞാറ്റടി' എന്ന ചിത്രത്തിലൂടെയാണ് സിനിമയിലെത്തിയെങ്കിലും ചിത്രം റിലീസ് ചെയ്തില്ല. 'കരിയിലക്കാറ്റുപോലെയാണ്' ണ് റിലീസ് ചെയ്ത ആദ്യ ചിത്രം. അടൂർ ഗോപാലകൃഷ്ണന്റെ അഞ്ച് ചിത്രങ്ങളിലുൾപ്പെടെ ധാരാളം സിനിമകളിൽ അഭിനയിച്ചിട്ടുണ്ട്. ടെലിവിഷൻ കമൻറേറ്ററും ഡബ്ബിംഗ് ആർട്ടിസ്റ്റുമായ ഇദ്ദേഹത്തിന് 2002, 2005 വർഷങ്ങളിൽ നല്ല കമൻറേറ്റർക്കുള്ള സംസ്ഥാന അവാർഡ് ലഭിച്ചിട്ടുണ്ട്.

1947ൽ നാടകസംബന്ധമായ നിരവധി ലേഖനങ്ങൾ എഴുതിയിട്ടുള്ള അലിയാർ മറ്റു ഭാഷകളിൽനിന്ന് കഥകളും നാടകങ്ങളും പരിഭാഷ ചെയ്തിട്ടുണ്ട്. 

ഭാര്യ: ആരിഫാ. മക്കൾ : സെറീന, സുലേഖ.


</doc>
<doc id="298467" url="https://ml.wikipedia.org/wiki?curid=298467" title="ഹാരോൾഡ്‌ യുറേ">
ഹാരോൾഡ്‌ യുറേ

അമേരിക്കൻ ഭൗതികരസതന്ത്രജ്ഞൻ ആയിരുന്നു ഹാരോൾഡ്‌ ക്ലേടൺ യുറേ(ഏപ്രിൽ 29, 1893 – ജനുവരി 5, 1981)

ഐസോടോപ്പുകളെ കുറിച്ചുള്ള പഠനങ്ങളിൽ പ്രസിദ്ധനായിരുന്ന അദ്ദേഹത്തിനു ഡ്യുറ്റീരിയം കണ്ടുപിടിച്ചതിനു 1934 ൽ രസതന്ത്രത്തിൽ നോബൽ സമ്മാനം ലഭിച്ചു.


</doc>
<doc id="298468" url="https://ml.wikipedia.org/wiki?curid=298468" title="സഹകരണം (ജീവപരിണാമം)">
സഹകരണം (ജീവപരിണാമം)

സഹകരണം പരിണാമ പ്രക്രിയയിൽ, ജീവജാലങ്ങൾ ഒരുമിച്ച് പ്രവർത്തിക്കുകയോ അല്ലെങ്കിൽ പൊതുവായ പരസ്പര ആനുകൂല്യങ്ങൾക്ക് വേണ്ടി പ്രവർത്തിക്കുകയോ ചെയ്യുന്ന പ്രക്രിയയാണ്. സാമൂഹിക പങ്കാളികളുടെ പ്രത്യുൽപാദന വിജയം വർദ്ധിപ്പിക്കുന്നതിനായി ഏതെങ്കിലും അനുകൂലനം (ജീവികളുടെ പരിസരവുമായുള്ള ഒത്തിണങ്ങൽ) ആവിഷ്കരിക്കപ്പെടുന്നത് കുറഞ്ഞത് ഒരു ഭാഗം മാത്രമായിട്ടാണ് ഇതിനെ സാധാരണയായി നിർവ്വചിച്ചിരിക്കുന്നത്. ഉദാഹരണത്തിനു പ്രദേശിക ആൺ സിംഹങ്ങളുടെ ഗർജ്ജനങ്ങൾ നുഴഞ്ഞുകയറ്റക്കാരെ നിരുത്സാഹപ്പെടുത്തുക വഴി ഒപ്പമുള്ള മറ്റു സിംഹങ്ങൾക്കും പ്രയോജനകരമാകുന്നു.

ഈ പ്രക്രിയ സംഘത്തിനുള്ളിലെ മത്സരവുമായി വ്യത്യാസപ്പെട്ടിരിക്കുന്നു. സ്വാർത്ഥപരമായ കാരണങ്ങളാൽ വ്യക്തികൾ തമ്മിൽ പരസ്പരം പ്രവർത്തിക്കുന്നു. സഹകരണം മനുഷ്യരിൽ മാത്രമല്ല, മറ്റ് മൃഗങ്ങളിലും കാണപ്പെടുന്നു. നാനാവർണ്ണമായ മൃഗക്കൂട്ടമായ സീബ്ര മുതൽ തുടങ്ങി ചിന്നം വിളിക്കുന്ന ആഫ്രിക്കൻ ആനകൾ വരെയുള്ള വൈവിധ്യമുള്ള വർഗീകരണ സംഘങ്ങൾ കാണിക്കുന്ന പരസ്പര സഹകരണം വളരെ വലുതാണ്. പല ജന്തുക്കളുടെയും സസ്യജാലങ്ങളുടെയും വർഗ്ഗങ്ങൾ അവരുടെ സ്വന്തം വർഗ്ഗങ്ങളിലെ അംഗങ്ങളും മറ്റു വർഗ്ഗങ്ങളിലെ അംഗങ്ങളുമായി സഹകരിക്കുന്നു.

മൃഗങ്ങളുടെയിടയിൽ ബന്ധുക്കൾ തമ്മിലാണു കൂടുതലും സഹകരണം കണ്ടുവരുന്നത്. ഒരു ജീവിയ്ക്ക് അതിജീവിക്കാനുള്ള സാധ്യത ആദ്യം വിനാശകരമായി തോന്നിയേക്കാം എങ്കിലും ബന്ധപ്പെട്ട വ്യക്തിയെ സഹായിക്കുന്ന സമയവും വിഭവങ്ങളും യഥാർത്ഥത്തിൽ ദീർഘകാലത്തേയ്ക്ക് പ്രയോജനകരമാണ്. ബന്ധുക്കൾ ജനിതകമാതൃകയുടെ പങ്കുവഹിക്കുന്നതിനാൽ, വാസ്തവത്തിൽ ഓരോ വ്യക്തിക്കും അതിജീവിക്കാനുള്ള സാധ്യത വർധിപ്പിക്കുന്നു. സഹായകാരിയുടെ ജനിതകഗുണങ്ങൾ ഭാവി തലമുറകൾക്ക് കൈമാറുകയും ചെയ്യുന്നു.


</doc>
<doc id="298470" url="https://ml.wikipedia.org/wiki?curid=298470" title="ഡ്യുറ്റീരിയം">
ഡ്യുറ്റീരിയം

ഹെവി ഹൈഡ്രജൻ (heavy hydrogen) എന്ന് അറിയപ്പെടുന്ന ഹൈഡ്രജന്റെ ഒരു ഐസോടോപ്പ് ആണ് ഡ്യുറ്റീരിയം(Deuterium) - D or H .ഇതിന്റെ അണുസംഖ്യ 1-ഉം അണുഭാരം 2-ഉം ആണ്.പ്രകൃതിയിൽ കാണപ്പെടുന്ന ഹൈഡ്രജനിൽ 0.015% ഡ്യൂട്ടിരിയം കാണപ്പെടുന്നു. ഈ ഐസോടോപ്പ് റേഡിയോആക്റ്റീവല്ല.
ഹാരോൾഡ്‌ യുറേ ആണ് ഡ്യുറ്റീരിയം കണ്ടുപിടിച്ചത്.


</doc>
<doc id="298476" url="https://ml.wikipedia.org/wiki?curid=298476" title="ഹെർമൻ എമിൽ ഫിഷർ">
ഹെർമൻ എമിൽ ഫിഷർ

ജർമ്മൻ രസതന്ത്രജ്ഞൻ ആയിരുന്നു ഹെർമൻ എമിൽ ഫിഷർ(Hermann Emil Louis Fischer ) - ( 9 ഒക്ടോബർ 1852 – 15 ജൂലൈ 1919) . 1902 ൽ പഞ്ചസാര , പ്യൂരിൻ തുടങ്ങിയവയിൽ നടത്തിയ പരീക്ഷണങ്ങൾക്ക് രസതന്ത്രത്തിനുള്ള നോബൽ സമ്മാനം ഇദ്ദേഹത്തിനു ലഭിച്ചു.


</doc>
<doc id="298479" url="https://ml.wikipedia.org/wiki?curid=298479" title="മനു ജോസ്">
മനു ജോസ്

നാടക - ചലച്ചിത്ര അഭിനേതാവും കുട്ടികൾക്കായുള്ള അരങ്ങുകളിലെ കഥ പറച്ചിലുകാരനുമാണ് മനു ജോസ് . 2014 ൽ നാടകത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
തൃശൂർ സ്കൂൾ ഓഫ് ഡ്രാമയിൽ നിന്ന് ബാച്ചലർ ഓഫ് തീയറ്റർ ആർട്സിൽ ബിരുദവും പോണ്ടിച്ചേരി കേന്ദ്ര സർവകലാശാലയിൽ നിന്ന് പെർഫോമിംഗ് ആർട്സിൽ ബിരുദാനന്ദര ബിരുദവും നേടി. ഗദ്ദാമ, ഋതു തുടങ്ങിയ ചിത്രങ്ങളിൽ അഭിനയിച്ചു. 



</doc>
<doc id="298482" url="https://ml.wikipedia.org/wiki?curid=298482" title="പ്യൂരിൻ">
പ്യൂരിൻ

ഒരു ഹെട്രോസൈക്ലിക് അരോമാറ്റിക് കാർബണിക സംയുക്തം ആണ് പ്യൂരിൻ.



</doc>
<doc id="298483" url="https://ml.wikipedia.org/wiki?curid=298483" title="വിതുര സുധാകരൻ">
വിതുര സുധാകരൻ

നാടക പ്രവർത്തകനാണ് വിതുര സുധാകരൻ. 2014 ൽ നാടകത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
'നാടകയോഗത്തിൽ' പരിശീലനം നേടി. വിതുര സുഹൃദ് നാടക സംഘത്തിന്റെ സംഘാടകനാണ്. കുട്ടികളുടെ നാടക വേദിയുമായി ബന്ധപ്പെട്ടും പ്രവർത്തിക്കുന്നു. ചരട് പിന്നിക്കളിയെന്ന കേരളത്തിലെ തനതു കലാരൂപാവതരണത്തിന്റെ അവതരണം നടത്താറുണ്ട്.



</doc>
<doc id="298487" url="https://ml.wikipedia.org/wiki?curid=298487" title="സദനം കെ. ഹരികുമാരൻ">
സദനം കെ. ഹരികുമാരൻ

കഥകളി നടനും സംഗീതജ്ഞനും ചിത്രകാരനും ശില്പിയുമാണ് ഡോ. സദനം കെ. ഹരികുമാരൻ(ജനനം : 8 ഫെബ്രുവരി 1958). 2014 ൽ കഥകളിക്കുളള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
ഗാന്ധി സേവാ സദനത്തിന്റെ സ്ഥാപകനും സ്വാതന്ത്ര്യ സമര സേനാനിയുമായിരുന്ന കെ. കുമാരന്റെയും ജാനകിയമ്മയുടെയും മകനാണ്. അഞ്ചു വർഷത്തോളം വിശ്വ ഭാരതി സർവകലാശാലയിൽ പ്രൊഫസറായിരുന്നു. അക്കാലത്ത് ശില്പകലയിൽ തത്പരനായ ഇദ്ദേഹം ശിൽപ്പ പ്രദർശനവും ചിത്ര പ്രദർശനവും നടത്തിയിട്ടുണ്ട്. പിന്നീട് സദനത്തിന്റെ പ്രിൻസിപ്പാളായി. കീഴ്പാടമാണ് പ്രധാന ഗുരു. കലാമണ്ഡലം ലീലാമ്മയുടെ പക്കൽ ഭരതനാട്യവും മോഹിനിയാട്ടവും പഠിച്ചിട്ടുണ്ട്. ഷേക്‌സ്​പിയറുടെ ജൂലിയസ് സീസർ നാടകം കഥകളി രൂപത്തിൽ അവതരിപ്പിച്ചിട്ടുണ്ട്.



</doc>
<doc id="298489" url="https://ml.wikipedia.org/wiki?curid=298489" title="സ്മിത രാജൻ">
സ്മിത രാജൻ

മോഹിനിയാട്ട കലാകാരിയാണ് സ്മിത രാജൻ (ജനനം : 1969) . 2014 ൽ മോഹിനിയാട്ടത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
മോഹിനിയാട്ടം കലാകാരിയായ ശ്രീദേവി രാജന്റെയും ടി. രാജപ്പന്റെയും മകളാണ്. കലാമണ്ഡലം കല്യാണിക്കുട്ടിയമ്മയുടെയും കലാമണ്ഡലം കൃഷ്ണൻ നായരുടെയും കൊച്ചുമകളാണ്. അമ്മ ശ്രീദേവി രാജനാണ് ഗുരു. ഇപ്പോൾ യു.എസ്സിൽ നൃത്ത വിദ്യലയം നടത്തുന്നു.



</doc>
<doc id="298491" url="https://ml.wikipedia.org/wiki?curid=298491" title="ഉഷാ നങ്ങ്യാർ">
ഉഷാ നങ്ങ്യാർ

കൂടിയാട്ടം കലാകാരിയും അദ്ധ്യാപികയും ഗവേഷകയുമാണ് ഉഷാ നങ്ങ്യാർ. 2014 ൽ കൂടിയാട്ടത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
മിഴാവ് കലാകാരനായിരുന്ന ചാത്തക്കുടം കൃഷ്ണൻ നമ്പ്യാരുടെ മകളാണ്. പൈങ്കുളം രാമ ചാക്യരായിരുന്നു ആദ്യ ഗുരു. അമ്മന്നൂർ മാധവ ചാക്യാരുടെ പക്കലും ശിക്ഷണം നേടി. കാലടി ശ്രീ ശങ്കരാചാര്യ സംസ്കൃത സർവ്വകലാശാലയിലെ അദ്ധ്യാപികയാണ്. മിഴാവ് കലാകാരനായ വി.കെ.കെ. ഹരിഹരനാണ് ഭർത്താവ്. ഏഴു വർഷത്തോളം തുടർച്ചയായി തൃശ്ശൂർ വടക്കുംനാഥ ക്ഷേത്രത്തിൽ കൂടിയാട്ടം അവതരിപ്പിച്ചു. നമ്പ്യാർ സമുദായത്തിൽ നിന്ന് വിവാഹം കഴിച്ചതിന്റെ പേരിൽ വിവാഹ ശേഷം അവിടെ കൂടിയാട്ടമവതരിപ്പിക്കുവാൻ അവസരം നൽകിയില്ല. നങ്ങ്യാർ സമുദായത്തിലെ സ്ത്രീകൾ ചാക്യാർ സമുദായത്തിൽ നിന്ന് വിവാഹം കഴിച്ചാൽ മാത്രമെ നങ്ങ്യാരമ്മയുടെ സ്ഥാനം നിറുത്തിക്കിട്ടൂ.



</doc>
<doc id="298493" url="https://ml.wikipedia.org/wiki?curid=298493" title="വി.കെ.കെ. ഹരിഹരൻ">
വി.കെ.കെ. ഹരിഹരൻ

മിഴാവ് കലാകാരനാണ് വി.കെ.കെ. ഹരിഹരൻ(ജനനം : 1965). 2014 ൽ കൂടിയാട്ടത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
കേരള കലാമണ്ഡലത്തിൽ പഠിച്ചു. പി.കെ. നാരായണൻ നമ്പ്യാരായിരുന്നു ഗുരു. ഇരിഞ്ഞാലക്കുട അമ്മന്നൂർ ചാച്ചു ചാക്യാർ സ്മാരക ഗുരുകുലത്തിലെ അദ്ധ്യാപകനാണ്. ഗുരു അമ്മന്നൂർ മാധവ ചാക്യാർക്ക് ദീർഘകാലം മിഴാവ് വായിച്ചു. ജയചന്ദ്രൻ പാലാഴി, വീണാപാണി ചൗള തുടങ്ങിയവരുടെ ആധുനിക നൃത്തരീതികൾക്കൊപ്പവും ഇദ്ദേഹം പ്രവർത്തിച്ചിട്ടുണ്ട്.

കൂടിയാട്ടം കലാകാരിയായ ഉഷാ നങ്ങ്യാരാണ് ഭാര്യ. മകൾ ആതിര.



</doc>
<doc id="298496" url="https://ml.wikipedia.org/wiki?curid=298496" title="ചോറ്റാനിക്കര വിജയൻ മാരാർ">
ചോറ്റാനിക്കര വിജയൻ മാരാർ

തിമിലവിദ്വാനാണ് ചോറ്റാനിക്കര വിജയൻ മാരാർ . 2014 ൽ വാദ്യ കലക്കുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.


</doc>
<doc id="298498" url="https://ml.wikipedia.org/wiki?curid=298498" title="പുതുമന ഗോവിന്ദൻ നമ്പൂതിരി">
പുതുമന ഗോവിന്ദൻ നമ്പൂതിരി

ഉത്തര കേരളത്തിലെ നമ്പൂതിരിമാരുടെ പ്രധാന അനുഷ്ഠാന കലയായ തിടമ്പ് നൃത്ത കലാകാരനാണ് പുതുമന ഗോവിന്ദൻ നമ്പൂതിരി. 40 വർഷമായി ഉത്തരകേരളത്തിലെ ക്ഷേത്രങ്ങളിൽ തിടമ്പുനൃത്തം അവതരിപ്പിച്ചു വരുന്നു. 2014 ൽ തിടമ്പ് നൃത്തത്തിനുള്ള കേരള സംഗീതനാടക അക്കാദമിയുടെ കലാശ്രീ പുരസ്‌കാരം ലഭിച്ചു.
മാടമന ശങ്കരൻ എമ്പ്രാന്തിരിയുടെ ശിഷ്യനാണ്. ക്ഷേത്ര മതിൽക്കെട്ടിനുള്ളിൽ ഒതുങ്ങിയിരുന്ന ഈ കലാരൂപത്തെ ജനകീയമാക്കാനുള്ള ശ്രമം നടത്തി. 


</doc>
<doc id="298512" url="https://ml.wikipedia.org/wiki?curid=298512" title="ആന്റികീതെറ മെക്കാനിസം">
ആന്റികീതെറ മെക്കാനിസം

വാനശാസ്ത്രത്തിലെ സ്ഥാനനിർണ്ണയത്തിനും ഗ്രഹണപ്രവചനത്തിനും ഉപയോഗിച്ചിരുന്ന ഒരു പുരാതന അനലോഗ് കമ്പ്യൂട്ടറാണ് ആന്റികീതെറ മെക്കാനിസം (, അല്ലെങ്കിൽ )

1900-01-കളിൽ ആന്റികീതെറ എന്ന ഗ്രീക്ക് ദ്വീപുകളുടെ അടുത്തുനിന്നും വീണ്ടെടുത്ത ഒരു കപ്പൽച്ചേതത്തിന്റെ അവശിഷ്ടങ്ങളിൽ നിന്നുമാണ് ഈ യന്ത്രം കണ്ടെടുത്തത്. ഈ യന്ത്രം രൂപകല്പനചെയ്ത് നിർമ്മിച്ചത് പുരാതന ഗ്രീസിലെ ശാസ്ത്രജ്ഞന്മാരാണ്. ഇതിന്റെ നിർമ്മാണ കാലയളവ് ബി.സി 150 - 100 കാലത്താണെന്നായിരുന്നു കരുതപ്പെട്ടിരുന്നത്, എന്നാൽ അടുത്തകാലത്ത് നടന്ന പഠനങ്ങൾ ഇതിന്റെ കാലഘട്ടം ബി.സി. 250 ആണെന്ന് കണക്കാക്കുന്നു.

ആന്റികീതെറ-യിലെ ഗ്രീക്ക് ദ്വീപായ ഗ്ലിഫാഡിയ പോയന്റിൽ തകർന്ന് കടലിൽ 45 മീറ്റർ താഴ്ന്നുപോയ ആന്റികീതെറ കപ്പലിൽ നിന്നാണ് ആന്റികീതെറ മെക്കാനിസം കണ്ടെത്തിയത്.1900-ൽ പവിഴപ്പുറ്റുകളെ തേടി കണ്ടെത്തുന്ന നീന്തൽ വിദഗ്ദരാണ് ഈ തകർന്ന കപ്പലിനെ കണ്ടെത്തിയത്. അവർ ആ കപ്പലിൽ നിന്ന് വെങ്കലവും, മാർബിളും കൊണ്ടുള്ള ശിലകൾ, മൺപാത്രങ്ങൾ, പ്രത്യേക തരത്തിലുള്ള കണ്ണാടികൾ, ആഭരണങ്ങൾ, നാണയങ്ങൾ പോലുള്ള അനേകം പുരാതനവസ്തുക്കളെ വീണ്ടെടുത്തു. അതിലൊന്നായിരുന്നു ആന്റികീതെറ മെക്കാനിസവും. കണ്ടെത്തിയവയെല്ലാം ശേഖരണത്തിനും, വിശകലനത്തിനുമായി ഏതൻസിലെ നാഷ്ണൽ മ്യൂസിയം ഓഫ് ആർക്കിയോളജിയിലേക്ക് കൈമാറി. അവയിൽ ഒരു കൂട്ടം വെങ്കലങ്ങളും, മരത്തടികളും, അന്നേരംതന്നെ ദ്രവിച്ചിരുന്നു. കണ്ടെത്തലിന് രണ്ട് വർഷത്തേക്ക് ആ മെക്കാനിസം ആരുടേയും ശ്രദ്ധയിൽ പെട്ടിരുന്നില്ല.

1902 മെയ് 17ന് പുരാവസ്തു ശാസ്ത്രജ്ഞനായിരുന്ന വലേറിയസ് സ്റ്റെയിസ് അവയിലെ ഒരു കഷ്ണം പാറയിൽ ഗിയർ വീലിന്റെ ആകൃതി പതിഞ്ഞിരിക്കുന്നതായി കണ്ടു. സ്റ്റെയിസ് ആദ്യം കരുതിയത് അതൊരു വാനനിരീക്ഷണത്തിനായുള്ള ഒരു ഘടികാരമാണെന്നായിരുന്നു, പക്ഷേ പിന്നീട് ഇത്രയും, സങ്കീർണമായ ഒരു ഉപകരണം നിർമ്മിക്കാൻ അന്ന് ശേഷിയുണ്ടായിരുന്നോ എന്ന ആശയക്കുഴപ്പത്തിലായിരിക്കുമ്പോൾ മെക്കാനിസത്തിന്റെ മറ്റു ഭാഗങ്ങളും കൂടി കണ്ടെത്തി. ഈ വസ്തുവിലേക്കുള്ള പഠനം ഊർജ്ജിതമായത് ബ്രിട്ടീഷ് ശാസ്ത്രചരിത്രകാരനും, യെൽ യൂണിവേഴ്സിറ്റി പ്രൊഫസറുമായിരുന്ന ഡെറെക്ക് ജെ. ഡി സോള പ്രൈസിന്റെ 1951-ലെ വരവോടെയാണ്. 1971-ൽ പ്രൈസും, ഗ്രീക്ക് ന്യൂക്ലിയർ ഊർജ്ജതന്ത്രജ്ഞനായിരുന്ന ചാരലമ്പോസ് കരാക്കലോസും ചേർന്ന് മെക്കാനിസത്തിന്റെ വ്യത്യസ്ത ഭാഗങ്ങളുടെ ഒരു എക്സ്-റേ യുടേയും, ഗാമാ-റേയുടേയും ചിത്രങ്ങൾ എടുത്തു. 1974-ലാണ് പ്രൈസ് അവരുടെ പുതിയ കണ്ടെത്തലിനെക്കുറിച്ച് ലോകത്തോട് പറയുന്നത്.

ഈ മെക്കാനിസം എങ്ങനെ ആ കപ്പലിലേക്കെത്തി എന്നതിന് ഒരുത്തരവും കണ്ടെത്തിയിട്ടില്ല, പക്ഷേ അത് റോഡെസിൽ നിന്നും, റോമിലേക്ക് കൊണ്ടുപോകുകയായിരുന്നു എന്ന് പറയപ്പെടുന്നു. അതിലുള്ള നിധി ജൂലിയസ് സീസറുടേതാണെന്നും പറയപ്പെടുന്നുണ്ട്.

ആന്റികീതെറ ആദ്യത്തെ അനലോഗ് കമ്പ്യൂട്ടറായി കരുതപ്പെടുന്നു. മെക്കാനിസത്തിന്റെ സങ്കീർണ്ണതയും, നിർമ്മാണവുമനുസരിച്ച്, നമ്മുടെ മുൻഗാമികൾ ഹെല്ലനിസ്റ്റിക് യുഗത്തിൽ നിർമ്മിച്ച് പിന്നീട് അറിയപ്പെടാതെപോയതായി മനസ്സിലാക്കാം.. മെക്കാനിസത്തിന്റെ അടിസ്ഥാനം വാനനിരീക്ഷണത്തിലും, ഗണിതത്തിലും, അഥിഷ്ടിതമാണ്.ബി.സി രണ്ടാം ശതാബ്ദത്തിൽ ഗ്രീക്ക് വാന നിരീക്ഷകരാണ് ഇത് നിർമ്മിച്ചത് എന്ന് കരുതപ്പെടുന്നു.

മെക്കാനിസത്തിലെ ഗിയർ സെറ്റിംഗ്സും, അതിലെ കൊത്തിവയ്പ്പുകളനുസരിച്ച്, ബി.സ് 87-ാം ആണ്ടിൽ നിർമ്മിക്കപ്പടുകയും, പിന്നീട് കുറച്ച് വർഷങ്ങൾക്ക് ശേഷം കാണാതാകുകയും ചെയ്തെന്ന നിഗമനത്തിൽ 1974-ൽ ഡെറേക്ക് ഡി സോള പ്രൈസ്എത്തി . പിന്നീട് ഴാക്ക് കുസ്തോ, തകർന്ന കപ്പലിൽ നിന്ന് ബി.സി 76-നും, 67-നും ഇടയിലായി നിലനിന്നു എന്ന് കരുതപ്പെടുന്ന സ്വർണ്ണ നാണയങ്ങൾ 1976-ൽ കണ്ടെടുത്തു. <refname=lazos-94/>
ഉയർന്ന തേയ്മാനങ്ങൾ മെക്കാനിസത്തെ കൂടുതൽ കൃത്യമായി പ്രവർത്തിക്കുന്നതിന് പരിധി നിർണ്ണയിച്ചു. ആന്റികീതെറ വെങ്കലവും അൽപ്പം ടീനും കൊണ്ടാണ് നിർമ്മിച്ചതെന്ന് കരുതപ്പെടുന്നു. (ഏകദേശം 95% വെങ്കലം 5% ടിൻ) ആന്റീകീതെറയ്ക്കായുള്ള നിർദ്ദേശങ്ങൾ കോയിൻ ഗ്രീക്ക് എന്ന് ഭാഷയിലാണ് എഴുതിയിരിക്കുന്നത്. 

ആന്റികീതെറയെക്കുറിച്ചുള്ള ആന്റീകീതെറ മെക്കാനിസം റിസർച്ച് പ്രോജക്റ്റിന്റെ 2008-ലെ കൂടുതൽ ആഴത്തിലെ പഠനം നിഗമനത്തിലെത്തിയത് കോറിന്ത് കോളനിയിൽ നിന്നാണ് ഈ മെക്കാനിസത്തിന്റെ ഉത്ഭവം എന്നായിരുന്നു, ഒപ്പം കോറിന്തിന്റേയോ അല്ലെങ്കിൽ അതിന്റെ വടക്കുപടിഞ്ഞാറ് കോളനികളായ ഗ്രീസെ അല്ലെങ്കിൽ സിസിലി-യിൽ നിന്നുള്ള ഒരു കലെണ്ടർ തിരിച്ചറിയപ്പെട്ടിട്ടുണ്ട്. സിറാക്കൂസ് കോറിന്തിന്റെ ഒരു കോളനിയും, ആർക്കിമിഡീസിന്റെ വീടുമായിരുന്നു. അതുകൊണ്ടുതന്നെ 2008-ലെ പഠനങ്ങൾ ഈ മെക്കാനിസം ആർക്കിമീഡിസ് സ്ക്കൂളുമായി ബന്ധപ്പെട്ടിരിക്കുന്നു എന്ന് പരാമർശിക്കുന്നുണ്ട്. പക്ഷേ ആ കലെണ്ടർ സിറക്കൂസ് -ന്റെ രീതിയിലല്ല നിർമ്മിക്കപ്പെട്ടിരിക്കുന്നത് എന്നതുകൂടി ശ്രദ്ധിക്കേണ്ടിയിരിക്കുന്നു. മറ്റൊരു തിയറി പരാമർശിക്കുന്നത് 1970-ൽ ഴാക്ക് കുസ്തോ കണ്ടെത്തിയ കപ്പലിലെ സ്വർണനാണയങ്ങളെ ബന്ധപ്പെടുത്തുമ്പോൾ മെക്കാനിസത്തിന്റെ നിർമ്മാണം പ്രാചീന ഗ്രീക്ക് നഗരമായിരുന്ന പെർഗമോണിലാണ് മെക്കാനിസം നിർമ്മിക്കപ്പെട്ടത് എന്ന നിഗമനത്തിലാണ് എത്തുന്നത്. 

മെക്കാനിസത്തെ കൊണ്ടുപോയിരുന്ന കപ്പലിൽ റോഡിയൻ രീതിയിലുള്ള പൂച്ചട്ടികളും കണ്ടെത്തിയിരുന്നു, ഇത് ഗ്രീക്ക് ദ്വീപിലെ സ്റ്റോയിക് തത്ത്വശാസ്ത്രജ്ഞനായ പൊസൈഡോനിയസിന്റെ അക്കാദമിയിൽ നിർമ്മിക്കപ്പെട്ടതാണെന്ന് നിഗമനത്തിലേക്കെത്തിക്കുന്നു. ആന്റിക്വിറ്റിയിലെ ഒരു തിരക്കേറിയ നഗരമെന്ന നിലക്ക് റോഡസും വാന നിരീക്ഷണത്തിന്റേയും, മെക്കാനിക്കൽ എഞ്ചിനീയറിംഗിന്റേയും, കേന്ദ്രമായിരുന്നു, ബി.സി 140 മുതൽ 120വരെ ജീവിച്ചിരുന്ന ഹിപ്പാർക്കസിന്റെ വീടും ഇതേ സ്ഥലത്തുതന്നെയായിരുന്നു. ചന്ദ്രഗ്രഹത്തിന്റെ സഞ്ചാരത്തെക്കുറിച്ച് മനസ്സിലാക്കുന്ന ഹിപ്പാർക്കസിന്റെ തിയറിയാണ് മെക്കാനിസം ഉപയോഗിക്കുന്നത്, ഇതിൽ നിന്നും, ഹിപ്പാർക്കസ് ഈ മെക്കാനിസത്തെ രൂപ കൽപ്പന ചെയ്യുകയോ, അതിൽ പണിയെടുക്കുകയോ ചെയ്തിട്ടുണ്ടെന്ന് മനസ്സിലാക്കാം. ആന്റിക്കീതെറ മെക്കാനിസം അക്ഷാംശ രേഖാംശങ്ങൾ അടയാളപ്പെടുത്താനും ഉപയോഗിക്കാം എന്ന് വാദിക്കപ്പെടുന്നു. അക്ഷാംശം 35.5 , 36.5 ഡിഗ്രി വടക്കിന് ഇടയിലാണ് റോഡസ് സ്ഥിതിചെയ്യുന്നത്.

2006-ലെ മെക്കാനിസത്തെക്കുറിച്ചുള്ള പഠനങ്ങളെ നയിച്ച കാർഡിഫ് യൂണിവേഴ്സിറ്റി പ്രൊഫസർ മൈക്കൽ എഡ്മണ്ട്സ് പറഞ്ഞത് ഇതായിരുന്നു, " ഇത് ശരിക്കും അനതിസാധാരണമായി ഒന്നാണ്" "ഇതിന്റെ ആകാശ നിരീക്ഷണഫലങ്ങൾ തികച്ചും കൃത്യവുമാണ്, സത്യത്തിൽ ഈ മെക്കാനിസം മൊണാ ലിസ-യേക്കാൾ വിലപിടിപ്പുള്ളതെെന്ന് പറയാം.".

2014-ൽ കാർമനിന്റേയും, ഇവൻസിന്റേയും, പഠനപ്രകാരം മെക്കാനിസം ബി.സി 200 -ലാണ് നിർമ്മിക്കപ്പെട്ടതെന്ന പുതിയ നിഗമനത്തിലെത്തി, കാരണം സരോസ് ഡയൽസിൽ രേഖപ്പെടുത്തിയിരിക്കുന്ന ആസ്റ്റ്രണോമിക്കൽ ലൂണാർ മാസം തുടങ്ങുന്നത് 205ബി.സി ഏപ്രിൽ 28ന് ശേഷമാണ്. അതിലുപരി കാർമനേയും, ഇവൻസിനേയും, അനുസരിച്ച് ബാബിലോണിയൻ ഗണിത പ്രവചനം , പ്രാചീന ഗ്രീക്ക് ത്രികോണ രീതിയേക്കാൾ മെക്കാനിസത്തിന്റെ പ്രവർത്തനത്തോട് ചേരുന്നുണ്ട്. 

മെക്കാനിസത്തിന്റെ ഇനിയും, പൂർണമായും, മനസ്സിലാക്കപ്പെടാത്ത ഭാഗങ്ങളുടെ തിരച്ചിലിലാണ് ശാസ്ത്രജ്ഞമാർ.

യഥാർത്ഥ മെക്കാനിസം മെഡിറ്ററേനിയൻ കടലിൽ നിന്നും ഒരൊറ്റ മൂടപ്പെെട്ട ഭാഗമായിട്ടായിരുന്നു കണ്ടെത്തിയത്. പിന്നീട് മെക്കാനിസം മൂന്ന് ഭാഗങ്ങളായി പിളർന്നു. മറ്റുഭാഗങ്ങൾ വൃത്തിയാക്കലിനും, എടുത്ത് വക്കലിനുമിടക്ക് നാശങ്ങൾ സംഭവിച്ചു, പിന്നീട് മറ്റു ഭാഗങ്ങൾ കൂടി കൊസ്റ്റൈവിന്റെ നിരീക്ഷണങ്ങൾക്കിടക്ക് കടലിൽ കണ്ടെത്തി. പിന്നെയുള്ള ഇപ്പോഴും സൂക്ഷിച്ച് വച്ചിരിക്കുന്നു; അതിനിടയ്ക്കാണ് ഫ്രാഗ്മെന്റ് എഫ് 2005-ൽ വെളിച്ചത്തിലേക്ക് വന്നത്. തിരിച്ചറിയപ്പെട്ട 82 ഭാഗങ്ങളിൽ ഏഴെണ്ണമാണ് മെക്കാനിസത്തിന്റെ കേന്ദ്രമായി വർത്തിക്കുന്നത്. കൂടാതെ അതിൽ 16 ചെറിയ ഭാഗങ്ങളും, മുഴുവനായി മനസ്സിലാക്കപ്പെടാത്തതുമാണ്. 

കണ്ടെത്തിയ ചെറിയ ഭാഗങ്ങൾ മെക്കാനിസത്തിന്റെ പ്രവർത്തനത്തിൽ പ്രധാനപ്പെട്ടവയല്ല. എങ്കിലും, അവയിലും ചില എഴുത്തുകൾ കാണപ്പെടുന്നു. ഭാഗം 19 -ൽ മെക്കാനിസത്തിന്റെ വായിക്കാനാകുന്ന സുപ്രധാനമായ "76 വർഷങ്ങൾ" എന്നെഴുതിയിരിക്കുന്നു. അത് കാലിപ്പിക് കാലഘട്ടത്തിനെ സൂചിപ്പിക്കുന്നു. മറ്റുള്ള എഴുത്തുകൾ ബാക്ക് ഡയലിന്റെ പ്രവത്തനത്തെ സൂചിപ്പിക്കുന്നു.ഈ പ്രധാനപ്പെട്ട ഭാഗത്തിന് ശേഷൺ 15 എണ്ണം കൂടി ഇതുപോലെയുള്ള എഴുത്തുകളോടെ കാണപ്പെടുന്നു.
2006-ലെ ഫ്രീത്ത്സിന്റെ "നേച്ച്വർ ആർട്ടിക്കിൾ" -ൽ പെറുക്കികൂട്ടിയ മെക്കാനിസത്തിന്റെ പൊട്ടിയ ഭാഗങ്ങളിൽ നിന്നുള്ള പുതിയ കണ്ടുപിടിത്തങ്ങൾ രേഖപ്പെടുത്തിയിരിക്കുന്നു. 

മെക്കാനിസത്തിന്റെ മുഖഭാഗത്ത് വൃത്താകൃതിയിലുള്ള ക്രാന്തിവൃത്ത പാതയെ നിർണ്ണയിക്കുന്ന ഡയൽ കാണപ്പെടുന്നു. 30ഡിഗ്രി കോണളവിൽ ഇടവിട്ട് ആ വൃത്തത്തിൽ 12 രാശിചക്ര കൊത്തിവയ്പ്പുകൾ കാണുന്നു. ഇത് ബാബിലോണിയരുടെ 12 മാർക്കുകൾ രാശിചക്രത്തോട് ബന്ധിപ്പിക്കുന്നതിന് സമമാണ്, എങ്കിലും നക്ഷത്രരാശികൾ തമ്മിൽ വ്യത്യസമുണ്ട്. ഡയലിന് പുറത്ത് ഇതുപോലെതന്നെ ഒരു കറങ്ങുന്ന ചക്രമുണ്ട്, അതിൽ ഈജിപ്ത്യൻ കലണ്ടറിലെ ദിവസങ്ങളും മാസങ്ങളും കൊത്തിവയ്ച്ചിരിക്കുന്നു, 30 ദിവസങ്ങളുടെ 12 മാസങ്ങളുടം, കൂടാതെ 5 അധി ദിവസങ്ങളും. മാസങ്ങൾ ഈജിപ്ത്യൻ ഭാഷയിലാണ് എഴുതിയിരിക്കുന്നത്, അവയിൽ ഗ്രീക്ക് അക്ഷരങ്ങളിലേക്ക് തർജ്ജമ ചെയ്തിട്ടുമുണ്ട്. ചെയ്യേണ്ടത്, നക്ഷത്ര രാശികളെ ഈജിപ്ത്യൻ മാസങ്ങളോട് ചേർത്ത് വയ്ക്കുക മാത്രം. പക്ഷേ ഈജിപ്ത്യൻ കലണ്ടർ ലീപ് ദിവസങ്ങൾ (നാല് വർഷങ്ങൾക്ക് ശേഷം ഫെബ്രുവരി മാസം 29 എന്ന തിയ്യതിയിൽ അവസാനിക്കുന്നത്) ഉൾക്കൊള്ളിപ്പിച്ചിട്ടില്ല, അതുകൊണ്ടുതന്നെ മുഴുവൻ രാശികളും കൂട്ടി 120 വർഷങ്ങൾ.

മെക്കാനിസം കൈകൊണ്ട് കറക്കാവുന്ന ഒരു പിടി കൊണ്ട് പ്രവർത്തിക്കാം ( അതിപ്പോൾ നഷ്ടപ്പെട്ടിരിക്കുന്നു), അത് ക്രൗൺ ഗിയർ വഴി ഏറ്റവും വലിയ ഗിയറിലേക്ക് ബന്ധിപ്പിക്കപ്പെട്ടിരിക്കുന്നു. നാല് ദണ്ഡുകളാൽ നിർമ്മിക്കപ്പെട്ടിരിക്കുന്ന വളയം എ എന്ന ഭാഗത്ത് കാണാം , ഗിയർ ബി1 എന്നാണ് പേര്. മുഖത്തെ ഡയലിലെ തിയ്യതികൾമാറ്റുന്നത് ഇതാണ്, അത് ഈജിപ്ത്യൻ കലണ്ടറിന് കൃത്യമായിരിക്കും. വർഷങ്ങൾ തിരഞ്ഞെടുക്കാവുന്നതല്ല, അതുകൊണ്ടുതന്നെ അതിൽ ഇപ്പോഴുള്ള വർഷം കാണുന്ന് അസാധ്യമാണ്, മിക്ക കലണ്ടർ ചക്രവാളങ്ങളും വർഷവുമായി ബന്ധമില്ല. ഒരു കറക്കത്തിൽ മെക്കാനിസത്തിന്റെ പിടി 78 ദിവസങ്ങൾ മുമ്പോട്ട് കൊണ്ടുപോകുന്നു. അതുകൊണ്ടുതന്നെ മെക്കാനിസം ഇപ്പോഴും മികച്ച പ്രകടനം കാഴ്ചവെക്കുന്നുണ്ടെങ്കിൽ കൃത്യമായ തിയ്യതികൾ എടുത്ത് കാണിക്കാമായിരുന്നു. മെക്കാനിസത്തിന്റെ പിടി കൊണ്ടുള്ള കറക്കം ഉള്ളിലുള്ള ബന്ധിക്കപ്പെട്ടിരിക്കുന്ന ഗിയറുകൾ കറങ്ങുന്നതിന് കാരണമാകുകയും, തത്സമയം മെക്കാനിസവും കറങ്ങുന്നു, ഇത് ചന്ദ്രന്റേയും, സൂര്യന്റേയും, ഗ്രഹണങ്ങളുടേയും, കണക്കുകൂട്ടലുകളെ, സ്ഥാനത്തെ ഒരുപക്ഷേ ഗ്രഹങ്ങളുടെ സ്ഥാനത്തെ വരെ ഗണിക്കാൻ സഹായിക്കുന്നു.

അത് ഉപയോഗിക്കുന്നയാൾ മെക്കാനിസത്തിന്റെ പിൻഭാഗത്തുള്ള വളയാകൃതയിലുള്ള ഡയലിന്റെ സ്ഥാനം കൂടി കണക്കിലെടുക്കേണ്ടതുണ്ട്.

മുൻഭാഗത്തിന് രണ്ട് വളയാകൃതിയിലുള്ള സ്കെയിലുകളുണ്ട്, അതാണ് സൂര്യന്റെ പാതയെ കാണിക്കുന്നത്. പുറത്തെ പാളി ഇജിപ്ഷ്യൻ കലണ്ടറിലെ 365 ദിവസങ്ങളെ കുറിക്കുന്നു. ഉള്ളിലെ വൃത്തം ഓരോ ഡിഗ്രി വീതം അടയാളപ്പെടുത്തുകയും, അതിൽ സോഡിയാക്കിന്റെ ഗ്രീക്ക് അടയാളങ്ങളെ കൊത്തിവച്ചിരിക്കുകയും ചെയ്തിരിക്കുന്നു. ഈ ഡയലുകൾ അതിവർഷങ്ങളെ സൂചിപ്പിക്കന്നതിനായുള്ളതാണെന്നതിന് തെളിവുകളില്ല, പക്ഷേ പുറത്തുള്ള കലണ്ടർ ഡയൽ ഉള്ളിലുള്ള ഡയലിലേക്ക് നീങ്ങുകയും ചെയ്യുന്നുണ്ട്, സോളാർ വർഷങ്ങളിലെ അതിദിനങ്ങൾക്കായിട്ടുള്ളതാണെന്നാണ് നിഗമനം.

സൂര്യ പാദയിലെ സൂര്യന്റെ സ്ഥാനം ഇപ്പോഴത്തെ വർഷത്തിലെ ദിനത്തെ കുറിക്കുന്നു. ചന്ദ്ര പാദയും, മറ്റു നാല് ഗ്രഹങ്ങളേയും വച്ച് ഗ്രീക്കുകാർ അന്ന് സൂര്യ പാത വച്ച് അവരുടെ സ്ഥാനം നിർണ്ണയിക്കാനും പഠിച്ചിരുന്നു എന്നും വ്യക്തകുന്നു.

പുറത്തെ വൃത്തത്തിൽ ഗ്രീക്ക് അക്ഷരങ്ങളിൽ താഴെ കാണുന്ന മൂന്ന് ഈജിപ്ഷ്യൻ മാസങ്ങളെ രേഖപ്പെടുത്തിയിരിക്കുന്നു.

മറ്റു മാസങ്ങൾ പുനനിർമ്മിച്ചിട്ടുണ്ട്, എങ്കിലും ചില മാസങ്ങളിൽ പുനനിർമ്മാണങ്ങളിൽ നിന്ന് ഈജിപ്ഷ്യൻ മാസങ്ങളനുസരിച്ച അഞ്ച് ദിവസങ്ങൾ നഷ്ടപ്പെട്ടിട്ടുണ്ട്. സോഡിയാക് ഡയലിൽ ഗ്രീക്ക് സോഡിയാക് അംഗങ്ങളുടെ രേഖപ്പെടുത്തലുകൾ അടങ്ങുന്നു. അത് സിഡെറിയലിൽ നിന്ന്, ട്രോപിക്കൽ മാസങ്ങളിൽ നിന്ന് എടുത്തതാണെന്ന് വിശ്വസിക്കപ്പെടുന്നു.


സോഡിയാക് ഡയലിൽ കുറച്ച് അക്കങ്ങളെയോ, ചിഹ്നങ്ങളേയോ കാണാം. അവ ബന്ധപ്പെട്ടിരിക്കുന്നത് പ്രാചീന പ്രസിദ്ധീകരണങ്ങളിലൊന്നീയ അൽമാനക്കിലെ പാരപെഗ്മ എന്ന അദ്ധ്യത്തിലേക്കാണ്. അവർ പ്രതേക നക്ഷത്രങ്ങൾക്ക് അവയുടെ അക്ഷാംശവും, രേഖാംശവും രേഖപ്പെടുത്തിയിരിക്കുന്നു. പാരപ്പെഗ്മ യിലെ ചില ചിഹ്നങ്ങൾ.

ഇതിലെ രണ്ട് ചിഹ്നങ്ങളെങ്കിൽ സൂര്യ പാദയെ കാണിക്കുന്നതാണ്. ഒരു ലൂണാർ ചിഹ്നം ചന്ദ്രനെ സൂചിപ്പിക്കുന്നു. കൂടാതെ ഒരു സൂര്യ ചിഹ്നം കൂടിയുണ്ട്. ചന്ദ്ര ചിഹ്നങ്ങൾ അതിന്റെ സഞ്ചാര പാതയെമാത്രം നിർണ്ണയിക്കുന്നില്ല , കൂടാതെ വേഗതയുടെ ഏറ്റകുറച്ചിലിനേയും, സൂചിപ്പിക്കുന്നു.

കൂടാതെ ഇത് സൂര്യ പാതയുടെ 8.88 വർഷങ്ങളിലേക്കുള്ള അയനചലനവും കണക്കു കൂട്ടിയിരിക്കുന്നു. ഇപ്പോഴത്തെ സൂര്യന്റെ സ്ഥാനം, അത് ഇപ്പോഴത്തെതന്നെ തിയ്യതിയാണ്. ഇത് ചന്ദ്രന്റെ സ്ഥാനങ്ങൾ കൃത്യമായി കാണിക്കാനുള്ള കഠിനപ്രവർത്തനത്തെ കുറിക്കുന്നു. സൂര്യനെ കാണിക്കുന്നതിലപ്പുറം അതിൽ ട്രൂ സൺ പോയന്ററും ഇതിലുണ്ട്. അത് സൂര്യനു ചുറ്റുമുള്ള ഭൂമിയുടെ ചലനത്തെയാണ് കാണിക്കുന്നത്. പക്ഷേ അതിൽ ഗ്രഹങ്ങളുടെ സഞ്ചാര പാതയെ നിർണ്ണയിക്കുന്നതായി കണക്കാക്കപ്പെടുന്ന ഒരു തെളിവും നമ്മുടെ കൈയ്യിലില്ല, ഗ്രീക്കുകാർ വിശ്വസിച്ചിരുന്ന ആ അഞ്ച് ഗ്രഹങ്ങൾക്കും.

അങ്ങനെ അവസാനം മെക്കാനിക്കൽ എഞ്ചിനീയറായിരുന്നു മൈക്കൽ റൈറ്റ്, മെക്കാനിസത്തിൽ ലൂണാർ സ്ഥാനത്തേയും, കൂട്ടി അതിന്റെ ഘട്ടങ്ങളേയും, നിർണ്ണയിക്കുന്ന ഒരു സാങ്കേതിക വിദ്യ ഉണ്ടെന്ന് മനസ്സിലാക്കി. ഇത് ലൂണാർ പോയന്ററിലും ബന്ധിപ്പിച്ചിട്ടുണ്ട്. പകുതി കറുപ്പും, വെള്ളയുമായുള്ള ഗ്രാഫിക്കലി പ്രദർശിപ്പിക്കുന്ന ഒരു മെക്കാനിസം. ഇത് പ്രവർത്തിക്കാനുള്ള വിവരങ്ങൾ നൽകുന്നത് സൂര്യ-ചന്ദ്ര സ്ഥാനങ്ങളാണ്. ചുരുക്കത്തിൽ ഇത് രണ്ട് പന്തുകൾ തമ്മിലുള്ള കോണളവുകളാണ്. ഇതിന് ഒരു പ്രതേക തരം ഗിയർ കൂടി വേണമായിരുന്നു. രണ്ട് കോണളവുകളെ തമ്മിൽ കൂട്ടുകയോ കുറയ്ക്കുകയോ ചെയ്യുന്ന ഒരു ഗിയർ. അതുകൊണ്ടുതന്നെ ആന്റികീതെറ മെക്കാനിസം തന്നെയാണ് ഗിയറുകളുടെ വൈവിധ്യങ്ങളാൽ നിർമ്മിക്കപ്പെട്ട ചരിത്രത്തിലേതന്നെ ഒരേയൊരു മെക്കാനിസം.

</ref>

</doc>
<doc id="298513" url="https://ml.wikipedia.org/wiki?curid=298513" title="സയൻസ് എക്സ്പ്രസ്സ് (ജൈവ വൈവിധ്യ സ്പെഷ്യൽ)">
സയൻസ് എക്സ്പ്രസ്സ് (ജൈവ വൈവിധ്യ സ്പെഷ്യൽ)

രാജ്യത്തെ വിവിധ മേഖലകളിലെ ജൈവ വൈവിധ്യവും കാലാവസ്ഥാ വ്യതിയാനവുമായി ബന്ധപ്പെട്ട കാഴ്ചകളുമായി സഞ്ചരിക്കുന്ന പ്രദർശന ട്രെയിനാണ് സയൻസ് എക്സ്പ്രസ്സ്(ജൈവ വൈവിധ്യ സ്പെഷ്യൽ). ജീവി വർഗങ്ങളയും ഭൂപ്രകൃതിയെയും കുറിച്ചുള്ള ചിത്രങ്ങളും വിവരണങ്ങളും ഇവിടെയുണ്ട്. ഹരിത സാങ്കേതിക വിദ്യ, ഊർജ്ജ സംരക്ഷണം തുടങ്ങിയവയുടെ ശാസ്ത്രീയ വശങ്ങൾ 16 കോച്ചുകളിലായി അവതരിപ്പിച്ചിരിക്കുന്നു. കേന്ദ്ര ശാസ്ത്ര സാങ്കേതിക വകുപ്പും വനം പരിസ്ഥിതി മന്ത്രാലയവും സംയുക്തമായാണ് പ്രദർശനം സംഘടിപ്പിച്ചിരിക്കുന്നത്. ജൂലൈ 28ന് ദില്ലിയിൽ നിന്നാണ് സ്പെഷ്യൽ സയൻസ് എക്സ്പ്രസ് ട്രെയിൻ യാത്ര തുടങ്ങിയത്. 57 സ്റ്റേഷനുകളിൽ മൂന്ന് ദിവസം വീതമാണ് സയൻസ് എക്‌സ്പ്രസിന്റെ പ്രദർശനം. ട്രെയിനിലേക്കുള്ള പ്രവേശനം സൗജന്യമാണ്.
കേന്ദ്ര ശാസ്ത്ര സാങ്കേതിക, പരിസ്ഥിതി-വനം-ജൈവവൈവിധ്യ മന്ത്രാലയങ്ങൾ സംയുക്തമായി ആറു വർഷമായി നടത്തുന്ന പ്രദർശനത്തിന്റെ മൂന്നാം ഘട്ടമാണിത്. 2012 മുതൽ ജൈവ വൈവിധ്യത്തിന് പ്രത്യേക പ്രാധാന്യം നൽകിയാണ് പ്രദർശനം. ജൂലൈ 28ന് തുടങ്ങി 2015 ഫെബ്രുവരി 15 വരെ 17,000 കിലോമീറ്റർ താണ്ടുന്ന 16 കോച്ചുകളുള്ള എ സി ട്രെയിൻ 57 കേന്ദ്രങ്ങളിൽ പ്രദർശനം നടത്തും. ജൈവ വൈവിധ്യം, കാലാവസ്ഥാ വ്യതിയാനം എന്നിവയ്ക്കു പുറമെ സുസ്ഥിര പ്രകൃതി, ഊർജ്ജ സംരക്ഷണം തുടങ്ങിയവയുമായി ബന്ധപ്പെട്ട പ്രദർശനവും ട്രെയിനിലുണ്ട്.

പശ്ചിമഘട്ടം, ഹിമാലയസാനുക്കൾ, ഡെക്കാൻ പീഠഭൂമി, തീരപ്രദേശം, മരുഭൂമി, വടക്കു കിഴക്കൻ ഇന്ത്യ, ലക്ഷദ്വീപ്‌, ആൻഡമാൻ നിക്കോബാർ ദ്വീപുകൾ തുടങ്ങി വൈവിധ്യമാർന്ന ജൈവമേഖലകളാണ്‌ ചിത്രങ്ങളിലൂടേയും വീഡിയോകളിലൂടേയും പരിചയപ്പെടുത്തുന്നത്‌. ഓരോ പ്രദേശത്തെ പക്ഷി മൃഗാദികളുടെ ശബ്‌ദവും കേൾക്കാം. ക്വാറികൾ, വനനശീകരണം, കാലാവസ്‌ഥാവ്യതിയാനം, നദികളുടെ മലിനീകരണം, ആഗോളതാപനം തുടങ്ങിയവയുടെ പ്രത്യാഘാതങ്ങളുടെ സചിത്ര വിശദീകരണവുമുണ്ട്‌.

കുട്ടികൾക്കായി സജ്ജീകരിച്ച കിഡ്സ് സോണിൽ സയൻസ്, മാത്സ് ലാബും ഒരു കോച്ചിലുണ്ട്. അധ്യാപകർക്കൊപ്പം കുറഞ്ഞത് 20 കുട്ടികളുടെ സംഘം എത്തിയാൽ സയൻസ് ലാബിൽ പരീക്ഷണങ്ങൾക്കു അനുമതി നൽകും. പത്തു മുതൽ 15വരെയുള്ള അധ്യാപകരുടെ സംഘത്തിന് ജൈവ വൈവിധ്യ ഓറിയന്റേഷൻ ക്ലാസിൽ പങ്കെടുക്കാം.
മുതിർന്ന കുട്ടികൾക്കായി ഒരു കോച്ചിൽ ജോയ് ഓഫ് സയൻസ് ഒരുക്കിയിരിക്കുന്നു.



</doc>
<doc id="298533" url="https://ml.wikipedia.org/wiki?curid=298533" title="കായണ്ണ ബസാർ">
കായണ്ണ ബസാർ

കായണ്ണ ബസാർ എന്ന പ്രദേശം കോഴിക്കോട് ജില്ലയിലെ മലയോര ഗ്രാമമാണ് കോഴിക്കോട് നഗരത്തിൽ നിന്നു 40km മാറി സ്ഥിതി ചെയ്യുന്നു .

കോഴിക്കോട് ജില്ലയിലെ കായണ്ണ പഞ്ചായത്തിൽ 1982 ജൂൻ 15നു കായണ്ണ സെക്കണ്ടറി സ്കൂൽ നിലവിൽ വന്നു. സ്കൂളിനു സ്വന്തമയി കെട്ടിട്ടം ഉണ്ടായത് 1983 ജൂലയ് മാാസത്തിലാണ് . മൊട്ടന്തറ എന്ന പ്രദേശത്ത് സ്ഥിതിചെയ്യുന്നു.

സ്കൂൾ ആരംഭത്തിൽ 132 വിദ്യാർതികളും 5 അധ്യാപകരും ആണ് ഉണ്ടായിരുന്നതു. 1992 ൽ ഈ വിദ്യാലയം സർക്കാർ ഏറ്റെടുത്തു. 1997ൽ വിദ്യാലയം ഹയർ സെക്കണ്ടറി ആയി ഉയർത്തി. ഹ്യുമനിട്ടിസ്, കൊമെഴ്സ് വിഷയങ്ങളിൽ ഒരൊ ബാച് ആരംഭിചു.പിന്നീട് 2 ബാച്ച് സയൻസ് ആരംഭിചു.ഇപ്പൊൾ ഹയർസെക്കന്റരിയിൽ 450 കുട്ടികളും ഹൈസ്കൂളിൽ 287 കുട്ടികളും ഉണ്ടു.

കായണ്ണ ഗ്രാമപഞ്ചായത്തിലെ ഏക സർക്കാർ യൂ.പി സ്കൂൾ 
കായണ്ണ ഗ്രാമപഞ്ചായത്തിലെ ഏക എയ്ഡട് യൂ.പി സ്കൂൾ 
കായണ്ണ ഗ്രാമപഞ്ചായത്തിലെ ഏക എയ്ഡട് എൽ.പി സ്കൂൾ

</doc>
<doc id="298541" url="https://ml.wikipedia.org/wiki?curid=298541" title="ചെന്നൈയിൻ എഫ് സി">
ചെന്നൈയിൻ എഫ് സി

അഭിഷേക് ബച്ചൻ, മഹേന്ദ്രസിംഗ്ധോണി എന്നിവരുടെ ഉടമസ്ഥതയിലുള്ള ഇന്ത്യൻ സൂപ്പർ ലീഗിൽ തമിഴ്നാടിനെ പ്രതിനിധികരിക്കുന്ന ടീമാണ് ചെന്നൈയിൻ എഫ് സി .

കിറ്റ്‌ സ്പോൺസർമാരും ഷർട്ട് നിർമ്മാതാക്കളും 


</doc>
<doc id="298546" url="https://ml.wikipedia.org/wiki?curid=298546" title="ജേക്കബ്സ് ഹെൻറിക്കസ് വാൻ ഹോഫ്">
ജേക്കബ്സ് ഹെൻറിക്കസ് വാൻ ഹോഫ്

രസതന്ത്രത്തിനുള്ള ആദ്യ നോബൽ സമ്മാനം നേടിയ ശാസ്ത്രജ്ഞൻ ആണ് ജേക്കബ്സ് ഹെൻറിക്കസ് വാൻ ഹോഫ് (Jacobus Henricus van 't Hoff, Jr.) (30 ഓഗസ്റ്റ് 1852 – 1 മാർച്ച് 1911). ഭൗതികരസതന്ത്രജ്ഞനും, ഓർഗാനിക് രസരസതന്ത്രജ്ഞനും ആയിരുന്ന വാൻ ഹോഫ് ഡച്ചുകാരൻ ആയിരുന്നു.


</doc>
