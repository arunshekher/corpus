<doc id="241456" url="https://ml.wikipedia.org/wiki?curid=241456" title="സൗദ് അൽ-സനൂസി">
സൗദ് അൽ-സനൂസി

പ്രശസ്ത കുവൈറ്റി സാഹിത്യകാരനാണ് സൗദ് അൽ-സനൂസി(ജനനം : 1981). അറബ് ബുക്കർ സാഹിത്യ പുരസ്‌കാരം ലഭിച്ചിട്ടുണ്ട്. സനൂസിയുടെ 'ബാംബു സ്റ്റോക്ക്' എന്ന പുസ്തകത്തിനാണ് പുരസ്കാരം ലഭിച്ചത്. 


</doc>
<doc id="241458" url="https://ml.wikipedia.org/wiki?curid=241458" title="പെറ്റർലൂ കൂട്ടക്കൊല">
പെറ്റർലൂ കൂട്ടക്കൊല

വ്യാവസായിക വിപ്ലവത്തെത്തുടർന്ന് ഉയർന്നുവന്ന തൊഴിലാളികളുടെ അവകാശ സമര ചരിത്രത്തിലെ തിളങ്ങുന്ന അധ്യായമായിരുന്നു പെറ്റർലൂ കൂട്ടക്കൊല. ഇംഗ്ലണ്ടിൽ 1800 ൽ പാസാക്കിയ കോമ്പിനേഷൻ നിയമം തൊഴിലാളികൾ സംഘം ചേരുന്നത് നിരോധിച്ചു. ഇതിനെതിരെ 1819 ആഗസ്റ്റ് മാസത്തിൽ ഇംഗ്ലണ്ടിലെ മാഞ്ചസ്റ്ററിലുള്ള സെന്റ് പീറ്റേഴ്സ് ഫീൽഡിൽ എൺപതിനായിരതേതോളം തൊഴിലാളികൾ ഒരു പ്രതിഷേധ സമ്മേളനത്തിൽ പങ്കെടുത്തു. സമാധാനപരമായി ഇവർ നടത്തിയ പ്രകടനത്തിന് നേരെ നടന്ന വെടിവെയ്പ്പിൽ പതിനൊന്നു പേർ മരണമടഞ്ഞു. എഴുന്നൂറോളം പേർക്ക് പരിക്കേറ്റു. ഈ സംഭവത്തെത്തുടർന്ന് തൊഴിലാളികളുടെ ആവശ്യങ്ങൾ പരിഗണിക്കുവാൻ അധികാരികൾ നിർബന്ധിതരായി. 


</doc>
<doc id="241460" url="https://ml.wikipedia.org/wiki?curid=241460" title="ചാർട്ടിസ്റ്റ് പ്രസ്ഥാനം">
ചാർട്ടിസ്റ്റ് പ്രസ്ഥാനം

സാമ്പത്തികക്ലേശങ്ങളും രാഷ്ട്രീയാവകാശനിഷേധവും മൂലം ഇംഗ്ലണ്ടിലെ തൊഴിലാളികൾക്കിടയിൽ വളർന്നുവന്ന ബഹുജനവിപ്ലവപ്രസ്ഥാനമാണ് ചാർട്ടിസ്റ്റ് പ്രസ്ഥാനം. വമ്പിച്ച പൊതുയോഗങ്ങളോടും പ്രകടനങ്ങളോടും കൂടി 1830-കളുടെ അവസാനത്തിൽ ആരംഭിച്ച ഈ പ്രസ്ഥാനം ഇടവിട്ടു് 1850-കളുടെ തുടക്കംവരെ നീണ്ടുനിന്നു. 
1836 ൽ വില്യം ലോവറ്റിന്റെ നേതൃത്ത്വത്തിൽ രൂപീകരിക്കപ്പെട്ട ലണ്ടൻ വർക്കിംഗ് മെൻ എന്ന സംഘടന ആറ് ആവശ്യങ്ങൾ അടങ്ങിയ ഒരു നിവേദനം പാർലമെന്റിനു സമർപ്പിക്കാൻ തയ്യാറാക്കി.

തുടങ്ങിയവയായിരുന്നു പ്രധാന ആവശ്യങ്ങൾ. മുപ്പതു ലക്ഷം പേരുടെ ഒപ്പ് ശേഖരിച്ച് ഈ ജനകീയ ചാർട്ടർ പാർലമെന്റിനു സമർപ്പിച്ചെങ്കിലും പാർലമെന്റ് തള്ളി. തുടർന്ന് പണിമുടക്ക് ഉൾപ്പെടെയുള്ള ശക്തമായ പ്രക്ഷോഭങ്ങൾ ആരംഭിച്ചു. ഗവൺമെന്റ് ഈ പ്രക്ഷോഭങ്ങളെ അടിച്ചമർത്തി.


</doc>
<doc id="241479" url="https://ml.wikipedia.org/wiki?curid=241479" title="മൈക്രോക്രെഡിറ്റ്">
മൈക്രോക്രെഡിറ്റ്

മൈക്രോക്രെഡിറ്റ് അല്ലെങ്കിൽ മൈക്രോഫിനാൻസ് എന്നത് സാധാരണ ജനങ്ങൾക്കും ദരിദ്രർക്കും ചെറുവായ്പകൾ നൽകുന്ന ഒരു സംവിധാനമാണ്. ജാമ്യവസ്തുവോ, ഈടോ, സ്ഥിരവരുമാനമോ, മെച്ചപ്പെട്ട തിരിച്ചടവു ചരിത്രമോ ഇല്ലാത്ത ദരിദ്രർക്ക് ഇന്ന് നിലവിലുള്ള ബാങ്കുകളിൽ നിന്നോ മറ്റ് ധനകാര്യസ്ഥാപനങ്ങളിൽ നിന്നോ വായ്പ ലഭിക്കാത്ത സാഹചര്യത്തിൽ അവർക്ക് ചെറുവായ്പകൾ നൽകി സ്വയം പര്യാപ്‌തരാക്കുക എന്നതാണ് മൈക്രോക്രെഡിറ്റ് കൊണ്ട് ഉദ്ദേശിക്കുന്നത്. സാധാരണയായി മൈക്രോക്രെഡിറ്റ് സ്ഥാപനങ്ങൾ നടത്തുന്നത് ലാഭേശ്ചയില്ലാതെ പ്രവർത്തിക്കുന്ന സംഘടനകൾ, സ്വയംസഹായ സംഘങ്ങൾ, അയൽക്കൂട്ടങ്ങൾ, സന്നദ്ധസംഘടനകളുമായി ബന്ധപ്പെട്ടുള്ള സംഘങ്ങൾ, സൊസൈറ്റികൾ, ബാങ്കിങ്ങേതര ധനകാര്യ സ്ഥാപനങ്ങൾ എന്നിവരാണ്. നോബൽസമ്മാന ജേതാവായ പ്രൊഫ: മുഹമ്മദ് യൂനുസ് സ്ഥാപിച്ച ബംഗ്ലാദേശ് ഗ്രാമീൺ ബാങ്ക് മൈക്രോക്രെഡിറ്റ് രംഗത്ത് ലോകപ്രശസ്തമായ ഒരു മാതൃകയാണ്.

ദുർബല വിഭാഗങ്ങൾക്കിടയിൽ ഈടില്ലാത്ത ഹ്രസ്വകാല വായ്പ നൽകിക്കൊണ്ട് മൈക്രോഫിനാൻസ് വ്യവസായം വളർച്ചയുടെ പുതിയ വഴിത്തിരിവിലാണ്. 1970-കളിലാണ് മൈക്രോഫിനാൻസ് ഇന്ത്യയിൽ ആരംഭിക്കുന്നത്. ഇന്ന് രാജ്യത്ത് ഏറ്റവും കൂടുതൽ മൈക്രോഫിനാൻസ് കമ്പനികൾ പ്രവർത്തിക്കുന്നത് ആന്ധ്രാപ്രദേശിലാണ്. രാജ്യത്തിലെ മൊത്തം ജനസംഖ്യയുടെ 45%-ത്തോളം പേരും ഇന്നും ബാങ്കിങ് സേവനങ്ങൾ ലഭിക്കാത്തവരാണ്. മുഖ്യധാരയിൽ നിന്നും വേറിട്ടുനിൽക്കുന്ന ഇക്കൂട്ടരെ തേടിപ്പിടിച്ച് മൈക്രോഫിനാൻസ് കമ്പനികളിലൂടെ ധനകാര്യ സേവനങ്ങൾ നൽകിവരുന്നു.ഗ്രാമ വികസനത്തിൽ മൈക്രോ ഫിനാൻസിന്റെ പങ്കു മുൻ‌നിർത്തി പുതിയ ബാങ്കിങ്ങ് ലൈസൻസുകൾ അനുവദിക്കുമ്പോൾ മൈക്രോ ഫിനാൻസ് സ്ഥാപനങ്ങൾക്ക് ഭാരതീയ റിസർവ്വ് ബാങ്ക് മുൻ‌ഗണന നൽകുന്നുണ്ട്.

നൊബേൽ സമ്മാനജേതാവായ പ്രൊഫ. മുഹമ്മദ് യൂനസാണ്മൈക്രോഫിനാൻസിന്റെ പിതാവ്. മൈക്രോഫിനാൻസ് എന്ന ആശയം ഇന്ത്യയിൽ ഏറെ പ്രചാരത്തിലെത്തിക്കുവാൻ അദ്ദേഹം നൽകിയ പ്രയത്‌നം ഏറെ ശ്ലാഘനീയമാണ്. ദാരിദ്രനിർമ്മാർജ്ജനം ലക്ഷ്യമിട്ട് ഗ്രാമീണ മേഖലയിൽ കൂടുതൽ തൊഴിലവസരങ്ങൾ സൃഷ്ടിക്കുവാൻ യൂനസിന്റെ ഗ്രാമീൺ ബാങ്കിന് കഴിഞ്ഞു. ഈ വിപ്ലവകരമായ ആശയം ഇന്ത്യൻ ഗ്രാമീണ പശ്ചാത്തലത്തിൽ ജീവിക്കുന്ന ജീവിതങ്ങൾക്കിടയിലേക്ക് വെളിച്ചം വീശുകയും മൈക്രോഫിനാൻസ് സംരംഭങ്ങൾ ഭാരതത്തിലുടനീളം വളർച്ച പ്രാപിക്കുന്നതിനും കാരണമായി. മൈക്രോഫിനാൻസ് കമ്പനികൾ നൽകിവരുന്ന ചെറുകിടവായ്പകൾ വലിയ മാറ്റങ്ങൾക്ക് വഴിയൊരുക്കുന്നു. ഇത്തരം സ്ഥാപനങ്ങളുടെ സാമ്പത്തിക സേവനങ്ങളും സാമൂഹിക പുരോഗതിയെ ലക്ഷ്യമിട്ടുകൊണ്ടുള്ള ഇതരപ്രവർത്തനങ്ങളും വ്യക്തികളിലും കുടുംബങ്ങളിലും തന്മൂലം സമൂഹത്തിനും സാരമായ പരിവർത്തനത്തിനും കാരണമാകുന്നു. വ്യക്തികൾക്ക് കൂടുതൽ അവസരങ്ങൾ സൃഷ്ടിക്കുന്നതിനും വിദ്യാഭ്യാസ പുരോഗതി കൈവരിക്കുന്നതിനും ദുർബല വിഭാഗങ്ങളുടെ ശാക്തീകരണത്തിനും ജീവിതനിലവാരം ഉയർത്തുന്നതിനുമുള്ള പ്രേരകശക്തിയായി മൈക്രോഫിനാൻസ് സ്ഥാപനങ്ങളുടെ സേവനങ്ങൾ വിലയിരുത്തപ്പെടുന്നു.

ഇന്ത്യയിൽ 3000-ൽ അധികം മൈക്രോഫിനാൻസ് സ്ഥാപനങ്ങൾ ഉണ്ടെന്ന് കണക്കാക്കുന്നു. ഇതിൽ 74% കൈയടക്കിയിരിക്കുന്നത് ആദ്യ 10 സ്ഥാനങ്ങളിൽ വരുന്ന മൈക്രോഫിനാൻസ് സ്ഥാപനങ്ങളാണ്. ഇന്ത്യയിലെ മുൻനിര മൈക്രോഫിനാൻസ് സ്ഥാപനങ്ങളിൽ ചിലത് എസ്.കെ.എസ് മൈക്രോഫിനാൻസ് (നിലവിൽ ഭാരത് ഫിനാൻഷ്യൽ ഇൻ‌ക്ലൂഷൻ ലിമിറ്റഡ്), സ്പന്ദന സപൂർത്തി ഫിനാൻഷ്യൽ ലിമിറ്റഡ്, ഷെയർ മൈക്രോഫിൻ, അസ്മിത മൈക്രോഫിൻ, ബന്ധൻ മൈക്രോഫിൻ, ഇസാഫ് മൈക്രോഫിനാൻസ് എന്നിവയാണ്. 2010-ൽ ആന്ധ്രാപ്രദേശിലുണ്ടായ കർഷക കൂട്ട ആത്മഹത്യയെത്തുടർന്ന് എസ്.കെ.എസ് ഉൾപ്പെടെയുള്ള മൈക്രോഫിനാൻസ് കമ്പനികൾ സർക്കാർ നിരീക്ഷണത്തിലാകുകയും പിന്നീട് റിസർവ്വ് ബാങ്കിന്റെ നിർദ്ദശാനുസരണം കടുത്ത നിയന്ത്രണങ്ങൾ മൈക്രോഫിനാൻസ് കമ്പനികളിൽ ഏർപ്പെടുത്തുകയുമുണ്ടായി. മൈക്രോഫിനാൻസ് കമ്പനികൾ ഈടില്ലാതെ വായ്പകൾ നൽകുന്നുണ്ടെങ്കിൽ കൂടി ചുമത്തുന്ന പലിശ 26% മുതൽ 32% വരെയാണ്.
പലിശ നിരക്കിൻമേൽ ഇപ്പോൾ വ്യക്തമായ ധാരണയില്ലാത്തതും പ്രവർത്തന ചെലവ് കുറയ്ക്കാൻ മൈക്രോഫിനാൻസ് സ്ഥാപനങ്ങൾക്ക് കഴിയാത്തതും മറ്റും വിമർശനങ്ങൾക്ക് വഴിവെക്കുന്നുണ്ട്. സംസ്ഥാന സർക്കാരുകളും ഇപ്പോൾ മൈക്രോഫിനാൻസ് സ്ഥാപനങ്ങൾക്ക് പ്രത്യേക നിയമം തന്നെ കൊണ്ടുവരുവാൻ ശ്രമിച്ചുകൊണ്ടിരിക്കുന്നു.



പങ്കുവെയ്ക്കൽ, സഹവർത്തിത്വം, എന്നീ മൂല്യങ്ങളുടെ അടിസ്ഥാനത്തിലാണ് മൈക്രോഫിനാൻസ് നിലകൊള്ളുന്നത്. മൈക്രോഫിനാൻസിന്റെ പ്രവർത്തനങ്ങൾ രണ്ടായി തരം തിരിക്കാം. 
സ്വയം സഹായ സംഘത്തിലെ അംഗങ്ങൾ ആഴ്ച തോറും നിശ്ചിത തുക സമ്പാദ്യമായി ശേഖരിക്കുകയും അത് സംഘാംഗങ്ങൾക്കിടയിൽ സ്വയം തൊഴിൽ സംരംഭങ്ങൾ തുടങ്ങുന്നതിനോ ഉപഭോഗ ആവശ്യങ്ങൾ നിറവേറ്റുന്നതിനോ വായ്പയായി വിതരണം ചെയ്യുന്നു. ഓരോ എസ്.എച്ച്.ജി-ക്കും ബാങ്ക് അക്കൗണ്ട് ഉണ്ടായിരിക്കും. എല്ലാ പണമിടപാടുകളും പ്രസ്തുത അക്കൗണ്ടിലൂടെ നടത്തുകയും ചെയ്യുന്നു. സംഘാംഗങ്ങൾക്കാവശ്യമായ വലിയ തുകകൾ ബാങ്കിൽ നിന്നും സംഘം വായ്പയായി എടുക്കുന്നു. സംഘം ബാങ്കിൽ നിന്നും എടുത്ത് സംഘാംഗങ്ങൾക്ക് നൽകുന്ന വായ്പയ്ക്ക് നിശ്ചിത ശതമാനം അധിക പലിശ ഈടാക്കുകയും അത് സംഘത്തിന്റെ വരുമാനമായി കണക്കാക്കുകയും ചെയ്യുന്നു. വായ്പാ തിരിച്ചടവ് സംഘാംഗങ്ങൾ സംഘത്തിലടക്കുകയും സംഘം അത് ബാങ്കിൽ തിരിച്ചടക്കുകയും ചെയ്യുന്നു. 
20 മുതൽ 25 പേരടങ്ങുന്ന സംഘത്തിൽ 5 പേരടങ്ങുന്ന ചെറു ഗ്രൂപ്പുകളായി വിഭാഗിച്ച് പ്രവർത്തനങ്ങൾ നടക്കുന്നു. ഒരു വ്യക്തിക്ക് നൽകുന്ന വായ്പ ആ ഗ്രൂപ്പിലെ മറ്റ് നാല് വ്യക്തികളുടെ കൂട്ടായ ഉത്തരവാദിത്തത്തിൽ നൽകുന്നു. ഈ മാതൃകയിൽ ബാങ്കുകൾ മൈക്രോഫിനാൻസ് സ്ഥാപനങ്ങൾക്കും സ്ഥാപനങ്ങൾ സംഘാംഗങ്ങൾക്കും വായ്പ നൽകുന്നു. സംഘാംഗങ്ങൾ എടുത്ത വായ്പകൾ ആഴ്ച തോറുമുള്ള സംഘം കൂടിവരവിൽ സ്ഥാപന പ്രതിനിധികളെ ഏൽപ്പിക്കുകയും സ്ഥാപനം അത് ബാങ്കിൽ തിരിച്ചടയ്ക്കുകയും ചെയ്യുന്നു.

ജനസംഖ്യയുടെ വലിയ വിഭാഗം ഇപ്പോഴും ദാരിദ്ര രേഖയ്ക്കു താഴെയുള്ള രാജ്യം എന്ന നിലയിൽ ഭാരതത്തിൽ മൈക്രോഫിനാൻസിന്റെ പ്രസക്തി വർദ്ധിച്ചു വരിക തന്നെയാണ്. ഈയിടെ ഭാരതീയ റിസർവ്വ് ബാങ്ക് ചെറു കിട ബാങ്കിങ്ങ് ലൈസൻസുകൾ അനുവദിച്ചപ്പോൾ മൈക്രോ ഫിനാൻസ് സ്ഥാപനങ്ങൾക്ക് പ്രാമുഖ്യം നൽകുകയുണ്ടായി.



</doc>
<doc id="241487" url="https://ml.wikipedia.org/wiki?curid=241487" title="സജിത ശങ്കർ">
സജിത ശങ്കർ

പ്രശസ്ത ചിത്രകാരിയാണ് സജിത ആർ ശങ്കർ (ജനനം : 1967 ഡിസംബർ 9). ഏഷ്യയിലെയും യൂറോപ്പിലെയും പ്രധാന ഗ്യാലറികളിൽ ചിത്ര പ്രദർശനം നടത്തിയിട്ടുണ്ട്. ഇരുപതോളം സോളോ ചിത്ര പ്രദർശനങ്ങളും അൻപതോളം ഗ്രൂപ്പ് പ്രദർശനങ്ങളിലും പങ്കെടുത്തു.
കോട്ടയം ജില്ലയിലെ കുമാരനല്ലൂരിൽ ജനിച്ചു. 1987ൽതിരുവനന്തപുരം കോളേജ് ഓഫ് ഫൈൻ ആർട്സിൽ നിന്നു ലളിതകലാ ബിരുദം (ബാച്ചിലർ ഓഫ് ഫൈൻ ആർട്സ്) നേടി. മൂന്നു വർഷം ചെന്നൈയിലെ ലളിത കലാ അക്കാദമി സ്റ്റുഡിയോയിലും പിന്നീട് പതിന്നാറ് വർഷത്തോളം ചോളമണ്ഡലം കലാഗ്രാമം കേന്ദ്രീകരിച്ചും പ്രവർത്തിച്ചു. 2002 മുതൽ 2011 വരെ കേരള ലളിത കലാ അക്കാദമി അംഗമായും വൈലോപ്പിള്ളി സംസ്കൃതി ഭവൻ അംഗമായും പ്രവർത്തിച്ചു. 
കമലാദാസിന്റേതടക്കം നിരവധി കവിതകൾക്കും കഥകൾക്കും മലയാളം ഇന്ത്യാ ടുഡേയിലും രേഖാ ചിത്രങ്ങളും ചിത്രീകരണവും നടത്തി.
2007 മുതൽ ഗൗരി കലാ കേന്ദ്രം എന്ന പേരിൽ കല്ലാറിൽ കലാ പഠന കേന്ദ്രം നടത്തുന്നു. 



</doc>
<doc id="241489" url="https://ml.wikipedia.org/wiki?curid=241489" title="ഉമ്മ (ചലച്ചിത്രം)">
ഉമ്മ (ചലച്ചിത്രം)

1960-ൽ പുറത്തിറങ്ങിയ ഒരു മലയാളചലച്ചിത്രമാണ് ഉമ്മ. (English: ) ഉദയായുടെ ബാനറിൽ കുഞ്ചാക്കോയാണ് ഈ ചിത്രം നിർമിച്ചതും സംവിധാനം ചെയ്തതും. കുറച്ചുകാലത്തെ സ്തംഭനത്തിനുശേഷം ഉദയാ സ്റ്റുഡിയോ വീണ്ടും പ്രവർത്തനമാരംഭിച്ചത് ഈ ചിത്രത്തിന്റെ നിർമ്മാണത്തോടു കൂടിയാണ്. മൊയ്തു പടിയത്തിന്റെ മൂലകഥയ്ക്ക് വിമൽ തിരക്കഥയും ശാരംഗപാണി സംഭാഷണവും രചിച്ചു. പി. ഭാസ്കരൻ എഴുതിയ ഗാനങ്ങൾക്ക് എം.എസ്. ബാബുരാജ് സംഗീതം നൽകി. ആലപ്പുഴ എക്സെൽ പ്രൊഡക്ഷൻസാണ് ഈ ചിത്രം വിതരണത്തിനെത്തിച്ചത്.



</doc>
<doc id="241505" url="https://ml.wikipedia.org/wiki?curid=241505" title="മാധബി മുഖർജി">
മാധബി മുഖർജി

പ്രശസ്ത ബംഗാളി സിനിമാ അഭിനേത്രിയാണ് മാധബി മുഖർജി(ജനനം : 1942 ഫെബ്രുവരി 10)1970 -ലെ ഏറ്റവും മികച്ച നടിയ്ക്കുള്ള ദേശീയപുരസ്ക്കാരം മാധബി മുഖർജി നേടിയിട്ടുണ്ട്. സത്യജിത് റേ സംവിധാനം ചെയ്ത ചാരുലത പ്രേക്ഷക ശ്രദ്ധ ഏറെ പിടിച്ചുപറ്റി.
മാധബി ശിശിർ ഭാദുരി,ഛബി ബിശ്വാസ്,നിർമ്മലേന്ദു ലാഹിരി എന്നിവരോടൊപ്പം നാടകരംഗത്തു ആദ്യകാലങ്ങളിൽപ്രവർത്തിച്ചിരുന്നു. 1950 ൽ പ്രേമേന്ദ്രമിത്രയുടെ 'കൻകന്താല ലൈറ്റ് റയിൽവേ'എന്ന ചിത്രത്തിൽ ബാലതാരമായിട്ടായിരുന്നു സിനിമയിലേയ്ക്കുള്ള മാധബി മുഖർജിയുടെ പ്രവേശനം .

മൃണാൾ സെൻ സംവിധാനം ചെയ്ത "ബൈഷേയ് ശ്രാവൺ"(1960), ഋത്വിക് ഘട്ടകിന്റെ 1965ൽ പുറത്തിറങ്ങിയ 'സുബർണ രേഖ' തുടർന്നുള്ള 'മേഘേ തക് താരാ",'"കോമൾ ഗാന്ധാർ' എന്നിവയായിരുന്നു പ്രധാന ആദ്യകാല ചിത്രങ്ങൾ.



</doc>
<doc id="241506" url="https://ml.wikipedia.org/wiki?curid=241506" title="ചാരുലത">
ചാരുലത

സത്യജിത് റേ സംവിധാനം ചെയ്ത്, സൗമിത്ര ചാറ്റർജി, മാധബി മുഖർജി, ശൈലേൻ മുഖർജി എന്നിവർ പ്രധാന വേഷങ്ങളിൽ അഭിനയിച്ച് 1964-ൽ പുറത്തിറങ്ങിയ ബംഗാളി ചലച്ചിത്രമാണ് ചാരുലത. രബീന്ദ്രനാഥ് ടാഗോറിന്റെ തകർന്ന കൂട് എന്ന നീണ്ടകഥയാണ് ഈ സിനിമയ്ക്ക് ആധാരം .

ബർളിൻ രാജ്യാന്തരചലച്ചിത്രമേളയിൽ ഈ ചിത്രത്തിന്ന് ഏറ്റവും നല്ല രചനക്കുള്ള ഗോൾഡൻ ബെയർ പുരസ്കാരം കിട്ടുകയുണ്ടായി. 


</doc>
<doc id="241512" url="https://ml.wikipedia.org/wiki?curid=241512" title="ഇലഞ്ഞിത്തറമേളം">
ഇലഞ്ഞിത്തറമേളം

തൃശൂർ പൂരത്തിന്റെ ഭാഗമായി നടക്കുന്ന ഒരു ചെണ്ടമേളം ആണ് ഇലഞ്ഞിത്തറമേളം. 

പാറമേക്കാവ് വിഭാഗം ആണ് ഇലഞ്ഞിത്തറമേളം അവതരിപ്പിക്കുന്നത്‌. ഏകദേശം രണ്ടു മണിക്കൂർ ദൈർഘ്യം വരുന്ന പാണ്ടി മേളം ആണ് ഇലഞ്ഞിത്തറയിൽ അവതരിപ്പിക്കുന്നത്‌.

വടക്കുംനാഥൻ ക്ഷേത്രത്തിന്റെ മതിൽകെട്ടിനുള്ളിൽ സ്ഥിതി ചെയ്യുന്ന ഇലഞ്ഞി മരത്തിനടിയിലാണ് ഈ മേളം കൊട്ടിയിരുന്നത്. അങ്ങനെയാണ് ഈ ചെണ്ടമേളത്തിന് ഇലഞ്ഞിത്തറമേളം എന്ന പേര് വന്നതും. 2001ൽ ഈ ഇലഞ്ഞി മരം കടപുഴകി വീഴുകയും ആ സ്ഥാനത്ത് പുതിയ ഒരു ഇലഞ്ഞി തൈ നട്ടു പിടിപ്പിക്കുകയും ചെയ്തു. ഇപ്പോൾ നിലവിലുള്ള ഇലഞ്ഞി 2001ൽ കടപ്പുഴകി വീണ ഇലഞ്ഞിക്കു പകരം 2001 സപ്തംബർ 11 ന് നട്ടതാണ്. അതിനു സമീപത്തായാണ് ഇപ്പോഴും പൂരം നാളിൽ ഈ മേളം നടക്കുന്നത്. ഈ ഇലഞ്ഞി മരത്തിൻ ചുവട്ടിലാണ് പാറമേക്കാവ് ഭഗവതിയുടെ മൂലസ്ഥാനം എന്ന് കരുതപ്പെടുന്നു. 


</doc>
<doc id="241517" url="https://ml.wikipedia.org/wiki?curid=241517" title="തിരുവിതാംകൂറിലെ നികുതികൾ">
തിരുവിതാംകൂറിലെ നികുതികൾ

പത്തൊമ്പതാം നൂറ്റാണ്ടിന്റെ ആദ്യദശകങ്ങളിൽ പാരമ്യത്തിലെത്തിയ ഒട്ടനവധി കരങ്ങളും നികുതികളും തിരുവിതാംകൂർ രാജ്യത്തു് നിലവിലുണ്ടായിരുന്നു. പൊതുവേ ദുർബ്ബലമായ രീതിയിൽ രാജ്യം ഭരിച്ചിരുന്ന ബാലരാമവർമ്മയുടെ ഭരണകാലത്തു് അധികാരത്തിലുണ്ടായിരുന്ന ഉമ്മിണിത്തമ്പി എന്ന ദിവാന്റെ ദുർഭരണകാലത്തു് ഉദ്യോഗസ്ഥദുഷ്പ്രഭുത്വം രാജ്യമാകെ വ്യാപിച്ചു. ഏഴ, കോഴ, തപ്പ്, പിഴ, പുരുഷാന്തരം, പുലയാട്ടുപെണ്ണു്, കാഴ്ച്ച, ദത്തുകാഴ്ച്ച, പൊന്നരിപ്പു്, അറ്റാലടക്കു്, ചേരിക്കൽ, അയ്മുല, മുമ്മുല, ചെങ്കൊമ്പു്, കൊമ്പു്, കുറവു്, വാലുതോലി, ആനപിടി, ഉടഞ്ഞ ഉരുക്കൾ, തലപ്പണം, മുലപ്പണം, മാർക്കപ്പണം, രക്ഷാഭോഗം, പേരാമ്പേരു്, ചങ്ങാതം, തിരുമുൽക്കാഴ്ച്ച, ആണ്ടക്കാഴ്ച്ച, കെട്ടുതെങ്ങു്, പൊളിച്ചെഴുത്തു്, പാശിപാട്ടം, അങ്ങാടിപ്പാട്ടം, തറിക്കടമൈ, കൊടിക്കടമൈ, കാട്ടുഭോഗം, ഉലാവുകാഴ്ച, ചെക്കിറൈ, പാകുടം, ചാവുകാണിക്ക, അടിമപ്പണം, ആയപ്പണം, പട്ടിവാരം, കോട്ടൈപ്പണം, അഞ്ചാലി, മാറ്റാല്പ്പണം, മേട്ടുകാവൽ, നാട്ടുസ്ഥാനം, പടപ്പണം, അങ്കം, ചുങ്കം, ചങ്ങാതം, മീശക്കാഴ്ച, മേനിപ്പൊന്ന്, തുടങ്ങിയവയായിരുന്നു കുപ്രസിദ്ധങ്ങളായിത്തീർന്ന ഈ കരങ്ങൾ. ക്രി.വ. 1811ൽ ഈസ്റ്റ് ഇന്ത്യാ കമ്പനിയുടെ സ്വാധീനത്തോടെ അധികാരത്തിൽ വന്ന റാണി ഗൗരി ലക്ഷ്മീഭായിയുടെ കാലത്തു് റെസിഡന്റും ദിവാനുമായ കേണൽ മൺട്രോ ഇവയിൽ പല കരങ്ങളും, പ്രത്യേകിച്ച് പാവപ്പെട്ട ജനങ്ങളെ ബാധിക്കുന്നവ, റദ്ദാക്കി ഉത്തരവിട്ടു.

നാടുവഴികൾ മുതൽ ഏറ്റവും ദരിദ്രരും അധഃകൃതരുമായ പൗരന്മാർക്കുവരെ ജീവിതം ദുസ്സഹമാക്കുന്ന വിധത്തിൽ ഭരണകൂടത്തിന്റെ ആവശ്യങ്ങൾക്കുവേണ്ടി പല വിധത്തിലുമുള്ള ധനാഗമമാർഗ്ഗങ്ങൾ ഈ ഭരണകാലത്തു് ആവിഷ്കരിക്കപ്പെട്ടു. പല കരങ്ങളും രാജഭരണത്തിനെ നിയന്ത്രിക്കുകയോ വിധേയമാക്കുകയോ ചെയ്തിരുന്ന വെള്ളകാരുടെ പ്രേരണയാലാണു് ആദ്യം തുടങ്ങിവെച്ചിരുന്നതു്. എന്നാൽ യുദ്ധം, കപ്പം, ചുങ്കം തുടങ്ങിയ രാജ്യസംബന്ധമായ സാമ്പത്തികപ്രതിസന്ധികളെ നേരിടാനുള്ള ഒരു എളുപ്പവഴി എന്ന നിലയിൽ പിൽക്കാലത്തു് ഇവ അമിതശക്തിയാർജ്ജിക്കുകയാണുണ്ടായതു്.

നാടുവാഴികളുടെ വസ്തുക്കളിൽ ബലം പ്രയോഗിച്ചു കയ്യേറ്റം നടത്തി രാജകൊട്ടാരം ഉദ്യോഗസ്ഥർ എടുക്കുന്ന ദ്രവ്യമായിരുന്നു ഏഴ. കാര്യസിദ്ധിക്കായി വരുന്ന ജനങ്ങളെ നിർബന്ധിച്ചു് ഉദ്യോഗസ്ഥർ സ്വന്തം വകയിലേക്കു് പണം ഈടാക്കിയിരുന്ന അഴിമതി കോഴ. ഇവയ്ക്കു രണ്ടും നിയമപരമായി സാധുതയുണ്ടായിരുന്നില്ല. എന്നാൽ ഭരണാധികാരികളുടെ അലസതയും അശ്രദ്ധയും മൂലം ഉദ്യോഗസ്ഥർ പരക്കെ ഏഴയും കോഴയും ചുമത്തിവന്നു.
അറിയാതെ ചെയ്തുപോയ അപരാധങ്ങൾക്ക് ശിക്ഷയായി അടക്കേണ്ട പണത്തിനെ തപ്പ് എന്നും അറിവോടുകൂടി ചെയ്ത ഗൗരവതരമായ കുറ്റങ്ങൾക്കു് ഒടുക്കേണ്ട പണത്തിനെ പിഴയെന്നും വിളിച്ചുവന്നു.
സ്ഥാനികൾ മരിക്കുമ്പോൾ പുതുതായി ആ സ്ഥാനം ഏറ്റെടുക്കുന്ന ആൾ സർക്കാരിലേക്കു് അടക്കേണ്ട തുകയായിരുന്നു പുരുഷാന്തരം. ഡച്ചുകാർ ആണു് ഈ രീതി തുടങ്ങിവെച്ചതു്. മാർക്കക്കാരിൽ(മതം മാറി ക്രിസ്തുമതത്തിലോ ഇസ്ലാം മതത്തിലോ ചേരുന്നവർ)നിന്നടക്കം അവർ ഇങ്ങനെ പുരുഷാന്തരം പിരിച്ചിരുന്നു. പക്ഷേ കൊങ്ങിണികളിൽ നിന്നുമാത്രം പുരുഷാന്തരം ഈടാക്കാറുണ്ടായിരുന്നില്ല.
അഗമ്യാഗമനംകൊണ്ടു ദൂഷിതരായ സ്ത്രീകളേയും പുരുഷന്മാരേയും വിലയ്ക്കുവിറ്റുകിട്ടുന്ന സംഖ്യയായിരുന്നു പുലയാട്ടുപെണ്ണു്. രാജാവിനു നേരിട്ടായിരുന്നു ഈ തുകയുടെ അവകാശം.
രാജകുടുംബത്തിൽ ഉണ്ടാവുന്ന മരണം, പടിയേറ്റം(സിംഹാസനാരോഹണം), പള്ളിക്കെട്ട് (വിവാഹം) തുടങ്ങിയ അവസരങ്ങളിൽ കുടിയാന്മാരും ഉദ്യോഗസ്ഥന്മാരും മറ്റും കാഴ്ച്ചവെക്കേണ്ട തുക. എന്നാൽ മാർക്കക്കാരെയും അഹിന്ദുക്കളേയും ഇതിൽനിന്നു് ഒഴിവാക്കിയിരുന്നു.
ദത്തുവേളകളിൽ കടം ഒഴിച്ചുള്ള സ്വത്തുനീക്കിയിരിപ്പിന്റെ അഞ്ചിലൊന്നു് രാജാവിനുകൊടുക്കണമായിരുന്നു. ഇതാണു് ദത്തുകാഴ്ച്ച.
രാജാവിനെ മുഖം കാണിക്കുമ്പോൾ പട്ടായിട്ടും പണമായിട്ടും കൊടുക്കേണ്ട ദ്രവ്യം
മുക്കുവർ, ചോവന്മാർ, കണക്കർ മുതലായവർ തങ്ങൾക്കു തൊഴിൽ ചെയ്യാനും തൊഴിൽപ്പരമായ സ്ഥാനങ്ങൾ നിലനിർത്താനും വേണ്ടി പ്രതിവർഷം അടക്കേണ്ടുന്ന കരം

നദികളിൽനിന്നും മറ്റും സ്വർണ്ണം അരിച്ചെടുത്താൽ അതിലൊരു ഭാഗം രാജാവിനു ചെല്ലണം. (വളരെ കുറഞ്ഞ അളവില് മാത്രമാണു ലഭിക്കുന്നതെങ്കിലും, പുഴമണലിൽ സ്വർണ്ണത്തിന്റെ അംശം പതിവുണ്ടു്. തക്കതായ അമ്ലലായനികളുപയോഗിച്ച് ഇവ വേർതിരിച്ചെടുക്കുന്നതു് പലരും തൊഴിലാക്കിയിരുന്നു.
അന്യം നിന്നുപോയ സ്വത്തു സർക്കാരിലേക്കു മുതൽകൂട്ടിയിരുന്നു. എന്നാൽ കൊങ്ങിണിമാരുടെ സ്വത്തുക്കളിൽ പകുതി സർക്കാരിലേക്കും പകുതി തിരുമല ക്ഷേത്രത്തിലേക്കുമാണു് ചെന്നുചേർന്നിരുന്നതു്.
കോവിലകത്തെ സ്വകാര്യചെലവുകൾ നടത്താൻ വേണ്ടി ആദായമെടുക്കുന്ന ഭൂമികളായിരുന്നു ചേരിക്കൽ എന്നറിയപ്പെട്ടിരുന്നതു്.

അസാധാരണമായ ശരീരപ്രകൃതികളോ വൈകല്യങ്ങളോ ഉള്ള കന്നുകാലികളെ സർക്കാരിലേക്കു കണ്ടുകെട്ടി ഏറ്റെടുത്തിരുന്നു. ഇവയെയാണു് അയ്മുല, മുമ്മുല തുടങ്ങിയ പേരുകളിലാണു് ഇതറിയപ്പെട്ടിരുന്നതു്.
മനുഷ്യനെ കുത്തിക്കൊന്ന കന്നുകാലികൾ. ഇവയേയും സർക്കാർ കണ്ടുകെട്ടി തടവിലാക്കി സൂക്ഷിക്കുക പതിവായിരുന്നു.
കാട്ടിൽനിന്നു പിടിയിലാവുന്ന ആനകൾ
കുഴികളിലും മറ്റും വീണുപെടുന്ന പന്നികളും മറ്റു വന്യമൃഗങ്ങളും
തുലാപ്പത്തു കഴിയുമ്പോൾ നായന്മാർ നായാട്ടിനുപോയി വേട്ടയാടി കൊണ്ടുവരുന്ന മൃഗങ്ങൾ, തേൻ തുടങ്ങിയ വന്യവിഭവങ്ങളുടെ ഒരു ഭാഗം കൊട്ടാരത്തിലെ രാജഭോഗമായി കൊടുക്കണമായിരുന്നു.
വലിപ്പച്ചറുപ്പങ്ങളില്ലാതെ ഓരോ പ്രജയും കൊട്ടാരത്തിലേക്ക് അടക്കേണ്ട തലവരിപ്പണമായിരുന്നു തലപ്പണം അഥവാ തലക്കരം. കുട്ടികൾ ജനിച്ചാൽ അമ്മമാർ തമ്പുരാനു് ഈ കാഴ്ച കൊടുത്തുവന്നു. ഇതുകൂടാതെ, കൊട്ടാരത്തിലെ ബന്ധുക്കളോ അടിയാന്മാരോ കുടിയാന്മാരോ മാർക്കത്തിൽ ചേർന്നാലും (മാർഗ്ഗം മാറി ക്രിസ്തുമതത്തിൽ ചേരുക) ഇതുപോലെ തലവരിപ്പണം നൽകണമായിരുന്നു.
എല്ലാവരും ശത്രുക്കളിൽനിന്നുമുള്ള തങ്ങളുടെ ദേഹസുരക്ഷയ്ക്കു വേണ്ടിയെന്ന പേരിൽ അടക്കേണ്ട കരം.
കോടതിവ്യവഹാരങ്ങൾക്കും വിധിനടത്തിപ്പിനും അടക്കേണ്ട കോടതിഫീസ്.
രക്ഷക്കായി പ്രത്യേകം കാവൽസംഘത്തെ കൂടെ അയച്ചുകൊടുക്കുന്നതിനുള്ള കരം.
മാടമ്പിമാർ കൊടുക്കേണ്ട തുക.
സർക്കാർ വക (പണ്ടാരവക) സ്ഥലങ്ങളിൽ ചിലതു് സിംഹാസനാരോഹണം, പള്ളിക്കെട്ട് തുടങ്ങിയ ആഘോഷാവസരങ്ങളിൽ സാധാരണക്കാർക്കു് വിട്ടുകൊടുക്കുന്നതു പതിവായിരുന്നു. ഇവയുടെ അവകാശപത്രത്തിനും അളന്നെടുക്കാനുമുള്ള ചെലവ്, രാജാവിനുള്ള ദക്ഷിണയും സൗജന്യവും തുടങ്ങിയവ പൊളിച്ചെഴുത്ത് എന്ന്പേരിൽ അറിയപ്പെട്ടു.
ഇവയിൽ തികച്ചും അന്യായവും ജനദ്രോഹകരവുമായി കരുതാവുന്ന പല നികുതികളും 1815-ഓടുകൂടി കേണൽ മൺറോ നിർത്തലാക്കി. കൂടാതെ, ഹിന്ദുക്ഷേത്രങ്ങൾക്കുവേണ്ടി ക്രിസ്ത്യാനികൾ അടക്കേണ്ടിയിരുന്ന ഊഴിയം നിർത്തലാക്കിയതും എല്ലാ സമുദായക്കാരും സ്വർണ്ണാഭരണങ്ങൾ ധരിച്ചുകൂടാ എന്ന എന്ന നിയമം റദ്ദാക്കിയതും മണ്ട്രോയുടെ നേരിട്ടോ പരോക്ഷമായോ ഉള്ള സ്വാധീനം കൊണ്ടായിരുന്നു.

ഉത്രം തിരുനാൾ രാജാവിന്റെ കാലംവരെ തിരുവിതാംകൂറിൽ ഭൂനികുതി ഒരു കരം എന്ന നിലയിൽ ഉണ്ടായിരുന്നില്ല. അതിനുപകരം, ഭൂമിയുടെ എല്ലാ അവകാശങ്ങളും രാജാവിൽതന്നെ നിക്ഷിപ്തമായിരുന്നു. പകരം ഭൂമിസംബന്ധമായ എല്ലാ ഇടപാടുകൾക്കും അവയിൽനിന്നു ലഭിക്കുന്ന ആദായങ്ങൾക്കും പലപ്പോഴും മാറിക്കൊണ്ടിരിക്കുന്ന വിവിധതരം പാട്ടങ്ങൾ നിലവിലുണ്ടായിരുന്നു. വെൺപാട്ടം (പണ്ടാരവക -ശ്രീഭണ്ഡാരം വക: ശ്രീപത്മനാഭക്ഷേത്രത്തിലെ ഭണ്ഡാരം വകയാണു് തിരുവിതാംകൂറിലെ സ്വത്തുക്കളപ്പാടെയും എന്ന സങ്കൽപ്പത്തിൽ- ഭൂമിയിന്മേൽ സർക്കാരിലേക്കു് വർഷംതോറും അടക്കേണ്ട പാട്ടം), വെട്ടഴിവുപാട്ടം (കാർഷികാദായങ്ങളിൽനിന്നുമുള്ള പാട്ടം; തരിശുഭൂമികളിൽ കൃഷിചെയ്യുന്നതിന്റെ ചെലവുപലിശയൊഴിച്ചുള്ളതു്), മാരായപാട്ടം, മാറാപ്പാട്ടം, ഉഴവുപാട്ടം എന്നിവയായിരുന്നു ഇത്തരം പാട്ടങ്ങൾ.

കൊല്ലം 1040 ഇടവം 21-ആം തീയതി (1865) ദിവാൻ ടി. മാധവരായർ പ്രസിദ്ധപ്പെടുത്തിയ ചരിത്രപ്രധാനമായ ഒരു വിളംബരത്തിലൂടെ ഈ അവസ്ഥ മാറി. ഭൂസ്വത്തുക്കൾ അന്നേവരെ ഉപയോഗിച്ചുവന്ന ആളുകൾക്കുതന്നെ സ്വന്തം നിലയിൽ കൈമാറ്റം ചെയ്യുന്നതിനോ ജാമ്യം, പണയം, കുടിശ്ശിക തീർക്കൽ എന്നിവയ്ക്കു് ഉപയോഗിക്കാനോ അവകാശം ലഭിച്ചു. ആവശ്യമെങ്കിൽ, റോഡ്, തോട്, ആറു്, കൊട്ടാരം, സർക്കാർ ആഫീസുകൾ തുടങ്ങി പബ്ലിക്ക് ആവശ്യങ്ങൾക്കു മാത്രം അത്തരം ഭൂമികൾ ഏറ്റെടുക്കാൻ സർക്കാരിനു് അധികാരമുണ്ടായിരിക്കും. എങ്കിൽപ്പോലും അത്തരം സന്ദർഭങ്ങളിൽ കെട്ടിടങ്ങൾ തുടങ്ങിയവയ്ക്കടക്കം ന്യായവും കമ്പോളനിരക്കിനുചേർന്നതുമായ വില സർക്കാർ ഉടമസ്ഥനു നൽകുകയും ചെയ്യും.

ഇപ്രകാരം വ്യവസ്ഥ മാറുന്നതിനുള്ള ചെലവുകൾ നേരിടാൻ വേണ്ടി പുതിയ ആധാരം എഴുതിവാങ്ങിക്കുന്നവരെല്ലാം ഒരിക്കൽ മാത്രം ഭൂമിവിലയുടെ നൂറ്റുക്കു രണ്ടുവീതം രെജിസ്റ്റ്രേഷൻ ഫീസും കൂടാതെ, പ്രതിവർഷം സർക്കാർ നിശ്ചയിക്കുന്ന കരവും ഒടുക്കേണ്ടതാണെന്നും പ്രസ്തുത വിളംബരം നിബന്ധന ചെയ്തു.

തിരുവിതാംകൂറിലെ ഭൂപരിഷ്കരണചരിത്രത്തിലെ ഏറ്റവും വ്യക്തമായ ആദ്യചുവടുവെപ്പായിരുന്നു ഈ പരിഷ്കരണം എന്നു പറയാം. അക്കാലംവരെ, തന്റേതല്ലാത്തതും യാതൊരുവിധത്തിലുള്ള നിക്ഷേപസുരക്ഷിതത്വവുമില്ലാത്തതുമായ ഒരു സ്വത്ത് എന്ന നിലയിൽ പൊതുവേ ജനങ്ങൾക്കു് സ്ഥിരതയും വിലയേറിയതുമായ കെട്ടിടങ്ങൾ പണിയുന്നതിനോ ഏറെ സമയം വേണ്ടിവരുന്ന തരം കൃഷികൾ ചെയ്യുന്നതിനോ ഭൂമി തന്നെ പുഷ്ടിപ്പെടുത്തുന്നതിനോ താൽപ്പര്യമുണ്ടായിരുന്നില്ല. തങ്ങളുടെ അദ്ധ്വാനഫലം സുരക്ഷിതമായി തിരിച്ചെടുക്കാം എന്ന സാഹചര്യം വന്നതോടെ ഈ അവസ്ഥ മാറി.



</doc>
<doc id="241533" url="https://ml.wikipedia.org/wiki?curid=241533" title="നിങ്ങൾക്കും ആകാം കോടീശ്വരൻ">
നിങ്ങൾക്കും ആകാം കോടീശ്വരൻ

mazhavil manorama
മലയാള ടെലിവിഷൻ ചാനൽ ഏഷ്യാനെറ്റിൽ സംപ്രേഷണം ചെയ്യുന്ന ഒരു ഗെയിംഷോയാണ് നിങ്ങൾക്കും ആകാം കോടീശ്വരൻ (English: "You can also become a Crorepati"). ഏറെ ശ്രദ്ധേയമായ ബ്രിട്ടീഷ് ഗെയിംഷോയായിരുന്ന "ഹു വാണ്ട്സ് റ്റു ബി എ മില്ല്യനയർ" അടിസ്ഥാനമാക്കിയാണ് ഈ ഗെയിംഷോ തയ്യാറാക്കിയിരിക്കുന്നത്. 15 ചോദ്യങ്ങൾ അടങ്ങുന്ന ഗെയിംഷോയുടെ പരമാവധി സമ്മാനത്തുക ഒരു കോടി രൂപയാണ്. 2012 ഏപ്രിൽ 9-നാണ് ആദ്യമായി ഏഷ്യാനെറ്റിൽ ഈ പരിപാടി സംപ്രേഷണം ചെയ്തത്. 2012 ഓഗസ്റ്റ് 23-ന് ഈ സീസൺ അവസാനിച്ചു. രണ്ടാമത്തെ സീസൺ 2013 മാർച്ച് 4 മുതൽ സംപ്രേഷണം ചെയ്തുതുടങ്ങി.

മലയാളചലച്ചിത്രനടൻ സുരേഷ് ഗോപിയാണ് പരിപാടി അവതരിപ്പിക്കുന്നത്. ചോദ്യങ്ങളും ഉത്തരങ്ങളും മലയാളത്തിലും ഇംഗ്ലീഷിലും ലഭ്യമാണ്. പരിപാടിയുടെ ക്രിയേറ്റീവ് ഹെഡ്ഡായി പ്രമുഖ ക്വിസ് മാസ്റ്ററും "കോൻ ബനേഗാ കരോഡ്പതി"യുടെ സംവിധായകനുമായ സിദ്ധാർത്ഥ ബസുവാണ് പ്രവർത്തിക്കുന്നത്. കോൺഫിഡന്റ് ഗ്രൂപ്പ്, നിസ്സാൻ, വൊഡാഫോൺ എന്നിവയാണ് പ്രധാന സ്പോൺസർമാർ.

വേഗവിരൽ ചോദ്യത്തോടുകൂടിയാണ് ഗെയിംഷോ ആരംഭിക്കുന്നത്. ഈ ചോദ്യത്തിൽ ഏറ്റവും വേഗത്തിൽ ഉത്തരം നല്കുന്ന മത്സരാർത്ഥി അവസാന മത്സരത്തിന് യോഗ്യത നേടുന്നു.

പിന്നീട് 15 ചോദ്യങ്ങൾ ലഭിക്കും. ആദ്യ ചോദ്യത്തിന് 1000 രൂപയാണ് സമ്മാനം. പിന്നീടുള്ള ഓരോ ചോദ്യത്തിനും സമ്മാനം ഏകദേശം ഇരട്ടിക്കും. ഏറ്റവും അവസാനത്തെ ചോദ്യമായ 15-ആമത്തെ ചോദ്യത്തിനും ഉത്തരം നല്കുന്നതോടെ മത്സരാർത്ഥി ഒരു കോടി രൂപയ്ക്ക് അർഹത നേടും.

മത്സരത്തിന്റെ ഏതവസരത്തിലും സ്വയം പിന്മാറാൻ മത്സരാർത്ഥിക്ക് അവകാശമുണ്ട് (ക്യുറ്റ് [Quit]). അങ്ങനെയെങ്കിൽ അതുവരെ നേടിയ തുക സമ്മാനമായി ലഭിക്കും. ഉത്തരം തെറ്റായി പറഞ്ഞാൽ ഓരോ ഘട്ടത്തിന്റെയും തുടക്കത്തിൽ എത്ര തുകയാണോ അത്ര മാത്രമേ ലഭിക്കൂ. അതായത് ഒന്നു മുതൽ അഞ്ച് വരെയുള്ള ചോദ്യങ്ങൾക്കിടയിൽ തെറ്റിയാൽ ഒരു തുകയും ലഭിക്കില്ല. ആറു മുതൽ പത്തുവരെയുള്ള ചോദ്യങ്ങൾക്കിടയിലാണ് തെറ്റുന്നതെങ്കിൽ 10,000 രൂപ സമ്മാനമായി ലഭിക്കും. 11 മുതൽ 15 വരെയുള്ള ചോദ്യങ്ങൾക്കിടയിൽ തെറ്റിയാൽ 3,20,000 രൂപയായിരിക്കും സമ്മാനമായി ലഭിക്കുക.

"മണിക്കുട്ടി" എന്നാണ് അതിനെ വിളിക്കുന്നത്. അഞ്ച് ചോദ്യങ്ങളുടെ മൂന്ന് ഘട്ടങ്ങളായാണ് ചോദ്യങ്ങൾ ക്രമീകരിച്ചിരിക്കുന്നത്. 10,000 രൂപ വരെ സമ്മാനം അഞ്ചാമത്തെ ചോദ്യം വരെയുള്ള ഘട്ടമാണ് ആദ്യത്തേത്. ഈ ഘട്ടത്തിൽ ഉത്തരം പറയാൻ 30 സെക്കന്റാണ് മത്സരാർത്ഥിക്ക് ലഭിക്കുക. 3,20,000 രൂപ വരെ സമ്മാനം ലഭിക്കുന്ന പത്താമത്തെ ചോദ്യം വരെയുള്ള ഘട്ടമാണ് രണ്ടാമത്തേത്. ഈ ഘട്ടത്തിൽ മത്സരാർത്ഥി 45 സെക്കന്റിനുള്ളിൽ ഉത്തരം നല്കണം. അവസാനത്തെ അഞ്ച് ചോദ്യങ്ങൾ ഉൾക്കൊള്ളുന്ന മൂന്നാം ഘട്ടത്തിൽ ഉത്തരം പറയാൻ സമയനിബന്ധന ഇല്ല.

ശരിയായ ഉത്തരം അറിയാത്തപ്പോൾ സഹായത്തിനായി മൂന്ന് ലൈഫ്‌ലൈനുകൾ മത്സരാർത്ഥിക്ക് ഉപയോഗിക്കാം.

2012 ഏപ്രിൽ 9 മുതൽ ഓഗസ്റ്റ് 30 വരെയാണ് സീസൺ 1 സംപ്രേഷണം ചെയ്തത്. ഇടുക്കി ജില്ലയിലെ ഷൈല സി.കെ. 50 ലക്ഷം രൂപ നേടി ഈ സീസണിൽ ഏറ്റവും ഉയർന്ന പ്രതിഫലം നേടിയ മത്സരാർത്ഥിയായി. 14 ചോദ്യങ്ങൾക്ക് ശരിയായ ഉത്തരം പറഞ്ഞ ഇവർ ഒരു കോടിക്കുള്ള 15-ആമത്തെ ചോദ്യത്തിന് ഉത്തരം നല്കാതെ മത്സരത്തിൽനിന്ന് പിന്മാറുകയായിരുന്നു. 

ഒന്നാം സീസണിൽ ഗെയിംഷോയുടെ പ്രചാരണത്തിനും സന്നദ്ധപ്രവർത്തനത്തിനുമായി കുറേ വിശിഷ്ടവ്യക്തികളും മത്സരത്തിൽ പങ്കെടുത്തു. സുരാജ് വെഞ്ഞാറുമ്മൂട്, കാവ്യ മാധവൻ, സംവൃത സുനിൽ, കെ.എസ്. ചിത്ര എന്നിവർ ഇതിൽപ്പെടുന്നു. ജയറാം-പാർവ്വതി, രഞ്ജിനി ഹരിദാസ്-ഗിന്നസ് പക്ര, വിജയ് യേശുദാസ്-ശ്വേത മോഹൻ എന്നിവർ ജോഡികളായും മത്സരത്തിൽ പങ്കെടുത്തു.

2013 മാർച്ച് 4-നാണ് ഈ പരിപാടിയുടെ സീസൺ 2 സംപ്രേഷണം ആരംഭിച്ചത്. ശ്വേത മേനോൻ, റിമി ടോമി, ഏഷ്യാനെറ്റിലെ വിവിധ സീരിയലിൽ അഭിനയിക്കുന്ന നടീനടന്മാർ എന്നിവർ വിശിഷ്ടാതിഥികളായി മത്സരത്തിൽ പങ്കെടുത്തു.
കെ. എസ്. ചിത്രയുടെ ഉജ്ജ്വലമായ ഗാനത്തോടെ പരിപാടിയുടെ മൂന്നാമത്തെ സീസൺ 2014 ഡിസംബർ 29തിങ്കളാഴ്ച ആരംഭിച്ചു. മുൻ സീസണുകളിൽ നിന്ന് വ്യതസ്തമായി ആദ്യത്തെ ഒന്ൻ മുതൽ അഞ്ച് വരെയുള്ള ചോദ്യങ്ങൾക്ക് 45 സെക്കന്റും പിന്നീടുള്ള 6 മുതൽ 10 വരെയുള്ളതിന് 60 സെക്കന്റും ഉത്തരം പറയാനായി മത്സരാർത്ഥിക്ക് നൽക്കി. കൂടാതെ ഈ സീസണിൽ അധികമായി ഒരു ലൈഫ്‌ലൈൻ കൂടി മത്സരാർത്ഥിക്ക് അനുവദിച്ചു. എന്നാലിത് പ്രധാന ലൈഫ്ലൈനിൽ ഉൾപ്പെടുന്നില്ല. ""കോഡ് റെഡ്" എന്നാണീ ലൈഫ്‌ലൈന്റെ പേര്. ഈ ലൈഫ് ലൈൻ വഴി മത്സരാർത്ഥിയുടെ കുടുംബാങ്ങൾക്ക് മത്സരാർത്ഥി തിരെഞ്ഞടുത്ത ഉത്തരം തെറ്റാണെന്ന് തോന്നിയാൽ മത്സരാർത്ഥിയെ മുന്നറിയിപ്പുകൊടുക്കാം.

തിരുവനന്തപുരം നെടുമങ്ങാട് സ്വദേശിയായ സനൂജ രാജനാണ് ഈ ഗെയിംഷോയിൽ ആദ്യമായി ഒരു കോടി സമ്മാനമായി നേടിയത്. 

! നമ്പർ !!സംപ്രഷണ തീയതി !! പേര് !! സ്വദേശം !! നേടിയ തുക


</doc>
<doc id="241534" url="https://ml.wikipedia.org/wiki?curid=241534" title="ഒരു തീർത്ഥാടകന്റെ വഴി">
ഒരു തീർത്ഥാടകന്റെ വഴി

പൗരസ്ത്യ ഓർത്തഡോക്സ് ക്രിസ്തീയതയിലെ ഹെസിക്കാസപാരമ്പര്യത്തിൽ പത്തൊൻപതാം നൂറ്റാണ്ടിൽ എഴുതപ്പെട്ട ക്ലാസ്സിക് ആണ് ഒരു തീർത്ഥാടകന്റെ വഴി (The Way of A Pilgrim). എഴുത്തുകാരൻ ആരെന്നു നിശ്ചയമില്ലാത്ത ഈ കൃതി, ഇടവിടാതെയുള്ള പ്രാർത്ഥനവഴി ദൈവസ്മരണ മനസ്സിൽ ഉറപ്പിച്ചു നിർത്തുന്നതെങ്ങനെ എന്ന ചോദ്യത്തിന് ഉത്തരം തേടാൻ ശ്രമിക്കുന്നു. തെസ്സലോനിക്കർക്കെഴുതിയ പൗലോസിന്റെ ഒന്നാം ലേഖനത്തിലെ (5:17) "നിങ്ങൾ ഇടവിടാതെ പ്രാർത്ഥിക്കുക" എന്ന വചനമാണ് ആഖ്യാതാവിനെ ഈ അന്വേഷണത്തിനു പ്രേരിപ്പിക്കുന്നത്. പ്രാർത്ഥനാച്ചരടിന്റെ സഹായത്തോടെ 'യേശുപ്രാർത്ഥന' എന്ന ഹ്രസ്വമന്ത്രം ആവർത്തിച്ചും ഓർത്തഡോക്സ് പാരമ്പര്യത്തിലെ ലിഖിതസമുച്ചയമായ ഫിലോക്കാളിയായിലെ വചനങ്ങൾ ധ്യാനിച്ചും റഷ്യയാകെ ചുറ്റിക്കറങ്ങുന്ന ഒരു കർഷകന്റെ അനുഭവാഖ്യാനത്തിന്റെ രൂപത്തിലാണ് ഇതിന്റെ രചന. കൃതിയുടെ ലളിതവും ഹൃദ്യവുമായ ശൈലിക്ക് ഈ തുടക്കം ഉദാഹരണമാണ്: 

ഈ രചനയുടെ ഉത്ഭവപശ്ചാത്തലം അജ്ഞാതമായിരിക്കുന്നു. ഇത് എഴുത്തുകാരന്റെ തന്നെ അനുഭവാഖ്യാനമോ, മറ്റൊരു തീർത്ഥാടകന്റെയോ തീർത്ഥാടകരുടെയോ അനുഭവങ്ങളെ ആശ്രയിച്ചെഴുതിയതോ എന്നു വ്യക്തമല്ല. ഓർത്തഡോക്സ് ആത്മീയതയുടേയും യേശു പ്രാർത്ഥനയെ ആശ്രയിച്ചുള്ള സാധനയുടേയും പ്രചാരണത്തിനായി എഴുതപ്പെട്ട കേവലം സങ്കല്പസൃഷ്ടിയാകാനും മതി ഇത്. ഇതിന്റെ കൈയെഴുത്തുപ്രതി ആദ്യം പ്രത്യക്ഷപ്പെട്ടത് പത്തൊൻപതാം നൂറ്റാണ്ടിനൊടുവിൽ ആഥോസ് മലയിലെ ഒരാശ്രമത്തിലാണ് 


</doc>
<doc id="241543" url="https://ml.wikipedia.org/wiki?curid=241543" title="അമ്മയെ കാണാൻ">
അമ്മയെ കാണാൻ

വി. അബ്ദുള്ളയും പി. ഭാസ്കരനും ചേർന്ന് ചിത്രസാഗറിന്റെ ബാനറിൽ നിർമിച്ച അമ്മയെ കാണാൻ എന്ന ചിത്രത്തിന്റെ കഥയും സംഭാഷണവും ഇ.എം. കോവൂരാണു നിർവഹിച്ചത്. ഈ കഥ സംവിധാനം ചെയ്തതും ഗാനങ്ങൾ രചിച്ചതും പി. ഭാസ്കരനാണ്. കെ. രാഘവൻ സംഗീതം നൽകിയ 8 പാട്ടുകൾ ഇതിലുണ്ട്. വാഹിനി സ്റ്റുഡിയോയിൽ നിർമ്മാണം പൂർത്തിയാക്കിയ ഈ ചിത്രം അഭ്രത്തിലേയ്ക്ക് പകർത്തിയത് യു. രാജഗോപാലൻ ആണ്. നൃത്തസംവിധാനം ഗോപാലകൃഷ്ണനും കലാസംവിധാനം പി.എൻ. മേനോനും രംഗ സജ്ജീകരണം നീലകണ്ഠനും വസ്ത്രാലംകാരം മുത്തുവും ശബ്ദലേഖനം വി.ബി.സി. മേനോനും ചിത്രസംയോജനം ആർ. വെങ്കിട്ടരാമനും വേഷവിധനം പി.എൻ. കൃഷ്ണനും നിർവഹിച്ചു. വിജയാ ലാബർട്ടറിയിൽ എസ്. രംഗനാഥനാണ് ചിത്രം പ്രോസസ് ചെയ്തത്. പശ്ചാത്തലസംഗീതം എം.ബി. ശ്രീനിവാസൻ ഒരുക്കി. ചിത്രസാഗർ ഫിലിംസ് കോഴിക്കോടായിരുന്നു ഈ ചിത്രത്തിന്റെ വിതരണാവകാശികൾ. 1963 നവംബർ 22-ന് ഈ ചിത്രം പ്രദർശനം തുടങ്ങി.



</doc>
<doc id="241547" url="https://ml.wikipedia.org/wiki?curid=241547" title="തൂങ്ങുന്ന പൂന്തോട്ടം">
തൂങ്ങുന്ന പൂന്തോട്ടം

ബാബിലോണിലെ തൂങ്ങുന്ന പൂന്തോട്ടം ഏഴ് പുരാതന ലോകാത്ഭുതങ്ങള്ളിൽ അഥവാ പ്രാചീന സപ്താത്ഭുതങ്ങളിൽ ഒന്നാണ് . ഇത് നിർമ്മിച്ചത് ബാബിലോണിയൻ രാജാവ് നെബൂഖദ്‌നേസർ ആണ് . തന്റെ ദു:ഖിതയായ ഭാര്യ അമ്യ്ടിസ്നെ സന്തോഷിപ്പിക്കാൻ വേണ്ടിയാണു അദ്ദേഹം ഇത് നിർമ്മിച്ചത് .22-മീറ്റർ വരെ ഉയരത്തിലെത്തുന്ന വിവിധ തട്ടുകളിലായി ക്രമീകരിയ്ക്കപ്പെട്ടിരുന്ന പൂന്തോട്ടം അന്തരീക്ഷത്തിലൽ തൂങ്ങി നിൽക്കുന്ന പ്രതീതി ജനിപ്പിച്ചിരുന്നു. ബി.സി.ഒന്നാം നൂറ്റാണ്ടിലിൽ ഒരു ഭൂകമ്പത്തിൽ ഇത് നശിച്ചു.


</doc>
<doc id="241553" url="https://ml.wikipedia.org/wiki?curid=241553" title="സലീം ദുറാനി">
സലീം ദുറാനി

ക്രിക്കറ്റ് രംഗത്ത് നിന്ന് ആദ്യ അർജുന അവാർഡ് നേടിയ വ്യക്തിയാണ് സലിം ദുറാനി. അദ്ദേഹത്തിന്റെ ജനനം 1934 ഡിസംബർ 11-ന് അഫ്ഗാനിസ്ഥാനിലെ കാബൂളിൽ ആയിരുന്നു. ഇടം കയ്യൻ ബാറ്റ്സ്മാൻ ആയിരുന്ന അദ്ദേഹം ആഭ്യന്തര ക്രിക്കറ്റിൽ ഗുജറാത്ത്, മഹാരാഷ്ട്ര, സൌരാഷ്ട്ര എന്നീ ടീമുകളെ പ്രതിനിധീകരിച്ചിട്ടുണ്ട്.


</doc>
<doc id="241567" url="https://ml.wikipedia.org/wiki?curid=241567" title="ചിലമ്പൊലി">
ചിലമ്പൊലി

വൃന്ദാവൻ പിക്ചേഴ്സിന്റെ പ്രഥമ സംരംഭമായ ചിലമ്പൊലി എന്ന മലയാളചലച്ചിത്രം നിർമിച്ചത് കല്യാണ കൃഷ്ണയ്യരാണ്. തിക്കുറിശ്ശി സുകുമാരൻ നായർ തിരക്കഥയും സംഭാഷണവും രചിച്ച ഈ ചിത്രത്തിന്റെ സംവിധാനവും ഛായാഗ്രഹണവും ജി.കെ. രാമു നിർവഹിച്ചു. ന്യൂട്ടോൺ സ്റ്റുഡിയോയിൽ വച്ച് ഫിലിമിലാക്കിയ ചിലമ്പൊലിയിൽ അഭയദേവ് രചിച്ച 11 ഗാനങ്ങളും "ശ്രീകൃഷ്ണകർണാമൃതത്തിലെ" ഒരു ശ്ലോകവുമുൾപ്പെടെ 12 പാട്ടുകൾക്ക് വി. ദക്ഷിണാമൂർത്തി സംഗീതം നൽകി. കലാമണ്ഡലം മാധവൻ, ലക്ഷ്മിനാരായണൻ, എ. മാധവൻ എന്നിവർ നൃത്തസംവിധാനവും പി.എൻ മേനോൻ കലസംവിധനവും കണ്ണപ്പൻ ഛായാഗ്രഹണവും എൻ.വി കരുണാകരൻ ശംബദലേഖനവും പി. വെങ്കിട്ടാചലം ചിത്രസംയോജനവും കെ. ഭാസ്കരൻ, സി.വി. ശങ്കർ ധനകോടി എന്നിവർ വേഷവിധാനവും അറുമുഖം വസ്ത്രാലങ്കാരവും നിർവഹിച്ചു. ഈ ചിത്രം 1963 സെപ്റ്റംബർ 23-ന് പ്രദർശനം തുടങ്ങി.



</doc>
<doc id="241569" url="https://ml.wikipedia.org/wiki?curid=241569" title="ജൽസാഘർ">
ജൽസാഘർ

താരാശങ്കർ ബാനർജിയുടെ ചെറുകഥയെ അതിജീവിച്ച് സത്യജിത് റേ തിരക്കഥയെഴുതി സംവിധാനം ചെയ്ത ചിത്രമാണ് ജൽസാഘർ (The Music Room).1958 ലാണ് ഈ ചിത്രം പുറത്തിറങ്ങിയത്. സത്യജിത് റേയുടെ നാലാമത്തെ ചിത്രമാണിത്. ഒരു സെമിന്ദാർ കേന്ദ്ര കഥാപാത്രമായുള്ള ഇതിവൃത്തത്തിൽ പ്രധാന വേഷത്തിൽ ഛബി ബിശ്വാസ് അഭിനയിയ്ക്കുന്നു.പ്രശസ്ത ഗായിക ബീഗം അഖ്തർ,പദ്മാ ദേവി, പിനാകി സെൻ ഗുപ്ത, ഉസ്താദ് വഹീദ് ഖാൻ എന്നിവരും അഭിനയിച്ചിട്ടുണ്ട്.


</doc>
<doc id="241574" url="https://ml.wikipedia.org/wiki?curid=241574" title="വലിയ അരത്ത">
വലിയ അരത്ത

ഇഞ്ചിയുടെ വർഗ്ഗത്തിൽപ്പെട്ട ഒരു ഔഷധസസ്യമാണ് വലിയ അരത്ത. . 2 മീറ്ററോളം ഉയരം വയ്ക്കുന്ന ഈ ചെടി പല തെക്കേഷ്യൻ രാജ്യങ്ങളിലും പാചകത്തിൽ ഉപയോഗിക്കുന്നു. കിഴങ്ങാണ് പൊതുവേ ഉപയോഗിക്കുന്നത്. വിശപ്പും രുചിയും ശബ്ദവും മെച്ചമാക്കാൻ ആയുർവേദത്തിൽ വലിയ അരത്ത ഉപയോഗിക്കുന്നു.



</doc>
<doc id="241575" url="https://ml.wikipedia.org/wiki?curid=241575" title="ഇന്ത്യയിലെ ഹദീസ് പണ്ഡിതർ">
ഇന്ത്യയിലെ ഹദീസ് പണ്ഡിതർ

നബിവചനങ്ങളായ ഹദീസ് വ്യാഖ്യാനവും പഠനവും നടത്തിയ ധാരാളം ഇസ്ലാം മതപണ്ഡിതർ ഇന്ത്യയിലുണ്ടായിട്ടുണ്ട്. ഇന്ത്യയിൽ ഹദീസുകളുടെ വ്യപനം നടന്നത് ഇവരുടെ ശ്രമഫലമായാണ്. ഇന്ത്യയിലെ അഹ്‌ലെ ഹദീസ് പ്രസ്ഥാനവും, അതിന്റെ സ്ഥാപകനായ സനാഉല്ലാഹ്‌ അമൃതസരിയും ദാറുൽ ഉലൂം ദയൂബന്ദ്, മളാഹിറുൽ ഉലൂം സഹാറൻപൂർ തുടങ്ങിയ സ്ഥാപനങ്ങളും ഈ വിജ്ഞാനശാഖക്ക് ഒട്ടേറെ സംഭാവനകൾ ചെയ്തതായി വിലയിരുത്തപ്പെടുന്നു. 


</doc>
<doc id="241578" url="https://ml.wikipedia.org/wiki?curid=241578" title="മലയിഞ്ചി">
മലയിഞ്ചി

ഇഞ്ചിയുടെ കുടുംബത്തിൽപ്പെട്ട, ചൈനീസ് വംശജനായ ഒരു ഔഷധസസ്യമാണ് മലയിഞ്ചി.. Shell ginger എന്ന് അറിയപ്പെടുന്നു. ഇന്ത്യയിൽ എല്ലായിടത്തും കാണാറുണ്ട്. പശ്ചിമഘട്ടത്തിലെ കാടുകളിൽ വന്യമായി വളരാറുണ്ട്. ഒന്നര മീറ്റർ വരെ ഉയരം വയ്ക്കുന്ന ഈ ചെടിയുടെ കിഴങ്ങാണ് ഔഷധാവശ്യങ്ങൾക്ക് ഉപയോഗിക്കുന്നത്. 


</doc>
<doc id="241582" url="https://ml.wikipedia.org/wiki?curid=241582" title="കല്ലുരുവി">
കല്ലുരുവി

നീർമ്മേൽഞെരിപ്പ്, മഞ്ഞക്കുറിഞ്ഞി എന്നെല്ലാം അറിയപ്പെടുന്ന കല്ലുരുവി 60 സെന്റീമീറ്റർ വരെ പൊക്കം വയ്ക്കുന്ന ലൈത്രേസി സസ്യകുടുംബത്തിലെ അമ്മാന്നിയ ജനുസ്സിൽപ്പെടുന്ന ഒരു ഔഷധസസ്യമാണ്. . ആയുർവേദത്തിൽ ഔഷധമാണ്. Blistering Ammannia എന്ന് അറിയപ്പെടുന്നു. തുറന്ന ചതുപ്പു പ്രദേശങ്ങളിൽ കാണാറുണ്ട്. 



</doc>
<doc id="241587" url="https://ml.wikipedia.org/wiki?curid=241587" title="ഹിമാലയൻ മൗണ്ടനീറിങ് ഇൻസ്റ്റിറ്റ്യൂട്ട്">
ഹിമാലയൻ മൗണ്ടനീറിങ് ഇൻസ്റ്റിറ്റ്യൂട്ട്

ഹിമാലയൻ മൗണ്ടനീറിങ് ഇൻസ്റ്റിറ്റ്യൂട്ട്(HMI) ഡാർജിലിംഗിൽ 1954 നവംബർ 4 നു സ്ഥാപിതമായി.പർവ്വതാരോഹണത്തെ പ്രോത്സാഹിപ്പിക്കുന്നതിനും കായികമേഖലയിൽ പർവ്വതാരോഹണത്തിനും സാഹസിക കായികപ്രവർത്തനങ്ങൾക്കും പ്രാമുഖ്യം നല്കുക എന്ന ഉദ്ദേശത്തോടെയുമാണ് ഇത് സ്ഥാപിതമായത്. ടെൻസിങ് നോർഗേ ആയിരുന്നു ഫീൽഡ് ട്രയിനിംഗിനുള്ള പ്രഥമ ഡയറക്ടർ.



</doc>
<doc id="241588" url="https://ml.wikipedia.org/wiki?curid=241588" title="തിരുവിഴ ജയശങ്കർ">
തിരുവിഴ ജയശങ്കർ

പ്രശസ്ത നാഗസ്വര വിദ്വാനാണ് തിരുവിഴ ജയശങ്കർ. ആലപ്പുഴ ജില്ലയിലെ ചേർത്തലയ്ക്കടുത്ത തിരുവിഴയിലാണ് ജയശങ്കറുടെ ജനനം. നാഗസ്വര വിദ്വാനായിരുന്ന പിതാവിൽ നിന്നു തന്നെയാണ് അദ്ദേഹം നാഗസ്വര വാദനത്തിന്റെ ബാലപാഠങ്ങൾ സ്വായത്തമാക്കിയതു്.

പിതാവിൽ നിന്നും നാഗസ്വരവാദനം സ്വായത്തമാക്കിയ ജയശങ്കർ പതിനാറാം വയസ്സിൽ കായംകുളത്തിനടുത്തുള്ള പത്തിയൂർ ദേവീക്ഷേത്രത്തിലാണ് അരങ്ങേറ്റം കുറിച്ചത്. ബി. എ. ബിരുദം നേടിയത്തിന് ശേഷം തൃപ്പൂണിത്തുറ ആർ. എൽ. വി. അക്കാദമി, തിരുവനന്തപുരം സ്വാതി തിരുനാൾ സംഗീത കോളേജ് എന്നിവിടങ്ങളിൽ നിന്നായി ഗാനഭൂഷണവും ഗാനപ്രവീണയും നേടി. ഗാനഗന്ധർവ്വൻ യേശുദാസ് തൃപ്പൂണിത്തുറ ആർ. എൽ. വി. അക്കാദമിയിൽ അദ്ദേഹത്തിന്റെ സഹപാഠിയായിരുന്നു.




</doc>
<doc id="241589" url="https://ml.wikipedia.org/wiki?curid=241589" title="നാഗസ്വരം">
നാഗസ്വരം

ദക്ഷിണേന്ത്യയിൽ പ്രചാരത്തിലുള്ള ഒരു സുഷിര വാദ്യോപകരണമാണ് നാഗസ്വരം.. പുരാതന ക്ഷേത്രങ്ങളിലെയും മറ്റും ശില്പകലകളിൽ ഇന്ന് നാം കാണുന്ന രൂപത്തിലുള്ള നാഗസ്വരം അല്ല കണ്ടു വരുന്നത്.ഒരു നാഗത്തിന്റെ രൂപമാണ് കാണാൻ സാധിക്കുന്നത്. ഇതുമായി ബന്ധപ്പെട്ട ഒരു പുരാണ കഥ തമിഴ് ദേശത്തിലെങ്ങും പ്രചാരത്തിലുണ്ട്. ദക്ഷാധ്വര നാശനത്തിനു ശേഷം മഹാദേവന്റെ കോപാഗ്നിയിൽ ലോകം നശിക്കുമെന്ന് ഭയന്ന ദേവൻമാർ കോപം ശമിപ്പിക്കാൻ മഹാവിഷ്ണുവിനോട് മാർഗ്ഗം തേടുകയും മഹാവിഷ്ണുവിന്റെ നിർദ്ദേശ പ്രകാരം നാളിതു വരെ പ്രപഞ്ചത്തിലില്ലാത്ത നാദം മഹാദേവനെ കേൾപ്പിക്കാനും തീരുമാനമെടുത്തു. നാരദ മഹർഷിയുടെ നിർദ്ദേശപ്രകാരം അനന്തൻ നാദസ്വരം ആയി . അങ്ങനെ നാഗം സ്വരം കൊടുത്തതിനാൽ നാഗസ്വരം എന്ന പേര് വന്നുവെന്നും അത്രേ.. 

ത്രേതായുഗത്തിൽ അപശബ്ദങ്ങളാൽ പൊറുതിമുട്ടിയ രാവണന് മഹാദേവൻ കനിഞ്ഞനുഗ്രഹിച്ച് നല്കിയ സംഗീതോപകരണം ആണെന്നും ഒരു കഥ ഉണ്ട്. 
തടിയിൽ നിർമിച്ച ഒരു സുഷിരവാദ്യമാണിത്. ലോകത്തിലെ തന്നെ ലോഹേതര സുഷിരവാദ്യങ്ങളിൽ മുൻനിരയിലുള്ള വാദ്യമായാണ് ഇത് വിലയിരുത്തപ്പെട്ടിട്ടുള്ളത്. . നാഗസ്വരത്തിൽ ഒരു ലോഹത്തകിടിനുള്ളിലാണ് വായിക്കുന്നതിനുള്ള റീഡ് സ്ഥാപിക്കുക. തടികൊണ്ട് തീർത്ത ഒരു കുഴലാണ് നാഗസ്വരത്തിന്റെ മുഖ്യഭാഗം. അത് ഒരറ്റം വിസ്താരം കുറഞ്ഞ് കൂർത്തിരിക്കും. ഇതാണ് വായിക്കുന്ന ഭാഗം. ഇതിന് ഓരിക അഥവാ ഓരികൈ എന്നാണ് പേര്. ഈ ഭാഗത്ത് ഒരു ലോഹത്തകിടിനുള്ളിൽ ഞാണപ്പുല്ലിന്റെ ഇരട്ട റീഡ് ഘടിപ്പിച്ചിരിക്കും. ഇതിലൂടെ ഊതിയാണ് വാദനം. വായിക്കുന്ന ഭാഗത്തുനിന്ന് കീഴോട്ട് വിസ്താരം കൂടി, മറുവശത്തെ വായ്ഭാഗം ഒരു കോളാമ്പിയുടെ ആകൃതിയിൽ പുറത്തേക്ക് പരന്നിരിക്കും. മേലറ്റം ഒളവ് എന്നു പറയുന്നു 

നാഗസ്വരത്തിന്റെ കുഴലിൽ ആകെ 12 സുഷിരങ്ങളാണുള്ളത്. അതിൽ ഒരെണ്ണം മെഴുകു കൊണ്ട് അടച്ചിരിക്കും. ശുദ്ധമദ്ധ്യമം ശ്രുതി ചേർക്കാൻ ആണ് അങ്ങനെ ചെയ്യുന്നത് .മുകൾ ഭാഗത്ത് കാണുന്ന ഏഴ് സുഷിരങ്ങളിൽ വിരലുകൾ അമർത്തിയും വിടർത്തിയും വായുസഞ്ചാരം നിയന്ത്രിച്ചാണ് നാഗസ്വരം വായിക്കുക. റീഡിലൂടെ ഊതുന്ന കാറ്റിനെ ഇത്തരത്തിൽ സ്വരനിയന്ത്രണം ചെയ്ത് സ്വരസ്ഥാനങ്ങൾ ജനിപ്പിക്കുകയാണ് രീതി. ഊതുന്ന കാറ്റിന്റെ ശക്തിവ്യത്യാസങ്ങൾ, വിരലുകളുടെ ചലനം എന്നിവയാൽ സ്വരങ്ങളെ ഇഷ്ടത്തിനനുസരിച്ച് പാകപ്പെടുത്താമെന്നതിനാൽ ഇത് ഒരു ഗീതവാദ്യമായാണ് ഉപയോഗിക്കപ്പെടുന്നത്. മംഗളകർമ്മങ്ങൾക്ക് അഭിവാജ്യ ഘടകമായതിനാൽ മംഗള വാദ്യമായി അറിയപ്പെടുന്നു. 
തഞ്ചാവൂർ ഭാഗങ്ങളിൽ ആച്ചാമരം എന്ന തടിയാണ് ഇതിന്റെ നിർമ്മാണത്തിന് പ്രധാനമായും ഉപയോഗിക്കുന്നത്. ചന്ദനത്തടി, കുങ്കുമത്തടി എന്നിവയും ഉപയോഗിക്കാറുണ്ട്. വെള്ളി, സ്വർണം എന്നീ ലോഹങ്ങൾകൊണ്ട് കുഴൽ പൊതിയുന്ന പതിവും കാണാം. അപൂർവമായി കല്ലിൽ കൊത്തിയെടുത്ത കുഴലുകളും ഉപയോഗിച്ചിരുന്നു എന്നതിനു തെളിവുകളുണ്ട്. അത്തരത്തിൽ ഒരു നാഗസ്വരം തിരുനെൽവേലിയിലെ ആഴ്വാർ തിരുനഗരിക്ഷേത്രത്തിലും ഓമല്ലൂർ രക്തകണ്ഠേശ്വര ക്ഷേത്രത്തിലും ഉണ്ട്. 




</doc>
<doc id="241593" url="https://ml.wikipedia.org/wiki?curid=241593" title="ഷിഹാബ് ഘാനിം">
ഷിഹാബ് ഘാനിം

ഒരു അറബ് കവിയും വിവർത്തകനുമാണ് ഡോ.ഷിഹാബ് എം.ഘാനിം. യു.എ.ഇ പൗരനായ ഷിഹാബ് ഘാനിമിന്റെ പലകവിതകളും മലയാളത്തിലേക്ക് മൊഴിമാറ്റം ചെയ്തിട്ടുണ്ട്. ടാഗോർ അവാർഡ് ലഭിക്കുന്ന ആദ്യത്തെ അറബ് കവിയാണ് അദ്ദേഹം. ഗൾഫ് രാജ്യങ്ങളിൽ സംഘടിപ്പിക്കപ്പെടുന്ന മലയാള സാംസ്കാരിക സംഗമങ്ങളിൽ ഷിഹാബ് ഘാനിം ഒരു ക്ഷണിതാവാണ്.

1940 ൽ ഏദനിലാണ് ജനനം. പിതാവ് പ്രസിദ്ധനായ കവിയും വിദ്യാഭ്യാസ വിചക്ഷണനുമായിരുന്ന പ്രൊഫ. മുഹമ്മദ് അബ്ദുൽ ഘാനിം. ഇംഗ്ലണ്ടിൽ നിന്ന് എൻജിനിയറിംഗിൽ നിന്ന് ഇരട്ട ബിരുദമെടുത്ത അദ്ദേഹം ബിരുദാനന്തര ബിരുദം ഇന്ത്യയിലെ റൂർക്കിയിൽ നിന്ന് പൂർത്തിയാക്കി. ഏദനിലും ലെബനോനിലും ഉന്നത തസ്തികകളിൽ ജോലിയെടുത്തിട്ടുള്ള അദ്ദേഹം ദുബൈ പോർട്ട് അതോറിറ്റിയുടെ എൻജിനിയറിംഗ് വിഭാഗത്തിന്റെ ഡയറക്ടറായി പതിനഞ്ചുവർഷം ജോലിചെയ്തു. ഇപ്പോൾ ദുബൈയിൽ വ്യവസായ കാര്യങ്ങളുടേയും ഗവേഷണ വികസനവിഭാഗത്തിന്റെ ചെയർമാന്റെ ഉപദേശകനാണ്.

അറബിയിൽ ഇദ്ദേഹത്തിന്റെതായി എട്ടു കവിതാസമാഹരങ്ങൾ പുറത്തിറങ്ങി. മറ്റു അറബ് കവികളുടെ കവിതകൾ ഇംഗ്ലീഷിലേക്ക് വിവർത്തനം ചെയ്ത നാലു സമാഹാരങ്ങളുമുണ്ട്. മലയാളത്തിലെ പല കവിതകളും അദ്ദേഹം അറബിയിലേക്ക് വിവർത്തനം ചെയ്തിട്ടുണ്ട്. സച്ചിദാനന്ദൻ,കമലാ സുരയ്യ,ആറ്റൂർ,കടമ്മനിട്ട,യൂസഫലി കേച്ചേരി എന്നിവരുടെ കവിതകൾ അവയിൽ ഉൾപ്പെടുന്നു. ഘാനിമിന്റെ അറബ് കവിതകൾ മലയാളത്തിലേക്കും വിവർത്തനം ചെയ്തിട്ടുണ്ട്. 25 കവിതകളുടെ സമാഹാരം ആയിരത്തൊന്നു വാതിലുകൾക്ക് പിറകിൽ എന്ന പേരിൽ ഡി.സി ബുക്സ്പ് പ്രസിദ്ധപ്പെടുത്തി. ഇതുവരെയായി 45 പുസ്തകങ്ങൾ അദ്ദേഹത്തിന്റെതായി പുറത്തിറങ്ങി.


</doc>
<doc id="241603" url="https://ml.wikipedia.org/wiki?curid=241603" title="ഇസ്ഹാഖ് കുരിക്കൾ">
ഇസ്ഹാഖ് കുരിക്കൾ

മലപ്പുറം ജില്ലയിലെ മഞ്ചേരി നിയമസഭാ മണ്ഡലത്തെ പ്രതിനിധീകരിച്ച് 22 വർഷത്തോളം മുസ്ലിം ലീഗ് എംഎൽഎ ആയ വ്യക്തിയാണ് ഇസ്ഹാഖ് കുരിക്കൾ(ജനനം : 18 ജൂൺ 1950). ഏഴ്,എട്ട്,ഒൻപത്, പത്ത് കേരള നിയമ സഭകളിൽ അംഗമായിരുന്നു. മഞ്ചേരി മുനിസിപ്പാലിറ്റിയുടെ ആദ്യ ചെയർമാനാണ്.
മഞ്ചേരിക്കടുത്തുള്ള എലമ്പ്രയിൽ മൊയ്തീൻകുട്ടി കുരിക്കളുടെയും അയിഷക്കുട്ടിയുടെയും മകനാണ്. എസ്.എസ്.എൽ.സി വരെ പഠിച്ചു. ദീർഘകാലം മുസ്ലീം ലീഗ് ഹൈപവർ കമ്മറ്റി അംഗമായിരുന്നു. 1984ൽ ആണ് ഇദ്ദേഹം ആദ്യമായി നിയമസഭ അംഗമായത്.1985 ൽ ലണ്ടനിൽ നടന്ന കോമൺവെൽത്ത് പാർലമെന്ററി സെമിനാറിൽ പങ്കെടുത്തിട്ടുണ്ട്.കൂടാതെ ബക്കിങ്ഹാം കൊട്ടാരത്തിൽ എലിസമ്പത്ത് രാജ്ഞിയുടെ പ്രത്യേക അതിഥിയുമായിരുന്നു.1997ലെ തിരഞ്ഞെടുപ്പിൽ അന്നത്തെ ഏറ്റവും വലിയ ഭൂരിപക്ഷമായ 37,000 വോട്ടിന്റെ ഭൂരിപക്ഷത്തിനാണ് കുരിക്കൾ വിജയിച്ചത്.
അപകടത്തെത്തുടർന്ന് സജീവരാഷ്ട്രീയത്തിൽനിന്ന് ഏറെക്കാലം വിട്ടുനിന്ന കുരിക്കൾ 2010 ൽ മഞ്ചേരി നഗരസഭയിലേക്ക് നടന്ന തെരഞ്ഞെടുപ്പിൽ വിജയിച്ചു. ഇദ്ദേഹം 2013 ഏപ്രിൽ 24 വരെ പ്രസ്തുത പദവിയിൽ തുടരുകയും രാഷ്ട്രീയ സമ്മർദ്ദത്തെ തുടർന്ന് പിന്നീട് രാജിവെക്കുകയുമായിരുന്നു.


</doc>
<doc id="241621" url="https://ml.wikipedia.org/wiki?curid=241621" title="യേശുപ്രാർത്ഥന">
യേശുപ്രാർത്ഥന

പൗരസ്ത്യ ഓർത്തഡോക്സ് സഭയിലും ഓറിയന്റൽ ഓർത്തഡോക്സ് സഭകളിലും ഏറെ മാനിക്കപ്പെടുന്ന ഒരു പ്രാർത്ഥനാ സൂത്രമാണ് 'യേശുപ്രാർത്ഥന'. അതിന്റെ ഗ്രീക്കു മൂലവും പരിഭാഷയും താഴെക്കാണുന്നതാണ്:

പൗരസ്ത്യസഭകൾ അവയുടെ ചരിത്രത്തിലുടനീളം ഈ പ്രാർത്ഥന പരിശീലിക്കുകയും ചർച്ച ചെയ്യുകയും ചെയ്തിരുന്നു. ദൈവാനുഭവത്തിനാവശ്യമായ മന:നിശ്ചലതയും ഏകാഗ്രതയും ലക്ഷ്യമാക്കുന്ന 'ഹെസിക്കാസം' എന്ന താപസപാരമ്പര്യത്തിൽ ഈ പ്രാർത്ഥനയുടെ നിരന്തരമായ ആവർത്തനം പതിവാണ്. ഈ പാരമ്പര്യത്തിൽ പെട്ട ആത്മീയഗുരുക്കൾ യേശുപ്രാർത്ഥനയെ ഹൃദയപൂർവമായ പ്രാർത്ഥനക്കാവശ്യമായ ഹൃദയത്തുറവിയുടെ വഴിയായി കണ്ടു. പൗരസ്ത്യക്രിസ്തീയതയിലെ പിതാക്കന്മാരുടെ രചനകളുടെ പ്രസിദ്ധസമാഹാരമായ ഫിലോക്കാളിയ ഈ പ്രാർത്ഥനയ്ക്ക് ഏറെ പ്രാധാന്യം കല്പിക്കുന്നു. പുതിയനിയമത്തിന്റെ ഭാഗമായ തെസ്സലോക്കാക്കാർക്കെഴുതിയ ഒന്നാം ലേഖനത്തിൽ പൗലോസ് അപ്പസ്തോലൻ നിർദ്ദേശിക്കുന്ന ഇടവിടാതെയുള്ള പ്രാർത്ഥനയായി ഇതു കരുതപ്പെടുന്നു. യേശുനാമത്തിന്റെ ശക്തി സംവഹിക്കുന്ന ഈ പ്രാർത്ഥന, മറ്റെല്ലാ പ്രാർത്ഥനകളേക്കാൾ ഫലപ്രദമാണെന്ന് പത്തൊൻപതാം നൂറ്റാണ്ടിലെ റഷ്യൻ ഓർത്തഡോക്സ് താപസൻ, 'ഏകാന്തൻ' തിയോഫാൻ പഠിപ്പിച്ചു.

ചരിത്രപരമായ ബന്ധങ്ങൾ മൂലം യേശുപ്രാർത്ഥനയുടെ പാരമ്പര്യം പൗരസ്ത്യ കത്തോലിക്കാ സഭകളിലും നിലവിലുണ്ട്. എന്നാൽ, പൗരസ്ത്യ സഭകളിൽ ഇതിനുണ്ടായ പ്രചാരം പാശ്ചാത്യ ലത്തീൻ സഭകളിൽ ഉണ്ടായില്ല. എങ്കിലും ഈ പ്രാർത്ഥനയെക്കുറിച്ച് ഒട്ടേറെ റോമൻ കത്തോലിക്കാ രചനകൾ ഉണ്ടായിട്ടുണ്ട്. ആംഗ്ലിക്കൺ സഭയുടെ കൊന്തനമസ്കാരത്തിലും ഇതുൾപ്പെടുന്നു. പതിനാലാം നൂറ്റാണ്ടിൽ ഗ്രിഗറി പലാമാ സന്യാസി ഈ പ്രാർത്ഥനയെ ആശ്രയിച്ചു വികസിപ്പിച്ച ഹെസിക്കാസസാധനയുടെ ദൈവശാസ്ത്രത്തിനു കത്തോലിക്കാ സഭയിൽ സമ്പൂർണ്ണസ്വീകാര്യത ലഭിക്കാതിരുന്നതും ഇതിനു കാരണമാണ്. എങ്കിലും പാശ്ചാത്യക്രിസ്തീയതയിൽ വികസിച്ചു വേരുറച്ച ജപമാലഭക്തിയുടെ മറ്റൊരു രൂപമായി യേശുപ്രാർത്ഥനയെ കാണാവുന്നതാണ്.

യേശുനാമത്തിനു പ്രാർത്ഥനയിലുള്ള സ്ഥാനത്തെപ്പറ്റി കത്തോലിക്കാസഭയുടെ വേദോപദേശം ഈവിധം പറയുന്നു: "ക്രിസ്തുമതത്തിൽ പ്രാർത്ഥനയുടെ ഹൃദയം യേശുനാമമാണ്. ആരാധനാവിധിയിലെ പ്രാർത്ഥനകളെല്ലാം സമാപിക്കുന്നത് 'നമ്മുടെ കർത്താവായ യേശുവഴി' എന്നാണ്. (ജപമാലയിൽ ആവർത്തിക്കപ്പെടുന്ന) "നന്മനിറഞ്ഞ മറിയമേ" (Hail Mary) എന്ന പ്രാർത്ഥന പരകോടിയിലെത്തുന്നത് "നിന്റെ ഉദരഫലമായ ഈശോ അനുഗൃഹീതനാകുന്നു" എന്ന പുകഴ്ചയിലാണ്. പൗരസ്ത്യസഭയിലെ ഹൃദ്പ്രാർത്ഥനയായ 'യേശുപ്രാർത്ഥന' "കർത്താവായ യേശുവേ, ദൈവപുത്രാ, പാപിയായ എന്നിൽ കനിയേണമേ" എന്നാണ്. വിശുദ്ധ ജോവാൻ ഓഫ് ആർക്കിനെപ്പോലെ പല ക്രിസ്ത്യാനികളും 'യേശു" എന്ന ഏകനാമം മാത്രം ചുണ്ടിൽ പേറി മരിച്ചിട്ടുണ്ട്."


</doc>
<doc id="241622" url="https://ml.wikipedia.org/wiki?curid=241622" title="ഫൂൾസ്ക്യാപ് പേപ്പർ">
ഫൂൾസ്ക്യാപ് പേപ്പർ

8 1/2 × 13 1/2 ഇഞ്ച് (216 x 343 മില്ലീമീറ്റർ) വലിപ്പത്തിൽ മുറിച്ചിരിക്കുന്ന കടലാസാണ് ഫൂൾസ്ക്യാപ് കടലാസ് (). സാധാരണഗതിയിൽ ഫൂൾസ്ക്യാപ് എന്നും ഫോലിയോ എന്നും അറിയപ്പെടുന്നു. ഐ.എസ്.ഒ. മാനദണ്ഡപ്രകാരമുള്ള എ4 കടലാസ് വ്യാപകമായി സ്വീകരിക്കപ്പെടുന്നതിനുമുൻപ് യൂറോപ്പിലും ബ്രിട്ടീഷ് കോമൺവെൽത്തിലും പരമ്പരാഗതമായി ഉപയോഗത്തിലിരുന്ന പേപ്പർവലിപ്പമാണിത്. ഇന്നും എ4 പേപ്പറുകൾ കൊണ്ടുനടക്കുന്നതിനുള്ള ബൈൻഡറുകളും ഫയൽ ഫോൾഡറുകളും ഫൂൾസ്ക്യാപ് വലിപ്പത്തിൽ നിർമ്മിക്കാറുണ്ട്. എ4-നെ അപേക്ഷിച്ച് വലിപ്പം അൽപ്പം കൂടുതലായതിനാൽ ഈ വലിപ്പത്തിലുള്ള ഫോൾഡറുകളിൽ സൂക്ഷിക്കുന്ന എ4 പേപ്പറുകളുടെ അരികുകൾ പെട്ടെന്ന് കേടാകില്ല.


</doc>
<doc id="241632" url="https://ml.wikipedia.org/wiki?curid=241632" title="കാട്ടുനാരകം">
കാട്ടുനാരകം

രണ്ടര മീറ്റർ വരെ ഉയരത്തിൽ വളരുന്ന മുള്ളുകളുള്ള ഒരു വലിയ കുറ്റിച്ചെടിയാണ് കാട്ടുനാരകം. . പലവിധ ഔഷധമൂല്യങ്ങളുള്ള ഒരു ചെടിയാണിത്. ഫ്ലോറിദയിൽ ഇത് ഒരു അലങ്കാരസസ്യമായി വളർത്തിവരുന്നു. കമ്പുനട്ടോ വിത്തുവഴിയോ പ്രജനനം നടത്താം. 

കുരുവിൽനിന്നു കിട്ടുന്ന എണ്ണ പഴക്കം ചെന്ന വാതത്തിനും, പക്ഷപാതത്തിന്നും ഉപയോഗിക്കുവാൻ നല്ലതാകുന്നു. കൊങ്കണ രാജ്യത്തു ഇല പിഴിഞ്ഞു എടുക്കുന്ന നീർ പക്ഷപാതത്തിനു കുഴമ്പ് ഉണ്ടാക്കാനുപയോഗിക്കുന്നു.



</doc>
<doc id="241641" url="https://ml.wikipedia.org/wiki?curid=241641" title="നരോദപാട്യ കൂട്ടക്കൊല">
നരോദപാട്യ കൂട്ടക്കൊല

2002 ൽ ഗുജറാത്ത് കലാപസമയത്ത് അഹമ്മദാബാദിന് അടുത്തുള്ള നരോദയിൽ 2002 ഫെബ്രുവരി 28 ന് നടന്ന കൂട്ട വംശഹത്യയാണ് നരോദപാട്യ കൂട്ടക്കൊല എന്നു അറിയപ്പെടുന്നത്. ഈ വംശഹത്യയിൽ ഭാരതീയ ജനതാ പാർട്ടിയുടേയും, ബജ്രംഗദളിന്റെയും പ്രവർത്തകരെന്ന് ആരോപിക്കപ്പെടുന്ന അയ്യായിരത്തോളം വരുന്ന ജനക്കൂട്ടം 97 മുസ്ലിംകളെ കൊലപ്പെടുത്തി എന്നാണ് കണക്കാക്കപ്പെടുന്നത്. ഗോധ്ര തീവണ്ടി തീവെപ്പ് സംഭവത്തിന്റെ തൊട്ടടുത്ത ദിവസം വിശ്വ ഹിന്ദു പരിഷത്ത് പ്രഖ്യാപിച്ച ബന്ത് ദിനത്തിലാണ് ഈ കൂട്ടക്കൊല നടക്കുന്നത്. ഗോധ്ര സംഭവത്തിനു ശേഷം പത്തു മണിക്കൂറോളം നീണ്ടുനിന്ന ഈ കലാപത്തിൽ കൂട്ടബലാൽസംഘം,മാനഭംഗം, ആളുകളെ ഒറ്റക്കും കൂട്ടമായും തീവെച്ച് കൊലപ്പെടുത്തൽ,കടകളും വീടുകളും സ്ഥാപങ്ങങ്ങളും നശിപ്പിക്കലൽ കവർച്ച എന്നീ വിവിധ കൃത്യങ്ങളിൽ അക്രമിക്കൂട്ടം ഏർപ്പെടുകയുണ്ടായി. ഇതിനെതുടർന്ന് സംസ്ഥാനത്ത് കർഫ്യൂ ഏർപ്പെടുത്തുകയും അക്രമം അമർച്ച ചെയ്യാൻ കേന്ദ്ര സൈന്യത്തെ വിളിക്കുകയും ചെയ്തു.

2002 ലെ ഗുജറാത്ത് കലാപകാലത്ത് നടന്ന അക്രമങ്ങളിലെ ഏറ്റവും വലിയ കൂട്ടക്കൊലയാണിത് എന്ന് വിലയിരുത്തപ്പെടുന്നു. ഈ കലാപത്തിൽ നിന്ന് രക്ഷപ്പെട്ടവരിൽ പലരും സാമൂഹ്യ-സാമ്പത്തിക പ്രശങ്ങൾ അനുഭവിച്ചു. പലരും ഭവനരഹിതരായി. അനാഥകളാക്കപ്പെട്ടവരും പരിക്കേറ്റവുരുമുണ്ടായി. വിദ്യാഭ്യാസ സ്ഥാപനങ്ങൾ അനിശ്ചിതകാലത്തേക്ക് അടച്ചു പൂട്ടി. വീടു നഷ്ടപ്പെട്ടവരെ ദുരിതാശ്വാസ ക്യാംപുകളിൽ താമസിപ്പിച്ചു. സംഭവത്തെക്കുറിച്ചന്വേഷിക്കാൻ ഗുജറാത്ത് സർക്കാർ അന്വേഷണ കമ്മീഷനെ നിയോഗിച്ചു. രാജ്യത്തെ മുൻ നിര മാധ്യമങ്ങളെല്ലാം തന്നെ ഗുജറാത്ത് സർക്കാരിന്റെ നിഷ്ക്രിയത്തെ കഠിനമായി വിമർശിച്ചു.

നരേന്ദ്ര മോദിയുടെ നേതൃത്വത്തിലുള്ള ഗുജറാത്ത് സർക്കാരും, പോലീസും അക്രമത്തിന് ഒത്താശ ചെയ്തു കൊടുത്തു എന്ന് ആരോപണമുയർന്നു. മുസ്ലീമുകളെ അക്രമികൾ ആക്രമിക്കുമ്പോൾ പോലീസ് നിഷ്ക്രിയരായി നോക്കി നിൽക്കുകയായിരുന്നുവെന്ന് ദൃക്സാക്ഷി മൊഴികൾ പറയുന്നു. 46 പേർക്കെതിരെ കുറ്റപത്രം ചുമത്തിക്കൊണ്ട് ഗുജറാത്ത് പോലീസ് കേസെടുത്തുവെങ്കിലും, ഇവരാരും തന്നെയല്ല യഥാർത്ഥ കുറ്റവാളികളെന്നു പറഞ്ഞ് പ്രത്യേകാന്വേഷണ കമ്മീഷൻ ഇവരെ വെറുതെ വിട്ടു. സംഭവത്തെക്കുറിച്ചന്വേഷിക്കാൻ ഒരു പ്രത്യേകാന്വേഷണ കമ്മീഷനെ സുപ്രീം കോടതി നിയോഗിച്ചു. മോദി സർക്കാരിലെ ഒരു മന്ത്രിയായ മായാ കോദ്നാനി ഉൾപ്പെടെ, 61 പേർക്കെതിരേ പ്രത്യേക അന്വേഷണ കമ്മീഷൻ കുറ്റപത്രം ചുമത്തി. 29 ഓഗസ്റ്റ് 2012 പ്രത്യേക കോടതിയുടെ വിധി പ്രകാരം 61 പേരിൽ 32 പേർ കുറ്റക്കാരെന്നു കണ്ടെത്തി, 29 പേരെ തെളിവുകളുടെ അഭാവത്തിൽ വെറുതെ വിടുകയും ചെയ്തു. മായാ കോദ്നാനിക്ക് 28 വർഷം ജയിൽവാസവും, ബജ്രംഗദൾ നേതാവ് ബാബു ബംജ്രഗിക്ക് ജീവപര്യന്തവും ശിക്ഷ ലഭിച്ചു.

2002 ഫെബ്രുവരി 27 ലെ ഗോധ്ര സംഭവത്തെത്തുടർന്ന് ഒരു കൂട്ടം കലാപങ്ങൾ ഗുജറാത്തിൽ അരങ്ങേറുകയുണ്ടായി. അയോധ്യയിൽ നിന്നും മടങ്ങുകയായിരുന്ന ഹിന്ദു തീർത്ഥാടകർ അടങ്ങിയ സബർമതി എക്സ്പ്രസ്സ് ഗോധ്ര സ്റ്റേഷനിൽ നിറുത്തിയിട്ടപ്പോൾ ഒരു കൂട്ടം മുസ്ലീമുകൾ ട്രെയിൻ ആക്രമിക്കുകയും അതിനു തീവെക്കുകയും ചെയ്തു. സ്ത്രീകളും കുട്ടികളുമടങ്ങുന്ന 58 ഓളം തീർത്ഥാടകർ ഈ സംഭവത്തിൽ മരണമടയുകയുണ്ടായി. വിശ്വ ഹിന്ദു പരിഷത്തിന്റെ പ്രവർത്തകരും, കർസേവകരുമായിരുന്നു മരണപ്പെട്ടവരെല്ലാവരും. ഗോധ്ര സംഭവത്തെത്തുടർന്ന് മുസ്ലിം അക്രമികൾ മൂന്നു ഹിന്ദു പെൺകുട്ടികളെ തട്ടിക്കൊട്ടു പോയി എന്ന വ്യാജവാർത്ത അന്തരീക്ഷത്തെ വീണ്ടും സംഘർഷത്തിലാഴ്ത്തി. ഒരു തിരിച്ചടി പോലെ മുസ്ലിം സമുദായത്തിലുള്ളവർക്കെതിരേ അന്നു വൈകീട്ടോടെ ഒറ്റ തിരിഞ്ഞുള്ള ആക്രമണം തുടങ്ങി. ഗുൽബർഗ് സൊസൈറ്റി എന്ന ഒരു മുസ്ലിം ഹൗസിംഗ് കോളനി, ജനക്കൂട്ടം കല്ലെറിഞ്ഞു തകർത്തശേഷം, തീവെച്ചു. മുതിർന്ന കോൺഗ്രസ്സ് നേതാവായ ഇഹ്സാൻ ജെഫ്രി ഉൾപ്പെടെ 35പേർ വെന്തു മരിച്ചു. 31 പേരെ സംഭവത്തെത്തുടർന്ന് കാണാതാവുകയും, പിന്നീട് ഇവർ മരണപ്പെട്ടുവെന്ന് സ്ഥിരീകരിക്കുകയും ചെയ്തു. ഹിന്ദു പെൺകുട്ടികളെ അക്രമികൾ തട്ടിക്കൊണ്ടു പോയി എന്ന വ്യാജവാർത്തയായിരുന്നു തുടക്കത്തിൽ അക്രമം പടരാൻ കാരണമായി പറയപ്പെടുന്നത്. അടുത്ത ദിവസം ഗ്രാമീണമേഖലകളിലേക്കു അക്രമം പടരാൻ തുടങ്ങി. പഞ്ചമഹൽ, മെഹ്സാന, ഖേദ, ആനന്ദ്, നർമ്മദ തുടങ്ങിയ സ്ഥലങ്ങളിലും അക്രമം വ്യാപിച്ചു.

ഗുജറാത്തിലെ വലിയ നഗരമായ അഹമ്മദാബാദിന്റെ പ്രാന്തപ്രദേശത്തു കിടക്കുന്ന ഒരു പ്രദേശമായിരുന്ന നരോദ പാടിയ. ഏറിയ പങ്കും സാധാരണക്കാരായ മുസ്ലിമുകൾ താമസിക്കുന്ന സ്ഥലമായിരുന്നു നരോദ പാടിയ. 27 നു നടന്ന ഗോധ്ര സംഭവത്തെത്തുടർന്ന് 28 ഫെബ്രുവരിയിൽ സംസ്ഥാനത്ത് ബന്ദ് നടത്താൻ വിശ്വ ഹിന്ദു പരിഷത്ത് ആഹ്വാനം ചെയ്തു. 28 രാവിലെ 9 മണിയോടെ, ഭാരതീയ ജനതാ പാർട്ടിയുടേയും, ബജ്രംഗദളിന്റേയും നേതൃത്വത്തിൽ ഏതാണ്ട് 5000 ഓളം വരുന്ന ആളുകൾ നരോദ പാടിയ പ്രദേശത്ത് അക്രമം അഴിച്ചു വിട്ടു. അവർ വീടുകൾക്കു തീവെച്ചു. ആളുകളെ തീവെച്ചു കൊന്നശേഷം, മൃതശരീരം അടുത്തുള്ള കിണറിൽ വലിച്ചെറിഞ്ഞു. അക്രമിസംഘം, എൽ.പി.ജി. ഗ്യാസ് സിലിണ്ടറുകൾ ഉപയോഗിച്ച്, നൂറാനി പള്ളി സ്ഫോടനത്തിൽ തകർക്കുകയും ചെയ്തു.

കത്തിക്കുത്ത്, കവർച്ച, മാനഭംഗം, പൊതുസ്ഥലത്തിൽ വെച്ച് കൂട്ട ബലാത്സംഗം എന്നിവയും കലാപത്തോടനുബന്ധിച്ച് റിപ്പോർട്ട് ചെയ്യപ്പെട്ടു. ആളുകളെ കൂട്ടത്തോടെ, ഓടിച്ച് വലിയ കുഴികളിൽ തള്ളിയിട്ടശേഷം, എൽ.പി.ജി.സിലിണ്ടറുകൾ ഉപയോഗിച്ച് തീകൊളുത്തി ജീവനോടെ ചുട്ടു കൊന്നു. മൃതശരീരങ്ങൾ അടുത്തുള്ള കിണറിൽ വലിച്ചെറിഞ്ഞു. സ്ത്രീകളേയും,പെൺകുട്ടികളേയും കൂട്ടബലാത്സംഗത്തിനിരയാക്കിയശേഷം, വധിച്ചു. മായാ കോദ്നാനി, ബാബു ബജ്രംഗി തുടങ്ങിയ മുതിർന്ന നേതാക്കളാണ് അക്രമികൾക്ക് ആയുധങ്ങൾ വിതരണം ചെയ്തത്. ഏതാണ്ട് 10 മണിക്കൂറോളം അക്രമികൾ അഴിഞ്ഞാടിയശേഷമാണ് സർക്കാർ നഗരത്തിൽ കർഫ്യൂ പ്രഖ്യാപിച്ചത്.

നരോദ പാടിയയിൽ മുസ്ലിം ഭവനങ്ങൾ തച്ചു തകർത്തപ്പോൾ, അവിടെയുണ്ടായ ഹിന്ദു ഭവനങ്ങൾക്ക് യാതൊരു കേടുപാടും സംഭവിച്ചിരുന്നില്ല. കലാപം അവസാനിച്ചതോടെ, 125 ഓളം ആളുകൾ അതുവരെ മരണപ്പെട്ടതായി ഔദ്യോഗിക കണക്കുകൾ പറയുന്നു. 94 പേരുടെ മൃതദേഹങ്ങൾ കണ്ടെടുത്തു, മൂന്നുപേർ കാണാതായതായി പ്രഖ്യാപിച്ചുവെങ്കിലും, പിന്നീട് ഇവർ മരണപ്പെട്ടതായി സ്ഥിരീകരിക്കപ്പെട്ടു. മുപ്പതിലധികം ആളുകൾക്ക് ഗുരുതരമായി മുറിവേറ്റിട്ടുണ്ടായിരുന്നു. 36 സ്ത്രീകളും, 35 കുട്ടികളും, 26 പുരുഷന്മാരുമായിരുന്നു കൊല്ലപ്പെട്ട മുസ്ലീമുകൾ. ഗുജറാത്ത് കലാപത്തിലെ ഏറ്റവും ഭീകരമായതായിരുന്നു നരോദ പാടിയയിലേത്.

ഫെബ്രുവരി 28 വൈകീട്ടോടെ, ഗുജറാത്തിലെ സംഘർഷഭരിതമായ 27 നഗരങ്ങളിൽ കർഫ്യൂ പ്രഖ്യാപിച്ചു. ഗുജറാത്തിലെ 151 ഓളം വരുന്ന നഗരങ്ങളേയും, 993 ഗ്രാമങ്ങളേയും, 16 ജില്ലകളേയും ഗുജറാത്ത് കലാപം ബാധിച്ചുവെന്നു കണക്കാക്കപ്പെടുന്നു. ഇതിൽ ആറു ജില്ലകളിൽ കലാപം ഭീകരമായി രീതിയിൽ ബാധിച്ചിരുന്നു. 28 ഫെബ്രുവരിയിൽ തുടങ്ങിയ കലാപം, രണ്ടുമൂന്നു ദിവസങ്ങൾക്കു ശേഷം ശമിച്ചു വെന്നു തോന്നിപ്പിച്ചുവെങ്കിലും, മാർച്ച് 15 ഓടെ അതു വീണ്ടും കത്താൻ തുടങ്ങി, പിന്നീട് ജൂൺ മദ്ധ്യത്തോടെയാണ് കലാപം പൂർണ്ണമായും ശമിച്ചത്. ഗുജറാത്തിന്റെ വടക്കൻ ഭാഗങ്ങളിലും, മധ്യത്തിലും, ഗോത്രവർഗ്ഗക്കാർ താമസിക്കുന്ന വടക്കു-കിഴക്കൻ പ്രദേശങ്ങളിലുമാണ് കലാപം കൂടുതൽ നാശം വിതച്ചത്. എന്നാൽ സൗരാഷ്ട്ര, കച്ച് തുടങ്ങിയ പ്രദേശങ്ങൾ താരതമ്യേന ശാന്തമായിരുന്നു. മാർച്ച് 1 വൈകീട്ടോടെ, സ്ഥിതിഗതികൾ നിയന്ത്രണത്തിൽ കൊണ്ടു വരാനായി 1000 ഓളം വരുന്ന സൈന്യം രംഗത്തിറങ്ങി. സൈന്യത്തിന്റെ സേവനം ആവശ്യപ്പെടുന്നതിൽ സംസ്ഥാനം മനപൂർവ്വം താമസം വരുത്തി എന്ന് ഇന്റലിജൻസ് വകുപ്പിലെ ഉയർന്ന ഉദ്യോഗസ്ഥർ പറയുന്നു. മാർച്ച് മൂന്നിന്, മുൻ പഞ്ചാബ് പോലീസുദ്യോഗസ്ഥനായ കെ.പി.എസ്.ഗില്ലിനെ മോദിയുടെ സുരക്ഷാ ഉപദേഷ്ടാവായി നിയമിച്ചു.

ഗുജറാത്ത് സർക്കാരിന്റെ ഔദ്യോഗിക കണക്കുകൾ പ്രകാരം, ഗുജറാത്ത് കലാപത്തിൽ 1044 പേർ കൊല്ലപ്പെട്ടിട്ടുണ്ട്. ഇതിൽ 790 പേർ മുസ്ലിം സമുദായത്തിൽ പെട്ടവരും, 254 പേർ ഹൈന്ദവ സമുദായത്തിൽപ്പെട്ടവരുമാണ്. 223 പേരെ കാണാതായതായി കണക്കുകൾ പറയുന്നു. 2548 പേർ കലാപത്തിൽ മുറിവേറ്റവരായുണ്ട്, 919 സ്ത്രീകൾ വിധവകളായപ്പോൾ, 600 ഓളം കുട്ടികൾ അനാഥരായി മാറി. കലാപം നടന്ന് ഏഴു കൊല്ലങ്ങൾക്കു ശേഷം, കാണാതായവരെ മരിച്ചതായി പ്രഖ്യാപിച്ചു, അങ്ങനെ മരണസംഖ്യ 1044 ൽ നിന്നും 1267 ആയി മാറി. എന്നാൽ മരണസംഖ്യ 2000 ഓളം വരുമെന്ന് അനൗദ്യോഗിക കണക്കുകൾ പറയുന്നു.

പ്രതിപക്ഷ പാർട്ടികളും, ദേശീയ ജനാധിപത്യ സഖ്യത്തിന്റെ സഖ്യകക്ഷികളും മോദിയെ ഗുജറാത്തിന്റെ മുഖ്യമന്ത്രി പദത്തിൽ നിന്നും നീക്കം ചെയ്യണമെന്ന് പ്രധാനമന്ത്രിയോട് ആവശ്യപ്പെട്ടു. കേന്ദ്രമന്ത്രിയായിരുന്ന എൽ.കെ.അദ്വാനി ആ സ്ഥാനത്തു നിന്നും രാജിവെക്കണമെന്നും ചിലർ ആവശ്യമുന്നയിക്കുകയുണ്ടായി.2002 ഏപ്രിലിൽ മോദി പാർട്ടി നേതൃത്വത്തിനു മുന്നിൽ തന്റെ രാജി സമർപ്പിച്ചുവെങ്കിലും, നേതൃത്വം ആ രാജിക്കത്ത് തള്ളിക്കളഞ്ഞു. 2002 ജൂലൈ 19 ന് മോദി സർക്കാർ ഒരു അടിയന്തര യോഗം കൂടി, തന്റെ രാജി ഗുജറാത്ത് ഗവർണർക്കു സമർപ്പിക്കുകയും, ഉടനടി തിരഞ്ഞെടുപ്പു നടത്താൻ ശുപാർശ ചെയ്യുകയും ചെയ്തു. തുടർന്നു നടന്ന നിയമസഭാ തിരഞ്ഞെടുപ്പിൽ 182 ൽ 127 സീറ്റുകൾ നേടി ബി.ജെ.പി ഗുജറാത്തിൽ അധികാരത്തിൽ തിരിച്ചെത്തി.

കലാപത്തിൽ വീട്ട് വീട് നഷ്ടപ്പെട്ടവരെ സർക്കാർ തുടങ്ങിയ ദുരിതാശ്വാസ ക്യാംപുകളിൽ പുനരധിവസിപ്പിക്കുകയുണ്ടായി. 16 മാർച്ച് 2002 ന് എല്ലാ രാഷ്ട്രീയ കക്ഷികളിലേയും പ്രതിനിധികളടങ്ങുന്ന ഒരു കമ്മിറ്റി, പുനരധിവാസത്തിനു, ദുരിതാശ്വാസത്തിനുമായി രൂപീകരിച്ചു. മാർച്ച് അവസാനത്തോടെ, ക്യാംപുകൾ അടച്ചു പൂട്ടുവാൻ മോദി ഉത്തരവിട്ടിരുന്നുവെങ്കിലും, പിന്നീട് ആ തീരുമാനം ഉപേക്ഷിച്ചു. മുഖ്യ പ്രതിപക്ഷകക്ഷിയായ കോൺഗ്രസ്സിന്റേയും, പുനരധിവാസ കമ്മിറ്റിയുടേയും സമ്മർദ്ദത്തിന്റെ ഫലമായി, വീടു നഷ്ടപ്പെട്ടവർക്ക് വീട് വെച്ചു നിർമ്മിച്ചു നൽകുവാൻ സർക്കാർ തീരുമാനിച്ചു, ഇതിനായി വിവിധ സർക്കാരേതിര സംഘടനകളുടെ ഉപദേശം സ്വീകരിക്കുവാനും തീരുമാനമെടുത്തു.
കലാപത്തെത്തുടർന്ന് നിരവധി കുട്ടികൾ കൊല്ലപ്പെട്ടു, ഏറെപ്പേർക്ക് മുറിവേറ്റു, ചിലർ അനാഥരായി. ഗുജറാത്തിലെ മോർച്ചറികളിൽ കുട്ടികളുടെ തിരിച്ചറിയാവാനാത്ത മൃതശരീരങ്ങൾ ഇപ്പോഴും ഉണ്ട്. കലാപം മുന്നിൽക്കണ്ട പല കുട്ടികളേയും സാധാരണ സ്ഥിതിയിലേക്കു തിരിച്ചു കൊണ്ടു വരുക എന്നത് വിഷമകരമായ അവസ്ഥയായിരുന്നു. എന്നാൽ വേണ്ട രീതിയിലുള്ള കൗൺസിലിങും അവർക്കു നൽകപ്പെട്ടില്ല. കലാപത്തെത്തുടർന്ന് അടച്ചിട്ടിരുന്നതിനാൽ ഗുജറാത്ത് സർവ്വകലാശാലയിലെ കുട്ടികൾക്ക് പരീക്ഷകൾ എഴുതാൻ സാധിച്ചില്ല. ചില സ്കൂളുകൾ പരീക്ഷകൾ മാറ്റിവെക്കുകയോ റദ്ദാക്കുകയോ ചെയ്തു. പോലീസ് സംരക്ഷണത്തോടെ ചില വിദ്യാലയങ്ങൾ പരീക്ഷകൾ നടത്തുകയുണ്ടായി. മാതാപിതാക്കൾ നഷ്ടപ്പെട്ടതുകൊണ്ട് വരുമാനമാർഗ്ഗം അടഞ്ഞതുകാരണം, കുറേയെറെപ്പേർക്ക് വിദ്യാഭ്യാസം തന്നെ ഉപേക്ഷിച്ചുപോകേണ്ടി വന്നു.

ഇസാൻപൂരിലെ 500 വർഷം പഴക്കമുള്ള മുസ്ലിം ദേവാലയങ്ങൾ ഉൾപ്പെടെ ഒട്ടനവധി ദേവാലയങ്ങൾ കലാപത്തിൽ തകർക്കപ്പെട്ടു. കലാപത്തിൽ തകർക്കപ്പെട്ട ദേവാലയങ്ങൾ പുനർനിർമ്മിക്കാൻ സർക്കാരിനോട് നിർദ്ദേശിക്കണം എന്ന ആവശ്യവുമായി ഇസ്ലാമിക് റിലീഫ് ഓർഗനൈസേഷൻ എന്ന സംഘടന ഗുജറാത്ത് ഹൈക്കോടതിയിൽ ഒരു ഹർജി സമർപ്പിച്ചിരുന്നു. ഒരു മതേതര സർക്കാരിന് ഒരു സംസ്ഥാനത്തെ പ്രത്യേക സമുദായത്തിന്റെ ആരാധനാലയങ്ങൾ പുനർനിർമ്മിക്കാൻ മാത്രം സഹായം നൽകാൻ കഴിയില്ല എന്നാണ് ഈ ഹർജിക്കെതിരേ ഗുജറാത്ത് സർക്കാർ പ്രതികരിച്ചത്. കലാപത്തിൽ തകർന്ന ആരാധനാലയങ്ങൾ പുനർനിർമ്മിച്ചുകൊടുക്കേണ്ടത് സർക്കാരിന്റെ ഭരണഘടനാപരമായ ഉത്തരവാദിത്തമാണ് എന്ന് പ്രസ്താവിച്ചുകൊണ്ട് ഗുജറാത്ത് ഹൈക്കോടതി വിധി പുറപ്പെടുവിച്ചു. ഗുജറാത്ത് സർക്കാർ ഹൈക്കോടതി വിധിക്കെതിരേ സുപ്രീം കോടതിയിൽ അപ്പീൽ നൽകിയെങ്കിലും, ഗുജറാത്ത് ഹൈക്കോടതിയുടെ വിധിയെ ഖണ്ഡിക്കാൻ സുപ്രീം കോടതി തയ്യാറായില്ല.

ഗുജറാത്ത് സർക്കാരിന്റെ അറിവോ സമ്മതമോ കൂടാതെയുള്ള ഒരു സ്വാഭാവിക പ്രതികരണം മാത്രമായിരുന്നു ഗുജറാത്ത് കലാപമെന്നായിരുന്നു ഗുജറാത്ത് സർക്കാർ ഇതിനെക്കുറിച്ച് പ്രതികരിച്ചത്. ഗോധ്ര സംഭവത്തെത്തുടർന്നുണ്ടായ ഈ സംഭവവികാസത്തിൽ ഗുജറാത്ത് സർക്കാരിന് ഒന്നും തന്നെ ചെയ്യാനുണ്ടായിരുന്നില്ലത്രെ. ജനങ്ങളുടെ സ്വാഭാവിക ക്രോധത്തിൽ നിന്നുണ്ടായ ഈ കലാപത്തെ അമർച്ച ചെയ്യാൻ ഗുജറാത്ത് സർക്കാരിന്റെ ഭാഗത്തു നിന്നും ചെയ്യാൻ കഴിഞ്ഞതെല്ലാം ചെയ്തിരുന്നു എന്നാണ് മോദി കലാപം നിയന്ത്രണാധീനമാക്കിയതിനെക്കുറിച്ച് പിന്നീട് പറഞ്ഞത്. കടുത്ത പ്രകോപനത്തിനു മുന്നിലും, ഗുജറാത്തിലെ 5 കോടിയോളം ജനങ്ങൾ തികഞ്ഞ മനസാന്നിദ്ധ്യത്തോടെയിരുന്നു എന്നാണ് പിന്നീട് കലാപത്തെക്കുറിച്ച് മുഖ്യമന്ത്രി മോദി മാധ്യമങ്ങൾക്കു മുന്നിൽ പറഞ്ഞത്.

ഗോധ്ര സംഭവത്തിന്റെ ദൃശ്യങ്ങൾ ദേശീയമാധ്യമങ്ങളും, പ്രാദേശിക ചാനലുകളും ഇടതടവില്ലാതെ സംപ്രേഷണം ചെയ്തുകൊണ്ടിരുന്നു. മാധ്യമങ്ങൾ കലാപത്തിൽ ഉൾപ്പെട്ടവരെക്കുറിച്ച് ജനങ്ങൾക്ക് മുൻവിധിയോടെ വാർത്തകൾ നൽകിയിരുന്നു. ഗുജറാത്ത് സർക്കാരിന്റെ നിഷ്ക്രിയതയെക്കുറിച്ച് വാർത്തകൾ പുറത്തുവിട്ടതുകൊണ്ട് കേന്ദ്ര സർക്കാരിന് സ്ഥിതിഗതികൾ ശാന്തമാക്കാൻ പെട്ടെന്നു തന്നെ നടപടികൾ സ്വീകരിക്കാൻ കഴിഞ്ഞു. ഭീതിജനകമായ വാർത്തകൾ പ്രചരിപ്പിക്കുന്നു എന്നാരോപിച്ച്, സി.എൻ.എൻ, ആജ്തക്, സ്റ്റാർ ന്യൂസ്, സീ ന്യൂസ് എന്നീ ചാനലുകൾ ഗുജറാത്ത് സർക്കാർ വാർത്തകൾ സംപ്രേഷണം ചെയ്യുന്നതിൽ നിന്നും തടഞ്ഞു, അവരുടെ പ്രാദേശിക ഓഫീസുകളും അടച്ചു പൂട്ടാൻ ഉത്തരവിടുകയും ചെയ്തു. സംഭവത്തിന്റെ ഭീകരത പുറം ലോകത്തിനു കാണിച്ചുകൊടുക്കുക മാത്രമേ ഇത്തരം വാർത്തകൾ സംപ്രേഷണം ചെയ്തതിലൂടെ മാധ്യമങ്ങൾ ചെയ്തതെന്ന് എഡിറ്റേഴ്സ് ഗിൽഡ് അഭിപ്രായപ്പെട്ടു, കൃത്യമായ പരിഹാരം ആവശ്യമായതുകൊണ്ടാണ് ഇത്തരം വാർത്തകളിലൂടെ സംസ്ഥാന സർക്കാരിന്റെ ഉദാസീനതയെ പുറംലോകത്തിലേക്ക് എത്തിക്കുകയും ചെയ്തതെന്നു കൂടി അവർ അഭിപ്രായപ്പെട്ടു. ഗുജറാത്ത് സമാചാർ, സന്ദേശ് തുടങ്ങിയ മാധ്യമങ്ങളാണ് പ്രകോപനപരമായ വാർത്തകൾ നൽകിയിരുന്നതെന്നും എഡിറ്റേഴ്സ് ഗിൽഡ് ആരോപിച്ചു.





</doc>
<doc id="241642" url="https://ml.wikipedia.org/wiki?curid=241642" title="ഫോണ്ട് ഫോർജ്">
ഫോണ്ട് ഫോർജ്

2004 മാർച്ചു് വരെ പി എഫ് എ എഡിറ്റ് ("PfaEdit") എന്ന പേരിലറിയപ്പെട്ടിരുന്ന ഒരു സ്വതന്ത്ര സോഫ്റ്റ്‌വെയർ ആണു് ഫോണ്ട് ഫോർജ്. ഇതു് എല്ലാ ഗുണങ്ങളോടുകൂടിയ ഒരു അക്ഷരരൂപ നിർമ്മിതി സോഫ്റ്റ്‌വെയർ ആണു്.
ഇതു് എല്ലാ തരത്തിലുമുള്ള അക്ഷരരൂപങ്ങൾക്കു് ഉപയോഗിക്കാവുന്നതാണു്. കമ്പ്യൂട്ടർ ഭാഷയായ സി ഉപയോഗിച്ചു് ജോർജ്ജ് വില്ല്യംസ് ആണു് ഈ സോഫ്റ്റ്‌വെയറിനു് തുടക്കം കുറിച്ചതു്. 3 ക്ലോസ്സ് ബി.എസ്.ഡി. ലൈസൻസ് പ്രകാരം ഈ സോഫ്റ്റ്‌വെയർ വിതരണം ചെയ്യുന്നു. 12 പ്രാദേശിക ഭാഷകളിൽ ഫോണ്ട് ഫോർജ്ജ് ലഭ്യമാണു്.


</doc>
<doc id="241651" url="https://ml.wikipedia.org/wiki?curid=241651" title="ജാനമ്മ ഡേവിഡ്">
ജാനമ്മ ഡേവിഡ്

മലയാളചലച്ചിത്രപിന്നണിഗായികയായിരുന്നു ജാനമ്മ ഡേവിഡ്. നീലക്കുയിൽ എന്ന ചിത്രത്തിലെ ഗാനങ്ങൾ ഏറെ പ്രസിദ്ധിയാർജ്ജിട്ടുണ്ട്


</doc>
<doc id="241653" url="https://ml.wikipedia.org/wiki?curid=241653" title="ഡോക്ടർ (മലയാളചലച്ചിത്രം)">
ഡോക്ടർ (മലയാളചലച്ചിത്രം)

വൈക്കം ചന്ദ്രശേഖരൻ നായർ കഥയും സംഭാഷണവും എഴുതി എം.എസ്. മണി സംവിധാനം ചെയ്ത മലയാളചലച്ചിത്രമാണ് ഡൊക്ടർ. പി. ഭാസ്കരൻ രചിച്ച ഗാനങ്ങൾക്ക് പരവൂർ ജി. ദേവരാജൻ ഈണം നൽകി. ഛായാഗ്രഹണം യു. രാജഗോപാലും ചിത്രസംയോജനം എം.എസ്. മണിയും നൃത്തസംവിധാനം സി. ഗോപാലകൃഷ്ണനും നിർവഹിച്ചു. പ്രസ്തുത ചിത്രം വിജയ-വാഹിനി, മെജസ്റ്റിക്, ന്യൂട്ടോൺ, എ.വി.എം. എന്നീ സ്റ്റുഡിയോകളിലായി എച്ച്.എച്ച്. ഇബ്രാഹിം നിർമിച്ചു. 1963 മാർച്ച് 20-ന് ചിത്രം പ്രദർശനം തുടങ്ങി 



</doc>
<doc id="241655" url="https://ml.wikipedia.org/wiki?curid=241655" title="ളാക സെന്തോം മാർത്തോമ്മ പള്ളി, ഇടയാറന്മുള">
ളാക സെന്തോം മാർത്തോമ്മ പള്ളി, ഇടയാറന്മുള

മലങ്കര മാർത്തോമ്മ സുറിയാനി സഭയുടെ ചെങ്ങന്നൂർ-മാവേലിക്കര ഭദ്രാസനത്തിൽ പെട്ട ഒരു ദേവാലയമാണ് ളാക സെന്റ് തോം മാർത്തോമ്മ പള്ളി. ഇടയാറന്മുളയിലാണ് ഈ പള്ളി സ്ഥിതിചെയ്യുന്നത്. ചെങ്ങന്നൂർ-മാവേലിക്കര ഭദ്രാസനത്തിലെ ഏറ്റവും വലിയ പള്ളിയായ ഈ ദേവാലയത്തിൽ 630 കുടുംബങ്ങളാണ് ഉള്ളത്.

1884 വരെ ഈ പ്രദേശത്തെ ക്രൈസ്തവർ പുത്തൻകാവ് സെന്റ് മേരീസ് ഓർത്തഡോക്സ് വലിയപള്ളിയിലാണ് കൂടിവന്നിരുന്നത്.അതിൽ മലങ്കര സഭയിലെ നവീകരണ ആശയങ്ങളിൽ സ്വാധീനിക്കപ്പെട്ട ഒരു വിഭാഗം 1888ൽ, ഇടയാറന്മുളയിൽ വിശുദ്ധ തോമാ ശ്ലീഹായുടെ നാമധേയത്തിൽ ഒരു പള്ളി പണിയുകയും അവിടെ ആരാധന ആരംഭിക്കുകയും ചെയ്തു. 1919, 1943, 1989 എന്നീ വർഷങ്ങളിൽ ഈ പള്ളി പുതുക്കിപ്പണിതു. 1989ൽ പണിത പള്ളിയാണ് ഇപ്പോൾ നിലനിൽക്കുന്നത്. 1988ൽ ശതാബ്ദി ആഘോഷിച്ച ഈ ഇടവക, 2012-13ൽ ശതോത്തര രജതജൂബിലിയും ആഘോഷിച്ചു.


ഈ ഇടവകയുടെ ഭരണത്തിൻ കീഴിൽ 2 വിദ്യാലയങ്ങൾ പ്രവർത്തിക്കുന്നുണ്ട്. സീനിയർ സിറ്റിസൺ ഫെലോഷിപ്പിന്റെ ആഭിമുഖ്യത്തിൽ പകൽവീട് എന്ന സ്ഥാപനവും ഇവിടെ പ്രവർത്തിക്കുന്നു.


</doc>
<doc id="241662" url="https://ml.wikipedia.org/wiki?curid=241662" title="ഗ്നോം 3 വിവാദം">
ഗ്നോം 3 വിവാദം

ഗ്നോം ഡെസ്ക്ടോപ്പിന്റെ മൂന്നാമത്തെ പതിപ്പായ ഗ്നോം 3 ഇറക്കിയതുമായ ബന്ധപ്പെട്ട ലിനക്സ് സമൂഹത്തിൽ ഉടലെടുത്ത വിവാദങ്ങളെയും വിമർശനങ്ങളെയും പൊതുവായി ഗ്നോം 3 വിവാദം എന്ന് വിളിക്കുന്നു. പരമ്പരാഗത ഡെസ്ക്ടോപ്പിൽ നിന്ന് നിന്ന് വ്യതിചലിച്ച് തികച്ചും വ്യത്യസ്തയ്യാർന്ന ഒരു സമ്പർക്കമുഖം (ഗ്നോം ഷെൽ) നിർമ്മാതാക്കൾ ഗ്നോം 3ൽ പരിചയപ്പെടുത്തിയത്. എന്നാൽ ഇത് ഗ്നോമിന്റെ ലാളിത്യം ചോർത്തിയെന്നും ഉപയോക്തൃ സൗഹൃദ സമ്പർക്കമുഖമല്ലെന്നും വിമർശനമുയർന്നു. ലിനക്സ് കെർണലിന്റെ നിർമ്മാതാവായ ലിനസ് ടോൾവാർഡ്സ് അടക്കം പല പ്രമുഖരും ഗ്നോം ഷെല്ലിനെതിരെ രംഗത്ത് വന്നു.

ഗ്നോം ഷെല്ലിന്റെ പുറത്തിറക്കലിനോട് ആദ്യം പ്രതികരിച്ചത് കാനോനിക്കൽ ആയിരുന്നു. ഉബുണ്ടുവിന്റെ സ്വതേയുള്ള പണിയിടമായ ഗ്നോം തന്നെ തുടർന്നും ഉപയോഗിക്കുമെന്നും എന്നാൽ സമ്പർക്കുമുഖം നെറ്റ്ബുക്കുകൾക്കായി കാനോനിക്കൽ തന്നെ നിർമ്മിച്ച യൂണിറ്റി ആയിരിക്കുമെന്ന് 2010 നവംബറിൽ കാനോനിക്കൽ അറിയിച്ചു. ഇതിനെത്തുടർന്ന് ഉബുണ്ടു 11.04ൽ സ്വതേയുള്ള സമ്പർക്കമുഖം യൂണിറ്റി ആയിരുന്നു. എങ്കിലും ഫാൾബാക്കായി ഗ്നോം 2വും ലഭ്യമായിരുന്നു. എന്നാൽ ആ സമയത്ത് പ്രമുഖ ഉബുണ്ടു വ്യുൽപ്പന്നമായ ലിനക്സ് മിന്റിന്റെ നിർമ്മാതാക്കൾ തങ്ങൾ ഗ്നോം തന്നെ തുടർന്നും ഉപയോഗിക്കുമെന്നും വ്യക്തമാക്കി.

എന്നാൽ പിന്നീട് ലിനക്സ് മിന്റ് ഗ്നോം ഷെല്ലിനു പകരമായി സിന്നമോൺ, മേറ്റ് എന്നിങ്ങനെ പുതിയ രണ്ട് പണിയിടങ്ങൾ രൂപപ്പെടുത്തിയെടുത്തു. നിലവിൽ മിന്റിന്റെ ഔദ്യോഗിക പതിപ്പ് സിന്നമോൺ എഡിഷൻ, മേറ്റ് എഡിഷൻ എന്നിങ്ങനെ രണ്ടെണ്ണമുണ്ട്. പിന്നീട് ഡെബിയൻ ഗ്നോം ഷെല്ലിനു പകരം എക്സ്എഫ്സിഇ ഉപയോഗിക്കുമെന്നും അറിയിച്ചു.

എന്നാൽ ഡെബിയൻ "ജെസ്സി" മുതൽ ഗ്നോം 3 ഉപയോഗിച്ചുതുടങ്ങി. ഉബുണ്ടു 17.10 മുതൽ ഗ്നോം 3 അതിന്റെ സ്വതേയുള്ള പണിയിടസംവിധാനമാക്കി. 


</doc>
<doc id="241670" url="https://ml.wikipedia.org/wiki?curid=241670" title="സയ്യിദ് അബ്ദുറഹ്മാൻ ബാഫക്കി തങ്ങൾ">
സയ്യിദ് അബ്ദുറഹ്മാൻ ബാഫക്കി തങ്ങൾ

മുസ്ലീം ലീഗിന്റെയും സമസ്ത കേരള ജംഇയ്യത്തുൽ ഉലമയുടെയും പ്രമുഖ നേതാവായിരുന്നു സയ്യിദ് അബ്ദുറഹ്മാൻ ബാഫക്കി തങ്ങൾ(19 ഫെബ്രുവരി 1906 - 19 ജനുവരി 1973). മുന്നണിരാഷ്ട്രീയം എന്ന ആശയത്തിനു രൂപം നൽകിയവരിൽ പ്രധാനിയായിരുന്നു. വിമോചനസമര കാലത്തെ ഒരു പ്രധാന മുദ്രാവാക്യങ്ങളിലൊന്നായിരുന്നു പട്ടം-മന്നം-ബാഫക്കി തങ്ങൾ- ആർ ശങ്കർ സിന്ദാബാദ്. 



</doc>
<doc id="241674" url="https://ml.wikipedia.org/wiki?curid=241674" title="ഡി.ബി.ടി. പദ്ധതി">
ഡി.ബി.ടി. പദ്ധതി

ഭാരതത്തിലെ കേന്ദ്ര സർക്കാറിന്റെ ആനുകൂല്യങ്ങൾ ഉപഭോക്താവിന്റെ ബാങ്ക് അക്കൗണ്ടിൽ നേരിട്ട് നിക്ഷേപിക്കുന്ന ദാരിദ്ര്യ നിർമാർജ്ജന പദ്ധതിയാണ് ഡയറക്ട് ബെനഫിറ്റ് ട്രാൻസ്ഫർ പദ്ധതി (ഡി.ബി.ടി. പദ്ധതി). ഈ പദ്ധതി പ്രകാരം, എൽ.പി.ജി സബ്‌സിഡി ഒക്‌ടോബർ ഒന്നുമുതൽ ബാങ്ക് അക്കൗണ്ട് വഴിയാക്കും. ഇതിനായി ഉപഭോക്താക്കൾ അവരവരുടെ ബാങ്ക് അക്കൗണ്ടുകൾ ആധാർ നമ്പറുമായി ബന്ധിപ്പിക്കണം. രാജ്യത്തെ എഴുപതിലധികം ജില്ലകളിലും പുതിയ മൂന്ന് പെൻഷൻ പദ്ധതികളും(വാർദ്ധക്യ പെൻഷൻ, വികലാംഗ വാർദ്ധക്യ പെൻഷൻ, വിധവാ വാർദ്ധക്യ പെൻഷൻ) ഇപ്പോൾ ഈ പദ്ധതി പ്രകാരമാണ് പ്രവർത്തിക്കുന്നത്. 
2013 ൽ യു.പി.എ. സർക്കാരാണ് ഈ പദ്ധതി ആരംഭിച്ചതെങ്കിലും കോടതി ഇടപെടലിനെ ത്തുടർന്ന് 2014 ൽ നിർത്തിവച്ചു. തുടർന്ന് 2015 ൽ പഹൽ പദ്ധതി (ഡയറക്ട് ബെനിഫിറ്റ്‌സ് ഫോർ ദ എൽ.പി.ജി. കൺസ്യൂമേഴ്‌സ് സ്‌കീം) എന്നറിയപ്പെടുന്ന പ്രത്യക്ഷ ഹസ്തന്തരിത് ലാഭ് ആരംഭിച്ചു. സബ്‌സിഡി ലഭിക്കുന്നതിന് ആധാർ വേണമെന്ന നിബന്ധന ഒഴിവാക്കിയാണ് 'പ്രത്യക്ഷ ഹസ്തന്തരിത് ലാഭ്' അഥവാ 'പഹൽ' എന്ന് പേരിട്ട പദ്ധതി വീണ്ടും തുടങ്ങിയത്. 14.2 കിലോഗ്രാം തൂക്കമുള്ള 12 സിലിണ്ടറുകളോ അഞ്ചു കിലോഗ്രാമിന്റെ 34 സിലിണ്ടറുകളോ ഒരുകൊല്ലം വാങ്ങുന്നതിനാണ് സബ്‌സിഡി നൽകുന്നത്. പുതുക്കിയ പദ്ധതിയിൽ ചേർന്ന് ആദ്യത്തെ സിലിണ്ടർ ബുക്കുചെയ്യുമ്പോൾത്തന്നെ സബ്‌സിഡി ലഭിച്ചുതുടങ്ങും. ഒരു സിലിണ്ടർ ഏജൻസിയിൽ നിന്നെടുക്കുമ്പോൾത്തന്നെ അടുത്തതിനുള്ള സബ്‌സിഡി ബാങ്ക് അക്കൗണ്ടിൽ ലഭ്യമാക്കിയിരിക്കും. എൽ.പി.ജി. ഉപഭോക്താക്കൾക്ക് മാർക്കറ്റ് വിലയ്ക്ക് സിലിണ്ടർ വാങ്ങുമ്പോൾ അർഹതപ്പെട്ട സബ്‌സിഡി ബാങ്ക് അക്കൗണ്ടിലേക്ക് നേരിട്ട് ലഭിക്കുന്നതാണ് പദ്ധതി.

ഡി.ബി.ടി. പദ്ധതി തമിഴ്‌നാട്ടിൽ നടപ്പാക്കേണ്ടെന്ന് ആവശ്യപ്പെട്ട് മുഖ്യമന്ത്രി ജയലളിത പ്രധാനമന്ത്രിക്ക് കത്തയച്ചിരുന്നു. പദ്ധതിയുടെ നിലവിലെ രൂപം സംസ്ഥാനങ്ങളുടെ അധികാരത്തിൻമേലുള്ള കടന്നുകയറ്റമാണെന്നും ഫെഡറലിസത്തിന്റെ തത്ത്വങ്ങൾക്ക് എതിരാണെന്നും ജയലളിത വിമർശിച്ചിരുന്നു. 
ഉപഭോക്താക്കൾ അവരുടെ ആധാർ നമ്പർ ബാങ്ക് അക്കൗണ്ടുമായും എൽ.പി.ജി കൺസ്യൂമർ നമ്പരുമായും ലിങ്ക് ചെയ്ത് ഗ്യാസ് ഏജൻസിയിൽ നൽകണം. ആധാർനമ്പർ ഇല്ലെങ്കിൽ ബാങ്ക് അക്കൗണ്ട് നമ്പർ, പാചകവാതകത്തിനുള്ള 17 അക്ക തിരിച്ചറിയൽ നമ്പറുമായി കൂട്ടിയോജിപ്പിക്കണം. പദ്ധതിയുടെ നടത്തിപ്പിതായി കേരളത്തിൽ ഭക്ഷ്യപൊതുവിതരണ വകുപ്പ് സെക്രട്ടറിയുടെ മേൽനോട്ടത്തിൽ ഐ.റ്റി.മിഷൻ ഡയറക്ടർ, ഓയിൽ മാർക്കറ്റിങ് കമ്പനികളുടേയും ബാങ്കുകളുടെയും പ്രതിനിധികൾ എന്നിവരുൾപ്പെട്ട ഒരു സമിതി പ്രവർത്തിക്കുന്നുണ്ട്. 2015 ഫെബ്രുവരി 15 ന് മുമ്പ് എല്ലാ ഉപഭോക്താക്കളും ആധാർ നമ്പർ ലിങ്ക് ചെയ്യേണ്ടതാണെന്ന് സർക്കാർ അറിയിച്ചിരുന്നു. 


</doc>
<doc id="241685" url="https://ml.wikipedia.org/wiki?curid=241685" title="ഇൻഫന്റ് ജീസസ് ഇ.എം.എച്ച്.എസ്സ്.എസ്സ്., തിരുവമ്പാടി">
ഇൻഫന്റ് ജീസസ് ഇ.എം.എച്ച്.എസ്സ്.എസ്സ്., തിരുവമ്പാടി

കോഴിക്കോട് നഗരത്തിൽ നിന്ന് 35 കി.മി കിഴക്കുമാറി തിരുവമ്പാടി എന്ന ഗ്രാമത്തിൽ സ്ഥിതി ചെയ്യുന്ന ഒരു അൺ എയ്ഡഡ് വിദ്യാലയമാണ് ഇൻഫന്റ് ജീസസ് സ്കൂൾ, തിരുവമ്പാടി. 1995 ജൂൺ 1-നാണ് ഈ വിദ്യാലയം സ്ഥാപിച്ചത്. 2004-ലെ പത്താം ക്ലാസ് പരീക്ഷയിൽ രണ്ടാം റാങ്കും പത്താം റാങ്കും ഈ സ്കൂളിലെ വിദ്യാർത്ഥികളാണ് നേടിയത്.

തുടർച്ചയായ പതിമൂന്നുവർഷം ഈ സ്കൂളിൽ നൂറുശതമാനം വിജയം ലഭിച്ചിരുന്നു.



</doc>
<doc id="241688" url="https://ml.wikipedia.org/wiki?curid=241688" title="ഫേയോഫൈറ്റ">
ഫേയോഫൈറ്റ

തവിട്ട് നിറമുള്ള, കൂടുതലും കടൽവാസികളായ ബഹുകോശ ആൽഗ(പായൽ) സസ്യങ്ങളാണ് ഫിയോഫൈസിയേ അഥവാ ബ്രൗൺ ആൽഗകൾ (Phaeophyceae or brown algae). ഇവയുടെ കോശങ്ങളിലെ മഞ്ഞ കലർന്ന തവിട്ട് നിറമുള്ള ക്രൊമാറ്റോഫോറുകളാണ് (Chromatophore)ഈ നിറം നൽകുന്നത്. മറ്റ് വർണ്ണകങ്ങളെക്കാൾ ഇതിൽ സാന്തോഫില്ലുകൾ(Xanthophyll) വളരെക്കൂടുതലുണ്ട്. വാസസ്ഥാനങ്ങൾ (Habitats) രൂപപ്പെടുത്തിയും ആഹാരമായി മാറിയും കടൽപരിസരങ്ങളിൽ വലിയ പങ്ക് ഇവ വഹിക്കുന്നു. ഉദാഹരണമായി ലാമിനേറിയേൽസ് (Laminariales) എന്ന ഓർഡറിലുൾപ്പെടുന്ന മാക്രോസിസ്റ്റിസ് (Macrocystis) എന്ന കെൽപ് (kelp അഥവാ treas of seas ) വിഭാഗത്തിലെ ജീവികൾ 60 മീറ്ററോളം നീളം വയ്ക്കുകയും കടലിന്നടിയിൽ വലിയ വനങ്ങൾ രൂപപ്പെടുത്തുകയും ചെയ്യുന്നു. സർഗാസ്സോ കടലിൽ സവിശേഷവാസസ്ഥാനം രൂപപ്പെടുത്തിയിട്ടുള്ള ഉഷ്ണജലസസ്യമായ സർഗ്ഗാസം (Sargassum, or Gulf weed) മറ്റൊരുദാഹരണമാണ്. വടക്കേ അറ്റ്ലാന്റിക് സമുദ്രത്തെ സർഗാസ്സോ കടൽ എന്നുവിളിക്കുന്നതിന് കാരണം ഇവയാണ്. കെൽപ്പ് ക്ലാസ്സിൽ (Class Kelp) ഉൾപ്പെടുന്ന ആൽഗകളെ മനുഷ്യർ ആഹാരമാക്കുന്നുമുണ്ട്. ഇവയുടെ ശരീരമായ താലസ്സ് ബഹുകോശകവും നേരിട്ട് ദൃശ്യവുമാണ്. ഏറ്റവും കൂടുതൽ ഗവേഷണങ്ങൾക്കുപാത്രമായ ബ്രൗൺ ആൽഗേകളാണ് ആസ്കോഫില്ലം നോഡോസം (Ascophyllum nodosum).

1500- 2000 സ്പീഷീസുകളാണ് ഫിയോഫൈസിയേയിലുള്ളത്. യൂക്കാരിയോട്ടിക് വിഭാഗത്തിലെ ഹെറ്ററോകോണ്ടോഫൈറ്റ (Heterokontophyta) വിഭാഗത്തിലാണ് ഇവ ഉൾപ്പെടുന്നത്. പച്ച കലർന്ന തവിട്ടുനിറവും ബ്രൗൺ പായൽ എന്ന പേരും ലഭിച്ചത് ഇവയിൽ കാണപ്പെടുന്ന ഫ്യൂക്കോസാന്തിൻ (fucoxanthin) എന്ന വർണ്ണകത്തിന്റെ സാന്നിദ്ധ്യമാണ്. ഹെറ്ററോകോണ്ടുകളിൽ വ്യതിരിക്തകലകളാൽ(differentiated tissues) ബഹുകോശകസ്വാഭാവം കൈവന്ന അനന്യപ്രത്യേകതയും ഇവയ്ക്കുണ്ട്. എന്നാൽ ഫ്ലാജല്ലകളുള്ള സ്പോറുകൾ വഴിയും ലിംഗകോശങ്ങൾ (Gametes)വഴിയുമാണ് ഇവ പ്രത്യുൽപ്പാദനം നടത്തുന്നത്. ജനിതക പഠനങ്ങൾ ഇവ മഞ്ഞ- ഹരിത പായലുകളുമായി (Yellow- green algae) ഏറ്റവും അടുത്ത പരിണാമപരമായ ബന്ധം കാണിക്കുന്നതായി തെളിയിക്കുന്നു. ഇതിലെ മിക്ക ജീനസ്സുകളിലും സ്വതന്ത്രജീവികളായ സ്പൈറോഫൈറ്റികവും ഗാമെറ്റോഫൈറ്റികവുമായ തലമുറകളുടെ ഏകാന്തരണമുണ്ട്. 
നാല് ശുദ്ധജല ഫിയോഫൈറ്റുകൾ ഒഴിച്ച് ബാക്കിയുള്ളവയെല്ലാം സമുദ്രജലജീവികളാണ്. സമുദ്രഫിയോഫൈറ്റകൾ പൊതുവേ ശീതജല ആൽഗകളാണ്. ആർട്ടിക്- അന്റാർട്ടിക് സമുദ്രങ്ങളിലെ കടലോരഫിയോഫൈറ്റകൾ ഈ തരത്തിലുള്ളവയാണ്. ഡിക്ടിയോട്ടെലിസുകളും സർഗ്ഗാസവും ഉഷ്ണജലസസ്യങ്ങളാണ്. സമുദ്രസ്പീഷീസുകളിൽ മിക്കവയും മറ്റ് നിർജ്ജീവ ആധാരങ്ങളിലോ പാറകളിലോ പററിപ്പിടിച്ചുവളരുന്നവയാണ്. ഫ്യൂക്കേൽസ് ഓർഡറിലുൾപ്പെടുന്ന (Order Fucales)ബ്രൗൺ പായലുകൾ (Brown algae) പൊതുവേ പാറകൾ നിറഞ്ഞ സമുദ്രതീരങ്ങളിൽ കാണപ്പെടുന്നവയാണ്. മറ്റ് സ്പീഷീസുകൾ മറ്റ് പായലുകളുമായി എപ്പിഫൈറ്റികമായോ എൻഡോഫൈറ്റികമായോ സഹവസിച്ച് വളരുന്നവയാണ്. 
സമുദ്രത്തിന്റെ ഒരു പ്രത്യേകസ്ഥാനത്ത് വളരുന്ന തവിട്ട് ആൽഗകൾ നെടുകേയുള്ള മേഖലാസ്വരൂപീകരണം കാണിക്കുന്നുണ്ട്. അന്തരാവേലമേഖലകളിൽ (Intertidal regions) കാണപ്പെടുന്ന ഇതര സ്പീഷീസുകൾ പോലും നിശ്ചിതരീതിയിൽ നെടുകെയുള്ള വിതരണം കാണിക്കുന്നു. ഫ്യൂക്കേസീ വിഭാഗത്തിലെ (Fucales) പാറകൾക്കുമുകളിലെ കളകൾ മുകൾ കടലോരഭാഗത്തും കടൽപ്പോച്ചകൾ (Laminariales) കടലോരത്തിന്റെ ഏറ്റവും അടിഭാഗത്തായും പരിമിതപ്പെടുത്തപ്പെട്ടിരിക്കുന്നു. ഉപകടലോരത്തും മധ്യകടലോരത്തും വളരുന്നവയുമുണ്ട്. തണുത്ത സമുദ്രജലഭാഗങ്ങളിൽ ഇവ 20 മീറ്റർ ആഴത്തിനപ്പുറം വളരാറില്ല. കൂടാതെ, ഉഷ്ണജലത്തിൽ 90 മീറ്റർ ആഴത്തിൽ വരെയെത്തുന്ന ചിലയിനം ജീവികളുണ്ട്.
ഇവയുടെ ശരീരത്തിലെ മുഖ്യമായ മൂന്നുഭാഗങ്ങൾ ഹോൾഡ്ഫാസ്റ്റ്(Holdfast), സ്റ്റൈപ്പ് (Stipe), ലാമിന (Lamina) എന്നിവയാണ്. സ്വതന്ത്രജീവികളല്ലാത്തവയെല്ലാം (സർഗാസം, ഫ്യൂക്കസ്) ഹോൾഡ്ഫാസ്റ്റുകൾ എന്ന ഘടന വഴി ഉപരിതലങ്ങളോട് പറ്റിപ്പിടിച്ച് വളരുന്നു. ഇവ വേരുകൾ പോലെ തോന്നിക്കുന്ന ശാഖകളുള്ള ഘടനയാണ്. നീളമുള്ളതോ കുറഞ്ഞതോ ആയ കാണ്ഡഭാഗമാണ് സ്റ്റൈപ്പ്. ഇലകൾക്കുസമമായ ഫ്രോണ്ടുകളും (Fronds) ഇവയ്ക്കുണ്ട്. ജലോപരിതലത്തിൽ പ്ലവക്ഷമത നൽകുന്നത് ഇവയിലെ വായുഅറകളാണ്(Air vesicles). ക്ലോറോഫിൽ a, ക്ലോറോഫിൽ c, ഫ്യൂക്കോസാന്തിൻ (ബ്രൗൺ പായലുകളിൽ), കരോട്ടിനോയിഡുകൾ, ല്യൂട്ടീൻ, വയോലാസാന്തിൻ(Violaxanthin), ഡയാറ്റോസാന്തിൻ(Diatoxanthin) എന്നിവയാണ് ഇവയിലെ മുഖ്യമായ വർണ്ണകങ്ങൾ. ഫ്യൂക്കോസാന്തിൻ ഹരിതകണത്തെ (ക്ലോറോഫിൽ) മറയ്ക്കുന്നതിനാൽ ഫിയോഫൈസിയ ജീവജാതികളുടെ നിറം ബ്രൗൺ മുതൽ ഒലീവ് ഗ്രീൻ വരെയാകാറുണ്ട്. ലാമിനാരിൻ (Lainarin), മാനിറ്റോൾ (Mannitol), എന്നിവയാണ് ഇവയിലെ സഭൃതാഹാരം. ലാമിനാരിൻ സങ്കീർണ്ണഘടനയുള്ള ഒരിനം കാർബോഹൈഡ്രേറ്റ് അഥവാ ധാന്യകം (പഞ്ചസാര)യാണ്. ഇവയുടെ കോശഭിത്തിയിൽ സെല്ലുലോസും ആൽജിനിക് അമ്ലം പോലുള്ള ഫൈക്കോ കൊളോയിഡ്സും ഫ്യൂക്കോയിഡാൻ(Fucoidan) എന്ന പോളിസാക്കറൈഡുമുണ്ട്. എക്ടോകാർപ്പസ് (Ectocarpus) പോലുള്ള ജീവികൾ ചെറുതന്തുക്കളായി (Sort filaments) കാണപ്പെടുമ്പോൾ സർഗ്ഗാസം പോലുള്ളവ ഒരു മീറ്ററോളം നീളമുള്ളവയാണ്.
ഫിയോഫൈസിയ ക്ലാസ്സിലെ മുഖ്യ ഓർഡറുകളാണ് താഴെത്തന്നിരിക്കുന്നത്.
</ref>

ഡിപ്ലോഹാപ്ലോണ്ഡിക് (Diplohaplontic) (ഉദാ: ഡിക്ടിയോട്ട), ഹാപ്ലോണ്ടിക് (Haplontic) എന്നീ ജീവിതചക്രമാണിവ പ്രകടിപ്പിക്കുന്നത്.ഫ്യൂക്കസും സർഗ്ഗാസവുമൊഴികെ മറ്റുള്ളവ സ്പോറോഫൈറ്റും ഗാമെറ്റോഫൈറ്റും ഉൾക്കൊള്ളുന്ന നിയത തലമുറവ്യതിയാനം (Regular alternation of generations) കാണിക്കുന്നു. ഊഗോണിയത്തിനകത്തോ ജലത്തിൽ വച്ചോ ലിംഗകോശങ്ങളുടെ സംയോജനം നടക്കുന്നു. 
ബ്രൗൺ നിറമുള്ള സീലിയേറ്റ് (സീലിയകളുള്ള) ഏകകോശ പൂർവ്വികനിൽ നിന്നാണ് ഇവ രൂപപ്പെട്ടതെന്ന് വിശ്വസിക്കപ്പെടുന്നു. ചലനശേഷിയുള്ള സീലിയകൾ വഹിക്കുന്ന പ്രത്യുല്പാദന കോശങ്ങൾ ഇവയ്ക്കുള്ളത് ഈ സാദ്ധ്യത ശരിവയ്ക്കുന്നു. നാല് സ്തരങ്ങളാൽ പൊതിയപ്പട്ട ഹരിതകണങ്ങൾ (chloroplasts) ആണ് ഇവയുടെ ഏറ്റവും മുഖ്യ പ്രത്യേകത. ഇവ ഒരു യൂക്കാരിയോട്ടിനോട് മറ്റൊരു അടിസ്ഥാനയൂക്കാരിയോട്ടിക് കോശം എൻഡോസിംബയോട്ടിക് വർത്തിത്വം (Endoymbiosis) രൂപപ്പെട്ടതുവഴി ഉടലെടുത്തു എന്നതിന് ഇത് തെളിവാണ്. ഇവരുടെ ശരീരം(Vegetative body) ബഹുകോശകമാണ്. അതിനാൽ ഇവ ഏകകോശ ഹരിതആൽഗകളുമായി ബന്ധപ്പെട്ടവയല്ല. ഈ വിഭാഗത്തിലുൾപ്പെടുന്നവയ്ക്കുമാത്രമേ ഫ്യൂക്കോസാന്തിനും ലാമിനാരിനുമുള്ളൂ. ഐസോഗാമി, അനൈസോഗാമി, ഊഗാമി എന്നിങ്ങനെയുള്ള പ്രത്യുൽപ്പാദനരീതികൾ ഇവ ക്രമാനുഗതമായി പ്രകടിപ്പിക്കുന്നു. ഇവ കരയിൽ വസിക്കുന്നതായി കണ്ടെത്തിയിട്ടില്ല. എന്നാൽ ഫിയോഫൈസിയയിൽത്തന്നെ ആൾട്ടർനേഷൻ ഓഫ് ജനറേഷൻസ് കാണിക്കുന്ന സ്പോറോഫൈറ്റും ഗാമെറ്റോഫൈറ്റും ബാഹ്യപ്രകൃതത്തിൽ സാദൃശ്യമുള്ളവയും സാദൃശ്യമില്ലാത്തവയുമായി രണ്ടുതരത്തിലുള്ള വിവ്രജനപരിണാമം (Divergent Evolution) കാണിക്കുന്നു. ഡി.എൻ.എ ശ്രേണീനിരീക്ഷണങ്ങൾ 150 മുതൽ 200 വരെ ദശലക്ഷം വർഷങ്ങൾക്കുമുമ്പ് ഇവ തന്തുരൂപിയായ ഫിയോതാമ്നിയോഫൈസിയേ, സാന്തോഫൈസിയേ, ക്രൈസോഫൈസിയേ (filamentous Phaeothamniophyceae, Xanthophyceae, Chrysophyceae) എന്നിവയിൽ നിന്ന് പരിണമിച്ചുണ്ടായവയാണെന്ന് തെളിയിക്കുന്നു. 5S rRNA യുടെ ശ്രേണീഗവേഷണങ്ങൾ ചുവന്നതോ പച്ചയോ ആയ പായലുകളുമായി (Red or Green Algae) ചെറിയ പരിണാമപരമായ അകലമേ ഉള്ളൂ എന്ന് തെളിയിക്കുന്നു. മറ്റൊരർത്ഥത്തിൽ ബ്രൗൺ പായലുകൾ റെഡ് ആൽഗയിൽ നിന്നും ഹരിതആൽഗയിൽ നിന്നും ഈ അടുത്തകാലത്താണ് വേർതിരിഞ്ഞതെന്ന് മനസ്സിലാക്കാം.
ലാമിനേറിയ (Kombu, Devil's Apron), സർഗ്ഗാസം, എന്നീ കടൽപ്പോച്ചകൾ (Kelps) ഭക്ഷ്യയോഗ്യമാണ്. മാക്രോസിസ്റ്റിസ്(Macrocystis), നീറിയോസിസ്റ്റിസ്(Nereocystic) എന്നിവ പൊട്ടാസ്യത്തിന്റെ ഉറവിടങ്ങളാണ്. ലാമിനേരിയ, ഫ്യൂക്കസ്, സർഗ്ഗാസം, മാക്രോസിസ്റ്റിസ് എന്നിവയിൽ നിന്നും വേർതിരിച്ചെടുക്കുന്ന ആൽജിനിക്കാസിഡ് സെക്യൂരിറ്റി ഗ്ലാസ്സ്, സർജിക്കൽ ത്രെഡ്, ടെക്സ്റ്റൈൽ ആവശ്യങ്ങൾക്കായി ഉപയോഗിക്കുന്നു. ഫ്ലോറോടാനിനുകൾ (Phlorotannins) എന്നറിയപ്പെടുന്ന പ്രത്യേകതരം ടാനിനുകൾ ഫിയോഫൈസിയ ഉത്പാദിപ്പിക്കുന്നു.


</doc>
<doc id="241694" url="https://ml.wikipedia.org/wiki?curid=241694" title="സിംബ്ര">
സിംബ്ര

വിഎംവെയർ വികസിപ്പിച്ച് പുറത്തിറക്കുന്ന ഒരു കൊളാബോറേഷൻ സ്യൂട്ടാണ് സിംബ്ര അഥവാ സിംബ്ര കൊളാബൊറേഷൻ സ്യൂട്ട്.
ആദ്യം സിംബ്ര ഇൻകോർപ്പറേഷൻ ആയിരുന്നു വികസനം നടത്തിയിരുന്നത്. ആദ്യ പതിപ്പ് 2005-ൽ ഇറങ്ങി. 2007-ൽ യാഹൂ! സിംബ്രയെ എറ്റെടുത്തു. പിന്നീട് 2010-ൽ വിഎംവെയറിന് വിൽക്കുകയും ചെയ്തു.

</doc>
<doc id="241697" url="https://ml.wikipedia.org/wiki?curid=241697" title="കടലമ്മ (ചലച്ചിത്രം)">
കടലമ്മ (ചലച്ചിത്രം)

എക്സൽ പ്രൊഡക്ഷൻസിന്റെ ബാനറിൽ കുഞ്ചാക്കോ നിർമിച്ച മലയാളചലച്ചിത്രമാണ് കടലമ്മ. ഉദയാ സ്റ്റുഡിയോയിലെ കഥാവിഭാഗം തയ്യാറാക്കിയ കഥയ്ക്കു പൊൻകുന്നം വർക്കി തിരക്കഥയും സംഭാഷണവും എഴുതി. വയലാർ രാമവർമ രചിച്ചഗാനങ്ങൾക്ക് ജി. ദേവരാജൻ സഗീതം നൽകി. എക്സൽ പ്രൊഡക്ഷൻസ് വിതരണം ചെയ്ത കടലമ്മ 1963 ഓഗസ്റ്റ് 31 മുതൽ പ്രദർശിപ്പിച്ചുതുടങ്ങി.





</doc>
<doc id="241725" url="https://ml.wikipedia.org/wiki?curid=241725" title="കൈതക്കൽ ജാതവേദൻ">
കൈതക്കൽ ജാതവേദൻ

കൈതയ്ക്കൽ ജാതവേദൻ മലയാളത്തിലെ ഒരു കവിയാണ്‌.. മലപ്പുറം ജില്ലയിലെ മഞ്ചേരിയിലാണ് ഇദ്ദേഹം ജനിച്ചത്.

മലയാളഭാഷയിലെ മഹാകവികളുടെ സമൂഹത്തിലേക്ക് വീരകേരളം എന്ന ലക്ഷണയുക്തമായ മഹാകാവ്യത്തിലൂടെ പ്രവേശിച്ച വ്യക്തിയാണ് കൈതക്കൽ ജാതവേദൻ. അക്ഷരശ്ലോകരംഗത്തും കവിതാരചനാ രംഗത്തും മുമ്പുതന്നെ തിളങ്ങിനിന്നിരുന്ന ഇദ്ദേഹം ഒട്ടേറേ അവാർഡുകൾക്കും മെഡലുകൾക്കും അർഹനായിട്ടുണ്ട്. ചെറുപ്പം മുതലേ ശ്ലോക പഠനത്തിൽ തൽപരനായിരുന്നു. കേരളവർമ്മ പഴശ്ശിരാജായുടെ ജീവചരിത്രം പ്രതിപാദിക്കുന്ന വീരകേരളം എന്ന മഹാകാവ്യവും ഇദ്ദേഹം രചിച്ചിട്ടുണ്ട്. 

1951 ഓഗസ്റ്റ് 24 ന് ജനനം. പിതാവ് കൈതക്കൽമനക്കൽ ജാതവേദൻ(കുഞ്ചുണ്ണി) നമ്പൂതിരിപ്പാട്. അമ്മ പാണ്ടമ്പറമ്പത്ത് മഹൾ ദേവി അന്തർജ്ജനം. 1970ൽ ടി ടി സി പാസായശേഷം അതെ വർഷം മുതൽ വിവിധ സർക്കാർ സ്കൂളുകളിൽ അധ്യാപകൻ.2007 ൽ ഹെഡ്മാസ്റ്റരായി വിരമിച്ചു..

ചെറുപ്പം മുതലേ ശ്ലോകപഠനത്തിൽ ആകൃഷ്ടനായി . ഏഴുപതുകളുടെ മധ്യത്തിൽ അക്ഷരശ്ലോകരംഗത്തും ശ്ലോകരചനയിലും പ്രശസ്തനായി. തൃശ്ശൂരിലെ അഖിലകേരള അക്ഷരശ്ലോകപരിഷത്ത് ന്റെ ആഭിമുഖ്യത്തിൽ നടത്തുന്ന മത്സരങ്ങളിൽ പങ്കെടുത്ത അവതരണത്തിനുള്ള ചക്കോളാ സുവർണ്ണമുദ്രയും ഏകാക്ഷരത്തിനുള്ള ഫാഷൻ ട്രോഫിയും നേടിയിട്ടുണ്ട്. 

സംസ്കൃതം അടിസ്ഥാനമായി പഠിച്ചിട്ടില്ലെങ്കിലും ഭർത്തൃഹരി യുടെ ശതകത്രയം, മേല്പുത്തൂരിന്റെ ശ്രീപാദസപ്തതി എന്നിവ വൃത്താനുവൃത്തം തർജ്ജമ ചെയ്തിട്ടുണ്ട്

കൂടാതെ ഒട്ടേറെ മുക്തകങ്ങളും രചിച്ചിട്ടുണ്ട്. ഇപ്പൊഴും ഓർക്കുട്ട് ൽ സൗപർണ്ണീക കമ്യൂണിറ്റിയിൽ ശ്ലോകങ്ങൾ രചിക്കാറുണ്ട്.


</doc>
<doc id="241729" url="https://ml.wikipedia.org/wiki?curid=241729" title="ശ്രീവത്സം">
ശ്രീവത്സം

പരമാത്മാവായ മഹാവിഷ്ണുവിന്റെ മാറിൽ കാണപ്പെടുന്നതായി പുരാണങ്ങളിൽ പരാമർശിക്കുന്ന വിശിഷ്ടമായ മറുകാണു് ശ്രീവത്സം എന്നറിയപ്പെടുന്നതു്.. ബുദ്ധമതത്തിൽ മഞ്ജുശ്രീയുടെ ഒരു ലക്ഷണമായും ജൈനമതത്തിൽ തീർത്ഥങ്കരബിംബങ്ങളുടെ അഷ്ടമംഗലങ്ങളിലൊന്നായിനെഞ്ചിൽ കാണുന്ന അടയാളമായും ശ്രീവത്സം അറിയപ്പെടുന്നു.

ഭാഗവതം ദശമസ്കന്ധത്തിലാണു് ശ്രീവത്സത്തിന്റെ ഉത്ഭവകഥ വിവരിക്കപ്പെടുന്നതു്.

ഒരിക്കൽ സരസ്വതീനദിയുടെ തീരത്തു് മഹർഷികൾ ഒത്തുചേർന്നു് ഒരു യാഗം നടത്തി. യാഗത്തിനിടയിൽ വെച്ച് ത്രിമൂർത്തികളിൽ ആർക്കാണു് ഏറ്റവും മഹത്ത്വം എന്നൊരു പ്രശ്നം തർക്കമായി ഉയർന്നു. പലർക്കും പല അഭിപ്രായമായിരുന്നതുകൊണ്ടു് പരിശോധിച്ചറിയുന്നതിനുവേണ്ടി ഭൃഗുമഹർഷിയെ തെരഞ്ഞെടുത്തയച്ചു.

ഭൃഗുമഹർഷി ആദ്യം ബ്രഹ്മാവിനെ ചെന്നുകണ്ടു. അവിടെ അനേകം മുനികളുടെ മദ്ധ്യത്തിൽ ഉപവിഷ്ടനായിരുന്ന ബ്രഹ്മാവിന്റെ മുമ്പിലുള്ള ഒരു പീഠത്തിൽ അദ്ദേഹവും ചെന്നിരുന്നു. മുൻകൂട്ടി അനുവാദമില്ലാതെ വന്നുകയറിയിരുന്നതു കണ്ടു് ബ്രഹ്മാവ് വളരെയധികം കോപിച്ചു. മഹർഷിയാകട്ടെ, കൂടുതലൊന്നും ഉരിയാടാതെ അവിടെ നിന്നും ഇറങ്ങിപ്പോന്നു.

അടുത്തതായി ഭൃഗു ചെന്നെത്തിയതു് ശിവന്റെ ആസ്ഥാനമായ കൈലാസത്തിലായിരുന്നു. ചെന്നെത്തിയപാടേ ശിവൻ ഭൃഗുവിനെ ആലിംഗനം ചെയ്യാനായി അടുത്തേക്കോടി വന്നു. "ച്ഛേ, എന്നെത്തൊടരുത്!" എന്നു പറഞ്ഞുകൊണ്ട് മഹർഷി മാറിനിന്നു. മഹർഷിയുടെ ധാർഷ്ട്യം കണ്ട് കുപിതനായ ശിവൻ തന്റെ ത്രിശൂലമെടുത്തു് പ്രയോഗിക്കാനാഞ്ഞു. പക്ഷേ, പാർവ്വതി ഉടനെ അദ്ദേഹത്തെ തടഞ്ഞു. ഭൃഗുവാകട്ടെ, അവിടെനിന്നും തിരിച്ച് മഹാവിഷ്ണുവിന്റെ വാസസ്ഥലമായ വൈകുണ്ഠത്തിലേക്കു പുറപ്പെട്ടു.

യോഗനിദ്രയിലായിരുന്ന വിഷ്ണു ഭൃഗുമഹർഷി വന്നതറിഞ്ഞില്ല അഥവാ അറിഞ്ഞതായി ഭാവിച്ചില്ല. ലോകസ്ഥിതി പരിപാലിക്കാൻ സദാ ജാഗരൂകനായിരിക്കേണ്ടുന്ന വിഷ്ണു ഉറങ്ങിക്കിടക്കുന്നതുകണ്ട ഭ്രുഗുമഹർഷി അദ്ദേഹത്തിന്റെ മാറിൽ ആഞ്ഞുചവിട്ടി. ഞെട്ടിയുണർന്ന വിഷ്ണു തന്നെ കാണാൻ വന്ന മഹർഷിക്ക് കാത്ത് നിൽക്കേണ്ടി വന്നതിനു ക്ഷമ ചോദിക്കുകയും, ചവിട്ടിയപ്പോൾ പാദത്തിനു വല്ലതും സംഭവിച്ചുവോ എന്ന് ആരായുകയും ചെയ്തു. ഭഗവാന്റെ അസാധാരണമായ സഹിഷ്ണതയിൽ അത്ഭുതം തോന്നിയ മഹർഷി തന്റെ ആഗമനോദ്ദേശ്യം പറയുകയും താൻ ചെയ്ത മഹാപരാധത്തിന് മാപ്പിരക്കുകയും ചെയ്തു. ഭഗവാൻ സന്തോഷത്തോടെ ഭൃഗുമുനിയെ യാത്ര അയച്ചു. മുനിയെ അനാദരിച്ചതിനു് പ്രായശ്ചിത്തമായി പാദം വക്ഷസ്സിൽ പതിച്ചപ്പോഴുണ്ടായ മറുകു് തന്റെ മാറിടത്തിൽ സദാ പതിഞ്ഞുകിടക്കണമെന്നു് മഹാവിഷ്ണു തീരുമാനിച്ചു. ആ അടയാളമാണ് ശ്രീവത്സമെന്ന പേരിൽ അറിയപ്പെടുന്നതു്.


</doc>
<doc id="241737" url="https://ml.wikipedia.org/wiki?curid=241737" title="മഞ്ജുശ്രീ">
മഞ്ജുശ്രീ

മഹായാനബുദ്ധമതത്തിൽ ധ്യാനവും അതീന്ദ്രിയജ്ഞാനവുമായി ബന്ധപ്പെട്ട ഒരു ബോധിസത്വനാണു് മഞ്ജുശ്രീ. മഞ്ജുശ്രീകുമാരഭൂതൻ എന്നും ഈ അവതാരദേവത അറിയപ്പെടുന്നു.

വലതുകയ്യിൽ അഗ്നി വമിക്കുന്ന ഒരു വാൾ പിടിച്ചുകൊണ്ട് ധ്യാനാവസ്ഥയിൽ ഇരിക്കുന്ന ഒരു ബോധിസത്വരൂപമായാണു് മഞ്ജുശ്രീയുടെ ബിംബങ്ങൾ കാണപ്പെടുന്നതു്. അജ്ഞാനത്തേയും ദ്വൈതത്തേയും അറുത്തുമുറിച്ച് ഇല്ലാതാക്കുന്ന ആയുധമാണു് ഈ വാൾ എന്നു സങ്കൽപ്പിക്കപ്പെട്ടിരിക്കുന്നു. ഇടതുകയ്യിലുള്ള താമരപ്പൂവ് ഒരു ലിഖിതത്തെ താങ്ങിയിരിക്കുന്നു. പ്രജ്ഞാപാരമിതാ സൂത്രം ആണു് ഈ ലിഖിതത്തിൽ അടങ്ങിയിരിക്കുന്നതു്. നീല വർണ്ണത്തിലുള്ള ഒരു സിംഹത്തിന്റെ പുറത്ത് സഞ്ചരിക്കുന്നതായോ സിംഹത്തോലിൽ ഇരിക്കുന്നതായോ മഞ്ജുശ്രീയെ ചിത്രീകരിച്ചിട്ടുണ്ടു്. ബുദ്ധിയേയും വികാരങ്ങളേയും നിയന്ത്രിച്ച് അതിനുപരി ജീവനെ ഉയർത്തുക എന്നാണീ പ്രതീകത്തിന്റെ അർത്ഥം.

ടിബറ്റൻ ബുദ്ധമതശാഖയിൽ പലപ്പോഴും മഞ്ജുശ്രീ, അവലോകിതേശ്വരൻ, വജ്രപാണി എന്നിവരെ ത്രിമൂർത്തികളായി ചിത്രീകരിച്ച വിഗ്രഹങ്ങൾ കാണാം.


</doc>
<doc id="241738" url="https://ml.wikipedia.org/wiki?curid=241738" title="കലയും കാമിനിയും">
കലയും കാമിനിയും

1963-ൽ പുറത്തിറങ്ങിയ മലയാളചലച്ചിത്രമാണ് കലയും കാമിനിയും. കാനം ഇ.ജെ. എന്ന തൂലികാനാമത്തിൽ അറിയപ്പെടുന്ന ഇ.ജെ. ഫിലിപ്പിന്റെ "കലയും ചങ്ങലയും" എന്ന ചെറുകഥയെ ആസ്പദമാക്കി പി. സുബ്രഹ്മണ്യം നിർമിച്ചതാണ് ഈ ചിത്രം. ഇതിന്റെ തിരക്കഥയു സംഭാഷനവും കാനം ഇ.ജെ തന്നെനിർവഹിച്ചു

പി. ഭാസ്കരനും മുരളിയും കൂടിഎഴുതിയ 8 പാട്ടുകൾക്ക് എം.ബി. ശ്രീനിവാസൻ സംഗീതം നൽകി. ഇ. മാധവന്റെ നൃത്തസംവിധാനം, എൻ.എസ്. മണിയുടെ ഛായാഗ്രഹണം, എം.വി. കൊച്ചാപ്പുവിന്റെ രംഗസംവിധാനം, എൻ. ഗോപാലകൃഷ്ണന്റെ ചിത്രസംയോജനം, കെ. ബലകൃഷ്ണന്റെ മേക്കപ്പ് എന്നിവയോടുകൂടി മെരിലാൻഡ് സ്റ്റുഡിയോയിൽ വച്ച് ഇതിന്റെ നിർമ്മാണം പൂർത്തിയായി. കുമാരസ്വാമി ആൻഡ് കമ്പനി വിതരണം നടത്തിയ കലയും കാമിനിയും 1963 ഡിസംബർ 21-ന് പ്രദർശനം തുടങ്ങി.

ഗാനങ്ങൾ : പി. ഭാസ്കരൻ, തിരുനൈനാർക്കുറിച്ചി <br>
ഈണം : എം.ബി. ശ്രീനിവാസൻ


</doc>
<doc id="241757" url="https://ml.wikipedia.org/wiki?curid=241757" title="ഹിത്യർ">
ഹിത്യർ

പ്രാചീന അനറ്റോളിയയിലെ നിവാസികളായിരുന്നു ഹിത്യർ (). ബി.സി. 18-ആം നൂറ്റാണ്ടിനോടടുത്ത് ഉത്തര-മധ്യ അനറ്റോളിയയിലെ ഹത്തുസയിൽ ഇവർ സാമ്രാജ്യം സ്ഥാപിച്ചു. ഇവരുടെ സാമ്രാജ്യം അതിന്റെ ബി.സി. 14-ആം നൂറ്റാണ്ടോടെ സുപ്പിലുലിയുമ ഒന്നാമൻ രാജാവിന്റെ കീഴിൽ അതിന്റെ അത്യുന്നതിയിലെത്തി. ഏഷ്യാ മൈനറിന്റെ മിക്കഭാഗങ്ങളും അപ്പർ മെസപ്പൊട്ടേമിയയുടെയും വടക്കൻ ലെവന്റിന്റെയും ഭാഗങ്ങളും ഉൾപ്പെടുന്നതായിരുന്നു അക്കാലത്തെ ഹിത്യ സാമ്രാജ്യം. ബി.സി. 1180-ന് ശേഷം സാമ്രാജ്യം പല സ്വതന്ത്ര നാട്ടുരാജ്യങ്ങളായി ഛിന്നഭിന്നമാകുകയാണുണ്ടായത്. അവയിൽ ചില നാട്ടുരാജ്യങ്ങൾ ബി.സി. എട്ടാം നൂറ്റാണ്ടുവരെ നിലനിന്നു.

ഇൻഡോ-യൂറോപ്യൻ ഭാഷാകുടുംബത്തിന്റെ അനറ്റോളിയൻ ശാഖയുടെ അംഗമായിരുന്നു ഹിത്യഭാഷ. അവർ തങ്ങളുടെ നാടിനെ ഹത്തി എന്നും തങ്ങളുടെ ഭാഷയെ നെസിലി എന്നുമാണ് വിളിച്ചിരുന്നത്. മെസപ്പൊട്ടേമിയൻ ക്യൂണിഫോം ലിപിയായിരുന്നു അവർ എഴുതാൻ ഉപയോഗിച്ചിരുന്നത്.
നെസിയൻ ഭാഷയിൽ എഴുതപ്പെട്ടു അന്ന് അനുമാനിക്കപ്പെടുന്ന ശാസനപ്പലകകളിൽ നിന്നാണ് ഹിത്യ സാമ്രാജ്യത്തിന്റെ ആദ്യകാല ചരിത്രം ലഭ്യമാകുന്നത്. ഇവയുടെ പഴക്കം ബി.സി. 17-ാം നൂറ്റാണ്ട് ആണെന്നാണ് കണക്കാക്കപ്പെടുന്നത്. എന്നാൽ ഇവയുടെ അക്കാദിയൻ ഭാഷയിലുള്ള, 14-ഉം 13-ഉം നൂറ്റാണ്ടുകളിൽ നിർമ്മിക്കപ്പെട്ട പതിപ്പുകൾ മാത്രമേ ഇപ്പോൾ ലഭ്യമായിട്ടുള്ളൂ. ഇവയിൽ നിന്ന് ലഭ്യമാകുന്ന വിവരമനുസരിച്ച് രാജവംശത്തിന്റെ രണ്ടുശാഖകൾ തമ്മിൽ പരസ്പര വൈരം നിലനിന്നിരുന്നു എന്നാണ് അറിയാൻ കഴിയുന്നത്. ഇവയിൽ വടക്കൻ ശാഖയുടെ ആസ്ഥാനം ആദ്യം സൽപ്പയും പിന്നീട് പിന്നീട് ഹത്തുസയും ആയിരുന്നു. തെക്കൻ ശാഖയുടെ ആസ്ഥാനം കുസ്സാറയും കാനേഷും ആയിരുന്നു. വടക്കൻ ശാഖക്കാർ ഹത്തിയൻ പേരുകൾ നിലനിർത്തിയപ്പോൾ തെക്കൻ ശാഖയിലുള്ളവർ നെസിയൻ, ലുവിയൻ പേരുകൾ സ്വീകരിക്കുകയാണ് ചെയ്തത്. അതുകൊണ്ട് ഈ ശാഖകളെ പേരുകളിൽ നിന്ന് തിരിച്ചറിയാൻ കഴിയും.

സൽപ്പ കാനേഷിനെ ആദ്യം ആക്രമിച്ചത് ഉഹ്നയുടെ നേതൃത്വത്തിൽ ബി.സി. 1833-ൽ ആയിരുന്നു. അനിത്ത എന്നുവിളിക്കപ്പെടുന്ന ഒരു കൂട്ടം ഫലകങ്ങളിലെ ലിഖിതം ആരംഭിക്കുന്നത് കുസ്സാറയിലെ രാജാവായിരുന്ന പിത്താന അയൽരാജ്യമായ നേശ അഥവാ കാനേഷ് ആക്രമിച്ചു കീഴടക്കിയതിന്റെ വിവരണത്തോടെയാണ്. എന്നാൽ പിത്താനയുടെ പുത്രനായിരുന്ന അനിത്തയാണ് ഈ ഫലകങ്ങളുടെ യഥാർത്ഥ പ്രതിപാദനവിഷയം.


</doc>
<doc id="241795" url="https://ml.wikipedia.org/wiki?curid=241795" title="ബാദാമി">
ബാദാമി

കർണ്ണാടക സംസ്ഥാനത്തിലെ ബാഗൽക്കോട്ട് ജില്ലയിലുള്ള ഒരു പട്ടണവും താലൂക്ക് ആസ്ഥാനവുമാണു് ബാദാമി. പുരാതനകാലത്ത് വാതാപി എന്നായിരുന്നു ഈ പട്ടണം അറിയപ്പെട്ടിരുന്നതു്. 

വാതാപി ഗുഹാക്ഷേത്രങ്ങൾ


</doc>
<doc id="241801" url="https://ml.wikipedia.org/wiki?curid=241801" title="കാട്ടുനാരകം (Atalantia racemosa)">
കാട്ടുനാരകം (Atalantia racemosa)

നാലു മീറ്റർ ഉയരം വയ്ക്കുന്ന ഒരു ചെറുവൃക്ഷമാണ് കാട്ടുനാരകം.. 100 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി വളരുന്നു. തെക്കേ ഇന്ത്യയിലും ശ്രീലങ്കയിലും കാണുന്നു. നാരകശലഭത്തിന്റെ ലാർവാ ഭക്ഷണ സസ്യമാണ് കാട്ടുനാരകം. 



</doc>
<doc id="241839" url="https://ml.wikipedia.org/wiki?curid=241839" title="അയ്യൂബി രാജവംശം">
അയ്യൂബി രാജവംശം

ഇസ്ലാമിക ചരിത്രത്തിലെ ഒരു പ്രമുഖ അയ്യൂബി രാജവംശമായിരുന്നില്ല. 1168-ൽ സലാഹുദ്ദീൻ അയ്യൂബിയാണ് ഈജിപ്റ്റ്‌ കേന്ദ്രമാക്കി ഈ രാജവംശം സ്ഥാപിച്ചത്. പന്ത്രണ്ടും പതിമൂന്നും നൂറ്റാണ്ടുകളിൽ മദ്ധ്യപൂർവേഷ്യയുടെ ഭൂരിഭാഗവും അയ്യൂബി നിയന്ത്രണത്തിലായിരുന്നു. സലാഹുദ്ദീന്റെ ഭരണകാലത്ത് അയ്യൂബി സാമ്രാജ്യം ആഫ്രിക്കയുടെ വടക്കേ തീരങ്ങളിൽ ടുണീഷ്യ വരെ ആധിപത്യം ഉറപ്പിക്കുകയുണ്ടായി. അതിനു ശേഷം മൂന്നാം കുരിശുയുദ്ധത്തിൽ ഹ്രസ്വകാലം ജറുസലേം പ്രദേശവും അയ്യൂബി ഭരണത്തിൻ കീഴിൽ വന്നിരുന്നു. പതിമൂന്നാം നൂറ്റാണ്ടിന്റെ ഉത്തരാർധത്തിൽ ഉണ്ടായ യുദ്ധങ്ങൾ, പ്രധാനമായും മംഗോൾ ആക്രമണങ്ങൾ അയ്യൂബി സാമ്രാജ്യം ക്ഷയിപ്പിക്കുകയും 1341-ൽ അവസാന അയ്യൂബി സുൽത്താനും ഭരണത്തിൽ നിന്നും നിഷ്കാസിതനാവുകയും ചെയ്തു.

അധികാരത്തിന്റെ ചെറിയ കാലഘട്ടത്തിൽ അയ്യൂബി രാജവംശം തങ്ങൾ ഭരിച്ച ദേശങ്ങളിൽ പറയത്തക്ക സാമ്പത്തിക മുന്നേറ്റങ്ങൾക്ക് കാരണമാവുകയുണ്ടായി. ഇസ്ലാമിക ലോകത്ത്‌ പുതിയ ബൌദ്ധിക ഉണർവിനും, നഗരങ്ങളിൽ നിരവധി മദ്രസകൾ സ്ഥാപിക്കുക വഴി സുന്നി വിഭാഗത്തിന്റെ ആധിപത്യത്തിനും അയ്യൂബി രാജവംശം വഴിവെച്ചു.


</doc>
<doc id="241841" url="https://ml.wikipedia.org/wiki?curid=241841" title="ചെറുമരുന്ന്">
ചെറുമരുന്ന്

Indian Barberry എന്നും മരമഞ്ഞൾ എന്നും അറിയപ്പെടുന്ന ചെറുമരുന്ന് 3 മീറ്റർ വരെ ഉയരം വയ്ക്കുന്ന ഒരു ചെറിയ വൃക്ഷമാണ്. .



</doc>
<doc id="241845" url="https://ml.wikipedia.org/wiki?curid=241845" title="വിമാനത്താവളം">
വിമാനത്താവളം

വിമാനങ്ങൾക്ക് ഇറങ്ങാനോ ടേക്ക് ഓഫ് ചെയ്യാനോ കഴിയുന്ന സ്ഥലമാണ് വിമാനത്താവളം. പല വിമാനത്താവളങ്ങളിലും വിമാനങ്ങളും യാത്രക്കാരും കൈവശം വയ്ക്കാൻ ഉപയോഗിക്കുന്ന കെട്ടിടങ്ങളുണ്ട്. വിമാനങ്ങളോ ലഗേജുകളോ കാത്തിരിക്കുന്ന യാത്രക്കാരെ നിലനിർത്തുന്ന ഒരു കെട്ടിടത്തെ ടെർമിനൽ അഥവാ മുനമ്പ് എന്ന് വിളിക്കുന്നു. വിമാനങ്ങളും ടെർമിനലും തമ്മിലുള്ള വിഭാഗങ്ങളെ "ഗേറ്റുകൾ" അഥവാ വിമാനകവാടങ്ങൾ എന്ന് വിളിക്കുന്നു. വിമാനങ്ങൾ ഉപയോഗിക്കാത്തപ്പോൾ അവയെ പിടിക്കാൻ ഹാംഗറുകൾ എന്ന് വിളിക്കുന്ന കെട്ടിടങ്ങളും വിമാനത്താവളങ്ങളിൽ ഉണ്ട്. ചില വിമാനത്താവളങ്ങളിൽ വിമാനത്താവളം നിയന്ത്രിക്കാൻ കെട്ടിടങ്ങളുണ്ട്, ഒരു കൺട്രോൾ ടവർ പോലെ, വിമാനങ്ങൾ എവിടെ പോകണമെന്ന് പറയുന്നു.

മറ്റ് രാജ്യങ്ങളിലേക്ക് പോകാനും പുറപ്പെടാനും വിമാനങ്ങൾക്ക് ഉപയോഗിക്കാൻ കഴിയുന്ന ഒരു വലിയ വിമാനത്താവളമാണ് അന്താരാഷ്ട്ര വിമാനത്താവളം. ഒരു ആഭ്യന്തര വിമാനത്താവളം എന്നത് സാധാരണയായി ചെറുതും ഒരേ രാജ്യത്തെ സ്ഥലങ്ങളിൽ നിന്ന് വരുന്ന വിമാനങ്ങൾ മാത്രമുള്ളതുമായ ഒരു വിമാനത്താവളമാണ്. മിക്ക അന്താരാഷ്ട്ര വിമാനത്താവളങ്ങളിലും വിമാന യാത്രക്കാർക്ക് ഉപയോഗിക്കാൻ ഷോപ്പുകളും റെസ്റ്റോറന്റുകളും ഉണ്ട്.

സൈന്യം ഉപയോഗിക്കുന്ന ഒരു വിമാനത്താവളത്തെ പലപ്പോഴും വ്യോമസേനാ താവളം അല്ലെങ്കിൽ എയർബേസ് എന്ന് വിളിക്കുന്നു. 

യാത്രക്കാർ വിമാനത്താവളത്തിൽ പ്രവേശിക്കുമ്പോൾ ഒരു മെറ്റൽ ഡിറ്റക്ടറിലൂടെ നടക്കണം (ലോഹത്തിലൂടെ കടന്നുപോകുന്നുണ്ടോ എന്ന് പറയാൻ കഴിയുന്ന ഒരു യന്ത്രം). ഇത് ശബ്ദമുണ്ടാക്കുകയാണെങ്കിൽ, ഉദ്യോഗസ്ഥർ ആ വ്യക്തിയെ ലോഹമായ എല്ലാ വസ്തുക്കളും എടുക്കാൻ പ്രേരിപ്പിക്കും. ലഗേജുകൾ പരിശോധിക്കാൻ കഴിയുന്ന എക്സ്-റേ മെഷീനുകളും ഇവയിലുണ്ട്. ആയുധങ്ങൾ പോലുള്ള വസ്തുക്കൾ അല്ലെങ്കിൽ ആളുകളെ കൊല്ലാൻ ഉപയോഗിക്കാവുന്ന എന്തെങ്കിലും ഉദ്യോഗസ്ഥർ കണ്ടെത്തിയാൽ, ആ ഇനം (അത് കൈവശമുള്ള വ്യക്തി) എടുത്തുകൊണ്ടുപോയി അറസ്റ്റ് ചെയ്യപ്പെടാം. ഇതുകൂടാതെ, 100 മില്ലിയിൽ കൂടുതൽ ദ്രാവകമുള്ള കുപ്പികളോ പാത്രങ്ങളോ വിമാനത്തിലേക്ക് കൊണ്ടുവരാൻ യാത്രക്കാരെ അനുവദിക്കുന്നില്ല, കാരണം അവ ബോംബുകളായി മാറാം. അതിനാൽ, സുരക്ഷിതമായ സ്ഥലത്ത് പ്രവേശിക്കുന്നതിന് മുമ്പ് എല്ലാ വാട്ടർ ബോട്ടിലുകളും ശൂന്യമാക്കണം. 


</doc>
<doc id="241848" url="https://ml.wikipedia.org/wiki?curid=241848" title="റോഡ്">
റോഡ്

രണ്ടോ അതിലധികമോ സ്ഥലങ്ങളെ തമ്മിൽ ബന്ധിപ്പിച്ചു കൊണ്ട് വാഹന ഗതാഗതത്തിന് അനുയോജ്യമായ വിധത്തിൽ നിർമ്മിക്കുന്ന ഘടനയെ(Structure)യാണ് റോഡ് എന്ന പദം സൂചിപ്പിക്കുന്നത്.

ടോൾ റോഡ്


</doc>
<doc id="241855" url="https://ml.wikipedia.org/wiki?curid=241855" title="അംബാല">
അംബാല

ഇന്ത്യയിലെ ഹരിയാന സംസ്ഥാനത്തിലെ ഒരു നഗരമാണ് അംബാല. പഞ്ചാബ് സംസ്ഥാനാതിർത്തിയോടു ചേർന്ന് കിടക്കുന്ന ഈ നഗരത്തിന് രണ്ട് പ്രധാന നഗരഭാഗങ്ങളുണ്ട്. അംബാല സിറ്റിയും അംബാല കന്റോൺമെന്റും. ഈ രണ്ട് നഗര ഭാഗങ്ങളും തമ്മിൽ മൂന്നു കിലോമീറ്ററോളം ദൂര വ്യത്യാസമുള്ളതിനാൽ അംബാലയെ ഒരു ഇരട്ടനഗരമായും കണക്കാക്കുന്നു. ഇന്ത്യയുടെ കരസേനയുടെയും വ്യോമസേനയുടെയും വലിയ സാന്നിധ്യം ഈ നഗരത്തിലുണ്ട്.
http://en.wikipedia.org/wiki/Ambala


</doc>
<doc id="241861" url="https://ml.wikipedia.org/wiki?curid=241861" title="മരവഞ്ചി">
മരവഞ്ചി

മരവാഴ, അരത്തമരവാഴ എന്നെല്ലാം അറിയപ്പെടുന്ന മരവഞ്ചി ഇന്ത്യ മുതൽ ചൈന വരെയുള്ള ഭാഗങ്ങളിൽ കാണുന്ന ഒരു ഇടത്തരം ഓർക്കിഡേസീ കുടുംബത്തിലെ ഓർക്കിഡാണ്. . ഈ ചെടിയെ പിഴിഞ്ഞു കിട്ടുന്ന നീര് മലേഷ്യൻ നാടുകളിൽ സർവ്വരോഗസംഹാരിയായി ഉപയോഗിക്കുന്നു. ഈ ഓർക്കിഡിൽ നിന്നും വേർതിരിച്ചെടുക്കുന്ന രാസവസ്തുവിന് പുരുഷന്മാരിലെ ഉദ്ദാരണവൈകല്യങ്ങൾക്കുള്ള മരുന്നാകുമെന്ന് പ്രതീക്ഷിക്കുന്നു. പാലോടുള്ള ജവഹർലാൽ നെഹ്രു ട്രോപ്പിക്കൽ ബൊട്ടാണിക്കൽ ഗാർഡൻ ആന്റ് റിസർച്ച് ഇൻസ്റ്റിറ്റ്യൂട്ടിലെ ശാസ്ത്രജ്ഞർ നടത്തിയ ഗവേഷണങ്ങളിൽ എലികളിലാണ് ഈ ഗുണം കണ്ടത്.



</doc>
<doc id="241866" url="https://ml.wikipedia.org/wiki?curid=241866" title="പ്രകാശ മലിനീകരണം">
പ്രകാശ മലിനീകരണം

അമിതമായ അളവിലോ, തെറ്റായ ദിശയിലോ അനാവശ്യമായിട്ടുള്ള കൃത്രിമപ്രകാശത്തിന്റെ സാന്നിധ്യമാണ് പ്രകാശ മലിനീകരണം. ആദ്യകാലത്ത്, രാത്രികാലങ്ങളിൽ നക്ഷത്രങ്ങളുടെ പ്രകാശത്തെ മറയ്ക്കുന്നതിനാൽ ജ്യോതിശാസ്ത്രജ്ഞർ ആണ് ഇത് ശ്രദ്ധിച്ചിരുന്നത് എങ്കിലും, പിന്നീട് ഇതൊരു വളരുന്ന പ്രശ്നമായി തിരിച്ചറിയപ്പെടുകയായിരുന്നു. നൈസർഗികമായ പ്രകാശിത ചുറ്റുപാടുകളിൽ അസുഖകരമായി തോന്നുന്ന വിധമുള്ള അനാവശ്യപ്രകാശം എന്നത് മുതൽ ജീവികളുടെ സ്വാഭാവിക ജൈവികഘടികാരത്തെ താളം തെറ്റിക്കുകയും ആരോഗ്യത്തിന് തന്നെ ദോഷകരമായി മാറുകയും ചെയ്യുന്ന അവസ്ഥയിലേക്ക് വരെ പ്രകാശ മലിനീകരണത്തിന്റെ അനന്തരഫലങ്ങൾ ചെന്നെത്തുന്നു.

പലതരം അർബുദങ്ങൾക്കും മറ്റും പ്രകാശ മലിനീകരണം കാരണമാകുന്നു. എന്നാലും അമിതപ്രകാശം സസ്യജൈവചക്രത്തെ എങ്ങനെ ബാധിക്കുന്നു എന്ന് ഇന്നും കണ്ടെത്തിട്ടില്ല. ചെറു പട്ടണങ്ങളോട് അടുത്ത് ജീവിക്കുന്ന ചില തവളകളുടെ പ്രത്യുൽപാദനത്തെ ബാധിക്കുന്നു എന്ന് കണ്ടെത്തിട്ടുണ്ട്. അംബരചുംബികളുടെ പ്രകാശം ദേശാടനപ്പക്ഷികളുടെ ദിശ തെറ്റിക്കുന്നു. കടൽ ജീവികളുടെ സൈര്യവിഹാരത്തെ ഇത് ബാധിക്കുന്നു. ഇരകളും ഇരപിടിയന്മാരും തമ്മിലുള്ള ബന്ധം ഇത് താളം തെറ്റിക്കുന്നു.
മനുഷ്യരിൽ പ്രകാശ മലിനീകരണം സിർകാഡിയൻ റിഥത്തെ സാരമായി ബാധിക്കുന്നു. അതുമൂലം തലവേദന, മൈഗ്രേൻ, ഉറക്കക്കുറവ്, പൊണ്ണത്തടി, പ്രമേഹം എന്നിവയും വന്നു ചേരുന്നു.

പ്രകാശ മലിനീകരണം മൂലം വാനനിരീക്ഷർക്ക് നല്ല ബുദ്ധിമുട്ടാണ് ഉണ്ടാക്കുന്നത്. ചില വാനനിരീക്ഷണശാലകൾ ഇതുകാരണം അടച്ചിടെണ്ടി വന്നിട്ടുണ്ട്. പ്രധാനമായും ന്യൂയോർക്ക്, ടോക്കിയോ, ബോംബെ എന്നീ നഗരങ്ങളുടെ ആകാശകാഴ്ചയെ ഇത് മറയ്ക്കുന്നുണ്ട്. അടുത്തകാലത്തായി നാസ പുറത്തുവിട്ട ഭൂമിയുടെ ആകാശചിത്രത്തിൽ ആഫ്രിക്കയുടെയും, ചൈനയുടെയും ചില ഭാഗങ്ങൾ ഒഴികെ ലോകത്തിന്റെ മിക്ക ഭാഗങ്ങളും പ്രകാശ പ്രളയത്തിൽ മുങ്ങിക്കിടക്കുന്നതായാണ് കാണപ്പെട്ടത്.
കൂടാതെ ഭാവിയിൽ ഊർജപ്രതിസന്ധിയും ഇത് സൃഷ്ടിക്കുന്നു.

 ഇന്റർനാഷണൽ ഡാർക്ക് സ്കൈ അസോസിയേഷൻ എന്നൊരു സംഘടന ഇതിനെതിരെ പ്രവർത്തിക്കുന്നുണ്ട്, ഇവരുടെ വെബ്സൈറ്റിൽ പ്രകാശ മലിനീകരണം ഒഴിവാക്കാനുള്ള നിരവധി മാർഗ്ഗങ്ങൾ കൊടുത്തിട്ടുണ്ട്.

മാതൃഭൂമി വിദ്യ 30 ഏപ്രിൽ 2013

</doc>
<doc id="241885" url="https://ml.wikipedia.org/wiki?curid=241885" title="ഹാലിഫാക്സ്">
ഹാലിഫാക്സ്

കാനഡയിലെ നോവാ സ്കോട്ടിയ സംസ്ഥാനത്തിന്റെ തലസ്ഥാനമാണ് ഹാലിഫാക്സ് മുനിസിപ്പാലിറ്റി. കാനഡയിൽ അറ്റ്ലാന്റിക് സമുദ്ര തീരങ്ങളിലുള്ള നഗരങ്ങളിൽ ഏറ്റവും ജനസംഖ്യ കൂടിയയിടമാണിത്. കാനഡയിലെ ഒരു പ്രധാന സാമ്പത്തിക കേന്ദ്രമായ ഈ നഗരപ്രാന്തങ്ങളിൽ കൃഷി, മത്സ്യബന്ധനം, ഖനനം എന്നിവയോടനുബന്ധിച്ച ധാരാളം വ്യവസായങ്ങളുണ്ട്. ലോകത്തിലെ തന്നെ വളരെ വലിയ ഒരു സ്വാഭാവിക തുറമുഖവും ഇവിടെയുണ്ട്.





</doc>
<doc id="241886" url="https://ml.wikipedia.org/wiki?curid=241886" title="ഒലിപ്പുഴ">
ഒലിപ്പുഴ

പശ്ചിമഘട്ടത്തിലെ സൈലൻറ്വാലി മലനിരകളിലൂടെ രൂപം കൊണ്ട് മലപ്പുറം ജില്ലയിലെ കരുവാരക്കുണ്ട് ഭാഗത്ത് നിന്ന് ഉത്ഭവിക്കുന്ന പുഴയാണ് ഒലിപ്പുഴ. കരുവാരകുണ്ടിനടുത്തുള്ള കൽകുണ്ട്, കേരളാംകുണ്ട് തുടങ്ങിയ ഒലിപ്പുഴയിലേക്ക് ചേരുന്ന പ്രധാന വെള്ളച്ചാട്ടങ്ങൾ വിനോദ സഞ്ചാരികളെ ആകർഷിക്കുന്നു. കേരളത്തിലെ പ്രധാന നദികളിലൊന്നായ കടലുണ്ടിപ്പുഴയുടെ പോഷക ഉറവിടങ്ങളിലൊന്നാണ് ഒലിപ്പുഴ. മേലാറ്റൂരിനടുത്ത ഒരു പ്രദേശത്തിന്റെ പേരു കൂടിയാണ് ഒലിപ്പുഴ.


</doc>
<doc id="241922" url="https://ml.wikipedia.org/wiki?curid=241922" title="പന്തലിങ്ങൽ">
പന്തലിങ്ങൽ

കേരളത്തിലെ മലപ്പുറം ജില്ലയിലെ ഒരു പ്രദേശമാണ് പന്തലിങ്ങൽ. വണ്ടൂർ പഞ്ചായത്തിന്റെയും മമ്പാട് പഞ്ചായത്തിന്റെയും ഏകദേശ മധ്യത്തിലായാണ് ഈ ഗ്രാമം സ്ഥിതി ചെയ്യുന്നത്. മേപ്പാടം, കൊട്ടാല, കൊന്നഞ്ചേരി എന്നിവയാണ് സമീപ ഗ്രാമങ്ങൾ. കൃഷിയാണ് പ്രധാന വരുമാനമാർഗ്ഗമെങ്കിലും ഗൾഫ്‌, ഗവർമെൻറ് ഉദ്യോഗം എന്നിവയാണ് നാട്ടുകാരുടെ വരുമാനമാർഗം. 

പന്തലിങ്ങൾ എന്നത് ഇവിടെയുള്ള ഒരു പഴയ തറവാടിന്റെ പേരാണ്. "ചെറാട്ടക്കുന്ന്" എന്ന പേരിലും ഈ പ്രദേശം പ്രസിദ്ധമാണ്. ചെറുകാട് കുന്ന് എന്ന പേര് ലോബിച്ചാണ് ആ പേര് വന്നത്. ചെറുകാട് കുടുംബം ഈ നാട്ടിൽ പ്രസിദ്ധരും സാമൂഹിക സാംസ്കാരിക മേഖലകളിൽ അവരുടെതായ സേവനങ്ങൾ അനുഷ്ടിച്ചു വരുന്നവരുമാണ്. ഹാജ്യാർ പടി എന്ന പേരിലും ഈ പ്രദേശം അറിയപ്പെടുന്നു. 

മുസ്ലിം ഭൂരിപക്ഷമുള്ള ഈ പ്രദേശത്ത് ഹിന്ദു വിഭാഗക്കാരും കുറവല്ല.താഴ്ന്ന ജാതിയിൽ പെട്ട ഹിന്ദു സമൂഹങ്ങളാണ് ഭൂരിഭാഗവും. മുസ്ലിംകളിൽ തന്നെ മുജാഹിദ്, ജമാഅത്, സുന്നി എന്നീ എല്ലാ വിഭാകക്കാരും ഇവിടെയുണ്ട്. മത സാഹോദര്യത്തിന്റെ ഉത്തമ മാതൃക ഇവിടെ ദർശിക്കാം. വ്യക്തമായ രാഷ്ട്രീയ ബോധാമുള്ളവരാണ് ഈ ദേശക്കാർ. മുസ്ലിം ലീഗ്, കോൺഗ്രസ്സ്, എൽ.ഡി.എഫ്., പോപ്പുലർ ഫ്രണ്ട്, ബി.ജെ.പി. തുടങ്ങി എല്ലാ പാർട്ടികൾക്കും ഇവിടെ സാന്നിദ്ധ്യമുണ്ട്. 



</doc>
<doc id="241925" url="https://ml.wikipedia.org/wiki?curid=241925" title="കാട്ടുമൈന (ചലച്ചിത്രം)">
കാട്ടുമൈന (ചലച്ചിത്രം)

നീലാ പ്രൊഡക്ഷൻസിനു വേണ്ടി പി. സുബ്രഹ്മണ്യം നിർമിച്ച വീരസാഹസ മലയാളചലച്ചിത്രമാണ് കാട്ടുമൈന. ഈ ചിത്രത്തിന്റെ കഥ നീലായുടേയും തിരക്കഥയും സംഭാഷ്ണവും നാഗവള്ളി ആർ.എസ്. കുറുപ്പിന്റേതുമാണ്. മുരളി രചിച്ച 9 പാട്ടുകളുടെ സംഗീതസംവിധാനം ബ്രദർ ലക്ഷ്മണൻ നിർവഹിച്ചു. എം. കൃഷ്ണൻ നായർ സംവിധാനം ചെയ്ത ഈ ചിത്രത്തിന്റെ രംഗസംവിധാനം എ.വി. കൊച്ചാപ്പുവും ഛായാഗ്രഹണം എൻ.എസ്. മണിയും നൃത്തസംവിധാനം തങ്കപ്പനും ചിത്രസംയോജനം എൻ. ഗൊപാലകൃഷ്ണനും നിർവഹിച്ചു. മെരിലാൻഡിൽ വച്ച് ചിത്രീകരണം പൂർത്തിയാക്കിയ കാട്ടുമൈന 1963 ഓഗസ്റ്റ് 31-ന് പ്രദർശം തുടങ്ങി. ഈ ചിത്രത്തിന്റെ വിതരണാവകാശം എ കുമാരസ്വമി റിലീസിനാണ്.




</doc>
<doc id="241954" url="https://ml.wikipedia.org/wiki?curid=241954" title="മനഃസമ്മതം">
മനഃസമ്മതം

കത്തോലിക്കാ സഭയിൽ വിവാഹത്തിന് മുന്നോടിയായി വധൂവരന്മാരും അവരുടെ ബന്ധുമിത്രാദികളും പള്ളിയിൽ വെച്ച് വൈദികരുടെ നേതൃത്വത്തിൽ നടത്താറുള്ള ഒരു ചടങ്ങാണ് മനഃസമ്മതം. ഒത്തുകല്യാണം, മനസ്സുചോദ്യം തുടങ്ങിയ പേരുകളിലും ഈ ചടങ്ങ് അറിയപ്പെടുന്നു. വിശ്വാസപരമായി മനസമ്മതത്തെ വിവാഹത്തിന്റെ ഭാഗമായി കണക്കാക്കുന്നു.

മനഃസമ്മതം എന്നാൽ പള്ളിയുടെ അധികാരത്തിൽ പരസ്യമായി സമ്മതം ചോദിക്കുകയെന്ന ഒരു ചടങ്ങാണ്.പ്രതിശ്രുത വധൂവരന്മാർ വിവാഹത്തിന് സമ്മതമാണെന്ന് അവരവരുടെ ഇടവക പള്ളിയിലെ പുരോഹിതനെ അറിയിക്കുകയും ഇടവകപ്പള്ളിയിലോ അവിടെ നിന്ന് ലഭിക്കുന്ന സമ്മതപത്രത്തോടെ സഭയിലെ മറ്റ് ഏതെങ്കിലും പള്ളിയിലോ വെച്ച് വിവാഹത്തിന് ഇരുവർക്കും സമ്മതമാണോയെന്ന് പുരോഹിതൻ സാക്ഷികളെ മുൻനിറുത്തി അന്വേഷിക്കുകയും ദൈവനാമത്തിൽ ഉറപ്പിക്കുകയും ചെയ്യുന്നതാണ് ഈ ചടങ്ങ്. പള്ളിയിൽ സൂക്ഷിച്ചിരിക്കുന്ന രേഖയിൽ വധുവരന്മാരും രണ്ട് സാക്ഷികളും ഒപ്പ് വെയ്ക്കന്നതോടുകൂടി മനസഃമ്മതം തീരുന്നതാണ്. വിവാഹത്തിന് സഭ നൽകുന്ന അനുമതിയായി മനഃസമ്മതത്തെ കണക്കാക്കാം. മനസഃമ്മതം നടക്കുന്ന പള്ളിയിൽ നിന്ന് നൽകുന്ന രേഖ വധുവരന്മാരുടെ ഇടവകപള്ളികളിൽ സമർപ്പിക്കുകയും ചെയ്യും. ഇതിന്റെയടിസ്ഥാനത്തിൽ കുർബാനസമയത്ത് (സാധാരണ ഞായറാഴ്ചകളിൽ) ഇവരുടെ വിവാഹം നടക്കാൻ പോകുന്നതായി പരസ്യമായി വിളിച്ചുപറയുകയും ചെയ്യാറുണ്ട്.


</doc>
<doc id="241966" url="https://ml.wikipedia.org/wiki?curid=241966" title="മൂടുപടം">
മൂടുപടം

ചന്ദ്രതാരാ പ്രൊഡക്ഷൻസിന്റെ ബാനറിൽ രാമു കാര്യാട്ട് സംവിധാനം ചെയ്ത മലയാളചലച്ചിത്രമാണ് മൂടുപടം. എസ്.കെ. പൊറ്റക്കാടിന്റെ ഇതേപേരിലുള്ള നോവലിനെ ആസ്പദമാക്കി നിർമിച്ച കഥയ്ക്ക് കെ. പദ്മനാഭൻ നായരും കെ.ടി. മുഹമ്മദും ചേർന്ന് തിരക്കഥയും സംഭാഷണവും എഴുതി. പി. ഭാസ്കരനും യൂസഫലി കേച്ചേരിയും ചേർന്നു രചിച്ച 9 ഗാനങ്ങൾക്ക് ബാബുരാജ് സംഗീതം നൽകി. വിജയവാഹിനി സ്റ്റുഡിയോയിൽ നിർമിച്ച ഈ ചിത്രത്തിന്റെ ഛായാഗ്രഹണം എ. വിൻസെന്റും, ചിത്രസംയോജനം ജി. വെങ്കിട്ടരാമനും, കലാസംവിധാനം എസ്. കൊന്നനാടും നിർവ്വഹിച്ചു. വിജയവാഹിനി സ്റ്റുഡിയോയിൽ നിർമ്മാണം പൂർത്തീകരിച്ച ഈചിത്രം 1963 ഏപ്രിൽ 12-ന് പ്രദർശനം തുടങ്ങി.




</doc>
<doc id="241967" url="https://ml.wikipedia.org/wiki?curid=241967" title="അമേരിക്കകൾ">
അമേരിക്കകൾ

വടക്കേ അമേരിക്കയെയും തെക്കേ അമേരിക്കയെയും ചേർത്ത് പൊതുവായി പറയുന്ന പേരാണ് അമേരിക്കകൾ അഥവാ അമേരിക്കാസ് (Americas). ഈ ഭൂഖണ്ഡങ്ങൾക്ക് പുറമേ ഇവയ്ക്ക് ചുറ്റുമുള്ള ദ്വീപസമൂഹങ്ങളും വിശാലാർത്ഥത്തിൽ അമേരിക്കകൾ എന്ന വിവക്ഷയിൽ വരുന്നു. ഭൂമിയുടെ 8.3 ശതമാനവും കരഭാഗത്തിന്റെ 28.4 ശതമാനവും ഉൾക്കൊള്ളുന്നതാണിത്. വടക്കേ അമേരിക്കയും തെക്കേ അമേരിക്കയും ഇപ്പോൾ പനാമ കനാലിനാൽ മാത്രം വേർതിരിക്കപ്പെട്ടു കിടക്കുന്ന അമേരിക്കകൾ മൂന്നു ദശലക്ഷം വർഷങ്ങൾക്കു മുമ്പ് രൂപപ്പെട്ട പനാമ ഇസ്തുമസിനാൽ ബന്ധിക്കപ്പെട്ട ഒരു ബൃഹത് ഭൂഖണ്ഡമായി കണക്കാക്കപ്പെടുന്നു.


</doc>
<doc id="241970" url="https://ml.wikipedia.org/wiki?curid=241970" title="ഇസ്തുമസ്">
ഇസ്തുമസ്

രണ്ടു വലിയ ഭൂവിഭാഗങ്ങളെ ബന്ധിപ്പിക്കുന്ന വീതി കുറഞ്ഞ പ്രകൃതിദത്തമായ കരഭാഗത്തെയാണ് ഇസ്തുമസ് എന്ന് പറയുന്നത്. മിക്കവാറും ഇവയുടെ ഇരുവശങ്ങളിലുമായി കടലോ കായലോ മേൽപ്പറഞ്ഞ വലിയ ഭൂവിഭാഗങ്ങളെ വേർതിരിക്കുന്നുണ്ടാകും. ഇവ പലപ്പോളും രണ്ടു കരകൾക്കിടയിൽ ഒരു സ്വാഭാവിക പാലമായി വർത്തിക്കുന്നു. ഇന്ന് വേർപ്പെട്ടു കിടക്കുന്ന പല കരകൾക്കിടയിലും ചരിത്രാതീത കാലത്ത് ഉണ്ടായിരുന്ന ഇസ്തുമസ് ബന്ധനങ്ങൾ പ്രാകൃത മനുഷ്യരുടെ ഭൂഖണ്ഡാന്തര കുടിയേറ്റങ്ങളെപ്പോലും സഹായിച്ചിട്ടുണ്ട്. വടക്കും തെക്കുമുള്ള അമേരിക്കകൾക്കിടയിലെ കുടിയേറ്റങ്ങൾ ഉദാഹരണമാണ്. ഏഷ്യയിലെ ഒരു പ്രധാന ഇസ്തുമസ് ആണ് മധ്യധരണ്യാഴിക്കും ചെങ്കടലിനും ഇടയിൽ സീനായ്‌ ഉപദ്വീപിലുള്ള സൂയസ് ഇസ്തുമസ്.


</doc>
<doc id="241976" url="https://ml.wikipedia.org/wiki?curid=241976" title="സീനായ്‌ ഉപദ്വീപ്">
സീനായ്‌ ഉപദ്വീപ്

ഈജിപ്തിന്റെ വടക്കുകിഴക്കേ മൂലയിൽ, 60,000 ച.കി.മീ (23,000 ച.മൈൽ) വിസ്തൃതിയോടെ ത്രികോണാകൃതിയിൽ സ്ഥിതി ചെയ്യുന്ന ഒരു ഉപദ്വീപാണ് സീനായ്‌ (അറബി : سيناء‎). ഈജിപ്തിന്റെ ഏഷ്യയിൽ സ്ഥിതിചെയ്യുന്ന ഒരേയൊരു ഭൂവിഭാഗമാണിത്. വടക്ക് മധ്യധരണ്യാഴിയും തെക്ക് ചെങ്കടലും അതിരിടുന്ന സീനായ്‌യുടെ തെക്ക് പടിഞ്ഞാറായി സൂയസ് ഉൾക്കടലും കിഴക്ക് അഖബ ഉൾക്കടലും സ്ഥിതി ചെയ്യുന്നു. സീനായ്യ്ക്ക് വടക്കൻ അതിർത്തി ഇസ്രയേലിന്റെ ഭാഗമായ ഗാസാ മുനമ്പാണ്. അറുപതിനായിരത്തോളം ചതുരശ്രകിലോമീറ്റർ വിസ്തീർണമുള്ള സീനായ്‌ ഏഷ്യക്കും ആഫ്രിക്കക്കും ഇടയിൽ ഒരു പാലമായി വർത്തിക്കുന്നു. ഈ ഭൂവിഭാഗത്തിലെ ജനസംഖ്യ ഏകദേശം നാലുലക്ഷം വരും. സൂയസ് കനാൽ സീനായ്‌ ഉപദ്വീപിലൂടെ കടന്നുപോകുന്നു. സീനായ് മല, സെയിന്റ് കാതറീൻ മല എന്നിവ സീനായിൽ ചെയ്യുന്നു. അറേബ്യൻ മരുഭൂമിയിൽ തുടങ്ങുന്ന റെഡ്സീ ഹിൽ സീനായിലേക്കും വ്യാപിച്ചിരിക്കുന്നു. ഈ മലയിലെ മണ്ണലിനു ചുവന്ന നിറമാണ്. 



</doc>
<doc id="241979" url="https://ml.wikipedia.org/wiki?curid=241979" title="മൗണ്ട് ആബു">
മൗണ്ട് ആബു

രാജസ്ഥാന്റെ തെക്കുഭാഗത്ത് ഗുജറാത്ത് അതിർത്തിയോടടുത്ത് സ്ഥിതിചെയ്യുന്ന ഒരു സുഖവാസകേന്ദ്രമാണ് മൗണ്ട് ആബു. സിരോഹി ജില്ലയിൽ അരാവലി മലനിരകളിൽ സ്ഥിതിചെയ്യുന്ന മൗണ്ട് ആബു, രാജസ്ഥാനിലെ ഒരേയൊരു ഹിൽസ്റ്റേഷനാണിത്. ഇവിടത്തെ ജൈനക്ഷേത്രങ്ങൾ, നക്കി തടാകം തുടങ്ങിയവ പേരുകേട്ടതാണ്.

ഇന്ത്യയിലെ ബ്രിട്ടീഷ് ആധിപത്യകാലത്ത് രജപുത്താനയിലെ ബ്രിട്ടീഷ് റെസിഡന്റിന്റെ ആസ്ഥാനം മൗണ്ട് അബുവായിരുന്നു. 1847-ലാണ് ബ്രിട്ടീഷുകാർ ഇവിടത്തെ രജപുത്രരാജാവിൽനിന്ന് സ്ഥലം പാട്ടത്തിനെടുത്തത്.


</doc>
<doc id="241989" url="https://ml.wikipedia.org/wiki?curid=241989" title="ഇണകാത്തേവൻ">
ഇണകാത്തേവൻ

നാട്ടുബുൾബുളിന്റെ വലിപ്പമുള്ള ഒരിനം പക്ഷിയാണ് ഇണകാത്തേവൻ (Ashy Swallow Shrike -- "Artamus fuscus".) ചാരനിറത്തിലെ മുകൾഭാഗവും അല്പം കൂടി ഇരുണ്ട തലയും പൃഷ്‌ഠഭാഗത്ത് വെളുപ്പു കലർന്ന നിറവും പിങ്ക് കലർന്ന ചാരനിറത്തിലെ മാറും അടിഭാഗവും കുറിയ വാലറ്റത്ത് വെളുപ്പു നിറവും ഉള്ള ചെറിയ തൂവൽപ്പക്ഷികളാണ് ഇവ. ഇവയുടെ കാലുകൾ കുറിയതും കറുത്ത നിറത്തോടു കൂടിയവയുമാണ്‌. വാലറ്റം ചതുരാകൃതിയിലുള്ളതും ചിറകുകൾക്ക് വളവുള്ളതുമാണ്‌. ഇലക്ട്രിക് കമ്പികളിലും മരങ്ങളിലും കൂട്ടമായി ഇവയെ കാണാം.

തെക്കേ ഏഷ്യൻ രാജ്യങ്ങളിലാണ് ഇവയെ സാധാരണയായി കണ്ടുവരാറുള്ളത്. ഇന്ത്യ, ശ്രീലങ്ക, മ്യാൻമാർ, തായ്ലാൻഡ്, ചൈന, നേപ്പാൾ, മാലി ദ്വീപ്‌ തുടങ്ങിയ രാജ്യങ്ങളിൽ ഇവയെ ധാരാളമായി കാണാം. 

ഇവ കൂട്ടമായാണ് ഇരതേടുന്നതും വിശ്രമിക്കുന്നതും അന്തിയുറങ്ങുന്നതും. ചെറു പ്രാണികളെ പറന്നു നിന്നു തന്നെ പിടിക്കുകയും അവയെ കാലുകളിൽ ഇറുക്കിപിടിച്ചുകൊണ്ട് പറക്കുമ്പോൾ തന്നെ ഭക്ഷിക്കുകയുമാണ് ചെയ്യുന്നത്. മുരിക്കിന്റെ തേൻ ഇവയുടെ ഇഷ്ട ഭക്ഷണങ്ങളിൽ ഒന്നാണ്‌.

മാർച്ച് മുതൽ ജൂൺ വരെയാണ് പ്രജനന കാലം. തെങ്ങിലും പനയിലും ചെറിയ കപ്പുപോലെയുള്ള കൂടുകൂട്ടി അതിൽ ഇളം പച്ചയിൽ ബ്രൌൺ പൊട്ടുകളോടു കൂടിയ രണ്ടു മുതൽ മൂന്നു വരെ മുട്ടകൾ ആണ് ഇടുക. കൂടുകൂട്ടുന്നതിലും അടയിരിക്കുന്നതിലും കുഞ്ഞുങ്ങൾക്ക് തീറ്റതേടുന്നതിലും ആൺകിളിയും പെൺകിളിയും തുല്യ പങ്കുവഹിക്കുന്നു.


</doc>
<doc id="241992" url="https://ml.wikipedia.org/wiki?curid=241992" title="ബീറ്റ്റൂട്ട്">
ബീറ്റ്റൂട്ട്

ഇലയും കിഴങ്ങും ഭക്ഷണത്തിനായി ഉപയോഗിക്കുന്ന ഒരു പച്ചക്കറി വിളയാണ് ബീറ്റ്റൂട്ട്. (B. vulgaris L. subsp. conditiva). ടേബിൾ ബീറ്റ് (table beet), ഗാർഡൻ ബീറ്റ് (garden beet), റെഡ് അഥവാ ഗോൾഡൻ ബീറ്റ് (red or golden beet) എന്നീ പേരുകളിൽ ഇതറിയപ്പെടുന്നു. ബ്രിട്ടീഷ് കടൽത്തീരങ്ങളിലാണിത് ജന്മമെടുത്തത് 6 മുതൽ 10 ശതമാനം വരെയാണ് ഇതിൽ സുക്രോസ് എന്ന പഞ്ചസാരയുടെ അളവ്. ബീറ്റ്റൂട്ടിന്റെ ചുവപ്പുനിറത്തിന് കാരണം ബെറ്റാലെയ്ൻ (ബെറ്റാനിൻ)എന്ന വർണ്ണകമാണ്. 4000 വർഷം മുമ്പു തന്നെ ബീറ്റ്റൂട്ട് കൃഷി ചെയ്തിരുന്നു. പുരാതന റോമക്കാർ ഇതിനെയൊരു പ്രധാന ഭക്ഷണമായി ഉപയോഗിച്ചിരുന്നു. 19 ആം നൂറ്റാണ്ടിൽ ബീറ്റ് റൂട്ടിൽ നിന്നും സുക്രോസ് വേർതിരിക്കാമെന്നുള്ള കണ്ടുപിടിത്തം വ്യാവസായികമായി ഇതിനെയൊരു പ്രാധാന്യമുള്ള വിളയാക്കി മാറ്റി. പലവിധ ഔഷധഗുണങ്ങളുമുള്ള ഒരു സസ്യമാണ് ബീറ്റ് റൂട്ട്.തണുപ്പുരാജ്യങ്ങളിൽ (യൂറോപ്പ്, റഷ്യ, കാനഡ, അമേരിക്ക) പഞ്ചസാരയുടെ ഉറവിടമാണ് ബീറ്റ്റൂട്ട്. റഷ്യയാണ് ബീറ്റ്റൂട്ട് ഉത്പാദനത്തിൽ മുന്നിട്ടുനിൽക്കുന്നത്. മുഖ്യമായും ഇതിന്റെ തായ്‌വേരിലാണ് ഭക്ഷണം സംഭരിച്ചിരിക്കുന്നത്. 
കൃഷിയ്ക്ക് നല്ല ഇളക്കമുള്ള മണ്ണ് വേണം. വിത്ത് നേരിട്ട് പാകി വളർത്തുന്നു. 
ചുവന്ന ഗോളാകൃതിയുള്ള കിഴങ്ങും തളിരിലകളും ഭക്ഷ്യയോഗ്യമാണ്. ബീറ്റ്റൂട്ട് ജ്യൂസ് ഔഷധഗുണം കാണിക്കുന്നു. കാരറ്റ്, വെള്ളരിക്ക എന്നിവയോടുചേർത്ത് സലാഡ് നിർമ്മിക്കാൻ ഉപയോഗിക്കുന്നു. Borscht എന്ന പേരിൽ യൂറോപ്പിൽ സൂപ്പ് ഉണ്ടാക്കാൻ ഉപയോഗിക്കുന്നു. മിക്ക പച്ചക്കറിവിഭവങ്ങളിലും ഇതുപയോഗിക്കുന്നു. 
മഗ്നീഷ്യം, സോഡിയം, പൊട്ടാസ്യം, ജീവകം സി, ബീറ്റെയ്ൻ എന്നിവയുടെ നല്ല ഉറവിടമാണിത്. ശരീരത്തിൽ വച്ച് ബീറ്റാനിന് ശിഥിലീകരണം സംഭവിക്കാത്തതിനാൽ ഉയർന്ന അളവിൽ അത് മൂത്രത്തിലൂടെ വിസർജ്ജിക്കപ്പെടുന്നതിനാൽ ബീറ്റ്റൂട്ട് ഉപഭോഗത്തിനുശേഷം മൂത്രം രക്തം കലർന്ന നിറത്തിലാകും. ഇത് സന്ദേഹമുണ്ടാക്കാമെങ്കിലും അല്പസമയത്തിനുശേഷം നിറവ്യത്യാസം ഇല്ലാതാകുന്നു. ഇതിലെ ബീറ്റാനിൻ കരളിൽ പലവിധകാരണങ്ങളാൽ (മദ്യപാനം, പ്രമേഹം) കൊഴുപ്പ് അടിയുന്നത് തടയുന്നു. ഇതിലെ ഉയർന്ന നൈട്രേറ്റുകൾ രക്തസമ്മർദ്ദം കുറയ്ക്കുന്നതായി പഠനങ്ങൾ തെളിയിക്കുന്നു. 500 മി.ലി.ബീറ്റ്റൂട്ട് കഴിച്ചാൽ ഒരു മണിക്കൂറിനകം രക്തസമ്മർദ്ദം കുറയുന്നു.ചിലയിനം ആന്റിഓക്സിഡന്റുകളും ഇതിലുണ്ട്. ബീറ്റാനിൻ ചുവന്ന ഭക്ഷ്യവർണ്ണവസ്തുവുണ്ടാക്കാൻ ഉപയോഗിക്കുന്നു. വൈനുണ്ടാക്കാനും ബീറ്റ്റൂട്ട് ഉപയോഗിക്കാം.
കേരളത്തിൽ കൃഷിചെയ്യുന്ന മുഖ്യയിനങ്ങൾ ഡി.ഡി. റെഡ്, ഇംപറേറ്റർ, ക്രിംസൺ ഗ്ലോബ്, ഡെട്രിയോറ്റ് ഡാർക്ക് റെഡ് എന്നിവയാണ്. ഊട്ടി-1, ലോംഗ് ഡാർക്ക് ബ്ലഡ്, വിന്റർ കീപ്പർ, ഗ്രോസ്ബി ഈജിപ്ഷ്യൻ, ഹാൽഫ് ലോംഗ് ബ്ലഡ്, ഏർളി വണ്ടർ, അഗസ്ഗ്രോ വണ്ടർ, ഫ്ലാറ്റ് ഈജിപ്ഷ്യൻ എന്നിവ മറ്റ് പ്രധാനയിനങ്ങളാണ്.


</doc>
<doc id="242001" url="https://ml.wikipedia.org/wiki?curid=242001" title="രാക്കില">
രാക്കില

ടർപ്പൻടൈൻ മണമുള്ള, ഒരു മീറ്ററോളം ഉയരം വയ്ക്കുന്ന ഒരു ഏകവർഷിയാണ് രാക്കില. . 600 മീറ്ററോളം ഉയരമുള്ള സ്ഥലങ്ങളിൽ കാണപ്പെടുന്ന ഈ ചെടി ഇന്ത്യയിൽ എല്ലായിടത്തും ഉണ്ട്. ധാരാളം ഔഷധഗുണമുള്ള ഒരു സസ്യമാണിത്. വടക്ക് പടിഞ്ഞാറൻ ഇന്ത്യയിൽ എല്ലായിടത്തും കാണുന്നു.



</doc>
<doc id="242006" url="https://ml.wikipedia.org/wiki?curid=242006" title="സ്നേഹക്കൂറ">
സ്നേഹക്കൂറ

ഒരു മീറ്റർ വരെ ഉയരത്തിൽ വളരുന്ന ഒരു ഏകവർഷ കുറ്റിച്ചെടിയാണ് സ്നേഹക്കൂറ. . പലനാടുകളിലും കളയായി കരുതപ്പെടുന്ന ഈ ചെടി മറ്റു പലയിടങ്ങളിലും വറുതിയുടെ അവസരങ്ങളിൽ ഭക്ഷണമായി ഉപയോഗപ്പെടുന്നു. പലവിധ ഔഷധഗുണങ്ങളുള്ള സ്നേഹക്കൂറയിൽ നിന്നും രക്താർബുദത്തിനെതിരെ ഔഷധം ഉണ്ടാക്കാമെന്ന് കരുതുന്നു.



</doc>
<doc id="242009" url="https://ml.wikipedia.org/wiki?curid=242009" title="ഹെർഷൽ ബഹിരാകാശ നിരീക്ഷണാലയം">
ഹെർഷൽ ബഹിരാകാശ നിരീക്ഷണാലയം

ഏറ്റവും വലിയ ഇൻഫ്രാറെഡ് ബഹിരാകാശ ദൂരദർശിനിയായ ഹെർഷൽ ബഹിരാകാശ നിരീക്ഷണാലയം യൂറോപ്യൻ ബഹിരാകാശ ഏജൻസിയാണ് വിക്ഷേപിച്ചത്. 2009ൽ വിക്ഷേപിച്ച ഇതിന്റെ പ്രവർത്തനം 2013 ഏപ്രിൽ 29ന് അവസാനിച്ചു. 3.5മീറ്റർ വ്യാസമുള്ള ഒരു ദർപ്പണമാണ് ഇതിൽ ഉപയോഗിച്ചിരിക്കുന്നത്. 

ഭൂമിയിൽ നിന്നും 1,500,000 കി.മീറ്റർ അകലെയുള്ള രണ്ടാമത്തെ ലങ്ഗ്രാഷ്യൽ പോയന്റിലായിരുന്നു ഹെർഷൽ നിരീക്ഷണാലയത്തിന്റെ സ്ഥാനം. സർ വില്യം ഹെർഷലിന്റെയും അദ്ദേഹത്തിന്റെ സഹോദരി കരോലിൻ ഹെർഷലിന്റെ സ്മരണക്കുവേണ്ടിയാണ് ഇതിന് ഹെർഷൽ എന്നു നാമകരണം ചെയ്തത്.

ചില ശീതീകാരികളുടെ സഹായത്തോടെയാണ് ഇതിലെ ഉപകരണങ്ങൾ കേടുകൂടാതെ പ്രവർത്തിച്ചിരുന്നത്. ഈ ശീതീകാരികൾ ഇല്ലാതാവുന്നതോടെ ഈ ദൂരദർശിനിയുടെ പ്രവർത്തനവും അവസാനിക്കും. ഇതു വിക്ഷേപിക്കുന്ന സമയത്ത് ഇതിന്റെ ആയുസ്സ് 2013 മാർച്ച് വരെ എന്നാണ് പ്രവചിച്ചിരുന്നത്. എന്നാൽ ഇത് 2013 ഏപ്രിൽ 29 വരെ കാര്യക്ഷമതയോടെ പ്രവർത്തിക്കുകയുണ്ടായി. ഇതുവരെ വിക്ഷേപിച്ചതിൽ ഏറ്റവും വലിയ ഇൻഫ്രാറെഡ് ദൂരദർശിനിയാണ് ഹെർഷൽ. 3.5മീറ്റർ വലിപ്പമുള്ള ഒറ്റ ദർപ്പണമായിരുന്നു ഇതിൽ ഉപയോഗിച്ചിരുന്നത്.

ഏറ്റവും തണുത്തതും പൊടിപടലങ്ങൾ നിറഞ്ഞതുമായ പ്രാപഞ്ചികവസ്തുക്കളെ കണ്ടെത്തുന്നതിന് ഹെർഷൽ ദൗത്യം വളരെ സഹായകമായി. നക്ഷത്രങ്ങൾ രൂപം കൊള്ളുന്ന നീഹാരികകളുടെ ഉൾഭാഗങ്ങളെ കുറിച്ച് കൂടുതൽ വിവരങ്ങൾ ഹെർഷൽ നൽകി. 35000ലേറെ നിരീക്ഷണങ്ങളാണ് ഹെഷൽ അതിന്റെ ആയുസ്സിനിടയിൽ നടത്തിയത്.

1982ൽ യൂറോപ്യൻ സ്പേസ് ഏജൻസി (ESA) Far Infrared and Sub-millimetre Telescope (FIRST) എന്ന ഒരു പദ്ധതി പ്രഖ്യാപിച്ചു. 1984ൽ ഹൊറൈസൺ 2000 എന്ന ഒരു ദീർഘകാല പദ്ധതി ആവിഷ്കരിക്കുകയും FIRST ഇതുമയി ലയിപ്പിക്കുകയും ചെയ്തു. 2000ൽ FIRST ഹെർഷൽ എന്നു പുനർനാമകരണം ചെയ്തു.

2013 ഏപ്രിൽ 29൹ ഹെർഷലിനെ തണുപ്പിച്ചു നിർത്തിയിരുന്ന ഹീലിയം പുറത്തേക്കൊഴുകി തുടങ്ങി. ഇതോടെ ഹെർഷലിന്റെ ശീതീകരണസംവിധാനം തകരാറിലാവുകയും പ്രവർത്തനം നിർത്തുകയും ചെയ്തു. 2013 ജൂൺ 17൹ ശാസ്ത്രജ്ഞർ ഇത് ഡീകമ്മീഷൻ ചെയ്യുന്നതിനുള്ള നിർദ്ദേശം നൽകി.


</doc>
<doc id="242042" url="https://ml.wikipedia.org/wiki?curid=242042" title="എൽ ഗ്രെക്കോ">
എൽ ഗ്രെക്കോ

സ്പാനിഷ് നവോത്ഥാനയുഗത്തിലെ (ജനനം 1541; മരണം 7 ഏപ്രിൽ 1614) ഒരു ചിത്രകാരനും, ശില്പിയും, വാസ്തുവിദഗ്ദ്ധനുമായിരുന്നു ആദ്യം "ഡൊമിനിക്കോസ് തിയോടൊക്കോ പൗലോസ്" എന്നു പേരുണ്ടായിരുന്ന എൽ ഗ്രെക്കോ. ഗ്രീക്ക് പശ്ചാത്തലമുള്ള മദ്ധ്യധരണിദ്വീപായ ക്രീറ്റിൽ ജനിച്ച അദ്ദേഹത്തിന്റെ ദേശീയതയും പശ്ചാത്തലവും സൂചിപ്പിക്കുന്ന പേരാണ്, 'ഗ്രീക്കുകാരൻ'(the Greek) എന്നർത്ഥമുള്ള എൽ ഗ്രെക്കോ. സ്വന്തം സൃഷ്ടികളിൽ അദ്ദേഹം ഗ്രീക്ക് അക്ഷരങ്ങളിൽ "ഡോമിനിക്കോ തിയൊടോക്കോപൗലൊസ്" എന്നാണ് സാധാരണ ഒപ്പിട്ടിരുന്നത്. ചിലപ്പോൾ, 'ക്രീറ്റുകാരൻ' എന്നു കൂടി ഒപ്പിൽ എഴുതിച്ചേർത്തിരുന്നു.
1453-ൽ കോൺസ്റ്റാന്റിനോപ്പിളിലെ ഇസ്ലാമിക അധിനിവേശത്തെ തുടർന്ന് അവിടന്നു പലായനം ചെയ്ത് ക്രീറ്റിലെത്തിയവരായിരുന്നിരിക്കാം എൽ ഗ്രെക്കോയുടെ പൂർവികർ. ക്രീറ്റിലെ ആദ്ദേഹത്തിന്റെ ജീവിതത്തെക്കുറിച്ച് കാര്യമായ വിവരങ്ങളൊന്നും ലഭ്യമല്ല. അദ്ദേഹത്തിന്റെ ജനനകാലത്ത് ജന്മനാടായ ക്രീറ്റ്, വെനീസിന്റെ ഭാഗവും ബൈസാന്തിയാനന്തരകാലത്തെ കലയുടെ കേന്ദ്രവുമായിരുന്നു. ആ കലാശൈലിയിൽ പ്രാവീണ്യം നേടിയശേഷം അദ്ദേഹം 26-ആമത്തെ വയസ്സിൽ, മുൻകാലങ്ങളിൽ പല ഗ്രീക്കു കലാകാരന്മാരും ചെയ്തിട്ടുള്ളതു പോലെ വെനീസിലേക്കു പോയി.

വെനീസിൽ എൽ ഗ്രെക്കോ, രണ്ടുമൂന്നു വർഷക്കാലം വിഖ്യാതചിത്രകാരൻ ടിഷന്റെ കീഴിൽ പരിശീലനം നേടി. തുടർന്ന് വെനീസിലും പാർമായിലും ഫ്ലോറൻസിലുമെല്ലാം പ്രസിദ്ധചിത്രങ്ങൾ പകർത്തിയും മറ്റും പരിശീലനം നേടിയ അദ്ദേഹം 1570-ൽ റോമിലേക്കു പോയി. അവിടെ എൽ ഗ്രെക്കോ ഒരു പ്രവൃത്തിയിടം (വർക്ക്ഷോപ്പ്) സ്ഥാപിക്കുകയും ഒരു പരമ്പര ചിത്രങ്ങൾ തീർക്കുകയും ചെയ്തു. ഇറ്റലിയിൽ കഴിഞ്ഞ ഇക്കാലത്ത് അദ്ദേഹത്തിന്റെ കല മാനറിസത്തിന്റേയും ഇറ്റാലിയൻ നവോത്ഥാനകലയുടേയും ഘടകങ്ങൾ ചേർന്നു പുഷ്ടിപ്പെട്ടു. മൈക്കലാഞ്ജലോ മരിച്ചതിനടുത്ത കാലത്താണ് എൽ ഗ്രെക്കോ റോമിലെത്തിയത്. അവിടെ, മൈക്കലാഞ്ജലോയുടെ അന്ത്യവിധി എന്ന ചിത്രത്തിലെ നഗ്നതയുടെ ധാരാളിത്തത്തെ സംബന്ധിച്ച തർക്കത്തിനിടെ, അതിന്റെ സ്ഥാനത്ത് അതിനേക്കാൾ കലാമികവും വസ്ത്രപൂർണ്ണതയുമുള്ള മറ്റൊരു ചിത്രം വരക്കാൻ തനിക്കാകുമെന്ന് അവകാശപ്പെട്ടു. അതോടെ റോമിലെ കലാകാരന്മാർക്ക് അദ്ദേഹം അനഭിമതനായി.

1575-നടുത്ത് സ്പെയിനിലെ ടൊളീഡോയിലെത്തിയ എൽ ഗ്രെക്കോ മരണം വരെ അവിടെയായിരുന്നു. സ്പാനിഷ് ക്രിസ്തീയതയുടെ രാജധാനിതന്നെയായിരുന്നു അക്കാലത്ത് ടോളീഡോ. അവിടെ പല കലാനിർവഹണങ്ങൾക്കും നിയുക്തി കിട്ടിയ അദ്ദേഹത്തിന്റെ ഏറ്റവും അറിയപ്പെടുന്ന ചിത്രങ്ങളെല്ലാം അക്കാലത്തുണ്ടായവയാണ്. ടൊളേഡോയിലെ സാന്തോ ഡൊമിനിങ്കോ എൽ അന്റിഗുവോ പള്ളിയുടെ അൾത്താരക്കു വേണ്ടി അദ്ദേഹം "മാതാവിന്റെ സ്വർഗ്ഗാരോപണം" എന്ന പ്രസിദ്ധചിത്രം തീർത്തു. ഇപ്പോൾ ചിക്കാഗോയിലെ ആർട്ട് ഇൻസ്റ്റിറ്റ്യൂട്ടിലാണ് ഇതുള്ളത്. 

ടൊളേഡോയിലെ തന്നെ ഭദ്രാസനപ്പള്ളിക്കു വേണ്ടി ഇക്കാലത്തദ്ദേഹം "യേശുവിന്റെ വിവസ്ത്രീകരണം" എന്ന ചിത്രവും നിർവഹിച്ചു. ഈ ചിത്രം പരിശോധിച്ചു വിലയിരുത്താൻ നിയോഗിക്കപ്പെട്ട ഒരു വിദഗ്ദ്ധസംഘം, അതിൽ യേശുവിന്റെ വസ്ത്രത്തിനുള്ള ചുവപ്പുനിറത്തിന്റെ ആധിക്യത്തെക്കുറിച്ചു പരാതിപ്പെട്ടു. ചിത്രത്തിന്റെ താഴെ ഇടത്തേ മൂലയിലുള്ള മൂന്നു മറിയകൾക്ക് അവിടെ സ്ഥാനമില്ലെന്നും അവർ കരുതി. ഈ കുറവുകളെല്ലാം കണ്ടെങ്കിലും പൊതുവേ അസാമാന്യമികവുള്ള ചിത്രമായി അതിനെ വിലയിരുത്തുകയും ചെയ്തു അവർ. 

ഇടയ്ക്ക് ടൊളീഡോ വിട്ടുപോയ എൽ ഗ്രെക്കോ, ഫിലിപ്പ് രണ്ടാമൻ രാജാവിന്റെ ആഗ്രഹപ്രകാരമുള്ള ഒന്നു രണ്ടു ചിത്രങ്ങളുടെ രചനയിൽ മുഴുകി. എന്നാൽ ഈ ചിത്രങ്ങൾ രാജാവിന് ഇഷ്ടപ്പെടാതിരുന്നതോടെ അദ്ദേഹം തലസ്ഥാനത്തു നിന്നു ടൊളീഡോയിലേക്കു മടങ്ങി. അവിടെ അദ്ദേഹം തന്റെ ഏറ്റവും പ്രസിദ്ധമായ ചിത്രങ്ങളിലൊന്നു നിർവഹിച്ചു. ചിത്രകലയുടെ ചരിത്രത്തിലെ സർവശ്രേഷ്ഠരചനകളിലൊന്നും എൽ ഗ്രെക്കോയുടെ നായകശില്പവുമായി കരുതപ്പെടുന്ന "ഒർഗാസിലെ പ്രഭുവിന്റെ ശവസംസ്കാരം" എന്ന ചിത്രമായിരുന്നു അത്. നഗരത്തിലെ "സാന്തോ തോമേ" പള്ളിക്കുവേണ്ടി നിർവഹിച്ച ഈ ചിത്രത്തിന്റെ ഖ്യാതി, ദൂരദിക്കുകളിൽ നിന്നു പോലും കലാപ്രേമികളെ ടൊളീഡോയിലെത്തിച്ചു. എന്നാൽ ചിത്രം പൂർത്തിയായപ്പോൾ, ചിത്രകാരനു പ്രതിഫലം കൊടുക്കാൻ പള്ളിഭരണസമിതി അമാന്തിച്ചതിനാൽ ടൊളീഡോക്കു കോടതിയെ സമീപിക്കേണ്ടി വന്നു.

ചിത്രകലയുടെ ലോകത്ത് എൽ ഗ്രെക്കോയ്ക്ക് ഇന്നുള്ള യശ്ശസ്സ് പിൽക്കാലങ്ങളിൽ രൂപപ്പെട്ടതാണ്. എൽ ഗ്രെക്കോയുടെ നാടകീയത നിറഞ്ഞ 'എക്പ്രഷനിസ്റ്റ്' ശൈലി സമകാലീനരെ അമ്പരപ്പിക്കുകയും ചിന്താക്കുഴപ്പത്തിലാക്കുകയും ചെയ്തു. മരിച്ച് ഏതാണ്ട് രണ്ടു നൂറ്റാണ്ടോളം കാലം അദ്ദേഹം മിക്കവാറും വിസ്മരിക്കപ്പെട്ടു. എന്നാൽ കാലക്രമേണ അദ്ദേഹത്തിന്റെ മഹത്ത്വം തിരിച്ചറിയപ്പെട്ടു. പതിനെട്ടം നൂറ്റാണ്ടിൽ വാൻഗോഗും പോൾ ഗൊഗാനും അദ്ദേഹത്തോടുള്ള കടപ്പാട് ഏറ്റുപറഞ്ഞു. 

20-ആം നൂറ്റാണ്ടിലെ കലാപ്രസ്ഥാനങ്ങൾ അദ്ദേഹത്തെ കൂടുതൽ മാനിച്ചു. 'എക്സ്പ്രഷനിസം', 'ക്യൂബിസം' തുടങ്ങി ചിത്രകലയിലെ ആധുനികപ്രസ്ഥാനങ്ങളുടെ പൂർവഗാമിയായി കരുതപ്പെടുന്ന അദ്ദേഹം, റെയ്നർ മരിയ റിൽക്കെ, നിക്കോസ് കസൻ‌ദ്സക്കിസ് തുടങ്ങിയ സാഹിത്യപ്രതിഭകളേയും സ്വാധീനിച്ചു. ഒരു കലാപ്രസ്ഥാനത്തിലും ഉൾപ്പെടുത്താൻ പറ്റാത്തവിധം വ്യക്തിനിഷ്ഠമായിരുന്നു അദ്ദേഹത്തിന്റെ കല എന്നു വിലയിരുത്തപ്പെടുന്നു.
വലിച്ചുനീട്ടിയ ആൾരൂപങ്ങളുടേയും ബൈസാന്തിയൻ, പാശ്ചാത്യകലകളുടെ മിശ്രണം സൂചിപ്പിച്ച വിചിത്രവും മായാനുഭവജന്യവുമായ നിറച്ചേരുവകളുടേയും പേരിൽ അദ്ദേഹം ശ്രദ്ധിക്കപ്പെട്ടു.

"യേശുവിന്റെ വിവസ്ത്രീകരണം" എന്ന ചിത്രത്തിലെ മൂന്നു മേരിമാരിലൊരുവൾക്ക് ചിത്രകാരൻ നൽകിയത്, ദീർഘകാലം തന്റെ കാമുകിയായിരുന്ന ഡോണ ജെറോമിന ഡിലാസ് സൂവാസിന്റെ മുഖരൂപമായിരുന്നു. അവളുടെ മുഖം എൽ ഗ്രെക്കോയുടെ മറ്റു പല ചിത്രങ്ങളിലുമുണ്ട്. "ഒർഗാസിലെ പ്രഭുവിന്റെ ശവസംസ്കാരം" എന്ന ചിത്രത്തിൽ എൽ ഗ്രെക്കോയുടേയും അദ്ദേഹത്തിന്റെ എട്ടുവയസ്സുള്ള മകൻ ജോർജ്ജ് മാനുവേലിന്റേയും രൂപങ്ങളുമുണ്ട്.


</doc>
<doc id="242053" url="https://ml.wikipedia.org/wiki?curid=242053" title="രാവണീശ്വരം">
രാവണീശ്വരം

കാസർഗോഡ് ജില്ലയിൽ അജാനൂർ ഗ്രാമപഞ്ചായത്തിലെ ചിത്താരി ഗ്രാമത്തിൽ സ്ഥിതി ചെയ്യുന്ന ഒരു പ്രദേശമാണു രാവണീശ്വരം. കിഴക്ക് ഭാഗത്ത് പുല്ലൂർ പെരിയ പഞ്ചായത്തും വടക്ക് ഭാഗത്ത് പള്ളിക്കര പഞ്ചായത്തും തെക്ക് ഭാഗത്ത് വേലാശ്വരവും സ്ഥിതി ചെയ്യുന്നു. പടിഞ്ഞാറ് ഭാഗത്തു കൂടി ചിത്താരി പുഴ ഒഴുകുന്നു.
രാവണീശ്വരം എന്നത് നാടിന്റെ പൊതുപേരാണ്. മാക്കി, കൊട്ടിലങ്ങാട്,വാണിയംപാറ,പാടിക്കാനം,മുക്കൂട് തുടങ്ങിയ നിരവധി പ്രദേശങ്ങൾ ചേർന്നതാണ് രാവണീശ്വരം.

രാവണീശ്വരത്തിനു ഒരു ഐതിഹ്യം ഉണ്ട്. നാട്ടിലെ ഏറ്റവും പഴക്കം ചെന്ന ആരാധനാലയമാണ് രാവണീശ്വരം പെരും ത്രികോവിലപ്പൻ ക്ഷേത്രം. ക്ഷേത്ര വളപ്പിൽ ഒരു ഗുഹയുണ്ട്. ശിവ ഭക്തനായ രാവണൻ ശിവനെ ആരാധിക്കാനും പ്രാർത്ഥിക്കാനും ഉപയോഗിച്ച സ്ഥലമാണ്‌ ഈ ഗുഹയെന്നു പറയപ്പെടുന്നു.

രണ്ടാം ലോകമഹായുദ്ധഫലമായി മലബാറിൽ തുടങ്ങിയ കടുത്ത ഭക്ഷ്യക്ഷാമകാലത്തു് ജന്മിമാർ നെല്ല് പൂഴ്ത്തിവെച്ചു് കരിഞ്ചന്തയിൽ വിൽക്കുന്നതിനെതിരെ, കർഷകസംഘത്തന്റേയും, കമ്മ്യൂണിസ്റ്റ് പാർട്ടിയുടേയും നേതൃത്വത്തിൽ ജനങ്ങൾ നടത്തിയ കാർഷിക സമരങ്ങളിലൊന്നാണു് രാവണീശ്വരം നെല്ലെടുപ്പ് സമരം. രാവണേശ്വരത്താണ് ഇതിന്റെ ആദ്യത്തെ ആലോചനാ യോഗം നടന്നത്. 1948-ലാണു രാവണീശ്വരം നെല്ലെടുപ്പ് സമരം നടന്നത്. കെ. മാധവൻ, പി. അമ്പു നായർ, എം.ഹരിദാസ്, കല്ലുവരമ്പത്ത് കണ്ണൻ എന്നിവർ സമരത്തിനു നേതൃത്വം വഹിച്ചു.

1."ഒതുക്ക്-രാവണീശ്വരത്തിന്റെ ചരിത്രം"-രവീന്ദ്രൻ രാവണീശ്വരം

2."ഓർമ്മ"- ഡോ.എ.അശോകൻ


</doc>
<doc id="242056" url="https://ml.wikipedia.org/wiki?curid=242056" title="മരതകത്തുമ്പി">
മരതകത്തുമ്പി

മലനിരകളിലെ നീർച്ചാലുകൾക്കരികിൽ കാണപ്പെടുന്ന ഒരു സൂചിത്തുമ്പിയാണ് മരതകത്തുമ്പി(Clear-winged Forest Glory). 

കണ്ണുകൾ ഇരുണ്ട തവിട്ടും തിളങ്ങുന്ന പച്ചനിറവും ചേർന്നതാണ്. മരതകപ്പച്ചനിറമാണ് ശരീരത്തിനു്. വെയിലേൽക്കുമ്പോൾ ഇവ വെട്ടിത്തിളങ്ങുന്നത് കാണാൻ ഭംഗിയാണ്. സൂതാര്യമായ ചിറകുകൾക്ക് നേർത്ത കറുപ്പുനിറവുമുണ്ട്. പെൺതുമ്പിയുടെ നിറം ആൺതുമ്പിയെ അപേക്ഷിച്ച് കുറച്ച് മങ്ങിയതാണ്.


കാനനവാസിയായ ഈ ശലഭം കാട്ടിലെ നീർചോലകളുള്ള പ്രദേശങ്ങളിലും കാടിനോട് ചേർന്ന നാട്ടിൻപുറങ്ങളിലെ ശുദ്ധജലനീരൊഴുക്കിന്റെ കരകളിലുമായി കണ്ടുവരുന്നു. മരതകത്തുമ്പികൾ ചെറുസംഘങ്ങളായിട്ടാണ് പൊന്തകളിൽ കണ്ടുവരുന്നത്.

ഒഴുകുന്ന കാട്ടരുവികളിലാണ് മരതകത്തുമ്പികൾ മുട്ടയിടുന്നത്. മഴകഴിഞ്ഞുള്ള സമയത്ത് കാടുകളിൽ ഇവയുടെ സാന്ദ്രത കൂടുതലാണ്.



</doc>
<doc id="242065" url="https://ml.wikipedia.org/wiki?curid=242065" title="കാട്ടിക്കുളം">
കാട്ടിക്കുളം

വയനാട്ടിലെ തിരുനെല്ലി ഗ്രാമപഞ്ചായത്തിലെ ഒരു വാർഡാണ് കാട്ടിക്കുളം. 

പ്രധാന റോഡുകൾ: കാട്ടിക്കുളം-ബാവലി റോഡ് കുട്ട-തോൽപ്പെട്ടി റോഡ് കാട്ടിക്കുളം-മാനന്തവാടി റോഡ് 



</doc>
<doc id="242071" url="https://ml.wikipedia.org/wiki?curid=242071" title="പവിഴത്തുമ്പി">
പവിഴത്തുമ്പി

കേരളത്തിലെ മഴക്കാടുകളിലെ ശുദ്ധജലചതുപ്പുകളിൽ കാണപ്പെടുന്ന അഴകുള്ള ഒരിനം തുമ്പിയാണ് പവിഴത്തുമ്പി(Ruby-tailed Hawklet).

ആൺ-പെൺ തുമ്പികൾ തമ്മിൽ വളരെയധികം കാഴ്ചയിൽ വ്യത്യാസമുണ്ട്. ആൺ പവിഴതുമ്പികളുടെ മുഖം വെളുപ്പും ലോഹവർണ്ണത്തോടുകൂടിയ പച്ചനിറവുമാണ്. ശരീരത്തിനും കണ്ണുകൾക്കും ഇരുണ്ട തവിട്ടുനിറമാണ്. സുതാര്യമായ ചിറകുകളിൽ കറുപ്പുനിറമുള്ള പുള്ളിക്കുത്തുണ്ട്. ചിറകുകൾ ആരംഭിക്കുന്നിടത്ത് മഞ്ഞനിറമാണ്. മുതുകിലും അരപ്പട്ടയിലും മുഴുവൻ പവിഴത്തോട് സാദൃശ്യമുള്ള ചുവപ്പുനിറമാണ്.

പെൺതുമ്പിയുടെ ശരീരം മഞ്ഞനിറത്തിലാണ്. മുതികിലും അരപ്പട്ടയിലും ആൺതുമ്പിയുടെ ചുവപ്പുനിറത്തിനുപകരം തിളങ്ങുന്ന കടുത്ത മഞ്ഞനിറം തന്നെയാണ്. 

ചെറുസംഘങ്ങളായി സമൂഹജീവിതം നയിക്കുന്ന സ്വഭാവമുള്ള തുമ്പികളാണിവ. പശ്ചിമഘട്ടങ്ങളിലെ വനാന്തരങ്ങളിൽ മാത്രം കാനപ്പെടുന്ന ഒരു തനതു തുമ്പിവർഗ്ഗം കൂടിയാണിത്. ചതുപ്പുകളിലും കൈതക്കാടുകളിലും പൊന്തകളിലുമെല്ലാം മഴക്കാലങ്ങളിൽ യഥേഷ്ടം കാണാനാകും.

ശുദ്ധജലചതുപ്പുനിലങ്ങളോട് ചേർന്നുള്ള ഒഴുകുന്ന വെള്ളത്തിലാണ് ഇവ മുട്ടയിടുന്നത്. വനത്തിലുള്ളിലെ ചതുപ്പുകളുടെ നാശം ഇവയുടെ നിലനിൽപ്പിനു ഭീഷണിയാണ്.



</doc>
<doc id="242082" url="https://ml.wikipedia.org/wiki?curid=242082" title="വാർമക്സ്">
വാർമക്സ്

അവസരം അടിസ്ഥാനമാക്കിയ പീരങ്കിയുദ്ധ കമ്പ്യൂട്ടർ കളികളിലൊന്നാണ് വാർമക്സ്. ഇതൊരു സ്വതന്ത്ര - പരസ്യപ്രഭവരേഖാ ഗെയിമാണ്. ഡിസംബർ 2002ൽ വോർമക്സ് എന്ന പേരിൽ ലോറൻസ് അസോഗ് മോയ് ആയ് ഈ ഗെയിം നിർമ്മിച്ചത്. പിന്നീട് 2010 നവംബറിലാണ് ഈ ഗെയിം വാർമക്സ് എന്ന് പുനർനാമകരണം ചെയ്യപ്പെട്ടത്. മുമ്പ് ക്ലാൻലിബ് ലൈബ്രറി ഉപയോഗിച്ചിരുന്ന ഈ ഗെയിം ഇപ്പോൾ എസ്ഡിഎൽ ആണ് ഉപയോഗിക്കുന്നത്. വാർമക്സ് വിവിധ പ്ലാറ്റ്ഫോമുകളിൽ - വിൻഡോസ്, യൂണിക്സ് (ലിനക്സ്, ആൻഡ്രോയ്ഡ്, ഫ്രീ ബിഎസ്ഡി മൈമോ, മാക് ഓഎസ്) - ലഭ്യമാണ്. 2011 ഏപ്രിലിൽ പുറത്തിറങ്ങിയ 11.04.1 ആണ് ഈ ഗെയിമിന്റെ ഏറ്റവും പുതിയ പതിപ്പ്. യൂണിക്സ് ഗെയിമിംഗ് മേഖലയിലെ മാഗസിനുകളും വെബ്സൈറ്റുകളും നല്ല അഭിപ്രായങ്ങൾ രേഖപ്പെടുത്തിയിട്ടുള്ളതിനാൽ വാർമക്സ് പെട്ടെന്ന് തന്നെ പ്രശസ്തമായി. മാത്രമല്ല വിവിധ വിതരണങ്ങൾക്കായി പാക്കേജ് ചെയ്ത പതിപ്പുകൾ ഓരോ വിതരണത്തിന്റെയും കലവറകളിലും ലഭ്യമാണ്. എന്നാൽ ഇവയിൽ പ്ലാറ്റ്ഫോമിനനുസരിച്ച് ചെറിയ മാറ്റങ്ങൾ ഉണ്ടാകാം.

ഈ ഗെയിം ഇപ്പോഴും വികസിപ്പിക്കുന്നുണ്ട്. വിവിധ സ്വതന്ത്ര സോഫ്റ്റ്‌വെയറുകളായ ഗ്നു, ലിനക്സ്, ഫ്രീബിഎസ്ഡി, കെഡിഇ ജിമ്പ്, ഓപ്പൺഓഫീസ്, ഫയർഫോക്സ്, തണ്ടർബേഡ്, സൂസെ, വർക്ക്റേവ്, ബഗ്സില്ല, എസ്പിഐപി, ന്യൂഎഫ്ഡബ്ല്യു എന്നിവയുടെ ഭാഗ്യചിഹ്നങ്ങളെ അടിസ്ഥാനപ്പെടുത്തിയാണ് ഓരോ ടീമിനെയും രൂപപ്പെടുത്തിയെടുത്തിരിക്കുന്നത്. വാർമക്സിലെ കോഡും ഡാറ്റയും ഗ്നു ജിപിഎൽ അനുമതിപത്രം പ്രകാരമാണ് പുറത്തിറക്കിയിരിക്കുന്നത്.


</doc>
<doc id="242106" url="https://ml.wikipedia.org/wiki?curid=242106" title="വെളുത്ത തഴുതാമ">
വെളുത്ത തഴുതാമ

വെളുപ്പ് നിറമുള്ള പൂക്കളുള്ള ഒരു തഴുതാമയാണ് വെളുത്ത തഴുതാമ. . ഔഷധഗുണങ്ങളുണ്ട്. ചെടി മുഴവനായും മരുന്നായി ഉപയോഗിക്കുന്നു. ഇലകൾ ഭക്ഷ്യയോഗ്യമാണ്.


തഴുതാമ


</doc>
<doc id="242133" url="https://ml.wikipedia.org/wiki?curid=242133" title="കുടൽചുരുക്കി">
കുടൽചുരുക്കി

ഇന്ത്യയിൽ എല്ലായിടത്തും തന്നെ വന്യമായി വളരുന്ന ഒരു ഏകവർഷ കുറ്റിച്ചെടിയാണ് കുടൽചുരുക്കി. . ആയുർവേദത്തിൽ ഈ ചെടി ഔഷധമായി ഉപയോഗിക്കുന്നു.



</doc>
<doc id="242150" url="https://ml.wikipedia.org/wiki?curid=242150" title="അഭിലാഷ് ടോമി">
അഭിലാഷ് ടോമി

പായ്‌വഞ്ചിയിൽ ഒറ്റയ്ക്ക് ലോകംചുറ്റിയ നേട്ടം കൈവരിച്ച ആദ്യ ഇന്ത്യക്കാരനാണ് മലയാളിയായ അഭിലാഷ് ടോമി. പായ്‌വഞ്ചിയിൽ ഇത്തരത്തിൽ ലോകംചുററിയ രണ്ടാമത്തെ ഏഷ്യക്കാരനുമാണിദ്ദേഹം. നാവികസേനയിൽ ലഫറ്റനന്റ് കമാൻഡറാണ് അഭിലാഷ് ടോമി.. 1979 ഫെബ്രുവരി 5നാണ് അഭിലാഷ് ജനിച്ചത്.

ഇദ്ദേഹം യാത്രക്കായി ഉപയോഗിച്ച പായ്‌വഞ്ചിയുടെ പേരാണ് മാദേയി. ഗോവയിലാണ് ഇത് നിർമിച്ചത്. ഗോവയിലെ മുക്കുവരുടെ ദൈവമാണ് മാദേയി. 2012 നവംബറിലാണ് ഇദ്ദേഹം മുംബൈ തീരത്തുനിന്ന് യാത്രയായത്. നാലുലക്ഷത്തോളം കിലോമീറ്റർ പിന്നിട്ട അഭിലാഷ് 2013 ഏപ്രിലിൽ 6 ന് മുബൈയിൽ തന്നെ തിരിച്ചെത്തി. ഇദ്ദേഹത്തെ സ്വീകരിക്കാൻ ഗേറ്റ് വേ ഓഫ് ഇന്ത്യയിൽ രാഷ്ട്രപതി പ്രണബ് മുഖർജിയും എത്തിയിരുന്നു. ഇപ്പോൾ എറണാകുളത്ത് താമസിക്കുന്ന ആലപ്പുഴ ചേന്നംകരി വല്ല്യാറ വീട്ടിൽ വി.സി. ടോമിയുടെ മകനാണ് അഭിലാഷ് ടോമി. ഇന്ത്യൻ നാവികസേനയുടെ സാഗർ പരിക്രമ എന്ന പ്രൊജക്ടുമായി ബന്ധപ്പെട്ടാണ് ലെഫ്റ്റ്നന്റ്കമാൻഡറായ അഭിലാഷ് പരസഹായം കൂടാതെ, നിർത്താതെ പായ് വഞ്ചി തുഴഞ്ഞ് ലോകം ചുറ്റിയത്. യാത്ര ആരംഭിച്ചിടത്ത് തന്നെ അവസാനിപ്പിക്കുമ്പോൾ 157 ദിവസം കഴിഞ്ഞിരുന്നു. 22000 നോട്ടിക്കൽ മൈൽ ദൂരം സഞ്ചരിച്ച ഇദ്ദേഹം ഈ കാലയളവിൽ കപ്പൽ ഒരു തുറമുഖത്തും അടുപ്പിച്ചിരുന്നില്ല. ആരുടേയും സഹായം തേടിയതുമില്ല. ഇദ്ദേഹത്തിന് കീർത്തിചക്ര പുരസ്കാരവും ടെൻസിങ് നോർഗെ നാഷ്ണൽ അഡ്വഞ്ചർ പുരസ്കാരവും ലഭിച്ചിട്ടുണ്ട്.


</doc>
<doc id="242152" url="https://ml.wikipedia.org/wiki?curid=242152" title="വയൽച്ചീര">
വയൽച്ചീര

വെള്ളത്തിലും ഈർപ്പമുള്ള ഇടങ്ങളിലും വളരുന്ന മധ്യരേഖാസ്വദേശിയായ ഒരു ചെടിയാണ് വയൽച്ചീര. . ഇലകൾ ഭക്ഷ്യയോഗ്യമാണ്. വലിയ പരിചരണമൊന്നും വേണ്ടാത്ത ഈ ചെടി അതിനാൽത്തന്നെ ലോകത്തെ മിക്കനാടുകളിലും പച്ചക്കറിക്കായി വളർത്തുന്നു. പലയിടങ്ങളിലും ഇതിനെ ഒരു അധിനിവേശസസ്യമായും കരുതുന്നുണ്ട്. രക്തത്തിലെ പഞ്ചസാരയുടെ അളവ് താഴ്ത്താൻ ശേഷി ഈ സസ്യത്തിനുണ്ടെന്ന് പരീക്ഷണങ്ങളിൽ കണ്ടിട്ടുണ്ട്.



</doc>
<doc id="242158" url="https://ml.wikipedia.org/wiki?curid=242158" title="ഹിന്ദു">
ഹിന്ദു

ഹിന്ദു ധർ‌മത്തിന്റെ ദർശനങ്ങളിലും ഗ്രന്ഥങ്ങളിലും വിശ്വസിക്കുകയും പിന്തുടരുകയും ചെയ്യുന്ന വ്യക്തിയാണ് ഹിന്ദു (, ദേവനാഗരി: हिन्दू , ഇംഗ്ലീഷ്:Hindu). 

ഹിന്ദു ധർമം എന്നത് ഭാരത ഉപഭൂഖ ഖണ്ഡത്തിൽ ഉടലെടുത്ത മതപരവും ദാർശനികവും സാംസ്കാരികവുമയ വ്യവസ്ഥകളുടെ ഒരു സഞ്ചയമാണ്. ലോകത്തിലെ ഏറ്റവും വലിയ മതങ്ങളിൽ മൂന്നാം സ്ഥാനത്താണ് ഹിന്ദു മതം. ലോക ജനസംഖ്യയിൽ ഏകദേശം 92 കോടി ആൾക്കാർ ഹിന്ദുക്കളാണ്. ഇവരിൽ ഏകദേശം 89 കോടി ആളുകൾ ഭാരതത്തിൽ ജീവിക്കുന്നു; 3 കോടി ആളുകൾ ലോകമെമ്പാടും വ്യാപിച്ചിരിക്കുന്നു. ബംഗ്ലാദേശ്, മ്യാൻ‌മാർ (ബർമ), പാകിസ്താൻ, ശ്രീലങ്ക, ഫിജി, ഗയാന, നേപാൾ, സിംഗപ്പൂർ, ഇന്തോനേഷ്യ (പ്രത്യേകിച്ചും ബാലി), മലേഷ്യ, ദക്ഷിണാഫ്രിക്ക, കെനിയ, മൗറീഷ്യസ്, സുരിനാം, ട്രിനിഡാഡ് ടൊബാഗോ, കാനഡ, നെതർലാൻഡ്സ്, യുണൈറ്റഡ് സ്റ്റേറ്റ്സ്, യുണൈറ്റഡ് കിംഗ്‌ഡം തുടങ്ങിയ രാഷ്ട്രങ്ങളെല്ലാം കൂടിയ ഹിന്ദു ജനസംഖ്യയുള്ളവയാണ്.

“ഹിന്ദു” എന്ന വാക്ക് ആദ്യം പ്രത്യക്ഷപ്പെട്ടത് ഒരു പ്രാചീന പേർഷ്യൻ ഭൂമിശാസ്ത്ര പദമായിട്ടാണ്. സിന്ധു നദിയുടെ പേരിൽ നിന്നുമാണ് ഈ വാക്കിന്റെ ഉത്ഭവം. പേർഷ്യക്കാർ സിന്ധു നദിക്ക് മറുവശത്തുള്ള ജനതയെ സൂചിപ്പിക്കാൻ ഹിന്ദു എന്ന പദം ഉപയോഗിച്ചു. പിന്നീട് അറബികൾ അവരുടെ ഗ്രന്ഥങ്ങളിൽ അറബിക് അൽ കൂടി മുന്നിൽ ചേർത്ത് “അൽ-ഹിന്ദ്” എന്ന് പ്രയോഗിച്ചു വന്നു. എല്ലാ മുഗൾ ചക്രവർ‌ത്തിമാരും 18ആം ശതകത്തിന്റെ അവസാനം വരെ ബ്രിട്ടീഷ് സാമ്രാജ്യവും “ഹിന്ദുസ്ഥാനിലെ” ജനങ്ങളെ “ഹിന്ദു” എന്ന പദത്താൽ പരാമർ‌ശിച്ചിരുന്നു. ക്രമേണ “ഹിന്ദു” എന്ന പദം എബ്രഹാമിക വംശ നാമം സ്വീകരിക്കാത്ത ഏതൊരു ഭാരതീയനെയും സൂചിപ്പിക്കുന്ന പദമായി മാറുകയും അങ്ങനെ മഹത്തായ വ്യാപ്തിയുള്ള വിശ്വാസങ്ങളെയും ആചാരങ്ങളെയും ഉൾക്കൊള്ളുന്ന ഒരു ജനതതിയുടെ പൊതുനാമമായി തീരുകയും ചെയ്തു. 

“ഹിന്ദു” എന്ന വാക്ക് എപ്പോൾ, എങ്ങനെ രൂപപ്പെട്ടു എന്നത് വ്യക്തമായി സ്ഥാപിക്കപ്പെട്ടിട്ടില്ല. പുരാതന ഭാരതീയ പുണ്യഗ്രന്ഥങ്ങളിൽ ഹിന്ദു എന്ന പദം ഉപയോഗിക്കുന്നതേയില്ല. എന്നാൽ ക്രി മു 617 നോടടുത്ത് എഴുതപ്പെട്ട ബൈബിളിലെ ഒരു പുസ്തകമായ എസ്ഥേറിൽ "ഹിന്ദു ദേശം" എന്ന പരാമർശം ഉണ്ട്.(എസ്ഥേർ 1:1) പിന്നീടുള്ള ഗ്രന്ഥങ്ങളിൽ സിന്ധു നദീതട വാസികളെ കുറിക്കാനാണ് ഈ വാക്ക് ഉപയോഗിച്ചുവന്നത്. മദ്ധ്യകാലത്ത് ഭാരതത്തിൽ ആക്രമണം നടത്തിയവരാണ് ഭാരതത്തിലെ പ്രത്യേക സംസ്കാരവും ആചാരങ്ങളുമുള്ള ജനങ്ങളെ ഒന്നായി ഹിന്ദുക്കൾ എന്ന് നിരന്തരം വിവക്ഷിച്ചു തുടങ്ങിയത്. 

പിൽക്കാലത്ത്, ഏകദേശം 1830ഓടുകൂടി, കൊളോണിയലിസത്തിനെതിരായ ഒരു ദേശീയ വികാരം എന്ന നിലക്കും മറ്റ് ലോക മതങ്ങളിൽ നിന്ന് വ്യതിരിക്തമെന്ന നിലക്കും തങ്ങളുടെ ദർശനങ്ങളും വിശ്വാസങ്ങളും ആചാരങ്ങളും എല്ലാം ചേർന്ന് ഒരു മതമെന്ന നിലയിൽ ഹിന്ദുക്കൾ കണ്ടു തുടങ്ങി. 

വിശ്വാസങ്ങളിലെയും ആചാരങ്ങളിലെയും മഹാ വൈവിധ്യം മൂലം ആരാണ് ഹിന്ദു എന്നതിന് ഒരു എല്ലാവരാലും അംഗീകരിക്കപ്പെടുന്ന നിർവചനം നൽകുക സാധ്യമല്ല. 1995 ൽ മുഖ്യ ന്യായാധിപൻ പി. ബി. ഗജേന്ദ്ര ഗാഡ്കർ ഭാരതത്റ്റിന്റെ പരമോന്നത നീതി പീഠം മുൻപാകെ ഇപ്രകാരം ഉദ്ധരിച്ചു:

"നാം ഹിന്ദുമതത്തെപ്പറ്റി ചിന്തിക്കുമ്പോൾ, ലോകത്തിലെ മറ്റ് മതങ്ങളിൽ നിന്ന് വ്യത്യസ്തമായി, ഹിന്ദു മതം ഒരു പ്രത്യേക പ്രവാചകനെ അവകാശപ്പെടുന്നില്ല; ഒരു പ്രത്യേക ദൈവത്തെ മാത്രം ആരാധിക്കുന്നില്ല; ഒരു പ്രത്യേക സിദ്ധാന്തമോ തത്ത്വമോ പിന്തുടരുന്നില്ല; ഒരു പ്രത്യേക ദാർശനിക ആശയത്തിൽ മാത്രം വിശ്വസിക്കുന്നില്ല; ഒരു പ്രത്യേകരീതിയിൽ മാത്രമുള്ള മതപരമായ ആചാരങ്ങളോ അനുഷ്ഠാനങ്ങളോ പിന്തുടരുന്നില്ല; യഥാർഥത്തിൽ‌, അത് ഒരു മതത്തിന്റെ പരമ്പരാഗത സങ്കുചിത ലക്ഷണങ്ങൾ ഒന്നുംതന്നെ പൂർ‌ത്തീകരിക്കുന്നില്ല. അതിനെ വളരെ വിശാലമായി ഒരു ജീവിത രീതി എന്ന് വിശദീകരിക്കാം, അതിലപ്പുറം ഒന്നുമല്ല."

വേദങ്ങളും ഇതിഹാസങ്ങളും രൂപപ്പെട്ടത് സംസ്കൃത ഭാഷയിലാണ്. സംസ്കൃതം എഴുതാൻ വിവിധ ലിപികൾ ഭാരതത്തിൽ ഉപയോഗിക്കപ്പെട്ടിരുന്നു. കൂടാതെ മറ്റ് ഭാഷകളിലും ധാരാളം ദാർശനികവും മതപരവുമായ രചനകൾ ഉണ്ടായി. ആധുനിക കാലത്ത് ഇംഗ്ലീഷിലും ഹിന്ദുമത സംബന്ധിയായ ധാരാളം രചനകൾ ഉണ്ടായി.




</doc>
<doc id="242159" url="https://ml.wikipedia.org/wiki?curid=242159" title="സരബ്ജിത് സിങ്">
സരബ്ജിത് സിങ്

പാകിസ്താനിലെ കോട് ലോക്പഥ് ജയിലിൽ വധശിക്ഷയ്ക്ക് വിധിക്കപ്പെട്ട് തടവിൽ കഴിഞ്ഞിരുന്ന ഇന്ത്യക്കാരനായിരുന്നു സരബ്‌ജിത് സിങ് (ഡിസംബർ 18, 1960-മേയ് 2, 2013) 1990ൽ ലാഹോറിലും ഫൈസലാബാദിലും നടന്ന ബോംബ് സ്ഫോടനങ്ങളിൽ പങ്കുണ്ടെന്ന് ആരോപിച്ചാണ് ഇദ്ദേഹം ശിക്ഷിക്കപ്പെട്ടത്. പാകിസ്താൻ ഇദ്ദേഹത്തെ മൻജിത് സിങ് എന്നാണ് വിശേഷിപ്പിച്ചിരുന്നത്. 

ഇന്ത്യയുടെ ചാരസംഘടനയായ റോയുടെ കീഴിൽ പ്രവർത്തിച്ചിരുന്ന ചാരനായിരുന്ന സരബ്ജിത് സിങ് 1990-ൽ അതിർത്തി മുറിച്ച് പാകിസ്താനിലേക്ക് കടന്നപ്പോൾ പാകിസ്താൻ സൈന്യത്തിന്റെ പിടിയിൽ അകപ്പെടുകയായിരുന്നു. പിന്നീടാണ് സ്ഫോടനങ്ങളിലെ പങ്ക് ആരോപിക്കപ്പെട്ട് അദ്ദേഹത്തിന് വധശിക്ഷ വിധിച്ചത്. 1991 മുതൽ 2013-ൽ വധിയ്ക്കപ്പെടുന്നതുവരെ അദ്ദേഹം കോട് ലോക്പഥ് ജയിലിലായിരുന്നു. അദ്ദേഹത്തിന്റെ ഭാര്യ സുഖ്പ്രീത് കൗർ, മക്കളായ സ്വപ്നദീപ് കൗർ, പൂനം കൗർ എന്നിവർ, സഹോദരി ദൽബീർ കൗർ എന്നിവർ അദ്ദേഹത്തിന്റെ മോചനത്തിനായി പലതവണ ഇടപെട്ടിരുന്നു. മാറിമാറി വന്ന കേന്ദ്രസർക്കാരുകൾ പാകിസ്താനുമായുള്ള ചർച്ചകളിൽ ഈ വിഷയം ഉൾക്കൊള്ളിച്ചിരുന്നു. എന്നാൽ, മിക്കപ്പോഴും ഈ വിഷയം തള്ളപ്പെടുകയായിരുന്നു.
2013 ഏപ്രിൽ 26-ന് വൈകീട്ട് 4:30-ന് ജയിലിൽ സഹതടവുകാരുടെ മർദ്ദനത്തിന് വിധേയനായ സരബ്‌ജിത് സിങ് 2013 മേയ് 2-ന് പുലർച്ചെ 1:30-ന് ലാഹോറിലെ ജിന്ന ആശുപത്രിയിൽ വെച്ച് അന്തരിച്ചു. മൃതദേഹം തുടർന്ന് ഇന്ത്യയിലെത്തിച്ച് ജന്മനാട്ടിൽ വച്ച് പൂർണ ഔദ്യോഗിക ബഹുമതികളോടെ സംസ്കരിച്ചു. 


</doc>
<doc id="242163" url="https://ml.wikipedia.org/wiki?curid=242163" title="ഖഗോളബലതന്ത്രം">
ഖഗോളബലതന്ത്രം

ജ്യോതിശാസ്ത്രത്തിൽ ഖഗോളവസ്തുക്കളുടെ ചലനത്തെ സംബന്ധിക്കുന്ന പഠനം നടത്തുന്ന ശാസ്ത്രശാഖയാണു് ഖഗോളബലതന്ത്രം. ഊർജ്ജതന്ത്രത്തിലെ ബലതന്ത്രനിയമങ്ങൾ അനുസരിച്ച് ഖഗോളവസ്തുക്കളായ ഗ്രഹങ്ങൾ, നക്ഷത്രങ്ങൾ, സൂര്യൻ, ചന്ദ്രൻ, ധൂമകേതുക്കൾ, കൃത്രിമ ഉപഗ്രഹങ്ങൾ തുടങ്ങിയവയുടെ ചലനവേഗവും ഗതിയും സ്ഥാനവും കണ്ടുപിടിച്ച് അവയുടെ പട്ടികകൾ തയ്യാറാക്കാൻ ഈ പഠനം ഉപകരിക്കുന്നു.

ഖഗോളബലതന്ത്രത്തിന്റെ പ്രധാനപ്പെട്ട ഒരു ഉപശാഖയാണു് ഭ്രമണപഥബലതന്ത്രം (Astrodynamics). കൃത്രിമോപഗ്രഹങ്ങളുടെ ഭ്രമണപഥം കണക്കാക്കുന്ന പഠനശാഖയാണിതു്. ചന്ദ്രന്റെ ഭ്രമണപഥത്തെ മാത്രം കേന്ദ്രീകരിച്ചു പഠിക്കുന്ന മറ്റൊരു ഉപശാഖയാണു് ചന്ദ്രപഥശാസ്ത്രം(Lunar theory).


</doc>
<doc id="242164" url="https://ml.wikipedia.org/wiki?curid=242164" title="ഷിറിൻ ഷർമിൻ ചൗധരി">
ഷിറിൻ ഷർമിൻ ചൗധരി

ബംഗ്ലാദേശിന്റെ വനിതാ-ശിശുക്ഷേമ മന്ത്രിയാണ് ഷിറിൻ ഷർമിൻ ചൗധരി (6 ഒക്ടോബർ 1966). ബംഗ്ലാദേശ് ചരിത്രത്തിലെ ആദ്യ വനിതാ സ്​പീക്കറായി തിരഞ്ഞെടുക്കപ്പെടാൻ അവാമി ലീഗ് നാമനിർദ്ദേശം ചെയ്തിട്ടുണ്ട്. ചെയ്തതോടെയാണിത്. അവാമി ലീഗിന്റെ രാജ്യാന്തരകാര്യ സെക്രട്ടറികൂടിയായ ചൗധരി 2009-ലെ തിരഞ്ഞെടുപ്പിൽ വനിതാസംവരണ സീറ്റിൽ ജയിച്ചാണ് പാർലമെന്റിലെത്തിയത്. 
ബംഗ്ലാദേശ് മുൻ പ്രധാനമന്ത്രി ഷെയ്ഖ് മുജിബുർ റഹ്മാന്റെ അടുത്ത അനുയായിയും പേഴ്‌സണൽ സെക്രട്ടറിയുമായിരുന്നു ഷിറിന്റെ പിതാവ് റഫീഖുള്ള ചൗധരി. അവാമി ലീഗ് പ്രസിഡന്റും പ്രധാനമന്ത്രിയുമായ ഷേഖ് ഹസീനയുടെ അഭിഭാഷകയായി പ്രവർത്തിക്കുന്ന ഷിറിൻ നിയമത്തിൽ ഡോക്ടറേറ്റ് നേടിയിട്ടുണ്ട്.

http://gurumia.com/2013/04/30/shirin-sharmin-chaudhury-first-woman-speaker-bangladesh/


</doc>
<doc id="242168" url="https://ml.wikipedia.org/wiki?curid=242168" title="കുറവിലങ്ങാട്">
കുറവിലങ്ങാട്

കേരളത്തിലെ കോട്ടയം ജില്ലയിലെ കുറവിലങ്ങാട് ഗ്രാമപഞ്ചായത്തിന്റെ ആസ്ഥാനമാണ് കുറവിലങ്ങാട് ഗ്രാമം. എം.സി റോഡിൽ കൂത്താട്ടുകുളത്തിനും ഏറ്റുമാനൂരിനും ഇടയിലാണ് കുറവിലങ്ങാട് സ്ഥിതി ചെയ്യുന്നത്.


റോഡ് വഴി - എം.സി റോഡിൽ കൂത്താട്ടുകുളത്തിനും ഏറ്റുമാനൂരിനും ഇടയിൽ.
Vaikom-pala Road 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ കോട്ടയം. 

Local train : Kurupanthara & Ettumanoor

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം).


</doc>
<doc id="242179" url="https://ml.wikipedia.org/wiki?curid=242179" title="ഖഗോളനിർദ്ദേശാങ്കങ്ങൾ">
ഖഗോളനിർദ്ദേശാങ്കങ്ങൾ

ജ്യോതിശാസ്ത്രത്തിലും ഖഗോളബലതന്ത്രത്തിലും ഒരു ഖഗോളവസ്തുവിന്റെ സ്ഥാനം, അകലം എന്നിവ നിർണ്ണയിക്കുന്നതിനു് വ്യത്യസ്തനിർദ്ദേശാങ്കസമ്പ്രദായങ്ങൾ ഉപയോഗിക്കുന്നു. ദൂരം ഉൾപ്പെടെ കണക്കിലെടുക്കാവുന്ന ത്രിമാനഭാവത്തിലുള്ള രീതികളും ദൂരത്തിനു് പ്രാധാന്യമില്ലാതെ, ദിശ മാത്രം പരിഗണിക്കുന്ന രീതികളും നിലവിലുണ്ടു്.

മുഖ്യമായും അഞ്ചുതരത്തിലുള്ള നിർദ്ദേശാങ്കരീതികളാണു് ഖഗോളശാസ്ത്രങ്ങളിൽ ഉപയോഗിക്കുന്നതു്. എല്ലാ രീതികളിലും ലംബമായോ തിരശ്ചീനമായോ ഒരു അടിസ്ഥാനതലവും ആ തലത്തിൽ നിന്നും അഭിലംബം(normal) ആയ രണ്ടു ധ്രുവബിന്ദുക്കളും ഉണ്ടായിരിക്കും.
നിർദ്ദേശാങ്കങ്ങളുടെ ചട്ടക്കൂടിന്റെ മൂലബിന്ദു (Origin) ഭൂമിയുടെ കേന്ദ്രമോ നിരീക്ഷകന്റെ സ്വന്തം സ്ഥാനമോ ആയിരിക്കാം. ധ്രുവങ്ങളെ തമ്മിൽ ബന്ധിപ്പിക്കുന്ന രേഖ അടിസ്ഥാനതലത്തിനു ലംബമായി കടന്നുപോകുന്നു.

ഭൂമിശാസ്ത്രനിർദ്ദേശാങ്കവ്യവസ്ഥ


</doc>
<doc id="242193" url="https://ml.wikipedia.org/wiki?curid=242193" title="പുത്തൻകാവ് പള്ളി">
പുത്തൻകാവ് പള്ളി

ആലപ്പുഴ ജില്ലയിലെ പുത്തൻകാവ് എന്ന് പ്രദേശത്ത് സ്ഥിതി ചെയ്യുന്ന ഒരു ക്രൈസ്തവ ദേവാലയമാണ് പുത്തൻകാവ് പള്ളി എന്നറിയപ്പെടുന്ന സെന്റ് മേരീസ് ഓർത്തഡോക്സ് കത്തീഡ്രൽ. മലങ്കര ഓർത്തഡോക്സ് സുറിയാനി സഭയുടെ ചെങ്ങന്നൂർ ഭദ്രാസനത്തിൽ ഉൾപ്പെടുന്ന ഈ പള്ളി മധ്യതിരുവിതാംകൂറിലെ ഏറ്റവും പഴക്കമുള്ള പള്ളികളിൽ ഒന്നാണ് . മാർത്തോമാ ആറാമന്റെയും മാർത്തോമാ എട്ടാമന്റെയും പുത്തൻകാവിൽ മാർ പീലക്സിനോസ് മെത്രാപ്പൊലീത്തയുടെയും കബറിടങ്ങൾ ഈ പള്ളിയിൽ സ്ഥിതി ചെയ്യുന്നു.

മുമ്പ് ചെങ്ങന്നൂരിലെ പഴയ സുറിയാനി പള്ളിയിലും, മാരാമൺ പള്ളിയിലും ആണ് ഈ പ്രദേശത്തെ ആളുകൾ ആരാധന നടത്തിയിരുന്നത്. ഈ പള്ളികളിലേക്കു വളരെയധികം ദൂരമുണ്ടായിരുന്നതിനാൽ ഈ പ്രദേശത്തെ നസ്രാണികൾ ഇടുക്കുള തരകൻ എന്ന വ്യക്തിയുടെ നേതൃത്വത്തിൽ 1793-ൽ പുത്തൻകാവിൽ തന്നെ വിശുദ്ധ മറിയാമിന്റെ നാമധേയത്തിൽ ഒരു പള്ളി പണിയുകയും ആരാധന ആരംഭിക്കുകയും ചെയ്തു. മലങ്കര സഭാതലവന്മാരായിരുന്ന മാർത്തോമാ മെത്രാൻമാരിൽ ആറാമനും എട്ടാമനും പുത്തൻകാവ് പള്ളി ആസ്ഥാനമാക്കി സഭാ ഭരണം നടത്തിയിരുന്നു.
17-ആം നൂറ്റാണ്ടിൽ ജീവിച്ചിരുന്ന വിശുദ്ധ അന്ത്രയോസിന്റെ നാമത്തിലുള്ള സെന്റ്. ആൻഡ്രൂസ് ചാപ്പൽ, സെന്റ്. ജോൺസ് ചാപ്പൽ, സെന്റ്. ഗ്രിഗോറിയോസ് ചാപ്പൽ
പ്രതിവർഷം 2 പെരുന്നാളുകളാണ് ഈ പള്ളിയിൽ ആചരിക്കുന്നത്. മാർത്തോമാ ആറാമൻ, മാർത്തോമാ എട്ടാമൻ, പുത്തൻകാവിൽ മാർ പീലക്സിനോസ് എന്നിവരുടെ സംയുക്ത ഓർമ്മപ്പെരുന്നാൾ എപ്രിൽ 16,17 തീയതികളിലും മാർ അന്ത്രയോസിന്റെ ഓർമ്മ പെരുന്നാൾ കുംഭം 18,19 തീയതികളിലും ആചരിക്കുന്നു.


</doc>
<doc id="242195" url="https://ml.wikipedia.org/wiki?curid=242195" title="നിണമണിഞ്ഞ കാല്പാടുകൾ">
നിണമണിഞ്ഞ കാല്പാടുകൾ

1963-ൽ പുറത്തിറങ്ങിയ മലയാളചലച്ചിത്രമാണ് നിണമണിഞ്ഞ കാല്പാടുകൾ. നവരത്നാ പ്രൊഡക്ഷനുവേണ്ടി ശോഭന പരമേശ്വരൻ നായർ നിർമിച്ചതാണ് ഈ ചിത്രം. ചന്ദ്രതാരാ പിക്ചേഴ്സ് വിതരണം ചെയ്ത ചിത്രം 1963 ഫെബ്രുവരി 22-ന് പ്രദർശനം തുടങ്ങി. നടൻ മധുവിന്റെ കന്നിച്ചിത്രമായിരുന്നു ഇത്. പാറപ്പുറത്തിന്റെ നോവലിനെ ആസ്പദമാക്കി നിർമിച്ച "നിണമണിഞ്ഞ കാല്പാടുകൾ" 1963-ലെ ബെസ്റ്റ് ഫിലിമിനുള്ള നാഷണൽ അവാർഡിന് അർഹമായി.



</doc>
<doc id="242198" url="https://ml.wikipedia.org/wiki?curid=242198" title="മെസ്സിയർ 33">
മെസ്സിയർ 33

ത്രിഭുജം രാശിയിൽ സ്ഥിതിചെയ്യുന്ന ഒരു സർപ്പിളതാരാപഥമാണ് മെസ്സിയർ 33 (M33) അഥവാ ട്രയാംഗുലം ഗാലക്സി. SA(s)cd വിഭാഗത്തിൽപ്പെടുന്ന ഈ താരാപഥം ആകാശഗംഗ ഉൾപ്പെടുന്ന ലോക്കൽ ഗ്രൂപ്പിന്റെ ഭാഗമാണ്. സൗരയൂഥത്തിൽ നിന്ന് ഈ താരാപഥത്തിലേക്കുള്ള ദൂരം 24 ലക്ഷം പ്രകാശവർഷത്തിനും (730 കിലോപാർസെക്) 31 ലക്ഷം പ്രകാശവർഷത്തിനും (960 കിലോപാർസെക്) ഇടയിലായാണ് കണക്കാക്കപ്പെടുന്നത്.

ആൻഡ്രോമിഡ താരാപഥം, ആകാശഗംഗ എന്നിവ കഴിഞ്ഞാൽ ലോക്കൽ ഗ്രൂപ്പിലെ ഏറ്റവും വലിയ താരാപഥമാണ് M33. സൂര്യന്റെ 6×10 മടങ്ങാണ് പിണ്ഡം കണക്കാക്കുന്നത്, ആൻഡ്രോമിഡ താരാപഥത്തിന്റെ 5 ശതമാനം മാത്രമാണിത്. ഈ താരാപഥത്തിന്റെ പിണ്ഡത്തിന്റെ 85 ശതമാനത്തോളം തമോദ്രവ്യത്തിന്റെ സംഭാവനയാണ്.

ചാൾസ് മെസ്സിയറാണ് 1764-ൽ ട്രയാംഗുലം ഗാലക്സിയെ ആദ്യമായി പട്ടികപ്പെടുത്തിയത്. എങ്കിലും തെളിഞ്ഞ ആകാശത്ത് നഗ്നനേത്രങ്ങൾ കൊണ്ടുതന്നെ നിരീക്ഷണയോഗ്യമായ ഒരു വസ്തുവാണിത് എന്നതിനാൽ മെസ്സിയർക്കു മുമ്പേ ഇതിനെ നിരീക്ഷിച്ചവരുണ്ടാകാം. പത്തൊമ്പതാം നൂറ്റാണ്ടിന്റെ മധ്യം വരെയെങ്കിലും M33നെക്കുറിച്ചുള്ള ജ്യോതിശാസ്ത്രപഠനങ്ങൾ തുടർന്നു. 1850-ൽ വില്യം പാർസൺസ് (റോസെ പ്രഭു) ആണ് ഈ താരാപഥത്തിന് സർപ്പിളാകൃതിയാണെന്ന് ആദ്യമായി അനുമാനിച്ചത്.


</doc>
<doc id="242205" url="https://ml.wikipedia.org/wiki?curid=242205" title="മൻദീപ് സിങ്">
മൻദീപ് സിങ്

മൻദീപ് സിങ് (ജനനം: 18 ഡിസംബർ 1991, ജലന്ദർ, പഞ്ചാബ്) ഒരു ഇന്ത്യൻ ക്രിക്കറ്റ് കളിക്കാരനാണ്. ആഭ്യന്തര ക്രിക്കറ്റിൽ പഞ്ചാബ് ക്രിക്കറ്റ് ടീമിനു വേണ്ടിയാണ് അദ്ദേഹം കളിക്കുന്നത്. ഒരു വലംകൈയ്യൻ ആക്രമണോത്സുക കളിക്കാരനായ അദ്ദേഹം വലംകൈയ്യൻ മീഡിയം ഫാസ്റ്റ് ബൗളിങ്ങും ചെയ്യാറുണ്ട്. ഫസ്റ്റ് ക്ലാസ്സ് ക്രിക്കറ്റിൽ 3 ശതകങ്ങൾ അദ്ദേഹം നേടിയിട്ടുണ്ട്. ചലഞ്ചർ ട്രോഫിയിൽ ഇന്ത്യ ബ്ലൂ ടീമിനുവേണ്ടിയും, ദുലീപ് ട്രോഫിയിൽ ഉത്തരമേഖലാ ടീമിനുവേണ്ടിയുമാണ് അദ്ദേഹം കളിക്കുന്നത്.. ഐ.പി.എൽ.ൽ കിങ്സ് ഇലവൺ പഞ്ചാബ് ടീമിന്റെ ഭാഗമാണ് അദ്ദേഹം. 2013 ഐ.പി.എൽ സീസണിൽ മികച്ച ബാറ്റിങ് പ്രകടനം കാഴ്ചവെച്ച് അദ്ദേഹം ഏവരുടെയും പ്രശംസ പിടിച്ചുപറ്റി.



</doc>
<doc id="242212" url="https://ml.wikipedia.org/wiki?curid=242212" title="എന്റെ അമ്മു നിന്റെ തുളസി അവരുടെ ചക്കി">
എന്റെ അമ്മു നിന്റെ തുളസി അവരുടെ ചക്കി

ബാലചന്ദ്രമേനോൻ കഥ,തിരക്കഥ, സംഭാഷണം, സംവിധാനം എന്നിവ നിർവ്വഹിച്ച് 1985-ൽ പുറത്തിറങ്ങിയ മലയാളചലച്ചിത്രമാണു് എന്റെ അമ്മു നിന്റെ തുളസി അവരുടെ ചക്കി . ബാലചന്ദ്രമേനോൻ, ഭരത് ഗോപി, വേണു നാഗവള്ളി, ശങ്കരാടി, ബൈജു, ഉർവ്വശി, സീമ, കവിയൂർ പൊന്നമ്മ എന്നിവരാണു ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.
ഒ.എൻ.വി. കുറുപ്പ് എഴുതിയ ഈ ചിത്രത്തിലെ ഗാനങ്ങൾക്ക് ഈണം രചിച്ചിരിക്കുന്നത് കണ്ണൂർ രാജനാണു് .
മനുഷ്യന്റെ നിലപാടുകളിലെ പൊള്ളത്തരങ്ങളാണ് ഭംഗിയായി ചിത്രീകരിച്ചിരിക്കുന്നത്. തന്റെ രചനകളിൽ സ്ത്രീവിദ്വേഷിയായി അറിയപ്പെടുന്ന ശക്തി എന്ന എഴുത്തുകാരനു ബാംഗളൂരിൽ സ്വീകരണം ലഭിക്കുന്നു. സ്വീകരണത്തിനുശേഷം വിശ്രമിക്കുന്ന ശക്തിയെ തേടി തന്റെ ഉറ്റസുഹൃത്ത് നന്ദു എത്തുന്നു. അയാളെ വീട്ടിലേക്ക് കൊണ്ടുപോകുന്നു. അവിടെ നന്ദുവിന്റെ ഭാര്യ അമ്മുവിനെ കണ്ട് അയാൾ ഞെട്ടുന്നു. കാണാനില്ല എന്ന പേരിൽ പത്രത്തിൽ കണ്ട അവളെ യാദൃച്ഛികമായി ആണ് തന്റെ ഭാര്യ ആയതെന്ന് നന്ദു അറിയിക്കുന്നു. തന്റെ പഴയ കാമുകിയായ തുളസിയാണെന്ന് മനസ്സിലാക്കി. അയാൾ വിദ്യാഭ്യാസത്തിനുശേഷം ടൂട്ടോറിയൽ നടത്തിയിരുന്ന കാലത്ത് പത്രമുതലാളിയുടെ മകളായ തുളസിയെ പ്രേമിച്ചതും പരസ്യം കൊടുക്കാത്തതിന്റെ പേരിൽ തനിക്കെതിരെ അപവാദം പ്രചരിപ്പിച്ച അവളുടെ അമ്മാവനോടുഌഅ ദേഷ്യത്തിനു അവളെ പിഴപ്പിക്കുന്നു. അവരുടെ ഒളിച്ചോട്ടം തകരുന്നു. നന്ദുവിന്റെ പുത്രനായി അറിയപ്പെടുന്ന വിക്കി തന്റെ മകനാണെന്ന് ശക്തി അറിയുന്നു. അതിനിടയിൽ തങ്ങൾ ചക്കി എന്നു വിളിക്കുന്ന തുളസിയെ തിരഞ്ഞ് അവളുടെ മാതാപിതാക്കളും എത്തുന്നു. അവരുടെ ഇടയിൽ ശക്തി കിടന്ന് പിടക്കുന്നു. പോകുന്നതിനുമുമ്പ് വിക്കി തന്റെ പുത്രനാണെന്ന് നന്ദുവിനെ അറിയിച്ചില്ലെങ്കിൽ താൻ ആത്മഹത്യചെയ്യുമെന്ന് തുളസി അറിയിക്കുന്നു. ഗതികെട്ട് ശക്തി അത് പറയുന്നു. അവസാനം നന്ദു ചതിക്കപ്പെട്ട അമ്മുവിനെ സംരക്ഷിച്ചു എന്നതിൽ പരം തനിക്ക് അവളുമായി ഒരു ബന്ധവുമില്ലെന്ന് അറിയിക്കുന്നതോടെ ശുഭപര്യവസായി ആയി തീരുന്നു. 




</doc>
<doc id="242223" url="https://ml.wikipedia.org/wiki?curid=242223" title="ആസിഡ് ഗുണവിശേഷങ്ങൾ">
ആസിഡ് ഗുണവിശേഷങ്ങൾ

ഒരു ദത്തശേഖരത്തിലെ (ഡാറ്റാബേസ്) ഇടപാടുകൾ (ട്രാൻസാക്ഷൻ) നിർവചിക്കുന്ന നാല് ഗുണങ്ങളാണ് അണുകത(അറ്റൊമിസിറ്റി), സ്ഥിരത(കൺസിസ്റ്റെൻസി), വേർതിരിയൽ(ഐസോലേഷൻ), ദൃഢത(ഡൂറബിലിറ്റി) എന്നിവ. ഇതിനെ ചുരുക്കത്തിൽ ആസിഡ് (ACID- Atomicity, Consistency, Isolation, Durability)ഗുണവിശേഷങ്ങൾ എന്നു പറയുന്നു. ഒരു വിവരത്തിൽ(ഡാറ്റ) ചെയ്യുന്ന ഒറ്റ യുക്തിയുക്തമായ പ്രവർത്തനത്തെയാണു ഡാറ്റാബേസ് ട്രാൻസാക്ഷൻ എന്നു പറയുന്നത്. ഒരു അക്കൗണ്ടിൽ നിന്നും മറ്റൊരു അക്കൗണ്ടിലേക്ക് പണം കൈമാറ്റം ചെയ്യുന്നത് ട്രാൻസാക്ഷന് ഒരു ഉദാഹരണമാണ്. 1970-ൽ ജിം ഗ്രേ ഈ ഗുണവിശേഷങ്ങൾ നിർവചിക്കുകയും അവ സ്വയമേവ കൈവരിക്കുവാനുതകുന്ന സാങ്കേതികവിദ്യകൾ വികസിപ്പിച്ചെടുക്കുകയും ചെയ്തു.

അറ്റൊമിസിറ്റി എന്നത് ഒരു ട്രാൻസാക്ഷൻ ഒന്നുകിൽ പൂർത്തിയാക്കണം അല്ലെങ്കിൽ ഒരു പ്രവർത്തനവും നടക്കാതിരിക്കണം എന്ന ആശയമാണ്. ഒരു ട്രാൻസാക്ഷന്റെ ഒരു ചെറിയ ഭാഗത്തിനു തന്നെ എന്തെങ്കിലും കുഴപ്പം സംഭവിച്ചാൽ ആ ട്രാൻസാക്ഷനിലെ ഒരു പ്രവർത്തനവും നടക്കരുത്. ഒരു അറ്റോമിക് സിസ്റ്റം ഓരോ സന്ദർഭത്തിലും അറ്റോമിസിറ്റി ഉറപ്പുവരുത്തേണ്ടതുണ്ട്.
ഇതുസൂചിപ്പിക്കുന്നത് സാധുവായ ദത്തം മാത്രമേ ഡേറ്റാബേയ്സിലേയ്ക്ക് ചേർക്കാവൂ എന്നാണ്. പ്രോഗ്രാം എക്സിക്യുഷൻ സമയത്ത് പൂർണ്ണതാപരിധി (ഇന്റെഗ്രിറ്റി കൺസ്റ്റ്രയിന്റ്സ്) ലംഘിക്കാത്ത ട്രാൻസാക്ഷനെ കൺസിസ്റ്റെന്റ് ട്രാൻസാക്ഷൻ എന്നു പറയുന്നു. ട്രാൻസാക്ഷൻ ഒരു സാധുത ഉള്ള സ്റ്റേറ്റിൽ നിന്നും മറ്റൊരു സാധുത ഉള്ള സ്റ്റേറ്റിലേക്കു പോകുമെന്ന് ഈ ഗുണവിശേഷം ഉറപ്പു വരുത്തുന്നു. ഏതെങ്കിലും ട്രാൻസാക്ഷൻ ഡേറ്റാബേയ്സിന്റെ സ്ഥിരതയെ ലംഘിച്ചാൽ ട്രാൻസാക്ഷൻ തിരുത്തപ്പെട്ട് ദത്തശേഖരം പൂർവ്വസ്ഥിതിയിലേയ്ക്ക് പുനഃക്രമീകരിക്കപ്പെടുന്നു. ട്രാൻസാക്ഷൻ വിജയകരമായാൽ നിലവിലുള്ള ചട്ടപ്രകാരമുള്ള (rules) ദത്തശേഖരം ചട്ടപ്രാബല്യമുള്ള മറ്റൊരവസ്ഥയിലേയ്ക്ക (another state that is also consistent) ഉയർത്തപ്പെടുന്നു.
ഒന്നിലേറെ ട്രാൻസാക്ഷനുകൾ ഒരേസമയം നിർവ്വഹിക്കപ്പെടുമ്പോൾ അവ ഒന്നിനൊന്ന് സ്വതന്ത്രമായി, ഇതര ട്രാൻസാക്ഷനുകളെ ബാധിക്കാതെ പൂർത്തീകരിക്കണമെന്ന ആശയമാണിത്. 
ഡേറ്റാബേയ്സിലേയ്ക്ക് ഉൾക്കൊള്ളിക്കപ്പെടുന്ന ട്രാൻസാക്ഷനുകൾ നഷ്യപ്പെടാൻ പാടില്ലെന്ന ആശയമാണിത്. ട്രാൻസാക്ഷൻ ലോഗുകൾ വഴിയും ഡേറ്റാബേയ്സ് ബായ്ക്കപ്പുകൾ വഴിയും ഇത് ഉറപ്പാക്കാവുന്നതാണ്.


</doc>
<doc id="242226" url="https://ml.wikipedia.org/wiki?curid=242226" title="പോളിസ്ഫേരിയ">
പോളിസ്ഫേരിയ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് പോളിസ്ഫേരിയ - Polysphaeria.



</doc>
<doc id="242229" url="https://ml.wikipedia.org/wiki?curid=242229" title="നിത്യകന്യക">
നിത്യകന്യക

1963-ൽ പുറത്തിറങ്ങിയ മലയാളചലച്ചിത്രമാണ് നിത്യകന്യക. ശ്രീധരിന്റെ "എതിർ പാരാതത്" എന്ന തമിഴ് ചിത്രത്തെ ആസ്പദമാക്കി "ശരവണഭവ ആൻഡ് യൂണിറ്റി പിക്ചേഴ്സിനു" വേണ്ടി എ.കെ. ബാലസുബ്രഹ്മണ്യമണ് ഈ ചിത്രം നിർമിച്ചത്. തിരുമേനി പിക്ചെഴ്സ് വിതരണം നടത്തിയ ഈ ചിത്രം 1963 ഫെബ്രുവരി 22-ന് പ്രദർശനം ആരംഭിച്ചു.



</doc>
<doc id="242238" url="https://ml.wikipedia.org/wiki?curid=242238" title="ദേശീയ ജനസംഖ്യാ രജിസ്റ്റർ">
ദേശീയ ജനസംഖ്യാ രജിസ്റ്റർ

ഭാരതത്തിൽ സ്ഥിരതാമസമുള്ള എല്ലാ ആളുകളുടെയും വിവരങ്ങൾ ശേഖരിച്ച് തയ്യാറാക്കാൻ നിശ്ചയിച്ചിരിക്കുന്ന രജിസ്റ്ററാണ് ദേശീയ ജനസംഖ്യാ രജിസ്റ്റർ(എൻ.പി.ആർ).1955 ലെ പൗരത്വ ആക്ടും 2003 ലെ പൗരത്വ(പൗരന്മാരുടെ രജിസ്ട്രേഷനും ദേശീയ തിരിച്ചരിയൽ കാർഡ് നൽകലും) നിയമങ്ങളും പ്രകാരമാണ് ദേശീയ ജനസംഖ്യാ രജിസ്റ്റർ തയ്യാറാക്കുന്ന പദ്ധതി നടപ്പിലാക്കുന്നത്. രാജ്യത്ത് സ്ഥിരതാമസമുള്ള എല്ലാവരും 1955 ലെ പൗരത്വ ആക്ടിലെ 14 എ പ്രകാരം നിർബന്ധമായും ഇതിൽ രജിസ്റ്റർ ചെയ്യേണ്ടതാണെന്ന് സർക്കാർ അറിയിച്ചിട്ടുണ്ട്.ഇതുപ്രകാരം ഇന്ത്യയിൽ 18 തികഞ്ഞ എല്ലാ പൗരൻമാർക്കും ഒരു തിരിച്ചറിയൽ കാർഡ് ലഭിക്കും. 2011 ലെ സെൻസസ് വിവരങ്ങളെ ആധാരമാക്കിയാണ് എൻ. പി. ആർ. തയ്യാറാക്കുന്നത്.
2010 ഏപ്രിൽ - മെയ് മാസങ്ങളിലായി നടന്ന സെൻസസ് വിവര ശേഖരണത്തിനോടൊപ്പം ഓരോ കുടുംബത്തിലെയും സ്ഥിരതാമസക്കാരായ ആളുകളുടെ നിശ്ചിത വിവരങ്ങൾ ശേഖരിച്ചിരുന്നു. ഈ പദ്ധതിയുടെ തുടർ പ്രക്രിയയായി അഞ്ച് വയസ്സും അതിനു മുകളിലും പ്രായമുള്ള എല്ലാ സ്ഥിരതാമസക്കാരുടെയും ഫോട്ടോഗ്രാഫുകളും വിരലടയാളവും കൃഷ്ണമണിയുടെ ചിത്രവും ശേഖരിക്കും. ഇതിനായി പ്രത്യേക ക്യാംപുകൾ നടത്തുന്നുണ്ട്.

എൻ.പി.ആർ ബയോമെട്രി എടുത്ത ഒരു വ്യക്തി ആധാർ കാർഡിനു വേണ്ടി മറ്റൊരു തവണ ബയോമെട്രി എടുക്കേണ്ടതില്ല.

എൻ.പി.ആർ ഷെഡ്യൂളിൽ 9 ചോദ്യങ്ങളാണുള്ളത്. .

ദേശീയ പൗരത്വ രജിസ്റ്റർ (എൻ.ആർ.സി)



</doc>
<doc id="242240" url="https://ml.wikipedia.org/wiki?curid=242240" title="കൊതിക്കല്ല്">
കൊതിക്കല്ല്

കൊച്ചി - തിരുവിതാംകൂർ നാട്ടുരാജ്യങ്ങളുടെ അതിർത്തി രേഖപ്പെടുത്തുന്നതിനായി സ്ഥാപിക്കപ്പെട്ടിരുന്ന മൈൽക്കുറ്റിയുടെ ആകൃതിയോടുകൂടിയതും നാല് വശങ്ങളിലായി ഒന്നരയടി വീതിയും ആറടി നീളവുമുള്ള കരിങ്കല്ലിൽ തീർത്ത അതിർത്തികല്ലുകളാണ് കൊതിക്കല്ലുകൾ. കൊച്ചിയെ സൂചിപ്പിച്ച് കൊ എന്നും തിരുവിതാംകൂറിനെ സൂചിപ്പിച്ച് തി എന്നും കല്ലിന്റെ ഇരുവശത്തായി രേഖപ്പെടുത്തിയിരിക്കുന്നതിനാലാണ് കൊതിക്കല്ല് എന്നറിയപ്പെട്ടത്. 

രണ്ട് നാട്ടുരാജ്യത്തിനും സ്വതന്ത്രമായ അധികാരമില്ലാത്ത ആറടിപാതകൾ അതിർത്തിയിൽ നിലവിലുണ്ടായിരുന്നു. അതിന്റെ മധ്യത്തിലാണ് കൊതിക്കല്ലുകൾ സ്ഥാപിക്കുക. "കൊ" എന്നെഴുതിയ ഭാഗം കൊച്ചി രാജ്യത്തെ അഭിമുഖികരിച്ചും "തി" എന്നെഴുതിയ ഭാഗം തിരുവിതാംകൂർ രാജ്യത്തെ അഭിമുഖികരിച്ചുമാണ് കല്ലുകൾ സ്ഥാപിക്കുക. 

തിരുവിതാംകൂറിന്റെ ഭാഗമായ പുത്തൻചിറയുടെ അതിർത്തി നിർണ്ണയിക്കുന്നതിനുമായും കൊതിക്കല്ലുകൾ സ്ഥാപിച്ചിട്ടുണ്ടായിരുന്നു. അതിർത്തിയിലുള്ള ആറടി പാതയുടെ മധ്യത്തിലാണ് കൊതിക്കല്ലുകൾ സ്ഥാപിച്ചത്. ഈ പ്രദേശങ്ങളിലെ ഭൂമിയളവുകളിൽ പ്രധാന രേഖയായി ഈ കല്ലുകൾ ഇപ്പോഴും കണക്കാക്കുന്നു.

ഇത്തരം കല്ലുകൾക്ക് ആറടി മുതൽ പത്തടി വരെ ഉയരവും മൂന്നടി വരെ വീതിയുമുണ്ടാകുമായിരുന്നു.



</doc>
<doc id="242247" url="https://ml.wikipedia.org/wiki?curid=242247" title="വള്ളിച്ചമത">
വള്ളിച്ചമത

ചമതയുടെ ജനുസിൽപ്പെട്ട തായ്‌ലാന്റ് സ്വദേശിയായ ഒരു വള്ളിച്ചെടിയാണ് വള്ളിപ്ലാശ് അഥവാ വള്ളിച്ചമത.. തായ്‌ലാന്റിലെ ഇലപൊഴിയും വനങ്ങളിൽ ഇതു ധാരാളമായി വളരുന്നുണ്ട്. അവിടെയുള്ളവർ ഇതിന് ലൈംഗികശേഷി വർദ്ധിപ്പിക്കനുള്ള കഴിവുണ്ടെന്ന് വിശ്വസിക്കുന്നു. പരീക്ഷണങ്ങൾ ഒന്നും ഇതിന് അനുകൂലമായ ഒരു ഫലം നൽകിയിട്ടില്ല. ആയുർവേദത്തിലും ഈ ചെടി ഔഷധമായി ഉപയോഗിക്കുന്നുണ്ട്.



</doc>
<doc id="242249" url="https://ml.wikipedia.org/wiki?curid=242249" title="അനീഷ്‌ രാജൻ വധക്കേസ്">
അനീഷ്‌ രാജൻ വധക്കേസ്

എസ്.എഫ്.ഐ. ഇടുക്കി ജില്ലാ വൈസ് പ്രസിഡന്റും നെടുങ്കണ്ടം ഏരിയ സെക്രട്ടറിയുമായിരുന്ന അനീഷ് രാജൻ കൊല്ലപ്പെട്ട സംഭവമാണ് ഈ കേസ്.. ഇദ്ദേഹം ഒരു സംഘത്തിന്റെ ആക്രമണത്തെത്തുടർന്ന് കൊല്ലപ്പെട്ടു.

2012 മാർച്ച് 18-നാണ് അനീഷ് രാജൻ കുത്തിക്കൊലപ്പെടുത്തപ്പെട്ടത്. ഇടുക്കി നെടുങ്കണ്ടത്തുനിന്നും 6 കിലോമീറ്റർ അകലെ കാമാക്ഷിവിലാസം എന്ന സ്ഥലത്താണ് സംഭവം നടന്നത്. മഞ്ഞപ്പെട്ടിക്കടുത്തുള്ള കാമാക്ഷിവിലാസം എസ്റ്റേറ്റിൽ കോൺഗ്രസ് പ്രവർത്തകരും സി.ഐ.ടി.യു. പ്രവർത്തകരും തമ്മിൽ സംഘർഷം ഉണ്ടായിരുന്നു. ഇതിൽ രാജയ്യ, അനന്തമ്മാൾ എന്ന രണ്ട് സി.പി.ഐ.എം പ്രവർത്തകർക്ക് പരിക്കുപറ്റുകയുണ്ടായി. പോലീസ് ഇടപെട്ട് രംഗം ശാന്തമാക്കിയിരുന്നുവെങ്കിലും പിന്നീട് സി.പി.ഐ.എം. പ്രവർത്തകരോടൊപ്പം സംഭവസ്ഥലത്തെത്തിയ അനീഷ് രാജനെ സംഘർഷത്തിനിടെ വെട്ടി പരിക്കേൽപ്പിക്കുകയായിരുന്നു. കോൺഗ്രസ് മണ്ഡലം പ്രസിഡന്റിന്റേയും സഹോദരന്റേയും നേതൃത്വത്തിലുള്ള അക്രമിസംഘമായിരുന്നു കൊലപാതകം നടത്തിയത്.

അന്വേഷണം തൃപ്തികരമല്ലെന്നും പോലീസ് പ്രതികളെ സംരക്ഷിക്കുകയാണെന്നും ആരോപണമുണ്ടായിരുന്നു. സംഭവത്തിന് ദൃക്സാക്ഷികളായവർ പോലീസിന് മൊഴി നൽകിയെങ്കിലും 7 കോൺഗ്രസ് പ്രവർത്തകരെ പ്രതിപ്പട്ടികയിൽ ഉൾപ്പെടുത്തിയില്ല എന്നും പി.ടി. തോമസ് എം.പി.യാണ് ഈ പ്രവർത്തിക്കു പിന്നിലെന്നും എസ്.എഫ്.ഐ. സംസ്ഥാന സെക്രട്ടറി ആരോപിക്കുകയുണ്ടായി

ഈ കേസിൽ സാക്ഷിയെ ഭീഷണിപ്പെടുത്തി എന്ന ആരോപണമുണ്ടായതിനെത്തുടർന്ന് സി.പി.എം. ഇടുക്കി ജില്ലാ സെക്രട്ടറിയേറ്റ് അംഗം പി.എൻ. വിജയൻ നെടുങ്കണ്ടം ഒന്നാം ക്ലാസ് മജിസ്ട്രേറ്റ് കോടതിയിൽ കീഴടങ്ങുകയുണ്ടായി

സബിത എന്നാണ് അനീഷ് രാജന്റെ അമ്മയുടെ പേര് അച്ഛൻ ചേമ്പളം വി.സി. രാജൻ സി.പി.എം നെടുങ്കണ്ടം ബ്രാഞ്ച് കമ്മിറ്റി അംഗമാണ്. കൊല്ലപ്പെടുമ്പോൾ ഇദ്ദേഹത്തിന് 24 വയസ്സായിരുന്നു.


</doc>
<doc id="242252" url="https://ml.wikipedia.org/wiki?curid=242252" title="സ്വതന്ത്രസമുദായം">
സ്വതന്ത്രസമുദായം

കേരളീയ സാമൂഹ്യ നവോത്ഥാനത്തിന് ആശയപരമായ കരുത്തുപകർന്ന പുസ്തകങ്ങളിൽ ഒന്നാണ് ഇ. മാധവന്റെ സ്വതന്ത്രസമുദായം. വെള്ളൂർ സ്വദേശിയായ ഇ.മാധവനാണ് രചയിതാവ്. സവർണ ചിന്തകളെ ചോദ്യം ചെയ്യുന്ന ഈ പുസ്തകം സർ സി.പി.യുടെ കാലത്ത് നിരോധിക്കപ്പെടുകയുണ്ടായി. 1934ൽ പട്ടണക്കാട് നടന്ന അഖില തിരുവിതാംകൂർ ഈഴവ യുവജനസമാജം സമ്മേളനത്തിൽ അധ്യക്ഷത വഹിച്ചത് ഇ. മാധവനായിരുന്നു. അന്ന് അദ്ദേഹം നടത്തിയ അധ്യക്ഷ പ്രസംഗമാണ് 'സ്വതന്ത്രസമുദായം' എന്ന പുസ്തകമായത്. മതേതര ജീവിതത്തെക്കുറിച്ച് ഈ പുസ്തകം തീവ്രമായ ആലോചനകൾ ഈ പുസ്തകം മുന്നോട്ട് വയ്ക്കുന്നുണ്ട്. 

ഒന്നാം പതിപ്പിന് തീയ്യരുടെ സ്വതന്ത്രസമുദായ നില എന്ന തലക്കെട്ടിൽ ഡി. കൃഷ്ണനായിരുന്നു അവതാരിക എഴുതിയത്. 1979 ൽ പ്രഭാത് ബുക്ക് ഹൗസ് രണ്ടാമത് പതിപ്പിൽ എം കെ കുമാരന്റെതായിരുന്നു അവതാരിക. കേരള സാഹിത്യ അക്കാദമി 2011 ൽ മൂന്നാമത് പതിപ്പ് പ്രസിദ്ധീകരിച്ചെങ്കിലും പിൻവലിച്ചു. എസ്.എൻ. ട്രസ്റ്റ് അംഗം കിളിമാനൂർ സ്വദേശി വിജേന്ദ്രകുമാർ ഇപ്പോൾ ഈ പുസ്തകം പുനഃപ്രസിദ്ധീകരിച്ചിട്ടുണ്ട്.. മുംബൈ റാഷണലിസ്റ്റ് അസോസിയേഷൻ കേരളത്തിന് പുറത്ത് പുസ്തകം വിതരണം ചെയ്യുന്നു. . 
1934 ഒക്‌ടോബറിൽ സ്വതന്ത്രസമുദായത്തിന്റെ പ്രഥമ പതിപ്പ് പ്രസിദ്ധീകരിച്ചത്. തിരുവിതാംകൂർ സർക്കാർ സ്വതന്ത്ര സമുദായത്തിന്റെ കോപ്പികൾ കണ്ടുകെട്ടി. കൊച്ചി മദ്രാസ് ഗവൺമെന്റുകളും നിരോധന ഉത്തരവുകൾ പുറപ്പെടുവിച്ചു. നിരോധിക്കപ്പെട്ട സ്വതന്ത്രസമുദായത്തിന്റെ കോപ്പികൾ പൊലീസിന് പിടികൊടുക്കാതെ, പകർപ്പ് എടുത്തുള്ള കൈമാറ്റത്തിലൂടെയും വായനയിലൂടെയും പ്രചരിപ്പിക്കപ്പെട്ടു. 


</doc>
<doc id="242257" url="https://ml.wikipedia.org/wiki?curid=242257" title="കാട്ടുകഴഞ്ചി">
കാട്ടുകഴഞ്ചി

20 മീറ്റർ വരെ നീളത്തിൽ വളരുന്ന, നിറയെ കൂർത്ത മുള്ളുകളുള്ള ഒരു വള്ളിച്ചെടിയാണ് കരിങ്ങി അഥവാ കാട്ടുകഴഞ്ചി .. പശ്ചിമഘട്ടതദ്ദേശവാസിയാണ്. വേര് ന്യൂമോണിയയ്ക്കും, തണ്ട് ത്വഗ്‌രോഗങ്ങൾക്കും ഔഷധമാണ്.



</doc>
<doc id="242277" url="https://ml.wikipedia.org/wiki?curid=242277" title="സി.ഒ. ആന്റോ">
സി.ഒ. ആന്റോ

മലയാളത്തിലെ പ്രശസ്തനായ നാടക - ചലച്ചിത്ര പിന്നണിഗായകനായിരുന്നു സി.ഓ. ആന്റോ(മെയ് 25, 1936 - ഫെബ്രുവരി 24, 2001). ഏരൂർ വാസുദേവിന്റെ 'ജീവിതം അവസാനിക്കുന്നില്ല' എന്ന നാടകത്തിൽ പാടി അഭിനയിച്ചു കൊണ്ടാണ് ആന്റോ നാടക രംഗത്തെത്തിയത്.

എറണാകുളം നഗരത്തിലെ കോമ്പാറമുക്കിലെ ഒരു ദരിദ്രകുടുംബത്തിലാണ് ആന്റോയുടെ ജനനം. ദാരിദ്ര്യംമൂലം എട്ടാം ക്ലാസിൽ പഠനം അവസാനിപ്പിച്ചു. ജന്മനാ സംഗീതവാസനയുണ്ടായിരുന്ന ആന്റോയുടെ കഴിവ് മനസ്സിലാക്കിയ ഇടവക വികാരി അവനെ പള്ളിയിലെ ഗായകസംഘത്തിൽ ചേർത്തു. ഒരു ദിവസം കുർബാനയ്ക്കു വന്ന എറണാകുളം മേനക തിയേറ്റർ മാനേജർ ഡേവിഡ്, ആന്റോയുടെ ബുദ്ധിമുട്ടുകൾ അറിഞ്ഞ് സിനിമകൊട്ടകയ്ക്കുള്ളിൽ പാട്ടുപുസ്തകം വിൽക്കാൻ അനുവാദം നൽകി. പുസ്തക വില്പനയോടൊപ്പം ഓരോ സിനിമയിലെയും പാട്ടുകൾ മൂളി പഠിച്ച ആന്റോ കൂട്ടുകാരുടെ നിർബന്ധപ്രകാരം എറണാകുളം മാർക്കറ്റിനടുത്തുള്ള താൻസൻ മ്യൂസിക് ക്ലബിൽ ചേർന്നു. അതോടെ പുസ്തകവില്പന അവസാനിച്ചു. വരുമാനമാർഗ്ഗം ഇല്ലാതായ ആന്റോ ക്ലബിൽ തന്നെ താമസമായി. അവിടെ വച്ചാണ് ഏരൂർ വാസുദേവൻ ആന്റോയെ കണ്ടുമുട്ടുന്നതും 'ജീവിതം അവസാനിക്കുന്നില്ല' എന്ന നാടകത്തിൽ പാടാൻ അവസരം നൽകുന്നതും.

പി.ജെ. ആന്റണിയുടെ നാടക സമിതി, കൊല്ലം കാളിദാസ കലാകേന്ദ്രം, ജ്യോതി തിയേറ്റേഴ്സ്, ആസാദ് ആർട്സ് ക്ലബ്, ചെറുകാടിന്റെ തൃശൂർ കേരള കലാവേദി തുടങ്ങി നിരവധി നാടക സമിതികളിൽ പ്രവർത്തിച്ചിട്ടുണ്ട്.

ഒരു ഞെട്ടിൽ ഇരുപൂക്കൾ എന്ന ചിത്രത്തിലൂടെയാണ് ആന്റോ സിനിമാ പിന്നണിഗായകനായി തുടക്കം കുറിച്ചതെങ്കിലും ഈ ചിത്രം റിലീസ് ആയില്ല. കടലമ്മ എന്ന ചിത്രത്തിലെ ഗാനത്തിലൂടെയാണ് മലയാളചലച്ചിത്ര പ്രേക്ഷകർ ആന്റോയുടെ ഗാനമാധുരി അറിഞ്ഞു തുടങ്ങിയത്.




</doc>
<doc id="242280" url="https://ml.wikipedia.org/wiki?curid=242280" title="ചേപ്പാട് ഭാസ്കരൻ നായർ">
ചേപ്പാട് ഭാസ്കരൻ നായർ

പ്രശസ്തനായ ഒരു മലയാള ബാലസാഹിത്യകാരനാണ് ചേപ്പാട്‌ ഭാസ്‌കരൻ നായർ .

1942 ജനുവരി 25-ന് ആലപ്പുഴ ജില്ലയിൽ ചേപ്പാടിന് സമീപമുള്ള മുതുകുളം ഗ്രാമത്തിൽ കോട്ടാൽ കെ. പരമേശ്വരൻ നായരുടെയും മണ്ണൂരേത്ത് പത്മാക്ഷി അമ്മയുടെയും മകനായി ജനിച്ചു. എൻജിനീയറിങ്ങിൽ ഡിപ്ലോമ നേടിയശേഷം മുനിസിപ്പൽ സർവീസിൽ പ്രവേശിച്ചു. കേരളത്തിലെ വിവിധ നഗരസഭകളിൽ സേവനം അനുഷ്ഠിച്ചു. കോട്ടയം മുനിസിപ്പാലിറ്റിയിൽ അസിസ്‌റ്റന്റ്‌ എക്‌സിക്യൂട്ടീവ്‌ എൻജിനീയറായിരിക്കെ 1997 ജനുവരിയിൽ വിരമിച്ചു. "ബാലകവിത" എന്ന ബാലമാസിക ഏഴു വർഷത്തോളം നടത്തി. നിരവധി ബാലസാഹിത്യ കൃതികൾ രചിച്ചിട്ടുണ്ട്.


</doc>
<doc id="242284" url="https://ml.wikipedia.org/wiki?curid=242284" title="കൽക്കരി കുംഭകോണക്കേസ്">
കൽക്കരി കുംഭകോണക്കേസ്

കൽക്കരിപ്പാടങ്ങൾ ലേലംചെയ്യാതെ ചെറിയ തുക പ്രതിഫലം നിശ്ചയിച്ച് ടാറ്റ, ബിർള, റിലയൻസ് പവർ ലിമിറ്റഡ്, നവീൻ ജിൻഡാലിന്റെ ജിൻഡാൽ സ്റ്റീൽ തുടങ്ങി നൂറോളം സ്വകാര്യ കമ്പനികൾക്ക് നൽകിയതുവഴി 1.86 ലക്ഷം കോടി രൂപ നഷ്ടമുണ്ടാക്കിയതാണ് കൽക്കരി കുംഭകോണക്കേസ്. പൊതുമേഖലാ സ്ഥാപനമായ കോൾ ഇന്ത്യ ലിമിറ്റഡ് വിൽക്കുന്ന വിലയേക്കാൾ വളരെ താഴ്ന്ന വില കണക്കാക്കിയാണ് ഇവ കൈമാറിയത്. 2004 മുതൽ 2009 വരെയുള്ള കാലത്താണ് കൽക്കരി അഴിമതി ഇടപാട് നടന്നതായി കാണുന്നത്. 142 കൽക്കരി പാടങ്ങളാണ് നിയമവിരുദ്ധമായി കൈമാറിയത്. 
2012 മാർച്ച് 22ന് തയ്യാറാക്കിയ സിഎജിയുടെ കരട് റിപ്പോർട്ടിൽ 1.06 ലക്ഷം കോടി രൂപയുടെ നഷ്ടമുണ്ടായെന്നാണ് പറഞ്ഞിരുന്നത്. 2012 ആഗസ്ത് 17ന് പ്രസിദ്ധീകരിച്ച അന്തിമ റിപ്പോർട്ടിൽ ഇത് 1.86 ലക്ഷം കോടിയായി.
2004 മുതൽ 2009 വരെയുള്ള കാലത്താണ് കൽക്കരി അഴിമതി ഇടപാട് നടന്നത്. ഇതിൽ 2006 മുതൽ 2009 വരെ പ്രധാനമന്ത്രി മൻമോഹൻസിങ് തന്നെയാണ് കൽക്കരിവകുപ്പ് കൈകാര്യംചെയ്തത്. 142 കൽക്കരി പാടങ്ങളാണ് നിയമവിരുദ്ധമായി കൈമാറിയത്. ബി.ജെ.പി ഈ വിഷയത്തിൽ പ്രധാനമന്ത്രിയുടെ രാജി പാർലമെന്റിൽ ആവശ്യപ്പെട്ടിരുന്നു.
കൽക്കരിപ്പാടം അനുവദിച്ചതിലെ അഴിമതി അന്വേഷിച്ച സിബിഐയുടെ റിപ്പോർട്ടിൽ നിയമമന്ത്രി അശ്വിനി കുമാറും മന്ത്രാലയത്തിലെ ഉദ്യോഗസ്ഥരും പ്രധാനമന്ത്രിയുടെ ഓഫീസും ഇടപെട്ട് തിരുത്തിയിരുന്നു. സുപ്രീം കോടതിയുടെ രൂക്ഷ വിമർശനത്തെത്തുടർന്ന് ശരിയായ വിവരങ്ങളടങ്ങിയ സത്യസന്ധമായ സത്യവാങ്മൂലം സി.ബി.ഐ സമർപ്പിക്കാൻ കോടതി ആവശ്യപ്പെടുകയും തിരുത്തിയതിന്റെ വിശദാംശങ്ങൾ സുപ്രീംകോടതിയിൽ സിബിഐ സമർപ്പിക്കുകയും ചെയ്തു. 

സി.ബി.ഐ അന്വേഷണ റിപ്പോർട്ട് മറ്റാരെയും കാണിച്ചിട്ടില്ലെന്ന് സുപ്രീംകോടതിയെ തെറ്റിദ്ധരിപ്പിച്ച അഡീഷനൽ സോളിസിറ്റർ ജനറൽ ഹരേൻ പി. റാവൽ രാജിവെച്ചു. 
കൽക്കരിപ്പാടം ഇടപാടിൽ സി.ബി.ഐ. റിപ്പോർട്ട് തിരുത്തിയതുമായി ബന്ധപ്പെട്ട് സുപ്രീംകോടതി രൂക്ഷമായി വിമർശിച്ചതിനെത്തുടർന്ന് നിയമ മന്ത്രി അശ്വിനി കുമാർ 2013 മേയ് 10 ന് രാജി വെച്ചു.

സി.ബി.ഐ മുൻ ഡയറക്ടർ ജനറൽ രഞ്ജിത് സിൻഹക്കെതിരെ അന്വേഷണം നടത്താൻ 2017 ജനുവരി 23ന് സുപ്രീംകോടതി ഉത്തരവിട്ടു. കേസ് അന്വേഷണത്തെ സ്വാധീനിക്കാൻ സിൻഹ ശ്രമിച്ചെന്ന് മുൻ സി.ബി.ഐ പ്രത്യേക ഡയറക്ടർ എം.എൽ. ശർമയുടെ നേതൃത്വത്തിലുള്ള അന്വേഷണ സമിതി 2016 ജൂലൈയിൽ സുപ്രീം കോടതിയെ അറിയിച്ചിരുന്നു. 



</doc>
<doc id="242303" url="https://ml.wikipedia.org/wiki?curid=242303" title="പ്രതിദിന ചാനൽ ചർച്ച">
പ്രതിദിന ചാനൽ ചർച്ച

മലയാള ചാനൽ വാർത്താ വിശകലന പരിപാടി. മലയാള ദൃശ്യമാധ്യമരംഗത്തെ പ്രതിദിന ചാനൽ ചർച്ചകൾ ഏറെ ശ്രദ്ധിക്കപ്പെടുന്ന പരിപാടിയാണ്. മലയാളത്തിലെ ആദ്യ ന്യൂസ് ചാനലായ ഇന്ത്യാവിഷന്റെ ദിവസവും രാത്രി 9 മണിക്കുള്ള ന്യൂസ് നൈറ്റ് ആണ് ഈ വിശകലന പരിപാടി കേരളത്തിൽ തുടക്കം കുറിച്ചത്. 

ആനുകാലിക സംഭവങ്ങൾ, ദൈനംദിന രാഷ്ട്രീയ മാറ്റങ്ങൾ, സാമൂഹിക വിഷയങ്ങൾ, അന്താരാഷ്ട്ര സംഭവവികാസങ്ങൾ, പ്രേക്ഷക ശ്രദ്ധ ആവശ്യമായ മറ്റു വിഷയങ്ങൾ മുതലായവയാണ് ഈ സമയം ചർച്ചക്കെടുക്കാറുള്ളത്. സാമൂഹിക-സാസ്കാരിക-രാഷ്ട്രീയ-മാധ്യമരംഗത്തെ പ്രമുഖരാണ് ഈ ചർച്ചകളിൽ പങ്കെടുക്കാറുള്ളത്. 

ഓരോ ദിവസത്തെ സംഭവങ്ങളെ കുറിച്ച് പ്രേക്ഷകന് കൃത്യമായ വീക്ഷണം രൂപപ്പെടുത്താൻ സഹായകമാവുന്നു. വാർത്തകളുമായി നേരിട്ട് ബന്ധമുള്ള വ്യക്തികൾ പങ്കെടുക്കുന്നത് കൊണ്ട് വിശകലനം കൃത്യമായ ദിശയിലേക്ക് നീങ്ങാൻ സഹായകവാവുന്നു. പെട്ടെന്ന് കത്തിപ്പടരുന്ന വാർത്തകളുമായി ബന്ധപ്പെട്ട് ഉത്തരവാദപ്പെട്ടവർക്ക് നേരിട്ട് വിശദീകരണം നൽകാനും നിർദ്ദേശങ്ങൾ സമർപ്പിക്കാനും അവസരമുണ്ടാവുന്നു. സർവോപരി ഒന്നും ഒളിപ്പിച്ചു വെക്കാനാവാതെയുള്ള ഇഴകീറിയുള്ള വിശകലനങ്ങൾ കാര്യങ്ങളുടെ നിജസ്ഥിതി പ്രേക്ഷകരിലെത്താൻ സഹായകമാവുന്നു.

ചാനൽ മേധാവികളുടെ താല്പര്യങ്ങൾ ആണ് മുൻതൂക്കം കൽപ്പിക്കുന്നതെന്നും ചർച്ചകളിൽ തങ്ങളുടെ നിലപാടുകൾക്ക് സഹായകരമായവരെ മാത്രം പങ്കെടുപ്പിക്കുന്നു എന്തും സംസാരിക്കാൻ അവസരം കൊടുക്കുന്ന കലാപരിപാടിയാണെന്നു ആക്ഷേപം ഉയരാറുണ്ട്. വിപരീതാഭിപ്രായങ്ങൾക്ക് സമയം അനുവദിക്കാതിരിക്കുകയോ ചാനൽ താല്പര്യങ്ങൾക്ക് അനുസരിച്ച് സംസാരിക്കുന്നവർക്ക് കൂടുതൽ സമയം അനുവദിക്കുകയോ ചെയ്യുന്നു. ചർച്ചക്ക് വിളിച്ചവരെയെല്ലാം തൃപതിപ്പെടുത്താനുതകുന്ന രീതിയിൽ സമയം ലഭിക്കാറില്ല. വ്യക്തിഹത്യ നടക്കുന്നു എന്ന ആക്ഷേപയും ഉയരാറുണ്ട്.

ചർച്ചയിൽ പങ്കെടുക്കുന്നവർ ചാനൽ സ്റ്റുഡിയോകളിൽ നേരിട്ടെത്തിയോ അതിഥികളുടെ അടുത്ത് നേരിട്ട് ചെന്നോ ടെലിഫോൺ മുഖേനയോ ആണ് പങ്കെടുപ്പിക്കാറുള്ളത്. ടെലിവിഷൻ പ്രേക്ഷകരുടെ തോത് കണക്കാക്കുന്ന ടാം റേറ്റിങ് പ്രകാരം ചാനലുകൾ പ്രേക്ഷകസാന്നിദ്ധ്യം തങ്ങൾക്കാണെന്ന് അവകാശപ്പെടാറുണ്ട്.


</doc>
<doc id="242320" url="https://ml.wikipedia.org/wiki?curid=242320" title="വി.ആർ.എ. ക്രിക്കറ്റ് ഗ്രൗണ്ട്">
വി.ആർ.എ. ക്രിക്കറ്റ് ഗ്രൗണ്ട്

നെതർലന്റ്സിലെ ആംസ്റ്റൽവീനിൽ സ്ഥിതി ചെയ്യുന്ന ഒരു ക്രിക്കറ്റ് ഗ്രൗണ്ടാണ് വി ആർ എ ക്രിക്കറ്റ് ഗ്രൗണ്ട്. നെതർലൻസ് ദേശീയ ക്രിക്കറ്റ് ടീമിന്റെ ഹോംഗ്രൗണ്ടാണ് ഇത്. ഈ ഗ്രൗണ്ടിൽ 4500 പേർക്ക് ഒരു സമയം കളി വീക്ഷിക്കാൻ സാധിക്കും. 1939 മുതൽ വി ആർ എ ആംസ്റ്റർഡാം എന്ന ക്ലബിന്റെ ഹോംഗ്രൗണ്ടാണ് ഇത്. 1978ലാണ് ഈ ഗ്രൗണ്ട് ആദ്യമായി അന്താരാഷ്ട്ര ക്രിക്കറ്റിന് ഉപയോഗിച്ചത്. നെതർലന്റ്സും ന്യൂസിലൻഡും തമ്മിൽ നടന്ന മത്സരത്തിലായിരുന്നു അത്. 1999 ലോകകപ്പിലെ ഒരു മത്സരം ഈ ഗ്രൗണ്ടിൽ വെച്ച് നടന്നിരുന്നു. 1990ലെ ഐ.സി.സി. ട്രോഫിക്കും ഈ ഗ്രൗണ്ട് ഉപയോഗിച്ചിരിന്നു. അതു കൂടാതെ ചില പ്രധാനപ്പെട്ട ക്രിക്കറ്റ് ടൂർണമെന്റുകൾക്കും ഈ ഗ്രൗണ്ട് വേദിയായിട്ടുണ്ട്. ഏകദിന ക്രിക്കറ്റിലെ ഏറ്റവും ഉയർന്ന സ്കോറായ "443-9" ഈ ഗ്രൗണ്ടിൽ വെച്ചാണ് സ്കോർ ചെയ്യപ്പെട്ടത്. 2006 ജൂലൈയിൽ നെതർലന്റ്സ് ടീമിനെതിരെ ശ്രീലങ്കയാണ് ഈ സ്കോർ നേടിയത്.



</doc>
<doc id="242329" url="https://ml.wikipedia.org/wiki?curid=242329" title="റെബേക്ക (മലയാളചലച്ചിത്രം)">
റെബേക്ക (മലയാളചലച്ചിത്രം)

1963-ൽ പുറത്തിറങ്ങിയ മലയാളചലച്ചിത്രമാണ് റെബേക്ക. ഈ ചിത്രം എക്സെൽ പ്രൊഡക്ഷനു വേണ്ടി ഉദയാസ്റ്റുഡിയോയിൽ കുഞ്ചാക്കോയാണ് നിർമ്മിച്ചതും സംവിധാനം ചെയ്തതും. 1963 ഡിസംബർ 12-ന് പ്രദർശനം ആരംഭിച്ച ഈ ചിത്രം വിതരണം നടത്തിയത് ആലപ്പുഴയിലെ എക്സൽ പ്രൊഡക്ഷൻസ് ആണ്.



</doc>
<doc id="242341" url="https://ml.wikipedia.org/wiki?curid=242341" title="നെല്ലിക്കോട് ഭാസ്കരൻ">
നെല്ലിക്കോട് ഭാസ്കരൻ

മലയാള നാടക - ചലച്ചിത്ര നടനായിരുന്നു നെല്ലിക്കോട് ഭാസ്കരൻ (മരണം: 1988 ആഗസ്റ്റ് 11). നാല്പതു വർഷത്തോളം അഭിനയരംഗത്തു സജീവമായുണ്ടായിരുന്ന നെല്ലിക്കോട് യഥാതഥമായ ഒരു അഭിനയ ശൈലിക്കുടമയായിരുന്നു.

കോഴിക്കോട് ജില്ലയിലെ നെല്ലിക്കോട് സ്വദേശിയായിരുന്നു ഇദ്ദേഹം. യഥാർത്ഥ നാമം ഭാസ്കര മേനോൻ. 
കോഴിക്കോട്ടെ അമച്വർ നാടകവേദിയിലെയും, കുതിരവട്ടത്തെ ദേശപോഷിണി വായനശാലയുടെ കലാസമിതിയിലേയും പ്രവർത്തകനും നടനുമായാണ് നെല്ലിക്കോട് ഭാസ്കരൻ കലാപ്രവർത്തനം ആരംഭിച്ചത്. 




</doc>
<doc id="242352" url="https://ml.wikipedia.org/wiki?curid=242352" title="ഉൽകേന്ദ്രത (ജ്യോതിശാസ്ത്രം)">
ഉൽകേന്ദ്രത (ജ്യോതിശാസ്ത്രം)

ഒരു ഖഗോളവസ്തു മറ്റൊരു ഘഗോളവസ്തുവിനെ പ്രദക്ഷിണം വെക്കുന്ന യഥാർത്ഥ പ്രദക്ഷിണപഥത്തിനു്
സമ്പൂർണ്ണമായ ഒരു വൃത്തരൂപത്തിൽനിന്നുമുള്ള വ്യതിയാനത്തെ അതിന്റെ ഉൽകേന്ദ്രത അഥവാ വികേന്ദ്രത്വം(എക്സെൻട്രിസിറ്റി eccentricity) എന്നു പറയുന്നു. സാധാരണ പ്രദക്ഷിണപഥങ്ങൾക്കു് പൂജ്യത്തിനും ഒന്നിനുമിടയിലാണു് ഉൽകേന്ദ്രതയുടെ മൂല്യം.

കെപ്ലർ നിയമങ്ങളനുസരിച്ച് ഒരു ഭ്രമണപഥത്തിന്റെ ആകൃതിയും അതിലൂടെ സഞ്ചരിക്കുന്ന ഖഗോളവസ്തുവിന്റെ സ്ഫുടകോണവും(anomaly) നിർണ്ണയിക്കുന്നതിൽ ഉൽകേന്ദ്രത ഒരു പ്രധാന ഘടകമാണു്.

സൂര്യനു ചുറ്റുമുള്ള ഭൂമിയുടെ ഭ്രമണപഥത്തിന്റെ ഉൽകേന്ദ്രത ഇപ്പോൾ ഏകദേശം 0.0167 ആണു്. വൃത്താകാരത്തിനോട് വളരെ അടുത്താണു് ഈ ആകൃതി. നൂറ്റാണ്ടുപഞ്ചാംഗങ്ങൾക്കും മറ്റു ജ്യോതിശാസ്ത്രസംബന്ധമായ കണക്കുകൂട്ടലുകൾക്കും ഈ മൂല്യം ഏറെക്കുറെ സൂക്ഷ്മമായി ഉപയോഗിക്കാം. എന്നാൽ ലക്ഷക്കണക്കിനു വർഷങ്ങൾക്കിടയിൽ, മറ്റു ഗ്രഹങ്ങളുടെ ആകർഷണഫലമായി, ഈ സംഖ്യ ഏകദേശം 0.0034 മുതൽ 0.058 വരെ മാറിക്കൊണ്ടിരിക്കാം.

ധൂമകേതുക്കൾക്കും ഛിന്നഗ്രഹങ്ങൾക്കും മറ്റും അവയുടെ ഭ്രമണപഥത്തിനു് വളരെ ഉയർന്ന ഉൽകേന്ദ്രതയാണുള്ളതു്. അത്യന്തം ദീർഘവൃത്താകാരത്തിലായ അവയുടെ ഭ്രമണപഥങ്ങൾക്കു് മൂല്യം ഏകദേശം ഒന്നിനടുത്തു വരുന്ന ഉൽകേന്ദ്രതയുണ്ടു്. അന്യഗ്രഹങ്ങളുടെ ആകർഷണവലയങ്ങളിൽ പെട്ട് ചിലതിന്റെ മൂല്യം ഒന്നിൽ കൂടുതലായിത്തീർന്നെന്നുവരാം. അപ്പോൾ അവ സൗരയൂഥത്തിൽനിന്നും എന്നെന്നേക്കുമായി വേർപെട്ടുപോകുവാനോ (സൂര്യനിലോ മറ്റു ഗ്രഹങ്ങളിലോ ചെന്നുപെടാനോ ഉള്ള സാദ്ധ്യത വളരെ വർദ്ധിക്കുന്നു.)


</doc>
<doc id="242359" url="https://ml.wikipedia.org/wiki?curid=242359" title="കേരളസംസ്ഥാന ചലച്ചിത്രപുരസ്കാരം 1979">
കേരളസംസ്ഥാന ചലച്ചിത്രപുരസ്കാരം 1979

ജി. അരവിന്ദൻ സംവിധാനം ചെയ്ത എസ്തപ്പാൻ ആയിരുന്നു 1979 ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത് . അരവിന്ദൻ ആയിരുന്നു മികച്ച സംവിധായകനായി തെരഞ്ഞെടുക്കപ്പെട്ടത്. ചെറിയാച്ചന്റെ ക്രൂരകൃത്യങ്ങൾ എന്ന ചിത്രത്തിലെ മികവിന് അടൂർഭാസി മികച്ച നടനായും ഇടവഴിയിലെ പൂച്ച മിണ്ടാപ്പൂച്ച, ജീവിതം ഒരു ഗാനം എന്നീ ചിത്രങ്ങളിലെ പ്രകടനത്തിലൂടെ ശ്രീവിദ്യ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242371" url="https://ml.wikipedia.org/wiki?curid=242371" title="അന്താരാഷ്ട്ര ട്വന്റി20 ക്രിക്കറ്റ് റെക്കോഡുകളുടെ പട്ടിക">
അന്താരാഷ്ട്ര ട്വന്റി20 ക്രിക്കറ്റ് റെക്കോഡുകളുടെ പട്ടിക

അന്താരാഷ്ട്ര ട്വന്റി20 ക്രിക്കറ്റിലെ റെക്കോഡുകളാണ് ഈ ലേഖനത്തിൽ ഉൾപ്പെടുത്തിയിരിക്കുന്നത്. ടീം റെക്കോഡുകളും, വ്യക്തിഗത റെക്കോഡുകളും ഈ ലേഖനത്തിൽ ഉൾപ്പെടുത്തിയിട്ടുണ്ട്.

വ്യക്തിഗത, ടീം വിഭാഗങ്ങളിൽ ഓരോ വിഭാഗത്തിലും മികച്ച 5 പ്രകടനങ്ങളാണ് ഉൾക്കൊള്ളിച്ചിരിക്കുന്നത്. ചില വിഭാഗങ്ങളിൽ ചില റെക്കോഡുകൾ തുല്യത പാലിക്കുമ്പോൾ അവയും ലേഖനത്തിൽ ഉൾപ്പെടുത്തിയിട്ടുണ്ട്. ഇപ്പോൾ സജീവമായ കളിക്കാരുടെ പേരുകൾ കടുപ്പിച്ച അക്ഷരങ്ങളിലാണ് രേഖപ്പെടുത്തിയിരിക്കുന്നത്.

ടീം സൂചകങ്ങൾ

ബാറ്റിങ് സൂചകങ്ങൾ

ബൗളിങ് സൂചകങ്ങൾ

"യോഗ്യത: കുറഞ്ഞത് 150 പന്തുകൾ നേരിട്ടത്."



</doc>
<doc id="242373" url="https://ml.wikipedia.org/wiki?curid=242373" title="ബൈകാൽ തടാകം">
ബൈകാൽ തടാകം

റഷ്യയിലെ തെക്കൻ സൈബീരിയയിലെ ഒരു തടാകമാണ് ബൈകാൽ. വടക്ക് പടിഞ്ഞാറ് ദിശയിൽ ഇർകുട്സ്ക് ഒബ്ലാസ്റ്റിനും തെക്ക് കിഴക്ക് ദിശയിൽ ബുറിയാറ്റ് റിപ്പബ്ലിക്കിനും ഇടയിലായി സ്ഥിതി ചെയ്യുന്നു. ഇർകുട്സ്ക് നഗരം തടാകത്തിനടുത്തായാണ് സ്ഥിതി ചെയ്യുന്നത്. "സൈബീരിയയുടെ നീല കണ്ണ്" എന്ന വിളിപ്പേരിലും അറിയപ്പെടുന്നു. വടക്കേ അമേരിക്കയിലെ മഹാ തടാകങ്ങളിലെല്ലാം (Great Lakes) കൂടി ഉള്ളതിനേക്കാൾ ജലം ബൈകാലിലുണ്ട്.

ലോകത്തിലെ ഏറ്റവും ആഴമേറിയ തടാകമാണ് ബെയ്ക്കൽ തടാകം. 1,637 മീറ്റർ (5,371 അടി) ആണ് ഇതിന്റെ ആഴം. 330 പുഴകളിൽ നിന്നും വെള്ളം എത്തിച്ചേരുന്ന ഈ തടാകത്തിൽ 27ദ്വീപുകളും ഉണ്ട് ഭൂമിയിലെ ദ്രാവകാവസ്ഥയിലുള്ള ശുദ്ധജലത്തിന്റെ 20ശതമാനവും 1642മീറ്റർ ആഴമുള്ള ഈ തടാകത്തിലാണ് സ്ഥിതിചെയ്യുന്നത്. ലോകത്തിലെ ഏറ്റവും പഴയ തടാകമെന്നു കരുതപ്പെടുന്ന ബെയ്ക്കൽ തടാകത്തിന് രണ്ടര കോടി വർഷം പ്രായമുണ്ട്.

30,000 ചതുരശ്ര കി.മീറ്ററാണ് ഇതിന്റ് വിസ്തൃതി. 1085 ഇനത്തിലുള്ള സസ്യങ്ങളും 1550 ജന്തു വർഗ്ഗങ്ങളുമുണ്ട്. ഈ തടാകത്തിനടിയിൽ 1993 മുതൽ ബെയ്ക്കൽ ഡീപ് അണ്ടർവാട്ടർ ന്യൂട്രിനോ ടെലസ്കോപ് ഉപയോഗിച്ച് ന്യൂട്രിനോ പഠനങ്ങൾ നടത്തി വരുന്നു. കരയിൽ നിന്നും 3.6 കി.മീറ്റർ അകലത്തിലും 1.1കി.മീറ്റർ ആഴത്തിലുമാണ് ടെലസ്കോപ് സ്ഥാപിച്ചിരിക്കുന്നത്. ഇതിൽ 192 ഉപകരണങ്ങൾ അടങ്ങിയിട്ടുണ്ട്.

വ്യാപ്തത്തിന്റെ കാര്യത്തിൽ ലോകത്തിലെ ഏറ്റവും വലിയ ശുദ്ധജല തടാകം എന്ന പദവിയും ഇതിനുതന്നെ. ഭൂമിയുടെ ഉപരിതലത്തിലുള്ള ഖരീഭവിക്കാത്ത ശുദ്ധജലത്തിന്റെ 20% ഇവിടെയാണ്. ലോകത്തിലെ ആകെ ഉപരിതല ശുദ്ധജലത്തിന്റെ ഇരുപത് ശതമാനത്തോളം ഈ തടാകത്തിലാണ്. 1,700-ഓളം ജന്തു-സസ്യ സ്പീഷിസുകൾ ബൈകാലിൽ വസിക്കുന്നു. ഇവയിൽ മൂന്നിൽ രണ്ട് ഭാഗത്തേയും ലോകത്തിൽ മറ്റെവിടെയും കാണാനാവില്ല. 1996-ൽ ഇത് യുനെസ്കോ ലോക പൈതൃക പ്രദേശമായി പ്രഖ്യാപിച്ചു. 



</doc>
<doc id="242375" url="https://ml.wikipedia.org/wiki?curid=242375" title="ജിക്കി കൃഷ്ണവേണി">
ജിക്കി കൃഷ്ണവേണി

പിള്ളവലു ഗജപതി കൃഷ്ണവേണി (1936 - 2004) (, ) (, ), ആന്ധ്രാപ്രദേശിൽ നിന്നുള്ള ഒരു പ്രമുഖ പിന്നണിഗായികയായിരുന്നു. ഇവർ വിവിധഭാഷകളിലായി (തെലുഗു, തമിഴ്, മലയാളം, കന്നട, ഹിന്ദി,സിംഹള) ഏതാണ്ടു 10,000 ഗാനങ്ങളോളം ആലപിച്ചിട്ടുണ്ട്.

1935 നവംബർ 03-ന് ചെന്നൈയിൽ ഗജപതി നായിഡുവിന്റെയും രാജകാന്തമ്മയുടെയും മകളായി ജനിച്ചു. അവരുടെ കുടുംബം ഈ സമയത്ത് തിരുപ്പതിക്കടുത്തുള്ള ചന്ദ്രഗിരിയിൽ നിന്ന് ചെന്നൈയിലേക്ക് താമസം മാറ്റി. സംഗീതജ്ഞനായ അമ്മാവൻ ദേവരാജു നായിഡുവാണ് ആണ് ജിക്കിയെ ചലച്ചിത്ര രംഗത്തെത്തിച്ചത്. മൂന്നാം ക്ലാസ് വരെയേ വിദ്യാഭ്യാസം നേടിയിട്ടുള്ളൂ.

പ്രസിദ്ധ ചലച്ചിത്രപിന്നണിഗായകനും സംഗീതസംവിധായകനുമായ എ.എം. രാജയെയാണ് ജിക്കി വിവാഹം കഴിച്ചത്. രാജയും ജിക്കിയും ചേർന്നു പാടിയ യുഗ്മഗാനങ്ങൾ എല്ലാംതന്നെ അക്കാലത്തെ മികച്ച ഹിറ്റുകളായിരുന്നു. എക്കാലത്തെയും മികച്ച ഗായികയായ ജിക്കിയുടെ പ്രകടനം "തേൻ നിലവ്" എന്ന തമിഴ് സിനിമയെ ഒരു വലിയ വിജയമാക്കി. ആറു മക്കളുടെ മാതാവായ ജിക്കിക്ക് അവരുടെ ഭർത്താവിനെ ഒരു തീവണ്ടിയപകടത്തിൽ നഷ്ടമായി. അദ്ദേഹം തീവണ്ടിയിൽ കയറുന്നതിനിടയിൽ കാൽവഴുതി ട്രാക്കിലേക്കു വീഴുകയായിരുന്നു. ഭർത്താവിന്റെ മരണശേഷം സംഗീതവേദികളിൽ നിന്നു താത്കാലികമായി വിട്ടുനിന്ന അവർ പിന്നീട് ഇളയരാജക്കുവേണ്ടി പാടി. അതിനുശേഷം രണ്ടാണ്മക്കളുമായി ചേർന്ന് ഒരു സംഗീത ട്രൂപ് ഉണ്ടാക്കുകയും യു.എസ്.എ. ഉൾപ്പെടെ പല രാജ്യങ്ങളിലും സംഗീത പരിപാടികൾ അവതരിപ്പിക്കുകയും ചെയ്തു.

ഏഴാം വയസ്സിൽ പന്തലമ്മ എന്ന തെലുഗു ചിത്രത്തിലൂടെ ബാലനടിയായി ചലച്ചിത്ര രംഗത്തെത്തിയ ജിക്കി, പതിമൂന്നാം വയസ്സിൽ ജ്ഞാനസുന്ദരി(1948) എന്ന തമിഴ് ചിത്രത്തിൽ പാടിക്കൊണ്ടു ചലച്ചിത്രപിന്നണിഗായികയായി അരങ്ങേറ്റം കുറിച്ചു. 1951ൽ പുറത്തിറങ്ങിയ വനമാല എന്ന ചിത്രത്തിലെ തള്ളിത്തള്ളി ഓ, വെള്ളം എന്നു തുടങ്ങുന്ന ഗാനം ആലപിച്ചു കൊണ്ടാണ് ജിക്കി മലയാളചലച്ചിത്ര രംഗത്തെത്തിയത്. തമിഴ്, മലയാളം, തെലുങ്ക്, സിംഹള ഹിന്ദി ഭാഷകളിലായി പതിനായിരത്തിലേറെ ഗാനങ്ങൾ ജിക്കി ആലപിച്ചിട്ടുണ്ട്.




</doc>
<doc id="242376" url="https://ml.wikipedia.org/wiki?curid=242376" title="ലിങ്ക് സ്റ്റേറ്റ് റൌട്ടിംഗ് പ്രോട്ടോകോൾ">
ലിങ്ക് സ്റ്റേറ്റ് റൌട്ടിംഗ് പ്രോട്ടോകോൾ

പരസ്പരം കണക്റ്റ് ചെയ്യപ്പെട്ടിട്ടുള്ള ലിങ്കുകളുടെ സ്റ്റാറ്റസ് മനസ്സിലാക്കി പ്രവർത്തിക്കുന്ന രീതിയാണ്‌ ലിങ്ക് സ്റ്റേറ്റ് റൌട്ടിംഗ് പ്രോട്ടോകോളുകൾ അവലംബിക്കുന്നത്.ഏതെല്ലാം കണക്ഷനുകളാണ് അപ്പ്‌/// & ഡൌൺ എന്ന് മനസ്സിലാക്കാനുള്ള കഴിവ് ഈ പ്രോട്ടോകൊളുകൾക്ക് ഉണ്ട്.പ്രത്യേകം പ്രത്യേകം അൽഗോരിതങ്ങളെ അടിസ്ഥാനപ്പെടുത്തിയാണ് ഓരോ ലിങ്ക് സ്റ്റേറ്റ് പ്രോട്ടോകോളുകളും പ്രവർത്തിക്കുന്നത് .ഒരു ലിങ്ക് നഷ്ടപ്പെടുകയോ പുതിയ ഒരു ലിങ്ക് കിട്ടുകയോ ചെയ്താൽ അത് മറ്റുള്ള ലിങ്ക് സ്റ്റേറ്റ് പ്രോട്ടോകോൾ അടിസ്ഥാനത്തിൽ പ്രവർത്തിക്കുന്ന രൌട്ടരുമായി പങ്കിടുന്നു.ലിങ്ക് സ്റ്റേറ്റ് പ്രോടോകൊളുകൾ ലിങ്കുകൾ എത്രമാത്രം ഫാസ്റ്റ് ആണെന്ന് മനസ്സിലാക്കി ഒരു കോസ്റ്റ് വാല്യൂ ഓരോ ലിങ്കിനും നിശ്ചയിക്കുന്നു,ഇതിനെ അടിസ്ഥാനപ്പെടുത്തി മൊത്തം നെട്വോർക്കിളുടെയുള്ള ടാറ്റ പ്രോസിസ്സിംഗ് എളുപ്പത്തിൽ സാധ്യമാക്കുന്നു.


</doc>
<doc id="242379" url="https://ml.wikipedia.org/wiki?curid=242379" title="ലിങ്ക് സ്റ്റേറ്റ് പ്രോടോക്കോളും ഡിസ്ടൻസ് വെക്ടർ പ്രോടോകൊളും തമ്മിലുള്ള അന്തരങ്ങൾ.">
ലിങ്ക് സ്റ്റേറ്റ് പ്രോടോക്കോളും ഡിസ്ടൻസ് വെക്ടർ പ്രോടോകൊളും തമ്മിലുള്ള അന്തരങ്ങൾ.

ഡിസ്ടൻസ് വെക്ടർ പ്രോട്ടോകോൾ ഉപയോഗിച്ച് പ്രവർത്തിക്കുന്ന രൌടെരുകൾ പുതിയ അപ്ടെറ്റുകൾ മറ്റുള്ള രൌട്ടെരുകൾക്ക് അയക്കുമ്പോൾ മൊത്തം റൌട്ടിംഗ് ടേബിൾ അയച്ചു കൊടുക്കുന്നു.എന്നാൽ ലിങ്ക് സ്റ്റേറ്റ് പ്രോട്ടോകോൾ ഉപയോഗിച്ച് പ്രവർത്തിക്കുന്ന രൌടെരുകൾ പുതിയ അപ്ടെറ്റുകൾ മറ്റുള്ള രൌട്ടെരുകൾക്ക് അയക്കുമ്പോൾ എന്താണോ പുതിയ അപ്ടെറ്റുകൾ,അവ മാത്രം അപ്ടെട്ടു ചെയ്യപ്പെടേണ്ട രൌട്ടെർന്നു മാത്രം അയച്ചു കൊടുക്കുന്നു.

ഡിസ്ടൻസ് വെക്ടർ പ്രോട്ടോകോൾ പ്രത്യേകമായി തീരുമാനിക്കപ്പെട്ടിട്ടുള്ള ഇന്റെർവെല്ലുകളിൽ ആണ് അപ്ടെറ്റുകൾ അയക്കുന്നത്.എന്നാൽ ലിങ്ക് സ്റ്റേറ്റ് പ്രോട്ടോകോൾ എപ്പഴാണോ മാറ്റങ്ങൾ സംഭവിക്കുന്നത്‌ അത് അപ്പോൾ തന്നെ രൌടിംഗ് ടാബിളിൽ അപ്ഡേറ്റ് ചെയ്യുന്നു.

ഡിസ്ടൻസ് വെക്ടർ പ്രോട്ടോകോളുകളിൽ മൊത്തം നെട്വോർക്കിന്റെ വിവരങ്ങൾ ഓരോ രൌട്ടെരിനും അറിയില്ല അതിനാൽ താനുമായി കണക്ട് ചെയ്യപ്പെട്ടിട്ടുള്ള രൌട്ടെരുകൾക്ക് ബ്രോട്കാസ്റ്റ് രീതിയിൽ വിവരക്കൈമാറ്റം നടത്തുന്നു.അതെ സമയം ലിങ്ക് സ്റ്റേറ്റ് പ്രോട്ടോകോൾ ആവട്ടെ നെട്വോർക്കിലെ എല്ലാ രൌറ്റെര്സിന്റെയും വിവരങ്ങൾ അറിഞ്ഞിരിക്കുകയും അപ്ഡേറ്റ് അയക്കേണ്ട രൌട്ടെര്നു മാത്രമായി മല്ടികാസ്റ്റ് രീതിയിൽ അയക്കുന്നു.അതുകൊണ്ട് ഡിസ്ടൻസ് വെക്ടർ പ്രോട്ടോകോളുകളിൽ ഉണ്ടാവുന്ന പോലെ രൌടിംഗ് ലൂപ് എന്ന പ്രശ്നത്തിൽ നിന്നും രക്ഷയവുന്നു.

</doc>
<doc id="242384" url="https://ml.wikipedia.org/wiki?curid=242384" title="കടുംകൃഷി">
കടുംകൃഷി

കൃഷിചെയ്യാതെ കിടക്കുന്ന പാഴ്ഭൂമികളിൽ നടപ്പാക്കിവരുന്ന ഒരു കൃഷിരീതിയാണ് കടുംകൃഷി. ഇതിന്റെ പ്രത്യേകതകൾക്കൊണ്ട് തന്നെ വളരെയധികം മുടക്കുമുതലും തൊഴിലധ്വാനവും രാസകീടനാശിനികളുടെ അമിതോപയോഗവും വേണ്ടിവരുന്നു. കുറഞ്ഞ സ്ഥലത്തുനിന്ന് ഉയർന്ന വിളവാണ് കടുംകൃഷിയുടെ ആകർഷണം. കേരളത്തിൽ നെൽകൃഷിയിലാണ് ഈ രീതി വ്യാപകമായി കണ്ടുവരുന്നത്. അമിത കീടനാശിനി-വളപ്രയോഗം മൂലം മണ്ണിന്റെ സ്വാഭാവിക ഘടന നഷ്ടപ്പെടുന്നതിലേക്ക് ഇത് വഴിവയ്ക്കുന്നു.


</doc>
<doc id="242399" url="https://ml.wikipedia.org/wiki?curid=242399" title="ചെമ്പരവള്ളി">
ചെമ്പരവള്ളി

മുന്തിരിയുടെ കുടുംബത്തിൽപ്പെട്ട ഒരു വള്ളിച്ചെടിയാണ് കാട്ടമ്പഴം എന്നും അറിയപ്പെടുന്ന ചെമ്പരവള്ളി. . ദക്ഷിണേന്ത്യൻ തദ്ദേശവാസിയാണ്. നനവാർന്ന ഇലപൊഴിയും കാടുകളിലും നിത്യഹരിതവനങ്ങളിലും കാണുന്നു.



</doc>
<doc id="242401" url="https://ml.wikipedia.org/wiki?curid=242401" title="പെരേലം">
പെരേലം

ഇഞ്ചികുടുംബത്തിൽപ്പെടുന്ന ദക്ഷിണേന്ത്യൻ തദ്ദേശവാസിയായ ഒരു ചെറു ചെടിയാണ് പെരേലം. . അർദ്ധനിത്യഹരിതവനങ്ങളിലും നനവാർന്ന ഇലപൊഴിക്കും കാടുകളിലും കാണുന്നു.



</doc>
<doc id="242403" url="https://ml.wikipedia.org/wiki?curid=242403" title="വ്യാളിത്തണ്ടൻ കാട്ടുചേന">
വ്യാളിത്തണ്ടൻ കാട്ടുചേന

ദക്ഷിണേന്ത്യൻ തദ്ദേശവാസിയായ ഒരുതരം കാട്ടുചേനയാണ് വ്യാളിത്തണ്ടൻ കാട്ടുചേന. (Dragon Stalk Yam) . വേനൽക്കാലത്ത് തണുപ്പിനായി കിഴങ്ങ് പച്ചയ്ക്ക് തന്നെ തിന്നാൻ കൊള്ളാം. പശ്ചിമഘട്ടത്തിലെ നിത്യഹരിതവനങ്ങളിൽ കാണപ്പെടുന്നു.



</doc>
<doc id="242405" url="https://ml.wikipedia.org/wiki?curid=242405" title="മികച്ച ഗായകർക്കുള്ള കേരളസംസ്ഥാന ചലച്ചിത്ര പുരസ്കാരം">
മികച്ച ഗായകർക്കുള്ള കേരളസംസ്ഥാന ചലച്ചിത്ര പുരസ്കാരം

മികച്ച ഗായകർക്കുള്ള കേരളസംസ്ഥാന ചലച്ചിത്രപുരസ്കാരം വിജയികൾ:


</doc>
<doc id="242406" url="https://ml.wikipedia.org/wiki?curid=242406" title="അക്കരെ നിന്നൊരു മാരൻ">
അക്കരെ നിന്നൊരു മാരൻ

1985-ൽ പുറത്തിറങ്ങിയ ഒരു മലയാളചലച്ചിത്രമാണ് അക്കരെ നിന്നൊരു മാരൻ. ജഗദീഷിന്റെ കഥയിൽ മണിയൻപിള്ള രാജു നായകനായും മേനക നായികയായും അഭിനയിച്ച ഈ ചിത്രം സംവിധാനം ചെയ്തത് ഗിരീഷ് ആണ്. സുരേഷ് കുമാറായിരുന്നു "അക്കരെ നിന്നൊരു മാരന്റെ" നിർമ്മാതാവ്. ഗാനത്തിന്റെ ഭൂരിഭാഗവും അക്കാലത്തെ വിവിധ ജനകീയ ഗാനങ്ങളുടെ ഈണങ്ങൾ അനുകരിച്ച് നിർമ്മിച്ച ഈണത്തിലുള്ള പാട്ടിന്റെ രചന നിർവഹിച്ചത് പ്രശസ്ത സംവിധായകൻ പ്രിയദർശൻ ആയിരുന്നു.

കഥാനായകനായ "അച്ചുതന്റെ" (മണിയൻപിള്ള രാജു) മുറപ്പെണ്ണാണ് "നന്ദിനി" (മേനക). ഇവർ തമ്മിൽ പ്രേമത്തിലുമാണ്. എന്നാൽ "നന്ദിനി"യുടെ പിതാവായ "തങ്കപ്പൻ നായർ" (നെടുമുടി വേണു) "നന്ദിനി"യെ ഒരു ഗൾഫുകാരനെ കൊണ്ടേ വിവാഹം കഴിപ്പിക്കൂ എന്ന വാശിയിലാണ്. "തങ്കപ്പൻ നായർ"ക്ക് "അച്ചുതനെ" പുച്ഛവുമാണ്. "തങ്കപ്പൻ നായരു"ടെ കാര്യസ്ഥനുമായ "ശങ്കരന്റെ" (ഇന്നസെന്റ്) പുത്രനായ "പവിത്രനു"മായും (മുകേഷ്), മറ്റൊരു സുഹൃത്തായ "വിശ്വ"വുമായും (ജഗദീഷ്) ആലോചിച്ച് ഗൾഫിനു പോകുകയാണെന്ന് വ്യാജേന "ആലി കോയ"യുടെ (ശ്രീനിവാസൻ) ലോഡ്ജിൽ "അച്ചുതൻ" ഒളിച്ചു താമസിക്കുന്നു. "അച്ചുതൻ" തുടർന്ന് "ആലിക്കോയ"യെ താൻ ഗൾഫിലാണെന്ന് അമ്മാവൻ "തങ്കപ്പൻ നായരെ" വിശ്വസിപ്പിക്കാൻ വിവിധ വേഷങ്ങൾ കെട്ടിക്കുന്നുണ്ട്. ഒടുവിൽ "തങ്കപ്പൻ നായർ"ക്കു സത്യം മനസ്സിലാകുമെങ്കിലും, പോലീസുദ്യോഗസ്ഥനായി വേഷം മാറി വരുന്ന "ആലിക്കോയ"യുടെ സഹായത്തോടെ "അച്ചുതൻ", "നന്ദിനി"യെ വിവാഹം ചെയ്യുകയും "തങ്കപ്പൻ നായരു"ടെ അനുഗ്രഹം വാങ്ങുകയും ചെയ്യുന്നു.



</doc>
<doc id="242407" url="https://ml.wikipedia.org/wiki?curid=242407" title="കേരളസംസ്ഥാന ചലച്ചിത്രപുരസ്കാരം 1974">
കേരളസംസ്ഥാന ചലച്ചിത്രപുരസ്കാരം 1974

ജി. അരവിന്ദൻ സംവിധാനം ചെയ്ത ഉത്തരായണം ആയിരുന്നു 1974ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. അരവിന്ദൻ ആയിരുന്നു മികച്ച സംവിധായകനായി തെരഞ്ഞെടുക്കപ്പെട്ടത്. ചട്ടക്കാരി എന്ന ചിത്രത്തിലെ അഭിനയമികവിന് അടൂർഭാസി മികച്ച നടനായും അതേ ചിത്രത്തിലെ തന്നെ പ്രകടനത്തിലൂടെ ലക്ഷ്മി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242409" url="https://ml.wikipedia.org/wiki?curid=242409" title="കേരളസംസ്ഥാന ചലച്ചിത്രപുരസ്കാരം 1975">
കേരളസംസ്ഥാന ചലച്ചിത്രപുരസ്കാരം 1975

കെ ജി ജോർജ് സംവിധാനം ചെയ്ത സ്വപ്നാടനം ആയിരുന്നു 1975 ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. കബനീനദി ചുവന്നപ്പോൾ എന്ന ചിത്രം സംവിധാനം ചെയ്ത പി എ ബക്കർ ആയിരുന്നു മികച്ച സംവിധായകനായി തെരഞ്ഞെടുക്കപ്പെട്ടത്. സത്യത്തിന്റെ നിഴൽ എന്ന ചിത്രത്തിലെ മികവിന് സുധീർ മികച്ച നടനായും സ്വപ്നാടനം എന്ന ചിത്രത്തിലെ അഭിനയത്തിനു റാണി ചന്ദ്ര മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242410" url="https://ml.wikipedia.org/wiki?curid=242410" title="അഖില ആനന്ദ്">
അഖില ആനന്ദ്

മലയാളത്തിലെ പ്രശസ്തയായ ഒരു ഗായികയാണ് അഖില ആനന്ദ്. 2006 മുതലാണ് ആലാപനം ആരംഭിച്ചിട്ടുള്ളത്. ഇതുവരെ പത്തിലധികം ഗാനങ്ങൾ പാടിക്കഴിഞ്ഞു.


</doc>
<doc id="242411" url="https://ml.wikipedia.org/wiki?curid=242411" title="ബട്ടർഫ്ലൈ നെബുല">
ബട്ടർഫ്ലൈ നെബുല

എൻ.ജി.സി 6302, ബഗ്ഗ് നെബുല, കാഡ്വെൽ 69 എന്നീ പേരുകളിൽ അറിയപ്പെടുന്ന ബട്ടർഫ്ലൈ നെബുല വൃശ്ചികം രാശിയിൽ സ്ഥിതിചെയ്യുന്ന ഒരു ബൈപോളാർ പ്ലാനറ്ററി നെബുലയാണ്. ഇതിന്റെ കേന്ദ്രനക്ഷത്രത്തിന്റെ താപനില വളരെ ഉയർന്നതാണ് എന്നാണ് വർണ്ണരാജി വിശകലനം ചെയ്തതിൽ നിന്നും തെളിഞ്ഞത്. ഇത് ഏതാണ്ട് 200,000 കെൽവിൻ വരും എന്നാണ് കണക്കാക്കിയിരിക്കുന്നത്. ഹബിൾ ബഹിരാകാശ ദൂരദർശിനിയിലെ വൈഡ് ഫീൽഡ് കാമറ3 ഉപയോഗിച്ചാണ് ഇതിലെ കേന്ദ്ര നക്ഷത്രത്തെ കണ്ടെത്തിയത്.

പുതിയ പൊതു കാറ്റലോഗിൽ ഉൾപ്പെടുത്തിയിരിക്കുന്നതിനാൽ, ഈ വസ്തു 1888 മുതൽ അറിയപ്പെട്ടിരുന്നു. NGC 6302 ന്റെ ഏറ്റവും പുരാതനമായ പഠനം എഡ്വേർഡ് എമേഴ്സൺ ബാർനാർഡ് 1907 -ൽ അത് വലിച്ചെറിയുകയും വിശദീകരിക്കുകയും ചെയ്തു


</doc>
<doc id="242416" url="https://ml.wikipedia.org/wiki?curid=242416" title="ക്രമമില്ലാപ്രക്രിയ">
ക്രമമില്ലാപ്രക്രിയ

ക്രമമില്ലാപ്രക്രിയ (Random Process) അഥവാ സ്റ്റൊകാസ്റ്റിക്ക് പ്രക്രിയ എന്നാൽ ക്രമമല്ലാത്ത ചരങ്ങളുടെ (Random Variables) ശേഖരമാണ്. സമയത്തിനനുസരിച്ച് മുൻനിശ്ചയിക്കപ്പെടാനാവാത്ത മൂല്യങ്ങളോടുകൂടിയ അത്തരം ചരങ്ങൾ നിയന്ത്രിക്കുന്ന ഒരു വ്യൂഹത്തിന്റെ അനുക്രമമായ വളർച്ചയെ പ്രതിനിധാനം ചെയ്യനാണു് ഇത് ഉപയോഗിക്കുന്നത്. മുൻനിശ്ചയിക്കപ്പെട്ട മാർഗ്ഗങ്ങളിൽകൂടി മാത്രം പരിണമിക്കുന്ന പ്രക്രിയകളിൽ(deterministic processes) നിന്നു വ്യത്യസ്തമായി, ക്രമമില്ലാപ്രക്രിയകളിൽ സ്വതേ അനിശ്ചിതത്വം അടങ്ങിയിട്ടുണ്ടു്. ഇത്തരം പ്രക്രിയകളിൽ, ഒരു വ്യൂഹത്തിന്റെ ആരംഭാവസ്ഥ പൂർണ്ണമായും അറിയാമെങ്കിൽ പോലും അനന്തരമുള്ള ഒരു ഘട്ടത്തിൽ ആ വ്യൂഹത്തിന്റെ അവസ്ഥയും അതിൽ പ്രവർത്തിച്ച പ്രക്രിയയുടെ ഫലവും പ്രവചിക്കാനാവാത്ത വിധം പരിണാമദിശകളുണ്ടായിരിക്കും.

ഓഹരിവിപണിയിലേയും വിദേശനാണയക്കൈമാറ്റനിരക്കുകളിലേയും ഏറ്റക്കുറച്ചിലുകളും ദൃശ്യശ്രാവ്യ സിഗ്നലുകളുടേയും വൈദ്യശാസ്ത്രത്തിലെ രക്തസമ്മർദം, ഇ.ഇ.ജി തുടങ്ങിയവയും ഒരു റേഡിയോ ആക്റ്റീവ് പ്രതലത്തിൽനിന്നുള്ള റേഡിയോ വികിരണങ്ങളും കണികകളുടെ ചലനമായ ബ്രൗണിയൻ ചലനവും ക്രമമില്ലാപ്രക്രിയകൾക്കു് ഉദാഹരണങ്ങളാണു്.


</doc>
<doc id="242418" url="https://ml.wikipedia.org/wiki?curid=242418" title="സൗണ്ട് തോമ">
സൗണ്ട് തോമ

വൈശാഖ് സംവിധാനം ചെയ്ത് 2013ൽ പ്രദർശനത്തിനെത്തിയ ഒരു ഹാസ്യ ചലച്ചിത്രമാണ് സൗണ്ട് തോമ. ദിലീപ്, നമിത പ്രമോദ് എന്നിവരാണ് ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നത്. അനൂപ് ആണ് ഈ ചിത്രം നിർമിച്ചിരിക്കുന്നത്. ശബ്ദവൈകല്യവും, മുച്ചുണ്ടുമുള്ള പണക്കാരനായ പ്ലാപ്പറമ്പിൽ തോമ എന്ന കഥാപാത്രത്തെയാണ് ദിലീപ് ഈ ചിത്രത്തിൽ അവതരിപ്പിക്കുന്നത്. ഈ ചിത്രത്തിന്റെ കഥ, തിരക്കഥ, സംഭാഷണം എന്നിവ നിർവഹിച്ചിരിക്കുന്നത് ബെന്നി പി. നായരമ്പലമാണ്. ഈ ചിത്രത്തിന്റെ പശ്ചാത്തലസംഗീതവും, സംഗീതസംവിധാനവും നിർവഹിച്ചിരിക്കുന്നത് ഗോപി സുന്ദറാണ്.


പൊതുവേ നല്ല പ്രതികരണമാണ് ഈ ചിത്രത്തിന് ലഭിച്ചത്. ബോക്സോഫീസിൽ ഈ ചിത്രം ഒരു വിജയമായിരുന്നു.

സൗണ്ട് തോമ: സിനിമയുടെ ട്രെയ്ലർ


</doc>
<doc id="242419" url="https://ml.wikipedia.org/wiki?curid=242419" title="കേരളസംസ്ഥാന ചലച്ചിത്രപുരസ്കാരം 1976">
കേരളസംസ്ഥാന ചലച്ചിത്രപുരസ്കാരം 1976

പി.എ. ബക്കർ സംവിധാനം ചെയ്ത മണിമുഴക്കം ആയിരുന്നു 1976 ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. തണൽ എന്ന ചിത്രം സംവിധാനം ചെയ്ത ടി. രാജീവ്നാഥ് ആയിരുന്നു മികച്ച സംവിധായകനായി തെരഞ്ഞെടുക്കപ്പെട്ടത്. തണൽ, പല്ലവി എന്നീ ചിത്രങ്ങളിലെ അഭിനയമികവിന് എം.ജി. സോമൻ മികച്ച നടനായും അനുഭവം എന്ന ചിത്രത്തിലെ അഭിനയത്തിനു ഷീല മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242426" url="https://ml.wikipedia.org/wiki?curid=242426" title="എ. കണാരൻ">
എ. കണാരൻ

കേരളത്തിലെ പ്രമുഖനായ പൊതുപ്രവർത്തകനായിരുന്നു എ. കണാരൻ(1935 - 19 ഡിസംബർ2004). സി.പി.ഐ.എമ്മിന്റെയും കേരള സംസ്ഥാന കർഷക തൊഴിലാളി യൂണിയന്റെയും സമുന്നത നേതാവായിരുന്നു. എട്ടു ഒൻപതും പത്തും കേരള നിയമസഭകളിൽ കോഴിക്കോട് ജില്ലയിലെ മേപ്പയൂർ നിയമസഭാമണ്ഡലത്തെ പ്രതിനിധീകരിച്ചു.

ജന്മിത്തവും, അവർ കീഴാളർക്കെതിരേ നടത്തിയിരുന്ന ക്രൂരതകളും കണ്ടുവളർന്ന കണാരന്റെയുള്ളിൽ അതെല്ലാം നിർത്തലാക്കണമെന്ന ദൃഢനിശ്ചയം രൂപപ്പെട്ടു. കമ്മ്യൂണിസ്റ്റ് പാർട്ടിയിൽ ചേർന്ന് രാഷ്ട്രീയപ്രവർത്തനം ആരംഭിച്ചു. കർഷകതൊഴിലാളികളെ സംഘടിപ്പിച്ചു അവരുടേതായ പ്രശ്നങ്ങൾക്ക് പരിഹാരം കാണാൻ ശ്രമിച്ചു. നിരവധി തവണ പോലീസിന്റേയും, മറ്റു ജന്മി കിങ്കരന്മാരുടേയും ക്രൂരമർദ്ദനങ്ങൾക്കിരയായി. കണാരൻ, 2004 ഡിസംബർ 19 ന് അന്തരിച്ചു.

എടച്ചേരി അരയാക്കൂൽ കണ്ണന്റെയും മാതയുടെയും അഞ്ചു മക്കളിൽ മൂന്നാമത്തെ മകനാണ്. എടച്ചേരിക്കുന്ന് യു.പി.സ്കൂളിലായിരുന്നു പ്രാഥമിക വിദ്യാഭ്യാസം. തൊട്ടടുത്തുള്ള കോവിലകം സ്കൂളിൽ കീഴാളർക്കു പ്രവേശനമില്ലാതിരുന്നതുകൊണ്ട് ആറുകിലോമീറ്റർ അകലെയുള്ള വരിശ്യക്കുനി സ്കൂളിലായിരുന്നു പിന്നീടുള്ള പഠനം. എന്നാൽ അതിനുശേഷം വിദ്യാഭ്യാസം തുടരാൻ കഴിഞ്ഞില്ല. ജന്മിത്തവും, അവരുടെ ക്രൂരതകളും കണ്ടായിരുന്നു ബാലനായിരുന്ന കണാരൻ വളർന്നത്. കീഴാളരുടെ കഷ്ടപ്പാടുകൾക്ക് എന്നാണൊരറുതിവരുക എന്ന തന്റെ അമ്മയുടെ ചോദ്യമാണ് പൊതുപ്രവർത്തനത്തിനിറങ്ങാൻ തനിക്കു പ്രചോദനമായതെന്ന് കണാരൻ തന്റെ ആത്മകഥയിൽ രേഖപ്പെടുത്തിയിരിക്കുന്നു. ആദ്യകാല കമ്മ്യൂണിസ്റ്റ് നേതാവായിരുന്ന ഇ.വി.കുമാരനാണ് കണാരനെ കമ്മ്യൂണിസ്റ്റ് പാർട്ടിയിലേക്ക് അടുപ്പിച്ചത്. പതിമൂന്നാമത്തെ വയസ്സിലായിരുന്നു കണാരൻ കമ്മ്യൂണിസ്റ്റ് പ്രസ്ഥാനത്തിലേക്കെത്തി ചേരുന്നത്. പാർട്ടിക്ക് നിരോധനം വന്നകാലത്ത്, നേതാക്കൾക്ക് അകമ്പടി പോവുക എന്നതായിരുന്നു ആദ്യകാല പ്രവർത്തനം. കൂടാതെ പോലീസുകാരോ മറ്റു ശത്രുക്കളോ വരുന്നുണ്ടോ എന്ന് നിരീക്ഷിക്കുക ഇവയൊക്കെയായിരുന്നു ബാലനായിരുന്ന കണാരൻ പാർട്ടിക്കുവേണ്ടി ചെയ്തിരുന്നത്.

അടിച്ചമർത്തലിനും നീതി നിഷേധത്തിനുമെതിരെ കർഷകത്തൊഴിലാളികളെ സംഘടിപ്പിച്ചാണ് എ. കണാരൻ പൊതു പ്രവർത്തന രംഗത്തെത്തിയത്. 1957 ൽ കമ്മ്യൂണിസ്റ്റ് പാർട്ടിയിൽ ചേർന്നു. ജാതിയിൽ താഴ്ന്നവരോടുളള 'ചെക്കൻ' വിളിക്കെതിരായി സമരത്തിനു നേതൃത്ത്വം നൽകി. സമരങ്ങളുടെ ഭാഗമായി ദീർഘകാലം ജയിലിൽ കിടന്നു. ആദിവാസി ക്ഷേമ സമിതിയുടെ രക്ഷാധികാരിയായും കർഷകത്തൊഴിലാളി യൂണിയൻ ദേശീയ വൈസ് പ്രസിഡന്റായും വ്യാപാരി വ്യവസായി സമിതി സംസ്ഥാന രക്ഷാധികാരിയായും പ്രവർത്തിച്ചു. 1987 മുതൽ തുടർച്ചയായി 14 വർഷം മേപ്പയ്യൂർ നിയമസഭാമണ്ഡലത്തെ നിയമസഭയിൽ പ്രതിനിധീകരിച്ചു. സി.പി.എം. സംസ്ഥാന സെക്രട്ടേറിയററ് അംഗമായും സംസ്ഥാന കമ്മിറ്റി അംഗമായും പ്രവർത്തിച്ചു.

നാദാപുരത്ത് 1967 ൽ നടന്ന കുടിയേറ്റ സമരത്തിൽ നേതൃനിരയിൽ കണാരനായിരുന്നു. ഗുണ്ടകളും, കർഷകരും തമ്മിലേറ്റുമുട്ടിയപ്പോൾ രണ്ടുപേർ മരണമടയുകയും ആ കേസിൽ കണാരൻ ഒന്നാം പ്രതിയായി കേസ് എടുക്കുകയും ചെയ്തു. ഈ കേസ് പിന്നീട് സർക്കാർ ഇടപെട്ട് ഒത്തുതീർപ്പാക്കുകയായിരുന്നു. 1972ൽ ഇ.വി.കുമാരന്റെ നേതൃത്വത്തിൽ നടന്ന തോട്ടക്കാട് മിച്ച ഭൂമിസമരത്തിലും മുൻപന്തിയിൽ കണാരനായിരുന്നു.

കണാരന്റെ നേതൃത്വത്തിൽ നടന്ന നാദാപുരത്തെ മക്കൾ സമരവും നരിപ്പററയിലെ വീനീത കോട്ടായിയുടെ സമരവും വിവാദമുയർത്തിയിരുന്നു. 1994ൽ ആരംഭിച്ച മക്കൾ സമരത്തിൽ വിവിധ കേസുകളിൽ പ്രതിയായിരുന്നു അദ്ദേഹം.


</doc>
<doc id="242431" url="https://ml.wikipedia.org/wiki?curid=242431" title="കീരിക്കിഴങ്ങ്">
കീരിക്കിഴങ്ങ്

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കീരിക്കിഴങ്ങ്. . തമിഴ്‌നാട്ടിലും കേരളത്തിലും കാണുന്നു.



</doc>
<doc id="242439" url="https://ml.wikipedia.org/wiki?curid=242439" title="ബേ ഓഫ് പിഗ്സ്‌ ആക്രമണം">
ബേ ഓഫ് പിഗ്സ്‌ ആക്രമണം

അമേരിക്കൻ സഹായത്തോടെ ബ്രിഗേഡ് 2506 എന്ന സമാന്തര സൈനികസംഘം 1961 ഏപ്രിൽ 17 ന് ക്യൂബയിൽ നടത്തിയ ആധിനിവേശശ്രമമാണ് ബേ ഓഫ് പിഗ്സ് ആക്രമണം എന്നറിയപ്പെടുന്നത്. അമേരിക്കൻ സർക്കാരിന്റെ ചാരസംഘടനയായ സെൻട്രൽ ഇന്റലിജൻസ് ഏജൻസിയുടെ സഹായത്തോടെയായിരുന്നു ഈ അധിനിവേശശ്രമം. അമേരിക്കയിൽ അഭയം തേടിയിരുന്ന ക്യൂബൻ വിമതന്മാരുടെ ഒരു സംഘടനയും ഇതിൽ പങ്കുചേർന്നു. ക്യൂബയുടെ നേതാവ് ഫിദൽ കാസ്ട്രോയുടെ നേതൃത്വത്തിൽ മൂന്നുദിവസം കൊണ്ട് ഈ ആക്രമണ ശ്രമത്തെ പരാജയപ്പെടുത്തി.

1953 മുതൽ 1959 വരെ നടന്ന ക്യൂബൻ വിപ്ലവത്തിൽ ബറ്റിസ്തയുടെ നേതൃത്വത്തിലിള്ള അമേരിക്കൻപക്ഷ സർക്കാരിനെ പുറംതള്ളി ഫിദൽ കാസ്ട്രോ അധികാരത്തിലെത്തി. അമേരിക്കയുടെ ശത്രുരാജ്യം കൂടിയായ സോവിയറ്റ് യൂണിയനുമായി ക്യൂബ പുതിയ ബന്ധങ്ങൾ സ്ഥാപിച്ചു. ഇത് അമേരിക്കൻ ഭരണകൂടത്തെ അസ്വസ്ഥരാക്കി. 1960 ൽ അമേരിക്കൻ പ്രസിഡന്റായിരുന്നു ഐസൻഹോവർ ഏതുവിധേനയേയും ഫിദൽ കാസ്ട്രോയെ പുറത്താക്കുന്നതിനുവേണ്ടിയുള്ള പദ്ധതികൾക്കായി 13.1 ദശലക്ഷം ഡോളർ വകയിരുത്തി. ഇതിനു ചുമതലകിട്ടിയ സി.ഐ.എ, ക്യൂബൻ വിമതന്മാർക്കു പുറമേ ചില അധോലോകസംഘടനകളെപ്പോലും കൂട്ടുപിടിച്ചു. ബ്രിഗേഡ് 2506 എന്ന ഒരു സമാന്തരസേനയേയും സി.ഐ.എ ഇതിനായി പരിശീലിപ്പിച്ചെടുത്തു. 

കമ്മ്യൂണിസത്തിനു നേരെയുള്ള ഒരു ആക്രമണമായിരുന്നു ബേ ഓഫ് പിഗ്സിൽ നടന്നതെന്ന് ചരിത്രകാരന്മാർ വിലയിരുത്തുന്നു. തങ്ങളുടെ രാജ്യത്ത് കമ്മ്യൂണിസത്തെ പ്രവേശിപ്പിക്കാതിരിക്കാനും, അതു വളരുന്നിടത്ത് നശിപ്പിക്കാനുമുള്ള അമേരിക്കയുടെ ലക്ഷ്യത്തിന്റെ ഭാഗമായിരുന്നു ഈ ആക്രമണം. സോവിയറ്റ് യൂണിയൻ അമേരിക്കയുടെ യു-2 വിമാനം വെടിവെച്ചിട്ടിരുന്നു. റഷ്യയോട് നേരിട്ടു പൊരുതാതെ പകരം അവരുടെ അഭ്യുദയകാംക്ഷിയായ ഒരു രാജ്യത്തെ ആക്രമിച്ച് തങ്ങളുടെ പ്രതിഷേധം അറിയിക്കാനുള്ള ഒരു നടപടിയായും ഈ ആക്രമണത്തെ കാണുന്നവരുണ്ട്.

ബേ ഓഫ് പിഗ്സിലെ പരാജയം അമേരിക്കയെ വല്ലാതെ വിഷമിപ്പിച്ചു. ജോൺ എഫ്. കെന്നഡി ആഭ്യന്തര അന്വേഷണങ്ങൾക്ക് ഉത്തരവിടുകയുണ്ടായി. ലാറ്റിനമേരിക്കയിലെ സ്വാധീനം വ്യാപിപ്പിക്കാനുള്ള അമേരിക്കയുടെ ശ്രമത്തിന്റേറ്റ കനത്ത പ്രഹരമായി ബേ ഓഫ് പിഗ്സ് ആക്രമണം കണക്കാക്കപ്പെടുന്നു. ബേ ഓഫ് പിഗ്സ് ആക്രമണത്തെ പരാജയപ്പെടുത്താനായത്, ഫിദൽ കാസ്ട്രോയുടെ ആത്മവിശ്വാസം വർദ്ധിപ്പിച്ചു. സോഷ്യലിസത്തിന്റെ പാതയിലേക്ക് ക്യൂബ സഞ്ചരിക്കുകയാണെന്ന് പ്രഖ്യാപിച്ച ഫിദൽ കാസ്ട്രോ റഷ്യയുമായുള്ള ബന്ധങ്ങൾ കൂടുതൽ ദൃഢമാക്കി. ക്യൂബയിൽ സോവിയറ്റു ആണവ മിസൈലുകളുടെ സ്ഥാപനത്തോളമെത്തിയ ഈ സഹകരണം, ലോകത്തെ ആഴ്ചകളോളം ആണവയുദ്ധത്തിന്റെ വിളുമ്പിൽ നിർത്തിയ 1962-ലെ ക്യൂബൻ മിസൈൽ പ്രതിസന്ധിക്കും വഴിയൊരുക്കി. 

1898 ലെ സ്പാനിഷ്-അമേരിക്കൻ യുദ്ധത്തിനുശേഷം അമേരിക്കയുടെ കോളനി പോലെയായിരുന്നു സ്പാനിഷ് സാമ്രാജ്യം. 20 മെയ് 1902 ൽ സ്പാനിഷ് സൈന്യത്തെ തുരിത്തിയോടിച്ച് അമേരിക്ക തങ്ങളുടെ ആജ്ഞാനുവർത്തിയായ സർക്കാരിനെ അവിടെ സ്ഥാപിച്ചു. തോമസ് എസ്ട്രാദ പാമ എന്ന ക്യൂബയിൽ ജനിച്ച അമേരിക്കൻ പൗരത്വമുള്ള സൈനികനായിരുന്നു ഈ സർക്കാരിന്റെ തലവൻ അതോടെ, ധാരാളം അമേരിക്കാർ അവിടെ വാണിജ്യത്തിനും, തൊഴിലിനുമൊക്കെയായി വന്നു തുടങ്ങി. 1905 ഓടുകൂടി ഗ്രാമീണമേഖലയിലെ വസ്തുവകകളുടെ 60 ശതമാനവും ക്യൂബക്കാരല്ലാത്ത അമേരിക്കക്കാരുടെ അധീനതയിലായി. 1906 നും 1909 ഇടക്ക് അവിടേക്കു വന്ന അമേരിക്കൻ സേന, ക്യൂബയുടെ ആഭ്യന്തരകാര്യങ്ങളിൽ ഇടപെട്ട് കുഴപ്പങ്ങൾ സൃഷ്ടിച്ചു തുടങ്ങി.

1952 ൽ ഫുൽജൻസിയോ ബാറ്റിസ്ത ക്യൂബയുടെ തലവനായി അധികാരത്തിലെത്തി. ഒരു തിരഞ്ഞെടുപ്പിനെ ബാറ്റിസ്ത അനുകൂലിച്ചിരുന്നില്ല, അച്ചടക്കത്തോടെയുള്ള ജനാധിപത്യം എന്നാണ് അദ്ദേഹം തന്റെ ഭരണത്തെ വിശേഷിപ്പിച്ചത്. യഥാർത്ഥത്തിൽ അത് ഒരു ഏകാധിപത്യഭരണം തന്നെയായിരുന്നു. ബാറ്റിസ്തക്കെതിരേ സായുധവിപ്ലവങ്ങൾ ക്യൂബയിൽ പൊട്ടിപ്പുറപ്പെട്ടെങ്കിലും തന്റെ അധികാരമുപയോഗിച്ച് അതിനെയെല്ലാം ബാറ്റിസ്ത അടിച്ചമർത്തുകയായിരുന്നു. ഫിദൽ കാസ്ട്രോ എന്ന അഭിഭാഷകന്റെ നേതൃത്വത്തിലുള്ള ജൂലൈ-26-മൂവ്മെന്റ് എന്ന സംഘടനയായിരുന്നു ഇതിൽ പ്രധാനികൾ. രഹസ്യമായി പ്രസിദ്ധീകരിച്ചിരുന്ന തന്റെ പത്രത്തിലൂടെ ഫിദൽ ബാറ്റിസ്തക്കെതിരേ പടയൊരുക്കം നടത്തുകയായിരുന്നു. സെൽ എന്നറിയപ്പെടുന്ന പത്തുപേരുടെ ചെറു സംഘങ്ങളടങ്ങിയ ഒരു സേനയായിരുന്നു ഫിദൽ രൂപപ്പെടുത്തിയെടുത്തത്. ക്യൂബയിലെ മാദ്ധ്യമങ്ങൾക്ക് ബാറ്റിസ്റ്റ മൂക്കുകയറിട്ടിരുന്നു. ഇതുകാരണം തന്റെ ആശയങ്ങൾ പുറംലോകത്തെ അറിയിക്കാനായി ഫിദൽ വിദേശമാദ്ധ്യമങ്ങളുടെ സഹായം തേടി. പാരീസ് മാച്ചിന്റെ ലേഖകൻ കാസ്ട്രോയെ ക്യൂബയിൽ വന്നു സന്ദർശിച്ചു അദ്ദേഹത്തോടൊപ്പം യാത്രകൾ ചെയ്തു അഭിമുഖം തയ്യാറാക്കി. ഇതുപോലെ വിദേശമാദ്ധ്യമങ്ങളുടെ സഹായത്തോടെ ക്യൂബയിൽ നടന്നിരുന്ന വിപ്ലവമുന്നേറ്റം ഫിദൽ ലോകത്തിന്റെ മുന്നിലേക്കെത്തിച്ചു. 1956 നും 1959 നും ഇടയിൽ ഫിദലിന്റെ നേതൃത്വത്തിൽ നടത്തിയ ഗറില്ലാ ആക്രമണത്തെതുടർന്ന് കയ്യിൽ കിട്ടിയ ധനവുമായി ബാറ്റിസ്ത ക്യൂബ ഉപേക്ഷിച്ചു പോയി. ഇതിനെ തുടർന്ന കാസ്ട്രോയുടെ നാമനിർദ്ദേശത്തോടെ മാനുവൽ ഉറുഷ്യ ലിയോ ക്യൂബയുടെ തലവനായി സ്ഥാനമേറ്റെടുത്തു. പ്രധാന സർക്കാർ സ്ഥാനങ്ങളിലെല്ലാം ജൂലൈ-26-മൂവ്മെന്റിന്റെ പ്രവർത്തകരായിരുന്നു. 16 ഫെബ്രുവരി 1959 ന് ഫിദൽ സ്വയം പ്രധാനമന്ത്രി സ്ഥാനമേറ്റെടുത്തു. ജനാധിപത്യ ഭരണം ആണ് ഫിദൽ ഉറപ്പു നൽകിയിരുന്നതെങ്കിലും, അതൊരു ഏകാധിപത്യഭരണമായിരുന്നെന്നാണ് ഫിദലിന്റെ വിമർശകർ പറയുന്നത്.

1960 കളിലെ ശീതയുദ്ധവുമായി ബന്ധപ്പെട്ട് ക്യൂബ അമേരിക്കയോടുള്ള തങ്ങളുടെ വിയോജിപ്പ് പരസ്യമായി തന്നെ പ്രഖ്യാപിച്ചു. ബാറ്റിസ്റ്റയോടുള്ള അമേരിക്കയുടെ താൽപര്യവും, ക്യൂബയുടെ മേലുള്ള അവരുടെ മേൽക്കോയ്മയും കാസ്ട്രോയെ തെല്ലൊന്നുമല്ല വിഷമിപ്പിച്ചിരുന്നത്. അമേരിക്കയുടെ പ്രധാന എതിരാളിയായിരുന്ന സോവിയറ്റ് റഷ്യയോട് കൂടുതൽ അടുക്കാൻ ഇക്കാലത്ത് കാസ്ട്രോ തീരുമാനിച്ചു. ക്യൂബയിലുള്ള പെട്രോളിയം കമ്പനികളെല്ലാം റഷ്യയിൽ നിന്നും വരുന്ന ക്രൂഡ് ഓയിൽ സംസ്കരിക്കാൻ തയ്യാറാവണമെന്ന് സർക്കാർ ഉത്തരവിട്ടു. ക്യൂബയിലെ പ്രധാന കമ്പനികളെല്ലാം തന്നെ അമേരിക്കയുടേതോ അമേരിക്കൻ നിയന്ത്രിതമോ ആയിരുന്നു. കമ്പനികളെല്ലാം തന്നെ ഈ ഉത്തരവ് നിരസിച്ചു. ഇതിന്റെ പ്രതികരണമെന്നോണം രാജ്യത്തെ എല്ലാ എണ്ണ ശുദ്ധീകരണകമ്പനികളും ദേശസാൽക്കരിക്കാൻ പോകുകയാണെന്ന് കാസ്ട്രോ പ്രഖ്യാപിച്ചു. ഇത് അമേരിക്കയെ ചൊടിപ്പിച്ചു, ക്യൂബയിൽ നിന്നുള്ള പഞ്ചസാര ഇറക്കുമതി അമേരിക്ക നിറുത്തി. ഫലമെന്നോണം കാസ്ട്രോ ക്യൂബയിലെ എല്ലാ അമേരിക്കൻ കമ്പനികളും ദേശസാൽക്കരിക്കാൻ തീരുമാനിച്ചു. ഇരു രാജ്യങ്ങളും തമ്മിലുള്ള ബന്ധം വഷളാവാൻ തുടങ്ങി

ശീതയുദ്ധത്തിന്റെ ഉപോത്പന്നമായ സി.ഐ.എ യാണ് യഥാർത്ഥത്തിൽ ഫിദൽ സർക്കാരിനെ പുറത്തുകളയണം എന്ന ആശയം അവതരിപ്പിക്കുന്നത്. ഫിദലിന്റെ വളർച്ചയും, നിലവിലുള്ള നയപരിപാടികളും നന്നായി ഗൃഹപാഠം ചെയ്തശേഷമാണ് ഫിദലിനെ പുറത്താക്കാനുള്ള നിർദ്ദേശം അമേരിക്കൻ സർക്കാരിനു മുന്നിൽ സി.ഐ.എ വയ്ക്കുന്നത്. ഫിദലിനെ പുറത്താക്കി ഒരേപോലെ ക്യൂബയിലെ ജനങ്ങൾക്കും, അമേരിക്കക്കും താൽപര്യമുള്ള ഒരാളെ ഭരണനേതൃത്വത്തിലെത്തിക്കുക എന്നതായിരുന്നു സി.ഐ.എയുടെ അന്തിമലക്ഷ്യം. അക്കാലഘട്ടത്തിൽ അമേരിക്കൻ പ്രസിഡന്റായിരുന്ന ഐസൻഹോവർ ഈ പദ്ധതിക്കു സമ്മതം മൂളുകയും, 13 ദശല്കഷം അമേരിക്കൻ ഡോളർ ഈ ഗൂഢാലോചനയ്ക്കായി വകയിരുത്തുകയും ചെയ്തു. തൊട്ടു പിറകേ വന്ന പ്രസിഡന്റ് തിരഞ്ഞെടുപ്പിൽ കെന്നഡി തിരഞ്ഞെടുക്കപ്പെടുകയും ചെയ്തു. 1961 ജനുവരി 28 നാണ് ഈ പദ്ധതിയെക്കുറിച്ച് കെന്നഡിയെ സി.ഐ.എ വിവരം ധരിപ്പിക്കുന്നത്. ഓപ്പറേഷൻ പ്ലൂട്ടോ എന്നായിരുന്നു ഈ പദ്ധതിയുടെ രഹസ്യനാമം. ആയിരത്തോളം വരുന്ന ആളുകൾ ക്യൂബയുടെ തീരപ്രദേശമായ ട്രിനിഡാഡിൽ ഇറങ്ങി പോരാട്ടം തുടങ്ങും എന്നതായിരുന്നു പദ്ധതിയുടെ തുടക്കം. കെന്നഡി പദ്ധതിക്ക് അംഗീകാരം നൽകുകയും, അപ്പോഴപ്പോഴുള്ള പുരോഗതി തന്നെ അറിയിക്കുവാൻ ആവശ്യപ്പെടുകയും ചെയ്തു.

പ്രധാനമായും താഴെ പറയുന്നവയായിരുന്നു സി.ഐ.എയുടെ പദ്ധതികൾ 

ഐസൻഹോവർ കാസ്ട്രോയെ പുറത്താക്കാനുള്ള പദ്ധതിക്കംഗീകാരം നൽകിയിരുന്നെങ്കിലും, അത് ത്വരിതഗതിയിൽ നടപ്പിലായത് കെന്നഡിയുടെ സ്ഥാനാരോഹണത്തോടുകൂടിയായിരുന്നു. ക്യൂബൻ വിമതരെ ഏതുവിധേനേയും സഹായിക്കാൻ അമേരിക്ക കടപ്പെട്ടവരാണെന്ന് കെന്നഡി വ്യക്തമാക്കുകയുണ്ടായി. അതുപോലെ തന്നെ കമ്മ്യൂണിസത്തെ തനിക്കു ലഭിക്കുന്ന ഓരോ അവസരത്തിലും എതിർക്കും എന്നും കെന്നഡി പ്രസ്താവിച്ചു. ക്യൂബക്കെതിരേ യാതൊരു നീക്കവുമില്ലെന്ന് അമേരിക്ക ആവർത്തിച്ചു പറയുമ്പോഴും, ക്യൂബയിലെ വിമതരെ അമേരിക്ക പരിശീലിപ്പിക്കുന്നതിന്റെ തെളിവുകൾ ക്യൂബൻ വിദേശകാര്യമന്ത്രി റൗൾ റാവോ ഐക്യരാഷ്ട്രസഭയുടെ പൊതുസമിതിക്കു മുമ്പാകെ ഹാജരാക്കി. ട്രിനിഡാഡ് എന്ന പ്രദേശത്ത് പകൽസമയം ആക്രമണം തുടങ്ങാനായിരുന്നു സി.ഐ.എ പദ്ധതി തയ്യാറാക്കിയത്. എന്നാൽ പകൽ സമയത്തുള്ള ആക്രമണം അമേരിക്കയുടെ പങ്ക് വെളിച്ചത്തുകൊണ്ടുവന്നെങ്കിലോ എന്നു ഭയന്ന് കെന്നഡി ഇടപെട്ട് ആക്രമണം രാത്രിയിലാക്കാൻ ആവശ്യപ്പെടുകയായിരുന്നു.

ക്യൂബയ്ക്കു മേൽ ഒരു വിജയം നേടണമെങ്കിൽ അത് വ്യോമാക്രമണത്തിലൂടെ മാത്രമേ സാധിക്കൂ എന്ന് അമേരിക്കൻ ചാരസംഘടനയ്ക്ക് നല്ലതുപോലെ അറിയാമായിരുന്നു. അതുകൊണ്ടു തന്നെ സി.ഐ.എ അവരുടെ പദ്ധതിയിൽ താക്കോൽസ്ഥാനത്തു പരിഗണിച്ചിരുന്നത് വ്യോമാക്രമണമായിരുന്നു. ഏപ്രിൽ 14 ന് 164 ക്യൂബൻ വിമതർ ഒരു പായ്കപ്പലിൽ ക്യൂബയുടെ തീരത്ത് വന്നിറങ്ങിയെങ്കിലും, ക്യൂബൻ സൈന്യം തീരദേശത്ത് റോന്തുചുറ്റുന്നതു കണ്ടതിനാൽ ഉദ്യമം ഉപേക്ഷിച്ച് കപ്പലിലേക്ക് തിരികെ പോന്നു. ഏപ്രിൽ 15 ന് രാവിലെ ആറുമണിക്ക് എട്ട് അമേരിക്കൻ ബോംബർ വിമാനങ്ങൾ മൂന്നു സംഘങ്ങളായി തിരിഞ്ഞ് ക്യൂബയുടെ മൂന്നു വിമാനത്താവളങ്ങൾക്കു നേരെ ശക്തിയായ ബോംബാക്രമണം തുടങ്ങി. അപ്രതീക്ഷിതമായ ഈ ആക്രമണത്തിൽ ക്യൂബയുടെ നാവികതാവളങ്ങൾക്ക് കാര്യമായ കേടുപാടുകൾ പറ്റി. അതോടൊപ്പം ധാരാളം യുദ്ധവിമാനങ്ങൾക്കും സാരമായ തകരാറുകൾ സംഭവിച്ചു. ഈ ബോംബർ വിമാനങ്ങളിൽ അമേരിക്കൻ വൈമാനികരേകൂടാതെ, ബാറ്റിസ്തയുടെ അനുയായികളും ഉണ്ടായിരുന്നു ക്യൂബൻ സേനക്ക് പ്രത്യാക്രമണം നടത്താതിരിക്കുവാൻ കഴിയാത്തവണ്ണം ദേശീയപാതകളെല്ലാം തന്നെ നുഴഞ്ഞുകയറ്റക്കാർ തകർത്തിരുന്നു. അതുകൊണ്ടു തന്നെ ഒറ്റപ്പെട്ടുപോയ ചില സ്ഥലങ്ങളിൽ തിരിച്ചടിക്കാൻ ക്യൂബക്കു കഴിഞ്ഞില്ല. 
പിറ്റേ ദിവസം ക്യൂബയുടെ വിദേശകാര്യമന്ത്രി അമേരിക്കയുടെ ഈ കടന്നാക്രമണത്തെ ശക്തിയായി അപലപിച്ചെങ്കിലും, അമേരിക്ക ക്യൂബയുടെ ആരോപണങ്ങളെ പാടേ നിഷേധിച്ചു. ക്യൂബക്കെതിരേ അത്തരമൊരു ആക്രമണപദ്ധതി അമേരിക്കക്കില്ലെന്ന് ശക്തിയുക്തം വാദിക്കുകയും ചെയ്തു. ക്യൂബയുടെ ആരോപണങ്ങളെ തള്ളിക്കളഞ്ഞുകൊണ്ട് പ്രസിഡന്റ് കെന്നഡി തന്നെ രംഗത്തെത്തി. വരാനിരിക്കുന്ന ഒരു കടുത്ത ആക്രമണത്തിന്റ തിരനോട്ടം മാത്രമാണിതെന്ന് കാസ്ട്രോ മനസ്സിലാക്കി. ഒരു യുദ്ധത്തിനു തയ്യാറെടുക്കാൻ അദ്ദേഹം തന്റെ സൈന്യത്തോട് ആഹ്വാനം ചെയ്തു. 

കാസ്ട്രോ കണക്കുകൂട്ടിയതു പോലെ ഏപ്രിൽ പതിനേഴിന് ബ്രിഗേഡ് 2506 എന്ന സേന ക്യൂബൻ തീരങ്ങളിലേക്ക് ഇരച്ചുകയറി ആക്രമണം അഴിച്ചു വിട്ടു. ക്യൂബൻ സേനയും പ്രത്യാക്രമണം തുടങ്ങി. വിമതർക്ക് ആയുധസഹായവുമായി എത്തിയ അമേരിക്കയുടെ "മറോപ", "ഹ്യൂസ്റ്റൺ" എന്നീ രണ്ടു കപ്പലുകൾ വ്യോമാക്രമണത്തിലൂടെ ക്യൂബ കടലിൽ മുക്കി. വിമതർക്ക് സഹായം നൽകിക്കൊണ്ടിരുന്ന വിമാനങ്ങളേയും ക്യൂബൻ സേന തകർത്തു. അപ്രതീക്ഷിതമായ കാലാവസ്ഥയും വിമതർക്ക് തിരിച്ചടിയായി. കാസ്ട്രോയുടെ നിർദ്ദേശപ്രകാരം 20,000 ഓളം വരുന്ന സൈനികർ ക്യൂബയുടെ തീരപ്രദേശങ്ങളിലേക്ക് നീങ്ങി. ഈ സമയം കൊണ്ട് ക്യൂബൻ വൈമാനികർ ആകാശയുദ്ധത്തിൽ മേൽക്കൈ നേടിയിരുന്നു. കാര്യങ്ങൾ പ്രതീക്ഷിച്ചതിലും വിരുദ്ധമായി നീങ്ങുന്നതുകണ്ട അമേരിക്ക, വിമതരെ സഹായിക്കാൻ വ്യോമസേനയെ അയച്ചു. എന്നാൽ അവർക്ക് ആക്രമണം ആരംഭിക്കാൻ കഴിയുന്നതിനുമുമ്പു തന്നെ ക്യൂബൻ വിമാനങ്ങൾ അവയെ വെടിവെച്ചിട്ടു. വിമതർക്ക് പ്രതീക്ഷിച്ച പോലെ അമേരിക്കൻ സൈനിക സഹായം ആകാശമാർഗ്ഗത്തിലൂടെ ലക്ഷ്യമായില്ല, ക്യൂബയുടെ കടുത്ത വ്യോമാക്രമണത്തെ തടുക്കാൻ അമേരിക്കൻ സേന ഉണ്ടായിരുന്നില്ല. ഈ ആക്രമണത്തെക്കുറിച്ച് റഷ്യ അറിഞ്ഞ സമയത്ത് തന്നെ റഷ്യൻ പ്രസിഡന്റ് ക്രൂഷ്ചേവ് തങ്ങളുടെ നിലപാട് വ്യക്തമാക്കി അമേരിക്കക്ക് കത്തയച്ചു. ക്യൂബക്കെതിരേ അമേരിക്ക നടത്തുന്ന് ഈ ആക്രമണത്തെ എന്തു വിലകൊടുത്തും റഷ്യ നേരിടും എന്ന് ക്രൂഷ്ചേവ് അസന്നിഗ്ദമായി പ്രഖ്യാപിച്ചു. അന്നേ ദിവസം വൈകീട്ടോടെ, വിമത ആക്രമണത്തെ ക്യൂബ വരുതിയിലാക്കി. ഏപ്രിൽ 20 ന് ഫിദൽ ക്യൂബൻ റേഡിയോയിലൂടെ വിമതർക്കുമേലുള്ള തങ്ങളുടെ വിജയം പ്രഖ്യാപിച്ചു. വിമതർ ചിലരെങ്കിലും കടൽമാർഗ്ഗം രക്ഷപ്പെട്ടു. ബാക്കിയുള്ളവർ കൊല്ലപ്പെടുകയോ പിടിയിലാവുകയോ ചെയ്തു.

ബേ ഓഫ് പിഗ്സ് ആക്രമണത്തിലെ വിജയത്തോടെ, ഫിദലിന്റെ നേതൃത്വം ക്യൂബയിൽ കൂടുതൽ ദൃഢമായി. ക്യൂബൻ മന്ത്രിസഭയിലെ തന്റെ സ്ഥാനം സുരക്ഷിതമാക്കാനും ഒരർത്ഥത്തിൽ ബേ ഓഫ് പിഗ്സ് ആക്രമണത്തിലെ വിജയം കൊണ്ട് ഫിദലിനു സാധിച്ചു.ഇത്തരം ഒരു ആക്രമണം നടത്തി ക്യൂബയുടെ ആത്മവിശ്വാസം വർദ്ധിപ്പിച്ചതിന് ഒരു വേള ചെ ഗുവേര അമേരിക്കയോട് നന്ദി പ്രകടിപ്പിക്കുകപോലുമുണ്ടായി. അമേരിക്കയുടെ ആക്രമണശ്രമത്തെ പരാജയപ്പെടുത്തി എന്നതിലുപരി ഫിദലിനേയും, ചെ ഗുവേരയേയും സംബന്ധിച്ചിടത്തോളം ഇത് ഒരു രാഷ്ട്രീയ വിജയം കൂടിയായിരുന്നു.

ക്യൂബയുടെ തടവിലാക്കപ്പെട്ട സൈനികർക്കുവേണ്ടി അമേരിക്ക ചർച്ചകൾ ആരംഭിച്ചു. ഏതാണ്ട് രണ്ടുകൊല്ലത്തോളം ഇവർ ക്യൂബയുടെ തടങ്കലിലായിരുന്നു. 5കോടി അമേരിക്കൻ ഡോളറിനു തത്തുല്യമായ കുട്ടികൾക്കുവേണ്ടിയുള്ള മരുന്നും, ഭക്ഷണവും ആണ് സൈനികരെ വിടുന്നതിനു പകരമായി കാസ്ട്രോ ആവശ്യപ്പെട്ടത്. 1962 ഡിസംബർ 23 ന് ബേ ഓഫ് പിഗ്സ് ആക്രമണത്തിലെ തടവുകാരേയും വഹിച്ചുകൊണ്ടുള്ള വിമാനം അമേരിക്കയിൽ വന്നിറങ്ങി. കെന്നഡിയുൾപ്പടെയുള്ളവർ ഇവരെ സ്വീകരിക്കുവാനുണ്ടായിരുന്നു. ജോൺ എഫ്. കെന്നഡിയുടെ ഭരണകാലഘട്ടത്തിലെ ഒരു തിരിച്ചടിയായി ബേ ഓഫ് പിഗ്സ് ആക്രമണം കണക്കാക്കപ്പെടുന്നു. ഫിദലിനെ പുറത്താക്കാനുള്ള ഈ പദ്ധതിക്ക് കെന്നഡി വേണ്ടത്ര പിന്തുണ നൽകിയിരുന്നില്ലെന്ന് അദ്ദേഹത്തിന്റെ വിമർശകർ ചൂണ്ടിക്കാണിക്കുന്നു. ക്യൂബയുടേതുപോലുള്ള ദുർബലമായ വ്യോമസേനയേപ്പോലും പരാജയപ്പെടുത്താൻ കഴിഞ്ഞില്ല എന്നതിന്റെ ഉത്തരവാദിത്തം കെന്നഡി ഏറ്റെടുക്കേണ്ടി വന്നു. സി.ഐ.എയുടെ തലപ്പത്തുണ്ടായിരുന്ന മൂന്നുദ്യോഗസ്ഥരെ ജോലിയിൽ നിന്നും പിരിച്ചുവിടുകയുണ്ടായി 

1961 ഏപ്രിൽ 22 ന് ബേ ഓഫ് പിഗ്സ് പരാജയത്തെക്കുറിച്ച് പഠിച്ച് വിശദാംശങ്ങൾ തയ്യാറാക്കാൻ മാക്സ്വെൽ.ഡി.ടെയ്ലറുടെ നേതൃത്വത്തിൽ ഒരു സമിതി രൂപീകരിക്കപ്പെട്ടു. അറ്റോണി ജനറൽ റോബർട്ട്.എഫ്.കെന്നഡി, അഡ്മിറൽ ബുർക്കെ, സി.ഐ.എ ഡയറക്ടർ അല്ലൻഡൂൾസ് എന്നിവരായിരുന്നു സമിതിയിലെ മറ്റംഗങ്ങൾ. ജൂൺ 13 ന് പ്രസിഡന്റ് കെന്നഡി മുമ്പാകെ സമിതിയുടെ കണ്ടെത്തലുകൾ അവതരിപ്പിക്കപ്പെട്ടു. ക്യൂബ പോലൊരി രാജ്യത്തെ എളുപ്പത്തിൽ കീഴടക്കാം എന്നുണ്ടായിരുന്ന ആത്മവിശ്വാസം, ആവശ്യത്തിനുള്ള യുദ്ധോപകരണങ്ങളുടെ കുറവ്, കപ്പലുകളുടെ കുറവ്, ഏറ്റവും പ്രധാനമായി അവശ്യംവേണ്ട സമയത്ത് വ്യോമസേന എത്തിച്ചേരുന്നതിൽ വന്ന വീഴ്ച എന്നിവയായിരുന്നു സമിതിയുടെ കണ്ടെത്തലുകളിൽ പ്രധാനപ്പെട്ടത്.





</doc>
<doc id="242446" url="https://ml.wikipedia.org/wiki?curid=242446" title="വണ്ടിപ്പെരിയാർ">
വണ്ടിപ്പെരിയാർ

ഇടുക്കി ജില്ലയിലെ വണ്ടിപ്പെരിയാർ പഞ്ചായത്തിലെ ഒരു ചെറുപട്ടണമാണ് വണ്ടിപ്പെരിയാർ. കോട്ടയം - കുമളി പാതയിൽ പീരുമേടിനും കുമളിക്കും മധ്യേയാണ് വണ്ടിപ്പെരിയാർ സ്ഥിതി ചെയ്യുന്നത്. സമുദ്രനിരപ്പിൽ നിന്നും 900 മീറ്റർ ഉയരത്തിലായാണ് ഈ മലയോര പട്ടണം നിലകൊള്ളുന്നത്. തേയില, കാപ്പി, എലം, കുരുമുളക് എന്നിവയാണ് ഇവിടെ കൃഷിചെയ്യുന്ന പ്രധാന വിളകൾ. പെരിയാർ നദി വണ്ടിപ്പെരിയാറ്റിലൂടെ ഒഴുകുന്നു.



</doc>
<doc id="242459" url="https://ml.wikipedia.org/wiki?curid=242459" title="പങ്കജവല്ലി">
പങ്കജവല്ലി

കൊല്ലവർഷം 1104 വൃശ്ചികമാസം 16-നു ചെങ്ങന്നൂരിൽ ജനിച്ചു. സ്കൂൾഫൈനൽ വരെ പഠിച്ചു. പഠിച്ചുകൊണ്ടിരിക്കുമ്പോൾ തന്നെ വിവാഹിതയായി. സുപ്രസിദ്ധ മൃദംഗവിദ്വാനും ഹാസ്യനടനുമായ നാണുക്കുട്ടൻ ആയിരുന്നു വരൻ. ഭർത്താവിന്റെ ആഗ്രഹപ്രകാരം ചില പ്രഫഷണൽ നാടകങ്ങളിൽ അഭിനയിച്ചിട്ടുണ്ട്. ഒരു നല്ല കഥാപ്രസംഗിക കൂടിയായ പങ്കജവല്ലി മൂന്നു കുട്ടിളുടെ മാതാവാണ്. ജീവിത നൗക എന്ന മലയാളചലച്ചിത്രമാണ് പങ്കജവല്ലിയെന്ന നടിയെ മലയാള സിനീമക്കു പരിചയപ്പെടുത്തിയത്.


</doc>
<doc id="242466" url="https://ml.wikipedia.org/wiki?curid=242466" title="മുംബൈ പോലീസ്">
മുംബൈ പോലീസ്

ബോബി-സഞ്ജയ് ടീം തിരക്കഥയെഴുതി റോഷൻ ആൻഡ്രൂസ് സംവിധാനം ചെയ്ത് 2013 മേയ് 3നു പ്രദർശനത്തിനെത്തിയ മലയാളചലച്ചിത്രമാണു് മുംബൈ പോലീസ്. പൃഥ്വിരാജ്, ജയസൂര്യ, റഹ്മാൻ, അപർണ നായർ, ഹിമ ഡേവിസ് എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്ന ഈ ചിത്രത്തിന്റെ നിർമ്മാണം നിഷാദ് ഹനീഫയാണു്. ഇന്ത്യൻ സിനിമാചരിത്രത്തിൽ തന്നെ ആദ്യമായി ഒരു സൂപ്പർതാരം മുഖ്യധാരാസിനിമയിൽ സ്വവർഗപ്രണയിയായ നായകകഥാപാത്രത്തെ അവതരിപ്പിക്കുന്നു എന്ന ബഹുമതി ഈ ചിത്രത്തിനുണ്ട്.. 2013-ലെ മികച്ച തിരക്കഥക്കുള്ള കേരള സംസ്ഥാന അവാർഡ് നേടിയ ചിത്രമാണ് "മുംബൈ പോലീസ്".

ഈ ചിത്രത്തിലെ കഥാപാത്രങ്ങളെ അവതരിപ്പിച്ച അഭിനേതാക്കൾ താഴെ പറയുന്നവരാണ്.

മുംബൈ പോലീസ്: രസിക്കുമൊരു പോലീസ് ത്രില്ലർ!


</doc>
<doc id="242469" url="https://ml.wikipedia.org/wiki?curid=242469" title="കേരളസംസ്ഥാന ചലച്ചിത്രപുരസ്കാരം 1977">
കേരളസംസ്ഥാന ചലച്ചിത്രപുരസ്കാരം 1977

അടൂർ ഗോപാലകൃഷ്ണൻ സംവിധാനം ചെയ്ത കൊടിയേറ്റം ആയിരുന്നു 1977ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. അടൂർ ഗോപാലകൃഷ്ണൻ തന്നെ ആയിരുന്നു മികച്ച സംവിധായകനായി തെരഞ്ഞെടുക്കപ്പെട്ടതും. കൊടിയേറ്റത്തിലെ അഭിനയമികവിന് അടൂർ ഗോപാലകൃഷ്ണൻ മികച്ച നടനായും ചുവന്ന വിത്തുകൾ എന്ന ചിത്രത്തിലെ അഭിനയത്തിനു ശാന്തകുമാരി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242470" url="https://ml.wikipedia.org/wiki?curid=242470" title="യുദ്ധത്തടവുകാർ">
യുദ്ധത്തടവുകാർ

യുദ്ധത്തിൽ പിടിക്കപ്പെടുന്ന ശത്രുസേനാംഗങ്ങളാണ് പൊതുവെ യുദ്ധത്തടവുകാർ (POW, PoW, PW, P/W, WP, PsW) എന്നറിയപ്പെടുന്നത് 

1929-ലെ ജനീവ കൺവെൻഷന്റെ ആർട്ടിക്കിൾ 4-ൽ യുദ്ധത്തടവുകാരോട് പാലിക്കേണ്ട മര്യാദയും അവരുടെ അവകാശങ്ങളും പ്രതിപാദിക്കുന്നു. ഈ നിയമം യുദ്ധത്തടവുകാരായി പിടിക്കപ്പെടുന്ന നിമിഷം മുതൽ അവർ മോചിക്കപ്പെടുന്ന നിമിഷം വരെ പ്രാബല്യത്തിലുള്ളതാണ്. യുദ്ധത്തടവുകാരെ പീഡിപ്പിക്കുന്നത് ഈ നിയമത്താൽ നിരോധിച്ചിരിക്കുന്നു. ഒരു തടവുകാരൻ തന്റെ പേര്, ജനനത്തിയതി, റാങ്ക്, സർവ്വീസ് നമ്പർ എന്നിവയൊഴിച്ച് മറ്റൊന്നും വെളിപ്പെടുത്തേണ്ടതില്ല എന്ന് ജനീവ കൺവെൻഷൻ അനുശാസിക്കുന്നു. എന്നാൽ പല രാജ്യങ്ങളും മേൽ നിയമങ്ങൾ പാലിക്കാറില്ല.

തടവിലാക്കപ്പെട്ട രാജ്യത്തെ ശിക്ഷാനിയമങ്ങളിൽ നിന്നും കൊലപാതകക്കുറ്റങ്ങളിൽ നിന്നും ഒഴിവാക്കപ്പെടുന്നതിനായി പിടിക്കപ്പെട്ടയാൾ ഒരു യുദ്ധത്തടവുകാരനായി പ്രഖ്യാപിക്കപ്പെടേണ്ടതുണ്ട്.

മൂന്നാം ജനീവ കൺവെൻഷന്റെ ആർട്ടിക്കിൾ 4 പ്രകാരം, അയാൾ


</doc>
<doc id="242471" url="https://ml.wikipedia.org/wiki?curid=242471" title="കേരളസംസ്ഥാന ചലച്ചിത്രപുരസ്കാരം 1978">
കേരളസംസ്ഥാന ചലച്ചിത്രപുരസ്കാരം 1978

1978ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, കെ.ആർ. മോഹനൻ സംവിധാനം ചെയ്ത അശ്വത്ഥാമാവ്, എം.ടി. വാസുദേവൻ നായർ സംവിധാനം ചെയ്ത ബന്ധനം എന്നീ ചിത്രങ്ങൾ പങ്കിട്ടു. തമ്പ് എന്ന ചിത്രത്തിലൂടെ ജി. അരവിന്ദൻ മികച്ച സംവിധായകനായി തെരഞ്ഞെടുക്കപ്പെട്ടു. ബന്ധനം എന്ന ചിത്രത്തിലെ അഭിനയമികവിന് സുകുമാരൻ മികച്ച നടനായും എന്റെ നീലാകാശം എന്ന ചിത്രത്തിലെ അഭിനയത്തിനു ശോഭ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242479" url="https://ml.wikipedia.org/wiki?curid=242479" title="ചിതറാൽ">
ചിതറാൽ

തിരുവനന്തപുരം - കന്യാകുമാരി ദേശീയപാതയിൽ മാർത്താണ്ഡത്തിനടുത്താണ് ചിതറാൾ. തിരുച്ചരണാത്തുപള്ളി എന്നാണ് ഈ പ്രദേശത്തിന്റെ ചരിത്രനാമം. ഒമ്പതാം നൂറ്റാണ്ടിലേതെന്നു കരുതുന്ന ജൈന ക്ഷേത്രമാണിവിടുത്തെ പ്രധാന ആകർഷണം. അക്കാലത്തെ വാസ്തുവിദ്യയുടെ മകുടോദാഹരണമാണ് ജൈന ക്ഷേത്രം. ആർക്കിയോളജിക്കൽ സർവേ ഓഫ് ഇന്ത്യയുടെ സംരക്ഷണത്തിലാണ് ക്ഷേത്രം. പാറയിൽക്കൊത്തിയ ധ്യാന നിരതനായ തീർഥങ്കരന്റെ വിവിധ രൂപങ്ങളും സന്യാസി - സന്യാസിനീ ശിൽപ്പങ്ങളും ക്ഷേത്രത്തിലുണ്ട്. 

ഗുഹാ ശിൽപ്പങ്ങളിലെ ധർമ്മ ദേവതയുടെ ശില്പം പ്രസിദ്ധമാണ്. മഹാദേവവർമ്മൻ ഒന്നാമന്റെ (610-640) കാലത്താണ് ഇവിടെ ജൈന മതം പ്രബലമായിരുന്നത്.

ഒരുകാലത്ത് തിരുവിതാംകൂറിന്റെ ഭാഗമായിരുന്നിതെങ്കിലും 1956 ൽ സംസ്ഥാനങ്ങളെ ഭാഷാ അടിസ്ഥാനങ്ങളിൽ വിഭജിച്ചപ്പോൾ ചിതറാൽ തമിഴ്‌നാടിന്റെ ഭാഗമായിത്തീർന്നു. മലൈകോവിൽ എന്ന് നാട്ടുകാർ വിളിക്കുന്ന ജൈനക്ഷേത്രം വിക്രമാദിത്യ വരഗുണനെന്ന രാജാവിന്റെ കാലത്ത് പണികഴിപ്പിക്കപെട്ടുവെന്ന് ചരിത്രകാരന്മാർ കരുതുന്നു. ആദ്യ കാലത്ത് ക്ഷേത്രം ജൈനസന്യാസിമാരുടെ താവളമായിരുന്നുവെങ്കിലും ഹിന്ദുമതത്തിന്റെ കടന്നുകയറ്റത്തോടുകൂടി ഇതൊരു ഹിന്ദുക്ഷേത്രമായി മാറിയതായിരിക്കാം.

ചിതറാൽ ഗ്രാമത്തിലെത്തിയാൽ ജൈനക്ഷേത്രത്തിലേക്ക് യാത്രികരെ സ്വാഗതം ചെയ്തുകൊണ്ടുള്ള പ്രവേശനകവാടം കാണാം. അവിടെനിന്നും അല്പദൂരം സഞ്ചരിച്ചാൽ ചിതറാൽ ജൈനക്ഷേത്രത്തിലേക്കുള്ള നടവഴിയായി. ചിതറാൽ മലയുടെ താഴെവരെ വാഹനങ്ങൾ എത്തും. നടവഴി തുടങ്ങുന്നിടത്ത് ഇടതുവശത്തായി പാർക്കിങ്ങ് ഏരിയയും, ശുചിമുറികളും ഉണ്ട്. പാർക്കിങ്ങ് ഫീസ് ഒടുക്കി വാഹനം പാർക്ക് ചെയ്യാം. ഗ്രാമപ്രദേശമായതിനാൽ ജനസാന്ദ്രത കുറവാണ്‌. ചിതറാൽ മലക്കു താഴെ രണ്ട് ചെറിയ കടകൾ ഉള്ളതൊഴിച്ചാൽ മറ്റു സ്ഥാപനങ്ങൾ ഒന്നും തന്നെയില്ല. 

രാവിലെ 8:30 മുതൽ വൈകിട്ട് 5 മണിവരെയാണ്‌ പ്രവേശനം അനുവദിക്കുന്നത്. ക്ഷേത്രനട 4:30 ന്‌ അടക്കും. പ്രവേശനകവാടത്തിൽ നിന്നും ഒന്നര കിലോമീറ്റർ കരിങ്കൽ പാകിയ നടവഴിയിലൂടെ മുകളിലേക്ക് കയറിച്ചെന്നാൽ ക്ഷേത്രത്തിനു സമീപത്തെത്താം. നടവഴി മുഴുവനായും ചെത്തിയെടുത്ത കരിങ്കൽ പാകി ഇരുവശങ്ങളിലും ചെടികളും, വൃക്ഷത്തൈകളും വച്ചുപിടിപ്പിച്ച്, കരിയിലകളെല്ലാം നീക്കം ചെയ്ത് വൃത്തിയായി സംരക്ഷിച്ചു വരുന്നു. ഇടക്കിടെ പ്രകൃതിക്കിണങ്ങും വിധത്തിൽ കരിങ്കല്ലിൽ നിർമ്മിച്ച ഇരിപ്പിടങ്ങളുമുണ്ട്. 

ക്ഷേത്രത്തിനു പുറകിൽ പടർന്നു നില്ക്കുന്ന അരയാൽ തണലേകുന്നു. അവിടെനിന്നും മുകളിലേക്കു കയറിയാൽ ക്ഷേത്രത്തിന്റെ മുകൾ ഭാഗവും, ദൂരെയായി താമ്രപർണി (തമിഴിൽ താമരഭരണി) നദിയും, പച്ചപുതച്ചു നില്ക്കുന്ന താഴ്വാരവും, വിദൂരതയിലുള്ളം ജലാശയങ്ങളും, ചെറു പട്ടണങ്ങളും, ആരാധനാലയങ്ങളുടെ ഉയർന്ന ഗോപുരങ്ങളും കാണാം. താഴെയായി ക്ഷേത്രമുറ്റത്തിനടുത്തു പ്രകൃതിദത്തമായ ജലാശയവും ഒരു സുന്ദര ദൃശ്യമാണ്‌. ഉയർന്ന മലയുടെ മുകളിലായിരുന്നിട്ടും, കടുത്തവേനലിലും ഈ ജലാശയം ജലസമൃദ്ധമായിരിക്കും എന്നു പറയുന്നു. ക്ഷേത്രത്തിന്റെ മുകളിലെ പാറയിൽ വലിയ കാലപ്പഴക്കം തോന്നിക്കാത്ത ഒരു നിർമ്മിതിയും കാണാം.

ക്ഷേത്രത്തിനു പുറകിലൂടെ വന്ന് ഒരു ചെറിയ കവാടത്തിലൂടെ കടന്ന് ഗുഹാമുഖത്തിലൂടെ താഴോട്ടിറങ്ങി വേണം ക്ഷേത്രമുറ്റത്തെത്താൻ. പാറയിൽക്കൊത്തിയ ധ്യാന നിരതനായ തീർഥങ്കരന്റെ വിവിധ രൂപങ്ങളും ശിൽപ്പങ്ങളും ക്ഷേത്രത്തിലുണ്ട്. ക്ഷേത്രത്തിന്റെ ചുവരുകളിൽ മഹാവീരന്റെ വിഗ്രഹരൂപങ്ങൾ കൊത്തിവെച്ചിട്ടുണ്ട്. ഇടത് വശത്ത് ഒരു നാഗപ്രതിഷ്ഠയുണ്ട്. മലയുടെ ഒരുവശത്തായുള്ള പാറ തുരന്ന് കൊത്തിയെടുത്ത തൂണുകളോടെ നിർമ്മിച്ചിരിക്കുന്ന ക്ഷേത്രത്തിൽ മൂന്ന് ഗർഭഗൃഹങ്ങളുണ്ട്. അവയിൽ അവസാനത്തെ തീർഥങ്കരനായ വർദ്ധമാന മഹാവീരന്റെയും, പാർശ്വനാഥന്റെയും, പത്മാവതിയുടെയും പ്രതിഷ്ഠകൾ കാണാം. പത്മാവതി പ്രതിഷ്ഠയുള്ളതിനാലാണ്‌ ഭഗവതികോവിലായി അറിയപ്പെടുന്നതെന്നും, അതല്ല തിരുവിതാംകൂർ മഹാരാജാവായിരുന്ന ശ്രീമൂലം തിരുനാൾ പത്മാവതി പ്രതിഷ്ഠമാറ്റി പകരം ഭഗവതി പ്രതിഷ്ഠ നടത്തി എന്നും രണ്ടഭിപ്രായമുണ്ട്.

ചിതറാൽ മലയുടെ മുകളിൽ നിന്നുള്ള പ്രകൃതി ദൃശ്യങ്ങൾ അത്യാകർഷകമാണ്‌. ക്ഷേത്രത്തിന്‌ അല്പ്പം അകലെയായുള്ള വിശാലമായ പാറ സഞ്ചാരികളെ കാറ്റേറ്റ്, പ്രകൃതി ദൃശ്യം ആസ്വദിച്ച് വിശ്രമിക്കാൻ ക്ഷണിക്കുന്നു. അവിടെനിന്നുമുള്ള സൂര്യാസ്തമയത്തിന്റെ ദൃശ്യം അവർണ്ണനീയമാണ്‌. ഭാരതചരിത്രത്തിന്റെ ഏടുകളിൽ ബുദ്ധമതത്തോളം തന്നെ പ്രാധാന്യത്തോടെ ഇടം നേടിയിട്ടുള്ള ജൈനമതം സഹസ്രാബ്ദങ്ങൾക്കുമുൻപുതന്നെ കേരളത്തിലും, തമിഴ് നാട്ടിലും വ്യാപകമായി പ്രചരിച്ചിരുന്നു എന്നും, വിദ്യാഭ്യാസ രംഗത്ത് മുന്നേറ്റം നടത്താൻ സഹായിച്ചു എന്നും, അക്കാലത്തെ വാസ്തുവിദ്യ ലോകോത്തരമായിരുന്നു എന്നും ചിതറാൽ ആധുനിക ലോകത്തെ സാക്ഷ്യപ്പെടുത്തുന്നു.



</doc>
<doc id="242483" url="https://ml.wikipedia.org/wiki?curid=242483" title="പി. കല്യാണസുന്ദരം">
പി. കല്യാണസുന്ദരം

ഇന്ത്യയിൽ തമിഴ്നാട്ടിൽ തൂത്തുക്കുടി ജില്ലയിലെ Kumarkurupara Arts കോളേജിൽ 35 വർഷത്തോളം ലൈബ്രേറിയനായി ജോലിചെയ്തുലഭിച്ച മുഴുവൻ ശമ്പളവും പാവങ്ങൾക്കും മറ്റ് സാമൂഹ്യസേവനങ്ങൾക്കുമായി വിനിയോഗിച്ച് ഐക്യരാഷ്ട്രസംഘടനയുടെ പ്രശംസ ലഭിച്ച വ്യക്തിയാണ് പി. കല്യാണസുന്ദരം "பாலம் கல்யாணசுந்தரம்" . ജോലിയിൽ നിന്ന് വിരമിച്ചപ്പോൾ ലഭിച്ച പെൻഷൻ അനുബന്ധ തുകയായ പത്തുലക്ഷത്തോളം രൂപ ഇദ്ദേഹം സാമൂഹ്യസേവനത്തിന് നൽകി. ഉപജീവനത്തിന് മറ്റ് ദൈനംദിനജോലികളിലേർപ്പെട്ട് ലഭിക്കുന്ന പണം മാത്രമുപയോഗിക്കുന്ന മാതൃകാപുരുഷനാണ് ഇദ്ദേഹം. തമിഴ് ചലച്ചിത്രതാരം രജനീകാന്ത് ഇദ്ദേഹത്തെ പിതാവായി ദത്തെടുത്തു. അമേരിക്കൻ ഗവൺമെന്റ് 'മാൻ ഓഫ് ദ മില്ലേനിയം' എന്ന ബഹുമതി നൽകി ഇദ്ദേഹത്തെ ആദരിച്ചു. അമേരിക്കൻ സംഘടന സമ്മാനമായി നൽകിയ മുപ്പത് കോടി രൂപയും ഇദ്ദേഹം സേവനപ്രവർത്തനങ്ങൾക്ക് നൽകി. കേംബ്രിഡ്ജിലെ ദി ഇന്റർനാഷണൽ ബയോഗ്രഫിക്കൽ സെന്റർ (The International Biographical Centre, Cambridge) ലോകകുലീനരിലെ ഒരാൾ (one of the noblest of the world) എന്ന ബഹമതിയും നൽകി. 20ആം നൂറ്റാണ്ടിലെ വിശിഷ്ടവ്യക്തികളിലൊരാൾ എന്ന ബഹുമതി നൽകിയത് ഐക്യരാഷ്ട്രസംഘടനയാണ്. ജീവകാരുണ്യപ്രവർത്തനങ്ങൾക്കായി അദ്ദേഹം രൂപവൽക്കരിച്ച സംഘടനയാണ് പാലം.(1998)
1940 ൽ തിരുനെൽവേലി ജില്ലയിലെ മേലക്കരിവേലംകുളത്താണ് ഇദ്ദേഹം ജനിച്ചത്. അവിവാഹിതനാണ്. ലൈബ്രറി സയൻസിൽ സ്വർണ്ണമെഡലും മദ്രാസ് യൂണിവേഴ്സിറ്റിയിൽ നിന്ന് സാഹിത്യത്തിലും ചരിത്രത്തിലും എം.എ ബിരുദവും നേടിയിട്ടുണ്ട്. ഇന്ത്യാ-ചൈനാ യുദ്ധം നടക്കുന്ന സമയത്ത് യുദ്ധഫണ്ടിലേയ്ക്കുള്ള സംഭാവനയായി സ്വർണ്ണചെയിൻ അന്നത്തെ മുഖ്യമന്ത്രിയായിരുന്ന കെ.കാമരാജിന് അദ്ദേഹം നൽകി. തുടർന്ന് ആനന്ദവികടൻ പത്രാധിപരായിരുന്ന ബാലസുബ്രഹ്മണ്യന്റെ പ്രേരണയാൽ സ്വയം സമ്പാദിക്കുന്ന പണം ജീവകാരുണ്യപ്രവർത്തനങ്ങൾക്ക് വിനിയോഗിക്കാൻ അദ്ദേഹം നിർബന്ധിതനായി. ഉദ്യോഗം കരസ്ഥമാക്കിയ അന്നുമുതൽ ശമ്പളത്തിന്റെ ഗണ്യഭാഗവും പാവങ്ങൾക്കായി അദ്ദേഹം വിനിയോഗിക്കുന്നു.

2011 ൽ ആജീവനാന്ത സേവനത്തിനുള്ള റോട്ടറി ഇന്റർനാഷണൽ അവാർഡ്, 2012 ലെ മികച്ച ലൈബ്രേറിയനുള്ള BAPASI അവാർഡ്, കേന്ദ്രസർക്കാരിന്റെ ഏറ്റവും മികച്ച ലൈബ്രേറിയൻ (The best librarian in India) അവാർഡ് എന്നിവ ഇദ്ദേഹത്തിന് ലഭിച്ചിട്ടുണ്ട്..
സാമൂഹ്യപ്രവർത്തനങ്ങൾക്കും ജീവകാരുണ്യപ്രവർത്തനങ്ങൾക്കും വേണ്ടി രൂപവൽക്കരിച്ച സംഘടനയിലെ പ്രതിമാസഅംഗത്വഫീസ് ഒരു രൂപയാണ്. ആജീവനാന്ത അംഗത്വഫീസ് 100 രൂപയും. സംഭാവന നൽകുന്നവരും ഉപഭോക്താക്കളും തമ്മിലുള്ള പാലമായാണ് സംഘടന പ്രവർത്തിക്കുന്നത്. പണമായും വസ്തുക്കളായും അവരിൽ നിന്ന് സ്വീകരിക്കുന്നവ അഗതികൾക്ക് നൽകുകയാണ് സംഘടനയുടെ മുഖ്യലക്ഷ്യം. അദ്ദേഹത്തിന്റെ വാക്കുകളിൽ, " എല്ലാം, അതിനാൽ, ഒരു മാനസികാവസ്ഥയാണ്. ഒടുവിൽ, ഈ ഭൂമി വിട്ടുപോകുമ്പോൾ നമ്മൾ എന്താണ് ഒപ്പം കൊണ്ടുപോകുക?"


</doc>
<doc id="242492" url="https://ml.wikipedia.org/wiki?curid=242492" title="മലങ്കാര">
മലങ്കാര

പശ്ചിമഘട്ടതദ്ദേശവാസിയായ വംശനാശഭീഷണിയുള്ള ഒരു വലിയ മരമാണ് മലങ്കാര. .



</doc>
<doc id="242497" url="https://ml.wikipedia.org/wiki?curid=242497" title="കാനഡ ദേശീയ ക്രിക്കറ്റ് ടീം">
കാനഡ ദേശീയ ക്രിക്കറ്റ് ടീം

അന്താരാഷ്ട്ര ക്രിക്കറ്റിൽ കാനഡയെ പ്രതിനിധീകരിക്കുന്ന ക്രിക്കറ്റ് ടീമാണ് കാനഡ ക്രിക്കറ്റ് ടീം. കാനഡ ടീമിന് ടെസ്റ്റ് പദവി ലഭിച്ചിട്ടില്ല അതിനാൽ ഏകദിന ക്രിക്കറ്റിലും, ഫസ്റ്റ്-ക്ലാസ്സ് ക്രിക്കറ്റിലും മാത്രമാണ് അവർ പങ്കെടുക്കുന്നത്. 1844ൽ യു.എസ്.എ. ക്രിക്കറ്റ് ടീമിനെതിരെയാണ് അവർ ആദ്യമായി അന്താരാഷ്ട്ര തലത്തിൽ കളിക്കുന്നത്. 1968ലാണ് അവർക്ക് ഐ.സി.സി. അംഗത്വം ലഭിച്ചത്. റിസ്വാൻ ചീമയാണ് ഇപ്പോൾ ഈ ടീമിന്റെ നായകൻ. നാലു ലോകകപ്പുകളിൽ കാനഡ ടീം മത്സരിച്ചിട്ടുണ്ട്. എന്നാൽ ഗ്രൂപ്പ് തലത്തിനപ്പുറം മുന്നേറാൻ അവർക്ക് കഴിഞ്ഞിട്ടില്ല.


</doc>
<doc id="242501" url="https://ml.wikipedia.org/wiki?curid=242501" title="ആർക്കിയോളജിക്കൽ സർവേ ഓഫ് ഇന്ത്യ">
ആർക്കിയോളജിക്കൽ സർവേ ഓഫ് ഇന്ത്യ

ഭാരത സർക്കാരിന്റെ സാംസ്കാരിക വകുപ്പിനു കീഴിലുള്ള ഒരു ഏജൻസിയാണ് ആർക്കിയോളജിക്കൽ സർവേ ഓഫ് ഇന്ത്യ(भारतीय पुरातत्व सर्वेक्षण). പുരാവസ്തു പഠനത്തിന്റെയും സ്മാരകങ്ങളുടെ സംരക്ഷണവുമാണ് ഈ ഏജൻസിയുടെ പ്രധാന ചുമതല. 
സർ. വില്യം ജോൺസിന്റെ ഏഷ്യാറ്റിക് സൊസൈറ്റിയുടെ തുടർച്ചയായിരുന്നു ആർക്കിയോളജിക്കൽ സർവേ ഓഫ് ഇന്ത്യ. 15 ജനുവരി 1784 ൽ സ്ഥാപിച്ച ഈ സ്ഥാപനം ഏഷ്യാറ്റിക് റിസർച്ചസ് എന്ന പേരിലൊരു ജേണൽ 1788 മുതൽ പുറത്തിറക്കാനാരംഭിച്ചു. 1814 ൽ ആദ്യ മ്യൂസിയം ബംഗാളിൽ ആരംഭിച്ചു.


</doc>
<doc id="242504" url="https://ml.wikipedia.org/wiki?curid=242504" title="ടി.കെ. അബ്ദു">
ടി.കെ. അബ്ദു

പ്രമുഖനായ സി.പി.ഐ.എം നേതാവും നിയമസഭാ സാമാജികനുമായിരുന്നു ടി.കെ. അബ്ദു (06 ഫെബ്രുവരി 1920 - 16 മാർച്ച് 1992). അഞ്ചും ആറും ഏഴും കേരള നിയമസഭകളിൽ വടക്കേക്കര മണ്ഡലത്തിൽ നിന്നുള്ള അംഗമായിരുന്നു.
കോയക്കുട്ടി ഹാജിയുടെയും ഹാജിറയുടെയും മകനാണ്. പത്ത് വരെ പഠിച്ചു. കർഷക തൊഴിലാളികളെ സംഘടിപ്പിച്ച് പൊതുരംഗത്ത് സജീവമായി. കർഷക സംഘം വൈസ് പ്രസിഡന്റ്, സി.പി.ഐ.എം ജില്ലാ കമ്മിറ്റി അംഗമായും പ്രവർത്തിച്ചു. ബീഡി തൊഴിലാളികളെ സംഘടിപ്പിക്കുന്നതിനും കിസാൻ ഫ്രണ്ടിന്റെ മുൻ നിരയിലും പ്രവർത്തിച്ചു. മൂന്നു വർഷത്തോളം തടവിലായി. 


</doc>
<doc id="242509" url="https://ml.wikipedia.org/wiki?curid=242509" title="കേരളസംസ്ഥാന ചലച്ചിത്രപുരസ്കാരം 1980">
കേരളസംസ്ഥാന ചലച്ചിത്രപുരസ്കാരം 1980

കെ എസ് സേതുമാധവൻ സംവിധാനം ചെയ്ത ഓപ്പോൾ 1980ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടി.. കെ എസ് സേതുമാധവൻ മികച്ച സംവിധായകനായും തെരഞ്ഞെടുക്കപ്പെട്ടു. 'ലോറി' എന്ന ചിത്രത്തിലൂടെ അച്ചൻകുഞ്ഞ് മികച്ച നടനായും 'മഞ്ഞിൽവിരിഞ്ഞ പൂക്കൾ' എന്ന ചിത്രത്തിലെ അഭിനയമികവിന് പൂർണ്ണിമാ ജയറാം മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242511" url="https://ml.wikipedia.org/wiki?curid=242511" title="ചെന്തനം">
ചെന്തനം

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാരമാവ് എന്നും അറിയപ്പെടുന്ന ചെന്തനം. . 6 മീറ്റർ വരെ ഉയരം വയ്ക്കും. പശ്ചിമഘട്ടത്തിൽ പാലക്കാടിനും വയനാടിനും ഇടയിൽ 700 മുതൽ 1800 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="242512" url="https://ml.wikipedia.org/wiki?curid=242512" title="ഡാറ്റാ മൈനിങ്ങ്">
ഡാറ്റാ മൈനിങ്ങ്

നിർവ്വചിക്കപ്പെട്ട സമീപനങ്ങളുടേയും അൽഗോരിതങ്ങളുടേയും സഹായത്താൽ ഒരു ദത്തശേഖരത്തിലെ പ്രസക്തശ്രേണികൾ കണ്ടെത്തുകയും നിലവിലുള്ളതും മുൻപുള്ളതുമായ ദത്തങ്ങളെ അപഗ്രഥിച്ച് ഭാവി പ്രവണതകൾ പ്രവചിക്കുകയും ചെയ്യുന്ന സ്വയംപ്രേരിതപ്രവർത്തനമാണ് ഡാറ്റാ മൈനിംഗ്.(ദത്ത ഖനനം) ഒരു വലിയ വിവരശേഖരത്തിൽ നിന്നും മാതൃകകൾ കണ്ടുപിടിക്കുന്ന പ്രക്രിയ ആണ് ഡാറ്റാ മൈനിങ്ങ്. ഒരു വിവരശേഖരത്തിൽ നിന്നും വിവരം വേർതിരിച്ചെടുത്ത് അവ ഭാവിയിൽ ഉപയോഗിക്കുന്നതിനു വേണ്ടി മനസ്സിലാക്കാൻ പറ്റുന്ന രൂപത്തിലേക്ക് മാറ്റിയെടുക്കുക എന്നതാണ് ഡാറ്റാ മൈനിങ്ങിന്റെ ലക്ഷ്യം."ദത്തശേഖരത്തിൽ നിന്നും വിവരം കണ്ടുപിടിക്കൽ" പ്രക്രിയയുടെ അപഗ്രഥന സ്റ്റെപ്പാണു ഡാറ്റാ മൈനിങ്ങ്.
വിവിധ സംഘടനകളേയും സ്ഥാപനങ്ങളേയും ഇതുവഴി വിജ്ഞാനവും മുന്നേ നിശ്ചയിക്കപ്പെട്ട തയ്യാറാക്കപ്പെട്ട ചോദ്യോത്തരങ്ങളും രൂപപ്പെടുത്താൻ ഇത് സജ്ജമാക്കുന്നു.
പുതുതായി വരുന്ന പ്രശ്നങ്ങൾ അല്ലെങ്കിൽ സാഹചര്യങ്ങൾ അപഗ്രഥിക്കുവാൻ ഡാറ്റാ മൈനിങ്ങ് മുൻപ് സജ്ജീകരിച്ച വിവരങ്ങൾ ഉപയോഗിക്കുന്നു.
ഡേറ്റാ മൈനിങ്ങിനായി പല സാങ്കേതിക വിദ്യകളും ഉപയോഗിക്കുന്നുണ്ട്. അവയിൽ പ്രധാനപ്പെട്ടവയാണ് OLAP (Online analytical processing)


</doc>
<doc id="242513" url="https://ml.wikipedia.org/wiki?curid=242513" title="കേരളസംസ്ഥാന ചലച്ചിത്രപുരസ്കാരം 1981">
കേരളസംസ്ഥാന ചലച്ചിത്രപുരസ്കാരം 1981

അടൂർ ഗോപാലകൃഷ്ണൻ സംവിധാനം ചെയ്ത എലിപ്പത്തായം ആണ് 1981ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്.. 'പോക്കുവെയിൽ' എന്ന ചിത്രം സംവിധാനം ചെയ്ത ജി അരവിന്ദൻ ആയിരുന്നു മികച്ച സംവിധായകനായി തെരഞ്ഞെടുക്കപ്പെട്ടത്. വിവിധ ചിത്രങ്ങളിലെ അഭിനയമികവിന് നെടുമുടി വേണു മികച്ച നടനായും 'വേനൽ' എന്ന ചിത്രത്തിലെ അഭിനയത്തിനു ജലജ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242514" url="https://ml.wikipedia.org/wiki?curid=242514" title="കേരളസംസ്ഥാന ചലച്ചിത്രപുരസ്കാരം 1982">
കേരളസംസ്ഥാന ചലച്ചിത്രപുരസ്കാരം 1982

1982ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, ഭരതൻ സംവിധാനം ചെയ്ത മർമ്മരം, കെ. ജി. ജോർജ്ജ് സംവിധാനം ചെയ്ത യവനിക എന്നീ ചിത്രങ്ങൾ പങ്കിട്ടു. 'മർമ്മരം', 'ഓർമയ്ക്കായ്' എന്നീ ചിത്രങ്ങളിലൂടെ ഭരതൻ മികച്ച സംവിധായകനായി തെരഞ്ഞെടുക്കപ്പെട്ടു. ഓർമയ്ക്കായ് എന്ന ചിത്രത്തിലെ അഭിനയമികവിന് ഗോപി മികച്ച നടനായും മാധവി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242517" url="https://ml.wikipedia.org/wiki?curid=242517" title="മലംവെട്ടി">
മലംവെട്ടി

പശ്ചിമഘട്ടതദ്ദേശവാസിയായ ഒരു വൃക്ഷമാണ് മലംവെട്ടി.. 8 മീറ്ററോളം പൊക്കം വയ്ക്കുന്ന ഈ മരം കേരളത്തിലും കർണ്ണാടകത്തിലും 200 മീറ്റർ വരെ ഉയരമുള്ള നിത്യഹരിതവനങ്ങളിൽ കാണപ്പെടുന്നു. വംശനാശഭീഷണിയുള്ളതാണ്.



</doc>
<doc id="242522" url="https://ml.wikipedia.org/wiki?curid=242522" title="കേരളസംസ്ഥാന ചലച്ചിത്രപുരസ്കാരം 1983">
കേരളസംസ്ഥാന ചലച്ചിത്രപുരസ്കാരം 1983

ഫാസിൽ സംവിധാനം ചെയ്ത എന്റെ മാമാട്ടിക്കുട്ടിയമ്മയ്ക്ക് ആയിരുന്നു 1983ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. ഫാസിൽ തന്നെയാണ് മികച്ച സംവിധായകനായി തെരഞ്ഞെടുക്കപ്പെട്ടത്. വിവിധ ചിത്രങ്ങളിലെ പ്രകടനത്തിന് ഗോപി മികച്ച നടനായും 'രചന' എന്ന ചിത്രത്തിലെ അഭിനയ മികവിലൂടെ ശ്രീവിദ്യ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242526" url="https://ml.wikipedia.org/wiki?curid=242526" title="കേരളസംസ്ഥാന ചലച്ചിത്രപുരസ്കാരം 1984">
കേരളസംസ്ഥാന ചലച്ചിത്രപുരസ്കാരം 1984

അടൂർ ഗോപാലകൃഷ്ണൻ സംവിധാനം ചെയ്ത മുഖാമുഖം ആയിരുന്നു 1984ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. അടൂർ ഗോപാലകൃഷ്ണൻ തന്നെ ആയിരുന്നു മികച്ച സംവിധായകനായും തെരഞ്ഞെടുക്കപ്പെട്ടത്. അടിയൊഴുക്കുകൾ എന്ന ചിത്രത്തിലെ അഭിനയമികവിന് മമ്മൂട്ടി മികച്ച നടനായും വിവിധ ചിത്രങ്ങളിലെ പ്രകടനത്തിലൂടെ സീമ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242527" url="https://ml.wikipedia.org/wiki?curid=242527" title="കേരളസംസ്ഥാന ചലച്ചിത്രപുരസ്കാരം 1985">
കേരളസംസ്ഥാന ചലച്ചിത്രപുരസ്കാരം 1985

ജി അരവിന്ദൻ സംവിധാനം ചെയ്ത ചിദംബരം ആയിരുന്നു 1984ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയത്. ജി അരവിന്ദൻ) തന്നെ ആയിരുന്നു മികച്ച സംവിധായകനായും തെരഞ്ഞെടുക്കപ്പെട്ടത്. 'ചിദംബര'ത്തിലെ അഭിനയമികവിന് ഗോപി മികച്ച നടനായും 'അനുബന്ധം' എന്ന ചിത്രത്തിലെ അഭിനയത്തിലൂടെ സീമ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242531" url="https://ml.wikipedia.org/wiki?curid=242531" title="ടി. അബ്ദുൾ റഹ്‌മാൻ">
ടി. അബ്ദുൾ റഹ്‌മാൻ

പ്രമുഖനായ ഇന്ത്യൻ ഫുട്ബോൾ കളിക്കാരനായിരുന്നു ഒളിംപ്യൻ റഹ്മാൻ എന്നറിയപ്പെട്ടിരുന്ന ടി. അബ്ദുൾ റഹ്‌മാൻ(1934 – 15 ഡിസംബർ 2002).1956 മെൽബോൺ ഒളിംപിക്സിൽ ഭാരതത്തിനു വേണ്ടി കളിച്ചു. ഇന്ത്യൻ ഫുട്ബോൾ ടീമിന്റെ പ്രതിരോധ നിരയുടെ നെടുംതൂണായിരുന്നു ഒളിംപ്യൻ അബ്ദു റഹ്മാൻ. മോഹൻ ബഗാനും രാജസ്ഥാൻ ക്ലബ്ബുമടക്കം പ്രമുഖമായ നിരവധി ക്ലബ്ബുകൾക്കും വേണ്ടിയും കളിച്ചിട്ടുണ്ട്. കൽക്കത്ത ക്ലബ്ബിന്റെ ക്യാപ്റ്റനായിരുന്നു. ഡിഫൻസിൽ കാണിച്ച കരുത്ത് അദ്ദേഹത്തിന് പ്രശസ്തി നേടിക്കൊടുത്തു. കോഴിക്കോട് കേന്ദ്രീകരിച്ച് യൂനിവേർസൽ സോക്കർ ക്ലബ് എന്ന പേരിൽ ഒരു ഫുട്ബോൾ ക്ലബ്ബ് തുടങ്ങി. റഹ്മാന്റെ സ്മരണക്കായി കോഴിക്കോട് ഒളിംപ്യൻ റഹ്മാൻ മെമ്മോറിയൽ അക്കാദമി ഓഫ് ഫുട്ബാൾ എന്ന സ്ഥാപനം പ്രവർത്തിക്കുന്നുണ്ട്.
കോഴിക്കോട് പൂവളപ്പിൽ താഴത്തേരിയിൽ ജനിച്ചു. കേരളപ്പിറവിക്കു മുമ്പ് റോവേഴ്സ് കപ്പ് ഫുട് ബോളിൽ ഒപങ്കെടുക്കാൻ മുംബൈയിലേക്ക് പോയ മലബാർ ഇലവനിൽ അബ്ദുറഹിമാൻ അംഗമായിരുന്നു. പിന്നീട് കൽക്കത്ത രാജസ്ഥാൻ ക്ളബ്ബിൽ ചേർന്നു. 1955 ൽ എറണാകുളത്ത് സർവീസസിനെ തോൽപ്പിച്ചു ബംഗാൾ, സന്തോഷ് ട്രോഫി കരസ്ഥമാക്കിയത് ഗോൾ റഹ്‌മാന്റെ പെനാൽട്ടി കിക്കിലൂടെയായിരുന്നു.

പി.എ. ബക്കറിന്റെ ചുവന്ന വിത്തുകൾ എന്നസിനിമയിലെ നായകനായി അഭിനയിച്ചിട്ടുമുണ്ട്.

കൊൽക്കത്തയിൽ നിന്ന് കേരളത്തിലെത്തിയ റഹ്‌മാൻ പരിശീലകനായി കേരള ജൂനിയർ ടീമിനെയും പിന്നീട് പ്രീമിയർ ടയേഴ്സ്, ടൈറ്റാനിയം, കേരള ഇലക്ട്രിസിറ്റി ബോർഡ്, കൊൽക്കത്ത മുഹമ്മദൻസ് സ്പോർടിങ്ങ്, വാസ്കോഗോവ എന്നീ ക്ളബ്ബുകളുടെയും പരിശീലകനായി. സന്തോഷ് ട്രോഫി കരസ്ഥമാക്കിയ കൊച്ചി നാഷണലിൽ കേരളാ ടീമിന്റെ പരിശീലകനായിരുന്നു.


</doc>
<doc id="242533" url="https://ml.wikipedia.org/wiki?curid=242533" title="ചെറിയ മീൻപരുന്ത്">
ചെറിയ മീൻപരുന്ത്

ചോലവനങ്ങളിലെ മത്സ്യസമ്പന്നമായ വെള്ളക്കെട്ടുകൾക്കു സമീപം കാണപ്പെടുന്ന വംശനാശഭീഷണി നേരിടുന്ന പക്ഷിയാണ് ചെറിയ മീൻപരുന്ത് (ഇംഗ്ലീഷ് : Lesser Fish Eagle / Himalayan Grey-Headed Fish Eagle, ശാസ്ത്രീയ നാമം: "Ichthyophaga humilis" ). ആഹാരകാര്യത്തിൽ കടൽപ്പരുന്തുകളോടു സാമീപ്യമുള്ള ഇവ Ichthyophaga എന്ന ജെനുസ്സിലെ രണ്ടു പക്ഷികളിൽ ഒന്നാണ്. (മറ്റൊരിനമാണ് മീൻ പരുന്ത് - "Haliaeetus humilis")

പ്രധാനമായും തെക്കുകിഴക്കൻ ഏഷ്യൻ രാജ്യങ്ങളിൽ കാണപ്പെടുന്ന ഒരു പക്ഷിയാണിത്. ഹിമാലയസാനുക്കളിലും, ഇന്ത്യയുടെ വടക്കു കിഴക്കൻ സംസ്ഥാനങ്ങളിലും സഹ്യന്റെ താഴ്വരയിലും ഒക്കെ ഇന്ത്യയിൽ ഇവയെ കാണാം. ഇന്ത്യക്ക് പുറമേ ബംഗ്ലാദേശ്, നേപ്പാൾ, ചൈന, വിയറ്റ്നാം, ഇന്തോനേഷ്യ, കമ്പോഡിയ, മലേഷ്യ, ബ്രൂണൈ, മ്യാന്മാർ തുടങ്ങിയ രാജ്യങ്ങളിലും ഇവയെ കണ്ടെത്തിയിട്ടുണ്ട്. 1,000 മീറ്ററിനു മേൽ 2,400 മീറ്ററിനു താഴെയുള്ള ചോലവനങ്ങളിലാണ് സാധാരണയായി ഇവയെ കാണാൻ കഴിയുക. എന്നാലും ഹിമാലയ സാനുക്കളിൽ നേപ്പാൾ ഭാഗത്ത് 4,250 മീറ്റർ വരെ ഉയരത്തിൽ ഇവയെ കണ്ടെത്തിയിട്ടുണ്ട് . കേരളത്തിൽ നെല്ലിയാമ്പതി കാട്ടിലെ കുളത്തിനു സമീപം കഴിഞ്ഞ മൂന്നു വർഷത്തോളമായി ഒരേ സ്ഥലത്ത് ഈ പക്ഷിയെ കാണുന്നുണ്ട്. വാഴച്ചാൽ, ഉമയാർ, മലക്കപ്പാറ തുടങ്ങിയ പ്രദേശങ്ങളിലും ഇവയെ കണ്ടതായി പക്ഷിനിരീക്ഷകർ രേഖപ്പെടുത്തിയിട്ടുണ്ട്.

തലയും കഴുത്തും പുറം തൂവലുകളും തവിട്ടു നിറത്തിൽ കാണപ്പെടുന്ന ഈ പക്ഷിയുടെ മുഖത്തും മുൻനിരയിലെ തൂവലുകളിലും കറുപ്പു രേഖകൾ കാണാം. ചിറകുകളിലെ പ്രധാന വലിയ തൂവലുകൾ കറുപ്പു നിറമുള്ളതായിരിക്കും. നെഞ്ച് ഇളം തവിട്ട് നിറത്തിലുള്ള ചെറു തൂവലുകളാലും വയറ്, വാൽ, കാലുകൾ എന്നിവ ചെറിയ വെളുത്ത തൂവലുകളാലും മൂടപ്പെട്ടിരിക്കുന്നു. ഉരുണ്ടു കുറുകിയ വാലിൽ വെള്ളയും കറുപ്പും മധ്യത്തിൽ തവിട്ടു നിറവും കൊണ്ടുള്ള വർണ്ണപ്പൊലിമ കാണാൻ കഴിയും. ഉരുണ്ടു കുറുകിയ വാലിന്റെ ഈ വർണ്ണശബളിമയും ചെറിയ തലയും അല്പം നീണ്ട കഴുത്തും ഇവയെ എളുപ്പത്തിൽ തിരിച്ചറിയുവാൻ സഹായാകമാകുന്നു. കുറുകിയ രോമരഹിതമായ കാലുകൾ വെളുപ്പോ വിളറിയ നീല നിറമോ ഉള്ളവയാണ്. മീൻ പിടിക്കാനും പിടിച്ച മീൻ വഴുതിപ്പോകാതെ പിടിക്കാനും തക്കവിധം വളഞ്ഞ നഖമാണ് ഇവയ്ക്കുള്ളത്. തെന്നിപ്പോകുന്ന മത്സ്യങ്ങളെ ഭദ്രമായി പിടിക്കുവാൻ സഹായിക്കുന്ന തരത്തിൽ പാദങ്ങളുടെ അടിഭാഗത്ത് ചെറു മുള്ളുകളും ഉണ്ടായിരിക്കും. പ്രായപൂർത്തിയായ ചെറിയ മീൻ പരുന്തിന്റെ കണ്ണുകൾ മഞ്ഞ നിറമുള്ളതാണ്. (പ്രായപൂർത്തിയാകാത്ത ചെറിയ മീൻ പരുന്തിന്റെ കണ്ണുകൾ തവിട്ടു നിറമുള്ളവയാണ്‌.) കണ്ണുകൾക്കുള്ളിൽ ചാര നിറമാണ്. പ്രായപൂർത്തിയായ ചെറിയ മീൻ പരുന്തിന് ഏകദേശം 750 – 800 ഗ്രാം തൂക്കമുണ്ടാകാറുണ്ട്. 

താൻ അധിവസിക്കുന്ന പ്രദേശത്ത് മറ്റു പക്ഷികളെ ഇരപിടിക്കുവാൻ അനുവദിക്കാത്ത പ്രകൃതമാണ് ഇവയുടേത്. 

ഭാരതത്തിൽ മാർച്ച് മുതൽ ആഗസ്റ്റ്‌ വരെയാണ് ഇവയുടെ പ്രജനനകാലം. ഇരതേടുന്ന നീർത്തടങ്ങൾക്ക് സമീപമുള്ള ഉയർന്ന വൃക്ഷങ്ങൾക്ക് മുകളിലായാണ് ഇവ കൂടൊരുക്കുക. ഒരു മീറ്റർ മുതൽ ഒന്നര മീറ്റർ വരെ വലിപ്പമുള്ള വലിയ കൂടുകളാണ് ഇവ ഉണ്ടാക്കുക. ചുള്ളിക്കമ്പുകൾ കൊണ്ടുണ്ടാക്കുന്ന കൂടുകളിൽ പച്ചിലകൾ കൊണ്ട് മെത്തയൊരുക്കി അതിൽ രണ്ടു മുതൽ മൂന്നു വരെ മുട്ടകൾ ഇടുന്നു. അടയിരിക്കൽ / മുട്ട വിരിയാനെടുക്കുന്ന സമയം എന്നിവയെപ്പറ്റിയുള്ള വ്യക്തമായ വിവരങ്ങൾ ലഭ്യമല്ല. [വിശദമായ കൂട്ടിച്ചേർക്കൽ ആവശ്യമാണ്‌]. 

ഐ.യു.സി.എന്നിന്റെ ചുവന്ന പട്ടികയിൽ അടുത്തു തന്നെ വംശനാശം സംഭവിച്ചേക്കാവുന്ന പക്ഷികളുടെ കൂട്ടത്തിലാണ് ചെറിയ മീൻ പരുന്തിന്റെ സ്ഥാനം. പതിനയ്യായിരത്തിനും എഴുപത്തി അയ്യായിരത്തിനും ഇടയിലുള്ള എണ്ണം ചെറിയ മീൻ പരുന്തുകൾ മാത്രമേ ഈ ഭൂമുഖത്ത് ഇന്ന് നിലനിൽക്കുന്നുള്ളൂ എന്നാണ് കരുതപ്പെടുന്നത്. അതിൽ തന്നെ പ്രായപൂർത്തിയായവ അൻപതിനായിരത്തിൽ താഴ മാത്രമാകാം എന്നും കരുതപ്പെടുന്നു. ഇതുതന്നെ കുറയുകയാണത്രേ. വനനശീകരണം മൂലം ആവാസവ്യവസ്ഥയ്ക്ക് വന്ന നാശവും മഴയുടെ കുറവുമൂലം ചോലവനങ്ങളിലെ നീർത്തടങ്ങൾ ഇല്ലാതാകുന്നതും ഇവയുടെ ആഹാരത്തിനും നിലനില്പിനും ഭീഷണിയാകുന്നു. 



</doc>
<doc id="242541" url="https://ml.wikipedia.org/wiki?curid=242541" title="വണക്കമാസം">
വണക്കമാസം

കത്തോലിക്കാസഭയിൽ പതിനാറാം നൂറ്റാണ്ടു മുതൽ വികസിച്ചു വന്ന ഒരു ഉപാസനാമുറയാണ് വണക്കമാസം. ഏതെങ്കിലും ഒരു പുണ്യവിഷയത്തേയോ വ്യക്തിയേയോ കേന്ദ്രീകരിച്ച്, പഞ്ചാംഗത്തിലെ നിശ്ചിതമായ ഒരു മാസം മുഴുവൻ അനുഷ്ഠിക്കുന്ന പ്രാർത്ഥനയും ഭക്തിമുറകളുമാണിത്. പുരോഹിതന്മാർ പ്രധാനനിർവാഹകരായിരുന്ന മുഖ്യ ആരാധാനാമുറയ്ക്കു സമാന്തരമായി മദ്ധ്യയുഗങ്ങളിൽ രൂപപ്പെട്ട ജനകീയഭക്തിയിൽ നിന്നു വികസിച്ച്, കാലക്രമേണ പ്രചാരവും അംഗീകാരവും നേടിയ ഒരു പ്രസ്ഥാനമാണിത്.
ഒരോ വണക്കമാസത്തിനും ഒരു പ്രത്യേകമാസം മാറ്റിവയ്ക്കപ്പെട്ടിരിക്കുന്നു. വണക്കമാസങ്ങളിൽ ഏറ്റവും പഴക്കവും പ്രചാരവും ജനകീയസ്വഭാവവുമുള്ളത് മേയ് മാസത്തിൽ നടക്കാറുള്ള മാതാവിന്റെ വണക്കമാസത്തിനാണ്. ജൂൺ യേശുവിന്റെ തിരുഹൃദയവണക്കത്തിന്റേയും, മാർച്ച് വിശുദ്ധയൗസേപ്പിന്റെ വണക്കത്തിന്റേയും നവംബർ ശുദ്ധീകരണസ്ഥലത്തിലെ ആത്മാക്കളുടെ വണക്കത്തിന്റേയും മാസങ്ങളാണ്.

ഈ ഭക്ത്യഭ്യാസത്തിന്റെ മാസം തിരിച്ചുള്ള ഒരു പട്ടിക താഴെക്കാണുന്നതാണ്:-

വണക്കമാസങ്ങളിലെ പ്രാത്ഥനാനുഷ്ഠാനങ്ങളിൽ കുടുംബങ്ങളിലും ദേവാലയങ്ങളിലും ഉപയോഗിക്കാനായി രചിക്കപ്പെട്ടിട്ടുള്ള "വണക്കമാസപ്പുസ്തകങ്ങൾ" കത്തോലിക്കാ ഭക്തിസാഹിത്യത്തിന്റെ ഒരു പ്രധാന ഭാഗമാണ്. മലയാളത്തിൽ ഏറെ പ്രചാരം നേടിയ മാതാവിന്റെ വണക്കമാസപ്പുസ്തകങ്ങളിലൊന്ന് പ്രസിദ്ധ ക്രിസ്തീയലേഖകൻ നിധീരിക്കൽ മാണിക്കത്തനാർ രചിച്ചതാണ്. ഈ പുസ്തകങ്ങളിൽ വണക്കമാസത്തിലേ ഓരോ ദിവസത്തേയും അനുഷ്ഠാനത്തെ സാധാരണ ഈവിധം ക്രമീകരിച്ചിരിക്കുന്നതു കാണാം.






വണക്കമാസങ്ങളിലെ പ്രാർത്ഥനകളിൽ ആലപിക്കുന്ന ഒട്ടേറെ ഗാനങ്ങളുണ്ട്. വണക്കമാസപ്പുസ്തകങ്ങൾക്കൊടുവിൽ അനുബന്ധമായി ഇവ ചേർത്തിരിക്കുന്നതു കാണാം. മേയ് മാസത്തിൽ മാതാവിന്റെ വണക്കമാസപ്രാർത്ഥനയിൽ പാടുന്ന "നല്ലമാതാവേ മരിയേ" എന്ന ഗാനം പ്രസിദ്ധമാണ്. ജൂൺ മാസത്തിലെ യേശുവിന്റെ തിരുഹൃദയവണക്കത്തിൽ "എന്തോ നീ തിരഞ്ഞു വന്നു" എന്ന ഗാനം ആലപിക്കുക പതിവാണ്. മാർച്ച് മാസം വിശുദ്ധ യൗസേപ്പിന്റെ വണക്കമാസത്തിൽ പാടാറുള്ളതാണ് "താപസവരനായ മാർ യൗസേപ്പു പുണ്യമഹാമുനേ" എന്ന ഗാനം.



</doc>
<doc id="242548" url="https://ml.wikipedia.org/wiki?curid=242548" title="മകരന്ദ് ദേശ്പാണ്ഡേ">
മകരന്ദ് ദേശ്പാണ്ഡേ

പ്രമുഖ ചലച്ചിത്ര - നാടക നടനും സംവിധായകനും നിർമ്മാതാവുമാണ് മകരന്ദ് ദേശ്പാണ്ഡേ(ജനനം : 6 മാർച്ച് 1966). 
പതിനാറാം വയസ്സു മുതൽ നാടകവുമായി ബന്ധപ്പെട്ട് പ്രവർത്തിക്കാൻ ആരംഭിച്ചു. നാൽപ്പതോളം മുഴുനീളനാടകങ്ങൾ എഴുതി സംവിധാനംചെയ്തിട്ടുണ്ട്. "അൻശ്" എന്ന പേരിൽ നാടകക്കമ്പനി നടത്തുന്നുണ്ട്. അഞ്ച് സിനിമകൾ സംവിധാനം ചെയ്തു. അഞ്ച് ഭാഷകളിലായി നാൽപ്പതോളം സിനിമകളിൽ അഭിനയിച്ചു. "ക്യോംകി സാസ് ഭി കഭി ബഹൂ ധീ" തുടങ്ങിയ ടെലിവിഷൻ സീരിയലുകളിലും അഭിനയിച്ചിട്ടുണ്ട്. 



</doc>
<doc id="242561" url="https://ml.wikipedia.org/wiki?curid=242561" title="ബഞ്ചമിൻ ബ്ലൂം">
ബഞ്ചമിൻ ബ്ലൂം

അമേരിക്കൻ വിദ്യാഭ്യാസ മനഃശാസ്ത്രജ്ഞനാണ് ബഞ്ചമിൻ സാമുവൽ ബ്ലൂം (21 ഫെബ്രുവരി 1913 – 13 സെപ്റ്റംബർ 1999). ബ്ലൂമും സഹപ്രവർത്തകരും കൂടി അനേകവർഷങ്ങളായി നടത്തിയ പഠനങ്ങളിലൂടെ വിദ്യാഭ്യാസോദ്ദേശ്യങ്ങളെ ശാസ്ത്രീയമായി അപഗ്രഥിക്കുകയും വിശദീകരിക്കുകയും ചെയ്തിട്ടുണ്ട്. ബ്ലൂമിന്റെ ടാക്സോണമി ഒഫ് എഡ്യൂക്കേഷണൽ ഓബ്ജകറ്റീവ്സ് (Taxonomy of Educational Objectives) ആണ് ഉദ്ദേശ്യാധിഷ്ഠിതബോധനത്തിന് ആധാരമായ മുഖ്യഗ്രന്ഥം. 

ഉദ്ദേശ്യങ്ങളെ മൂന്നു മണ്ഡലങ്ങളായിട്ടാണ് ബ്ലൂം തരംതിരിച്ചിരിക്കുന്നുത് .ഇതിനെ ബ്ലൂമിന്റെ വർഗീകരണം എന്നു പറയുന്നു.സംജ്ഞാനാത്മകം (cognitive), വികാരാത്മകം (affective), മനശ്ചാലകം (psychomotor). ഇവയെ ആധാരമാക്കി ഭാരതീയ വിദ്യാഭ്യാസ പ്രവർത്തകർ തിരഞ്ഞെടുത്തിട്ടുള്ള ബോധനോദ്ദേശ്യങ്ങൾ താഴെ പറയുന്നവയാണ്: ജ്ഞാന (knowledge) സമ്പാദനം, ധാരണ (undrstanding) വികസനം, പ്രയോഗസാമർഥ്യ (application) വികസനം, വൈദഗ്ദ്ധ്യ (skill) സമ്പാദനം, അഭിഭാവ (attitude) രൂപവത്കരണം, അഭിരുചി (interest) സംവർധനം. 



</doc>
<doc id="242564" url="https://ml.wikipedia.org/wiki?curid=242564" title="റിപ്പേറിയൻ">
റിപ്പേറിയൻ

നദികളുമായി ബന്ധപ്പെട്ടത് എന്നാണ് റിപ്പേറിയൻ എന്ന വാക്കിനർത്ഥം. റിപ്പേറിയൻ റൈറ്റ്, റിപ്പേറിയൻ ലാൻഡ്, റിപ്പേറിയൻ സ്റ്റേറ്റ്സ് എന്നൊക്കെ പ്രയോഗങ്ങളുണ്ട്. കർണ്ണാടക, തമിഴ്നാട് എന്നീ സംസ്ഥാനങ്ങൾ തമ്മിലുള്ള നദീജല തർക്കങ്ങൾ, പഞ്ചാബ്, ഹരിയാന, രാജസ്ഥാൻ എന്നീ സംസ്ഥാനങ്ങൾക്കിടയിലുള്ള നദീജല പ്രശ്നങ്ങൾ ഇവ പരാമർശിക്കാൻ റിപ്പേറിയൻ എന്ന വാക്ക് ഉപയുക്തമായിട്ടുണ്ട്.


</doc>
<doc id="242566" url="https://ml.wikipedia.org/wiki?curid=242566" title="എം.എസ്. മണി">
എം.എസ്. മണി

ഒരു മലയാളചലച്ചിത്ര സംവിധായകനും ചിത്രസംയോജകനും ആയിരുന്നു എം.എസ്. മണി. 
1926 നവംബറിൽ മൃത്യുഞ്ജയ അയ്യരുടെയും ബാലാംബാളിന്റെയും പുത്രനായി ജനിച്ചു. എസ്.എസ്.എൽ.സി. പാസായ മണി 1948-ൽ സിനിമാ രംഗത്തു വന്നു. ചിത്രസംയോജനത്തിൽ പ്രാവീണ്യം നേടിയ ഇദ്ദേഹം ആദ്യമായി എഡിറ്റ് ചെയ്ത ചിത്രം "ആശാദീപം" ആയിരുന്നു. "പുതിയ ആകാശം പുതിയ ഭൂമി" എന്ന പടത്തിന്റെ സംവിധാനം നിർവഹിച്ചതോടുകൂടി ഒരു നല്ല സംവിധായകൻ എന്ന പേരും ഇദ്ദേഹം സമ്പാദിച്ചു. പ്രസിദ്ധ സംവിധായകനും ക്യാമറാമാനുമായിരുന്ന രാമനാഥന്റെ അനന്തരവനായിരുന്നു ഇദ്ദേഹം. 1998-ൽ ഇദ്ദേഹം അന്തരിച്ചു.



</doc>
<doc id="242570" url="https://ml.wikipedia.org/wiki?curid=242570" title="കാഞ്ഞിരം (നക്ഷത്രം)">
കാഞ്ഞിരം (നക്ഷത്രം)

ബൈബിളിലെ പുതിയനിയമത്തിലെ വെളിപാടുപുസ്തകത്തിൽ പരാമർശിക്കുന്ന ഒരു നക്ഷത്രമോ മാലാഖയോ ആണ് കാഞ്ഞിരം. ഗ്രീക്ക് ഭാഷയിൽ അപ്സിന്തിയോൺ ("αψίνθιον") അല്ലെങ്കിൽ അപ്സിന്തോസ് ("άψινθος") എന്നാണ് ഇതറിയപ്പെടുന്നത്.
"ലാ'അനാഹ്" (לענה) എന്ന ഹെബ്രായപദത്തിന്റെ പരിഭാഷയായി കാഞ്ഞിരം എന്ന വാക്ക് പഴയനിയമത്തിൽ പലയിടത്തായി പ്രത്യക്ഷപ്പെടുന്നുണ്ടെങ്കിലും എന്തിന്റെയെങ്കിലും നാമരൂപമായി ഈ വാക്കിന്റെ വ്യക്തമായ പ്രയോഗം പുതിയനിയമത്തിലെ വെളിപാടു പുസ്തകത്തിൽ മാത്രമാണ്: "മൂന്നാമത്തെ ദൂതൻ ഊതി; അപ്പോൾ ദീപം പോലെ ജ്വലിക്കുന്ന ഒരു മഹാ നക്ഷത്രം ആകാശത്തുനിന്നു വീണു; നദികളിൽ മൂന്നിലൊന്നിന്മേലും നീരുറവുകളിന്മേലും ആയിരുന്നു വീണതു. ആ നക്ഷത്രത്തിന്നു കാഞ്ഞിരം എന്നു പേർ; വെള്ളത്തിൽ മൂന്നിലൊന്നു കാഞ്ഞിരംപോലെ ആയി; വെള്ളം കൈപ്പായതിനാൽ മനുഷ്യരിൽ പലരും മരിച്ചുപോയി." ("വെളിപാട് 8:10-11")


</doc>
<doc id="242588" url="https://ml.wikipedia.org/wiki?curid=242588" title="കർക്കടകശൃംഗി">
കർക്കടകശൃംഗി

കശുമാവ് ഉൾപ്പെടുന്ന അനാക്കാർഡിയേസീ കുടുംബത്തിലെ അംഗമാണ് കർക്കടകശൃംഗി (ശാസ്ത്രീയനാമം: "Pistacia chinensis"). പശ്ചിമ ചൈനയാണ് ഇവയുടെ സ്വദേശം. 20 മീറ്റർ വരെ ഉയർന്നു വളരുന്നു. ഇലകൾക്ക് 20-25 സെ.മീ. നീളമുണ്ടാകും. ഇലകൾ 10-12 വരെ ഇലകളുടെ കൂട്ടമായി കാണുന്നു.


</doc>
<doc id="242596" url="https://ml.wikipedia.org/wiki?curid=242596" title="റാൾഫ് (മുയൽ)">
റാൾഫ് (മുയൽ)

ലോകത്തിലെ ഏറ്റവും ഭാരമേറിയ വളർത്തു മുയൽ ആണ് റാൾഫ്. ഏകദേശം 25 കിലോ ഭാരം ഉള്ള റാൾഫ് കോണ്ടിനെന്റൽ ജയന്റ് ഇനത്തിൽ പെട്ട മുയലാണ് . ഏറ്റവും ഭാരം ഏറിയ മുയൽ എന്ന ലോക റെക്കോർഡ് (റെക്കോർഡുകളുടെ ഗിന്നസ് പുസ്തകം) റാൾഫന്റെ പേരിൽ ആണ് ഇപ്പോൾ.


</doc>
<doc id="242616" url="https://ml.wikipedia.org/wiki?curid=242616" title="അമ്പിളി (ഗായിക)">
അമ്പിളി (ഗായിക)

1970 മുതൽ 2000 വരെ മലയാളത്തിൽ സജീവമായിരുന്ന ഒരു ഗായികയാണ് അമ്പിളി. 200 ലധികം ഗാനങ്ങൾ ആലപിച്ചിട്ടുണ്ട്.. ഊഞ്ഞാലാ ഊഞ്ഞാലാ(വീണ്ടും പ്രഭാതം 1973), തേടിവരും കണ്ണുകളിൽ(സ്വാമി അയ്യപ്പൻ 1975), ഏഴു നിലയുള്ള ചായക്കട(ആരവം 1978) തന്നന്നം താന്നന്നം (യാത്ര 1985) എന്നിവ അമ്പിളി ആലപിച്ചിട്ടുള്ള ചില ഗാനങ്ങളാണ്.


</doc>
<doc id="242617" url="https://ml.wikipedia.org/wiki?curid=242617" title="വെൺകുറിഞ്ഞി">
വെൺകുറിഞ്ഞി

പശ്ചിമഘട്ടതദ്ദേശവാസിയായ ഒരു ചെറിയ പൂച്ചെടിയാണ് വെൺകുറിഞ്ഞി. . രണ്ടുമീറ്ററോളം ഉയരം വയ്ക്കും. കരിംകുറുന്നി എന്നും അറിയപ്പെടുന്നു.



</doc>
<doc id="242629" url="https://ml.wikipedia.org/wiki?curid=242629" title="മധുരക്കുറിഞ്ഞി">
മധുരക്കുറിഞ്ഞി

ഇന്ത്യൻ തദ്ദേശവാസിയായ ഒരു കുറ്റിച്ചെടിയാണ് മധുരക്കുറിഞ്ഞി.. Pink Barleria എന്ന് അറിയപ്പെടുന്നു. ഒരു മീറ്ററോളം ഉയരം വയ്ക്കും. ദക്ഷിണേന്ത്യയിലെ മിക്ക ഇലപൊഴിക്കും വനങ്ങളിലും കാണാറുണ്ട്.



</doc>
<doc id="242631" url="https://ml.wikipedia.org/wiki?curid=242631" title="പാറേൽ പള്ളി, ചങ്ങനാശ്ശേരി">
പാറേൽ പള്ളി, ചങ്ങനാശ്ശേരി

കോട്ടയം ജില്ലയിലെ ചങ്ങനാശ്ശേരിയിലുള്ള ഒരു ക്രൈസ്തവ ദേവാലയമാണ് പാറേൽ പള്ളി എന്നറിയപ്പെടുന്ന പാറേൽ സെന്റ്. മേരീസ് പള്ളി. സീറോ-മലബാർ കത്തോലിക്കാ സഭയുടെ ചങ്ങനാശേരി അതിരൂപതയുടെ കീഴിലുള്ള ഈ പള്ളി മധ്യകേരളത്തിലെ പ്രശസ്ത മരിയൻ തീർത്ഥാടന കേന്ദ്രങ്ങളിലൊന്നാണ്. 
കന്യകമറിയാമിന്റെ അമലോദ്ഭവം വിശ്വാസസത്യമായി പിയൂസ് ഒൻപതാമൻ മാർപ്പാപ്പ ആഗോള തലത്തിൽ പ്രഖ്യാപിച്ചതിന്റെ സുവർണജൂബിലി സ്മാരകമായി 1904-ലാണ് വാഴൂർ റോഡിൽ പാറേൽ പള്ളി സ്ഥാപിക്കപ്പെടുന്നത്. താൽക്കാലിക ഷെഡിലാണ് ആദ്യം പള്ളി പണി ആരംഭിച്ചത്. അന്നത്തെ ചങ്ങനാശ്ശേരി ആർച്ച് ബിഷപ്പായിരുന്ന മാർ മാത്യു മാക്കീലിന്റെ നേതൃത്വത്തിൽ വികാരി ജനറൽ മോൺസിഞ്ഞോർ സിറിയക് കണ്ടങ്കരിയാണ് പാറേൽ പള്ളി സ്ഥാപിച്ചത്. പാറയിൽ നിർമ്മിച്ച ദേവാലയമായതു കൊണ്ട് "പാറേൽ പള്ളി" എന്നു പേരു വന്നു.

1972-ൽ ആർച്ച് ബിഷപ്പ് മാർ ആന്റണി പടിയറ പുതിയ ദേവാലയത്തിന് ശിലയിട്ടു. 1974-ൽ അദ്ദേഹം തന്നെ കൂദാശയും നടത്തി. 1977-ൽ മരിയൻ തീർത്ഥാടൻ കേന്ദ്രമായി പ്രഖ്യാപിച്ച ദേവാലയത്തെ 1981-ൽ സ്വതന്ത്ര ഇടവകയാക്കി ഉയർത്തി. 
ഡിസംബർ ഏഴ്, എട്ട് തീയതികളിൽ നടക്കുന്ന കന്യകമറിയാമിന്റെ അമലോദ്ഭവ തിരുനാളാണ് ഇവിടുത്തെ പ്രധാന തിരുനാൾ.


</doc>
<doc id="242632" url="https://ml.wikipedia.org/wiki?curid=242632" title="കൽത്താമര">
കൽത്താമര

പശ്ചിമഘട്ടതദ്ദേശവാസിയായ ഒരു അലങ്കാരച്ചെടിയാണ് കൽത്താമര. . കിഴങ്ങിൽ നിന്നും മുളച്ചാണ് ഈ ചെടി ഉണ്ടാകുന്നത്. ഒരേ വലിപ്പമുള്ള പച്ച ഇലകൾ കാണാൻ മനോഹരമാണ്. പൂക്കൾ വെളുത്തതാണ്.


</doc>
<doc id="242636" url="https://ml.wikipedia.org/wiki?curid=242636" title="നഗരമരം">
നഗരമരം

പശ്ചിമഘട്ടതദ്ദേശവാസിയായ ഒരു മരമാണ് പന്തട അഥവാ നഗരമരം. .25 മീറ്ററോളം ഉയരം വയ്ക്കും. കേരളത്തിലും തമിഴ്‌നാട്ടിലും കാണുന്നു.


</doc>
<doc id="242637" url="https://ml.wikipedia.org/wiki?curid=242637" title="ദൗലത് ബെഗ് ഓൾഡി">
ദൗലത് ബെഗ് ഓൾഡി

ലഡാക്കിന് സമീപമുള്ള ഇന്ത്യൻ ഭൂപ്രദേശമാണ് ദൗലത് ബെഗ് ഓൾഡി. സമുദ്രനിരപ്പിൽനിന്ന് 16,700 അടി ഉയരത്തിലുള്ള ഈ സ്ഥലത്താണ് ലോകത്തെ ഏറ്റവും ഉയർന്ന വിമാനത്താവളമുള്ളത്. 1962ലെ യുദ്ധകാലത്താണ് ഇന്ത്യ ഇവിടെ വിമാനത്താവളം സ്ഥാപിച്ചത്.
2013 ഏപ്രിൽ 15 ന് ലഡാക്കിന് സമീപമുള്ള ദെപ്‌സാങ് താഴ്‌വരയിൽ ഇന്ത്യയുടെ ഭൂഭാഗത്ത് 10 കിലോമീറ്റർ ഉള്ളിൽക്കടന്ന് ചൈന പോസ്റ്റ് സ്ഥാപിച്ചു. ദൗലത് ബെഗ് ഓൾഡിയിലെ ഇന്ത്യയുടെ നിർമിതികൾ നീക്കം ചെയ്യണമെന്നായിരുന്നു ചൈനയുടെ ആവശ്യം. നേർക്കുനേർ നിലയുറപ്പിച്ചിരുന്ന ഇന്ത്യയുടെയും ചൈനയുടെയും സൈനികർ, ഇരുരാജ്യങ്ങളുടെയും പ്രതിനിധികൾ പങ്കെടുത്ത ഉന്നതതല യോഗത്തിൽ ഉണ്ടായ ധാരണയെ തുടർന്ന് പിന്മാറി. രണ്ട് ചൈനീസ് ഹെലികോപ്റ്ററുകൾ ഇന്ത്യയുടെ ആകാശ മേഖലയിലേക്ക് കടന്നു കയറി, ചൈനീസ് പോസ്റ്റിലെ പട്ടാളക്കാർക്ക് ആഹാരവും മറ്റും എത്തിച്ചിരുന്നു.


</doc>
<doc id="242642" url="https://ml.wikipedia.org/wiki?curid=242642" title="കേരളസംസ്ഥാന ചലച്ചിത്രപുരസ്കാരം 1986">
കേരളസംസ്ഥാന ചലച്ചിത്രപുരസ്കാരം 1986

1986ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, ജി അരവിന്ദൻ സംവിധാനം ചെയ്ത ഒരിടത്ത് എന്ന ചിത്രത്തിനാണ് ലഭിച്ചതു.. ജി. അരവിന്ദൻ മികച്ച സംവിധായകനായി തെരഞ്ഞെടുക്കപ്പെട്ടു. ടി.പി. ബാലഗോപാലൻ എം.എ.' എന്ന ചിത്രത്തിലെ അഭിനയമികവിന് മോഹൻലാൽ മികച്ച നടനായും നമുക്കു പാർക്കാൻ മുന്തിരിത്തോപ്പുകൾ" എന്ന ചിത്രത്തിലെ അഭിനയത്തിനു ശാരി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242647" url="https://ml.wikipedia.org/wiki?curid=242647" title="നീലരാജൻ (തുമ്പി)">
നീലരാജൻ (തുമ്പി)

കേരളത്തിൽ കാണപ്പെടുന്ന തുമ്പികളിൽ ഏറ്റവും വലിപ്പമേറിയത് എന്ന അവകാശപ്പെടുന്ന ഒരു കല്ലൻതുമ്പിയിനമാണ് നീലരാജൻ (Blue Darner). വനാന്തരങ്ങളിലെ നീർച്ചാലുകളിലും തണ്ണീർതടങ്ങളിലെ വെള്ളക്കെട്ടുകളിലും ജലാശയങ്ങളിലുമെല്ലാം ഇവ സാധാരണയായി കാണപ്പെടുന്നു. ആൺതുമ്പിക്ക് ഇളംപച്ചനിറമുള്ള മുഖവും തിളങ്ങുന്ന നീലക്കണ്ണുമാണ്. പെൺതുമ്പിക്ക് ഇളം മഞ്ഞനിറമുള്ള മുഖവും കണ്ണുകളുടെ മുകൾഭാഗം തവിട്ടുനിറവും കീഴ് ഭാഗം മഞ്ഞയുമാണ്. മഴക്കാലം കഴിഞ്ഞുള്ള സമയത്താണ് ഇവയെ കൂടുതലായി കണ്ടുവരുന്നത്. കേരളത്തിൽ ഇവയെ നിരപ്പായ തണ്ണീർതടങ്ങൾ മുതൽ 6000അടി ഉയരമുള്ള മലനിരകളിൽ വരെ കണാൻ സാധിയ്ക്കും. പെൺതുമ്പികൾ ജലാശയതീരത്ത് മുങ്ങിക്കിടക്കുന്ന ജലസസ്യങ്ങളിൽ മുട്ടയിടുന്നു. മുട്ടവിരിഞ്ഞിറങ്ങുന്ന ലാർവ ചെറു ജലജീവികളെ ഭക്ഷിച്ച് വളർന്ന് ജീവിതചക്രത്തിന്റെ ഘട്ടങ്ങൾപൂർത്തിയാക്കി തുമ്പിയായി പറന്നിറങ്ങുന്നു. 



</doc>
<doc id="242655" url="https://ml.wikipedia.org/wiki?curid=242655" title="പൂളാൻ">
പൂളാൻ

ഗോബൈഡേ കുടുംബത്തിൽപ്പെട്ട ഒരു ശുദ്ധജലമത്സ്യമാണ് പൂളാൻ(Tank goby). .തവിട്ടുനിറത്തിലുള്ള ഈ മത്സ്യത്തിന്റെ ശരീരത്തിൽ കറുത്ത ചെറിയ കുത്തുകൾ കാണപ്പെടുന്നു. ശരാശരി 40 സെന്റിമീറ്റർ മുതൽ 50 സെന്റീമീറ്റർ വരെ ഇവ നീളം വരുന്നു. മദ്ധ്യരേഖാപ്രദേശങ്ങളിലെ ശുദ്ധജലത്തിൽ ഇവ വസിക്കുന്നു. ഇന്ത്യ തുടങ്ങി ആസ്ത്രേലിയ വരെയുള്ള രാജ്യങ്ങളിലായി ഈ മത്സ്യം വിതരണം ചെയ്യപ്പെട്ടിരിക്കുന്നു. മുട്ടയിട്ടശേഷം ആൺമത്സ്യവും പെൺമത്സ്യവും കാവലായി നിൽക്കുന്നു. ചെറിയ മത്സ്യങ്ങളും അകശേരുകികളുമാണ് ഇവയുടെ പ്രധാന ഭക്ഷണം.


</doc>
<doc id="242662" url="https://ml.wikipedia.org/wiki?curid=242662" title="ലാവ">
ലാവ

അഗ്നിപർവ്വതസ്ഫോടനങ്ങളുടെ ഫലമായി പുറത്തേക്കുവരുന്ന ഉരുകിയ ദ്രാവകമാഗ്മയാണ് ലാവ അഥവാ ദ്രവശില. രാസസംയോഗം, വിലീനവാതകങ്ങളുടെ അളവ് എന്നിവയെ ആശ്രയിച്ച് ഇതിന്റെ താപനില 900C-നും 1,200C-നും ഇടയ്ക്കായിരിക്കും. സാധാരണയായി 600C-നും 900C-നും ഇടയ്ക്കാണ് ലാവ ഖരീഭവിക്കുന്നത്.


</doc>
<doc id="242675" url="https://ml.wikipedia.org/wiki?curid=242675" title="തീണ്ടാപ്പാട്">
തീണ്ടാപ്പാട്

ചില ജാതിയിൽ ജനിച്ചവർ മറ്റുചില ജാതിക്കാരെ സമീപിക്കുന്നതിനുള്ള പരിധി പണ്ടുകാലത്ത് നിർണ്ണയിക്കപ്പെട്ടിരുന്നു. സമീപത്തുവരുന്നതോ കാഴ്ച്ചയിൽ പെടുന്നതോ മൂലമുണ്ടാകുന്ന ഇത്തരം അശുദ്ധിയുണ്ടാകുന്നത് തീണ്ടാപ്പാട് എന്ന അകലത്തിനുള്ളിൽ അവർണർ പ്രവേശിക്കുമ്പോഴാണെന്നായിരുന്നു ഈ അനാചാരത്തെ പ്രചരിപ്പിച്ചിരുന്നവർ വാദിച്ചിരുന്നത്. 
അടുക്കാൻ പാടില്ല എന്ന് വിശ്വസിക്കപ്പെട്ടിരുന്ന ജാതികളിലുള്ളവർ അടുക്കുന്നതിന് തീണ്ടുക എന്നാണു പറഞ്ഞിരുന്നതെങ്കിൽ തൊടുന്നതിന് തൊടീൽ എന്നാണ് പറഞ്ഞിരുന്നത്. 

കേരളവിശേഷനിയമവിവരം എന്ന ഗ്രന്ഥത്തിൽ തീണ്ടൽ ഉള്ളവർ ത്രൈവർണികന്മാരിൽ നിന്ന് (ബ്രാഹ്മണർ, ക്ഷത്രിയർ, വൈശ്യർ എന്നിവർ) എത്ര അകലം പാലിക്കണം എന്ന് വ്യവസ്ഥ ചെയ്യുന്നു. ജാതികൾക്കുള്ളിൽ തന്നെയുള്ള ഉച്ചനീചത്വം കാരണം ഈ അകലം 24 അടി മുതൽ 64 അടി വരെയാണ്. ഇതു സംബന്ധിച്ച വ്യവസ്ഥ ഇതാണ്. 

ഉദാഹരണത്തിന് പുലയൻ അതിൽ ഉയർന്ന ജാതികൾ എന്ന് അവകാശപ്പെട്ടിരുന്ന നമ്പൂതിരിക്കും നായർക്കും വഴിമാറിക്കൊടുക്കണം എന്നായിരുന്നു വ്യവസ്ഥ. തീണ്ടാപാടു ദൂരെ നിൽക്കേണ്ട ജാതിക്കാരൻ അറിയാതെ അടുത്തുചെന്നാൽ മർദ്ദിക്കപ്പെടുമായിരുന്നു. ഇതിന് മേൽജാതിക്കാർക്ക് അവകാശമുണ്ടായിരുന്നു. മേൽ ജാതിക്കാരനെ തീണ്ടുന്നത് പാപമായിട്ട് കീഴ്ജാതിക്കാരെ വിശ്വസിപ്പിക്കാനും ഈ സമ്പ്രദായത്തിന്റെ പ്രചാരകർക്ക് സാധിച്ചിരുന്നു. 

തീണ്ടപ്പെട്ട ഒരാൾ സ്വജാതിക്കാരനെ സ്പർശിച്ചുകൂടാ എന്നും വ്യവസ്ഥയുണ്ടായിരുന്നു. മേൽജാതിക്കാർ ഒരു പ്രത്യേക ശബ്ദം പുറപ്പെടുവിച്ചുകൊണ്ടാണ് വഴി നടന്നിരുന്നത്, ഇത് തീണ്ടാടുക എന്നാണ് അറിയപ്പെട്ടിരുന്നത്. നായരെ തീണ്ടും വിധം പോകുന്ന അവർണനെ വധിക്കുകയും ചെയ്യുമായിരുന്നു. 

അയിത്തമുള്ള ജാതിക്കാരെ തിരിച്ചറിയുന്നതിനുവേണ്ടി പല മാർഗ്ഗങ്ങളും സ്വീകരിച്ചിരുന്നു. അവർ അരയ്ക്കു മുകളിൽ വസ്ത്രം ധരിക്കാൻ പാടില്ല; ചെരിപ്പ്, കുട, നല്ല വസ്ത്രങ്ങൾ, വിലപിടിച്ച ആഭരണങ്ങൾ എന്നിവ ധരിച്ചുകൂടാ എന്നിങ്ങനെ പല വ്യവസ്ഥകളുമുണ്ടായിരുന്നു.

1936 നവംബർ 12-ന് പുറപ്പെടുവിച്ച ക്ഷേത്രപ്രവേശന വിളംബരം അനുസരിച്ച് തിരുവിതാംകൂറിൽ അവർണർക്കും ക്ഷേത്രങ്ങളിൽ പ്രവേശിക്കാനുള്ള അനുമതി ലഭിച്ചു. സ്വതന്ത്ര ഭാരതത്തിലെ ഭരണഘടന പ്രകാരം തീണ്ടൽ നിയമവിരുദ്ധമായി മാറി. 1965-ലെ അൺടച്ചബിലിറ്റി (ഫൈൻസ്) ആക്റ്റ് അയിത്താചാര (കുറ്റങ്ങൾ) ആക്റ്റ് പാസ്സായതോടുകൂടി അയിത്തം ഏതുരൂപത്തിലും ആചരിക്കുന്നത് ഇന്ത്യ മുഴുവൻ കുറ്റകരമായി

പണ്ഡിറ്റ് കറുപ്പന്റെ ജാതിക്കുമ്മി, കുമാരനാശാന്റെ ദുരവസ്ഥ എന്നീ കൃതികൾ ഈ അനാചാരത്തെപ്പറ്റി പ്രതിപാദിക്കുന്നവയാണ്.



</doc>
<doc id="242677" url="https://ml.wikipedia.org/wiki?curid=242677" title="ശ്രീനിവാസ് (വിവക്ഷകൾ)">
ശ്രീനിവാസ് (വിവക്ഷകൾ)



</doc>
<doc id="242678" url="https://ml.wikipedia.org/wiki?curid=242678" title="ശ്രീനിവാസ്">
ശ്രീനിവാസ്

നിരവധി പുരസ്കാരങ്ങൾ ലഭിച്ചിട്ടുള്ള പിന്നണിഗായകനാണ് ശ്രീനിവാസ്, (ശ്രീനിഎന്നും വിളിക്കപ്പെടുന്നു). ഇദ്ദേഹം 2000-ലേറെ ഗാനങ്ങൾ തമിഴ്, മലയാളം, തെലുങ്ക്, കന്നട, ഹിന്ദി എന്നീ ഭാഷകളിലായി ആലപിച്ചിട്ടുണ്ട്. ഇദ്ദേഹം ഒരു സംഗീതസംവിധായകനും കൂടിയാണ്.

ഇദ്ദേഹം തമിഴ്നാട്ടിലെ അംബാസമുദ്രം എന്ന സ്ഥലത്താണ് ജനിച്ചത്. ഇദ്ദേഹത്തിന്റെ കുടുംബം ഇതിനുശേഷം തിരുവനന്തപുരത്തേയ്ക്ക് താമസം മാറുകയുണ്ടായി. ഇദ്ദേഹം തന്റെ കുട്ടിക്കാലം മുഴുവൻ താമസിച്ചത് ഇവിടെയാണ്. ഇദ്ദേഹം തന്റെ ബന്ധുവായ ശ്രീമതി പദ്മ നാരായണനിലൂടെ ശെമ്മാങ്കുടി ശ്രീനിവാസ അയ്യർ, കെ.വി. നാരായണസ്വാമി എന്നിവരുടെ സംഗീതത്തിൽ ആകൃഷ്ടനായി. പദ്മ നാരായണനാണ് ഇദ്ദേഹത്തിന്റെ ഗുരു. കിഷോർ കുമാർ-ആർ.ഡി. ബർമൻ എന്നിവരുടെ സംഗീതവും ഇദ്ദേഹത്തെ സ്വാധീനിച്ചിട്ടുണ്ട്.

ബോംബെ സർവ്വകലാശാലയിലെ, കെമിക്കൽ ടെക്നോളജി വിഭാഗത്തിലാണ് (യു.ഡി.സി.റ്റി, ഇപ്പോൾ ഐ.സി.ടി. എന്നറിയപ്പെടുന്നു) ഇദ്ദേഹം ബി. ടെക്ക് പഠിച്ചത്. ഈ സമയത്ത് ഇദ്ദേഹം സർവകലാശാലയെ യുവജനോത്സവങ്ങളിൽ പ്രതിനിധീകരിച്ചിരുന്നു. പത്തു വർഷം ഇദ്ദേഹം കെമിക്കൽ എഞ്ചിനിയർ, മാർക്കറ്റിംഗ് പ്രഫഷണൽ എന്നീ മേഖലകളിൽ ജോലി ചെയ്തു.

1988-ൽ ശ്രീനിവാസ് സംഗീതസംവിധായകനായ ഇളയരാജയെ സമീപിക്കുകയും ഒരു ഗാനമാലപിക്കാനുള്ള അവസരം ലഭിക്കുകയും ചെയ്തുവെങ്കിലും തൊണ്ടയിലെ അണുബാധ കാരണം ഈ അവസരം നഷ്ടപ്പെട്ടുപോയി.

1992-ൽ എ.ആർ. റഹ്മാൻ "റോജ" എന്ന ചലച്ചിത്രത്തിലൂടെ രംഗത്തുവന്നതോടെ ഇദ്ദേഹം അവസരത്തിനായി റഹ്മാനെ സമീപിച്ചു. 1994-ൽ ശ്രീനിവാസൻ ചെന്നൈയിലേയ്ക്ക് താമസം മാറുകയും പരസ്യ ജിങ്കിളുകൾക്ക് സ്വരം നൽകാൻ തുടങ്ങുകയും ചെയ്തു. "നമ്മവർ" എന്ന ചലച്ചിത്രത്തിൽ മഹേഷ് സംഗീതസംവിധാനം ചെയ്ത "സൊർഗം എൻബതു നമക്കു" എന്ന ഗാനം സ്വർണ്ണലതയുമായി ചേർന്നാലപിച്ചുകൊണ്ടാണ് ഇദ്ദേഹം ചലച്ചിത്രഗാനരംഗത്ത് പ്രവേശിക്കുന്നത്.

1996-ൽ എ.ആർ. റഹ്മാൻ സംഗീതസംവിധാനം ചെയ്ത "മിൻസാര കനവ്" എന്ന ചലച്ചിത്രത്തിലെ "മാനാ മദുര" എന്ന ഗാനത്തോടെയാണ് ഇദ്ദേഹം ശ്രദ്ധേയത നേടിയത്. "ഉയിരേ" എന്ന ചലച്ചിത്രത്തിലെ ഗാനവും പ്രസിദ്ധി നേടി. സംഗീതസംവിധായകരായ എ.ആർ. റഹ്മാൻ, ഇളയരാജ, ദേവ, വിദ്യാസാഗർ, ഭരദ്വാജ് എന്നിവർക്കായി ഇദ്ദേഹം പാടിയിട്ടുണ്ട്. തമിഴ് ചലച്ചിത്രമായ "ഏ നീ റൊമ്പ അഴഗാ ഇരുക്കെ" എന്ന ചലച്ചിത്രത്തിലെ അഞ്ച് സംഗീതസംവിധായകരിൽ ഒരാളായി ഇദ്ദേഹം സംഗീതസംവിധാന രംഗത്തും പ്രവേശിക്കുകയുണ്ടായി. "ഇനി നാനും നാനില്ലൈ" എന്ന ഇദ്ദേഹം സംഗീതസംവിധാനം ചെയ്ത ഗാനം ഹിറ്റായിരുന്നു. "ഉസ്സലേ ഉസ്സലേ", "പാർവൈ" എന്ന ആൽബങ്ങളും ഇദ്ദേഹം സംവിധാനം ചെയ്തിട്ടുണ്ട്. "സീതാ കല്യാണം" എന്ന മലയാളചലച്ചിത്രത്തിനും ഇദ്ദേഹം സംഗീതസംവിധാനം ചെയ്തിട്ടുണ്ട്.

ഇദ്ദേഹം ഇപ്പോൾ മഴവിൽ മനോരമയിൽ ജോസ്കോ ഇൻഡ്യൻ വോയ്സ് എന്ന പരിപാടിയിൽ വിധികർത്താവാണ്.

തമിഴ് നാട് സർക്കാരിന്റെ അവാർഡ് ഇദ്ദേഹത്തിന് രണ്ടു തവണ ലഭിച്ചിട്ടുണ്ട്. "പടയപ്പ" എന്ന ചലച്ചിത്രത്തിലെ "മിൻസാര പൂവേ" എന്ന ഗാനത്തിനും "ഒൻബതു രൂബ നോട്ട്" എന്ന ചലച്ചിത്രത്തിലെ "മാർഗഴിയിൽ" എന്ന ഗാനത്തിനുമാണ് പുരസ്കാരം ലഭിച്ചത്.

"പാതിരാമഴ" എന്ന ചിത്രത്തിലെ "ബാംസുരി" എന്ന ഗാനത്തിന് കേരളസംസ്ഥാന ചലച്ചിത്ര അവാർഡും ഇദ്ദേഹത്തിന് ലഭിച്ചിട്ടുണ്ട്.

തമിഴ് നാട് സർക്കാർ ഇദ്ദേഹത്തിന് ബഹുമാനസൂചകമായി കലൈമാമണി എന്ന പദവി നൽകിയിരുന്നു.

സിനിമ എക്സ്പ്രസ്സ് അവാർഡ്, ഐ.ഐ.എഫ്.എ. അവാർഡ്, എ.വി. മാക്സ് അവാർഡ്, ഫിലിം ഫാൻസ് അവാർഡ് തുടങ്ങി ധാരാളം അവാർഡുകൾ ഇദ്ദേഹത്തിന് ലഭിച്ചിട്ടുണ്ട്. മികച്ച സംഗീതസംവിധായകനുള്ള കേരള ഫിലിം ക്രിട്ടിക്സ് അവാർഡും ഇദ്ദേഹത്തിന് ലഭിച്ചിട്ടുണ്ട്.



</doc>
<doc id="242684" url="https://ml.wikipedia.org/wiki?curid=242684" title="കൗമുദി ടി.വി.">
കൗമുദി ടി.വി.

കേരളകൗമുദി ദിനപത്രത്തിന്റെ ഉടമസ്ഥതയിലുള്ള ഒരു മലയാള ചാനലാണ് കൗമുദി ടിവി. തിരുവനന്തപുരത്താണ് ചാനലിന്റെ ആസ്ഥാനം. 2013 മെയ്‌ 05 വൈകിട്ട് ആറരക്ക് കൗമുദി ടെലിവിഷൻ സംപ്രേഷണം ആരംഭിച്ചു.



</doc>
<doc id="242692" url="https://ml.wikipedia.org/wiki?curid=242692" title="ഇലക്ട്ര കോംപ്ലക്സ്">
ഇലക്ട്ര കോംപ്ലക്സ്

നവ-ഫ്രോയ്ഡിയൻ മനഃശാസ്ത്രപ്രകാരം, ഒരു കുട്ടി തന്റെ അമ്മയ്ക്ക് അച്ഛന്റെ മേലുള്ള ഉടമസ്ഥതയോട് സൈക്കോസെക്ഷ്വൽ തലത്തിൽ മത്സരിക്കുന്നതിനെയാണ് ഇലക്ട്ര കോംപ്ലക്സ് എന്ന് വിളിക്കുന്നത്. കാൾ ഗുസ്താവ് ജങ് ആണ് ഈ സിദ്ധാന്തം മുന്നോട്ടുവച്ചത്. സൈക്കോസെക്ഷ്വൽ വികാസത്തിൽ ഈ കോംപ്ലക്സ് ഒരു ലൈംഗിക സ്വത്വം രൂപപ്പെടുന്നതിന്റെ ഭാഗമായ പെൺകുട്ടികളുടെ ഫാലിക് ഘ്ട്ടമാണ്. ആൺകുട്ടികളുടെ സമാനമായ ഘട്ടം ഈഡിപ്പസ് കോംപ്ലക്സ് എന്നാണ് അറിയപ്പെടുന്നത്. മൂന്നുമുതൽ ആറുവരെ വയസ്സ് പ്രായത്തിലാണ് (വികാസത്തിലെ മൂന്നാമത്തെ ഘട്ടമായ ഫാലിക് സ്റ്റേജിൽ) ഇത് കാണപ്പെടുന്നത്. 

അഞ്ച് സൈക്കോസെക്ഷ്വൽ വികാസ ഘട്ടങ്ങളുണ്ടെന്നാണ് കണക്കാക്കപ്പെടുന്നത്: 

(i) ഓറൽ ഘട്ടം
(ii) ഏനൽ ഘട്ടം
(iii) ഫാലിക് ഘട്ടം
(iv) ലേറ്റന്റ് ഘട്ടം
(v) ജനൈറ്റൽ ഘട്ടം

പരമ്പരാഗത സൈക്കോ അനാലിറ്റിക് സിദ്ധാന്തമനുസരിച്ച് കുട്ടി സ്വന്തം ലിംഗത്തിൽ പെട്ട രക്ഷിതാവുമായി താദാത്മ്യത്തിലെത്തുന്നതിലൂടെ ഇലക്ട്ര കോംപ്ലക്സും ഈഡിപ്പസ് കോംപ്ലക്സും മാറുകയാണ് ചെയ്യുന്നത്. ഫോയ്ഡ് ആൺകുട്ടികളും പെൺകുട്ടികളും കോംപ്ലക്സുകൾ മറികടക്കുന്നത് വ്യത്യസ്ത മാർഗ്ഗങ്ങളിലൂടെയാണെന്ന സിദ്ധാന്തം മുന്നോട്ടുവച്ചു. പെൺകുട്ടികൾ പെനിസ് എൻവി എന്ന മാർഗ്ഗത്തിലൂടെയും ആൺകുട്ടികൾ കാസ്ട്രേഷൻ വ്യാകുലത എന്നതിലൂടെയുമാണ് കോംപ്ലക്സുകൾ മറികടക്കുന്നത് എന്നായിരുന്നും ഫോയ്ഡ് വാദിച്ചത്. ഫലപ്രദമല്ലാത്ത മറികടക്കലുകൾ ന്യൂറോസിസ്, സ്വവർഗ്ഗലൈംഗികത എന്നിവയിലേയ്ക്ക് നയിക്കും എന്നും ഇദ്ദേഹം വാദിച്ചു. ഇലക്ട്ര ഘട്ടത്തിലോ ഈഡിപ്പൽ ഘട്ടത്തിലോ ഉറച്ചുപോയ സ്ത്രീപുരുഷന്മാരെ ഇണയെ തിരഞ്ഞെടുക്കുന്നതിൽ അച്ഛന്റെയോ അമ്മയുടെയോ പ്രതിരൂപം തേടുന്നതിലൂടെ തിരിച്ചറിയാൻ സാധിക്കും. 




</doc>
<doc id="242697" url="https://ml.wikipedia.org/wiki?curid=242697" title="എല്ല ഫിറ്റ്സ്‌ജെറാൾഡ്">
എല്ല ഫിറ്റ്സ്‌ജെറാൾഡ്

എല്ല ഫിറ്റ്സ്‌ജെറാൾഡ് (1917 ഏപ്രിൽ 25 – 1996 ജൂൺ 15) അമേരിക്കയിലെ ജാസ് സംഗീതജ്ഞയായിരുന്നു. എല്ല "ഫസ്റ്റ് ലേഡി ഓഫ് സോങ്ങ്", "ക്വീൻ ഓഫ് ജാസ്", "ലേഡി എല്ല" എന്നീ പേരുകളിലും അറിയപ്പെട്ടിരുന്നു. മൂന്ന് ഒക്റ്റേവുകളായിരുന്നു ഇവരുടെ സ്വരത്തിന്റെ വ്യാപ്തി (ഡി3 മുതൽ ഡി6 വരെ). സ്വരം, ഉച്ചാരണം, ഇൻടൊണേഷൻ സന്ദർഭത്തിനനുസരിച്ച് മാറ്റങ്ങൾ വരുത്താനുള്ള കഴിവ് (സ്കാറ്റ് ഗാനങ്ങളിൽ പ്രത്യേകിച്ച്).

ഇരുപതാം നൂറ്റാണ്ടിലെ പ്രധാനഗാനങ്ങൾ ഉ‌ൾപ്പെട്ട ഗ്രേറ്റ് അമേരിക്കൻ സോങ്ങ്ബുക്കിലെ ഗാനങ്ങൾ എല്ല തന്റേതായ ശൈലിയിൽ പാടുമായിരുന്നു. 59-വർഷത്തിലധികം നീണ്ട പൊതുജീവിതത്തിൽ എല്ലയുടെ 70-ലധികം ആൽബങ്ങളിലെ 4 കോടിയിലധികം കോപ്പികൾ വിറ്റുപോവുകയുണ്ടായി. എല്ലയ്ക്ക് 13 ഗ്രാമി അവാർഡുകളും, നാഷണൽ മെഡൽ ഓഫ് ആർട്ട്സും പ്രസിഡൻഷ്യൽ മെഡൽ ഓഫ് ഫ്രീഡവും ലഭിച്ചിട്ടുണ്ട്. 




</doc>
<doc id="242702" url="https://ml.wikipedia.org/wiki?curid=242702" title="കൂടംകുളം">
കൂടംകുളം

തമിഴ്നാട്ടിലെ തിരുനെൽവേലി ജില്ലയിലെ ഒരു നഗരമാണ് കൂടങ്കുളം. കന്യാകുമാരിയിൽ നിന്നും 24 കിലോമീറ്ററും നാഗർകോവിലിൽ നിന്ന് 36 കിലോമീറ്ററും അകലെ സ്ഥിതി ചെയ്യുന്നു. തിരുവനന്തപുരത്തു നിന്നും 106 കിലോമീറ്ററാണ് ഇവിടേക്കുള്ള ദൂരം. ഇവിടെ സ്ഥാപിക്കുന്ന ആണവനിലയത്തിനെതിരെ നടക്കുന്ന സമരം പ്രസിദ്ധമാണ്.


</doc>
<doc id="242703" url="https://ml.wikipedia.org/wiki?curid=242703" title="സത്യഭാമ (ചലച്ചിത്രം)">
സത്യഭാമ (ചലച്ചിത്രം)

1963-ൽ പുറത്തിറങ്ങിയ മലയാളചലച്ചിത്രമാണ് സത്യഭാമ. സ്യമന്തകം, പാരിജാത പുഷ്പാഹരണം, കൃഷ്ണതുലാഭാരം എന്നീമൂന്നു കഥകൾ ചേർത്ത് സത്യഭാമയുടെ ചരിതം പൂർണമായി ചിത്രീകരിക്കുകയാണ് ഈ ചിത്രത്തിൽ ചെയ്തിരിക്കുന്നത്. അസ്സോസിയേറ്റഡ് പിക്ചേഴ്സിനു വേണ്ടി ടി.ഇ. വാസുദേവനാണ് ഈ ചിത്രം നിർമിച്ചിരികുന്നത്.




</doc>
<doc id="242709" url="https://ml.wikipedia.org/wiki?curid=242709" title="കേരളസംസ്ഥാന ചലച്ചിത്രപുരസ്കാരം 1987">
കേരളസംസ്ഥാന ചലച്ചിത്രപുരസ്കാരം 1987

1987ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, കെ. ആർ. മോഹൻ സംവിധാനം ചെയ്ത പുരുഷാർത്ഥം എന്ന ചിത്രത്തിനാണ് ലഭിച്ചതു.. അനന്തരം എന്ന ചിത്രം സംവിധാനം ചെയ്ത അടൂർ ഗോപാലകൃഷ്ണൻ മികച്ച സംവിധായകനായി തെരഞ്ഞെടുക്കപ്പെട്ടു. ഒരു മിന്നാമിനുങ്ങിന്റെ നുറുങ്ങുവെട്ടം എന്ന ചിത്രത്തിലെ അഭിനയമികവിന് നെടുമുടി വേണു മികച്ച നടനായും എഴുതാപ്പുറങ്ങൾ എന്ന ചിത്രത്തിലെ അഭിനയത്തിനു സുഹാസിനി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242710" url="https://ml.wikipedia.org/wiki?curid=242710" title="കേരളസംസ്ഥാന ചലച്ചിത്രപുരസ്കാരം 1988">
കേരളസംസ്ഥാന ചലച്ചിത്രപുരസ്കാരം 1988

1988ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം,രവീന്ദ്രൻ സംവിധാനം ചെയ്ത ഒരേതൂവൽ പക്ഷികൾ എന്ന ചിത്രത്തിനാണ് ലഭിച്ചത്.. രുക്മിണി എന്ന ചിത്രം സംവിധാനം ചെയ്ത കെ. പി. കുമാരൻ മികച്ച സംവിധായകനായി തെരഞ്ഞെടുക്കപ്പെട്ടു. പിറവി എന്ന ചിത്രത്തിലൂടെ പ്രേംജി മികച്ച നടനായും രുക്മിണി എന്ന ചിത്രത്തിലെ അഭിനയത്തിനു അഞ്ജു മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242713" url="https://ml.wikipedia.org/wiki?curid=242713" title="കേരളസംസ്ഥാന ചലച്ചിത്രപുരസ്കാരം 1989">
കേരളസംസ്ഥാന ചലച്ചിത്രപുരസ്കാരം 1989

1989ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം,ശ്രീനിവാസൻ സംവിധാനം ചെയ്ത വടക്കുനോക്കിയന്ത്രം എന്ന ചിത്രത്തിനാണ് ലഭിച്ചത്.. മൃഗയ എന്ന ചിത്രം സംവിധാനം ചെയ്ത ഐ. വി. ശശി മികച്ച സംവിധായകനായി തെരഞ്ഞെടുക്കപ്പെട്ടു. ഒരു വടക്കൻവീരഗാഥ, മൃഗയ എന്നീ ചിത്രങ്ങളിലൂടെ മമ്മൂട്ടി മികച്ച നടനായും മഴവിൽക്കാവടി, വർത്തമാനകാലം എന്നീ ചിത്രങ്ങളിലെ അഭിനയത്തിനു ഉർവ്വശി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242727" url="https://ml.wikipedia.org/wiki?curid=242727" title="ഇന്ത്യാ-ചൈന ബന്ധം">
ഇന്ത്യാ-ചൈന ബന്ധം

ഏഷ്യൻ രാജ്യങ്ങളായ പീപ്പിൾസ്‌ റിപ്പബ്ലിക്ക് ഓഫ്‌ ചൈനയും റിപ്പബ്ലിക്ക് ഓഫ് ഇന്ത്യയും തമ്മിൽ നിലനിൽക്കുന്ന ഉഭയകക്ഷി ബന്ധങ്ങളെ സൂചിപ്പിക്കാനുപയോഗിക്കുന്ന പ്രയോഗമാണ് ഇന്ത്യാ-ചൈന ബന്ധം. ഇത് പ്രാചീനകാലത്തു നിന്നേ നിലനിൽക്കുന്നുണ്ടായിരുന്നെങ്കിലും ആധുനിക കാലഗണനയിൽ 1950-ഇൽ തായ്‌വാനിലെ റിപ്പബ്ലിക് ഓഫ് ചൈന ഭരണകൂടത്തെ പിന്തള്ളി ലോകരാജ്യങ്ങൾ പീപ്പിൾസ്‌ റിപ്പബ്ലിക്ക് ഓഫ്‌ ചൈനയെ അംഗീകരിക്കുന്നതു മുതൽ ആരംഭിക്കുന്നു. പീപ്പിൾസ്‌ റിപ്പബ്ലിക്ക് ഓഫ്‌ ചൈനയെ ആദ്യം അംഗീകരിച്ച രാജ്യങ്ങളുടെ കൂട്ടത്തിലാണ് ഇന്ത്യയുടെ സ്ഥാനം.


</doc>
<doc id="242733" url="https://ml.wikipedia.org/wiki?curid=242733" title="മെല്ലി ഇറാനി">
മെല്ലി ഇറാനി

പ്രസിദ്ധ ക്യാമറാമാനായിരുന്ന ആദി ഇറാനിയുടെ പുത്രനായി 1932 ഓഗസ്റ്റ് 5-ന് ബോംബെയിൽ ജനിച്ചു. ഛായാഗ്രഹണത്തിന്റെ ബാലപാഠങ്ങൾ സ്വപിതാവിൽ നിന്നു തന്നെ അഭ്യസിച്ചു. 1961-ൽ ജ്ഞാനസുന്ദരി എന്ന മലയാള ചിത്രത്തിന്റെ ചിഫ് ക്യാമറാമാനായി പ്രവർത്തിച്ചു.
1971-ലെ മികച്ച ഛായാഗ്രാഹകനുള്ളകേരളസംസ്ഥാന ചലച്ചിത്രപുരസ്കാരം ഇദ്ദേ ഹത്തിനു ലഭിച്ചു.


</doc>
<doc id="242740" url="https://ml.wikipedia.org/wiki?curid=242740" title="ചെറുമണങ്ങ്">
ചെറുമണങ്ങ്

കൊഴുവ കുടുംബത്തിൽപ്പെട്ട ഒരു കടൽമത്സ്യമാണ് ചെറുമണങ്ങ് (Longjaw thryssa ). ശരാശരി വലിപ്പം 15സെന്റിമീറ്ററാണെങ്കിലും പരമാവധി 18 സെ.മീ വരെ വലിപ്പമുണ്ടാകും. കവചെള്ള, കവപാള , കാവ ചെളള, കാവ പാള, ചെറു മങ്ങ്, ചെറു മണങ്ങൂ , നെടുമണങ്ങ്, മുള്ളൻമണങ്ങ് തുടങ്ങിയ പേരുകളിലുമറിയപ്പെടുന്നു


</doc>
<doc id="242748" url="https://ml.wikipedia.org/wiki?curid=242748" title="നെടുമണങ്ങ്">
നെടുമണങ്ങ്

കൊഴുവ കുടുംബത്തിൽപ്പെട്ട ഒരു കടൽമത്സ്യമാണ് നെടുമണങ്ങ് (Oblique-jaw thryssa). . പരമാവധി വളരുന്ന വലിപ്പം 15.5 സെന്റിമീറ്റർ. മണങ്ങ് , മുള്ളൻമണങ്ങ്,ചെറുമണങ്ങ് എന്നീ പേരിലും അറിയപ്പെടുന്നു.



</doc>
<doc id="242756" url="https://ml.wikipedia.org/wiki?curid=242756" title="മാർക്കോവ് മാതൃക">
മാർക്കോവ് മാതൃക

ക്രമമില്ലാപ്രക്രിയയിൽ മാർക്കോവ് സവിശേഷത അനുസരിക്കുന്ന പ്രക്രിയ മാതൃകയെ മാർക്കോവ് മാതൃക എന്നു പറയുന്നു. ഒരു വ്യൂഹത്തിന്റെ ഭാവി മൂല്യം ആ വ്യൂഹത്തിന്റെ ഇപ്പോഴത്തെ മൂല്യത്തെ മാത്രം ആശ്രയിക്കുകയും വ്യൂഹത്തിന്റെ കഴിഞ്ഞുപോയ മൂല്യങ്ങളെ ആശ്രയിക്കാതിരിക്കുകയും ചെയ്യുന്ന സവിശേഷതയാണ് മാർക്കോവ് സവിശേഷത.

മാർക്കോവ് സവിശേഷത ഉള്ള ഒരു കൂട്ടം ക്രമമില്ലാത്ത മൂല്യങ്ങളെ മാർക്കോവ് ചങ്ങല എന്നു പറയുന്നു.അതായത് ഒരു വ്യൂഹത്തിന്റെ ഭാവി മൂല്യം ആ വ്യൂഹത്തിന്റെ ഇപ്പോഴത്തെ മൂല്യത്തെ മാത്രം ആശ്രയിക്കുകയും വ്യൂഹത്തിന്റെ കഴിഞ്ഞുപോയ മൂല്യങ്ങളെയോ വരാൻ പോകുന്ന മൂല്യങ്ങളെയോ ആശ്രയിക്കാതിരിക്കുകയും ചെയ്യുന്നു.


</doc>
<doc id="242759" url="https://ml.wikipedia.org/wiki?curid=242759" title="ഗ്നൂ ഒക്ടേവ്">
ഗ്നൂ ഒക്ടേവ്

പ്രധാനമായും സംഖ്യാപരമായ ഗണിക്കലിന് ഉപയോഗിക്കുന്ന ഒരു പ്രോഗ്രാമിംഗ് ഭാഷയാണ് ഗ്നൂ ഒക്ടേവ്. ഇത് ഗ്നൂ പദ്ധതിയുടെ ഭാഗമായിട്ടുള്ള ഒരു സ്വതന്ത്ര സോഫ്റ്റ്വെയറാണ്. ഒക്ടേവ് ഇന്റർപ്രട്ടഡ് ഉന്നത തല പ്രോഗ്രാമിംഗ് ഭാഷയാണ്.


</doc>
<doc id="242761" url="https://ml.wikipedia.org/wiki?curid=242761" title="പല്ലൻകോലി">
പല്ലൻകോലി

Strongylura ജീനസ്സിൽ പെട്ട ഒരു സൂചിമത്സ്യം (Needlefish) ആണ് പല്ലൻകോലി (Spottail needlefish).. ശരാശരി വലിപ്പം 22 സെ.മീറ്ററാണെങ്കിലും 40 സെമീ വരെ ഈ കടൽമത്സ്യം വളരുന്നു. ഇന്ത്യോ-പശ്ചിമ പസഫിക്ക് കടൽ പ്രദേശങ്ങളിലാണ് ഇവയെ പ്രധാനമായും കാണപ്പെടുന്നത്. അയകോരകോലി, ഊള, ഐക്കോറ കോലി, കേരൻ, കൊപ്ള, പാമ്പൻ കോലി, മാക്കോളി, മോകോലി തുടങ്ങിയ പേരുകളിൽ പ്രാദേശികമായി അറിയപ്പെടുന്നു.


</doc>
<doc id="242777" url="https://ml.wikipedia.org/wiki?curid=242777" title="കാന്തക്കമുക്">
കാന്തക്കമുക്

പശ്ചിമഘട്ടതദ്ദേശവാസിയായ ഒരുതരം കമുകാണ് കാന്തക്കമുക്. . കാന്തൾ, കാട്ടുകമുക്, പാറപ്പാക്ക്, വാരക്കമുക് എന്നീ പേരുകളിലും ഈ വൃക്ഷം അറിയപ്പെടുന്നു. ആവാസവ്യവസ്ഥയുടെ നാശം മൂലം വംശനാശഭീഷണി നേരിടുന്ന ഒരു സസ്യമാണിത്. 15 മീറ്ററോളം ഉയരം വയ്ക്കും. 1000 മുതൽ 1900 മീറ്റർ വരെ ഉയരമുള്ള മലനിരകളിൽ കാണുന്നു. സംരക്ഷിതപ്രദേശങ്ങളിലും പല സസ്യോദ്യാനങ്ങളിലും വളർത്തിവരുന്നു. ആദിമനിവാസികൾ ഈ മരത്തിന്റെ ഉള്ളിലുള്ള ഭാഗം (കൂമ്പ്) ആഹാരമാക്കാറുണ്ട്. വളരെ വേഗം വളരുന്ന ഒരു വൃക്ഷമാണിത്.


</doc>
<doc id="242779" url="https://ml.wikipedia.org/wiki?curid=242779" title="അയക്കൂറ">
അയക്കൂറ

സ്കോംബെറോമോറിഡേ (Scomberomoridae) മത്സ്യകുടുംബത്തിൽപ്പെടുന്ന ഒരു സമുദ്രജലമത്സ്യമാണ് അയക്കൂറ(Seer fish). നെയ്മീൻ, ചുംബും തുടങ്ങിയ പേരിലും അറിയപ്പെടുന്നു.

സ്കോംബെറോമോറസ് കൊമെഴ്സൻ (Scomberomorus commercen) എന്നാണിതിന്റെ ശാസ്ത്രീയ നാമം. ഇന്ത്യ, ശ്രീലങ്ക, മ്യാന്മർ, മലയ, ഓസ്ട്രേലിയ, ഫിലിപ്പീൻസ്, തായ്‌വാൻ, ജപ്പാൻ തുടങ്ങിയ രാജ്യങ്ങൾക്കടുത്തുള്ള സമുദ്രങ്ങളിലാണ് അയക്കൂറ ധാരാളമായുള്ളത്.

സാധാരണമായി 150-200 സെ.മീ. നീളത്തിൽ വളരുന്ന അയക്കൂറയ്ക്ക് 20-25 കി.ഗ്രാം വരെ തൂക്കമുണ്ടായിരിക്കും. അയക്കൂറയുടെ മുതുകുഭാഗത്തിന് കറുപ്പുകലർന്ന നീലനിറവും ഉദരഭാഗത്തിന് വെള്ളിയുടെ നിറവുമാണ്. പാർശ്വഭാഗങ്ങളിൽ വീതികുറഞ്ഞ ചാരനിറം കലർന്ന കറുത്ത വരകളുണ്ട്. കുറുകെയുള്ള ഇത്തരം വരകളധികവും പാർശ്വരേഖയ്ക്കു താഴെയായിട്ടാണ് കാണുന്നത്. അയക്കൂറയ്ക്ക് മേൽത്താടിയിലും കീഴ്ത്താടിയിലും ബലമുള്ള കൂർത്ത പല്ലുകളുണ്ട്; കീഴ്ത്താടിയിൽ 10-15 ഉം മേൽത്താടിയിൽ 11-26 ഉം. കീഴ്ത്താടിയിലെ പിൻഭാഗത്തുള്ള പല്ലുകൾ വളരെച്ചെറുതാണ്.

അയക്കൂറയുടെ ഒന്നാം പൃഷ്ഠപത്ര (dorsal fin) ത്തിലെ മുള്ളുകളുടെ അഗ്രം അല്പം കൂർത്തതും മുള്ളുകൾ തമ്മിൽ യോജിപ്പിക്കുന്ന നേരിയ പാടയിൽനിന്ന് കവിഞ്ഞു സ്ഥിതിചെയ്യുന്നതുമാണ്. രണ്ടാം പൃഷ്ഠപത്രത്തിന്റെ ഉയരം പിന്നിലേക്കു പോകുംതോറും ക്രമേണ കുറഞ്ഞുവരുന്നു. പ്രാച്യപത്രങ്ങൾ (ventral fin) വലിപ്പം കുറഞ്ഞതാണ്. അംസപത്രങ്ങളുടെ (pectoral fins) അഗ്രം കൂർത്തിരിക്കും. പുച്ഛപത്രം (caudal fin) രണ്ടായി പിരിഞ്ഞിരിക്കുന്നു. പാർശ്വരേഖ (lateral fin) തുടക്കം മുതൽ ഏതാണ്ട് രണ്ടാമത്തെ പൃഷ്ഠപത്രം വരെ ശരീരത്തിന്റെ പകുതിക്കു മുകളിലായും ക്രമേണ കീഴോട്ടു വളഞ്ഞു തിരശ്ചീനമായും പോവുന്നു.

അയക്കൂറ വളരെ സ്വാദിഷ്ഠമായതിനാൽ ഭക്ഷ്യമത്സ്യങ്ങളിൽ ഒരു പ്രധാനസ്ഥാനമാണ് ഇവയ്ക്കുള്ളത്.


</doc>
<doc id="242787" url="https://ml.wikipedia.org/wiki?curid=242787" title="കേരളസംസ്ഥാന ചലച്ചിത്രപുരസ്കാരം 2003">
കേരളസംസ്ഥാന ചലച്ചിത്രപുരസ്കാരം 2003

മികച്ച ചിത്രത്തിനുള്ള 2003-ലെ കേരളസംസ്ഥാന ചലച്ചിത്രപുരസ്കാരം രാജീവ്‌ വിജയരാഘവൻ സംവിധാനം ചെയ്ത മാർഗം കരസ്ഥമാക്കി. എന്റെ വീട് അപ്പൂൻറേം സംവിധാനം ചെയ്ത സിബി മലയിൽ മികച്ച സംവിധായകനുള്ള പുരസ്കാരവും നെടുമുടി വേണു മികച്ച നടനുള്ള പുരസ്കാരവും, മീര ജാസ്മിൻ മികച്ച നടിക്കുള്ള പുരസ്കാരവും നേടി.


</doc>
<doc id="242795" url="https://ml.wikipedia.org/wiki?curid=242795" title="കേരള കാർട്ടൂൺ അക്കാദമി">
കേരള കാർട്ടൂൺ അക്കാദമി

കേരളത്തിലെ കാർട്ടൂണിസ്റ്റുകളുടെ ഒരു സംഘടനയാണു് കേരളാ കാർട്ടൂൺ അക്കാദമി. 150-ൽപ്പരം അംഗങ്ങളുള്ള ഈ സ്ഥാപനം 1982ൽ എറണാകുളത്തുവെച്ചാണു് രൂപീകരിക്കപ്പെട്ടതു്. കേരളത്തിലെ സ്കൂൾ കുട്ടികൾക്കിടയിൽ കാർട്ടൂൺ എന്ന കലയും കാർട്ടൂണിലൂടെ സാമൂഹ്യബോധവും പ്രചരിപ്പിക്കുക എന്നതാണ് സംഘടനയുടെ പ്രഖ്യാപിതലക്ഷ്യങ്ങളിൽ പ്രധാനപ്പെട്ടവ.



</doc>
<doc id="242796" url="https://ml.wikipedia.org/wiki?curid=242796" title="മാർഗം (ചലച്ചിത്രം)">
മാർഗം (ചലച്ചിത്രം)

രാജീവ്‌ വിജയരാഘവൻ സംവിധാനവും നിർമ്മാണവും നിർവഹിച്ച് 2003-ൽ പുറത്തിറങ്ങിയ ഒരു മലയാളം ചലച്ചിത്രമാണ് മാർഗം. നെടുമുടി വേണു പ്രധാന നടനായി അഭിനയിച്ച ഈ ചിത്രം അതെ വർഷം ഏറ്റവും മികച്ച ചലച്ചിത്രത്തിനുള്ള കേരളസംസ്ഥാന പുരസ്കാരം നേടി.


</doc>
<doc id="242797" url="https://ml.wikipedia.org/wiki?curid=242797" title="കേരളസംസ്ഥാന ചലച്ചിത്രപുരസ്കാരം 1990">
കേരളസംസ്ഥാന ചലച്ചിത്രപുരസ്കാരം 1990

1990ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം,ജി അരവിന്ദൻ സംവിധാനം ചെയ്തവാസ്തുഹാര എന്ന ചിത്രത്തിനാണ് ലഭിച്ചത്..വാസ്തുഹാര യുടെ സംവിധാനത്തിനു ജി അരവിന്ദൻ മികച്ച സംവിധായകനായും തെരഞ്ഞെടുക്കപ്പെട്ടു. പെരുന്തച്ചന് എന്ന ചിത്രത്തിലെ പെരുന്തച്ചനെ അവിസ്മരണീയമാക്കിയ തിലകൻ മികച്ച നടനായും തലയണമന്ത്രം എന്ന ചിത്രത്തിലെ അഭിനയ മികവിന് ഉർവ്വശി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242799" url="https://ml.wikipedia.org/wiki?curid=242799" title="കേരളസംസ്ഥാന ചലച്ചിത്രപുരസ്കാരം 1991">
കേരളസംസ്ഥാന ചലച്ചിത്രപുരസ്കാരം 1991

1991ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം,എം. ടി. വാസുദേവൻ നായർ സംവിധാനം ചെയ്ത കടവ് എന്ന ചിത്രത്തിനാണ് ലഭിച്ചത്..ഉള്ളടക്കം എന്ന ചിത്രത്തിന്റെ സംവിധാനത്തിനു കമൽ മികച്ച സംവിധായകനായും തെരഞ്ഞെടുക്കപ്പെട്ടു. ഉള്ളടക്കം, കിലുക്കം എന്നീ ചിത്രങ്ങളിലെ പ്രകടനത്തിലൂടെ മോഹൻലാൽ മികച്ച നടനായും ഭരതം, കടിഞ്ഞൂൽ കല്യാണം എന്നീ ചിത്രങ്ങളിലെ അഭിനയ മികവിന് ഉർവ്വശി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242804" url="https://ml.wikipedia.org/wiki?curid=242804" title="കേരളസംസ്ഥാന ചലച്ചിത്രപുരസ്കാരം 1992">
കേരളസംസ്ഥാന ചലച്ചിത്രപുരസ്കാരം 1992

1992ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം,ലെനിൻ രാജേന്ദ്രൻ സംവിധാനം ചെയ്തദൈവത്തിന്റെ വികൃതികൾഎന്ന ചിത്രത്തിനാണ് ലഭിച്ചത്..സർഗ്ഗം എന്ന ചിത്രത്തിന്റെ സംവിധാനത്തിനു ഹരിഹരൻ മികച്ച സംവിധായകനായും തെരഞ്ഞെടുക്കപ്പെട്ടു. ആധാരം എന്ന ചിത്രത്തിലൂടെ മുരളി മികച്ച നടനായും ദൈവത്തിന്റെ വികൃതികൾ എന്ന ചിത്രത്തിലെ അഭിനയത്തിന് ശ്രീവിദ്യ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242806" url="https://ml.wikipedia.org/wiki?curid=242806" title="മൂക്കിട്ടകായ">
മൂക്കിട്ടകായ

പശ്ചിമഘട്ടതദ്ദേശവാസിയായ ഒരു ഓർക്കിഡാണ് മൂക്കിട്ടകായ.. വംശനാശഭീഷണിയുണ്ട്. താരതമ്യേന ഉയരം കുറഞ്ഞ പ്രദേശങ്ങളിൽ പൊതുവേ കാണുന്ന ഇനമാണിത്. മരങ്ങളിലും പാറകളിലും പറ്റിപ്പിടിച്ച് വളരും. പൂക്കൾക്ക് ദുർഗന്ധമുണ്ട്.താഴ്ന്ന പ്രദേശം മുതൽ ഉയര്ന്ന പ്രദേശം വരെ കൂടുതലായി കാണുന്ന ഈ ഓർക്കിഡുകൾക്ക് വർഷത്തിൽ ഒരിക്കൽ മാത്രമേ പൂക്കളുണ്ടാവുകയുള്ളു, ഒക്ടോബർ മുതൽ ഫെബ്രുവരി വരെയാണ് പൂക്കാലം . നാട്ടുവൈദ്യത്തിൽ രോഗാണുനാശകമായി ഉപയോഗിച്ചുവരുന്ന ഈ ചെടിയെക്കുറിച്ച് ഹോർത്തൂസ് മലബാറിക്കൂസിൽ വിവരണമുണ്ട്. 



</doc>
<doc id="242809" url="https://ml.wikipedia.org/wiki?curid=242809" title="ഫിഷറിന്റെ തത്ത്വം (പരിണാമശാസ്ത്രം)">
ഫിഷറിന്റെ തത്ത്വം (പരിണാമശാസ്ത്രം)

ലൈംഗിക ജീവികളിൽ പൊതുവേ സ്ത്രീപുരുഷ അനുപാതം 1:1 ആയി കാണപ്പെടുന്നതിന്റെ പ്രശസ്തമായ വിശദീകരണം ആണ് ഫിഷറിന്റെ തത്ത്വം (Fisher's Principle) എന്ന പേരിൽ അറിയപ്പെടുന്നത്. 1930 ൽ റൊണാൾഡ് ഫിഷർ എന്ന ശാസ്ത്രജ്ഞൻ ജനറ്റിക്കൽ തിയറി ഓഫ് നാച്ചുറൽ സെലക്ഷൻ എന്ന തന്റെ ഗ്രന്ഥത്തിലൂടെയാണ് ഈ തത്ത്വത്തെ പ്രശസ്തമാക്കിയത്. പരിണാമ ജൈവശാസ്ത്രത്തിലെ പ്രധാന തത്ത്വങ്ങളിലൊന്നാണിത്. "
പാരമ്പര്യമായി ഒരു സമൂഹത്തിൽ ആൺജീവികൾ കുറവാണ് എങ്കിൽ ഉള്ള ആൺജീവികൾക്ക് പ്രത്യുൽപ്പാദന സാധ്യത ഏറുന്നു. അപ്പോൾ ചുറ്റും ഉള്ളവരെക്കാളും ആൺജീവികളെ കൂടുതലായി ജനിപ്പിക്കുന്നവരുടെ ജീനുകൾ കൂടുതൽ കൊച്ചു മക്കളിൽ എത്തുന്നു. അത് മൂലം അവരിലെ ആ ജനിതക സ്വഭാവം ക്രമേണ സമൂഹത്തിൽ വ്യാപിക്കുന്നു. ഇത് അനുപാതത്തെ മാറ്റുന്നു. ആൺജീവികളെ കൂടുതലായി ഉത്പാദിപ്പിക്കുന്നതിന്റെ പ്രയോജനം 1:1 എന്ന അനുപാതം എത്തുമ്പോൾ ഇല്ലാതാവുന്നതിനാൽ ആ പരിധി കടന്ന് പോയാൽ പെൺജീവികളെ കൂടുതൽ ഉത്പാദിപ്പിക്കുന്നവർക്കാകും മുൻ‌തൂക്കം. ഇത് ആ അനുപാതത്തെ ഏകദേശം 1:1 ൽ പിടിച്ച് നിർത്തുന്നു.

ഇതിന് പെൺജീവികളെയും ആൺജീവികളെയും ഉത്പാദിപ്പിക്കാൻ ഏതാണ്ട് ഒരേ പ്രയത്നം ആണ് വേണ്ടത് എന്ന നിബന്ധന ഉണ്ട് (മനുഷ്യരിലേതു പോലെ).



</doc>
<doc id="242811" url="https://ml.wikipedia.org/wiki?curid=242811" title="മാൻചൂരൽ">
മാൻചൂരൽ

പശ്ചിമഘട്ടതദ്ദേശവാസിയായ ഒരുതരം ചൂരലാണ് മാൻചൂരൽ. . വള്ളിസ്വഭാവമാണ്. വംശനാശഭീഷണിയുണ്ട്. 20 മീറ്ററോളം നീളം വയ്ക്കുന്ന ഈ ചൂരലിന് ബലം കുറവാണ്. ഇലയ്ക്ക് 1.7 മീറ്ററോളം നീളമുണ്ടാവും. ഫർണിച്ചർ ഉണ്ടാക്കാൻ കൊള്ളാം


</doc>
<doc id="242815" url="https://ml.wikipedia.org/wiki?curid=242815" title="കേരളസംസ്ഥാന ചലച്ചിത്രപുരസ്കാരം 1993">
കേരളസംസ്ഥാന ചലച്ചിത്രപുരസ്കാരം 1993

അടൂർ ഗോപാലകൃഷ്ണൻ സംവിധാനം ചെയ്ത വിധേയൻ എന്ന ചിത്രത്തിനാണ് 1993ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം ലഭിച്ചത്.. അടൂർ ഗോപാലകൃഷ്ണൻ മികച്ച സംവിധായകനായും തെരഞ്ഞെടുക്കപ്പെട്ടു. വിധേയൻ, വാത്സല്യം, പൊന്തൻ മാട എന്നീ ചിത്രങ്ങളിലൂടെ പ്രകടമാക്കിയ അഭിനയ മികവിന് മമ്മൂട്ടി മികച്ച നടനായും മണിച്ചിത്രത്താഴ് എന്ന ചിത്രത്തിലെ അഭിനയ മികവിന് ശോഭന മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242817" url="https://ml.wikipedia.org/wiki?curid=242817" title="കേരളസംസ്ഥാന ചലച്ചിത്രപുരസ്കാരം 1994">
കേരളസംസ്ഥാന ചലച്ചിത്രപുരസ്കാരം 1994

ഹരിഹരൻ സംവിധാനം ചെയ്ത പരിണയംഎന്ന ചിത്രത്തിനാണ് 1994 ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം ലഭിച്ചത്..സ്വം എന്ന ചിത്രമൊരുക്കിയ ഷാജി എൻ. കരുൺ മികച്ച സംവിധായകനായും തെരഞ്ഞെടുക്കപ്പെട്ടു.സന്താനഗോപാലം, ഗമനം എന്നീ ചിത്രങ്ങളിലെ തികവുറ്റ അഭിനയത്തിലൂടെ തിലകൻ മികച്ച നടനായും ചകോരം എന്ന ചിത്രത്തിലെ അഭിനയത്തിനു ശാന്തി കൃഷ്ണ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242818" url="https://ml.wikipedia.org/wiki?curid=242818" title="കെ. സുകുമാരൻ">
കെ. സുകുമാരൻ

കേരളകൗമുദി പത്രത്തിന്റെ മുൻ പത്രാധിപരും പ്രമുഖ പത്രപ്രവർത്തകനും ശ്രീനാരായണ ധർമ്മ പരിപാലന യോഗത്തിന്റെ അധ്യക്ഷനുമായിരുന്നു പത്രാധിപർ സുകുമാരൻ എന്നറിയപ്പെട്ട കെ.സുകുമാരൻ (8 ജനുവരി 1903 – 18 സെപ്റ്റംബർ 1981).

പ്രമുഖ സാമൂഹ്യ-സാംസ്കാരിക പ്രവർത്തകനും ചിന്തകനുമായിരുന്ന സി.വി. കുഞ്ഞുരാമന്റെയും കുഞ്ഞിക്കവുന്റെയും മകനായി 1903 ജനുവരി 8-ന് കൊല്ലം ജില്ലയിലെ മയ്യനാട് ജനനം. സുകുമാരന്റെ സഹോദരൻ കെ.ദാമോദരൻ സർക്കാറിന്റെ വിവർത്തന തലവനും എഴുത്തുകാരനുമായിരുന്നു. സഹോദരിയായ വാസന്തിയെ വിവാഹം ചെയ്തത് തിരുകൊച്ചിയുടെ മുഖ്യമന്ത്രിയായിരുന്ന സി.കേശവനാണ്. സുകുമാരന്റെ ഭാര്യ മാധവി. നാലു ആൺ മക്കളാണിവർക്ക്. പരേതരായ എം.എസ്. മണി, എം.എസ് രവി, എം.എസ്. മധുസൂദനൻ, എം.എസ്. ശ്രീനിവാസൻ എന്നിവരാണവർ. കേരളകൗമുദിയുടെ നടത്തിപ്പിൽ ഇവർ മുന്നണിയിലുണ്ട്.

പത്രാധിപർ സുകുമാരൻ എന്നാണ് സ്നേഹപൂർവം അദ്ദേഹം വിളിക്കപ്പെട്ടത്. സുകുമാരന്റെ പത്രാധിപത്യത്തിലാണ് കേരളകൗമുദി ഇന്നുള്ള നിലയിലേക്ക് പരിവർത്തനം ചെയ്യപ്പെട്ടത്. കുളത്തൂരിൽ വച്ച് അദ്ദേഹം നടത്തിയ പ്രസംഗം കുളത്തൂർ പ്രസംഗം എന്നപേരിൽ പ്രസിദ്ധമാണ്.

1973 ൽ ഇന്ത്യാഗവണ്മെന്റ് അദ്ദേഹത്തെ പത്മഭൂഷൺ നൽകി ആദരിക്കുകയുണ്ടായി.


</doc>
<doc id="242819" url="https://ml.wikipedia.org/wiki?curid=242819" title="കേരളസംസ്ഥാന ചലച്ചിത്രപുരസ്കാരം 1995">
കേരളസംസ്ഥാന ചലച്ചിത്രപുരസ്കാരം 1995

എം പി സുകുമാരൻനായർ സംവിധാനം ചെയ്ത കഴകം എന്ന ചിത്രത്തിനാണ് 1995 ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം ലഭിച്ചത്.. കഥാപുരുഷൻ എന്ന ചിത്രം സംവിധാനം ചെയ്ത അടൂർ ഗോപാലകൃസ്ണൻ മികച്ച സംവിധായകനായി തെരഞ്ഞെടുക്കപ്പെട്ടു. കാലാപാനി, സ്ഫടികം എന്നീ ചിത്രങ്ങളിലെ അഭിനയത്തിലൂടെ മോഹൻലാൽ മികച്ച നടനായും കഴകം എന്ന ചിത്രത്തിലെ അഭിനയത്തിനു ഉർവ്വശി മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242822" url="https://ml.wikipedia.org/wiki?curid=242822" title="കേരളസംസ്ഥാന ചലച്ചിത്രപുരസ്കാരം 2002">
കേരളസംസ്ഥാന ചലച്ചിത്രപുരസ്കാരം 2002

മികച്ച ചിത്രത്തിനുള്ള 2002-ലെ കേരളസംസ്ഥാന ചലച്ചിത്രപുരസ്കാരം സതീഷ്‌ മേനോൻ നിർമിച്ചു സംവിധാനം ചെയ്ത ഭവം കരസ്ഥമാക്കി. ഒടുവിൽ ഉണ്ണികൃഷ്ണൻ മികച്ച നടനുള്ള പുരസ്കാരവും, നവ്യ നായർ മികച്ച നടിക്കുള്ള പുരസ്കാരവും നേടി. ഈ വർഷം മികച്ച സംവിധായകനുള്ള പുരസ്കാരം നല്കപ്പെട്ടില്ല.



</doc>
<doc id="242827" url="https://ml.wikipedia.org/wiki?curid=242827" title="കേൾക്കാനുള്ള അവകാശ നിയമം">
കേൾക്കാനുള്ള അവകാശ നിയമം

സർക്കാർ സേവനങ്ങളുമായി ബന്ധപ്പെട്ട് പൊതുജനങ്ങളുടെ പരാതികൾ സമയബന്ധിതമായി കേട്ടു തീർപ്പു കല്പിക്കുന്നതിനുള്ള അവകാശമാണ് കേൾക്കാനുള്ള അവകാശം.(Right to hearing Act) ഇന്ത്യയിൽ രാജസ്ഥാനിലാണ് ഈ നിയമം ആദ്യമായി നിലവിൽ വരുന്നത്. വിവരാവകാശ നിയമം, സേവനാവകാശ നിയമം എന്നിവയുടെ ചുവടുപിടിച്ചാണ് പരാതി കേൾക്കപ്പെടുന്നതും അവകാശമാക്കിയുള്ള നിയമം വരുന്നത്. കേരളത്തിലും ഈ നിയമം നടപ്പിലാക്കാനുള്ള ശ്രമം നടന്നുവരുന്നു. സർക്കാരിന്റെ നയങ്ങളെക്കുറിച്ചോ, പദ്ധതികളെക്കുറിച്ചോ, പരിപാടികളെക്കുറിച്ചോ ആക്ഷേപമുള്ളവർക്ക് പരാതിപ്പെടാം. ഇതിന് അവസരം നൽകുന്നത് നിയമപരമായ അവകാശമാക്കുന്നതാണ് കേൾക്കപ്പെടാനുള്ള അവകാശ നിയമത്തിൽ ഉൾപ്പെടുന്നത്.

ഏതെങ്കിലും പരാതി ഉന്നയിക്കപ്പെട്ടാൽ 15 ദിവസത്തിനകം പബ്ലിക് ഹിയറിംഗ് ഓഫീസർ അതിന്മേൽ തീർപ്പു കല്പിക്കണമെന്നും ആ തീരുമാനത്തിൽ അപേക്ഷകൻ തൃപ്തനല്ലെങ്കിൽ അപ്പീൽ നൽകാമെന്നുമാണ് വ്യവസ്ഥ.കൂടാതെ അപ്പീലിന്മേൽ 21 ദിവസത്തിനകം തീരുമാനം ആകണമെന്ന് നിഷ്‌കർഷിക്കുന്നുണ്ട്.13 വകുപ്പുകളടങ്ങിയ രാജസ്ഥാൻ സംസ്ഥാന നിയമത്തിലെ ഏഴാം വകുപ്പനുസരിച്ചു വീഴ്ച വരുത്തുന്ന ഉദ്യോഗസ്ഥന് 500 മുതൽ 5000 വരെ രൂപ പിഴ ശിക്ഷയും പുറമേ വകുപ്പുതല നടപടികളും അനുശാസിക്കുന്നു.30 ദിവസത്തിനുള്ളിൽ പരാതി കേൾക്കപ്പെടണം.പരാതി ആദ്യം എഴുതി നൽകണം. തുടർന്ന് ഒരു മാസത്തിനകം പരാതിക്കാരനെ വിളിച്ച് അത് കേൾക്കുകയും വേണം.ഹിയറിങ് നടത്താനായി സർക്കാർ പബ്ലിക് ഹിയറിങ്ഓഫീസറെ നിയമിക്കണം. ഇദ്ദേഹത്തിന്റെ തീരുമാനത്തിൽ അപകാതയുണ്ടെങ്കിൽ അപ്പീൽ സമർപ്പിക്കാനായി വിവരാവകാശ നിയമത്തിലേതുപോലെ ഫസ്റ്റ് അപ്പലേറ്റ് അതോറിറ്റിയും സെക്കൻഡ് അപ്പലേറ്റ് അതോറിറ്റിയും ഉണ്ടാകും. ഈഘട്ടത്തിലുള്ള തീർപ്പിനെക്കുറിച്ചും പരാതിയുള്ളവർക്ക് റിവിഷൻ അതോറിറ്റിയെ എന്ന മറ്റൊരു ഘടകത്തെ കൂടി സമീപിക്കാം. ഓരോ തട്ടിലുള്ള തീർപ്പിനെക്കുറിച്ചുമുള്ള പരാതികൾ 30 ദിവസത്തിനകം അപ്പീലായി നൽകണമെന്നും കരട് ബില്ലിൽ പരാമർശിക്കുന്നു

രാജസ്ഥാനിലെ കേൾക്കാനുള്ള അവകാശ നിയമം
മാതൃഭൂമി വാർത്ത :നിയമം വരുന്നു പരാതി കേൾക്കുന്നതും അവകാശമാകും 


</doc>
<doc id="242829" url="https://ml.wikipedia.org/wiki?curid=242829" title="കരിചാള">
കരിചാള

ക്ലീപ്പിഡേ (Clupeidae) കുടുംബത്തിൽപ്പെടുന്ന ഒരു കടൽമത്സ്യമാണ് കരിചാള(ചാള മത്തി) അഥവാ അഞ്ചല ചെതുമ്പൽ മത്തി . . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.

മത്സ്യങ്ങൾക്ക് പരമാവധി 13 സെ.മീ. വരെ നീളമുണ്ടാകും. കടലിൽ ഇവ 50 മീറ്റർ ആഴമുള്ള ഭാഗങ്ങളിൽ വരെ കാണപ്പെടുന്നു. തെക്കേ ഇന്ത്യൻ കടൽതീരങ്ങളിലും ബംഗാൾ ഉൾക്കടൽ മുതൽ ഫിലിപ്പൈൻസ് വരെയുള്ള ഭാഗങ്ങളിലുമാണ് ഇവ കാണപ്പെടുന്നത്. മുതുകുചിറകിൽ മുള്ളുകളുണ്ട്. പാർശ്വചിറകുകൾ താരതമ്യേന ചെറുതാണ്. ഇന്ത്യയുടെ തീരക്കടലിൽ നിന്ന് ഇവയെ ധാരാളമായി ലഭിക്കുന്നു. വാണിജ്യപ്രാധാന്യമുള്ള ഒരു മത്സ്യമാണ് കരിചാള.

കേരളത്തിലെ മൽസ്യങ്ങളുടെ പട്ടിക


</doc>
<doc id="242854" url="https://ml.wikipedia.org/wiki?curid=242854" title="കിളിമീൻ">
കിളിമീൻ

നെമിപ്റ്റെറിഡേ (Nemipteridae) കുടുംബത്തിൽ വരുന്ന ഒരു കടൽമത്സ്യമാണ് കിളിമീൻ(Japanese threadfin bream). . പുതിയാപ്ല കോര എന്ന് വിളിയ്ക്കുന്ന ഈ മത്സ്യം പ്രാദേശികമായി പല പേരുകളിലറിയപ്പെടുന്നു. 32 സെന്റിമീറ്റർ വരെ ഇവ വളരുന്നു. ശരാശരി നീളം 25 സെ.മീ ആണ്. ഉപരിതലത്തിനുതാഴെ 5 മുതൽ 80 മീറ്റർ വരെ ആഴമുള്ള കടൽഭാഗങ്ങളിൽ ഇവ കാണപ്പെടുന്നു. മുതുചിറകുകളിൽ 10 മുള്ളുകൾ കാണപ്പെടുന്നു. ഇവയ്ക്ക് തിളങ്ങുന്ന മഞ്ഞനിറത്തിലുള്ള കുത്തുകൾ തല മുതൽ ചിറകുവരെ കാണപ്പെടുന്നു. ചെളിയും മണലുമുള്ള തീരക്കടലിലാണ് ഇവയെ അധികമായും കാണപ്പെടുന്നത്. വാണിജ്യപ്രാധാന്യമുള്ള ഈ മത്സ്യം ഉണക്കിയും ടിന്നിലാക്കിയും സംസ്കരിച്ചുപയോഗിക്കാറുണ്ട്. 



</doc>
<doc id="242860" url="https://ml.wikipedia.org/wiki?curid=242860" title="കുറിച്ചിൽ">
കുറിച്ചിൽ

അക്കാന്തുറിഡേ (Acanthuridae) കുടുംബത്തിൽപ്പെട്ട ഒരു കടൽമത്സ്യമാണ് കുറിച്ചിൽ (Convict Surgeon Fish) .. ഈ മത്സ്യത്തിനു ശരാശരി 13 സെന്റിമീറ്റർ വലിപ്പം വയ്ക്കുന്നു. പാർശ്വങ്ങളിൽ കുറുകേയുള്ള വരകൾ കാണാം. ജയിൽപ്പുള്ളികളുടെ യൂണീഫോമിനെ ഓർപ്പെടുത്തുന്നതുകൊണ്ടാണ് ഇവയ്ക്ക് കൺവിക്ട് സർജിയോൺ ഫിഷ് എന്ന് പേരുവന്നത്. ആഴം കുറഞ്ഞ തീരക്കടൽ പ്രദേശങ്ങളിലാണ് ഇവയെ അധികവും കാണപ്പെടുന്നത്. ഭക്ഷണമായും ഉപയോഗിക്കാവുന്ന ഈ മത്സ്യം അക്വേറിയം ആവശ്യങ്ങൾക്കാണ് അധികം ഉപയോഗിച്ചുകണ്ടുവരുന്നത്. നല്ല ഭംഗിയുള്ള ഒരു മത്സ്യമാണിത്. വരിപ്പാറ, നെലാലൻ തുടങ്ങിയ പേരുകളിലും അറിയപ്പെടുന്നു.



</doc>
<doc id="242866" url="https://ml.wikipedia.org/wiki?curid=242866" title="പരവ">
പരവ

ലക്റ്ററൈഡെ (Lactariidae) കുടുംബത്തിൽപ്പെട്ട ഒരു കടൽ മത്സ്യമാണ് പരവ (False trevally). . പരമാവധി നീളം 40 സെന്റിമീറ്റർ. ശരാശരി നീളം 30 സെന്റിമീറ്റർ. കടലിൽ 15മുതൽ 100മീ വരെ ആഴമുള്ള ഭാഗങ്ങളിൽ കണ്ടുവരുന്നു. മുതുകത്തെ ചിറകുകളിൽ മുള്ളുകൾ കാണപ്പെടുന്നു. തിളങ്ങുന്ന വെള്ളിനിറമാണ് ഇവയ്ക്ക്. ചിറകുകൾക്ക് മഞ്ഞ നിറമാണ്. വളരെ വലിയ വായ്ക് ഇവയുടെ പ്രത്യേകതകയാണ്. വിപണി സാധ്യതയുള്ള ഒരു മത്സ്യം കൂടിയാണ് പരവ. 23 ഡിഗ്രി വടക്കു മിതൽ 27 ഡിഗ്രി തെക്കുവരെയുള്ള മധ്യരേഖാപ്രദേശങ്ങളിൽ ഇവയെ ധാരാളമായി കണ്ടുവരുന്നു.



</doc>
<doc id="242869" url="https://ml.wikipedia.org/wiki?curid=242869" title="ഡേവിഡ് മില്ലർ">
ഡേവിഡ് മില്ലർ

ഡേവിഡ് ആൻഡ്രൂ മില്ലർ (ജനനം: 10 ജൂൺ 1989, നാറ്റൽ പ്രവിശ്യ, ദക്ഷിണാഫ്രിക്ക) ഒരു ദക്ഷിണാഫ്രിക്കൻ അന്താരാഷ്ട്ര ക്രിക്കറ്റ് കളിക്കാരനാണ്. ദക്ഷിണാഫ്രിക്കക്കുവേണ്ടി ഏകദിനത്തിലും, ട്വന്റി20യിലും മില്ലർ കളിച്ചിട്ടുണ്ട്. ഒരു ഇടംകൈയ്യൻ ബാറ്റ്സ്മാനും, വലംകൈയ്യൻ സ്പിൻ ബൗളറുമാണ് അദ്ദേഹം. ഐ.പി.എൽ.ൽ കിങ്സ് XI പഞ്ചാബ് ടീമിനുവേണ്ടിയാണ് അദ്ദേഹം കളിക്കുന്നത്. അതിവേഗ സ്കോറിങ്ങിന് പ്രശസ്തനായ അദ്ദേഹം ഐ.പി.എൽ. ആറാം സീസണിൽ മികച്ച ബാറ്റിങ് പ്രകടനം കാഴ്ചവെച്ച എല്ലാവരുടെയും ശ്രദ്ധ പിടിച്ചുപറ്റി. 2013 മേയ് 6ന് മൊഹാലിയിൽ വെച്ച് നടന്ന റോയൽ ചലഞ്ചേഴ്സിനെതിരായ മത്സരത്തിൽ 38 പന്തുകളിൽ നിന്ന് 101 റൺസ് നേടിക്കൊണ്ട് ഐ.പി.എല്ലിലെ ഏറ്റവും വേഗമേറിയ മൂന്നാമത്തെ സെഞ്ച്വറിക്ക് അദ്ദേഹം ഉടമയായി.

2010 മേയ് ഇരുപതിന് വെസ്റ്റ് ഇൻഡീസിനെതിരെയാണ് അദ്ദേഹം തന്റെ അന്താരാഷ്ട്ര ട്വന്റി20 ക്രിക്കറ്റ് അരങ്ങേറ്റം കുറിച്ചത്. രണ്ടു ദിവസങ്ങൾക്കുശേഷം തന്റെ ഏകദിന ക്രിക്കറ്റ് അരങ്ങേറ്റവും അദ്ദേഹം നടത്തി. ഇതുവരെ 20 ഏകദിനങ്ങളിൽ നിന്ന് 383 റൺസും, 12 ട്വന്റി20 മത്സരങ്ങളിൽനിന്ന് 223 റൺസും അദ്ദേഹം നേടിയിട്ടുണ്ട്.



</doc>
<doc id="242889" url="https://ml.wikipedia.org/wiki?curid=242889" title="ഗ്യൂലിയോ ആൻഡ്രിയോട്ടി">
ഗ്യൂലിയോ ആൻഡ്രിയോട്ടി

ഇറ്റലിയിലെ മുഖ്യ രാഷ്ട്രീയ പ്രവർത്തകരിലൊരാളും മുൻപ്രധാനമന്ത്രിയുമായിരുന്നു ഗ്യൂലിയോ ആൻഡ്രിയോട്ടി(14 ജനുവരി 1919 – 6 മേയ് 2013). ക്രിസ്റ്റ്യൻ ഡെമോക്രസി പാർച്ചിയിലായിരുന്നു പ്രവർത്തിച്ചിരുന്നത്. 1972 മുതൽ 1973 വരെയും, 1976 മുതൽ 1979 വരെയും, 1989 മുതൽ 1992 വരെയും, ഏഴുവട്ടം ഇറ്റലിയുടെ പ്രധാനമന്ത്രിയായിരുന്നു. 



</doc>
<doc id="242898" url="https://ml.wikipedia.org/wiki?curid=242898" title="ഗ്രാസിം ഫാക്ടറി">
ഗ്രാസിം ഫാക്ടറി

കോഴിക്കോട് ജില്ലയിൽ മാവൂർ എന്ന സ്ഥലത്ത് പ്രവർത്തിച്ചിരുന്ന ഒരു വ്യവസായസ്ഥാപനമാണ് ഗ്രാസിം ഫാക്ടറി. 1960-കളിൽ ആരംഭിച്ച സമയത്ത് ഇതിന്റെ പേര് മാവൂർ ഗ്വാളിയർ റയോൺസ് ഫാക്ടറി എന്നായിരുന്നു. ബിർള സ്ഥാപിച്ച ഫാക്ടറിയിൽ പൾപ്പും ഫൈബറുമായിരുന്നു ഉത്പാദിപ്പിച്ചിരുന്നത്. 

കേരളത്തിലെ ആദ്യ മന്ത്രിസഭയുടെ കാലത്താണ് വ്യവസായത്തിനായി ഭൂമി കൈമാറപ്പെട്ടത്. ഫാക്ടറിക്കൊപ്പം സ്കൂളുകൾ ആശുപത്രി, പോലീസ് സ്റ്റേഷൻ എന്നിവ സ്ഥാപിക്കപ്പെട്ടതോടെ പ്രദേശത്തിന്റെ മുഖച്ഛായതന്നെ അതിവേഗം മാറുകയുണ്ടായി. പ്രദേശത്തെ പരിസ്ഥിതിമലിനീകരണത്തിന്റെ പ്രധാന കാരണങ്ങളിലൊന്ന് ഈ ഫാക്ടറിയുടെ മാലിന്യങ്ങളായിരുന്നു. ലാഭം സംബന്ധിച്ച ആശങ്കകൾ ചൂണ്ടിക്കാട്ടി ഫാക്ടറി മാനേജ്മെന്റ് മലിനീകരണ നിയന്ത്രണനടപടികൾ കൈക്കൊണ്ടിരുന്നില്ല.

സംസ്ഥാന സർക്കാർ 1978-ൽ ഫാക്ടറി ഏറ്റെടുത്തിരുന്നുവെങ്കിലും ടെക്സ്റ്റൈൽസ് കേന്ദ്രവിഷയമായതിനാൽ കോടതി ഈ നടപടി റദ്ദാക്കുകയുണ്ടായി. പതിറ്റാണ്ടുകൾ ഇവിടെ പ്രവർത്തിച്ച ഫാക്ടറി 2001-ൽ പൂട്ടപ്പെടുകയാണുണ്ടായത്. 1985-ൽ ഗ്രാസിം മൂന്ന് വർഷത്തേയ്ക്ക് അടച്ചിടുകയുണ്ടായി. ഇത് പ്രദേശത്തിന്റെ സാമ്പത്തികസ്ഥിതിയിൽ വലിയ ആഘാതമാണുണ്ടാക്കിയത്. മാവൂരിലെ 11 ആത്മഹത്യകൾക്ക് ഈ അടച്ചിടൽ കാരണമായി എന്ന് ആരോപണമുണ്ട്. 1988-ൽ കേരള സർക്കാർ ഫാക്ടറി നടത്തുന്നതിനായി കൂടുതൽ ഇളവുകൾ പ്രഖ്യാപിക്കുകയും ഫാക്ടറി വീണ്ടും തുറന്ന് പ്രവർത്തിക്കാനാരംഭിക്കുകയും ചെയ്തു. തൊഴിൽ പ്രശ്നവും മലിനീകരണപ്രശ്നവും ഉൾപ്പെടെയുള്ള സംഭവവികാസങ്ങളെത്തുടർന്ന് 2001-ൽ ഫാക്ടറി പ്രവർത്തനമവസാനിപ്പിച്ചു. 3000-ഓളം ആ‌ൾക്കാർക്ക് ഇതിലൂടെ തൊഴിൽ നഷ്ടപ്പെട്ടു. 

ഭൂമിയുടെ നിയന്ത്രണം ഇപ്പോഴും ബിർള വ്യവസായ ഗ്രൂപ്പിനാണ്. കേരളസർക്കാർ ഇവിടെ പരിസ്ഥിതിസൗഹാർദ്ദപരമായ വ്യവസായ ഹബ് സ്ഥാപിക്കാനുദ്ദേശിക്കുന്നുണ്ട്. 

കേരളത്തിലെ ആദ്യ മന്ത്രിസഭയുടെ കാലത്താണ് ഇവിടെ പൾപ്പ് വ്യവസായത്തിനായി ഭൂമി ഏറ്റെടുത്ത് സർക്കാർ ബിർള വ്യവസായ ഗ്രൂപ്പിന് കൈമാറിയത്. 238.41 ഏക്കർ ഭൂമി പാട്ടത്തിനും 82 ഏക്കർ ഭൂമി സ്വതന്ത്രാവകാശവുമായി ആകെ 320.41 ഏക്കർ ഭൂമിയാണ് മാവൂർ ഗ്വാളിയാർ റയോൺസ് ഫാക്ടറിക്കുള്ളത്.

എ.ഐ.ടി.യു.സി., സി.ഐ.ടി.യു., ബിർളകൂട്ടം എന്നിങ്ങനെ പല തൊഴിലാളി സംഘടനകൾ ഇവിടെ പ്രവർത്തിച്ചിരുന്നു. തൊഴിലാളിസംഘടനകൾ ഇവിടെ തുടർച്ചയായി പണിമുടക്ക് നടത്തിയിരുന്നു. 

പ്രവർത്തനകാലത്ത് ചാലിയാർ പുഴ ഫാക്ടറിയിൽ നിന്നു പുറം തള്ളിയ വിഷവസ്തുക്കൾ മൂലം മലിനപ്പെട്ടിരുന്നു. ഇത് പുഴയോരത്ത് താമസിക്കുന്നവർക്ക് കാൻസറിന് കാരണമാകുന്നുണ്ട് എന്ന അഭിപ്രായമുണ്ട്. ഇൻഡ്യയിൽ ഏറ്റവുമധികം കാൻസർ രോഗികളുണ്ടായ പരിസരമലിനീകരണം ഇതായിരുന്നുവെന്ന് അഭിപ്രായമുണ്ട്.
മാലിന്യങ്ങൾ പുഴയിലേക്ക് തള്ളിയത് മൂലം പുഴയിലെ ജൈവഘടനക്കും അജൈവ ഘടനക്കും കോട്ടം തട്ടി.കൂടാതെ പുഴയിലെ ജീവികൾക്കും മത്സ് ങ്ങൾക്കും വൻതോതിലുള്ള നാശം സംഭവിച്ചു
കെ.എ. റഹ്മാന്റെ നേതൃത്വത്തിൽ ആരംഭിച്ച ചാലിയാർ സംരക്ഷണ സമിതി ഗ്രാസിം ഫാക്ടറിക്കെതിരായ സമരത്തിന്റെ മുൻനിരയിലുണ്ടായിരുന്നയാളാണ്.


</doc>
<doc id="242900" url="https://ml.wikipedia.org/wiki?curid=242900" title="രാജഗോപാൽ സതീഷ്">
രാജഗോപാൽ സതീഷ്

രാജഗോപാൽ സതീഷ് (ജനനം: 14 ജനുവരി 1981, തിരുച്ചിറപ്പള്ളി, തമിഴ്നാട്) ഒരു ഇന്ത്യൻ ക്രിക്കറ്റ് കളിക്കാരനാണ്. ഒരു വലംകൈയ്യൻ ബാറ്റ്സ്മാനും, വലംകൈയ്യൻ മീഡിയം പേസ് ബൗളറുമാണ് അദ്ദേഹം. . ഇന്ത്യൻ ആഭ്യന്തര ക്രിക്കറ്റ് മത്സരങ്ങളിൽ തമിഴ്നാട് ക്രിക്കറ്റ് ടീമിനെയാണ് അദ്ദേഹം പ്രതിനിധീകരിക്കുന്നത്.. ഐ.പി.എൽ. ടൂർണമെന്റിൽ കിങ്സ് XI പഞ്ചാബ് ടീമിന്റെ താരമാണ് അദ്ദേഹം.


</doc>
<doc id="242907" url="https://ml.wikipedia.org/wiki?curid=242907" title="ജോസഫ് ഹൈഡൻ">
ജോസഫ് ഹൈഡൻ

ഫ്രാൻസ് ജോസഫ് ഹൈഡൻ (; ; 1732 മാർച്ച് 311809 മേയ് 31), ഒരു ഓസ്ട്രിയൻ സംഗീതസംവിധായകനായിരുന്നു. ജോസഫ് ഹൈഡൻ എന്നായിരുന്നു ഇദ്ദേഹം പൊതുവിൽ അറിയാപ്പെട്ടിരുന്നത്.
ക്ലാസ്സിക്കൽ കാലഘട്ടത്തിലെ പ്രധാന സംഗീതസംവിധായകരിലൊരാളായിരുന്നു ഇദ്ദേഹം. "സിംഫണിയുടെ പിതാവ്", "സ്ട്രിംഗ് ക്വാർട്ടറ്റിന്റെ പിതാവ്" എന്നും ഈ മേഖലയിൽ നൽകിയ സംഭാവനകളാൽ ഇദ്ദേഹം അറിയപ്പെടുന്നുണ്ട്. പിയാനോ ട്രയോ സൊണാറ്റ ഫോമിന്റെ പരിണാമം എന്നീ വിഷയങ്ങളിലും ഇദ്ദേഹം വലിയ സംഭാവനകൾ നൽകിയിട്ടുണ്ട്.

ജീവിതകാലം മുഴുവൻ ഇദ്ദേഹം ഓസ്ട്രിയയിലാണ് താമസിച്ചിരുന്നത്. ധനിക കുടുംബമായിരുന്ന എസ്റ്റർഹേസിയുടെ സദസ്സിലെ സംഗീതജ്ഞനായാണ് ഇദ്ദേഹം അധിക കാലവും കഴിഞ്ഞത്. മറ്റ് സംഗീതജ്ഞരിൽ നിന്നും സംഗീതത്തിലെ പുതിയ രീതികളിൽ നിന്നും തന്റെ ജീവിതത്തിന്റെ അവസാന ഘട്ടം വരെ ഇദ്ദേഹം വേറിട്ടാണ് നിലകൊണ്ടത്. അദ്ദേഹത്തിന്റെ തന്നെ വാക്കുകളിൽ ഇതിനാൽ "മൗലികമായ സൃഷ്ടികളുണ്ടാക്കാൻ ഇദ്ദേഹം നിർബന്ധിതനായിരുന്നു". At the time of his death, he was one of the most celebrated composers in Europe.

സംഗീതസംവിധായകൻ എന്ന നിലയുൽ പ്രസിദ്ധനായ മൈക്കൽ ഹൈഡന്റെയും, ടെനർ ഗായകനായ ജൊഹാൻ ഇവാഞ്ജലിസ്റ്റ് ഹൈഡന്റെയും സഹോദരനാണിദ്ദേഹം. ഇദ്ദേഹം മൊസാർട്ടിന്റെ സുഹൃത്തും ബീഥോവന്റെ അദ്ധ്യാപകനുമായിരുന്നു.



</div>




</doc>
<doc id="242911" url="https://ml.wikipedia.org/wiki?curid=242911" title="ലിസ്റ്റ് എ ക്രിക്കറ്റ്">
ലിസ്റ്റ് എ ക്രിക്കറ്റ്

ക്രിക്കറ്റിലെ പരിമിത ഓവർ മത്സരങ്ങളുടെ ഒരു വകഭേദമാണ് ലിസ്റ്റ് എ ക്രിക്കറ്റ്. അന്താരാഷ്ട്ര ടെസ്റ്റ് മത്സരങ്ങളേക്കാൾ താഴ്ന്ന നിലയിലുള്ള ഒരു വകഭേദമായി ഫസ്റ്റ്-ക്ലാസ്സ് ക്രിക്കറ്റ് എന്നതുപോലെ അന്താരാഷ്ട്ര ഏകദിന മത്സരങ്ങളുടെ താഴ്ന്ന നിലയിലുള്ള ഒരു വകഭേദമാണ് ലിസ്റ്റ് എ ക്രിക്കറ്റ്. മിക്ക ക്രിക്കറ്റ് രാഷ്ട്രങ്ങളിലും ആഭ്യന്തര ലിസ്റ്റ് എ ക്രിക്കറ്റ് മത്സരങ്ങൾ കളിക്കുന്നുണ്ട്. പൊതുവേ 40 മുതൽ 60 ഓവർ വരെയുള്ള മത്സരങ്ങൾക്കാണ് സാധാണണ ലിസ്റ്റ് എ ക്രിക്കറ്റ് പദവിയുള്ളത്. 2006 മുതലാണ് ക്രിക്കറ്റിന്റെ ഈ ഘടനാരീതി നിലവിൽ വന്നത്.




</doc>
<doc id="242923" url="https://ml.wikipedia.org/wiki?curid=242923" title="രാജസ്ഥാൻ ക്രിക്കറ്റ് ടീം">
രാജസ്ഥാൻ ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ രാജസ്ഥാനെ പ്രതിനിധീകരിക്കുന്ന ക്രിക്കറ്റ് ടീമാണ് രാജസ്ഥാൻ ക്രിക്കറ്റ് ടീം. രഞ്ജി ട്രോഫിയിൽ എലൈറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. 2010/11, 2011/12 സീസണുകളിൽ രഞ്ജി ട്രോഫി ചാമ്പ്യന്മാരായിരുന്നു ഈ ടീം. 1960 മുതൽ 1974 വരെയുള്ള കാലഘട്ടത്തിൽ എട്ടു തവണ അവർ രണ്ടാം സ്ഥാനം നേടിയിരുന്നു. ഹൃഷികേശ് കനിത്കറാണ് അവരുടെ ഇപ്പോഴത്തെ ക്യാപ്റ്റൻ. ജയ്പൂരിലുള്ള സവായ് മാൻസിങ് സ്റ്റേഡിയമാണ് ഈ ടീമിന്റെ പ്രധാന ഹോം ഗ്രൗണ്ട്.

സൂചകങ്ങൾ


</doc>
<doc id="242925" url="https://ml.wikipedia.org/wiki?curid=242925" title="ഏട്ട">
ഏട്ട

അരൈഡേ (Ariidae) കുടുംബത്തിൽപ്പെട്ട ഒരു കടൽ മത്സ്യമാണ് ഏട്ട (Blacktip sea catfish ).. സാധാരണ ഇവ 62 സെന്റീമീറ്റർ വരെ വളരുന്നു. പൂർണ്ണവർച്ചയെത്തിയ ഏട്ടയ്ക്ക് 1.4കിലോഗ്രാം ഭാരമുണ്ടാകും. ഭൂമധ്യരേഖാപ്രദേശങ്ങളിലെ കടലുകളിൽ കാണപ്പെടുന്ന ഈ മത്സ്യം വാണിജ്യപ്രാധാന്യമുള്ളതാണ്. വലിയ തലയുള്ള ഈ മത്സ്യങ്ങൾക്ക് മുഖത്ത് മീശപോലുള്ള തൊങ്ങലുകളുണ്ട്. തീരക്കടലിൽ കണ്ടുവരുന്ന ഈ മത്സ്യം അഴിമുഖത്തുകൂടി കടന്ന് കായൽപ്രദേശങ്ങളിലേക്കും കടക്കാറുണ്ട്. ഇന്ത്യൻ മഹാസമുദ്രത്തിലും ഏഷ്യയുടേയും ആഫ്രിക്കയുടേയും കിഴക്കേ തീരങ്ങളിലും ഇവയെ ധാരാളമായി കണ്ടുവരുന്നു.



</doc>
<doc id="242926" url="https://ml.wikipedia.org/wiki?curid=242926" title="കേരളസംസ്ഥാന ചലച്ചിത്രപുരസ്കാരം 1996">
കേരളസംസ്ഥാന ചലച്ചിത്രപുരസ്കാരം 1996

1996 ൽ മികച്ച ചിത്രമായി തെരഞ്ഞെടുക്കാൻ പറ്റിയ ചിത്രങ്ങൾ ഒന്നുമില്ലെന്നായിരുന്നുവിധികർത്താക്കളുടെ വിലയിരുത്തൽ. എന്നാൽ ദേശാടനം എന്ന ചിത്രം സംവിധാനം ചെയ്ത ജയരാജ് മികച്ച സംവിധായകനായി തെരഞ്ഞെടുക്കപ്പെട്ടു. കാണാക്കിനാവ് എന്ന ചിത്രത്തിലെ അഭിനയത്തിലൂടെ മുരളി മികച്ച നടനായും ഈ പുഴയും കടന്ന് എന്ന ചിത്രത്തിലെ അഭിനയത്തിനു മഞ്ജുവാര്യർ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242927" url="https://ml.wikipedia.org/wiki?curid=242927" title="കേരളസംസ്ഥാന ചലച്ചിത്രപുരസ്കാരം 1997">
കേരളസംസ്ഥാന ചലച്ചിത്രപുരസ്കാരം 1997

1997ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം,ലോഹിതദാസ് സംവിധാനം ചെയ്തഭൂതക്കണ്ണാടി എന്ന ചിത്രത്തിനാണ് ലഭിച്ചത്..മങ്കമ്മ എന്ന ചിത്രത്തിന്റെ സംവിധാനത്തിനു ടി വി ചന്ദ്രൻ മികച്ച സംവിധായകനായും തെരഞ്ഞെടുക്കപ്പെട്ടു.കളിയാട്ടം എന്ന ചിത്രത്തിലെ പ്രകടനത്തിലൂടെ സുരേഷ്ഗോപി മികച്ച നടനായും എന്ന് സ്വന്തം ജാനകിക്കുട്ടി എന്ന ചിത്രത്തിലെ അഭിനയ മികവിന് ജോമോൾ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242931" url="https://ml.wikipedia.org/wiki?curid=242931" title="കേരളസംസ്ഥാന ചലച്ചിത്രപുരസ്കാരം 1998">
കേരളസംസ്ഥാന ചലച്ചിത്രപുരസ്കാരം 1998

1998ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, ശ്യാമപ്രസാദ് സംവിധാനം ചെയ്ത അഗ്നിസാക്ഷി എന്ന ചിത്രത്തിനാണ് ലഭിച്ചത്.. അഗ്നിസാക്ഷിയുടെ സംവിധാനത്തിനു ശ്യാമപ്രസാദ് മികച്ച സംവിധായകനായും തെരഞ്ഞെടുക്കപ്പെട്ടു. താലോലം എന്ന ചിത്രത്തിലൂടെ മുരളി, അഗ്നിസാക്ഷി എന്ന ചിത്രത്തിലൂടെ രജത് കപൂർ എന്നിവർ മികച്ച നടനുള്ള പുരസ്കാരം നേടിയപ്പോൾ ചിന്താവിഷ്ടയായ ശ്യാമള എന്ന ചിത്രത്തിലെ അഭിനയ മികവിന് സംഗീത മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242932" url="https://ml.wikipedia.org/wiki?curid=242932" title="കേരളസംസ്ഥാന ചലച്ചിത്രപുരസ്കാരം 1999">
കേരളസംസ്ഥാന ചലച്ചിത്രപുരസ്കാരം 1999

1999ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, ജയരാജ് സംവിധാനം ചെയ്തകരുണം എന്ന ചിത്രത്തിനാണ് ലഭിച്ചത്.. വാനപ്രസ്ഥം എന്ന ചിത്രത്തിന്റെ സംവിധാനത്തിനു ഷാജി എൻ. കരുൺ മികച്ച സംവിധായകനായും തെരഞ്ഞെടുക്കപ്പെട്ടു.വാനപ്രസ്ഥംത്തിലെ കഥാപാത്രത്തിലൂടെ മോഹൻലാൽ മികച്ച നടനായുംവീണ്ടും ചില വീട്ടുകാര്യങ്ങൾ എന്ന ചിത്രത്തിലെ അഭിനയ മികവിന് സംയുക്തവർമ്മ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242933" url="https://ml.wikipedia.org/wiki?curid=242933" title="കേരളസംസ്ഥാന ചലച്ചിത്രപുരസ്കാരം 2000">
കേരളസംസ്ഥാന ചലച്ചിത്രപുരസ്കാരം 2000

ആർ ശരത് സംവിധാനം ചെയ്ത സായാഹ്നം എന്ന ചിത്രത്തിനാണ്, മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം - 2000 ലഭിച്ചത്..ഒരു ചെറു പുഞ്ചിരി എന്ന ചിത്രത്തിന്റെ സംവിധാനത്തിനു എം. ടി. വാസുദേവൻനായർ മികച്ച സംവിധായകനായും തെരഞ്ഞെടുക്കപ്പെട്ടു. ഒരു ചെറു പുഞ്ചിരിഎന്ന ചിത്രത്തിലെ കഥാപാത്രത്തിലൂടെ ഓ. മാധവൻ മികച്ച നടനായും മധുര നൊമ്പരക്കാറ്റ്, മഴ, സ്വയംവരപ്പന്തൽ എന്നീ ചിത്രങ്ങളിലെ അഭിനയ മികവിന് സംയുക്തവർമ്മ മികച്ച നടിയായും തെരഞ്ഞെടുക്കപ്പെട്ടു.


</doc>
<doc id="242934" url="https://ml.wikipedia.org/wiki?curid=242934" title="കേരളസംസ്ഥാന ചലച്ചിത്രപുരസ്കാരം 2001">
കേരളസംസ്ഥാന ചലച്ചിത്രപുരസ്കാരം 2001

2001ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം, ടി. കെ. രാജീവ്കുമാർ സംവിധാനം ചെയ്ത ശേഷം എന്ന ചിത്രത്തിനാണ് ലഭിച്ചത്. ഡാനി എന്ന ചിത്രത്തിന്റെ സംവിധാനത്തിനു ടി വി ചന്ദ്രൻ മികച്ച സംവിധായകനായും തെരഞ്ഞെടുക്കപ്പെട്ടു. നെയ്ത്തുകാരൻ എന്ന ചിത്രത്തിലെ കഥാപാത്രത്തിലൂടെ മുരളി മികച്ച നടനായി. മികച്ച നടിക്കുള്ള പുരസ്കാരം തീർത്ഥാടനം എന്ന ചിത്രത്തിലെ അഭിനയത്തിന് സുഹാസിനി കരസ്ഥമാക്കി.



</doc>
<doc id="242937" url="https://ml.wikipedia.org/wiki?curid=242937" title="ജിയോവാന്നി പിയർലൂയിജി ഡ പാലെസ്ട്രീന">
ജിയോവാന്നി പിയർലൂയിജി ഡ പാലെസ്ട്രീന

ഇറ്റാലിയൻ നവോത്ഥാനകാലത്തെ മതപരമായ സംഗീതം ചിട്ടപ്പെടുത്തിയിരുന്നയാളാണ് ജിയോവാന്നി പിയർലൂയിജി ഡ പാലെസ്ട്രീന (1525 ഫെബ്രുവരി 3-ഓ 1526 ഫെബ്രുവരി 2-ഓ – 1594 ഫെബ്രുവരി 2) റോമൻ ശൈലിയിലുള്ള സംഗീതസംവിധായകരിൽ ഏറ്റവും പ്രസിദ്ധനായ വ്യക്തിയും ഇദ്ദേഹമാണ്. ക്രിസ്തീയ സംഗീതത്തിൽ ഇദ്ദേഹം ആഴത്തിലുള്ള വ്യക്തിമുദ്ര പതിപ്പിച്ചിട്ടുണ്ട്. നവോത്ഥാനകാലത്തെ പോളിഫോണി ഏറ്റവും മികച്ചതായത് ഇദ്ദേഹത്തിന്റെ സംഗീതത്തോടെയാണ് എന്ന് പ്രസ്താവിക്കപ്പെട്ടിട്ടുണ്ട്.




</doc>
<doc id="242959" url="https://ml.wikipedia.org/wiki?curid=242959" title="സി. കൃഷ്ണൻ">
സി. കൃഷ്ണൻ

പ്രമുഖനായ സമുദായോദ്ധാരകനും മിതവാദി പത്രത്തിന്റെ സാരഥിയുമായിരുന്നു മിതവാദി കൃഷ്ണൻ എന്ന സി. കൃഷ്ണൻ(11 ജൂൺ 1867 - 29 നവംബർ 1938) . യുക്തിവാദി മാസികയുടെ പത്രാധിപ സമിതി അംഗമായും പ്രവർത്തിച്ചു. കാലിക്കറ്റ് ബാങ്ക് എന്ന പേരിൽ കോഴിക്കോട് ഒരു ബാങ്കും നടത്തി.അധസ്ഥിതരുടെ ബൈബിൾ എന്നാണ്‌ മിതവാദി പത്രം അറിയപ്പെടുന്നത്.

തൃശ്ശൂർ മുല്ലശ്ശേരി ചങ്ങരംകുമരത്തു പാറന്റെ മകനാണ്. മദിരാശിയിൽ ബി.എ, ബി.എൽ പഠിച്ചു. സമുദായോദ്ധാരണ ലക്ഷ്യവുമായി മിതവാദി പത്രത്തിന്റെ സാരഥ്യം ഏറ്റെടുത്തു. 1917 ൽ സാമൂതിരി രാജാവിന്റെ മാനേജരായിരുന്ന സായ്പിന്റെ നിർദ്ദേശാനുസരണം തളിക്ഷേത്ര പരിസരത്തുള്ള റോഡിലൂടെ അവർണർ സഞ്ചരിക്കുന്നതിനെ വിലക്കിക്കൊണ്ട് വൈക്കത്തേതു പോലെ ഒരു ബോർഡ് സ്ഥാപിച്ചു. അന്നു തന്നെ കൃഷ്ണൻ വക്കീൽ മഞ്ചേരി രാമയ്യരോടൊപ്പം ആ വഴി നടന്ന് ആ വിലക്ക് ലംഘിച്ചു. വൈക്കം സത്യാഗ്രഹത്തിനും ഏഴു വർഷം മുമ്പായിരുന്നു ഈ സംഭവം. ജാതിപ്പിശാചിനെ തോൽപ്പിക്കാനായി കൃഷ്ണൻ ഹിന്ദു മതം ഉപേക്ഷിച്ച് ബുദ്ധമതം സ്വീകരിച്ചു. ഇക്കാര്യം എസ്.എൻ.ഡി.പി. യുടെ വാർഷിക യോഗത്തിൽ പ്രഖ്യാപിക്കുകയും ചെയ്തു.

ഉപരിപഠനാർഥം ജർമനിയിലേക്ക് പോയ കൃഷ്ണന്റെ മകൻ ജർമൻകാരിയെ വധുവാക്കാൻ തീരുമാനിച്ചു. കേരളത്തിൽ രേഖപ്പെടുത്തിയ ആദ്യത്തെ മിശ്രവിവാഹമായിരുന്നു ഇത്. മകൻ പത്രത്തിന്റെയും ബാങ്കിന്റെയും ചുമതലയേറ്റെടുത്തെങ്കിലും കാലാന്തരത്തിൽ രണ്ടും തകരുകയാണുണ്ടായത്. 
കോഴിക്കോട്ടു നിന്നു സി. കൃഷ്ണൻ 1913ൽ മിതവാദി പത്രത്തിന്റെ സാരഥ്യമേറ്റെടുത്തു. ഒന്നാം ലോകമഹായുദ്ധകാലത്ത് പ്രതിവാര പത്രമായിരുന്ന മിതവാദി, യുദ്ധകാലത്ത് യുദ്ധവാർത്തകൾ കൊണ്ടു നിറച്ച് എല്ലാ ദിവസവും പുറത്തിറക്കി. രണ്ടു പേജുള്ള പത്രത്തിന് കാലണയായിരുന്നു വില (ഒന്നര പൈസ). 
കേരളത്തിലെ യുക്തിവാദികളുടെ ആദ്യസമ്മേളനം സി. കൃഷ്ണന്റെ വീട്ടിലാണ് സമ്മേളിച്ചത്. യുക്തിവാദ സംബന്ധമായ ലേഖനങ്ങൾ മിതവാദിയിലും സഹോദരനിലും പ്രസിദ്ധപ്പെടുത്തി. രാമവർമ്മ തമ്പാൻ, സി.വി. കുഞ്ഞുരാമൻ, സഹോദരൻ അയ്യപ്പൻ, എം.സി. ജോസഫ്, സി. കൃഷ്ണൻ എന്നീ അഞ്ചു പേരായിരുന്നു യുക്തിവാദി മാസികയുടെ പത്രാധിപ സമിതി അംഗങ്ങൾ.


</doc>
<doc id="242961" url="https://ml.wikipedia.org/wiki?curid=242961" title="വ്യാസം">
വ്യാസം

ജ്യാമിതിയിൽ,
വൃത്തപരിധിയിലെ രണ്ട് ബിന്ദുക്കളെ തമ്മിൽ യോജിപ്പിച്ചു കൊണ്ട് വൃത്തത്തിന്റെ കേന്ദ്രത്തിൽ കൂടി കടന്നു പോകുന്ന രേഖാഖണ്ഡത്തെ ആ വൃത്തത്തിന്റെ വ്യാസം എന്നു പറയുന്നു. വ്യാസത്തെ, ഒരു വൃത്തത്തിന്റെ ഏറ്റവും നീളം കൂടിയ ഞാൺ എന്നും നിർവചിക്കാവുന്നതാണ്.

മേൽപറഞ്ഞ രണ്ട് നിർവചനങ്ങളും വൃത്തത്തിനു പുറമേ, ഗോളത്തിനും ബാധകമാണ്

ഇംഗ്ലീഷിലെ ഡയമീറ്റർ (diameter) എന്ന പദം, ഗ്രീക്ക് ഭാഷയിലെ ഡയാ (δια, dia, എതിർ)), മെട്രോൺ (μέτρον, metron, അളവ്) എന്നീ പദങ്ങൾ ചേർന്ന ഡയമെട്രോസ് എന്ന പദത്തിൽ നിന്നും വന്നതാണ്.

ഗണിതത്തിൽ വ്യാസം എന്ന പദം വ്യാസരേഖാഖണ്ഡത്തിന്റെ നീളത്തെ സൂചിപ്പിക്കുന്നു. വൃത്തത്തിന്റെയും, ഗോളത്തിന്റെയും വ്യാസം ആരത്തിന്റെ ഇരട്ടിയാണ്.

ഉത്തലം(convex) ആയ ദ്വിമാനരൂപങ്ങളിൽ, എതിർ വശങ്ങളിലെ സമാന്തരമായ സ്പർശരേഖകൾ തമ്മിലുള്ള കൂടിയ ദൂരത്തെ, വ്യാസം ആയും, കുറഞ്ഞ ദൂരത്തെ ’വീതി’ ആയും കണക്കാക്കുന്നു. റൊട്ടേറ്റിംഗ് കാലിപർ സങ്കേതം ഉപയോഗിച് ഇവ രണ്ടൂം അളക്കാവുന്നതാണ്. റ്യൂല്യാക്സ് ത്രികോണം പോലെയുള്ള പ്രത്യേക തരം ജ്യാമിതീയ രൂപങ്ങളിൽ വീതിയും വ്യാസവും തുല്യമായിരിക്കും

മേൽപറഞ്ഞ നിർവചനങ്ങൾ വൃത്തം, ഗോളം, ഉത്തലം(convex) ആയ ദ്വിമാനരൂപങ്ങൾ എന്നിവക്കു മാത്രം ബാധകമായതാണ്. എന്നാൽ, ഹൈപ്പർ ക്യൂബ് പോലുള്ള, ഉത്തലമോ അപതലമോ ആയ, N-മാനങ്ങളുള്ള ജ്യാമിതീയ രൂപങ്ങൾക്കും, 
’ഒരുകൂട്ടം ചിതറിക്കിടക്കുന്ന ബിന്ദുക്കൾക്കും’ ബാധകമായ പൊതുവായ സാമാന്യവത്കൃത നിർവചനവും ഉണ്ട്

ഒരു മെട്രിക് സ്പെയ്സിലെ |ഉപഗണത്തിന്റെ വ്യാസം, ഉപഗണത്തിലെ ബിന്ദു-ജോടികൾ തമ്മിലുള്ള ദൂരത്തിന്റെ ലീസ്റ്റ് അപ്പർ ബൗണ്ട് ആയിരിക്കും. അതായത് "ആ" ഒരു ഉപഗണം ആണെങ്കിൽ വ്യാസം

If the distance function d is viewed here as having codomain R (the set of all real numbers), this implies that the diameter of the empty set (the case ) equals −∞ (negative infinity). Some authors prefer to treat the empty set as a special case, assigning it a diameter equal to 0, which corresponds to taking the codomain of d to be the set of nonnegative reals.

For any solid object or set of scattered points in n-dimensional Euclidean space, the diameter of the object or set is the same as the diameter of its convex hull. 

In differential geometry, the diameter is an important global Riemannian invariant. 

In plane geometry, a diameter of a conic section is typically defined as any chord which passes through the conic's centre; such diameters are not necessarily of uniform length, except in the case of the circle, which has eccentricity "e" = 0.

In medical parlance the diameter of a lesion is the longest line segment whose endpoints are within the lesion.

വ്യാസത്തെ സൂചിപ്പിക്കുന്ന എന്ന ചിഹ്നം, രൂപത്തിലും വലിപ്പത്തിലും ø എന്ന കുറുകെ വരയോട് കൂടിയ ലാറ്റിൻ ചെറിയ അക്ഷരത്തിന് സമാനമാണ്.

യൂണികോഡിൽ ക്യാരക്ടർ നംപർ 8960(ഹെക്സാഡെസിമൽ 2300), ഈ ചിഹ്നത്തെ കുറിക്കുന്നു.

എച്ച്.ടി.എം.എൽ വെബ് പേജുകളിൽ ഈ ചിഹ്നത്തിനു വേണ്ടി &#8960; അല്ലെങ്കിൽ &#x2300; ഉപയോഗിക്കാം. 

മൈക്രോസോഫ്റ്റ് വിൻഡോസ് കംപ്യൂട്ടറുകളിൽ ആൾട്ട് കീ അമർത്തിപ്പിടിച്ചുകൊണ്ട് നംബർപാഡിൽ എന്നു ടൈപ്പ് ചെയ്താൽ മതിയാകും.

ആപ്പിൾ മാകിന്റോഷ് കംപ്യൂട്ടറുകളിൽ വ്യാസ-ചിഹ്നം ലഭിക്കുവാൻ അക്ഷര-പാലറ്റ് ( എന്ന് അമർത്തിയാൽ ഇത് തുറക്കാം) ഉപയോഗിക്കാവുന്നതാണ്.

ഇതിനു പകരമായി ø യൂണികോഡിൽ ക്യാരക്ടർ നംപർ 0248(ഹെക്സാഡെസിമൽ 00F8) എന്ന അക്ഷരവും ഉപയോഗിക്കാറുണ്ട്

വ്യാസ-ചിഹ്നം , എന്ന ശൂന്യഗണ-ചിഹ്നത്തിൽ നിന്നും, ഫൈ "Φ" എന്ന ഗ്രീക്-വലിയ അക്ഷരത്തിൽ നിന്നും, നോർദിക് സ്വരാക്ഷരം Ø-ഇൽ നിന്നും വ്യത്യാസപ്പെട്ടിരിക്കുന്നു.



</doc>
<doc id="242987" url="https://ml.wikipedia.org/wiki?curid=242987" title="സ്നാപക യോഹന്നാൻ (ചലച്ചിത്രം)">
സ്നാപക യോഹന്നാൻ (ചലച്ചിത്രം)

1963-ൽ പുറത്തിറങ്ങിയ മലയാളചലച്ചിത്രമാണ് സ്നാപക യോഹന്നാൻ. യേശുദേവന്റെ ജനനം മുതൽ കുരിശുമരണം വരെയുള്ള സംഭവങ്ങളെ കോർത്തിണക്കി തയ്യാറാക്കിയ കഥയാണ് "സ്നാപക യോഹന്നാന്റേത്". മെരിലാൻഡ് സ്റ്റുഡിയോയിൽ നിർമ്മാണം പൂർത്തിയാക്കിയ ഈ ചിത്രം നീല പ്രൊഡക്ഷൻസിന്റെ ബാനറിൽ പി. സുബ്രഹ്മണ്യമാണ് അവതരിപ്പിച്ചത്. 1963 മാർച്ച് 31-ന് ഈ ചിത്രം പ്രദർശനം തുടങ്ങി.



</doc>
<doc id="242997" url="https://ml.wikipedia.org/wiki?curid=242997" title="മഞ്ഞപ്പുന്ന">
മഞ്ഞപ്പുന്ന

ചെറുപുന്ന, ആറ്റുപുന്ന, കട്ടപ്പുന്ന എന്നെല്ലാം പേരുകളുള്ള മഞ്ഞപ്പുന്ന പശ്ചിമഘട്ടതദ്ദേശവാസിയായ ഒരു വൃക്ഷമാണ്. . 30 മീറ്റർ വരെ ഉയരം വയ്ക്കുന്ന ഈ മരത്തിന്റെ പുറംതൊലിയ്ക്ക് മഞ്ഞനിറമുണ്ട്. അരുവികളുടെയും നദികളുടെയും തീരത്ത് കാണുന്നു. തടിക്ക് നല്ല ഉറപ്പുണ്ട്. കായ തിന്നാൻ കൊള്ളാം, കുരുവിൽ നിന്നും കിട്ടുന്ന എണ്ണയ്ക്ക് വ്യാവസായിക പ്രാധാന്യമുണ്ട്. ഇതിന്റെ പിണ്ണാക്ക് വളമായി ഉപയോഗിക്കാം. കുരുവിനും തടിക്കും ഔഷധഗുണമുണ്ട്. 



</doc>
<doc id="243000" url="https://ml.wikipedia.org/wiki?curid=243000" title="ആനക്കൊമ്പി">
ആനക്കൊമ്പി

പശ്ചിമഘട്ടതദ്ദേശവാസിയായ ഒരു മരമാണ് ആനക്കൊമ്പി. . വംശനാശഭീഷണി നേരിടുന്ന ഈ ചെറുമരം ശ്രീലങ്കയിലും കാണുന്നു.



</doc>
<doc id="243003" url="https://ml.wikipedia.org/wiki?curid=243003" title="വെള്ളക്കുന്നൻ">
വെള്ളക്കുന്നൻ

പശ്ചിമഘട്ടതദ്ദേശവാസിയായ ഒരു ചെറിയ വൃക്ഷമാണ് വെള്ളക്കുന്നൻ. . 4 മീറ്റർ വരെ ഉയരം വയ്ക്കും. കായ ഭക്ഷ്യയോഗ്യമാണ്. ഇലകളും ഭക്ഷിക്കാറുണ്ട്. തടിക്ക് നല്ല കടുപ്പമുണ്ട്. വേരിന് ഔഷധഗുണമുണ്ട്.



</doc>
<doc id="243006" url="https://ml.wikipedia.org/wiki?curid=243006" title="ആര്യനെഴുത്ത്">
ആര്യനെഴുത്ത്

വട്ടെഴുത്തിന്റെ രൂപാന്തരം വന്ന ഒരു വികസിത രൂപമാണ് ആധുനിക മലയാള ലിപി. വട്ടെഴുത്തിലുള്ള മുപ്പതോളം ദ്രാവിഡാക്ഷരങ്ങളുപയോഗിച്ച് സംസ്കൃത പദങ്ങളെഴുതാനോ സംസ്കൃതഗ്രന്ഥങ്ങൾ പകർത്താനോ സാധിച്ചിരുന്നില്ല. ഈ കുറവ് പരിഹരിക്കാൻ രൂപം കൊണ്ടതാണ് ഗ്രന്ഥലിപി. മലയാളത്തിൽ സംസ്കൃത പദങ്ങൾ കൂടുതലുള്ളതിനാൽ വട്ടെഴുത്തും ഗ്രന്ഥലിപിയും കൂടിച്ചേർന്നുള്ള ഒരു മിശ്രലിപിയാണ് ആര്യനെഴുത്ത് അഥവാ ആര്യലിപി. ആധുനികമലയാളത്തിൽ നാം ഇപ്പോൾ ഉപയോഗിക്കുന്ന വരമൊഴി ഈ സമ്പ്രദായമനുസരിച്ചുള്ളതാണ്. ഇത് വ്യവസ്ഥാപിതമാക്കിയത് തുഞ്ചത്തെഴുത്തച്ഛൻ ആണെന്നു കരുതപ്പെടുന്നു.

ഇരുപതാം നൂറ്റാണ്ടിന്റെ ആദ്യ പകുതിയിൽ ആര്യനെഴുത്ത് പഠിപ്പിക്കുന്നത് മതവിരുദ്ധമാണെന്ന് യാഥാസ്ഥിതിക മുസ്ളീംകുടുംബങ്ങൾ വിശ്വസിച്ചിരുന്നു.

മംഗ്ലീഷ്


</doc>
<doc id="243008" url="https://ml.wikipedia.org/wiki?curid=243008" title="ഞാൺ">
ഞാൺ

ഒരു വൃത്തത്തിലെ ഏതെങ്കിലും രണ്ടു ബിന്ദുക്കളെ കൂട്ടിയോജിപ്പിക്കുന്ന നേർരേഖയാണ് ഞാൺ. വൃത്തത്തിലെ ഏറ്റവും നീളം കൂടിയ ഞാൺ ആണ് വ്യാസം.


</doc>
<doc id="243020" url="https://ml.wikipedia.org/wiki?curid=243020" title="തീർത്ഥാടനം (ചലച്ചിത്രം)">
തീർത്ഥാടനം (ചലച്ചിത്രം)

എം.ടി. വാസുദേവൻ നായർ തന്റെ വാനപ്രസ്ഥം എന്ന കഥയെ ആധാരമാക്കി രചിച്ച് ബി. കണ്ണൻ സംവിധാനം നിർവഹിച്ച് 2001-ൽ പുറത്തിറങ്ങിയ ഒരു മലയാളം ചലച്ചിത്രമാണ് തീർത്ഥാടനം. ജയറാം, സുഹാസിനി എന്നിവർ മുഖ്യ വേഷങ്ങളിൽ അഭിനയിച്ച ഈ ചിത്രം മികച്ച നിരൂപകപ്രശംസ നേടി. ഈ പടത്തിലെ അഭിനയത്തിന് സുഹാസിനിക്ക് ആ വർഷത്തെ മികച്ച നടിക്കുള്ള സംസ്ഥാന പുരസ്കാരം ലഭിച്ചു. ഗായിക ചിത്ര ഈ ചിത്രത്തിലൂടെ ഒരു സംസ്ഥാന അവാർഡ്‌ കൂടി കരസ്ഥമാക്കി..


</doc>
<doc id="243024" url="https://ml.wikipedia.org/wiki?curid=243024" title="വെളുത്ത ചൊറിവള്ളി">
വെളുത്ത ചൊറിവള്ളി

പശ്ചിമഘട്ടതദ്ദേശവാസിയായ ഒരു വള്ളിച്ചെടിയാണ് വെളുത്ത ചൊറിവള്ളി. . ചൈനയിലും മറ്റു ഏഷ്യൻ രാജ്യങ്ങളിലും കാണാറുണ്ടെന്ന് ഇവിടെ കാണുന്നു. വംശനാശഭീഷണിയുള്ള ഈ സസ്യത്തിന് പലവിധ ഔഷധഗുണങ്ങളുണ്ട്.



</doc>
<doc id="243025" url="https://ml.wikipedia.org/wiki?curid=243025" title="ശേഷം (ചലച്ചിത്രം)">
ശേഷം (ചലച്ചിത്രം)

2001-ലെ മികച്ച ചലച്ചിത്രത്തിനുള്ള കേരളസംസ്ഥാന സർക്കാർ പുരസ്കാരം നേടിയ ചിത്രമാണ് ശേഷം. ടി. കെ. രാജീവ്കുമാർ സംവിധാനം നിർവഹിച്ച ഈ ചിത്രത്തിൽ ജയറാം, ബിജു മേനോൻ, മുരളി, ഗീതു മോഹൻദാസ്‌ എന്നിവർ മിഖ്യ വേഷങ്ങളിൽ അഭിനയിച്ചു. ഈ പടത്തിലെ അഭിനയത്തിന് ജയറാമിന് ആ വർഷത്തെ പ്രത്യേക ജൂറി പുരസ്കാരം ലഭിക്കുകയുണ്ടായി.


</doc>
<doc id="243038" url="https://ml.wikipedia.org/wiki?curid=243038" title="വേളൂരി">
വേളൂരി

ക്ലൂപ്പൈഡേ (Clupeidae) കുടുംബത്തിൽപ്പെട്ട ഒരു കടൽമത്സ്യമാണ് വേളൂരി (White sardine). . ആക്റ്റിനോപ്റ്റെറൈജി വിഭാഗത്തിൽപ്പെടുന്ന ഈ മത്സ്യത്തിന്റെ ശാസ്ത്രനാമം എസ്ക്വലോസ തൊറാകാറ്റ എന്നാണ്. 10 സെന്റീമീറ്റർ വരെ പരമാവധി വലിപ്പം വരുന്ന മത്സ്യമാണ് വേളൂരി. ആയുസ്സ് ഒരു വർഷമാണ്. ആഴക്കടലിൽ 50 മീറ്റർ താഴ്ചയിൽ വരെ ഇവയെ കണ്ടുവരുന്നു. ഇന്ത്യ, തായ്ലന്റ്, ഇന്തോനേഷ്യ, ഫിലിപ്പൈൻസ്, ആസ്ത്രേലിയ തുടങ്ങിയ രാജ്യങ്ങളുടെ തീരത്തോടുചേർന്നുള്ള കടലിൽ ധാരാളമായി ഈ മത്സ്യത്തെ ലഭിക്കുന്നു. ചൂട എന്നും ഈ മത്സ്യത്തെ വിളിയ്ക്കാറുണ്ട്.



</doc>
<doc id="243042" url="https://ml.wikipedia.org/wiki?curid=243042" title="ശീലാവ്">
ശീലാവ്

സ്പൈറാനിഡേ (Sphyraenidae‌) കുടുംബത്തിൽപ്പെട്ട ഒരു കടൽമത്സ്യമാണ് ശീലാവ് (Pickhandle barracuda). . ഒന്നരമീറ്ററോളം പരമാവധി നീളം വരുന്ന ഈ മത്സ്യത്തിനു ശരാശരി 15.5 കിലോ ഭാരമുണ്ടാകാറുണ്ട്. 20 മുതൽ 200 മീറ്റർ വരെ താഴ്ചയിൽ ഇവയെ കാണപ്പെടുന്നു. ഉൾക്കടൽ, ലഗൂണുകൾ, അഴിമുഖം എന്നിവടങ്ങളിൽ ഇവയെ യഥേഷ്ടം ലഭിക്കുന്നു. പാർശ്വരേഖയെ ഖണ്ഡിച്ചുള്ള ഇരുണ്ട വരകൾ ഇവയുടെ പ്രത്യേകതയാണ്. വാൽചിറകിനു മഞ്ഞ നിറമാണ്. സിഗുതേര (Ciguatera) വിഷം ഉണ്ടാകുവാൻ സാധ്യതയുള്ള ഒരു മത്സ്യം ആണ് ഇത്. വാണിജ്യപ്രാധാന്യമുള്ള ഈ മത്സ്യം പച്ചമീനായും ഉണക്കിസംസ്കരിച്ചും വിപണനം ചെയ്യുന്നു.



</doc>
<doc id="243047" url="https://ml.wikipedia.org/wiki?curid=243047" title="വങ്കട">
വങ്കട

സാധാരണ കാണപ്പെടുന്ന ഒരു കടൽമീനാണ് വങ്കട (Torpedo scad). . കണമീൻ, ചാമ്പാൻ, പാറ തുടങ്ങിയ പേരിലും ഈ മത്സ്യം അറിയപ്പെടുന്നു. ഇന്ത്യൻ മഹാസമുദ്രത്തിൽ ധാരാളമായി കാണപ്പെടുന്നു. തീരക്കടലിൽ പറ്റം പറ്റമായി കാണപ്പെടുന്ന ഇവയെ ചൂണ്ടയുപയോഗിച്ചാണ് പ്രധാനമായും പിടിയ്ക്കുന്നത്.




</doc>
<doc id="243065" url="https://ml.wikipedia.org/wiki?curid=243065" title="സൂര്യകാലടി">
സൂര്യകാലടി

ജ്യോതിശാസ്ത്രത്തിൽ ഭൂമിയിലെ ഏതെങ്കിലും ഒരു നിശ്ചിതസ്ഥലത്തുനിന്നു് പ്രതിദിനം ഒരു നിശ്ചിതസമയത്തു് നിരീക്ഷിക്കുമ്പോൾ ഒരു വർഷംകൊണ്ടു് സൂര്യന്റെ കോണീയസ്ഥാനത്തിനു് അതിന്റെ ശരാശരി സ്ഥാനത്തുനിന്നും സംഭവിക്കുന്ന വ്യതിചലനങ്ങളുടെ രേഖീയരൂപമാണു് സൂര്യകാലടി(Solar Analemma) അനലിമ്മയുടെ വടക്ക്-തെക്കൻ ഘടകം ഭൂമിയുടെ അച്ചുതണ്ടിന്റെ ചെരിവു മൂലം സംഭവിക്കുന്ന സൂര്യന്റെ വ്യതിയാനത്തിന്റെ പ്രതിഫലനമാണ്.


</doc>
<doc id="243066" url="https://ml.wikipedia.org/wiki?curid=243066" title="സമയസമവാക്യം">
സമയസമവാക്യം

ജ്യോതിശാസ്ത്രത്തിൽ, സൂര്യന്റെ ചലനത്തിനനുസരിച്ച് സമയവും ദിവസവും കണക്കാക്കുവാൻ ഉപയോഗിക്കുന്ന രണ്ടുവിധത്തിലുള്ള രീതികൾ തമ്മിലുള്ള പൊരുത്തക്കേട് വ്യക്തമാക്കുന്ന ആശയമാണു് സമയത്തിന്റെ സമവാക്യം. സൂര്യന്റെ ചലനഗതിയിൽ നിന്നു നേരിട്ടു നിരീക്ഷിക്കാവുന്ന പ്രത്യക്ഷസൗരദിനവും അടുത്തടുത്ത ഏതു രണ്ടു മദ്ധ്യാഹ്നങ്ങൾ തമ്മിലും കൃത്യമായും 24 മണിക്കൂറുകൾ അകലം പാലിക്കുന്ന തരത്തിലുള്ള ശരാശരി സൗരദിനവും തമ്മിലാണു് ഈ വ്യതിയാനങ്ങൾ അനുഭവപ്പെടുന്നതു്.


</doc>
<doc id="243070" url="https://ml.wikipedia.org/wiki?curid=243070" title="മംഗ്ലീഷ്">
മംഗ്ലീഷ്


</doc>
<doc id="243072" url="https://ml.wikipedia.org/wiki?curid=243072" title="ദിഗംശം">
ദിഗംശം

ഗോളനിർദ്ദേശാങ്കവ്യവസ്ഥകളിൽ, ഒരു നിശ്ചിതസ്ഥാനത്തുനിന്നും നോക്കുമ്പോൾ മറ്റൊരു സ്ഥാനത്തേക്കുള്ള തിരശ്ചീനമായ കോണീയ അകലത്തെയാണു് ദിഗംശം അഥവാ അസിമുത്ത്(azimuth) എന്നു പറയുന്നതു് . ഉദാഹരണത്തിനു്, ഭൂമിയിലെ ഒരു നിശ്ചിതസ്ഥാനത്തുനിന്നും ഒരു വസ്തുവിനെ നോക്കുന്ന ദിശ, ആ സ്ഥാനത്തുനിന്നും ഭൂമിയുടെ ഉത്തരധ്രുവത്തിലേക്കുള്ള ദിശയുമായി നിർണ്ണയിക്കുന്ന കോണളവ് ആ വസ്തുവിന്റെ ദിഗംശം ആകുന്നു.

സാധാരണഗതിയിൽ ഉത്തരദിശയെ അടിസ്ഥാനമാക്കി പ്രദക്ഷിണദിശയിലാണ് അസിമുത്ത് അളക്കുന്നത്. അതുകൊണ്ട് ഈ രീതിയെ നോർത്ത് അസിമുത്ത് എന്നും പറയാറുണ്ട്. എന്നാൽ x അക്ഷത്തിൽ നിന്ന്, അതായത് കിഴക്കുദിക്കിൽ നിന്നിൽ അപ്രദക്ഷിണദിശയിൽ അസിമുത്ത് അളക്കുന്ന ശൈലിയുമുണ്ട്. ഇതിനെ പോളാർ രീതി എന്നുപറയുന്നു.

ഒരു തിരശ്ചീനതലത്തിലേക്കു് പ്രലംബനം (project) ചെയ്ത ദിശയെയാണു് ദിഗംശമായി പരിഗണിക്കുന്നതു്. ദിശയുടെ ഉന്നതി (altitude) ദിഗംശത്തിൽ കണക്കിലെടുക്കുന്നില്ല.

വാസ്തുവിദ്യ, നാവികശാസ്ത്രം, വ്യോമശാസ്ത്രം, ദൂരദർശിനികൾ, റേഡിയോ തരംഗങ്ങൾ ഉപയോഗിച്ചുള്ള ആശയവിനിമയം, ആന്റിനകൾ, ഉപഗ്രഹങ്ങൾ, ഭൂസ്ഥാനനിർണ്ണയം തുടങ്ങി ഖഗോളജ്യോതിശാസ്ത്രം വരെയുള്ള വ്യത്യസ്തമേഖലകളിൽ ദിഗംശം ഒരു പ്രധാന അളവായി ഉപയോഗിക്കുന്നുണ്ടു്.

ഭൂമിയിലെ വ്യത്യസ്ത സ്ഥലങ്ങളിൽ നിന്നും നിരീക്ഷിക്കുമ്പോൾ ഒരേ വസ്തുവിന്റെ ദിഗംശം തന്നെ വ്യത്യസ്തമായിരിക്കും.

ഒരു നിരീക്ഷണബിന്ദുവിൽ നിന്നും ഒരു വസ്തുവിന്റെ ആപേക്ഷികസ്ഥാനം നിർണ്ണയിക്കാൻ ദിഗംശത്തിനോടൊപ്പം ഉപയോഗിക്കുന്ന മറ്റൊരു കോണളവാണു് ഉന്നതി. ദിഗംശം തിരശ്ചീനമായ കോണളവും ഉന്നതി ലംബമായ കോണളവുമാണു് നൽകുന്നതു്.

അസിമുത്ത് എന്ന അളവു മനസ്സിലാവാൻ ഈ രീതി ഉപയോഗിക്കാം.
വടക്കോട്ടു തിരിഞ്ഞുനിൽക്കുക. വലതുകൈ തോളുയരത്തിൽ നേരേ മുമ്പിലേക്കു നീട്ടിപ്പിടിക്കുക. ഇപ്പോൾ വലതുകയ്യിന്റെ ചൂണ്ടുവിരലിന്റെ ദിഗംശം 0 ഡിഗ്രിയാണു്. ഇനി കൈ വലതുവശത്തേക്കു് (കിഴക്കുദിശയിലേക്കു്) നീട്ടിപ്പിടിക്കുക. ഇപ്പോൾ ചൂണ്ടുവിരലിന്റെ ദിഗംശം 90 ഡിഗ്രി. ഇതുപോലെ തെക്കു് 180, പടിഞ്ഞാറു് 270 എന്നിങ്ങനെ ദിഗംശങ്ങൾ ലഭിയ്ക്കും. ഇപ്രകാരം ഒരു വട്ടം പൂർത്തിയാക്കി തിരിച്ച് വടക്കുദിക്കിൽ തന്നെ എത്തുമ്പോൾ 360 ഡിഗ്രി (അതായതു് വീണ്ടും 0 ഡിഗ്രി തന്നെ ലഭിയ്ക്കുന്നു.

വീണ്ടും വടക്കുവശത്തേക്കു തിരിഞ്ഞുനിൽക്കുക. കൈ കണ്ണിനൊപ്പം വരുന്ന ദിശയിൽ (45 ഡിഗ്രി) മുകളിലേക്കു നീട്ടുക. ഇപ്പോഴും ദിഗംശം 0 ഡിഗ്രി തന്നെയാണു്. ഇപ്രകാരം കൈ മുകളിലേക്കോ താഴേക്കോ തിരിക്കുമ്പോൾ ദിഗംശത്തിനു വ്യത്യാസം വരുന്നില്ല.


</doc>
<doc id="243076" url="https://ml.wikipedia.org/wiki?curid=243076" title="ഉന്നതി">
ഉന്നതി

പൊതുവായ അർത്ഥത്തിൽ, ഒരു അടിസ്ഥാനതലത്തിൽനിന്നും ലംബമായി (മുകളിലേക്കുള്ള) അകലത്തിനെ ഉന്നതി എന്നു പറയുന്നു. ജ്യാമിതി, ഖഗോളജ്യോതിശാസ്ത്രം, വൈമാനികശാസ്ത്രം, ഭൂമിശാസ്ത്രം, കായികരംഗം തുടങ്ങിയ മേഖലകളിലെല്ലാം ഉന്നതി എന്ന പദത്തിനു് വ്യത്യസ്തമായ അർത്ഥങ്ങളുണ്ടു്. ഉന്നതിയുടെ എതിർദിശയിലുള്ള അളവാണു് ആഴം(depth).

നേരെ കീഴ്‌ദിശയിലേക്കുള്ള -90 ഡിഗ്രിയാണു് ഉന്നതിയുടെ ഏറ്റവും താഴ്ന്ന അളവു്. ഈ ദിശയെ അധോലംബബിന്ദു അഥവാ അധോലംബദിശ (നാദിർ nadir) എന്നു വിളിക്കുന്നു. ഭൗമോപരിതലത്തേയും ഭൂകേന്ദ്രിതമായ സ്ഥാനനിർണ്ണയസമ്പ്രദായങ്ങളേയും സംബന്ധിച്ചിടത്തോളം, നിരീക്ഷണസ്ഥാനത്തുനിന്നും ഭൂമിയുടെ കേന്ദ്രത്തിലേക്കുള്ള ദിശയിലാണു് നാദിർ.

നേരേ മുകളിലേക്കുള്ള +90 ഡിഗ്രിയാണു് ഉന്നതിയുടെ ഏറ്റവും കൂടിയ അളവു്. ഈ ദിശ ഉച്ചി, മൂർദ്ധന്യം, പരകോടി, സെനിത്ത്(zenith) എന്നെല്ലാം അറിയപ്പെടുന്നു. ഭൂകേന്ദ്രത്തിൽനിന്നും നിരീക്ഷകന്റെ ബിന്ദുവിലൂടെ നേരെ മുകളിലേക്കു പോകുന്ന ദിശയാണിതു്. വ്യത്യസ്ത ഭൂസ്ഥാനങ്ങളിൽ ഈ ദിശ വ്യത്യസ്തമായിരിക്കും.

ഭൂതലത്തിലെ ഒരു നിരീക്ഷണബിന്ദുവിൽനിന്നും തിരശ്ചീനമായ ദിശയിൽ നോക്കുമ്പോൾ ലഭിയ്ക്കുന്ന ആകാശത്തിന്റെ വൃത്താകാരത്തിലുള്ള അതിരാണു് ഖഗോളചക്രവാളം (astronomical horizon). ഖഗോളചക്രവാളത്തിന്റെ ഉന്നതി 0 ഡിഗ്രിയാണു്. (എന്നാൽ നിരീക്ഷണസ്ഥാനം ഭൂതലത്തിൽനിന്നുയരുംതോറും യഥാർത്ഥത്തിൽ ദൃശ്യമാവുന്ന ചക്രവാളപരിധി (true horizon) കീഴേക്കു് വികസിച്ചുകൊണ്ടിരിക്കും. ചിത്രം കാണുക).

പലപ്പോഴും ഒരേ അളവു സൂചിപ്പിക്കാൻ ഉന്നതി എന്നും ഉയരം എന്നും മാറിമാറി പ്രയോഗിക്കുമെങ്കിലും രണ്ടു വാക്കുകൾക്കും തമ്മിൽ സൂക്ഷാർത്ഥത്തിൽ വ്യത്യാസം കൽപ്പിക്കാം. ഒരു വസ്തുവിന്റെ കേവലമായ അളവു സൂചിപ്പിക്കാൻ ഉയരം എന്നും (ഉദാ: പർവ്വതത്തിന്റെ ഉയരം, സ്തൂപികയുടെ ഉയരം) തെരഞ്ഞെടുത്ത ഒരു അടിസ്ഥാനതലത്തിൽനിന്നും ആ വസ്തുവിലെ ഏതെങ്കിലും ഒരു ബിന്ദുവിലേക്കുള്ള ദൂരത്തെ ഉന്നതി എന്നും (ഉദാ: സമുദ്രനിരപ്പിൽ നിന്നും ഒരു പർവ്വതത്തിന്റെ ഉച്ചിയിലേക്കോ പറക്കുന്ന ഒരു വിമാനത്തിലേക്കോ ഉള്ള ലംബമായ ദൂരം), സമുദ്രനിരപ്പിൽ നിന്നും ഒരു പീഠഭൂമിയുടെ തറനിരപ്പിലേക്കുള്ള ലംബമായ ദൂരം.

ഉന്നതി എന്ന അളവു മനസ്സിലാവാൻ ഈ രീതി ഉപയോഗിക്കാം:

വടക്കോട്ടു തിരിഞ്ഞുനിൽക്കുക. വലതുകൈ തോളുയരത്തിൽ നേരേ മുമ്പിലേക്കു് (ചക്രവാളത്തിലേക്കു്) നീട്ടിപ്പിടിക്കുക. ഇപ്പോൾ വലതുകയ്യിന്റെ ചൂണ്ടുവിരലിന്റെ ഉന്നതി (തോളുയരത്തെ അപേക്ഷിച്ച്) 0 ഡിഗ്രിയാണു്. ഇനി കൈ അതേ ഉയരത്തിൽ വലതുവശത്തേക്കു് (കിഴക്കുദിശയിലേക്കു്) നീട്ടിപ്പിടിക്കുക. ഇപ്പോഴും ചൂണ്ടുവിരലിന്റെ ഉന്നതി 0 ഡിഗ്രി തന്നെ. ഇതുപോലെ, കൈ ഉയർത്തുകയോ താഴ്ത്തുകയോ ചെയ്യാതെ ചക്രവാളദിശയിൽ ഏതു ദിക്കിലേക്കു ചൂണ്ടിയാലും ഉന്നതി 0 ഡിഗ്രിയായിരിക്കും. (എന്നാൽ ദിഗംശം മാറിക്കൊണ്ടിരിക്കും).

ഇനി, കൈ കണ്ണിനൊപ്പം വരുന്ന ദിശയിൽ (45 ഡിഗ്രി) മുകളിലേക്കു നീട്ടുക. ഇപ്പോൾ ഉന്നതി 45 ഡിഗ്രിയാണു്. ഇപ്രകാരം കൈ നേരെ തലയ്ക്കു മുകളിലേക്കു ചൂണ്ടുമ്പോൾ +90 ഡിഗ്രിയും കാൽച്ചുവട്ടിലേക്കു നീട്ടുമ്പോൾ -90 ഡിഗ്രിയും ആയിരിക്കും യഥാക്രമം ഉന്നതി.
ലംബദൂരത്തിനു പകരം കോണീയദൂരമായും ഉന്നതി അളക്കാം. ഖഗോളനിർദ്ദേശാങ്കവ്യവസ്ഥകളിൽ ഭൂമിയിലെ ഒരു സ്ഥാനത്തുനിന്നും ഒരു ഖഗോളവസ്തുവിന്റെ സ്ഥാനം സൂചിപ്പിക്കാൻ ദിഗംശം, ഉന്നതി എന്നീ രണ്ടു നിർദ്ദേശാങ്കങ്ങൾ ഉപയോഗിക്കുന്നു. ഇതനുസരിച്ച് തിരശ്ചീനമായ കോണളവ് ദിഗംശവും ലംബമായ കോണളവ് ഉന്നതിയും കാണിക്കുന്നു.


</doc>
<doc id="243097" url="https://ml.wikipedia.org/wiki?curid=243097" title="പതിവയ്ക്കൽ">
പതിവയ്ക്കൽ

അംഗപ്രജനനമാർഗങ്ങളിൽ സാധാരണമായി പിന്തുടരുന്ന ഒരു രീതിയാണ് പതിവെയ്ക്കൽ (Layering). ചെടിയുടെ തണ്ട്, മണ്ണിലേക്ക് വളച്ച് വളഞ്ഞഭാഗം മണ്ണിനടിയിലിരിക്കത്തക്കവണ്ണം താഴ്ത്തി "പതിച്ചു" വയ്ക്കുന്നു. മണ്ണിൽ പതിഞ്ഞിരിക്കുന്ന തണ്ടിൽ മുറിവോ ചതവോ വരുത്തിയാൽ ആ ഭാഗത്തുനിന്നും ധാരാളം വേരുകൾ പൊട്ടിക്കിളിർത്തുവരും. അതിനുശേഷം വളഞ്ഞഭാഗം മാതൃസസ്യത്തിൽ നിന്നും മുറിച്ചു മാറ്റി നട്ടാൽ പുതിയൊരു ചെടിയായി വളർന്നുകൊള്ളും. 

മണ്ണിൽ വളച്ചുവച്ചിരിക്കുന്ന ഭാഗത്തെ പുറന്തൊലി മോതിരവളയംപോലെ ഛേദിച്ചുകളഞ്ഞശേഷം മണ്ണിൽ പതിച്ചുവയ്ക്കുന്നതാണ് റിങ്ങിങ്ങ് (ringing). റിങ്ങിങ്ങ് നടത്തിയ തണ്ടിനു മുകളിൽനിന്ന് പോഷകസാധനങ്ങളും ഹോർമോണുകളും റിങ്ങിനുമുകളിൽ അടിഞ്ഞു കൂടുന്നതിനാലാണ് അസ്ഥാനമൂലങ്ങൾ അവിടെ ധാരാളമായി ഉണ്ടാകുന്നത്. പതിവയ്ക്കൽ കട്ടിങ്ങിനെക്കാൾ വിജയകരമാണ്. മുന്തിരി, മുല്ല, റോസ, മാവ്, ആപ്പിൾ, പ്ലം, പിയർ എന്നിവയിലൊക്കെ പതിവയ്ക്കൽ സാധാരണയായി നടത്താം.



</doc>
<doc id="243111" url="https://ml.wikipedia.org/wiki?curid=243111" title="ഏരിവാള">
ഏരിവാള

കേരളത്തിൽ കണ്ടുവരുന്ന മുശി മത്സ്യമാണ് ഏരിവാള (Walking catfish). . പ്രാദേശികമായി പല പേരുകളിലും ഈ മത്സ്യം അറിയപ്പെടുന്നു. ഇവയ്ക്ക് അന്തരീക്ഷവായു നേരിട്ട് ശ്വസിക്കാനുള്ള കഴിവുണ്ട്. പാർശ്വച്ചിറകുകൾ ഉപയോഗിച്ച് ഉരഗങ്ങളെപ്പോലെ ഇവ കരയിലൂടെ ഇഴയുന്നു. ഇവയുടെ ശരീരത്തിനു ഒരു തരം വഴുവഴുപ്പാണ്.മുഖത്ത് മീശരോമങ്ങളുണ്ട്. ഭക്ഷണയോഗ്യമായ മത്സ്യമായതുകൊണ്ട് വിപണിമൂല്യമുള്ള ഒരു മത്സ്യമാണ്.



</doc>
<doc id="243119" url="https://ml.wikipedia.org/wiki?curid=243119" title="മുഷി">
മുഷി

കേരളത്തിലെ ജലാശയങ്ങളിൽ കണ്ടുവരുന്ന ഒരു മത്സ്യമാണ് മുഷി. പരമാവധി വലിപ്പം 60 സെന്റിമീറ്റർ. 15 മുതൽ 40 സെന്റിമീറ്റർ വരെ നീളമുള്ള പെൺമത്സ്യം 1000 മുതൽ 3000 മുട്ടകൾ വരെ ഇടുന്നു. വെള്ളത്തിനു ഔറത്ത് കരയിലൂടെ സഞ്ചരിക്കുന്നതിനും ഇതിനു കഴിയും. പ്രാണവായു കുറവുള്ള ചതുപ്പുനിലങ്ങളിലും ഇവ ജീവിക്കുന്നു, ഇന്ത്യയിലെ ഗോവ, കർണാടകം, കേരളം, പോണ്ടിച്ചേരി തുടങ്ങിയ സ്ഥലങ്ങളിൽ കണ്ടുവരുന്നു.മുഷി ഒരു മാംസഭുക്കിൽ പെടുന്ന മത്സ്യമാണ്. ശൈശവ ദശയിൽ പ്ലവകങ്ങളെ ആശ്രയിച്ചു ജീവിക്കുന്നു. വളർച്ചയെത്തിയ മുഷിയുടെ പ്രധാന ആഹാരം ജലപ്രാണികളുടെ ലാർവകൾ ആണ്. ജലോപരിതലത്തിൽ വന്നു വായു കവിൾക്കൊള്ളുന്ന ശീലമുണ്ട്.



</doc>
<doc id="243129" url="https://ml.wikipedia.org/wiki?curid=243129" title="അമീർ">
അമീർ

നേതാവ്, ഭരണാധികാരി, സൈന്യമേധാവി, ഗവർണർ, രാജകുമാരൻ എന്നീ അർഥങ്ങളുള്ള അറബിപദമാണ് അമീർ, Emir (Arabic: ; ', Female: أميرة; emira; '). രാജ്യത്തെ നയിക്കുന്നവർ എന്ന അർത്ഥത്തിൽ രാഷ്ട്രതലവന്മാരെ അമീർ എന്ന് വിളിക്കും. ഇന്ന് ചില അറബ് രാജ്യങ്ങളിൽ അമീർ എന്നത് രാജാവിന്റെ ( രാഷ്ട്ര ഭരണ തലവന്റെ ) സ്ഥാനപ്പേരാണ് (ഉദാഹരണം കുവൈത്ത്)

അമീർമാർ മുസ്ലിം സാമ്രാജ്യ പ്രവിശ്യകളിലെ സാമ്പത്തികവും ഭരണപരവുമായ ചുമതലകൾ വഹിച്ചിരുന്നു. ഉമയ്യാദ്ഖലീഫമാരുടെ കാലത്ത് ഇവരുടെ പ്രതാപവും പ്രശസ്തിയും വർധിച്ചു. പ്രവിശ്യകളിൽ അവർ പ്രബലരാകുവാനും സൈന്യത്തെ സ്വന്തമായി സംഘടിപ്പിക്കുവാനും തുടങ്ങി. അബ്ബാസിദ് ഖലീഫമാരുടെ കാലത്തും ഇവർ ശക്തരായിരുന്നു. ബാഗ്ദാദിലെ ഖലീഫമാരുടെ സർവസൈന്യാധിപർ 'അമീറുൽഉമ്റാ' എന്നാണ് അറിയപ്പെട്ടിരുന്നത്. എന്നാൽ ഇവരിൽ അധികംപേരും അബ്ബാസിദ് വംശക്കാർതന്നെയായിരുന്നു. ചില അമീർമാർ പ്രവിശ്യകളിൽ പ്രബലരായി രാജവംശങ്ങൾ തന്നെ സ്ഥാപിച്ചിട്ടുണ്ട്. അഖ്ലാബിദുവംശവും താഹിരിദിവംശവും ഇത്തരം രാജവംശങ്ങളായിരുന്നു. മറ്റു ചില അമീർമാർ തങ്ങൾ പിടിച്ചെടുത്ത ഭൂപ്രദേശങ്ങളിൽ ഭരണാധികാരികൾ ആയിത്തീർന്നു. സഫാവിദുവംശവും ഗസ്നിവംശവും അപ്രകാരം ഉണ്ടായ രാജവംശങ്ങളാണ്.

സ്പെയിനിലെ ഉമയ്യാദ് രാജാക്കൻമാരും അഫ്ഗാനിസ്താനിലെ രാജാക്കൻമാരും ബുഖാറായിലെ ഭരണാധിപൻമാരും അമീർ എന്ന പേരിൽ അറിയപ്പെട്ടുവന്നു. സെൽജൂക്ക്, മംലൂക്ക്, അയ്യൂബി എന്നീ വംശക്കാർ അവരുടെ സൈനികമേധാവികൾക്കും അമീർസ്ഥാനം നല്കിയിരുന്നു. 'അമീറുൽബഹാർ' എന്ന അറബിവാക്കിൽ നിന്നാണ് 'അഡ്മിറൽ' എന്ന ഇംഗ്ളീഷ് പദത്തിന്റെ നിഷ്പത്തിയെന്ന് ഭാഷാ ശാസ്ത്രജ്ഞൻമാർ കരുതുന്നു. ബഹ്റൈൻ, യു.എ.ഇ. എന്നീ ഗൾഫ് രാജ്യങ്ങളിലെ ഭരണാധികാരികളെ അമീർ എന്നാണ് പറയുക.


</doc>
<doc id="243130" url="https://ml.wikipedia.org/wiki?curid=243130" title="സുശീല (ചലച്ചിത്രം)">
സുശീല (ചലച്ചിത്രം)

1963-ൽ പുറത്തിറങ്ങിയ മലയാളചലച്ചിത്രമാണ് സുശീല. വടിവാ പിക്ചേഴ്സിനുവേണ്ടി അശോകാമൂവീസ് അവതരിപ്പിച്ച ഈ ചിത്രം നിർമിച്ചത് വിഖ്യാത തമിഴ് ഹാസ്യനടനായ അന്തരിച്ച എൻ.എസ്. കൃഷണന്റെ സഹോദരനായ എൻ.എസ്. ദ്രവ്യമാണ്. 1963 മേയ് 10-ന് ഈ ചിത്രം പ്രദർശനം തുടങ്ങി.



</doc>
<doc id="243133" url="https://ml.wikipedia.org/wiki?curid=243133" title="മഞ്ഞക്കൂരി">
മഞ്ഞക്കൂരി

കേരളത്തിലെ കായൽ പ്രദേശങ്ങളിലും നദികളിലും കണ്ടുവരുന്ന ഒരു മത്സ്യമാണ് മഞ്ഞക്കൂരി. . ഇംഗ്ലീഷിൽ Asian sun catfish എന്ന് അറിയുന്നു മഞ്ഞക്കൂരിയുടെ ജന്മദേശം കേരളമാണെന്ന് കരുതുന്നു. ജലമലിനീകരണം മൂലം വംശനാശം സംഭവിച്ചുകൊണ്ടിരിക്കുന്ന ഒരു മത്സ്യമാണിത്. പരമാവധി 45 സെന്റിമീറ്റർ നീളം വരെ വളരുന്നു. 10 വർഷം വരെ ഇവയ്ക്ക് ആയുസ്സുണ്ട്. വേമ്പനാട്ടുകായലിൽ നിന്ന് ഇവയെ റിപ്പോർട്ട് ചെയ്തിട്ടുണ്ട്. മഞ്ഞളേട്ട, മഞ്ഞശോഭ എന്നീ പേരുകളിലുമറിയപ്പെടുന്നു. പുഴകളിലെ വെള്ളം കലങ്ങുമ്പോളാണ് സാധാരണയായി ഇവയെ കാണാറ്‌.

ശരീരത്തിന്റെ മുകള്ഭാഗം ഇരുണ്ടനിറം, വശങ്ങള് മഞ്ഞകലര്ന്ന സ്വര്ണ്ണനിറം, അടിഭാഗം വെളുത്ത നിറം. കറുത്ത ചുട്ടി അംശീയ ചിറകിനുമുകളില് ചെകിളമൂടിയ്ക്ക് പുറകിലായി കാണുന്നു. പരന്ന വലിയ തല, വശങ്ങളില് നിന്നു പരന്ന ഉടല്. വലിയ വായ. മേല്താടിയിലും കീഴ്താടിയിലും രണ്ടുജോടി വീതം തൊങ്ങലുകള്. അറക്കവാളിന്തേതു പോലെ അരികളും വലിയ ശക്തിയുള്ള മുള്ളോടുകൂടിയതുമായ മേല് അംശീയ ചിറകുകള്. ചെറിയ അഡിപോസ് ചിറകുകള്. വളരെ നീളം കൂടിയ ഗുദ ചിറക്. ചെകിളമൂടിയ്ക്കു പിന്നില് നിന്ന് വാൽ ചിറകുവരെയുള്ള പാർശ്വരേഖ.


</doc>
<doc id="243136" url="https://ml.wikipedia.org/wiki?curid=243136" title="സ്വതഃജനനം">
സ്വതഃജനനം

വിത്തുകൾ, മുട്ടകൾ തുടങ്ങിയവ ഇല്ലാതെ ക്ഷുദ്ര ജീവികളും മറ്റും ഉടലെടുക്കാം എന്ന കാലഹരണപ്പെട്ട വിശ്വാസമാണ് സ്വതഃജനനം. ചെളിയിൽ നിന്നും പഴകിയ വസ്ത്രങ്ങളിൽ നിന്നും തുടർച്ചയായി എലികളും കൃമികളും രൂപപ്പെടുന്നു എന്ന തരത്തിലുള്ള വിശദീകരണങ്ങൾ നൽകപ്പെട്ടു. ഇന്നുള്ള ജീവികൾക്കെല്ലാം ഒരു പൊതുപൂർവിക ജീവി ഉണ്ട് എന്ന ആധുനിക ജീവശാസ്ത്ര നിഗമനത്തിനു വിരുദ്ധമാണ് ഈ കാഴ്ചപ്പാട്. അരിസ്റ്റോട്ടിൽ ആണ് ഈ കാഴ്ചപ്പാടിന്റെ ആദ്യ വിശദീകരണം തരുന്നത്. ആധുനിക ശാസ്ത്രത്തിന്റെ വളർച്ചയ്ക്ക് മുൻപ് വളരെക്കാലം ഈ ആശയം പ്രചാരത്തിലിരുന്നു. എന്നാൽ ഫ്രാൻസിസ്കോ റെഡി, സ്പല്ലാൻസനി, ലൂയി പാസ്ചർ എന്നിവർ നിരവധി പരീക്ഷണങ്ങളിലൂടെ ഇത് തെറ്റാണെന്ന് തെളിയിച്ചു.


</doc>
<doc id="243141" url="https://ml.wikipedia.org/wiki?curid=243141" title="പ്രവാസി സംഘടനകൾ">
പ്രവാസി സംഘടനകൾ

ലോകത്തിൽ ഏറ്റവും കൂടുതൽ കുടിയേറ്റം നടത്തിയ ജനവിഭാഗം മലയാളികളാണ്. ഇതിൽ പ്രധാനമായും രണ്ടു കുടിയേറ്റങ്ങളാണ് കഴിഞ്ഞ നൂറ്റാണ്ടിൽ നടന്നത് . ഒന്ന് : 1930 കളിൽ തിരുവിതാംകൂറിൽ നിന്നും മലബാറിലേക്ക് നടന്ന ആഭ്യന്തരമായ കുടിയേറ്റം , രണ്ടു : 1970 കളോടെ ആരംഭിച്ച ഗൾഫ്‌ രാജ്യങ്ങളിലേക്കുള്ള കുടിയേറ്റം . കേരളത്തെ സാമ്പത്തികമായി വളരയെധികം മുന്നോട്ടു നയിച്ചത് ഈ കുടിയേറ്റമാണ് . പൊതുവെ മറ്റു പ്രദേശങ്ങളിലേക്ക് കുടിയേറുന്ന മലയാളികൾ ആ നാടിന്റെ ഭാഗമായി തീരുകയാണ് പതിവ് . എന്നാൽ ഗൾഫ്‌ രാജ്യങ്ങളിൽ കുടിയേറിയ മലയാളികൾ തങ്ങളുടെ സ്വത്വം നിലനർത്തികൊണ്ട് പ്രത്യേക വിഭാഗമായി തന്നെ നിലനിൽക്കുന്ന വൈരുദ്ധ്യവും ഉണ്ട് . ഇത് ഒരു പക്ഷേ ആ രാജ്യങ്ങളിലെ സാംസ്ക്കാരികമായ അന്തരം കൊണ്ടും ആകാം . ഈ രാജ്യങ്ങളിൽ ഒക്കെ മലയാളികൾ തങ്ങളുടേതായ പ്രാദേശിക സംഘടനകളോ , ജില്ലാടിസ്ഥാനത്തിലുള്ള സംഘടനകളോ ,പൊതു സംഘടനകളോ രൂപികരിച്ചു കൊണ്ട് തങ്ങളുടെ സാമൂഹിക ജീവിതം കെട്ടുറപ്പോടെ തുടരുന്നത് കാണാം . ഈ ഒരു സ്വഭാവം മലയാളികളിൽ മാത്രമേ കാണുന്നുള്ളൂ എന്നത് ഒരു വിരോധാഭാസമായി തോന്നാം. പക്ഷേ അത് മലയാളിയിൽ രൂഡമൂലമായ സംഘബോധം തന്നെയാണ് . അത്തരത്തിലുള്ള ആയിരക്കണക്കിന് സംഘടനകൾ ഗൾഫ്‌ രാജ്യങ്ങളിൽ പ്രവർത്തിക്കുന്നു "ഗ്രാമം ", ദല , മാസ്സ് , പ്രേരണ , യുവകലാസാഹിതി , പ്രിയദർശനി , തണൽ , മലയാളനാട് , തുടങ്ങി ഒട്ടനവധി സംഘടനകൾ വളരെ നല്ല നിലയിൽ പ്രവർത്തിച്ചു കൊണ്ടിരിക്കുന്നു .ഇത്തരം സംഘടനകളിൽ ചിലതെല്ലാം നാട്ടിലെ രാഷ്ട്രീയ പാർട്ടികളുടെ പോഷക സംഘടനകളായും മഹല്ല് അടിസ്ഥാനത്തിലും പ്രവർത്തിക്കുന്നവയാണ് .പത്തു മുപ്പതു വർഷങ്ങളായി നല്ല നിലയിൽ പ്രവർത്തിക്കുന്ന 'അബുദാബി ശക്തി തിയ്യേറ്റർ' ICF പോലുള്ള സംഘടനകളും ഉണ്ട് .

ഗൾഫിലെ വിവിധ പ്രവാസി സംഘടനകളെ കുറിച്ച് ഇവിടെ പരിചയപ്പെടുത്താം
ഐ സി എഫ്
മുൻ‌കാല പരിഷത് പ്രവർത്തകരുടെ യു.എ.ഇ.യിലെ കൂട്ടായ്മ.
പത്തുവർഷത്തോളമായി ദുബായ് ഗവണ്മെന്റിന്റെ പരിസ്ഥിതി വിഭാഗവുമായി സഹകരിച്ച് നിരവധി പരിസ്ഥിതി - വിദ്യാഭ്യാസ പ്രവർത്തനങ്ങൾ നടത്തിവരുന്നു., മലയാളം പഠിക്കാൻ താല്പര്യമുള്ള കുട്ടികൾക്കായി സൗജന്യ മലയാളം ക്ളാസ്സുകളും മാതൃസംഘടനയായ കേരള ശാസ്ത്രസാഹിത്യ പരിഷത്തിന്റെ നയങ്ങക്കനുസരിച്ച് പ്രവർത്തിക്കുന്ന ഈ സംഘടന പരിഷത്ത് കാലാകാലങ്ങളിൽ എടുക്കുന്ന നിലപാടുകളിൽ അധിഷ്ഠിതമായ ചർച്ചകളും ക്ളാസുകളും മലയാളികൾക്കായി നടത്താറുണ്ട്.

കുവൈത്തിലെ പ്രവാസി മലയാളികൾക്കിടയിൽ സജീവമായി പ്രവർത്തിക്കുന്ന പ്രവാസി മലയാളി സംഘടനകൾ നിരവധിയാണ്. അവയിൽ ചിലത് കുവൈറ്റിലെ ഇന്ത്യൻ എംബസിയിൽ രജിസ്റ്റർ ചെയ്ത് പ്രവർത്തിക്കുന്നു. പ്രവാസി ഇന്ത്യാക്കാരിൽ മലയാളികളുടെ എണ്ണം കൂടുതലായതിനാൽ കേരളവുമായി ബന്ധപ്പെട്ടുള്ള പ്രവാസി സംഘടനകളുടെ എണ്ണവും കൂടുതലാണ്. പൊതുസ്വഭാവം ഉള്ളവ, ജില്ല, താലൂക്ക്, ഗ്രാമപ്രദേശങ്ങൾ എന്നിവയുടെ അടിസ്താനത്തിൽ രൂപപ്പെട്ടവ, വിവിധ വിദ്യാഭ്യാസ സ്ഥാപനങ്ങളുടെ പൂർവ്വവിദ്യാർത്ഥി സംഘടനകൾ, ജാതി, മത, മതങ്ങളുടെ ഉപ വിഭാവങ്ങളുടെ പേരിലുള്ളവ തുടങ്ങി വിവിധ തരത്തിൽ പ്രവാസി സംഘടനകൾ നിലവിലുണ്ട്. രാഷ്ട്രീയ പാർട്ടികളുടെ പേരിൽ കുവൈറ്റിലെ നിയമപ്രകാരം പ്രവർത്തിക്കാൻ സാധിക്കാത്തതിനാൽ സാംസ്കാരിക സംഘടന പരിവേഷത്തിൽ സംഘടിപ്പിക്കപ്പെട്ടിരിക്കുന്നവയും ഉണ്ട്.




ഖത്തറിലെ മഹല്ല് കമ്മറ്റികളിൽ ഏറ്റവും പഴക്കമേറിയ സംഘടനയിൽ പെട്ടതാണ് വെളിയംകോട് മഹല്ല് കമ്മറ്റി
QVMRC ഖത്തർ വെളിയംകോട് മഹല്ല് റിലീഫ് കമ്മറ്റി 1977 നിലവിൽ വന്നു ഇന്നും പ്രാദേശിക സംഘടന എന്ന നിലയിൽ ശക്തമായ പ്രവർത്തനങ്ങൾ നടത്തി പ്രവർത്തിക്കുന്നു ഒരു മഹല്ല് കൂട്ടായ്മ ആയിട്ടും നാനാ വിഭാഗത്തിൽ പെട്ട ആളുകൾക്കും സഹായമെത്തിക്കാൻ ഈ സംഘടനക്ക് കഴിഞ്ഞിട്ടുണ്ട്
അവലംബം:-


</doc>
<doc id="243146" url="https://ml.wikipedia.org/wiki?curid=243146" title="ഗാന്ധി സമാധാന സമ്മാനം">
ഗാന്ധി സമാധാന സമ്മാനം

ഗവൺമെന്റ് ഓഫ് ഇന്ത്യ നൽകുന്ന ഒരു അന്താരാഷ്ട്ര സമ്മാനമാണ് ഗാന്ധി സമാധാന സമ്മാനം. ഇന്ത്യയുടെ രാഷ്ട്രപിതാവായ മഹാത്മാഗാന്ധിയുടെ സ്മരണാർത്ഥം 1995-ൽ അദ്ദേഹത്തിന്റെ 125-ആം ജന്മശതാബ്ദിദിനത്തിലാണിത് ആദ്യമായി സമ്മാനിച്ചത്.


</doc>
<doc id="243149" url="https://ml.wikipedia.org/wiki?curid=243149" title="വെള്ളക്കൂരി">
വെള്ളക്കൂരി

കേരളത്തിലെ നദികളിലും അരുവികളിലും ധാരാളമായി കണ്ടുവരുന്ന ഒരു ശുദ്ധജലമത്സ്യമാണ് വെള്ളക്കൂരി (Long whiskers catfish). ശരാശരി 15 സെന്റിമീറ്റർ വരെ വളരുന്ന ഈ മത്സ്യം പരമാവധി 46സെന്റിമീറ്റർ വരെ വളരുന്നു. വെള്ളക്കൂരി മത്സ്യങ്ങൾ തന്നെ പല സ്പീഷ്യസുകൾ ഉള്ളതായി റിപ്പോർട്ട് ചെയ്തിട്ടുണ്ട്. മീശത്തൊങ്ങലുകളുള്ള ഈ മത്സ്യങ്ങൾ ചെറിയ മത്സ്യങ്ങളെയാണ് ആഹാരമാക്കുന്നത്. ഇന്ത്യയിൽ പ്രത്യേകിച്ച് ഗംഗാനദിയിൽ ഈ മത്സ്യത്തിന്റെ എണ്ണം വളരെ കൂടുതലാണ്. ചെറിയ അരുവികളിൽ ഇവയെ അപൂർവ്വമായേ കണ്ടെത്താനാകൂ. ചതുപ്പുനിലങ്ങളിലും വലിയ ജലാശയങ്ങളിലും ഇവ കൂട്ടംകൂട്ടമായി താമസിക്കുന്നു. കടൽ കെളിതി എന്നും ഇതിനു് പേരുണ്ട്


</doc>
<doc id="243159" url="https://ml.wikipedia.org/wiki?curid=243159" title="ഒഴുക്കിലട്ടി">
ഒഴുക്കിലട്ടി

ഇന്ത്യയിലേയും ശ്രീലങ്കയിലേയും ജലാശയങ്ങളിൽ ധാരാളമായി കാണപ്പെടുന്ന ഒരു പരൽ മത്സ്യമാണ് ഒഴുക്കിലട്ടി (Malabar danio). തുപ്പലാം കൊത്തി എന്നും ഇതിനു് പേരുണ്ട്. പരമാവധി 12 സെന്റിമീറ്റർ വരുന്ന ഈ മത്സ്യത്തിനു് ശരാശരി 8സെന്റിമീറ്റർ നീളമുണ്ടാകും. അക്വേറിയങ്ങളിൽ ഇവയ വളർത്താറുണ്ട്. ഒഴുക്കുള്ള ജലാശയങ്ങളിലാണ് ഇവയെ കാണപ്പെടുന്നത്. ഒരു തവണ ഈ മത്സ്യം 200 മുട്ടകൾ വരെയിടുന്നു.


</doc>
<doc id="243160" url="https://ml.wikipedia.org/wiki?curid=243160" title="കമുകറ പുരുഷോത്തമൻ">
കമുകറ പുരുഷോത്തമൻ

മലയാളസിനീമയിലെ പ്രശസ്തനായ ഒരു പിന്നണിഗായകനായിരുന്നു കമുകറ പുരുഷോത്തമൻ (1930 - 1995). 

കമുകറ പരമേശ്വരക്കുറുപ്പിന്റെയും ലക്ഷ്മിക്കുട്ടിയമ്മയുടെയും മകനായി കന്യാകുമാരി ജില്ലയിലെ തിരുവട്ടാറിൽ 1930 ഡിസംബർ 4-ന് ജനിച്ചു. ശാസ്ത്രീയസംഗീതത്തിലും നാടൻ പാട്ടിലും നല്ല പ്രാവീണ്യമുണ്ടായിരുന്ന മാതാപിതാക്കൾ വളരെ ചെറിയ പ്രായംമുതൽ തന്നെ പുരുഷോത്തമനെയും സഹോദരി ലീലയെയും ശസ്ത്രീയ സംഗീതം പരിശീലിപ്പിച്ചിരുന്നു. 13-ആം വയസിൽ തിരുവട്ടാറിലെ ആദികേശവ ക്ഷേത്രത്തിൽ വച്ചായിരുന്നു അരങ്ങേറ്റം. 15-ആം വയസിൽ അന്നത്തെ "തിരുവിതാംകൂർ പ്രക്ഷേപണ നിലയ"ത്തിൽ കർണാടക സംഗീതം ആലപിച്ചുകൊണ്ട് തന്റെ സംഗീത ജീവിതത്തിനു തുടക്കം കുറിച്ചു. കർണാടക സംഗീതത്തിലായിരുന്നു കൂടുതൽ താൽപ്പര്യമെങ്കിലും 1950-ൽ ആകാശവാണി രൂപീകരിക്കപ്പെട്ടപ്പോൾ അനേകം ലളിതഗാനങ്ങൾ നിലയത്തിനു വേണ്ടി ആലപിച്ചു. 1953-ൽ പൊൻകതിർ എന്ന ചിത്രത്തിനു വേണ്ടി നലുവരി കവിത ആലപിച്ചുകൊണ്ടായിരുന്നു അദ്ദേഹം സിനീമരംഗത്തേക്കു പ്രവേശിച്ചത്. ആ വരികൾ താഴെ കൊടുക്കുന്നു.

അതിനുശേഷം അനശ്വരങ്ങളായ അനേകം പാട്ടുകൾ അദ്ദേഹം മലയാളഗാന ശാഖയ്ക്കു സംഭാവന ചെയ്തിട്ടുണ്ട്. തിരുനയിനാർകുറിച്ചി-ബ്രദർ ലക്ഷ്മണൻ ടീമിന്റെ ഗാനങ്ങളാണ് അദ്ദേഹം കൂടുതൽ ആലപിച്ചത്.

തുടങ്ങി അനവധി അനശ്വര ഗാനങ്ങൾ മലയാളത്തിനു സംഭാവന നൽകിയ ഈ ഗായകൻ അവസാനമായി പാടിയത് യൂസഫ് അലി എഴുതി മോഹൻ സിതാര സംഗീതം നൽകിയ "കഷെ നീയാണു ദൈവം" എന്ന ഗാനമാണ്. 1995 മേയ് 26-ന് തിരുവനന്തപുരത്തേയ്ക്കുള്ള ഒരു കാർ യാത്രയ്ക്കിടയിൽ ഹൃദയസ്തംഭനത്തെത്തുടർന്ന് ഇദ്ദേഹം അന്തരിച്ചു.



</doc>
<doc id="243178" url="https://ml.wikipedia.org/wiki?curid=243178" title="ജെയിംസ് സ്റ്റിവർട്ട്">
ജെയിംസ് സ്റ്റിവർട്ട്

ജെയിംസ് മേയിറ്റലാന്റ് സ്റ്റിവർട്ട് (ജനനം 20 മേയ് 1908 – മരണം ജൂലൈ 2, 1997) ഒരു വിഖ്യാത അമേരിക്കൻ ചലച്ചിത്ര, നാടക നടനായിരുന്നു. അഞ്ചുതവണ ഇദേഹത്തെ അക്കാദമി അവാർഡിനു നാമനിർദ്ദേശം ചേയ്യപെട്ടിരുന്നു. ആദ്യകാല ശ്രദ്ധേയ ചിത്രം 1939-ൽ പുറത്തിറങ്ങിയ മിസ്റ്റർ സ്മിത് ഗോസ് റ്റു വാഷിങ്ടൺ ആണ്.

1908 മേയ് 20-ന് ഇന്തിയാന, പെൻ‌സിൽ‌വാനിയയിൽ എലിസബത്ത് റൂത്ത്ന്റെയും അൽക്സാണ്ടർ സ്റ്റിവർട്ടിന്റെയും പുത്രനായി ജനനിച്ചു. സ്റ്റിവർട്ട് അയറിഷ് പാരമ്പര്യത്തിൽപെട്ട കുടുംബമാണ് . കുടുബത്തിലേ മൂത്ത പുത്രനായതിനാൽ ഭാവിയിൽ തന്റെ പിതാവിന്റെ മൂന്നു തലമുറകളായിട്ടുള്ള ഹാർഡവയർ സ്റ്റോർ നടത്തിപ്പു ചുമതല ജെയിംസിനായിരുന്നു. ജെയിംസിന് ഇളയ രണ്ടു സഹോദരിമാരാണുള്ളത്. അദേഹത്തിന്റെ അമ്മ ഒരു പിയാനിസ്റ്റ് ആയിരുന്നു. ജെയിംസിനു പിയാനോ പഠിക്കുവാൻ ആഗ്രഹമുണ്ടായിരുന്നുവെങ്കിലും പിതാവിനു അതിനോടു യോജിപ്പില്ലായിരുന്നു. 1928-ൽ മേർസർബർഗ് അക്കാഡമിയിൽ നിന്നു പഠിച്ചിറങ്ങി.

സ്റ്റുവർട്ടിന്റെ അമ്മ മികച്ച പിയാനിസ്റ്റായിരുന്നു, സംഗീതം കുടുംബജീവിതത്തിലെ ഒരു പ്രധാന ഭാഗമായിരുന്നു. സ്റ്റോറിലെ ഒരു ഉപഭോക്താവിന് ബിൽ അടയ്ക്കാൻ കഴിയാതെ വന്നപ്പോൾ, സ്റ്റുവർട്ടിന്റെ പിതാവ് ഒരു പഴയ അക്കോഡിയൻ സ്വീകരിച്ചു. ഒരു പ്രാദേശിക ക്ഷുരകന്റെ സഹായത്തോടെ ഈ ഉപകരണം വായിക്കാൻ സ്റ്റുവർട്ട് പഠിച്ചു. അഭിനയ ജീവിതത്തിനിടയിൽ സ്റ്റീവർട്ടിന്റെ അക്രോഡിയൻ സ്റ്റേജിൽ ഒരു മത്സരമായി മാറി. ലജ്ജാശീലനായ ഒരു കുട്ടിയായ സ്റ്റുവർട്ട് തന്റെ സ്കൂളിനു ശേഷമുള്ള സമയം വിമാനം പറപ്പിക്കുന്നതിലേക്ക് പോകാനുള്ള ആഗ്രഹത്താൽ മോഡൽ വിമാനങ്ങൾ, മെക്കാനിക്കൽ ഡ്രോയിംഗ്, കെമിസ്ട്രി എന്നിവയിൽ പ്രവർത്തിച്ചു. പ്രൈമറി സ്കൂളിനും ജൂനിയർ ഹൈസ്കൂളിനുമായി വിൽസൺ മോഡൽ സ്കൂളിൽ പഠിച്ചു. അദ്ദേഹം ഒരു പ്രതിഭാധനനായ വിദ്യാർത്ഥിയായിരുന്നില്ല, കുറഞ്ഞ ഗ്രേഡുകളിൽ നിന്ന് ശരാശരി നേടി, ഇത് അധ്യാപകരുടെ അഭിപ്രായത്തിൽ, ബുദ്ധിശക്തിയുടെ അഭാവത്താലല്ല, മറിച്ച് സർഗ്ഗാത്മകത കൊണ്ടും പകൽ സ്വപ്നത്തിലേക്കുള്ള പ്രവണത കൊണ്ടും ആയിരുന്നു.

1923 അവസാനത്തോടെ സ്റ്റീവാർട്ട് മെർകേർസ്ബർഗ് അക്കാദമി പ്രെപ്പ് സ്കൂളിൽ ചേരാൻ തുടങ്ങി, കാരണം പബ്ലിക് ഹൈസ്കൂളിൽ ചേർന്നാൽ പ്രിൻസ്റ്റൺ സർവ്വകലാശാലയിൽ ചേരുമെന്ന് പിതാവിന് വിശ്വാസമില്ലായിരുന്നു. വിവിധ പാഠ്യേതര പ്രവർത്തനങ്ങളിൽ സ്റ്റുവർട്ട് പങ്കെടുത്തു. ട്രാക്ക് ടീമിലെ അംഗമായിരുന്നു (കോച്ച് ജിമ്മി കുറാന്റെ കീഴിൽ വലിയ ജമ്പറായി മത്സരിക്കുന്നു), സ്കൂൾ ഇയർബുക്കിന്റെ ആർട്ട് എഡിറ്റർ, ഗ്ലൈ ക്ലബ് അംഗം, ജോൺ മാർഷൽ ലിറ്റററി സൊസൈറ്റി അംഗം. . മെലിഞ്ഞതും പേശികളില്ലാത്തതുമായ ശരീരഘടന കാരണം സ്റ്റുവർട്ടിനെ മൂന്നാം നിര ഫുട്ബോൾ ടീമിലേക്ക് ചേർത്തു. 1928-ൽ അരങ്ങേറ്റം കുറിച്ച ദി വുൾവ്സ് എന്ന നാടകത്തിലെ സ്റ്റുവർട്ട് മെർകേർസ്ബർഗിൽ ആദ്യമായി സ്റ്റേജിൽ പ്രത്യക്ഷപ്പെട്ടു. വേനൽക്കാല ഇടവേളയിൽ, ഇഷ്ടിക ലോഡറായും മാന്ത്രികന്റെ സഹായിയായും ജോലിചെയ്യാൻ വേനൽക്കാല ജോലികൾ സ്വീകരിച്ച് സ്റ്റുവർട്ട് ഇന്ത്യാനയിലേക്ക് മടങ്ങി. 1927-ൽ ചാൾസ് ലിൻഡ്ബർഗിന്റെ ആദ്യത്തെ സോളോ അറ്റ്‌ലാന്റിക് സമുദ്ര വിമാനത്തിൽ സ്റ്റീവർട്ടിന് താൽപ്പര്യമുണ്ടായിരുന്നു. വൃക്ക അണുബാധയേറ്റതിനാലുണ്ടായ സ്കാർലറ്റ് പനി കാരണം സ്റ്റുവർട്ടിന് സ്കൂളിൽ നിന്ന് അവധി എടുക്കേണ്ടിവന്നു. ഇത് 1928 വരെ ബിരുദം വൈകി. പിതാവ് പ്രിൻസ്റ്റണിലേക്ക് പോകുമ്പോൾ പൈലറ്റ് എന്ന സ്വപ്നം അദ്ദേഹം ഉപേക്ഷിച്ചു.

സ്റ്റീവാർട്ട് 1928 ൽ 1932 ലെ ക്ലാസ്സിൽ അംഗമായി പ്രിൻസ്റ്റണിൽ ചേർന്നു. പ്രിൻസ്റ്റൺ ചാർട്ടർ ക്ലബിലെ ഏറ്റവും ശ്രദ്ധേയമായ അംഗങ്ങളിൽ ഒരാളായി അദ്ദേഹം മാറി.വാസ്തുവിദ്യ പഠിക്കുന്നതിൽ അദ്ദേഹം മികവ് പുലർത്തി, അതിനാൽ എയർപോർട്ട് രൂപകൽപ്പനയെക്കുറിച്ചുള്ള തന്റെ പ്രബന്ധത്തിൽ പ്രൊഫസർമാരെ ആകർഷിക്കുകയും ബിരുദ പഠനത്തിന് സ്കോളർഷിപ്പ് നേടുകയും ചെയ്തു.


</doc>
<doc id="243182" url="https://ml.wikipedia.org/wiki?curid=243182" title="കാട്ടുചക്ലത്തി">
കാട്ടുചക്ലത്തി

പശ്ചിമഘട്ടതദ്ദേശവാസിയായ ഒരു മരമാണ് കാട്ടുചക്ലത്തി . 10 മീറ്ററോളം ഉയരം വയ്ക്കും. അഗസ്ത്യമലയിലെ ചിലയിടങ്ങളിൽ മാത്രമേ ഈ വൃക്ഷത്തെ കണ്ടിട്ടുള്ളൂ. കാട്ടുതീയും കാർഷികാവശ്യത്തിനു കാടുനശിപ്പിക്കുന്നതും വിറകിനായി മുറിക്കുന്നതുമെല്ലാ കാട്ടുചക്ലത്തിയെ ഒരു വംശനാശഭീഷണിയുള്ള മരമാക്കിത്തീർക്കുന്നു.



</doc>
<doc id="243185" url="https://ml.wikipedia.org/wiki?curid=243185" title="നിഷാന്ത് സാഗർ">
നിഷാന്ത് സാഗർ

ഒരു മലയാളചലച്ചിത്ര നടനാണ് നിഷാന്ത് സാഗർ. വിജയ് പി നായർ സംവിധാനം ചെയ്ത ഏഴുനിലപ്പന്തൽ എന്ന ചിത്രത്തിലൂടെ സിനിമയിലെത്തി. ജോക്കർ എന്ന ചിത്രത്തിലൂടെ ശ്രദ്ധേയനായി.. മിക്കവാറും സഹനടനായി മുപ്പതിലധികം ചിത്രങ്ങളിൽ ഉപനായക, വില്ലൻ വേഷങ്ങൾ ചെയ്തിട്ടുണ്ട്. കാക്കിനക്ഷത്രം എന്ന ചിത്രത്തിൽ പ്രധാന വേഷവും ചെയ്തിട്ടുണ്ട്.


</doc>
<doc id="243186" url="https://ml.wikipedia.org/wiki?curid=243186" title="ഘടനാ വിശകലനം">
ഘടനാ വിശകലനം

സിവിൽ എഞ്ചിനീയറിംഗിലെ ഒരു പ്രധാന ശാഖയാണ് ഘടനാ വിശകലനം (ഇംഗ്ലീഷ്: "Structural Analysis"). നിർമ്മിക്കുവാൻ ഉദ്ദേശിക്കുന്ന ഒരു ഘടന(structure)യുടെ വ്യത്യസ്ത ഭാഗങ്ങളിൽ ഉദ്ഭൂതമാകുന്ന ഭാരം, ബലം തുടങ്ങിയവ ഒറ്റയ്ക്കോ കൂട്ടായോ ആ ഘടനയിൽ ഉണ്ടാക്കാവുന്ന ആഘാതങ്ങളെ കുറിച്ച് വിശകലനം ചെയ്തു മനസ്സിക്കുവാൻ ഘടനാവിശകലനം സഹായിക്കുന്നു. കെട്ടിടങ്ങൾ, പാലങ്ങൾ, റോഡുകൾ, ഫർണിച്ചർ തുടങ്ങി ഭാരം താങ്ങേണ്ടവയായി നിർമ്മിക്കപ്പെടുന്ന എന്തിനേയും ഘടന എന്നതുകൊണ്ട് വിവക്ഷിക്കാം.
മനുഷ്യ സംസ്കാരത്തിന്റെ ആദ്യനാളുകളിൽ തന്നെ ഘടനാവിശകലനവും ഘടനാരൂപീകരണവും നിലവിൽ വന്നിരുന്നതായി കരുതണം. ബി.സി. 2000ത്തോടടുത്ത കാലഘട്ടത്തിൽ ഈജിപ്തിൽ നിർമ്മിക്കപ്പെട്ട പിരമിഡുകൾ അക്കാലത്തെ സാങ്കേതികവിദഗ്ദ്ധർക്കു ഘടനാവിശകലനത്തിലും ഘടനാരൂപീകരണത്തിലുമുള്ള പ്രാഗൽഭ്യം വ്യക്തമാക്കുന്നവയാണ്

പുരാതന ഏഥൻസിലെ 2500ലധികം വർഷത്തെ പഴക്കമുള്ള പാർഥിനോൺ ക്ഷേത്രം, സാഞ്ചിയിലെ രണ്ടായിരം വർഷത്തിലധികം പഴക്കമുള്ള സ്തൂപം (സാഞ്ചി സ്തൂപം), 350തിലധികം വർഷങ്ങൾക്ക് മുൻപ് പണി കഴിപ്പിച്ച ആഗ്രയിലെ താജ്മഹൽ, നൂറ്റിമുപ്പതിലധികം വർഷത്തെ പഴക്കമുള്ള ഈഫൽ ഗോപുരം തുടങ്ങിയവയെല്ലാം ഘടനാവിശകലനത്തിനും ഘടനാരൂപീകരണത്തിലുമുള്ള മികവിന് ഉദാഹരണങ്ങളാണ്.

ആധുനിക കാലഘട്ടത്തിൽ ബഹുനില കെട്ടിടങ്ങൾ, ഗോപുരങ്ങൾ, പാലങ്ങൾ, തുരങ്കങ്ങൾ തുടങ്ങിയ വ്യത്യസ്ത നിർമ്മിതികളുടെ രൂപകല്പനയിലും നിർമ്മാണത്തിലും ഘടനാവിശകലനത്തിനും ഘടനാരൂപീകരണത്തിനും പ്രമുഖ സ്ഥാനമാണുള്ളത്. ഭൂകമ്പം, സുനാമി, ചുഴലിക്കൊടുങ്കാറ്റ് തുടങ്ങിയവ വിവിധതരം നിർമ്മിതികളിൽ ചെലുത്തിയേക്കാവുന്ന ബലം (Force) കണക്കിലെടുത്തു കൊണ്ടുള്ള ഘടനാ വിശകലനത്തിലൂടെയാണ് ഇത്തരം നിർമ്മിതികളുടെ ഘടനാ രൂപീകരണം നടത്തുന്നത്.

ഉത്തരം, ട്രസ്സ്, സ്പെയ്സ് ഫ്രെയിം, കമാനം, പ്ലേറ്റ്, ഷെല്ല് തുടങ്ങി വിവിധ തരത്തിലുള്ള ഘടനകളാണ് ഇന്നുപയോഗത്തിലുള്ളത്.

നമുക്ക് ചുറ്റും കാണുന്ന എല്ലാത്തരം ഘടനകളും സ്വാഭാവികമായും ത്രിമാന സ്വഭാവമുള്ളവയാണ്. അതുകൊണ്ട് തന്നെ ത്രിമാനമായ ഇലാസ്തിക ഘടനയിൽ ആന്തരീകവും ബാഹ്യവുമായ ബലങ്ങൾ ഉൾക്കൊള്ളുന്ന സമവാക്യങ്ങൾക്ക് ഉത്തരം കണ്ടെത്തുക എന്നതാണ് ഘടനാവിശകലനം ചെയ്യുന്ന എഞ്ചിനീയറുടെ ദൗത്യം. എന്നാൽ ത്രിമാന രൂപത്തിലുള്ള ഘടനയിലെ ബലങ്ങളും അവയുടെ പ്രതിബലങ്ങളും വിശകലനം ചെയ്യുവാൻ ഉപയോഗിക്കേണ്ട സമവാക്യങ്ങൾ സ്വാഭാവികമായും അതീവ സങ്കീർണം ആണ്. സാധാരണഗതിയിൽ മിക്കവാറും എല്ലാ ഘടനകളുടേയും ഒന്നോ രണ്ടോ മാനങ്ങൾ (അളവുകൾ) മറ്റ് മാനങ്ങളുമായി താരതമ്യപ്പെടുത്തുമ്പോൾ വളരെ ചെറുതായിരിക്കും. അതുകൊണ്ട് തന്നെ വിശകലനത്തിനുള്ള സൗകര്യത്തിനായി ചെറിയ അളവുകളുള്ള വശങ്ങളെ ഒഴിവാക്കി ഒരു ത്രിമാന ഘടനയെ ദ്വിമാനമോ ഏകമാനമോ ആയി സങ്കല്പിച്ച് കൊണ്ടാണ് ഘടനാവിശകലനത്തെ കൂടുതൽ എളുപ്പമാക്കി തീർക്കുന്നത്.

സമതുലിതാവസ്ഥയിലുള്ള ബലങ്ങൾ ഒരു ബിന്ദുവിലോ വസ്തുവിലോ പ്രയോഗിക്കപ്പെടുന്നതിനെ കുറിച്ച് പഠിക്കുന്ന ശാസ്ത്രമാണ് നിശ്ചലതാശാസ്ത്രം. ഘടനാവിശകലനം ഒരു വലിയ പരിധി വരെ നിശ്ചലതാ ശാസ്ത്രത്തെയാണ് അടിസ്ഥാനമാക്കുന്നത്. ഇതിനായി കണക്കിലെടുക്കുന്ന പ്രധാന ബലങ്ങൾ താഴെ പറയുന്നവയാണ്. 


</doc>
<doc id="243189" url="https://ml.wikipedia.org/wiki?curid=243189" title="ഘടനാ രൂപീകരണം">
ഘടനാ രൂപീകരണം

സിവിൽ എഞ്ചിനീയറിംഗിലെ സുപ്രധാനമായ വിഭാഗമാണ് ഘടനാ രൂപീകരണം (Structural Design). നിർമ്മിക്കാൻ ഉദ്യേശിക്കുന്ന ഘടനയിൽ അതിനു താങ്ങേണ്ടതായി വരുന്ന ഭാരം ഏതെല്ലാം തരത്തിലുള്ള ആഘാതങ്ങൾ ഉണ്ടാക്കാൻ ഇടയുണ്ട് എന്നു ഘടനാ വിശകലനം വഴി കണ്ടെത്തിയ ശേഷം, അത്തരത്തിലുള്ള എല്ലാ ആഘാതങ്ങളേയും താങ്ങാനാകുന്ന വിധത്തിൽ ഘടനയ്ക്കു രൂപം നല്കുവാൻ ഘടനാ രൂപീകരണം ഉപയോഗിക്കുന്നു.


</doc>
<doc id="243190" url="https://ml.wikipedia.org/wiki?curid=243190" title="ആറ്റുകറുവ">
ആറ്റുകറുവ

പശ്ചിമഘട്ടതദ്ദേശവാസിയായ ഒരു വൃക്ഷമാണ് ആറ്റുകറുവ . 10 മീറ്ററോളം ഉയരം വയ്ക്കും. 700 മുതൽ 1500 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. വംശനാശഭീഷണിയുണ്ട്. ഇതിൽ നിന്നും ലഭിക്കുന്ന എണ്ണയ്ക്ക് വ്യാവസായിക പ്രാധാന്യമുണ്ട്.




</doc>
<doc id="243194" url="https://ml.wikipedia.org/wiki?curid=243194" title="സ്ഫുടം">
സ്ഫുടം

ഏതെങ്കിലും ഒരു നിശ്ചിതസമയത്തു് ഒരു ഖഗോളവസ്തുവിനു് അതിന്റെ ഭ്രമണപഥത്തിൽ ഒരു മൂലബിന്ദു(origin)വിൽനിന്നുമുള്ള ആപേക്ഷികകോണീയ അകലത്തിനെയാണു് അതിന്റെ സ്ഫുടം(Longitude of the ascending node) എന്നു പറയുന്നതു്. പാശ്ചാത്യരീതിയനുസരിച്ച് സ്ഫുടത്തിനു് ആധാരമായ മൂലബിന്ദു ക്രാന്തിവൃത്തത്തിലെ മേഷാദി(First point of Aries) ആണു്. ഇങ്ങനെ ലഭിക്കുന്ന അളവിനു് സായനസ്ഫുടം എന്നു പറയുന്നു. എന്നാൽ ഭാരതീയരീതികളിൽ, ഈ മൂല്യത്തിനൊപ്പം അയനാംശം കൂടി പരിഗണിച്ച ഫലമാണു് കണക്കിലെടുക്കുന്നതു്. ഇതിനെ നിരയനസ്ഫുടം എന്നുപറയുന്നു.


ഭൂമിയുടെ അച്ചുതണ്ടിനു ലംബമായും ഭൂമദ്ധ്യരേഖയ്ക്കു സമകേന്ദ്രീയമായും (concentric) ആകാശത്തിലൂടെ കടന്നുപോകുന്നതായി സങ്കൽപ്പിക്കാവുന്ന ഒരു മഹാവൃത്തമാണു് ഖഗോളമദ്ധ്യരേഖ (celestial equator). ഭൂമദ്ധ്യരേഖയിൽ നിൽക്കുന്ന ഒരാളെസംബന്ധിച്ചിടത്തോളം ഈ രേഖ കടന്നുപോകുന്നതു് ചക്രവാളത്തിലെ പടിഞ്ഞാറേ അറ്റത്തുനിന്നും അയാളുടെ ഉച്ചിയിലൂടെ (തലയ്ക്കുമുകളിലുള്ള ദിശയിൽ ആകാശത്തിന്റെ പരകോടി - zenith) ചക്രവാളത്തിന്റെ കിഴക്കേ അറ്റം വഴി ഭൂമിയുടെ എതിർവശത്തു് (കാൽച്ചുവടിന്റെ ദിശയിൽ) അധോലംബബിന്ദു(nadir)വഴി തിരിച്ച് പടിഞ്ഞാറെ ചക്രവാളബിന്ദുവിൽ എത്തുന്ന സാങ്കൽപ്പികരേഖയാണു് ഈ മഹാവൃത്തം.

എന്നാൽ ഈ ഖഗോളമദ്ധ്യരേഖയുടെ അതേ തലത്തിലല്ല ഭൂമി സൂര്യനെ പ്രദക്ഷിണം വെക്കുന്ന ഭ്രമണപഥം. ഏകദേശം 23.5 ഡിഗ്രി ചെരിവ് (obliquity of the orbit) ഈ രണ്ടു തലങ്ങളുമായുണ്ടു്. അതുകൊണ്ടു് സൂര്യനും സൗരയൂഥത്തിലുള്ള മറ്റംഗങ്ങളും ഭൂമിക്കുചുറ്റും കറങ്ങുന്നതായി തോന്നുന്നതു് മറ്റൊരു വൃത്തത്തിലൂടെയാണു്. ഈ വൃത്തത്തിനെയാണു് ക്രാന്തിവൃത്തം എന്നു പറയുന്നതു്.

ഖഗോളമദ്ധ്യരേഖയും ക്രാന്തിവൃത്തവും തമ്മിൽ പരസ്പരം മുറിച്ചുകടന്നുപോകുന്നതിനാൽ പരസ്പരം എതിർദിശയിൽ നിൽക്കുന്ന രണ്ടു ബിന്ദുക്കളിൽ ഇവ സംഗമിക്കേണ്ടതാണു്. ഈ ബിന്ദുക്കളെ വിഷുവങ്ങൾ (points of equinox) എന്നു വിളിക്കാം.

ഇതിൽ ഒരു ബിന്ദുവാണു് മേഷാദി അഥവാ മഹാവിഷുവം (first point of Aries). ജ്യോതിഃശാസ്ത്രത്തിലും ജ്യോതിഷത്തിലും ഖഗോളഗണിതത്തിൽ ഏറ്റവും പ്രാഥമികമായ മൂലബിന്ദുവായി മേഷാദിയെ പരിഗണിക്കുന്നു. മേഷാദിയിൽനിന്നും ഒരു ഖഗോളവസ്തുവിലേക്കുള്ള സ്ഥാനവ്യത്യാസമാണു് ആ ഖഗോളവസ്തുവിന്റെ രേഖാംശം നിർണ്ണയിക്കുന്നതു്. ഈ രേഖാംശം തന്നെയാണു് സ്ഫുടം എന്നും അറിയപ്പെടുന്നതു്.

(ഉദാഹരണങ്ങളിൽ കൊടുത്തിട്ടുള്ള വിലകൾ ഏകദേശം മാത്രമാണു്. ഇവയിൽ ഖഗോളസംബന്ധമായ മറ്റു ഘടകങ്ങളുടെ സ്വാധീനം മൂലം ഏറ്റക്കുറച്ചിലുകളുണ്ടാകാം).

ഖഗോളവസ്തുവിനു് ഒരു പൂർണ്ണപ്രദക്ഷിണം ചെയ്യാൻ ആവശ്യമായ ഇടവേളയ്ക്കും അതിന്റെ ഭ്രമണപഥത്തിന്റെ ആകൃതിയ്ക്കും അനുസരിച്ച് സ്ഫുടം മാറിക്കൊണ്ടിരിക്കും. ഉദാഹരണത്തിനു് ഭൂമിയിൽനിന്നു നോക്കുമ്പോൾ സൂര്യൻഏകദേശം 365.25 കലണ്ടർ ദിവസങ്ങൾകൊണ്ടാണു് ക്രാന്തിവൃത്തം ഒരു തവണ (360 ഭാഗ അഥവാ ഡിഗ്രി) പ്രദക്ഷിണം പൂർത്തിയാക്കുന്നതു്. അതായതു് ഓരോ ദിവസവും സൂര്യന്റെ സ്ഫുടത്തിൽ ഒരു ഡിഗ്രിയിലും സ്വല്പം കൂടുതൽവെച്ച് സ്ഫുട്ംമാറിക്കൊണ്ടിരിക്കുന്നുണ്ടു്. ചന്ദ്രൻ ഏകദേശം 27.32 ദിവസംകൊണ്ടു് ഒരു പ്രദക്ഷിണം പൂർത്തിയാക്കുന്നതിനാൽ അതിന്റെ പ്രതിദിനസ്ഫുടം ശരാശരി 360/27.32 = 13.18 ഡിഗ്രി ആയിരിക്കും. ഇവ തന്നെ വർഷത്തിന്റെ എല്ലാ സമയത്തും ഒരുപോലെയായിരിക്കില്ല.

ഭൂമിയെ സംബന്ധിച്ചിടത്തോളം, സൗരയൂഥത്തിൽനിന്നും വളരെവളരെയകലെ സ്ഥിതിചെയ്യുന്ന നക്ഷത്രങ്ങളുടേയും മറ്റും ആപേക്ഷികസ്ഥാനചലനം തീരെ നിസ്സാരമാണു്. അതിനാൽ അവയുടെ സ്ഫുടങ്ങൾ പ്രായോഗികമായി സ്ഥിരമായിരിക്കും. (എന്നാൽ ആയിരക്കണക്കിനു കൊല്ലങ്ങളിൽ ഇതും കുറേശ്ശെ വ്യത്യാസപ്പെട്ടുകൊണ്ടിരിക്കും).

ക്രാന്തിവൃത്തത്തിലെ ഒരു നിശ്ചിതബിന്ദു ( മേഷാദി)വിൽ നിന്നും ഒരു നിശ്ചിത സമയത്തുള്ള ഒരു ഖഗോളത്തിന്റെ കോണീയ അകലമാണു് സായനസ്ഫുടം.
ആധുനികകാലത്തു് ഖഗോളഗണിതത്തിൽ വ്യാപകമായും പ്രായോഗികമായും ഉപയോഗിക്കുന്നതു് മേഷാദിയേയോ ക്രാന്തിവൃത്തത്തിലെ മറ്റേതെങ്കിലും സ്ഥിരബിന്ദുവിനെയോ അടിസ്ഥാനമാക്കിയുള്ള നിർദ്ദേശാങ്കങ്ങളാണു്. ലോകത്തിലെ പല രാജ്യങ്ങളും സമൂഹങ്ങളും കാലഗണനത്തിൽ വർഷം, മാസം, നക്ഷത്രം, തിഥി തുടങ്ങിയവയുടെ ആരംഭവും ദൈർഘ്യവും അളക്കാൻ ഈ വ്യവസ്ഥ അനുസരിച്ചുള്ള സായനസ്ഫുടമാണു് സ്വീകരിച്ചിരിക്കുന്നതു്.

എന്നാൽ ചില കലണ്ടറുകളിലും പഞ്ചാംഗങ്ങളിലും അയനാംശം എന്നൊരു ഘടകം കൂടി ഉൾപ്പെടുത്തിയിട്ടുണ്ടു്. മിക്കവാറും ഭാരതീയസമ്പ്രദായങ്ങളും ആര്യഭടൻ, വരാഹമിഹിരൻ, ബ്രഹ്മഗുപ്തൻ തുടങ്ങിയ ഭാരതീയ ജ്യോതിശാസ്ത്രജ്ഞരും സൂര്യസിദ്ധാന്തം തുടങ്ങിയ ഗണിതപദ്ധതികളും വഴി നിർദ്ദേശിക്കപ്പെടുന്ന പഞ്ചാംഗങ്ങളിൽ അയനാംശം കൂടി പരിഗണിക്കപ്പെടുന്നു.

പുരസ്സരണം, അക്ഷഭ്രംശം തുടങ്ങിയ ചാഞ്ചാട്ടങ്ങൾ മൂലം ഭൂമിയുടെ അച്ചുതണ്ടോ അതിനെ അടിസ്ഥാനമാക്കി നിർണ്ണയിച്ചിട്ടുള്ള ധ്രുവങ്ങളോ ഭൂമദ്ധ്യരേഖയോ ഖഗോളമദ്ധ്യരേഖതന്നെയോ കേവലമായി സ്ഥിരമല്ല. ഇവയെല്ലാമടങ്ങുന്ന മൊത്തം ചട്ടക്കൂട് വളരെ സാവധാനത്തിൽ ചാഞ്ചാടിക്കൊണ്ടിരിക്കുന്നു എന്നു പറയാം. ഈ ചാഞ്ചാട്ടം മൂലം ഖഗോളമദ്ധ്യരേഖയ്ക്കു് ക്രാന്തിവൃത്തവുമായുള്ള ചെരിവും തദ്ഫലമായി അവയ്ക്കു പരസ്പരമുള്ള സംഗമബിന്ദുക്കൾ (മേഷാദിയും തുലാവിഷുവവും) തന്നെ സാവധാനത്തിൽ നീങ്ങിക്കൊണ്ടിരിക്കുന്നുണ്ടു്. ഇവയിൽ ഏറ്റവും മുഖ്യമായ സ്വാധീനം, ഏകദേശം 26000 വർഷങ്ങൾകൊണ്ടു് ഒരാവൃത്തി പൂർത്തീകരിക്കുന്ന പുരസ്സരണം (ഖഗോളായനം) (precession)എന്ന പ്രതിഭാസത്തിനാണു്.

പുരസ്സരണത്തിന്റെ പ്രഭാവം മൂലം മേഷാദി എന്ന മൂലബിന്ദുതന്നെ മാറിക്കൊണ്ടിരിക്കുന്നുണ്ടു്. ഈ വ്യത്യാസമാണു് അയനാംശം.

സാധാരണ സ്ഫുടത്തിന്റെ(സായനസ്ഫുടം)കൂടെ അയനാംശം കൂടി പരിഗണിച്ച് സൂക്ഷ്മമായി കണ്ടുപിടിക്കുന്ന ഗണിതസമ്പ്രദായമാണു് നിരയനസ്ഫുടം.

സൗരയൂഥത്തെ (അതിനുള്ളിലെ എല്ലാ അംഗങ്ങളേയും ഒരുമിച്ചു ചേർത്ത്) പരസ്പരാകർഷണം കൊണ്ടു് അന്യോന്യം ബന്ധിക്കപ്പെട്ട ഒരുകൂട്ടം പന്തുകളായി സങ്കൽപ്പിക്കുക. ഈ കൂട്ടത്തെത്തന്നെ മൊത്തം ഒരു പന്തായി വിചാരിക്കാവുന്നതാണു്. അങ്ങനെയുള്ള ഒരു പന്തു് മൊത്തം പ്രപഞ്ചത്തെയോ ആകാശഗംഗയേയോ ഏറ്റവും അടുത്തുള്ള നക്ഷത്രത്തെപ്പോലുമോ സംബന്ധിച്ചിടത്തോളം, അവയിൽനിന്നെല്ലാം സ്വതന്ത്രമായി, സ്വന്തമായ ഒരു ചട്ടക്കൂടിലാണെന്നു പറയാം. പുറത്തുള്ള ഗോളങ്ങളുമായുള്ള ദൂരമോ ഗുരുത്വാകർഷണപ്രഭാവമോ ഈ ചട്ടക്കൂടിന്റെ അകത്തെ വ്യവസ്ഥയെ ബാധിക്കാത്തത്ര നിസ്സാരമാണു്. അതായതു് ചട്ടക്കൂടിന്റെ അകത്തെ അംഗങ്ങൾ തമ്മിലുള്ള പരസ്പരാകർഷണങ്ങളെയോ പ്രവേഗങ്ങളെയോ ചലനാവൃത്തികളേയോ നക്ഷത്രാന്തരബാഹ്യലോകം മിക്കവാറും ഒട്ടുംതന്നെ സ്വാധീനിക്കുന്നില്ല. അതിനാൽ ക്രാന്തിവൃത്തത്തിനു പുറത്തുള്ള ഒരു നിർദ്ദേശാങ്കവ്യവസ്ഥയ്ക്കോ മൂലബിന്ദുവിനോ മനുഷ്യരുടെ പ്രായോഗികശാസ്ത്രത്തിലും ഗവേഷണപര്യവേക്ഷണങ്ങളിലും ഒട്ടും പ്രസക്തിയില്ല എന്നു പറയാം.

ഇക്കാരണംകൊണ്ടു് ബഹിരാകാശഗവേഷണം, ബഹിരാകാശപര്യവേക്ഷണം, വാനനിരീക്ഷണം, കാലാവസ്ഥ തുടങ്ങിയ മേഖലകളിൽ നിരയനസ്ഫുടം പരിഗണിക്കാറില്ല. എന്നാൽ പ്രപഞ്ചസ്ഥിരസമയം, നക്ഷത്രാന്തരസമയം എന്നിവ കണക്കുകൂട്ടുമ്പോൾ ഗവേഷണസ്ഥാപനങ്ങളും മറ്റും തത്തുല്യവും അനുയോജ്യവുമായ തിരുത്തലുകൾ (clock corrections) നടത്താറുണ്ടു്.

തങ്ങളുടെ സമൂഹത്തിൽ പ്രചാരത്തിലുള്ള പഞ്ചാംഗങ്ങളുടെ കാലഗണനയും ഫലജ്യോതിഷവും ലക്ഷ്യമാക്കി സ്ഫുടം കണക്കാക്കുമ്പോൾ ഭാരതത്തിൽ അടക്കം പല പഞ്ചാംഗവ്യവസ്ഥകളിലും നിരയനസ്ഫുടരീതി അവലംബിക്കുന്നുണ്ടു്.


</doc>
<doc id="243198" url="https://ml.wikipedia.org/wiki?curid=243198" title="കറുവ (Cinnamomum keralaense)">
കറുവ (Cinnamomum keralaense)

പശ്ചിമഘട്ടതദ്ദേശവാസിയായ ഒരു വൃക്ഷമാണ് കറുവ. . 25 മീറ്റർ വരെ ഉയരം വയ്ക്കും. 600 മുതൽ 1500 മീറ്റർ വരെ ഉയ്രമുള്ള നിത്യഹരിതവനങ്ങളിൽ അടിക്കാടുകളായി കാണുന്നു.



</doc>
<doc id="243202" url="https://ml.wikipedia.org/wiki?curid=243202" title="കറുംതൊലി">
കറുംതൊലി

പശ്ചിമഘട്ടതദ്ദേശവാസിയായ ഒരു വൃക്ഷമാണ് കറുവ എന്നും അറിയപ്പെടുന്ന കറുംതൊലി.. 15 മീറ്റർ വരെ ഉയരത്തിൽ വളരും. നിത്യഹരിതവനങ്ങളിൽ 900 മീറ്റർ മുതൽ 2000 മീറ്റർ വരെയുള്ള ഇടങ്ങളിൽ കാണുന്നു. ഔഷധമായും എണ്ണയ്ക്കുവേണ്ടിയും ഉപയോഗിക്കുന്നു.



</doc>
<doc id="243205" url="https://ml.wikipedia.org/wiki?curid=243205" title="മാഗ്മ">
മാഗ്മ

ഭൂമിയുടെ ഉപരിതലത്തിന് അടിയിലായി ഉരുകിയതോ പാതി ഉരുകിയതോ ആയ അവസ്ഥയിലുള്ള പാറ, താഴ്ന്ന തിളനിലയുള്ള വാതകങ്ങൾ, പരൽ പദാർഥങ്ങൾ, മറ്റു ഖര വസ്തുക്കൾ ഇവയുടെ മിശ്രിതത്തെയാണ് മാഗ്മ അഥവാ ദ്രവശില എന്ന് പറയുന്നത്. ഭൂവൽക്കത്തിനടിയിൽ ശിലാബന്ധിതമായ വലിയ അറകളിൽ കാണപ്പെടുന്ന മാഗ്മ അഗ്നിപർവതങ്ങൾ വഴി പുറത്തേക്കു ചീറ്റപ്പെടുകയോ ഉറച്ച് പ്ലൂട്ടോൺ ശിലകളാവുകയോ ചെയ്യാം. അഗ്നിപർവത വിസ്ഫോടന സമയത്ത് ഇപ്രകാരം പുറത്തു വരുന്ന മാഗ്മയെയാണ് ലാവ അഥവാ ലാവാപ്രവാഹം എന്ന് പറയുന്നത്.


</doc>
<doc id="243217" url="https://ml.wikipedia.org/wiki?curid=243217" title="ആങ്കറേജ്, അലാസ്ക">
ആങ്കറേജ്, അലാസ്ക

അമേരിക്കയിലെ അലാസ്ക സംസ്ഥാനത്തിലെ ഏറ്റവും വലിയ നഗരമാണ് ആങ്കറേജ്. അലാസ്കയുടെ തെക്കേ തീരത്ത് ഏകദേശം മധ്യത്തിലായി കിടക്കുന്ന ആങ്കറേജ് അമേരിക്കയുടെ ഏറ്റവും വടക്കായി സ്ഥിതിചെയ്യുന്ന നഗരമാണ്. അലാസ്കയിലെ ഏറ്റവും ജനസംഖ്യയുള്ള ഈ നഗരം സംസ്ഥാനത്തിന്റെ മൊത്തം പൗരാവലിയുടെ നാൽപ്പതു ശതമാനത്തിലധികത്തിനെ ഉൾക്കൊള്ളുന്നു.

2010-ലെ കണക്കനുസരിച്ച് ലോകത്ത്‌ ഏറ്റവും അധികം ചരക്കുനീക്കം നടക്കുന്ന വിമാനത്താവളങ്ങളിൽ അഞ്ചാം സ്ഥാനത്താണ് ആങ്കറേജ്. ഇതിനു പ്രധാന കാരണം ധ്രുവത്തോട് അടുത്ത് കിടക്കുന്നതിനാൽ ഉത്തരാർദ്ധ ഗോളത്തിലെ മിക്ക പ്രധാന നഗരങ്ങളിലേക്കും പ്രായേണ ചെറിയ ദൂരത്താൽ വായുമാർഗ്ഗം എത്തിച്ചേരാം എന്നതാണ്. കൂടാതെ അലാസ്കയിലെക്കുള്ള ചരക്കുനീക്കത്ത്തിന്റെ 90 ശതമാനത്തിലധികം കൈകാര്യം ചെയ്യുന്ന ഒരു തുറമുഖവും ഈ നഗരത്തിലുണ്ട്.


</doc>
<doc id="243222" url="https://ml.wikipedia.org/wiki?curid=243222" title="കൊത്തമര">
കൊത്തമര

ഇന്ത്യയിൽ കണ്ടുവരുന്ന ഒരു പച്ചക്കറിയാണ് കൊത്തമര (Cluster bean). 


</doc>
<doc id="243238" url="https://ml.wikipedia.org/wiki?curid=243238" title="അമൃതപ്പാല">
അമൃതപ്പാല

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് അമൃതപ്പാല. . വംശനാശഭീഷണിയുള്ള ഈ കുറ്റിച്ചെടി പശ്ചിമഘട്ടത്തിന്റെ തെക്കേ അറ്റത്തുള്ള കാടുകളിൽ കാണുന്നു. കാണി സമുദായക്കാർ ഇതിനെ അൾസറിനെതിരെ ഔഷധമായി ഉപയോഗിക്കുന്നു.ആയുർവേദസാഹിത്യങ്ങളിൽ നടത്തിയ അന്വേഷണങ്ങൾ ഇതുതന്നെയാണോ മൃതസഞ്ജീവനി എന്ന് സംശയമുണർത്തുന്നുണ്ട്. വെളുത്തകറയുള്ള ഒരു ബഹുവർഷിയാണ് അമൃതപ്പാല.


</doc>
<doc id="243243" url="https://ml.wikipedia.org/wiki?curid=243243" title="ആറ്റുവയന">
ആറ്റുവയന

പശ്ചിമഘട്ടതദ്ദേശവാസിയായ ഒരു ചെറുമരമാണ് ആറ്റുവയന. . 7 മീറ്റർ വരെ ഉയരം വയ്ക്കും. 1200 മീറ്റർ വരെ ഉയരമുള്ള നിത്യഹരിതവനങ്ങളിൽ വിരളമായി കാണപ്പെടുന്നു. വംശനാശഭീഷണിയുണ്ട്.



</doc>
<doc id="243245" url="https://ml.wikipedia.org/wiki?curid=243245" title="കാട്ടുകറുവ (Cinnamomum sulphuratum)">
കാട്ടുകറുവ (Cinnamomum sulphuratum)

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാട്ടുകറുവ. . 1000 മുതൽ 2400 മീറ്റർ വരെ ഉയരമുള്ള നിത്യഹരിതവനങ്ങളിൽ അടിക്കാടുകളായി കാണുന്നു. പല ഔഷധങ്ങളും ഇലയിൽ നിന്നും തടിയിൽ നിന്നും വേർതിരിച്ചിട്ടുണ്ട്.



</doc>
<doc id="243246" url="https://ml.wikipedia.org/wiki?curid=243246" title="ആദ്യകിരണങ്ങൾ">
ആദ്യകിരണങ്ങൾ

1964-ൽ പുറത്തിറങ്ങിയ മലയാളചലച്ചിത്രമാണ് ആദ്യകിരണങ്ങൾ. ചിത്രസാഗർ ഫിലിംസിനു വേണ്ടി വി. അബ്ദുള്ളയും പി. ഭാസ്കരനും ചേർന്നു നിർമിച്ച ഈ ചിത്രം പാറപ്പുറത്തിന്റെ ഇതേപേരിലുള്ള നോവലിനെ ആസ്പദമാക്കി നിർമിച്ചതാണ്. 1964 സെപ്റ്റംബർ 30-ന് ഈ ചിത്രം പ്രദർശിപ്പിച്ചു തുടങ്ങി





</doc>
<doc id="243248" url="https://ml.wikipedia.org/wiki?curid=243248" title="ചെറുകറുവ">
ചെറുകറുവ

കടമാൻപാറ, കാട്ടുകറുവ, ചെറുവഴന, ശാന്തമരം, വെള്ളക്കൊടല എന്നെല്ലാം അറിയപ്പെടുന്ന ചെറുകറുവ പശ്ചിമഘട്ടതദ്ദേശവാസിയായ ഒരു ചെറിയ വൃക്ഷമാണ്. . 8 മീറ്റർ വരെ ഉയരം വയ്ക്കും. 1400 മുതൽ 2400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="243252" url="https://ml.wikipedia.org/wiki?curid=243252" title="കാട്ടുകറിവേപ്പ്">
കാട്ടുകറിവേപ്പ്

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാട്ടുകറിവേപ്പ്. . 5 മീറ്ററോളം ഉയരം വയ്ക്കും. കേരളത്തിൽ എല്ലായിടത്തും കാണാറുണ്ട്. ചുട്ടിക്കറുപ്പൻ, മലബാർ റാവൻ എന്നീ ശലഭങ്ങളുടെ ലാർവകൾ ഈ ചെടിയെ ആഹരിക്കാറുണ്ട്.



</doc>
<doc id="243261" url="https://ml.wikipedia.org/wiki?curid=243261" title="കരിങ്കച്ചോലം">
കരിങ്കച്ചോലം

കരിങ്കച്ചോലം വള്ള പോലെ പടരുന്ന സുഗന്ധച്ചെടി.ഇതിൽ നിന്നും ലഭിക്കുന്ന തൈലം ഔഷധത്തിന് ഉപയോഗിക്കുന്നു. സംസ്കൃതത്തിൽ ഈ സസ്യം ജനീ, ജതൂകാ, രജനീ,ചക്രവർത്തിനി എന്നീ പേരുകളിൽ അറിയപ്പെടുന്നു. ഇല ഔഷധോപയോഗമാണ്. കഫം, പിത്തം, രക്തദോഷം, കുഷ്ഠം, ചൊറി, വ്രണം, വിഷം, ദാഹം, ഛർദ്ദി എന്നിവ ശമിക്കും. അഗ്നിയെ വർദ്ധിപ്പിക്കും. രുചി ഉണ്ടാക്കും. ശരീരനിറം നന്നാക്കും. ഈ സസ്യം വീരുദ്വർഗ്ഗത്തിൽ ചേർന്ന ഗന്ധദ്രവ്യമാണ്.

രസാദിഗുണങ്ങൾ

രസം - തുവരം, തിക്തം.

ഗുണം - ലഘു.

വീര്യം -ശീതം.

വിപാകം - കടു.

ഔഷധോപയോഗങ്ങൾ -

ഉണങ്ങിയ ഇലയുംതുളസിവിത്തും ചേർത്ത് ഫാണ്ധകഷായം ഉണ്ടാക്കി കഴിച്ചാൽ മൂത്രകൃഛ്റവും അല്പമൂത്രതയും ശമിക്കും.


</doc>
<doc id="243274" url="https://ml.wikipedia.org/wiki?curid=243274" title="ഓപ്പറ">
ഓപ്പറ

പാട്ടുകാരും മറ്റു സംഗീതജ്ഞരും നാടകരൂപത്തിൽ സംഗീതം അവതരിപ്പിക്കുന്ന ഒരു കലാരൂപമാണ് ഓപ്പറ. ഇത് പാശ്ചാത്യ ക്ലാസിക്കൽ സംഗീതത്തിന്റെ മറ്റൊരു ശൈലിയാണ്. സംഗീതത്തോടൊപ്പം തന്നെ അഭിനയം, പശ്ചാത്തലം, വേഷവിധാനങ്ങൾ, നൃത്തം എന്നിവയും ഇതിൽ ഉൾപ്പെടുന്നു. ഓപ്പറ തീയേറ്ററുകൾ എന്നറിയപ്പെടുന്ന വലിയ ഹാളുകളിൽ ആയിരിക്കും ഇവ സാധാരണയായി അവതരിപ്പിക്കുന്നത്. 
പതിനാറാം നൂറ്റാണ്ടിന്റെ അവസാനത്തിൽ ഇറ്റലിയിൽ ആണ് ഇതിന്റെ തുടക്കം. പതിനേഴാം നൂറ്റാണ്ടോടുകൂടി ഇത് യൂറോപ്പിന്റെ മറ്റു ഭാഗത്തേക്ക് വ്യാപിക്കുകയും പിന്നീട് ലോകത്തിന്റെ വിവിധ ഭാഗങ്ങളിൽ അതതു രാജ്യത്തിന്റെ സംസ്കാരവുമായി ബന്ധപ്പെട്ടിട്ടുള്ള ശൈലികളിൽ അവതരിപ്പിക്കുവാനും തുടങ്ങി.

കഥാപാത്രങ്ങൾ പാട്ട് പാടി അഭിനയിക്കുന്നു. സംഭാഷണ ശൈലിയിലാവും ചിലപ്പോൾ ഗാനങ്ങൾ. നല്ല വേഷവിധാനങ്ങളും മികച്ച ഓർകെസ്ട്രയും ഉണ്ടാവും.ഫ്ലോറൻസിലെ കൌണ്ട് ഗിയോവാനി ബാർദി(1534-1612)നാടകങ്ങളും നാടൻ കഥകളും സംഗീതാത്മകമായി അവതരിപ്പിച്ചു. ഇറ്റലിയിലെ ചില കവികളും ഇതിനോട് ചേർന്ന് പ്രവർത്തിച്ചു അങ്ങനെ ഓപ്പെറ രൂപം ഉണ്ടായി. കഥാകൃത്തുക്കൾ,ഗാന രചയിതാക്കൾ,അഭിനേതാക്കൾ, ഓർകെസ്ട്രക്കാർ, ഗായകർ, രംഗസജ്ജീകരണക്കാർ തുടങ്ങി അനേകം കലാകാരന്മാരുടെ കൂട്ടായ പ്രവർത്തനം ഇതിനാവശ്യമാണ്. ഓപ്പെറ എല്ലാ സുന്ദരകലകളെയും ഉൾക്കൊള്ളുന്ന ഒരു കലാരൂപമാണ്. അതിലെ വസ്ത്രധാരണം അതിശ്രദ്ധേയമാണ്. എങ്കിലും വസ്ത്രധാരണത്തിന്റേതുമാത്രമായ ഒരു പ്രകടനം എന്ന് അതിനെ വിലയിരുത്തുവാൻ പാടില്ല. സംഗീതം അലങ്കാരത്തിനുവേണ്ടിമാത്രം കളിയിൽ അടിച്ചേൽപിച്ചിരിക്കുന്നു എന്നു വിചാരിക്കുന്നതും ശരിയല്ല.പാശ്ചാത്യരാജ്യങ്ങളിൽ വളരെയധികം ചിലവഴിച്ചു പണിചെയ്തിട്ടുള്ള "ഓപ്പെറ ഹൗസുകൾ" കാണാൻ കഴിയും. ഈ ഓപ്പെറ ഹൗസുകളെല്ലാംതന്നെ വളരെ മനോഹരമായി അലങ്കാരം ചെയ്തിട്ടുള്ളവയുമാണ്. വിദഗ്ദ്ധ പരിശീലനം ലഭിച്ചിട്ടുള്ള വാദ്യമേളങ്ങളാണ് ഓപ്പെറയ്ക്കുവേണ്ടി ഉപയോഗിക്കാറുള്ളത്. പണ്ഡിത പാമര ഭേദമെന്യേ ആസ്വാദകർ ഓപ്പെറ ഇഷ്ടപ്പെടുന്നു. ഭാരതത്തിൽ ഗേയനാടകം എന്ന കലാരൂപമാണ് ഓപ്പെറയായി കണക്കാക്കപ്പെട്ടിരിക്കുന്നത്. ഇതിൽ കവിതയും സംഗീതവും നൃത്തവും അടങ്ങിയിരിക്കുന്നു. കൂടാതെ, ഈ കലാരൂപം പ്രതീകാത്മകവുമാണ്. 


</doc>
<doc id="243275" url="https://ml.wikipedia.org/wiki?curid=243275" title="ഐക്കരക്കോണം">
ഐക്കരക്കോണം

കൊല്ലം(kollam) ജില്ലയിലെ പുനലൂർ, (Punalur), നഗരസഭയിലെ കല്ലട ആറിന്റെ തിരത്ത് നിലകൊള്ളുന്ന പ്രശസ്തമായ ഗ്രാമം ആണ് ഐക്കരക്കോണം .
ഭൂമി ശാസ്ത്രപരമായ സവിശേഷതകൾ കൊണ്ടും സാമൂഹിക സാംസ്‌കാരിക പശ്ചാത്തലം കൊണ്ടും സമ്പന്നമായ ഗ്രാമം , ഒന്നിലതികം വിദ്യാഭ്യാസ സാംസ്കാരിക സ്ഥാപനങ്ങൾ ഉണ്ട് നഗരത്തിൽനിന്നും കേവലം 1 കിലോമീറ്റർ മാത്രം അകലെ സ്ഥിതി ചെയുന്ന ഈ ഗ്രാമം ഗ്രാമീണതയുടെ തനിമ ഒട്ടുംതന്നെ കയ്വ്ടുനില്ല , പ്രശസ്തമായ ശിവക്ഷേത്രം ഗ്രാമത്തിന്റെ കവാടത്തിൽ തന്നെ സ്ഥിതി ചെയുന്നു , 

ഐക്കം (ഒരുമ)കോണം (നാട്) എന്നീ രണ്ടു വാക്കുകൾ കൂടിച്ചേർന്നുണ്ടായ പേരാണ് ഐക്കരക്കോണം എന്നാണ് പഴമക്കാർ പറയാറുള്ളത് , നാട്ടിലെ ജനങളുടെ അയ്ക്കത്തിൽ തിന്നാണ് ഐക്കമുള്ളവരുടെ നാട് എന്ന് അർത്ഥം വരുന്ന ഐക്കരക്കോണം എന്ന പേര് രൂപപെട്ടത് 
 രാഷ്ട്രീയമായി ഇടതുപക്ഷ അനുഭവം പുലര്തിയിടുള്ള ഒരു പ്രദേശമാണ് , നിലവിൽ ഇടതുപക്ഷത്തിന്റെ പ്രധിനിതി ആണ് നഗരസഭയെ പ്രധിനിതീകരിക്കുന്നത് കൂടുതൽ തവണ തിരഞ്ഞെടുക്കപെട്ട അഡ്വ: ഡി സുരേഷ് കുമാർ നഗരസഭയിൽ ഒന്നിലതികം തവണ ചെയർമാൻ ആയിട്ടുണ്ട് , മറ്റ് നഗരസഭാ അധ്യക്ഷന്മാരെയും ഇവിടുന്ൻ സംഭാവന ചെയ്തിട്ടുണ്ട്
സാംസ്കാരികമായി ഏറെ സമ്പന്നവും വിദ്യാസമ്പന്നവും ആയ ഒരു ഗ്രാമം ആണ് , 60 ൽ അതികം വര്ഷം പഴക്കമുള്ള ഒരു ഗ്രന്ഥശാല യാണ് സാംസ്‌കാരിക ആസ്ഥാനം , ഇത് നിലവിൽ ഒരു A Grade ലൈബ്രറി ആണ് , Gov:LPS, SNട്രസ്റ്റ്‌ ഹയർ സെക്കന്ററി സ്കൂൾ,ശ്രീ നാരായണ പബ്ലിക് സ്കൂൾ മുതലായ വിദ്യാഭ്യാസ സ്ഥാപനങ്ങളും ഇവിടെ ഉണ്ട്

 പ്രശസ്തമായ ശിവ ക്ഷേത്രമാണ്ഗ്രാ മത്തിലെ പ്രധാന ആരാധനാ കേന്ദ്രം , പൂർണകായ ശിവ ബിംബപ്രത്തിഷ്ടയുള്ള അപൂർവ ക്ഷേത്രങ്ങളിൽ ഒന്ൻ, സബരിമല തന്ത്രി മുഘ്യൻ രാജീവ് കണ്ടരര് ആണ് തന്ത്രി ,
പ്രദേശവാസികളുടെ പൂർണ നിയന്ത്രണത്തിലാണ് ക്ഷേത്ര ഭരണം 


</doc>
<doc id="243280" url="https://ml.wikipedia.org/wiki?curid=243280" title="എട്ടിമരം">
എട്ടിമരം

പശ്ചിമഘട്ടതദ്ദേശവാസിയായ ഒരു ചെറിയ വൃക്ഷമാണ് എട്ടിമരം. . പശ്ചിമഘട്ടത്തിൽ മിക്കയിടത്തും ഉയരം കുറഞ്ഞ വനമേഖലകളിൽ വളരെ വിരളമായി കാണപ്പെടുന്നു.



</doc>
<doc id="243286" url="https://ml.wikipedia.org/wiki?curid=243286" title="കുരികിൽ">
കുരികിൽ

തെക്കേ ഇന്ത്യൻ തദ്ദേശവാസിയായ ഒരു വലിയ വള്ളിച്ചെടിയാണ് കുരികിൽ. . നിത്യഹരിതവനങ്ങളിൽ കാണുന്നു. 



</doc>
<doc id="243290" url="https://ml.wikipedia.org/wiki?curid=243290" title="മാവെൻ ബഹിരാകാശപേടകം">
മാവെൻ ബഹിരാകാശപേടകം

മാർസ് അറ്റ്മോസ്ഫിയർ ആന്റ് വോളറ്റൈൽ എവലൂഷൻ(Mars Atmosphere and Volatile EvolutioN) അഥവാ മാവെൻ(MAVEN) ചൊവ്വയുടെ അന്തരീക്ഷത്തെ കുറിച്ച് പഠിക്കുന്നതിനു വേണ്ടി നാസ വിക്ഷേപിച്ച ബഹിരാകാശ പേടകമാണ്. ചൊവ്വയുടെ അന്തരീക്ഷവും ജലവും നഷ്ടപ്പെട്ടതും ആവാസയോഗ്യമല്ലാതായി മാറിയതും എങ്ങനെ എന്നു മനസ്സിലാക്കുന്നതിനാവശ്യമായ കൂടുതൽ വിവരങ്ങൾ ഈ പേടകം നമുക്കു നൽകും. 2013 നവംബർ 18ന് അറ്റ്‌ലസ്-V റോക്കറ്റിൽ മാവെൻ വിജയകരമായി വിക്ഷേപിക്കപ്പെട്ടു. 2014 സെപ്റ്റംബർ 22ന് ചൊവ്വയിൽ പ്രതലത്തിൽ നിന്ന് 150കി.മീറ്റർ അകലെയുള്ള ദീർഘവൃത്താകാര ഭ്രമണപഥത്തിൽ മാവെൻ പ്രവേശിച്ചു.

നാസയുടെ മാർസ് സ്കൗട്ട് പദ്ധതിയുടെ ഭാഗമായി രൂപപ്പെടുത്തിയ രണ്ടു പേടകങ്ങളാണ് ഫീനിക്സും മാവെലും. 485 കോടി അമേരിക്കൻ ഡോളറിൽ താഴെയാണ് ഇതിന്റെ ചെലവ് പ്രതീക്ഷിക്കുന്നത്. 187 കോടി ഡോളറിന്റെ ചെലവ് വിക്ഷേപണത്തിനും അനുബന്ധ ചെലവുകൾക്കുമായും പ്രതീക്ഷിക്കുന്നു.

2008 സപ്റ്റംബർ 15ന് നാസ അതിന്റെ മാർസ് സ്കൗട്ട് 2013 ദൗത്യമായി മാവെനിനെ തെരഞ്ഞെടുത്തതായി പ്രഖ്യാപിച്ചു. മാവെനെ കൂടാതെ എട്ടു മറ്റു നിർദ്ദേശങ്ങൾ കൂടി ഇതിനായുണ്ടായിരുന്നു. ഇവയിൽ നിന്നാണ് മാവെനെ തെരഞ്ഞെടുത്തത്. 2013 ആഗസ്റ്റ് 2൹ വിക്ഷേപണ തയ്യാറെടെപ്പുകൾക്കായി ഫ്ലോറിഡയിലെ കെന്നഡി ബഹിരാകാശ കേന്ദ്രത്തിൽ മാവെൻ ബഹിരാകാശപേടകത്തെ എത്തിച്ചു. 2013 നവംബർ 18൹ കേപ് കനാവറൽ എയർഫോഴ്സ് സ്റ്റാഷനിൽ നിന്ന് അറ്റ്‌ലസ് V 408 റോക്കറ്റ് ഉപയോഗിച്ച് വിക്ഷേപിച്ചു. 2014 സെപ്റ്റംബർ 22ന് ഇത് ചൊവ്വയുടെ ഭ്രമണപഥത്തിൽ എത്തിച്ചേർന്നു. ഇതിനടുത്ത ദിവസം തന്നെ ഇന്ത്യയുടെ മാർസ് ഓർബിറ്റർ മിഷൻ പേടകവും അവിടെയെത്തും.

ചൊവ്വയിൽ ഒഴുകുന്ന ജലവും കട്ടി കൂടിയ അന്തരീക്ഷവും ഉണ്ടായിരുന്നതിന് തെളിവുകൾ അന്വേഷിക്കുക എന്നതാണ് മാവെന്റെ പ്രധാന ലക്ഷ്യം. പണ്ടെന്നോ ചൊവ്വയിൽ വെള്ളമുണ്ടായിരുന്നു ​എന്നുതന്നെയാണ് ശാസ്ത്രജ്ഞരുടെ വിശ്വാസം. ചൊവ്വയുടെ കേന്ദ്രഭാഗം തണുക്കുകയും കാന്തികക്ഷേത്രം ഇല്ലാതാവുകയും ചെയ്തതിനെ തുടർന്നാണ് ചൊവ്വയുടെ അന്തരീക്ഷവും ജലവും ബാഷ്പീകരണശീലമുള്ള മറ്റു പദാർത്ഥങ്ങളും നഷ്ടപ്പെട്ടത് എന്നാണ് കരുതുന്നത്. ചൊവ്വയുടെ ഉപരിതല അന്തരീക്ഷത്തെ കുറിച്ചു പഠിക്കുന്നതിനുള്ള ആദ്യദൗത്യമാണ് മാവെൻ.

മാവെൻ ചൊവ്വയുടെ അന്തരീക്ഷത്തിൽ നിന്നും വാതകങ്ങൾ നഷ്ടപ്പെട്ടതിനെ കുറിച്ചും കാലാവസ്ഥയിലുണ്ടായ മാറ്റങ്ങളെ കുറിച്ചും കൂടുതൽ സൂക്ഷ്മമായി പഠിക്കും. അതുപോലെ ഇപ്പോൾ ചൊവ്വയുടെ അന്തരീക്ഷം നഷ്ടപ്പെടുന്നതിന്റെ നിരക്കും മനസ്സിലാക്കാൻ ഇതു സഹായിക്കും. പ്രധാനമായും നാലു ഉദ്ദേശ്യങ്ങളാണ് മാവെൻ ദൗത്യത്തിനുള്ളത്.
2014 സെപ്റ്റംബർ 22൹ മാവെൻ ചൊവ്വയെ പ്രദക്ഷിണം ചെയ്തു തുടങ്ങി. ഇതേ ദിവസം തന്നെ ക്യൂരിയോസിറ്റി റോവറിലെ സാമ്പിൾ അനാലിസിസ് അറ്റ് മാർസ്(SAM) എന്ന ഉപകരണം സമാനമായ പഠനങ്ങൾ ചൊവ്വയുടെ പ്രതലത്തിൽ ആരംഭിക്കുകയാണ്. ഇതിൽ നിന്നും കിട്ടുന്ന വിവരങ്ങൾ മാവെൻ ഉപരിതല അന്തരീക്ഷത്തിൽ നിന്നും ലഭ്യമാക്കുന്ന വിവരങ്ങളെ കൂടുതൽ വിശദീകരിക്കുന്നതിനു സഹായിക്കും. ചൊവ്വയിലെ ഇപ്പോൾ നടക്കുന്ന മീഥേൻ രൂപീകരണത്തെ കുറിച്ചും കൂടുതൽ വിവരങ്ങൾ ഇതിൽ നിന്നും ലഭിക്കും.

മാർസ് റെക്കനൈസൻസ് ഓർബിറ്റർ, മാർസ് ഒഡീസി എന്നിവയുടെ മാതൃകയിലാണ് മാവെൻ നിർമ്മിച്ചിരിക്കുന്നത്. 2.3മീറ്റർ വീതം നീളവും വീതിയും 2മീറ്റർ ഉയരവുമുള്ള ഇതിന്റെ ആകെ നീളം 11.4മീറ്റർ ആണ്. സോളാർ പാനലിന്റെ രണ്ടറ്റങ്ങളിലും മാഗ്നറ്റോമീറ്ററുകൾ ഘടിപ്പിച്ചിട്ടുണ്ട്. നാസയുടെ ജെറ്റ് പ്രൊപ്പൽഷൻ ലബോറട്ടറി നൽകിയ ഇലക്ട്രാ ടെലികമ്യൂണിക്കേഷൻ റിലേ പാക്കേജും ഇതിലുണ്ട്. ഈ സംവിധാനം 10Mb/s വേഗതയിലുള്ള വിവരകൈമാറ്റത്തിനു സഹായിക്കും.


</doc>
<doc id="243296" url="https://ml.wikipedia.org/wiki?curid=243296" title="ഇന്ത്യയുടെ നിയമ ചരിത്രം">
ഇന്ത്യയുടെ നിയമ ചരിത്രം

അയ്യായിരത്തിലേറെക്കാലത്തെ പഴക്കമുള്ള ഇന്ത്യയ്ക്ക് വളരെ സമ്പന്നമായ നിയമ ചരിത്രമാണുള്ളത്. വളർച്ചയെ സൂചിപ്പിക്കാനായി പരമ്പരാഗത നിയമ ചരിത്രകാരന്മാർ ഹിന്ദു, മുസ്ലീം, ബ്രിട്ടീഷ്, സ്വാതന്ത്ര്യാന്തര ഇന്ത്യ എന്നിങ്ങനെ നാലു പ്രധാനഘട്ടങ്ങളായി ഈ ചരിത്രത്തെ തിരിക്കാറുണ്ട്. എന്നാൽ ഓരോ കാലവും തീർത്തും പുതിയതായ സംവിധാനമെന്നതിനുപരി, പഴയതിന്റെ തുടർച്ചയായാണ് നിലനിന്നിരുന്നത്. മതപരമായ നിയമ സങ്കല്പങ്ങളോടൊപ്പം കോമൺ ലോ സമ്പ്രദായത്തിന്റെയും മതേതരനിയമകാഴ്ചപ്പാടുകളുടെയും ഒരു മിശ്രണമായിട്ടാണ് ഇന്ത്യയിലെ നിയമസംവിധാനം ഉരുത്തിരിഞ്ഞുവന്നത്. 

വെങ്കലയുഗlത്തിലും സൈന്ധവ നാഗരികതയുടെ കാലത്തുമൊക്കെ ഇന്ത്യയിൽ നിവസിച്ചിരുന്നവർ നിയമാനുസാരിയായ ജീവിതം നയിച്ചിരുന്നതായി കണക്കാക്കപ്പെടുന്നു. "ധർമ്മം" എന്ന സംസ്കൃതവാക്കാണ് "ലോ" എന്ന വാക്കിന് സമാനമായി ഗണിക്കുന്നത്. ശരിയായ അഥവാ ഉചിതമായ പെരുമാറ്റം എന്നതാണ് ധർമ്മം എന്നതുകൊണ്ട് ഉദ്ദേശിക്കുന്നത്. നിയമം, ധാർമ്മികത, കടമ, ഉത്തരവാദിത്തം തുടങ്ങിയ ആദർശപരമായ നിരവധികാര്യങ്ങളെക്കുറിച്ച് പ്രതിപാദിക്കുന്ന പുരാതന ഇന്ത്യയിലെ രചനകളെയെല്ലാം കൂടി "ധർമ്മശാസ്ത്രങ്ങൾ" എന്നാണ് വിളിച്ചിരുന്നത്.ശ്രുതികൾ , സ്മൃതികൾ, പുരാണങ്ങൾ, ധർമ്മസൂത്രങ്ങൾ ധർമ്മശാസ്ത്രങ്ങൾ തുടങ്ങിയ ഈ വിഭാഗത്തിൽപ്പെടുന്ന അനവധിയായ കൃതികളെ അടിസ്ഥാനപ്പെടുത്തിയാണ് പുരാതനകാലത്ത് ഇന്ത്യയിൽ നിയമപരിപാലനം നടന്നിരുന്നത്. 


</doc>
<doc id="243297" url="https://ml.wikipedia.org/wiki?curid=243297" title="കാളിദാസൻ (ചലച്ചിത്രനടൻ)">
കാളിദാസൻ (ചലച്ചിത്രനടൻ)

സത്യൻ അന്തിക്കാട് സംവിധാനം ചെയ്ത കൊച്ചു കൊച്ചു സന്തോഷങ്ങൾ എന്ന ചിത്രത്തിലൂടെ മലയാളചലച്ചിത്രവേദിയിലെത്തിയ ബാലതാരമാണ് കാളിദാസൻ. സിബി മലയിൽ സംവിധാനം ചെയ്ത എന്റെ വീട്, അപ്പൂന്റേം എന്ന ചിത്രത്തിലും കാളിദാസൻ മികച്ച അഭിനയം കാഴ്ചവച്ചു. ഈ ചിത്രത്തിലെ അഭിനയ മികവിന് 2003 ലെ മികച്ച ബാലനടനുള്ള കേരള സർക്കാർ ചലച്ചിത്രപുരസ്കാരവും ദേശീയ ചലച്ചിത്രപുരസ്കാരവും കാളിദാസൻ നേടി. 2018 ൽ പുറത്തിറങ്ങിയ പൂമരം എന്ന ചിത്രത്തിൽ മികച്ച അഭിനയം  കാഴ്ച വച്ചു. 

പ്രമുഖ മലയാളം - തമിഴ് ചലച്ചിത്രനടൻ ജയറാമിന്റെയും മുൻകാല മലയാള നടി പാർവ്വതിയുടെയും മകനാണ്. സഹോദരി മാളവിക.



</doc>
<doc id="243300" url="https://ml.wikipedia.org/wiki?curid=243300" title="സൈബീരിയ">
സൈബീരിയ

</br>
</br>

റഷ്യയുടെ വടക്കുഭാഗതായുള്ള അതിവിശാലമായ ഭൂഭാഗമാണ് സൈബീരിയ. വടക്കൻ ഏഷ്യയുടെ ഏകദേശം മുഴുവനായും വരും ഇത്. ഈ പ്രദേശം മുമ്പ് സോവിയറ്റ് യൂണിയന്റെയും അതിനും മുമ്പ് സാർ സാമ്രാജ്യത്തിന്റെയും കീഴിലായിരുന്നു. വടക്ക് ഭാഗങ്ങൾ മിക്കവാറും മഞ്ഞു മൂടി, വളരെ തണുപ്പുള്ള കാലാവസ്ഥയാകയാൽ സൈബീരിയയിൽ ജനവാസം പ്രായേണ തെക്കൻ പ്രദേശങ്ങളിൽ ഒതുങ്ങുന്നു. അതിനാൽ തന്നെ വളരെ കുറഞ്ഞ ജനസാന്ദ്രതയാണുള്ളത് - ചതുരശ്ര കിലോമീറ്ററിൽ ഏകദേശം മൂന്നു പേർ. സോവിയറ്റ് യൂണിയന്റെ കാലത്തും അതിനു മുമ്പും കുറ്റവാളികളെ നിർബന്ധമായി പണിയെടുപ്പിക്കുന്നതിനുള്ള നിരവധി ക്യാമ്പുകൾ സൈബീരിയയിൽ പ്രവർത്തിച്ചിരുന്നു.

ഈ പേരിൽ റഷ്യയിൽ ഒരു ഭരണപ്രദേശമുണ്ട്(ഫെഡെറൽ ഡിസ്ട്രിക്റ്റ്). അതടക്കം ചുറ്റുമുള്ള കുറെ പ്രദേശങ്ങൾ കൂടിച്ചേർന്നതിനെ ഭൂമിശാസ്ത്രപരമായി സൈബീരിയ എന്ന് വിളിക്കാം. റഷ്യയുടെ കിഴക്കും പടിഞ്ഞാറുമുള്ള കുറെ ഭൂപ്രദേശം കൂടി ചരിത്രപരമായി പാശ്ചാത്യ ദേശക്കാരാൽ സൈബീരിയ എന്ന് വിളിക്കപ്പെട്ടു വന്നു (ചിത്രം കാണുക). 131 ലക്ഷത്തോളം ചതുരശ്ര കിലോമീറ്ററിൽ പരന്നു കിടക്കുന്ന സൈബീരിയ റഷ്യയുടെ ആകെ വിസ്തീർണത്തിന്റെ 77 ശതമാനത്തോളവും, ഭൂമിയുടെ കരഭാഗത്തിന്റെ പത്ത് ശതമാനത്തോളവും വരും. ലോകത്തിലെ ഏറ്റവും വലിയ തീവണ്ടിപ്പാതയായ ട്രാൻസ് സൈബീരിയൻ റെയിൽപ്പാത കിഴക്കു പടിഞ്ഞാറായി സൈബീരിയെ ഉടനീളത്തിൽ കടന്നു പോകുന്നു.

പേരിന്റെ ഉത്ഭവം അജ്ഞാതമാണ്. ചില ഉറവിടങ്ങൾ "സൈബീരിയ" എന്നത് "ഉറങ്ങുന്ന ഭൂമി" (സിബ് യി) എന്നർത്ഥമുള്ള സൈബീരിയൻ ടാട്ടർ പദത്തിൽ നിന്ന് ഉദ്ഭവിച്ചതാകാമെന്ന് കരുതുന്നു.പുരാതന ആദിവാസി ജനതയുടെ പേര് സിർത്യ (ru) ("സയോപ്പിർ" (sʲɵpᵻr) എന്നറിയപ്പെടുന്നു. ഗോത്രക്കാർ പാലിയോസൈബീരിയൻ ഭാഷ സംസാരിക്കുന്നു. പിന്നീട് സിർത്യ ജനങ്ങൾ സൈബീരിയൻ ടാട്ടറുകളായി ചേർന്നു.


</doc>
<doc id="243304" url="https://ml.wikipedia.org/wiki?curid=243304" title="ചതുരശ്ര കിലോമീറ്റർ">
ചതുരശ്ര കിലോമീറ്റർ

വിസ്തീർണത്തിന്റെ ഒരളവാണ് ചതുരശ്ര കിലോമീറ്റർ. ഒരു കിലോമീറ്റർ ദൈർഘ്യമുള്ള വശങ്ങളോട് കൂടിയ സമചതുരത്തിന്റെ വിസ്തീര്ണ്ണത്തിനു തുല്യമായ വിസ്തൃതിയാണിത്. സാധാരണയായി ഭൂവിഭാഗങ്ങളുടെയും വലിയ ജലാശയങ്ങളുടെയും പോലുള്ള വലിയ വിസ്തൃതിയെക്കുറിക്കാൻ ഉപയോഗിക്കുന്നു.
അന്താരാഷ്ട്ര ഏകകവ്യവസ്ഥയിൽ നിന്നും ഉരുത്തിരിഞ്ഞ ഒരു എകകമാണിത്.

ഒരു ചതുരശ്ര കിലോമീറ്റർ എന്നാൽ


</doc>
<doc id="243315" url="https://ml.wikipedia.org/wiki?curid=243315" title="വഴുക്കൽ">
വഴുക്കൽ

തെക്കേപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് വഴുക്കൽ. . വംശനാശഭീഷണിയുണ്ട്.



</doc>
<doc id="243317" url="https://ml.wikipedia.org/wiki?curid=243317" title="സിയ ഫരീദുദ്ദീൻ ദാഗർ">
സിയ ഫരീദുദ്ദീൻ ദാഗർ

പ്രമുഖ ഹിന്ദുസ്ഥാനി ദ്രുപദ് ഗായകനായിരുന്നു ഉസ്താദ് സിയ ഫരീദുദ്ദീൻ ദാഗർ(15 ജൂൺ 1932 - 8 മേയ് 2013). ദ്രുപദിലെ ദഗർബാനി സംഗീത ശാഖയുടെ പ്രചാരകനായിരുന്നു.
രാജസ്ഥാനിലെ ഉദയ്പുരിൽ ജനിച്ചു. പ്രമുഖനായ ദ്രുപദ് ഗായകനും ഉദയ്പുർ രാജാവ് മഹാറാണ ഭൂപൽ സിങ്ങിന്റെ ആസ്ഥാന സംഗീതജ്ഞനായിരുന്ന ഉസ്താദ് സിയാവുദ്ദീൻ ദാഗറിന്റെ മകനാണ്. അച്ഛനിൽനിന്ന് ദ്രുപദിന്റെ അടിസ്ഥാന പാഠങ്ങളും വീണാ വാദനവും അഭ്യസിച്ചു. മഹാറാണ ഭുപൽ സിങ്ങിന്റെ കീഴിൽ തുടർ പരിശീലനം നേടി.. അച്ഛന്റെ വിയോഗത്തിനുശേഷം രുദ്രവീണയിലെ പ്രമുഖനായ ചേട്ടൻ ഉസ്താദ് മൊഹീയുദ്ദീൻ ദാഗറിനൊപ്പം ദ്രുപദിന്റെ പ്രചാരത്തിന് വേണ്ടി ഏറെ പരിശ്രമിച്ചു.
മുംബൈ ഐ.ഐ.ടി.യിൽ അഞ്ച് വർഷത്തോളം ദ്രുപദ്‌ വിഭാഗം കൈകാര്യം ചെയ്തു. ഭോപ്പാലിൽ ദ്രുപദ് ഗുരുകുൽ സ്ഥാപിച്ച് പ്രവർത്തിച്ചു. പിന്നീട് നവിമുംബൈയിലെ പനവേലിലേക്ക് ഗുരുകുലം മാറ്റി. പ്രശസ്ത രുദ്രവീണാവാദകൻ സിയ മൊഹയുദ്ദീൻ ദാഗർ സഹോദരനാണ്. 

ഗുന്ദേച്ചാ സഹോദരങ്ങൾ, ഉദയ് ഭവാൽക്കർ, ഋത്വിക് സന്യാൽ, നിർമാല്യ ഡേ, പ്രമുഖ രുദ്രവീണാ വാദകനായ ബഹാവുദ്ദീൻ ദാഗർ, പ്രമുഖ ചലച്ചിത്രകാരനായ മണി കൗൾ തുടങ്ങി നിരവധി ശിഷ്യന്മാരുണ്ട്.



</doc>
<doc id="243321" url="https://ml.wikipedia.org/wiki?curid=243321" title="മണിയറ ഉണ്ണാങ്ങ">
മണിയറ ഉണ്ണാങ്ങ

വേലൻ സമുദായത്തിൽപ്പെട്ടവർ കെട്ടിയാടുന്ന ഒരു തെയ്യമാണ് മണിയറ ഉണ്ണാങ്ങ. കുഞ്ഞാർ കുറത്തി എന്ന ദേവതയുമായി ബന്ധപ്പെട്ടതാണ് ഈ തെയ്യം.

</doc>
<doc id="243322" url="https://ml.wikipedia.org/wiki?curid=243322" title="വിക്ടോറിയ വുഡ്‌ഹൾ">
വിക്ടോറിയ വുഡ്‌ഹൾ

അമേരിക്കയിലെ സഫ്രേജ് മൂവ്മെന്റിന്റെ നേതാക്കളിലൊരാളായിരുന്നു വിക്ടോറിയ വുഡ്‌ഹൾ. സർക്കാർ ഇടപെടലുകളില്ലാതെ വിവാഹം, സന്താനോല്പാദനം, വിവാഹമോചനം എന്നിവയിലേർപ്പെടാനുള്ള അവകാശത്തിന്മു വേണ്ടി വാദിച്ച ഫ്രീ ലൗ എന്ന ആശയത്തിന്റെ പ്രയോക്താവുകൂടിയായിരുന്നു ഇവർ


</doc>
<doc id="243324" url="https://ml.wikipedia.org/wiki?curid=243324" title="ആയിഷ (ചലച്ചിത്രം)">
ആയിഷ (ചലച്ചിത്രം)

1964-ൽ പുറത്തിറങ്ങിയ മലയാളചലച്ചിത്രമാണ് എക്സെൽ പ്രൊഡക്ഷനു വേണ്ടി എം. കുഞ്ചാക്കോ സംവിധാനം ചെയ്തു നിർമിച്ച ആയിഷ. എക്സൽ പ്രൊഡക്ഷൻസ് വിതരണം നിർവഹിച്ച ഈ ചിത്രം 1964 ഡിസംബർ 5-ന് പ്രദർശനം തുടങ്ങി.




</doc>
<doc id="243327" url="https://ml.wikipedia.org/wiki?curid=243327" title="മോണിക്ക സെലസ്‌">
മോണിക്ക സെലസ്

യൂഗോസ്ലാവിയയിൽ ജനിച്ച് 1989-ൽ അന്താരാഷ്ട്ര ടെന്നിസിൽ അരങ്ങേറി, തൊണ്ണൂറുകളുടെ ആദ്യം വളരെയധികം ലോകശ്രദ്ധ നേടിയ മുൻ ടെന്നീസ് കളിക്കാരിയാണ് മോണിക്ക സെലസ്‌. തന്റെ പ്രശസ്തിയുടെ ഉന്നതിയിൽ എട്ട് ഗ്രാൻഡ്‌ സ്ലാം വ്യക്തിഗത കിരീടങ്ങൾ നേടുകയും ലോക ഒന്നാം നമ്പർ സ്ഥാനത്തെത്തുകയും ചെയ്ത സെലസിന്, അവിചാരിതമായി ഒരു കളിക്കിടെ സ്റ്റെഫി ഗ്രാഫിന്റെ ആരാധകനെന്നവകാശപ്പെടുന്ന ഒരക്രമിയുടെ കുത്തേൽക്കുകയും കളിക്കളം വിടേണ്ടി വരികയും ചെയ്തു. അതിനു ശേഷം 1994-ൽ അവർ അമേരിക്കൻ പൗരത്വം സ്വീകരിക്കുകയും അടുത്തവർഷം മൽസര രംഗത്ത് തിരിച്ചെത്തുകയും ചെയ്തു. പഴയ പ്രഭാവത്തിന്റെ അടുത്തെത്താൻ കഴിഞ്ഞില്ലെങ്കിലും 1996 ആസ്ട്രേലിയൻ ഓപ്പൺ നേടുകയുണ്ടായി. 2007-ൽ ഹംഗറിയുടെ പൗരത്വം കൂടി സ്വീകരിച്ച അവർ അടുത്ത വർഷം വിരമിച്ചു.


</doc>
<doc id="243337" url="https://ml.wikipedia.org/wiki?curid=243337" title="കേരള വനഗവേഷണ ഇൻസ്റ്റിറ്റ്യൂട്ട്">
കേരള വനഗവേഷണ ഇൻസ്റ്റിറ്റ്യൂട്ട്

കേരള സർക്കാരിന്റെ ശാസ്ത്രസാങ്കേതിക വകുപ്പിനു കീഴിൽ പ്രവർത്തിക്കുന്ന ഒരു ഗവേഷണ സ്ഥാപനമാണ് കേരള വനഗവേഷണ ഇൻസ്റ്റിറ്റ്യൂട്ട്. 1975 ലാണ് ഇൻസ്റ്റിറ്റ്യൂട്ട് സ്ഥാപിതമായത്. തൃശൂർ ജില്ലയിലെ പീച്ചിയിലാണ് ഇൻസ്റ്റിറ്റ്യൂട്ടിന്റെ ആസ്ഥാനം. വനങ്ങളെക്കുറിച്ചും ജൈവവൈവിദ്ധ്യസംരക്ഷണത്തെക്കുറിച്ചുമെല്ലാമുള്ള ഗവേഷണങ്ങൾ ഇവിടെ നടക്കുന്നു. നിരവധി ശാസ്ത്രജ്ഞർ ഇവിടെ പ്രവർത്തിക്കുന്നു. ഇന്ന് കേരള ശാസ്ത്രസാങ്കേതിക പരിസ്ഥിതി കൗൺസിലിന്റെ ഒരു ഭാഗമാണ്.
ഒരു ഡയറക്ടറുടെ മേൽനോട്ടത്തിലുള്ള മാനേജ്മെന്റ് കമ്മറ്റിയാണ് വനഗവേഷണ കേന്ദ്രത്തെ നിയന്ത്രിക്കുന്നത്.

കേരളത്തിലെ അപൂർവ്വവും വംശനാശഭീഷണിയുള്ളതുമായ സസ്യങ്ങൾ


</doc>
<doc id="243351" url="https://ml.wikipedia.org/wiki?curid=243351" title="ബാലപീഡനം">
ബാലപീഡനം

കുട്ടികളെ ശാരീരികമായോ, മാനസികമായോ, ലൈംഗികമായോ ഉപദ്രവിക്കുന്നതിനെയോ അവഗണിക്കുന്നതിനെയോ ബാലപീഡനം അല്ലെങ്കിൽ ചൈൽഡ് അബ്യൂസ് എന്നു പറയാം. ബാലപീഡനം കുട്ടിയുടെ വീട്ടിൽ വച്ചോ, കുട്ടി ഇടപെടുന്ന സ്കൂൾ, മദ്രസ, കളിസ്ഥലം, പൊതുസ്ഥലം എന്നിവിടങ്ങളിൽ വച്ചോ നടക്കാം. കുട്ടികളെ തല്ലുന്നതും, ചീത്ത പറയുന്നതും യഥാക്രമം ശാരീരിക-മാനസിക പീഡനത്തിൽ ഉൾപ്പെടുന്ന കുറ്റകൃത്യമാണ്. ബാലവിവാഹം നടത്തുന്നതും അതിൽ പങ്കെടുക്കുന്നതും ബാലപീഡനമായി കണക്കാക്കപ്പെടുന്നു. അവഗണന, ശാരീരിക പീഡനം, മാനസിക പീഡനം, ലൈംഗിക പീഡനം എന്നിങ്ങനെ ബാലപീഡനം പ്രധാനമായും നാലു തരത്തിൽ ഉണ്ട്. അമേരിക്കയിൽ നടത്തിയ ഒരു പഠന പ്രകാരം ഇവയുടെ തോത് യഥാക്രമം 78.3%, 17.6%, 8.1%, 9.2% എന്നിങ്ങനെയാണ്. . 

തിരിച്ചറിവില്ലാത്ത പ്രായത്തിൽ സംഭവിക്കുന്നതാണെങ്കിലും ഇത് മുതിർന്നവരിൽ ഉണ്ടാക്കുന്ന പ്രശ്നങ്ങൾ തന്നെയാണ് കുട്ടികളിലും ഉണ്ടാക്കുന്നത്. അതിൽ പ്രധാനപ്പെട്ടവ ഇതാണ്:-

1. ആത്മവിശ്വാസക്കുറവ്:-

കുട്ടികൾ വളർന്നുവരുമ്പോൾ സ്വന്തം കഴിവിൽ വിശ്വാസമില്ലാതിരിക്കുക, മറ്റുള്ളവരെ വിശ്വസിക്കാനുള്ള പ്രയാസം ഉണ്ടാവുക എന്നിവ കാണാം. അടുത്ത ബന്ധുക്കളിൽനിന്ന് ഇത്തരം അനുഭവങ്ങൾ നേരിടേണ്ടി വന്നവരിലാണ് കൂടുതലും ഇതിനുള്ള സാധ്യത. പിന്നീടുള്ള വ്യക്തിബന്ധങ്ങളെ ഇത് സ്വാധീനിച്ചേക്കാം.

2. ഉത്കണ്ഠാരോഗങ്ങൾ (Anxiety disorder)

ഇത് അകാരണമായ ഉത്കണ്ഠകൾ, ആശങ്കകൾ, ചില പ്രത്യേക സന്ദർഭങ്ങളെയോ വസ്തുക്കളേയോ ഭയപ്പെടുന്ന ഫോബിയകൾ എന്നിവയായി കാണപ്പെടാം. എന്നാൽ ചിലർക്ക് ഇടയ്ക്കിടയ്ക്ക് അകാരണമായി ഹൃദയമിടിപ്പു കൂടുക, വിയർക്കുക, കൈകാലുകൾ വിറയ്ക്കുക, നെഞ്ചിലും വയറിലും അസ്വസ്ഥത ഉണ്ടാകുക, എന്തോ സംഭവിക്കാൻ പോകുന്നു, മരിക്കാൻ പോകുന്നു തുടങ്ങിയ തീവ്രമായ ഭയം എന്നിവയടങ്ങുന്ന പാനിക് ഡിസോർഡർ (ുമിശര റശീൃറെലൃ) ആയും കാണപ്പെടാം.

3. വിഷാദരോഗം (Depression)

ഇത് കൂടുതലായും കാണുന്നത് ലൈംഗിക ചൂഷണം നേരിട്ടിട്ടുള്ള കുട്ടികളിലാണ്. അകാലവിഷാദം, മുൻപ് ചെയ്തിരുന്ന പ്രവൃത്തികളിൽ താല്പര്യമില്ലായ്മ, അകാരണ ക്ഷീണം, ഉറക്കക്കുറവ് എന്നിവയാണ് പ്രധാന ലക്ഷണങ്ങൾ. ഇത്തരക്കാരിൽ ആത്മഹത്യാ പ്രവണത ഉണ്ടാകാം.

4. പോസ്റ്റ് ട്രൊമാറ്റിക് സ്ട്രെസ് ഡിസോർഡർ (Post traumatic stress disorder)

തീവ്രമായ മാനസികവും ശാരീരികവുമായ സമ്മർദ്ദങ്ങൾ അനുഭവിച്ചവർക്കാണ് ഈ രോഗം വരാനുള്ള സാധ്യത. തനിക്കുണ്ടായ അനുഭവം ആവർത്തിക്കുന്നതായുള്ള തോന്നൽ, ആ സമയത്ത് അനുഭവിച്ച മാനസികവും ശാരീരികവുമായ വേദനകൾ വീണ്ടും അനുഭവിക്കുന്നതായ തോന്നൽ, ചുറ്റും നടക്കുന്ന സംഭവങ്ങളോടു തോന്നുന്ന മരവിപ്പ് തുടങ്ങിയവയാണ് ലക്ഷണങ്ങൾ.

5. ഒബ്സസീവ് കംപൾസീവ് ഡിസോർഡർ (Obsessive Compulsive disorder)

ഓരോ കാര്യവും ആവർത്തിച്ചു ചെയ്യുന്ന അവസ്ഥയാണിത്. ഉദാ:- പല പ്രാവശ്യം കൈ കഴുകുക, ശരീരം വൃത്തിയാക്കുക തുടങ്ങിയവ. ആത്മവിശ്വാസമില്ലായ്മയും, ശരീരത്തിനോ ശരീരഭാഗങ്ങൾക്കോ കാര്യമായ വൈകല്യമുണ്ടെന്ന തോന്നലും ഉണ്ടാവുന്ന ബോഡി ഡിസ് മോർഫോ ഫോബിക് ഡിസോർഡർ (ആീറ്യ റ്യാീൃുവെീുവീയശര റശീൃറെലൃ) വരാനുള്ള സാധ്യതയുമുണ്ട്.6. ലഹരിയുടെ ഉപയോഗവും കുറ്റകൃത്യങ്ങളും:-

ചെറുപ്പത്തിലുണ്ടാകുന്ന ചൂഷണങ്ങൾ പിന്നീട് ലഹരിയുടെ ഉപയോഗത്തിനുള്ള സാധ്യത വർദ്ധിപ്പിക്കും.

7. വ്യക്തിത്വ വൈകല്യങ്ങൾ:-

സ്വയം വേദനിപ്പിക്കാനുള്ള പ്രവണത, വ്യക്തിബന്ധങ്ങൾ നിലനിർത്താനുള്ള ബുദ്ധിമുട്ട്, ചഞ്ചലമായ മാനസികാവസ്ഥ, വളരെ പെട്ടെന്ന് ദേഷ്യം വരൽ, ആവർത്തിച്ചുള്ള ആത്മഹത്യാഭീഷണി തുടങ്ങിയ വ്യക്തിത്വവൈകല്യങ്ങൾ ഉണ്ടാകാനുള്ള സാധ്യത ഇവരിൽ കൂടുതലാണ്.

കുഞ്ഞിന്റെ ആരോഗ്യവും സുരക്ഷയും ഉറപ്പുവരുത്തുന്ന രീതിയിൽ ആഹാരം, വസ്ത്രം, പാർപ്പിടം, ആരോഗ്യ രക്ഷ, മേൽനോട്ടം എന്നിവ നൽകാതിരിക്കലാണ് അവഗണന. ലക്ഷണങ്ങൾ - കുട്ടി കൃത്യമായി സ്കൂളിൽ പോകാതിരിക്കൽ, ആഹാരമോ പണമോ യാചിക്കുകയോ മോഷ്ടിക്കുകയോ ചെയ്യുക, ആവശ്യമുള്ള ആരോഗ്യപരിചരണം കിട്ടാതിരിക്കുക, ആവശ്യത്തിനു വസ്ത്രങ്ങളോ പഠന സാമഗ്രികളോ ഇല്ലാതിരിക്കുക എന്നിവയാണ്. 

അവഗണിക്കപ്പെടുന്ന കുട്ടികളിൽ ശാരീരികവും മാനസികവുമായ വളർച്ച താമസത്തിലാവുന്നു. 

കുട്ടിയ്ക്ക് ശാരീരികക്ഷതമുണ്ടാക്കുന്ന പ്രവൃത്തികൾ മനപ്പൂർ‌വം ചെയ്യുന്നതാണ് ശാരീരിക പീഡനം. അടിക്കുക, പൊള്ളലേല്പിക്കുക എന്നിവ ശാരീരിക പീഡനങ്ങളാണ്.

മുതിർന്നവർ ലൈംഗിക ചൂഷണത്തിനായി കുട്ടിയെ ഉപയോഗിക്കുന്നതാണു ലൈംഗിക പീഡനം. ലൈംഗികവൃത്തികൾക്കായി നിർബന്ധിക്കുക, കുട്ടിയെ വിവാഹം ചെയ്തു ലൈംഗികബന്ധത്തിൽ ഏർപ്പെടുക, ബലാത്സംഗം ചെയ്യുക, ലൈംഗികാവയവങ്ങൾ കുട്ടിയുടെ മുന്നിൽ പ്രദർശിപ്പിക്കുക, കുട്ടിയെ പോർണോഗ്രഫി കാണിക്കുക, കുട്ടിയുമായി ലൈംഗികബന്ധം നടത്തുക, കുട്ടിയുടെ ലൈംഗികാവയവങ്ങളിൽ തൊടുക, കുട്ടിയുടെ ലൈംഗികാവയവങ്ങളിൽ നോക്കുക, ചൈൽഡ് പോർണോഗ്രഫി നിർമ്മിക്കുക, അവ പ്രചരിപ്പിക്കുക എന്നിവ കുട്ടിയോടു ചെയ്യുന്ന ലൈംഗിക പീഡനങ്ങളാണ്. സമപ്രായക്കാർ തമ്മിൽ പ്രായത്തിന്റേതായ കൗതുകങ്ങൾ പങ്കുവെക്കുന്നത് ചൂഷണത്തിന്റെ ഭാഗമായി കണക്കാക്കാനാവില്ലെന്ന് വിദഗ്ദ്ധർ ചൂണ്ടിക്കാട്ടുന്നു. ലൈംഗിക അതിക്രമങ്ങൾ കുട്ടികളിൽ ശാരീരികവും മാനസികവുമായ പ്രശ്നങ്ങളുണ്ടാകാൻ കാരണമാകാം. ചെറുപ്രായത്തിലെ ഗർഭധാരണവും പ്രസവവും അമ്മയുടേയും, കുഞ്ഞിന്റെയും ആരോഗ്യത്തെ ഗുരുതരമായി ബാധിച്ചേക്കാം അല്ലെങ്കിൽ മരണ കാരണമായേക്കാം. യുണൈറ്റഡ് സ്റ്റേറ്റ്സിലെ കണക്കനുസരിച്ച് 15% മുതൽ 25% വരെ സ്ത്രീകളും 5% മുതൽ 15% വരെ പുരുഷന്മാരും കുട്ടികളായിരിക്കെ ലൈംഗികമായി പീഡിപ്പിക്കപ്പെട്ടിട്ടുണ്ട്. കൂടുതൽ പീഡകരും കുട്ടികൾക്ക് പരിചയമുള്ളവരാണ്. പീഡോഫിലിയ (pedophilia) എന്ന മാനസികാവസ്ഥ ഉള്ളവരാണിക്കൂട്ടർ. പീഡകരിൽ 30% ബന്ധുക്കളും, 60% സുഹൃത്തുക്കൾ, ആയമാർ, അയൽക്കാർ എന്നിവരും, 10% അപരിചിതരും ആണ്. മൂന്നിലൊന്നു കേസുകളിലും, പീഡകനും പ്രായപൂർത്തി ആവാത്തവരാണ്. പ്രായത്തിനനുസരിച്ചു ശാസ്ത്രീയ ലൈംഗികാരോഗ്യ വിദ്യാഭ്യാസം നൽകുന്നതും, നല്ലതും ചീത്തയുമായ സ്പർശനങ്ങളെ തിരിച്ചറിയാൻ പഠിപ്പിക്കുന്നതും ഒരു പരിധിവരെ ലൈംഗിക ചൂഷണം തടയാൻ സഹായിക്കുമെന്ന് വിലയിരുത്തപ്പെടുന്നു. ഇന്ത്യയിൽ കുട്ടികൾക്ക് നേരെയുള്ള ലൈംഗിക പീഡനം പോക്സോ നിയമപ്രകാരം ശിക്ഷ ലഭിക്കാവുന്ന ഗുരുതരമായ ക്രിമിനൽ കുറ്റമാണ്. കുട്ടികൾക്ക് ലൈംഗികബന്ധത്തിന് ആവശ്യമായ ഉഭയസമ്മതം (consent) നൽകാനാവില്ലെന്നും, നൽകിയാൽ തന്നെ അത് മൂല്യവത്തല്ലെന്നും വിലയിരുത്തപ്പെടുന്നു. ഇതുപ്രകാരം പ്രായപൂർത്തി ആകാത്തവരുമായുള്ള ലൈംഗികബന്ധം ബാലപീഡനത്തിന്റെ വകുപ്പിൽ ഉൾപ്പെടുന്നതാണ്. 

വളർത്തു മാതാപിതാക്കൾ, മനോദൗർബല്യമുള്ളവർ അല്ലെങ്കിൽ മദ്യപരായ മാതാപിതാക്കൾ എന്നിവരുള്ള കുടുംബങ്ങൾ, ക്രിമിനൽ പശ്ചാത്തലമുള്ള കുടുംബങ്ങൾ, സാമ്പത്തികമായി പിന്നോക്കാവസ്ഥയിലുള്ള കുടുംബങ്ങൾ എന്നിവിടങ്ങളിലെ കുട്ടികളാണു കൂടുതൽ അരക്ഷിതാവസ്ഥ അനുഭവിക്കുന്നത്. അച്ഛനോ അമ്മയോ മരണപ്പെട്ടവരും വിവാഹമോചിതരായ മാതാപിതാക്കളിൽ ഒരാളോടൊപ്പമുള്ള കുട്ടികളും മാനസിക ശാരീരിക പീഡനങ്ങൾക്ക് ഇരയാകുന്നുണ്ട്.

പലപ്പോഴും ഒറ്റപ്പെട്ട് ജീവിക്കുന്ന സ്ത്രീകൾ, വളരെ ചെറിയ കുട്ടികൾ ഉള്ളവർ, നാലു കുട്ടികളിൽ കൂടുതലുള്ള മാതാപിതാക്കൾ തുടങ്ങിയവരുടെ ഭാഗത്തുനിന്നോ, മാതാപിതാക്കളുടെ സ്ഥാനത്തുള്ളവരിൽനിന്നോ അവരുടെ സംരക്ഷണയിലുള്ള കുഞ്ഞുങ്ങൾക്ക് ചൂഷണത്തിന് സാധ്യതയേറെയാണ്. കൂടാതെ കുടുംബത്തിൽ മാനസികമായി പിന്തുണ കിട്ടാത്തവർ കുട്ടികളുടെ നേരെ അക്രമാസക്തരാകുന്നത് കാണാറുണ്ട്.

മാനസികവും ശാരീരികവുമായ വൈകല്യങ്ങളുള്ള കുട്ടികൾക്ക് ചൂഷണങ്ങൾ ഉണ്ടാകാനുള്ള സാധ്യത കൂടുതലാണ്. ചെറുപ്പത്തിൽ പീഡനങ്ങളേറ്റവർ കുട്ടികളെ പീഡിപ്പിക്കാനുള്ള സാധ്യതയുണ്ട്. ബന്ധുക്കൾ, അധ്യാപകർ, പുരോഹിതർ എന്നിവരും പീഡകരാകാം. 



</doc>
<doc id="243353" url="https://ml.wikipedia.org/wiki?curid=243353" title="അന്ന (ചലച്ചിത്രം)">
അന്ന (ചലച്ചിത്രം)

1964 മാർച്ച് 5-ന് പ്രദർശപ്പിച്ചു തുടങ്ങിയ മലയാളചലച്ചിത്രമാണ് അന്ന. ലോട്ടസ് പിക്ചേഴ്സാണ് ഈ ചിത്രം മിർമിച്ചത്. സത്യൻ, രാഗിണി, ടി.ആർ. സരോജ, കൊട്ടാരക്കര ശ്രീധരൻ നായർ എന്നിവർ മുഖ്യവേഷങ്ങൾ ചെയ്തു.അന്ന(രാഗിണി)യും റോസി(ടി.ആർ.സരോജ)യും കൂട്ടുകാരികളാണ്.രണ്ടുപേരും ഒരുപോലെ ചാക്കോ(സത്യൻ) എന്ന ഫുട്ബോളറെ പ്രണയിക്കുന്നു. ചാക്കോക്ക് അന്നയോടാണ് ഇഷ്ടം. ചാക്കോ ഈശ്വര വിശ്വാസി അല്ലാത്തതിനാൽ അന്നയുടെ പിതാവ് ചാക്കോയുടെ വിവാഹലോചനയിൽ താല്പര്യം കാണിക്കുന്നില്ല. ഇതിനിടയിൽ ചാക്കോയെ താൻ പ്രണയിക്കുന്നു എന്ന രഹസ്യം റോസി അന്നയോടു തുറന്നുപറയുന്നു. തന്റെ പ്രിയ കൂട്ടുകാരിക്കുവേണ്ടി അന്ന ചാക്കോയെ വിട്ടു കൊടുത്ത് മറ്റൊരു വിവാഹത്തിന് തയ്യാറാവുന്നു. അന്ന തന്റെതാണെന്ന് സ്ഥാപിക്കാൻ ചാക്കോ അന്നയുടെ പ്രണയ ലേഖനങ്ങൾ അന്നയുടെ ഭർത്താവ് ജോസഫിനെ(കൊട്ടാരക്കര ശ്രീധരൻ നായർ) കാണിക്കുന്നു. ജോസഫ് ചാക്കോക്ക് നേരെ വെടിയുണ്ട ഉതിർത്തു. പക്ഷേ വെടി ഏറ്റത് അന്നക്കാണ്. ആ തോക്ക് കൊണ്ട് തന്നെ ചാക്കോ ജോസഫിനെ കൊല്ലുന്നു. ശേഷം ചാക്കോ സ്വയം വെടിവെച്ചു മരിക്കുന്നു. ഒടുവിൽ റോസി മഠത്തിൽ ചേർന്ന് ക്രിസ്തുവിന്റെ മണവാട്ടി ആയിത്തീരുന്നു.




</doc>
<doc id="243359" url="https://ml.wikipedia.org/wiki?curid=243359" title="സിദ്ധരാമയ്യ">
സിദ്ധരാമയ്യ

കർണാടകത്തിലെ പ്രമുഖ രാഷ്ട്രീയ പ്രവർത്തകനും മുൻ മുഖ്യമന്ത്രിയുമാണ് കെ. സിദ്ധരാമയ്യ (ജനനം :12 ആഗസ്റ്റ് 1948). 2013 മേയിൽ നടന്ന തെരഞ്ഞെടുപ്പിൽ കോൺഗ്രസ്സ് ടിക്കറ്റിൽ, ദക്ഷിണ കർണാടകയിലെ വരുണയിൽ നിന്നു നിയമസഭാംഗമായി. കർണാടക മുഖ്യമന്ത്രിയായി ബംഗളൂരുവിൽ നടന്ന പാർലമെന്ററി പാർട്ടി യോഗം സിദ്ധരാമയ്യയെ തെരഞ്ഞെടുത്തിട്ടുണ്ട്. നേരത്തേ ജനതാദളിലായിരുന്ന സിദ്ധരാമയ്യ പിന്നീടാണ് കോൺഗ്രസ്സിലെത്തിയത്. പ്രതിപക്ഷ നേതാവായിരുന്ന സിദ്ധരാമയ്യ അഞ്ചു തവണ എംഎൽഎ ആയിട്ടുണ്ട്. രണ്ടു തവണ ഉപ മുഖ്യമന്ത്രിയായും പ്രവർത്തിച്ചിട്ടുണ്ട്. കർണ്ണാടകയുടെ ഇരുപത്തിയെട്ടാമത്തെ മുഖ്യമന്ത്രിയായ സിദ്ധരാമയ്യ, ഈ സ്ഥാനത്തെത്തുന്ന ഇരുപത്തി രണ്ടാമത്തെ വ്യക്തിയാണ്.

അഭിഭാഷകനും അദ്ധ്യാപകനുമായി പ്രവർത്തിച്ചിട്ടുണ്ട്. എച്ച്.ഡി. ദേവഗൗഡയുമായുള്ള അഭിപ്രായ ഭിന്നതയെ തുടർന്ന് ജനതാദൾ സെകുലർ വിട്ട് കോൺഗ്രസിൽ എത്തി. 


</doc>
<doc id="243362" url="https://ml.wikipedia.org/wiki?curid=243362" title="സ്കിപ്‌ ലിസ്റ്റ്">
സ്കിപ്‌ ലിസ്റ്റ്

എളുപ്പത്തിൽ തിരച്ചിൽ നടത്താൻ സഹായിക്കുന്ന വിധം ക്രമീകരിക്കപ്പെട്ടതും ക്രമത്തിലാക്കിയ അംഗങ്ങളോട് കൂടിയതുമായ ഒരു ലിസ്റ്റ് ഡാറ്റാ സ്ട്രക്‌ച്ചർ ആണ് സ്കിപ്‌ ലിസ്റ്റ്. 1990-ൽ സാക്ഷാൽക്കരിക്കപ്പെട്ട ഈ ഡാറ്റാ സ്ട്രക്‌ച്ചർ താരതമ്യേന പുതുതാണ്. പ്രധാനമായും ഇതിന്റെ സ്വീകാര്യത എളുപ്പത്തിൽ തിരച്ചിൽ നടത്തുന്നതിനോടൊപ്പം ഓരോ അംഗങ്ങളെയും ക്രമപ്രകാരം പ്രക്രിയകൾക്ക് വിധേയമാക്കാനും സഹായിക്കുന്നു എന്നതാണ്. ഒരു മാതൃകാപരമായ സ്കിപ്‌ ലിസ്റ്റ് ബൈനറി സെർച്ച്‌ ട്രീകളുടെ അത്ര (അതായത് ലോഗരിതം നിരക്കിൽ) കാര്യക്ഷമമാണ്.

സ്കിപ്‌ ലിസ്റ ആന്തരികമായി പല ശ്രേണികളിലുള്ള ഒരു കൂട്ടം ലിങ്ക്ഡ് ലിസ്റ്റുകളുടെ കൂട്ടമാണെന്നു പറയാം. അതായത് ക്രമീകരിക്കപ്പെട്ട ഒരു പ്രാഥമിക ലിസ്റ്റിനു പുറമേ മറ്റു ലിസ്റ്റുകൾ ഇടക്കുള്ള ചില അംഗങ്ങളെ ഒഴിവാക്കിക്കൊണ്ട് മുന്നിലുള്ള അംഗങ്ങളിലേക്ക് ബന്ധം സ്ഥാപിക്കുന്നു. ശ്രേണിയുടെ നില കൂടുന്തോറും ഇടയ്ക്കു ഒഴിവാക്കപ്പെടുന്ന അംഗങ്ങളുടെ എണ്ണവും കൂടും. പ്രാഥമിക ലിസ്റ്റ് എല്ലാ അംഗങ്ങളെയും ക്രമത്തിൽ ബന്ധിപ്പിച്ചിരിക്കും.

തിരച്ചിൽ തുടങ്ങുമ്പോൾ ആദ്യം ചെയ്യുന്നത് തിരച്ചിൽ തുടങ്ങുന്ന അങ്ങത്തിന്റെ ഏറ്റവും ഉയർന്ന ശ്രേണിയിലെ അടുത്ത അംഗത്തെ നോക്കിയാണ്. തിരയേണ്ട മൂല്യം ആ അംഗത്തെക്കാൾ കൂടുതലാണെങ്കിൽ തിരച്ചിൽ ലിസ്റ്റിന്റെ ആ അംഗത്തിന് ശേഷമുള്ള ഭാഗത്തേക്ക് (അതായത് വലത്തേക്ക്) ചുരുക്കാം. മൂല്യം കുറവ് ആണെങ്കിൽ ഇടത്തേക്കും. ഈ അവസ്ഥയിൽ നമ്മൾ തൊട്ടു താഴെ നിലകളിൽ പോയി ഇതേ ക്രിയകൾ ആവർത്തിക്കും. ഉദാഹരണത്തിന് ഉകളിൽ കൊടുത്ത പ്രമാണപ്രകാരമുള്ള ലിസ്റ്റിൽ 5 എന്ന മൂല്യം തിരയുമ്പോൾ.



</doc>
<doc id="243368" url="https://ml.wikipedia.org/wiki?curid=243368" title="ബാരൺ മുഞ്ചാസൻ">
ബാരൺ മുഞ്ചാസൻ

തന്റെ നുണക്കഥകളിലൂടെ പ്രസിദ്ധനായ ഒരു ജർമ്മൻ സൈനികനായിരുന്നു ബാരൺ മുഞ്ചാസൻ (ആംഗലേയം : Hieronymus Carl Friedrich von Münchhausen, ). ഇദ്ദേഹം റഷ്യൻ സൈന്യത്തിൽ ചേർന്ന് ഒട്ടോമൻ തുർക്കികൾക്കെതിരേ രണ്ടു യുദ്ധങ്ങളിൽ പങ്കെടുക്കുകയും തിരിച്ചു നാട്ടിലെത്തിയതിന് ശേഷം തന്റെ യാത്രകളെക്കുറിച്ച് അനേകം അവിശ്വസനീയമായ കഥകളുണ്ടാക്കി പറയാൻ ആരംഭിച്ചതായി പറയപ്പെടുന്നു.

നുണക്കഥകളുണ്ടാക്കിപ്പറയുന്ന മാനസികാവസ്ഥയെക്കുറിക്കുന്ന മുഞ്ചാസൻ സിൻഡ്രോം എന്ന രോഗത്തിന്റെ പേര് ഇദ്ദേഹത്തിന്റെ പേരിൽനിന്നാണ് ഉണ്ടായത്.

ഇദ്ദേഹത്തിന്റെ കഥകളിൽ നിന്നും പ്രചോദനം ഉൾക്കൊണ്ടുകൊണ്ട് റുഡോൾഫ് എറിച് റാസ്പ് (Rudolf Erich Raspe) എന്ന കഥാകൃത്ത് കൂടുതൽ അതിശയോക്തി കലർത്തി ബാരൺ മുഞ്ചാസൻ എന്നു തന്നെ പേരിൽ ഒരു കഥാപാത്രത്തെ ഉൾപ്പെടുത്തി എന്ന പുസ്തകം പ്രസിദ്ധീകരിച്ചു.


</doc>
<doc id="243372" url="https://ml.wikipedia.org/wiki?curid=243372" title="ചുണ്ണാമ്പുമരം">
ചുണ്ണാമ്പുമരം

പശ്ചിമഘട്ടതദ്ദേശവാസിയായ ഒരു വൃക്ഷമാണ് ചുണ്ണാമ്പുമരം. . പമ്പരം എന്നും പേരുള്ള ഈ മരം പശ്ചിമഘട്ടത്തിൽ എല്ലായിടത്തും കാണപ്പെടുന്നു. 1200 മീറ്റർ വരെ ഉയരമുള്ള നിത്യഹരിതവനങ്ങളിൽ അടിക്കാടുകളായി ആണ് ഇവ ഉണ്ടാവുക. ഔഷധഗുണമുണ്ട്. തേനാടൽ, കൊളവഞ്ചി എന്നും പേരുകളുണ്ട്.



</doc>
<doc id="243378" url="https://ml.wikipedia.org/wiki?curid=243378" title="കരിമഞ്ഞൾ">
കരിമഞ്ഞൾ

നീല കലർന്ന കറുപ്പുനിറത്തോടുകൂടിയ കിഴങ്ങുള്ള ഒരു ബഹുവർഷകുറ്റിച്ചെടിയാണ് കരിമഞ്ഞൾ. . ഇന്ത്യൻ തദ്ദേശവാസിയായ ഈ ചെടി ഇതിന്റെ കിഴങ്ങിന്റെ ഔഷധഗുണം കാരണം വളരെ സാമ്പത്തികപ്രാധാന്യമുള്ളതാണ്. വംശനാശഭീഷണിയുണ്ട്.



</doc>
<doc id="243384" url="https://ml.wikipedia.org/wiki?curid=243384" title="വെട്ടിക്കവല മഹാദേവ ക്ഷേത്രം">
വെട്ടിക്കവല മഹാദേവ ക്ഷേത്രം

Coordinates: 8°59′56.45″N 76°49′30.41″E﻿ / ﻿8.9990139°N 76.8251139°E﻿ / 8.9990139; 76.8251139

കൊട്ടാരക്കരയിലെ വെട്ടിക്കവല ഗ്രാമപ്പഞ്ചായത്തിൽ സ്ഥിതി ചെയ്യുന്നതാണ് വെട്ടിക്കവല മഹാദേവ ക്ഷേത്രം. വിഷ്ണുവും ശിവനുമാണ് പ്രധാന ആരാധനാ മൂർത്തികൾ. തിരുവിതാംകൂർ ദേവസ്വം ബോർഡിനു കീഴിലാണ് ഈ ക്ഷേത്രം. ഇവിടുത്തെ "വാതുക്കൽ ഞാലിക്കുഞ്ഞ്" എന്ന ദേവീസങ്കൽപം ഏറെ പ്രശസ്തമാണ്. ദേവിയുടെ ശൈശവ രൂപത്തെയാണ് ഇവിടെ ആരാധിക്കുന്നത്. പുത്രലാഭമുണ്ടാകും എന്ന വിശ്വാസത്താൽ കരിവള, എണ്ണ, തൊട്ടിൽ എന്നിവ ഇവിടെ ഭക്തജനങ്ങൾ വഴിപാടായി സമർപ്പിക്കുന്നു. ഇവിടുത്തെ വലിയ ക്ഷേത്രഗോപുരങ്ങളോടും അകത്തളങ്ങളോടും കൂടിയ ക്ഷേത്രസമുച്ചയങ്ങൾ കേരളത്തിന്റെ വാസ്തുവിദ്യ പ്രകാരം നിർമ്മിച്ചവയാണു്.

ഇവിടെ രണ്ട് ക്ഷേത്രങ്ങളുണ്ട്. ശിവനും വിഷ്ണുവുമാണ് പ്രതിഷ്ഠകൾ. രണ്ടുപേർക്കും കൊടിമരവും ബലിക്കല്ലുമുണ്ട്. ഇരുവരും തുല്യപ്രാധാന്യത്തോടെ പ്രതിഷ്ഠിയ്ക്കപ്പെട്ടതിനുപിന്നിലുള്ള ഐതിഹ്യം ഇതാണ്: ഒരിയ്ക്കൽ ശിവനും വിഷ്ണുവും ഇതുവഴി പോകുമ്പോൾ ഈ സ്ഥലത്തിന്റെ ശാന്തതയും സൗന്ദര്യവും കണ്ട് അവർ മതിമയങ്ങിപ്പോയി. തങ്ങൾക്ക് വിശ്രമിയ്ക്കുന്നതിനുള്ള സ്ഥലം കണ്ടുപിടിയ്ക്കുന്നതിനായി അവർ തങ്ങളുടെ സേവകരായ ഭൂതത്താനെയും അക്കരെത്തേവരെയും നിയമിച്ചു. ഇരുവരും തങ്ങളുടെ യജമാനന്മാർക്ക് വിശ്രമിയ്ക്കാൻ പറ്റിയ സ്ഥലമായി കണ്ടെത്തിയതിനാൽ ഇരുവരും അവിടെ വിശ്രമിച്ചു. പിന്നീട് അവിടെ ക്ഷേത്രം ഉയർന്നുവന്നു. ശിവക്ഷേത്രത്തിന് മേലൂട്ട് ക്ഷേത്രമെന്നും വിഷ്ണുക്ഷേത്രത്തിന് കീഴൂട്ട് ക്ഷേത്രമെന്നും പേരുകൾ വന്നു. കിഴക്കോട്ടാണ് രണ്ട് ക്ഷേത്രങ്ങളുടെയും ദർശനം. 

ഒരുനിലമാത്രമുള്ള ചെമ്പുമേഞ്ഞ വട്ടശ്രീകോവിലിൽ ശിവപ്രതിഷ്ഠയും രണ്ടുനിലകളുള്ള ചെമ്പുമേഞ്ഞ ചതുരശ്രീകോവിലിൽ വിഷ്ണുപ്രതിഷ്ഠയും നടത്തിയിരിയ്ക്കുന്നു. വലിയമ്പലത്തോടുചേർന്ന് കൂത്തമ്പലം പണികഴിപ്പിച്ചിരിയ്ക്കുന്നു. ഗണപതി, അയ്യപ്പൻ, യക്ഷി, രക്ഷസ്സ്, നാഗങ്ങൾ, ഞാലിക്കുഞ്ഞുദേവി, അപ്പൂപ്പൻ എന്നിവരാണ് ഉപദേവതകൾ. നമസ്കാരമണ്ഡപത്തിലാണ് ഞാലിക്കുഞ്ഞുദേവിയുടെ പ്രതിഷ്ഠ. നാലമ്പലത്തിനുപുറത്ത് തെക്കുകിഴക്കുഭാഗത്തായി അപ്പൂപ്പൻ പ്രതിഷ്ഠിയ്ക്കപ്പെട്ടിരിയ്ക്കുന്നു. വടക്കോട്ടാണ് ഇരുവരുടെയും ദർശനം. 

ധാര, ചതുശ്ശതം, അപ്പം, അട, ശംഖാഭിഷേകം, പിൻവിളക്ക്, കൂവളമാല തുടങ്ങിയവയാണ് ശിവന്റെ പ്രധാന വഴിപാടുകൾ. പാൽപായസം, കദളിപ്പഴം, വെണ്ണ, കളഭാഭിഷേകം, തുളസിമാല തുടങ്ങിയവ വിഷ്ണുവിന് പ്രധാനമാണ്. ഗണപതിഹോമം, കറുകമാല, അപ്പം തുടങ്ങിയവ ഗണപതിയ്ക്കും എള്ളുപായസം, കർപ്പൂരം കത്തിയ്ക്കൽ തുടങ്ങിയവ അയ്യപ്പന്നും പ്രധാനമാണ്. യക്ഷിയ്ക്ക് വറപൊടിയാണ് പ്രധാനം. രക്ഷസ്സ്, നാഗങ്ങൾ എന്നിവർക്ക് എല്ലാ സന്ധ്യയ്ക്കും വിളക്കുവെപ്പുണ്ട്. രക്ഷസ്സിന് പാൽപായസം തന്നെ പ്രധാനം. നാഗങ്ങൾക്ക് നൂറും പാലും പുറ്റുസമർപ്പണവും പ്രധാനം. 
ഞാലിക്കുഞ്ഞുദേവിയ്ക്ക് കരിവള, കളിപ്പാവകൾ, തൊട്ടിൽ തുടങ്ങിയവയും അപ്പൂപ്പന് വെള്ളംകുടിയും പ്രധാനം. 

കുംഭമാസത്തിൽ ചതയത്തിന് കൊടികയറി തിരുവാതിര ആറാട്ടായി സമാപിയ്ക്കുന്ന 10 ദിവസത്തെ ഉത്സവമാണ് ക്ഷേത്രത്തിലുള്ളത്. ശിവക്ഷേത്രത്തിൽ താഴമൺ മഠത്തിനും വിഷ്ണുക്ഷേത്രത്തിൽ ആദിശ്ശമംഗലം നമ്പൂതിരിയ്ക്കുമാണ് തന്ത്രം. കൂടാതെ ശിവരാത്രി, അഷ്ടമിരോഹിണി, തിരുവാതിര തുടങ്ങിയവയും ആഘോഷിയ്ക്കപ്പെടുന്നു.

ഈ ക്ഷേത്രം പതിനെട്ടാം നൂറ്റാണ്ടിൽ ഇളയിടത്തു റാണിയുടെ ഉത്തരവിൻപ്രകാരം നിർമ്മിച്ചതാണെന്നാണ് കരുതപ്പെടുന്നത്. ഇന്ന് കാണുന്ന പുതുക്കിയ ക്ഷേത്രസമുച്ചയം പണികഴിപ്പിച്ചത് ശ്രീമൂലത്തിന്റെ കാലത്താണ്.

കൊട്ടാരക്കര ബസ്‌ സ്റ്റേഷനിൽ നിന്നും 15 മിനിറ്റ് ഇടവിട്ട്‌ വെട്ടിക്കവല കവല വഴി കോക്കാട്, ചക്കുവരക്കൽ, കോട്ടവട്ടം, പുനലൂർ എന്നിവിടങ്ങളിലേക്കുള്ള ബസുകൾ സർവിസ് നടത്തുന്നു. ദേശീയപാത 208 വഴിയിൽ ചെങ്ങമനാട് നിന്നും വാഹനത്തിൽ അഞ്ചു മിനിറ്റ് സഞ്ചരിച്ചാൽ ഇവിടെ എത്താം.


</doc>
<doc id="243389" url="https://ml.wikipedia.org/wiki?curid=243389" title="വെള്ളക്കൂവ">
വെള്ളക്കൂവ

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കാട്ടുമഞ്ഞൾ എന്നും അറിയപ്പെടുന്ന വെള്ളക്കൂവ. . പശ്ചിമഘട്ടത്തിലെങ്ങുമുള്ള പുൽമേടുകളിൽ കാണുന്നു.


</doc>
<doc id="243390" url="https://ml.wikipedia.org/wiki?curid=243390" title="കാട്ടുമഞ്ഞൾ">
കാട്ടുമഞ്ഞൾ

പശ്ചിമഘട്ടതദ്ദേശവാസിയായ ഒരു ഔഷധസസ്യമാണ് കാട്ടുമഞ്ഞൾ. . ഉയരം കൂടിയ ഇടങ്ങളിലെ നനവും തണലുമുള്ള കാടുകളിൽ കണ്ടുവരുന്നു. ആന്ധ്രയിലെ പല വർഗ്ഗക്കാരും ഇതിന്റെ കിഴങ്ങ് മഞ്ഞപ്പിത്തം ചികിൽസിക്കാനും മുലപ്പാൽ വർദ്ധിപ്പിക്കാനും ശരീരം തണുപ്പിക്കാനുമെല്ലാം ഉപയോഗിക്കുന്നു.



</doc>
<doc id="243397" url="https://ml.wikipedia.org/wiki?curid=243397" title="വഞ്ചിപ്പാട്ട്">
വഞ്ചിപ്പാട്ട്

ഒരിക്കൽ തിരുവിതാംകൂറിലെ മാർത്താണ്ഡവർമ മഹാരാജാവ്, വൈക്കം ക്ഷേത്രത്തിൽ ദർശനം കഴിഞ്ഞ് മടങ്ങിയപ്പോൾ രാമപുരത്തുവാര്യരെയും കൂട്ടി. അലങ്കരിച്ച ജലവാഹനത്തിലുള്ള ഈ യാത്രയ്ക്കിടെ താൻ എഴുതിയ ഏതാനും ശ്ലോകങ്ങൾ വാര്യർ രാജാവിനെ പാടി കേൾപ്പിച്ചു. കുചേലവൃത്തത്തിലെ വരികളായിരുന്നു വാര്യർ പാടിയത്. തുഴക്കാരുടെ താളത്തിനൊത്ത് വഞ്ചിയിലിരുന്ന് പാടിയതുകൊണ്ട് വഞ്ചിപ്പാട്ട് എന്നു പേരു വന്നതാണെന്നാണ് ഗവേഷകരുടെ അഭിപ്രായം. 
മാർത്താണ്ഡവർമ്മയെ സ്തുതിക്കുന്ന

എന്ന, കവിതയിലെ പരാമർശംവെച്ച്ത്ത്‌ മാർത്താണ്ഡവർമ്മയ്ക്ക് അൻപതു തികയുന്ന 1756-ലാണ് കാവ്യം രചിച്ചതെന്ന് ചിലർ ഉറപ്പിക്കുന്നു. രാമപുരത്തു വാരിയർ മാർത്താണ്ഡവർമ്മയുടെ പ്രായം അറിഞ്ഞിരുന്നാലും ഈ പരാമർശം കൃത്യതയോടെ ചെയ്തതാണെന്നു വരുന്നില്ല. മാത്രമല്ല, വാരിയർ മരിക്കുന്നത് ഉള്ളൂർ രേഖപ്പെടുത്തിയ പ്രകാരം 1753-ലാണെങ്കിൽ ഇത് അസാധ്യവുമാണ്.





</doc>
<doc id="243402" url="https://ml.wikipedia.org/wiki?curid=243402" title="കൂരി (മരം)">
കൂരി (മരം)

പശ്ചിമഘട്ടതദ്ദേശവാസിയായ ഒരു വൃക്ഷമാണ് കൂരി. . നിത്യഹരിതവനങ്ങളിൽ പാറനിറഞ്ഞ ചെരിവുകളിൽ കാണുന്ന ഉയരമുള്ള ഒരു വൃക്ഷമാണിത്. കൃഷിയുടെ വ്യാപനവും റോഡ് നിർമ്മാണവും മറ്റു വികസനപ്രവർത്തനങ്ങളും ചേർന്ന് ഇവയുടെ ആവാസവ്യവസ്ഥയ്ക്ക് നാശമുണ്ടാക്കിയതിനാൽ കൂരി വംശനാശഭീഷണിയിലാണ്. 30 മീറ്ററോളം ഉയരം വയ്ക്കും.



</doc>
<doc id="243411" url="https://ml.wikipedia.org/wiki?curid=243411" title="അശ്വനി കുമാർ">
അശ്വനി കുമാർ

പ്രമുഖ കോൺഗ്രസ് നേതാവും മുൻ കേന്ദ്രനിയമ വകുപ്പ് മന്ത്രിയുമായിരുന്നു അശ്വനി കുമാർ(26 ഒക്ടോബർ 1952). പഞ്ചാബിൽ നിന്നുള്ള രാജ്യസഭാംഗമാണ്. നേരത്തെ പാർലമെന്ററി കാര്യ വകുപ്പ് മന്ത്രിയായും പ്രവർത്തിച്ചിട്ടുണ്ട്.
കൽക്കരിപാടം കുംഭകോണക്കേസിൽ സിബിഐ അന്വേഷണറിപ്പോർട്ട് തിരുത്തിയെന്ന് സി.ബി.ഐ കോടതി വെളിപ്പെടുത്തലിനെയും സുപ്രീം കോടതിയുടെ രൂക്ഷ വിമർശനത്തെയും തുടർന്ന് 2013 മേയിൽ രാജി വെച്ചു. 



</doc>
<doc id="243417" url="https://ml.wikipedia.org/wiki?curid=243417" title="കാരപ്പൂമരം">
കാരപ്പൂമരം

പശ്ചിമഘട്ടതദ്ദേശവാസിയായ, പടരുന്ന വള്ളിയുടെ സ്വഭാവമുള്ള ഒരു ചെറുവൃക്ഷമാണ് കാരപ്പൂമരം. . ഒരു വലിപ്പം കുറഞ്ഞ ഈലാങ്ങ് ഈലാങ്ങ് മരമാണെന്നേ കാഴ്ചയിൽ തോന്നുകയുള്ളൂ. പൂക്കളുടെയും ഇലകളുടെയുമെല്ല്ലാം സ്വഭാവത്തിൽ അത്രയ്ക്കും സാദൃശ്യമാണ്. പൂവിന് മണം ഈലാങ്ങ് ഈലാങ്ങിനേക്കാൾ കുറവാണ്. താരതമ്യേന തണൽ ഇഷ്ടപ്പെടുന്ന ഈ മരം കാടുകളുടെയും പാതകളുടെയും ഓരത്താണ് സാധാരണ കണ്ടുവരുന്നത്. ബാങ്കോക്ക് നഗരസൗന്ദര്യവൽക്കരണത്തിനായി ഈ മരം ധാരാളം നട്ടുപിടിപ്പിക്കുന്നുണ്ട്. നീലവിറവാലൻ, വരയൻ വാൾവാലൻ എന്നീ ശലഭങ്ങളുടെ ലാർവകൾ കാരപ്പൂമരത്തിന്റെ ഇലകൾ ആഹരിക്കാറുണ്ട്.

ചട്ടികളിലും വളർത്താൻ കൊള്ളാവുന്ന ഈ ചെറുമരം പൂമ്പാറ്റകളെയും തേനിച്ചകളെയും ആകർഷിക്കാറുണ്ട്.



</doc>
<doc id="243424" url="https://ml.wikipedia.org/wiki?curid=243424" title="എം. ബാലൻ പണ്ഡിറ്റ്">
എം. ബാലൻ പണ്ഡിറ്റ്

കേരളീയനായ പ്രമുഖ ക്രിക്കറ്റ് താരമായിരുന്നു എം. ബാലൻ പണ്ഡിറ്റ് (ജനനം :16 ജൂൺ 1926 - 5 ജൂൺ 2013). 1951ൽ കേരളം ആദ്യമായി രഞ്ജി ട്രോഫി കളിച്ചപ്പോൾ(അന്നത്തെ തിരുകൊച്ചി ടീം) കേരളത്തിന്റെ മുഖ്യ ബാറ്റ്സ്മാനും വിക്കറ്റ് കീപ്പറുമായിരുന്നു. കേരളത്തിനുവേണ്ടി അഞ്ചു സെഞ്ചുറികളും ഒരു ഡബിൾ സെഞ്ചുറിയുമടക്കം രഞ്ജി ക്രിക്കറ്റിൽ 2240 റൺസ് നേടിയിട്ടുണ്ട്. ആദ്യമായി ഒരു രാജ്യാന്തര ടീമിനെതിരേ (ന്യൂസിലാൻഡ്) കളിച്ച മലയാളി പണ്ഡിറ്റാണ്.
എറണാകുളം ജില്ലയിലെ വടക്കൻ പറവൂരിലാണ് തറവാടെങ്കിലും ജനിച്ചതും വളർന്നതും ക്രിക്കറ്റിൽ പ്രാവീണ്യം നേടിയതുമെല്ലാം മുംബൈയിലായിരുന്നു. ആയുർവേദ ഡോക്ടറായിരുന്നു അച്ഛൻ. ദാദർ യൂണിയൻ ക്രിക്കറ്റ് ക്ലബ്ബിനുവേണ്ടി കളിച്ചുതുടങ്ങി. 1947-ൽ ആദ്യ രഞ്ജി മാച്ച് കളിച്ചു. അഹമ്മദാബാദിൽ ഗുജറാത്തിനെതിരെ പശ്ചിമ ഇന്ത്യൻ സംസ്ഥാനങ്ങളുടെ ടീമിനു വേണ്ടിയായിരുന്നു അത്. മൂന്നുനാലുവർഷം വിക്കറ്റ്കീപ്പറും ഓപ്പണിങ് ബാറ്റ്‌സ്മാനുമായി അവർക്കുവേണ്ടി രഞ്ജിയിൽ കളിച്ചു. 1951-ൽ ബോംബെയിലേക്ക് തിരിച്ചുപോന്നു. ബോംബെ മുനിസിപ്പൽ കോർപ്പറേഷന്റെ കീഴിലുള്ള സ്ഥാപനമായ ബി.ഇ.എസ്.ടി.യിൽ (ബോംബെ ഇലക്ട്രിക് സപ്ലൈ ആൻഡ് ട്രാൻസ്‌പോർട്ട്) ട്രാഫിക് അസിസ്റ്റന്റായി ജോലി കിട്ടിയതോടെ അവരുടെ ടീമിലെ പ്രധാന കളിക്കാരനായി. പാട്യാലയിലെ രാജകുമാരി സ്പോർട്സ് ഇൻസ്റ്റിറ്റ്യൂട്ടിൽനിന്ന് (പിന്നീട് എൻ.ഐ.എസ്) കോച്ചിങ് ബിരുദം നേടി. 

ട്രാവൻകൂർ-കൊച്ചിൻ ക്രിക്കറ്റ് അസോസിയേഷൻ പ്രസിഡന്റ് ഗോദവർമരാജയുടെ പ്രത്യേക താത്പര്യ പ്രകാരം തിരുവിതാംകൂറിലെയും കൊച്ചിയിലെയും യുവതാരങ്ങളെ ക്രിക്കറ്റ് പരിശീലിപ്പിക്കാനായി കേരളത്തിലെത്തി. ആദ്യം തിരു- കൊച്ചിയുടെയും പിന്നീട് കേരള ക്രിക്കറ്റ് അസോസിയേഷന്റെയും കോച്ചായി. 1952-ൽ ആദ്യ രഞ്ജി മാച്ച് കളിക്കാനിറങ്ങിയ തിരുകൊച്ചി ടീമിൽ അംഗമായിരുന്നു. തിരുകൊച്ചി ടീമിനും കേരള ടീമിനും വേണ്ടി 1967 വരെ രഞ്ജി കളിച്ചു. 1952 മുതൽ 65 വരെ ക്രിക്കറ്റ് കോച്ചായും പ്രവർത്തിച്ചു. രണ്ടുതവണ ഇന്ത്യയുടെ ടെസ്റ്റ് ടീമിലേക്ക് ട്രയൽസിന് വിളിച്ചെങ്കിലും രണ്ടുതവണയും ടീമിലേക്ക് പരിഗണിച്ചില്ല. 1955 മുതൽ 1960 വരെ ഇംഗ്ലണ്ടിൽ പോയി ഇംഗ്ലീഷ് ലീഗിലും കളിച്ചു. വിവിധ കാറ്റഗറികളിലായി കേരളത്തിന്റെ സെലക്ടറായും പ്രവർത്തിച്ചു. 17 വർഷത്തോളം സെലക്ഷൻ കമ്മിറ്റി ചെയർമാനായിരുന്നു. രണ്ടുവർഷം ഇന്ത്യൻ ക്രിക്കറ്റ് കൺട്രോൾ ബോർഡിന്റെ ജൂനിയർ സെലക്ടറുമായും പ്രവർത്തിച്ചു. 1960-61ൽ പാലക്കാട്ട് ആന്ധ്രയ്‌ക്കെതിരെ നേടിയ 262 നോട്ടൗട്ട് ആണ് രഞ്ജി ട്രോഫിയിൽ ഇദ്ദേഹത്തിന്റെ ഉയർന്ന സ്‌കോർ. ബാംഗ്ലൂരിൽ ന്യൂസിലൻഡിനെതിരെ കളിച്ച ദക്ഷിണമേഖലാ ടീമിലും അംഗമായിരുന്നു. ദാദർ യൂണിയൻ, വെസ്റ്റേൺ ഇന്ത്യ സ്റ്റേറ്റ്‌സ്, ബി.ഇ.എസ്.ടി., സൗത്ത് സോൺ, കേരളം എന്നീ ടീമുകൾക്കുവേണ്ടി വിക്കറ്റ് കീപ്പ് ചെയ്തു. 

ഫാക്ടിൽ ഉദ്യോഗം സ്വീകരിച്ചതോടെ അദ്ദേഹം കോച്ചിങ് രംഗത്തു നിന്നു പിന്മാറി. മദൻ മോഹൻ, കെ. കേളപ്പൻ, ഒ.കെ. രാംദാസ്, അശോക് ശേഖർ, ജെ.കെ. മഹേന്ദ്ര തുടങ്ങി 1960കളിൽ കേരള ക്രിക്കറ്റിലെ പ്രമുഖ താരങ്ങളെല്ലാംതന്നെ പണ്ഡിറ്റ് ശിഷ്യന്മാരാണ്.



</doc>
<doc id="243427" url="https://ml.wikipedia.org/wiki?curid=243427" title="കാട്ടുപുന്ന">
കാട്ടുപുന്ന

പശ്ചിമഘട്ടതദ്ദേശവാസിയായ ഒരു മരമാണ് കാട്ടുപുന്ന. . തടിയും ടാനിനും ലഭിക്കുന്നു.



</doc>
<doc id="243433" url="https://ml.wikipedia.org/wiki?curid=243433" title="എം.എസ്. ജയപ്രകാശ്">
എം.എസ്. ജയപ്രകാശ്

ചരിത്രകാരൻ, സാമൂഹിക പ്രവർത്തകൻ, ഗ്രന്ഥകർത്താവ് എന്നീ നിലകളിൽ പ്രശസ്തനായിരുന്നു ഡോ. എം.എസ്. ജയപ്രകാശ്(ഏപ്രിൽ 14 1950-മേയ് 9 2013) കേരള യൂനിവേഴ്സിറ്റി റിസർച്ച് ഗൈഡും കോളേജ് പ്രൊഫസുറുമായിരുന്നു.1950 ഏപ്രിൽ 14 ന് തിരുവനന്തപുരത്ത് ജനിച്ചു. ചരിത്ര പഠനങ്ങൾക്കും സാംസ്കാരിക പ്രവർത്തനങ്ങൾക്കുമുള്ള ഒട്ടേറെ അംഗീകാരങ്ങൾ ലഭിച്ച ജയപ്രകാശ് 2013 മെയ് 9 ന് അന്തരിച്ചു. 
1950 ഏപ്രിൽ 14നു തിരുവനന്തപുരം ജില്ലയിലെ ജഗതിയിൽ സ്വാതന്ത്ര്യ സമര സേനാനിയായ എം. ശ്രീധര പണിക്കരുടെ മകനായാണു ജനനം. കോട്ടൺഹിൽ സ്കൂൾ, എസ്.എം.വി. സ്കൂൾ എന്നിവിടങ്ങളിൽ വിദ്യാഭ്യാസം. തിരുവനന്തപുരം ഗവ. ആർട്സ് കോളജിൽ നിന്ന് പ്രീഡിഗ്രിയും യൂണിവേഴ്സിറ്റി കോളജിൽ നിന്ന് ബിരുദ ബിരുദാനന്തര പഠനവും പൂർത്തിയാക്കി. തിരുവനന്തപുരം ട്രെയിനിങ് കോളജിൽ നിന്ന് ബി.എഡും പാസ്സായി. 1979 ൽ തൃശൂർ വെറ്റിലപ്പാറ ഗവ. ഹൈസ്കൂൾ അധ്യാപകനായി നിയമനം ലഭിച്ചു. തൊട്ടടുത്ത വർഷം ശാസ്താംകോട്ട ഡി.ബി.കോളജിൽ ചരിത്ര വിഭാഗത്തിൽ അധ്യാപകനായി. 2005 ൽ ചരിത്ര വിഭാഗം മേധാവിയായി വിരമിച്ചു. കേരള സർവകലാശാലയിൽ നിന്നാണ് പി.എച്ച്.ഡി. കരസ്ഥമാക്കിയത്. ‘തിരുവിതാംകൂറിലെ സാമൂഹിക പ്രതിരോധം സി. കേശവനെ പ്രത്യേകം അടയാളപ്പെടുത്തിക്കൊണ്ട്’ എന്ന പ്രബന്ധത്തിനാണ് ഡോക്ടറേറ്റ് ലഭിച്ചത്.

മൂന്ന് തവണ ഹൃദയാഘാതമുണ്ടായതിനെ തുടർന്ന് വിശ്രമത്തിലായിരുന്ന അദ്ദേഹം 2013 മെയ് 9 ന് വൈകുന്നേരമാണ് അന്തരിച്ചത്. ആലപ്പുഴ നഗരത്തിന്റെ ശിൽപ്പികളിൽ ഒരാളായി അറിയപ്പെടുന്ന തച്ചിൽ മാത്തൂ തരകന്റെ ഇരുന്നൂറാം ചരമ വാർഷികത്തിന്റെ ഭാഗമായി ആലപ്പുഴ പഴവങ്ങാടി പള്ളി കാർമൽ ഹാളിൽ ഫെറോന വിശ്വാസ വർഷാചരണ സമിതി സംഘടിപ്പിച്ച അനുസ്മരണ സമ്മേളനത്തിൽ പ്രബന്ധം അവതരിപ്പിക്കുന്നതിനിടെ കുഴഞ്ഞു വീണ് ജയപ്രകാശിനെ ഉടനെ ആശുപത്രിയിൽ എത്തിച്ചെങ്കിലും സംഭവ സ്ഥലത്ത് വച്ചു തന്നെ അദ്ദേഹം മരിച്ചിരുന്നതായി ഡോക്ടർമാർ സ്ഥിരീകരിച്ചു.

ആനുകാലികങ്ങളിൽ എഴുതുകയും ഒട്ടനേകം പ്രതികരണങ്ങളും പ്രബന്ധങ്ങളും പ്രസിദ്ധീകൃതമായിട്ടുണ്ട്. 115 ലേഖനങ്ങളും 12 പ്രബന്ധങ്ങളും പ്രസിദ്ധീകരിച്ച പ്രധാന കൃതികൾ. 
കേരളത്തിലെ ചേരബുദ്ധ പാരമ്പര്യത്തെ കുറിച്ച് നിരവധി ലേഖനങ്ങൾ പ്രസിദ്ധീകരിച്ചു. ചരിത്ര പഠനങ്ങൾക്കും സാംസ്കാരിക പ്രവർത്തനങ്ങൾക്കുമുള്ള കെ. സുകുമാരൻ അവാർഡ്, ഡോ. പൽപ്പു മെമ്മോറിയൽ പ്രബന്ധ രചനാ പുരസ്കാരം, എസ്.എൻ.ഡി.പി. നടത്തിയ സംസ്ഥാനതല പ്രബന്ധ രചനാ മത്സരത്തിൽ സ്വർണ്ണ മെഡൽ നേടിയിട്ടുണ്ട്. ‘കൊല്ലവർഷ’ത്തെക്കുറിച്ച് ശ്രദ്ധേയമായ പഠനം നടത്തിയിരുന്നു. 
ന്യൂനപക്ഷ രാഷ്ടീയത്തിന്റെ വക്താവായിരുന്നു. ബി.എസ്.പി. അടക്കം വിവിധ സംഘടനകളുമായി ബന്ധപ്പെട്ട് പ്രവർത്തിച്ചിട്ടുണ്ട്. പിന്നോക്ക സമുദായങ്ങളുടെ താൽപ്പര്യങ്ങൾ സംരക്ഷിക്കുന്നതും പ്രതിഫലിപ്പിക്കുന്നതുമായ ലേഖനങ്ങൾ പ്രസിദ്ധീകരിച്ചു. ചരിത്ര നിരീക്ഷണങ്ങളിൽ വേറിട്ട ചിന്തകളും പുതിയ രീതിയിലുള്ള പൊളിച്ചെഴുത്തുകളും നടത്തിയ അദ്ദേഹം ന്യൂനപക്ഷ ദളിത് രാഷ്ട്രീയത്തെ പിന്തുണയ്ക്കുന്നതിലും സവർണ്ണ്ണ രാഷ്ട്രീയത്തിന്റെ ശക്തമായ എതിരാളിയുമായിരുന്നു. പി.കെ. ബാലകൃഷ്ണനു ശേഷം കേരളത്തിന്റെ ജാതി സമ്പ്രദായത്തിൽ ഊന്നി നിന്ന് ചരിത്ര വിശകലനം നടത്തിയത് ജയപ്രകാശായിരുന്നു. ഈ നിലപാടുകൾ ചരിത്ര ബോധത്തിൽ വെട്ടിത്തിരുത്തലുകൾ വരുത്തുന്നതായിരുന്നു.



</doc>
<doc id="243434" url="https://ml.wikipedia.org/wiki?curid=243434" title="കാക്കക്കരിമരം">
കാക്കക്കരിമരം

പശ്ചിമഘട്ടതദ്ദേശവാസിയായ ഒരു മരമാണ് കാക്കക്കരിമരം. .28 മീറ്ററോളം ഉയരം വയ്ക്കും.

കരി, കോടൽ, തെരിക, തെരിക്ക,മകരിമരം, കരിന്തുവര, കരിക്കോടൽ.



</doc>
<doc id="243437" url="https://ml.wikipedia.org/wiki?curid=243437" title="കരിഞ്ചോര">
കരിഞ്ചോര

കരിന്തുവര എന്നും അറിയപ്പെടുന്ന കരിഞ്ചോര പശ്ചിമഘട്ടതദ്ദേശവാസിയായ ഒരു വൃക്ഷമാണ്. . 20 മീറ്റർ വരെ ഉയരം വയ്ക്കും. 800 മുതൽ 1600 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="243446" url="https://ml.wikipedia.org/wiki?curid=243446" title="ഇലക്കട്ട">
ഇലക്കട്ട

പശ്ചിമഘട്ടതദ്ദേശവാസിയായ ഒരു ചെറുമരമാണ് പായ്‌ക്കെട്ട് എന്നും അറിയപ്പെടുന്ന ഇലക്കട്ട. .8 മീറ്ററോളം ഉയരം വയ്ക്കും. 1000 മീറ്റർ വരെ ഉയരമുള്ള നിത്യഹരിതവനങ്ങളുടെ അടിക്കാടുകളായി കാണുന്നു.



</doc>
<doc id="243448" url="https://ml.wikipedia.org/wiki?curid=243448" title="കരി (മരം)">
കരി (മരം)

പശ്ചിമഘട്ടതദ്ദേശവാസിയായ ഒരു മരമാണ് കരി. . 8 മീറ്ററോളം ഉയരം വയ്ക്കും. 250 മീറ്റർ വരെ ഉയരമുള്ള നനവാരന്ന നിത്യഹരിതവനങ്ങളിൽ കാണുന്നു.



</doc>
<doc id="243458" url="https://ml.wikipedia.org/wiki?curid=243458" title="പാമ്പുകൈമരം">
പാമ്പുകൈമരം

പശ്ചിമഘട്ടതദ്ദേശവാസിയായ ഒരു വൃക്ഷമാണ് പാമ്പുകൈമരം. . 15 മീറ്റർ വരെ ഉയരം വയ്ക്കുന്ന ഈ മരം വരണ്ട ഇലപൊഴിക്കും കാടുകളിൽ കണ്ടുവരുന്നു. തെക്കേ ഇന്ത്യയിലെല്ലാം കാണാറുണ്ട്.



</doc>
<doc id="243461" url="https://ml.wikipedia.org/wiki?curid=243461" title="കല്ലടമ്പ">
കല്ലടമ്പ

പശ്ചിമഘട്ടതദ്ദേശവാസിയായ ഒരു മരമാണ് കല്ലടമ്പ. . 200 മുതൽ 1000 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="243465" url="https://ml.wikipedia.org/wiki?curid=243465" title="പറട്ടി">
പറട്ടി

പശ്ചിമഘട്ടതദ്ദേശവാസിയായ ഒരു മരമാണ് പലകണിമരം എന്നും വെള്ളക്കാശാവ് എന്നും അറിയപ്പെടുന്ന പറട്ടി. . 900 മുതൻ 1500 മീറ്റർ വരെ ഉയരമുള്ള നിത്യഹരിതവനങ്ങളിൽ അടിക്കാടുകളായി കാണപ്പെടുന്നു. വംശനാശഭീതിയിലുള്ള ഈ മരം നീലഗിരി, ആനമല നിരകളിൽ കാണുന്നു. 

കൂടുതൽ വിവരവും കാണുന്ന ഇടങ്ങളും


</doc>
<doc id="243471" url="https://ml.wikipedia.org/wiki?curid=243471" title="അകിൽ (Dysoxylum beddomei)">
അകിൽ (Dysoxylum beddomei)

പശ്ചിമഘട്ടതദ്ദേശവാസിയായ ഒരു വന്മരമാണ് അകിൽ. . 30 മീറ്റർ വരെ ഉയരം വയ്ക്കും. വംശനാശഭീഷണിയിലുള്ള ഈ വൃക്ഷത്തെ വളരെ കുറഞ്ഞസ്ഥലങ്ങളിലേ കണ്ടെത്തിയിട്ടുള്ളൂ.



</doc>
<doc id="243474" url="https://ml.wikipedia.org/wiki?curid=243474" title="അകിൽ (Dysoxylum gotadhora)">
അകിൽ (Dysoxylum gotadhora)

പശ്ചിമഘട്ടതദ്ദേശവാസിയായ ഒരു വന്മരമാണ് അകിൽ. . കാരകിൽ, പുവിൽ അകിൽ എന്നെല്ലാം പേരുകളുണ്ട്. വംശനാശഭീഷണിയിലുള്ള ഈ മരം ഇപ്പോൾ ആനമലയിലും തിരുവിതാംകൂറിന്റെ ചില ഭാഗങ്ങളിലും മാത്രമേ കാണാനുള്ളൂ. തടിക്ക് നല്ല ഉറപ്പുണ്ട്. ചൈനയിലും ഈ മരം ഉണ്ടെന്നു കാണുന്നു.



</doc>
<doc id="243475" url="https://ml.wikipedia.org/wiki?curid=243475" title="അകിൽ (വിവക്ഷകൾ)">
അകിൽ (വിവക്ഷകൾ)

അകിൽ എന്ന പേരിൽ പല മരങ്ങളും അറിയപ്പെടുന്നുണ്ട്. അവയിൽ ചിലവ.



</doc>
<doc id="243478" url="https://ml.wikipedia.org/wiki?curid=243478" title="ആറ്റം ബോംബ് (ചലച്ചിത്രം)">
ആറ്റം ബോംബ് (ചലച്ചിത്രം)

1964-ൽ പുറത്തിറങ്ങിയ മലയാളചലച്ചിത്രമാണ് ആറ്റം ബോംബ്. പി. സുബ്രഹ്മണ്യം മെരിലാണ്ട് സ്റ്റുഡിയോയിൽ നിർമിച്ചതാണ് ഈ ചിത്രം. 1964 ഏപ്രിൽ 18-ന് പ്രദർശനം തുടങ്ങിയ ഈ ചിത്രത്തിന്റെ വിതരണാവകാശം കുമാരസ്വാമി ആൻഡ് കമ്പനിക്കായിരുന്നു.



</doc>
<doc id="243480" url="https://ml.wikipedia.org/wiki?curid=243480" title="വെള്ളകിൽ">
വെള്ളകിൽ

പശ്ചിമഘട്ടതദ്ദേശവാസിയായ ഒരു വന്മരമാണ് വെള്ളകിൽ..കാനമുല്ല, പുരിപ്പ എന്നെല്ലാം പേരുകളുണ്ട്. 35 മീറ്ററോളം ഉയരം വയ്ക്കും. 200 മുതൽ 1200 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു.ഇതിന്റെ തടി വാതരോഗം ഭേദമാക്കാൻ ഉപയോഗിക്കുന്നതാണ്. മരത്തിൽനിന്നെടുക്കുന്ന എണ്ണ, കണ്ണ് ചെവി എന്നിവയുടെ രോഗങ്ങൾക്ക് ഉപയോഗിക്കാറുണ്ട്. 

കൂടുതൽ വിവരവും കാണുന്ന ഇടങ്ങളും


</doc>
<doc id="243481" url="https://ml.wikipedia.org/wiki?curid=243481" title="എർക്കീറ്റു">
എർക്കീറ്റു

തുടക്ക ക്രിറ്റേഷ്യസ് കാലത്ത് ജീവിച്ചിരുന്ന സോറാപോഡ് കുടുംബത്തിൽ പെട്ട ഒരു ദിനോസർ ആണ് എർക്കീറ്റു. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . 2006 മാർച്ചിൽ ആണ് ഇവയുടെ വർഗ്ഗീകരണം നടന്നത്.ശരീരത്തിന്റെ രണ്ടിരട്ടി നീളം ഉള്ള കഴുത്തായിരുന്നു ഇവയ്ക്ക്. 


</doc>
<doc id="243482" url="https://ml.wikipedia.org/wiki?curid=243482" title="തോപ്പിൽ മുഹമ്മദ് മീരാൻ">
തോപ്പിൽ മുഹമ്മദ് മീരാൻ

പ്രമുഖ തമിഴ് സാഹിത്യകാരനാണ് തോപ്പിൽ മുഹമ്മദ് മീരാൻ(ജനനം : 26 സെപ്റ്റംബർ 1944). നോവലിനുള്ള കേന്ദ്ര സാഹിത്യ അക്കാദമി അവാർഡ് 1997 ൽ ചായ്‌വു നാർക്കാലി എന്ന കൃതിക്ക് ലഭിച്ചു. മീരാന്റെ പല കഥകളും ചരിത്രവുമായി കെട്ടുപിണഞ്ഞുകിടക്കുന്നതാണ്. വിവിധ കാലഘട്ടത്തിലുണ്ടായ സാമൂഹിക പരിവർത്തനങ്ങളും എഴുത്തിൽ വിഷയീഭവിക്കുന്നുണ്ട്. കേന്ദ്ര സാഹിത്യ അക്കാദമി ഉപദേശകസമിതിയംഗം, നാഷണൽ ബുക്ക് ട്രസ്റ്റ് അംഗം എന്നീ നിലകളിൽ പ്രവർത്തിച്ചിട്ടുണ്ട്.

1944 സെപ്‌റ്റംബർ 26-ന്‌ കന്യാകുമാരി ജില്ലയിലെ തേങ്ങാപ്പട്ടണത്ത്‌ ജനിച്ചു. നാഗർകോവിൽ എസ്‌.ടി. ഹിന്ദു കോളജിൽ നിന്ന്‌ ഇക്കണോമിക്‌സിൽ ബി.എ. പൂർത്തിയാക്കി. വ്യാപാരിയായിരുന്നു. മലയാളത്തിലെഴുതിയത് തമിഴിൽ പരിഭാഷപ്പെടുത്തുകയാണ് ഇദ്ദേഹത്തിന്റെ രചനാ രീതി. ആറു നോവലും അഞ്ചു കഥാസമാഹാരങ്ങളും വിവർത്തനങ്ങളുമടക്കം കടലോരഗ്രാമത്തിൽ കതൈ, ഇംഗ്ലീഷ്‌, മലയാളം, തെലുങ്ക്‌, കന്നഡ ഭാഷകളിലേക്കു വിവർത്തനം ചെയ്യപ്പെട്ടു. ഇംഗ്ലീഷ്‌ വിവർത്തനമായ ദി സ്‌റ്റോറി ഒഫ്‌ എ സീസൈഡ്‌ വില്ലേജ്‌ ക്രോസ്‌വേഡ്‌ അവാർഡിന്‌ ഷോർട്ട്‌ലിസ്‌റ്റ്‌ ചെയ്യപ്പെട്ടു.





</doc>
<doc id="243485" url="https://ml.wikipedia.org/wiki?curid=243485" title="ഇക്വറ്റോറിയൽ വൊർട്ടെക്‌സ് എക്‌സ്‌പെരിമെന്റ്‌">
ഇക്വറ്റോറിയൽ വൊർട്ടെക്‌സ് എക്‌സ്‌പെരിമെന്റ്

ഇക്വറ്റോറിയൽ വൊർട്ടെക്‌സ് എക്‌സ്‌പെരിമെന്റ്‌ (Equatorial Vortex Experiment - EVEX) എന്നത് ഭൂമിയുടെ ഉപരിഭാഗത്തുണ്ടാകുന്ന വൈദ്യുത കൊടുങ്കാറ്റുകളെക്കുറിച്ച് കൂടുതലായി മനസ്സിലാക്കുവാനും, അത്തരം കൊടുങ്കാറ്റുകൾ രൂപം കൊള്ളുന്നത് പ്രവചിക്കാനും നാസയുടെ ആഭിമുഖ്യത്തിൽ നടന്നു വരുന്ന ഒരു പരീക്ഷണമാണ്. ഇത്തരം വൈദ്യുത കൊടുങ്കാറ്റുകളെക്കുറിച്ച് കൂടുതൽ കാര്യങ്ങൾ മനസ്സിലാക്കാനായി ഭൂമധ്യരേഖയ്ക്കടുത്ത് ഉണ്ടാകുന്ന ചുഴികളെ സൗണ്ടിംഗ് റോക്കറ്റുകൾ ഉപയോഗിച്ച് പഠിക്കാനാണ്‌ ഈ പരീക്ഷണം നടത്തുന്നത്.

അന്തരീക്ഷത്തിന്റെ മുകൾ പാളിയിൽ ഉണ്ടാകുന്ന കൊടുങ്കാറ്റുകൾ ഉപഗ്രഹ സംപ്രേഷണത്തേയും, ജി.പി.എസ്. ഉപകരണങ്ങളുടെ പ്രവർത്തനത്തേയും ഏതെല്ലാം തരത്തിൽ പ്രതികൂലമായി ബാധിക്കുന്നുണ്ട് എന്ന് മനസ്സിലാക്കുക എന്നതാണ് ഈ പരീക്ഷണത്തിന്റെ പ്രധാന ലക്ഷ്യം. നാലു റോക്കറ്റ് വിക്ഷേപണങ്ങൾ അടങ്ങുന്ന ഈ പരീക്ഷണത്തിന്റെ ഭാഗമായി രണ്ട് സൗണ്ടിംഗ് റോക്കറ്റുകൾ 2013 മെയ് മാസം 7-ാം തിയതി മാർഷൽ ദ്വീപിൽ നിന്നും വിജയകരമായി വിക്ഷേപിച്ചു.


</doc>
<doc id="243487" url="https://ml.wikipedia.org/wiki?curid=243487" title="മു. മേത്ത">
മു. മേത്ത

പ്രമുഖനായ തമിഴ് കവിയാണ് മുഹമ്മദ് മേത്ത എന്ന മു. മേത്ത (ജനനം : 5 സെപ്റ്റംബർ 1945) 1970-കളിൽ പുതുക്കവിത എന്ന് തമിഴിലറിയപ്പെടുന്ന ആധുനിക കവിതയെ പരിപോഷിപ്പിക്കാൻ സഹായിച്ചു. നോവലുകളും, ചെറുകഥകളും, ലേഖനങ്ങളും ഉൾപ്പെടെ മുപ്പതോളം പുസ്തകങ്ങൾ രചിച്ചിട്ടുണ്ട്. തമിഴ്‌നാട് സർക്കാർ നൽകുന്ന ഭാരതിദാസൻ അവാർഡ് ലഭിച്ചിട്ടുള്ള മു. മേത്ത 400-ലധികം തമിഴ് സിനിമാഗാനങ്ങൾ രചിച്ചിട്ടുണ്ട്. 35 വർഷത്തോളം ചെന്നൈയിലെ പ്രസിഡൻസി കോളേജിൽ പ്രൊഫസറായി സേവനമനുഷ്ഠിച്ചു.



</doc>
<doc id="243490" url="https://ml.wikipedia.org/wiki?curid=243490" title="തമരി">
തമരി

പശ്ചിമഘട്ടതദ്ദേശവാസിയായ ഒരു വൃക്ഷമാണ് തമരി. . 10-15 മീറ്റർ ഉയരം വയ്ക്കും. ആവാസവ്യവസ്ഥയുടെ നാശം മൂലം വംശനാശഭീഷണിയിലാണ്. പശ്ചിമഘട്ടത്തിന്റെ തെക്കെ അറ്റത്ത് വളരെക്കുറച്ച് മാത്രമേ ഇവയുള്ളൂ. ജലവൈദ്യുതപദ്ധതികൾക്കായി വനം വെളുപ്പിച്ചതാണ് ഇവയുടെ ആവാസവ്യവസ്ഥ നഷ്ടമാവാൻ കാരണം. അലങ്കാരവൃക്ഷമായി വളർത്താറുണ്ട്.



</doc>
<doc id="243492" url="https://ml.wikipedia.org/wiki?curid=243492" title="ഈലി വീസൽ">
ഈലി വീസൽ

റുമേനിയയിൽ ജനിച്ച അമേരിക്കക്കാരനായ ഒരു എഴുത്തുകാരനും, പ്രൊഫസറും, രാഷ്ട്രീയപ്രവർത്തകനും, സമാധാനത്തിനുള്ള നോബൽ സമ്മാനം ലഭിച്ചയാളും, ഹോളോകോസ്റ്റ് തടവിൽ നിന്നും രക്ഷപ്പെട്ടയാളും ആയിരുന്നു ഈലീ വീസൽ (Eliezer "Elie" Wiesel). KBE (, , "’Ēlí‘ézer Vízēl"; സെപ്തംബർ 30, 1928 – ജൂലൈ 2, 2016). മിക്കവാറും ഫ്രഞ്ചിലും ഇംഗ്ലീഷിലുമായി ഓഷ്വിറ്റ്സിലും ബുകൻവാൾഡിലും തടവിലായിരുന്നപ്പോൾ ഉള്ള അനുഭവങ്ങൾ അടങ്ങിയ "രാത്രി" എന്ന പുസ്തകമടക്കം 57 ഗ്രന്ഥങ്ങൾ ഇദ്ദേഹം രചിച്ചിട്ടുണ്ട്.

Along with writing, he was a professor of the humanities at Boston University, which created the Elie Wiesel Center for Jewish Studies in his honor. He was involved with Jewish causes, and helped establish the United States Holocaust Memorial Museum in Washington, D.C. In his political activities he also campaigned for victims of oppression in places like South Africa, Nicaragua, Kosovo, and genocide in Sudan. He publicly condemned the 1915 Armenian Genocide and remained a strong defender of human rights during his lifetime. He was described as "the most important Jew in America" by the "Los Angeles Times".

Wiesel was awarded the Nobel Peace Prize in 1986, at which time the Norwegian Nobel Committee called him a "messenger to mankind," stating that through his struggle to come to terms with "his own personal experience of total humiliation and of the utter contempt for humanity shown in Hitler's death camps", as well as his "practical work in the cause of peace", Wiesel had delivered a message "of peace, atonement and human dignity" to humanity. He was a founding board member of the New York Human Rights Foundation and remained active throughout his life.

1928 സെപ്തംബർ 30 നു റുമാനിയയിൽ ജനിച്ച ‘ഈലീസർ വീസൽ’ എന്ന ഈലീ വീസൽ നാസി പാളയത്തിൽ തടങ്കലിലാക്കപ്പെട്ടിരുന്ന എഴുത്തുകാരനാണ്.അദ്ദേഹത്തിന്റെ മിക്ക പുസ്തകങ്ങളും നാസി പാളയത്തിലെ അനുഭവങ്ങൾ പങ്കുവയ്ക്കുന്നവയാണ്.1986 ൽ ഈലീ വീസലിനു സമാധാനത്തിനുള്ള നോബൽ പുരസ്ക്കാരം നൽകപ്പെട്ടു. ഓഷ്വിറ്റ്സ്,ബ്യുണ,ബുഷൻവാൾട് എന്നീ നാസീക്യാമ്പുകളിലാണ് അദ്ദേഹത്തിനു തടവിൽ കഴിയേണ്ടി വന്നത്.

വീസൽ അന്തേവാസിയായിരുന്ന തടങ്കൽ ക്യാമ്പിൽ ഇടതു കയ്യിൽ "A-7713" എന്ന നമ്പർ മുദ്രകുത്തിയിരുന്നു. 1945 ഏപ്രിൽ 11 നു യുഎസ് മൂന്നാം ആർമി ബുഷൻവാൾടിൽ നിന്ന് വീസലടക്കമുള്ള തടവുകാരെരെ മോചിപ്പിച്ചു.

1976 മുതൽ ബോസ്റ്റൺ സർവ്വകലാശാലയിലെ ആൻഡ്രൂ മെല്ലൻ പ്രൊഫസ്സർ ഓഫ് ഹ്യുമാനിറ്റീസ് എന്ന പദവിയിൽ മാനവികവിഷയങ്ങൾ കൈകാര്യം ചെയ്തിരുന്നു. മതവും തത്ത്വചിന്തയും ഇതിൽ ഉൾപ്പെട്ടു.


</doc>
<doc id="243493" url="https://ml.wikipedia.org/wiki?curid=243493" title="ബുക്ക് ഓഫ് കോമൺ പ്രെയർ">
ബുക്ക് ഓഫ് കോമൺ പ്രെയർ

ആംഗ്ലിക്കൻ ക്രിസ്തീയതയിലെ പ്രാർത്ഥനാമഞ്ജരിയാണ് ദ ബുക്ക് ഓഫ് കോമൺ പ്രെയർ (The Book of Common Prayer). ആംഗ്ലിക്കൻ കൂട്ടായ്മയിലും (Anglican Communion) ആംഗ്ലിക്കൻ തുടർസഭകളിലും (Continuing Anglican) ആംഗ്ലിക്കൻ നവസഖ്യത്തിലും (Anglican realignment) പ്രചാരത്തിലിരിക്കുന്ന പരസ്പരബന്ധമുള്ള പ്രാർത്ഥനപ്പുസ്തകങ്ങളുടെ പൊതുനാമമാണത്. റോമൻ കത്തോലിക്കാസഭയിൽ നിന്നുള്ള വേർപിരിയലിനെ തുടർന്നു നടന്ന ഇംഗ്ലീഷ് മതനവീകരണത്തിന്റെ ഭാഗമായി രൂപപ്പെട്ട ഇതിന്റെ ആദിഗ്രന്ഥം എഡ്വേർഡ് ആറാമൻ രാജാവിന്റെ ഭരണകാലത്ത് 1549-ലാണ് വെളിച്ചം കണ്ടത്. കാന്റർബറിയിലെ മെത്രാപ്പോലീത്ത തോമസ് ക്രാന്മർ ആയിരുന്നു അതിന്റെ മുഖ്യരചയിതാവ്.

ലത്തീനിലും ഇംഗ്ലീഷിലും ജർമ്മനിലുമുള്ള ഒട്ടേറെ സ്രോതസ്സുകളുടെ ആശ്രയത്തിൽ എഴുതപ്പെട്ട ആദ്യകൃതിയുടെ കർത്തൃത്വം അവ്യക്തമായിരിക്കുന്നു. എങ്കിലും അതിലെ ശൈലിയുടെ സമാനത ഒരു മുഖ്യരചയിതാവിനെ സൂചിപ്പിക്കുന്നു. കാന്റർബറിയിലെ മെത്രപ്പോലീത്തയും ഇംഗ്ലീഷ് മതനവീകരണത്തിന്റെ നായകന്മാരിൽ ഒരാളുമായിരുന്ന തോമസ് ക്രാന്മർ ആയിരുന്നു അതെന്നാണ് പൊതുവേ കരുതപ്പെടുന്നത്.ഞായറാഴ്ചകളിലേയും മറ്റു ദിവസങ്ങളിലേയും ആരാധനയുടെ സമ്പൂർണ്ണമുറ ഉൾക്കൊണ്ട് ഇംഗ്ലീഷ് ഭാഷയിൽ ഇറങ്ങിയ ആദ്യഗ്രന്ഥമായ അതിൽ പ്രാഭാതപ്രാർത്ഥന, സായാഹ്നപ്രാർത്ഥന ലുത്തിനിയ, ദിവ്യകാരുണ്യം എന്നിവയുടേയും, ജ്ഞാനസ്നാനം, സ്ഥൈര്യലേപനം, വിവാഹം, രോഗീലേപനം, ശവസംസ്കാരശുശ്രൂഷ തുടങ്ങിയ വിശേഷകർമ്മങ്ങളുടേയും മുറകൾ അടങ്ങിയിരുന്നു. ആരാധനാമുറവർഷത്തിൽ (Liturgical Year) കാലത്തിനനുസരിച്ച് മാറിവരുന്ന പ്രാർത്ഥനകളും അതിന്റെ ഭാഗമാണ്. ആണ്ടുവട്ടം മുഴുവനിലേയും ആരാധനയിലെ വായനക്കുള്ള ബൈബിൾ പാഠങ്ങളുടേയും ആലാപനത്തിനുള്ള ഗീതങ്ങളുടേയും പട്ടികയും അതിൽ ചേർത്തിരിക്കുന്നു.

1549-ലെ ആദ്യരചനയുടെ ഒരു നവീകൃതരൂപം ക്രാന്മറുടെ തന്നെ സംശോധനയിൽ 1552-ൽ പ്രസിദ്ധീകരിക്കപ്പെട്ടു. എങ്കിലും എഡ്വേഡ് ആറാമന്റെ മരണത്തെ തുടർന്ന് 1953-ൽ അധികാരത്തിൽ വന്ന സഹോദരി മേരിരാജ്ഞി ഇംഗ്ലണ്ടിൽ റോമൻ കത്തോലിക്കാവിശ്വാസം പുനഃസ്ഥാപിച്ചതിനെ തുടർന്ന് ഈ പുതിയ പതിപ്പ് ഉപയോഗിക്കാതെയായി. 1558-ൽ മേരിയെ പിന്തുടന്ന് ഭരണമേറ്റ ഒന്നാം എലിസബത്തു രാജ്ഞിയുടെ കാലത്ത് കോമൺ പ്രെയറിന്റെ പരിഷ്കരിച്ച പതിപ്പ്, കൂടുതൽ യാഥാസ്ഥിതികരായ വിശ്വാസികളെ തൃപ്തിപ്പെടുത്താൽ പോന്ന മാറ്റങ്ങളോടെ പുനഃസ്ഥാപിക്കപ്പെട്ടു. 1604-ൽ ജെയിംസ് ഒന്നാമൻ രാജാവ് ഈ പ്രാർത്ഥനാസമാഹാരം വീണ്ടും പരിഷ്കരിച്ചു. പുസ്തകത്തിലെ വേദോപദേശഭാഗത്ത് ചേർത്ത കൂദാശകളെ സംബന്ധിച്ച ഭാഗമായിരുന്നു പ്രധാന മാറ്റം. ഇംഗ്ലണ്ടിലെ ആഭ്യന്തരയുദ്ധത്തെ തുടർന്ന് ഈ കൃതിയുടെ പരിഷ്കരിച്ച മറ്റൊരു പതിപ്പ് 1662-ൽ പ്രസിദ്ധീകരിക്കപ്പെട്ടു. ആ പതിപ്പ് ആംഗ്ലിക്കൻ ആരാധനാമുറയുടെ ഔദ്യോഗികപാഠമായി പ്രതിഷ്ഠനേടി.

കത്തോലിക്കാ ആരാധനയുടെ രൂപഭാവങ്ങളും ബൈബിളിനു പ്രാമുഖ്യം കൊടുത്ത പ്രൊട്ടസ്റ്റന്റു ക്രിസ്തീയതയും "ബുക്ക് ഓഫ് കോമൺ പ്രെയറിൽ" സംഗമിക്കുന്നു. വിശ്വസത്തിൽ അതു പിന്തുടരുന്നത് മദ്ധ്യമാർഗ്ഗമാണ്. വിശുദ്ധ കുർബാനയിലെ യേശുവിന്റെ സത്യസാന്നിദ്ധ്യത്തെ ഏറ്റുപറയുന്ന അത് അപ്പത്തിന്റേയും വീഞ്ഞിന്റേയും 'പദാർത്ഥാന്തരീകരണത്തെ' (Transubstantiation) സംബന്ധിച്ച കത്തോലിക്കാ സിദ്ധാന്തത്തെ തള്ളിപ്പറയുന്നു.

ഈ കൃതിയിൽ ക്രാന്മർ ഉപയോഗിച്ച ലളിതസുന്ദരമായ ഭാഷ തലമുറകളുടെ ആവർത്തനത്തിനുശേഷവും പുതുമയോടെ നിലനിൽക്കുന്നു. ഇതിന്റെ സൃഷ്ടിയിൽ അദ്ദേഹത്തിന്റെ വിശ്വാസതീക്ഷ്ണതയും സൗന്ദര്യബോധവും സഹകരിച്ചു. വിശ്വാസിസമൂഹം ഒത്തുചേർന്നവതരിപ്പിക്കുന്ന അനുഷ്ഠാനനാടകമാണ് (Liturgical Drama) ഈ പ്രാർത്ഥനാമഞ്ജരി വഴി ക്രാന്മർ പിൻതലമുറകൾക്കും ഇംഗ്ലീഷ് ഭാഷക്കും സമ്മാനിച്ചത്. ബൈബിളിന്റെ കിങ് ജെയിംസ് പരിഭാഷയേയും ഷെയ്ക്സ്പിയറുടെ രചനകളേയും പോലെ ഇംഗ്ലീഷ് ഭാഷയുടേയും സംസ്കാരത്തിന്റേയും വികാസത്തേയും സ്വഭാവത്തേയും ആഴത്തിൽ സ്വാധീനിച്ച കൃതിയാണ് "ബുക്ക് ഓഫ് കോമൺ പ്രെയർ". അതിലെ പ്രാർത്ഥനകൾ ഷെയ്ക്സ്പിയർ നാടകങ്ങളിലെ പ്രഭാഷണങ്ങളേയും, നാടകീയസ്വഗതങ്ങളേയുംകാൾ (soliloquy) ലോകമെമ്പാടും ആവർത്തിക്കപ്പെടുന്നു. ക്രാന്മറുടെ കാലത്ത് യൂറോപ്യൻ ഭാഷകളിൽ താരതമ്യേന അപ്രധാനമായിരുന്ന ഇംഗ്ലീഷിനു പിൽക്കാലത്ത് ആഗോളതലത്തിൽ നേടാനായ പ്രചാരത്തിനൊപ്പം അദ്ദേഹത്തിന്റെ രചനയുടെ പ്രാധാന്യവും വളർന്നു. 

ഈ പ്രാർത്ഥനാഗ്രന്ഥം ആംഗ്ലിക്കൻ ക്രിസ്തീയതയ്ക്ക് ഐക്യവും ദിശാബോധവും നൽകുന്നു. പല നാടുകളിലും ആഗ്ലിക്കൻ പശ്ചാത്തലമുള്ള സഭകളിലെ ഞായറാഴ്ച ആരാധന മറ്റു പ്രാർത്ഥനാഗ്രന്ഥങ്ങളെ ആശ്രയിച്ചാണെങ്കിലും പൊതുപ്രാർത്ഥനാഗ്രന്ഥം വിവിധതരമായ മാറ്റങ്ങളോടെ ആംഗ്ലിക്കൻ കൂട്ടായ്മക്കുള്ളിലും പുറത്തുമായി 50-ഓളം രാജ്യങ്ങളിൽ 150-ഓളം ഭാഷകളിലും പ്രചാരത്തിലിരിക്കുന്നു. ആംഗ്ലിക്കൻ ക്രിസ്തീയതക്കു പുറമേയുള്ള ലൂഥറൻ, മെഥഡിസ്റ്റ്, പ്രിസ്ബിറ്റേറിയൻ സഭകളിലെ പ്രാർത്ഥനാമഞ്ജരികളും ബുക്ക് ഓഫ് കോമൺ പ്രെയറിയിൽ നിന്നു കടമെടുത്തിട്ടുണ്ട്. ആംഗ്ലിക്കൻ സമാഹാരത്തിലെ വിവാഹ, ശവസംസ്കാരശുശ്രൂഷാമുറകൾ ഇതരക്രിസ്തീയതകളേയും സ്വാധീനിച്ചിട്ടുണ്ട്.



</doc>
<doc id="243497" url="https://ml.wikipedia.org/wiki?curid=243497" title="ആറ്റുവയണ">
ആറ്റുവയണ

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് ആറ്റുവയണ. . പശ്ചിമഘട്ടത്തിന്റെ തെക്കെ അറ്റത്ത് കേരളത്തിന്റെയും തമിഴ്‌നാടിന്റെയും അതിർത്തിപ്രദേശത്തുള്ളനിത്യഹരിതവനങ്ങളിലെ കിഴക്കോട്ടുള്ള ചെരിവുകളിൽ കാണുന്നു. വംശനാശഭീഷണിയുണ്ട്.



</doc>
<doc id="243565" url="https://ml.wikipedia.org/wiki?curid=243565" title="കാട്ടുകറുവ (Eugenia discifera)">
കാട്ടുകറുവ (Eugenia discifera)

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാട്ടുകറുവ. .1300 മുതൽ 1400 മീറ്റർ വരെ ഉയരമുള്ള നിത്യഹരിതവനങ്ങളിൽ വിരളമായി കണ്ടുവരുന്നു. ഇവയുണ്ടായിരുന്ന സെതുർ മലനിരകൾ ഏലം കൃഷിക്കായി വെട്ടിവെളുപ്പിച്ചത് ഇവയുടെ നാശത്തിനു കാരണമായി.



</doc>
<doc id="243567" url="https://ml.wikipedia.org/wiki?curid=243567" title="കുന്ദാപുര">
കുന്ദാപുര

കർണ്ണാടകത്തിലെ ഉഡുപ്പി ജില്ലയിലാണ് കുന്ദാപുര എന്ന കടലോര പട്ടണം സ്ഥിതി ചെയ്യുന്നത്. ജില്ലാകേന്ദ്രമായ ഉഡുപ്പിയിൽനിന്ന് കുന്ദാപുരത്തേയ്ക്ക് 36 കിലോമീറ്റർ ദൂരമുണ്ട്.



</doc>
<doc id="243569" url="https://ml.wikipedia.org/wiki?curid=243569" title="നാഞ്ചിൽ നാടൻ">
നാഞ്ചിൽ നാടൻ

ആധുനിക തമിഴ് സാഹിത്യകാരന്മാരിൽ പ്രമുഖനാണ് നാഞ്ചിൽ നാടൻ എന്ന പേരിലെഴുതുന്ന ജി. സുബ്രമണ്യം(ജനനം :31 ഡിസംബർ 1947). കേന്ദ്ര സാഹിത്യ അക്കാദമി പുരസ്‌കാരം നേടിയിട്ടുണ്ട്.
കന്യാകുമാരി ജില്ലയിലെ വീര നാരായണമംഗലത്ത് ഗണപതിയാ പിള്ളൈയുടെയും സരസ്വതി അമ്മാളുടെയും മകനാണ്. നാഞ്ചി നാട്ടുകാരൻ (കന്യാകുമാരി ജില്ലയിലെ അഗസ്തീശ്വരം, തോവാള താലൂക്കുകൾ ചേർന്നതാണ് നാഞ്ചിനാട്)എന്ന അർത്ഥത്തിലാണ് അദ്ദേഹം നാഞ്ചിൽ നാടൻ എന്ന തൂലികാ നാമം ഉപയോഗിക്കുന്നത്. ഗണിതത്തിൽ ബിരുദാനന്ദര ബിരുദം നേടിയിട്ടുള്ള ഇദ്ദേഹം കോയമ്പത്തൂരിലെ ബ്രോഡി ആൻഡ് കമ്പനിയിൽ ജോലി ചെയ്യുന്നു. ബോംബെ തമിഴ് സംഘത്തിന്റെ 'ഏട്' സാഹിത്യ മാസികയിൽ എഴുതിയാണ് നാഞ്ചിൽ സാഹിത്യ രംഗത്തെത്തുന്നത്. 1975 ൽ നാ. പാർത്ഥസാരഥിയുടെ ദീപം മാസികയിൽ വ്രതം എന്ന കഥയാണ് ആദ്യം പ്രസിദ്ധപ്പെടുത്തിയത്. 2002 ൽ നാഞ്ചിലിന്റെ തലൈകീഴ് വിഹിതങ്കൾ എന്ന നോവൽ ചൊല്ല മറന്ത കാതൽ എന്ന പേരിൽ സിനിമയാക്കപ്പെട്ടു. 2010 ൽ ചൂടിയ പൂ ചുടർക എന്ന ചെറുകഥാ സമാഹാരത്തിന് കേന്ദ്ര സാഹിത്യ അക്കാദമിയുടെ ചെറുകഥക്കുള്ള പുരസ്കാരം ലഭിച്ചു. നാഞ്ചിലിന്റെ എട്ടു ദിക്കും മദൈ യാനൈ എന്ന നോവൽ പഠിത്തുരൈ എന്ന പേരിൽ സിനിമയാക്കപ്പെട്ടു. . ആറു നോവലുകളും രണ്ട് ചെറുകഥാ സമാഹാരങ്ങളും രണ്ട് കവിതാ സമാഹാരങ്ങളും പ്രസിദ്ധപ്പെടുത്തിയിട്ടുണ്ട്. ഇംഗ്ലീഷ്, മലയാളം ഫ്രഞ്ച് ഭാഷകളിലേക്ക് നാഞ്ചിലിന്റെ കൃതികൾ പരിഭാഷപ്പെടുത്തപ്പെട്ടിട്ടുണ്ട്. നിരവധി സർവകലാശാലകളിൽ ഇവ പാഠപുസ്തകങ്ങളുമാണ്.






</doc>
<doc id="243573" url="https://ml.wikipedia.org/wiki?curid=243573" title="കാശുമരം">
കാശുമരം

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാശുമരം. . 7 മീറ്ററോളം ഉയരം വയ്ക്കും. അഗസ്ത്യമലയുടെയും പെരിയാർ പ്രദേശത്തിന്റെയും കിഴക്കൻ ചെരിവുകളിൽ കാണുന്നു. കാട്ടുതീയും കാലിമേയ്ക്കലും വ്യാവസായികാവശ്യത്തിന് ഭൂപ്രകൃതി മാറ്റിയതും വിറകിനായി അമിതമായി മരം മുറിച്ചതുമെല്ലാം ഈ മരത്തെ വംശനാശഭീഷണിയിലാക്കിയിരിക്കുന്നു.



</doc>
<doc id="243577" url="https://ml.wikipedia.org/wiki?curid=243577" title="കാട്ടുകറുവ (Eugenia rottleriana)">
കാട്ടുകറുവ (Eugenia rottleriana)

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കാട്ടുകറുവ. . 8 മീറ്ററോളം ഉയരം വയ്ക്കും. 500 മീറ്ററിനും 1300 മീറ്ററിനും ഇടയിലുള്ള വരണ്ട നിത്യഹരിതവനങ്ങളിൽ കാണപ്പെടുന്നു. തെക്കെ പശ്ചിമഘട്ടത്തിന്റെ കിഴക്കൻ ചെരിവുകളിൽ കാണുന്നു. വംശനാശഭീഷണിയുണ്ട്.



</doc>
<doc id="243578" url="https://ml.wikipedia.org/wiki?curid=243578" title="കാട്ടുകറുവ (വിവക്ഷകൾ)">
കാട്ടുകറുവ (വിവക്ഷകൾ)

കട്ടുകറുവ എന്ന പേരിൽ പല വൃക്ഷങ്ങൾ അറിയപ്പെടുന്നുണ്ട്. അവയിൽ ചിലവ.



</doc>
<doc id="243604" url="https://ml.wikipedia.org/wiki?curid=243604" title="വിസ്തീർണ്ണപ്രവേഗം">
വിസ്തീർണ്ണപ്രവേഗം

ഒരു വക്രരേഖയിലൂടെ സഞ്ചരിക്കുന്ന ബിന്ദുവോ കണികയോ വസ്തുവോ ഒരു നിശ്ചിതസമയത്തിനുള്ളിൽ ചുറ്റിത്തീർക്കുന്ന വിസ്തീർണ്ണത്തിനെയാണു് വിസ്തീർണ്ണപ്രവേഗം (Areal velocity) എന്നു വിളിക്കുന്നതു്. ഭ്രമണപഥങ്ങൾ, യന്ത്രനിർമ്മാണം തുടങ്ങി ശാസ്ത്രസാങ്കേതികരംഗത്തു് അതിപ്രാധാന്യമുള്ള ഒരളവാണിതു്.

വിസ്തീർണ്ണപ്രവേഗത്തിനു് സാധാരണ രേഖീയപ്രവേഗം പറയാറുണ്ടെങ്കിലും, ഗണിതശാസ്ത്രപരമായി ഇതു ശരിയായ പ്രയോഗമല്ല.എന്നാൽ വൃത്താകൃതിയിലാണു് സഞ്ചാരമെങ്കിൽ ഇതേ സാഹചര്യങ്ങളിൽ ഉപയോഗിക്കുന്ന, എന്നാൽ വ്യത്യസ്തമായ അർത്ഥമുള്ള മറ്റൊരു അളവാണു് കോണീയപ്രവേഗം.

കെപ്ലറിന്റെ പ്രധാന കണ്ടുപിടിത്തങ്ങളിൽ ഒന്നു് ഖഗോളവസ്തുക്കളുടെ വിസ്തീർണ്ണപ്രവേഗങ്ങളേയും അവയുടെ ഭ്രമണപഥങ്ങളുടെ ആകൃതികളേയും തമ്മിൽ ബന്ധപ്പെടുത്തുന്ന നിയമമായിരുന്നു.

ഭൂമി അതിന്റെ അച്ചുതണ്ടിൽ ദിവസത്തിൽ ഒരിക്കൽ എന്ന നിരക്കിൽ കറങ്ങിക്കൊണ്ടിരിക്കുന്നുണ്ടല്ലോ. ഇതുമൂലം ഭൂമിയുടെ ഉപരിതലത്തിലുള്ള ഒരു ബിന്ദു പടിഞ്ഞാറുനിന്നും കിഴക്കോട്ട് സഞ്ചരിക്കുന്നു എന്നു സങ്കൽപ്പിക്കാം. ഈ സഞ്ചാരം ഭൂമിയുടെ കേന്ദ്രവുമായി ഒരു കോൺ സൃഷ്ടിക്കുന്നുണ്ടെന്നും സങ്കൽപ്പിക്കാം.ഈ കോണിന്റെ അന്തർഭാഗം സൃഷ്ടിക്കുന്ന വിസ്തീർണ്ണം അനുനിമിഷം കൂടിക്കൊണ്ടിരിക്കുന്നു. ഇങ്ങനെ വർദ്ധിക്കുന്നതിന്റെ നിരക്കാണു് വിസ്തീർണ്ണപ്രവേഗം.

ഭൂമദ്ധ്യരേഖയിൽ ഇതു് ഏറ്റവും കൂടുതലും ധ്രുവങ്ങളിൽ പൂജ്യവും ആയിരിക്കും.


</doc>
<doc id="243613" url="https://ml.wikipedia.org/wiki?curid=243613" title="കടുവാപിടുക്കൻ">
കടുവാപിടുക്കൻ

പശ്ചിമഘട്ടതദ്ദേശവാസിയായ ഒരു വന്മരമാണ് കടുവാപിടുക്കൻ. . നിത്യഹരിതവനങ്ങളിൽ കാണുന്ന ഈ മരത്തിന് 25 മീറ്ററോളം ഉയരം വയ്ക്കും. തൃശൂർ, കൊല്ലം, മലപ്പുറം ജില്ലകളിൽ അപൂർവ്വമായി കണ്ടുവരുന്നു. മൽസ്യവിഷമായി ഉപയോഗിക്കുന്നുണ്ട്.



</doc>
<doc id="243614" url="https://ml.wikipedia.org/wiki?curid=243614" title="മേഷാദി">
മേഷാദി

ഖഗോളനിർദ്ദേശാങ്കവ്യവസ്ഥകളിൽ ഏറ്റവും പ്രാഥമികവും അടിസ്ഥാനവുമായി സ്വീകരിക്കപ്പെട്ടിരിക്കുന്ന ഒരു മൂലബിന്ദുവാണു് മേഷാദി അഥവാ മഹാവിഷുവം (First point of Aries).

ഭൂമിയുടെ അച്ചുതണ്ടിനു ലംബമായും ഭൂമദ്ധ്യരേഖയ്ക്കു സമകേന്ദ്രീയമായും (concentric) ആകാശത്തിലൂടെ കടന്നുപോകുന്നതായി സങ്കൽപ്പിക്കാവുന്ന ഒരു മഹാവൃത്തമാണു് ഖഗോളമദ്ധ്യരേഖ (celestial equator). ഭൂമദ്ധ്യരേഖയിൽ നിൽക്കുന്ന ഒരാളെസംബന്ധിച്ചിടത്തോളം ഈ രേഖ കടന്നുപോകുന്നതു് ചക്രവാളത്തിലെ പടിഞ്ഞാറേ അറ്റത്തുനിന്നും അയാളുടെ ഉച്ചിയിലൂടെ (തലയ്ക്കുമുകളിലുള്ള ദിശയിൽ ആകാശത്തിന്റെ പരകോടി - zenith) ചക്രവാളത്തിന്റെ കിഴക്കേ അറ്റം വഴി ഭൂമിയുടെ എതിർവശത്തു് (കാൽച്ചുവടിന്റെ ദിശയിൽ) അധോലംബബിന്ദു(nadir)വഴി തിരിച്ച് പടിഞ്ഞാറെ ചക്രവാളബിന്ദുവിൽ എത്തുന്ന സാങ്കൽപ്പികരേഖയാണു് ഈ മഹാവൃത്തം.

എന്നാൽ ഈ ഖഗോളമദ്ധ്യരേഖയുടെ അതേ തലത്തിലല്ല ഭൂമി സൂര്യനെ പ്രദക്ഷിണം വെക്കുന്ന ഭ്രമണപഥം. ഏകദേശം 23.5 ഡിഗ്രി ചെരിവ് (obliquity of the orbit) ഈ രണ്ടു തലങ്ങളുമായുണ്ടു്. അതുകൊണ്ടു് സൂര്യനും സൗരയൂഥത്തിലുള്ള മറ്റംഗങ്ങളും ഭൂമിക്കുചുറ്റും കറങ്ങുന്നതായി തോന്നുന്നതു് മറ്റൊരു വൃത്തത്തിലൂടെയാണു്. ഈ വൃത്തത്തിനെയാണു് ക്രാന്തിവൃത്തം എന്നു പറയുന്നതു്.

ഖഗോളമദ്ധ്യരേഖയും ക്രാന്തിവൃത്തവും തമ്മിൽ പരസ്പരം മുറിച്ചുകടന്നുപോകുന്നതിനാൽ പരസ്പരം എതിർദിശയിൽ നിൽക്കുന്ന രണ്ടു ബിന്ദുക്കളിൽ ഇവ സംഗമിക്കേണ്ടതാണു്. ഈ ബിന്ദുക്കളെ വിഷുവങ്ങൾ (points of equinox) എന്നു വിളിക്കാം.

ഇതിൽ ഒരു ബിന്ദുവാണു് മേഷാദി അഥവാ മഹാവിഷുവം (first point of Aries). ജ്യോതിഃശാസ്ത്രത്തിലും ജ്യോതിഷത്തിലും ഖഗോളഗണിതത്തിൽ ഏറ്റവും പ്രാഥമികമായ മൂലബിന്ദുവായി മേഷാദിയെ പരിഗണിക്കുന്നു. മേഷാദിയിൽനിന്നും ഒരു ഖഗോളവസ്തുവിലേക്കുള്ള സ്ഥാനവ്യത്യാസമാണു് ആ ഖഗോളവസ്തുവിന്റെ രേഖാംശം നിർണ്ണയിക്കുന്നതു്. ഈ രേഖാംശം തന്നെയാണു് സ്ഫുടം എന്നും അറിയപ്പെടുന്നതു്.


</doc>
<doc id="243616" url="https://ml.wikipedia.org/wiki?curid=243616" title="വെള്ളപ്പിള്ള">
വെള്ളപ്പിള്ള

പശ്ചിമഘട്ടതദ്ദേശവാസിയായ ഒരു മരമാണ് വെള്ളപ്പിള്ള. . നിത്യഹരിതവനങ്ങളിൽ കാണുന്ന ഈ മരത്തിന് 18 മീറ്ററോളം ഉയരം വയ്ക്കും. തെക്കെ ഇന്ത്യയിലും ശ്രീലങ്കയിലും കാണപ്പെടുന്നു. അതീവ വംശനാശഭീഷണി നേരിടുന്നു. കൊല്ലത്തെ ആര്യങ്കാവ് മലകളിൽ കാണാറുണ്ട്.


</doc>
<doc id="243621" url="https://ml.wikipedia.org/wiki?curid=243621" title="സിർപ്പി ബാലസുബ്രമണ്യം">
സിർപ്പി ബാലസുബ്രമണ്യം

തമിഴ് കവി, സാഹിത്യ വിമർശകൻ, പണ്ഡിതൻ എന്നീ നിലകളിൽ പ്രശസ്തനാണ് സിർപ്പി ബാലസുബ്രമണ്യം(29 ജൂലൈ 1936). വിവർത്തനത്തിനും(ലളിതാംബിക അന്തർജ്ജനത്തിന്റെ അഗ്നിസാക്ഷി തമിഴിലാക്കി) കവിതയ്ക്കുമുള്ള കേന്ദ്ര സാഹിത്യ അക്കാദമി പുരസ്‌കാരങ്ങൾ ലഭിച്ചിട്ടുണ്ട്.
കോയമ്പത്തൂർ ജില്ലയിലെ ആത്തുപൊള്ളാച്ചി ഗ്രാമത്തിൽ ജനിച്ചു. തമിഴിൽ ബിരുദാനന്ദര ബിരുദവും ഡോക്ടറേറ്റും നേടി. ഭാരതിയാർ സർവകലാശാലയിൽ അദ്ധ്യാപകനായിരുന്നു. 1970 കളിൽ വാനമ്പാടി പ്രസ്ഥാനം എന്നറിയപ്പെട്ട തമിഴ് സാഹിത്യ മുന്നേറ്റത്തിന്റെ തുടക്കകാരനായിരുന്നു. വാനമ്പാടി, അന്നം വിടും ദൂത് തുടങ്ങിയ ലിറ്റിൽ മാസികകളുടെ പത്രാധിപരായും പ്രവർത്തിച്ചു. പത്തോളം കാവ്യ സമാഹാരങ്ങളും വിമർശന ഗ്രന്ഥങ്ങളും പ്രസിദ്ധപ്പെടുത്തിയിട്ടുണ്ട്. 2003 ൽ ഒരു ഗ്രാമത്തു നദി എന്ന കാവ്യ സമാഹാരത്തിന് കവിതയ്ക്കുമുള്ള കേന്ദ്ര സാഹിത്യ അക്കാദമി പുരസ്‌കാരം ലഭിച്ചു.
2001 ൽ ലളിതാംബിക അന്തർജ്ജനത്തിന്റെ അഗ്നിസാക്ഷി തമിഴിലാക്കിയതിന് വിവർത്തനത്തിനുള്ള കേന്ദ്ര സാഹിത്യ അക്കാദമി പുരസ്‌കാരം ലഭിച്ചിട്ടുണ്ട്. നിലവിൽ സാഹിത്യ അക്കാദമിയുടെ തമിവ് ഉപദേശക സമിതി കൺവീനറാണ്.




</doc>
<doc id="243626" url="https://ml.wikipedia.org/wiki?curid=243626" title="കല്ലാൽ">
കല്ലാൽ

ആൽ കുടുംബത്തിലെ പശ്ചിമഘട്ടതദ്ദേശവാസിയായ ഇടത്തരം മരമാണ് കല്ലാൽ . "Ficus" "mysorensis" എന്ന പര്യായവും ഉണ്ട്. കല്ലരയാൽ, കാട്ടരയാൽ, ചേല എന്നൊക്കെ പേരുകളുണ്ട്. പാറകളുടെ ഇടയിലും കൽപ്രദേശങ്ങളിലും കാണുന്നതിനാലാണ് കല്ലാൽ എന്ന പേര് വന്നത്. ബർമ്മ, ശ്രീലങ്ക, ദക്ഷിണേന്ത്യ എന്നിവിടങ്ങളിലാണ് കൂടുതലായി കല്ലാൽ ഉള്ളത്.

ദീർഘവൃത്താകൃതിയിലുള്ള ഇലകൾക്ക് ശരാശരി 15 സെന്റിമീറ്റർ നീളവും 10സെന്റിമീറ്റർ വീതിയുമുണ്ട്. ഇളം ശാഖകളിലും തളിരിലയുടെ അടിവശത്തും തവിട്ടുനിറത്തിലുള്ള രോമം പോലുള്ള നാരുകൾ കാണാം. ഞെട്ടിയില്ലാത്ത പൂങ്കുലയും ദീർഘവൃത്താകൃതിയിൽ ഓറഞ്ചുനിറത്തിലുള്ള കായയുമാണ് കല്ലാലിന്റേത്. മരത്തൊലിക്ക് ഔഷധഗുണമുണ്ട്.

ഇത് പ്രധാനമായും തമിഴ്‌നാട്ടിൽ കണ്ടുവരുന്നു. ഫലം ഹൃദയത്തിനും ഇലകളും തടിയും കരളിനും ത്വക്കിനും ഔഷധമാണ്. 800 മീറ്റർ വരെ ഉയരമുള്ള പാറ നിറഞ്ഞ മലഞ്ചെരിവുകളിലും നദീതീരങ്ങളിലും കാണുന്നു.



</doc>
<doc id="243634" url="https://ml.wikipedia.org/wiki?curid=243634" title="ഡി. സെൽവരാജ്">
ഡി. സെൽവരാജ്

പ്രമുഖനായ തമിഴ് സാഹിത്യകാരനാണ് ഡി.എസ് എന്നറിയപ്പെടുന്ന ഡി. സെൽവരാജ് (ജനനം :14 ജനുവരി 1938). തമിഴ് പുരോഗമന സാഹിത്യത്തിന് പ്രബലമായ സംഭാവനകൾ നൽകിയിട്ടുണ്ട്.
അഭിഭാഷകനായ ഡി.എസ് ഇടതുപക്ഷ പുരോഗമന സാഹിത്യ പ്രസ്ഥാനങ്ങളോടു ബന്ധപ്പെട്ട് പ്രവർത്തിക്കുന്നു. തമിഴ്നാട് മുർപ്പോക്ക് എഴുത്താളർ സംഘത്തിന്റെ സ്ഥാപകാംഗമാണ്. തോൽ എന്ന നോവലിന് കേന്ദ്ര സാഹിത്യ അക്കാദമി പുരസ്കാരം ലഭിച്ചിട്ടുണ്ട്.
ഡാനിയലിന്റെയും ജ്ഞാനംബാളിന്റെയും മകനായി തിരുനെൽവേലിയിൽ ജനിച്ചു. മൂന്നാറിലെ തോട്ടം തൊഴിലാളികളായിരുന്നു അച്ഛനും അമ്മയും. മൂന്നാർ ഹൈസ്ക്കൂളിൽ പഠിച്ചു. തിരുനെൽവേലി ഹിന്ദു കോളേജിൽ നിന്ന് ബിരുദവും മദിരാശിയി ലാ കോളേജിൽ നിന്ന് നിയമത്തിലും ബിരുദം നേടി. സി.പി.ഐ.എം മുഖപത്രമായ ജനശക്തിയിൽ ആദ്യ കഥ പ്രസിദ്ധപ്പെടുത്തി. ചിദംബര രഘുനാഥന്റെ ശാന്തി ലിറ്റിൽമാസികയിലും നീതി, സെമ്മലർ, കണ്ണദാസൻ, താമരൈ തുടങ്ങിയ ചെറുമാസികകളിലും നിരന്തരം എഴുതി. പി. ജീവാനന്ദത്തിന്റെ കമ്മ്യൂണിസ്റ്റ് ആശയങ്ങളിൽ ആകൃഷ്ടനായി തമിഴ്നാട് മുർപ്പോക്ക് എഴുത്താളർ സംഘത്തിൽ അംഗമായി. 1967 ൽ രചിച്ച 'മലരും ചരുകും', എന്ന ആദ്യ നോവലിന്റെ പ്രമേയം തിരുനെൽവേലിയിലെ കർഷക മുന്നേറ്റമായിരുന്നു. ആദ്യ ദളിത് തമിഴ് നോവലായി ഇത് പരിഗണിക്കുന്നു. 1973 ൽ രചിച്ച 'തേനീർ' തേയിലത്തോട്ട തൊഴിലാളികളുടെ ദുരിത പർവ്വങ്ങൾ വിശകലനം ചെയ്യുന്നു. യുഗസംഗമം, പാട്ടു മുടിയും മുന്നേ തുടങ്ങിയ നാടങ്ങളും എഴുതിയിട്ടുണ്ട്. യുഗസംഗമം ദില്ലി സർവ്വകലാശാലയിലെ പാഠപുസ്തകമാണ്. നിരവധി വർഷങ്ങൾ ഗവേഷണം ചെയ്താണ് ഡി.എസ് രചന നടത്തുന്നത്. തോൽ എന്ന പ്രസിദ്ധ നോവലിന്റെ രചനയ്ക്കായി പത്തു വർഷത്തോളം ദിണ്ടുഗലിലെ തോൽ ഫാക്ടറികൾ കേന്ദ്രീകരിച്ചു പഠിച്ചു. 'തോലിന്' 2009 ലെ തമിഴ്നാട് സർക്കാരിന്റെ പുരസ്കാരവും 2012 ലെ കേന്ദ്ര സാഹിത്യ അക്കാദമി പുരസ്കാരവും ലഭിച്ചു. ഇപ്പോൾ ദിണ്ടുഗലിലാണ് സ്ഥിര താമസം.


</doc>
<doc id="243636" url="https://ml.wikipedia.org/wiki?curid=243636" title="എ സ്റ്റഡി ഇൻ സ്കാർലെറ്റ്">
എ സ്റ്റഡി ഇൻ സ്കാർലെറ്റ്

ആർതർ കോനൻ ഡോയൽ രചിച്ച, നാലു നോവലുകളും 56 ചെറുകഥകളും ഉൾപ്പെടുന്ന ഷെർലക് ഹോംസ് പരമ്പരയിൽ ആദ്യത്തേതാണ് "എ സ്റ്റഡി ഇൻ സ്കാർലെറ്റ്" എന്ന നോവൽ. ഈ കൃതിയ്ക്ക് ‘വാട്സന്റെ കുറിപ്പുകൾ’ 'പുണ്യവാളന്മാരുടെ നാട് ‘എന്നുമായി രണ്ട് ഭാഗങ്ങളുണ്ട്. 1887ൽ ഈ കൃതി പുറത്തിറങ്ങി.

"ചോരക്കളം" എന്ന പേരിലും "ചുവപ്പിൽ ഒരു പഠനം" എന്ന പേരിലും ഈ കൃതിയുടെ മലയാളപരിഭാഷകൾ പുറത്തിറങ്ങിയിട്ടുണ്ട്.


</doc>
<doc id="243637" url="https://ml.wikipedia.org/wiki?curid=243637" title="ടാറ്റാ മോട്ടോർസ്">
ടാറ്റാ മോട്ടോർസ്

ടാറ്റാ ഗ്രൂപ്പിന് കീഴിലുള്ള ഒരു ഇന്ത്യൻ വാഹന നിർമ്മാണ കമ്പനിയാണ് ടാറ്റാ മോട്ടോർസ്.ലോകത്തിലെ പതിനെട്ടാമത്തെ വലിയ വാഹന നിർമ്മാതാവും,നാലാമത്തെ വലിയ ട്രക്ക് നിർമ്മാണ കമ്പനിയും,രണ്ടാമത്തെ വലിയ ബസ്‌ നിർമ്മാതാക്കളുമാണ് ടാറ്റാ മോട്ടോർസ്..ടാറ്റാ മോട്ടോർസിനു കീഴിൽ ഇന്ത്യയിൽ ജംഷഡ്പൂർ, സാനന്ദ്, പട്നനഗർ, ധാർവാട്, പൂനെ എന്നീ നഗരങ്ങളിൽ വാഹന നിർമ്മാണ ശാലകൾ ഉണ്ട്. ദഷിണ കൊറിയ, യുണൈറ്റഡ് കിംഗ്‌ഡം, അർജന്റീന എന്നീ രാജ്യങ്ങളിലും നിർമ്മാണശാലകൾ പ്രവർത്തിക്കുന്നു.


</doc>
<doc id="243639" url="https://ml.wikipedia.org/wiki?curid=243639" title="തിരുനയിനാർകുറിച്ചി മാധവൻ നായർ">
തിരുനയിനാർകുറിച്ചി മാധവൻ നായർ

കേരളത്തിലെ ആദ്യകാല ഗാനരചയിതാക്കളിൽ പ്രമുഖനായിരുന്നു തിരുനയിനാർകുറിച്ചി മാധവൻ നായർ. കവി, അധ്യാപകൻ, തിരക്കഥാകൃത്ത്, അഭിനേതാവ് എന്നീ നിലകളിലും അദ്ദേഹം പ്രവർത്തിച്ചിട്ടുണ്ട്. 1916-ൽ കന്യാകുമാരി ജില്ലയിലെ തിരുനയിനാർകുറിച്ചി ഗ്രാമത്തിലായിരുന്നു അദ്ദേഹത്തിന്റെ ജനനം.

മലയാളം വിദ്വാൻ പരീക്ഷ ജയിച്ചതിനുശേഷം കുളച്ചൽ , തിരുവട്ടാർ എന്നിവിടങ്ങളിൽ അധ്യാപകനായിരുന്നു. 1948-ൽ ട്രാവൻകൂർ റേഡിയോ നിലയത്തിന്റെ തുടക്കത്തിനു പിന്നിൽ ഇദ്ദേഹവും പ്രവർത്തിച്ചിരുന്നു. ട്രാവൻകൂർ റേഡിയോ നിലയം പിന്നീട് ആകാശവാണിയായപ്പോഴും ശ്രീ മാധവൻ നായർ അമരത്തു തന്നെ ഉണ്ടായിരുന്നു. പല ഭാഷകളിൽ പ്രാവീണ്യമുള്ള ഇദ്ദേഹം ആകാശവാണിയിലെ ജോലിക്കിടയിലാണ്‌ ഗാനരചനയിലേക്കു തിരിഞ്ഞത്. ആത്മസഖി എന്ന ചിത്രത്തിനുവേണ്ടി എഴുതിയ "കന്നിക്കതിരാടും നാൾ" എന്നതാണ്‌ അദ്ദേഹത്തിന്റെ ആദ്യഗാനം. ഈ ചിത്രത്തിൽ അദ്ദേഹം അഭിനയിക്കുകയും ചെയ്തിരുന്നു.

കേരളത്തിലെ രണ്ടാമത്തെ ചലച്ചിത്രനിർമ്മാണശാലയായ മെരിലാന്റ് സ്റ്റുഡിയോയുടെ ആദ്യചിത്രമായിരുന്നു 'ആത്മസഖി'. മെരിലാന്റിന്റെ സ്ഥാപകൻ പി. സുബ്രഹ്മണ്യവുമായി ആത്മബന്ധം സ്ഥാപിച്ച അദ്ദേഹം തുടർന്ന് മെരിലാന്റിന്റെ നിരവധി ചിത്രങ്ങളിൽ ഗാനരചന നിർവ്വഹിച്ചു.

എന്നീ പ്രശസ്ത തത്ത്വചിന്താ ഗാനങ്ങൾ അദ്ദേഹത്തിനന്റെ സംഭാവനയാണ്. 
തുടങ്ങിയവയാണ്‌ ശ്രീ മാധവൻ നായർ ഗാനരചന നിർവ്വഹിച്ച പ്രധാന ചിത്രങ്ങൾ. 26 ചലച്ചിത്രങ്ങൾക്കായി അദ്ദേഹം 241 പാട്ടുകൾ എഴുതിയിട്ടുണ്ട്. ഇവയിൽ ബഹുഭൂരിപക്ഷത്തിനും ഈണമിട്ടത് ബ്രദർ ലക്ഷ്മണനായിരുന്നു.

കുറച്ചുനാൾ "മുരളി" എന്ന തൂലികാനാമത്തിൽ ഗാനരചന നിർവ്വഹിച്ച ഇദ്ദേഹം നിരവധി ദേശഭക്തിഗീതങ്ങളും എഴുതിയിട്ടുണ്ട്. കേന്ദ്രസർക്കാരിന്റെ ഗാനമുരളി അവാർഡും ഇദ്ദേഹത്തിനു ലഭിച്ചിട്ടുണ്ട്. ഉമ്മിണിത്തങ്ക, കണ്ണുനീരിന്റെ കാവ്യം തുടങ്ങി നിരവധി കാവ്യങ്ങളും ഇദ്ദേഹം കൈരളിക്കു കാഴ്ചവെച്ചിരുന്നു. കറുത്ത കൈ, കാട്ടുമൈന എന്നീ ചിത്രങ്ങൾക്കു തിരക്കഥയും രചിച്ചിരുന്നു.

അമ്മാവന്റെ മകളായ സ്നേഹലതയായിരുന്നു ആദ്യ ഭാര്യ. പിന്നീട് പൊന്നമ്മ എന്ന സ്ത്രീയെ വിവാഹം കഴിച്ചു. ജയശ്രീയാണ്‌ മകൾ. 1965-ലെ ലോക വിഡ്ഢിദിനത്തിൽ കാൻസർബാധയെത്തുടർന്ന് തിരുവനന്തപുരം മെഡിക്കൽ കോളേജിൽവച്ച് അദ്ദേഹം അന്തരിച്ചു. 49 വയസ്സായിരുന്നു അദ്ദേഹത്തിന്.


</doc>
<doc id="243640" url="https://ml.wikipedia.org/wiki?curid=243640" title="കങ്കാണി സമ്പ്രദായം">
കങ്കാണി സമ്പ്രദായം

വൻകിട തോട്ടങ്ങളിൽ അഞ്ച് പതിറ്റാണ്ട് മുൻപ് വരെ നിലനിന്നിരുന്ന തൊഴിൽ സമ്പ്രദായമാണ് കങ്കാണി സമ്പ്രദായം. സംസ്ഥാനത്തിന്റെ വിവിധ ഭാഗങ്ങളിൽ നിന്നും അയൽപക്ക സംസ്ഥാനങ്ങളിൽ നിന്നും തൊഴിലാളികളെ ജോലിക്കെത്തിച്ചിരുന്നവരാണ് കങ്കാണിമാർ. ഇവർ തൊഴിലാളികളെ അടിമകളെപ്പോലെ പണിയെടുപ്പിച്ചിരുന്നു. ഇംഗ്ലീഷുകാരായ മാനേജ്‌മെന്റിൽ നിന്ന് തൊഴിലാളികൾക്കുള്ള കൂലിയും അവരെ എത്തിച്ചതിന്റെ കമ്മീഷനുമൊക്കെ കങ്കാണിമാർ കൈപ്പറ്റുമായിരുന്നു. അധ്വാനത്തിന്റെ സിംഹഭാഗവും കമ്മീഷനായി കൈക്കലാക്കിയിരുന്നത് കങ്കാണിമാരായിരുന്നു. അധ്വാനത്തിൽ കുറവുണ്ടായാൽ ശിക്ഷാനടപടികൾ കൽപിച്ച് നടപ്പാക്കിയിരുന്നതും ഇവർ തന്നെ. മാനേജ്‌മെന്റ് കൊടുക്കുന്ന കൂലിയിൽ നിന്ന് കങ്കാണിമാർ അവരുടെ വിഹിതവും എടുത്ത ശേഷമാണ് പണിയെടുക്കുന്നവർക്ക് പ്രതിഫലം നൽകിയിരുന്നത്. തമിഴ്നാട്ടിൽ നിന്നും വ്യാപകമായി സിലോണിലേക്കും മലേഷ്യയിലേക്കും കേരളത്തിലേക്കും അവിദഗ്ദ്ധ തൊഴിലാളികളെത്തിയത് ഈ സമ്പ്രദായത്തിൽ പണിയെടുക്കുവാനായിരുന്നു. 1910 നു മുമ്പ് 50000 നും 80000 നും ഇടയ്ക്ക് ഇന്ത്യൻ തൊഴിലാളികൾ ആ സമ്പ്രദായ പ്രകാരം ജോലി ചെയ്യാൻ മലേഷ്യയിലേക്ക് പോയി. 

ശുദ്ധവായുവും വെളിച്ചവും പോലുമില്ലാത്ത കുടുസുമുറികളായിരുന്നു തൊഴിലാളികൾക്ക് അനുവദിച്ചിരുന്നത്. ട്രേഡ് യൂണിയനുകളിൽ അംഗങ്ങളാവാനും ന്യായമായ അവകാശം ചോദിക്കാനും തൊഴിലാളികൾക്ക് കഴിഞ്ഞിരുന്നില്ല.തോട്ടം മേഖലയിൽ നിന്ന് കങ്കാണി സമ്പ്രദായം ഒഴിവാക്കി തൊഴിലാളികളെ ചൂഷണ മുക്തരാക്കാൻ ട്രേഡ് യൂണിയനുകൾ എണ്ണമറ്റ പ്രക്ഷോഭങ്ങൾ നടത്തിയിട്ടുണ്ട്. 

നിലവിൽ ഈ സമ്പ്രദായം അവസാനിപ്പിച്ചെങ്കിലും ധാരാളം അന്യ സംസ്ഥാന തൊഴിലാളികളെത്തി തുടങ്ങിയതോടെ വീണ്ടും നടപ്പിലായി തുടങ്ങിയിട്ടുണ്ട്. 


</doc>
<doc id="243644" url="https://ml.wikipedia.org/wiki?curid=243644" title="തോമസ് ക്രാന്മർ">
തോമസ് ക്രാന്മർ

പതിനാറാം നൂറ്റാണ്ടിലെ ഇംഗ്ലീഷ് മതനവീകരണത്തിന്റെ നായകന്മാരിൽ പ്രമുഖനും കാന്റർബറിയിലെ മെത്രാപ്പോലീത്തയും ആയിരുന്നു തോമസ് ക്രാന്മാർ. ഹെൻറി എട്ടാമൻ, എഡ്വേഡ് ആറാമൻ എന്നീ രാജാക്കന്മാരുടെ കാലത്തും ഒന്നാം മേരി രാജ്ഞിയുടെ ഭരണത്തിന്റെ തുടക്കത്തിലുമായിരുന്നു അദ്ദേഹം മെത്രാപ്പോലീത്താ സ്ഥാനം വഹിച്ചിരുന്നത്. അരഗണിലെ കാഥറീൻ രാജ്ഞിയിൽ നിന്നുള്ള ഹെൻറിയുടെ വിവാഹമോചനത്തെ പിന്തുണച്ച ക്രാന്മർ അതുവഴി റോമൻ കത്തോലിക്കാ വഴക്കത്തിൽ നിന്നുള്ള ഇംഗ്ലീഷ് ക്രിസ്തീയതയുടെ വേർപിരിയലിനു വഴിയൊരുക്കി. എസ്സക്സിലെ പ്രഭു തോമസ് ക്രോംവെല്ലിനൊപ്പം അദ്ദേഹവും, രാഷ്ട്രീയാധികാരസീമകൾക്കുള്ളിൽ മതത്തിന്റെ നേതൃത്വം രാജാക്കന്മാർക്കായിരിക്കണം എന്ന "രാജമേധാവിത്വവാദത്തെ" (Royal Supremacy) പിന്തുണച്ചു. ആംഗ്ലിക്കൻ ധാർമ്മികതയേയും ഇംഗ്ലീഷ് ഭാഷയെ തന്നെയും ആഴത്തിൽ സ്വാധീനിച്ച ബുക്ക് ഓഫ് കോമൺ പ്രെയർ എന്ന കൃതിയുടെ മുഖ്യശില്പിയാണ് ക്രാന്മർ.

ഇടത്തരം കുടുംബപശ്ചാത്തലമുള്ള തോമസ് ക്രാന്മറും ആഗ്നസ് ക്രാന്മറുമായിരുന്നു തോമസ് ക്രാന്മറുടെ മാതാപിതാക്കൾ. കുടുംബസ്വത്ത് അവരുടെ മൂത്തമകന്റെ അവകാശമായതിനാൽ, തോമസും രണ്ടാമത്തെ സഹോദരൻ എഡ്മണ്ടും വൈദികവൃത്തിയിലേക്കു തിരിഞ്ഞു. ക്രാന്മറുടെ ബാല്യകാലവിദ്യാഭ്യാസത്തിന്റെ ചിത്രം വ്യക്തമല്ല. ഗ്രാമത്തിലെ ഗ്രാമർ സ്കൂളിലാകാം അദ്ദേഹം പഠിച്ചത്. പതിനാലാമത്തെ വയസ്സിൽ ക്രാന്മർ കേംബ്രിഡ്ജിലെ ജീസസ് കോളജിൽ ചേർന്നു. ലോജിക്കും പൗരാണികസാഹിത്യവും തത്ത്വചിന്തയും എല്ലാം അടങ്ങിയ ഒരു പഠനപദ്ധതി പിന്തുടർന്ന അദ്ദേഹം ബാച്ചിലർ ബിരുദത്തിലെത്തിയത് നീണ്ട എട്ടുവർഷം കൊണ്ടാണ്. ഇക്കാലത്ത് ക്രാന്മർ മദ്ധ്യയുഗങ്ങളിലെ സ്കൊളാസ്റ്റിക് ചിന്താപാരമ്പര്യത്തിലെ ഗ്രന്ഥങ്ങൾ ശേഖരിക്കാൻ തുടങ്ങി. ഇവ അദ്ദേഹം ജീവിതകാലം മുഴുവൻ കാത്തുപോന്നു. മാസ്റ്റേഴ്സ് ബിരുദത്തിനു ശ്രമിച്ച ക്രാന്മർ, പഠനവിഷയത്തിൽ മാറ്റം വരുത്തി. അതിനാൽ ഇറാസ്മസ് ഉൾപ്പെടെയുള്ള ഹ്യൂമനിസ്റ്റ് ചിന്തകന്മാരെക്കുറിച്ചായി മാസ്റ്റേഴ്സ് പഠനം. മാസ്റ്റേഴ്സ് പെട്ടെന്ന് പൂർത്തിയാക്കിയ അദ്ദേഹം മൂന്നു വർഷം കൊണ്ട് 1515-ൽ ബിരുദം നേടി. തുടർന്ന് ക്രാന്മർ കേംബ്രിഡ്ജിലെ ജീസസ് കോളജിൽ ഫെല്ലോ ആയി തെരഞ്ഞെടുക്കപ്പെട്ടു.

മാസ്റ്റേഴ്സ് പഠനത്തിനിടയിൽ ക്രാന്മർ ജോവാൻ എന്നു പേരായ ഒരു യുവതിയെ വിവാഹം കഴിച്ചിരുന്നു. ഇതു പരസ്യമായതോടെ അദ്ദേഹത്തിനു ജീസസ് കോളജിലെ ഫെലോഷിപ്പും താമസസൗകര്യവും നഷ്ടമായി. കുടുംബത്തെ പോറ്റാനായി ക്രാന്മർ മറ്റൊരു കോളജിലെ അദ്ധ്യാപകനായി. താമസിയാതെ ഭാര്യ ജൊവാൻ മരിച്ചതോടെ അദ്ദേഹത്തിനു ജീസസ് കോളജിലെ പദവികൾ തിരികെ കിട്ടി. താമസിയാതെ ദൈവശാസ്ത്രപഠനം തുടങ്ങിയ ക്രാന്മർ 1520-ൽ പുരോഹിതനായി. കേംബ്രിഡ്ജ് സർവകലാശാല അദ്ദേഹത്തെ അതിന്റെ പ്രഭാഷകന്മാരിൽ ഒരാളായി തെരഞ്ഞെടുത്തു. 1526-ൽ ക്രാന്മർക്ക് ദൈവശാസ്ത്രത്തിൽ ഡോക്ടർ ബിരുദം ലഭിച്ചു. കേബ്രിഡ്ജിൽ ചെലവഴിച്ച മുപ്പതുവർഷക്കാലത്തെ ക്രാന്മറുടെ ചിന്തയുടെ സ്വഭാവം വ്യക്തമല്ല. ബൈബിൾ പഠനത്തിൽ അഗാധമായ താത്പര്യം പ്രകടിപ്പിച്ച മാനവീയതാവാദം ആയിരുന്നു അക്കാലത്തെ അദ്ദേഹത്തിന്റെ നിലപാടെന്നും, ഇത് 1520-കളിൽ പ്രചരിച്ചുകൊണ്ടിരുന്ന ലൂഥറുടെ ആശയങ്ങളോടടുക്കാൻ ക്രാന്മറെ സഹായിച്ചെന്നും കരുതപ്പെട്ടിരുന്നു. എന്നാൽ അക്കാലത്തെ ചില കുറിപ്പുകൾ സൂചിപ്പിക്കുന്നത് ആദ്യകാലത്ത് ലൂഥറുടെ ആശയങ്ങളോട് ക്രാന്മർക്കുണ്ടായിരുന്ന അകൽച്ചയും ഇറാസ്മസിനോടു കാട്ടിയ സഹമതിയും ആണ്.

അക്കാലത്ത് ഹെൻട്രി എട്ടാമന്റെ മുഖ്യസചിവനായിരുന്ന കർദ്ദിനാൾ വുൾസി, പല കേംബ്രിഡ്ജ് പണ്ഡിതന്മാരേയും യൂറോപ്പിലെ നയതന്ത്രപദവികൾക്കായി തെരഞ്ഞെടുത്തപ്പോൾ, ക്രാന്മർക്കും ഇംഗ്ലണ്ടിന്റെ സ്പെയിനിലെ എംബസ്സിയിൽ ഒരു താഴ്ന്ന പദവി കിട്ടി. ഈയിലെ കണ്ടുകിട്ടിയ ക്രാന്മറുടെ രണ്ടു കത്തുകളിൽ, അദ്ദേഹവും ഹെൻറി എട്ടാമനുമൻ രാജാവുമായുള്ള ആദ്യത്തെ കൂടിക്കാഴ്ചയുടെ സൂചനയുണ്ട്. 1527-ൽ ജൂണിലെ നിന്നു മടങ്ങി വന്ന ക്രാന്മർ ചക്രവർത്തിയുമായി അരമണിക്കൂർ കൂടിക്കാഴ്ച നടത്തി. "രാജാക്കന്മാരിൽ എറ്റവും ദയാലു" എന്നാണ് ഹെൻറിയെ ക്രാന്മർ പുകഴ്ത്തുന്നത്.

1529-ൽ, അരഗണിലെ കാഥറീൻ രാജ്ഞിയിൽ നിന്നുള്ള ഹെൻറി എട്ടാമന്റെ വിവാഹമോചനശ്രമം വലിയ ചർച്ചാവിഷയമായിരുന്നു. ഹെൻറിയുടെ ആഗ്രഹം ബൈബിളിന്റെ പ്രബോധനങ്ങൾക്കിണങ്ങുന്നതാണോ എന്ന പ്രശ്നവും ഉന്നയിക്കപ്പെട്ടിരുന്നു. സുഹൃത്തുക്കളുമായുള്ള ഒരു ചർച്ചക്കിടെ, ഈ വിഷയം യൂറോപ്യൻ സർവകലാശാലകളിലെ പണ്ഡിതന്മാരുടെ പരിഗണനയ്ക്കു സമർപ്പിക്കണം എന്ന ആശയം ക്രാന്മർ മുന്നോട്ടുവച്ചു. ഈ നിർദ്ദേശം രാജാവിന് ആകർഷകരമായി തോന്നി. ക്രാന്മറെ രാജവിന്റെ സവിശേഷശ്രദ്ധയിൽ കൊണ്ടുവരാൻ ഇതു കാരണമായി.

1532 ഒക്ടോബർ 1-ന് ഇറ്റലിയിലായിരിക്കെ ക്രാന്മർക്ക് ഹെൻറി എട്ടാമന്റെ ഒരു കത്തു കിട്ടി. കാന്റർബറിയിലെ മെത്രാപ്പോലീത്ത വില്യം വാർഹാമിന്റെ മരണത്തെ തുടർന്ന് ആ പദവിയിൽ ക്രാന്മറുടെ നിയമനം അറിയിക്കുന്ന കത്തായിരുന്നു അത്. താമസിയാതെ ക്രാന്മർ ഇംഗ്ലണ്ടിൽ മടങ്ങിയെത്തി. കാഥറീനു പകരം ഹെൻറി വിവാഹം കഴിക്കാൻ ആഗ്രഹിച്ചിരുന്ന ആനി ബോളിന്റെ കുടുംബത്തിന്റെ സ്വാധീനം മൂലമായിരുന്നു ഈ നിയമനം. താരതമ്യേന അപ്രധാനമായ പദവിയിലിരുന്ന ക്രാന്മറുടെ ഈ നിയമനം അപ്രതീക്ഷിതമായിരുന്നു.

കാന്റർബറിയിലെ മെത്രാപ്പോലീത്താ ആയിരിക്കെ ക്രാന്മർ ഇംഗ്ലീഷ് നവീകൃതസഭയ്ക്ക് പ്രബോധനപരവും അനുഷ്ഠാനപരവുമായ ചട്ടക്കൂടുകൾ രൂപപ്പെടുത്തി. ഹെൻറി എട്ടാമന്റെ കാലത്ത് യാഥാസ്ഥിതികരും നവീകരണവാദികളും തമ്മിലുള്ള അധികാരമത്സരം നിലനിന്നിരുന്നതിനാൽ സഭയിൽ അദ്ദേഹം മൗലികമായ മാറ്റങ്ങൾക്കു തുനിഞ്ഞില്ല. എന്നാൽ ഹെൻറിയുടെ കാലത്തു തന്നെ "പ്രബോധങ്ങളും ലുത്തിനിയയും" എന്ന പേരിൽ ഇംഗ്ലീഷ് ഭാഷയിലെ ആദ്യത്തെ ഔദ്യോഗിക ആരാധനാഗ്രന്ഥം ക്രാന്മർ പ്രസിദ്ധീകരിച്ചു.

ബാലപ്രായത്തിൽ അധികാരത്തിലെത്തിയ എഡ്വേർഡ് രാജാവിന്റെ കാലത്ത് ക്രാന്മർ സഭയിൽ വ്യാപകമായ മാറ്റങ്ങൾക്കു മുൻകൈയ്യെടുത്തു. ഇംഗ്ലീഷ് സഭയുടെ പ്രാർത്ഥനാമുറകളുടേയും വിശ്വാസങ്ങളുടേയും സഞ്ചയമായ "ബുക്ക് ഓഫ് കോമൺ പ്രെയറിന്റെ" ആദ്യത്തെ രണ്ടു പതിപ്പുകൾ ഇക്കാലത്ത് അദ്ദേഹം പ്രസിദ്ധീകരിച്ചു. ഇംഗ്ലണ്ടിൽ അഭയാർത്ഥികളായിരുന്ന യൂറോപ്യൻ നവീകർത്താക്കളുടെ സഹായത്തോടെ അദ്ദേഹം, വിശുദ്ധ കുർബാന, വൈദികബ്രഹ്മചര്യം, ദേവാലയങ്ങളിൽ പ്രതിമകളുടെ സ്ഥാനം, വിശുദ്ധന്മാരുടെ വണക്കം, എന്നീ വിഷയങ്ങളിൽ പുതിയ മാനകസിദ്ധാന്തങ്ങൾ രൂപപ്പെടുത്തി. ഈ സിദ്ധാന്തങ്ങളുടെ പ്രചാരണത്തിന് അദ്ദേഹം ബുക്ക് ഓഫ് കോമൺ പ്രെയർ, ബുക്ക് ഓഫ് ഹോമിലീസ് എന്നിവയുൾപ്പെടെയുള്ള രചനകൾ ഉപയോഗപ്പെടുത്തി.

ഏഡ്വേഡ് രാജാവിന്റെ മരണത്തെ തുടർന്ന് അധികാരത്തിൽ വന്ന ഒന്നാം മേരി രാജ്ഞിയുടെ കാലത്ത് ക്രാന്മറെ രാജദ്രോഹത്തിനും വേദവ്യതിചലനത്തിനും വിചാരണ ചെയ്തു വധശിക്ഷയ്ക്കു വിധിച്ചു. രണ്ടു വർഷത്തിലേറെ തടവിൽ കഴിഞ്ഞ അദ്ദേഹം പുതിയസഭാനേതൃത്ത്വത്തിന്റെ സമ്മർദ്ദത്തിനു വഴങ്ങി തന്റെ നവീകൃതവിശ്വാസത്തെ പലവട്ടം തള്ളിപ്പറഞ്ഞതിനാൽ റോമൻ കത്തോലിക്കാവിശ്വാസവുമായി അനുരഞ്ജനപ്പെട്ടതായി കാണപ്പെട്ടു. ലൂഥറുടേയും സ്വിംഗ്ലിയുടേയും സിദ്ധാന്തങ്ങൾ തള്ളിപ്പറഞ്ഞ അദ്ദേഹം മാർപ്പാപ്പായുടെ പരമാധികാരം ഏറ്റുപറഞ്ഞ് കത്തോലിക്കാ വിശ്വാസത്തിലേക്കുള്ള മടക്കത്തിൽ ആഹ്ലാദം പ്രകടിപ്പിച്ചു. കൂദാശാപരമായ പാപപ്പൊറുതി ആവശ്യപ്പെട്ട ക്രാന്മർക്ക് അതും നൽകപ്പെട്ടു. പശ്ചാത്തപിക്കുന്ന വേദവിരോധികളുടെ വധശിക്ഷ ഇളവുചെയ്യുക പതിവായിരുന്നതിനാൽ അദ്ദേഹത്തിന്റെ ശിക്ഷ പലവട്ടം മാറ്റിവച്ചിരുന്നു. എന്നാൽ ക്രാന്മറുടെ അതിക്രമങ്ങൾ അതിരില്ലാത്തതാണെന്നും അദ്ദേഹത്തെ ശിക്ഷിച്ച് അത്തരം തെറ്റുകൾക്കെതിരെ മറ്റുള്ളവർക്ക് മുന്നറിയിപ്പു നൽകേണ്ടതാണെന്നുമായിരുന്നു മേരി രാജ്ഞിയുടെ നിലപാട്. 

മരണത്തിനു മുൻപ് ഓക്സ്ഫോർഡ് സർവകലാശാലയിലെ വിശുദ്ധമാതാവിന്റെ പള്ളിയിൽ പരസ്യമായ വിശ്വാസപ്രഖ്യാപനത്തിന് അവസരമുണ്ടാകുമെന്ന് അറിയിപ്പുകിട്ടിയ ക്രാന്മർ അതിന്റെ പാഠം മുന്നേ എഴുതിക്കൊടുത്തു. മരണദിവസം, ദേവാലയത്തിലെ പ്രസംഗപീഠത്തിൽ നടത്തിയ പ്രഖ്യാപനത്തിന്റെ തുടക്കത്തിൽ ക്രാന്മർ, രാജാവിനോടും രാജ്ഞിയോടും വിധേയത്വം പ്രഖ്യാപിച്ചു. എന്നാൽ ഒടുവിൽ, പ്രഖ്യാപനത്തിന്റെ ലിഖിതപാഠം ഉപേക്ഷിച്ച അദ്ദേഹം, സമ്മർദ്ദത്തിനു വഴങ്ങി നേരത്തേ നടത്തിയിരുന്ന വിശ്വാസഖണ്ഡനങ്ങളെ നാടകീയമായി തള്ളിപ്പറഞ്ഞ് നവീകൃതവിശ്വാസത്തിന്റെ ഈവിധമുള്ള പരസ്യപ്രഖ്യാപനം നടത്തി. 
തുടർന്ന് പ്രസംഗവേദിയിൽ നിന്നു വലിച്ചിറക്കപ്പെട്ട ക്രാന്മറെ തന്റെ സഹപ്രവർത്തകരായിരുന്ന ലാറ്റിമറും റിഡ്ലിയും ആറുമാസം മുൻപു മരിച്ച വേദിയിൽ എരിച്ചുകൊന്നു. തീ ശരീരത്തിനടുത്തെത്തിയപ്പോൾ അദ്ദേഹം തന്റെ കൈ നീട്ടി അതിനു മുകളിൽ പിടിച്ച് എരിച്ചതായി ഫോക്സിന്റെ രക്തസാക്ഷിപ്പുസ്തകത്തിൽ പറയുന്നു. പുതിയനിയമത്തിലെ പ്രഥമരക്തസാക്ഷി എസ്തപ്പാനോസിനെപ്പോലെ, "കർത്താവേ, എന്റെ ആത്മാവിനെ കൈക്കൊണ്ടാലും" എന്ന അന്ത്യവചനത്തിലാണ് അദ്ദേഹം ജീവൻ വെടിഞ്ഞതെന്നും ഫോക്സ് പറയുന്നുണ്ട്.

റോമൻ കത്തോലിക്കരുടെ ദൃഷ്ടിയിൽ തോമസ് ക്രാന്മറുടെ അന്ത്യം വേദവിരോധിയുടെ മരണമായിരുന്നെങ്കിൽ നവീകരണവാദികൾക്ക് അതു രക്തസാക്ഷിത്വമായിരുന്നു. ജോൺ ഫോക്സിന്റെ "രക്തസാക്ഷികളുടെ പുസ്തകത്തിലെ" (Fox's Book of Martyrs) ഉദാത്തമായ ചിത്രീകരണം ക്രാന്മറുടെ മരണകഥയെ അനശ്വരമാക്കി. ബുക്ക് ഓഫ് കോമൺ പ്രെയർ, ആംഗ്ലിക്കൻ വിശ്വാസത്തിന്റെ 39 വകുപ്പുകൾ (39 Articles) എന്നിവയിലൂടെ ക്രാന്മറുടെ പൈതൃകം നിലനിൽക്കുന്നു.

"And as for the Pope, I refuse him, as Christ's enemy, and Antichrist with all his false doctrine."


</doc>
<doc id="243645" url="https://ml.wikipedia.org/wiki?curid=243645" title="മഹീന്ദ്ര ഇ2ഒ">
മഹീന്ദ്ര ഇ2ഒ

മഹീന്ദ്ര രെവ ഇലക്ട്രിക് വെഹിക്കിൾസ് പ്രൈവറ്റ് ലിമിറ്റഡ് കമ്പനി 2013ൽ പുറത്തിറക്കിയ വൈദ്യുതിയാൽ പ്രവർത്തിക്കുന്ന ചെറു കാറാണ് ഇ2ഒ.പുത്തൻ തലമുറയിൽപ്പെട്ട ഇതിന്റെ ലിത്തിയം അയൺ ബാറ്ററി ഒരുതവണ ചാർജ്ജ് ചെയ്താൽ നൂറ് കിലോമീറ്റർ ദൂരം സഞ്ചരിക്കാം. ബാറ്ററി പൂർണ്ണമായി ചാർജ്ജു ചെയ്യാൻ അഞ്ചുമണിക്കൂർ സമയംവേണം. ഓട്ടോമാറ്റിക് ഗിയർ സംവിധാനമുള്ള കാർ നഗരയാത്രകൾ മുൻനിർത്തിയാണ് രൂപകൽപ്പന ചെയ്തിരിക്കുന്നത്.

ജി പി എസ് നാവിഗേഷൻ സംവിധാനം, കീലെസ് എൻട്രി, സ്റ്റാർട്ട് /സ്റ്റോപ് ബട്ടൺ, വാഹനം ബ്രേക്കുചെയ്യുമ്പോൾ നഷ്ടപ്പെടുന്ന ഊർജ്ജം ബാറ്ററിയിൽ സംഭരിക്കുന്ന റീജെനറേറ്റീവ് ബ്രേക്കിങ് സംവിധാനം തുടങ്ങിയവയാണ് ഈ ഇന്ത്യൻ വൈദ്യുതകാറിന്റെ സവിശേഷതകൾ.മഹീന്ദ്ര ബംഗലൂരുവിൽ 100 കോടി രൂപ ചെലവഴിച്ചു നിർമ്മിച്ച പരിസ്ഥിതി സൗഹൃദ പ്ലാന്റിലാണ് ഇ2ഒ നിർമ്മിക്കുന്നത്.,



</doc>
<doc id="243651" url="https://ml.wikipedia.org/wiki?curid=243651" title="കിങ്ഡം">
കിങ്ഡം

ജീവശാസ്ത്രത്തിൽ ശാസ്ത്രീയ വർഗ്ഗീകരണത്തിലെ ഫൈലത്തിനും ഡൊമെയിനും ഇടയിൽ ഉള്ള വർഗ്ഗീകരണതലമാണ് കിങ്ഡം. വർഗ്ഗീകരണശാസ്ത്രത്തിലെ ഏറ്റവും ഉയർന്ന റാങ്ക് ആണ് ഇത്. കിംങ്ഡത്തിനെ ചെറിയ ഫൈലങ്ങൾ ആയി തിരിച്ചിരിക്കുന്നു. 



</doc>
<doc id="243653" url="https://ml.wikipedia.org/wiki?curid=243653" title="അത്താണി (ആലുവ)">
അത്താണി (ആലുവ)

എറണാകുളം ജില്ലയിലെ പാറക്കടവിലെ നെടുമ്പാശ്ശേരി ഗ്രാമപഞ്ചായത്തിലെ ഒരു സ്ഥലമാണ് അത്താണി. അത്താണി ടൗൺ എന്ന പേരിൽ ഒരു വാർഡും നെടുമ്പാശ്ശേരി പഞ്ചായത്തിലുണ്ട്. 

എൻ.എച്ച്. 544-ൽ (പഴയ എൻ.എച്ച്. 47) അത്താണി ജംഗ്ഷൻ എന്ന പേരിൽ ഒരു മുക്കവലയുണ്ട്. പറവൂർ അത്താണി റോഡ് ഇവിടെ വന്നു ചേരുന്നു. 

അത്താണിയിലെ പ്രധാന പൊതു-സ്വകാര്യ സ്ഥാപനങ്ങൾ താഴെക്കൊടുത്തിരിക്കുന്നു. 


</doc>
<doc id="243705" url="https://ml.wikipedia.org/wiki?curid=243705" title="നിത്യവഴുതന">
നിത്യവഴുതന

അലങ്കാരത്തിനും പാചക ആവശ്യങ്ങൾക്കും ഉപയോഗിക്കാൻ കഴിയുന്ന ഒരു പച്ചക്കറിയാണ് നിത്യ വഴുതന . അധികം പരിചരണം ആവശ്യമില്ലാതെ വേലിയിൽ വളർത്താവുന്ന ഒരു സസ്യം കൂടിയാണിത്. വൈകുന്നേരങ്ങളിൽ പൂക്കൾ വിരിയുന്ന ഈ സസ്യത്തിന്റെ കായ്കൾക്ക് ഗ്രാമ്പുവിന്റെ ആകൃതിയാണുള്ളത്


</doc>
<doc id="243745" url="https://ml.wikipedia.org/wiki?curid=243745" title="പട്കായ് മലനിരകൾ">
പട്കായ് മലനിരകൾ

ഇന്ത്യയുടെ വടക്കു കിഴക്ക് ഭാഗത്തായി മ്യാൻമർ അതിർത്തിയിലേയ്ക്കു വ്യാപിച്ചുകിടക്കുന്ന മലനിരകളാണ് പട്കായ് മലനിരകൾ. പൂർവ്വാചൽ എന്ന പേരിലും ഇത് അറിയപ്പെടുന്നു. പട്കായ്, ഗ്രാരോ-കാസി-ജയന്തിയ,ലുഷായ് എന്നീ മൂന്നു മലനിരകൾ ഇതിൽ ഉൾപ്പെട്ടുവരുന്നുണ്ട്.



</doc>
<doc id="243748" url="https://ml.wikipedia.org/wiki?curid=243748" title="കോഴിപ്പോര്">
കോഴിപ്പോര്

ഇന്ത്യയിലടക്കം മിക്ക രാജ്യങ്ങളിലും പണ്ടു മുതലേ പ്രചാരം നേടിയ ഒരു വിനോദമാണ് കോഴിപ്പോര്. തമിഴിൽ ചേവൽ ചണ്ടൈ എന്നറിയപ്പെടുന്ന ഈ വിനോദത്തിന് തമിഴ്നാട്ടിൽ ഏറെ ആരാധകരുണ്ട്. ഇന്ത്യയുൾപ്പെടെ ലോകത്തെങ്ങും കോഴിപ്പോര് നിരോധിച്ചിട്ടുണ്ടെങ്കിലും ഇത് ഇപ്പോഴും തുടരുന്നുണ്ട്. ഇന്ത്യയിലെ ശിക്ഷാനിയമം 428, 429 വകുപ്പുകളിലും മൃഗപീഡന നിയമം പതിനൊന്നാം വകുപ്പിലും കോഴിപ്പോരു നടത്തുന്നവരെ അറസ്റുചെയ്യാൻ നിയമമുണ്ട്. 

ഏറെ പഴക്കമുള്ള ഒരു വിനോദമാണ് കോഴിപ്പോര്. പേർഷ്യയിൽ 6000 വർഷങ്ങൾക്കു മുമ്പേ ഇത് നിലനിന്നതായി പറയപ്പെടുന്നു. സിന്ധു നദീ തട സംസ്കാര കാലത്തു ഈ വിനോദത്തിലേർപ്പെട്ടിരുന്നതായി ചില ഗ്രന്ഥകാരന്മാർ ചൂണ്ടിക്കാട്ടിയിട്ടുണ്ട്.

പ്രത്യേക പരിശീലനം നൽകിയ പൂവൻകോഴികളെയാണ് പോരിനിറക്കുക. ചെറുപ്പത്തിലേ കോഴികളെ പിടികൂടി, ചെറിയ കൂടുകളിലടക്കുകയും നന്നായി തീറ്റയും മരുന്നുകളും നൽകുകയും ചെയ്യുന്നു. പേശികൾ പെട്ടെന്നു വികസിപ്പിക്കാൻ സ്റെറോയിഡുകൾ വരെ നൽകുന്നു. നേരമ്പോക്കിനായി തുടങ്ങിയ ഈ വിനോദം ഇന്ന് ചൂതുകളി വ്യവസായമായി മാറിയിട്ടുണ്ട്. മെയ്യൊതുക്കവും സമരാസക്തിയുമുള്ള പോരുകോഴികളെ പ്രത്യേകം വളർത്തിയെടുക്കുന്നു. കോഴികളുടെ കാലുകളിൽ അള്ളുകൾ എന്ന പേരിലുള്ള കൂർത്തുമൂർത്ത ലോഹനിർമിതമായ നഖങ്ങളും മുള്ളുകളും വെച്ചുപിടിപ്പിക്കുന്നു.
കാലുകളിലെ പിൻനഖം വെട്ടിക്കളഞ്ഞ് മുറിവുണങ്ങുമ്പോൾ തൽസ്ഥാനത്ത് മൂന്നിഞ്ചുവരെ വലിപ്പമുള്ള കത്തികളോ അഗ്രം വളഞ്ഞ കൊളുത്തുകളോ ഘടിപ്പിക്കുകയാണ് ചെയ്യുന്നത്. ചോളവും കോറയുമാണ് പ്രധാന ഭക്ഷണം.

അങ്കത്തട്ട് പോലെ തയ്യാറാക്കിയ അഞ്ചോ ആറോ മീറ്റർ വ്യാസത്തിലുള്ള വൃത്താകൃതിയിൽ സജ്ജമാക്കിയ പോർക്കളത്തിലാണ് മത്സരം. പോരിനു മുമ്പേ അല്പം മദ്യം ഇവയ്ക്കു നൽകാറുണ്ട്. തുടർന്ന് മലദ്വാരങ്ങളിൽ മുളകുപുരട്ടും. ഒന്നിന്റെ കഴുത്തിൽ മുറുക്കിപ്പിടിച്ചു, രണ്ടാമത്തേതിനെക്കൊണ്ടു കൊത്തിച്ച് ദേഷ്യം പിടിപ്പിക്കും. ഓടിയടുത്തു കൊത്തുക, ഒഴിഞ്ഞുമാറി തലയുടെ പലഭാഗത്തും പൂവിലും മുതുകിലും കഴുത്തിലും കൊത്തുക, മുള്ളുകൊണ്ടള്ളുക തുടങ്ങിയവയാണ് പയറ്റുമുറകൾ. മുറിവേറ്റ് കൊക്കിലൂടെ രക്തമൊഴുക്കി ഒന്ന് മരിച്ചുവീഴുന്നതു വരെ പേര് തുടരും. രണ്ടാമത്തേതിനു മാരകമായി മുറിവേറ്റിട്ടുണ്ടാകും. പിന്നെയും പോരാട്ടത്തിനു ശേഷിയുണ്ടെങ്കിൽ തിരികെ കൂട്ടിലാക്കും. കാലൊടിയുകയോ കണ്ണ് തകരുകയോ ചെയ്തിട്ടുണ്ടെങ്കിൽ ഉടമ അതിന്റെ കഴുത്തു ഞെരിക്കും. അങ്കം ജയിച്ച കോഴിയും ചിലപ്പോൾ ചത്തുവീഴാറുണ്ട്. അവയുടെ ഇറച്ചിയാണ് ജേതാവിനും അനുയായികൾക്കും അന്നത്തെ സദ്യ.

ഒറീസ, ആന്ധ്രാപ്രദേശ്, ബീഹാർ, തമിഴ്നാട്, പാലക്കാട് എന്നിവിടങ്ങളിലെ ഗ്രാമങ്ങളിൽ കോഴിപ്പോരിന് നല്ല പ്രചാരമുണ്ട്. ഒക്ടോബർ മുതൽ ഡിസംബർ വരെയാണ് തമിഴ്ഗ്രാമങ്ങളിൽ കോഴിയങ്കം നടക്കുന്നത്. തിരുച്ചി, തഞ്ചാവൂർ, മധുരൈ, പുതുക്കോട്ട,പൊള്ളാച്ചി, മീനാക്ഷിപുരം തുടങ്ങിയ സ്ഥലങ്ങളിലും കോഴിപ്പോര് മത്സരങ്ങൾ നടക്കാറുണ്ട്.
ഇറാഖിൽ കോഴിപ്പോര് നിയമവിരുദ്ധമെങ്കിലും വ്യാപകമാണ്. ബാഗ്ദാദിലാണ് പ്രധാനമായും മത്സരം നടക്കുന്നത്. ചൂടു കൂടുതലുള്ള ജൂൺ മുതൽ ഒക്റ്റോബർ വരെയുള്ള മാസങ്ങളൊഴിച്ച് എല്ലാദിവസവും വൈകിട്ട് അഞ്ചു മുതൽ പതിനൊന്നു വരെയും, വെള്ളിയാഴ്ചകളിൽ രാവിലെയും മത്സരം നടക്കാറുണ്ട്. 



</doc>
<doc id="243769" url="https://ml.wikipedia.org/wiki?curid=243769" title="ജൂലിയസ് ന്യെരേരെ">
ജൂലിയസ് ന്യെരേരെ

ടാൻസാനിയയുടെ ആദ്യ പ്രസിഡന്റായിരുന്നു ജൂലിയസ് കംബരാഗെ ന്യെരേരെ (1922 ഏപ്രിൽ 13 – 1999 ഒക്ടോബർ 14). 1961-ൽ ബ്രിട്ടീഷുകാരുടെ കൈകളിൽ നിന്നും സ്വാതന്ത്ര്യം നേടി ടാൻഗാന്യികയുടെ രൂപീകരണം മുതൽ 1964-ലെ ടാൻസാനിയയുടെ പിറവി സമയത്തും 1985-ൽ വിരമിക്കുംവരെ അദ്ദേഹമായിരുന്നു രാഷ്ട്രത്തലവൻ.

ടാൻഗാന്യിക്കയിൽ ജനിച്ച അദ്ദേഹം രാഷ്ട്രീയത്തിലേയ്ക്ക് പ്രവേശിക്കുന്നതിന് മുൻപ് അധ്യാപകനായിരുന്നു. സ്വാഹിലി ഭാഷയിൽ ടീച്ചർ എന്നത്ഥമുള്ള മ്വാലിമു എന്ന് വിളിക്കപ്പെടുന്നു. ബാബാ വാ തൈഫ (രാഷ്ട്രപിതാവ്) എന്നും അറിയപ്പെടുന്നു.


</doc>
<doc id="243776" url="https://ml.wikipedia.org/wiki?curid=243776" title="മഞ്ഞക്കഞ്ഞി">
മഞ്ഞക്കഞ്ഞി

പശ്ചിമഘട്ടതദ്ദേശവാസിയായ ഒരു മരമാണ് മഞ്ഞക്കഞ്ഞി. . പുനമ്പുളി, കൊക്കം, ഭിന്ദ, അംസോൾ എന്നെല്ലാം പേരുകളുണ്ട്. 15 മീറ്റർ വരെ ഉയരം വയ്ക്കുന്ന നിത്യഹരിതവൃക്ഷമാണ്. അഗസ്ത്യമല ഉൾപ്പെടുന്ന നിത്യഹരിതവനങ്ങളിൽ കാണുന്നു. കാട്ടുതീയും കാലിമേയ്ക്കലും വനങ്ങൾ വ്യാവസായികാടിസ്ഥാനത്തിലുള്ള തോട്ടങ്ങൾ ആക്കിയതും ഈ മരത്തിനെ വംശനാശഭീഷണിയിലാക്കിയിരിക്കുന്നു. ഔഷധഗുണമുണ്ട്.


</doc>
<doc id="243780" url="https://ml.wikipedia.org/wiki?curid=243780" title="നെല്ലിക്കപ്പുളി">
നെല്ലിക്കപ്പുളി

പശ്ചിമഘട്ടതദ്ദേശവാസിയായ ഒരു മരമാണ് നെല്ലിക്കപ്പുളി. അല്ലെങ്കിൽ .(പര്യായങ്ങൾ കാണുക) തെക്കൻ കർണാടകത്തിലും തിരുവിതാംകൂറിലും ഈ മരത്തെ കണ്ടെത്തിയിട്ടുണ്ട്. 10 മീറ്റർ വരെ ഉയരം വയ്ക്കും.


</doc>
<doc id="243782" url="https://ml.wikipedia.org/wiki?curid=243782" title="ഭാർഗ്ഗവീനിലയം">
ഭാർഗ്ഗവീനിലയം

നീലവെളിച്ചത്തിന്റെ കഥ വികസിപ്പിച്ച് ബഷീർ എഴുതിയ തിരക്കഥയെ ആശ്രയിച്ചുള്ള ഭാർഗ്ഗവീനിലയം എന്ന മലയാളചലച്ചിത്രം ഇറങ്ങിയത് 1964-ലാണ്. സംവിധായകൻ ഏ.വിൻസെന്റിന്റെ ആദ്യചിത്രമായിരുന്നു ഇത്. വിജയവാഹിനി സ്റ്റുഡിയോയിൽ വച്ച് ചന്ദ്രതാരാ പ്രൊഡക്ഷൻസിനു വേണ്ടി നിർമിച്ച ഈ ചിത്രം 1964 ഒക്ടോബർ 22-ന് ചന്ദ്രതാരാ പിക്ചേഴ്സ് പ്രദർശനത്തിനെത്തിച്ചു. മലയാളത്തിൽ അവതരിപ്പിച്ച ആദ്യത്തെ പ്രേതകഥയായിരുന്നു ഭാർഗ്ഗവീനിലയം.

മലയാള സിനിമാചരിത്രത്തിലെ ആദ്യത്തെ പ്രേതകഥയായിരുന്നു ഭാർഗ്ഗവീനിലയം. പ്രേത ബാധയുള്ളതോ ഒഴിഞ്ഞുകിടക്കുന്നതോ ആയ ഭവനങ്ങളെ ഭാർഗ്ഗവീനിലയങ്ങൾ എന്നു പേരിട്ട് വിളിക്കുവാൻ വരെ കാരണമായ നിലയിൽ കേരളീയരെ സ്വാധീനിച്ച ഒരു സിനിമയും ഇതായിരുന്നു. പ്രശസ്ത മലയാള നടനായിരുന്ന കുതിരവട്ടം പപ്പുവിന് ആ പേര് ലഭിക്കുന്നതും ഈ സിനിമയിലെ കഥാപാത്രത്തിൽ നിന്നാണ്. മലയാള സിനിമയിലെ പിൽക്കാല പ്രേതങ്ങൾക്ക് വെള്ള സാരിയും ഉടുപ്പുകളും മാത്രം ഉപയോഗിക്കുന്ന രീതിയും ഈ ചിത്രത്തിന്റെ സംഭാവനയായി ഗണിക്കുന്നു. പില്ക്കാല മലയാള സിനിമാ പ്രേതങ്ങളുടെ പല മാനറിസങ്ങളും ഈ സിനിമയുടെ സംഭാവനയായാണ് കരുതപ്പെടുന്നത്. ഇതിൽ നിന്നും പ്രചോദനം ഉൾക്കൊണ്ട സിനിമാ-പ്രേതസ്വഭാവങ്ങളിൽ ചിലത് കാല് നിലം തൊടാതെ സഞ്ചരിക്കുക, ചിലങ്ക കിലുക്കി നടക്കുക, നിശ്ശബ്ദതയിൽ ഓരിയിടുക, പെട്ടെന്ന് പൊട്ടിച്ചിരിക്കുക, എന്നിങ്ങനെയാണ്.




</doc>
<doc id="243783" url="https://ml.wikipedia.org/wiki?curid=243783" title="കൽഹണൻ">
കൽഹണൻ

പന്ത്രണ്ടാം നൂറ്റാണ്ടിൽ കശ്മീരിൽ ജീവിച്ചിരുന്ന സംസ്കൃത പണ്ഡിതനും കവിയുമായിരുന്നു കൽഹണൻ .രാജതരംഗിണി എന്ന ചരിത്രകാവ്യമായിരുന്നു കൽഹണന്റെ പ്രധാനകൃതി.കശ്മീരിന്റെ ക്രമാനുഗതമായ ചരിത്രത്തെക്കുറിച്ചുള്ള ഒരു നിദർശനം ഇതിന്റെ പ്രത്യേകതയാണ്.1148 ൽ ആണ് ഈ കൃതി രചിയ്ക്കപ്പെട്ടതെന്നു കരുതുന്നു. എട്ടു തരംഗങ്ങളിലായി അശോകചക്രവർത്തിയുടെ കാലം മുതൽക്കുള്ള ചരിത്രം ഇതിൽ പ്രതിപാദിച്ചിട്ടുണ്ട്.


</doc>
<doc id="243785" url="https://ml.wikipedia.org/wiki?curid=243785" title="ജെ.ബി. കൃപലാനി">
ജെ.ബി. കൃപലാനി

ആചാര്യ കൃപലാനി എന്നറിയപ്പെടുന്ന ജീവത്റാം ഭഗവൻദാസ് കൃപലാനി (11 നവംബർ 1888 – 19 മാർച്ച് 1982), സ്വാതന്ത്ര്യസമര സേനാനിയും, പ്രശസ്ത രാഷ്ട്രീയ പ്രവർത്തകനുമാണ്. ഇന്ത്യയ്ക്ക് സ്വാതന്ത്ര്യം ലഭിക്കുമ്പോൾ കോൺഗ്രസിന്റെ പ്രസിഡന്റായിരുന്നു. ഭാവി ഇന്ത്യൻ പ്രധാനമന്ത്രിയെ തെരഞ്ഞടുക്കുന്ന വേളയിൽ വല്ലഭ് ഭായ് പട്ടേലിനു ശേഷം ഏറ്റവും കൂടുതൽ വോട്ട് നേടിയത് കൃപലാനിയായിരുന്നു.


</doc>
<doc id="243787" url="https://ml.wikipedia.org/wiki?curid=243787" title="മീരാബെൻ">
മീരാബെൻ

ബ്രിട്ടീഷ് റിയർ അഡ്മിറലായിരുന്ന സർ എഡ്മണ്ട് സ്ലെയിഡിന്റെ പുത്രി മാഡെലിൻ സ്ലെയിഡ് (22 നവംബർ 1892 – 20 ജൂലൈ 1982) ആണ് പിന്നീട് ഇംഗ്ലണ്ടിലെ ജീവിതം ഉപേക്ഷിച്ച് ഗാന്ധിജിയുടെ ശിഷ്യയായിത്തീർന്നപ്പോൾ മീരാബെൻ ആയിമാറിയത്. ഗാന്ധിജിയാണ് മീരാബെന്നിനെ ആദ്യമായി അങ്ങനെ വിളിച്ചത്. 

ഇംഗ്ലണ്ടിലെ ഒരു കുലീന കുടുംബത്തിലായിരുന്നു സ്ലെയിഡിന്റെ ജനനം. സ്വന്തമായുള്ള വിശാലഭൂസ്വത്തിൽ നിന്നുള്ള വരവിൽ നിന്നായിരുനു കുടുംബം ജീവിച്ചിരുന്നത്. 
ഫ്രഞ്ച് ദാർശനികനായിരുന്ന റൊമൈൻ റോളണ്ടിൽ നിന്നാണ് സ്ലെയിഡ് ആദ്യമായി ഗാന്ധിജിയെക്കുറിച്ച് കേൾക്കുന്നത്. ഒരിക്കൽ റോളണ്ടിനെ സ്ലെയിഡ് സന്ദർശിക്കുമ്പോൾ അദ്ദേഹം ഗാന്ധിജിയെക്കുറിച്ചുള്ള ഒരു പുസ്തകത്തിന്റെ രചനയിലായിരുന്നു.

റോളണ്ടിന്റെ ഈ പുസ്തകത്തിലൂടെ ഗാന്ധിജിയെക്കുറിച്ചു മനസ്സിലാക്കിയ മെഡലിൻ അദ്ദേഹത്തിന്റെ വ്യക്തിപ്രഭാവത്തിലേയ്ക്ക് ആകർഷിക്കപ്പെട്ടു. അതേത്തുടർന്ന് അവർ സസ്യഭുക്കായി. നൂൽ നൂൽക്കാനും ചുറ്റാനും നെയ്യാനുമൊക്കെ പഠിച്ചു. തന്നെ ശിഷ്യയാക്കണമെന്ന് ആഗ്രഹം പ്രകടിപ്പിച്ചുകൊണ്ട് മെഡലിൻ ഗാന്ധിജിയ്ക്ക് കത്തയച്ചു.

ഇന്ത്യയിലെ കഠിനമായ കാലാവസ്ഥയെക്കുറിച്ചും ആശ്രമജീവിതത്തിലെ പ്രയാസത്തെക്കുറിച്ചും പറഞ്ഞ് ഗാന്ധിജി അവരെ പിന്തിരിപ്പിക്കാൻ ശ്രമിച്ചു. എന്നാൽ മെഡലിൻ അതിനെല്ലാം മറുപടിയായി തന്റെ അഭ്യർത്ഥന ആവർത്തിച്ചു.

1925 സെപ്റ്റംബർ 11-ന് രാവിലെ മെഡലിൻ അഹമ്മദാബാദ് സ്റ്റേഷനിൽ വണ്ടിയിറങ്ങി. മഹാദേവ് ദേശായിയും വല്ലഭ് ഭായ് പട്ടേലും അവരെ സ്വീകരിച്ചു. അവിടെ നിന്ന് സബർമതി ആശ്രമത്തിലേയ്ക്ക്. ഹൃദയ്കുഞ്ജം എന്ന ആശ്രമത്തിൽ വെച്ച് ഗാന്ധിജിയുടെ കാൽക്കൽ സ്വയം സമർപ്പിച്ചുകൊണ്ട് അവർ ആശ്രമവാസിയായിത്തീർന്നു. ഗാന്ധി അവരെ മീര എന്നു വിളിച്ചു. പിന്നീടുള്ള കാലങ്ങളിൽ അവർ ആശ്രമത്തിന്റെ പ്രിയപ്പെട്ട മീരാബെൻ ആയിമാറി. ഗാന്ധിയുടെ പ്രിയപ്പെട്ട മകളായും.
ഇന്ത്യൻ സ്വാതന്ത്ര്യ സമരത്തിൽ മീരാബെന്നിനും പ്രധാനഭൂമികയാണുണ്ടായിരുന്നത്. മൂന്ന് പ്രാവശ്യം അവർ ജയിലിലായിട്ടുണ്ട്. 1942 ആഗസ്ത് മുതൽ 1944 മെയ് വരെ പൂനെയിലെ ആഗാഖാൻ കൊട്ടാരത്തിൽ ഗാന്ധിയ്ക്കൊപ്പം മീരാബെന്നും തടവിലായിരുന്നു. അഗാഖാൻ കൊട്ടാരത്തിൽ നിന്നുള്ള മോചനത്തിനുശേഷം അവർ ഹിമാലയസാനുക്കളിൽ പ്രകൃതിയോടൊപ്പം വസിക്കാൻ തീരുമാനിച്ചു.

ഗാന്ധിയുടെ മരണം മീരാബെന്നിനെ തളർത്തിക്കളഞ്ഞു. ഗാന്ധിജിയ്ക്ക് സ്വന്തം മരണത്തെക്കുറിച്ച് മുൻകൂട്ടിയറിയാമായിരുന്നുവെന്ന് അവർ വിശ്വസിച്ചിരുന്നു. ഗാന്ധിയുടെ മരണത്തിശേഷം ഇരുപതോളം വർഷംവരെ മീര ഇന്ത്യയിൽ താമസിച്ചു. പിന്നീട് അവർ ആസ്ട്രിയയിലേയ്ക്ക് പോയി. 

മീരാബെന്നിന്റെ ആത്മകഥയാണ് "ആത്മാവിന്റെ തീർത്ഥാടനം(The Spirit's Pilgrimage)". മറ്റ് പുസ്തകങ്ങൾ: "മീരയ്ക്ക് ബാപ്പുവിന്റെ കത്തുകൾ (Bapu's Letters to Mira)", "പഴയതും പുതിയതുമായ സത്യങ്ങൾ (New and Old Gleanings)". മീരബെന്നിന്റെ മരണസമയത്ത് "ദി സ്പിരിറ്റ് ഓഫ് ബീഥോവൻ" എന്ന പുസ്തകത്തിന്റെ പണിപ്പുരയിലായിരുന്നു അവർ.



</doc>
<doc id="243803" url="https://ml.wikipedia.org/wiki?curid=243803" title="ജെ.ജെ. ഗുഡ്‌വിൻ">
ജെ.ജെ. ഗുഡ്‌വിൻ

1895 ൽ അമേരിയ്ക്കയിൽ വച്ച് സ്വാമി വിവേകാനന്ദന്റെ സെക്രട്ടറിയായി നിയമിയ്ക്കപ്പെട്ടയാളാണ് ജെ.ജെ. ഗുഡ്‌വിൻ(1870-1898). വിവേകാനന്ദന്റെ ശിഷ്യനുമായിരുന്നു ഇദ്ദേഹം. സ്വാമി വിവേകാനന്ദന്റെ പ്രഭാഷണങ്ങൾ അധികവും ശേഖരിച്ച് രേഖപ്പെടുത്തിവച്ചത് ഗുഡ്‌വിനാണ് .ഇദ്ദേഹത്തിന്റെ ശ്രമമില്ലായിരുന്നെങ്കിൽ ഒരു പക്ഷേ വിവേകാനന്ദനനെ ലോകമറിയപ്പെടാതെപോകുമായിരുന്നുഅമേരിയ്ക്കയിലേയ്ക്കും,യൂറോപ്പിലേയ്ക്കും ഉള്ള യാത്രകളിൽ അദ്ദേഹം സ്വാമി വിവേകാനന്ദനെ അനുഗമിച്ചിരുന്നു.



</doc>
<doc id="243804" url="https://ml.wikipedia.org/wiki?curid=243804" title="ചിങ്കത്താൻ">
ചിങ്കത്താൻ

ഏഴിമല, പെരുവാമ്പ, കുറ്റൂര്, കോയിപ്പാറ, പെരിങ്ങോം എന്നീ പ്രദേശങ്ങളിൽ (കണ്ണൂർ ജില്ലയിൽ) വസിക്കുന്ന ചിങ്കത്താന്മാർ തെയ്യം കെട്ടിയാടുന്നവരാണ്. കോലത്തിരി രാജാക്കന്മാരുടെ ചുങ്കം പിരിവുകാരായിരുന്നു തങ്ങളെന്നും, തമ്പുരാന്റെ കല്പനപ്രകാരമാണ് തങ്ങൾ തെയ്യം കെട്ടുവാൻ തുടങ്ങിയതെന്നും അവരിൽ ചിലർ പറയുന്നു. ഇതെന്തായാലും കോലത്തിരിമാരുടെ ആരാധനാലയങ്ങളായ തിരുവാർകാട്ടുകാവിലും വീരചാമുണ്ഡിക്ഷേത്രത്തിലും ചിങ്കത്താന്മാരുടെ തെയ്യങ്ങൾക്കു പ്രാമുഖ്യമുണ്ട്. മലയാളമാവിലരുമായി പല കാര്യങ്ങളിലും ഇവർക്കു ബന്ധം കാണുന്നു. തായിപ്പരദേവത, വീരചാമുണ്ഡി, പുതിയ ഭഗവതി, കമ്മിയമ്മ, പരാളിയമ്മ, വണ്ണാത്തി ഭഗവതി, നാഗകന്നി, ആനാടി ഭഗവതി, മംഗലച്ചാമുണ്ഡി എന്നീ തെയ്യങ്ങൾ ചിങ്കത്താന്മാർ കെട്ടിയാടാറുണ്ട്. 


</doc>
<doc id="243805" url="https://ml.wikipedia.org/wiki?curid=243805" title="രാമപാണിവാദൻ">
രാമപാണിവാദൻ

സാഹിത്യത്തിലും ശാസ്ത്രത്തിലും ഒരേപോലെ പ്രതിഭ തെളിയിച്ച കേരളീയനാണ് രാമപാണിവാദൻ.കുഞ്ചൻ നമ്പ്യാരും രാമപാണിവാദനും ഒരാളാണെന്നു അഭിപ്രായമുണ്ട്. ഭാഷാചമ്പുക്കൾ എന്ന പുസ്തകത്തിൽ രാമപാണിവാദന്റെ ദൗർഭാഗ്യമഞ്ജരി എന്ന നാടകത്തെ ക്കുറിച്ച് ചിന്തിക്കുമ്പോൾ ഉള്ളൂർ കുഞ്ചനെ പോലെ പാണീവാദനും ഹാസ്യരസം കൈകാര്യ്ം ചെയ്തിട്ടുണ്ടെന്നും അതുകൊണ്ടുതന്നെ രണ്ടാളും ഒന്നുതന്നെ എന്നു സമർത്ഥിച്ചുകൊണ്ട് ഇങ്ങനെ പറയുന്നു.
""മണിപ്രവാളകവിതയെ പ്രകടമായി പരിഹസിക്കുന്ന ഒരു ഏകാങ്കനാടകമാണു് ദൌർഭാഗ്യ മഞ്ജരി. രാമപാണിവാദപ്രണീതമെന്നു പുറത്തെഴുതീട്ടുള്ളതും മൂന്നു ഹാസ്യകൃതികളടങ്ങീട്ടുള്ളതുമായ ഒരു താളിയോല ഗ്രന്ഥം ഈയിടയ്ക്കു കണ്ടുകിട്ടീട്ടുണ്ട്. ആ കൃതികളിൽ രണ്ടെണ്ണം സംസ്കൃതവും ഒന്നു ഭാഷയുമാകുന്നു. ഭാഷാ കൃതിയാണു് ദൌർഭാഗ്യമഞ്ജരി. അതിന്റെ ആരംഭമത്രേ അടിയിൽ ചേർക്കുന്നതു്.
<poem>നാന്ത്യന്തേ തതഃ പ്രവിശ്യതി സൂത്രധാരഃ.
സൂത്ര (പരിക്രമ്യ സപ്രശ്രയമഞ്ജലിം ബധ്വാ
[അണിയറാ-
മവലോക്യ)-ആർയ്യേ, ഇതസ്താവൽ.
(പ്രവിശ്യ) നടീ-ഞാനിയഹ്മി.
സൂത്ര-ആര്യേ നമ്മുടെ നാട്യപ്രയോഗം കാൺകയി-
ലാഗ്രഹണീ പരിഷദേഷാ.
എങ്കിൽ തുടങ്ങ്യതാം."</poem>
ഇങ്ങനെ വേറെയും സംസ്ക്രതീകൃതഭാഷാരൂപങ്ങൾ അതിലുണ്ട്. ചില ശ്ലോകങ്ങൾ താഴെ ചേർക്കുന്നു.

<poem> "പാണ്ഡിത്യരാജ്യപരദേവത വെല് ക വൈല-
ക്ഷണ്യങ്ങളൊക്കെ വിളയാടുക വിശ്വലോകേ;
വർദ്ധിക്ക ദുർമ്മഹിമ ഭള്ളു കുളം വിശേഷാൽ
ചന്ദ്രോദയേ ജലധിവീചികളെന്ന പോലെ."</poem>
ഈ രാമപാമിവാദനെപ്പറ്റിയാണു് ഹാസ്യരസമെന്നാൽ എന്തെന്നറിഞ്ഞികൂടാത്ത കവിയെന്നും തന്നിമിത്തം കുഞ്ചനിൽനിന്നു ഭിന്നനെന്നും ചിലർ ശപഥം ചെയ്യുന്നതു്. "
ഉള്ളൂർ തെന്റെ ഭാഷാ ചമ്പുക്കൾ എന്ന പുസ്തകത്തിൽ "രാമപാണിവാദന്റെ ഭാഗവതചമ്പു മറ്റൊരു മനോഹരമായ കാവ്യമാകുന്നു. രാമപാണിവാദൻ കൊല്ലം ഒൻപതാം ശതകത്തിന്റെ പൂർവ്വാർദ്ധത്തിൽ ജീവിച്ചിരുന്നു. ഭാഗവത ചമ്പുവിൽ ദശമസ്ക്കന്ധത്തിന്റെ ആരംഭം തുടങ്ങിയുള്ള കഥയാണ് പ്രതിപാദിക്കപ്പെടുന്നത്. മുചുകുന്ദമോക്ഷംവരെയുള്ള ഏഴു സ്തബകങ്ങളേ ഞാൻ കണ്ടിട്ടുള്ളൂ" എന്നു പ്രസ്താവിക്കുന്നു.
പതിനേഴോളം സ്തോത്രകാവ്യങ്ങളും അദ്ദേഹം രചിച്ചിട്ടുണ്ട്.


</doc>
<doc id="243806" url="https://ml.wikipedia.org/wiki?curid=243806" title="കോപ്പാളർ">
കോപ്പാളർ

കാസർഗോഡ്, ഹോസ്ദുർഗ് എന്നീ താലൂക്കുകളിൽ കോലം കെട്ടിയാടിവരുന്നവരാണ് കോപ്പാളർ. കുണ്ടാർചാമുണ്ഡി, കുഞ്ഞാർകുറത്തി, ധൂമാഭഗവതി, ഗുളിയൻ, കല്ലുരൂട്ടി, പടിഞ്ഞാറെച്ചാമുണ്ഡി, പഞ്ചുരുളി, അണ്ണപ്പഞ്ചുരുളി എന്നീ ദേവതകളുടെ തെയ്യങ്ങൾ കോപ്പാളരുടെ തെയ്യങ്ങളിൽ പ്രധാനപ്പെട്ടവയാണ്.

തെയ്യം


</doc>
<doc id="243826" url="https://ml.wikipedia.org/wiki?curid=243826" title="കുടുംബം (ജീവശാസ്ത്രം)">
കുടുംബം (ജീവശാസ്ത്രം)

ജീവശാസ്ത്രത്തിൽ ശാസ്ത്രീയ വർഗ്ഗീകരണത്തിലെ മൂന്നാമത്തെ വർഗ്ഗീകരണതലമാണ് കുടുംബം അഥവാ ഫാമിലി. ഇത് ജനുസ്, വർഗ്ഗം എന്നിവയുടെ ഇടയിൽ ഉള്ള വർഗ്ഗീകരണതലമാണ് .

സപുഷ്പിസസ്യങ്ങളിലെ കുടുംബങ്ങളുടെ പട്ടിക കണുവാൻ ഈ ലേഖനം നോക്കുക.



</doc>
<doc id="243838" url="https://ml.wikipedia.org/wiki?curid=243838" title="അമ്പൂരിപ്പച്ചില">
അമ്പൂരിപ്പച്ചില

മുൾപ്പുല്ലാഞ്ഞി, ചെരിംക്ലാവ്, വെള്ളമുള്ളാരം, പെരിംക്ലാവ് എന്നെല്ലാം അറിയപ്പെടുന്ന അമ്പൂരിപ്പച്ചില 4 മീറ്ററോളം പൊക്കം വയ്ക്കുന്ന ഒരു കുറ്റിച്ചെടിയാണ്.. ഇന്ത്യ, ശ്രീലങ്ക, മ്യാന്മർ എന്നിവിടങ്ങളിൽ കാണുന്നു. ഔഷധസസ്യമാണ്. പൂക്കൾ തേനീച്ചകളെ ആകർഷിക്കുന്നു. ആടുകൾ ഇതിന്റെ ഇലകൾ ഭക്ഷിക്കുന്നു.



</doc>
<doc id="243843" url="https://ml.wikipedia.org/wiki?curid=243843" title="പൈറേറ്റ് പാർട്ടി (ഐസ്‌ലാന്റ്)">
പൈറേറ്റ് പാർട്ടി (ഐസ്‌ലാന്റ്)

ഐസ്‌ലാന്റിലെ ഒരു പ്രമുഖ രാഷ്ട്രീയ കക്ഷിയാണ് പൈറേറ്റ് പാർട്ടി. സ്വതന്ത്ര സോഫ്റ്റ്‌വെയർ വ്യാപനം, പകർപ്പവകാശങ്ങളുടെ പരിഷ്‌കാരം തുടങ്ങിയ മേഖലകളിൽ 2006 മുതൽ ഈ പ്രസ്ഥാനം പ്രവർത്തിക്കുന്നുണ്ട്. 2013 ലെ പൊതു തെരഞ്ഞെടുപ്പിൽ മത്സരിക്കാനും മൂന്ന് പ്രതിനിധികളെ ദേശീയ പാർലമെന്റായ അൽതിങിലേക്കയക്കാനും ഇവർക്ക് സാധിച്ചു. ആദ്യമായാണ് ഈ മേഖലയിൽ പ്രവർത്തിക്കുന്ന ഒരു സംഘടനയുടെ പ്രതിനിധികൾ ഏതെങ്കിലും ദേശീയ പാർലമെന്റിലേക്ക് തെരഞ്ഞെടുക്കപ്പെടുന്നത്. 5.1 ശതമാനം വോട്ടുകളാണ് ഇവർക്കു ലഭിച്ചത്. പൈററ്റ് പാർട്ടിയുടെ സജീവ പ്രവർത്തകയും കവിയുമായ ബ്രിജിറ്റ ജോൺസ്ജോറ്റിർ കഴിഞ്ഞ തെരഞ്ഞെടുപ്പിൽ സിറ്റിസൺസ് മൂവ്മെന്റ് എന്ന ബാനറിൽ മത്സരിച്ച് പാർലമെന്റിലെത്തിയിരുന്നു.
ഇന്റർനെറ്റ് പ്രചരണത്തിലൂടെ 'കുത്തകകളുടെ രാഷ്ട്രീയത്തിലെ താത്പര്യങ്ങൾ' വെളിപ്പെടുത്തിയത് അവർക്ക് ഏറെ രാഷ്ട്രീയ പിന്തുണ ലഭിക്കുന്നതിനിടയാക്കി. 2009 ലെ തെരഞ്ഞെടുപ്പിൽ അധികാരത്തിലേറാൻ സഹായിച്ച ഇടത് - ഹരിത പ്രസ്ഥാനങ്ങളുടെ വോട്ടുകൾ ധാരാളമായി ചോരുകയും ചെയ്തു. Þ ആയിരുന്നു ഇവരുടെ ചിഹ്നം. 
അൽതിങിലേക്ക് തെരഞ്ഞെടുക്കപ്പെട്ട മൂന്നു പേർ: ബ്രിജിറ്റ ജോൺസ്ജോറ്റിർ, ജോൺ പോർ ഒളാഫ്സൺ, ഹെൽഗി ഹ്രാഫ്‌ൻ ഗുണ്ണാർസൺ.



</doc>
<doc id="243846" url="https://ml.wikipedia.org/wiki?curid=243846" title="മാർട്ടിന ഹിൻഗിസ്‌">
മാർട്ടിന ഹിൻഗിസ്

1997 മുതൽ ഇരുനൂറിലധികം ആഴ്ചകൾ ലോക ഒന്നാം നമ്പർ സ്ഥാനത്തുണ്ടായിരുന്ന ഒരു ടെന്നീസ് കളിക്കാരിയാണ് മാർട്ടിന ഹിൻഗിസ്‌. സ്വിറ്റ്സർലാന്റിൽ 1980 സെപ്റ്റംബർ 30-നു ജനിച്ച അവർ 1994-ൽ പ്രൊഫഷണൽ ടെന്നിസിൽ അരങ്ങേറി. 1997-ൽ പതിനാറു വയസ്സിൽ ആസ്ട്രേലിയൻ ഓപ്പൺ വ്യക്തിഗത കിരീടം നേടിക്കൊണ്ട് പ്രശസ്തയായി. അതേ വർഷം ടെന്നീസ് റാങ്കിങ്ങിൽ ഒന്നാംസ്ഥാനത്തെത്തുന്ന ലോകത്തെ ഏറ്റവും പ്രായം കുറഞ്ഞ വനിത എന്ന ബഹുമതിയും കരസ്ഥമാക്കി. ആസ്ട്രേലിയൻ ഓപ്പണു പുറമേ 1997-ലെ വിംബിൾഡൺ, യു.എസ്. ഓപ്പൺ കിരീടങ്ങൾ നേടുകയും ഫ്രഞ്ച് ഓപ്പണിൽ രണ്ടാം സ്ഥാനത്തെത്തുകയും ചെയ്തു. അടുത്ത രണ്ടു വര്ഷം വിംബിൾഡൺ കിരീടം നില നിർത്തിയ ഹിൻഗിസ്‌ പിന്നീട് പരിക്ക് കാരണം സജീവ ടെന്നിസിൽ നിന്നും പിൻമാറി. 2006-ൽ കളിക്കളത്തിലേക്ക് തിരിച്ചെത്തി റാങ്കിങ്ങിൽ ആറാം സ്ഥാനം വരെ എത്തിയെങ്കിലും പ്രമുഖ വ്യക്തിഗത കിരീടങ്ങളൊന്നും നേടാനായില്ല. ഡബിൾസ്, മിക്സഡ്‌ ഡബിൾസ് കളികളിലും പങ്കെടുത്തിരുന്ന ഹിൻഗിസ്‌ 2007-ൽ വിരമിച്ചു. ആകെക്കൂടി 15 ഗ്രാൻഡ്‌ സ്ലാം കിരീടങ്ങൾ നേടിയ ഹിൻഗിസ് 2013-ൽ ഇന്റർനാഷണൽ ടെന്നീസ് ഫെഡറേഷന്റെ ഏറ്റവും ഉന്നത ബഹുമതിയായ ഇന്റർനാഷണൽ ടെന്നീസ് ഹാൾ ഓഫ് ഫെയിം നൽകി ആദരിക്കപ്പെട്ടു.


</doc>
<doc id="243852" url="https://ml.wikipedia.org/wiki?curid=243852" title="നീല പത്മനാഭൻ">
നീല പത്മനാഭൻ

പ്രമുഖനായ തമിഴ്‌, മലയാളസാഹിത്യകാരനാണ് നീല പത്മനാഭൻ(ജനനം :26 ഏപ്രിൽ 1938). ഒരു പുസ്തകം ഹിന്ദിയിലും എഴുതിയിട്ടുണ്ട്. നോവലിനും വിവർത്തനത്തിനുമുള്ള കേന്ദ്ര സാഹിത്യ അക്കാദമി പുരസ്‌കാരങ്ങൾ നേടിയിട്ടുണ്ട്.

1938 ഏപ്രിൽ 26-ന്‌ തിരുവനന്തപുരത്ത്‌ ചെന്തിട്ടയിൽ ജനിച്ചു. ഭൗതികശാസ്ത്രത്തിലും ഇലക്ട്രിക്കൽ എഞ്ചിനീയറിംഗിലും ബിരുദം നേടി. കെ.എസ്‌.ഇ.ബോർഡിൽ മുപ്പതുവർഷം ഡെപ്യൂട്ടി ചീഫ്‌ എൻജിനീയറായി ജോലി ചെയ്ത് 1993-ൽ വിരമിച്ചു. മുപ്പത്തഞ്ചോളം കൃതികൾ രചിച്ചു. മിക്ക കൃതികളും വിവിധ ഭാരതീയ ഭാഷകളിലും ജർമ്മൻ, റഷ്യൻ, ഇംഗ്ലീഷ്‌ ഭാഷകളിലും വിവർത്തനം ചെയ്യപ്പെട്ടിട്ടുണ്ട്‌. തലൈമുറകൾ, പള്ളികൊണ്ടപുരം എന്നിവയാണ് പത്മനാഭന്റെ ഏറ്റവും പ്രസിദ്ധമായ നോവലുകൾ. 'തലൈമുറകൾ' ഹിന്ദു തറവാട്ടിലെ മൂന്നു തലമുറകളുടെ കഥയാണ് പറയുന്നത്. തമിഴിലേക്ക് മൊഴി മാറ്റിയ അയ്യപ്പപണിക്കരുടെ കവിതകൾക്ക് കേന്ദ്ര സാഹിത്യ അക്കാദമി പുരസ്‌കാരം വിവർത്തനത്തിനുള്ള പുരസ്കാരം ലഭിച്ചിട്ടുണ്ട്. 2010 ൽ ഇദ്ദേഹത്തിന്റെ പ്രമുഖ നോവൽ തലൈമുറൈകൾ എന്ന നോവൽ മഗിഴ്ചികൾ എന്ന പേരിൽ സിനിമയാക്കപ്പെട്ടു. ഇപ്പോൾ തിരുവനന്തപുരത്ത് താമസം. 





</doc>
<doc id="243856" url="https://ml.wikipedia.org/wiki?curid=243856" title="കുറപ്പുന്ന">
കുറപ്പുന്ന

പശ്ചിമഘട്ടതദ്ദേശവാസിയായ ഒരു മരമാണ് കുറപ്പുന്ന.. 10 മീറ്റർ വരെ ഉയരം വയ്ക്കുന്ന മരമാണിത്. 600 മീറ്റർ മുതൽ 1200 മീറ്റാർ വരെ ഉയരമുള്ള നിത്യഹരിതവനങ്ങളിൽ ആണ് കാണപ്പെടുന്നത്. അഗസ്ത്യമലയിലെ ചില ഭാഗങ്ങളിൽ അപൂർവ്വമായി മാത്രമേ ഈ മരം കാണാനുള്ളൂ. ആവാസവ്യവസ്ഥയുടെ നാശം മൂലം വംശനാശഭീഷണിയിലാണ്. തീയും കാലിമേച്ചിലും വ്യാവസായികാടിസ്ഥാനത്തിലുള്ള തോട്ടവൽക്കരണവും മൂലമാണ് ഇവയുടെ നിലനിൽപ്പ് തകരാറിലായത്.



</doc>
<doc id="243858" url="https://ml.wikipedia.org/wiki?curid=243858" title="മലംതെള്ളി">
മലംതെള്ളി

പശ്ചിമഘട്ടതദ്ദേശവാസിയായ ഒരു ചെറിയ മരമാണ് മലംതെള്ളി. . 7 മീറ്ററോളം ഉയരം വയ്ക്കുന്ന ഈ മരം 600 മുതൽ 1500 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. തിരുവനന്തപുരത്തെ ബോണക്കാട് മലകളിൽ കണ്ടുവരുന്ന മലംതെള്ളിയിൽ നിന്നും പലവിധ ഔഷധഗുണമുള്ള സംയുക്തങ്ങളും വേർതിരിച്ചിട്ടുണ്ട്. 



</doc>
<doc id="243860" url="https://ml.wikipedia.org/wiki?curid=243860" title="പോൾ റോബ്സൺ">
പോൾ റോബ്സൺ

പ്രമുഖ അഫ്രിക്കൻ-അമേരിക്കൻ ഗായകനും, നടനും, ആഫ്രിക്കൻ-അമേരിക്കൻ പൗരാവകാശ പ്രസ്ഥാനത്തിന്റെ സജീവ പ്രവർത്തകനുമായിരുന്നു പോൾ ലിറോയ് റോബ്സൺ (Paul Leroy Robeson) (1898 ഏപ്രിൽ 9 - 1976 ജനുവരി 23). ബഹുമുഖ പ്രതിഭയായിരുന്ന ഇദ്ദേഹം സർവ്വകലാശാലാ പഠനസമയത്ത് മികച്ച ഫുട്ബോൾ കളിക്കാരനായിരുന്നു. പിന്നീട് ഗായകനായും സിനിമാ-നാടക അഭിനേതാവായും മാറി. ഇതിനിടയിൽ നിയമബിരുദം സമ്പാദിച്ച് അഭിഭാഷകനായും പ്രവർത്തിച്ചു. സ്പാനിഷ് ആഭ്യന്തര യുദ്ധം, ഫാസിസം, സാമൂഹ്യനീതി തുടങ്ങിയ വിഷയങ്ങളിൽ വ്യക്തമായ രാഷ്ട്രീയ നിലപാടുകളെടുത്തതോടെ അദ്ദേഹം സാർവ ദേശീയ പ്രസിദ്ധിയാർജ്ജിച്ചു. സാമ്രാജ്യത്വത്തിനും അമേരിക്കൻ ഭരണകൂടത്തിനും എതിരായുള്ള നിലപാടുകളും കമ്മ്യൂണിസവുമായുള്ള ബന്ധവും മക്കാർത്തിസത്തിന്റെ കാലത്ത് അദ്ദേഹത്തെ കരിമ്പട്ടികയിൽപെടുത്തുന്നതിനിടയാക്കി. അനാരോഗ്യം നിമിത്തം സജീവ പ്രവർത്തനങ്ങളിൽ നിന്നും വിരമിക്കുമ്പോൾപ്പോലും തന്റെ നിലപാടകളോട് സന്ധിചെയ്യുവാൻ അദ്ദേഹം ഒരുക്കമായിരുന്നില്ല. ,

ന്യൂജഴ്സിയിലെ പ്രിൻസ്റ്റൺ പ്രാന്തത്തിലെ പ്രിസ്ബിറ്റീരിയൻ പള്ളിയിലെ പാതിരി റെവറൻഡ് വില്യം റോബ്സണിന്റേയും പത്നി മരിയാ ലൂയിസയുടേയും ഇളയമകനായി 1898 ഏപ്രിൽ 9-ന് പോൾ റോബ്സൺ ജനിച്ചു. പ്രാഥമിക വിദ്യാഭ്യാസം നീഗ്രോ കുട്ടികൾക്കു മാത്രമായുള്ള സ്കൂളിലായിരുന്നു. എന്നാൽ ഹൈസ്കൂളിൽ വെളുത്തവരും കറുത്തവരും ഉണ്ടായിരുന്നു. പഠിത്തത്തിലും കായികരംഗത്തും മിടുക്കനായിരുന്ന പോളിനെ വെള്ളക്കാരനായ സ്കൂൾ പ്രിൻസിപ്പൾ ഏറെ വെറുത്തു. റട്ട്ഗഴ്സ് കോളെജിൽ വിദ്യാർഥിയായി ചേർന്നപ്പോഴും പോളിന് ഏറെ ദുരിതം അനുഭവിക്കേണ്ടി വന്നു. കോളെജിലെ ഫുട്ബാൾ ടീമിൽ ചേരാനെത്തിയ പോളിനെ വെളളക്കാരായ സഹപാഠികൾ ദേഹോപദ്രവം ചെയ്തു. പക്ഷേ പിന്മാറുന്ന പ്രകൃതക്കാരനായിരുന്നില്ല പോൾ. വിശിഷ്ട ബഹുമതികളോടെ റട്ട്ഗഴ്സിൽ നിന്നു ബിരുദം നേടിയ പോൾ തന്റെ പ്രഭാഷണത്തിൽ സമത്വസുന്ദരമായ ലോകത്തെക്കുറിച്ചുള്ള തന്റെ വീക്ഷണങ്ങൾ പങ്കു വെച്ചു. 1919-ൽ ന്യൂയോർക്കിലെ കൊളംബിയ യൂണിവഴ്സിറ്റിയിൽ നിയമപഠനത്തിനു ചേർന്നു. 

കൊളംബിയ യൂണിവഴ്സിറ്റിയിൽ വെച്ചാണ് പോൾ, എസ്ലാൻഡാ ഗുഡിനെ പരിചയപ്പെട്ടത്. 1921-ൽ ഇരുവരും വിവാഹിതരായി. വൈദ്യശാസ്ത്രത്തിൽ ബിരുദമെടുക്കണമെന്ന് എസ്ലാൻഡക്ക് ആഗ്രഹമുണ്ടായിരുന്നെങ്കിലും അഭിനയ-സംഗീത വേദികളിൽ പോളിന് തിരക്കു വർധിച്ചതിനാൽ ഭർത്താവിന്റെ മാനേജരും സെക്രട്ടറിയുമായിത്തീർന്നു എസ്ലാൻഡ. 1927-ൽ പുത്രൻ ജനിച്ചു. 1930-ൽ എസ്ലാൻഡ ഭർത്താവിനെക്കുറിച്ചൊരു പുസ്തകമെഴുതി "പോൾ റോബ്സൺ, നീഗ്രോ" എന്നായിരുന്നു പുസ്തകത്തിന്റെ പേര്. ഭർത്താവിന്റെ വിവാഹേതരബന്ധങ്ങൾ തന്നെ അസ്വസ്ഥയാക്കിയിരുന്നതായി എസ്ലാൻഡ പുസ്തകത്തിൽ രേഖപ്പെടുത്തി. എന്നിരുന്നാലും നീണ്ട നാല്പത്തിനാലു വർഷം, എസ്ലാൻഡയുടെ മരണം വരെ ദാമ്പത്യബന്ധം നിലനിന്നു. 

നിയമവൃത്തങ്ങളിലെ വർണവിവേചനം കാരണം , ആ മേഖലയുപേക്ഷിച്ച് പോൾ അഭിനയരംഗത്തെത്തി. സംഗീതത്തിലും അഭിനയത്തിലും പോളിനുള്ള അസാധാരണ കഴിവ് തിരിച്ചറിഞ്ഞ് പ്രോത്സാഹിപ്പിച്ചത് പത്നി എസ്ലാൻഡയായിരുന്നു. ആയിരത്തി തൊള്ളായിരത്തി ഇരുപതുകളുടെ അവസാനത്തിൽ പോൾ കുടുംബസമേതം യൂറോപ്പിലേക്ക് താമസം മാറ്റി. 

ഒഥെല്ലോ എന്ന വിശ്വവിഖ്യാതമായ ഷേക്സ്പിയർ നാടകത്തെ ആസ്പദമാക്കിയുള്ള ചലച്ചിത്രത്തിലും, പിന്നീട് ബ്രോഡ്വേ നാടകത്തിലും ഒഥെല്ലോയുടെ ഭാഗം അവതരിപ്പിച്ചു. ഒഥെല്ലോയെ അവതരിപ്പിച്ച പ്രഥമ ആഫ്രിക്കൻ- അമേരിക്കൻ നടനായിരുന്നു പോൾ റോബ്സൺ. 

ബോഡി അന്ഡ് സോൾ( 1924),കാമിൽ,(1926), ബോർഡർലൈൻ (1930 ), ദി എംപറർ ജോൺസ്( 1933)സാൻഡേഴ്സ് ഓഫ് ദി റിവർ( 1935), ഷോബോട്ട്( 1936),സോംഗ് ഓഫ് ഫ്രീഡം(1936 ), ബിഗ് ഫെല്ലാ (1937), കിംഗ് സോളമൺസ് മൈൻസ് (1937), മൈ സോംഗ് ഗോസ് ഫോർത് (1937) ജെറീക്കോ( 1937) പ്രൗഡ് വാലി (1939 ), ടേൽസ് ഓഫ് മൻഹാട്ടൻ ( 1942),എന്നിവയൊക്കെ പോൾ അഭിനയിച്ച ചില ചിത്രങ്ങളാണ്. രണ്ടാം ആഗോളയുദ്ധം തുടങ്ങിയതോടെ പോളും കുടുംബവും അമേരിക്കയിൽ തിരിച്ചെത്തി. നാല്പതുകളുടെ അവസാനത്തോടെ ഹോളിവുഡിലെ വർണവിവേചനവും പോളിനെ അസ്വസ്ഥനാക്കാൻ തുടങ്ങി. 

അഭിനേതാവെന്നതിലുപരി ഗായകൻ എന്ന നിലക്കാണ് പോൾ കൂടുതൽ പ്രസിദ്ധി നേടിയത്. ഘനഗംഭീരമായ ശബ്ദത്തിൽ , ഹൃദയസ്പർശിയായം വിധം പാടാനുള്ള കഴിവ് പോളിനുണ്ടായിരുന്നു. ആഫ്രിക്കൻ-അമേരിക്കൻ ജനതയുടെ അവസാനിക്കാത്ത ദുരിതങ്ങളെ മിസ്സിസ്സിപ്പി നദിയുടെ നിലക്കാത്ത ഒഴുക്കുമായി താരതമ്യം ചെയ്യുന്ന "ഓൾ മാൻ റിവർ" എന്ന ഗാനം ഉദാഹരണം. താമസിയാതെ ഈ ഭൂതലത്തിലെ അടിച്ചമർത്തപ്പെട്ടവരേയും അവകാശങ്ങൾ നിഷേധിക്കപ്പെട്ടവരേയും പ്രതിനിധീകരിക്കുന്ന ശബ്ദമായി പോൾ റോബ്സണിന്റേത്.സങ്കുചിതമായ ദേശീയ കാഴ്ചപ്പാടുകളെ മറികടന്ന് ആഗോള തലത്തിൽ പൗരാവകാശ പ്രസ്ഥാനത്തിന് രൂപം കൊടുക്കേണ്ടതുണ്ടെന്ന് റോബ്സൺ മനസ്സിലാക്കി. . ഈയവസരത്തിലാണ് ആഫ്രിക്കൻ ഭക്തി സംഗീതവും മറുനാടൻ നാടോടിപ്പാട്ടുകളും റോബ്സണെ ആകർഷിച്ചത്. പുതിയ ഭാഷകൾ അതിവേഗം പഠിച്ചെടുക്കാൻ റോബ്സണു കഴിയുമായിരുന്നു.. അതുകൊണ്ടുതന്നെ പാട്ടുകളുമായി താദാത്മ്യം പ്രാപക്കാനും കഴിഞ്ഞു. 

1925 മുതൽ 1961 വരെയുള്ള മൂന്നര പതിറ്റാണ്ടുകളിൽ മുന്നൂറോളം ഗാനങ്ങൾ റോബ്സൺ റെക്കോഡു ചെയ്തു. പലതും ഒന്നിലധികം തവണ. റോബ്സണിന്റെ പല ഗാനങ്ങളും മൊഴിമാറ്റം ചെയ്യപ്പെട്ട് കൂടുതൽ ജനപ്രിയത നേടി. . "ഓൾ മാൻ റിവർ" എന്ന ഗാനത്തിന്രെ ചുവടു പിടിച്ച് ഭൂപേൻ ഹസാരിക അസാമിയ ബംഗാളി ഭാഷകളിൽ, ബ്രഹ്മപുത്രയേയും ഗംഗയേയും സംബോധന ചെയ്തു പാടി. 

ദി കൗൺസിൽ ഓൺ ആഫ്രിക്കൻ അഫയേഴ്സ്, റോബ്സൺ മുന്നിട്ടു നിന്ന് രൂപീകരിച്ച സംഘടനയായിരുന്നു. ആഫ്രിക്കൻ രാജ്യങ്ങളുടെ സ്വാതന്ത്ര്യവും സമൂഹത്തിൽ തുല്യ നീതിയുമായിരുന്നു ഈ സംഘടനയുടെ മുഖ്യ ലക്ഷ്യങ്ങൾ. പല വിധത്തിലുമു ള്ള പൗരാവകാശ സംഘടനകളുമായി പോൾ റോബ്സൺ അടുത്തിടപഴകി. ഇറ്റലിയുടെ എത്യോപ്യൻ ആക്രമണം, സ്പെയിനിലെ ഫാസിസ്റ്റ് വാഴ്ച, തെക്കെ ആഫ്രിക്കയിലെ വർണവിവേചനനയം, കൊളോണിയൽ ഭരണകൂടങ്ങൾ ഇവയ്ക്കെതിരായും റോബ്സൺ ശബ്ദമുയർത്തി. 1935-ലാണ് റോബ്സണും പത്നിയും ആദ്യമായി സോവിയറ്റ് റഷ്യ സന്ദർശിച്ചത്. അതിനുശേഷം വീണ്ടും പലതവണ ഇതാവർത്തിക്കുകയുണ്ടായി. റഷ്യയിലെ സാമൂഹ്യ-രാഷ്ട്രീയ സ്ഥിതി വിശേഷങ്ങൾ റോബ്സണെ ഏറെ സ്വാധീനിച്ചു. സമൂഹത്തിൽ തുല്യനീതി നടപ്പാക്കുന്നതിന് മുതലാളിത്തവ്യവസ്ഥയേക്കാൾ, സോഷ്യലിസ്റ്റ് വ്യവസ്ഥയാണ് കൂടുതൽ അഭികാമ്യം എന്ന നിഗമനത്തിൽ ഈ സന്ദർശനങ്ങൾ റോബ്സണെ കൊണ്ടു ചെന്നെത്തിച്ചു. തന്റെ മകനെ മോസ്കോയിലെ സ്കൂളിൽ ചേർത്തു. തനിക്കനുഭവിക്കേണ്ടി വന്ന വർണവിവേചനം റഷ്യയിൽ തന്റെ മകന് അനുഭവിക്കേണ്ടി വരില്ലെന്ന പ്രസ്താവനയും നടത്തി. തുടക്കത്തിൽ ഇത്തരം ധാരണകളെ ആരും തെറ്റായി വിവക്ഷിച്ചില്ല. എന്നാൽ യുദ്ധാനന്തരം രൂപപ്പെട്ട ശീതസമരത്തിന്റെ പശ്ചാത്തലത്തിൽ സോവിയറ്റ് റഷ്യയും കമ്യൂണിസവും അമേരിക്കയിൽ മക്കാർത്തിസത്തിനു വഴിതെളിച്ചു. സോവിയറ്റ് റഷ്യയോടുള്ള അനുകൂല നിലപാടു കാരണം പോൾ റോബ്സൺ കമ്യൂണിസ്റ്റ് ആണെന്ന അനുമാനം അമേരിക്കൻ ഗവർമെന്റിന്റെ സുരക്ഷാസംവിധാനമായ സി.ഐ.എ., എഫ്.ബി.ഐ. വൃത്തങ്ങളിൽ ശക്തിപ്പെട്ടു വന്നു,. "ബ്ലാക് സ്റ്റാലിൻ" എന്ന വ്യംഗപ്പേരും പോളിനു ലഭിച്ചു. 

റോബ്സൺ നേതൃത്വം നല്കിയ ദി അമേരിക്കൻ ക്രൂസേഡ് എഗെന്സ്റ്റ് ലിഞ്ചിംഗ്( 1946 ), നാഷണൽ അസോസിയേഷൻ ഫോർ ദി അഡ്വാൻസ്മെന്റ് ഓഫ് കളേഡ് പീപ്പിൾ എന്നീ സംഘടനകൾ തുല്യനീതിക്കായി പൊരുതി. അമേരിക്കൻ സമൂഹത്തിലും അമേരിക്കൻ പട്ടാളക്കാമ്പുകളിലും ആഫ്രിക്കൻ-അമേരിക്കൻ വംശജരെ വെളുത്തവർ കൂട്ടം ചേർന്ന് കൊല്ലുന്ന വൃത്താന്തങ്ങൾ ലോകസമക്ഷം വെളിപെടുത്തി, അമേരിക്കൻ ഗവണ്മെന്റിന് ഇതു ഒട്ടും രുചിച്ചില്ല. 

1949-ൽ പാരിസിൽ വെച്ചു നടന്ന ലോകസമാധാനസമ്മേളനത്തിൽ റോബ്സൺ നടത്തിയ പ്രഭാഷണത്തിലെ ചില ഭാഗങ്ങൾ വളച്ചൊടിക്കപ്പെട്ട് അമേരിക്കൻ പത്രങ്ങൾ പ്രസിദ്ധീകരിച്ചു. ഇത് വലിയ രാഷ്ട്രീയ ചർച്ചകൾക്ക് വഴിവെച്ചു. കമ്യൂണിസ്റ്റ് എന്ന് മുദ്രകുത്തപ്പെട്ട പലരും, റോബ്സണിന്റെ അടുത്ത സുഹൃത്തുക്കളടക്കം അറസ്റ്റു ചെയ്യപ്പെടുകയോ ആ ഭീഷണി നേരിടുകയോ ചെയ്തു. അമേരിക്കയിൽ തിരിച്ചെത്തിയ റോബ്സണു നേരേയും വിലക്കുകളുണ്ടായി, അമേരിക്കൻ വിരുദ്ധ പ്രവൃത്തികളെ നിരീക്ഷിക്കാൻ നിയുക്തമായ അൺഅമേരിക്കൻ ആക്റ്റിവിറ്റീസ് സമിതിയുടെ വക വിചാരണകളുണ്ടായി, റോബ്സണിന്റെ ആദായനികുതി വിവരങ്ങൾ പുനഃപരിശോധനക്കെടുത്തു. എന്നാൽ റോബ്സൺ ഇവക്കെതിരെ ശക്തമായി പ്രതിഷേധിച്ചു. ലോകമെമ്പാടുമുള്ള രാഷ്ട്രത്തലവന്മാരും പൗരസംഘടനകളും റോബ്സണെ പിന്തുണച്ചു. അന്നത്തെ ഇന്ത്യൻ പ്രധാനമന്ത്രി നെഹറുവും ഐക്യരാഷ്ട്ര പ്രതിനിധി വിജയലക്ഷ്മി പണ്ഡിറ്റുമായി റോബ്സണിന് അടുത്ത സൗഹാർദ്ദം ഉണ്ടായിരുന്നു, ഇത് അമേരിക്കൻ ഗവർമെന്റിന് അസ്വസ്ഥതയുണ്ടാക്കി., 

1949 ഓഗസ്റ്റ് 27-ന് ന്യൂയോർക്കിലെ പീക്സ്കില്ലിൽ റോബ്സണിന്റെ സംഗീതമേള ഏർപാടാക്കിയിരുന്നു. ജാതി-വർണവിവേചനമെന്യെ തൊഴിലാളി സംഘടനകളും മറ്റു സമാധാനസംഘടനകളും ചേർന്ന് ഒരുക്കിയതായിരുന്നു ഈ പരിപാടി. പരിപാടി കലാപത്തിൽ കലാശിച്ചു. കു ക്ലക്സ് ക്ലാൻ( കെകെകെ), അമേരിക്കൻ ലീജിയൺ എന്നീ വെളളമേൽക്കോയ്മ സംഘടനകൾ കൂട്ടുചേർന്ന് വേദിയിലേക്കും സദസ്സിലേക്കും കല്ലെറിയാൻ തുടങ്ങിയതോടെയാണ് കലാപം ആരംഭിച്ചതെന്ന് പറയപ്പെടുന്നു. സംഗീതമേള റദ്ദാക്കേണ്ടി വന്നു. പക്ഷേ അതിനടുത്തയാഴ്ച റോബ്സൺ തിരിച്ചെത്തി. ഇരുപത്തി അയ്യായിരത്തോളം ശ്രോതാക്കൾ , തൊഴിലാളി സംഘടനകളിലെ അംഗങ്ങൾ വർണ വ്യത്യാസമെന്യെ പാട്ടു കേൾക്കാനെത്തി. രണ്ടായിരത്തോളം പേർ ഗായകനും ശ്രോതാക്കൾക്കും ചുറ്റും മനുഷ്യമതിൽ തീർത്തു. . സംഗീതപരിപാടി വിജയിച്ചെങ്കിലും പരിപാടി കഴിഞ്ഞ് മടങ്ങുന്ന ശ്രോതാക്കൾക്കു നേരെ ആക്രമണമുണ്ടായി. പോലീസ് കണ്ടു നിന്നതേയുള്ളു എന്ന് പലരും പിന്നീട് ആവലാതിപ്പെട്ടു. അമേരിക്കൻ മാധ്യമങ്ങൾ പഴി ചാരിയത് റോബ്സണെയാണ്. അതോടെ റോബ്സണ് അവസരങ്ങൾ നഷ്ടപ്പെട്ടു തുടങ്ങി. ഹാളുകൾ നല്കാൻ ഉടമസ്ഥർ വിസമ്മതിച്ചു. ഭയം കാരണം പരിപാടികളിൽ നിന്ന് പൊതുജനങ്ങളും വിട്ടു നിന്നു. സംഗീത പരിപാടികൾ കുറഞ്ഞതോടെ പോളിന്റെ വരുമാനവും ഗണ്യമായ തോതിൽ കുറഞ്ഞു. വാർഷിക വരുമാനം 100,000 ഡോളറിൽ നിന്ന് വെറും 2000 ഡോളറായി ചുരുങ്ങി. 

റോബ്സണിന്റെ വിദേശയാത്രകൾ തടയപ്പെട്ടു, പാസ്പോർട്ട് റദ്ദാക്കപ്പെട്ടു. കാനഡയിലേക്കും മെക്സിക്കോയിലേക്കും യാത്ര ചെയ്യാൻ അമേരിക്കൻ പൗരന്മാർക്ക് പാസ്പോർട്ടിന്റെ ആവശ്യമില്ലായിരുന്നു. എന്നാൽ ആ ആനുകൂല്യവും റോബ്സണ് നിഷേധിക്കപ്പെട്ടു. താൻ കമ്യൂണിസ്റ്റ് അല്ലെന്നു സാക്ഷ്യപത്രം ഒപ്പിട്ടു നല്കിയാലെ പാസ്പോർട്ട് തിരിച്ചു നല്കൂ എന്ന് ആഭ്യന്തര വകുപ്പ് നിലപാടെടുത്തു. ഇതിനെതിരെ റോബ്സൺ കോടതിയെ സമീപിച്ചു. ഒരു പൗരനെന്ന നിലക്ക് തന്റെ രാഷ്ട്രീയനിലപാടുകൾ വ്യക്തമാക്കേണ്ടതില്ലെന്നും ആഭ്യന്തര വകുപ്പിന്റെ നിലപാട് ഭരണഘടനാവിരുദ്ധമാണെന്നും വിദേശയാത്രാവിലക്ക് റദ്ദാക്കണമെന്നും റോബ്സൺ കോടതിയോട് അഭ്യർഥിച്ചു. പക്ഷേ 1956-ൽ ഇത് കോടതി തള്ളി .

യാത്രാ വിലക്ക് നിലനിന്നപ്പോഴും റോബ്സണിന്റെ സംഗീതം ലോകമെമ്പാടും റെക്കോർഡുകളിലൂടേയും ടെലിഫോണിലൂടേയും റേഡിയോയിലൂടേയും ഒഴുകിപ്പരന്നു. 1958 ഏപ്രിൽ 9-ന് , പോൾ റോബ്സണിന്റെ അറുപതാം പിറന്നാൾ ആഘോഷിക്കാൻ ഇന്ത്യൻ ജനത തീരുമാനിച്ചു. ഇന്ത്യൻ പ്രധാനമന്ത്രി നെഹറു ഈ ഉദ്യമത്തിന് പരിപൂർണ പിന്തുണ നല്കി. ആഘോഷക്കമ്മറ്റിയുടെ അധ്യക്ഷൻ ചീഫ് ജസ്റ്റിസ് എം.സി. ഛഗ്ലയും പ്രധാന ഭാരവാഹി ഇന്ദിരാ ഗാന്ധിയുമായിരുന്നു.ഈ പരിപാടി റദ്ദാക്കാൻ അമേരിക്കൻ ആഭ്യന്തര വകുപ്പ് ഏറെ ശ്രമിച്ചു, പക്ഷേ ഇന്ത്യൻ ഗവർമെന്റ് വഴങ്ങിയില്ല..

1958-ൽ മറ്റൊരു കേസുമായി ബന്ധപ്പെട്ട് ആഭ്യന്തരവകുപ്പിന് പാസ്പോർട്ട് തടഞ്ഞുവെക്കാൻ ഭരണഘടന അനുവദിക്കുന്നില്ലെന്ന വാദം കോടതി സ്ഥിരീകരിച്ചതോടെ റോബ്സണും കുടുംബത്തിനും പാസ്പോർട്ട് തിരികെ ലഭിച്ചു, യാത്രാ വിലക്ക് നീങ്ങി..

പിന്നീടുള്ള രണ്ടു വർഷങ്ങൾ റോബ്സൺ ദമ്പതിമാർ യൂറോപ്പിലും മോസ്കോയിലുമായി ചെലവഴിച്ചു. തുടർച്ചയായ യാത്രകളും സംഗീതമേളകളും കാരണമാവാം ഈ സന്ദർഭത്തിലാണ് റോബ്സണിന്റെ ആരോഗ്യനില ആശങ്കജനകമാം വിധം മോശമാവാൻ തുടങ്ങിയത്. അത് പിന്നീട് ഗുരുതരമായ ഉന്മാദ വിഷാദരോഗത്തിലേക്കും ആത്മഹത്യാ പ്രവണതയിലേക്കും നയിച്ചു. 1963-ൽ വൈദ്യപരിശോധനകളിലൂടെ എസ്ലാൻഡക്ക് സ്തനാർബുദമാണെന്നും തെളിഞ്ഞു. 1965 ഡിസമ്പർ 14-ന് എസ്ലാൻഡ മരണമടഞ്ഞു. 

പോൾ റോബ്സണിന്റെ ആരോഗ്യനില പടിപ്പടിയായി വഷളായതിനെക്കുറിച്ച് പല അഭിപ്രായങ്ങളും പൊന്തി വന്നു. തന്റെ പിതാവിന് മനഃപൂർവം അമിതമായ തോതിൽ മനോരോഗ മരുന്നുകൾ നല്കുകയാണെന്ന് പുത്രൻ പോൾ റോബ്സൺ ജൂനിയർ ആരോപണം നടത്തി. ഇതേക്കുറിച്ച് പിന്നീട് പോൾസണിന്റെ ജീവചരിത്രമെഴുതിയ ഡാബർമാൻ അന്വേഷണങ്ങൾ നടത്തുകയുണ്ടായി, സ്ഥീരീകരിക്കാനോ നിരാകരിക്കാനോ പര്യാപ്തമായ തെളിവുകളില്ലെന്ന് അഭിപ്രായപ്പെടുകയുണ്ടായി . 

എസ്ലാൻഡയുടെ നിര്യാണത്തിനുശേഷം പോളിന്റെ ആരോഗ്യനില ഏറെ വഷളായി. സ്വയം ഉൾവലിഞ്ഞ്, പ്രതികരിക്കാൻ പോലും ശേഷിയില്ലാതെ സഹോദരിയുടെ ശുശ്രൂഷയിലാണ് പോൾ പിന്നീടുള്ള കാലം ചെലവിട്ടത്. 1975 ജനവരി 23-ന് പോൾ റോബ്സൺ അന്തരിച്ചു

1945-ലെ സ്പിങ്ഗാൻ ബഹുമതിയും 1952-ലെ സ്റ്റാലിൻ പുരസ്കാരവും ഒഴിച്ചു നിർത്തിയാൽ മരണാനന്തര ബഹുമതികളാണ് ഏറേയും. 1998-ൽ ജന്മശതവാർഷികത്തോടനുബന്ധിച്ച് നടന്ന ആഘോഷങ്ങളിൽ ആയുഷ്കാല ഗ്രാമി അവാർഡു നല്കപ്പെട്ടു. ഹോളിവുഡിലെ വാക് ഓഫ് ഫേയിമിൽ (walk of Fame) ഇടവും ലഭിച്ചു. 2004-ൽ അമേരിക്കൻ തപാൽ വകുപ്പ് റോബ്സൺ സ്റ്റാമ്പ് ഇറക്കി. റട്ഗേഴ്സ് യൂണിവഴ്സിറ്റിയുടെ കാംഡൻ, ന്യൂവാർക് കാംപസുകളിലെ ലൈബ്രറികൾക്ക് പോൾ റോബ്സണിന്റെ പേരു നല്കപ്പെട്ടു. 

Here I Stand, 1957-ൽ പോൾ റോബ്സൺ എഴുതിയ ഭാഗികമായ ആത്മകഥയാണ്. ഇതിൽ തന്റെ രാഷ്ട്രീയ-സാമൂഹ്യ നിലപാടുകളെ റോബ്സൺ വിലയിരുത്തുന്നു. "ഞാനൊരു നീഗ്രോയാണ്. ന്യൂയോർക് നഗരത്തിലെ ഹാർലെം എന്ന നീഗ്രോ ചേരിയിലാണ് എന്റെ താമസം". എന്ന ആമുഖത്തോടേയാണ് പുസ്തകം ആരംഭിക്കുന്നത്. അവസാനിക്കുന്നത് പാബ്ലോ നെരൂദയുടെ Let the Rail Splitter Awake എന്ന അർഥവത്തായ കവിതയോടെയാണ്. 


</doc>
<doc id="243868" url="https://ml.wikipedia.org/wiki?curid=243868" title="ഖഗോളമദ്ധ്യരേഖ">
ഖഗോളമദ്ധ്യരേഖ

ഭൂമദ്ധ്യരേഖയ്ക്കു സമകേന്ദ്രീയമായി ഖഗോളപരിധിയിലൂടെ പടിഞ്ഞാറുനിന്നും കിഴക്കുദിശയിൽ കടന്നുപോകുന്ന സാങ്കൽപ്പികവൃത്തമാണു് ഖഗോളമദ്ധ്യരേഖ അഥവാ ഖഗോളമദ്ധ്യവൃത്തം(Celestial equator). ഭൂമിയുടെ കേന്ദ്രം തന്നെ ഖഗോളമദ്ധ്യരേഖയുടേയും കേന്ദ്രമായി പരിഗണിക്കുന്നു.

ഖഗോളമദ്ധ്യരേഖയുമായി ബന്ധപ്പെടുത്തി വിവിധ ഖഗോളവസ്തുക്കളുടെ സ്ഥാനങ്ങളെ രേഖപ്പെടുത്താൻ ഖഗോളമദ്ധ്യരേഖാനിർദ്ദേശാങ്കവ്യവസ്ഥ (celestial equatorial coordinate system) ഉപയോഗിക്കുന്നു. വിഷുവൽഭോഗം, അവനമനം എന്നീ മൂല്യങ്ങളാണു് ഈ വ്യവസ്ഥയിൽ പരിഗണിക്കുന്നതു്. നക്ഷത്രങ്ങളുടെ വിവരപ്പട്ടികകൾ തയ്യാറാക്കാനും സ്ഥാനനിർണ്ണയം ചെയ്യാനും ഈ വ്യവസ്ഥയാണു് അംഗീകരിക്കപ്പെട്ടിരിക്കുന്നതു്.

ഭൂമിയിൽ നിൽക്കുന്ന ഒരാളെ സംബന്ധിച്ചിടത്തോളം ഖഗോളമദ്ധ്യരേഖ ഒരു ദിവസത്തെ വിവിധസമയങ്ങളിൽ തെക്കുവടക്കു ദിശയിൽ മാറിക്കൊണ്ടിരിക്കുന്നില്ല. (എന്നാൽ അതിന്റെ മൂലബിന്ദുവായി കണക്കാക്കുന്ന മേഷാദി ഒരു ദിവസം കൊണ്ടു് ഒരു പ്രാവശ്യം എന്ന ക്രമത്തിൽ പടിഞ്ഞാറുനിന്നും കിഴക്കോട്ട് കറങ്ങുന്നുണ്ടു്.) നേരേ മറിച്ച്, ഖഗോളവൃത്തതിൽ നിന്നും 23.5 ഡിഗ്രി ചെരിഞ്ഞു സ്ഥിതിചെയ്യുന്ന ക്രാന്തിവൃത്തം അതിന്റെ ഈ ചെരിവുമൂലം ദിവസേന ഒരിക്കൽ എന്ന ക്രമത്തിൽ തെക്കുവടക്കു് ആന്ദോളനം ചെയ്യുന്നു.


</doc>
<doc id="243871" url="https://ml.wikipedia.org/wiki?curid=243871" title="ദീർഘവൃത്തം">
ദീർഘവൃത്തം

പരസ്പരം ലംബമായ രണ്ടു് അക്ഷങ്ങളെ അപേക്ഷിച്ച് പ്രതിസാമ്യതയുള്ളതും തുടർച്ചയുള്ളതുമായ ഒരുസംവൃതവക്രമാണു് ദീർഘവൃത്തം, ഉപവൃത്തം അഥവാ അണ്ഡാകാരവൃത്തം(ellipse). ഒരു ദീർഘവൃത്തത്തിൽ പ്രതിലോമബിന്ദുക്കൾ (antipodes) തമ്മിലുള്ള അകലം ഏറ്റവും കൂടിയ ഞാണിനെ ഖണ്ഡത്തിനെ ദീർഘാക്ഷം (Major axis) എന്നും ഏറ്റവും കുറഞ്ഞതിനെ ഹ്രസ്വാക്ഷം (Minor axis) എന്നും വിളിക്കുന്നു. ഇവ തമ്മിലുള്ള അനുപാതമാണു് ഉൽകേന്ദ്രത. ഉൽകേന്ദ്രതയിലുള്ള വ്യത്യാസമനുസരിച്ച് ദീർഘവൃത്തത്തിന്റെ ആകാരം ഒരു വൃത്തത്തിനോട് ഏറെ അടുത്തോ അതല്ലെങ്കിൽ വളരെ കോടിയോ കാണപ്പെടാം.

എല്ലിപ്സോഗ്രാഫ് എന്നറിയപ്പെടുന്ന ഒരു തരം വിലങ്ങുവടി ഉപയോഗിച്ചാണു് ആർക്കിമെഡീസ് ദീർഘവൃത്തങ്ങൾ നിർമ്മിച്ചിരുന്നതു്. ലളിതമായ ഈ സംവിധാനത്തിൽ ലംബമായ ഒരു ജോടി ചാലുകളിൽ മാത്രം സഞ്ചരിക്കാൻ തക്കവിധത്തിൽ ഒരു ദണ്ഡ് രണ്ടു കാലുകളിൽ ഉറപ്പിച്ചിരിക്കുന്നു. ഇവയിൽ ഒരു കാൽ ദണ്ഡിന്റെ ഒരറ്റത്തും മറ്റേതു് ക്രമപ്പെടുത്താവുന്ന ഒരകലത്തിലുമായിരിക്കും. ദണ്ഡിന്റെ മറ്റേ അറ്റത്തുള്ള ഒരു നാരായം, ഉപകരണം ഇരിക്കുന്ന പ്രതലത്തിൽ ഒരു ദീർഘവൃത്തം സൃഷ്ടിക്കുന്നു.

സാമാന്തരികരീതിയിൽ, രണ്ടു ലംബരേഖകലിലും രണ്ടു തിരശ്ചീനരേഖകളിലും തുല്യ അകലങ്ങളിലുള്ള ബിന്ദുക്കളെ ഒന്നിനൊന്നുയോജിപ്പിച്ചുകൊണ്ട് ഒരു ദീർഘവൃത്തം വരക്കാം. ഇതിനെ സാമാന്തരികരീതി എന്നു പറയുന്നു. പരവലയം, അതിവലയം എന്നിവ സൃഷ്ടിക്കാനും ഇതുപോലുള്ള രീതികളുണ്ടു്.


</doc>
<doc id="243882" url="https://ml.wikipedia.org/wiki?curid=243882" title="പീപ്പിൾസ് ഡെയിലി">
പീപ്പിൾസ് ഡെയിലി

ചൈനീസ് കമ്മ്യൂണിസ്റ്റ് പാർട്ടിയുടെ മുഖ പത്രമാണ് പീപ്പിൾസ് ഡെയിലി. പാർട്ടിയുടെ സെൻട്രൽ കമ്മിറ്റിയാണ് ഇതിന്റെ പ്രസാധകർ. 15 ജൂൺ 1946 ന് പ്രസിദ്ധീകരണം ആരംഭിച്ച ഈ പത്രത്തിന് ഇംഗ്ലീഷ്, ജാപ്പനീസ്, ഫ്രഞ്ച്, സ്പാനീഷ്, റഷ്യൻ, അറബിക്, കൊറിയൻ പതിപ്പുകൾക്കു പുറമെ പീപ്പിൾസ് ഡെയിലി ഓൺലൈൻ എന്ന പേരിൽ ഓൺലൈൻ പതിപ്പുമുണ്ട്. ജൈക്ക് എന്ന പേരിൽ ഒരു തിരച്ചിൽ യന്ത്രവും ഇവർ പരിപാലിക്കുന്നുണ്ട്.



</doc>
<doc id="243893" url="https://ml.wikipedia.org/wiki?curid=243893" title="ഭർത്താവ് (ചലച്ചിത്രം)">
ഭർത്താവ് (ചലച്ചിത്രം)

1964-ൽ പുറത്തിറങ്ങിയ മലയാളചലച്ചിത്രമാണ് ഭർത്തവ് ജയമാരുതി പ്രൊഡക്ഷനു വെണ്ടീ ടി.ഇ. വാസുദേവനാണ് ഈ ചിത്രം നിർമിച്ചത്. 1964 നവംബർ 23-ന് പ്രദർശനം തുടങ്ങിയ ഈ ചിത്രം, ശ്യാമള, നെപ്ട്യൂൺ എന്നീ സ്റ്റുഡിയോകളിലാണ് ചിത്രീകരണം പൂർത്തീകരിച്ചത്.



</doc>
<doc id="243900" url="https://ml.wikipedia.org/wiki?curid=243900" title="ഡഫേറിൻ-പീൽ കത്തോലിക് ഡിസ്ട്രിക്റ്റ് സ്കൂൾ ബോർഡ്">
ഡഫേറിൻ-പീൽ കത്തോലിക് ഡിസ്ട്രിക്റ്റ് സ്കൂൾ ബോർഡ്

കാനഡയിലെ ഒണ്ടാറിയോയിലെ ഏറ്റവും വലിയ കാത്തലിക് സ്കൂൾ ബോർഡുകളിലൊന്നാണ് ഡഫേറിൻ-പീൽ കത്തോലിക് ഡിസ്ട്രിക്റ്റ് സ്കൂൾ ബോർഡ് (ഡി.പി.സി.ഡി.എസ്.ബി.). . ഈ ബോർഡ് ഒണ്ടാറിയോയിലെ പീൽ തദ്ദേശ സ്വയംഭരണ പ്രദേശത്തെ‌ മിസ്സിസ്സൗഗ, ബ്രാംപ്റ്റൺ, കാലഡൺ, ഡഫേറിൻ കൗണ്ടി ഓറഞ്ച്‌വിൽ എന്നീ പ്രദേശങ്ങളിലെ 148 വിദ്യാലയങ്ങൾക്ക് മേൽനോട്ടം വഹിക്കുന്നു. ഇവയിൽ 122 എലമെന്ററി വിദ്യാലയങ്ങളും, 26 സെക്കന്ററി വിദ്യാലയങ്ങളും ഹൈ സ്കൂളുകളും, മുതിർന്നവർക്കായുള്ള രണ്ട് തുടർ വിദ്യാഭ്യാസ കേന്ദ്രങ്ങളും ഉൾപ്പെടുന്നു. മിസ്സിസ്സൗഗയിലെ കത്തോലിക് എഡ്യൂക്കേഷൻ സെന്ററിലാണ് ബോർഡിന്റെ ആസ്ഥാനം.

ബോർഡിനു കീഴിലുള്ള സ്കൂളുകളിലായി ഏകദേശം 89,000 വിദ്യാർത്ഥികൾ പഠിക്കുന്നു. ഉദ്ദേശം 5,000 അദ്ധ്യാപകരും ജോലി ചെയ്യുന്നു. 1996 -ൽ നിലവിലുണ്ടായിരുന്ന എട്ട് ചെറു വിദ്യാഭ്യാസ ബോർഡുകൾ ലയിച്ചാണ് ഡഫറിൻ - പീൽ ബോർഡ് രൂപവത്കൃതമാകുന്നത്. വിപുലമായ വിദ്യാഭ്യാസ സംവിധാനങ്ങൾ, സഹകരണാടിസ്ഥാനത്തിലുള്ള സ്കൂൾ ബസ് സിസ്റ്റം തുടങ്ങിയവ ഈ ബോർഡിന്റെ പ്രത്യേകതകളാണ്. 
പൊതു - സ്വകാര്യ പങ്കാളിത്തത്തോടെയാണ് കാനഡയിലെ വിദ്യാഭ്യാസമേഖല പ്രവർത്തിക്കുന്നത്. ഫെഡറൽ ഗവൺമെന്റും പ്രാദേശിക ഗവൺമെന്റുകളും വിദ്യാഭ്യാസ മേഖലയിൽ പണം മുടക്കുന്നുണ്ട്. ഡഫേറിൻ-പീൽ കത്തോലിക് ഡിസ്ട്രിക്റ്റ് സ്കൂൾ ബോർഡും വിദ്യാഭ്യാസ വകുപ്പിന്റെ സഹായത്തോടെയാണ് പ്രവർത്തനങ്ങൾ മുന്നോട്ടു നീക്കുന്നത്. 




</doc>
<doc id="243901" url="https://ml.wikipedia.org/wiki?curid=243901" title="സെഫീഡ് ചരനക്ഷത്രം">
സെഫീഡ് ചരനക്ഷത്രം

വളരെയേറെ തിളക്കമുള്ള, പ്രത്യേകതരം ചരനക്ഷത്രമാണ് സെഫീഡ് അഥവാ സീഫിഡ്( അല്ലെങ്കിൽ ) ). ഇവയുടെ പ്രകാശമാനവും പ്രഭയിലുണ്ടാകുന്ന വ്യതിയാനത്തിന്റെ ദൈർഘ്യവും തമ്മിൽ വ്യക്തമായി നിർവ്വചിക്കപ്പെട്ട ഒരു ബന്ധം ഉണ്ട്. അതായത്, ഇവയുടെ പ്രകാശതീവ്രതയും, സ്പന്ദന കാലാവധിയും തമ്മിൽ പ്രബലമായ ബന്ധമുണ്ട്. അതുകൊണ്ടുതന്നെ സെഫീഡ് ചരനക്ഷത്രങ്ങൾ ജ്യോതിശാസ്ത്രത്തിൽ ദൂരം അളക്കാനുള്ള സ്റ്റാൻഡേർഡ് കാൻഡിൽസ് ആയി ഉപയോഗിക്കുന്നു. സീഫിഡുകൾ, ഗാലക്സികൾ തമ്മിലുള്ള അകലം അളക്കുന്നതിനുള്ള പ്രധാനപ്പെട്ട ഒരു മാതൃകാ മാനകം ആയി കണക്കാക്കപ്പെടുന്നു.

സീഫിഡ് ചരങ്ങളെ അവയുടെ പിണ്ഡം, പ്രായം, പരിണാമരീതി എന്നിവയുടെ അടിസ്ഥാനത്തിൽ സാധാരണ സീഫിഡുകൾ, ടൈപ്പ്-II സീഫിഡുകൾ, കുള്ളൻ സീഫിഡുകൾ, അസാധാരണ സീഫിഡുകൾ എന്നിങ്ങനെ പല ഇനങ്ങളായി തിരിച്ചിരിക്കുന്നു.

സിഫിയസ്(കൈകവസ്) നക്ഷത്രഗണത്തിലെ ഡെൽറ്റ-സെഫി നക്ഷത്രമാണ് ആദ്യമായി തിരിച്ചറിയപ്പെട്ട സീഫിഡ് ചരം. 1784-ൽ ജോൺ ഗൂഡ്റിക് തിരിച്ചറിഞ്ഞ ഈ ചരനക്ഷത്രത്തിന്റെ പേരിലാണ് സീഫിഡുകൾ അറിയപ്പെടുന്നത്. ഹബിൾ_ബഹിരാകാശ_ദൂരദർശിനിയുടെ സഹായത്താൽ കൃത്യമായി ദൂരനിർണയം ചെയ്യപ്പെട്ട ഡെൽറ്റ-സെഫി എന്ന നക്ഷത്രം സീഫിഡുകളുടെ സ്പന്ദനകാലാവധിയും പ്രകാശതീവ്രതയും തമ്മിലുള്ള ബന്ധം നിർണയിക്കുന്നതിന് സുപ്രധാനമാണ്

പിണ്ഡം,പ്രായം,പരിണാമ ചരിത്രം എന്നിവയെ ആധാരമാക്കി സെഫീഡുകളെ ക്ലാസിക്കൽ സെഫീഡുകൾ(Classical Cepheids),Type II സെഫീഡുകൾ(Type II Cepheids),Anomalous Cepheids,കുള്ളൻ സെഫീഡുകൾ എന്നിങ്ങനെ വർഗ്ഗീകരിക്കാം.

മാതൃകാ സീഫിഡുകൾ (പോപുലഷൻ 1 സീഫിഡുകൾ, ടൈപ് 1 സീഫിഡുകൾ, അഥവാ ഡെൽറ്റ-സെഫി ചരങ്ങൾ) ഏതാനും ദിവസങ്ങൾ മുതൽ മാസങ്ങൾ വരെയുള്ള ഇടവേളകളിൽ കൃത്യമായി സ്പന്ദനം പുറപ്പെടുവിക്കുന്നവയാണ്. ഇവ പോപ്പുലേഷൻ 1 ഗണത്തിൽപ്പെടുന്ന,സൂര്യന്റെ 4-20ഇരട്ടിവരെ ഭാരവും,100,000ഇരട്ടി പ്രഭയുമുള്ള ചരനക്ഷത്രങ്ങളാണ്. ഇവ F6 – K2 സ്പെക്ട്രൽ ഗണത്തിൽപ്പെടുന്ന അതിഭീമനക്ഷത്രങ്ങളാണ്.ഓരോ pulsation cycleലും അവയുടെ ആരം ഒരു മില്യൻ കിലോമീറ്റർ വരെ വ്യത്യാസപ്പെടാം. ക്ലാസിക്കൽ സെഫീഡുകൾ ഗ്യാലക്സികളിലേക്കുള്ള ദൂരം കണ്ടെത്താനും അതുവഴി ഹബിൾ സ്ഥിരാങ്കം നിർണയിക്കാനും ഉപയോഗിക്കാം.ഇവ സൂര്യനേക്കാൾ 4 മുതൽ 20 ഇരട്ടി വരെ പിണ്ഡവും, 100,000 ഇരട്ടി വരെ പ്രകാശതീവ്രതയും ഉള്ളവയാണ്. 

F6 - K2 എന്ന സ്പെൿട്രൽ ശ്രേണിയിൽപ്പെടുന്ന മഞ്ഞ ഭീമൻമാർ ആയ സീഫിഡുകളുടെ വ്യാസാർദ്ധം ഓരോ സ്പന്ദനചക്രത്തിലും ദശലക്ഷക്കണക്കിന് കിലോമീറ്ററുകൾ വ്യത്യാസപ്പെടാറുണ്ട്.

ഒരേ പ്രാദേശിക ഗ്രൂപ്പിൽ പെടുന്നതും, അല്ലാത്തതുമായ ഗ്യാലക്സികൾ തമ്മിലുള്ള അകലം കണക്കാക്കുന്നതിനും, അങ്ങനെ ഹബ്ബ്ൾ സ്ഥിരാങ്കം നിർണയിക്കുന്നതിനും ഇത്തരം സീഫിഡുകൾ പ്രയോജനപ്പെടുന്നു. നമ്മുടെ ഗ്യാലക്സിയായ ആകാശഗംഗയെക്കുറിച്ച് കൂടുതൽ മനസ്സിലാക്കുന്നതിനും മാതൃകാ സീഫിഡുകൾ ഉപയോഗിക്കുന്നു. ഗാലക്സിക-തലത്തിൽ നിന്നും സൂര്യന്റെ അകലവും, ഗ്യലക്സിയുടെ സർപ്പിളാകാരവും ഇങ്ങനെ നിർണയിക്കാവുന്നതാണ്.

ടൈപ് II സീഫിഡുകൾ (പോപുലഷൻ II സീഫിഡുകൾ) 1 മുതൽ 50 ദിവസങ്ങൾ വരെയുള്ള ഇടവേളകളിൽ കൃത്യമായി സ്പന്ദനം പുറപ്പെടുവിക്കുന്നവയാണ്. 

ഏതാണ്ട് സൂര്യന്റെ പകുതി മാത്രം പിണ്ഡമുള്ള, ലോഹാംശം കുറവായ, വയസൻ(~10 Gyr) നക്ഷത്രങ്ങളാണ് ഇവ. 

സ്പന്ദന-ഇടവേളയുടെ അടിസ്ഥാനത്തിൽ ഇത്തരം സീഫിഡുകളെ പല ഉപവിഭാഗങ്ങളായി തിരിച്ചിരിക്കുന്നു. സ്പന്ദനസമയം 1-4 ദിവസം ആയവ ബിഎൽ-ഹെർകുലീസ് വിഭാഗത്തിലും, 10-20 ദിവസം ആയവ ഡബ്ളിയു-വിർജിനിസ് വിഭാഗത്തിലും, അതിനു മുകളിൽ സ്പന്ദനകാലം ഉള്ളവ ആർവി-ടൗറി വിഭാഗത്തിലും ഉൾപ്പെടുന്നു

ടൈപ് II സീഫിഡുകൾ ഗാലക്സീ-കേന്ദ്രം, ഗോളീയ ക്ളസ്റ്ററുകൾ, മറ്റ് ഗ്യാലക്സികൾ എന്നിവയിലേക്കുള്ള ദൂരം കണക്കാക്കുന്നതിന് ഉപയോഗിക്കപ്പെടുന്നു.

1784 സെപ്തംബർ 10 - ന്, എഡ്വേർഡ് പിഗോട്ട്, മാതൃകാ സീഫിഡുകളുടെ ശ്രേണിയിൽ പെട്ട ആദ്യ ചരനക്ഷത്രമായ ഈറ്റാ അക്വിലൈ യുടെ ചര-സ്വഭാവം നിരീക്ഷിച്ചു. എന്നാൽ ഏതാനും മാസങ്ങൾക്ക് ശേഷം ജോൺ ഗുഡ്റിക് കണ്ടെത്തിയ ഡെൽറ്റ സെഫൈ-യിൽ നിന്നാണ് സീഫിഡുകൾക്ക് ആ പേര് ലഭിച്ചത്.

മഗല്ലനിക് ക്ലൗഡ്സ് ഗാലക്സിയിലെ നിരവധി ചരനക്ഷത്രങ്ങളെ ഗവേഷണ വിധേയമാക്കി ഹെൻറീറ്റ സ്വാൻ ലെവിറ്റ്, 1908-ൽ, സീഫിഡുകളുടെ പ്രകാശതീവ്രതയും സ്പന്ദന കാലാവധിയും തമ്മിലുള്ള ബന്ധം തിരിച്ചറിഞ്ഞു. 1912-ൽ ഈ ഗവേഷണ പ്രബന്ധം അവർ കൂടുതൽ നിരീക്ഷണങ്ങളുടെ അടിസ്ഥാനത്തിൽ വിപുലീകരിച്ച് പ്രസിദ്ധീകരിക്കുകയുണ്ടായി. 

1913-ൽ, എയ്നാർ ഹെർട്സ്പ്രുങ്ങ് (Ejnar Hertzsprung) സീഫിഡുകളെ അധികരിച്ച് ചില നിരീക്ഷണങ്ങൾ നടത്തി.

1915-ൽ, ഹാർലോ ഷാപ്ലേ (Harlow Shapley) ആകാശഗംഗയുടെ ആകൃതിയിലും വലിപ്പത്തിലും പ്രാരംഭ-നിയന്ത്രണങ്ങൾ (initial constraints) ആരോപിക്കുന്നതിനും, ആകാശഗംഗയിലെ സൂര്യന്റെ സ്ഥാനം നിര്നയിക്കുന്നതിനുംസീഫിഡുകളെ ആധാരമാക്കി. In 1915, Harlow Shapley used Cepheids to place initial constraints on the size and shape of the Milky Way, and of the placement of our Sun within it.

1924-ൽ എഡ്വിൻ ഹബിൾ, ആൻഡ്രോമീഡ ഗാലക്സിയിലെ ചരനക്ഷത്രങ്ങളിലേക്കുള്ള അകലം നിർണയിക്കുകയും, അതുവഴി അവ ആകാശഗംഗയുടെ ഭാഗമല്ലെന്നു തെളിയിക്കുകയും ചെയ്തു. അങ്ങനെ ആകാശഗംഗ പ്രപഞ്ചത്തിലെ ഒരേയൊരു ഗാലക്സിയാണെന്നും, അതല്ല വിശാലമായ പ്രപഞ്ചത്തിലെ അനേക ഗാലക്സികളിലൊന്ന് മാത്രമാണെന്നുമുള്ള, പ്രശസ്തമായ ഏക പ്രപഞ്ച സംവാദത്തിനു തീർപ്പ് കൽപ്പിക്കപ്പെട്ടു.




</doc>
<doc id="243905" url="https://ml.wikipedia.org/wiki?curid=243905" title="പീൽ ഡിസ്ട്രിക്റ്റ് സ്കൂൾ ബോർഡ്">
പീൽ ഡിസ്ട്രിക്റ്റ് സ്കൂൾ ബോർഡ്

230-ലധികം വിദ്യാലയങ്ങളിലായി കിന്റർഗാർട്ടൻ മുതൽ 12-ആം തരം വരെയുള്ള 155,000 വിദ്യാർത്ഥികൾ വിദ്യാഭ്യാസ നേടുന്ന വിദ്യാഭ്യാസ ജില്ലയാണ് പീൽ ഡിസ്ട്രിക്റ്റ് സ്കൂൾ ബോർഡ് (പഴയ പേര്: ഇംഗ്ലീഷ്-ലാങ്ക്വേജ് പബ്ലിക് ഡിസ്ട്രിക്റ്റ് സ്കൂൾ ബോർഡ് നമ്പർ. 19). കാനഡയിലെ ഒണ്ടാറിയോയിലുള്ള പീൽ പ്രദേശത്താണ് ഈ വിദ്യാഭ്യാസ ജില്ല സ്ഥിതി ചെയ്യുന്നത് (കാലഡൺ, ബ്രാംപ്റ്റൺ, മിസ്സിസാഗ്വ എന്നീ മുനിസിപ്പാലിറ്റികൾ ഇതിൽ ഉൾപ്പെടുന്നു). 

പീൽ പ്രവിശ്യയിൽ ഈ ബോർഡിനു കീഴിൽ 15,000 മുഴുവൻ സമയ ജോലിക്കാരുണ്ട്. കാനഡയിലെ ഏറ്റവും വലിയ രണ്ടാമത്തെ സ്കൂൾ ബോർഡാണിത്.




</doc>
<doc id="243907" url="https://ml.wikipedia.org/wiki?curid=243907" title="ജി. തിലകവതി">
ജി. തിലകവതി

പ്രമുഖയായ തമിഴ് സാഹിത്യകാരിയാണ് ജി. തിലകവതി. നോവലിനുള്ള കേന്ദ്ര സാഹിത്യ അക്കാദമി പുരസ്‌കാരം നേടിയിട്ടുണ്ട്. തമിഴ്‌നാട് ഡയറക്ടർ ജനറൽ ഓഫ് പോലീസായി പ്രവർത്തിച്ചിട്ടുണ്ട്. ഇപ്പോൾ യൂണിഫോർമ്ഡ് സർവ്വീസസ് റിക്രൂട്ട്മെന്റ് ബോർഡ് ഡയറക്ടറാണ്.

ധർമ്മപുരിയിൽ ജനിച്ച തിലകവതി വെല്ലൂർ ആക്സിലിയം കോളേജിലും മദിരാശി സ്റ്റെല്ലാ മേരി കോളേജിലും പഠിച്ചു. 1976 ൽ തമിഴ്നാട്ടിൽ നിന്ന് ഐ.പി.എസ് സെലക്ഷൻ ലഭിക്കുന്ന ആദ്യ വനിതയായി.
1987 ൽ ആദ്യ കവിത ദിനകരനിൽ പ്രസിദ്ധപ്പെടുത്തി.'തേയുമോ സൂര്യൻ' എന്ന ആദ്യ കൃതിയും അരസികൾ ആളുവതില്ലൈ എന്ന കൃതിയും തമിഴ്നാട് സർക്കാരിന്റെ പുരസ്കാരങ്ങൾ നേടുകയുണ്ടായി.
പത്നി പെൺ (1983) എന്ന നോവൽ സിനിമയാക്കുകയുണ്ടായി. വാർത്തൈ തവറി വിട്ടാൽ, അരസികൾ ആളുവതില്ലൈ, മുപ്പതു കോടി മുകങ്ങൾ തുടങ്ങിയവ ചെലിവിഷൻ പരമ്പരകളായിട്ടുണ്ട്. സാഹിത്യ അക്കാദമിക്കു വേണ്ടി നിരവധി ചെറുകഥകൾ പരിഭാഷപ്പെടുത്തിയിട്ടുണ്ട്. 
2005 ൽ കൽമരം എന്ന നോവലിന്റെ രചനയ്ക്ക് കേന്ദ്ര സാഹിത്യ അക്കാദമി പുരസ്‌കാരം ലഭിച്ചു.തമിഴ്‌നാട്ടിലെ അഡീഷണൽ ഡയറക്ടർ ജനറൽ ഓഫ് പോലീസ്, വിജിലൻസ് ഡയറക്ടർ, ഇൻസ്പെക്ടർ ജനറൽ ഓഫ് പോലീസ് എന്നീ പദവികൾ വഹിച്ചിട്ടുണ്ട്.




</doc>
<doc id="243909" url="https://ml.wikipedia.org/wiki?curid=243909" title="അയനാംശം">
അയനാംശം

ഖഗോളമദ്ധ്യവൃത്തവുമായി ക്രാന്തിവൃത്തത്തിനു് ഒരു നിശ്ചിതസമയത്തിൽ സംഭവിക്കുന്ന ആപേക്ഷികമായ സ്ഥാനവ്യത്യാസത്തെയാണു് അയനാംശം എന്നു പറയുന്നതു്. ഖഗോളമദ്ധ്യവൃത്തവും ക്രാന്തിവൃത്തവും സംഗമിക്കുന്ന മേഷാദി, തുലാവിഷുവം എന്നീ രണ്ടു പ്രതിലോമബിന്ദുക്കൾക്കും അവയുടെ നക്ഷത്രപശ്ചാത്തലവുമായി താരതമ്യം ചെയ്യുമ്പോൾ കാണപ്പെടുന്ന സ്ഥാനമാറ്റമാണു് ഖഗോളായനം അഥവാ പുരസ്സരണം. ഏകദേശം 26000 വർഷം കൊണ്ടു് ഒരു ആവൃത്തി പൂർത്തിയാവുന്ന, ആന്ദോളനസ്വഭാവമുള്ള ഈ പ്രതിഭാസം നമുക്കനുഭവപ്പെടാൻ കാരണം ഭൂമിയുടെ തന്നെ പുരസ്സരണം എന്ന ചലനമാണു്. അതുകൊണ്ടു് പുരസ്സരണത്തിന്റെ അളവാണു് അയനാംശം എന്നു പറയാം. വർഷത്തിൽ ഏകദേശം 50 വികലകളുടെ (ആർൿസെക്കന്റുകൾ) വ്യത്യാസമാണു് അയനാംശം കൊണ്ടു സംഭവിക്കുന്നതു്.
പരമ്പരാഗതമായി ഭാരതീയജ്യോതിശാസ്ത്രജ്ഞരും ജ്യോതിഷികളും ഗ്രഹനക്ഷത്രാദികളുടെ സ്ഫുടം കണക്കുകൂട്ടുമ്പോൾ അതിൽ അയനാംശവും പരിഗണിക്കുന്നു. എന്നാൽ പാശ്ചാത്യരീതിയിൽ തയ്യാറാക്കുന്ന നാൾവിവരപ്പട്ടിക (ephemeris) എന്ന തരം പഞ്ചാംഗങ്ങളിൽ അയനാംശം വേർതിരിച്ചാണു് പരിഗണിക്കുന്നതു്. ഇങ്ങനെ ചെയ്യുമ്പോൾ, അവലംബമായി എടുക്കുന്ന നിർദ്ദേശാങ്കമൂല്യങ്ങൾ മാറുമെങ്കിലും യഥാർത്ഥത്തിൽ ഖഗോളവസ്തുക്കളുടെ കേവലമായ സ്ഥാനത്തിനു് മാറ്റമൊന്നും വരുന്നില്ല.
ഭാരതീയരീതിയിൽ അയനാംശം പരിഗണിക്കുന്നതിനുമുമ്പുള്ള സ്ഥൂലമായ ഖഗോളരേഖാംശത്തിനെ (സ്ഫുടത്തിനെ) സായനസ്ഫുടം (tropical longitude) എന്നും അതിൽനിന്നും അയനാംശം കുറച്ച മൂല്യത്തിനെ നിരയനസ്ഫുടം (sidereal longitude) എന്നും പറയുന്നു.


</doc>
<doc id="243918" url="https://ml.wikipedia.org/wiki?curid=243918" title="വികല">
വികല

കോണുകൾ അളക്കുന്നതിനുള്ള ഏകകമായ കലയുടെ(ആർൿമിനുട്ട്)ഒരു ഉപഏകകമാണു് വികല അഥവാ ആർൿസെക്കന്റ് (Arcsecond). വളരെ സൂക്ഷ്മമായ കോണളവുകൾ സൂചിപ്പിക്കുകയും അളന്നെടുക്കുകയും വേണ്ടിവരുന്ന ജ്യോതിശാസ്ത്രം, ഓപ്റ്റോമെട്രി, നയനചികിത്സാശാസ്ത്രം, നാവികശാസ്ത്രം, കായികരംഗം തുടങ്ങിയ മേഖലകളിലെല്ലാം വികല ഒരു യൂണിറ്റായി ഉപയോഗിക്കുന്നു.

ഒരു പൂർണ്ണവൃത്തത്തിനെ 360 കോണുകളായി വിഭജിച്ചതിൽ ഒരു ഭാഗമാണു് ഒരു ഭാഗ. ഭാഗയുടെ 60ൽ ഒന്നു് കലയും കലയുടെ 60-ൽ ഒന്നു് വികലയുമാണു്.

അന്താരാഷ്ട്രതലത്തിൽ വികലയെ പ്രതിനിധീകരിക്കാൻ യുണികോഡ് അക്ഷരമായ (″) (U+2033) ആണു് ഉപയോഗിക്കുന്നതു്. ഈ അടയാളത്തെ ഡബിൾ പ്രൈം എന്നു വിളിക്കാറുണ്ടു്. യുണികോഡ് ലഭ്യമല്ലാത്ത ഉപകരണങ്ങളിൽ സാധാരണ ഉദ്ധരണി ചിഹ്നം (") (U+0022) ഉപയോഗിക്കുന്നു. മലയാളത്തിൽ വി. എന്നും ഇംഗ്ലീഷിൽ arcsec അല്ലെങ്കിൽ asec എന്നും ഈ ഏകകത്തെ ചുരുക്കിയെഴുതാറുണ്ടു്. ഉദാഹരണത്തിനു് 34 വികല = 34″ = 34 വി.= 34 arcsec = 34 asec.

ഇവയിൽ മില്ലിആർൿസെക്കന്റുകളും മൈക്രോആർൿസെക്കന്റുകളും അപൂർവ്വമായാണു് വേർതിരിച്ചെഴുതുന്നതു്. ഖഗോളപര്യവേക്ഷണത്തിലും ജി.പി.എസ്. സംവിധാനങ്ങളിലും അടക്കം കോണളവുകളിൽ കലയുടെ അവശിഷ്ടഭാഗം ദശാംശരൂപത്തിൽ കലയിൽ തന്നെ ചേർത്തെഴുതുകയാണു പതിവു്. (ഉദാ: 42° 25′.32 അല്ലെങ്കിൽ 42° 25′.322).


</doc>
<doc id="243922" url="https://ml.wikipedia.org/wiki?curid=243922" title="പെപ്സി">
പെപ്സി

കാർബണേറ്റ് ചെയ്ത ഒരു സോഫ്റ്റ് ഡ്രിങ്കാണ് പെപ്സി (ചെറിയ അക്ഷരങ്ങളിൽ pepsi എന്നാണ് എഴുതുന്ന ശൈലി, മുൻപ് PEPSI എന്നെഴുതിയിരുന്നു). PepsiCo ആണ് ഇത് നിർമിച്ച് വിതരണം ചെയ്യുന്നത്. 1893-ൽ നിർമ്മിക്കുകയും ബ്രാഡ്സ് ഡ്രിങ്ക് എന്ന പേരിൽ അവതരിപ്പിക്കുകയും ചെയ്തിരുന്ന ഈ പാനീയം 1898 ഓഗസ്റ്റ് 28-ന് പെപ്സി-കോള എന്നും 1961-ൽ പെപ്സി എന്നും പുനർ നാമകരണം ചെയ്യപ്പെട്ടു. 


</doc>
<doc id="243928" url="https://ml.wikipedia.org/wiki?curid=243928" title="കോള">
കോള

കാർബണേറ്റ് ചെയ്ത പാനീയങ്ങളെയാണ് (സോഫ്റ്റ് ഡ്രിങ്ക്) കോള എന്ന് വിളിക്കുന്നത്. ആദ്യം കോള നട്ടിൽ നിന്നുള്ള കഫീനും കൊക്ക ഇലകളിൽ നിന്നുള്ള കൊക്കൈനും വാനിലയും മറ്റ് ചില ചേരുവകളുമായിരുന്നു ഇതിൽ ഉണ്ടായിരുന്നത്. മിക്ക കോളകളും ഇപ്പോൾ പഴയതിനോട് സാമ്യമുള്ള രുചിനൽകുന്ന (കഫീൻ കലർത്തുന്നതുമായ) ചേരുവകൾ ചേർക്കുമെങ്കിലും കൊക്കൈൻ കലർത്താറില്ല. 1886-ൽ ഫാർമസിസ്റ്റായ ജോൺ പെമ്പർട്ടൺ കൊക്ക-കോള കണ്ടുപിടിച്ചശേഷമാണ് ഇത് ലോകമാകമാനം പ്രശസ്തി നേടിയത്. 

1863-ൽ ആങ്കെലോ മാറിയാനി എന്ന ഫാർമസിസ്റ്റ് പരിചയപ്പെടുത്തിയ മദ്യമില്ലാത്ത കൊക്ക വൈനിന്റെ ചുവടുപിടിച്ചാണ് ഇദ്ദേഹം ഇതുണ്ടാക്കിയത്. ഇതിൽ അപ്പോഴും കൊക്കൈൻ ഉണ്ടായിരുന്നു. കൊക്ക കോള, പെപ്സി മുതലായ പാനീയങ്ങൾ ആഗോളതലത്തിൽ വിൽക്കപ്പെടുന്നുണ്ട്. സാധാരണഗതിയിൽ കാരമെൽ നിറമുള്ളതും, കഫീൻ, മധുരമുള്ള ചേരുവകൾ ഉള്ളതുമായ പാനീയങ്ങളാണ് കോളകൾ. 


</doc>
<doc id="243931" url="https://ml.wikipedia.org/wiki?curid=243931" title="സി.എസ്. ചെല്ലപ്പ">
സി.എസ്. ചെല്ലപ്പ

തമിഴ് ഗദ്യസാഹിത്യത്തിന് പുതിയ കലാനുഭവം പകർന്ന എഴുത്തുകാരനാണ് ചിന്നമാനൂർ സുബ്രമണ്യം ചെല്ലപ്പ എന്ന സി.എസ്. ചെല്ലപ്പ (29 സെപ്റ്റംബർ 1912- 18 ഡിസംബർ 1998). സ്വാതന്ത്ര്യ സമര സേനാനിയായിരുന്നു. പത്ര പ്രവർത്തന രംഗത്തും ശ്രദ്ധേയമായ സംഭാവനകൾ നൽകി. കഥാപാത്രങ്ങളുടെ മനോവ്യാപാരങ്ങളെ കേന്ദ്രീകരിച്ചുകൊണ്ട് നിരവധി കഥകൾ എഴുതി. കേന്ദ്ര സാഹിത്യ അക്കാദമി പുരസ്കാരം ലഭിച്ചിട്ടുണ്ട്. ചെല്ലപ്പയുടെ 'ജീവനാംശം' തമിഴിലെ മികച്ച നവീന നോവലുകളിലൊന്നായി പരിഗണിക്കപ്പെടുന്നു. തമിഴിലെ സാഹിത്യവിമർശനത്തെക്കുറിച്ചുള്ള ചെല്ലപ്പയുടെ 'തമിഴ് സിറുകതൈ പിറക്കിറത്' (1974) എന്ന ഗ്രന്ഥം തമിഴിലെ ചെറുകഥാസാഹിത്യത്തിനുള്ള പ്രൗഡമായ ഒരവതാരികയാണെന്നു വിലയിരുത്തപ്പെട്ടിട്ടുണ്ട്. സുതന്തിരദാഹം എന്ന നോവലിന് 2001 ലെ കേന്ദ്ര സാഹിത്യ അക്കാദമി പുരസ്കാരം ലഭിച്ചു. തമിഴ് സാഹിത്യത്തിലെ മണിക്കൊടി സാഹിത്യ പ്രസ്ഥാനത്തിന്റെ വക്താവായിരുന്നു.
തേനനി ജില്ലയിലെ ചിന്നമാനൂരിൽ സർക്കാർ ജീവനക്കാരനായിരുന്ന സുബ്രമണിയ അയ്യരുടെ മകനായി ജനിച്ചു. തൂത്തുക്കുടിയിൽ വിദ്യഭ്യാസം പൂർത്തിയാക്കി. സാമ്പത്തികശാസ്ത്രത്തിൽ ബിരുദം നേടി. ബത്‌ലഗുണ്ടു സത്യാഗ്രഹത്തിൽ പങ്കെടുത്ത് 1941 ൽ അറസ്റ്റു വരിച്ചു. ആറു മാസത്തോളം ജയിൽ ശിക്ഷ അനുഭവിച്ചു. മുപ്പതുകളോടെ കഥയെഴുത്തിൽ സജീവമായ ചെല്ലപ്പ നൂറോളം ചെറുകഥകളും അൻപതോളം ലേഖനങ്ങളും എഴുതിയിട്ടുണ്ട്.




</doc>
<doc id="243935" url="https://ml.wikipedia.org/wiki?curid=243935" title="പുവിയരശ്">
പുവിയരശ്

പ്രമുഖ തമിഴ് കവിയും വിവർത്തകനുമാണ് പുവിയരശ് എന്നറിയപ്പെടുന്ന എസ്. ജഗന്നാഥൻ(ജനനം :1938). ക്വാസി നസ്രുൾ ഇസ്ലാമിന്റെ കവിതാ വിവർത്തനത്തിനും 'കൈയൊപ്പം' എന്ന കാവ്യ സമാഹാരത്തിന് കവിതയ്ക്കുമുള്ള കേന്ദ്ര സാഹിത്യ അക്കാദമി പുരസ്‌കാരം നേടിയിട്ടുണ്ട്. വിവിധ സാഹിത്യ ശാഖകളിലായി 80 ഓളം കൃതികൾ പുവിയരശ് രചിച്ചിട്ടുണ്ട്. തമിഴ് കാവ്യലോകത്ത് മാനവികതയുടെയും കരുത്തിന്റെയും കവിയായാണ് പുവിയരശ് അറിയപ്പെടുന്നത്. 
ഉദുമൽപേട്ടിനടുത്തെ ഗ്രാമത്തിൽ ജനിച്ചു. ജഗന്നാഥൻ എന്ന സംസ്കൃത പേരിന്റെ തമിഴായ പുവിയരശ് എന്ന പേരിൽ എഴുത്താരംഭിച്ചു. കുടുംബതേതോടൊപ്പം കോയമ്പത്തൂരിലേക്ക് കുടിയേറി. അവിടെയായിരുന്നു വിദ്യഭ്യാസം. മുപ്പതു വർഷത്തോളം അദ്ധ്യാപകനായി ജോലി നോക്കി. ദ്രാവിഡ പാർട്ടികളുടെ നിശിത വിമർശകനായ ഇദ്ദേഹം മാർക്സിസ്റ്റായാണ് അറിയപ്പെടുന്നത്. കേരള ചലച്ചിത്ര വികസന കോർപ്പറേഷന്റെ പൊതുജന സമ്പർക്ക ഉദ്യോഗസ്ഥനായിരുന്നു. തമിഴ് ഭരണ ഭാഷയാക്കണമെന്നാവശ്യപ്പെട്ട് നടന്ന പ്രക്ഷോഭത്തിൽ പങ്കെടുത്ത് ജയിൽ ശിക്ഷ അനുഭവിച്ചിട്ടുണ്ട്. വാനമ്പാടി സാഹിത്യ പ്രസ്ഥാനത്തിന്റെ മുൻനിരക്കാരനായിരുന്നു. ഷേക്സ്പിയർ, ഖലീൽ ജിബ്രാൻ, ഒമർഖയ്യാം, ഓഷോ, ഡോസ്റ്റോവ്സ്കി, ടാഗോർ തുടങ്ങിയവരുടെ കൃതികൾ വിവർത്തനം ചെയ്തിട്ടുണ്ട്. സിംഹള,റഷ്യൻ, മലയാളം കന്നഡ, ഹംഗറി തുടങ്ങിയ ഭാഷകളിലേക്ക് പുവിയരശ് കവിതകൾ വിവർത്തനം ചെയ്യപ്പെട്ടിട്ടുണ്ട്. 2007 ൽ 'പുരട്ചിക്കാരൻ' എന്ന പേരിൽ പുറത്തിറത്തിയ ക്വാസി നസ്രുൾ ഇസ്ലാമിന്റെ വിവർത്തനത്തിനും 2010 ൽ 'കൈയൊപ്പം' എന്ന കാവ്യ സമാഹാരത്തിനും കേന്ദ്ര സാഹിത്യ അക്കാദമി പുരസ്‌കാരങ്ങൾ നേടിയിട്ടുണ്ട്. പുവിയരശ് തമിഴ് വളർച്ചി മൈയ്യം എന്ന പേരിൽ തമിഴ് അദ്ധ്യാപക പരിശീലനത്തിനായി ഒരു കൂട്ടായ്മ പ്രവർത്തിപ്പിക്കുന്നുണ്ട്.



</doc>
